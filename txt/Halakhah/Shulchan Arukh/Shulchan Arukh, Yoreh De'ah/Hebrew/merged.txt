Shulchan Arukh, Yoreh De'ah
יורה דעה
merged
https://www.sefaria.org/Shulchan_Arukh,_Yoreh_De'ah
This file contains merged sections from the following text versions:
-Torat Emet 357
-http://www.toratemetfreeware.com/index.html?downloads
-Torat Emet Freeware Shulchan Aruch
-http://www.toratemetfreeware.com/
-Wikisource Shulchan Aruch
-http://he.wikisource.org/wiki/%D7%A9%D7%95%D7%9C%D7%97%D7%9F_%D7%A2%D7%A8%D7%95%D7%9A_%D7%90%D7%95%D7%A8%D7%97_%D7%97%D7%99%D7%99%D7%9D_%D7%AA%D7%A8%D7%A2%D7%90

יורה דעה



Siman 1

הַכֹּל שׁוֹחֲטִין לְכַתְּחִלָּה, אֲפִלּוּ נָשִׁים. <small>הַגָּה: יֵשׁ אוֹמְרִים שֶׁאֵין לְהַנִּיחַ נָשִׁים לִשְׁחֹט, שֶׁכְּבָר נָהֲגוּ שֶׁלֹּא לִשְׁחֹט, וְכֵן הַמִּנְהָג שֶׁאֵין הַנָּשִׁים שׁוֹחֲטוֹת <small><small>(בֵּית יוֹסֵף בְּשֵׁם הָאָגוּר)</small>. </small> </small> וַעֲבָדִים וְכָל אָדָם, אֲפִלּוּ אֵין מַכִּירִין אוֹתוֹ שֶׁמֻּחְזָק לִשְׁחֹט שֶׁלֹּא יִתְעַלֵּף, וְגַם אֵין יוֹדְעִין בּוֹ שֶׁהוּא מֻמְחֶה וְיוֹדֵעַ הִלְכוֹת שְׁחִיטָה, מֻתָּר לִתֵּן לוֹ לְכַתְּחִלָּה לִשְׁחֹט, וּמֻתָּר לֶאֱכֹל מִשְּׁחִיטָתוֹ, שֶׁרֹב הָרְגִילִין לִשְׁחֹט הֵם בְּחֶזְקַת מֻמְחִין וּמֻחְזָקִין. בַּמֶּה דְּבָרִים אֲמוּרִים, בְּשֶׁאֵינוֹ לְפָנֵינוּ, אָז מֻתָּר לֶאֱכֹל מִשְּׁחִיטָתוֹ וְסוֹמְכִים עַל הַחֲזָקָה. אֲבָל אִם הוּא לְפָנֵינוּ, צָרִיךְ לְבָדְקוֹ, אִם הוּא מֻמְחֶה וְיוֹדֵעַ הִלְכוֹת שְׁחִיטָה, אֲבָל אֵין צָרִיךְ לְשָׁאֲלוֹ אִם נִתְעַלֵּף. <small>הַגָּה: וְיֵשׁ אוֹמְרִים שֶׁאֵין לִסְמֹךְ עַל הַחֲזָקָה אֶלָּא בְּדִיעֲבַד, אֲבָל לְכַתְּחִלָּה אֵין לִסְמֹךְ עַל הַחֲזָקָה, בְּמָקוֹם דִּיכוֹלִין לְבָרְרוֹ, <small><small>(מָרְדְּכַי וְהַגָּהוֹת אֲשֵׁרִי וְאָגוּר בְּשֵׁם אוֹר זָרוּעַ וּשְׁאִלְתּוֹת פָּרָשַׁת בְּהַעֲלֹתְךָ)</small>.</small> וְכָל זֶה מַיְרִי בַּאֲחֵרִים, שֶׁאֵינָן בְּקִיאִין וְיוֹדְעִין אִם זֶה הַשּׁוֹחֵט בָּקִי אוֹ לֹא, אֲבָל הַשּׁוֹחֵט עַצְמוֹ לֹא יִשְׁחֹט, אַף עַל פִּי שֶׁיּוֹדֵעַ הִלְכוֹת שְׁחִיטָה וּמֻמְחֶה, עַד שֶׁשָּׁחַט ג' פְּעָמִים בִּפְנֵי חָכָם וּמֻמְחֶה בְּהִלְכוֹת שְׁחִיטָה, שֶׁיּוֹדֵעַ שֶׁהוּא רָגִיל וְזָרִיז שֶׁלֹּא יִתְעַלֵּף. <small><small>(טוּר בְּשֵׁם הָרַמְבַּ''ם)</small></small> וְלָכֵן נוֹהֲגִין שֶׁאֵין אָדָם שׁוֹחֵט אֶלָּא אִם כֵּן נָטַל קַבָּלָה לִפְנֵי חָכָם, <small><small>(אָגוּר בְּשֵׁם הִלְכוֹת א''י)</small>.</small> וְאֵין הֶחָכָם נוֹתֵן לוֹ קַבָּלָה, עַד שֶׁיֵּדַע בּוֹ שֶׁהוּא יוֹדֵעַ הִלְכוֹת שְׁחִיטָה וּבָקִי בַּיָּד. וְלָכֵן נוֹהֲגִין שֶׁכָּל הַבָּאִין לִשְׁחֹט, סוֹמְכִין עֲלֵיהֶם לְכַתְּחִלָּה, וְלֹא בַּדְקִינָן אוֹתָם לֹא בַּתְּחִלָּה וְלֹא בַּסּוֹף, דְּכָל הַמְּצוּיִין אֵצֶל שְׁחִיטָה כְּבָר נָטְלוּ קַבָּלָה לִפְנֵי חָכָם, <small><small>(ד''ע)</small>.</small> וּבִקְצָת מְקוֹמוֹת נוֹהֲגִין לְהַחְמִיר עוֹד, דְּהַמְקַבֵּל נוֹטֵל כְּתָב מִן הֶחָכָם, לִרְאָיָה שֶׁנָּתַן לוֹ קַבָּלָה. וְכָל שׁוֹחֵט, אַף עַל פִּי שֶׁנָּטַל קַבָּלָה, יִרְאֶה שֶׁיַּחֲזֹר לִפְרָקִים הִלְכוֹת שְׁחִיטָה, שֶׁיִּהְיוּ שְׁגוּרִים בְּפִיו וּבְלִבּוֹ שֶׁלֹּא יִשְׁכְּחֵם <small><small>(מהר''ר יַעֲקֹב הַלֵּוִי בְּשֵׁם מהר''ש)</small>.</small> וּכְמוֹ שֶׁהַדִּין בְּהִלְכוֹת שְׁחִיטָה וּבְמִי שֶׁבָּא לִשְׁחֹט, כָּךְ הוּא הַדִּין בְּהִלְכוֹת בְּדִיקוֹת הָרֵאָה וּבְמִי שֶׁבָּא לִבְדֹּק, וְדִינָם וּמִנְהָגָם שָׁוֶה בְּכָל זֶה, <small><small>(ד''ע)</small>.</small> וְיֵשׁ לב''ד לַחְקֹר וְלִדְרֹשׁ אַחַר הַבּוֹדְקִים וְהַשּׁוֹחֲטִים, וְלִרְאוֹת שֶׁיִּהְיוּ בְּקִיאִים וּמֻמְחִים וּכְשֵׁרִים, <small><small>(מהרי''ו סי' נ')</small>.</small> כִּי גָּדוֹל אִסּוּר הַמַּכְשֵלָה בִּשְׁחִיטוֹת וּבְדִיקוֹת הַמְּסוּרִים לַכֹּל. וְאִם בָּדְקוּ אֵיזֶה שׁוֹחֵט וּבוֹדֵק, וְנִמְצָא שֶׁאֵינוֹ יוֹדֵע, אִם נָטַל פַּעַם אַחַת קַבָּלָה אֵין מַטְרִיפִין לְמַפְרֵעַ מַה שֶּׁשָּׁחַט, דְּאַמְרִינָן הַשְׁתָּא הוּא דְּאִתְרַע, <small><small>(חִדּוּשֵׁי אֲגֻדָּה)</small>.</small> אֲבָל אִם לֹא נָטַל קַבָּלָה מֵעוֹלָם, כָּל מַה שֶּׁשָּׁחַט, טְרֵפָה, גַּם כָּל הַכֵּלִים שֶׁבִּשְּׁלוּ בָּהֶן מַה שֶּׁשָּׁחַט, צְרִיכִין הֶכְשֵׁר, <small><small>(רשב''א סִימָן רי''ח)</small>.</small> </small> 

אֵין צָרִיךְ שֶׁיֵּדַע כָּל חִלּוּקֵי הַדִּינִים, אֶלָּא אִם אוֹמֵר עַל דָּבָר זֶה הָיִיתִי מִסְתַּפֵּק וְשׁוֹאֵל, קָרֵינַן בֵּהּ שַׁפִּיר יוֹדֵעַ, עַד שֶׁאוֹמֵר עַל הָאָסוּר מֻתָּר. <small>הַגָּה: וּבוֹדְקִין אוֹתוֹ בְּדִינֵי הִלְכוֹת שְׁחִיטָה שֶׁיִּתְבָּאֲרוּ לְקַמָּן רֵישׁ סִימָן כ''ג, וּבְדִין בְּדִיקַת הַסַּכִּין, וּבְדִין בְּדִיקַת הַסִּימָנִים לְאַחַר שְׁחִיטָה כְּמוֹ שֶׁיִּתְבָּאֵר לְקַמָּן סִימָן כ''ה, <small><small>(הַגָּהוֹת אֲשֵׁרִי וְהַגָּהוֹת מַיְמוֹנִי פ''ד מה''ש)</small>.</small> וְאִם שָׁחַט, וְלֵיתֵהּ קַמָּן לְמִבְדְּקֵהּ, מִכָּל מָקוֹם יִבְדְּקוּ בַּסִּימָנִים אִם נִשְׁחֲטוּ רֻבָּן, דְּכָל מַה דְּאֶפְשָׁר לְמִבְדַּק, בַּדְקִינָן, <small><small>(הָרַ''ן בְּשֵׁם בַּעַל הֲלָכוֹת וְד''ע לְדַעַת הָרֹא''שׁ ע''ל סכ''ה סי''ג)</small>.</small> וְכָל זֶה בִּמְקוֹמוֹת שֶׁלֹּא נָהֲגוּ לִטֹּל קַבָּלָה, אֲבָל בִּמְקוֹמוֹת שֶׁנּוֹהֲגִין לִטֹּל קַבָּלָה, כְּגוֹן בְּנֵי אַשְׁכְּנָז וְהַנִּמְשָכִים אַחֲרֵיהֶם, אֵין נוֹהֲגִין לִבְדֹּק אַחֲרָיו כְּלָל, וּכְמוֹ שֶׁנִּתְבָּאֵר, <small><small>(ד''ע)</small>.</small> </small> 

מִי שֶׁיּוֹדְעִין בּוֹ שֶׁאֵינוֹ יוֹדֵעַ הִלְכוֹת שְׁחִיטָה, אֲפִלּוּ שָׁחַט לְפָנֵינוּ ד' אוֹ ה' פְּעָמִים שְׁחִיטָה הֲגוּנָה וּרְאוּיָה, וְשָׁחַט אַחַר כָּךְ בֵּינוֹ לְבֵין עַצְמוֹ, שְׁחִיטָתוֹ פְּסוּלָה. אֲפִלּוּ שָׁאֲלוּ לוֹ: עָשִׂיתָ כָּךְ וְכָךְ, וּמִתּוֹךְ תְּשׁוּבָתוּ נִרְאֶה שֶׁשָּׁחַט כָּרָאוּי, אֵין לִסְמֹךְ עָלָיו, וַאֲפִלּוּ אָמַר: בָּרִי לִי שֶׁשָּׁחַטְתִּי יָפֶה. <small>הַגָּה: וּמִי שֶׁדַּרְכּוֹ לְהִתְעַלֵּף, וְאָנוּ יוֹדְעִים שֶׁאֵינוֹ מֻחְזָק, וְשָׁחַט וְאָמַר: בָּרִי לִי שֶׁלֹּא נִתְעַלַּפְתִּי, נֶאֱמָן, מֵאַחַר שֶׁיּוֹדֵעַ הִלְכוֹת שְׁחִיטָה, <small><small>(בֵּית יוֹסֵף לְדַעַת הָרַמְבַּ''ם)</small>.</small> </small> מִי שֶׁיּוֹדְעִים בּוֹ שֶׁאֵינוֹ יוֹדֵעַ הִלְכוֹת שְׁחִיטָה, יְכוֹלִים לִתֵּן לוֹ לִשְׁחֹט, אִם אַחֵר עוֹמֵד עַל גַּבָּיו, וּבִלְבַד שֶׁיִּרְאֶה אוֹתוֹ מִתְּחִלַּת שְׁחִיטָה עַד סוֹפָהּ. <small>הַגָּה: וְיֵשׁ מַחְמִירִין, וְאוֹסְרִין לִתֵּן לוֹ לְכַתְּחִלָּה לִשְׁחֹט, מֵאַחַר שֶׁאֵינוֹ יוֹדֵעַ הִלְכוֹת שְׁחִיטָה, <small><small>(בֵּית יוֹסֵף בְּשֵׁם הַגָּהוֹת אֲשֵׁרִי בְּשֵׁם אוֹר זָרוּעַ וּבְמָרְדְּכַי)</small>, </small> וְהָכִי נָהוּג.</small> 

אִם אָבְדוּ גְּדָיָיו וְתַרְנְגוֹלָיו, אוֹ שֶׁנִּגְנְבוּ, וּמְצָאָם שְׁחוּטִים כָּרָאוּי, בְּמָקוֹם שֶׁרֹב יִשְׂרָאֵל מְצוּיִים, <small><small>(וְגַם רֹב גַּנָּבֵי הָעִיר יִשְׂרָאֵלִים)</small>, </small> מֻתָּרִים, בֵּין שֶׁמְּצָאָם בַּשּׁוּק בֵּין שֶׁמְּצָאָם בָּאַשְׁפָּה שֶׁבַּבַּיִת, אֲבָל אִם מְצָאָם בָּאַשְׁפָּה שֶׁבַּשּׁוּק, אֲסוּרִים. 

חֵרֵשׁ שֶׁאֵינוֹ שׁוֹמֵעַ וְאֵינוֹ מְדַבֵּר, וְשׁוֹטֶה, דְּהַיְנוּ שֶׁהוּא יוֹצֵא יְחִידִי בַּלַּיְלָה, אוֹ מְקָרֵעַ כְּסוּתוֹ, אוֹ לָן בְּבֵית הַקְּבָרוֹת, אוֹ מְאַבֵּד מַה שֶּׁנּוֹתְנִים לוֹ, אֲפִלּוּ בְּאַחַת מֵאֵלּוּ, אִם עוֹשֶׂה אוֹתוֹ דֶּרֶךְ שְׁטוּת, וְקָטָן שֶׁאֵינוֹ יוֹדֵעַ לְאַמֵּן יָדָיו לִשְׁחֹט, אֵין מוֹסְרִין לָהֶם לִשְׁחֹט לְכַתְּחִלָּה, אֲפִלּוּ אֲחֵרִים עוֹמְדִים עַל גַּבֵּיהֶם. וְאִם שָׁחֲטוּ, שְׁחִיטָתָן כְּשֵׁרָה אִם אֲחֵרִים עוֹמְדִים עַל גַּבֵּיהֶם. וְאֵין מוֹסְרִין לָהֶם לְכַתְּחִלָּה לִשְׁחֹט כְּשֶׁאֵין אֲחֵרִים עוֹמְדִים עַל גַּבֵּיהֶם, אֲפִלּוּ אִם רוֹצִים לְהַאֲכִיל לִכְלָבִים. וְאִם הַקָּטָן יוֹדֵעַ לְאַמֵּן יָדָיו, אִם אֲחֵרִים עוֹמְדִים עַל גַּבָּיו, שׁוֹחֵט לְכַתְּחִלָּה וּמֻתָּר לֶאֱכֹל מִשְּׁחִיטָתוֹ. <small>הַגָּה: אֲבָל אִם שָׁחַט בֵּינוֹ לְבֵין עַצְמוֹ, שְׁחִיטָתוֹ פְּסוּלָה, אַף עַל פִּי שֶׁיּוֹדֵעַ הִלְכוֹת שְׁחִיטָה, <small><small>(הַגָּהוֹת אֲשֵׁרִי רפ''ק וְרַשְׁבָּ''א בת''ה ואוֹר זָרוּעַ)</small>.</small> וּמִקְרֵי קָטָן לְעִנְיָן זֶה עַד שֶׁנַּעֲשֶׂה בַּר מִצְוָה, דְּהַיְנוּ בֶּן י''ג שָׁנִים וְיוֹם אֶחָד, <small><small>(בֵּית יוֹסֵף בְּשֵׁם עִטּוּר ואוֹר זָרוּעַ בְּשֵׁם ר' יוֹאֵל)</small>.</small> וְיֵשׁ מַחְמִירִין שֶׁלֹּא לִתֵּן קַבָּלָה לְמִי שֶׁהוּא פָּחוֹת מִבֶּן י''ח שָׁנָה, <small><small>(מָרְדְּכַי בְּשֵׁם הִלְכוֹת אֵ''י וְהַגָּהוֹת אַלְפָסִי הַחֲדָשִׁים)</small>,</small> דְּאָז גַּבְרָא בַּר דַּעַת הוּא, וְיוֹדֵעַ לִזָּהֵר.</small> 

חֵרֵשׁ הַמְדַבֵּר וְאֵינוֹ שׁוֹמֵעַ, לֹא יִשְׁחֹט, מִפְּנֵי שֶׁאֵינוֹ שׁוֹמֵעַ הַבְּרָכָה. וְאִם שָׁחַט, אֲפִלּוּ בֵּינוֹ לְבֵין עַצְמוֹ, שְׁחִיטָתוֹ כְּשֵׁרָה. 

הַשּׁוֹמֵעַ וְאֵינוֹ מְדַבֵּר, אִם הוּא מֻמְחֶה, שׁוֹחֵט אֲפִלּוּ לְכַתְּחִלָּה, אִם אַחֵר מְבָרֵךְ. 

שִׁכּוֹר שֶׁהִגִּיעַ לְשִׁכְרוּתוֹ שֶׁל לוֹט, דִּינוֹ כְּשׁוֹטֶה. וְאִם לֹא הִגִּיעַ לְשִׁכְרוּתוֹ שֶׁל לוֹט, שׁוֹחֵט לְכַתְּחִלָּה. <small>הַגָּה: וְיֵשׁ אוֹמְרִים שֶׁשִּׁכּוֹר לֹא יִשְׁחֹט, שֶׁרָגִיל לָבוֹא לִידֵי דְּרָסָה, <small><small>(הַגָּהוֹת מַיְמוֹנִי בְּשֵׁם סְמַ''ג פ''ג מֵהִלְכוֹת שְׁחִיטָה ובה''ג וְכָל בּוֹ בְּשֵׁם סה''ת וְס' יְרֵאִים סִימָן קל''ז)</small>.</small> </small> 

סוּמָא, לֹא יִשְׁחֹט לְכַתְּחִלָּה, אֶלָּא אִם כֵּן אֲחֵרִים רוֹאִין אוֹתוֹ. וְאִם שָׁחַט, שְׁחִיטָתוֹ כְּשֵׁרָה. 

עָרֹם, לֹא יִשְׁחֹט לְכַתְּחִלָּה, מִפְּנֵי שֶׁאֵינוֹ יָכוֹל לְבָרֵךְ. 

אִם הִטִּילוּ הַקָּהָל חֵרֶם, שֶׁלֹּא יִשְׁחֹט אֶלָּא טַבָּח יָדוּעַ, וְשָׁחַט אַחֵר, יֵשׁ אוֹמְרִים שֶׁשְּׁחִיטָתוֹ אֲסוּרָה. <small>הַגָּה: וְאִם נִתְבַּטְּלָה הַתַּקָּנָה, כָּל הַשּׁוֹחֲטִים בְּחֶזְקַת כַּשְׁרוּת כְּמוֹ בָּרִאשׁוֹנָה, <small><small>(פִּסְקֵי מהרא''י סי' קע''ז)</small>.</small> </small> 

הַשּׁוֹחֵט בִּפְנֵי עֵדִים בְּהֵמָה לְעוֹבֵד כּוֹכָבִים, וּכְשֶׁבָּא יִשְׂרָאֵל לִקְנוֹת מִמֶּנָּה, אָמַר: לֹא תִּקְנֶה מִמֶּנָּה כִּי לֹא שְׁחַטְתִּיהָ, אֵינוֹ נֶאֱמָן. וּמִיהוּ לְדִידֵיהּ אֲסוּרָה, דְּהָא שָׁוְיָא אַנַּפְשֵׁיהּ חֲתִיכָה דְּאִסוּרָא. <small><small>(וע''ל סי' קכ''ז בְּדִּין עֵד אֶחָד נֶאֱמָן בְּאִסּוּרִין)</small>.</small> 

טַבָּח שֶׁעָשָׂה סִימָן בְּרֹאשׁ הַכֶּבֶשׂ הַשָּׁחוּט, שֶׁיְּהֵא נִרְאֶה שֶׁהוּא טְרֵפָה, וְגַם הָיָה אוֹמֵר שֶׁהוּא טְרֵפָה, וְאַחַר כָּךְ אָמַר שֶׁכָּשֵׁר הָיָה, וְלֹא אָמַר כֵּן אֶלָּא כְּדֵי שֶׁלֹּא יִקְּחוּ אוֹתוֹ וְיִשָּׁאֵר לוֹ לִקַּח מִמֶּנוּ בָּשָׂר, כֵּיוָן שֶׁנָּתַן אֲמַתְלָא לִדְּבָרָיו נֶאֱמָן <small><small>(וע''ל סי' קכ''ז סעי' א' בהגה)</small>.</small> 

שׁוֹחֵט, שֶׁהֵעִיד עָלָיו עֵד אֶחָד שֶׁשָּׁחַט שֶׁלֹּא כַּהֹגֶן, וְהוּא מַכְחִישׁוֹ, עֵד אֶחָד בְּהַכְחָשָׁה לָאו כְּלוּם, וְהָעֵד עַצְמוֹ מֻתָּר לֶאֱכֹל מִכָּאן וּלְהַבָּא. וּמִכָּל מָקוֹם, הַכֹּל לְפִי מַה שֶּׁהוּא אָדָם. 


Siman 2

שְׁחִיטַת נָכְרִי, נְבֵלָה, אֲפִלּוּ הוּא קָטָן, וְאֲפִלּוּ אֵינוֹ עוֹבֵד אֱלִילִים <small>הַגָּה: כְּגוֹן גֵּר תּוֹשָׁב <small><small>(טוּר)</small>,</small> </small> וַאֲפִלּוּ אֲחֵרִים רוֹאִין אוֹתוֹ. 

מוּמָר אוֹכֵל נְבֵלוֹת לְתֵאָבוֹן, יִשְׂרָאֵל בּוֹדֵק סַכִּין וְנוֹתֵן לוֹ, וּמֻתָּר לֶאֱכֹל מִשְּׁחִיטָתוֹ אֲפִלּוּ יִשְׁחֹט בֵּינוֹ לְבֵין עַצְמוֹ, וְהוּא שֶׁיּוֹדְעִין בּוֹ שֶׁיּוֹדֵעַ הִלְכוֹת שְׁחִיטָה. וְאִם לֹא בָּדַק לוֹ סַכִּין תְּחִלָּה, אָסוּר לֶאֱכֹל מִשְּׁחִיטָתוֹ עַד שֶׁיִּבְדְּקֶנּוּ בַּסוֹף. וְאֵין לִתֵּן לוֹ לְכַתְּחִלָּה לִשְׁחֹט, אֲפִלּוּ כָּשֵׁר עוֹמֵד עַל גַּבָּיו, בְּלִּי שֶׁיִּבְדֹק לוֹ כָּשֵׁר אֶת הַסַכִּין תְּחִלָּה, עַל סְמַךְ שֶׁיִּבְדְּקֶנּוּ בַּסוֹף. <small>הַגָּה: מִי שֶׁשָּׁחַט וְהוֹצִיא טְרֵפָה, פַּעַם אַחַת, מִתַּחַת יָדוֹ, אִם לֹא הֻחְזַק בְּכָךְ, מֻתָּר לֶאֱכֹל אַחַר כָּךְ מִשְּׁחִיטָתוֹ. מִכָּל מָקוֹם דָּנִין בָּזֶה לְפִי רְאוּת עֵינֵי הַדַּיָּן בָּאָדָם הַשּׁוֹחֵט, אִם כְּבַר נִכְשַׁל וְרַגְלַיִם לַדָּבָר, מַעֲבִירִין אוֹתוֹ, <small><small>(מַהֲרִי''ק שֹׁרֶשׁ ל''ג)</small>.</small> </small> 

מוּמָר לְתֵאָבוֹן שֶׁשָּׁחַט, אֲפִלּוּ נִשְׁבַּע, שֶׁשָּׁחַט בְּסַכִּין יָפָה, אֵינוֹ נֶאֱמָן. 

מוּמָר לְתֵאָבוֹן שֶׁשָּׁחַט בֵּינוֹ לְבֵין עַצְמוֹ, וְיֵשׁ עִמּוֹ סַכִּין יָפָה וְשֶׁאֵינוֹ יָפָה, וְאוֹמֵר שֶׁבְּיָפָה שָׁחַט, נֶאֱמָן. וַאֲפִלּוּ אִם נִמְצָא בָּשָׂר בְּיָדוֹ, אִם יֵשׁ מֻמְחִין בָּעִיר, נֶאֱמָן לוֹמַר: מֻמְחֶה שָׁחַט לִי. 

מוּמָר לְהַכְעִיס אֲפִלּוּ לְדָבָר אֶחָד, אוֹ שֶׁהוּא מוּמָר לַעֲבוֹדַת אֱלִילִים אוֹ לְחַלֵּל שַׁבָּת בְּפַרְהֶסְיָא, אוֹ שֶׁהוּא מוּמָר לְכָל הַתּוֹרָה אֲפִלּוּ חוּץ מִשְּׁתַּיִם אֵלּוּ, דִּינוֹ כְּכּוּתִי. <small><small>(ר' יְרוּחָם)</small>. <small>הַגָּה: וּמִי שֶׁאֵינוֹ חוֹשֵׁשׁ בִּשְׁחִיטָה וְאוֹכֵל נְבֵלוֹת בְּלֹא תֵּאָבוֹן אַף עַל פִּי שֶׁאֵינוֹ עוֹשֶׂה לְהַכְעִיס, דִּינוֹ כְּמוּמָר לְהַכְעִיס,</small> <small>(כָּךְ הֶעֱלָה הבֵּית יוֹסֵף מִדִּבְרֵי הָרֹא''שׁ)</small>.</small> 

מוּמָר לְאֶחָד מִשְּׁאָר עֲבֵרוֹת, אֵין צָרִיךְ לִבְדֹּק לוֹ סַכִּין, וּלְהָרַמְבַּ''ם צָרִיךְ. וְדַוְקָא בְּמוּמָר לַעֲבֵרָה, אֲבָל מִי שֶׁהוּא פָּסוּל לְעֵדוּת בַּעֲבֵרָה מֵעֲבֵרוֹת שֶׁל תּוֹרָה, אֵין צָרִיךְ לִבְדֹּק לוֹ סַכִּין, אֲפִלּוּ לְהָרַמְבַּ''ם <small><small>(ב''י ושכ''כ הרמב''ם)</small>. <small>הַגָּה: מִיהוּ אִם הוּא פָּסוּל לְעֵדוּת מִשּׁוּם שֶׁאָכַל נְבֵלוֹת, אַף עַל פִּי שֶׁאֵינוֹ מוּמָר לְכָךְ, כֵּיוָן שֶׁהוּא חָשׁוּד לֶאֱכֹל נְבֵלוֹת, דִּינוֹ כְּמוּמָר לְכָךְ,</small> <small>(סְבָרַת בֵּית יוֹסֵף וְהָרַמְבַּ''ם)</small>.</small> 

מוּמָר לַעֲרֵלוּת, דִּינוֹ כְּמוּמָר לַעֲבֵרָה אַחַת. וְאִם אֵינוֹ עָרֵל אֶלָּא מִפְּנֵי שֶׁמֵּתוּ אֶחָיו מֵחֲמַת מִילָה, הֲרֵי הוּא כִּשְׁאָר יִשְׂרָאֵל כָּשֵׁר. 

כּוּתִי, הָאִדָּנָא, דִּינוֹ כְּעוֹבֵד כּוֹכָבִים. 

צְדוֹקִי וּבַיְתּוּסִי, <small><small>(הֵם הַנִּמְשָׁכִים אַחַר צָדוֹק וּבַיְתּוּס, מִתַּלְמִידֵי אַנְטִיגְנוֹס אִישׁ סוֹכוֹ, שֶׁיָּצְאוּ לְתַרְבּוּת רָעָה, וְאֵינָם מַאֲמִינִים בַּתּוֹרָה שֶׁבְּעַל פֶּה)</small>, </small> שְׁחִיטָתָן אֲסוּרָה, אֶלָּא אִם כֵּן שָׁחֲטוּ וַאֲחֵרִים עוֹמְדִים עַל גַּבֵּיהֶם וְגַם בָּדְקוּ לָהֶם סַכִּין. <small>הַגָּה: מָסוּר דִּינוֹ כְּמוּמָר, וּשְׁחִיטָתוֹ פְּסוּלָה, <small><small>(הַגָּהוֹת אַלְפָסִי)</small>.</small> וְיֵשׁ מַכְשִׁירִין <small><small>(בֵּית יוֹסֵף סִימָן קי''ט בְּשֵׁם רַשְׁבָּ''א)</small></small> וְעַיִּןִ לְקַמַּן סִימָן קי''ח.</small> 

הִתְחִיל פָּסוּל לִשְׁחֹט וְגָמַר הַכָּשֵׁר, אוֹ שֶׁהִתְחִיל הַכָּשֵׁר וְגָמַר הַפָּסוּל, פְּסוּלָה. בַּמֶּה דְּבָרִים אֲמוּרִים, שֶׁהִתְחִיל הַפָּסוּל בְּדָבָר שֶׁעוֹשֶׂה אוֹתָהּ נְבֵלָה, כְּגוֹן בַּוֵּשֶט אוֹ בְּרֹב הַקָּנֶה, אֲבָל אִם הִתְחִיל הַפָּסוּל בַּחֲצִי קָנֶה וְגָמַר הַכָּשֵׁר, כְּשֵׁרָה. 

הָיוּ יִשְׂרָאֵל וּפָסוּל אוֹחֲזִין בְּסַכִּין וְשׁוֹחֲטִין, פְּסוּלָה. וְאֵין צָרִיךְ לוֹמַר אִם כָּל אֶחָד סַכִּינוֹ בְּיָדוֹ. <small>[הַגָּה] שְׁחִיטַת קוֹף, פְּסוּלָה, <small><small>(אוֹר זָרוּעַ וְהוּא בְּתוֹסֶפְתָּא רֵישׁ חֻלִּין)</small>.</small> </small> 


Siman 3

שְׁחִיטַת חֻלִּין אֵינָהּ צְרִיכָה כַּוָּנָה. אֲפִלּוּ מִתְעַסֵק בְּעָלְמָא לַחְתֹּךְ, אוֹ שֶזָּרַק סַכִּין לְנוֹעֲצָהּ בַּכֹּתֶל, וְשָׁחֲטָה כְּהִלְכָתָהּ <small><small>(ס''א בַּהֲלִיכָתָהּ וְעִקָר)</small>,</small> כְּשֵׁרָה. וְהוּא שֶׁרָאָה שֶׁלֹּא הֶחְלִיד <small><small>(פי' עִנְיָן נְעִיצָה וּתְחִיבָה, מִלְּשׁוֹן חֻלְדָּה, שֶׁנִּכְנֶסֶת בַּחוֹרִין וּבַסְדָקִין)</small></small> הַסַכִּין בֵּין סִימָן לְסִימָן, אוֹ תַּחַת הָעוֹר. וְאִם מָצָא הַנּוֹצָה אוֹ הַשֵּׂעָר חֲתוּכִים, וַדַּאי לֹא הֶחְלִיד. וַאֲפִלּוּ הִפִּיל הַסַכִּין בְּיָדוֹ, אוֹ בְּרַגְלוֹ, שֶׁלֹּא בְּכַוָּנָה כְּלָל, וְשָׁחַט, שְׁחִיטָתוֹ כְּשֵׁרָה. אֲבָל אִם נָפְלָה מֵעַצְמָהּ, פְּסוּלָה, דִּבְעִינָן כֹּחַ גַּבְרָא <small><small>(ע''ל סי' ז')</small>.</small> וְכֵן אִם הָיָה הַסַכִּין מֻנָּח בְּחֵיקוֹ אוֹ בְּיָדוֹ, וְנָפְלָה מִיָּדוֹ אוֹ מֵחֵיקוֹ שֶׁלֹּא בְּכַוָּנָה, כְּנָפְלָה מֵעַצְמָהּ דָּמֵי, וּפְסוּלָה. 


Siman 4

הַשּׁוֹחֵט לְשֵׁם אֱלִילִים, אֲפִלּוּ לֹא חִשֵּׁב לְעָבְדָּהּ בִּשְׁחִיטָה זוֹ אֶלָּא חִשֵּׁב בִּשְׁעַת שְׁחִיטָה לִזְרֹק דָּמָהּ אוֹ לְהַקְטִיר חֶלְבָּהּ לַעֲבוֹדַת אֱלִילִים, הֲרֵי זֶה זִבְחֵי מֵתִים, וַאֲסוּרָה בַּהֲנָאָה. 

שָׁחַט סְתָם, וְאַחַר כָּךְ, חִשֵּׁב לִזְרֹק דָּמָהּ אוֹ לְהַקְטִיר חֶלְבָּהּ לַעֲבוֹדַת כּוֹכָבִים, הֲרֵי זֶה סָפֵק זִבְחֵי מֵתִים. 

יִשְׂרָאֵל שֶׁשָּׁחַט בְּהֶמְתּוֹ שֶׁל גּוֹי, אֲפִלּוּ חִשֵּׁב הָכּוּתִי לַעֲבוֹדַת אֱלִילִים, כְּשֵׁרָה. וְאִם יִשְׂרָאֵל חִשֵּׁב שֶׁיִּזְרֹק הָכּוּתִי לַעֲבוֹדַת אֱלִילִים, פְּסוּלָה. <small>[הַגָּה] וַאֲסוּרָה בַּהֲנָאָה. <small><small>(בֵּית יוֹסֵף)</small>.</small> </small> 

יִשְׂרָאֵל שֶׁשָּׁחַט בֶּהֱמַת חֲבֵרוֹ לַעֲבוֹדַת כּוֹכָבִים, לֹא אֲסָרָהּ, שֶׁוַּדַּאי לֹא כִּוֵּן אֶלָּא לְצַעֲרוֹ, וְאִם יֵשׁ לוֹ שֻׁתָּפוּת בָּהּ, יֵשׁ אוֹמְרִים שֶׁאוֹסֵר גַּם חֵלֶק חֲבֵרוֹ, וְיֵשׁ אוֹמְרִים דְּגַם בָּזֶה אֵינוֹ מְכַוֵּן אֶלָּא לְצַעֵר שֻׁתָּפוֹ וְלֹא לֶאֱסֹר. <small>הַגָּה: וְאִם הִתְרוּ בּוֹ וְעָבַר הַתְרָאָה, הֲרֵי זֶה אוֹסֵר כִּשְׁאָר מוּמָרִים, <small><small>(טוּר)</small>. וְעַיֵּן לְקַמָּן סִימָן קמ''ה.</small> </small> 

הַשּׁוֹחֵט לְשֵׁם הָרִים וּגְבָעוֹת, לְשֵׁם חַמָּה וּלְבָנָה, כּוֹכָבִים וּמַזָּלוֹת, יַמִּים וּנְהָרוֹת, אֵין לוֹ דִּין תִּקְרֹבֶת עֲבוֹדָה זָרָה לְאָסְרָהּ בַּהֲנָאָה, אֲבָל שְׁחִיטָתוֹ פְּסוּלָה, אַף עַל פִּי שֶׁלֹּא נִתְכַּוֵּן לְעָבְדָּהּ אֶלָּא לִרְפוּאָה וְכַיּוֹצֵא בָּהּ מִדִּבְרֵי הֲבַאי שֶׁאוֹמְרִים הָכּוּתִים. 

שָׁחַט לְשֵׁם שַׂר שֶׁל הַר, אוֹ לְשֵׁם שַׂר א' מִשְּׁאָר הַדְּבָרִים, בֵּין שֶׁשָּׁחַט לְשֵׁם מִיכָאֵל הַשַּׂר הַגָּדוֹל, בֵּין שֶׁשָּׁחַט לְשֵׁם שַׂר שֶׁל שִׁלְשׁוּל קָטָן שֶׁבַּיָּם <small><small>(פי' מִין תּוֹלַעַת)</small>,</small> הֲרֵי זֶה זִבְחֵי מֵתִים, וְאָסוּר בַּהֲנָאָה. 

יִשְׁמְעֵאלִים שֶׁאֵינָם מַנִּיחִים יִשְׂרָאֵל לִשְׁחֹט, אֶלָּא אִם כֵּן יַהֲפֹךְ פָּנָיו לְא''ל קיבל'' א, <small>דְּהַיְנוּ שֶׁיַּהֲפֹךְ פָּנָיו נֶגֶד מִזְרָח</small> כְּמִנְהַג חֻקּוֹתֵיהֶם, אֵינוֹ דּוֹמֶה לְשׁוֹחֵט לְשֵׁם הָרִים. וּמִכָּל מָקוֹם רָאוּי לְבַטֵּל הַמִּנְהָג הַהוּא וְלִגְעֹר בְּמִי שֶׁעוֹשֶׂה כֵן, <small>הוֹאִיל וּמַקְפִּידִים עַל כָּךְ. <small><small>(רַשְׁבָּ''א סִימָן שמ''ה)</small>.</small> </small> 


Siman 5

הַשּׁוֹחֵט לְשֵׁם קֳדָשִׁים שֶׁמִּתְנַדְּבִים וְנוֹדְרִים כְּמוֹתָם, אֲפִלּוּ הִיא בַּעֲלַת מוּם, שְׁחִיטָתוֹ פְּסוּלָה, שֶׁזֶּה כְּשׁוֹחֵט קֳדָשִׁים בַּחוּץ. שָׁחַט לְשֵׁם קֳדָשִׁים שֶׁאֵינָם בָּאִים בְּנֶדֶר וּנְדָבָה שְׁחִיטָתוֹ כְּשֵׁרָה <small><small>(ל' הָרַמְבַּ''ם פ''ב מה''ש)</small>.</small> כֵּיצַד, הַשּׁוֹחֵט לְשֵׁם עוֹלָה, לְשֵׁם תּוֹדָה, לְשֵׁם פֶּסַח, שְׁחִיטָתוֹ פְּסוּלָה. הוֹאִיל וְהַפֶּסַח יָכוֹל לְהַפְרִישׁוֹ בְּכָל שָׁעָה שֶׁיִּרְצֶה, דּוֹמֶה לְנִדָּר וְנִדָּב. שָׁחַט לְשֵׁם חַטָּאת, לְשֵׁם אָשָׁם וַדַּאי, לְשֵׁם אָשָׁם תָּלוּי, לְשֵׁם בְּכוֹר, לְשֵׁם מַעֲשֵׂר, לְשֵׁם תְּמוּרָה, שְׁחִיטָתוֹ כְּשֵׁרָה. וְאִם נוֹדַע שֶׁעָבַר עֲבֵרָה שֶׁחַיָּב עָלֶיהָ חַטָּאת אוֹ אָשָׁם, וְאוֹמֵר זוֹ לְחַטָּאתִי אוֹ לַאֲשָמִי, פְּסוּלָה. <small>הַגָּה: וְיֵשׁ פּוֹסְלִין בְּאָשָׁם תָּלוּי בְּכָל עִנְיָן, מִשּׁוּם דִּסְבִירָא לְהוּ דְּבָא בְּנֶדֶר וּנְדָבָה, <small><small>(טוּר)</small> <small>(וְכֵן מַשְׁמָע דַּעַת הָרֹא''שׁ ס''פ הַשּׁוֹחֵט וְר' יְרוּחָם ע''ש וְרַשְׁבָּ''א בת''ה)</small>,</small> וְיֵשׁ לְהַחְמִיר.</small> 

שָׁחַט תַּרְנְגוֹלִים וְאַוָּזִים וְכַיּוֹצֵא בָּהֶם, מִינִים שֶׁאֵינָם רְאוּיִים לְהַקְרָבָה, כְּשֵׁרִים. וְהוּא הַדִּין לְתוֹרִים קְטַנִּים וּבְנֵי יוֹנָה גְּדוֹלִים. 

שְׁנַיִם שֶׁשּׁוֹחֲטִין, בֵּין שֶׁאוֹחֲזִין בְּסַכִּין אֶחָד, בֵּין שֶׁכָּל אֶחָד סַכִּינוֹ בְּיָדוֹ, וְנִתְכַּוֵּן אֶחָד מֵהֶם לְשֵׁם דָּבָר הַפּוֹסֵל, הֲרֵי זֶה פְּסוּלָה. וְכֵן אִם שָׁחֲטוּ זֶה אַחַר זֶה וְנִתְכַּוֵּן אֶחָד מֵהֶם לְשֵׁם דָּבָר הַפּוֹסֵל, פָּסוּל. בַּמֶּה דְּבָרִים אֲמוּרִים, כְּשֶׁהָיָה לוֹ בָּהּ שֻׁתָּפוּת, אֲבָל אִם אֵין לוֹ בָּהּ שֻתָּפוּת, אֵינָהּ אֲסוּרָה, שֶׁאֵין אָדָם מִיִּשְׂרָאֵל אוֹסֵר דָּבָר שֶׁאֵינוֹ שֶׁלֹּוֹ, שֶׁאֵין כַּוָּנָתוֹ אֶלָּא לְצַעֲרוֹ. <small>הַגָּה: וְיֵשׁ אוֹסְרִים בְּכָל עִנְיָן, מִשּׁוּם מַרְאִית הָעַיִן, <small><small>(בֵּית יוֹסֵף בְּשֵׁם הָרֹא''שׁ וְהַטּוּר)</small>,</small> וְיֵשׁ לְהַחְמִיר.</small> 


Siman 6

בְּכָל דָּבָר הַתָּלוּשׁ שׁוֹחֲטִין, בֵּין בְּסַכִּין בֵּין בְּצוֹר בֵּין בִּקְרוּמִית שֶׁל קְנֵה הָאֲגַם הַנִּקְרָא אישפדני'' א, <small>וְשֵׁן וְצִפֹּרֶן יְחִידִי <small><small>(טוּר)</small>,</small> </small> וְכַיּוֹצֵא בָּהֶם מִדְּבָרִים הַחוֹתְכִים. וְהוּא שֶׁיִּהְיֶה פִּיו חַד, וְלֹא יִהְיֶה בּוֹ פְּגָם. <small>הַגָּה: וְאָסוּר לִשְׁחֹט בִּשְׁאָר קָנִים, אוֹ זְכוּכִית, שֶׁקֵּיסָמִים נִבְדָּלִין מֵהֵם וְיֵשׁ לָחוּשׁ לִנְקִיבַת הַסִּימָנִים, <small><small>(בֵּית יוֹסֵף בְּשֵׁם רַשִׁ''י וְכֵן כָּתַב הר''ן)</small>.</small> </small> סַכִּין שֶׁצִדּוֹ אֶחָד מַגָּל וְצִדּוֹ הַשֵּׁנִי יָפֶה, לֹא יִשְׁחֹט בַּצַּד הַיָּפֶה לְכַתְּחִלָּה, גְּזֵרָה שֶׁמָּא יִשְׁחֹט בַּצַּד הָאַחֵר. וְאִם שָׁחַט, הוֹאִיל וּבַצַּד הַיָּפֶה שָׁחַט, שְׁחִיטָתוֹ כְּשֵׁרָה. <small>הַגָּה: וְהוּא הַדִּין בְּסַכִּין אָרוֹךְ שֶׁיֵּשׁ בּוֹ פְּגִימָה, וְנִשְׁאַר בָּהּ שִׁעוּר שְׁחִיטָה בְּלֹא פְּגִימָה, דְּאָסוּר לִשְׁחֹט בּוֹ אֲפִלּוּ בַּמָּקוֹם הַיָּפֶה, אֲפִלּוּ אִם כָּרַךְ מַטְלִית עַל הַפְּגִימָה <small><small>(טוּר)</small>.</small> וְאִם שָׁחַט בּוֹ, וְאָמַר: בָּרִי לִי שֶׁלֹּא נָגַעְתִּי בִּמְקוֹם הַפְּגִימָה, שְׁחִיטָתוֹ כְּשֵׁרָה, <small><small>(מָרְדְּכַי ספ''ק דְּחֻלִּין וַאֲשֵׁרִי ותא''ו נט''ז וְכָל בּוֹ וְרוֹקֵחַ וּמַהֲרִי''ל)</small>.</small> אֲפִלּוּ לֹא כָּרַךְ מַטְלִית עַל הַפְּגִימָה, וּבְיוֹם טוֹב שֶׁאִי אֶפְשָׁר לְהַשְׁחִיז הַסַּכִּין <small><small>(טוּר וַאֲשֵׁרִ''י ור''פ עב''י)</small></small> וְכֵן בְּחוֹל בִּשְׁעַת הַדַּחַק, מֻתָּר לִשְׁחֹט לְכַתְּחִלָּה אִם כּוֹרֵךְ מַטְלִית עַל הַפְּגִימָה. <small><small>(טוּר וּבֵית יוֹסֵף שֶׁסָמַךְ עַל הָעִטּוּר וְר''ן וְסה''ת וּסְמַ''ג וְהגה''מ)</small></small> וע''ל סִימָן י''ח <small><small>(ס''י)</small></small> וּלְכַתְּחִלָּה יֵשׁ לִזָּהֵר אֲפִלּוּ אֵין לַסַּכִּין פְּגִימָה רַק בֵּין הַקַּתָּא לַסַּכִּין, לֹא יִשְׁחֹט בּוֹ, <small><small>(מָצָא בִּשְׁחִיטוֹת יְשָׁנִים)</small>, <small>(ד''מ סִימָן י''ח סוֹף ס''ב)</small>.</small> </small> 

הַשּׁוֹחֵט בְּדָבָר הַמְחֻבָּר לַקַּרְקַע, אוֹ לַגּוּף, כְּגוֹן צִפֹּרֶן וְשֵׁן הַמְחֻבָּרִים בִּבְהֵמָה, שְׁחִיטָתוֹ פְּסוּלָה. וּבְתָלוּשׁ מִן הַקַּרְקַע וּלְבַסוֹף חִבְּרוֹ בַּקַּרְקַע, לֹא יִשְׁחֹט, וְאִם שָׁחַט, שְׁחִיטָתוֹ כְּשֵׁרָה, וַאֲפִלּוּ אִם בִּטְּלוֹ, וְהוּא שֶׁלֹּא יְהֵא נִשְׁרָשׁ בָּאָרֶץ אַחַר שֶׁבִּטְּלוֹ. 

חָתַךְ מִבְּהֵמָה לֶחִי שֶׁיֵּשׁ בּוֹ שִׁנַּיִם חַדִּים וְשָׁחַט בָּהֶם, שְׁחִיטָתוֹ פְּסוּלָה, מִפְּנֵי שֶׁהֵם כְּמַגָּל. אֲבָל בְּשֵׁן אֶחָד הַקָּבוּעַ בַּלֶּחִי, שׁוֹחֵט בּוֹ לְכַתְּחִלָּה. <small>וְהוּא הַדִּין בְּצִפֹּרֶן הַקָּבוּעַ בְּיָד הַתְּלוּשָׁה מִן הַגּוּף, <small><small>(בֵּית יוֹסֵף)</small>.</small> </small> 

נָעַץ סַכִּין בַּכֹּתֶל, <small>אוֹ בְּדָבָר הַתָּלוּשׁ,</small> וְהֶעֱבִיר הַצַּוָּאר עַד שֶׁנִּשְׁחַט, שְׁחִיטָתוֹ כְּשֵׁרָה, <small><small>(לְשׁוֹן הַרַמְבַּ''ם פ''ב מה''ש דִּין ח')</small>.</small> וְהוּא שֶׁיִּהְיֶה צַוַּאר הַבְּהֵמָה לְמַטָּה וְהַסַכִּין לְמַעְלָה, שֶׁאִם הָיָה צַוַּאר בְּהֵמָה לְמַעְלָה מֵהַסַכִּין שֶׁמֶּא תֵּרֵד הַבְּהֵמָה בְּכֹבֶד גּוּפָהּ וְתַחְתֹּךְ בְּלֹא הוֹלָכָה וַהֲבָאָה, וְאֵין זוֹ שְׁחִיטָה, וַאֲפִלּוּ אָמַר: בָּרִי לִי שֶׁלֹּא דָּרַסְתִּי, שְׁחִיטָתוֹ פְּסוּלָה, <small><small>(טוּר וּפוֹסְקִים)</small>.</small> לְפִיכָךְ, אִם הָיָה עוֹף, בֵּין שֶׁהָיָה צַוָּארוֹ לְמַעְלָה מֵהַסַכִּין הַנְּעוּצָה אוֹ לְמַטָּה מִמֶּנָּה, שְׁחִיטָתוֹ כְּשֵׁרָה. 


Siman 7

יָכוֹל אָדָם לִקְבֹּעַ סַכִּין בְּגַלְגַּל שֶׁל אֶבֶן אוֹ שֶׁל עֵץ, וּמְסַבֵּב הַגַּלְגַּל בְּיָדוֹ אוֹ בְּרַגְלוֹ, וּמֵשִׂים שָׁם צַוַּאר הַבְּהֵמָה אוֹ הָעוֹף עַד שֶׁיִּשְׁחֹט בִּסְבִיבַת הַגַּלְגַּל; וְאִם הַמַּיִם הֵם הַמְסַבְּבִים אֶת הַגַּלְגַּל וְשָׂם הַצַּוָּאר כְּנֶגְדּוֹ בְּשָׁעָה שֶׁסִבֵּב וְנִשְׁחַט, הֲרֵי זוֹ פְּסוּלָה, <small><small>(ל' הַרַמְבַּ''ם שָׁם דִּין י''ג)</small></small> וְאִם פָּטַר אָדָם אֶת הַמַּיִם עַד שֶׁבָּאוּ וְסִבְּבוּ אֶת הַגַּלְגַּל, וְשָׁחַט בִּסְבִיבָתוֹ, הֲרֵי זֶה כְּשֵׁרָה בְּדִיעֲבַד, שֶׁהֲרֵי מִכֹּחַ אָדָם בָּא; בַּמֶּה דְּבָרִים אֲמוּרִים, בִּסְבִיבָה רִאשׁוֹנָה שֶׁהִיא מִכֹּחַ הָאָדָם, אֲבָל מִסְבִיבָה שְׁנִיָּה וּלְאַחֲרֶיהָ, פְּסוּלָה שֶׁהֲרֵי אֵינָהּ מִכֹּחַ הָאָדָם, אֶלָּא מִכֹּחַ הַמַּיִם בְּהִלּוּכָן. 


Siman 8

כַּמָּה הוּא אֹרֶךְ הַסַכִּין שֶׁשּׁוֹחֵט בּוֹ, כָּל שֶׁהוּא; <small>רַק</small> שֶׁלֹּא יְהֵא דָּבָר דַּק שֶׁנּוֹקֵב וְאֵינוֹ שׁוֹחֵט, כְּמוֹ רֹאשׁ הָאִזְמֵל הַקָּטָן וְכַיּוֹצֵא בּוֹ; וּבְמַחַט, אֲפִלּוּ הוּא רָחָב קְצָת כְּאוֹתָן שֶׁל רַצְעָנִים שֶׁחוֹתְכִין בּוֹ הַחוּט, אֵין שׁוֹחֲטִין בּוֹ <small><small>(טוּר)</small>.</small> וְכֵיוָן דְּלָא יָדְעִינָן שִׁעוּרָא, הַשּׁוֹחֵט בְּסַכִּין קְטַנָּה צָרִיךְ לִזָּהֵר וּלְשַׁעֵר לְפִי אֹמֶד דַּעְתּוֹ שֶׁכְּשֶׁיּוֹלִיךְ וְיָבִיא בָּהּ שֶׁלֹּא יִדְרֹס; אֲבָל בִּקְטַנָּה יוֹתֵר מִדַּאי לֹא יִשְׁחֹט. <small>הַגָּה: וּמִי שֶׁלֹּא יוּכַל לְשַׁעֵר, יִקַּח סַכִּין כִּמְלֹא אֹרֶךְ ב' צַוָּארִין שֶׁל אוֹתוֹ דָּבָר שֶׁשּׁוֹחֲטִין <small><small>(מָרְדְּכַי בְּשֵׁם ר''ח)</small> ;</small> וְיֵשׁ אוֹמְרִים לְשַׁעֵר בְּי''ד אֶצְבָּעוֹת, וְרֶמֶז לָזֶה, שֶׁנֶּאֱמַר: וּשְׁחַטְתֶּם בָּזֶ''ה <small><small>(שְׁמוּאֵל א, יד, לד)</small>,</small> מִנְיַן י''ד. <small><small>(שָׁם וּשְׁחִיטוֹת יְשָׁנִים)</small>.</small> </small> 


Siman 9

אִם שָׁחַט בְּסַכִּין מְלֻבֶּנֶת, שְׁחִיטָתוֹ פְּסוּלָה; וְיֵשׁ מַכְשִׁירִין <small>אִם יָדַע שֶׁהִיא מְלֻבֶּנֶת וְנִזְהַר שֶׁלֹּא נָגַע בַּצְּדָדִים.</small> 


Siman 10

סַכִּין שֶׁל מְשַׁמְּשֵׁי עֲבוֹדַת כּוֹכָבִים חֲדָשָׁה, אוֹ יָשָׁן שֶׁאֵין בּוֹ מִשּׁוּם גִּעוּלֵי עוֹבְדֵי כּוֹכָבִים, מֻתָּר לִשְׁחֹט בּוֹ בְּהֵמָה בְּרִיאָה מִפְּנֵי שֶׁהוּא מְקַלְקֵל; וְאָסוּר לִשְׁחֹט בּוֹ מְסֻכֶּנֶת, מִפְּנֵי שֶׁהוּא מְתַקֵּן; סַכִּין שֶׁל עוֹבֵד כּוֹכָבִים שֶׁהִשְׁחִיזוֹ בַּרֵחַיִם שֶׁלּוֹ, <small><small>(ע''ל סוֹף סִימָן קכ''א)</small></small> אוֹ אִם הָיָה יָפֶה שֶׁאֵין בּוֹ פְּגִימוֹת וּנְעָצוֹ בְּקַרְקַע קָשָׁה עֶשֶׂר פְּעָמִים וְאח ''כ שָׁחַט בּוֹ, מֻתָּר; וְאִם שָׁחַט בּוֹ בְּלֹא שׁוּם הֶכְשֵׁר, מֵדִיחַ בֵּית הַשְּׁחִיטָה, וְאִם קִלֵּף הֲרֵי זֶה מְשֻׁבָּח. <small>וְעַל כֵּן יֵשׁ לְקַלְּפוֹ. <small><small>(רֹב הַפּוֹסְקִים)</small>.</small> הַגָּה: וּבִמְקוֹם הַדַּחַק שֶׁאֵין לוֹ סַכִּין אַחֶרֶת, מֻתָּר לִשְׁחֹט בּוֹ כה''ג לְכַתְּחִלָּה, אֲבָל לֹא יִשְׁחֹט עַל מְנַת לִקְלֹף אַחַר כָּךְ <small><small>(טוּר בְּשֵׁם הָרֹא''שׁ וְרַבִּי יְרוּחָם)</small>.</small> </small> 

סַכִּין שֶׁשָּׁחַט בּוֹ כְּשֵׁרָה, אַף עַל פִּי שֶׁהִיא מְלֻכְלֶכֶת בְּדָם מֻתָּר לִשְׁחֹט בּוֹ פַּעַם אַחֶרֶת, אֲבָל אָסוּר לַחְתֹּךְ בּוֹ רוֹתֵחַ; וּמֻתָּר לַחְתֹּךְ בָּהּ צוֹנֵן עַל יְדֵי הֲדָחָה שֶׁיְּדִיחֶנּוּ תְּחִלָּה. <small>הַגָּה: וְאִם רוֹצֶה לְהַגְעִילוֹ לֶאֱכֹל בּוֹ רוֹתֵחַ, סָגֵי לֵהּ בְּהַגְעָלָה עַל יְדֵי עֵרוּי אַף עַל גַּב שֶׁאֵינוֹ כִּכְלִי רִאשׁוֹן. <small><small>(או''ה כְּלָל נ''ח בְּשֵׁם מַהֲרַ''ם)</small>.</small> </small> 

סַכִּין שֶׁשָּׁחַט בּוֹ טְרֵפָה, אָסוּר לִשְׁחֹט בּוֹ עַד שֶׁיַּדִּיחֶנּוּ בְּצוֹנֵן אוֹ יְקַנְּחֶנּוּ בְּדָבָר קָשֶׁה; וְנוֹהֲגִין עַתָּה לְקַנְּחוֹ יָפֶה בִּשְׂעַר הַבְּהֵמָה בֵּין כָּל שְׁחִיטָה וּשְׁחִיטָה, וְשַׁפִּיר דָּמֵי; וְאִם שָׁחַט בּוֹ בְּלֹא הֲדָחָה, יָדִיחַ בֵּית הַשְּׁחִיטָה; וְאִם רָגִיל לִשְׁחֹט בּוֹ טְרֵפוֹת תָּדִיר, צָרִיךְ נְעִיצָה עֶשֶׂר פְּעָמִים בְּקַרְקַע קָשָׁה. 


Siman 11

לְעוֹלָם שׁוֹחֲטִין, בֵּין בַּיּוֹם וּבֵין בַּלַּיְלָה; בַּמֶּה דְּבָרִים אֲמוּרִים, כְּשֶׁאֲבוּקָה כְּנֶגְדּוֹ, אֲבָל אִם אֵין אֲבוּקָה כְּנֶגְדּוֹ אוֹ בַּיּוֹם בְּמָקוֹם אָפֵל, לֹא יִשְׁחֹט; וְאִם שָׁחַט, שְׁחִיטָתוֹ כְּשֵׁרָה. <small>וב' נֵרוֹת חֲשׁוּבִים אֲבוּקָה <small><small>(מַהֲרִי''ל וַאֲגֻדָּה)</small>.</small> </small> 

הַשּׁוֹחֵט בְּשַׁבָּת וּבְיוֹם כִּפּוּר, אַף עַל פִּי שֶׁאִלּוּ הָיָה מֵזִיד, בְּשַׁבָּת מִתְחַיֵּב בְּנַפְשׁוֹ, וְלוֹקֶה בְּיוֹם הַכִּפּוּרִים, שְׁחִיטָתוֹ כְּשֵׁרָה. 

אֵין שׁוֹחֲטִין לְתוֹךְ יַמִּים וּנְהָרוֹת, שֶׁלֹּא יֹאמְרוּ, לְשַׂר שֶׁל יָם הוּא שׁוֹחֵט; וְלֹא לְתוֹךְ הַכֵּלִים, שֶׁלֹּא יֹאמְרוּ, מְקַבֵּל הַדָּם לְזָרְקוֹ לֶאֱלִילִים; וְאִם יֵשׁ בִּכְלִי מַיִם, שֶׁאָז אֵין הַדָּם רָאוּי לִזְרִיקָה, אִם הֵם צְלוּלִים לֹא יִשְׁחֹט בּוֹ, שֶׁלֹּא יֹאמְרוּ לַצּוּרָה הַנִּרְאֵית בַּמַּיִם שׁוֹחֵט; וְאִם הֵם עֲכוּרִים, מֻתָּר; וְכֵן אִם יֵשׁ בַּכְּלִי עָפָר, מֻתָּר לִשְׁחֹט בְּתוֹכוֹ. 

הָיָה בִּסְפִינָה וְאֵין לוֹ בָּהּ מָקוֹם פָּנוּי לִשְׁחֹט, יָכוֹל לִשְׁחֹט עַל גַּבֵּי כֵּלִים, וְהַדָּם שׁוֹתֵת וְיוֹרֵד לְתוֹךְ הַמַּיִם; אוֹ מוֹצִיא יָדוֹ חוּץ לַסְפִינָה, וְשׁוֹחֵט עַל דָּפְנוֹתֶיהָ, וְהַדָּם שׁוֹתֵת וְיוֹרֵד לְתוֹךְ הַמַּיִם, וְאֵינוֹ חוֹשֵׁשׁ. <small>הַגָּה: מִקְצָת שׁוֹחֲטִין נִזְהָרִין שֶׁלֹּא לִשְׁחֹט שׁוּם אַוָּז בְּטֵבֵת וּשְׁבָט, אִם לֹא שֶׁאוֹכְלִין מִלִּבָּהּ. מִשּׁוּם שֶׁקַּבָּלָה הִיא שֶׁיֵּשׁ שָׁעָה אַחַת בְּאוֹתָם חֳדָשִׁים אִם שׁוֹחֵט בָּהּ אַוָּז, יָמוּת הַשּׁוֹחֵט אִם לֹא אוֹכֵל מִמֶּנָּהּ; וְנוֹהֲגִין לֶאֱכֹל מִן הַלֵּב. <small><small>(תַּשְׁבֵּ''ץ בְּשֵׁם ר''י חָסִיד)</small>.</small> </small> 


Siman 12

אֵין שׁוֹחֲטִין לְתוֹךְ הַגּוּמָא, אֲפִלּוּ בַּבַּיִת; וְאִם לֹא הָיָה רוֹצֶה לְלַכְלֵךְ בֵּיתוֹ בְּדָם, עוֹשֶׂה מְקוֹם מִדְרוֹן חוּץ לַגּוּמָא וְשׁוֹחֵט שָׁם, וְהַדָּם שׁוֹתֵת וְיוֹרֵד לַגּוּמָא; וּבַשּׁוּק, לֹא יַעֲשֶׂה כֵן. 

יֵשׁ אוֹמְרִים שֶׁאִם שָׁחַט בְּגּוּמָא בַּשּׁוּק, אָסוּר לֶאֱכֹל מִשְּׁחִיטָתוֹ עַד שֶׁיִּבְדְּקוּ אַחֲרָיו שֶׁמֶּא אֶפִּיקוֹרְס הוּא; <small><small>(רַמְבַּ''ם פ''ב מה''ש וְעִטּוּר)</small></small> וְיֵשׁ אוֹמְרִים שֶׁמֻּתָּר בְּדִיעֲבַד וְאֵין צָרִיךְ בְּדִיקָה <small><small>(רַשְׁבָּ''א וּמָרְדְּכַי בְּשֵׁם רְאֵ''ם)</small>. <small>הַגָּה: וּבַזְּמַן הַזֶּה דְּאֵין דֶּרֶךְ עוֹבְדֵי עֲבוֹדַת כּוֹכָבִים בְּכָךְ, יֵשׁ לְהַתִּיר בְּדִיעֲבַד.</small> <small>(אוֹר זָרוּעַ וּבִשְׁחִיטוֹת הָר''מ מִמדלינגן)</small>.</small> 


Siman 13

בְּהֵמָה, חַיָּה וָעוֹף טְעוּנִין שְׁחִיטָה; דָּגִים וַחֲגָבִים אֵין טְעוּנִין שְׁחִיטָה. <small>הַגָּה: וּמֻתָּר לְאָכְלָם מֵתִים אוֹ לַחְתֹּךְ מֵהֵם אֵבֶר וּלְאָכְלוֹ, אֲבָל אָסוּר לְאָכְלָן חַיִּים מִשּׁוּם: בַּל תְּשַׁקְּצוּ <small><small>(הַגָּהוֹת מַיְמוֹנִי פֶּרֶק א' הַגָּהוֹת מָרְדְּכַי ותוס')</small>.</small> </small> 

הַשּׁוֹחֵט אֶת הַבְּהֵמָה וְנִמְצֵאת כְּשֵׁרָה, וּמָצָא בָּהּ עֻבָּר בֶּן ח' בֵּין חַי בֵּין מֵת, אוֹ בֶּן ט' מֵת, מֻתָּר בַּאֲכִילָה וְאֵינוֹ טָעוּן שְׁחִיטָה; וְאִם מָצָא בָּהּ בֶּן ט' חַי, אִם הִפְרִיס עַל גַּבֵּי קַרְקַע, טָעוּן שְׁחִיטָה, אֲבָל שְׁאָר טְרֵפוֹת אֵינוֹ אוֹסֵר אוֹתוֹ; וְאִם לֹא הִפְרִיס עַל גַּבֵּי קַרְקַע, אֵינוֹ טָעוּן שְׁחִיטָה; וְאִם פַּרְסוֹתָיו קְלוּטוֹת <small><small>(פי' שֶׁפַּרְסָתוֹ כֻּלָּהּ אַחַת וְאֵינָהּ סְדוּקָה)</small>, <small>אוֹ שֶׁהָיָה בּוֹ שׁוּם שְׁאָר דָּבָר תָּמוּהַּ,</small> <small>(הַגָּהוֹת אֲשֵׁרִי)</small>,</small> אַף עַל פִּי שֶׁהִפְרִיס עַל גַּבֵּי קַרְקַע אֵינוֹ טָעוּן שְׁחִיטָה; וְיֵשׁ מְגַמְגְּמִין בַּדָּבָר. 

אִם לֹא שָׁחַט הָאֵם, אֶלָּא קְרָעָהּ, וְכֵן אִם שְׁחָטָהּ וְנִתְנַבְּלָה בְּיָדוֹ אוֹ שֶׁנִּמְצֵאת טְרֵפָה, אִם הָעֻבָּר <small>הַנִּמְצָא בָּהּ</small> בֶּן ט' חַי, טָעוּן שְׁחִיטָה לְעַצְמוֹ וְנִתָּר בָּהּ; וְאִם הוּא בֶּן ט' מֵת אוֹ בֶּן ח' אֲפִלּוּ חַי, הֲרֵי זֶה אָסוּר. <small>הַגָּה: וְעַכְשָׁו אֵין לְהַתִּיר שׁוּם וָלָד הַנִּמְצָא בִּבְהֵמָה, אִם הָאֵם טְרֵפָה, <small><small>(הַגָּהוֹת מַיְמוֹנִי בְּשֵׁם סְמַ''ג סוֹף לָאוִין קל''ו ואו''ה סוֹף כְּלָל נ''ה)</small>,</small> וְלֹא מְהַנֵּי לוֹ שְׁחִיטַת עַצְמוֹ דְּחַיְשִׁינָן שֶׁמָּא אֵינוֹ בֶּן ט'.</small> 

בֶּן ט' חַי שֶׁנִּמְצָא בִּמְעֵי שְׁחוּטָה כְּשֵׁרָה, וְגָדַל וּבָא עַל בְּהֵמָה דְּעָלְמָא וְהוֹלִיד, אוֹתוֹ הַוָּלָד אֵין לוֹ תַּקָּנָה בִּשְׁחִיטָה. וְאִם בָּא עַל בַּת פְּקוּעָה כַּיּוֹצֵא בּוֹ, הֲרֵי בְּנוֹ וּבֶן בְּנוֹ עַד סוֹף כָּל הַדּוֹרוֹת, כָּמוֹהוּ, וְכֻלָּם צְרִיכִים שְׁחִיטָה מִדִּבְרֵיהֶם, וְאֵין הַטְּרֵפוּת פּוֹסֵל בָּהֶם. 

הַשּׁוֹחֵט אֶת הַבְּהֵמָה וּמָצָא בָּהּ דְּמוּת עוֹף, אע''פ שֶׁהוּא עוֹף טָהוֹר, הֲרֵי זֶה אָסוּר בַּאֲכִילָה; לֹא הֻתַּר מִן הַנִּמְצָא בַּבְּהֵמָה, אֶלָּא מַה שֶּׁיֵּשׁ לוֹ פַּרְסָה. <small>הַגָּה: וְיֵשׁ אוֹמְרִים דַּאֲפִלּוּ פַּרְסוֹתָיו קְלוּטוֹת, רַק שֶׁיְּהֵא דּוֹמֶה לִבְהֵמָה שֶׁבְּמִינָהּ מִין שֶׁיֵּשׁ לוֹ פַּרְסָה. <small><small>(עי' ס''ק כ')</small></small> </small> 

הַשּׁוֹחֵט אֶת הַבְּהֵמָה וּמָצָא בָּהּ בְּרִיָּה שֶׁיֵּשׁ לָהּ שְׁנֵי גַּבִּין וּשְׁנֵי שִׁדְרָאוֹת, אָסוּר. 


Siman 14

הַמַּקְשָׁה לֵילֵד וְהוֹצִיא הָעֻבָּר אֶת רֹאשׁוֹ, אַף עַל פִּי שֶׁהֶחֱזִירוֹ, הֲרֵי הוּא כְּיָלוּד וְאֵינוֹ נִתָּר בִּשְׁחִיטַת אִמּוֹ; לְפִיכָךְ, אִם הוּא בֶּן ח' חַי אוֹ מֵת, אוֹ בֶּן ט' מֵת, אָסוּר; וְאִם הוּא בֶּן ט' חַי, נִתָּר בִּשְׁחִיטַת עַצְמוֹ. 

הוֹצִיא יָדוֹ וְהֶחֱזִירָהּ <small>פי' קֹדֶם שְׁחִיטָה,</small> מַה שֶּׁיָּצָא מִן הָאֵבֶר לַחוּץ, אָסוּר; אֲבָל מַה שֶּׁנִּשְׁאַר מִמֶּנּוּ בִּפְנִים, וּמְקוֹם חֲתָךְ, מֻתָּר; לֹא הֶחֱזִירָהּ קֹדֶם שְׁחִיטָה, גַּם מְקוֹם הַחֲתָךְ אָסוּר, אֲבָל מַה שֶּׁבִּפְנִים, מֻתָּר אֲפִלּוּ הוּא מִעוּטוֹ. <small>הַגָּה: וְכָל זֶה לֹא אַיְרִי אֶלָּא לְעִנְיַן שֶׁיְּהֵא נִתָּר בִּשְׁחִיטַת אִמּוֹ, כִּשְׁאָר עֻבָּר הַנִּמְצָא בָּהּ. אֲבָל אִם יָלְדָה אוֹתָהּ הַבְּהֵמָה אַחַר כָּךְ, גַּם הָאֵבָר שֶׁיָּצָא וְהֶחֱזִירוֹ, שָׁרֵי, דִּשְׁחִיטַת עַצְמוֹ מַתִּיר הַכֹּל. <small><small>(כָּךְ הֶעֱלָה הַבֵּית יוֹסֵף וְר''י ן' חָבִיב וְכָל בּוֹ בְּשֵׁם י''א וְכֵן הוֹכִיחַ מַהַרְשַׁ''ל פֶּרֶק הַמַּקְשָׁה סי' א' וְכֵן מַשְמָעוּת הַפּוֹסְקִים וְהוּא פָּשׁוּט)</small>.</small> </small> 

אִם יָצָא רֹב הָעֻבָּר, הֲרֵי הוּא כְּיָלוּד. וְאִם יָצָא חֶצְיוֹ בְּרֹב אֵבֶר, אוֹ שֶׁיָּצָא רֻבּוֹ בְּמִעוּט אֵבֶר, הֲרֵי הוּא כְּיָלוּד. 

הוֹצִיא אֵבֶר א' וְהֶחֱזִירוֹ, וְחָזַר וְהוֹצִיא אֵבֶר אַחֵר וְהֶחֱזִירוֹ עַד שֶׁהִשְׁלִים לְרֹב, הַמִּעוּט שֶׁלֹּא יָצָא, מֻתָּר; וְאִם חָתַךְ כָּל אֵבֶר וְאֵבֶר בְּשָׁעָה שֶׁהוֹצִיא אוֹתוֹ, גַּם הַמִּעוּט שֶׁנִּשְׁאַר בִּפְנִים אָסוּר. 

עֻבָּר שֶׁהוֹצִיא אֵבֶר וְנֶאֱסַר הָאֵבֶר, וְאַחַר כָּךְ נִשְׁחֲטָה הָאֵם, וְהוֹצִיאוּ הָעֻבָּר וַהֲרֵי הִיא נְקֵבָה, הֶחָלָב שֶׁלָּהּ אָסוּר לִשְׁתּוֹתוֹ, הוֹאִיל וְהוּא בָּא מִכְּלַל הָאֵבָרִים, וְיֵשׁ בָּהּ אֵבֶר א' אָסוּר, וַהֲרֵי זֶה כַּחֲלֵב טְרֵפָה שֶׁנִּתְעָרֵב בַּחֲלֵב כְּשֵׁרָה. 

הַמּוֹשִׁיט יָדוֹ לִמְעֵי הַבְּהֵמָה וְחָתַךְ מִן הַטְּחוֹל וּמִן הַכְּלָיוֹת וְכַיּוֹצֵא בָּהֶן, וְהִנִּיחַ הַחֲתִיכוֹת בְּתוֹךְ מֵעֶיהָ וְאַחַר כָּךְ שְׁחָטָהּ, הֲרֵי אוֹתָן הַחֲתִיכוֹת אֲסוּרוֹת מִשּׁוּם אֵבֶר מִן הַחַי וְאַף עַל פִּי שֶׁהוּא בְּתוֹךְ מֵעֶיהָ; אֲבָל אִם חָתַךְ מִן הָעֻבָּר שֶׁבְּמֵעֶיהָ וְלֹא הוֹצִיאוֹ, וְאַחַר כָּךְ שְׁחָטָהּ, הֲרֵי חֲתִיכַת הָעֻבָּר אוֹ אֶבְרוֹ מֻתָּר, הוֹאִיל וְלֹא יָצָא <small><small>(רַמְבַּ''ם דִּין ט')</small>. <small>הַגָּה: וְאִם שָׁחַט עֻבָּר בִּמְעֵי אִמּוֹ, לֹא מִקְרֵי שְׁחִיטָה.</small> <small>(רַ''ן וּבַעְיָא פ' בְּהֵמָה הַמַּקְשָׁה וְלָא אִפְשְׁטָא)</small>.</small> 


Siman 15

אֶפְרוֹחַ כָּל זְמַן שֶׁלֹּא יָצָא לַאֲוִיר הָעוֹלָם, אָסוּר; וּלְאַחַר שֶׁיָּצָא לַאֲוִיר הָעוֹלָם, מֻתָּר מִיָּד. 

בְּהֵמָה שֶיָּלְדָה, אִם יָדוּעַ שֶׁכָּלוּ לוֹ חֳדָשָיו, דְּהַיְנוּ ט' חֳדָשִׁים לְגַסָה, וְה' לְדַקָּה, מֻתָּר מִיָּד בַּיּוֹם שֶׁנּוֹלָד, וְלֹא חַיְשִׁינָן שֶׁמָּא נִתְרַסְקוּ <small><small>(פי' נִכְתְּשׁוּ וְנִכְתְּתוּ)</small></small> אֵבָרָיו מֵחֶבְלֵי הַלֵּדָה; וְאִם אֵין יָדוּעַ שֶׁכָּלוּ לוֹ חֳדָשָיו, אָסוּר מִשּׁוּם סָפֵק נֵפֶל עַד תְּחִלַּת לֵיל שְׁמִינִי. 

אֵין סוֹמְכִין עַל הָעוֹבֵד כּוֹכָבִים בִּגְדָיִים קְטַנִּים הַנִּקָּחִים מִמֶּנּוּ וְאוֹמֵר שֶׁהֵם בְּנֵי ח' יָמִים <small><small>(תְּשׁוּבַת רַשְׁבָּ''א סי' רמ''ג)</small>.</small> 


Siman 16

אָסוּר לִשְׁחֹט אוֹתוֹ וְאֶת בְּנוֹ <small><small>(וַיִּקְרָא כב, כח)</small></small> בְּיוֹם אֶחָד, לֹא שְׁנָא הָאֵם וְאַחַר כָּךְ הַבֵּן אוֹ הַבַּת, לֹא שְׁנָא הַבֵּן אוֹ הַבַּת וְאַחַר כָּךְ הָאֵם. 

אִסוּר '' אוֹתוֹ וְאֶת בְּנוֹ'' נוֹהֵג בִּנְקֵבוֹת, שֶׁזֶּה בְּנָהּ וַדַּאי; וְאִם נוֹדַע וַדַּאי שֶׁזֶּה הוּא אָבִיו, אֵין שׁוֹחֲטִין שְׁנֵיהֶם בְּיוֹם אֶחָד, וְאִם שָׁחַט אֵינוֹ לוֹקֶה, שֶׁהַדָּבָר סָפֵק אִם נוֹהֵג בִּזְכָרִים אוֹ אֵינוֹ נוֹהֵג. 

עָבָר וְשָׁחַט אוֹתוֹ וְאֶת בְּנוֹ בְּיוֹם א', מֻתָּר לְאָכְלָם; וְיֵשׁ מִי שֶׁאוֹסֵר <small>בּוֹ בַּיּוֹם לֶאֱכֹל הָאַחֲרוֹן.</small> 

יוֹם אֶחָד הָאָמוּר בְּאוֹתוֹ וְאֶת בְּנוֹ, הַיּוֹם הוֹלֵךְ אַחַר הַלַּיְלָה. כֵּיצַד, הֲרֵי שֶׁשָּׁחַט רִאשׁוֹן בִּתְחִלַּת לֵיל ד', לֹא יִשְׁחֹט הַשֵּׁנִי עַד תְּחִלַּת לֵיל ה'; וְאִם שָׁחַט הָרִאשׁוֹן בְּסוֹף יוֹם ד' קֹדֶם בֵּין הַשְּׁמָשׁוֹת, שׁוֹחֵט הַשֵּׁנִי בִּתְחִלַּת לֵיל ה'; וְאִם שָׁחַט הָא' בֵּין הַשְּׁמָשׁוֹת שֶׁל לֵיל ה', לֹא יִשְׁחֹט הַשֵּׁנִי עַד לֵיל ו', וְאִם שָׁחַט בְּיוֹם ה' אֵינוֹ לוֹקֶה. 

אִם הוּא כָּרוּךְ אַחֲרֶיהָ, חֲזָקָה שֶׁהִיא אִמּוֹ. <small>אֲבָל מִן הַסָּפֵק אֵין חוֹשְׁשִׁין <small><small>(טוּר)</small>.</small> </small> 

הַלּוֹקֵחַ בְּהֵמָה אֵינוֹ חוֹשֵׁשׁ שֶׁמָּא נִשְׁחֲטָה אִמָּהּ אוֹ בְּנָהּ הַיּוֹם, אֲבָל עַל הַמּוֹכֵר לְהַזְהִיר הַלּוֹקֵחַ וּלְהוֹדִיעוֹ אִם שָׁחַט הָאֵם אוֹ הַבֵּן הַיּוֹם, אוֹ אִם מְכָרָהּ לְאַחֵר לְשָׁחֲטָהּ הַיּוֹם; וְאִם הוּא בְּאֶחָד מִן ד' זְמַנִּים שֶׁדֶּרֶךְ שֶׁכָּל מִי שֶׁקּוֹנֶה בְּהֵמָה שֶׁשּׁוֹחֲטָהּ מִיָּד, וְהֵם: עֶרֶב פֶּסַח; וְעֶרֶב עֲצֶרֶת; וְעֶרֶב רֹאשׁ הַשָּׁנָה; וְעֶרֶב יוֹם טוֹב הָאַחֲרוֹן שֶׁל חַג, צָרִיךְ לְהוֹדִיעוֹ שֶׁמָּכַר הַיּוֹם הָאֵם אוֹ הַבַּת; וְאִם לֹא הוֹדִיעוֹ, שׁוֹחֵט וְאֵינוֹ חוֹשֵׁשׁ, בֵּין קָנָה מִיִּשְׂרָאֵל בֵּין קָנָה מֵעוֹבֵד כּוֹכָבִים. וְאִם נוֹדַע לוֹ אַחַר כָּךְ שֶׁנִּשְׁחֲטָה אִמָּהּ אוֹ בִּתָּהּ הַיּוֹם, הָוֵי מִקָּח טָעוּת; וְדַוְקָא שֶׁמּוֹכֵר שְׁנֵיהֶם בְּיוֹם אֶחָד, אֲבָל אִם מָכַר הָאֵם אוֹ הַבַּת בַּיּוֹם שֶׁלְּפָנָיו, אֵין צָרִיךְ לְהוֹדִיעוֹ; וְאִם מָכַר הָאֶחָד לֶחָתָן וְהַשֵּׁנִי לַכַּלָּה, אֲפִלּוּ אִם מוֹכֵר בִּשְׁנֵי יָמִים צָרִיךְ לְהוֹדִיעוֹ, שֶׁוַּדַּאי שְׁנֵיהֶם שׁוֹחֲטִין בְּיוֹם אֶחָד. שְׁנַיִם שֶׁלָּקְחוּ אוֹתוֹ וְאֶת בְּנוֹ בְּיוֹם אֶחָד, הַלּוֹקֵחַ תְּחִלָּה יִשְׁחֹט וְלֹא הַשֵּׁנִי; בַּמֶּה דְּבָרִים אֲמוּרִים, כְּשֶׁלְּקָחוּם שְׁנֵיהֶם מֵאָדָם א', שֶׁמִּיָּד כְּשֶׁמָּכַר לָרִאשׁוֹן לֹא הָיָה יָכוֹל לִשְׁחֹט אֶת שֶׁנִּשְׁאַר בְּיָדוֹ, שֶׁהַלּוֹקֵחַ לָקַח עַל מְנַת לִשְׁחֹט מִיָּד, <small>וְלָכֵן גַּם הַלּוֹקֵחַ מִמֶּנּוּ אָסוּר לִשְׁחֹט שֶׁלֹּא יָכוֹל לִמְכֹּר לוֹ רַק זְכוּת שֶׁבְּיָדוֹ, <small><small>(טוּר)</small> ;</small> </small> אֲבָל אִם לְקָחוּם מִשְּׁנַיִם, שְׁנֵיהֶם שָׁוִים, וְכָל מִי שֶׁיִּשְׁחֹט תְּחִלָּה זָרִיז וְנִשְׂכָּר. 

אֵין אִסוּר אוֹתוֹ וְאֶת בְּנוֹ אֶלָּא בִּבְהֵמָה טְהוֹרָה בִּלְבַד, שֶׁנֶּאֱמַר: וְשׁוֹר אוֹ שֶׂה אֹתוֹ וְאֶת בְּנוֹ לֹא תִשְׁחֲטוּ בְּיוֹם אֶחָד <small><small>(וַיִּקְרָא כב, כח)</small></small> וְנוֹהֵג בְּכִלְאַיִם הַבָּא מִמִּין כֶּבֶשׂ וּמִמִּין עֵז. 

צְבִי שֶׁבָּא עַל הָעֵז וְיָלְדָה וְשָׁחַט הָעֵז וּבְנָהּ, לוֹקֶה; אֲבָל הָעֵז שֶׁבָּא עַל הַצְּבִיָּה, אָסוּר לִשְׁחֹט אוֹתָהּ וְאֶת בְּנָהּ, וְאִם שָׁחַט אֵינוֹ לוֹקֶה; הָיְתָה בַּת הַצְּבִיָּה הַזֹּאת נְקֵבָה וְיָלְדָה בֵּן, וְשָׁחַט אֶת הַנְּקֵבָה בַּת הַצְּבִיָּה וְאֶת בְּנָהּ, לוֹקֶה. 

אֵין אִסוּר אוֹתוֹ וְאֶת בְּנוֹ אֶלָּא בִּשְׁחִיטָה בִּלְבַד, שֶׁנֶּאֱמַר: לֹא תִשְׁחֲטוּ <small><small>(וַיִּקְרָא כב, כח)</small></small> אֲבָל אִם נִחַר <small><small>(פי' עִנְיַן הַנְּחִירָה הוּא שֶׁתּוֹחֵב הַסַכִּין בִּנְחִירָיו וְחוֹתֵךְ)</small></small> אֶת הָרִאשׁוֹן, אוֹ נִתְנַבֶּל בְּיָדוֹ, מֻתָּר לִשְׁחֹט הַשֵּׁנִי; לְפִיכָךְ, חֵרֵשׁ שׁוֹטֶה וְקָטָן שֶׁשָּׁחֲטוּ אֶת הָרִאשׁוֹן בֵּינָם לְבֵין עַצְמָם, מֻתָּר לִשְׁחֹט הַשֵּׁנִי אַחֲרֵיהֶם, לְפִי שֶׁרֹב מַעֲשֵׂיהֶם מְקֻלְקָלִים. <small>הַגָּה: וְאִם אֲחֵרִים רוֹאִין שֶׁשּׁוֹחֲטִין כָּרָאוּי, אָסוּר לִשְׁחֹט אַחֲרֵיהֶם <small><small>(טוּר)</small> </small> כֵּן נִרְאֶה לִי.</small> 

מֻתָּר לִשְׁחֹט אֶת הַמְּעֻבֶּרֶת, עֻבָּר יֶרֶךְ אִמּוֹ הוּא; וְאִם יָצָא הָעֻבָּר חַי אַחַר שְׁחִיטַת אִמּוֹ, וְהִפְרִיס עַל גַּבֵּי קַרְקַע, אֵין שׁוֹחֲטִין אוֹתוֹ בְּיוֹם אֶחָד, וְאִם שָׁחַט אֵינוֹ לוֹקֶה. 

 עוֹבֵד כּוֹכָבִים שֶׁמָּכַר שְׁתֵּי בְּהֵמוֹת וְאַחַר כָּךְ אָמַר, מֵסִיחַ לְפִי תֻּמּוֹ, שֶׁהֵן אוֹתוֹ וְאֶת בְּנוֹ, אֵינוֹ נֶאֱמָן בַּמֶּה שֶּׁאָמַר לְאַחַר שֶׁמְּכָרָם וְיָצְאוּ מִתַּחַת יָדוֹ; וּמִיהוּ אִי מְהֵימָן לֵיהּ, אָסוּר. 

בְּהֵמָה שֶׁנִּשְׁחֲטָה אִמָּהּ אוֹ בִּתָּהּ הַיּוֹם וְנִתְעָרְבָה בַּאֲחֵרוֹת וְצָרִיךְ לִשְׁחֹט מֵהֶם הַיּוֹם, כֵּיצַד תַּקָּנָתוֹ, נִכְבְּשִׁינְהוּ, דְּנַיְדֵי מִמְּקוֹם קְבִיעוּתָן, וְיִקַּח מֵהֶם אֶחָד וְיִשְׁחֹט, דְּכָל דְּפָרִישׁ מֵרֻבָּא פָּרִישׁ; וּשְׁנַיִם הַנּוֹתָרִים אָסוּר לְשָׁחֲטָם הַיּוֹם. 


Siman 17

הַשּׁוֹחֵט אֶת הַבְּרִיאָה וְלֹא פִּרְכְּסָה. <small><small>(פי' שֶׁלֹּא נִתְנַעְנְעָה)</small>,</small> הֲרֵי זוֹ מֻתֶּרֶת; אֲבָל הַמְסֻכֶּנֶת וְהוּא כָּל שֶׁמַּעֲמִידִים אוֹתָהּ <small>בִּגְעָרָה אוֹ בְּמַקֵּל <small><small>(כָּל בּוֹ בְּשֵׁם הָרַאֲבָ''ד)</small></small> </small> וְאֵינָהּ עוֹמֶדֶת, אַף עַל פִּי שֶׁהִיא אוֹכֶלֶת מַאֲכַל בְּרִיאוֹת, שְׁחָטָהּ וְלֹא פִּרְכְּסָה כְּלָל, הֲרֵי זוֹ נְבֵלָה וְלוֹקִין עָלֶיהָ; וְאִם פִּרְכְּסָה, הֲרֵי זוֹ מֻתֶּרֶת, וְצָרִיךְ שֶׁיִּהְיֶה הַפִּרְכּוּס בְּסוֹף הַשְּׁחִיטָה <small>וְלִמְשֹׁךְ עַד אַחַר הַשְּׁחִיטָה <small><small>(תא''ו נט''ו ח''ג לְדַעַת רַשִׁ''י)</small>,</small> </small> אֲבָל בִּתְחִלָּתָהּ אֵינוֹ מוֹעִיל. כֵּיצַד הוּא הַפִּרְכּוּס, בִּבְהֵמָה דַּקָּה וּבְחַיָּה גַּסָה וְדַקָּה, בֵּין שֶׁפָּשְׁטָה יָדָהּ וְהֶחֱזִירָה אוֹ שֶׁפָּשְׁטָה רַגְלָהּ אַף עַל פִּי שֶׁלֹּא הֶחֱזִירָתָה, אוֹ שֶׁכָּפְפָה רַגְלָהּ בִּלְבַד, הֲרֵי זֶה פִּרְכּוּס וּמֻתָּר; אֲבָל אִם פָּשְׁטָה יָדָהּ וְלֹא הֶחֱזִירָה, הֲרֵי זוֹ אֲסוּרָה, שֶׁאֵין זוֹ אֶלָּא הוֹצָאַת נֶפֶשׁ בִּלְבַד; וּבִבְהֵמָה גַּסָה אֶחָד הַיָּד וְאֶחָד הָרֶגֶּל, בֵּין שֶׁפָּשְׁטָה וְלֹא כָּפְפָה, בֵּין כָּפְפָה וְלֹא פָּשְׁטָה, הֲרֵי זֶה פִּרְכּוּס וּמֻתֶּרֶת. וְאִם לֹא פָּשְׁטָה, לֹא יָד וְלֹא רֶגֶל, וְלֹא כָּפְפָה כְּלָל, הֲרֵי זוֹ נְבֵלָה; וּבְעוֹף, אֲפִלּוּ לֹא רִפְרֵף <small><small>(פי' מֵעִנְיַן כְּהֶרֶף עַיִן)</small></small> אֶלָּא בְּעֵינוֹ, וְלֹא כִּשְׁכֵּשׁ <small><small>(פֵּרוּשׁ נִעְנַע)</small></small> אֶלָּא בִּזְנָבוֹ, הֲרֵי זֶה פִּרְכּוּס. 

הַשּׁוֹחֵט אֶת הַמְסֻכֶּנֶת בַּלַּיְלָה וְלֹא יָדַע אִם פִּרְכְּסָה, הֲרֵי זוֹ סְפֵק נְבֵלָה וַאֲסוּרָה. 

גְּדוֹלֵי הַחֲכָמִים לֹא הָיוּ אוֹכְלִים מִבְּהֵמָה שֶׁמְּמַהֲרִים וְשׁוֹחֲטִים אוֹתָהּ כְּדֵי שֶׁלֹּא תָּמוּת, וְאַף עַל פִּי שֶׁפִּרְכְּסָה בְּסוֹף הַשְּׁחִיטָה; וְדָבָר זֶה אֵין בּוֹ אִסוּר, אֶלָּא כָּל הָרוֹצֶה לְהַחְמִיר עַל עַצְמוֹ בְּדָבָר זֶה הֲרֵי זֶה מְשֻׁבָּח. 


Siman 18

הַשּׁוֹחֵט בְּסַכִּין בְּדוּקָה וְנִמְצֵאת פְּגוּמָה, <small>אֲפִלּוּ מִן הַצַּד <small><small>(ד''ע)</small>,</small> </small> הֲרֵי זֶה נְבֵלָה; אֲפִלּוּ נָגַע בְּעֶצֶם הַמַּפְרֶקֶת, אֵין תּוֹלִין שֶׁנִּפְגְּמָה בּוֹ אַחַר שְׁחִיטָה, אֶלָּא חַיְישִׁינָן שֶׁמֶּא בָּעוֹר נִפְגְּמָה וְנִמְצָא שָׁחַט בְּסַכִּין פְּגוּמָה, וְאֲפִלּוּ בְּעוֹף. 

 שִׁעוּר הַפְּגִימָה, כָּל שֶׁהוּא; וּבִלְבַד שֶׁתֶּאֱגֹר בָּהּ כָּל שֶׁהוּא, אֲפִלּוּ חוּט הַשַּׂעֲרָה. 

צָרִיךְ לִבְדֹּק הַסַכִּין קֹדֶם, שְׁחִיטָה וְאִם לֹא בָּדַק, לֹא יִשְׁחֹט; וְאִם עָבָר וְלֹא בְּדָקָהּ תְּחִלָּה, וְאַחַר כָּךְ בְּדָקָהּ וּמְצָאָהּ יָפָה, שְׁחִיטָתוֹ כְּשֵׁרָה. 

סַכִּין שֶׁתִּבָּדֵק בְּהוֹלָכָה וְלֹא הִרְגִּישׁ שֶׁיֵּשׁ בָּהּ פְּגָם, וּכְשֶׁהֶחֱזִיר אוֹתָהּ בַּהֲבָאָה הִרְגִּישׁ שֶׁיֵּשׁ בָּהּ פְּגָם, וְזוֹ הִיא הַנִּקְרָא מְסֻכְסֶכֶת, אִם שָׁחַט בָּהּ דֶּרֶךְ הוֹלָכָה וְלֹא הֵבִיא, שְׁחִיטָתוֹ כְּשֵׁרָה; וְאִם הֵבִיא, שְׁחִיטָתוֹ פְּסוּלָה. וְהָנֵי מִלֵּי כְּשֶׁהִרְגִּישׁ בָּהּ קֹדֶם שְׁחִיטָה, אֲבָל אִם מָצָא סַכִּינוֹ יָפָה קֹדֶם שְׁחִיטָה, וְאַחַר שְׁחִיטָה מָצָא בָּהּ פְּגִימָה מְסֻכְסֶכֶת, וְאָמַר: בָּרִי לִי שֶׁלֹּא עָשִׂיתִי אֶלָּא הוֹלָכָה לְבַד, שְׁחִיטָתוֹ פְּסוּלָה. <small>הַגָּה: וְיֵשׁ מַחֲמִירִים דְּכָל מְסֻכְסֶכֶת אֲסוּרָה, עַד דְּקַיְמָא אָרֵישָׁא דְּסַכִּינָא מַמָּשׁ אִם שָׁחַט בְּהוֹלָכָה; וְאַסֵּיפָא דְּסַכִּינָא מַמָּשׁ, אִם שָׁחַט בַּהֲבָאָה <small><small>(הִלְכוֹת שְׁחִיטוֹת יְשָׁנִים וְהַגָּהות סְמַ''ק וּפוֹסְקִים הַנַּ''ל)</small>.</small> וּלְפִי שֶׁאֵין אָנוּ בְּקִיאִין הֵיכָן מִקְרֵי רֵישָׁא דְּסַכִּינָא, יֵשׁ לְהַטְרִיף הַכֹּל <small><small>(ד''ע גַּם הג''ה בִּשְׁחִיטַת מהרי''ו וכ''מ בְּמָרְדְּכַי וְכָל בּוֹ וַאֲגֻדָּה, וְכֵן כָּתַב הָאָגוּר שֶׁכֵּן הַמִּנְהָג)</small></small> וְהָכֵי נָהוּג.</small> 

סַכִּין שֶׁיֵּשׁ בָּהּ פְּגִימוֹת הַרְבֵּה, אֲפִלּוּ כֻּלָּן מְסֻכְסָכוֹת, אֲפִלּוּ שָׁחַט בָּהּ בְּדִיעֲבַד, פְּסוּלָה. דְּמִתּוֹךְ שֶׁפְּגִימוֹתֶיהָ מְרֻבּוֹת חַיְשִׁינָן שֶׁמָּא הֵשִׁיב יָדוֹ מְעַט וְלֹא הִרְגִּישׁ. 

סַכִּין חַדָּה שֶׁהֻשְׁחֲזָה, וַהֲרֵי אֵינָהּ חֲלָקָה אֶלָּא מַגָּעָתָהּ כְּמַגַּע רֹאשׁ הַשִּׁבֹּלֶת שֶׁהוּא מִסְתַּבֵּךְ בְּאֶצְבַּע, הוֹאִיל וְאֵין בָּהּ פְּגָם שׁוֹחֲטִין בָּהּ <small><small>(ל' רַמְבַּ''ם שָׁם דִּין י''ח)</small>. <small>הַגָּה: וְאֵין אָנוּ נוֹהֲגִים לִשְׁחֹט בָּהּ, לְפִי שֶׁאֵין אָנוּ בְּקִיאִין בַּדָּבָר</small> <small>(אָגוּר וּבֵית יוֹסֵף וּמַהַרְשַׁ''ל פ''ק סִימָן ל''ז)</small>.</small> 

סַכִּין שֶׁפִּיהָ חָלָק וְאֵינָהּ חַדָּה, הוֹאִיל וְאֵין בָּהּ פְּגָם שׁוֹחֲטִין בָּהּ, וְאַף עַל פִּי שֶׁהוֹלִיךְ וְהֵבִיא כָּל הַיּוֹם עַד שֶׁשְּׁחָטָהּ, שְׁחִיטָתוֹ כְּשֵׁרָה <small>וע''ל סִימָן כ''ג דְּבִבְהֵמָה כְּהַאי גַּוְנָא לִפְעָמִים טְרֵפָה <small><small>(וְכֵן כָּתַב בֵּית יוֹסֵף)</small>.</small> </small> 

סַכִּין שֶׁהִיא עוֹלָה וְיוֹרֶדֶת כְּנָחָשׁ וְאֵין בָּהּ פְּגָם, שׁוֹחֲטִין בָּהּ לְכַתְּחִלָּה. 

בְּדִיקַת הַסַכִּין צְרִיכָה אַבִּשְׂרָא, וְאַטּוּפְרָא, וְאַתְּלַת רוּחָתָא; דְּהַיְנוּ שֶׁמּוֹלִיכָהּ וּמְבִיאָהּ עַל בְּשַׂר אֶצְבָּעוֹ. וְאַחַר כָּךְ מוֹלִיכָהּ וּמְבִיאָהּ עַל צִפָּרְנוֹ מִשְּׁלֹשׁ רוּחוֹתֶיהָ, שֶׁהֵם פִּיהָ וּשְׁנֵי צְדָדֶיהָ, כְּדֵי שֶׁלֹּא יִהְיֶה בָּהּ פְּגָם כְּלָל. וְיִבְדֹּק לְאַט וּבְכַוָּנַת הַלֵּב, שֶׁלֹּא יַפְנֶה לִבּוֹ לִדְּבָרִים אֲחֵרִים, וְצָרִיךְ לְשַׁנּוֹת הַצִּפֹּרֶן אַחַר קְצָת בְּדִיקָתָהּ, שֶׁמָּא נִפְגַּם הַצִּפֹּרֶן בְּחֻדָּהּ שֶׁל סַכִּין, וְאוּלַי יֵשׁ פְּגִימָה בַּצְּדָדִין שֶׁלֹּא יַרְגִּישׁ בָּהּ לְפִי שֶׁעוֹבֶרֶת בְּתוֹךְ פְּגִימַת הַצִּפֹּרֶן. <small>הַגָּה: וְלֹא יִבְדֹּק שְׁנֵי צְדָדֵי הַסַּכִּין בְּיַחַד, אֶלָּא כָּל אֶחָד בִּפְנֵי עַצְמוֹ. <small><small>(מהרי''ו)</small>.</small> </small> 

סַכִּין שֶׁיֵּשׁ לָהּ פְּגִימָה אָסוּר לִשְׁחֹט בָּהּ, אֲפִלּוּ אִם מְכַוֵּן לִשְׁחֹט שֶׁלֹּא כְּנֶגֶד הַפְּגִימָה; וּבְיוֹם טוֹב נוֹהֲגִין הֶתֵּר לִכְרֹךְ מַטְלִית עַל הַפְּגִימָה, כֵּיוָן שֶׁאֵינוֹ יָכוֹל לְהַשְׁחִיזָהּ; וְאִם הוּא שְׁעַת הַדְּחָק, שֶׁאֵין לוֹ הֲכָנָה לְהַשְׁחִיזָהּ, אֲפִלּוּ בְּחֹל מֻתָּר לִשְׁחֹט עַל יְדֵי כְּרִיכַת מַטְלִית עַל הַפְּגִימָה. <small>הַגָּה: וְעַיֵּן לְעֵיל סִימָן ו' <small><small>(סָעִיף א)</small>.</small> סַכִּין שֶׁיֵּשׁ לָהּ ב' פִּיּוֹת צָרִיךְ לִבְדֹּק שְׁנֵי הַצְּדָדִין <small><small>(טוּר סִימָן ו')</small>.</small> </small> 

הַשּׁוֹחֵט בְּהֵמוֹת רַבּוֹת אוֹ עוֹפוֹת הַרְבֵּה, צָרִיךְ לִבְדֹּק בֵּין כָּל אֶחָד וְאֶחָד. שֶׁאִם לֹא עָשָׂה כֵּן וּבָדַק בָּאַחֲרוֹנָה, וְנִמְצֵאת סַכִּין פְּגוּמָה; הֲרֵי הַכֹּל סְפֵק נְבֵלוֹת וַאֲפִלּוּ הָרִאשׁוֹנָה. <small>הַגָּה: וּמִי שֶׁרוֹצֶה לְהַכְנִיס עַצְמוֹ לְסָפֵק זֶה אֵין צָרִיךְ לִבְדֹּק סַכִּין בֵּין שְׁחִיטָה לִשְׁחִיטָה. <small><small>(ת''ה סִימָן קפ''ד וּבֵית יוֹסֵף בְּשֵׁם בַּעַל הַמָּאוֹר וְהָרַשְׁבָּ''א וְעי' ס''ק י''ח)</small>.</small> </small> 

אַף עַל פִּי שֶׁבָּדַק הַסַכִּין קֹדֶם שְׁחִיטָה, צָרִיךְ לַחֲזֹר וְלִבְדֹּק אַחַר הַשְּׁחִיטָה; וְהָנֵי מִלֵּי שֶׁהַסַכִּין לְפָנֵינוּ, אֲבָל אִם נֶאֱבַד, שְׁחִיטָתוֹ כְּשֵׁרָה הוֹאִיל וּבְדָקָהּ קֹדֶם שְׁחִיטָה, וַאֲפִלּוּ שָׁחַט בָּהּ הַרְבֵּה זֶה אַחַר זֶה; וְאִם נָגַע בַּמַּפְרֶקֶת שֶׁל אַחַת מֵהֶן, יֵשׁ לְהַחְמִיר וְלָחוּשׁ לְכָל אוֹתָן שֶׁנִּשְׁחֲטוּ אַחַר כָּךְ. <small><small>(טוּר בְּשֵׁם הַגְּאוֹנִים וְרַשְׁבָּ''א בְּשֵׁם רַבּוֹתָיו וְר''ן)</small>.</small> 

שָׁחַט בְּסַכִּין בָּדוּק, וְנֶאֱבַד קֹדֶם שֶׁיִּבְדְּקֶנּוּ, אַחַר שְׁחִיטָה, וְאַחַר כָּךְ נִמְצָא וְהוּא פָּגוּם, שְׁחִיטָתוֹ כְּשֵׁרָה הוֹאִיל וְיָצָא בְּהֶתֵּר, וְזֶה שֶׁנִמְצָא פָּגוּם אֵמוּר שִׁבֵּר בָּהּ עֲצָמוֹת וְלָאו אַדַּעְתֵּהּ, דְּאוֹקֵי סַכִּין אַחֶזְקָתֵהּ. 

אִם לֹא בָּדַק הַסַכִּין וְשָׁחַט בָּהּ, וְנֶאֱבַד אַחַר שְׁחִיטָה, שְׁחִיטָתוֹ פְּסוּלָה; בַּמֶּה דְּבָרִים אֲמוּרִים, בִּסְתָם סַכִּין, אֲבָל טַבָּח שֶׁיֵּשׁ לוֹ סַכִּין מְיֻחָד לִשְׁחִיטָה וּמָקוֹם מְיֻחָד שֶׁמַּצְנִּיעוֹ שָׁם תָּמִיד, בְּחֶזְקָת בָּדוּק הוּא, וְאִם שָׁחַט בּוֹ בְּלֹא בְּדִיקָה וְנֶאֱבַד, שְׁחִיטָתוֹ כְּשֵׁרָה. <small>הַגָּה: וְרָאוּי לְכָל טַבָּח שֶׁיְּהֵא לוֹ סַכִּין מְיֻחָד לִשְׁחִיטָה, וְאָסוּר לַעֲשׂוֹת בּוֹ שׁוּם דָּבָר, וְיַצְנִיעֶנּוּ שֶׁלֹּא יִפְגְּמֶנּוּ; <small><small>(רַשִׁ''י וְכָל בּוֹ וְהג''א ד''מ סוֹף סִימָן ו' וְעַיֵּן טוּר וּבֵית יוֹסֵף שָׁם)</small></small> וּמִכָּל מָקוֹם לֹא יִשְׁחֹט בּוֹ לְכַתְּחִלָּה בְּלֹא בְּדִיקָה <small><small>(רַשְׁבָּ''א וּבֵית יוֹסֵף שָׁם)</small>.</small> </small> 

הַשּׁוֹחֵט בְּסַכִּין בְּדוּקָה וְאַחַר הַשְּׁחִיטָה שִׁבֵּר בָּהּ עֲצָמוֹת דֶּרֶךְ שְׁבִירָה, שֶׁלֹּא בְּדֶרֶךְ הוֹלָכָה וַהֲבָאָה <small><small>(רשב''א ור''ן ור' יְרוּחָם)</small>,</small> וּבְדָקָהּ וְנִמְצֵאת פְּגוּמָה, שְׁחִיטָתוֹ כְּשֵׁרָה דְּאָנוּ תּוֹלִים שֶׁבִּשְׁבִירַת הָעֲצָמוֹת נִפְגְּמָה; וְכֵן כָּל כַּיּוֹצֵא בָּזֶה, כְּגוֹן שֶׁנָּפְלָה עַל גַּבֵּי קַרְקַע קָשָׁה. וְדַוְקָא שֶׁרָאִינוּ שֶׁנָּפְלָה עַל חֻדָּהּ, אֲבָל מִסְפֵקָא אֵין תּוֹלִין לוֹמַר שֶׁנָּפְלָה עַל חֻדָּהּ, וְאִם שִׁבֵּר בָּהּ עֶצֶם הַמַּפְרֶקֶת, אֲפִלּוּ דֶּרֶךְ שְׁבִירָה, אֵין תּוֹלִין בּוֹ מִפְּנֵי שֶׁהוּא רַךְ. <small>הַגָּה: וְאֵין חִלּוּק בְּכָל זֶה בֵּין שֶׁבָּדַק הַסַּכִּין תְּחִלָּה סָמוּךְ לַשְּׁחִיטָה, אוֹ שֶׁהָיְתָה בְּחֶזְקָת בְּדוּקָה תְּחִלָּה וְלֹא בְּדָקָהּ סָמוּךְ לַשְּׁחִיטָה, דַּאֲפִילוּ הָכֵי מִקְרֵי סַכִּין בְּדוּקָה <small><small>(ד''ע מֵהַגָּהוֹת מָרְדְּכַי פ''ק דְּחֻלִּין והג''א וְאַגוּדָה וע''פ עי' סי''ד)</small>.</small> </small> 

אִם בָּדַק הַסַכִּין אַחַר שְׁחִיטָה וְהִצְנִיעָהּ וְאַחַר כָּךְ נִמְצֵאת פְּגוּמָה, לֵית לָן בָּהּ, דְּאֵמוּר בְּדָבָר אַחֵר נִפְגְּמָה אוֹ שִׁבֵּר בָּהּ עֲצָמוֹת וְלָאו אַדַּעְתֵּהּ. 

טַבָּח שֶׁלֹּא הֶרְאָה סַכִּינוֹ לְחָכָם <small>וְנִמְצֵאת יָפָה <small><small>(טוּר)</small>,</small> </small> הָיוּ מְנַדִּין אוֹתוֹ. <small>הַגָּה: וְאִם נִמְצֵאת פְּגוּמָה, מְנַדִּין אוֹתוֹ וּמַעֲבִירִין אוֹתוֹ <small><small>(טוּר)</small>.</small> וּבְנִמְצֵאת יָפָה, יָכוֹל הֶחָכָם לִמְחֹל, וְאֵין צָרִיךְ לְנַדּוֹתוֹ <small><small>(הַגָּהוֹת אַלְפָסִי פ''ק דְּחֻלִּין)</small> ;</small> </small> וְהָאִדָּנָא נָהֲגוּ לְמַנּוֹת אֲנָשִׁים יְדוּעִים עַל הַשְּׁחִיטָה וְהַבְּדִיקָה, וְלָהֶם מָחֲלוּ חֲכָמִים כְּבוֹדָם, כִּי הֵם זְהִירִים וּזְרִיזִים; וְהַרְבֵּה צָרִיךְ יִשּׁוּב הַדַּעַת וְיִרְאַת שָׁמַיִם לִבְדִיקַת הַסַכִּין; הֲלֹא תִּרְאֶה כִּי יִבְדֹּק אָדָם פַּעֲמַיִם שָׁלֹשׁ וְלֹא יַרְגִּישׁ בִּפְגִימָה דַּקָּה, וְאַחַר כָּךְ יִמְצְאֶנָּה כִּי הֵכִין לִבּוֹ בָּאַחֲרוֹנָה; וּבְחִינַת חוּשׁ הַמִּשּׁוּשׁ כְּפִי כַּוָּנַת הַלֵּב <small><small>(ר' יוֹנָה בְּסֵפֶר שְׁעַרֵי תְּשׁוּבָה)</small>.</small> 

הַטַּבָּח צָרִיךְ שֶׁיִּטֹּל שָׂכָר מִן הַטְּרֵפוֹת כְּמוֹ מִן הַכְּשֵׁרוֹת. <small>הַגָּה: שֶׁלֹּא יָבֹא לְהָקֵל לְהַכְשִׁיר כְּדֵי לְקַבֵּל שְׂכָרוֹ מִן הַכְּשֵׁרוֹת <small><small>(בֵּית יוֹסֵף בְּשֵׁם רִיבַ''שׁ)</small> ;</small> וְלָכֵן נָהֲגוּ בִּקְצָת מְקוֹמוֹת שֶׁאֵין אָדָם שׁוֹחֵט וּבוֹדֵק לְעַצְמוֹ, אֶלָּא אוֹתָן הַמְמֻנִּים מִן הַקָּהָל.</small> 

רְאוּבֵן שֶׁאָמַר לְשִׁמְעוֹן: בְּדֹק סַכִּין זוֹ, וּבְדָקָהּ שְׁנֵי פְּעָמִים מהי''ב שֶׁצָּרִיךְ וּנְתָנָהּ לִרְאוּבֵן, וּרְאוּבֵן הָיָה הוֹלֵךְ לִשְׁחֹט וּלְקָחָהּ לֵוִי מִיָּדוֹ וּמְצָאָהּ פְּגוּמָה. <small>וּרְאוּבֵן מִתְנַצֵּל וְאוֹמֵר שֶׁעֲדַיִן הָיָה רוֹצֶה לְבָדְקָהּ כַּהֹגֶן <small><small>(הַכֹּל בִּתְשׁוּבַת הָרַשְׁבָּ''א סִימָן תקצ''ד)</small>,</small> </small> מַעֲשָׂיו מוֹכִיחִים עָלָיו, שֶׁהָיָה דַּי לוֹ בְּאוֹתָהּ בְּדִיקָה, וּלְפִיכָךְ מַעֲבִירִין אוֹתוֹ; וְאִם נִרְאִים הַדְּבָרִים שֶׁהָיָה כְּעֵין שְׁגָגָה, וְשֶׁהוּא אָדָם כָּשֵׁר, מַחֲזִירִין אוֹתוֹ, וּבִלְבַד שֶׁיְּקַבֵּל עָלָיו שֶׁלֹּא יָשׁוּב עוֹד לְדָבָר כָּזֶה. 

טַבָּח שֶׁנִּמְצֵאת פְּגִימָה בְּרֹאשׁ הַסַכִּין, וְאָמַר: זֹאת הַפְּגִימָה מִפְּנֵי שֶׁאֲנִי מְכַסֶה דַּם הָעוֹפוֹת בְּרֹאשׁ הַסַכִּין, וּכְשֶׁאֲנִי שׁוֹחֵט אֲנִי נִזְהָר שֶׁאֵינִי נוֹגֵעַ בַּפְּגִימָה, מַעֲבִירִין אוֹתוֹ; וְקָרוֹב לוֹמַר שֶׁהַכֵּלִים אֲסוּרִים. 


Siman 19

הַשּׁוֹחֵט צָרִיךְ שֶׁיְּבָרֵךְ קֹדֶם: אֲשֶׁר קִדְּשָׁנוּ בְּמִצְוֹתָיו וְצִוָּנוּ עַל הַשְּׁחִיטָה; וְאִם שָׁחַט וְלֹא בֵּרַךְ, כְּשֵׁרָה. <small>הַגָּה: וְאִם שָׁחַט דָּבָר דְּאִתְיְלִיד בּוֹ רִעוּתָא וְצָרִיךְ בְּדִיקָה, יִשְׁחֲטֶנּוּ בְּלֹא בְּרָכָה, וּכְשֶׁיִּמָּצֵא כָּשֵׁר מְבָרֵךְ עַל הַשְּׁחִיטָה, וּבִלְבַד שֶׁיְּהֵא סָמוּךְ לַשְּׁחִיטָה <small><small>(בְּאוֹר זָרוּעַ הִלְכוֹת כִּסוּי דְּלָא כרש''י בִּתְשׁוּבָה)</small>.</small> וְאִם שָׁחַט בְּבֵית הַמִּטְבָּחַיִם, שֶׁהוּא מָקוֹם מְטֻנָּף, יְבָרֵךְ בְּרִחוּק ד' אַמּוֹת קֹדֶם שֶׁיִּכָּנֵס לְשָׁם, וְלֹא יְדַבֵּר עַד אַחַר הַשְּׁחִיטָה. <small><small>(הַגָּהוֹת שְׁחִיטוֹת יְשָׁנִים בְּשֵׁם אֲגֻדָּה)</small>.</small> </small> 

שָׁחַט בְּהֵמוֹת וְחַיּוֹת וְעוֹפוֹת, בְּרָכָה אַחַת לְכֻלָּן. 

שְׁנַיִם שׁוֹחֲטִין שְׁנֵי בַּעֲלֵי חַיִּים, יָכוֹל לְבָרֵךְ הָא' לְהוֹצִיא חֲבֵרוֹ; וְהוּא שֶׁיִּתְכַּוֵּן לָצֵאת. 

צָרִיךְ לִזָּהֵר מִלְּדַבֵּר בֵּין בְּרָכָה לַשְּׁחִיטָה בְּדָבָר שֶׁאֵינוֹ מִצָּרְכֵי הַשְּׁחִיטָה; וְאִם דִּבֵּר, צָרִיךְ לְבָרֵךְ פַּעַם אַחֶרֶת. <small>אֲבָל מֻתָּר לְדַבֵּר בֵּין הַשְּׁחִיטָה לַכִּסּוּי <small><small>(מָרְדְּכַי פכ''ה בְּשֵׁם סה''ת)</small>,</small> וּמִכָּל מָקוֹם טוֹב שֶׁלֹּא לְדַבֵּר <small><small>(ת''ה אֲשֵׁרִי תא''ו נט''ו ור' יְרוּחָם וְאֲגֻדָּה)</small>.</small> </small> 

אִם רוֹצֶה לִשְׁחֹט הַרְבֵּה, צָרִיךְ לִזָּהֵר שֶׁלֹּא לְדַבֵּר בֵּין שְׁחִיטָה לִשְׁחִיטָה בְּדָבָר שֶׁאֵינוֹ מִצָּרְכֵי הַשְּׁחִיטָה; וְאִם דִּבֵּר, צָרִיךְ לְכַסוֹת דַּם שְׁחִיטָה רִאשׁוֹנָה וּלְבָרֵךְ פַּעַם אַחֶרֶת עַל הַשְּׁחִיטָה, אֲבָל עַל כִּסוּי שֵׁנִי לֹא יְבָרֵךְ. <small>הַגָּה: מִשּׁוּם דִּשְׁחִיטָה לָא הָוֵי הֶפְסֵק; אֲבָל אִם שָׂח בֵּינְתַיִם, הָוֵי הֶפְסֵק וְצָרִיךְ לַחֲזֹר וּלְבָרֵךְ. <small><small>(כָּל בּוֹ וְאשר''י וְכָל הַפּוֹסְקִים)</small>.</small> </small> וְיֵשׁ אוֹמְרִים דְּשִׂיחָה בֵּין שְׁחִיטָה לִשְׁחִיטָה לָא הָוֵי הֶפְסֵק. 

הַמְבָרֵךְ עַל דַּעַת לִשְׁחֹט חַיָּה אַחַת, וְאַחַר כָּךְ הֵבִיאוּ לוֹ יוֹתֵר, יְכַסֶה דַּם הָרִאשׁוֹן וִיבָרֵךְ עָלָיו, וִיבָרֵךְ עַל הַשְּׁחִיטָה הַשְׁנִיָּה וְלֹא עַל הַכִּסוּי; וְהָנֵי מִלֵּי כְּשֶׁהֱבִיאוּם לוֹ קֹדֶם שֶׁבֵּרַךְ עַל כִּסוּי הָרִאשׁוֹנָה <small><small>(ד''ע ורש''ל סכ''ה סעיף ח')</small>. <small>הַגָּה: וְיֵשׁ אוֹמְרִים דְּאִם הֵבִיאוּ לוֹ מִמִּין הָרִאשׁוֹן שֶׁשָּׁחַט, אֵין צָרִיךְ לְכַסּוֹת הָרִאשׁוֹנָה וּלְבָרֵךְ עַל שְּׁחִיטָה שְׁנִיָּה</small> <small>(טוּר בְּשֵׁם בַּעַל הֲלָכוֹת)</small> <small>וְכֵן עִקָּר וְעַיֵּן בא''ח סִימָן ר''ו.</small> </small> 

הָיוּ לְפָנָיו הַרְבֵּה לִשְׁחֹט, וּבֵרַךְ עַל הַשְּׁחִיטָה, וְאַחַר כָּךְ הֵבִיאוּ לוֹ עוֹד, אִם כְּשֶׁמְּבִיאִים לוֹ הָאַחֲרוֹנוֹת יֵשׁ עֲדַיִן לְפָנָיו מֵאוֹתָם שֶׁהָיוּ לְפָנָיו כְּשֶׁבֵּרַךְ, אֵין צָרִיךְ לַחֲזֹר וּלְבָרֵךְ; וְאִם לָאו, צָרִיךְ לְבָרֵךְ. וּלְכַתְּחִלָּה טוֹב לִזָּהֵר לִהְיוֹת דַּעְתּוֹ בִּשְׁעַת בְּרָכָה עַל כָּל מַה שֶּׁיָּבִיאוּ לוֹ. 

הָיָה שׁוֹחֵט חַיָּה אוֹ עוֹף וְדַעְתּוֹ לִשְׁחֹט עוֹד, וְשָׁכַח וְכִסָה וּבֵרַךְ, כְּשֶׁחוֹזֵר לִשְׁחֹט אֵין צָרִיךְ לַחֲזֹר וּלְבָרֵךְ עַל הַשְּׁחִיטָה, שֶׁאֵין הַכִּסוּי הֶפְסֵק. <small>הַגָּה: וְכֵן הַדִּין אִם שָׁחַט חַיָּה <small><small>(אוֹ עוֹף)</small></small> וְרוֹצֶה לִשְׁחֹט בְּהֵמָה, מְכַסֶּה דַּם הַחַיָּה וְיִשְׁחֹט הַבְּהֵמָה בְּלֹא בְּרָכָה <small><small>(כָּל בּוֹ)</small>.</small> </small> 


Siman 20

מְקוֹם הַשְּׁחִיטָה בַּצַּוָּאר בַּקָּנֶה, לְצַד הָרֹאשׁ, מִשִּׁפּוּי כּוֹבַע וּלְמַטָּה, וְהוּא קֹדֶם שֶׁיַּתְחִיל הַכּוֹבַע לְשַׁפֵּעַ וְלַעֲלוֹת. וְהַיְנוּ שִׁיֵּר בְּחִטֵּי, וְהוּא שֶׁבְּסוֹף הַקָּנֶה לְמַעְלָה יֵשׁ בְּתוֹךְ טַבַּעַת הַגְּדוֹלָה כְּמוֹ שְׁנֵי גַּרְגְּרִים מִגּוּף שְׂחוּסִי <small><small>(פֵּרוּשׁ, תַּרְגּוּם בְּדַל אֹזֶן הַסְחוּס דִּבְאֻדַּן, כְּלוֹמַר הַקָשֶׁה שֶׁבָּאֹזֶן)</small></small> וְנִקְרָאִים חִטֵּי. וְאִם שָׁחַט בְּתוֹךְ הַחִטִּין וְשִׁיֵּר מֵהֶם כָּל שֶׁהוּא לְמַעְלָה, כְּשֵׁרָה, שֶׁהֲרֵי שָׁחַט מִשִּׁפּוּי כּוֹבַע וּלְמַטָּה, וְאִם לֹא שִׁיֵּר מֵהֶם כְּלוּם אֶלָּא שָׁחַט לְמַעְלָה מֵהֶם, הֲרֵי זֶה מֻגְרֶמֶת <small><small>(פי' הַגְרָמָה, הַכְרָעַת הַסַכִּין חוּץ לִמְקוֹם שְׁחִיטָה לְצַד הָרֹאשׁ אוֹ לְצַד הַגּוּף)</small></small> וּפְסוּלָה <small>וּלְכַתְּחִלָּה יִשְׁחֹט לְמַטָּה מִטַּבַּעַת הַגְּדוֹלָה <small><small>(מָרְדְּכַי פ' א''ט ומהרי''ו הִלְכוֹת שְׁחִיטָה)</small> ;</small> </small> וְשִׁעוּרוֹ לְמַטָּה עַד רֹאשׁ כְּנַף הָאֻנָּא כְּשֶׁנּוֹפְחִין אוֹתָהּ וְעוֹלָה לְמַעְלָה עַד מָקוֹם שֶׁמַּגִּיעַ רֹאשָׁהּ בַּקָּנֶה, אָז הוּא הַמָּקוֹם בְּעַצְמוֹ שֶׁהָיְתָה נוֹגַעַת כְּשֶׁהָיְתָה חַיָּה הַבְּהֵמָה וְהָיְתָה רוֹעָה כְּדַרְכָּהּ, כְּשֶׁתִּמְשֹׁךְ צַוָּארָהּ לִרְעוֹת בְּלִי שֶׁתֶּאֱנֹס עַצְמָהּ לִמְשֹׁךְ צַוָּארָהּ בְּיוֹתֵר, <small>וּבְעוֹף, לְמַטָּה בַּקָּנֶה כְּמוֹ בַּוֵּשֶׁט <small><small>(ר''ן בְּשֵׁם הָרא''ה)</small>.</small> </small> 

וּבַוֵּשֶׁט, מִתְּחִלַּת הַמָּקוֹם שֶׁכְּשֶׁחוֹתְכִין אוֹתוֹ מִתְכַּוֵּץ, עַד מָקוֹם שֶׁיַּשְׂעִיר וְיַתְחִיל לִהְיוֹת פְּרָצִים פְּרָצִים בַּכֶּרֶס; שָׁחַט לְמַעְלָה מִמָּקוֹם זֶה, וְהוּא הַנִּקְרָא תֻּרְבַּץ הַוֵּשֶׁט, אוֹ לְמַטָּה מִמָּקוֹם זֶה וְהוּא מִתְּחִלַּת בְּנֵי מֵעַיִם, שְׁחִיטָתוֹ פְּסוּלָה; וְשִׁעוּר תֻּרְבַּץ הַוֵּשֶׁט שֶׁאֵינוֹ רָאוּי לִשְׁחִיטָה לְמַעְלָה, בִּבְהֵמָה וְחַיָּה כְּדֵי שֶׁיֶּאֱחֹז בִּשְׁתֵּי אֶצְבְּעוֹתָיו <small><small>(לשון רמב''ם פ''א מה''ש דין ה')</small> ; <small>הַגָּה: וְיֵשׁ אוֹמְרִים כְּדֵי רֹחַב ד' אֶצְבְּעוֹתָיו</small> <small>(טוּר בְּשֵׁם רַשִׁ''י ומהרי''ו)</small> ; <small>וְקַבָּלָה בְּיַד הַקַּדְמוֹנִים שֶׁבְּכָל בְּהֵמָה וְחַיָּה הַשִּׁעוּר עַד מָקוֹם שֶׁמַּגִּיעַ שָׁם אֹזֶן הַבְּהֵמָה אוֹ הַחַיָּה כְּשֶׁכּוֹפְפִין אוֹתָהּ</small> <small>(הַגָּה במהרי''ו וא''ז בְּשֵׁם קְצָת פִּירוּשִׁים וב''י בשם מ''כ)</small> ;</small> וּבְעוֹף, הַכֹּל לְפִי גָּדְלוֹ וְקָטְנוֹ. <small>הַגָּה: וְאֵין חִלּוּק בֵּין יוֹנָה לִשְׁאָר עוֹפוֹת, דִּבְכֻלָּן שִׁעוּרָן שָׁוֶה <small><small>(הַסְכָּמַת כָּל הַפּוֹסְקִים וְכֵן הוֹכִיח בד''מ דְיוֹנָה דְּבּשָׁ''ס הוּא שֵׁם מ''ד וְלֹא עוֹף לְאַפּוּקֵי ב''י בְּשֵׁם מ''כ)</small> ;</small> </small> וּלְמַטָּה עַד הַזֶּפֶק. <small>הַגָּה: וְעוֹף שֶׁאֵין לוֹ זֶפֶק, עַד בֵּין הָאֲגַפִּים <small><small>(בֵּית יוֹסֵף)</small> ;</small> וּלְפִי שֶׁאֵין אָנוּ בְּקִיאִין בְּשִׁעוּרִין אֵלּוּ, נָכוֹן לִשְׁחֹט בְּאֶמְצַע הַצַּוָּאר לְאָרְכּוֹ, דְּאָז יוֹצֵא מִיְּדֵי סָפֵק <small><small>(בֵּית יוֹסֵף בְּשֵׁם סמ''ק)</small>.</small> </small> 

צָרִיךְ הַשּׁוֹחֵט שֶׁיִּשְׁחֹט בְּאֶמְצַע הַצַּוָּאר; וְאִם שָׁחַט מִן הַצְּדָדִין, שְׁחִיטָתוֹ כְּשֵׁרָה, וְהוּא שֶׁהֶחֱזִיר הַסִימָנִים וְיוֹדֵע שֶׁחֲתָכָם קֹדֶם שֶׁחָתַךְ הַמַּפְרֶקֶת, כִּי הַסִימָנִים רַכִּים וְנִדָּחִים מִן הַסַכִּין; וְהוּא הַדִּין לְשׁוֹחֵט מִן הָעֹרֶף. 

טוֹב לִזָּהֵר לְמַשְׁמֵשׁ בַּסִימָנִים וּלְתָפְשָׂם קֹדֶם שְׁחִיטָה, כְּדֵי שֶׁיִּזְדַּמְּנוּ קֹדֶם בְּשַׂר הַצַּוָּאר; וּבְיוֹנִים נִמְצָאִים הַסִימָנִים בַּצְּדָדִים וְצָרִיךְ אִמּוּן יָדַיִם וּזְהִירוּת גְּדוֹלָה, שֶׁאִם לֹא יְמַשְׁמֵשׁ בָּהֶם וְיַזְמִינֵם לְפָנָיו קֹדֶם שְׁחִיטָה קָרוֹב הַדָּבָר מְאֹד לִפְשֹׁעַ וְלַחְתֹּךְ הַמַּפְרֶקֶת קֹדֶם הַסִימָנִים. 


Siman 21

כַּמָּה הוּא שִׁעוּר הַשְּׁחִיטָה שֶׁל הַקָּנֶה וְהַוֵּשֶׁט; הַשְּׁחִיטָה הַמְּעֻלָּה, שֶׁיֵּחָתְּכוּ שְׁנֵיהֶם בֵּין בַּבְּהֵמָה וּבֵין בָּעוֹף, וְלָזֶה יִתְכַּוֵּן הַשּׁוֹחֵט; וְאִם שָׁחַט רֹב אֶחָד מֵהֶם בָּעוֹף, וְרֹב שְׁנַיִם בַּבְּהֵמָה וּבַחַיָּה, שְׁחִיטָתוֹ כְּשֵׁרָה, וּבִלְבַד כְּשֶׁיִּמְדְּדוּ אוֹתוֹ יִמְצְאוּ שֶׁהַנִּשְׁחָט הוּא רֹב; וְכֵיוָן שֶׁיִּמְצְאוּ שֶׁהַנִּשְׁחָט יוֹתֵר מֵחֵצִי, אֲפִלּוּ כְּחוּט הַשַּׂעֲרָה, דַּיּוֹ. 

אִם שָׁחַט בִּבְהֵמָה הָאֶחָד כֻּלּוֹ וַחֲצִי הַשֵּׁנִי, וּבְעוֹף שְׁנֵי חֲצָאֵי סִימָנִים, פְּסוּלָה. 

לֹא שָׁחַט רֹב הַסִימָן בְּמָקוֹם אֶחָד, כְּגוֹן שֶׁהִתְחִיל לִשְׁחֹט וְנִתְהַפֵּךְ הַסִימָן וּגְמָרָהּ שָׁם, וּבֵין שְׁנֵיהֶם רֹב, כְּשֵׁרָה בֵּין בִּקְנֵה בֵּין בַּוֵּשֶׁט; לֹא מִבַּעְיָא אִם שְׁנֵי הַחֲתָכִים שָׁוִים בְּהֶקֵּף אֶחָד, אֶלָּא אֲפִלּוּ הָאֶחָד לְצַד הָרֹאשׁ וְהַשֵּׁנִי לְצַד מַטָּה, כָּשֵׁר, בֵּין אִם אָדָם אֶחָד שָׁחַט כָּךְ בִּשְׁנַיִם אוֹ בְּג' מְקוֹמוֹת, בֵּין שֶׁשָּׁחֲטוּ שְׁנַיִם בִּשְׁנֵי סַכִּינִים; אֲבָל אִם הַכֹּל בְּצַד אֶחָד, כְּגוֹן שֶׁלְּאַחַר שֶׁהִתְחִיל לִשְׁחֹט מְעַט הִנִּיחַ זֶה הַמָּקוֹם, וְשָׁחַט לְמַטָּה אוֹ לְמַעְלָה מִמֶּנּוּ בְּאוֹתוֹ צַד, צָרִיךְ שֶׁיְּהֵא הָרֹב בְּמָקוֹם אֶחָד, וּכְשֶׁיֵּשׁ רֹב, אֲפִלּוּ בַּמָּקוֹם הַשֵּׁנִי, כָּשֵׁר, אַף עַל פִּי שֶׁאֵין הַשְּׁחִיטָה מְפֹרַעַת. <small><small>(פי' גְּלוּיָה וְנִכֶּרֶת)</small>.</small> 

שְׁחִיטָה הָעֲשׂוּיָה כְּקֻלְמוֹס אוֹ כְּשִׁנֵּי הַמַּסְרֵק כְּשֵׁרָה. ה הָיָה חֲצִי הַקָּנֶה חָתוּךְ, וְשָׁחַט בּוֹ וְהִשְׁלִימוֹ לְרֹב <small>וְיוֹדֵעַ שֶׁלֹּא נִקַּב הַוֵּשֶׁט <small><small>(בֵּית יוֹסֵף)</small>,</small> </small> כָּשֵׁר; וְכֵן אִם הִתְחִיל לִשְׁחֹט בַּמָּקוֹם הַשָּׁלֵם, וּפָגַע בַּחֲתָךְ, וְהֶחָתוּךְ מַשְׁלִימוֹ לְרֹב, כָּשֵׁר. 

היה חצי הקנה חתוך ושחט בו והשלימו לרוב <i>(ויודע שלא ניקב הוושט) (ב"י)</i> כשר וכן אם התחיל לשחוט במקום השלם ופגע בחתך והחתוך משלימו לרוב כשר:

Siman 22

בְּעוֹף צָרִיךְ לִשְׁחֹט הַוְּרִידִין <small><small>(פי' חוּטִים שֶׁמֵּהֶן יוֹצֵא הַדָּם וינ''י בלע''ז)</small>,</small> אוֹ לְנַקְּבָם בְּשָׁעָה שֶׁהוּא מְפַרְכֵּס שֶׁעֲדַיִן הַדָּם חַם, כְּדֵי שֶׁיֵּצֵא וְלֹא יִתְקָּרֵר בְּתוֹכוֹ; וְאִם לֹא עָשָׂה כֵן, לֹא יִצְּלֶנּוּ שָׁלֵם, וְאִם צְלָאוֹ שָׁלֵם, יַשְׁלִיךְ הַוְּרִידִין וְיַחְתֹּךְ סְבִיבָם כְּדֵי נְטִילָה, שֶׁהוּא כְּעֹבִי אֶצְבַּע. <small>הַגָּה: וְאִם נִמְלַח כָּךְ, מְסִירִין אַחַר כָּךְ הַחוּטִין וְשָׁרֵי <small><small>(ועי' ס''ק ו')</small> ;</small> וְיֵשׁ מַחֲמִירִים לִקְלֹף סְבִיב הַחוּטִין <small><small>(אָגוּר בְּשֵׁם מהר''י מוּלִין)</small> ;</small> </small> וְאִם בִּשְּׁלוֹ שָׁלֵם, מְחַטֵּט וּמְנַקֵּר הַחוּטִים; וְהַשְּׁאָר, אִם יֵשׁ בְּכָל מַה שֶׁבַּקְּדֵרָה כְּדֵי לְבַטֵּל הַדָּם שֶׁבְּכָל הַחוּטִין בס', מֻתָּר. <small>הַגָּה: וְאִם הֵסִירוּ הָרֹאשׁ מִמֶּנּוּ, לֹא מִקְרֵי שָׁלֵם <small><small>(מָרְדְּכַי וְהַגָּהוֹת אֲשֵׁרִ''י וְאָגוּר וּתְשׁוּבַת מַהֲרִי''ל סִימָן נ''ז ע''ש)</small> ;</small> וְלָכֵן נָהֲגוּ לַהֲסִירוֹ מִן הָעוֹפוֹת הַשְּׁלֵמוֹת; וְעַיֵּן לְקַמָּן סִימָן ע''ו אִם לֹא נִשְׁחֲטוּ הַוְּרִידִין.</small> 

הַבְּהֵמָה אֵין צָרִיךְ לִנְקֹב הַוְּרִידִין בִּשְׁעַת שְׁחִיטָה, מִפְּנֵי שֶׁאֵין דֶּרֶךְ לִצְלוֹתָהּ שְׁלֵמָה; אֲבָל אִם רוֹצֶה לִצְלוֹתָהּ שְׁלֵמָה, צָרִיךְ לִנְקֹב וְרִידֶיהָ בִּשְׁעַת שְׁחִיטָה; וְאִם לֹא נִקְּבָם, אָסוּר לִצְלוֹתָהּ אוֹ לְבַשְּׁלָהּ שְׁלֵמָה. <small>הַגָּה: וְאִם צְלָאָהּ אוֹ בִּשְּׁלָהּ שְׁלֵמָה, דִּינָהּ כְּמוֹ בְּעוֹף <small><small>(בֵּית יוֹסֵף לְדַעַת כַּמָּה פּוֹסְקִים)</small>.</small> וּסְתָם עוֹף נִשְׁחֲטוּ הַוְּרִידִין, וּסְתָם בְּהֵמָה לֹא נִשְׁחֲטוּ. וְכָל זֶה כְּשֶׁיָּצָא דָּם בִּשְׁעַת שְׁחִיטָה, אֲבָל אִם לֹא יָצָא דָּם, אֵין חוֹשְׁשִׁין לִשְׁחִיטַת הַוְּרִידִין, דְּהָא לֹא נִתְעוֹרֵר הַדָּם לָצֵאת <small><small>(ר''ן פ' הַשּׁוֹחֵט בְּשֵׁם רַשְׁבָּ''א וְהוּא בְּמִשְׁמֶרֶת הַבַּיִת דַּף כ')</small>.</small> </small> 


Siman 23

כָּל טַבָּח שֶׁאֵינוֹ יוֹדֵעַ הִלְכוֹת שְׁחִיטָה אָסוּר לֶאֱכֹל מִשְּׁחִיטָתוֹ; וְאֵלּוּ הֵן: שְׁהִיָּה, דְּרָסָה, חֲלָדָה, הַגְרָמָה וְעִקּוּר. 

שְׁהִיָּה כֵּיצַד, <small><small>(לְשׁוֹן הָרַמְבַּ''ם פ''ג מה''ש דִּין ב')</small></small> הֲרֵי שֶׁהִתְחִיל לִשְׁחֹט, וְהִגְבִּיהַּ יָדוֹ קֹדֶם שֶׁיִּגְמֹר הַשְּׁחִיטָה, וְשָׁהָה בֵּין בְּשׁוֹגֵג בֵּין בְּמֵזִיד, בֵּין בְּאֹנֶס בֵּין בְּרָצוֹן, וּבָא הוּא אוֹ אַחֵר וְגָמַר הַשְּׁחִיטָה, אִם שָׁהָה כְּדֵי שֶׁיַּגְבִּיהַּ הַבְּהֵמָה וְיַרְבִּיצֶנָּה, וְיִשְׁחֹט <small><small>(וְשִׁיעוּר שְׁהִיָּה בְּעוֹף וּבִּבְהֵמָה דַּקָה כְּדֵי שֶׁיַּגְבִּיהּ בְּהֵמָה דַּקָה וְיַרְבִּיצֶנָּה וְיִשְׁחֹט)</small> <small>עַד</small> </small> רֹב הַסִימָנִים שֶׁהוּא הֶכְשֵׁר שְׁחִיטָה, שְׁחִיטָתוֹ פְּסוּלָה. <small><small>(עי' ס''ק ג')</small></small> הָיְתָה בְּהֵמָה דַּקָּה, שִׁעוּר שְׁהִיָתָהּ כְּדֵי שֶׁיַּגְבִּיהַּ בְּהֵמָה דַּקָּה וְיַרְבִּיצֶנָּה וְיִשְׁחֹט. וְאִם הָיְתָה גַּסָה, כְּדֵי שֶׁיַּגְבִּיהַּ בְּהֵמָה גַּסָה וְיַרְבִּיצֶנָּה וְיִשְׁחֹט; וּבְעוֹף, כְּדֵי שֶׁיַּגְבִּיהַּ בְּהֵמָה דַּקָּה וְיַרְבִּיצֶנָּה וְיִשְׁחֹט; וְיֵשׁ אוֹמְרִים דְּשִׁיעוּר שְׁהִיַּת עוֹף כְּדֵי שְׁחִיטַת רֹב סִימָן א' בְּעוֹף בְּלִי הַגְבָּהָה וְהַרְבָּצָה; וּלְפִי דִּבְרֵיהֶם יֵשׁ לִזָּהֵר כְּשֶׁהִתְחִיל לִשְׁחֹט בָּעוֹף וְחָתַךְ מְעַט עַד שֶׁהַדָּם יוֹצֵא, וְהִגְבִּיהַּ סַכִּינוֹ מֵהַצַּוָּאר, שֶׁלֹּא יִגְמֹר הַשְּׁחִיטָה, לְפִי שֶׁיֵּשׁ לָחוּשׁ שֶׁמֶּא שָׁחַט מַשֶּׁהוּ מֵהַוֵּשֶׁט; וַאֲפִלּוּ לֹא הִגְבִּיהַּ סַכִּינוֹ אֶלָּא מְעַט, יֵשׁ לָחוּשׁ, מִפְּנֵי שֶׁשְּׁהִיַּת הָעוֹף מוּעֶטֶת מְאֹד דִּכְדֵי שְׁחִיטַת רֹב סִימָן א' בָּעוֹף הוּא נַעֲשֶׂה מַהֵר; וַאֲפִלּוּ אָמַר הַשּׁוֹחֵט: בָּרִי לִי שֶׁלֹּא חָתַכְתִּי כִּי אִם הָעוֹר, אֵין סוֹמְכִין עָלָיו כֵּיוָן שֶׁיָּצָא הַדָּם; וְאִם בָּא לִשְׁאֹל אַחַר שֶׁהִגְבִּיהַּ סַכִּינוֹ כֵּיצַד יַעֲשֶׂה, אוֹמְרִים לוֹ שֶׁיִּשְׁחֹט הַקָּנֶה לְבַדּוֹ בְּמָקוֹם אַחֵר, וְאַחַר כָּךְ יַהֲפֹךְ הַוֵּשֶׁט וְיִבְדֹּק אוֹתוֹ. וּלְעִנְיַן מַעֲשֶׂה יֵשׁ לְהַחְמִיר כִּסְבָרָא זוֹ, אֶלָּא אִם כֵּן הוּא שְׁעַת הַדַּחַק אוֹ הֶפְסֵד מְרֻבֶּה, שֶׁאָז יֵשׁ לִסְמֹךְ עַל סְבָרָא רִאשׁוֹנָה. <small>הַגָּה: הַגָּה וְהַמִּנְהָג פָּשׁוּט בִּמְדִינוֹת אֵלּוּ לְהַטְרִיף כָּל שְׁהִיָּה, אֲפִלּוּ מַשֶּׁהוּ, בֵּין בְּעוֹף בֵּין בִּבְהֵמָה <small><small>(מָרְדְּכַי וּמהרי''ו בְּהל' שְׁחִיטָה)</small></small> וְאֵין לְשַׁנּוֹת. וְאִם נִמְצָא לְאַחַר שְׁחִיטָה גֶּמִי אוֹ כַּיּוֹצֵא בּוֹ מֻנָּח בַּוֵּשֶׁט אוֹ בַּקָּנֶה וְנִשְׁחַט עִמּוֹ, טְרֵפָה, דְּוַדַּאי הֻצְרַךְ לְהַשְׁהוֹת מְעַט בַּחֲתִיכַת הַדָּבָר הַהוּא לְאַחַר שֶׁשָּׁחַט הַסִּימָן, וְהָוֵי שְׁהִיָּה בְּמַשֶּׁהוּ, וּטְרֵפָה <small><small>(תה''ד סִימָן קפ''ה)</small>.</small> </small> 

שָׁחַט מְעַט וְשָׁהָה מְעַט, וְחָזַר וְשָׁחַט מְעַט וְשָׁהָה מְעַט, אִם כְּשֶׁתִּצְטָרֵף כָּל הַשְּׁהִיּוֹת יֵשׁ שִׁעוּר שְׁהִיָּה, שְׁחִיטָתוֹ פְּסוּלָה. <small>וּלְפִי הַמִּנְהָג בְּכָל עִנְיַן טְרֵפָה.</small> 

הַשּׁוֹחֵט בְּהֵמָה בְּסַכִּין שֶׁאֵינוֹ חַד, וְנִתְעַכֵּב כְּשִׁעוּר שְׁהִיָּה בִּשְׁחִיטַת מִעוּט אַחֲרוֹן שֶׁל סִימָן רִאשׁוֹן, הֲרֵי זוֹ פְּסוּלָה. 

אַחַר שֶׁשָּׁחַט רֹב אֶחָד בְּעוֹף אוֹ רֹב שְׁנַיִם בִּבְהֵמָה, אֵין שְׁהִיָּה פּוֹסֶלֶת; וּלְפִי זֶה אֵין שְׁהִיָּה בַּקָּנֶה בְּעוֹף כְּלָל. וְיֵשׁ מִי שֶׁאוֹמֵר שֶׁכָּל שֶׁלֹּא נִגְמְרָה שְׁחִיטַת כָּל שְׁנֵי הַסִימָנִים, פּוֹסֶלֶת שְׁהִיָּה; וּלְכַתְּחִלָּה יֵשׁ לִזָּהֵר לָחוּשׁ לִדְבָרָיו. <small>הַגָּה: וַאֲפִלּוּ בְּדִיעֲבַד הַמִּנְהָג לְהַטְרִיף; וְלָכֵן אִם לְאַחַר שֶׁשָּׁחַט רֹב שְׁנַיִם שׁוֹהָה הַבְּהֵמָה אוֹ הָעוֹף לָמוּת, יַכֶּנּוּ עַל רֹאשׁוֹ לַהֲמִיתוֹ, וְלֹא יַחֲזֹר וְיִשְׁחֹט <small><small>(תה''ד לְדַעַת רַשִׁ''י וּסְמַ''ק וּמַהֲרִי''ו וְעוֹד פּוֹסְקִים)</small>.</small> </small> 

שָׁחַט עוֹף וְשָׁהָה בּוֹ, וְאֵינוֹ יוֹדֵעַ אִם נִקַּב הַוֵּשֶׁט, חוֹזֵר וְשׁוֹחֵט הַקָּנֶה לְבַדּוֹ בְּמָקוֹם אַחֵר, וּמַנִּיחוֹ עַד שֶׁיָּמוּת, וְהוֹפֵךְ הַוֵּשֶׁט וּבוֹדְקוֹ מִבִּפְנִים; אִם לֹא נִמְצָא בּוֹ טִפַּת דָּם, בְּיָדוּעַ שֶׁלֹּא נִקַּב וּכְשֵׁרָה. <small>הַגָּה: וְהַמִּנְהָג לְהַטְרִיף הַכֹּל אֲפִלּוּ לֹא שָׁהָה רַק בְּמִעוּט קַמָּא דְּקָנֶה <small><small>(מהרי''ו וּמָרְדְּכַי)</small> ;</small> וְאָסוּר לְמָכְרוֹ לְעוֹבֵד כּוֹכָבִים כָּךְ, אֶלָּא יְמִיתֶנּוּ, וְאַחַר כָּךְ יִמְכְּרֶנּוּ לְעוֹבֵד כּוֹכָבִים <small><small>(הַגָּהוֹת סְמַ''ק וּמָרְדְּכַי)</small>,</small> מִשּׁוּם דַּאֲנַן לֹא בְּקִיאִין בִּבְדִיקַת הַוֵּשֶׁט וְחַיְישִׁינָן לִנְקִיבַת הַוֵּשֶׁט <small><small>(אָגוּר)</small> ;</small> וּמִטַּעַם זֶה אִם תָּלַשׁ הַנּוֹצוֹת מִן הָעוֹף וְיָצָא דָּם, אוֹ חָתַךְ הָעוֹר בַּבְּהֵמָה וְיָצָא דָּם מִמֶּנָּה יֵשׁ לְהַטְרִיף, דְּחַיְישִׁינָן לִנְקִיבַת הַוֵּשֶׁט <small><small>(מהרי''ו וּמַהֲרַ''ם פַּדָּוואָה סִימָן פ''ג וְכ''ה בִּשְׁחִיטַת הָאַחֲרוֹנִים)</small> ;</small> אֲבָל אִם לֹא יָצָא דָּם, וְלֹא חָתַךְ כָּל הָעוֹר, יֵשׁ לְהַכְשִׁיר עַל יְדֵי שֶׁיִּשְׁחֹט לְמַעְלָה אוֹ לְמַטָּה וְלִבְדֹּק נֶגֶד מְקוֹם הַחֲתָךְ <small><small>(ב''י דְּלֹא כַּמַּהֲרִי''ק שֹׁרֶשׁ ל''ד)</small>.</small> וְלָכֵן יֵשׁ לִזָּהֵר שֶׁלֹּא לִמְרֹט הַנּוֹצוֹת, אִם יוּכַל לִשְׁחֹט בְּלֹא זֶה <small><small>(אוֹר זָרוּעַ)</small>.</small> </small> 


Siman 24

דְּרָסָה כֵּיצַד, כְּגוֹן שֶׁהִנִּיחַ הַסַכִּין עַל הַצַּוָּאר וְדָחַק וְחָתַךְ לְמַטָּה, כְּחוֹתֵךְ צְנוֹן אוֹ קִשּׁוֹת, הֲרֵי זֶה פְּסוּלָה; וְאֵין צָרִיךְ לוֹמַר אִם הִכָּה בְּסַכִּין עַל הַצַּוָּאר, כְּדֶרֶךְ שֶׁמַּכִּין בְּסַיִף, וְחָתַךְ הַסִימָנִים בְּבַת אַחַת. 

שָׁחַט בְּהוֹלָכָה אוֹ בַּהֲבָאָה לְבַד, אִם יֵשׁ בַּסַכִּין כִּמְלֹא צַוָּאר וְחוּץ לַצַּוָּאר כִּמְלֹא צַוָּאר <small>עִם הָעוֹר וְהַמַּפְרֶקֶת <small><small>(מהרי''ו)</small>,</small> </small> כְּשֵׁרָה; וְאִם לָאו, פְּסוּלָה, שֶׁכָּל שֶׁאֵין בּוֹ כַּשִּׁעוּר הַזֶּה אִי אֶפְשָׁר לִשְׁחֹט בְּלֹא דְּרָסָה, עַל יְדֵי הוֹלָכָה אוֹ הֲבָאָה לְבַד; וְאִם הוֹלִיךְ וְהֵבִיא, אֲפִלּוּ שָׁחַט בְּאִזְמֵל כָּל שֶׁהוּא כְּשֵׁרָה. <small>הַגָּה: וְיֵשׁ מַחְמִירִין בִּבְהֵמָה <small><small>(מָרְדְּכַי וְרַ''ן בְּשֵׁם ר''ח וְאִכָּא מָאן דְּאָמַר בָּרִי''ף וְנִזְכַּר בַּאֲגוּדָה וְכָל בּוֹ וְהג''א מאוֹר זָרוּעַ)</small> ;</small> וְהַמִּנְהָג בִּגְלִילוֹת אֵלּוּ לִפְסֹל בַּבְּהֵמָה, אֲפִלּוּ הוֹלִיךְ וְהֵבִיא, אִם אֵין בַּסַּכִּין כִּמְלֹא צַוָּאר וְחוּץ לַצַּוָּאר מַשֶּׁהוּ <small><small>(זֶהוּ דַּעַת מהרי''ו)</small>.</small> </small> 

שָׁחַט ב' רָאשִׁים כְּאֶחָד, בְּהוֹלָכָה אוֹ בַּהֲבָאָה בִּלְבַד, אִם יֵשׁ בַּסַכִּין כְּדֵי ג' צַוָּארִין, כְּשֵׁרָה; וְאִם לָאו, יֵשׁ לָחוּשׁ וְלֶאֱסֹר שְׁתֵּיהֶן <small><small>(רַמְבַּ''ן וְרַשְׁבָּ''א וְר''ן וְר' יְרוּחָם)</small>.</small> 

שְׁנַיִם אוֹחֲזִין בַּסַכִּין וְשׁוֹחֲטִין, אֲפִלּוּ זֶה לְמַעְלָה לְצַד הָרֹאשׁ וְזֶה לְמַטָּה לְצַד הֶחָזֶה, שׁאוֹחֲזִין אוֹתוֹ בַּאֲלַכְסוֹן, כְּשֵׁרָה וְלֹא חַיְישִׁינָן שֶׁמֶּא יִדְרְסוּ זֶה עַל זֶה. 

הָיָה שׁוֹחֵט וְחָתַךְ כָּל הַמַּפְרֶקֶת, כְּשֵׁרָה. <small><small>(מָרְדְּכַי בְּשֵׁם מהר''מ וְעַיֵּן סָעִיף קָטָן ה')</small>. <small>הַגָּה: וְהַמִּנְהָג לְהַטְרִיף אֲפִלּוּ לֹא חָתַךְ רַק רֹב הַמַּפְרֶקֶת</small> <small>(מהרי''ו וְאָגוּר ות''ה)</small>, <small>וְאֵין לְשַׁנּוֹת כִּי יֵשׁ מֵרַבְוָתָא סוֹבְרִין כֵּן</small> <small>(דִּקְדֵּק רַאַבִיָ''ה מִפי' רַשִׁ''י)</small>.</small> 

כְּשֶׁאָדָם שׁוֹחֵט עוֹף וְאוֹחֵז בַּסִימָנִים בִּשְׁתֵּי אֶצְבְּעוֹתָיו צָרִיךְ שֶׁיֶּאֱחֹז אוֹתָם יָפֶה, שֶׁאִם אֵינוֹ אוֹחֵז אוֹתָם בְּטוֹב, פְּעָמִים שֶׁיִּהְיוּ נִשְׁמָטִין לְכָאן וּלְכָאן, וְלֹא יָכוֹל לְשָׁחֲטָן עַל יְדֵי הוֹלָכָה, וּבָא לִידֵי דְּרָסָה. <small>הַגָּה: וְכֵן לֹא יַנִּיחַ הָאֶצְבַּע עַל הַסַּכִּין אֶלָּא יַחֲזִיק אוֹתוֹ בַּקַּתָּא, כְּדֵי שֶׁלֹּא יָבֹא לִידֵי דְּרָסָה, <small><small>(דַּעַת עַצְמוֹ מִקַבָּלַת הַשּׁוֹחֲטִים וּמַהַרְשָׁ''ל פ' הַשּׁוֹחֵט סִימָן י''ב)</small> ;</small> </small> וַאֲפִלּוּ לֹא עָשָׂה דְּרָסָה אֶלָּא בְּמַשֶּׁהוּ מִן הַוֵּשֶׁט, פְּסוּלָה. <small>הַגָּה: וְהַמִּנְהָג לְהַטְרִיף כָּל דְּרָסָה, בֵּין בְּמִעוּט קַמָּא בֵּין בְּמִעוּט בְּתֵרָא, בֵּין בַּקָּנֶה בֵּין בַּוֵּשֶׁט. <small><small>(שְׁחִיטוֹת מהרי''ו)</small>.</small> </small> 

חֲלָדָה כֵּיצַד, כְּגוֹן שֶׁהִכְנִיס הַסַכִּין בֵּין סִימָן לְסִימָן, בֵּין שֶׁשָּׁחַט הַתַּחְתּוֹן כְּהִלְכָתוֹ, מִלְּמַעְלָה לְמַטָּה, וְחָזַר וְהוֹצִיאוֹ וְשָׁחַט הָעֶלְיוֹן, בֵּין שֶׁשָּׁחַט הָעֶלְיוֹן מִמַּטָּה לְמַעְלָה שֶׁלֹּא כְּהִלְכָתוֹ, פְּסוּלָה. 

הֶחְלִיד אֶת הַסַכִּין תַּחַת הָעוֹר, אוֹ תַּחַת צֶמֶר מְסֻבָּךְ בְּצַוַּאר הַבְּהֵמָה, אוֹ תַּחַת מַטְלִית הַקָּשׁוּר בְּצַוָּארָהּ, אוֹ שֶׁהַמַּטְלִית מְדֻבָּק בּוֹ בְּשַׁעֲוָה וְשָׁחַט, שְׁחִיטָתוֹ פְּסוּלָה; אֲבָל אִם הַמַּטְלִית פָּרוּשׂ עַל צַוָּארָהּ וְשָׁחַט, שְׁחִיטָתוֹ כְּשֵׁרָה. וְיֵשׁ מִי שֶׁפּוֹסֵל גַּם בָּזֶה, וּלְכַתְּחִלָּה יֵשׁ לָחוּשׁ לִדְבָרָיו. <small>הַגָּה: וְכֵן יֵשׁ לִזָּהֵר בִּכְבָשִׂים שֶׁיֵּשׁ לָהֶם צֶמֶר מְסֻבָּךְ בְּצַוְּארֵיהֶם לִתְלֹשׁ הַצֶּמֶר הַמְּסֻבָּךְ, שֶׁלֹּא יָבֹא לִידֵי חֲלָדָה <small><small>(מָרְדְּכַי פֶּרֶק הַשּׁוֹחֵט וְרוֹקֵחַ)</small>.</small> </small> 

צָרִיךְ לִזָּהֵר כְּשֶׁאָדָם שׁוֹחֵט, וְחָס עַל הָעוֹר שֶׁלֹּא יַעֲשֶׂה בּוֹ קֶרַע גָּדוֹל, וְשׁוֹחֵט בְּרֹאשׁ הַסַכִּין וּמִתְכַּסֶה מֵהָעוֹר; אָמְנָם אִם שׁוֹחֵט בְּאֶמְצַע הַסַכִּין אֵין לָחוּשׁ אִם רֹאשׁוֹ מִתְכַּסֶה בָּעוֹר, כֵּיוָן שֶׁהַסַכִּין בַּמָּקוֹם שֶׁשּׁוֹחֵט בּוֹ כְּנֶגֶד הַסִימָנִים אֵינוֹ מְכֻסֶה; וְיֵשׁ מִי שֶׁמַּחְמִיר גַּם בָּזֶה, וְיֵשׁ לָחוּשׁ לִדְבָרָיו לְכַתְּחִלָּה. 

אִם לְאַחַר שֶׁשָּׁחַט רֹב הַסִימָנִים הֶחֱלִיד הַסַכִּין תַּחַת מִעוּט הַנִּשְׁאָר מִשְּׁנֵיהֶם אוֹ מֵאֶחָד מֵהֶם וּפְסָקוֹ, מֻתָּר. וְיֵשׁ מִי שֶׁאוֹסֵר גַּם בָּזֶה, וְרָאוּי לָחוּשׁ לִדְבָרָיו לְכַתְּחִלָּה. <small>הַגָּה: וְהַמִּנְהָג לְהַטְרִיף כָּל חֲלָדָה, בֵּין בְּמִעוּט קַמָּא בֵּין בְּמִעוּט בְּתֵרָא, בֵּין בַּקָּנֶה בֵּין בַּוֵּשֶׁט <small><small>(שְׁחִיטַת מהרי''ו)</small>.</small> </small> 

אִם הֶחֱלִיד הַסַכִּין תַּחַת מִעוּט הָרִאשׁוֹן וּשְׁחָטוֹ מִמַּטָּה לְמַעְלָה, וְאַחַר כָּךְ גָּמַר הַשְּׁחִיטָה כְּדַרְכָּהּ; וְכֵן אִם שָׁחַט רֹב סִימָן אֶחָד בַּבְּהֵמָה, וְהֶחְלִיד הַסַכִּין תַּחַת מִעוּט הַנִּשְׁאָר וְשָׁחַט סִימָן הַשֵּׁנִי; וְכֵן אִם שָׁחַט מִעוּט הָרִאשׁוֹן בַּחֲלָדָה, וְגָמַר הַשְּׁחִיטָה שֶׁלֹּא בַּחֲלָדָה, הֲרֵי זוֹ פְּסוּלָה. 

הַגְרָמָה כֵּיצַד, זֶה הַשּׁוֹחֵט בַּקָּנֶה לְמַעְלָה בְּמָקוֹם שֶׁאֵינוֹ רָאוּי לִשְׁחִיטָה, אוֹ שֶׁהִתְחִיל לִשְׁחֹט בִּמְקוֹם שְׁחִיטָה, וְשָׁחַט מְעַט וְהִטָּה הַסַכִּין חוּץ לִמְקוֹם שְׁחִיטָה לְמַעְלָה וּגְמָרָהּ שָׁם; אֲבָל שָׁחַט רֹב חֲלַל הַקָּנֶה בִּמְקוֹם שְׁחִיטָה, וְהִטָּה הַסַכִּין חוּץ לִמְקוֹם שְׁחִיטָה לְמַעְלָה, וְגָמַר שָׁם חֲתִיכַת כָּל הַקָּנֶה, כְּשֵׁרָה. וְהוּא הַדִּין אִם שָׁחַט רֹב שְׁנַיִם בִּבְהֵמָה בִּמְקוֹם שְׁחִיטָה, וְהִשְׁלִים הַשְּׁחִיטָה בְּהַגְרָמָה אוֹ בִּדְרָסָה, כְּשֵׁרָה; וְיֵשׁ מִי שֶׁפּוֹסֵל בִּדְרָסָה, וְיֵשׁ לָחוּשׁ לִדְבָרָיו לְכַתְּחִלָּה. <small>הַגָּה: וְהַמִּנְהָג לְהַטְרִיף בֵּין בִּדְרָסָה בֵּין בְּהַגְרָמָה, בֵּין בְּמִעוּט קַמָּא בֵּין בְּמִעוּט בְּתֵרָא, בֵּין בַּקָּנֶה בֵּין בַּוֵּשֶׁט. <small><small>(גַּם כֵּן במהרי''ו)</small>.</small> </small> 

הִגְרִים בַּקָּנֶה בִּתְחִלַּת שְׁלִישׁ וְשָׁחַט ב' שְׁלִישִׁים, כְּשֵׁרָה; שָׁחַט שְׁלִישׁ וְהִגְרִים שְׁלִישׁ, וְחָזַר וְשָׁחַט שְׁלִישׁ הָאַחֲרוֹן, כְּשֵׁרָה; הִגְרִים שְׁלִישׁ וְשָׁחַט שְׁלִישׁ, וְחָזַר וְהִגְרִים שְׁלִישׁ הָאַחֲרוֹן, הֲרֵי זוֹ פְּסוּלָה; וְאִם דָּרַס אוֹ הֶחְלִיד, בֵּין בִּשְׁלִישׁ רִאשׁוֹן בֵּין בִּשְׁלִישׁ אֶמְצָעִי, הֲרֵי זוֹ פְּסוּלָה. 

כָּל אֵלּוּ הַחִלוּקִים כְּשֶׁהוּא וַדַּאי שֶׁלֹּא נָגַע בַּוֵּשֶׁט אֶלָּא בַּקָּנֶה לְצַד מַעְלָה; אֲבָל בַּוֵּשֶׁט, אֲפִלּוּ שָׁחַט בּוֹ כָּל שֶׁהוּא חוּץ לִמְקוֹם שְׁחִיטָה, בֵּין לְצַד מַעְלָה בֵּין לְצַד מַטָּה; וְכֵן בַּקָּנֶה לְצַד מַטָּה, קֹדֶם גְּמַר הֶכְשֵׁר שְׁחִיטָה, אַף עַל פִּי שֶׁגָּמַר כָּל הַשְּׁאָר בִּמְקוֹם שְׁחִיטָה, הֲרֵי זוֹ פְּסוּלָה, מִפְּנֵי שֶׁנְּקִיבַת מְקוֹמוֹת הַלָּלוּ בְּמַשֶּׁהוּ <small><small>(ד''ע וְר' יְרוּחָם)</small>. <small>וְהַמִּנְהָג לְהַטְרִיף מִכָּל מָקוֹם, וְאֵין לְשַׁנּוֹת</small> <small>(מהרי''ו)</small>.</small> 

עִקּוּר כֵּיצַד, כְּגוֹן שֶׁנֶּעֱקַר הַקָּנֶה אוֹ הַוֵּשֶׁט מֵהַלֶּחִי וּמֵהַבָּשָׂר, וְנִשְׁמַט אֶחָד מֵהֶם אוֹ שְׁנֵיהֶם קֹדֶם גְּמַר שְׁחִיטָה; אֲבָל אִם שָׁחַט אֶחָד בְּעוֹף אוֹ רֻבּוֹ, וְאַחַר כָּךְ נִשְׁמַט הַשֵּׁנִי, שְׁחִיטָתוֹ כְּשֵׁרָה; נִשְׁמַט אֶחָד מֵהֶם וְאַחַר כָּךְ שָׁחַט אֶת הַשֵּׁנִי, שְׁחִיטָתוֹ פְּסוּלָה. <small>הַגָּה: וְאָנוּ נוֹהֲגִין לְהַטְרִיף כָּל עִקּוּר בֵּין בְּמִעוּט קַמָּא בֵּין בְּמִעוּט בְּתֵרָא בֵּין בַּקָּנֶה בֵּין בַּוֵּשֶׁט <small><small>(עַל פִּי מהרי''ו)</small> ;</small> וְדַוְקָא לְאַחַר שֶׁנִּשְׁחַט, אֲבָל בְּחַיָּיו כָּשֵׁר אֶלָּא שֶׁאֵין שְׁחִיטָה מוֹעֶלֶת בּוֹ, ונ''מ לְעִנְיַן חָלָבוֹ אוֹ בֵּיצִים שֶׁלּוֹ שֶׁהֵם כְּשֵׁרוֹת. <small><small>(בֵּית יוֹסֵף מִתְּשׁוּבַת רַשְׁבָּ''א)</small>.</small> </small> 

הָא דְּפָסוּל בְּעִקּוּר הַיְנוּ כְּשֶׁנֶּעֱקַר כֻּלּוֹ, אֲבָל אִם נִשְׁתַּיֵּר בּוֹ אֲפִלּוּ מַשֶּׁהוּ, כָּשֵׁר, וְהוּא שֶׁאוֹתוֹ שֶׁנִּשְׁאַר הוּא בְּמָקוֹם אֶחָד; אֲבָל אִם מִעוּט הַנִּשְׁאָר הוּא מְדֻלְדָּל, שֶׁהוּא מְעַט כָּאן וּמְעַט כָּאן, פָּסוּל, שֶׁנִּכָּר הַדָּבָר שֶׁנֶּעֱקַר בְּכֹחַ, וּמַה שֶּׁנִּשְׁאַר מְחֻבָּר חִבּוּר מְדֻלְדָּל הוּא וַהֲוָה לֵיהּ נֶעֱקַר כֻּלּוֹ וּפָסוּל; וְהָנֵי מִלֵּי כְּשֶׁנֶּעֱקַר רֻבּוֹ, אֲבָל אִם לֹא נֶעֱקַר אֶלָּא מִעוּט, וְרֻבּוֹ קַיָּם, אַף עַל פִּי שֶׁרֹב זֶה הַנִּשְׁאָר הוּא מְדֻלְדָּל מְעַט כָּאן וּמְעַט כָּאן, כָּשֵׁר. 

שָׁחַט אֶחָד מֵהַסִימָנִים וְנִמְצָא הַשֵּׁנִי שָׁמוּט, וְאֵין יָדוּעַ אִם קֹדֶם שְׁחִיטָה נִשְׁמַט אוֹ אַחַר שְׁחִיטָה, הֲרֵי זוֹ פְּסוּלָה. <small>הַגָּה: וַאֲפִלּוּ זָרַק הָעוֹף מִיָּדוֹ, וְלֹא אָמְרִינַן דְּמֵחֲמַת זְרִיקָה אוֹ פִּרְכּוּס נִשְׁמַט <small><small>(מַהֲרִי''ק שֹׁרֶשׁ ל''ה)</small> ; </small> מִיהוּ הַשּׁוֹחֵט נֶאֱמָן לוֹמַר שֶׁלֹּא הָיָה שָׁמוּט בִּשְׁעַת שְׁחִיטָה <small><small>(פִּסְקֵי מהרא''י סי' ר''ה)</small>.</small> </small> 

נִמְצָא הַסִימָן הַשָּׁחוּט שָׁמוּט; אִם כְּשֶׁשָּׁחַט תָּפַשׂ הַסִימָנִים בְּיָדוֹ, אוֹ עוֹר בֵּית הַשְּׁחִיטָה מֵאַחֲרָיו, וְנִדְחַק הַסִימָן תַּחַת הָעוֹר, הֲרֵי זוֹ פְּסוּלָה; וְאִם לָאו, מֻתָּר עַל יְדֵי בְּדִיקָה, שֶׁיָּבִיא בְּהֵמָה וְיִשְׁחֹט הַסִימָן וְאַחַר כָּךְ יַעַקְרֶנּוּ, אִם דּוֹמוֹת שְׁתֵּי הַשְּׁחִיטוֹת זוֹ לָזוֹ, כְּשֵׁרָה; וְאִם הַשְּׁנִיָּה מַאֳדֶמֶת יוֹתֵר, פְּסוּלָה הָרִאשׁוֹנָה. וְעַכְשָׁו אֵין אָנוּ בְּקִיאִין בִּבְדִיקָה זוֹ, הִלְכָּךְ בְּכָל גַּוְנָא אָסוּר. 

שָׁחַט הָעוֹף כְּדַרְכּוֹ בְּהֶכְשֵׁר, וְאַחַר גְּמַר שְׁחִיטָה מָצָא טַבַּעַת מֵהַגַּרְגֶּרֶת שָׁלֵם עַל הַסַכִּין, כָּשֵׁר. <small>הַגָּה: וְיֵשׁ מַטְרִיפִין בָּזֶה, וְכֵן עִקָּר <small><small>(שְׁחִיטוֹת יְשָׁנִים בְּשֵׁם מהרא''ק, גַּם עַל פִּי גִּיסוֹ מהרר''י כַּ''ץ שֶׁאָמַר כָּךְ הִנְהִיג מהר''ר מֹשֶׁה יָפֶה)</small></small> וְאֵין לְשַׁנּוֹת.</small> 

הַשּׁוֹחֵט תַּרְנְגוֹל צָרִיךְ לִזָּהֵר שֶׁיִּדְחֹק רַגְלוֹ בַּקַּרְקַע, אוֹ יַגְבִּיהֶנּוּ שֶׁלּא יִנְעֹץ רַגְלוֹ בַּקַּרְקַע, כְּדֵי שֶׁלֹּא יַעֲקֹר הַסִימָנִים. 


Siman 25

הַשּׁוֹחֵט צָרִיךְ שֶׁיִּבְדֹק בַּסִימָנִים אַחַר שְׁחִיטָה אִם נִשְׁחֲטוּ רֻבָּן, אוֹ שֶׁיִּרְאֶה בִּשְׁעַת שְׁחִיטָה שֶׁהֵם שְׁחוּטִין רֻבָּן; וְאִם לֹא רָאָה שֶׁרֻבָּן שְׁחוּטִין, אָסוּר. <small>הַגָּה: וְנָהֲגוּ לִבְדֹּק בְּדֶרֶךְ זֶה, שֶׁתּוֹקֵף אֲגוּדָל עַל שִׁפּוּי כּוֹבַע וּמִתּוֹךְ הַדַּחַק יִפָּלְטוּ הַסִּימָנִים לַחוּץ, וְאָז יָכוֹל לִרְאוֹת אִם נִשְׁחֲטוּ רֻבָּן, גַּם אִם עֲבִיד שְׁמוּטָה, כִּי אִם לֹא יִכָּנְסוּ הַסִּימָנִים לִפְנִים לְאַחַר שֶׁהֵסִיר אֶצְבָּעוֹ, הֲוָה שְׁמוּטָה וּטְרֵפָה <small><small>(הַגָּהוֹת בִּשְׁחִיטוֹת)</small>.</small> מִיהוּ, אֵין צָרִיךְ לִבְדֹּק אַחַר שְׁמוּטָה, דְּסָמְכִינָן אָרֻבָּא כְּמוֹ בִּשְׁאָר טְרֵפוֹת;</small> וְיֵשׁ מִי שֶׁאוֹמֵר שֶׁצָּרִיךְ לִרְאוֹת שֶׁהֵם שְׁחוּטִין בִּמְקוֹם שְׁחִיטָה בְּלֹא הַגְרָמָה. <small>הַגָּה: וְיֵשׁ לִבְדֹּק אַחַר זֶה קֹדֶם שֶׁיִּזְרֹק הָעוֹף מִיָּדוֹ <small><small>(מהרי''ק שֹׁרֶשׁ ל''ח בְּשֵׁם שְׁחִיטוֹת אַשְׁכְּנָזִים)</small> ;</small> אֲבָל אִם לֹא בְּדָקוֹ תְּחִלָּה, בּוֹדֵק אַחַר כָּךְ וְלֹא חַיְישִׁינָן שֶׁמֶּא עַל יְדֵי הַפִּרְכּוּס נִתְרַחֵב הַחֲתָךְ <small><small>(סְבָרַת מהרי''ק שָׁם)</small>.</small> </small> 

הַבּוֹדְקִים בְּנוֹצָה לִרְאוֹת אִם נִשְׁחַט הָרֹב, טוֹעִים הֵם. 

נִשְׁחֲטָה כָּרָאוּי וּבָא זְאֵב וְנָטַל בְּנֵי מֵעֶיהָ וְהֶחֱזִירָן כְּשֶׁהֵם נְקוּבִים, כְּשֵׁרָה, וְלֹא חַיְישִׁינָן שֶׁמָּא בִּמְקוֹם נֶקֶב נִקַּב. <small>הַגָּה: אֲבָל קֹדֶם שֶׁיַּדְעִינָן שֶׁנִּשְׁחֲטָה כָּרָאוּי, בְּחֶזְקַת אִסּוּר עוֹמֶדֶת <small><small>(טוּר עַל פִּי הַגְּמָרָא)</small></small> וְכָל סָפֵק שֶׁאֵרַע בִּשְׁחִיטָה, טְרֵפָה <small><small>(מַהֲרִי''ל הִלְכוֹת שְׁחִיטָה וְהוּא בְּשַׁ''ס דְּחֻלִּין דַּף י' וכ''ח וּמֻסְכָּם מִכָּל הַפּוֹסְקִים בְּכַמָּה דּוּכְתֵי)</small>.</small> </small> 


Siman 26

נִקַּב הַוֵּשֶׁט בִּשְׁעַת שְׁחִיטָה כְּנֶגֶד הַמָּקוֹם שֶׁשָּׁחַט כְּבַר, טְרֵפָה. 

שָׁחַט הַקָּנֶה וְנִקְּבָה הָרֵאָה קֹדֶם שֶׁשָּׁחַט הַוֵּשֶׁט, אוֹ שֶׁשָּׁחַט הַוֵּשֶׁט וְנִקְּבוּ בְּנֵי מֵעַיִם קֹדֶם שֶׁשָּׁחַט הַקָּנֶה, טְרֵפָה. 


Siman 27

חָתַךְ מִבְּהֵמָה לְאַחַר שֶׁנִּשְׁחֲטָה כָּרָאוּי וְעוֹדֵּנָהּ מְפַרְכֶּסֶת, אָסוּר לֶאֱכֹל מִמֶּנָּהּ עַד שֶׁתָּמוּת הַבְּהֵמָה. 


Siman 28

הַשּׁוֹחֵט חַיָּה אוֹ עוֹף צָרִיךְ לְכַסוֹת דָּמוֹ, בֵּין צָדָן עַתָּה בֵּין שֶׁהָיוּ מְזֻמָּנִים בְּיָדוֹ. <small>הַגָּה: וְהַכִּסּוּי הוּא מִצְוָה בִּפְנֵי עַצְמָהּ <small><small>(כָּךְ מַשְׁמָע בַּאֲשֵׁרִי פֶּרֶק כִּסוּי הַדָּם)</small>,</small> אֲבָל הַשְּׁחִיטָה כְּשֵׁרָה אַף אִם הֵזִיד וְלֹא כִּסָּה <small><small>(בֵּית יוֹסֵף וְכֵן כָּתַב א''ח וְכ''ה בְּכָל בּוֹ)</small>.</small> </small> 

חַיָּב לְבָרֵךְ קֹדֶם שֶׁיְּכַסֶה: אֲשֶׁר קִדְּשָׁנוּ בְּמִצְוֹתָיו וְצִוָּנוּ עַל כִּסוּי דָּם בְּעָפָר. <small>הַגָּה: מִי שֶׁשָּׁחַט פַּעַם הָרִאשׁוֹן, מְבָרֵךְ שֶׁהֶחֱיָנוּ עַל הַכִּסּוּי אֲבָל לֹא עַל הַשְּׁחִיטָה, דְּמַזִּיק לִבְרִיָּה <small><small>(בְּמִנְהָגִים יְשָׁנִים בְּשֵׁם רַבִּי יְדִידְיָה מִשַּׁפִּירָא)</small>.</small> </small> 

כּוֹי שֶׁהוּא סָפֵק חַיָּה, וְכִלְאַיִם הַבָּא מִבְּהֵמָה וְחַיָּה, צָרִיךְ לְכַסוֹת דָּמָן וְאֵינוֹ מְבָרֵךְ. וְאֵין שׁוֹחֲטִין אוֹתָם בְּיוֹם טוֹב. וְאִם שְׁחָטָן; אֵינוֹ מְכַסֶה דָּמָן; וּבַלַּיְלָה, אִם רִשּׁוּמוֹ נִכָּר, יְכַסֶנּוּ. 

הַבּוּ''פֶלוֹ, נָהֲגוּ שֶׁלֹּא לְכַסוֹת דָּמוֹ. <small>הַגָּה: וְיֵשׁ מִסְתַּפְּקִים בַּבּוּ''פֶלוֹ שֶׁהוּא שׁוֹר הַבָּר, שֶׁמָּא חַיָּה הוּא <small><small>(הַגְּאוֹנִים וְהֶעָרוּךְ)</small>,</small> עַל כֵּן טוֹב לְכַסּוֹתוֹ בְּלֹא בְּרָכָה, אוֹ לִשְׁחֹט עוֹף גַּם כֵּן וְאָז יוּכַל לְבָרֵךְ עַל הַכִּסּוּי מִשּׁוּם הָעוֹף <small><small>(בְּהַגָּהוֹת מהרי''ו)</small>.</small> </small> 

 צָרִיךְ שֶׁיִּהְיֶה לְמַטָּה עָפָר תִּחוּחַ, וְצָרִיךְ לְהַזְמִינוֹ בַּפֶּה, וְיֵשׁ אוֹמְרִים שֶׁאֵינוֹ צָרִיךְ. 

מְכַסֶה בְּיָדוֹ אוֹ בְּסַכִּין אוֹ בִּכְלִי אַחֵר, אֲבָל לֹא בְּרַגְלוֹ כְּדֵי שֶׁלֹּא יִהְיוּ מִצְווֹת בְּזוּיוֹת עָלָיו. 

שָׁחַט וְלֹא הָיָה עָפָר לְמַטָּה, צָרִיךְ לִגְרֹר הַדָּם וְלִתְּנוֹ בְּעָפָר תִּחוּחַ וּלְכַסוֹת עָפָר תִּחוּחַ עָלָיו. 

מִי שֶׁשָּׁחַט הוּא יְכַסֶה; וְאִם לֹא כִּסָה וְרָאָהוּ אַחֵר, חַיָּב לְכַסוֹת. 

שָׁחַט מֵאָה חַיּוֹת אוֹ מֵאָה עוֹפוֹת, אוֹ שֶׁשָּׁחַט חַיָּה וְעוֹף בְּמָקוֹם אֶחָד, כִּסוּי אֶחָד לְכֻלָּם. 

הַשּׁוֹחֵט וְנִבְלַע הַדָּם בַּקַּרְקַע, אִם רִשּׁוּמוֹ נִכָּר חַיָּב לְכַסוֹת. 

כִּסָהוּ הָרוּחַ, פָּטוּר מִלְּכַסוֹת; וְאִם חָזַר וְנִתְגַּלָּה, חַיָּב לְכַסוֹת. אֲבָל אִם הוּא עַצְמוֹ כִּסָהוּ וְנִתְגַּלָּה, אֵינוֹ חַיָּב לְכַסוֹתוֹ פַּעַם אַחֶרֶת. 

דָּם שֶׁנָּפַל לְתוֹךְ הַמַּיִם, אוֹ מַיִם שֶׁנָּפְלוּ לְתוֹךְ הַדָּם, אִם יֵשׁ בּוֹ מַרְאֵה דָּם חַיָּב לְכַסוֹת; וְאִם לָאו, פָּטוּר. 

נִתְעָרֵב הַדָּם בְּיַיִן אָדֹם אוֹ בְּדַם בְּהֵמָה, רוֹאִים הַיַּיִן וְדַם בְּהֵמָה כְּאִלּוּ הוּא מַיִם, וְאִלּוּ נִתְעָרֵב בְּמַיִם כַּשִּׁעוּר הַזֶּה, הָיָה בּוֹ מַרְאִית דָּם, חַיָּב לְכַסוֹת. 

שָׁחַט עוֹף אוֹ חַיָּה וְשָׁחַט עָלָיו בְּהֵמָה, פָּטוּר מִלְּכַסוֹת; אֲבָל אִם שָׁחַט בְּהֵמָה וְשָׁחַט עָלֶיהָ חַיָּה אוֹ עוֹף, חַיָּב לְכַסוֹת. <small>הַגָּה: שָׁחַט עוֹף אוֹ חַיָּה, וְאַחַר כָּךְ שָׁחַט עוֹד אַחֶרֶת וְנִתְנַבְּלָה בְּיָדוֹ, אִם יוֹדֵעַ שֶׁדָּם הָאַחֲרוֹן כִּסָּה דָּם הָרִאשׁוֹן, פָּטוּר מִלְּכַסּוֹת; אֲבָל מִסְּתָמָא חַיָּב לְכַסּוֹת <small><small>(בְּהַגָּהוֹת מַיְמוֹנִי פי''ד פָּסַק סְתָם שֶׁחַיָּב לְכַסוֹת, וְהוּא מְחַלֵּק אִם יוֹדֵעַ כו' דְּלָא תַּקְשֵׁי אַהֲדָדֵי הַגָּה זוֹ וְהַאי דְּשָׁחַט עָלָיו בְּהֵמָה דְּפָטוּר)</small>.</small> </small> 

דָּם הַנִּתָּז וְשֶׁעַל הַסַכִּין, אִם אֵין שָׁם דָּם אֶלָּא הוּא, חַיָּב לְכַסוֹת; וְגוֹרֵר אוֹתוֹ וּמְכַסֶהוּ, כְּדֵי שֶׁיִּתֵּן עָפָר גַּם לְמַטָּה. אֲבָל אִם יֵשׁ שָׁם דָּם אַחֵר, אֵין צָרִיךְ לְכַסוֹתוֹ, שֶׁאֵין צָרִיךְ לְכַסוֹת כָּל הַדָּם. לְפִיכָךְ אֵין צָרִיךְ <small>לְהַמְתִּין</small> לְכַסוֹת עַד שֶׁיֵּצֵא כָּל הַדָּם. <small>הַגָּה: מִיהוּ יַמְתִּין עַד שֶׁמַּתְחִיל לִירֵד טִפִּין, כְּדֵי שֶׁיְּכַסֶּה מִקְצָת דַּם הַנֶּפֶשׁ <small><small>(מַהֲרַ''ל בְּשֵׁם מהרא''ק וּשְׁחִיטוֹת יְשָׁנִים בְּשֵׁם מהר''ש)</small>.</small> </small> 

הַשּׁוֹחֵט לְחוֹלֶה בְּשַׁבָּת, לֹא יְכַסֶה; אֲפִלּוּ אִם יֵשׁ לוֹ דֶּקֶר נָעוּץ. וּבַלַּיְלָה, אִם רִשּׁוּמוֹ נִכָּר יְכַסֶנּוּ. וְיֵשׁ מִי שֶׁאוֹמֵר שֶׁאִם הָיָה לוֹ אֵפֶר מוּכָן לְכַסוֹת בּוֹ צוֹאָה, יֵשׁ לְכַסוֹת בּוֹ הַדָּם אֲפִלּוּ בְּשַׁבָּת. 

הַשּׁוֹחֵט וְנִתְנַבְּלָה בְּיָדוֹ, אוֹ שֶׁשָּׁחַט וְנִמְצֵאת טְרֵפָה, פָּטוּר מִלְּכַסוֹת. וְכֵן חֵרֵשׁ שׁוֹטֶה וְקָטָן שֶׁשָּׁחֲטוּ, וְאֵין אֲחֵרִים רוֹאִים אוֹתָם, חֶזְקַת שְׁחִיטָתָן מְקֻלְקֶלֶת, וּפְטוּרָה מִכִּסוּי. 

הַשּׁוֹחֵט, אַף עַל פִּי שֶׁאֵינוֹ צָרִיךְ אֶלָּא לַדָּם, חַיָּב לְכַסוֹת. כֵּיצַד יַעֲשֶׂה, נוֹחֵר אוֹ מְעַקֵּר, כְּדֵי שֶׁיִּפָּטֵר מִכִּסוּי. 

צָרִיךְ לִבְדֹּק הַסִימָנִים וְהַסַכִּין קֹדֶם הַכִּסוּי, כְּדֵי שֶׁלֹּא יָבֹא לִידֵי בְּרָכָה לְבַטָּלָה. 

הַשּׁוֹחֵט חַיָּה לֹא יְכַסֶה עַד שֶׁיִּבְדֹק הָרֵאָה; וְאִם נִמְצֵאת סְפֵק טְרֵפָה, מְכַסֶה בְּלֹא בְּרָכָה; וְהוּא הַדִּין לְכָל פְּסוּל שֶׁהוּא מֵחֲמַת סָפֵק, כְּגוֹן הַהִיא דְּחַיְישִׁינָן שֶׁמָּא בָּעוֹר נִפְגְּמָה, וְכֵן כָּל כַּיּוֹצֵא בָּזֶה. <small>הַגָּה: אֲבָל דָּבָר שֶׁמִּדִּינָא הוּא כָּשֵׁר רַק שֶׁמַּחְמִירִים בּוֹ, כְּגוֹן אִם חָתַךְ כָּל הַמַּפְרֶקֶת וְכַיּוֹצֵא בּוֹ, חַיָּבִים לְכַסּוֹת <small><small>(ת''ה סִימָן קפ''ז)</small>.</small> </small> 

מִי שֶׁאֵין לוֹ עָפָר לְכַסוֹת, לֹא יִשְׁחֹט. <small>הַגָּה: אֶלָּא יַמְתִּין עַד שֶׁיִּהְיֶה לוֹ עָפָר <small><small>(טוּר)</small> ;</small> וְאִם הוּא הוֹלֵךְ בְּמִדְבָּר אוֹ בִּסְפִינָה, וְלֹא שָׁוֶה הָעוֹף כְּהֶפְסֵד הַבֶּגֶד שֶׁיִּשְׂרֹף לְאֵפֶר אוֹ הַזָּהָב שֶׁיִשְׁחֹק, תַּקִּינוּ לֵהּ רַבָּנָן לִשְׁחֹט וּלְמַצֵּא הַדָּם בְּבֶגֶד אוֹ בְּסַנְדָּל, וּמְבָרֵךְ, וּכְשֶׁיַּגִּיעַ לִמְקוֹם עָפָר יְכַבֵּס הַבֶּגֶד אוֹ הַסַּנְדָּל שֶׁיֵּצֵא הַדָּם, וּמְכַסֵּהוּ בְּלֹא בְּרָכָה <small><small>(מָרְדְּכַי בְּשֵׁם הַגְּאוֹנִים)</small> </small> וְהָכֵי נָהוּג <small><small>(אוֹר זָרוּעַ והראב''ן)</small>.</small> </small> 

הַשּׁוֹחֵט חַיָּה וְעוֹף וְלֹא יָצָא מֵהֶם דָּם, מֻתָּרִין. 

כָּל הַדְּבָרִים שֶׁהַזְּרָעִים הַנִּזְרָעִים בָּהֶם מַצְמִיחִים, הֵם בִּכְלַל עָפָר וּמְכַסִין בָּהֶם. וְאִם אֵינָם מַצְמִיחִים, אִם נִקְרְאוּ עָפָר מְכַסִין בָּהֶם. לְפִיכָךְ, מְכַסִין בְּזֶבֶל, וּבְחוֹל הַדַּק מְאֹד עַד שֶׁאֵין הַיּוֹצֵר צָרִיךְ לְכָתְשׁוֹ כְּלָל, וּבְסִיד, וּבְחַרְסִית וּלְבֵנָה וּמְגוּפָה שֶׁל חֶרֶס שֶׁכְּתָשָׁן, וּבִשְׁחִיקַת אֲבָנִים, וּבִשְׁחִיקַת חֲרָסִים, וּבִנְעֹרֶת שֶׁל פִּשְׁתָּן דַּקָּה, וּבִנְסֹרֶת חָרָשִׁים, וּבָאֳכָלִים אוֹ בְּגָדִים שְׂרוּפִים עַד שֶׁנַּעֲשׂוּ עָפָר, וּבְשִׁחוֹר, וּבְכָחוֹל, וּבְנִקְרַת הַפְּסִילִים; אֲבָל אֵין מְכַסִין בְּזֶבֶל גַּס, וְלֹא בְּחוֹל שֶׁהַיּוֹצֵר צָרִיךְ לְכָתְשׁוֹ, וְלֹא בְּקֶמַח וְסֻבִּין וּמֻרְסָן, וְלֹא בִּשְׁחִיקַת מַתֶּכֶת אִם אֵינָם שְׂרוּפִין, חוּץ מִבְּזָהָב שָׁחוּק שֶׁנִּקְרָא עָפָר, דִּכְתִיב; וְעַפְרֹת זָהָב לוֹ <small><small>(אִיּוֹב כח, ו)</small></small> וְאֵפֶר נִקְרָא עָפָר, דִּכְתִיב: וְלָקְחוּ לַטָּמֵא מֵעֲפַר שְׂרֵפַת הַחַטָּאת <small><small>(רמב''ם סוף ה''ש מפכ''ה דף פ''ח ע''ב)</small> <small>(בְּמִדְבַּר יט, יז)</small>.</small> 

אֵין מְכַסִין בַּעֲפַר הַמִּדְבָּר, מִפְּנֵי שֶׁהִיא אֶרֶץ מְלֵחָה וְאֵינָהּ מַצְמַחַת. <small>הַגָּה: וְלָכֵן אֵין מְכַסִּים בְּעָפָר לַחָה מִמַּיִם, כְּגוֹן מְתוּנְתָא; <small><small>(טוּר וּסְמַ''ג וּסְמַ''ק)</small></small> וְאֵין לְכַסּוֹת בְּשֶׁלֶג <small><small>(בֵּית יוֹסֵף וְאוֹר זָרוּעַ בְּשֵׁם גָּאוֹן דְּלֹא כְּמָרְדְּכַי בְּשֵׁם גָּאוֹן)</small>. </small> </small> 


Siman 29

שְׁמוֹנָה מִינֵי טְרֵפוֹת הֵן, וְסִימָנָם: דָּ''ן חָנַ''ק נֶפֶ''שׁ; דְּרוּסָה, נְקוּבָה, חֲסֵרָה, נְטוּלָה, קְרוּעָה, נְפוּלָה, פְּסוּקָה, שְׁבוּרָה. <small><small>(סִימָן זֶה הוּא בִּסְמַ''ג דַּף קמ''א ע''ב וּבֵית יוֹסֵף לֹא הֱבִיאוֹ)</small>.</small> 


Siman 30

בְּהֵמָה אוֹ חַיָּה שֶׁנִּתְרוֹצֵץ רֹב עֶצֶם גֻּלְגָּלְתָּהּ, בֵּין בְּרֹב גָּבְהָה בֵּין בְּרֹב הֶקֵּפָהּ, טְרֵפָה, אַף עַל פִּי שֶׁהַקְּרוּם קַיָּם. 

נִפְחֲתָה וְחָסֵר מִמֶּנָּהּ כְּסֶלַע, טְרֵפָה; וְאִם נִקְּבָה נְקָבִים שֶׁיֵּשׁ בָּהֶן חִסָרוֹן, אִם בֵּין כֻּלָּם כְּסֶלַע, שֶׁהוּא שְׁלִישׁ טֶפַח, טְרֵפָה. <small>הַגָּה: אֲבָל פָּחוֹת מִזֶּה יֵשׁ לְהַכְשִׁיר אֲפִלּוּ בַּזְּמַן הַזֶּה, דְּלֹא חַיְישִׁינָן בִּבְהֵמָה לִנְקִיבַת קְרוּם שֶׁל מֹחַ <small><small>(כָּךְ מַשְׁמָע בַּטּוּר וּבא''ו הָאָרֹךְ כְּלָל נ''ד)</small> ;</small> </small> וּבְעוֹף הַמַּיִם, כְּגוֹן אַוָּזָא <small>וּבַר אַוָּזָא <small><small>(רַשְׁבָּ''א וּתְשׁוּבַת הָרֹא''שׁ כְּלָל כ' סִימָן ו')</small>,</small> </small> אֲפִלּוּ לֹא נִקַּב הָעֶצֶם אֶלָּא כָּל שֶׁהוּא, טְרֵפָה. וְעוֹף הַיַּבָּשָׁה שֶׁנְּשַׁכְתָּהּ חֻלְדָּה בְּשִׁנֶּיהָ בְּרֹאשָׁהּ, אוֹ שֶׁנִּגְּפָה בְּעֵץ אוֹ בְּאֶבֶן, מַנִּיחַ אֶצְבָּעוֹ בְּצַד הַנֶּקֶב וְנוֹעֵץ אֶצְבָּעוֹ שָׁם, אוֹ מַכְנִיס יָדוֹ לְתוֹךְ פִּיהָ וְדוֹחֵק שָׁם, אִם לֹא בִּצְבֵּץ הַמֹּחַ וְלֹא יָצָא מֵהַנֶּקֶב, בְּיָדוּעַ שֶׁלֹּא נִקַּב קְרוּם שֶׁל מֹחַ, וּכְשֵׁרָה; וְאִם יָצָא, טְרֵפָה. <small>הַגָּה: וַאֲנָן אֵין בְּקִיאִין בִּבְדִיקַת הַטְּרֵפוֹת וְלָכֵן יֵשׁ לְהַטְרִיף אִם נִקַּב עֶצֶם הַגֻּלְגֹּלֶת בְּכָל שֶׁהוּא בָּעוֹף, אֲפִלּוּ בְּעוֹף דְּיַבָּשָׁה, <small><small>(בִּשְׁעָרִים דמהרא''י שַׁעַר ל''א וּבא''ו הָאָרֹךְ כְּלָל צ''ד)</small>.</small> </small> 


Siman 31

הַמֹּחַ יֵשׁ לוֹ ב' קְרוּמִים זֶה עַל זֶה, נִקַּב הַתַּחְתּוֹן נֶקֶב מְפֻלָּשׁ, טְרֵפָה; אֲבָל אִם נִקַּב הָעֶלְיוֹן לְבַדּוֹ, כְּשֵׁרָה. <small>הַגָּה: וְיֵשׁ מַטְרִיפִין גַּם כֵּן בְּנִקַּב הָעֶלְיוֹן לְבַד, <small><small>(בה''ג הֱבִיאוֹ הַגָּהוֹת אֲשֵׁרִי ות''ה סִימָן קס''ו וְהַגָּהוֹת ש''ד סִימָן פ''א)</small> ;</small> וְהָכֵי נָהוּג אִם לֹא בִּמְקוֹם הֶפְסֵד מְרֻבֶּה <small><small>(דַּעַת עַצְמוֹ)</small>.</small> </small> 

הַמֹּחַ עַצְמוֹ שֶׁנִּרְקַב מְעַט מִמֶּנּוּ, אוֹ נִתְמַעֵךְ וְהַקְּרוּם קַיָּם, כְּשֵׁרָה; וְאִם נִשְׁפַּךְ כַּמַּיִם אוֹ כְּדוֹנַג, טְרֵפָה. וְאִם נִמְצְאוּ מַיִם בְּתוֹךְ הַקְּרוּם וְנֶחְסַר מֵהַמֹּחַ כְּשִׁעוּר הַמַּיִם, אִם הַמֹּחַ מַקִּיף הַמַּיִם סָבִיב, שֶׁלֹּא הָיוּ מְגֻלִּים כְּלָל אֲפִלּוּ לַקְּרוּם, כְּשֵׁרָה; וְאִם לָאו, טְרֵפָה. וְהוּא הַדִּין אִם הָיוּ הַמַּיִם מֻנָּחִים בְּתוֹךְ שַׁלְפּוּחִית <small><small>(פי' כְּעֵין כִּיס)</small></small> קְטַנָּה, שֶׁאִם הָיָה הַמֹּחַ מַקִּיפָהּ שֶׁלֹּא הָיְתָה מְגֻלָּה אֲפִלּוּ לַקְּרוּם, כְּשֵׁרָה; וְאִם לָאו, טְרֵפָה. <small>הַגָּה: וְכֵן אִם הַשַׁלְפּוּחִית מֻנַּחַת בֵּין הַקְּרוּם וְהַגֻּלְגֹּלֶת, טְרֵפָה <small><small>(הג''א פ' א''ט)</small>.</small> הָיָה סָפֵק אִם הָיָה מְכֻסֶּה בְּמֹחַ אוֹ לֹא, טְרֵפָה; עַל כֵּן יֵשׁ לִזָּהֵר כְּשֶׁפּוֹתְחִין אֶת הָרֹאשׁ, שֶׁיִּפְתְּחוֹ בְּדֶרֶךְ שֶׁיּוּכַל לִרְאוֹת אִם הַמֹּחַ מַקִּיף, אִם יִמָּצְאוּ שָׁם מַיִם אוֹ לֹא; וּמִכָּל מָקוֹם אֵין צָרִיךְ לִבְדֹּק אַחַר זֶה, דְּסַמְכִינָן אַרֻבָּא, וְיָכוֹל לְהַשְׁלִיךְ הָרֹאשׁ אוֹ לְמָכְרוֹ לְעוֹבֵד כּוֹכָבִים בְּלֹא פְּתִיחָה <small><small>(ד''ע)</small>.</small> </small> 

אִם נִמְצָא תּוֹלַעַת בִּקְרוּם הַמֹּחַ, וְהַמֹּחַ קַיָּם, וְאֵין בַּקְּרוּם הַתַּחְתּוֹן רֹשֶׁם וְלֹא קֹרֶט דָּם, כְּשֵׁרָה; וְיֵשׁ מִי שֶׁאוֹמֵר שֶׁאֵין אָנוּ בְּקִיאִין בַּבְּדִיקָה, וּטְרֵפָה <small>וְהָכֵי נָהוּג;</small> אֲבָל אִם נִמְצָא חוּץ לַקְּדֵרָה כְּגוֹן בַּחֹטֶם, כְּשֵׁרָה, דְּתָלִינָן שֶׁלֹּא הִגִּיעַ לַמֹּחַ מֵעוֹלָם. 

עֶצֶם שֶׁהַמֹּחַ מֻנָּח בְּתוֹכוֹ יֵשׁ בּוֹ חָלָל גָּדוֹל כְּמוֹ קְדֵרָה, וְיֵשׁ עַל פִּיהָ כְּלַפֵּי הַצַּוָּאר כְּמוֹ ב' פּוֹלִין, וְכָל מַה שֶּׁיֵּשׁ מֵהַמֹּחַ בְּתוֹךְ הַקְּדֵרָה עַד הַפּוֹלִין, וְהַפּוֹלִין בַּכְּלָל, נִדּוֹן כְּמֹחַ וּנְקִיבָתוֹ בְּמַשֶּׁהוּ; וּמִשָּׁם וָאֵילָךְ, נִדּוֹן כְּחוּט הַשִּׁדְרָה. 


Siman 32

חוּט הַשִּׁדְרָה שֶׁנִּפְסַק רֹב הֶקֵּף עוֹר הַחוֹפֶה אֶת הַמֹּחַ, טְרֵפָה, אַף עַל פִּי שֶׁכָּל הַמֹּחַ קַיָּם; וְאִם לֹא נִפְסַק רֹב הָעוֹר, אַף עַל פִּי שֶׁנִּפְסַק כָּל הַמֹּחַ שֶּׁבִּפְנִים, כָּשֵׁר. 

נִסְדַּק הָעוֹר לְאָרְכּוֹ, כְּשֵׁרָה; וְכֵן אִם נִשְׁבְּרָה הַשִּׁדְרָה וְלֹא נִפְסַק הַחוּט, אוֹ שֶׁנִּתְמַעֵךְ הַמֹּחַ שֶׁבְּתוֹךְ הַחוּט וְנִתְנַדְנֵד, הוֹאִיל וְעוֹרוֹ קַיָּם הֲרֵי זוֹ מֻתֶּרֶת. 

הֻמְרַךְ הַמֹּחַ וְנִשְׁפַּךְ כַּמַּיִם אוֹ כַּדוֹנַג שֶׁנָּמֵס, עַד שֶׁיִּמָּצֵא הַחוּט כְּשֶׁמַּעֲמִידוֹ בְּיָדוֹ הָיָה הַמְּעַט שֶׁחוּץ לְיָדוֹ שׁוֹחֶה, וְלֹא הָיָה יָכוֹל לַעֲמֹד, טְרֵפָה; <small><small>(ל' הַטוּר)</small></small> וְכֵן אַף עַל פִּי שֶׁלֹּא נִתְרַכֵּךְ מִבִּפְנִים, אֶלָּא שֶׁהוּא עָב וְכָבֵד, וְאִם מַעֲמִידִין אוֹתוֹ אֵינוֹ יָכוֹל לַעֲמֹד מִפְּנֵי כָּבְדוֹ, טְרֵפָה. 

נֶחְסַר קְצָת מֵהַמֹּחַ וְנִתְרוֹקֵן, כָּשֵׁר. 

טְרֵפוּת זֶה שֶׁל חוּט הַשִּׁדְרָה הוּא עַד פִּי פָּרָשָׁה שְׁלִישִׁית וְעַד בִּכְלָל, וְאִם נִפְסְקוּ אֶחָד מִשְּׁנֵי חוּטֵי פִּצּוּלִים רִאשׁוֹנִים וּשְׁנִיִּים, טְרֵפָה; אֲבָל אִם נִפְסְקוּ חוּטֵי פִּצּוּל הַשְּׁלִישִׁי, כְּשֵׁרָה; וּבְעוֹף הוּא טְרֵפוּת הַחוּט עַד בֵּין הָאֲגַפַּיִם, הַתְחָלַת הַמָּקוֹם שֶׁהֵם מְחֻבָּרִים בּוֹ בַּגּוּף. <small>הַגָּה: וְיֵשׁ מַטְרִיפִים בְּעוֹף עַד מְקוֹם כְּלוֹת שְׁכִיבַת הָעֶצֶם הַמְחֻבָּר לַגּוּף <small><small>(תוס' וְאוֹר זָרוּעַ וּמָרְדְּכַי וְא''ו הָאָרֹךְ כְּלָל נ''ה ד''ב וְתא''ו נט''ו)</small>,</small> וְהָכֵי נָהוּג אִם לֹא בְּהֶפְסֵד מְרֻבָּה <small><small>(ד''ע)</small>.</small> </small> 

בְּהֵמָה שֶׁהִכּוּ אוֹתָהּ עַל הַשִּׁדְרָה בְּמַקֵּל, וְהָלַךְ הַמַּקֵל עַל פְּנֵי כָּל אֹרֶךְ הַשִּׁדְרָה, כְּשֵׁרָה, וְלֹא חַיְשִׁינָן שֶׁמָּא נִפְסַק הַחוּט. וְאִם יֵשׁ בַּמַּקֵּל קְשָׁרִים, חוֹשְׁשִׁים לִמְקוֹם הַקְּשָׁרִים; וְכֵן אִם לֹא הִגִּיעַ הַמַּקֵּל עַל פְּנֵי כָּל הַשִּׁדְרָה, חוֹשְׁשִׁין שֶׁרֹאשׁ הַמַּקֵּל בַּמָּקוֹם שֶׁהוּא כָּלֶה מַכֶּה בְּכֹחַ; וְכֵן אִם הִכָּה לְרֹחַב הַשִּׁדְרָה, חוֹשְׁשִׁין שֶׁמָּא נִפְסַק הַחוּט. 

בְּהֵמָה שֶׁגּוֹרֶרֶת רַגְלֶיהָ אֵין חוֹשְׁשִׁין שֶׁמָּא נִפְסַק הַחוּט. <small>הַגָּה: אֶלָּא אָמְרִינָן: שִׁגְרוֹנָא, וְהוּא כְּאֵב הָרַגְלַיִם, נָקְטָה <small><small>(גמרא)</small> ;</small> וְהוּא הַדִּין בְּעוֹף נָמֵי דִּינָא הָכֵי <small><small>(הַגָּהוֹת מָרְדְּכַי בְּחֻלִּין וְאו''ה הָאָרֹךְ כְּלָל נ''ה)</small>.</small> </small> בַּמֶּה דְּבָרִים אֲמוּרִים, כְּשֶׁלֹּא נוֹדַע שֶׁנָּפְלָה, אֲבָל אִם נוֹדַע שֶׁנָּפְלָה, חוֹשְׁשִׁין. 

במה דברים אמורים: כשלא נודע שנפלה אבל אם נודע שנפלה – חוששין.

Siman 33

נִטַּל הַלֶּחִי הַתַּחְתּוֹן, כְּשֵׁרָה, וְהוּא שֶׁיָּכוֹל לִחְיוֹת עַל יְדֵי הַמְרָאָה וְהַלְעָטָה. <small>הַגָּה: וְכֵן עוֹף שֶׁנִּטַּל חַרְטוּמוֹ וְיָכוֹל לִחְיוֹת עַל יְדֵי הַמְרָאָה וְהַלְעָטָה, כָּשֵׁר. <small><small>(א''ו הָאָרֹךְ כְּלָל נ''ד וְרוֹקֵחַ)</small>.</small> </small> 

נִטַּל הַלֶּחִי הָעֶלְיוֹן, לְהַרַמְבַּ''ם טְרֵפָה; וְרָאוּי לָחוּשׁ לִדְבָרָיו. 

וֵשֶׁט אוֹ תֻּרְבַּץ הַוֵּשֶׁט שֶׁנִּקַּב לַחֲלָלוֹ, בְּכָל שֶׁהוּא, נְבֵלָה. 

שְׁנֵי עוֹרוֹת יֵשׁ לַוֵּשֶׁט, נִקַּב אֶחָד מֵהֶם, כְּשֵׁרָה; נִקְּבוּ שְׁנֵיהֶם, אֲסוּרָה, וַאֲפִלּוּ עָלָה בּוֹ קְרוּם וְנִסְתַּם, וַאֲפִלּוּ נִקְּבוּ זֶה שֶׁלֹּא כְּנֶגֶד זֶה, אֲסוּרָה; וְהוּא שֶׁנִּקְּבוּ שְׁנֵיהֶם מֵרוּחַ אֶחָד, דְּאֶפְשָׁר דְּמִתְרְמֵי אַהֲדָדֵי. <small><small>(פֵּרוּשׁ שֶׁמִּזְדָּמְנִים לְהִתְכַּוֵּן יַחַד)</small>. <small>(בֵּית יוֹסֵף בְּשֵׁם רִיטְבָ''א)</small>. <small>הַגָּה: וְכָל זֶה לֹא מַיְרֵי אֶלָּא בְּנִכָּר שֶׁהַנֶּקֶב בָּא מֵחֲמַת חֹלִי, אֲבָל אִם יֵשׁ לָחוּשׁ שֶׁנִּקַּב עַל יְדֵי קוֹץ, אֲפִלּוּ לֹא נִקַּב רַק הַפְּנִימִי, טְרֵפָה, דְּחַיְשִׁינָן שֶׁמָּא נִקַּב גַּם הַחִיצוֹן, וּוֵשֶׁט אֵין לוֹ בְּדִיקָה מִבַּחוּץ.</small> <small>(בֵּית יוֹסֵף בְּשֵׁם תּוֹסָפוֹת וְהָרֹא''שׁ וְר''ן וְעוֹד פּוֹסְקִים)</small>.</small> 

עוֹרוֹת אֵלּוּ הַחִיצוֹן אָדֹם, וְהַפְּנִימִי לָבָן, וְאִם נִתְחַלְּפוּ שֶׁהַחִיצוֹן לָבָן וּפְנִימִי אָדֹם, טְרֵפָה. וְכֵן אִם שְׁנֵיהֶם אֲדֻמִּים אוֹ לְבָנִים, טְרֵפָה. <small>הַגָּה: וְכָל שֶׁכֵּן אִם יֵשׁ לוֹ שֵׁנִי וְשָׁטִים אוֹ שְׁנֵי קָנִים, דִּטְרֵפָה. <small><small>(תְּשׁוּבַת הָרֹא''שׁ כְּלָל כ' סִימָן ט')</small>.</small> </small> 

וֵשֶׁט אֵין לוֹ בְּדִיקָה מִבַּחוּץ אֵצֶל דְּרוּסָה שֶׁצְּרִיכָה בְּדִיקָה, מִפְּנֵי שֶׁכֵּיוָן שֶׁהוּא אָדֹם אֵין אֹדֶם הָאֶרֶס נִכָּר בּוֹ; כֵּיצַד יַעֲשֶׂה, אִם עוֹף הוּא, בּוֹדֵק הַקָּנֶה מִבַּחוּץ וְשׁוֹחֲטוֹ, וְאַחַר כָּךְ מְהַפֵּךְ הַוֵּשֶׁט וּבוֹדְקוֹ מִבִּפְנִים; וְאִם בְּהֵמָה הִיא, אֵין לָהּ תַּקָּנָה. <small>הַגָּה: וּלְדִידָן דְּאֵין אָנוּ בְּקִיאִין בַּבְּדִיקָה, אַף עוֹף אֵין לוֹ תַּקָּנָה.</small> 

וּלְעִנְיַן נֶקֶב נָמֵי אֵין לַוֵּשֶׁט בְּדִיקָה מִבַּחוּץ אֶלָּא מִבִּפְנִים. 

עוֹף הַבָּא לְפָנֵינוּ וְצַוָּארוֹ מְלֻכְלָךְ בְּדָם, אֵין חוֹשְׁשִׁין לִסְפֵק דְּרוּסָה <small><small>(ע''ל סי' נ''ז)</small></small> לִבְדֹּק כָּל הֶחָלָל, אֲבָל חוֹשְׁשִׁין לִסְפֵק נְקוּבָה, לִבְדֹּק מָקוֹם הַמְלֻכְלָךְ. <small>הַגָּה: וְיֵשׁ אוֹסְרִין כָּל עוֹף אוֹ בְּהֵמָה דְּצַוָּארָהּ מְלֻכְלָךְ בְּדָם, דְּחַיְישִׁינָן לִנְקִיבַת הַוֵּשֶׁט וְאֵין אָנוּ בְּקִיאִין <small><small>(הַגָּהוֹת אֲשֵׁרִי פא''ט בְּשֵׁם אוֹר זָרוּעַ)</small>,</small> וְכֵן הַמִּנְהָג.</small> 

נִמְצָא קוֹץ בַּוֵּשֶׁט לְאָרְכּוֹ אוֹ לְרָחְבּוֹ, וְאֵינוֹ תָּחוּב בּוֹ, כְּשֵׁרָה <small>אִם אֵין עָלָיו קֹרֶט דָּם מִבַּחוּץ <small><small>(טוּר וְהגה''מיי)</small> ;</small> </small> אֲבָל אִם הוּא תָּחוּב בּוֹ, אֲסוּרָה, אֲפִלּוּ אֵין שָׁם קֹרֶט דָּם, דְּחַיְישִׁינָן שֶׁמָּא נִקַּב הַוֵּשֶׁט וְהִבְרִיא וְנִתְרַפֵּא וְאֵינוֹ נִכָּר. <small>הַגָּה: וְיֵשׁ מַכְשִׁירִין אִם אֵין קֹרֶט דָּם מִבַּחוּץ, דְּלֹא חַיְישִׁינָן שֶׁמָּא הִבְרִיא <small><small>(הראב''ן וְהָרֹא''שׁ והג''א בְּשֵׁם סה''ת)</small>.</small> וְכֵן נָהֲגוּ לְהָקֵל בְּעִירֵנוּ בְּאוֹתָן אַוָּזוֹת שֶׁמַּלְעִיטִין לַעֲשׂוֹת מֵהֶן שֻׁמָּן, שֶׁיֵּשׁ תַּקָּנָה בָּעִיר לִבְדֹּק אַחַר נְקִיבַת הַוֵּשֶׁט מִשּׁוּם דְּשָׁכִיחַ יוֹתֵר מִסִּרְכוֹת הָרֵאָה. וְנָהֲגוּ לְהָקֵל בְּיָשַׁב לוֹ קוֹץ בַּוֵּשֶׁט, אִם אֵינוֹ נָקוּב מִשְּׁנֵי צְדָדִים אוֹ שֶׁאֵין קֹרֶט דָּם מִבַּחוּץ; וְיֵשׁ לְדַקְדֵּק בָּזֶה הַרְבֵּה כִּי הוּא אִסּוּר דְּאוֹרָיְתָא; וְיוֹתֵר הָיָה טוֹב שֶׁלֹּא לִבְדֹּק כְּלָל וְלִסְמֹךְ אָרֻבָּא, מִלִּבְדֹּק וּלְהָקֵל בְּמָקוֹם דְּאִכָּא רִעוּתָא.</small> 

נִפְרַד הַוֵּשֶׁט מֵהַקָּנֶה וְנִתְדַּלְדְּלוּ זֶה מִזֶּה בְּרֹב שִׁעוּר אָרְכָּן, טְרֵפָה. 

זֶפֶק שֶׁנִּקַּב גַּגּוֹ נֶקֶב מְפֻלָּשׁ בְּמַשֶּׁהוּ, טְרֵפָה. וְאֵיזֶהוּ גַּגּוֹ, זֶה שֶׁיִּמָּתַח עִם הַוֵּשֶׁט כְּשֶׁיַּאֲרִיךְ הָעוֹף צַוָּארוֹ, אֲבָל שְׁאָר הַזֶּפֶק שֶׁנִּקַּב, מֻתָּר. <small>הַגָּה: נִטַּל הַזֶּפֶק, טְרֵפָה, <small><small>(בֵּית יוֹסֵף בְּשֵׁם רֹב הַפּוֹסְקִים)</small>,</small> אֲפִלּוּ נִשְׁתַּיֵּר בּוֹ כְּדֵי שֶׁיּוּכַל הַמַּאֲכָל לַעֲבֹר מִן הַוֵּשֶׁט אֶל הַקֻּרְקְבָן <small><small>(כָּךְ מַשְׁמָע מַהֲרַ''ן פא''ט)</small>.</small> נִקַּב הַבָּשָׂר <small><small>(הַמְּעִי')</small></small> שֶׁבֵּין הַזֶּפֶק לַקֻּרְקְבָן, טְרֵפָה <small><small>(בְּסוֹף ש''ד וּמַהֲרִי''ל)</small>.</small> </small> 


Siman 34

גַּרְגֶּרֶת שֶׁנִּפְסַק רֹב חֲלָלָהּ בַּמָּקוֹם הָרָאוּי לִשְׁחִיטָה אוֹ לְמַעְלָה מִזֶּה, הֲרֵי זוֹ אֲסוּרָה. 

אִם נִקְּבָה נֶקֶב שֶׁיֵּשׁ בּוֹ חִסָרוֹן, כְּאִסָר, אֲסוּרָה. וְאִם נִטְּלָה מִמֶּנָּה רְצוּעָה לְאָרְכָּהּ, אִי כַּד מְעַגְּלָת לָהּ הָוְיָא כְּאִסָר, אֲסוּרָה. וְיֵשׁ מִי שֶׁאוֹמֵר, שֶׁאֵין אָנוּ בְּקִיאִים בְּשִׁעוּר כְּאִסָר, הִלְכָּךְ מְשַׁעֲרִים אוֹתוֹ בְּרֹב רֹחַב חֲלַל הַקָּנֶה. <small>הַגָּה: וּלְפִי מַה שֶּׁיִּתְבָּאֵר בְּסָמוּךְ דְּשִׁעוּר אִסָּר הוּא פָּחוֹת מֵרֹב, אִם כֵּן מִי שֶׁאֵינוֹ בָּקִי יָבֹא לְהָקֵל. עַל כֵּן נִרְאֶה דְּרָצָה לוֹמַר רֹב רֹחַב חֲלַל קָנֶה שֶׁל עוֹף, דְּהוּא פָּחוֹת מִכְּאִסָּר, וּמִי שֶׁאֵינוֹ בָּקִי יַטְרִיף בְּכָל עִנְיָן, <small><small>(ד''ע)</small>.</small> </small> 

נִקַּב סְבִיב הֶקֵּפָהּ נְקָבִים דַּקִּים זֶה אֵצֶל זֶה כְּנִקְבֵי הַנָּפָה, אִם אֵין בָּהֶם חִסָרוֹן, מִצְטָרְפִין לְרֹב חֲלָלָהּ, וְאִם יֵשׁ בָּהֶם חִסָרוֹן מִצְטָרְפִין לִכְאִסָר, שֶׁאִם יֵשׁ כְּאִסָר בַּנְּקָבִים עִם הַשָּׁלֵם שֶׁבֵּינֵיהֶם, אֲסוּרָה, וְהוּא שֶׁהַנְּקָבִים סְמוּכִין כָּל כָּךְ, שֶׁאֵין בֵּין נֶקֶב לְנֶקֶב כִּמְלֹא נֶקֶב, אֲבָל אִם יֵשׁ בֵּינֵיהֶם יוֹתֵר מִשִּׁעוּר זֶה, אֵין מַה שֶּׁבֵּינֵיהֶם מִצְטָרֵף. 

בְּעוֹף, אִם נִקַּב כְּנָפָה, חוֹתֵךְ הַמָּקוֹם הַמְנֻקָּב כְּנָפָה, וּמְשִׂימוֹ עַל פִּי חֲלַל הַקָּנֶה, אִם יֵשׁ בּוֹ כְּדֵי לְחַפּוֹת רֹב הַקָּנֶה, אֲסוּרָה. <small>הַגָּה: וְאִם נֶחְסְרָה גַּרְגֶּרֶת שֶׁל עוֹף, יֵשׁ אוֹמְרִים דִּמְשַׁעֲרִין כְּמוֹ בְּנִקְּבָה כְּנָפָה <small><small>(הָרִי''ף וְהָרַמְבַּ''ם)</small>,</small> וְיֵשׁ אוֹמְרִים דִּמְשַׁעֲרִין הַגָּדוֹל לְפִי גָּדְלוֹ, וְהַקָּטָן לְפִי קָטְנוֹ, לְפִי עֵרֶךְ הַשִּׁעוּר שֶׁהוּא בִּבְהֵמָה כְּאִסָּר <small><small>(רַשִׁ''י והרא''ש ורבי ירוחם)</small>.</small> </small> 

יֵשׁ אוֹמְרִים שֶׁאִם נִפְחֲתָה כְּמוֹ דֶּלֶת, שֶׁלֹּא נִטַּל הַפְּחָת אֶלָּא תָּלוּי וְעוֹמֵד וְזָקוּף שָׁם כְּדֶלֶת עַל פִּי הַאֲרֻבָּה, כֵּיוָן שֶׁהַדֶּלֶת סוֹתֵם הַנֶּקֶב צָרִיךְ שֶׁיְּהֵא הַפְּחָת גָּדוֹל כְּדֵי שֶׁיִּכָּנֵס וְיֵצֵא בּוֹ אִסָר, דְּהַיְנוּ יוֹתֵר מִכְּאִסָר. 

יֵשׁ אוֹמְרִים שֶׁאִם נִקְּבָה נֶקֶב מְפֻלָּשׁ מִשְּׁנֵי צְדָדִים, אַף עַל פִּי שֶׁאֵין בַּנֶּקֶב אֶלָּא כְּדֵי שֶׁיִּכָּנֵס בּוֹ אִסָר לְרָחְבּוֹ, דְּהַיְנוּ כָּעֳבִי אִסָר, אֲסוּרָה. 

נִסְדְּקָה כֻּלָּהּ לְאָרְכָּהּ, אַף עַל פִּי שֶׁלֹּא חָסֵר מִמֶּנָּה כְּלוּם, אֲסוּרָה; וְאִם נִשְׁאַר מִמֶּנָּה כָּל שֶׁהוּא לְמַעְלָה וּלְמַטָּה בַּמָּקוֹם הָרָאוּי לִשְׁחִיטָה, כְּשֵׁרָה, מִפְּנֵי שֶׁכָּל מַה שֶּׁהַצַּוָּאר נִמְשָׁךְ הַסֶדֶק סוֹגֵר וְהוֹלֵךְ, הִלְכָּךְ הָדַר חָלִים. 

נִקְּבָה לְמַטָּה מִמְּקוֹם שְׁחִיטָה בְּמַשֶּׁהוּ, טְרֵפָה. 

מָצָא גַּרְגֶּרֶת שֶׁנִּפְסְקָה אוֹ חָסֵר וְאֵינוֹ יָדוּעַ אִם נַעֲשָׂה מֵחַיִּים, <small>וְלֹא יוּכַל לִתְלוֹת שֶׁמֵּחֲמַת הַשְּׁחִיטָה נַעֲשָׂה שֶׁשָּׁחַט בִּשְׁנֵי מְקוֹמוֹת <small><small>(בֵּית יוֹסֵף בְּשֵׁם חִדּוּשֵׁי רַשְׁבָּ''א)</small>,</small> </small> פּוֹסְקָהּ בְּמָקוֹם אַחֵר, וְרוֹאֶה אִם הֵם שָׁוִים, כְּשֵׁרָה; וְאִם לַאו, אֲסוּרָה, וְאֵין מְדַמִּין אֶלָּא מֵחוּלְיָא לְחוּלְיָא אוֹ מִבַּר חוּלְיָא לְבַר חוּלְיָא, אֲבָל לֹא מֵחוּלְיָא לְבַר חוּלְיָא, וְלֹא מִבַּר חוּלְיָא לְחוּלְיָא. <small>הַגָּה: וְאָנוּ אֵין בְּקִיאִין בַּבְּדִיקָה וְיֵשׁ לְהַטְרִיף בְּכָל עִנְיָן. וְכָל דִּינִים אֵלּוּ דִּנְקוּבָה וְחִסָּרוֹן בַּגַּרְגֶּרֶת הֵם דַּוְקָא כְּשֶׁיָּדוּעַ שֶׁהוּא מֵחֲמַת חֹלִי <small><small>(בֵּית יוֹסֵף וְאו''ה כְּלָל נ''א)</small>,</small> אֲבָל אִם נַעֲשָׂה מֵחֲמַת קוֹץ אוֹ מַחַט, לְדִידָן דְּלֹא בְּקִיאִין בִּבְדִיקַת הַוֵּשֶׁט, טְרֵפָה בְּכָל עִנְיָן דְּחַיְישִׁינָן שֶׁמָּא נִקַּב הַוֵּשֶׁט, דְּלֹא גָּרַע מֵאִלּוּ הָיָה הַצַּוָּאר מְלֻכְלָךְ בְּדָם, כְּמוֹ שֶׁנִּתְבָּאֵר לְעֵיל סִימָן ל''ג.</small> 

הַקָּנֶה בְּסוֹפוֹ, מִשֶּׁנִּכְנַס תַּחַת <small>הֶחָזֶה</small> מִתְפַּצֵּל, וּמִשָּׁם יִפָּרֵד וְהָיָה לִשְׁלֹשָׁה רָאשִׁים: הָאֶחָד נוֹטֶה לַלֵּב, וְאֶחָד לַכָּבֵד, וְאֶחָד לָרֵאָה, וּשְׁלָשְׁתָּן נְקִיבָתָן בְּמַשֶּׁהוּ. <small>הַגָּה: מִיהוּ בִּקְנֵה הַלֵּב שֶׁהוּא שֻׁמָּן שֶׁיּוֹרֵד בֵּין עֲרֻגּוֹת הָרֵאָה לַלֵּב, רְגִילִין לִהְיוֹת בּוֹ נְקָבִים קְטַנִּים דַּקִּים, וְהַיְנוּ רְבִיתַיְהוּ וְלֹא מִקְּרֵי נְקָבִים, וְכָשֵׁר <small><small>(הַגָּהוֹת אֲשֵׁרִ''י פא''ט וְרוֹקֵחַ וּבִשְׁעָרִים שַׁעַר ל''א)</small>.</small> </small> 


Siman 35

רֵאָה שֶׁנִּקְּבָה, טְרֵפָה. 

חֲמִשָּׁה אֻנֵּי <small><small>(פי' כְּעֵין אָזְנַיִם)</small></small> אִית לָרֵאָה, תְּלָתָא מִיְּמִינָא וּתְרֵי מִשְּׂמֹאלָא כְּשֶׁהַבְּהֵמָה תְּלוּיָה בְּרַגְלֶיהָ וּבְנֵי מֵעֶיהָ כְּלַפֵּי הַטַּבָּח, שֶׁאָז יְמִין הַבְּהֵמָה וִימִין הַטַּבָּח אֶחָד, וְיֵשׁ לָהּ עוֹד בְּצַד יָמִין אֻנָּה אַחַת קְטַנָּה, וְנִקְרֵאת עִינוּנִיתָא דְּוַרְדָּא, וְאֵינָהּ עוֹמֶדֶת בְּסֵדֶר הָאֻנּוֹת, אֶלָּא מְרֻחֶקֶת מֵהֶם לְצַד פְּנִים, וְאִם חֲסֵרָה אַחַת מִיָּמִין אוֹ מֵהַשְּׂמֹאל, אוֹ שֶׁהָיוּ שְׁנַיִם מִיָּמִין וּשְׁלֹשָׁה מִשְּׂמֹאל, טְרֵפָה. <small>הַגָּה: צוּרוֹת הָאוּנוֹת שֶׁל יָמִין אֵינָן דּוֹמוֹת לְשֶׁל שְׂמֹאל, וְאִם נִתְחַלֵּף צוּרָתָן, טְרֵפָה; וְכֵן כְּשֶׁהָאוּנָה הָאֶמְצָעִית שֶׁל יָמִין גְּדוֹלָה מֵהַתַּחְתּוֹנָה טְרֵפָה <small><small>(מהרי''ו)</small> ;</small> וְאִם הָאוּנָה שֶׁל שְׂמֹאל הַעֶלְיוֹנָה גְּדוֹלָה מֵאוּנָה עֶלְיוֹנָה שֶׁל יָמִין, טְרֵפָה; וְכֵן אִם הָאֻמָה שֶׁל יָמִין גְּדוֹלָה מִשֶּׁל שְׂמֹאל, כָּל זֶה מִקְרֵי חָלִיף וּטְרֵפָה, <small><small>(מהר''א מִפְּרַאג)</small> ;</small> </small> וְהַוַּרְדָּא, אִם חֲסֵרָה, אוֹ אִם יֵשׁ לָהּ שְׁתַּיִם אוֹ שֶׁנִּמְצֵאת בְּצַד שְׂמֹאל, כְּשֵׁרָה. <small>הַגָּה: וּבִמְדִינוֹת אֵלּוּ נָהֲגוּ לְהַטְרִיף בֵּין נִמְצָא ב' וַרְדּוֹת, אוֹ אִם חֲסֵרָה, אוֹ שֶׁשִּׁנְּתָה מְקוֹמָהּ <small><small>(מהרי''ו וְעוֹד פּוֹסְקִים)</small>,</small> וְהָכִי נָהוּג כִּי יֵשׁ רַבְוָתָא סוֹבְרִין כֵּן וְאֵין לְשַׁנּוֹת הַמִּנְהָג; וְכֵן אִם שִׁנְּתָה תָּאֳרָהּ וְצוּרָתָהּ הָרְגִילָה בָּהּ, טְרֵפָה <small><small>(אָגוּר)</small>.</small> אִם נִמְצְאוּ בָּהּ ב' וַרְדּוֹת וְיֵשׁ לָהֶם שֹׁרֶשׁ אֶחָד כְּעֹבִי אֶצְבַּע, אַף עַל פִּי שֶׁיֵּשׁ בּוֹ סֶדֶק, כָּשֵׁר <small><small>(מ''כ בבד''י)</small> <small>(אוֹר זָרוּעַ בְּשֵׁם רַאַבִיָ''ה וְכֵן כָּתַב מהרי''ו וְהוּא בהג''א)</small> ;</small> וְאִם אֶחָד הֲפוּכָה וְהַשֵּׁנִי אֵינָהּ הֲפוּכָה, הוֹלְכִין אַחַר הַיּוֹתֵר גְּדוֹלָה, וְאִם הִיא אֵינָהּ הֲפוּכָה, כָּשֵׁר <small><small>(בְּדִיקוֹת יְשָׁנִים)</small>.</small> הַוַּרְדָא דַּרְכָּהּ לִהְיוֹת בְּכִיס, וְאִם לֹא נִמְצָא לָהּ כִּיס, אוֹ שֶׁיֵּשׁ לָהּ שְׁנֵי כִּיסִין, אוֹ שֶׁיֵּשׁ לָהּ כִּיס וְאֵינָהּ מֻנַּחַת בְּתוֹכוֹ, וְאַף כְּשֶׁמַּנִּיחִין אוֹתָהּ בְּתוֹכוֹ חוֹזֶרֶת וְיוֹצֵאת מִמֶּנָּהּ כְּשֶׁנּוֹפְחִין הָרֵאָה, טְרֵפָה <small><small>(כָּל בּוֹ בְּשֵׁם הָר''מ בַּר יוּדָה וְהַגָּהוֹת בְּמהרי''ו, וּבְדִיקוֹת יְשָׁנִים וּקְצָת מִפִּי הַשְּׁמוּעָה הֲלָכָה לְמַעֲשֶׂה בְּוֵירְמַיְשָׁא בְּשֵׁם מהר''שׁ מזיי''א)</small>.</small> וְכָל אֵלּוּ הַדִּינִין אֵינָן אֶלָּא בִּמְקוֹמוֹת שֶׁנוֹהֲגִין לְהַטְרִיף בִּשְׁתֵּי וְרָדוֹת אוֹ אֵין לָהּ וַרְדָּא כְּלָל; אֲבָל בִּמְקוֹמוֹת שֶׁמַּכְשִׁירִין, גַּם כָּל אֵלּוּ הַחִילוּקִים הֵם כְּשֵׁרִים <small><small>(בֵּית יוֹסֵף)</small>.</small> אִם חָסֵר מִקְצָת מִן הַוַּרְדָא יֵשׁ לִבְדֹּק בָּאוּנוֹת אוֹ בָּאֻמָּה מִצַּד שְׂמֹאל, <small><small>(ס''א בְּצַד יָמִין)</small></small> אִם נִמְצֵאת הַחֲתִיכָה הַחֲסֵרָה, יֵשׁ אוֹמְרִים דְּכָשֵׁר כִּי כֵן נִמְצָא לִפְעָמִים בִּגְדָיִים וּטְלָאִים <small><small>(כָּךְ מָצָא כָּתוּב)</small>.</small> וְכֵן יֵשׁ מַכְשִׁירִין אִם יֵשׁ לָהּ תֹּאַר וֶרֶד בַּשֹּׁרֶשׁ שֶׁלָּהּ כְּעֹבִי אֶצְבַּע, אַף עַל פִּי שֶׁאֵין לָהּ תֹּאַר וֶרֶד בְּרֹאשָׁהּ, רַק שֶׁלֹּא תְּהֵא הֲפוּכָה וְלֹא שִׁנְּתָה מְקוֹמָהּ. וְכָל אֵלּוּ הַדְּבָרִים יֵשׁ לְהָקֵל מֵאַחַר דְּרַבִּים מַכְשִׁירִים בְּכָל עִנְיָן.</small> 

נִתְוַסְפוּ הָאוּנּוֹת בְּמִנְיָנָם, אִם הָיְתָה הָאוּנָּה הַיְתֵרָה בְּצַד הָאֻנּוֹת, אוֹ מִלִּפְנֵי הָרֵאָה שֶׁהִיא לְעֻמַּת הַלֵּב, מֻתֶּרֶת; וְאִם הָיְתָה עַל גַּבָּהּ שֶׁהוּא לְעֻמַּת הַצְּלָעוֹת, הֲרֵי זוֹ טְרֵפָה, וְהוּא שֶׁתִּהְיֶה כְּעָלֶה שֶׁל הֲדַס אַחַר שֶׁנִּפְּחוּהָ; אֲבָל אִם הִיא פְּחוּתָה מִזֶּה, כְּשֵׁרָה. <small>הַגָּה: וְיֵשׁ מַחֲמִירִין לֶאֱסֹר כָּל יַתֶּרֶת שֶׁאֵינָהּ בְּדָרֵי דְּאוּנֵי <small><small>(אֲשֵׁרִי וּמָרְדְּכַי וּסְמַ''ק וּמהרי''ו וְטוּר בְּשֵׁם הָעִטּוּר וְעוֹד פּוֹסְקִים)</small> ;</small> וְכֵן נוֹהֲגִין בְּמִקְצָת מְקוֹמוֹת לֶאֱסֹר יַתֶּרֶת אֲפִלּוּ מִקַּמָּא, וְאֵין מְחַלְּקִין בֵּין מִקַּמָּא בֵּין מִגַּבָּהּ, אֶלָּא אִם הִיא עוֹמֶדֶת בְּדָרֵי דְּאוּנֵי וּכְשֶׁנּוֹפְחִין אוֹתָהּ נוֹטָה לְקַמָּא, כָּשֵׁר; וְאִם נוֹטָה לְגַבָּהּ, טְרֵפָה <small><small>(מהרי''ו וּבֵית יוֹסֵף בְּשֵׁם מ''כ)</small>.</small> וּבִמְדִינוֹת אֵלּוּ הַמִּנְהָג לְהַכְשִׁיר יַתֶּרֶת מִקַּמָּא, וְאֵין לְשַׁנּוֹת הַמִּנְהָג.</small> 

נִמְצֵאת אוּנָּה יְתֵרָה בְּסוֹף שִׁפּוּלֵי הָאֻמָּה, כְּשֵׁרָה, <small>דְּזֶה מִקְרֵי בְּדָרֵי דְּאוּנֵי <small><small>(בֵּית יוֹסֵף)</small>.</small> </small> 

אוּנָּה שֶׁל יָמִין הַסְמוּכָה לַגַּרְגֶּרֶת בְּמֵצַר הֶחָזֶה אֵצֶל הַצַּוָּאר מַמָּשׁ, הַתַּחְתּוֹנָה שֶׁהִיא עֶלְיוֹנָה הַסְמוּכָה לַצַּוָּאר, אִם יִמָּצֵא עַל גַּבָּהּ כְּטַרְפָּא דְּאַסָא, כְּשֵׁרָה, מִפְּנֵי שֶׁכֵּן דַּרְכָּהּ לִפָּצֵל; וְדַוְקָא יְמָנִית, אֲבָל לֹא שְׂמָאלִית; וְיֵשׁ מִי שֶׁאוֹמֵר דְּדַוְקָא לְמַעְלָה מֵחֶצְיָהּ, אֲבָל לְמַטָּה מֵחֶצְיָהּ, טְרֵפָה. <small>הַגָּה: הָא דְּמַכְשְׁרִינָן יַתֶּרֶת בְּדָרֵי דְּאוּנֵי, מִכָּל מָקוֹם בְּעִינָן שֶׁלֹּא יִהְיֶה יוֹתֵר אוּנוֹת בִּשְׂמֹאל מִבְּיָמִין, כְּגוֹן שֶׁיִּהְיֶה ד' בִּשְׂמֹאל וְג' בְּיָמִין <small><small>(מהרי''ו)</small>,</small> אֲבָל אִם הֵם שָׁוֶה בְּשָׁוֶה בְּכָל צַד ג' אוֹ ד' אוּנוֹת וְעוֹמְדוֹת כֻּלָּם בְּדָרֵי דְּאוּנֵי, כָּשֵׁר <small><small>(שָׁם בְּהַגָּ''ה)</small>.</small> וְאִם נִרְאֶה בְּאוּנָּה אַחַת כְּמִין סֶדֶק, מִצְטָרֵף לְהַכְשִׁיר אֲבָל לֹא לְהַטְרִיף, דְּאֵין חוֹשְׁשִׁים בִּסְדָקִים לְהַטְרִיף <small><small>(כָּךְ מָצָא כָּתוּב)</small>. </small> אוּנָה שֶׁנִּתְפַּצְּלָה וְיֵשׁ לָהּ שֹׁרֶשׁ א' כְּעֹבִי אֶצְבַּע, אֵינָהּ נֶחְשֶׁבֶת אֶלָּא לְאַחַת <small><small>(מהר''י מוּלִין)</small>.</small> וְלֹא מִקְרֵי יַתֶּרֶת אֶלָּא אִם יֵשׁ לָהּ צוּרַת אוּנָה, אֲבָל אִם נִמְצָא עַל גַּבֵּי הָרֵאָה מָקוֹם גָּבוֹהַּ רָחָב לְמַטָּה וְעָב לְמַעְלָה, שֶׁאֵינוֹ חַד בְּרֹאֹשׁוֹ, נִקְרֵאת גַּבְשׁוּשִׁית וּכְשֵׁרָה <small><small>(מהרי''ו וּבֵית יוֹסֵף בְּשֵׁם מ''כ)</small>.</small> וְכֵן אִם נִמְצָא אוּנָה עַל גַּבֵּי הָרֵאָה וְגּוּמָא תַּחְתֶּיהָ, וּכְשֶׁנּוֹפְחִין הָרֵאָה כָּל הָאוּנָה נוֹפֶלֶת לְתוֹךְ הַגּוּמָא, וְשָׁוֶה לִשְׁאָר הָרֵאָה <small><small>(מהרי''ו וּבֵית יוֹסֵף)</small>,</small> אַף עַל פִּי שֶׁאֵינָהּ נִכְנֶסֶת תּוֹךְ הַגּוּמָא אֶלָּא כְּשֶׁמַּנִּיחִים הַיָּד בְּנַחַת עָלֶיהָ, כְּשֵׁרָה, דְּאֵין זֶה יַתֶּרֶת אֶלָּא פִּצּוּל הָרֵאָה, וּמֵאַחַר שֶׁיֵּשׁ לוֹ גּוּמָא תַּחְתָּיו לָנוּחַ בּוֹ אֵינוֹ עָתִיד לְהִתְפָּרֵק כִּשְׁאַר יַתֶּרֶת, וּכְשֵׁרָה <small><small>(ד''ע)</small> ;</small> וְאֵין לְהַכְשִׁיר פִּצּוּל כָּזֶה רַק מִגַּבָּהּ, דְּהַפִּצּוּל מֻנָּח עַל הַגּוּמָא, אֲבָל מִקַּמָּא הַפִּצּוּל נוֹפֵל לְמַטָּה וְסוֹפוֹ לְהִתְפָּרֵק וּטְרֵפָה <small><small>(כָּךְ מָצָא כָּתוּב)</small>.</small> יֵשׁ אוֹמְרִים דְּאִם נִמְצָא יַתֶּרֶת נֶגֶד חָרִיץ הַוַּרְדָא, דִּינוֹ כְּמוֹ פִּצּוּל בַּגּוּמָא <small><small>(מהר''י מוּלִין בְּשֵׁם ר' מֵאִיר שַׁחְטָן)</small>,</small> וְאֵין לִסְמֹךְ עַל זֶה, רַק בִּשְׁעַת הַדַּחַק וְהֶפְסֵד מְרֻבֶּה.</small> 

אַחַת מֵהָאוּנוֹת שֶׁהִיא פְּחוּתָהּ מִכַּעֲלֵה הֲדַס אַחַר שֶׁנִּפְּחוּהָ, הֲוָה לֵיהּ חֲסֵרָה, וּטְרֵפָה. 

חָסְרָה אַחַת מֵאוּנוֹת הַיָּמִין, הַוַּרְדָא מַשְׁלֶמֶת; <small>וְיֵשׁ אוֹמְרִים דְּאֵינָהּ מַשְׁלֶמֶת <small><small>(רַשִׁ''י וְתוֹסָפוֹת וְהָרֹא''שׁ)</small>,</small> וְהָכֵי נָהוּג.</small> 

רֵאָה שֶׁאֵין לָהּ חִיתוּכָא דְּאוּנֵי, טְרֵפָה; וְאִם סֶדֶק כְּמַרְאֵה הֶפְרֵשׁ בֵּינֵיהֶם, כְּשִׁעוּר עֲלֵה הֲדַס, בֵּין בְּעִקָּרָן, בֵּין בְּאֶמְצָעָן, בֵּין בְּסוֹפָן, כְּשֵׁרָה. <small>הַגָּה: וְיֵשׁ מַכְשִׁירִין בְּהֶכֵּר אוֹ סֶדֶק כָּל שֶׁהוּא, אַף עַל פִּי שֶׁאֵינוֹ כְּטָרְפָא דְּאַסָּא <small><small>(רַשִׁ''י וְהָעִטּוּר וְתוס' וּסְמַ''ג וְרֹא''שׁ וְטוּר וְרַבֵּנוּ יְרוּחָם וְתַשְׁבֵּ''ץ וּמָרְדְּכַי בְּשֵׁם הַ''ג וְר''ח וְשַׁ''ד וְראבי''ה)</small> ;</small> וְיֵשׁ לִסְמֹךְ עֲלַיְיהוּ אִם יֵשׁ הֶפְסֵד מְרֻבֶּה לְהַטְרִיף. הָאוּנָה הַתַּחְתּוֹנָה שֶׁל יָמִין דַּרְכָּהּ לִהְיוֹת עָבָה וַאֲרֻכָּה מֵאוּנָּה הָאֶמְצָעִית, גַּם הִיא יוֹתֵר גְּבוֹהָה מִשֶּׁל שְׂמֹאל, וְאִם הִיא דְּבוּקָה לָאֻמָּה לְגַמְרֵי, רַק שֶׁנִּרְאֶה הֶכֵּר סִימָנִים אֵלּוּ בַּמָּקוֹם שֶׁרָאוּי לִהְיוֹת הָאוּנָּה, מִקְרֵי הֶכֵּר וּכְשֵׁרָה <small><small>(מהרי''ו)</small> ;</small> וְהוּא הַדִּין אִם נִכָּר שָׁם סִימָן אַחֵר שֶׁנִּכָּר הָאוּנָּה קְצָת, וַאֲפִלּוּ הֶכֵּר עַל יְדֵי הַסִּמְפּוֹן הָרָגִיל לִהְיוֹת בָּאוּנָּה, אִם נִמְצָא שָׁם סִמְפּוֹן בַּמָּקוֹם הָרָגִיל לִהְיוֹת אוּנָא, מִקְרֵי הֶכֵּר <small><small>(מ''כ בְּשֵׁם מהרי''ק)</small> ;</small> וְכָל אֵלּוּ הַדְּבָרִים בָּדְקִינָן וּמְשַׁעֲרִינָן אַחַר שֶׁנִּפְּחוּ הָרֵאָה, מִשּׁוּם דִּבְחַיֵּי הַבְּהֵמָה הָרֵאָה נְפוּחָה. יֵשׁ אוֹמְרִים דְּבִגְדָיִים וּטְלָאִים אֵין לְהַטְרִיף אִם לֹא נִמְצְאוּ אוּנוֹת אֲפִלּוּ בְּלֹא הֶכֵּר וְסֶדֶק כְּלָל, דְּהָכִי רְבִיתַיְהוּ וְאָרְחַיְהוּ דִּבְקַטְנוּת לֵית לְהוּ וּכְשֶׁמִּתְגַּדְּלִים גְּדִילֵי הָאוּנּוֹת בַּהֲדַיְהוּ, <small><small>(בְּדִיקוֹת יְשָׁנִים מהר''ש)</small>.</small> </small> 

אִם בְּצַד אֶחָד שֶׁל הָרֵאָה חֲסֵרָה אוּנָּה א', אֶלָּא שֶׁבְּסוֹף הָאוּמָה שֶׁבְּאוֹתוֹ הַצַּד הָיְתָה בְּלִיטָה גְּדוֹלָה כְּמוֹ אוּנָּה, אַף עַל פִּי שֶׁדֶּרֶךְ הָאוּנוֹת לִהְיוֹת סְמוּכוֹת זוֹ לָזוֹ וְכָאן הָאוּמָה מַפְסֶקֶת בֵּינֵיהֶם, כְּשֵׁרָה. <small>הַגָּה: וְיֵשׁ נוֹהֲגִין לְהַטְרִיף בְּכִי הַאי גַּוְנָא כִּי כָּל מַה שֶּׁלְּמַטָּה מִן הַוַּרְדָא מִקְרֵי שֶׁלֹּא בְּדָרֵי דְּאוּנֵי, וְכֵן נוֹהֲגִין בִּמְדִינוֹת אֵלּוּ.</small> 

אֵין כָּל הַדְּבָרִים הַלָּלוּ אֲמוּרִים אֶלָּא בִּבְהֵמָה וְחַיָּה, אֲבָל הָעוֹף אֵין לוֹ חִתּוּךְ אוּנוֹת כִּבְהֵמָה, וְאִם יִמָּצֵא, אֵין לוֹ מִנְיָן יָדוּעַ. 


Siman 36

הָרֵיאָה יֵשׁ לָהּ שְׁנֵי קְרוּמִים, נִקְּבוּ זֶה בְּלֹא זֶה, אוֹ זֶה שֶׁלֹּא כְּנֶגֶד זֶה, כְּשֵׁרָה, עַד שֶׁיִּנָּקְבוּ שְׁנֵיהֶם זֶה כְּנֶגֶד זֶה <small><small>(טוּר בְּשֵׁם רשב''א)</small>. <small>הַגָּה: וְיֵשׁ מַטְרִיפִים בְּנִקְּבוּ זֶה שֶׁלֹּא כְּנֶגֶד זֶה</small> <small>(הַגָּהוֹת אֲשֵׁרִי פא''ט וְרַבֵּנוּ יְרוּחָם וְא''ו הָאָרֹךְ וְעוֹד פּוֹסְקִים)</small>, <small>וְהָכֵי נָהוּג.</small> </small> 

אֲפִלּוּ נִגְלַד <small><small>(פֵּרוּשׁ נִקְלַף)</small></small> קְרוּם הָעֶלְיוֹן כֻּלּוֹ, כְּשֵׁרָה, אֶלָּא שֶׁצְּרִיכָה בְּדִיקָה. <small>הַגָּה: מִיהוּ אִם נִמְצָא בּוּעָה עַל מָקוֹם שֶׁנִּקְלַף הָעוֹר הָעֶלְיוֹן יֵשׁ לְהַטְרִיף, כִּי הוּא כִּקְרוּם שֶׁעָלָה מֵחֲמַת מַכָּה <small><small>(בְּדִיקוֹת יְשָׁנִים)</small>.</small> יֵשׁ אוֹמְרִים אִם נִפְּחוּ הָרֵאָה וְנִקְרַע הַקְּרוּם מֵחֲמַת הַנְּפִיחָה, טְרֵפָה, <small><small>(בַּבְּדִיקוֹת)</small>.</small> </small> 

נִקְּבָה וְעָלָה בּוֹ קְרוּם וְנִסְתָּם, טְרֵפָה. 

רֵאָה שֶׁנִּשְׁמַע בָּהּ הֲבָרָה כְּשֶׁנּוֹפְחִין אוֹתָהּ, אִם נִכָּר הַמָּקוֹם שֶׁמִּמֶּנּוּ נִשְׁמַע הַהֲבָרָה מוֹשִׁיבִין עָלָיו רֹק אוֹ תֶּבֶן וְכַיּוֹצֵא בּוֹ, אִם יִתְנַדְנֵד, בְּיָדוּעַ שֶׁהִיא נְקוּבָה וּטְרֵפָה; וְאִם לֹא נִכָּר הַמָּקוֹם, מוֹשִׁיבִין אוֹתָהּ בְּמַיִם פּוֹשְׁרִים וְנוֹפְחִין אוֹתָהּ, אִם בִּצְבֵּץ הַמַּיִם, טְרֵפָה, וְאִם לָאו, בְּיָדוּעַ שֶׁקְּרוּם הַתַּחְתּוֹן בִּלְבַד נִקַּב, וְהָרוּחַ מְהַלֵּךְ בֵּין שְׁנֵי הַקְּרוּמוֹת וּמִפְּנֵי זֶה יִשָּׁמַע בָּהּ קוֹל הֲבָרָה בִּשְׁעַת נְפִיחָה, וּכְשֵׁרָה. <small>הַגָּה: וְאִם שָׂמוּ אוֹתָהּ פַּעַם אַחַת בְּמַיִם חַמִּים <small><small>(אַלִּבָּא דְּכֻלֵּי עָלְמָא)</small></small> אוֹ קָרִים, שׁוּב אֵין לָהּ בְּדִיקָה אֲפִלּוּ בְּפוֹשְׁרִין <small><small>(בֵּית יוֹסֵף בְּשֵׁם הר''ן)</small>.</small> </small> 

נִמְצֵאת נְקוּבָה בְּמָקוֹם שֶׁיֵּשׁ לִתְלוֹת שֶׁנַּעֲשָׂה אַחַר שְׁחִיטָה, כְּגוֹן שֶׁהֶעֱבִיר הַטַּבָּח יָדוֹ בְּכֹחַ, אוֹ שֶׁתְּלָשָׁהּ בְּכֹחַ, אוֹ שֶׁלְּקָחָהּ זְאֵב וְהֶחֱזִירָהּ נְקוּבָה, תָּלִינָן לְהָקֵל וּכְשֵׁרָה. וַאֲפִלּוּ יֵשׁ נְקָבִים הַרְבֵּה שֶׁלֹּא בִּמְקוֹם שִׁנָּיו, תָּלִינָן כֻּלְּהוּ בַּזְּאֵב. <small>הַגָּה: וְלֹא תָּלִינָן בְּיַד הַטַּבָּח אֶלָּא אִם הַנֶּקֶב מָשׁוּךְ, שֶׁדַּרְכּוֹ לִהְיוֹת מִכֹּחַ הַטַּבָּח, אֲבָל אִם הוּא עָגֹל <small><small>(בד''י בְּשֵׁם מהרי''ל ומהר''י מוּלִין)</small></small> לֹא תָּלִינָן בַּטַּבָּח, כִּי אֵין דַּרְכּוֹ לִהְיוֹת עָגֹל; וְכָל נֶקֶב שֶׁהוּא פָּתוּחַ <small><small>(הַגָּהוֹת מָרְדְּכַי פ''ק דְּחֻלִּין)</small>,</small> אוֹ שֶׁהֻשְׁחַר אוֹ אָדֹם סְבִיב הַנֶּקֶב, <small><small>(בֵּית יוֹסֵף בְּשֵׁם מ''כ)</small></small> וַאֲפִלּוּ הוּא רַק אָדֹם סְבִיב הַצְּלָעוֹת נֶגֶד הַנֶּקֶב, טְרֵפָה, וְלֹא תָּלִינָן בְּשׁוּם דָּבָר דְּוַדַּאי מֵחַיִּים נַעֲשָׂה <small><small>(שָׁם)</small>.</small> </small> וְכֵן אִם נִמְצְאוּ עָלֶיהָ תּוֹלָעִים שֶׁנִּקְּבוּהָ, וְאֵין יָדוּעַ אִם נִקְּבוּהָ קֹדֶם שְׁחִיטָה אוֹ אַחַר שְׁחִיטָה, כְּשֵׁרָה; וְאִם אֵין מָקוֹם לִתְלוֹת וְהַדָּבָר סָפֵק אִם נִקְּבָה מֵחַיִּים, עוֹשִׂים נֶקֶב אַחֵר וּמְקָרְבִין אֶצְלוֹ, אִם הֵם דּוֹמִים, כְּשֵׁרָה, שֶׁכְּמוֹ שֶׁזֶּה נַעֲשָׂה אַחַר שְׁחִיטָה, כֵּן נַעֲשָׂה הָרִאשׁוֹן; וְאִם אֵינָם דּוֹמִים, טְרֵפָה; וְאֵין מְדַמִּין מֵרֵאָה שֶׁל בְּהֵמָה דַּקָּה לְרֵאָה שֶׁל בְּהֵמָה גַּסָה, אֶלָּא מִדַּקָּה לְדַקָּה, וּמִגַּסָה לְגַסָה. <small><small>(רי''ף וְרַמְבַּ''ם וְרַשְׁבָּ''א וְתוֹסָפוֹת והגה''מ בְּשֵׁם ר''ח)</small>. <small>הַגָּה: וְיֵשׁ אוֹמְרִים דְּאֵין מַקִּיפִין מִבְּהֵמָה זוֹ לִבְהֵמָה אַחֶרֶת</small> <small>(רַשִׁ''י וּבה''ג וְרֹא''שׁ וְטוּר <small>(וַאֲגֻדָּה)</small> וּסְמַ''ג וְר''ן וְר' יְרוּחָם הֵבִיאוּ דַּעַת רַשִׁ''י בַּסוֹף)</small> ; <small>וַאֲפִלּוּ בִּבְהֵמָה אַחַת אֵין מַקִּיפִין אֶלָּא מִגַּסָּה לְגַסָּה, דְּהַיְנוּ מֵאֻמָה לְאֻמָה אוֹ מִדַּקָּה לְדַקָּה דְּהַיְנוּ מֵאוּנָא לְאוּנָא; מִיהוּ בַּזְּמַן הַזֶּה אֵין אָנוּ בְּקִיאִין וְאֵין לִסְמֹךְ אַהַקָּפָה כְּלָל לְהַכְשִׁיר</small> <small>(כָּל בּוֹ בְּשֵׁם הַגְּאוֹנִים)</small>. <small>(ומהרי''ל וּשְׁאָר אַחֲרוֹנִים)</small>.</small> 

נִקַּב אֶחָד מֵהַסִמְפּוֹנוֹת <small><small>(פי' קָנִים הַחֲלוּלִים שֶׁבְּתוֹךְ הָרֵאָה)</small></small> שֶׁבִּפְנִים לַחֲבֵרוֹ, כְּגוֹן בַּמָּקוֹם שֶׁמִּתְפַּצְּלִים זֶה מִזֶּה וְאֵין בָּשָׂר בֵּינֵיהֶם, טְרֵפָה, שֶׁחֲבֵרוֹ קָשֶׁה וְאֵינוֹ מֵגֵן עָלָיו; אֲבָל נִקַּב לִבְשַׂר הָרֵאָה, הַבָּשָׂר מֵגֵן עָלָיו וּכְשֵׁרָה. 

הָרֵאָה שֶׁנִּשְׁפְּכָה כְּקִיתוֹן וּקְרוּם הָעֶלְיוֹן שֶׁלָּהּ קַיָּם שָׁלֵם בְּלֹא נֶקֶב, אִם הַסִמְפּוֹנוֹת עוֹמְדִין בִּמְקוֹמָן וְלֹא נִמֹּחוּ, כְּשֵׁרָה, וְאִם נִמֹּק אֲפִלּוּ סִמְפּוֹן אֶחָד, טְרֵפָה. כֵּיצַד עוֹשִׂים, נוֹקְבִים אוֹתָהּ וְשׁוֹפְכִין אוֹתָהּ בִּכְלִי שֶׁהוּא שׁוּעַ בָּאֵבֶר, אִם נִרְאֶה בָּהּ חוּטִים לְבָנִים בְּיָדוּעַ שֶׁנִּמֹּקוּ הַסִמְפּוֹנוֹת וּטְרֵפָה; וְאִם לָאו, בְּשַׂר הָרֵאָה בִּלְבַד הוּא שֶׁנִּמֹּק, וּכְשֵׁרָה; וְהוּא שֶׁיְּהֵא מִחוּי הַמַּיִם זַךְ, אֲבָל אִם הֵם עֲכוּרִים אוֹ סְרוּחִים, טְרֵפָה. <small>הַגָּה: וְיֵשׁ מַכְשִׁירִין אֲפִלּוּ בַּעֲכוּרִים וּסְרוּחִים <small><small>(הָרֹא''שׁ וְהָרַשְׁבָּ''א וְהרז''ה וְהָרַ''ן וְטוּר וְסה''ת וּסְמַ''ג וְהגה''מ וְכָל בּוֹ סִימָן ק''א וע''ל ר''ס ל''ז)</small> ;</small> וּמִי שֶׁהוּא בָּקִי לִבְדֹּק שֶׁלֹּא נִמֹּחוּ הַסִּמְפּוֹנוֹת, יָכוֹל לִסְמֹךְ עֲלַיְיהוּ לְצֹרֶךְ הֶפְסֵד מְרֻבֶּה.</small> 

חָסֵר מִגּוּף הָרֵאָה וְלֹא נִקְּבָהּ, כְּשֵׁרָה; וְיֵשׁ מִי שֶׁאוֹסֵר. <small>הַגָּה: וְהַמִּנְהָג לְהַכְשִׁיר אִם הַחִסָּרוֹן כְּכָ''ף פְּשׁוּטָה, אֲבָל אִם הַחִסָּרוֹן כְּכָ''ף כְּפוּפָה כָּזֶה</small> כ, <small>אִם יוּכַל לְהַנִּיחַ בַּגּוּמָא הַהִיא אֶצְבַּע אֲגוּדָל, מִקְרֵי חִסָּרוֹן וּטְרֵפָה; וְאִם לָאו, כְּשֵׁרָה. וְכָל זֶה כְּשֶׁנִּרְאֶה הַחִסָּרוֹן מִבַּחוּץ לְאַחַר הַנְּפִיחָה, אֲבָל אִם הִיא מִבַּחוּץ כִּשְׁאָר רֵאָה אֶלָּא שֶׁנֶּחְסַר מִבְּשָׂרָהּ מִבִּפְנִים, אֲפִלּוּ מַחֲזִיק הַחִסָּרוֹן עַד כְּדֵי רְבִיעִית, כְּשֵׁרָה, יֶתֶר מִכָּאן טְרֵפָה <small><small>(מהרי''ו וּבְדִיקוֹת יְשָׁנִים וּרְאֵה מַעֲשֶׂה וש''ס וְטוּר וּפוֹסְקִים וּבֵית יוֹסֵף בְּשֵׁם אֹהֶל מוֹעֵד)</small>.</small> </small> 

הָרֵאָה שֶׁנִּמְצָא בָּהּ מָקוֹם אָטוּם כָּל שֶׁהוּא <small><small>(ל' רַמְבַּ''ם פ''ז ד''ו)</small>,</small> שֶׁאֵין הָרוּחַ נִכְנָס בּוֹ, וְאֵינוֹ עוֹלֶה בִּנְפִיחָה, מְבִיאִין סַכִּין וְקוֹרְעִין הַקְּרוּם לְבַד <small><small>(מהרי''ו וב''י בשם מ''כ וְרַשְׁבָּ''א בת''ה)</small></small> סָמוּךְ מַמָּשׁ לַמָּקוֹם הָאָטוּם, אִם נִמְצָא בּוֹ לֵחָה, מֻתֶּרֶת, שֶׁמֵּחֲמַת הַלֵּחָה לֹא נִכְנָס שָׁם הָרוּחַ; וְאִם לֹא נִמְצָא בּוֹ לֵחָה נוֹתְנִין עָלָיו מְעַט רֹק אוֹ תֶּבֶן אוֹ נוֹצָה, אִם נִתְנַדְנֵד, כְּשֵׁרָה, שֶׁהֲרֵי הָרוּחַ בָּא שָׁם; וְאִם לָאו, טְרֵפָה. <small>הַגָּה: וְלֹא מִקְרֵי אָטוּם אֶלָּא כְּשֶׁמַּרְאֵהוּ דּוֹמֶה לִשְׁאָר רֵאָה אֶלָּא שֶׁאֵינוֹ עוֹלֶה בִּנְפִיחָה, אֲבָל אִם מַרְאֵהוּ דּוֹמֶה לְמֻגְלָא אֵינוֹ אֶלָּא טִינְרִי וְכָשֵׁר בְּלֹא בְּדִיקָה <small><small>(הַגָּהַת מַיְמוֹנִי וּסְמַ''ג וּבֵית יוֹסֵף בְּשֵׁם רַשִׁ''י)</small>.</small> וְאַף בְּאָטוּם יִרְאֶה תְּחִלָּה לִתֵּן הָרֵאָה בְּמַיִם פּוֹשְׁרִין, אוֹ לִתֵּן מַיִם פּוֹשְׁרִין תּוֹךְ הַקָּנֶה וּלְנַעְנֵעַ אוֹתָהּ <small><small>(הַגָּהוֹת אֲשֵׁרִי)</small></small> אוֹ לְמַשְׁמֵשׁ הַרְבֵּה בַּמָּקוֹם הָאָטוּם <small><small>(רוֹקֵחַ)</small>,</small> וְלִשְׁפֹּךְ אַחַר כָּךְ מַה שֶּׁבְּתוֹךְ הַקָּנֶה וְאִם עוֹלֶה אַחַר כָּךְ בִּנְפִיחָה, כְּשֵׁרָה; וַאֲפִלּוּ אִם כְּבַר נֶחְתְּכָה הָרֵאָה, אִם יוּכַל לִבְדֹּק עַל יְדֵי שְׁפוֹפֶרֶת שֶׁיַּעֲלֶה מָקוֹם הָאָטוּם בִּנְפִיחָה יֵשׁ לְהַכְשִׁיר <small><small>(מהרי''ו וְעָרוּךְ עֵרֶךְ אפי פי' כֵּן פְּחִיזָה דש''ס)</small>.</small> </small> 

רֵאָה שֶׁקָּשָׁה כְּעֵץ בְּמִשְׁמוּשָׁהּ, טְרֵפָה. <small>וְהוּא הַדִּין אִם קַלָּה כְּעֵץ, טְרֵפָה <small><small>(מהרי''ו)</small>.</small> </small> 

רֵאָה שֶׁנִּתְמַסְמְסָה, דְּהַיְנוּ שֶׁנִּמְצֵאת שְׁלֵמָה וּכְשֶׁתּוֹלִין אוֹתָהּ תֵּחָתֵךְ וְתִפֹּל חֲתִיכוֹת חֲתִיכוֹת, טְרֵפָה. 

רֵאָה שֶׁנִּמְצֵאת נְפוּחָה כְּמוֹ עִקַּר חֲרִיּוֹת שֶׁל דֶּקֶל, אוֹסְרִין אוֹתָהּ מִסָפֵק. 

רֵאָה שֶׁיָּבְשָׁה, אֲפִלּוּ מִקְצָתָהּ, טְרֵפָה, וְהוּא שֶׁתְּהֵא נִפְרֶכֶת בְּצִפֹּרֶן. <small>הַגָּה: וְאִם מְשַׂרְטֵט בְּצִפֹּרֶן עַל בְּשַׂר הָרֵאָה וְנִרְאֶה הַשִּׂרְטוּט בְּתוֹכָהּ, מִקְרֵי יָבֵשׁ, וּטְרֵפָה. <small><small>(מָצָא כָּתוּב וְכֵן הוּא בִּבְדִיקַת הָאַחֲרוֹנִים)</small>.</small> </small> 

צָמְקָה כֻּלָּהּ, אִם מֵחֲמַת בְּנֵי אָדָם שֶׁהִפְחִידוּהָ כְּגוֹן שֶׁשָּׁחֲטוּ אַחֶרֶת לְפָנֶיהָ וְכַיּוֹצֵא בָּזֶה, טְרֵפָה; וְאִם בִּידֵי שָׁמַיִם, כְּגוֹן שֶׁפָּחֲדָה מִקּוֹל רַעַם אוֹ רָאֲתָה זִקִּים וְכַיּוֹצֵא בָּזֶה, אוֹ מִפַּחַד שְׁאָר בְּרִיּוֹת כְּגוֹן מִקּוֹל שַׁאֲגַת אַרְיֵה וְכַיּוֹצֵא בָּזֶה, כְּשֵׁרָה. 

כֵּיצַד בּוֹדְקִין אוֹתָהּ <small>אִם הַדָּבָר סָפֵק מֵאֵיזֶה דָּבָר בָּא לָהּ <small><small>(דַּעַת הָרַ''ן)</small>,</small> </small> מוֹשִׁיבִין אֶת הָרֵאָה בְּמַיִם מֵעֵת לְעֵת; אִם הָיָה זְמַן הַקֹּר, מוֹשִׁיבִים אוֹתָהּ בְּמַיִם פּוֹשְׁרִים וּבִכְלִי שֶׁאֵין הַמַּיִם מִתְמַצִּין מִגַּבּוֹ וְנוֹזְלִים, כְּדֵי שֶׁלֹּא יְצוֹנְנוּ בִּמְהֵרָה; וְאִם הָיָה זְמַן הַחֹם, מוֹשִׁיבִין אוֹתָהּ בְּמַיִם צוֹנְנִים, בִּכְלִי שֶׁהַמַּיִם מִתְמַצִּין מִגַּבּוֹ כְּדֵי שֶׁיִּשָּׁאֲרוּ קָרִים, אִם חָזְרָה לִבְרִיָּתָהּ, הֲרֵי זֶה בִּידֵי שָׁמַיִם אוֹ בִּידֵי הַבְּרִיּוֹת, וּמֻתֶּרֶת; וְאִם לֹא חָזְרָה, בִּידֵי אָדָם הִיא, וּטְרֵפָה <small><small>(כָּל הַסָעִיף ל' רַמְבַּ''ם שם ד''י)</small>. <small>הַגָּה: וְנִרְאֶה דְּאֵין לָנוּ לִסְמֹךְ עַל בְּדִיקָה זוֹ כִּי אֵין אָנוּ בְּקִיאִין בְּכָל דָּבָר שֶׁצָּרִיךְ בְּדִיקָה, וְאִם נִרְאֶה שֶׁבָּא לָהּ בִּידֵי שָׁמַיִם, אֵין לְהַכְשִׁיר בְּלֹא בְּדִיקָה זוֹ; וּבָזֶה יֵשׁ לִסְמֹךְ עַל בְּדִיקָתֵנוּ</small> <small>(כֵּן פָּסַק רש''ל)</small>.</small> 

רֵאָה שֶׁהִרְגִּישׁ בָּהּ בְּמִשְׁמוּשׁ הַיָּד שֶׁמַּחַט בְּתוֹכָהּ, אִם שְׁלֵמָה הִיא, נוֹפְחִין אוֹתָהּ, אִם עוֹלָה בַּנְּפִיחָה, כְּשֵׁרָה, בֵּין אִם הִיא דַּקָּה אוֹ עָבָה, בֵּין אִם נִכְנָסָה דֶּרֶךְ חֻדָּהּ אוֹ דֶּרֶךְ קֻפָּהּ <small><small>(פי' דֶּרֶךְ צַד הָעָב)</small> ;</small> וְאִם הִיא חֲתוּכָה, טְרֵפָה; יֵשׁ עָלֶיהָ קֹרֶט דָּם כְּנֶגֶד הַמַּחַט בַּחוּץ, טְרֵפָה, אֲפִלּוּ הִיא שְׁלֵמָה. <small>הַגָּה: וּבַזְּמַן הַזֶּה יֵשׁ לְהַטְרִיף כָּל רֵאָה שֶׁנִּמְצָא בָּהּ מַחַט, וְאֵין דָּנִין בָּהּ דִּין שְׁלֵמָה <small><small>(בֵּית יוֹסֵף בְּשֵׁם סמ''ק הַגָּהוֹת מַיְמוֹנִי פ''ז וְא''ו הָאָרֹךְ וּמהרא''י שַׁעַר ל')</small>,</small> אִם לֹא בִּמְקוֹם הֶפְסֵד מְרֻבֶּה, אָז יֵשׁ לְהָקֵל וְלִבְדֹּק עַל יְדֵי נְפִיחָה. <small><small>(ש''ד סִימָן צ''ב בַּהַגָּהוֹת וּבֵית יוֹסֵף וּמַהֲרִי''ל וְכֵן מַשְׁמָעוּת כָּל הַפּוֹסְקִים)</small>.</small> </small> 

מַחַט שֶׁנִּמְצָא בְּסִמְפּוֹנָא רַבָּה דְּרֵיאָה, כְּשֵׁרָה. <small>הַגָּה: וַאֲפִלּוּ בַּחֲתוּכָה, שֶׁלֹּא נוּכַל לִבְדֹּק בִּנְפִיחָה, יֵשׁ לְהַכְשִׁיר <small><small>(ב''י בשם ר''ן וְשׁ''ד וּמהרי''ו בִּשְׁעָרִים וְר' יְרוּחָם וְלַאֲפוּקֵי כָּלְבּוֹ וְאו''ה)</small>.</small> </small> 


Siman 37

רֵאָה שֶׁנִּמְצְאוּ בָּהּ אֲבַּעְבּוּעוֹת אֲפִלּוּ הֵם גְּדוֹלִים הַרְבֵּה, אִם הָיוּ מְלֵאִים רוּחַ אוֹ מַיִם זַכִּים אוֹ לֵחָה הַנִּמְשֶׁכֶת כִּדְבַשׁ וְכַיּוֹצֵא בּוֹ, אוֹ לֵחָה יְבֵשָׁה וְקָשָׁה אֲפִלּוּ כְּאֶבֶן, הֲרֵי זוֹ מֻתֶּרֶת; וְאִם נִמְצֵאת בָּהֶם לֵחָה סְרוּחָה אוֹ מַיִם סְרוּחִים אוֹ עֲכוּרִים, הֲרֵי זוֹ טְרֵפָה. <small>הַגָּה: וְרַבִּים מַכְשִׁירִים אֲפִלּוּ בַּעֲכוּרִין וּסְרוּחִין <small><small>(הָרֹא''שׁ וְהָרַ''ן וְהָרַשְׁבָּ''א וְטוּר ומהרי''ל וְעַיֵּן לְעֵיל סִימָן ל''ו ס''ז עוֹד פּוֹסְקִים)</small>,</small> וְכֵן הַמִּנְהָג לְהַכְשִׁיר בּוּעוֹת בְּכָל עִנְיָן, אִם אֵינָן סְמוּכוֹת.</small> 

אִם סִרְכָא תְּלוּיָה יוֹצְאָה מִן הַבּוּעָה, טְרֵפָה. <small>הַגָּה: וְהוּא הַדִּין בּוּעָה הָעוֹמֶדֶת בִּמְקוֹם שְׁאָר רֵעוּתָא, אַף עַל פִּי דְּכָשֵׁר בְּלָאו הָכִי, כְּגוֹן בְּגַבְשׁוּשִׁית אוֹ בְּמָקוֹם דְּמַשְׁמַעַת קוֹל אוֹ שֶׁהַבּוּעָה בְּעַצְמָהּ מַשְׁמַעַת קוֹל, טְרֵפָה. <small><small>(מָצָא כָּתוּב)</small>.</small> </small> 

אִם יֵשׁ בָּהּ שְׁתֵּי אֲבַּעְבּוּעוֹת סְמוּכוֹת זוֹ לָזוֹ, אֲסוּרָה, אֲפִלּוּ מְלֵאוֹת מַיִם זַכִּים; וְאִם הִיא אַחַת וְנִרְאֵית כִּשְׁתַּיִם, נוֹקְבִים אוֹתָהּ בא' מִצִּדֶּיהָ, אִם שׁוֹפְכוֹת לְמָקוֹם אֶחָד, אַחַת הִיא וּכְשֵׁרָה; וְאִם לָאו, שְׁתַּיִם הֵם וּטְרֵפָה, וְהָנֵי מִלֵּי כְּשֶׁיֵּשׁ בָּהֶם מֻגְלָא אוֹ מַיִם, אֲבָל אִם הֵם צְמָחִים קָשִׁים, <small>הַגָּה: וְהוּא הַדִּין מֻרְסָא שֶׁבָּרֵאָה, דְּהַיְנוּ שֶׁקְּרוּם הָרֵאָה מְכַסֶּה אוֹתָהּ וְאֵינָהּ גְּבוֹהָה מִבְּשַׂר הָרֵאָה <small><small>(מהרי''ו וּשְׁאָר אַחֲרוֹנִים)</small>,</small> </small> אַף עַל גַּב דִּסְמִיכֵי, כְּשֵׁרָה. <small>הַגָּה: וְלֹא מִקְּרֵי סְמִיכִי אֶלָּא שֶׁאֵין בֵּינֵיהֶם כִּשְׁנֵי חוּטֵי שֵׂעָר לְאַחַר שֶׁנִּפְּחוּ הָרֵאָה <small><small>(תּוֹסָפוֹת וְהַגָּהוֹת אֲשֵׁרִי וְעוֹד פּוֹסְקִים)</small>,</small> וְהוּא שֶׁיִּהְיֶה בַּמֶּה שֶּׁמַּפְרִישׁ בֵּינֵיהֶם מַרְאֵה רֵאָה <small><small>(מ''כ וּבד''י בְּשֵׁם מהרא''ק)</small>,</small> יֵשׁ מַכְשִׁירִין אֲפִלּוּ תְּרֵי בּוּעֵי דִּסְמִיכֵי, אִם הַמַּיִם שֶׁבָּהֶם זַכִּים, צְלוּלִים וּמְתוּקִים <small><small>(רַשְׁבַּ''ם וְרִיבָ''שׁ וּמָרְדְּכַי וְעוֹד פּוֹסְקִים ומהרי''ו)</small> ;</small> וְיֵשׁ לֵילֵךְ בָּזֶה אַחַר הַמִּנְהָג <small><small>(ד''ע דִּקְדֵּק בְּמַהֲרִי''ל שכ''כ בְּשִׁפּוּלֵי)</small>,</small> אוֹ לְפִי עִנְיַן הַהֶפְסֵד וּשְׁעַת הַדַּחַק. וּבוּעֵי בְּשִׁפּוּלֵי רֵאָה וּבְמַיִם זַכִּים, דִּינָן כְּמוֹ בִּסְמִיכֵי <small><small>(ד''ע מִמַּשְׁמָעוּת הַפּוֹסְקִים)</small>.</small> בּוּעָה עַל חָרִיץ וְקֶמֶט, טְרֵפָה, דְּהָוֵי כִּשְׁנֵי בּוּעֵי דִּסְמִיכֵי <small><small>(מ''כ)</small>.</small> ב' בּוּעוֹת זֶה כְּנֶגֶד זֶה, בֵּין ב' אוּנוֹת, כְּשֵׁרָה; אֲבָל בּוּעָה נֶגֶד טִינָרֵי, כְּהַאי גַּוְנָא, טְרֵפָה, דְּהַטִינָרֵי קָשָׁה וּמְנַקֶּבֶת הַבּוּעָה שֶׁכְּנֶגְדָּהּ <small><small>(מ''כ)</small>.</small> בּוּעֵי וְטִינָרֵי סְמוּכִים זֶה אֵצֶל זֶה, כָּשֵׁר <small><small>(ד''ע)</small>.</small> </small> 

אֲבַּעְבּוּעַ שֶׁנִּמְצָא בְּשִׁפּוּלֵי הָרֵאָה נוֹהֲגִין לֶאֱסֹר, אִם אֵין בָּשָׂר כָּל שֶׁהוּא מַקִּיף בְּכָל צַד <small>וְדַוְקָא בּוּעָה, אֲבָל טִינָרֵי כָּשֵׁר בְּשִׁפּוּלֵי רֵאָה <small><small>(דַּעַת עַצְמוֹ וּמַהֲרִ''י וְהַג''מ)</small> ;</small> </small> וְשִׁפּוּלֵי הַיְינוּ תַחְתִּית הָאוּמָא אוֹ הָאוּנָא, אֲבָל לֹא הַחֲתוּכִים שֶׁבֵּין אוּנָא לְאוּנָא <small>הַגָּה: וְיֵשׁ אוֹמְרִים דִּבְכָל מָקוֹם שֶׁיֵּשׁ שָׁם חִדּוּד מִקְרֵי שִׁפּוּלֵי רֵאָה, <small><small>(מהרי''ו וּסְמַ''ק וְכָל בּוֹ)</small></small> וְלָכֵן יֵשׁ לְהַטְרִיף אֲפִלּוּ לְמַעְלָה בְּמָקוֹם שֶׁהָרֵיאָה דְּבוּקָה לַשִּׁדְרָה, אִם הוּא נֶגֶד חִתּוּךְ הָאוּנוֹת שֶׁעֲדַיִן הָרֵאָה שָׁם חַדָּה וְנִקְרָא שִׁפּוּלֵי; אֲבָל נֶגֶד הָאוּמוֹת כָּשֵׁר, דְּלָא הֲוֵי שָׁם שִׁפּוּלֵי, דְּשָׁם הָרֵאָה רְחָבָה <small><small>(בִּבְדִיקוֹת)</small>,</small> וְיֵשׁ לֵילֵךְ בָּזֶה אַחַר הַמִּנְהָג. וְאִם אֵין חוּט בָּשָׂר מַקִּיף, נוֹפְחִין אוֹתָהּ וּמְמַשְׁמְשִׁין לְצַד בּוּעָה, אִם עַל יְדֵי כָּךְ חוּט בָּשָׂר מַקִּיף, כְּשֵׁרָה <small><small>(בֵּית יוֹסֵף)</small>,</small> וְהוּא <small><small>(שֶׁיְּהֵא)</small></small> בַּהֶקֵּף מִבְּשַׂר מַרְאֵה רֵאָה; <small><small>(בד''י בְּשֵׁם מהרא''ק)</small></small> וְאִם לֹא הָיָה בַּהֶקֵּף מַרְאֵה בָּשָׂר, וּבָאוּ אַחַר כָּךְ בּוֹדְקִים וּמֻמְחִים וּנְפָחוּהָ וּמִשְׁמְשׁוּ בָּהּ, וְעַל יְדֵי בְּקִיאוּתָן וְכֹחָן יָפֶה שֶׁנָּפְחוּ הֵיטֵב וּמִשְׁמְשׁוּ בִּבְקִיאוּת עָשׂוּ שֶׁהָיָה שָׁם הֶקֵּף בָּשָׂר, כָּשֵׁר <small><small>(בֵּית יוֹסֵף סי' ל''ט בְּשֵׁם תְּשׁוּבַת ריב''ן וְהָרֹא''שׁ מַעֲשֶׂה שֶׁהָיָה)</small>.</small> </small> 

בּוּעָה בָּרֵאָה וְנִכֶּרֶת בְּעֵבֶר אַחֵר, אַף עַל גַּב דְּלֹא שָׁפִיכֵי אַהֲדָדֵי, כְּשֵׁרָה. <small>הַגָּה: וְהוּא דְּלָא קַיְמֵי בִּמְקוֹם סִמְפּוֹנוֹת, אֲבָל אִי קַיְמֵי בִּמְקוֹם סִמְפּוֹנוֹת דְּהַיְנוּ ב' אֶצְבָּעוֹת מִן הַשִּׁפּוּלֵי בְּדַקָּה וְד' בְּגַסָּה, נָהֲגוּ לְהַטְרִיף <small><small>(מהרי''ו וְעַיִּןִ ס''ק כ''ו)</small>,</small> וְאֵין לְשַׁנּוֹת, וַאֲפִלּוּ בְּמַיִם זַכִּים בְּבוּעָה <small><small>(מהרי''ק שֹׁרֶשׁ ל''ו וְד''ע)</small> ;</small> וְדַוְקָא דְּשָׁפְכֵי לַהֲדָדֵי, אֲבָל אִי לֹא שָׁפְכֵי לַהֲדָדִי, כָּשֵׁר <small><small>(מהרי''ו שָׁם)</small></small> אֲפִלּוּ בְּעֲכוּרִים וּסְרוּחִים <small><small>(ד''ע וכ''מ הפו')</small>.</small> בּוּעָה שֶׁהִיא תַּחַת הַוַּרְדָא בַּמָּקוֹם הַדַּק, וְיֵשׁ שָׁם סִמְפּוֹן, טְרֵפָה, דְּנִכֶּרֶת מֵעֵבֶר לְעֵבֶר <small><small>(מ''כ ומהרי''ו)</small>.</small> טִינָרֵי הַנִּכֶּרֶת מֵעֵבֶר לְעֵבֶר, דִּינָהּ כְּבּוּעָה <small><small>(בְּדִיקוֹת יְשָׁנִים)</small>,</small> וע''ל סִימָן מ''ב אֵיזֶהוּ מִקְרֵי שׁוֹפְכוֹת לַהֲדָדֵי.</small> 

אֲבַּעְבּוּעַ שֶׁנִּמְצָא בּוֹ נֶקֶב, הֵיכָא דְּלָא מְמַשְׁמֵשׁ יָדָא דְטַבָּחָא, וְאֵינוֹ יוֹדֵעַ אִם נִקַּב מֵחַיִּים אוֹ לְאַחַר מִיתָה, טְרֵפָה. 

בּוּעָה אוֹ סִרְכָא שֶׁנִּמְצְאוּ בִּקְנֵה הַלֵּב אוֹ בְּכָל מָקוֹם חוּץ מֵהָרֵאָה, כְּשֵׁרָה. <small>וע''ל סוֹף סִימָן מ''ו.</small> 


Siman 38

רֵאָה שֶׁנִּמְצָא בָּהּ <small><small>(אֲפִלּוּ)</small></small> כָּל שֶׁהוּא שָׁחֹר כִּדְיוֹ, אוֹ שֶׁהוּא <small>דּוֹמֶה</small> לְמַרְאֵה הַבָּשָׂר, אוֹ שֶׁהוּא יָרֹק אמריל''ו בְּלַעַ''ז <small>וּבִלְשׁוֹן אַשְׁכְּנַז קוֹרִין געל)</small>, בֵּין שֶׁהוּא כְּמַרְאֵה חֶלְמוֹן בֵּיצָה בֵּין שֶׁהוּא כְּמַרְאֵה כַּרְכּוֹם בֵּין שֶׁהוּא כְּמַרְאֵה כְּשׁוּתָא, טְרֵפָה; וְכֵן אִם הוּא כְּמַרְאֵה הַבְּקַעַת, שֶׁהִיא לְבָנָה כִּבְקַעַת, אֲסוּרָה; וְיֵשׁ מִי שֶׁאוֹמֵר, דְּהַיְנוּ שֶׁהִיא כְּעֵין חֲרִיּוֹת שֶׁל דֶּקֶל. <small>הַגָּה: וְיֵשׁ אוֹמְרִים דְּאַף אִם הִיא כְּלֹבֶן בֵּיצָה, טְרֵפָה <small><small>(מהרי''ו)</small> <small>(עָרוּךְ עֵרֶךְ כחל וְרוֹקֵחַ וְעוֹד פּוֹסְקִים)</small>, </small> וְהָכֵי נָהוּג.</small> 

כָּל אֵלּוּ הַמַּרְאוֹת אֵינָן פּוֹסְלוֹת עַד שֶׁנּוֹפְחִים אוֹתָהּ וּמְמָרֵס בָּהּ בְּיָדוֹ, אִם נִשְׁתַּנֵּית לְמַרְאֵה הַמֻּתָּר, מֻתֶּרֶת. וְאִם עָמְדָה בְּעֵינָהּ, אֲסוּרָה <small><small>(כָּל הַפּוֹסְקִים לַאֲפוּקֵי ר''י בתוס')</small>.</small> 

יֵשׁ מִי שֶׁאוֹמֵר שֶׁאֵין מַרְאוֹת הַלָּלוּ פּוֹסְלוֹת אֶלָּא כְּשֶׁהַשִּׁנּוּי בָּעוֹר מֵחֲמָתוֹ, וְלֹא מֵחֲמַת מֻגְלָא שֶׁבְּתוֹכוֹ. <small>הַגָּה: וְכֵן אִם בָּא הַשִּׁנּוּי מַרְאֶה מִכֹּחַ שֵׂעָר שָׁחֹר אוֹ דָּם נִצְרָר הַמּוּנָח בָּרֵאָה, כָּשֵׁר <small><small>(מָצָא כָּתוּב בְּשֵׁם ר''י מוּלִין)</small>.</small> </small> 

אִם אֵינָהּ שְׁחוֹרָה כִּדְיוֹ אֶלָּא כַּמַּרְאֶה הַכָּחֹל <small>שֶׁקּוֹרִין בִּלְשׁוֹן אַשְׁכְּנַז בלא''ה וְדוֹמֶה לָרָקִיעַ <small><small>(מהרי''ו)</small>,</small> </small> אוֹ יְרֻקָּה כְּכַרְתִּי, אוֹ שֶׁהִיא כְּמַרְאֵה הַכָּבֵד, <small>אוֹ כְּמַרְאֵה הַטְּחוֹל <small><small>(בֵּית יוֹסֵף וּבד''י בְּשֵׁם מהרא''ק)</small></small> </small> אוֹ שֶׁהִיא אֲדֻמָּה אֲפִלּוּ בְּתַכְלִית הָאֹדֶם, כְּשֵׁרָה, <small>הַגָּה: וְיֵשׁ אוֹמְרִים אִם יֵשׁ מַכָּה בַּדֹּפֶן נֶגֶד הָרֵאָה הָאֲדֻמָּה, טְרֵפָה, וְצָרִיךְ לִבְדֹּק אַחַר זֶה <small><small>(טוּר וְר' יְרוּחָם וְהָרֹא''שׁ בְּשֵׁם הָר''מ וְהוּא דַּעַת רַבֵּנוּ אֶפְרַיִם וּבֵית יוֹסֵף בְּשֵׁם בַּעַל הָעִטּוּר וּשְׁאָר פּוֹסְקִים לֹא חָלְקוּ וּמַשְׁמָע מִדִּבְרֵיהֶם אִפְּכָא וּקְצָת חוֹלְקִים בְּהֶדְיָא עַיֵּן שָׁם)</small></small> וְהָכִי נָהוּג,</small> אֲפִלּוּ הִיא כֻּלָּהּ כָּךְ. וְכֵן אִם יֵשׁ בָּהּ הַרְבֵּה גְּוָנִים מֵאֵלּוּ הַמַּרְאוֹת הַכְּשֵׁרוֹת, כְּשֵׁרָה. 

יֵשׁ בָּהּ קְלִפּוֹת כְּמוֹ נֶתֶק וְהִיא שְׁלֵמָה, כְּשֵׁרָה. 


Siman 39

אֵין צָרִיךְ לִבְדֹּק אַחַר שׁוּם טְרֵפוֹת מִן הַסְתָם, חוּץ מִן הָרֵאָה צָרִיךְ לִבְדֹּק בִּבְהֵמָה וְחַיָּה אִם יֵשׁ בָּהּ סִרְכָא <small><small>(ריב''ש וְר''י ן' חָבִיב וְעוֹד פּוֹסְקִים)</small> ;</small> וְכָל הַפּוֹרֵץ גָּדֵר לֶאֱכֹל בְּלֹא בְּדִיקָה, יִשְׁכֶנּוּ נָחָשׁ. <small><small>(קֹהֶלֶת י, ז)</small>. הַגָּה: וְנָהֲגוּ גַּם כֵּן לִנְפֹּחַ כָּל רֵאָה, אֲפִלּוּ לֵית בָּהּ רִעוּתָא, <small><small>(ש''ד סִימָן צ''ב וּבְדִיקוֹת וְעוֹד פּוֹסְקִים)</small> ;</small> וּבִקְצָת מְקוֹמוֹת מְקִלִּין שֶׁלֹּא לְנַפְּחָהּ רַק אִם הָיְתָה בָּהּ סִרְכָא עוֹבֶרֶת עַל יְדֵי מִשְׁמוּשׁ, וְכֵן עִקָּר <small><small>(רמב''ם פי''א מָרְדְּכַי וְעוֹד פּוֹסְקִים)</small>.</small> </small> 

מִי שֶׁקָּרַע בֶּטֶן הַבְּהֵמָה, וְקֹדֶם שֶׁתִּבָּדֵק הָרֵאָה בָּא כֶּלֶב אוֹ עוֹבֵד כּוֹכָבִים, וּנְטָלָהּ וְהָלַךְ לוֹ, הֲרֵי זוֹ מֻתֶּרֶת, וְאֵין אוֹמְרִים: שֶׁמָּא נְקוּבָה אוֹ סְרוּכָה הָיְתָה. <small>הַגָּה: וְיֵשׁ מַחְמִירִין אִם נֶאֶבְדָה הָרֵאָה <small><small>(בה''ג וְראב''ן וְר''י הַלֵּוִי וּמָרְדְּכַי וְהג''א וְעוֹד פּוֹסְקִים)</small>,</small> וְאֵין לְהַתִּיר רַק בִּמְקוֹם הֶפְסֵד גָּדוֹל אוֹ בִּגְדָיִים וּטְלָאִים וְחַיּוֹת שֶׁאֵין סְרָכוֹת מְצוּיוֹת בָּהֶם. <small><small>(טוּר בְּשֵׁם בעה''ת)</small>.</small> </small> 

בָּא עוֹבֵד כּוֹכָבִים אוֹ יִשְׂרָאֵל וְהוֹצִיא הָרֵאָה קֹדֶם שֶׁתִּבָּדֵק וַהֲרֵי הִיא קַיֶּמֶת, נוֹפְחִין אוֹתָהּ. 

אוּנָּא הַסְרוּכָה לְאוּנָּא אוֹ לְאוּמָה, בֵּין סְרוּכָה מְעַט בֵּין סְרוּכָה כֻּלָּהּ, שֶׁלֹּא כְּסִדְרָן, טְרֵפָה; כְּסִדְרָן, כְּשֵׁרָה <small><small>(ר''ן וְחִדּוּשֵׁי רַשְׁבָּ''א)</small></small> אֲפִלּוּ בְּלֹא בְּדִיקָה <small>מִיהוּ אִם בְּדָקוּהָ וְנִמְצָא שָׁם נֶקֶב טְרֵפָה <small><small>(בֵּית יוֹסֵף)</small> ;</small> </small> וְאֵין נִקְרָא כְּסִדְרָן אֶלָּא בִּשְׁתַּיִם זוֹ אֵצֶל זוֹ, מֵחִתּוּךְ שֶׁל זוֹ לְחִתּוּךְ שֶׁל זוֹ, וַאֲפִלּוּ הִיא בַּאֲלַכְסוֹן וַאֲפִלּוּ יֵשׁ בָּהּ פִּלּוּשׁ; אֲבָל מִגַּבָּהּ שֶׁל זוֹ לְגַבָּהּ שֶׁל זוֹ, אוֹ אֲפִלּוּ מֵחִתּוּךְ לַגַּב אוֹ מִשִּׁפּוּלֵי לְשִׁפּוּלֵי, אוֹ מִשִּׁפּוּלֵי לְחִתּוּךְ, אוֹ אֲפִלּוּ מֵחֻדָּהּ שֶׁל זוֹ לְחֻדָּהּ שֶׁל זוֹ שֶׁאֶצְלָהּ, אוֹ אֲפִלּוּ מֵחֻדָּהּ שֶׁל זוֹ לְחִתּוּךְ שֶׁל זוֹ שֶׁאֶצְלָהּ, נִקְרָא: שֶׁלֹּא כְּסִדְרָן. <small>הַגָּה: וְיֵשׁ אוֹמְרִים דַּאֲפִילוּ בִּכְסִדְרָן צָרִיךְ בְּדִיקָה שֶׁאֵין נֶקֶב בָּרֵאָה <small><small>(סמ''ק וְהגמ''יי בְּשֵׁם ריצב''א ותוס' בְּשֵׁם ר''ג וְעוֹד גְּאוֹנִים וְכָל בּוֹ)</small>,</small> וּמֵאַחַר שֶׁאֵין אָנוּ בְּקִיאִין בִּבְדִיקָה כָּל מָקוֹם דְּאִיכָּא רֵעוּתָא יֵשׁ לְהַטְרִיף כָּל סִרְכָא <small><small>(הַגָּהוֹת מַיְמוֹנִי וסמ''ק וסמ''ג וְכָל בּוֹ)</small> ;</small> וְיֵשׁ אוֹמְרִים לְהַכְשִׁירָהּ אִם הִיא מֵעִקַּר הָאוּנוֹת עַד חֶצְיָן <small><small>(מהרי''ו)</small>, </small> אֲפִלּוּ מְפֻלָּשׁ, וְכֵן נוֹהֲגִין לְהַכְשִׁיר כִּי הַאי בִּכְסִדְרָן, וְכֵן אִם יֵשׁ כְּמִין קְרוּם בֵּין אֻנָּא לְאֻנָּא אוֹ בֵּין אוּמָה לְאֻנָּא כְּסִדְרָן יוֹצֵא מֵעִקָּרוֹ עַד אֶמְצָעִיתוֹ אֵין לְהַטְרִיף, דְּדֶרֶךְ הוּא לְהִמָּצֵא כָּךְ וְאֵין זֶה סִרְכָא <small><small>(סְמַ''ג וְהגמ''יי וּסְמַ''ק וְכָל בּוֹ)</small>.</small> וְאֵין דֶּרֶךְ קְרוּם זֶה לְהִמָּצֵא אֶלָּא בֵּין אוּנָּא לְאוּנָּא אוֹ בֵּין אוּנָּא לְאוּמָה, אֲבָל לֹא בִּשְׁאָר מְקוֹמוֹת <small><small>(בֵּית יוֹסֵף וד''מ)</small>,</small> וְאִם נִמְצָא בִּשְׁאָר מָקוֹם אֵינוֹ אֶלָּא סִרְכָא. וְכָל מָקוֹם שֶׁהַסִּרְכָא כְּשֵׁרָה אַף אִם יֵשׁ סִרְכָא תְּלוּיָה גַּם בְּאוֹתָן סְרָכוֹת, וְהוּא נִקְרָא סִרְכָא כְּפוּלָה, כָּשֵׁר <small><small>(בֵּית יוֹסֵף)</small>.</small> </small> 

אִם נִסְתַּפֵּק אִם הִיא בַּגַּב אוֹ בַּחִתּוּךְ, וּכְשֶׁנּוֹפְחִים אוֹתָהּ הַרְבֵּה נִרְאֶה שֶׁהִיא בַּחִתּוּךְ, וּכְשֶׁאֵין נוֹפְחִין אוֹתָהּ כָּל כָּךְ נִרְאֵית הַסִרְכָא שֶׁהִיא בַּחוּץ, כְּשֵׁרָה. 

עִינוּנִיתָא דְּוַרְדָּא, לְכָל מָקוֹם שֶׁתִּסָרֵךְ, טְרֵפָה אֲפִלּוּ לַכִּיס שֶׁלָּהּ, וַאֲפִלּוּ כֻּלָּהּ נִדְבֶּקֶת בּוֹ; וְהוּא הַדִּין לְכָל יַתֶּרֶת דְּכָל הֵיכָא דִּסְרוּכָה, טְרֵפָה. <small>הַגָּה: מִיהוּ, אִם הַוַּרְדָּא נִדְבֶּקֶת לְמַטָּה בַּשֹּׁרֶשׁ שֶׁלָּהּ עִם הַכִּיס שֶׁלָּהּ יֵשׁ לְהַכְשִׁיר, דְּהַיְנוּ רְבִיתַיְהוּ <small><small>(בֵּית יוֹסֵף בְּשֵׁם מהר''י בן חביב)</small>.</small> </small> 

אִם נִסְרְכָה הָאוּנָּא אוֹ הָאוּמָה לַגַּרְגֶּרֶת אוֹ לֶחָזֶה, אוֹ לְשַׁמְנוּנִית הַלֵּב אוֹ לְכִיסוֹ, אוֹ לְטַרְפָּשׁ הַלֵּב, אוֹ לְטַרְפֵּשׁ הַכָּבֵד, אוֹ לְטַרְפָּשׁ הָעִינוּנִיתָא שֶׁהוּא סוֹף טַרְפָּשׁ הַלֵּב, אוֹ לַרֶחֶם, אוֹ לָא''ל מע''דא שֶׁקּוֹרִין מול''יגא, אוֹ לַסִמְפּוֹן הַיּוֹרֵד בֵּין שְׁתֵּי הָעֲרוּגוֹת <small><small>(ר''י ן' חָבִיב וְד''ע)</small>,</small> אוֹ לִקְנֵה הַלֵּב, אוֹ לְשַׁמְנוּנִית הַסִמְפּוֹנוֹת, אוֹ לַכָּבֵד, טְרֵפָה, וַאֲפִלּוּ הִיא דְּבוּקָה לְאַחַת מִמְּקוֹמוֹת הַלָּלוּ בְּלִי פִּלּוּשׁ <small><small>(שָׁם וּשְׁאָר אַחֲרוֹנִים בֵּית יוֹסֵף)</small>. <small>הַגָּה: וְיֵשׁ מְקִלִּין אִם הָאֻנּוֹת הָעֶלְיוֹנוֹת הַסְּמוּכוֹת בַּגַּרְגֶּרֶת דְּבוּקוֹת מַמָּשׁ בַּגַּרְגֶּרֶת וְאֵין בֵּינֵיהֶם חִלּוּק כְּלָל שֶׁיוּכַל לְהַכְנִיס אֶצְבַּע בֵּינֵיהֶם</small> <small>(מָרְדְּכַי פא''ט בְּשֵׁם ראבי''ה וּבה''ג וּמהרי''ו וַאֲגֻדָּה)</small> ; <small>וְכֵן אִם הָיוּ הָאֻנּוֹת אוֹ הָאוּמוֹת דְּבוּקִים לְגַמְרֵי מֵרֹאשָׁן עַד סוֹפָן לַשֻּׁמָּן הַיּוֹרֵד בֵּין הָאוּמוֹת</small> <small>(שם ור''ב ור''ח)</small> ; <small>וְכֵן אִם הָיְתָה כָּל הָרֵאָה דְּבוּקָה בַּשִּׁדְרָה, כִּי אוֹמְרִים שֶׁדֶּרֶךְ רְבִיתַיְהוּ בְּכָךְ וְאֵין זֶה סִרְכָא</small> <small>(מהרי''ו)</small>. <small>וְאֵין לְהַתִּיר כָּל זֶה בְּלֹא שְׁאֵלַת חָכָם וּמֻמְחֶה, מוֹרֶה הוֹרָאוֹת, וְאֵין לִלְמֹד מִמְּקוֹמוֹת אֵלּוּ לִשְׁאָר מְקוֹמוֹת שֶׁנִּסְרְכָה שָׁם הָרֵאָה, כִּי בִּשְׁאָר מְקוֹמוֹת אֵין חִלּוּק בֵּין דָּבוּק כֻּלּוֹ אוֹ לָאו</small> <small>(ד''ע מבֵּית יוֹסֵף)</small>.</small> 

סִרְכָא הַיּוֹצֵאת מֵהָרֵאָה וְהִיא תְּלוּיָה, שֶׁאֵינָהּ דְּבוּקָה לְשׁוּם מָקוֹם, כְּשֵׁרָה וְאֵינָהּ צְרִיכָה בְּדִיקָה. <small>הַגָּה: וְסִרְכָא תְּלוּיָה הַיּוֹצֵאת מִן הַבּוּעָה, טְרֵפָה <small><small>(בֵּית יוֹסֵף בְּשֵׁם רַאֲבָ''ד וְרוֹקֵחַ וּמהרי''ו)</small> ;</small> מִטִּנְרִי, כְּשֵׁרָה <small><small>(מהרי''ו וְעַיִּןִ לְעֵיל סי' ל''ז ס''ב)</small>.</small> </small> 

סִרְכָא שֶׁהִיא מִמָּקוֹם לְמָקוֹם בָּאוּנָּא אוֹ בָּאֻמָה עַצְמָהּ, דִּינָהּ כְּדִין סִרְכָא תְּלוּיָה. <small>הַגָּה: וְדַוְקָא שֶׁאֵין הַסִּרְכָא קְצָרָה מִבְּשַׂר הָרֵאָה כְּשֶׁנּוֹפְחִין הָרֵאָה, אֲבָל אִם קְצָרָה עַד שֶׁמִּכֹּחַ הַסִּרְכָא הַבָּשָׂר שֶׁתַּחְתֶּיהָ מַקְמִיט וְאֵינוֹ עוֹלֶה בִּנְפִיחָה הֵיטֵב כִּשְׁאָר הָרֵאָה, טְרֵפָה <small><small>(מהר''א מִפְּרַג וּבְדִיקוֹת הָאַחֲרוֹנִים)</small>.</small> וְכָל סִרְכָא תְּלוּיָה שֶׁעוֹלָה גַּם כֵּן עִם נְפִיחַת הָרֵאָה, אוֹ שֶׁיֵּשׁ מַכָּה בַּדֹּפֶן כְּנֶגְדָּהּ, טְרֵפָה <small><small>(בְּדִיקוֹת יְשָׁנִים)</small>.</small> </small> 

כָּל מָקוֹם שֶׁאָסְרוּ סְרוּכַת הָרֵאָה, אֵין הֶפְרֵשׁ בֵּין שֶׁתְּהֵא הַסִרְכָא דַּקָּה כְּחוּט הַשַּׂעֲרָה בֵּין שֶׁתְּהֵא עָבָה וַחֲזָקָה וּרְחָבָה כְּגוּדָל, וְלֹא כְּאוֹתָם שֶׁמְּמַעֲכִים בַּיָּד וְאִם נִתְמַעֲכָה תּוֹלִין לְהָקֵל, וְכָל הַנּוֹהֵג כֵּן, כְּאִלּוּ מַאֲכִיל טְרֵפוֹת לְיִשְׂרָאֵל. 

יֵשׁ מִי שֶׁכָּתַב, שֶׁמַּכְנִיס אֶצְבָּעוֹ תַּחַת הַסִרְכָא וּמַגְבִּיהַּ קְצָת, אִם נִפְסְקָה מֵחֲמַת הַגְבָּהָה כָּל שֶׁהוּא, סִרְכָא בַּת יוֹמָא הִיא וּכְשֵׁרָה. וְאֵין לְהָקֵל בְּכָךְ אֶלָּא בְּבֶהֱמַת יִשְׂרָאֵל, וְאֵין סוֹמְכִין עַל קֻלָּא זוֹ אֶלָּא בְּבוֹדֵק כָּשֵׁר וְיָרֵא אֶת ה' מֵרַבִּים. 

טוֹב לְהַשְׁקוֹת הַבְּהֵמָה סָמוּךְ לַשְּׁחִיטָה. 

יֵשׁ מִי שֶׁאוֹמֵר, שֶׁהַבּוֹדֵק יַכְנִיס יָדוֹ בַּבְּהֵמָה בִּזְרִיזוּת בְּלֹא רִפְיוֹן יָדַיִם, וְאִם נִתְפָּרְקָה שׁוּם סִרְכָא כְּשֶׁמַּכְנִיס הַבּוֹדֵק יָדוֹ, מוֹצִיא הָרֵאָה לַחוּץ וּבוֹדְקָהּ, אִם הִיא סִרְכָא יִמָּצֵא רֹאשָׁהּ בָּרֵאָה אוֹ בַּדֹּפֶן; וְאִם לָאו, רִירָא הִיא וּכְשֵׁרָה; וְאֵין לְהָקֵל בְּכָךְ אֶלָּא בְּבֶהֱמַת יִשְׂרָאֵל, וְאֵין סוֹמְכִין עַל קֻלָּא זוֹ אֶלָּא בְּבוֹדֵק כָּשֵׁר וְיָרֵא אֶת ה' מֵרַבִּים. <small>הַגָּה: וְיֵשׁ מַתִּירִין לְמַשְׁמֵשׁ בַּסְּרָכוֹת וּלְמַעֵךְ בָּהֶם, וְאוֹמְרִים שֶׁסִּרְכָא אִם יְמַעֵךְ אָדָם בָּהּ כָּל הַיּוֹם לֹא תִּנָּתֵק, וְלָכֵן כָּל מָקוֹם שֶׁיִּתְמַעֵךְ תּוֹלִין לְהָקֵל; וְאוֹמְרִים שֶׁאֵינוֹ סִרְכָא אֶלָּא רִיר בְּעָלְמָא <small><small>(מהרי''ו וְכָל בּוֹ)</small>,</small> וְאַף עַל פִּי שֶׁהוּא קֻלָּא גְּדוֹלָה כְּבָר נָהֲגוּ כָּל בְּנֵי מְדִינוֹת אֵלּוּ, וְאֵין לִמְחוֹת בְּיָדָם מֵאַחַר שֶׁיֵּשׁ לָהֶם עַל מַה שֶּׁיִּסְמֹכוּ; וּמִכָּל מָקוֹם צָרִיךְ לִהְיוֹת הַבּוֹדֵק יְרֵא אֱלֹהִים שֶׁיּוֹדֵעַ לִזָּהֵר לְמַעֵךְ בְּנַחַת שֶׁלֹּא יְנַתֵּק בְּכֹחַ. וְיֵשׁ מְקוֹמוֹת שֶׁאֵין נוֹהֲגִין לְמַעֵךְ וּלְמַשְׁמֵשׁ בְּסִרְכוֹת הַוַּרְדָּא אִם נִסְרְכָה לְמָקוֹם אַחֵר, וְכָל מָקוֹם שֶׁתִּסָּרֵךְ, טְרֵפָה <small><small>(כָּךְ שָׁמַע וְכֵן נִרְאֶה מִלְּשׁוֹן הר''ד ן' חִיָּא שבבֵּית יוֹסֵף)</small> ;</small> וְיֵשׁ מְקוֹמוֹת שֶׁנָּהֲגוּ לְהָקֵל גַּם בָּזֶה, וְלִי נִרְאֶה כִּסְבָרָא הָרִאשׁוֹנָה שֶׁלֹּא לְמַעֵךְ בַּוַּרְדָּא וּבְכָל סְרָכוֹת שֶׁהֵם שֶׁלֹּא כְּסִדְרָן, מֵאַחַר שֶׁסִּרְכָא שֶׁלֹּא כְּסִדְרָן טְרֵפָה, מֻזְכָּר בַּגְּמָרָא וְאֵין חוֹלֵק עָלָיו, אֵין לִסְמֹךְ אַדִבְרֵי מְקִלִּין בְּעִנְיַן הַמִּעוּךְ וְהַמִּשְׁמוּשִׁים <small><small>(וכ''מ מִלְּשׁוֹן מהרי''ו שֶׁאֵין חִלּוּק)</small> ;</small> אֲבָל הַמִּנְהָג בְּעִירֵנוּ לְמַשְׁמֵשׁ וּלְמַעֵךְ בְּכָל הַסְּרָכוֹת, וְאֵין חִלּוּק בֵּין סִרְכָא לְסִרְכָא; וְנָכוֹן לָחוּשׁ לְמַה שֶּׁכָּתַבְתִּי, אִם לֹא בְּהֶפְסֵד מְרֻבֶּה. עוֹד נָהֲגוּ בְּעִירֵנוּ לְהַטְרִיף כָּל סִרְכוֹת גְּדָיִים וּטְלָאִים <small><small>(מָצָא כָּתוּב)</small></small> וַעֲגָלִים הָרַכִּים, וְלֹא לִמְעֹךְ בָּהֶם כְּלָל, כִּי יֵשׁ קַבָּלָה בָּזֶה לְהַטְרִיף כִּי הַסִּרְכָא עֲדַיִן רַכָּה וּמִתְנַתֶּקֶת עַל יְדֵי מִעוּךְ.</small> 

בּוֹדֵק שֶׁהוֹצִיא יָדוֹ וְאָמַר: טְרֵפָה, וְאַחַר כָּךְ הִכְנִיס אַחֵר יָדוֹ וְלֹא מָצָא טְרֵפוּת, הָרִאשׁוֹן נֶאֱמָן. 

טַבָּח שֶׁהִכְנִיס יָדוֹ וְאָמַר: טְרֵפָה, וְאַחַר כָּךְ נִתְבָּרֵר שֶׁלֹּא נִפְתַּח הַטַּרְפָּשׁ, וְנִמְצָא שֶׁהַטַּבָּח לֹא נָגַע בָּרֵאָה, וּפָתְחוּ הַטַּרְפָּשׁ וּבְדָקוּהָ וְלֹא נִמְצָא בָּהּ טְרֵפוּת, מַכְשִׁירִין אוֹתָהּ. 

אָמַר הַבּוֹדֵק: שֶׁלֹּא כְּסִדְרָן הָיְתָה, וְאַחֵר מַכְחִישׁוֹ וְאוֹמֵר: כְּסִדְרָן הָיְתָה, מַעֲמִידִין הַבְּהֵמָה בְּחֶזְקָת הֶתֵּר. 

הַקּוֹנֶה רֵאָה וְאָמַר שֶׁמָּצָא בָּהּ סִרְכָא בְּמָקוֹם שֶׁהִיא טְרֵפָה, וְהַמּוֹכֵר אוֹמֵר שֶׁהָיְתָה בְּמָקוֹם שֶׁהִיא כְּשֵׁרָה, כֵּיוָן שֶׁבָּאוּ שְׁנֵיהֶם בְּבַת אַחַת לְבֵית דִּין, אֵין כָּאן עֵדוּת, וַהֲרֵי זֶה כִּבְהֵמָה שֶׁנֶּאֶבְדָה רֵאָה קֹדֶם שֶׁנִּבְדְּקָה. <small>הַגָּה: וְכֵן בִּמְקוֹמוֹת שֶׁשּׁוֹחֲטִין אֵצֶל עוֹבֵד כּוֹכָבִים, וְהִנִּיחוֹ הַבְּהֵמוֹת אֵצֶל עוֹבֵד כּוֹכָבִים בֵּין שְׁחִיטָה לִבְדִיקָה, אֵין חוֹשְׁשִׁין שֶׁמָּא הָעוֹבֵד כּוֹכָבִים הִכְנִיס יָדוֹ וְנִתֵּק הַסְּרָכוֹת, דִּבְדִיקַת רֵאָה דְּרַבָּנָן וּסְפֵקָא לְהָקֵל <small><small>(רַשְׁבָּ''א סִימָן רנ''ח)</small>.</small> מִיהוּ אִם טַבָּחִים עוֹבְדֵי כּוֹכָבִים רְגִילִין לַעֲשׂוֹת כָּךְ, יֵשׁ לָחוּשׁ אֲפִלּוּ בְּדִיעֲבַד; וּלְכַתְּחִלָּה יֵשׁ לִזָּהֵר בְּכָל עִנְיָן.</small> 

רֵאָה שֶׁנִּקְּבָה בִּמְקוֹם חִתּוּךְ הָאֻנּוֹת בְּגַב הָאֻנָּא כְּנֶגֶד הַדֹּפֶן, וְדֹפֶן סוֹתַמְתָּהּ בְּסִרְכָא בַּבָּשָׂר שֶׁבֵּין הַצְּלָעוֹת אוֹ בַּבָּשָׂר וּבָעֶצֶם, כְּשֵׁרָה. אֲבָל אִם הִיא סְרוּכָה לָעֶצֶם לְבַדּוֹ, טְרֵפָה. וְכֵן הַדִּין בְּכָל הַשָּׁלֵם שֶׁכְּנֶגֶד הָאֻנּוֹת לְמַעְלָה עַד הָעֲרוּגָה, כְּשֵׁרָה, מִפְּנֵי שֶׁהַמָּקוֹם צַר וְנִדְחֲקָה לַדֹּפֶן וְהוּא סוֹתְמוֹ; וְנִקְרָא דֹּפֶן עַד הַחוּט שֶׁמְּנַקְּרִים מֵהֶחָזֶה, וּמִשָּׁם וְאֵילֵךְ נִקְרָא חָזֶה, וְאִם נִסְרְכָה שָׁם, טְרֵפָה, וְאִם נִסְרְכָה עַל גַּבֵּי חוּט שֶׁבֶּחָזֶה, דִּינוֹ כְּאִלּוּ נִסְרְכָה בֶּחָזֶה וּטְרֵפָה. <small>הַגָּה: וּלְדִידָן אֵין נַפְקוּתָא בְּחִלּוּקִים אֵלּוּ, גַּם בְּכָל הַחִלּוּקִים אֲשֶׁר יִתְבָּאֲרוּ עַד סוֹף הַסִּימָן, כִּי כְּבָר נָהֲגוּ בְּאֵלּוּ הָאֲרָצוֹת לְהַטְרִיף הַכֹּל וְאֵין לְשַׁנּוֹת, כִּי מִנְהַג קַדְמוֹנִים הוּא בְּאַשְׁכְּנַז וְצָרְפַת שֶׁאָנוּ מִבְּנֵי בְּנֵיהֶם; וְלָכֵן אֵין לְהַכְשִׁיר שׁוּם סִרְכָא בָּרֵאָה, אִם לֹא ב' אֻנּוֹת הַסְּרוּכוֹת בִּכְסִדְרָן לְמַטָּה מֵחֶצְיָן לְצַד עִקָּרָן, וְהוּא הַדִּין אֻנָּה בְּאוּמָה בִּכְסִדְרָהּ כִּי הַאי גַּוְנָא; וּכְבָר נִתְבָּאֵר שֶׁנָּהֲגוּ לְהָקֵל בְּסִרְכָא הַמִּתְנַתֶּקֶת עַל יְדֵי מִעוּךְ וּמִשְׁמוּשׁ.</small> 

וְדַוְקָא כְּנֶגֶד הָאֻנּוֹת הוּא דְּמַכְשְׁרִינָן, אֲבָל שֶׁלֹּא כְּנֶגֶד הָאֻנּוֹת טְרֵפָה. 

הָא דְּמַכְשְׁרִינָן, דַּוְקָא כְּשֶׁהַנֶּקֶב כְּנֶגֶד הַדֹּפֶן, אֲבָל אִם נִקְּבָה מִבִּפְנִים אוֹ אֲפִלּוּ בְּשִׁפּוּלֵי רֵאָה, וְסִרְכָא יוֹצֵאת מִשָּׁם לַדֹּפֶן, טְרֵפָה; וְאִם סִרְכָא יוֹצֵאת מִשִּׁפּוּלֵי אוּנָּא וּמִתְפַּשֶּׁטֶת עַל גַּב הָאוּנָּא וְנִסְרֶכֶת לַדֹּפֶן. אִם רֹב הַסִרְכָא הִיא בְּגַב הָאוּנָּא, כְּשֵׁרָה; וְאִם לָאו, טְרֵפָה. 

אִם סִרְכָא עוֹלָה מִן הָאֻנָּה לַדֹּפֶן שֶׁבְּצַד הָאֻמָה, טְרֵפָה; וְאִם סִרְכָא עוֹלָה מֵאוּנָּא לַדֹּפֶן שֶׁכְּנֶגֶד הָאוּנָּא וְלַדֹּפֶן שֶׁכְּנֶגֶד הָאֻמָה, אָזְלִינַן בָּתַר רֻבָּא. 

אִם הָאֻמָה סְרוּכָה לַדֹּפֶן. אִם יֵשׁ מַכָּה בַּדֹּפֶן, כְּשֵׁרָה וְאֵינָהּ צְרִיכָה בְּדִיקָה; וְאִם אֵין מַכָּה בַּדֹּפֶן, טְרֵפָה וְלֹא מְהַנְּיָא לָהּ בְּדִיקָה. וְדַוְקָא בִּסְרוּכָה לַדֹּפֶן מַכְשִׁירִין עַל יְדֵי מַכָּה, אֲבָל אִם סְרוּכָה לִשְׁאָר מְקוֹמוֹת, כְּגוֹן: חָזֶה וְגַרְגֶּרֶת וְשַׁמְנוּנִית הַלֵּב וְטַרְפָּשׁ וְכַיּוֹצֵא בָּהֶן, אַף עַל פִּי שֶׁיֵּשׁ בָּהֶן מַכָּה, טְרֵפָה וְלֹא מְהַנֵּי לָהּ בְּדִיקָה. 

מַכָּה זוֹ שֶׁאָמְרוּ, הַיְנוּ שֶׁיֵּשׁ בַּדֹּפֶן כְּעֵין נֶגַע; אֲבָל אִם יֵשׁ בֶּהָרוֹת שְׁחֹרוֹת בִּלְבַד, אֵינוֹ סִימַן מַכָּה מַמָּשׁ. וְאִם נִשְׁבַּר הַצֶּלַע, אַף עַל פִּי שֶׁחָזַר וְנִקְשַׁר, קָרֵינָן בֵּהּ, שַׁפִּיר, מַכָּה. 

אִם כָּל הָרֵאָה דְּבוּקָה לַדֹּפֶן, אִם אֵין מַכָּה בַּדֹּפֶן טְרֵפָה, וְלֹא מְהַנֵּי לָהּ בְּדִיקָה, אֲפִלּוּ אִם דְּבוּקָה כֻּלָּהּ בְּלֹא שׁוּם פִּלּוּשׁ. וְיֵשׁ מִי שֶׁכָּתַב, שֶׁהַמַּתִּירָהּ בַּר נִדּוּי הוּא, וְהַכֵּלִים אֲסוּרִים <small><small>(רשב''ץ)</small>.</small> 

אִם הָאוּמָה וְהָאוּנָּא נִסְרְכוּ בְּסִרְכָא אַחַת לַדֹּפֶן, אִם רֹב הַסִרְכָא מֵהָאוּנָּא כְּשֵׁרָה; וְאִם רֻבָּהּ מֵהָאוּמָה, טְרֵפָה, אִם אֵין מַכָּה בַּדֹּפֶן. וְכֵן אוּנָּא הַסְרוּכָה בְּסִרְכָא אַחַת לֶחָזֶה וְלַדֹּפֶן, אָזְלִינָן בָּתַר רֻבָּא. וְכֵן אוּמָה הַסְרוּכָה בְּסִרְכָא אַחַת לְדֹפֶן שֶׁיֵּשׁ בּוֹ מַכָּה, וְהַסִרְכָה בַּמַּכָּה וְחוּצָה לָהּ, אִם רֻבָּהּ בַּמַּכָּה, כְּשֵׁרָה; וְאִם לָאו, טְרֵפָה. וְכֵן אִם נִסְרְכָה הָאֻמָה בְּסִרְכָא אַחַת לַטַּרְפָּשׁ וְלַמַּכָּה שֶׁבַּדֹּפֶן, אִם רֻבָּהּ בַּמַּכָּה שֶׁבַּדֹּפֶן, כְּשֵׁרָה; וְאִם לָאו, טְרֵפָה. <small>הַגָּה: רֵאָה שֶׁנִּמְצָא עָלֶיהָ כְּמוֹ כִּסּוּי חֵלֶב, וְהוּא בָּשָׂר בָּלוּי, קוֹלְפִין אוֹתוֹ מֵעָלֶיהָ, וְאִם הָרֵאָה תַּחְתָּיו שָׁלֵם וְיָפֶה, כָּשֵׁר; מִיהוּ צָרִיךְ לִבְדֹּק הָרֵאָה בִּנְפִיחָה. <small><small>(בֵּית יוֹסֵף סוֹף סִימָן ל''ח בְּשֵׁם רוֹקֵחַ)</small>.</small> </small> 


Siman 40

הַלֵּב יֵשׁ לוֹ ג' חֲלָלִים, נִקַּב לְאַחַד מֵהֶם טְרֵפָה, וַאֲפִלּוּ אִם חֵלֶב טַרְפָּשׁ הַלֵּב סוֹתְמוֹ, אֲבָל אִם שֻׁמָּן הַלֵּב עַצְמוֹ סוֹתְמוֹ, כָּשֵׁר. <small>הַגָּה: וְיֵשׁ אוֹמְרִים דְּלֹא מֵהָנֵי סְתִימַת שֻׁמַּן הַלֵּב וּכְדְאִיתָא בְּסָמוּךְ סוֹף סי' זֶה <small><small>(כָּךְ מַשְׁמָע מִמָּרְדְּכַי פא''ט וְהג' אֲשֵׁרִי)</small>,</small> וְיֵשׁ לָחוּשׁ לְדִבְרֵיהֶם.</small> 

נִקַּב וְלֹא הִגִּיעַ לֶחָלָל, אִם מֵחֲמַת חֹלִי, כְּשֵׁרָה; וְאִם בְּקוֹץ אוֹ בְּמַחַט, טְרֵפָה. 

נִמְצָא מַחַט בַּלֵּב, אַף עַל פִּי שֶׁאֵינוֹ נִכָּר בַּחוּץ, טְרֵפָה, וְהוּא הַדִּין אִם נִמְצָא בְּטַרְפֵּשָׁא דְּלִבָּא. <small>הַגָּה: מִיהוּ, אִם לֹא נִמְצָא רַק בַּסִּמְפּוֹן הַגָּדוֹל שֶׁבַּלֵּב וְקוּפָהּ לְבַר, דְּהַיְנוּ לְצַד חֲלַל הַלֵּב, אִם רֹאשׁ הַמַּחַט כְּגַרְעִין שֶׁל תְּמָרָה, כְּשֵׁרָה <small><small>(ד''ע בְּפֵרוּשׁ בה''ג)</small></small> דְתָלִינָן דְּנִכְנַס דֶּרֶךְ הַגַּרְגֶּרֶת לַסִּמְפּוֹן שֶׁבַּלֵּב, וּמֵאַחַר שֶׁרֹאשׁוֹ לְמַטָּה אֵין סוֹפוֹ לִנְקֹב, וְהַבְּהֵמָה תִּפְלֹט אוֹתוֹ עַל יְדֵי כִּיחָהּ וְנִיעָהּ.</small> 

קְנֵה הַלֵּב שֶׁהוּא קְנֵה שֻׁמָּן שֶׁיּוֹרֵד בֵּין שְׁתֵּי עֲרוּגוֹת הָרֵאָה, וְכֵן הַמַּזְרֵק <small><small>(פי' כְּעֵין קָנֶה)</small></small> הַגָּדוֹל שֶׁיּוֹצֵא מִמֶּנּוּ לָרֵאָה שֶׁנִּקַּב לַחֲלָלוֹ בְּמַשֶּׁהוּ, טְרֵפָה <small>וְעַיֵּן לְעֵיל סוֹף סִימָן ל''ד.</small> 

נִטַּל הַלֵּב, בֵּין בַּיָּד בֵּין מֵחֲמַת חֹלִי, טְרֵפָה. 

יֵשׁ מִי שֶׁאוֹמֵר שֶׁאִם שֻׁמַּן הַלֵּב דָּבוּק בַּלֵּב וְאָדוּק מְאֹד, מַפְרִידִין אוֹתוֹ בְּסַכִּין, וְאִם נִמְצָא שָׁם אוֹ בְּעֹבִי הַלֵּב קֹרֶט דָּם, אָסוּר, וְאֵין צָרִיךְ לוֹמַר אִם נִמְצָא בַּחֲלָלוֹ. <small>הַגָּה: נִצְרַר הַדָּם בְּעֹבִי הַבָּשָׂר הֲרֵי הוּא כְּקֹרֶט דָּם וּטְרֵפָה <small><small>(א''ו הָאָרֹךְ)</small> ;</small> ע''ל סוֹף סִימָן מ''ו בְּדִין לֵב שֶׁנִּסְרַךְ לְמָקוֹם אַחֵר.</small> 


Siman 41

נִטַּל הַכָּבֵד, טְרֵפָה, אֶלָּא אִם כֵּן נִשְׁתַּיֵּר כְּזַיִת בִּמְקוֹם מָרָה וּכְזַיִת בִּמְקוֹם חַיּוּתוֹ שֶׁהוּא תָּלוּי בּוֹ, וְיִהְיוּ כִּשְׁנֵי זֵיתִים הַלָּלוּ כָּל אֶחָד שָׁלֵם בִּמְקוֹמוֹ, אֲבָל אִם הָיָה מִתְלַקֵּט אוֹ כִּרְצוּעָה אוֹ מְרֻדָּד, טְרֵפָה. 

שִׁעוּר זֶה דְּכִשְׁנֵי זֵיתִים אֲפִלּוּ בְּשׁוֹר הַגָּדוֹל, וּבְעוֹף הַכֹּל לְפִי גָּדְלוֹ וְקָטְנוֹ. <small><small>(עַיֵּן לְעֵיל סי' כ' ס''ב וסי' ל''ד ס''ד)</small>.</small> 

יָבֵשׁ הַכָּבֵד עַד שֶׁנִּפְרָךְ בַּצִּפֹּרֶן, טְרֵפָה, וְהוּא שֶׁיָּבֵשׁ כֻּלּוֹ וְלֹא נִשְׁתַּיֵּר כַּזַּיִת בִּמְקוֹם מָרָה וְכַזַּיִת בִּמְקוֹם חַיּוּתוֹ. <small>הַגָּה: וְאִם יָבְשׁוּ אֵלּוּ הַב' זֵיתִים לְבַד, נַמֵּי טְרֵפָה; נִמּוֹק הַכָּבֵד, דְּהַיְנוּ שֶׁדָּם יוֹצֵא מִבְּשַׂר הַכָּבֵד שֶׁנִּמּוֹק וְהָיָה לְדָם, טְרֵפָה <small><small>(רוֹקֵחַ)</small>,</small> אַף עַל פִּי שֶׁנִּשְׁתַּיְּרוּ ב' הַזֵּיתִים, דְּסוֹפוֹ לִרְקַב הַכֹּל <small><small>(ד''ע)</small>.</small> יֵשׁ אוֹמְרִים כָּבֵד שֶׁקָּשֶׁה כְּאֶבֶן, טְרֵפָה <small><small>(רוֹקֵחַ וְעַיֵּן בֵּית יוֹסֵף וד''מ)</small>,</small> וְהוּא שֶׁלֹּא נִשְׁתַּיְּרוּ בָּהּ ב' זֵיתִים הַנִּזְכָּרִים שֶׁלֹּא נִתְקַשּׁוּ.</small> 

הִתְלִיעַ הַכָּבֵד, אֲפִלּוּ בִּמְקוֹם מָרָה וּבִמְקוֹם חִיּוּתוֹ, כְּשֵׁרָה. 

נֶעֱקַר הַכָּבֵד בִּמְקוֹמוֹת הַרְבֵּה וּמְעֹרֶה בְּטַרְפְּשִׁין כָּאן מְעַט וְכָאן מְעַט, כְּשֵׁרָה. 

מַחַט שֶׁנִּמְצָא בַּכָּבֵד, בֵּין שֶׁבָּא לְפָנֵינוּ שָׁלֵם בֵּין שֶׁבָּא חָתוּךְ, אִם צַד הָעָב שֶׁלּוֹ לְצַד חֲלַל הַבְּהֵמָה אֲפִלּוּ כֻּלּוֹ טָמוּן בִּבְשַׂר הַכָּבֵד, טְרֵפָה; וְאִם צַד הַדַּק שֶׁלֹּוֹ כְּלַפֵּי חוּץ, כְּשֵׁרָה, שֶׁאָנוּ תּוֹלִים לוֹמַר: דֶּרֶךְ סִמְפּוֹן בָּא שָׁם <small>וְדַוְקָא שֶׁצַּד הָעָב פּוֹנֶה לְצַד הַסִּמְפּוֹן, אֲבָל אִם פּוֹנֶה לַצְּדָדִין בְּכָל עִנְיָן טְרֵפָה <small><small>(בֵּית יוֹסֵף)</small> ;</small> </small> בַּמֶּה דְּבָרִים אֲמוּרִים בְּמַחַט גַּסָה, אֲבָל בְּדַקָּה אֵין חִלּוּק וּטְרֵפָה, וְשִׁעוּר גַּסָה כְּשִׁעוּר גַּרְעִין שֶׁל תְּמָרָה. 

מַחַט שֶׁנִּמְצָא בְּסִמְפּוֹן גָּדוֹל שֶׁבַּכָּבֵד, וְהוּא סִמְפּוֹן הַקָּנֶה שֶׁנִּכְנָס בְּתוֹכוֹ, וְכֵן אִם נִמְצָא בְּסִמְפּוֹן גָּדוֹל שֶׁל רֵאָה, כְּשֵׁרָה. 

נִקַּב טַרְפֵּשׁ הַכָּבֵד נֶקֶב מְפֻלָּשׁ מִצַּד הַכָּבֵד, טְרֵפָה, אֲבָל אִם נִסְרְכָה בְּסִרְכָא בַּצֶּלַע, כְּשֵׁרָה. <small>הַגָּה: וְאִם נִסְרַךְ טַרְפֵּשׁ הַכָּבֵד לְבֵית הַכּוֹסוֹת, יֵשׁ לִבְדֹּק בַּכֶּרֶס שֶׁבְּוַדַּאי יֵשׁ שָׁם קוֹץ אוֹ מַחַט שֶׁנִּקְּבָה וְעַל יְדֵי זֶה בָּאָה סִרְכָא זוֹ, כֵּן מָצָאתִי <small><small>(בִּבְדִיקוֹת יְשָׁנִים)</small></small> וְרָאִיתִי מַעֲשֶׂה, וְהָכֵי נָהוּג.</small> 

נִמְצָא מַחַט בַּטַּרְפָּשׁ, סְפֵק טְרֵפָה. 

נִמְצְאוּ שְׁנֵי כְּבֵדִים בִּבְהֵמָה אוֹ בְּעוֹף, טְרֵפָה, דְּכָל יָתֵר כְּנָטוּל דָּמֵי וַהֲוָה לֵהּ נִטַּל הַכָּבֵד. 


Siman 42

מָרָה שֶׁנִּקְּבָה, טְרֵפָה; וְאִם נִקְּבָה כְּנֶגֶד הַכָּבֵד וְהַכָּבֵד סוֹתְמוֹ, כְּשֵׁרָה. <small>נִסְרְכָה הַמָּרָה לְמָקוֹם אַחֵר, כְּשֵׁרָה <small><small>(מָרְדְּכַי פא''ט וא''ו הָאָרֹךְ)</small></small> וע''ל סי' מ''ו.</small>  

נְטוּלָה בַּיָּד אוֹ חֲסֵרָה, טְרֵפָה. 

אִם חֲסֵרָה הַמָּרָה, קוֹרֵעַ הַכָּבֵד שְׁתִי וָעֵרֶב וְטוֹעֲמוֹ בִּלְשׁוֹנוֹ, אִם יִטְעֹם טַעַם מַר, כְּשֵׁרָה; וְאִם לֹא טָעַם טַעַם מַר, יִצְלֶנּוּ בַּגֶּחָלִים וְיִטְעֹם אִם יֵשׁ בּוֹ טַעַם מַר, כְּשֵׁרָה, וְאִם לָאו, טְרֵפָה. <small>וְאַף עַכְשָׁו נוּכַל לִסְמֹךְ עַל טְעִימַת הַכָּבֵד <small><small>(פִּסְקֵי מהרא''י סִימָן ל')</small>.</small> </small> 

נִמְצְאוּ שְׁתֵּי מָרוֹת, טְרֵפָה, דְּכִנְטוּלָה דָּמִי; וְאִם הִיא אַחַת וְנִרְאֵית כִּשְׁתַּיִם, נוֹקְבִין אוֹתָהּ, וְאִם שׁוֹפְכוֹת זוֹ לָזוֹ, אַחַת הִיא וּכְשֵׁרָה; וְאִם לָאו, שְׁתַּיִם הֵם וּטְרֵפָה. 

אִם נִקְּבוּהָ וְלֹא הָיוּ שׁוֹפְכוֹת זוֹ לָזוֹ, וְאַחַר כָּךְ נִפְּחוּ זוֹ וְעָלְתָה גַּם חֲבֶרְתָּהּ בִּנְפִיחָה זוֹ, אוֹ שֶׁהִטִּילוּ מַיִם בְּאַחַת מֵהֶן וְעַל יְדֵי כָּךְ נִתְמַלְּאָה גַּם חֲבֶרְתָּהּ מַיִם, כְּשֵׁרָה. 

אַף עַל פִּי שֶׁהֵן שְׁתֵּי מָרוֹת גְּמוּרוֹת, רַק שֶׁבִּמְקוֹם דִּבּוּקָן בַּכָּבֵד כְּמוֹ רֹחַב אֶצְבַּע הָיוּ כְּאַחַת, כְּשֵׁרָה, אֲפִלּוּ אִי לֹא שָׁפְכִי אַהֲדָדֵי; וְהוּא הַדִּין אִם מִתְּחִלָּתָן הֵן שְׁתַּיִם וּבַסוֹף הֵן מִתְעָרְבוֹת וְנַעֲשׂוֹת אַחַת, כְּשֵׁרָה. 

הָיוּ שְׁתֵּי מָרוֹת בַּכָּבֵד, אַחַת הֵנָּה וְאַחַת הֵנָּה וְסִמְפּוֹן אֶחָד שׁוֹפֵךְ מָרָה לִשְׁתֵּיהֶן, וּכְשֶׁאָדָם זוֹקֵף הָאַחַת חוֹזֶרֶת לֵחָה לְמָקוֹם שֶׁהַסִמְפּוֹן מְחַלֵּק מָרָה וְשׁוֹפֵךְ לִשְׁתֵּיהֶן, אֲבָל כְּשֶׁהֵן שׁוֹכְבוֹת כְּדֶרֶךְ שֶׁהֵן עוֹמְדוֹת בְּחַיֵּי הַבְּהֵמָה אֵין שׁוֹפְכוֹת זוֹ לְזוֹ, יֵשׁ לְהַכְשִׁיר בְּבֶהֱמַת יִשְׂרָאֵל. <small>הַגָּה: מָרָה הַנִּכֶּרֶת מֵעֵבֶר לְעֵבֶר שֶׁל כָּבֵד, אִי שָׁפְכֵי לַהֲדָדֵי חָדָא הִיא, וּכְשֵׁרָה <small><small>(כָּךְ פי' דִּבְרֵי הַמָּרְדְּכַי שֶׁהֵבִיא אִסוּר וְהֶתֵּר הָאָרֹךְ כְּלָל נ''ב ד''ט)</small> ;</small> וְאִי לָֹא שָׁפְכִי לַהֲדָדֵי, טְרֵפָה.</small> 

יֵשׁ מִינֵי עוֹפוֹת שֶׁאֵין לָהֶם מָרָה, כְּמוֹ תּוֹרִים וּבְנֵי יוֹנָה, וְאֵין לְאָסְרָן כֵּיוָן שֶׁכָּל הַמִּין כָּךְ; וְהַצְּבִי אֵין לוֹ מָרָה בַּכָּבֵד, אֲבָל יֵשׁ לוֹ לְמַטָּה סָמוּךְ לִזְנָבוֹ. <small>הַגָּה: מִי שֶׁבָּא לְפָנָיו עוֹף שֶׁאֵינוֹ מַכִּיר מִינוֹ וְלֹא נִמְצָא לוֹ מָרָה, אֵין אוֹמְרִים: וַדַּאי כָּל מִינוֹ אֵין לָהֶם מָרָה, אֶלָּא אָמְרִינָן: מִסְּתָמָא יֵשׁ לוֹ מָרָה, עַד שֶׁיִּוָדַע שֶׁמִּין זֶה אֵין לוֹ מָרָה <small><small>(תְּשׁוּבַת רַשְׁבָּ''א סִימָן ק''ח)</small>.</small> </small> 

גַּרְעִין שֶׁנִּמְצָא בַּמָּרָה, אִם הָיָה כְּמוֹ גַּרְעִינָהּ שֶׁל תְּמָרָה שֶׁאֵין רֹאשָׁהּ חַד, מֻתֶּרֶת; וְאִם רֹאשָׁהּ חַד כְּגַרְעִינָהּ שֶׁל זַיִת, אֲסוּרָה, שֶׁהֲרֵי נִקְּבָה אוֹתָהּ כְּשֶׁנִּכְנְסָה, וְזֶה שֶׁלֹּא יֵרָאֶה הַנֶּקֶב מִפְּנֵי שֶׁהֻגְלַד פִּי הַמַּכָּה. <small>הַגָּה: וְכָל שֶׁכֵּן אִם נִמְצָא מַחַט אוֹ קוֹץ בַּמָּרָה, דִּטְרֵפָה <small><small>(או''ה ור''ן וְרַמְבַּ''ם עד''מ וּב''ח וּמַהַרְשַׁ''ל פא''ט סי' מ''ט וְסוֹף ש''ד)</small>.</small> </small> 


Siman 43

נִטַּל הַטְּחוֹל, כְּשֵׁרָה. 

הַטְּחוֹל, רֹאשׁוֹ הָאֶחָד עָב וְהַשֵּׁנִי דַּק כִּבְרִיַּת הַלָּשׁוֹן, אִם נִקַּב בְּרֹאשׁ הָעָב נֶקֶב מְפֻלָּשׁ, טְרֵפָה; וְאִם נִקַּב נֶקֶב שֶׁאֵינוֹ מְפֻלָּשׁ, אִם נִשְׁאַר תַּחְתָּיו כְּעֳבִי דִּינַר זָהָב, מֻתָּר; פָּחוֹת מִכָּאן, הֲרֵי הוּא כִּמְפֻלָּשׁ, וּטְרֵפָה. אֲבָל אִם נִקַּב הַדַּק, כְּשֵׁרָה. <small>הַגָּה: וַאֲפִלּוּ נֶחְתַּךְ בַּמָּקוֹם הַדַּק, כְּשֵׁרָה <small><small>(טוּר)</small>.</small> נִקְרְעָה הַטְּחוֹל אוֹ נִמּוֹקָה אוֹ לָקְתָה בְּשִׁנּוּי בָּשָׂר, דִּינָהּ כְּנִקְּבָהּ <small><small>(שְׁעָרִים והג''א)</small> ;</small> וְכֵן כָּל מָקוֹם שֶׁהַבָּשָׂר רָע וְנִרְקַב, דִּינוֹ כְּנִקַּב. וְאִם מַיִם בַּטְּחוֹל, אֲפִלּוּ עֲכוּרִין וּסְרוּחִין, אִם הַבָּשָׂר סְבִיבַיו שָׁלֵם, כָּשֵׁר. <small><small>(בֵּית יוֹסֵף בְּשֵׁם מָרְדְּכַי וְהג''א וְעַיִּןִ לְעֵיל סוֹף סִימָן נ')</small>.</small> </small> 

יֵשׁ מִי שֶׁכָּתַב, שֶׁכָּל מַה שֶׁדָּבוּק לַכֶּרֶס, קָרוּי עָב, וְלֹא יוֹתֵר. 

 עֳבִי דִּינַר זָהָב לֹא יָדַעְנוּ שִׁעוּרוֹ, וּמִכָּל מָקוֹם נִרְאֶה שֶׁהוּא פָּחוֹת מֵחֲצִי עָבְיוֹ. 

נִמְצְאוּ שְׁנֵי טְחוֹלִים, כְּשֵׁרָה, וַאֲפִלּוּ דְּבוּקִים זֶה לָזֶה בַּצַּד הָעָב. <small>הַגָּה: וְיֵשׁ מַחֲמִירִים אִם נִמְצָא כְּמִין טְחוֹל בַּצַּד הָעָב <small><small>(הַגָּהוֹת ש''ד סִימָן פ''ט ומ''כ בְּשֵׁם מַהֲרִי''ל וּמַהֲרִ''י מוּלִין)</small> ;</small> וְטוֹב לְהַחֲמִיר, אִם לֹא בִּמְקוֹם הֶפְסֵד מְרֻבֶּה.</small> 

טְחוֹל הָעוֹף עָגֹל כַּעֲנָבָה, וְאֵינוֹ דּוֹמֶה לְשֶׁל בְּהֵמָה, לְפִיכָךְ אֵין הַנֶּקֶב פּוֹסֵל בּוֹ. 


Siman 44

נִטְּלוּ הַכְּלָיוֹת, כְּשֵׁרָה; לְפִיכָךְ, אִם נִבְרֵאת בְּכֻלְיָא אַחַת אוֹ בְּג' כֻּלְיוֹת, כְּשֵׁרָה; וְכֵן אִם נִקְּבָה הַכֻּלְיָא, אוֹ נֶחְתְּכָה, אֲפִלּוּ עַד מְקוֹם חָרִיץ, כְּשֵׁרָה. 

לָקְתָה הַכֻּלְיָא, וְהוּא שֶׁיֵּעָשֶׂה בְּשָׂרָהּ כִּבְשַׂר הַמֵּת שֶׁהִבְאִישׁ אַחַר יָמִים, שֶׁאִם תֶּאֱחֹז בְּמִקְצָתוֹ יִתְמַסְמֵס וְיִפֹּל, וְהִגִּיעַ חֹלִי זֶה עַד הַלֹּבֶן שֶׁבְּתוֹךְ הַכֻּלְיָא, הֲרֵי זוֹ טְרֵפָה <small>מַכַּת חֶרֶב, דִּינוֹ כְּלָקְתָה הַכֻּלְיָא <small><small>(הַגָּהוֹת אשיר''י וּמָרְדְּכַי וְעַיִּןִ ס''ק ז')</small>.</small> </small> וְכֵן אִם נִמְצֵאת בַּכּוּלְיָא לֵחָה, אַף עַל פִּי שֶׁאֵינָהּ סְרוּחָה, אוֹ שֶׁנִּמְצְאוּ בָּהּ מַיִם עֲכוּרִים אוֹ סְרוּחִים, הֲרֵי זוֹ טְרֵפָה, וְהוּא שֶׁיַּגִּיעוּ עַד הַלֹּבֶן, אֲבָל אִם נִמְצְאוּ בָּהּ מַיִם זַכִּים, כְּשֵׁרָה אֲפִלּוּ הִגִּיעוּ לַלֹּבֶן שֶׁבָּהּ <small><small>(וַאֲפִלּוּ נִמְצְאוּ הַמַּיִם זַכִּים בְּשַׁלְחוּפִית קְטַנָּה בַּכֻּלְיָא, כָּשֵׁר)</small> <small><small>(מָרְדְּכַי פא''ט והג''א)</small> ;</small> </small> וְאִם נִמְצָא בָּהּ דָּם, דִּינָהּ כְּמַיִם; <small><small>(וְכָל בּוֹ ואו''ה כְּלָל צ''ג)</small></small> וְאִם נִמְצֵאת מְלֵאָה מַיִם שֶׁמַרְאֵיהֶם רַע אֲבָל לֹא הָיוּ עָבִים וַעֲכוּרִים, אֶלָּא מַרְאֵיהֶם כַּרְכּוֹמִי כְּמַרְאֵה הַדְּבַשׁ, כְּשֵׁרָה; וְיֵשׁ מִי שֶׁאוֹסֵר <small>וְהָכִי נָהוּג.</small> 

אִם לֹא הָיָה הַלָּקוּת אֶלָּא בַּלֹּבֶן, אַף עַל פִּי שֶׁכָּל שְׁאָר הַכֻּלְיָא בְּרִיאָה, טְרֵפָה. 

נִמְצְאוּ בַּכֻּלְיָא אֲבָנִים, כְּשֵׁרָה. 

כֻּלְיָא שֶׁהִקְטִינָה, טְרֵפָה. וְכַמָּה תִּקְטַן וְתִטָּרֵף, בִּבְהֵמָה דַּקָּה עַד כְּפוֹל, וּפוֹל בִּכְלָל, טְרֵפָה; וּבְגַסָה, עַד כַּעֲנָבָה בֵּינוֹנִית, וַעֲנָבָה בִּכְלָל, טְרֵפָה; וְדַוְקָא שֶׁהִקְטִינָה מֵחֲמַת חֹלִי, אֲבָל הָיְתָה קְטַנָּה בְּתוֹלַדְתָּהּ, כְּשֵׁרָה. וְהֵיכִי יָדְעִינָן אִי הֲוֵי מֵחֲמַת חֹלִי אוֹ לֹא, אִי חָזֵינָן שֶׁהַקְּרוּם שֶׁלָּהּ כָּווּץ בְּיָדוּעַ שֶׁמֵּחֲמַת חֹלִי הִיא, וְאִם אֵינוֹ כָּווּץ אֶלָּא שֶׁעָשׂוּי כְּמִדַּת כֻּלְיָא, מוֹכְחָא מִלְּתָא שֶׁמִּתְּחִלַּת בְּרִיָּתָהּ הָיְתָה כָּךְ, וּכְשֵׁרָה. 

יֵשׁ מִי שֶׁכָּתַב, שֶׁכְּשֶׁאָמְרוּ נִטְּלוּ הַכְּלָיוֹת כְּשֵׁרָה, הַיְנוּ כְּשֶׁנִּטְּלוּ בַּיָּד אוֹ כְּשֶׁנִּבְרֵאת כָּךְ, אֲבָל אִם נִטְּלָה עַל יְדֵי חֹלִי, כֵּיוָן שֶׁהִקְטִינָה לְפָחוֹת מִכְּשִׁעוּר כְּבָר נֶאֶסְרָה וְאֵיךְ תַּחֲזֹר לְהַכְשִׁירָהּ כְּשֶׁגָּמְרוּ לִכְלוֹת וּלְהָמֵק; וּלְפִי זֶה צָרִיךְ לִבְדֹּק, אִם הַכִּיס שֶׁלָּהֶם מָלֵא חֵלֶב, נִכָּר שֶׁזֶּה תְּחִלַּת בְּרִיָּתָהּ, וּכְשֵׁרָה, וְאִם נִמְצָא שָׁם חָלָל וּמָקוֹם רֵיק, נִכָּר שֶׁהָיוּ לָהּ כְּלָיוֹת אֶלָּא שֶׁנִּמּוֹחוּ, וּטְרֵפָה. 

אִם הָיוּ ג' כְּלָיוֹת אוֹ יוֹתֵר, וְהִקְטִינוּ הַיְתֵרוֹת וְנִשְׁאֲרוּ שְׁתַּיִם כְּהִלְכָתָן שֶׁלֹּא הִקְטִינוּ, כְּשֵׁרָה. 

יֵשׁ מִי שֶׁכָּתַב דְּלֹּבֶן בַּכֻּלְיָא לָקוּתָא הִיא, וְכָל שִׁנּוּי מַרְאֶה פּוֹסֵל בָּהּ. 

כֻּלְיָא שֶׁהֱאֶדִימָה כֻּלָּהּ אוֹ מִקְצָתָהּ, כְּשֵׁרָה. 

אֵין טְרֵפוּת בְּכֻלְיָא שֶׁל עוֹף. 


Siman 45

בְּהֵמָה אוֹ עוֹף שֶׁנִּטַּל הָאֵם שֶׁהַוָּלָד מֻנָּח בָּהּ, כְּשֵׁרָה. <small>הַגָּה: וְכָל שֶׁכֵּן נִקַּב, דְּכָשֵׁר <small><small>(ד''ע)</small> ;</small> וְיֵשׁ מַחֲמִירִין לֶאֱסֹר בְּנִקַּב אוֹ נִמּוֹק <small><small>(שם וְרוֹקֵחַ ועס''ק ג' וְהַגָּהַת ש''ד סִימָן פ''ח בְּשֵׁם אוֹר זָרוּעַ ואו''ה כְּלָל נ''ה)</small>,</small> וְיֵשׁ לְהַחְמִיר אִם לֹא בִּמְקוֹם הֶפְסֵד מְרֻבֶּה.</small> 

נִטְּלָה שַׁלְפּוּחִית שֶׁמֵּי רַגְלַיִם נִקְוִים לְתוֹכָהּ, כְּשֵׁרָה, וְיֵשׁ אוֹסְרִין. <small>וְהָכֵי נָהוּג לְהַטְרִיף, אֲפִלּוּ בְּנִקַּב <small><small>(טוּר בְּשֵׁם ר''ח והגהמ''י פ''ח מה''ש בְּשֵׁם הַתּוֹסָפוֹת רֵישׁ דַּף מ''ח וַאֲגֻדָּה וְכֵן כָּתַב בַּהַגָּהָה ש''ד סִימָן פ''ח בְּשֵׁם אוֹר זָרוּעַ וְד''מ בְּשֵׁם מהרא''י וּמַהַרְשַׁ''ל בא''ו שֶׁלּוֹ סִימָן צ''ו בְּשֵׁם רַאַבִיָ''ה וְר''י)</small>.</small> </small> 


Siman 46

נִקְּבוּ הַדַּקִּין, טְרֵפָה, וַאֲפִלּוּ לֵחָה שֶׁבָּהֶן סוֹתַמְתָּן, אֵינָהּ סְתִימָה, וַאֲפִלּוּ הִיא דְּבוּקָה בָּהֶן הַרְבֵּה עַד שֶׁאֵין יָכוֹל לְהוֹצִיאָהּ אֶלָּא עַל יְדֵי הַדְּחָק. וְאִם חֵלֶב טָהוֹר סוֹתֵם, כְּשֵׁרָה. שֶׁכָּל חֵלֶב טָהוֹר סוֹתֵם, טָמֵא אֵינוֹ סוֹתֵם, חוּץ מִקְּרוּם שֶׁעַל הַלֵּב וְחֵלֶב שֶׁעַל גַּבֵּי הַכַּרְכַּשְׁתָּא <small><small>(פי' מְעִי הַדָּבוּק בְּפִי הַטַּבַּעַת)</small></small> שֶׁאַף עַל פִּי שֶׁהֵם טְהוֹרִים אֵינָם סוֹתְמִים. וְחֵלֶב חַיָּה שֶׁכְּנֶגְדּוֹ אָסוּר בִּבְהֵמָה, אֵינוֹ סוֹתֵם, וְהָעוֹף כָּל שֻׁמָּן שֶׁלּוֹ סוֹתֵם. <small>הַגָּה: וְאֵינוֹ סוֹתֵם אֶלָּא בְּאוֹתוֹ אֵבָר שֶׁהַשֻּׁמָן דָּבוּק בּוֹ בְּתוֹלַדְתּוֹ, אֲבָל אִם סוֹתֵם נֶקֶב שֶׁל אֵבֶר אַחֵר לֹא מִקְרֵי סְתִימָה, וּטְרֵפָה <small><small>(בֵּית יוֹסֵף בְּשֵׁם תּוֹסָפוֹת וְהָרֹא''שׁ וְהָרַשְׁבָּ''א)</small>.</small> </small> 

יָצְאוּ הַדַּקִּין לַחוּץ וְהֻחְזְרוּ מֵאֲלֵיהֶן, כְּשֵׁרָה. וְאִם הֶחֱזִירָן, אִם נִתְהַפְּכוּ אַף עַל פִּי שֶׁלֹּא נִקְּבוּ, טְרֵפָה, שֶׁאִי אֶפְשָׁר שֶׁיַּחֲזִירוּהָ כְּמוֹת שֶׁהָיוּ אַחַר שֶׁנֶּהֶפְכוּ, וְאֵינָהּ חַיָּה; וְהוּא הַדִּין אִם לֹא יָצְאוּ וְנִמְצְאוּ מְהֻפָּכִין, טְרֵפָה <small><small>(ל' רַמְבַּ''ם פ''ו מה''ש דט''ו)</small>. <small>הַגָּה: וְכֵן אִם נִמְצְאוּ הַמֵּעַיִם בֵּין עוֹר לַבָּשָׂר וְנִמְצָא תָּפוּר שָׁם, יֵשׁ לָחוּשׁ שֶׁיָּצְאוּ וְנִתְהַפְּכוּ. אֲבָל אִם לֹא נִמְצָא שָׁם תְּפִירָה, וְלֹא נִכַּר שָׁם שֶׁנִּקְרַע, וְלֹא הָיָה נִכָּר בָּהּ שׁוּם רִעוּתָא, כְּשֵׁרָה</small> <small>(א''ו הָאָרֹךְ כְּלָל נ''ה וְהַגָּהַת ש''ד סִי' פ''ח בְּשֵׁם ראבי''ה)</small>.</small> 

הַדְרָא דְּכַנְתָּא <small><small>(פי' הַמֵּעַיִם דַּקִין שֶׁסוֹבְבִין סָבִיב לַשֻּׁמָּן שֶׁלָּהֶם הַנִּקְרָא אינטר''יליא)</small></small> שֶׁנִּקַּב אֶחָד לַחֲבֵרוֹ, כְּשֵׁרָה, שֶׁחֲבֵרוֹ מֵגֵן עָלָיו. וְאֵין צָרִיךְ לוֹמַר אִם נִקַּב לְכַנְתָּא, שֶׁהַכַּנְתָּא חֵלֶב טָהוֹר הוּא וְסוֹתֵם. 

מַחַט שֶׁנִּמְצָא בַּדַּקִּים, טְרֵפָה, דְּחַיְשִׁינָן שֶׁמָּא נִקַּב. 

חַלְחֹלֶת, וְהוּא מְעִי הָאַחֲרוֹן שֶׁהוּא שָׁוֶה בְּלֹא עִקּוּם וְהָרְעִי יוֹצֵא מִמֶּנּוּ, אִם נִקַּב בְּמַשֶּׁהוּ, טְרֵפָה כְּמוֹ שְׁאָר מֵעַיִם. בַּמֶּה דְּבָרִים אֲמוּרִים, שֶׁנִּקַּב לַחֲלַל הַבֶּטֶן; אֲבָל אִם נִקַּב בְּמָקוֹם שֶׁהוּא דָּבוּק בֵּין הַיְרֵכַיִם, כָּשֵׁר, וַאֲפִלּוּ נִטַּל כָּל מָקוֹם הַדָּבוּק בֵּין הַיְרֵכַיִם כָּשֵׁר, וְהוּא שֶׁיִּשָּׁאֵר מִמֶּנּוּ כִּמְלֹא אַרְבַּע אֶצְבָּעוֹת בַּשּׁוֹר הַגָּדוֹל, וּבַדַּקָּה לְפִי שִׁעוּר זֶה, הַגָּדוֹל לְפִי גָּדְלוֹ, וְהַקָּטָן לְפִי קָטְנוֹ. וְאִם בְּאוֹתָם אַרְבַּע אֶצְבָּעוֹת נִקַּב, יֵשׁ אוֹסְרִים בְּמַשֶּׁהוּ, וְיֵשׁ מַכְשִׁירִים עַד שֶׁיִּנָּטֵל רֹב רָחְבּוֹ. 

אִם סִרְכָא יוֹצֵאת מֵהַדַּקִּין אוֹ מֵאַחַד מִשְּׁאָר אֵבָרִים שֶׁנְּקוּבָתָן בְּמַשֶּׁהוּ וְנִסְרֶכֶת לַדֹּפֶן אוֹ לְמָקוֹם אַחֵר, כָּשֵׁר, דְּלָא אַשְׁכְּחָן בּוּעָה וְסִרְכָא אֶלָּא בָּרֵאָה. <small>הַגָּה: וּמִכָּל מָקוֹם יֵשׁ לְדַקְדֵּק שֶׁלִּפְעָמִים יִמָּצְאוּ בּוּעוֹת הַרְבֵּה וְעַל יָדָן נִסְתְּמוּ הַמֵּעַיִם וְאָז הוּא טְרֵפָה. וְיֵשׁ לִבְדֹּק עַל יְדֵי קַשׁ אוֹ נוֹצָה אִם נִסְתְּמוּ <small><small>(גַּם זֶה שָׁם)</small>.</small> </small> 


Siman 47

בְּהֵמָה שֶׁנִּמְצְאוּ בָּהּ שְׁתֵּי מֵעַיִם, טְרֵפָה; כְּגוֹן שֶׁיֵּשׁ לָהּ מְעִי יָתֵר מִתְּחִלָּתוֹ וְעַד סוֹפוֹ עַד שֶׁנִּמְצְאוּ שְׁנֵי מֵעַיִם זֶה בְּצַד זֶה מִתְּחִלָּה וְעַד סוֹף כִּמְעִי הָעוֹף, אוֹ שֶׁהָיָה הַמְּעִי יוֹצֵא כְּעָנָף מִן הַבַּד וַהֲרֵי הוּא מֻבְדָּל, בֵּין בְּעוֹף בֵּין בִּבְהֵמָה, אֲבָל אִם חָזַר וְנִתְעָרֵב עִם הַמְּעִי וְנַעֲשָׂה אֶחָד מִשְּׁנֵי רָאשָׁיו וַהֲרֵי שְׁנֵיהֶם מֻבְדָּלִים בְּאֶמְצַע, הֲרֵי זֶה מֻתֶּרֶת וְאֵין כָּאן יָתֵר. וְיֵשׁ אוֹמְרִים שֶׁכְּשֶׁיּוֹצֵא מֵהַדַּקִּין מְעִי קָטָן כֶּעָנָף הַיּוֹצֵא מִן הַבַּד, אִם בְּרֹאשׁ הַקֵּבָה מָקוֹם שֶׁהַדַּקִּין יוֹצְאִין מִשָּׁם יֵשׁ שָׁלֵם כְּרֹחַב אֶצְבַּע קֹדֶם שֶׁיַּתְחִיל זֶה הַמְּעִי לִפָּרֵד, וְגַם לְמַטָּה לְאַחַר שֶׁנִּתְחַבֵּר עִם שְׁאָר הַדַּקִּין יֵשׁ כְּרֹחַב אֶצְבַּע שָׁלֵם, כְּשֵׁרָה; וְאִם לָאו, שֶׁאֵין כְּאֶצְבַּע שָׁלֵם לְמַעְלָה וּלְמַטָּה, טְרֵפָה, <small>וְכֵן עִקָּר <small><small>(בֵּית יוֹסֵף בְּשֵׁם הָרַשְׁבָּ''א וְר''ן)</small>.</small> </small> 

בַּמֶּה דְּבָרִים אֲמוּרִים, בִּבְהֵמָה, אֲבָל בְּעוֹף כַּיּוֹצֵא בָּזֶה, כָּשֵׁר. <small>וַאֲפִלּוּ כַּמָּה עֲנָפִים יוֹצְאִים מִמֶּנּוּ כָּשֵׁר <small><small>(רַבֵּינוּ יְרוּחָם)</small>.</small> </small> 

מְעִי הַיּוֹצֵא מִבֵּית הַכּוֹסוֹת <small><small>(פֵּרוּשׁ, סוֹף הַכֶּרֶס עָשׂוּי כְּכוֹבַע וְקָרוּי בֵּית הַכּוֹסוֹת, וְהֶמְּסֶס מְחֻבָּר בּוֹ, וְהַמַּאֲכָל נִכְנָס מִבֵּית הַכּוֹסוֹת לְהֶמְּסֶס, וְהוּא הָאִצְטוֹמְכָא, וּלְפִי שֶׁמְּעַכֵּל הַמַּאֲכָל נִקְרָא הֶמְּסֶס, מֵעִנְיַן כִּמְסֹס נֹסֵס)</small> <small>(יְשַׁעְיָה י, יח)</small></small> לְהֶמְּסֶס, <small><small>(כְּשֵׁרָה, וְהַיּוֹצֵא מִבֵּית הַכּוֹסוֹת לַכֶּרֶס)</small>,</small> טְרֵפָה. 

אִי אִית לָהּ תְּרֵי סַנְיָא דֵיבֵי, טְרֵפָה. וְאִי שָׁפְכִי לַהֲדָדֵי, כְּשֵׁרָה. 

הַדְרָא דְּכַנְתָּא שֶׁיּוֹצֵא מֵאֶמְצָעִיתָהּ יַתֶּרֶת שֶׁתָּלוּי בַּדַּקִּין כְּמוֹ מְעִי קָטָן כְּאֹרֶךְ אֶצְבַּע, כְּשֵׁרָה. <small>הַגָּה: וְכָל זֶה דְּהַיַּתֶּרֶת סָתוּם בְּרֹאשׁוֹ וְאֵין הָרְעִי יוֹצֵא מִמֶּנּוּ, אֲבָל אִם הוּא פָּתוּחַ בְּרֹאשׁוֹ, טְרֵפָה, דְּהָרְעִי נוֹפֵל לַגּוּף <small><small>(כָּךְ מַשְׁמַע מִמָּרְדְּכַי ס''פ אֵלּוּ טְרֵפוֹת וְכֵן הוּא בָּרַאֲבַ''ן סִימָן כ''א וּבַהַגָּ''ה שֶׁבְּסוֹף או''ה כְּלָל נ''ה דִּין ו' וְהוּא פָּשׁוּט)</small></small> וְעוֹד דְּהוּא נְקִיבַת הַדַּקִּין.</small> 


Siman 48

קֵבָה <small><small>(קֵבָה הוּא כִּיס שֶׁבִּמְעִי הַבְּהֵמָה, שֶׁהַמַּאֲכָל נִכְנָס לַכֶּרֶס וּבְסוֹף הַכֶּרֶס שֶׁקוֹרִין פַּאנְץ עָשׂוּי כְּכוֹבַע וְקָרוּי בֵּית הַכּוֹסוֹת, וְהַמַּאֲכָל נִכְנָס מִבֵּית הַכּוֹסוֹת לְהֶמְּסֶס וּמֵהֶמְּסֶס לַקֵבָה וּמֵהַקֵבָה לַדַּקִין)</small></small> שֶׁנִּקְּבָה, טְרֵפָה. וְאִם הַחֵלֶב שֶׁעַל הַיֶּתֶר סוֹתֵם הַנֶּקֶב, כְּשֵׁרָה; אֲבָל שֶׁעַל הַקֶּשֶׁת אֵינוֹ סוֹתֵם. 

כֶּרֶס שֶׁנִּקַּב, טְרֵפָה, וְאֵין לוֹ דָּבָר שֶׁיִּסְתֹּם אוֹתוֹ שֶׁהֲרֵי הַחֵלֶב שֶׁעָלָיו אָסוּר. <small>הַגָּה: תּוֹלָעִים שֶׁנִּמְצְאוּ בַּכֶּרֶס, כָּשֵׁר, דְּמִן הַפֶּרֶשׁ הֵן גְּדֵלִים אוֹ הַבְּהֵמָה אָכְלָה אוֹתָן <small><small>(הגה''ת ש''ד סִימָן מ''ז)</small>.</small> </small> 

בָּשָׂר הַחוֹפֶה אֶת רֹב הַכֶּרֶס, וְהוּא הַמָּקוֹם מִן הַבֶּטֶן שֶׁאִם יִקָּרַע יֵצֵא הַכֶּרֶס, אִם נִקְרַע בָּשָׂר זֶה, טְרֵפָה, אַף עַל פִּי שֶׁלֹּא הִגִּיעַ קֶרַע זֶה לַכֶּרֶס עַד שֶׁנִּרְאֵית, אֶלָּא כֵּיוָן שֶׁנִּקְרַע רֹב עֳבִי הַבָּשָׂר הַזֶּה אוֹ נִטַּל, טְרֵפָה. וְכַמָּה שִׁעוּר הַקֶּרַע הַזֶּה, בְּאָרְכּוֹ אֹרֶךְ טֶפַח. וְאִם הָיְתָה בְּהֵמָה קְטַנָּה וְנִקְרַע רֹב אֹרֶךְ הַבָּשָׂר הַחוֹפֶה אֶת הַכֶּרֶס, אַף עַל פִּי שֶׁאֵין בְּאֹרֶךְ הַקֶּרַע טֶפַח, טְרֵפָה, הוֹאִיל וְנִקְרַע רֻבָּהּ. 

אִם נִקְדַּר הַבָּשָׂר הַזֶּה בְּעִגּוּל אוֹ בְּאֹרֶךְ, אִם הָיָה יֶתֶר מִכְּסֶלַע, וְהוּא כְּדֵי שֶׁיִּכָּנֵס בּוֹ ג' גַּרְעִינֵי תְּמָרָה זוֹ בְּצַד זוֹ בְּדֹחַק, אִם יֵשׁ בָּהּ אֹכֶל הַנִּשְׁאָר סְבִיבוֹתֶיהָ כְּשֶׁאוֹכְלִין אוֹתָהּ, אוֹ בְּרֶוַח כְּשֶׁאֵין בָּהֶם שׁוּם אֹכֶל כְּלָל, הֲרֵי זֶה טְרֵפָה, שֶׁאִם יִמָּתַח קֶרַע זֶה יַעֲמֹד עַל טֶפַח. 

אִם נִתְמַסְמֵס בָּשָׂר זֶה עַד שֶׁהָרוֹפֵא גּוֹרְרוֹ, חָשׁוּב כְּנִטַּל. <small>הַגָּה: וְאֵין אָנוּ בְּקִיאִין בְּבָשָׂר שֶׁהָרוֹפֵא גּוֹרְרוֹ וְלָכֵן כָּל מָקוֹם שֶׁנִּשְׁתַּנֶּה מַרְאִית הַבָּשָׂר דִּינוֹ כְּנִטַּל. <small><small>(מָרְדְּכַי וּבֵית יוֹסֵף בְּשֵׁם הַגָּהוֹת מַיְמוֹנִי)</small>.</small> </small> 

מַחַט שֶׁנִּמְצָא בַּחֲלַל הַקֵּבָה אוֹ הַכֶּרֶס דִּינוֹ כְּמַחַט שֶׁנִּמְצָא בְּבֵית הַכּוֹסוֹת. 

הֶמְּסֶס וּבֵית הַכּוֹסוֹת דְּבוּקִין זֶה בָּזֶה. וְאִם נִקְּבוּ בִּמְקוֹם חִבּוּרָן, אֲפִלּוּ הַנֶּקֶב מְפֻלָּשׁ מִזֶּה לָזֶה, כְּשֵׁרָה. וְאִם הַנֶּקֶב בִּשְׁאָר צְדָדִים שֶׁאֵינָם דְּבוּקִים יַחַד, אִם הַנֶּקֶב מְפֻלָּשׁ מֵעֵבֶר אֶל עֵבֶר, טְרֵפָה; וְאִם לָאו, כְּשֵׁרָה בֵּין בְּהֶמְּסֶס בֵּין בְּבֵית הַכּוֹסוֹת. <small>הַגָּה: וְיֵשׁ אוֹסְרִין בְּהֶמְּסֶּס אֲפִלּוּ בְּלֹא נֶקֶב מְפֻלָּשׁ <small><small>(טוּר בְּשֵׁם רַשִׁ''י וא''ו הָאָרֹךְ ות''ה סִימָן קס''ה)</small></small> וְהָכִי נָהוּג, אִם לֹא בִּמְקוֹם הֶפְסֵד מְרֻבֶּה שֶׁאָז יֵשׁ לִסְמֹךְ אַמַּכְשִׁירִין.</small> 

אִם נִמְצָא בְּאֶחָד מֵהֶם תְּחוּבָה מַחַט אוֹ קוֹץ וְלֹא נִקַּב מֵעֵבֶר אֶל עֵבֶר, הוֹפְכִין אוֹתוֹ וּבוֹדְקִין אוֹתוֹ מִבַּחוּץ, אִם יִמָּצֵא עָלָיו קֹרֶט דָּם בְּיָדוּעַ שֶׁנִּקַּב כֻּלּוֹ וּטְרֵפָה, וְאִם לָאו, כְּשֵׁרָה <small><small>(תוס' והג''מיי פ''ו בְּשֵׁם סְמַ''ג וְכָל הַפּוֹסְקִים)</small> <small>אֲפִלּוּ לֹא נִשְׁאַר רַק מְעַט מֵעוֹר הַחִיצוֹן שֶׁלֹּא נִקַּב</small> </small> וְהוּא שֶׁלֹּא מְלָחוֹ וְלֹא הֱדִיחוֹ, וַאֲפִלּוּ רֹאשׁ הָעָב שֶׁלּוֹ לְצַד חוּץ. <small>הַגָּה: וְיֵשׁ מְקִלִּין לְהַתִּיר אִם לֹא נִקַּב מֵעֵבֶר לְעֵבֶר וְהוּדַח וְנִמְלַח, אוֹ שֶׁנֶּאֱבַד וְלֹא בָּדַק מִבַּחוּץ אִם הָיָה עָלָיו קֹרֶט דָּם <small><small>(כָּךְ מַשְׁמָע בְּהַגָּהוֹת סמ''ק וְרַמְבַּ''ם וְרֹא''שׁ דִּלְקַמָּן וְעוֹד פּוֹסְקִים)</small></small> וְיֵשׁ לִסְמֹךְ עֲלַיְהוּ בִּמְקוֹם הֶפְסֵד מְרֻבֶּה.</small> וְאִם עָבַר הַמַּחַט מֵעֵבֶר אֶל עֵבֶר וְעוֹדֶנּוּ תָּחוּב בּוֹ, בּוֹדְקִים אוֹתוֹ, אִם נִמְצָא קֹרֶט דָּם סְבִיב הַמַּחַט <small>וְכָל שֶׁכֵּן עָלָיו <small><small>(מָרְדְּכַי וּפוֹסְקִים וְהוּא ש''ס עָרוּךְ פא''ט דף נ''א וּכְּתֻבּוֹת דף ע''ו)</small></small> </small> בְּיָדוּעַ שֶׁקֹּדֶם שְׁחִיטָה נִקַּב כֻּלּוֹ וּטְרֵפָה; וְאִם לָאו, אַחַר שְׁחִיטָה דָּחַק וְעָבַר, וּכְשֵׁרָה אִם לֹא מְלָחוֹ וְלֹא הֱדִיחוֹ, דְּכֵיוָן שֶׁהַמַּחַט עוֹדֶנּוּ שָׁם, אִלּוּ עָבַר מֵחַיִּים הָיָה הַדָּם סְבִיבוֹ. אֲבָל כְּשֶׁאֵין הַמַּחַט לְפָנֵינוּ, אָסוּר כְּשֶׁנִּקַּב כֻּלּוֹ אֲפִלּוּ אֵין בּוֹ קֹרֶט דָּם. <small>הַגָּה: כָּל מָקוֹם שֶׁצָּרִיךְ בְּדִיקָה, אִם לֹא בְּדָקוּהוּ כְּגוֹן שֶׁנֶּאֱבַד אוֹ לָקְחוּ הַמַּחַט מִשָּׁם, טְרֵפָה, דַּהֲוֵי כְּאִלּוּ הֱדִיחוֹ וּמְלָחוֹ <small><small>(רַשְׁבָּ''א סִימָן תש''ס)</small>.</small> יֵשׁ אוֹמְרִים דְּבַזְּמַן הַזֶּה דְּאֵין אָנוּ בְּקִיאִין בִּבְדִיקוֹת, יֵשׁ לְהַטְרִיף אִם נִקְּבָה הַמַּחַט מִשְּׁנֵי צְדָדִין, אֲפִלּוּ לֹא נִמְצָא קֹרֶט דָּם וְלֹא חֲלוּדָה, דְּאֵין אָנוּ סוֹמְכִין בָּזֶה עַל בְּדִיקָתֵנוּ מֵאַחַר דְּנִקַּב מִשְּׁנֵי צְדָדִין <small><small>(אוֹר זָרוּעַ ואו''ה)</small></small> וְהָכֵי נָהוּג. מַחַט אוֹ קוֹץ הַנִּמְצָאִים בְּהֶמְּסֶּס וּבֵית הַכּוֹסוֹת בַּחֲלָלוֹ וְלֹא נִתְחָב בָּהֶן כְּלָל, כָּשֵׁר בְּכָל עִנְיָן וְאֵין צָרִיךְ שׁוּם בְּדִיקָה <small><small>(הַגָּהוֹת מַיְמוֹנִי)</small></small> וְיֵשׁ מְקִלִּין דְּאֲפִלּוּ בְּנִקַּב הַמַּחַט מִצַּד אֶחָד אֵין צָרִיךְ לִבְדֹּק מִבַּחוּץ אִם יֵשׁ עָלָיו קֹרֶט דָּם <small><small>(רַמְבַּ''ם וְהָרֹא''שׁ)</small></small> וְיֵשׁ לִסְמֹךְ עֲלַיְהוּ אִם הוּא הֶפְסֵד מְרֻבֶּה וְאִי אֶפְשָׁר לִבְדֹּק, כְּגוֹן שֶׁנִּמְלַח אוֹ הוּדַח אוֹ נֶאֱבַד.</small> 

אִם נִמְצָא עָלֶיהָ חֲלוּדָה דִּינָהּ כְּנִמְצָא עָלֶיהָ קֹרֶט דָּם. <small>הַגָּה: וְכֵן אִם נִמְצָא חֲלוּדָה מִבַּחוּץ נֶגֶד הַמַּחַט, אִם נִקַּב מִצַּד אֶחָד טְרֵפָה כְּאִלּוּ נִמְצָא שָׁם קֹרֶט דָּם <small><small>(בֵּית יוֹסֵף)</small>.</small> </small> 

זֶה שֶׁאָמַרְנוּ מִצַּד אֶחָד כְּשֵׁרָה, הַיְנוּ מִבִּפְנִים כְּלַפֵּי הָרְעִי, דְאִי צַד שֶׁבַּחוּץ כְּלַפֵּי חֲלַל הַגּוּף, אֲפִלּוּ לֹא נִקַּב כְּלָל אֶלָּא שֶׁנִּמְצָא מַחַט בַּחֲלַל הַגּוּף, טְרֵפָה. 

מַחַט שֶׁנִּמְצֵאת בַּקֻּרְקְבָן וְכֻלָּהּ נִבְלַעַת בְּעֹבִי בְּשָׂרוֹ וְנִשְׁאַר כַּחֲצִי אֶצְבַּע מִצַּד הַכִּיס גַּם מִצַּד הַחוּץ שֶׁלֹּא הָיְתָה הַמַּחַט אוֹכֶלֶת וְלֹא הָיָה נִכָּר שׁוּם נֶקֶב לֹא לְצַד פְּנִים וְלֹא לְצַד חוּץ, תּוֹלִין לְהָקֵל. <small>הַגָּה: דְּהַמַּחַט בָּא מִבִּפְנִים וְהָוֵי כְּנִקַּב מִצַּד אֶחָד, וְאִם אֵין עָלָיו קֹרֶט דָּם מִבַּחוּץ, כָּשֵׁר <small><small>(רַשְׁבָּ''א)</small></small> וְיֵשׁ מַחְמִירִין וְאוֹסְרִין אֲפִלּוּ בְּכִי הַאי גַּוְנָא <small><small>(הַגָּהוֹת ש''ד בְּשֵׁם מַהֲרַ''ם וָא''ו הָאָרֹךְ)</small></small> וְיֵשׁ לָחוּשׁ לְדִבְרֵיהֶם אִם לֹא בְּהֶפְסֵד מְרֻבֶּה.</small> 

קָטָן שֶׁמָּצָא מַחַט תָּחוּב בַּכֶּרֶס, יֵשׁ לְהַחְמִיר וְלֶאֱסֹר עַל פִּיו אִם הוּא חָרִיף לֵידַע וּלְכַוֵּן בִּדְבָרִים אֵלּוּ. 


Siman 49

הַקֻּרְקְבָן יֵשׁ לוֹ ב' עוֹרוֹת, נִקַּב זֶה בְּלֹא זֶה כְּשֵׁרָה, עַד שֶׁיִנָּקְּבוּ שְׁנֵיהֶם זֶה כְּנֶגֶד זֶה, אֲבָל אִם נִקְּבוּ זֶה שֶׁלֹּא כְּנֶגֶד זֶה כְּשֵׁרָה. 

נִקַּב, וְשֻׁמָּן שֶׁעָלָיו סוֹתְמוֹ, כָּשֵׁר. <small>הַגָּה: וְכָל שֶׁכֵּן אִם לֹא נִקְּבוּ כָּל שְׁנֵי הָעוֹרוֹת, אַף עַל פִּי שֶׁלֹּא נִשְׁאַר רַק מְעַט מֵעוֹר הַחִיצוֹן שֶׁלֹּא נִקַּב, שֶׁכָּשֵׁר <small><small>(תה''ד סוֹף סִימָן קס''ה)</small>.</small> </small> 

אִם נִמְצָא מַחַט תָּחוּב בּוֹ מִבִּפְנִים דִּינוֹ כְּדִין מַחַט שֶׁנִּמְצָא בְּהֶמְּסֶס וּבֵית הַכּוֹסוֹת. <small>הַגָּה: אִם הַמַּחַט נִמְצָא בָּעֳבִי הַבָּשָׂר וְלֹא נִכָּר מִבִּפְנִים וְלֹא מִבַּחוּץ, עַיֵּן לְעֵיל סִימָן מ''ח.</small> 

זֶה שֶׁהִכְשַׁרְנוּ בְּנִקַּב עוֹר חִיצוֹן לְבַדּוֹ, דַּוְקָא בְּנִקַּב מֵעַצְמוֹ מֵחֲמַת חֹלִי, דְּאִי מֵחֲמַת קוֹץ אוֹ מַחַט, טְרֵפָה, דְּחַיְשִׁינָן שֶׁמָּא נִקֵּב אֶחָד מֵהָאֵבָרִים הַפְּנִימִיִּים שֶׁנְּקוּבָתָן בְּמַשֶּׁהוּ. וְאִם לֹא הָיָה מַכִּיר אִם הַנֶּקֶב מֵחֲמַת קוֹץ אוֹ אִם הוּא מֵחֲמַת חֹלִי, תּוֹלִין לְהָקֵל <small><small>(ד''ע וְאֹהֶל מוֹעֵד)</small>.</small> 

אִם תּוֹלָעִים יוֹצְאִים מֵהַקֻּרְקְבָן, כְּשֵׁרָה, דִּלְאַחַר שְׁחִיטָה פָּרִישׁ. 


Siman 50

כָּל אֵלּוּ הַנְּקָבִים, אִם יֵשׁ בַּמֶּה לִתְלוֹת כְּמוֹ בְּטַבָּח אוֹ בִּזְאֵב שֶׁנְּטָלָן, תּוֹלִין בָּהֶם, וְאִם אֵין דָּבָר לִתְלוֹת בּוֹ וְסָפֵק אִם נִקַּב מֵחַיִּים אִם לָאו, נוֹקְבִין נֶקֶב אֶצְלוֹ וּמְדַמִּין זֶה לְזֶה, וַאֲפִלּוּ אֵין דּוֹמִים, אִם מִשְׁמְשׁוּ בַּיָּדַיִם בְּנֶקֶב הַסָפֵק יְמַשְׁמְשׁוּ גַּם בַּנֶּקֶב שֶׁעוֹשִׂין לְדַמּוֹתוֹ בּוֹ, אִם דּוֹמִים לְאַחַר מִשְׁמוּשׁ, כְּשֵׁרָה. וְאֵין מְדַמִּין אֶלָּא בְּכֶרֶס וּבְדַקִּין, אֲבָל לֹא בְּלֵב וּטְחוֹל וְקֻרְקְבָן. <small>הַגָּה: וְעַיֵּן לְעֵיל סִימָן ל''ו כֵּיצַד נוֹהֲגִין. כָּל מָקוֹם שֶׁאֵין יְכוֹלִין לִתְלוֹת שֶׁנַּעֲשָׂה לְאַחַר שְׁחִיטָה, אַף עַל פִּי שֶׁהוּא טְרֵפוּת שֶׁיֵּשׁ לוֹ בְּדִיקָה, אִם לֹא בְּדָקוּהוּ אוֹ שֶׁאֵין יְכוֹלִין לִבְדֹּק, הֲרֵי הוּא כִּסְפֵק טְרֵפָה וְאוֹסְרִין אוֹתָהּ. וְלֹא אָמְרִינָן נִשְׁחֲטָה הֻתְּרָה אֶלָּא בְּדָבָר שֶׁנּוּכַל לוֹמַר שֶׁנַּעֲשָׂה הָרֵעוּתָא לְאַחַר שְׁחִיטָה, דְּלָא יָצְאתָה מֵחֶזְקָתָהּ מֵחַיִּים.</small> 

כָּל אֵבֶר שֶׁאָמַרְנוּ שֶׁאִם נִקַּב בְּמַשֶּׁהוּ, טְרֵפָה, כָּךְ אִם נִטַּל כֻּלּוֹ, טְרֵפָה, בֵּין שֶׁנִּטַּל בְּחֹלִי אוֹ בַּיָּד, בֵּין שֶׁנִּבְרָא חָסֵר. וְכֵן אִם נִבְרָא בִּשְׁנֵי אֵבָרִים מֵאוֹתוֹ אֵבֶר, טְרֵפָה, שֶׁכָּל הַיָּתֵר כְּנָטוּל חָשׁוּב <small>חוּץ מִטְּחוֹל שֶׁנִּטַּל כָּשֵׁר וְנִקַּב בְּסוּמְכֵיהּ טְרֵפָה. <small><small>(טוּר)</small>.</small> </small> וְכָל שֶׁאָמַרְנוּ בּוֹ אִם נִבְרָא חָסֵר, טְרֵפָה, כָּל שֶׁכֵּן אִם נִטַּל בַּיָּד. וְכָל שֶׁאָמַרְנוּ בּוֹ אִם נִטַּל, טְרֵפָה, הוּא הַדִּין לַנִּבְרָא חָסֵר. וְיֵשׁ מַכְשִׁירִין בָּזֶה. <small>וּבְהֶפְסֵד מְרֻבֶּה יֵשׁ לִסְמֹךְ אַמַּכְשִׁירִין <small><small>(ד''ע)</small>.</small> </small> 

כָּל אֵבֶר שֶׁנְּקִיבָתוֹ אוֹ חֶסְרוֹנוֹ אוֹ נְטִילָתוֹ פּוֹסֵל, אִם נִתְמַסְמֵס, פָּסוּל. <small>הַגָּה: וַאֲנַן שֶׁאֵין אָנוּ בְּקִיאִין, כָּל שֶׁנִּשְׁתַּנָּה מַרְאִית הַבָּשָׂר לְרֵעוּתָא הֲוֵי כְּנִקַּב שָׁם <small><small>(הַגָּהוֹת מַיְמוֹנִי וּמָרְדְּכַי)</small>.</small> </small> 


Siman 51

קוֹץ אוֹ מַחַט שֶׁנִּקַּב לַחֲלַל הַבְּהֵמָה אוֹ הָעוֹף, חַיְשִׁינָן שֶׁמָּא נִקַּב אֶחָד מֵהַמְּקוֹמוֹת שֶׁנְּקוּבָתָן בְּמַשֶּׁהוּ וּטְרֵפָה. וּלְפִיכָךְ, כָּל הָאֵבָרִים שֶׁשָּׁנִינוּ בָּהֶם שֶׁאִם נִקַּב מִצַּד אֶחָד כָּשֵׁר, כְּלֵב וָעֳבִי בֵּית הַכּוֹסוֹת וְקֻרְקְבָן אִם הַנֶּקֶב מִצַּד חוּץ, דַּוְקָא כְּשֶׁנִּקַּב מֵחֲמַת חֹלִי, אֲבָל אִם הוּא מֵחֲמַת מַחַט אוֹ קוֹץ, טְרֵפָה. <small>הַגָּה: וְאִם הוּא סָפֵק אִם נַעֲשָׂה עַל יְדֵי חֹלִי אוֹ קוֹץ וּמַחַט, כָּשֵׁר <small><small>(בֵּית יוֹסֵף בְּשֵׁם אֹהֶל מוֹעֵד)</small></small> וְעַיֵּן לְעֵיל סי' מ''ט. וְכָל שֶׁכֵּן שֶׁיֵּשׁ לְהַכְשִׁיר כְּהַאי גַּוְנָא בְּנִקַּב הָעוֹר וְהַבָּשָׂר עַד הֶחָלָל.</small> וּמִיהוּ, אִם נִקַּב בְּקוֹץ לְפָנֵינוּ וְנִשְׁחֲטָה הַבְּהֵמָה וְנִמְצָא הַקּוֹץ תָּחוּב לְפָנֵינוּ מִדֹּפֶן הַבְּהֵמָה לְאֶחָד מֵהָאֵבָרִים, נִרְאִין הַדְּבָרִים שֶׁלֹּא נִקַּב בְּמָקוֹם אַחֵר, לְפִיכָךְ, אִם פָּגַע בַּלֵּב וְכַיּוֹצֵא בּוֹ וְלֹא נִקַּב לְבֵית חֲלָלוֹ, כְּשֵׁרָה. 

הָא דְּמַטְרְפִינָן <small><small>(דַּוְקָא)</small></small> בְּקוֹץ אוֹ מַחַט שֶׁהֵם דַּקִּים <small>וְאִי אֶפְשָׁר לִבְדֹּק אַחַר נֶקֶב מַשֶּׁהוּ</small> אֲבָל בְּקָנֶה וְכַיּוֹצֵא בּוֹ, כָּשֵׁר עַל יְדֵי בְּדִיקַת הָאֵבָרִים שֶׁנְּקוּבָתָן בְּמַשֶּׁהוּ. 

אִם הַקּוֹץ אוֹ הַמַּחַט לֹא נִקְּבוּ לֶחָלָל, אֲפִלּוּ כֻּלּוֹ טָמוּן בַּבָּשָׂר כְּגוֹן בַּיָּרֵךְ שֶׁהִיא עָבָה, כְּשֵׁרָה אֲפִלּוּ צַד הֶעָבֶה שֶׁל מַחַט כְּלַפֵּי פְּנִים. 

הִלְעִיטָהּ דָּבָר שֶׁנּוֹקֵב בְּנֵי מֵעֶיהָ כְּגוֹן קֹרֶט שֶׁל חִלְתִּית <small><small>(פי' הֶעָרוּךְ אס''ה פיטיד''א בלע''ז, וּבִלְשׁוֹן יִשְׁמָעֵאל חִלְתִּית)</small></small> וְכַיּוֹצֵא בּוֹ, טְרֵפָה. וְאִם הוּא דָּבָר שֶׁסָפֵק אִם נֻקַּב, טְרֵפָה מִסָפֵק. 


Siman 52

עוֹף שֶׁנָּפַל לָאוּר וְנֶחְמְרוּ בְּנֵי מֵעָיו וְנִשְׁתַּנּוּ, הַלֵּב וְקֻרְקְבָן וְכָבֵד שֶׁדַּרְכָּם לִהְיוֹת אֲדֻמִּים וְהוֹרִיקוּ כְּכַרְתִּי, אוֹ הַמֵּעַיִם שֶׁדַּרְכָּן לִהְיוֹת יְרֻקִּים הֶאֱדִימוּ, טְרֵפָה אֲפִלּוּ בְּמַשֶּׁהוּ מֵהֶם שֶׁנִּשְׁתַּנּוּ, וַאֲפִלּוּ לֹא הִגִּיעַ לֶחָלָל, כֵּיוָן שֶׁנִּשְׁתַּנּוּ מֵחֲמַת מִכְוַת אֵשׁ סוֹפָן לִנָּקֵב. וְהַכָּבֵד אֵין הַשִּׁנּוּי אוֹסֵר בּוֹ אֶלָּא אִם כֵּן נִשְׁתַּנָּה כְּנֶגֶד הַמֵּעַיִם, דְּהַיְנוּ בָּרֹאשׁ הַדַּק שֶׁלּוֹ וּכְלַפֵּי פְּנִים, אוֹ אִם הוֹרִיק כְּנֶגֶד הַמָּרָה אוֹ כְּנֶגֶד כָּל מְקוֹם חַיּוּתָהּ. אֲבָל הָרֵאָה אֵין חוֹשְׁשִׁין לָהּ, מִפְּנֵי שֶׁצַּלְעוֹתֶיהָ מְגִנּוֹת עָלֶיהָ. <small>הַגָּה: וּטְחוֹל שֶׁהוֹרִיקָה בְּסוֹמְכֵיהּ, אֲפִלּוּ רַק מַשֶּׁהוּ, טְרֵפָה, שֶׁסּוֹפוֹ לִנָּקֵב <small><small>(בֵּית יוֹסֵף לְדַעַת הָרַשְׁבָּ''א)</small>.</small> </small> 

הָא דְּשִׁנּוּי פּוֹסֵל בְּאֵבָרִים אֵלּוּ, דַּוְקָא כְּשֶׁעָמְדוּ בְּשִׁנּוּיֵיהֶם אַחַר שֶׁשְּׁלָקָן, אֲבָל אִם שְׁלָקָן וְחָזְרוּ לְמַרְאֵיהֶן, כָּשֵׁר. 

אִם לֹא נִשְׁתַּנּוּ אֵבָרִים אֵלּוּ וְאֵרַע שֶׁשְּׁלָקָן וְנִשְׁתַּנּוּ, טְרֵפָה, כֵּיוָן שֶׁנָּפְלָה לָאוּר. 

אֵין יַרְקוּת פּוֹסֵל בְּכָבֵד שֶׁל עוֹף בֵּיתִי שֶׁיֵּשׁ בְּמִינוֹ מִדְבָּרִיִּי, שֶׁכָּל הַמִּדְבָּרִיִּים כְּבֵדָן יָרֹק כְּכַרְתִּי. 

נָפְלָה לָאוּר וְאֵין יָדוּעַ אִם נֶחְמְרוּ בְּנֵי מֵעֶיהָ, צְרִיכָה בְּדִיקָה. וְאִי לֵיתָא קַמָּן לְמִבְדְּקֵיהּ, אֲסוּרָה. 

נִמְצָא שִׁנּוּי בְּאֶחָד מֵאֵיבָרִים אֵלּוּ, אַף עַל פִּי שֶׁאֵין יָדוּעַ לָנוּ שֶׁנָּפְלָה לָאוּר, טְרֵפָה. <small>הַגָּה: וְיֵשׁ מַכְשִׁירִין כָּל זְמַן דְּלָא יָדְעִינָן שֶׁנָּפְלָה לָאוּר, אֶלָּא תָּלִינָן הַשִּׁנּוּי בְּדָבָר אַחֵר <small><small>(ר''ן וּמָרְדְּכַי בְּשֵׁם ראבי''ה וְרַשִׁ''י ומהרא''י בְּשַׁעַר ל''ה וְרֹא''שׁ וְעוֹד פּוֹסְקִים)</small></small> וְיֵשׁ לִסְמֹךְ עֲלַיְיהוּ.</small> 

אֵין טְרֵפוּת שִׁנּוּי אֵבָרִים אֵלּוּ פּוֹסֵל אֶלָּא בְּעוֹף, אֲבָל בִּבְהֵמָה אֵין שִׁנּוּי אֵבָרִים אֵלּוּ פּוֹסֵל אֲפִלּוּ יָדַעְנוּ שֶׁנָּפְלָה לָאוּר. <small>הַגָּה: וְיֵשׁ אוֹסְרִין גַּם בִּבְהֵמָה בְּיָדוּעַ שֶׁנָּפְלָה לָאוּר וְנִשְׁתַּנּוּ מֵעֶיהָ, וְהָכֵי נָהוּג <small><small>(מָרְדְּכַי וְהַגָּ''א בְּשֵׁם כַּמָּה גְּדוֹלִים וְרַשְׁבָּ''א וְרַאֲבָ''ד וְאו''ה)</small>.</small> </small> 


Siman 53

נִשְׁמְטוּ יְדֵי הַבְּהֵמָה מֵעִקָּרָם, אוֹ שֶׁנִּשְׁתַּבְּרוּ אוֹ נֶחְתְּכוּ לְגַמְרֵי, אוֹ שֶׁיֵּשׁ לָהּ ג' יָדַיִם, כְּשֵׁרָה. אֲבָל הָעֶצֶם <small>הַנִּשְׁבָּר</small> עַצְמוֹ <small>עִם מְעַט לְמַעְלָה מִן הַשְּׁבִירָה</small> אָסוּר כְּשֶׁנִּשְׁבַּר, אִם אֵין עוֹר וּבָשָׂר חוֹפִין אֶת רֻבּוֹ. <small>הַגָּה: וְיֵשׁ מַטְרִיפִין גַּם הַבְּהֵמָה אִם נִשְׁמַט <small><small>(ש''ד וְהג''מ וְעוֹד פּוֹסְקִים)</small></small> אוֹ נִשְׁבַּר סָמוּךְ לַגּוּף <small><small>(הג''א פ' הַמַּקְשֶׁה)</small></small> וְרוֹאִין שֶׁנִּצְרַר הַדָּם מֵעֵבֶר לַצְּלָעוֹת, שֶׁרוֹאִין שֶׁעָבְרָה הַמַּכָּה תּוֹךְ הַגּוּף <small><small>(כֵּן מַשְׁמָע מֵאִסוּר וְהֶתֵּר הָאָרֹךְ כְּלָל נ' דִּין ו')</small></small> וְהָכֵי נָהוּג. אֲבָל אֵין לָחוּשׁ לָזֶה כָּל זְמַן שֶׁאֵין רוֹאִין שֶׁנִּצְרַר הַדָּם, וְאֵין צָרִיךְ בְּדִיקָה <small><small>(נִלְמַד מֵעוֹף דְּסָעִיף ב')</small>.</small> </small> 

וְכֵן בְּעוֹף, אִם נֶחְתְּכוּ אוֹ נִשְׁבְּרוּ אֲגַפָּיו, כְּשֵׁרָה, אֲפִלּוּ נִשְׁבְּרוּ סָמוּךְ לְחִבּוּרוֹ לַגּוּף, וְהוּא שֶׁשֶּׁבֶר הָעֶצֶם הַחִיצוֹן לֹא יְהֵא בּוֹ עֹקֶץ, שֶׁאִם הָיָה בּוֹ עֹקֶץ תִּבָּדֵק הָרֵאָה. <small>הַגָּה: וְיֵשׁ אוֹסְרִין אִם נִשְׁבַּר סָמוּךְ לַגּוּף, וְאוֹמְרִים דְּדִינוֹ כְּשָׁמוּט <small><small>(הַגָּהוֹת מַיְמוֹנִי)</small></small> וְהַמִּנְהָג הַפָּשׁוּט שֶׁנָּהֲגוּ לְשַׁעֵר כְּרֹחַב אֲגוּדַּל, אֲפִלּוּ בְּצִמְצוּם, כָּשֵׁר <small><small>(אָגוּר וַאֲגֻדָּה וְכֵן כָּתוּב בְּש''ג שֶׁכֵּן נוֹהֲגִין)</small></small> אִם לֹא שֶׁרוֹאֶה שֶׁנִּצְרַר הַדָּם מֵעֵבֶר לַצְּלָעוֹת, אֲבָל אֵין חוֹשְׁשִׁין לָזֶה וּמַכְשִׁירִין מִסְּתָמָא <small><small>(מהרי''ק שורש ל''ח ות''ה סִימָן ק''פ)</small></small> וְאֵין חִלּוּק אִם עֹקֶץ בַּשְּׁבִירָה אוֹ לֹא, מֵאַחַר שֶׁרָחוֹק מִן הַגּוּף. אֲבָל <small><small>(אִם)</small></small> אֵין רֹחַב אֲגוּדָל בֵּין מְקוֹם הַשְּׁבִירָה לַגּוּף אָז הוּא טְרֵפָה בְּכָל עִנְיָן, וְלֹא מְהַנֵּי בְּדִיקַת הָרֵאָה, דְּאֵין אָנוּ בְּקִיאִין בִּבְדִיקָה <small><small>(ש''ד וְאָרֹךְ כְּלָל נ' ד''ז וּמַהֲרִי''ל וְאָגוּר)</small></small> בְּכָל מָקוֹם דְאִכָּא רִעוּתָא, וְהָכִי נָהוּג.</small> 

נִשְׁמְטוּ אֲגַפָּיו, אֲפִלּוּ אֶחָד מֵהֶם, מֵעִקָּרוֹ, חוֹשְׁשִׁין שֶׁמָּא נִקְּבָה הָרֵאָה, וְצָרִיךְ לְנַפְּחָהּ לְבָדְקָהּ אִם הִיא שְׁלֵמָה, כְּשֵׁרָה, וְאִם לָאו, טְרֵפָה. 

נִמְצָא הַגַּף שָׁבוּר וְאֵינוֹ יוֹדֵעַ אִם קֹדֶם שְׁחִיטָה נִשְׁבַּר אוֹ אַחַר כָּךְ, טְרֵפָה. <small>הַגָּה: וְיֵשׁ מַכְשִׁירִין מִכֹּחַ סְפֵק סְפֵיקָא, סָפֵק שֶׁמָּא נִשְׁבַּר אַחַר שְׁחִיטָה, וְאִם תִּמְצָא לוֹמַר קֹדֶם שְׁחִיטָה, שֶׁמָּא לֹא נִקְּבָה הָרֵאָה <small><small>(אִסוּר וְהֶתֵּר הָאָרֹךְ)</small></small> וְיֵשׁ לִסְמֹךְ עַל זֶה לְהַכְשִׁיר בְּנִשְׁבַּר, דְּהָא יֵשׁ מַכְשִׁירִין בְּלָאו הָכֵי <small><small>(ד''ע)</small>,</small> אֲבָל כְּשֶׁנִּמְצָא שָׁמוּט וְלֹא יָדְעִינָן אִי קֹדֶם שְׁחִיטָה אוֹ לְאַחַר שְׁחִיטָה, יֵשׁ לְהַחֲמִיר וְלֶאֱסֹר. וְעַיֵּן לְקַמָּן סוֹף סִימָן ק''י.</small> ה עוֹף שֶׁהָיָה לוֹ מַכָּה עֲמֻקָּה תַּחַת הַכָּנָף כְּנֶגֶד הָרֵאָה, וְשָׂמוּ נוֹצָה עַל הַמַּכָּה וְנִפְּחוּ דֶּרֶךְ הַגַּרְגֶּרֶת בְּקַשׁ דַּק וְלֹא יָצָא הָרוּחַ, יְמַלֵּא מְקוֹם הַמַּכָּה מַיִם וִינַפֵּחַ בְּקַשׁ דֶּרֶךְ הַגַּרְגֶּרֶת, אִם יְבַצְבְּצוּ הַמַּיִם, טְרֵפָה. 

עוף שהיה לו מכה עמוקה תחת הכנף כנגד הריאה ושמו נוצה על המכה ונפחו דרך הגרגרת בקש דק ולא יצא הרוח ימלא מקום המכה מים וינפח בקש דרך הגרגרת אם יבצבצו המים טרפה:

Siman 54

הַבְּהֵמָה יֵשׁ לָהּ כ''ב צְלָעוֹת גְּדוֹלוֹת שֶׁיֵּשׁ בָּהֶן מֹחַ, י'' א מִכָּאן וְי'' א מִכָּאן, וְכָל אַחַת תְּקוּעָה בַּחוּלְיָא שֶׁלָּהּ, וּלְמַטָּה מֵהֶן יֵשׁ עוֹד צְלָעוֹת קְטַנּוֹת שֶׁאֵין בָּהֶם מֹחַ, וּלְאַחַר שֶׁכָּלוּ כָּל הַצְּלָעוֹת יֵשׁ חוּלְיוֹת שֶׁאֵין צְלָעוֹת תְּקוּעוֹת בָּהֶן. נִשְׁבְּרוּ רֻבָּן שֶׁל כ''ב הַגְּדוֹלוֹת מֵחֶצְיָן וּלְמַעְלָה כְּלַפֵּי הַשִּׁדְרָה, בֵּין שִׁשָּׁה מִצַּד זֶה וְשִׁשָּׁה מִצַּד זֶה, אוֹ י'' א מִצַּד זֶה וְאֶחָד מִצַּד הַשֵּׁנִי, טְרֵפָה. וְאִם נֶעֶקְרוּ מֵהַחוּלְיָא וְהַחוּלְיָא קַיֶּמֶת, הָוֵי כְּאִלּוּ נִשְׁתַּבְּרוּ. 

נִשְׁתַּבְּרוּ צְלָעוֹת הַקְּטַנּוֹת שֶׁאֵין בָּהֶם מֹחַ, כְּשֵׁרָה. 

נֶעֱקַר מֵהַצְּלָעוֹת גְּדוֹלוֹת צֶלַע וַחֲצִי חוּלְיָא עִמָּהּ, טְרֵפָה. <small>הַגָּה: וְדַוְקָא נֶעֶקְרָה, אֲבָל אִם אֵרַע כָּךְ חֲסֵרָה, כָּשֵׁר. וְהוּא הַדִּין אִם יְתֵרָה חוּלְיָא אַחַת, אֲפִלּוּ עִם ב' צְלָעוֹת, כְּגוֹן שֶׁנִּמְצְאוּ י''ב צְלָעוֹת גְּדוֹלוֹת שֶּׁיֵּשׁ בָּהֶן מֹחַ, כָּשֵׁר <small><small>(ת''ה סִימָן קע''ז)</small></small> וְכֵן אִם נִמְצְאוּ בְּצַד אֶחָד ט''ו צְלָעוֹת וּבְצַד אֶחָד כְּתִקּוּנוֹ <small><small>(רַשְׁבָּ''א שצ''ו)</small>.</small> </small> 

נֶעֶקְרָה חוּלְיָא אַחַת כֻּלָּהּ, אֲפִלּוּ מֵאוֹתָן שֶׁאֵין בָּהֶם צְלָעוֹת, טְרֵפָה. <small>הַגָּה: וְאֲפִלּוּ הוּא לְמַטָּה במקו' שֶׁאֵין פְּסִיקַת חוּט הַשִּׁדְרָה פּוֹסֵל שָׁם.</small> 

אִם נִשְׁבְּרָה הַשִּׁדְרָה וְלֹא נִפְסַק חוּט הַשִּׁדְרָה, כְּשֵׁרָה. 


Siman 55

שְׁלֹשָׁה פְּרָקִים יֵשׁ בָּרֶגֶל הַתַּחְתּוֹן, וְהוּא מַה שֶּׁחוֹתְכִין עִם הַפְּרָסוֹת כְּשֶׁמַּפְשִׁיטִין הַבְּהֵמָה וְנִקְרֵאת אַרְכֻּבָּה הַנִּמְכֶּרֶת עִם הָרֹאשׁ, וּלְמַעְלָה מִמֶּנּוּ פֶּרֶק שֵׁנִי וְהוּא הַנִּקְרָא שׁוֹק, וְצֹמֶת הַגִּידִים בְּתַחְתִּיתוֹ סָמוּךְ לָאַרְכֻּבָּה הַנִּמְכֶּרֶת עִם הָרֹאשׁ, וּלְמַעְלָה מִמֶּנּוּ פֶּרֶק שְׁלִישִׁי וְהוּא מְחֻבָּר לַגּוּף וְנִקְרָא קוּלִית. בַּפֶּרֶק הַתַּחְתּוֹן, בְּכָל מָקוֹם שֶׁיֵּחָתֵךְ בָּהּ, כְּשֵׁרָה. עֶצֶם הַמְחֻבָּר לַגּוּף הַנִּקְרָא קוּלִית, בְּכָל מָקוֹם שֶׁיֵּחָתֵךְ, טְרֵפָה. בָּעֶצֶם הָאֶמְצָעִי, אִם נֶחְתַּךְ שֶׁלֹּא בִּמְקוֹם צֹמֶת הַגִּידִים, כְּשֵׁרָה. וְאִם נֶחְתַּךְ בִּמְקוֹם צֹמֶת הַגִּידִים, טְרֵפָה, וְלֹא נֶאֶסְרָה מִפְּנֵי שֶׁהִיא חֲתוּכַת הָרֶגֶל בְּמָקוֹם זֶה, אֶלָּא מִפְּנֵי שֶׁנֶּחְתְּכוּ הַגִּידִים. לְפִיכָךְ, אִם נִשְׁבַּר הָעֶצֶם בִּמְקוֹם צֹמֶת הַגִּידִים וְיָצָא לַחוּץ, וְאֵין עוֹר וּבָשָׂר חוֹפִין אֶת רֻבּוֹ, וּבָדַק בְּצֹמֶת הַגִּידִים וְנִמְצְאוּ קַיָּמִים, כְּשֵׁרָה. וְיֵשׁ אוֹסְרִים בְּנֶחְתַּךְ עֶצֶם הָאֶמְצָעִי בְּכָל מָקוֹם, אֲפִלּוּ שֶׁלֹּא בִּמְקוֹם צֹמֶת הַגִּידִים, וּלְדַעְתָּם אִם נִשְׁבַּר הָעֶצֶם בִּמְקוֹם צֹמֶת הַגִּידִים וְיָצָא לַחוּץ וְאֵין עוֹר וּבָשָׂר חוֹפִין אֶת רֻבּוֹ, אַף עַל פִּי שֶׁבָּדַק בְּצֹמֶת הַגִּידִים וְנִמְצְאוּ קַיָּמִים, טְרֵפָה. וְכֵן אִם נֶחְתַּךְ בְּתוֹךְ הַפֶּרֶק שֶׁבֵּין אַרְכֻּבָּה הַנִּמְכֶּרֶת עִם הָרֹאשׁ לַשּׁוֹק בְּסוֹף הָעַרְקוּם, בֵּין הָעַרְקוּם וּבֵין הַשּׁוֹק, טְרֵפָה לְדַעַת זֶה <small><small>(בֵּית יוֹסֵף בשם מהר''י ן' חביב)</small>.</small> וְאִם נֶחְתַּךְ בְּתוֹךְ הַפֶּרֶק בְּמָקוֹם שֶׁמְּחֻבָּר עֶצֶם הַקּוּלִית עִם הַשּׁוֹק, טְרֵפָה. <small>הַגָּה: וְנָהֲגוּ בְּכָל אַשְׁכְּנַז וְצָרְפַת כַּסְּבָרָא הָאַחֲרוֹנָה <small><small>(הָרֹא''שׁ וְטוּר וְרַבֵּינוּ יְרוּחָם)</small></small> וְאֵין לְשַׁנּוֹת, לָכֵן בְּכָל מָקוֹם שֶׁנֶּחְתַּךְ מִן הָעַרְקוּם וּלְמַעְלָה, טְרֵפָה, אַף עַל פִּי שֶׁצֹּמֶת הַגִּידִין קַיָּמִין.</small> 

עֶצֶם הַקּוּלִית שֶׁנִּתַּק מִמְּקוֹמוֹ בִּמְקוֹם חִבּוּרוֹ בַּגּוּף, וְהַיְנוּ בּוּקָא דְּאַטְמָא דְּשָׁף מִדּוּכְתֵהּ, טְרֵפָה בֵּין בִּבְהֵמָה בֵּין בְּעוֹף, וְהוּא דְּאִעַכּוּל <small><small>(פי' שֶׁנִּרְקְבוּ)</small></small> נִיבֵיהּ, וְהֵם הַיְתֵרוֹת שֶׁבְּעֶצֶם הַכַּף שֶׁיּוֹצְאוֹת עַל הָעֶצֶם הַזָּכָר וְאוֹחֲזוֹת אוֹתוֹ, אֲבָל נִפְסְקוּ שֶׁלֹּא מֵחֲמַת עִכּוּל, כְּשֵׁרָה. <small>הַגָּה: וְכֵן אִם לֹא נִתְעַכְּלוּ רַק מִעוּטָן, וְרֻבָּן קַיָּם, כָּשֵׁר מִדִּינָא <small><small>(רַשְׁבָּ''א בִּתְשׁוּבָתוֹ וּבְחִדּוּשָׁיו)</small></small> אַךְ יֵשׁ אוֹמְרִים דְּאֵין אָנוּ בְּקִיאִין בְּאִעַכּוּל נִיבֵהּ. לָכֵן יֵשׁ לֶאֱסֹר כָּל שְׁמוּטַת יָרֵךְ שֶׁמָּא אִעַכּוּל נִיבֵיהּ. וְכֵן אִם נִשְׁבַּר סָמוּךְ לַגּוּף, אַף עַל פִּי שֶׁחָזַר וְנִקְשַׁר הֵיטֵב, טְרֵפָה, שֶׁמָּא אִעַכּוּל נִיבֵיהּ. וּמְשַׁעֲרִין בְּאַרְבַּע אֶצְבָּעוֹת בְּגַּסָּה, וּשְׁנַיִם בְּדַקָּה, וּבְעוֹף הַגָּדוֹל לְפִי גָּדְלוֹ, וְהַקָּטָן לְפִי קָטְנוֹ <small><small>(הַכֹּל באו''ה כְּלָל נ' וְהַגָּהוֹת סמ''ק דַּף צ''ב ע''ב וְהַגָּהַת ש''ד סי' פ''ו)</small>.</small> וְטוֹב לְהַחְמִיר בְּמָקוֹם שֶׁאֵין הֶפְסֵד מְרֻבֶּה. אִם לֹא נִשְׁמַט הַיָּרֵךְ וְאִעַכּוּל נִיבֵיהּ, כָּשֵׁר <small><small>(מָרְדְּכַי)</small>.</small> </small> 

רֹאשׁ עֶצֶם הַקּוּלִית הַמְחֻבָּר לַשּׁוֹק שֶׁנִּתַּק מִמְּקוֹמוֹ, כְּשֵׁרָה, אֲפִלּוּ אִם אִעַכּוּל נִיבֵהּ <small>וְיֵשׁ אוֹמְרִים דַּוְקָא כְּשֶׁעוֹר וּבָשָׂר חוֹפִין אֶת רֻבּוֹ <small><small>(תְּשׁוּבַת הָרֹא''שׁ כְּלָל ב' סִימָן י')</small>.</small> </small> 

אִם יֵשׁ לָהּ ג' רַגְלַיִם, טְרֵפָה, דְּכָל יָתֵר כְּנָטוּל דָּמִי וְכָאִלּוּ חָסֵר רֶגֶל אַחַת הוּא, וְהוּא שֶׁיִּהְיֶה זֶה הַיָּתֵר מֵרֹאשׁ עֶצֶם הַתַּחְתּוֹן וּלְמַעְלָה. <small>הַגָּה: וְדַוְקָא שֶׁזֶּה הַיַּתֶּרֶת יֵשׁ לָהּ תֹּאַר רֶגֶל וְעוֹמֶדֶת בִּמְקוֹם הָרַגְלַיִם, אֲבָל בְּלָאו הָכֵי אֵינוֹ מִקְרֵי יַתֶּרֶת וְלֹא הָוֵי רַק דִּלְדּוּל, וְכָשֵׁר <small><small>(בֵּית יוֹסֵף בְּשֵׁם מָרְדְּכַי בשם ראב''ן וּבִשְׁעָרִים סִימָן פ''ט וְאו''ה שָׁם)</small></small> וְאִם נִבְרֵאת חָסֵר רֶגֶל אַחַת, טְרֵפָה <small><small>(גְּמָרָא פא''ט דַּף נ''ח וּבִבְכוֹרוֹת דַּף מ' וְרַמְבַּ''ם פ''ח מה''ש וְלֹא כְּבֵית יוֹסֵף וְהַכֹּל תָּפְסוּ עָלָיו בָּזֶה)</small>.</small> </small> 

כָּל מָקוֹם שֶׁאִם יֵחָתֵךְ שָׁם הָרֶגֶל הִיא טְרֵפָה, אֲפִלּוּ לֹא נֶחְתַּךְ אֶלָּא נִשְׁבַּר וְיָצָא לַחוּץ, אִם אֵין עוֹר וּבָשָׂר חוֹפִין רֹב עָבְיוֹ וְרֹב הֶקֵּפוֹ, טְרֵפָה. וְאִם עוֹר וּבָשָׂר חוֹפִין רֹב עָבְיוֹ וְרֹב הֶקֵּפוֹ, כְּשֵׁרָה. וְאִם נָפַל קְצָת מֵהָעֶצֶם, אִם יֵשׁ בָּעוֹר וּבָשָׂר לְחַפּוֹת הַשֶּׁבֶר אַף אִם לֹא נָפַל הָעֶצֶם, כְּשֵׁרָה. אֲבָל אִם אֵין בּוֹ כְּדֵי לְחַפּוֹתוֹ אִלּוּ לֹא נָפַל, אַף עַל פִּי שֶׁיֵּשׁ בּוֹ כְּדֵי לְחַפּוֹתוֹ עַתָּה, טְרֵפָה. וְאִם נִשְׁבַּר <small><small>(עֶצֶם)</small></small> בְּמָקוֹם שֶׁאֵינוֹ נִטְרָף אִם נֶחְתַּךְ, אִם אֵין עוֹר וּבָשָׂר חוֹפִין אֶת רֻבּוֹ, הַבְּהֵמָה מֻתֶּרֶת, וְהָאֵבֶר אָסוּר מִדְּרַבָּנָן, וְצָרִיךְ לַחְתֹּךְ גַּם מְעַט מֵהַמֻּתָּר כְּשֶׁחוֹתֵךְ הָאֵבֶר הָאָסוּר. <small>הַגָּה: וְצָרִיךְ לְחָתְכוֹ קֹדֶם שֶׁיִּמְלְחֶנּוּ עִם הַבְּהֵמָה אוֹ הָעוֹף <small><small>(מָרְדְּכַי וּסְמַ''ק)</small></small> וְיֵשׁ מַחְמִירִין וְאוֹסְרִין, אַף אִם עוֹר וּבָשָׂר חוֹפִין אֶת רֻבּוֹ, אִם הַשְּׁבִירָה יָצְאָה פַּעַם אַחַת מֵחַיִּים דֶּרֶךְ נֶקֶב קָטָן. <small><small>(לְפִי פי' רַשִׁ''י וסה''ת וּסְמַ''ג וּסְמַ''ק)</small></small> וּמִזֶּה נִתְפַּשֵּׁט הַמִּנְהָג בְּאֵלּוּ הַמְּדִינוֹת לְהַטְרִיף כָּל שְׁבִירָה בָּעֶצֶם בִּמְקוֹם שֶׁאִם נֶחְתַּךְ טְרֵפָה, וְאַף אִם עוֹר וּבָשָׂר מַקִּיפִין אוֹתוֹ מִכָּל צְדָדָיו, וְאֵין שָׁם נֶקֶב כְּלָל, מִכָּל מָקוֹם הַמִּנְהָג לְהַטְרִיף, כִּי חִלּוּקִים רַבִּים הֵם בְּדִין חִפּוּי בָּשָׂר, וְאֵין רַבִּים בְּקִיאִין, וְאֵין לְשַׁנּוֹת אִם לֹא בִּמְקוֹם הֶפְסֵד מְרֻבֶּה, לְפִי רְאוּת עֵינֵי הַמּוֹרֶה שֶׁיֵּשׁ לְהָקֵל לְהוֹרוֹת כַּהֲלָכָה <small><small>(ד''ע)</small>.</small> וְדַוְקָא אִם לֹא חָזַר וְנִקְשַׁר, אֲבָל אִם חָזַר וְנִקְשַׁר נוֹהֲגִין לְהַכְשִׁיר וּכְמוֹ שֶׁיִּתְבָּאֵר.</small> 

נִשְׁבַּר עֶצֶם הַקּוּלִית וְנִטַּל מִמֶּנּוּ קֹרֶט מֵרֹאשׁוֹ הָעֶלְיוֹן הַמְחֻבָּר בַּשִּׁדְרָה, וְנִתְעַכְּלוּ מִעוּט נִיבָיו, אִם עוֹר וּבָשָׂר חוֹפִין אֶת רֻבּוֹ, כְּשֵׁרָה. 

הָא דְּמַכְשְׁרִינָן בְּעוֹר וּבָשָׂר חוֹפִין אֶת רֻבּוֹ, דַּוְקָא כְּשֶׁרֹב הַחִפּוּי מִן הַבָּשָׂר, וְאָז הַמִּעוּט שֶׁל עוֹר מִצְטָרֵף עִמּוֹ, אֲבָל אִם הַחֲצִי מִן הָעוֹר וַחֲצִי מִן הַבָּשָׂר, לֹא. וְהָנֵי מִלֵּי בִּבְהֵמָה, אֲבָל בְּעוֹף, כֵּיוָן שֶׁעוֹרוֹ רַךְ, מִצְטָרֵף עִם הַבָּשָׂר. וּמֶחֱצָה בָּשָׂר וּמֶחֱצָה עוֹר, כָּשֵׁר. 

יֵשׁ מִי שֶׁכָּתַב, שֶׁיֵּשׁ מָקוֹם שֶׁעוֹר לְבַדּוֹ מַצִּיל אֲפִלּוּ בִּבְהֵמָה, וְהוּא בַּמָּקוֹם הַסָמוּךְ מַמָּשׁ לָאַרְכֻּבָּה, לְפִי שֶׁאֵין שָׁם לְעוֹלָם בָּשָׂר אֶלָּא עוֹר לְבַד דָּבוּק עִם הָעֶצֶם; וּבִשְׁאָר מְקוֹמוֹת שֶׁדֶּרֶךְ לִהְיוֹת שָׁם בָּשָׂר, אִם לֹא הָיָה שָׁם בָּשָׂר אֶלָּא עוֹר בִּלְבַד, וְהָיוּ רִירִין בֵּין הָעוֹר וְהָעֶצֶם, יֵשׁ אוֹמְרִים שֶׁמַּצִּיל. 

גִּידִין שֶׁסוֹפָן לְהַקְשׁוֹת אֵינָם מַצִּילִים <small>וְכָל הַגִּידִין מִקְרֵי סוֹפָן לְהַקְשׁוֹת <small><small>(בֵּית יוֹסֵף)</small>.</small> </small> 

לֹא הָיָה הַבָּשָׂר הַחוֹפֶה אֶת רֻבּוֹ בְּמָקוֹם אֶחָד, אֶלָּא מִתְלַקֵּט מְעַט כָּאן וּמְעַט כָּאן סְבִיבוֹת הָעֶצֶם, אוֹ שֶׁהוּא בְּמָקוֹם אֶחָד אֶלָּא שֶׁהוּא מְרֻדָּד אוֹ נִקְלַף מֵעַל הָעֶצֶם, אוֹ שֶׁנִּטַּל שְׁלִישִׁיתוֹ הַתַּחְתּוֹן אוֹ נִקַּב אוֹ נִסְדַּק, אֵינָם מַצִּילִין וְכֵן אִם נִתְמַסְמֵס בָּשָׂר הַחוֹפֶה וְנַעֲשָׂה כְּעֵין בָּשָׂר שֶׁהָרוֹפֵא גּוֹרְרוֹ, אֵינוֹ מַצִּיל. <small>הַגָּה: וַאֲנַן אֵין אָנוּ בְּקִיאִין בְּבָשָׂר שֶׁהָרוֹפֵא גּוֹרְרוֹ, וְלָכֵן כָּל מָקוֹם שֶׁנִּשְׁתַּנָּה מַרְאִית הַבָּשָׂר אֵינוֹ מַצִּיל <small><small>(הַגָּהוֹת מַיְמוֹנִי)</small>.</small> </small> 

נִקְדַּר הַבָּשָׂר בְּסַכִּין מֵעַל הַשֶּׁבֶר כְּעֵין טַבַּעַת, בְּעִגּוּל, וְרֹב הֶקֵּפוֹ מְכֻסֶה, כְּשֵׁרָה, וְהוּא שֶׁיִּהְיֶה הַבָּשָׂר דָּבוּק בָּעֶצֶם סְבִיב הַקְּדִירָה. 

נִשְׁבַּר הָעֶצֶם בְּמָקוֹם שֶׁעוֹשֶׂה אוֹתָהּ טְרֵפָה, וְחָזַר וְנִקְשַׁר וְאֵין יָדוּעַ אִם יָצָא רֻבּוֹ אִם לָאו, כְּשֵׁרָה וְהוּא שֶׁחָזַר לִמְקוֹמוֹ הָרִאשׁוֹן וְנִתְחַבֵּר, שֶׁבֶר עִם שֶׁבֶר יַחְדָּו יְדֻבְּקוּ. <small>הַגָּה: וְאַפִילוּ אִם הוּא עֲדַיִן עָב בִּמְקוֹם הַשֶּׁבֶר וְנִכָּר עֲדַיִן שֶׁנִּשְׁבְּרָה, כָּשֵׁר <small><small>(א''ו הָאָרֹךְ)</small>.</small> </small> אֲבָל אִם לֹא חָזַר לִמְקוֹמוֹ הָרִאשׁוֹן, אֶלָּא שְׁנֵי שִׁבְרֵי הָעֶצֶם שׁוֹכְבִים זֶה עַל זֶה, זֶה נִמְשָׁךְ לְמַעְלָה וְזֶה נִמְשָׁךְ לְמַטָּה, טְרֵפָה. <small>הַגָּה: וְכָל זֶה מַיְרֵי שֶׁלֹּא בִּמְקוֹם צֹמֶת הַגִּידִין, אֲבָל בִּמְקוֹם צֹמֶת הַגִּידִין עַיֵּן לְקַמָּן סִימָן נ''ו.</small> 

נִמְצָא שָׁבוּר וְאֵינוֹ יוֹדֵעַ אִם נַעֲשָׂה מֵחַיִּים אוֹ לְאַחַר מִיתָה, אִם מְקוֹם הַמַּכָּה שָׁחֹר בְּיָדוּעַ שֶׁנַּעֲשָׂה מֵחַיִּים. וְאִם אֵין יְכוֹלִים לַעֲמֹד עָלָיו, אִם יֵשׁ בַּמֶּה לִתְלוֹת כְּמוֹ שֶׁדְּרָסָהּ אוֹ שֶׁרְצָצָהּ וְכַיּוֹצֵא בּוֹ, תּוֹלִין לְהָקֵל; וְאִם לָאו, אֲסוּרָה מִסָפֵק. 


Siman 56

נִטְּלוּ צֹמֶת הַגִּידִין <small><small>(פי' מָקוֹם שֶׁהַגִּידִין נִקְשָׁרִים יַחַד, לְשׁוֹן מִבַּעַד לְצַמָּתֵךְ <small>(שִׁיר הַשִּׁירִים ד, א)</small> )</small></small> אוֹ שֶׁנִּפְסְקוּ, טְרֵפָה, אַף עַל פִּי שֶׁכָּל הָעֶצֶם קַיָּם. 

צֹמֶת הַגִּידִין הֵם בַּבְּהֵמָה בָּעֶצֶם הָאֶמְצָעִי כְּלַפֵּי חוּץ שֶׁהַזָּנָב נוֹפֵל עָלָיו, וְיֵשׁ מִי שֶׁאוֹמֵר שֶׁהֵם כְּלַפֵּי פְּנִים לְצַד חֲלַל הַבְּהֵמָה. <small>הַגָּה: וְיֵשׁ לְהַחְמִיר כִּשְׁתֵּי הַסְּבָרוֹת <small><small>(בֵּית יוֹסֵף בְּשֵׁם ר''י בֵּן חָבִיב וְכֵן פָּסַק מהר''מ אֶלְשַׁקָר תשו' מ''ה)</small>,</small> אֲבָל הַסְּבָרָא רִאשׁוֹנָה הִיא עִקָּר <small><small>(וְהִיא סְבָרַת תוס' וְרַשִׁ''י וְהָרֹא''שׁ וּגְדוֹלֵי צָרְפַת וְאַשְׁכְּנַז)</small>.</small> </small> 

הַתְחָלָתָם לְמַעְלָה מֵהָעַרְקוּם, וְהוּא עֶצֶם קָטָן שֶׁמְּחַבֵּר הַשּׁוֹק לָאַרְכֻּבָּה הַנִּמְכֶּרֶת עִם הָרֹאשׁ, וְעֶצֶם זֶה שֶׁמְּשַׂחֲקִים בּוֹ הַתִּינוֹקוֹת שֶׁקּוֹרִין קוגי''ל, וּלְמַעְלָה מִמֶּנּוּ מִתְחַבְּרִים וְצוֹמְתִים גִּידִים אֵלּוּ, וְעוֹלִים וּמִתְפַּשְּׁטִים בַּשּׁוֹק עַד שֶׁמִּתְרַכְּכִים וְחוֹזְרִים כְּעֵין בָּשָׂר. 

נִפְסְקוּ אוֹ נִטְּלוּ כְּנֶגֶד הָעַרְקוּם, כְּשֵׁרָה. לְמַעְלָה מֵהָעַרְקוּם, וְהוּא הַמָּקוֹם שֶׁהַטַּבָּחִים תּוֹלִין בּוֹ, טְרֵפָה. 

שִׁעוּר אָרְכָּן מִמָּקוֹם שֶׁמַּתְחִילִין לִהְיוֹת צוֹמְתִים עַד שֶׁמִּתְפַּשְּׁטִים בַּבָּשָׂר, בִּבְהֵמָה גַּסָה י''ו אֶצְבָּעוֹת וְיֵשׁ מִי שֶׁאוֹמֵר, שֶׁהוּא שִׁעוּר ד' אֶצְבָּעוֹת. וּבִבְהֵמָה דַּקָּה לֹא נָתְנוּ חֲכָמִים שִׁעוּר, אֶלָּא בְּמַרְאִיתָן וּבְמִשּׁוּשׁ, שֶׁכָּל זְמַן שֶׁהֵם לְבָנִים, קָשִׁים וְעָבִים, יֵשׁ לָהֶם דִּין צֹמֶת הַגִּידִין, אֲבָל כְּשֶׁהֵם מַתְחִילִים לְהִתְרַכֵּךְ אוֹ שֶׁהֵם קְטַנִּים וְדַקִּים, אֵין לָהֶם דִּין צֹמֶת הַגִּידִים. וּבְמָקוֹם שֶׁאֵין לְבָנִים כָּל כָּךְ, אֶלָּא לְבָנִים קְצָת וּמַזְהִירִים כְּעֵין זְכוּכִית, לֹא הָוֵי צֹמֶת הַגִּידִים. 

יֵשׁ גִּידִים אֲחֵרִים שֶׁנִּבְלָעים בְּאֵלּוּ כְּזַכְרוּת בְּנַקְבוּת, וְאוֹתָם אֵינָם בִּכְלַל צֹמֶת הַגִּידִים. 

צֹמֶת הַגִּידִים בִּבְהֵמָה ג', אֶחָד עָב וּשְׁנַיִם דַּקִּים. נֶחְתַּךְ הָעָב לְבַדּוֹ, מֻתֶּרֶת, שֶׁהֲרֵי נִשְׁאֲרוּ שְׁנַיִם. נֶחְתְּכוּ הַשְּׁנַיִם הַדַּקִּים מֻתֶּרֶת, שֶׁהֲרֵי הָעָב גָּדוֹל מִשְּׁנֵיהֶם וַהֲרֵי לֹא נִטַּל כָּל הַצֹּמֶת אֶלָּא מִעוּטוֹ. נֶחְתַּךְ רֻבּוֹ שֶׁל כָּל אֶחָד מֵהֶם, טְרֵפָה. <small><small>(לְשׁוֹן הָרַמְבַּ''ם פ''ח מה''ש דִּין י''ח)</small>. <small>הַגָּה: הַגִּיד הָעָב הוּא אוֹתוֹ שֶׁמַּפְרִידִין כְּשֶׁתּוֹלִין הַבְּהֵמָה, וְהוּא מֻנָּח עַל הַשְּׁנַיִם וְהֵם דְּבוּקִים בַּבָּשָׂר וּבָעֶצֶם</small> <small>(מָרְדְּכַי בְּשֵׁם ראבי''ה)</small>.</small> 

בָּעוֹף הֵם בָּעֶצֶם הָאֶמְצָעִי כְּמוֹ בַּבְּהֵמָה וְהֵם י''ו, וְאִם נִפְסַק רֻבּוֹ שֶׁל אֶחָד מֵהֶם, טְרֵפָה <small><small>(רַמְבַּ''ם וְר''ן)</small>.</small> 

סִימַן מָקוֹם שֶׁכָּלִים צֹמֶת הַגִּידִים בָּעוֹף כְּסִימָנָם בִּבְהֵמָה דַּקָּה. <small>הַגָּה: וּמִי שֶׁבָּקִי לְשַׁעֵר, יוּכַל לְשַׁעֵר בְּכָל עוֹף לְפִי גָּדְלוֹ וּלְפִי קָטְנוֹ, כָּל זְמַן שֶׁהֵם קָשִׁים הָוֵי צֹמֶת הַגִּידִים, וּבַמָּקוֹם שֶׁמִּתְרַכְּכִים לֹא הָוֵי צֹמֶת הַגִּידִים <small><small>(פִּסְקֵי מהרא''י סִימָן קמ''א)</small></small> וּמִי שֶׁאֵינוֹ בָּקִי לְשַׁעֵר, יְשַׁעֵר כְּרֹחַב אֶצְבַּע בָּעוֹף מִמָּקוֹם שֶׁמַּתְחִילִין. <small><small>(שָׁם בְּשֵׁם מַהֲרִי''ל)</small></small> וּלְעוֹלָם אֵין צֹמֶת הַגִּידִין לְמַעְלָה מֵחֲצִי עֶצֶם הָאֶמְצָעִי <small><small>(רוֹקֵחַ סי' ת''ד)</small>.</small> וְאָנוּ אֵין בְּקִיאִין בִּבְדִיקַת צֹמֶת הַגִּידִין שֶׁל עוֹף, מִשּׁוּם דְּקָשֶׁה לִבְדֹּק וּבְקַל הוּא נִטְרָף, וְלָכֵן בְּכָל מָקוֹם דְּאִכָּא מַכָּה בִּמְקוֹם צֹמֶת הַגִּידִין, אֲפִלּוּ אֵינוֹ רַק נָפוּחַ וְנִצְרַר הַדָּם, מֵאַחַר שֶׁהָיָה צָרִיךְ בְּדִיקָה וְאֵין אָנוּ בְּקִיאִין בְּעוֹף, הוּא טְרֵפָה <small><small>(מָרְדְּכַי פֶּרֶק בְּהֵמָה הַמַּקְשָׁה וְא''ו הָאָרֹךְ וַאֲגֻדָּה וְהָאַחֲרוֹנִים)</small>.</small> </small> 

נִשְׁבַּר הָעֶצֶם בִּמְקוֹם צוֹמוֹת הַגִּידִים וְנִקְשַׁר וְנִתְרַפֵּא יָפֶה, יֵשׁ מַתִּירִין אִם לֹא נִּשְׁתַּנָּה מַרְאִית בָּשָׂר שֶׁעַל הַשֶּׁבֶר, וְיֵשׁ אוֹסְרִין עַד שֶׁיִּבְדֹק צֹמֶת הַגִּידִין <small>וְכֵן עִקָּר לְדִידָן דְּאֵין אָנוּ בְּקִיאִין בִּבְדִיקַת הָעוֹף, טְרֵפָה <small><small>(רֹא''שׁ ומהרא''י בְּהַגָּהַת ש''ד ומ''ש ד''מ ות''ח בְּשֵׁם בֵּית יוֹסֵף אֵינוֹ נָכוֹן כמ''ש בְּהַגָּהַת ד''מ)</small>.</small> </small> 


Siman 57

דְּרוּסָה <small><small>(פֵּרוּשׁ הַדְּרִיסָה הִיא הַכָּאָה שֶׁהִכָּה הַחַיָּה אוֹ הָעוֹף בַּצִפָּרְנַיִם)</small></small> טְרֵפָה. וְלֹא כָּל חַיָּה וְעוֹף שָׁוִים בִּדְרִיסָתָן, אֶלָּא מַעֲלוֹת, מַעֲלוֹת יֵשׁ. כֵּיצַד, הָאֲרִי יֵשׁ לוֹ דְּרִיסָה אֲפִלּוּ בַּשׁוֹר הַגָּדוֹל וּבַגַּסָה שֶׁבַּחַיּוֹת; הַזְּאֵב אֵין לוֹ דְּרִיסָה בִּבְהֵמָה גַּסָה, וַאֲפִלּוּ בִּקְטַנָּה שֶׁבָּהֶן כְּגוֹן בַּעֲגָלִים, אֲבָל יֵשׁ לוֹ דְּרִיסָה בְּדַקָּה, וַאֲפִלּוּ בַּגְּדוֹלָה שֶׁבַּדַּקּוֹת, כְּגוֹן כְּבָשִׂים גְּדוֹלִים; חָתוּל וּנְמִיָּה וְשׁוּעָל אֵין לָהֶם דְּרִיסָה בִּכְבָשִׂים גְּדוֹלִים, אֲבָל יֵשׁ לָהֶם דְּרִיסָה בִּגְדָיִים וּטְלָאִים, וְכָל שֶׁכֵּן בְכָל הָעוֹפוֹת; חֻלְדָּה אֵין לָהּ דְּרִיסָה בִּבְהֵמָה כְּלָל, וַאֲפִלּוּ בִּגְדָיִים וּטְלָאִים, אֲבָל יֵשׁ לָהּ דְּרִיסָה בְּכָל הָעוֹפוֹת אֲפִלּוּ בַּגַּסָה שֶׁבָּהֶם; כֶּלֶב אֵין לוֹ דְּרִיסָה כְּלָל אֲפִלּוּ בָּעוֹפוֹת, וְאִם נִקַּב עַד הֶחָלָל, דִּינוֹ כְּקוֹץ שֶׁנִּקַּב לֶחָלָל; שְׁאָר חַיּוֹת טְמֵאוֹת, כָּל שֶׁאֵינָהּ גַּסָה מֵהַזְּאֵב, אֵין לָהּ דְּרִיסָה בִּגְדוֹלָה שֶׁבַּדַּקָּה, בִּכְבָשִׂים וְעִזִּים, אֲפִלּוּ הִיא גַּסָה כִּזְאֵב. אֲבָל יֵשׁ לָהּ דְּרִיסָה בִּגְדָיִים וּטְלָאִים, וְכָל שֶׁכֵּן בְּעוֹפוֹת; וְאִם הָיְתָה גַּסָה מֵהַזְּאֵב, דִּינָהּ כִּזְאֵב, וְיֵשׁ לָהּ דְּרִיסָה בְּדַקָּה אֲבָל לֹא בְּגַסָה, וַאֲפִלּוּ הִיא גְּדוֹלָה כַּאֲרִי; הָיְתָה גַּסָה יוֹתֵר מֵאֲרִי, הֲרֵי הִיא כַּאֲרִי, וְיֵשׁ לָהּ דְּרִיסָה בַּכֹּל. <small>הַגָּה: וְיֵשׁ מַחְמִירִים עוֹד דְּכָל שֶׁהִיא מִזְּאֵב וּלְמַעְלָה יֵשׁ לָהּ דְּרִיסָה אֲפִלּוּ בִּבְהֵמָה גַּסָּה, וְיֵשׁ לָחוּשׁ לְחֻמְרָא <small><small>(ת''ה סִימָן קע''ח בְּשֵׁם אוֹר זָרוּעַ)</small>.</small> </small> 

כָּל הָעוֹפוֹת אֵין לָהֶם דְּרִיסָה בִּבְהֵמָה אֲפִלּוּ בִּגְדָיִים וּטְלָאִים, חוּץ מֵהָנֵץ שֶׁיֵּשׁ לוֹ דְּרִיסָה בִּגְדָיִים וּטְלָאִים, וְהוּא שֶׁיִּקֹּב בְּצִפָּרְנוֹ לְבֵית הֶחָלָל, שֶׁאָז מֵטִיל אֶרֶס. 

הַנֵּץ יֵשׁ לוֹ דְּרִיסָה אֲפִלּוּ בְּעוֹף גָּדוֹל מִמֶּנּוּ, וּבִלְבַד שֶׁיְּהֵא מִן הַדַּק כְּתוֹרִים וּבְנֵי יוֹנִים, אֲבָל לֹא בְּתַרְנְגֹלֶת וְשֶׁלְּמַעְלָה מִמֶּנָּהּ <small>וְדַוְקָא בִּגְדוֹלִים, אֲבָל בִּקְטַנִּים יֵשׁ לָהֶם דְּרִיסָה <small><small>(רַשְׁבָּ''א וְטוּר)</small></small> </small> וּשְׁאָר עוֹפוֹת הַדּוֹרְסִים יֵשׁ לָהֶם דְּרִיסָה בְּעוֹף שֶׁכְּמוֹתָם, אֲבָל לֹא בְּעוֹף שֶׁהוּא גָּדוֹל מֵהֶם. <small>חוּץ מִן הַגַּס שֶׁקּוֹרִין פלקו''ן שֶׁיֵּשׁ לוֹ דְּרִיסָה בְּכָל הָעוֹפוֹת <small><small>(טוּר וְעוֹד פּוֹסְקִים)</small>.</small> </small> 

כָּל אֵלּוּ שֶׁאָמַרְנוּ שֶׁיֵּשׁ לָהֶם דְּרִיסָה, בֵּין אִם בָּאִים לְהַצִּיל הַנִּדְרָס מִמֶּנּוּ, בֵּין אִם אֵין בָּאִים לְהַצִּילוֹ. 

יֵשׁ אוֹמְרִים שֶׁעַכְשָׁו נוֹהֲגִין הֶתֵּר בַּחֲתוּלִים הַנִּכְנָסִים בְּלוּל שֶׁל תַּרְנְגוֹלִים, וְאַף עַל פִּי שֶׁהָיָה רָאוּי לָחוּשׁ בַּדָּבָר סוֹמְכִין עַל שֶׁחֲתוּלִים שֶׁלָּנוּ הֵם בְּנֵי תַּרְבּוּת, וְכָל שֶׁלֹּא הִכָּהוּ אֵין חוֹשְׁשִׁין. 

אֵין דְּרִיסָה אֶלָּא בַּיָּד וּבַצִּפֹּרֶן, אֲבָל דְּרָסָהּ בְּרַגְלָהּ וּנְשָׁכָהּ בְּשִׁנֶּיהָ לֹא הֲוָה אֶלָּא כְּקוֹץ בְּעָלְמָא. 

אֵין דְּרִיסָה אֶלָּא מִדַּעַת הַדּוֹרֵס, אֲבָל שֶׁלֹּא מִדַּעְתּוֹ, כְּגוֹן שֶׁנָּפַל עָלָיו דֶּרֶךְ מִקְרֶה וְנִתְחַב בּוֹ צִפָּרְנוֹ, לֹא הָוֵי דְּרִיסָה. 

אֵין דְּרִיסָה אֶלָּא מֵחַיִּים שֶׁל דּוֹרֵס וְנִדְרָס. כֵּיצַד, הֲרֵי שֶׁנָּעַץ צִפָּרְנוֹ בַּנִּדְרָס, וְעַד שֶׁלֹּא הוֹצִיא צִפָּרְנוֹ הוּמַת הַדּוֹרֵס, אוֹ חָתְכוּ יָדוֹ אוֹ נִשְׁחַט הַנִּדְרָס, הֲרֵי זֶה כָּשֵׁר. בַּמֶּה דְּבָרִים אֲמוּרִים, כְּשֶׁרָאִינוּ מִתְּחִלָּה וְעַד סוֹף, אֲבָל אִם בָּא לְפָנֵינוּ, וְצִפֹּרֶן תְּחוּבָה בּוֹ, חוֹשְׁשִׁין שֶׁמָּא דָּרַס וְחָזַר וְדָרַס. וּלְפִיכָךְ, אֵלּוּ הַצָּדִים בָּעוֹפוֹת הַדּוֹרְסִים, אֲפִלּוּ שָׁחֲטוּ הַנִּדְרָס קֹדֶם שֶׁהֵסִיר צִפָּרְנוֹ, אָסוּר, שֶׁכֵּן דֶּרֶךְ שֶׁמַכֶּה בּוֹ כַּמָּה פְּעָמִים עַד שֶׁיְּצוּדֶנּוּ. וַאֲפִלּוּ רָאִינוּ שֶׁלֹּא דָּרַס אוֹתוֹ קֹדֶם לָכֵן, חַיְשִׁינָן לֵיהּ, לְפִי שֶׁפְּעָמִים כְּשֶׁהַנֵּץ רוֹדֵף אַחַר הָעוֹף הוּא מַכֵּהוּ בְּצִפָּרְנוֹ דֶּרֶךְ פְּרִיחָתוֹ. 

חוֹשְׁשִׁין לִסְפֵק דְּרוּסָה, כְּגוֹן אִם רָאוּ אֲרִי שֶׁנִּכְנַס בֵּין הַשְּׁוָרִים לְמָקוֹם צַר שֶׁאֵינָם יְכוֹלִים לִבְרֹחַ מִפָּנָיו, כְּגוֹן שֶׁנִּכְנַס לַדִּיר שֶׁלָּהֶם <small><small>(טוּר בְּשֵׁם רַשְׁבָּ''א)</small>,</small> וְכֵן עוֹף דּוֹרֵס שֶׁנִּכְנַס לִכְלוּב מָלֵא עוֹף <small>אוֹ לְלוּל שֶׁל תַּרְנְגוֹלִים <small><small>(או''ה כלל נ''ז)</small></small> </small> חוֹשְׁשִׁין שֶׁמָּא דָּרַס. בַּמֶּה דְּבָרִים אֲמוּרִים, כְּשֶׁהוּא שׁוֹתֵק וְהֵם מְקַרְקְרִים <small><small>(פי' מִתְרַעֲדִים וְצוֹעֲקִים)</small>.</small> אֲבָל אִם הוּא שׁוֹתֵק וְהֵם שׁוֹתְקִים, אוֹ הוּא וְהֵם מְקַרְקְרִים, אֵין חוֹשְׁשִׁין. וְאִם חָתַךְ רֹאשׁוֹ שֶׁל אֶחָד מֵהֶם, אֵין חוֹשְׁשִׁין לַאֲחֵרִים, אֲפִלּוּ הוּא שׁוֹתֵק וְהֵם מְקַרְקְרִים, דְּאָמְרִינַן כְּבַר נָח רֻגְזֵיהּ. וְדַוְקָא כְּשֶׁהֲרָגוֹ, אֲבָל אִם פָּצַע אֶחָד מֵהֶם חוֹשְׁשִׁין לְכֻלָּם, דְּכָל שֶׁכֵּן שֶׁחֲמָתוֹ בָּעֲרָה בּוֹ כְּשֶׁהִצִּיל עַצְמוֹ וְלֹא הֲרָגוֹ. <small>הַגָּה: וַאֲפִלּוּ הָרַג אֶחָד מֵהֶן, דַּוְקָא שֶׁלֹּא רָאִינוּ שֶׁדָּרַס עוֹד אֲחֵרִים, אֲבָל אִם דָּרַס אֲחֵרִים הֲרֵי רָאִינוּ שֶׁלֹּא נָח רֻגְזֵיהּ, וְכָל מַה שֶּׁבַּדִּיר אָסוּר <small><small>(א''ו הָאָרֹךְ כְּלָל נ''ו)</small>.</small> </small> 

בַּמֶּה דְּבָרִים אֲמוּרִים, שֶׁאִם חָתַךְ רֹאשׁוֹ שֶׁל א' מֵהֶם אֵין חוֹשְׁשִׁין לַאֲחֵרִים, דַּוְקָא כְּשֶׁנִּכְנַס לְתוֹכוֹ וְעָמַד עִמָּהֶם. אֲבָל כְּגוֹן אֵלּוּ הַחֲתוּלִים שֶׁעוֹלִים עַל כְּלוּב מָלֵא עוֹף, וּמַכְנִיסִים יְדֵיהֶם מִבִּפְנִים וְדוֹרְסִים, אַף עַל גַּב דְּקָטְעֵיהּ לְרֵישֵׁיהּ דְּחַד מִנַּיְיהוּ לֹא נָח רֻגְזֵיהּ מִשּׁוּם הָכֵי, דְּמִתּוֹךְ שֶׁהֵם בּוֹרְחִים אַף הוּא כּוֹעֵס עֲלֵיהֶם. 

בַּמֶּה דְּבָרִים אֲמוּרִים, שֶׁאִם הוּא שׁוֹתֵק וְהֵם שׁוֹתְקִים מֻתָּר, הָנֵי מִלֵּי דְּלֹא חֲזֵינָן דְּנָגַע בְּהוּ, אֲבָל הֵיכָא דַּחֲזֵינָן דְּקָפַץ עֲלַיְהוּ כְּדֶרֶךְ הַדּוֹרְסִים, אַף עַל פִּי שֶׁהוּא בֶּן תַּרְבּוּת, אָסוּר. 

יֵשׁ מִי שֶׁאוֹמֵר, דְּהֵיכָא דְּלָא יָדְעִינָן אִי שָׁתִיק וְאִי צָוַח וְאִי מְקַרְקְרִים אִינְהוּ וְאִי שָׁתְקִי, לֹא חָיְשִׁינָן לָהּ <small>וְיֵשׁ אוֹסְרִין בִּכְהַאי גַּוְנָא <small><small>(ר''ן פא''ט)</small></small> וְיֵשׁ לָחוּשׁ לַדָּבָר וְאָסוּר.</small> 

וְהָא דְּחוֹשְׁשִׁין, דַּוְקָא כְּשֶׁיָּדַעְנוּ שֶׁנִּכְנַס הָאֲרִי, אֲבָל אִם הוּא סָפֵק אִם נִכְנַס אִם לָאו, אוֹ שֶׁהוּא סָפֵק אֲרִי אוֹ כֶּלֶב, אוֹ שֶׁמָּא בְּקָנֶה נִגַּף, אֵין חוֹשְׁשִׁין. וְדַוְקָא כְּשֶׁיֵּשׁ לְפָנֵינוּ כֶּלֶב וַאֲרִי אוֹ אֲרִי וְקָנֶה, אֲבָל כְּשֶׁבָּא לְפָנֵינוּ מְבַעְבֵּעַ דָּם וְלֹא יָדַעְנוּ בַּמֶּה, תּוֹלִין בַּמָּצוּי בֵּין לְהָקֵל בֵּין לְהַחְמִיר. <small>וּכְבָר נִתְבָּאֵר לְעֵיל סִימָן ל''ג אִם מְבַעְבֵּעַ דָּם בַּצַּוָּאר נוֹהֲגִים לְאָסְרוֹ <small><small>(ד''ע וְאו''ה כְּלָל נ''ז דִּין ח')</small>.</small> </small> 

אֲרִי שֶׁנִּכְנַס בֵּין הַשְּׁוָרִים, וְנִמְצֵאת צִפֹּרֶן שֶׁל הָאֲרִי תְּלוּשָׁה וְיוֹשֶׁבֶת בְּגַבּוֹ שֶׁל אֶחָד מֵהֶם, בֵּין אִם הַצִפֹּרֶן לָחָה אוֹ יְבֵשָׁה, חוֹשְׁשִׁין לָהּ, אֲפִלּוּ אִם הוּא שׁוֹתֵק וְהֵם שׁוֹתְקִים. וְכָל שֶׁכֵּן אִם מְקוֹם צִפֹּרֶן אוֹ חָמֵשׁ צִפָּרְנָיו שְׁמוּטוֹת מִגַּבּוֹ, וְלֹא לָזֶה בִּלְבַד חוֹשְׁשִׁין, אֶלָּא לְכָל הַשְּׁוָרִים שֶׁבַּדִּיר. 

הָא דְּחוֹשְׁשִׁין לִדְרוּסָה הַיְנוּ שֶׁלֹּא לְהַתִּירָהּ בְּלֹא בְּדִיקָה, אֲבָל אִם בּוֹדְקָהּ וְאֵינוֹ מוֹצֵא בָּהּ רֹשֶם, כְּשֵׁרָה. וַאֲפִלּוּ וַדַּאי דְּרוּסָה יֵשׁ לָהּ הֶתֵּר בִּבְדִיקָה. 

כֵּיצַד הִיא הַבְּדִיקָה, שׁוֹחֲטִין אֶת הַנִּדְרָס, וּבוֹדְקִין כָּל הֶחָלָל שֶׁלֹּוֹ מִכַּף הַיָּרֵךְ עַד הַקָּדְקֹד, אִם נִמְצָא כֻּלָּהּ שְׁלֵמָה מִכָּל מִינֵי טְרֵפוֹת, וְלֹא נִמְצָא בָּהּ רֹשֶם הַדְּרִיסָה, הֲרֵי זוֹ מֻתֶּרֶת, וְאִם נִמְצָא בָּהּ רֹשֶם הַדְּרִיסָה, אֲסוּרָה. אֵיזֶהוּ רֹשֶם הַדְּרִיסָה, שֶׁיַּאֲדִים הַבָּשָׂר כְּנֶגֶד בְּנֵי מֵעַיִם. וְאִם נִמּוֹק הַבָּשָׂר כְּנֶגֶד בְּנֵי מֵעַיִם עַד שֶׁנַּעֲשָׂה כְּבָשָׂר שֶׁהָרוֹפֵא גּוֹרְרוֹ מֵהַחַבּוּרָה, רוֹאִין אוֹתוֹ בָּשָׂר כְּאִלּוּ חָסֵר, וּטְרֵפָה; וְאִם דָּרַס בַּסִימָנִים, מִשֶּׁיַּאֲדִימוּ כָּל שֶׁהוּא הַסִימָנִים עַצְמָם, טְרֵפָה, וַאֲפִלּוּ אִם הֶאֱדִים הַקָּנֶה בְּכָל שֶׁהוּא. 

בְּהֵמָה שֶׁנִּדְרְסָה אֵין לָהּ תַּקָּנָה בִּבְדִיקָה, מִפְּנֵי שֶׁהַוֵּשֶׁט אֵין לוֹ בְּדִיקָה מִבַּחוּץ. 

יֵשׁ מִי שֶׁאוֹמֵר בְּכָל מָקוֹם שֶׁהֻזְכַּר שָׁם בְּדִיקָה כְּגוֹן בִּדְרוּסָה נְפוּלָה וּשְׁבוּרָה, בַּדּוֹרוֹת הַלָּלוּ לֵיכָּא לְמֵיקַם אַבְּדִיקָה שַׁפִּיר, וְלֵית לֵיהּ תַּקָּנְתָּא אֶלָּא לְשַׁהוּיֵי שְׁנֵים עָשָׂר חֹדֶשׁ אוֹ בִּנְקֵבָה שֶׁתִּתְעַבֵּר וְתֵלֵד, וְכֵן בְּעוֹף אִם גָּמְרָה לְהָטִיל כָּל הַבֵּיצִים שֶׁל טְעִינָה רִאשׁוֹנָה, וְשָׁהֲתָה כ'' א יוֹם, וְאַחַר כָּךְ חָזְרָה לְהֵטִיל בֵּיצִים, כְּשֵׁרָה. וְכֵן אִם לֹא הֵטִילָה בֵּיצִים מֵעוֹלָם אִם שָׁהֲתָה אַחַר שֶׁנּוֹלַד בָּה סָפֵק טְרֵפוּת כ'' א יוֹם וְהִתְחִילָה לְהַטִּיל בֵּיצִים כְּשֵׁרָה וְיֵשׁ אוֹמְרִים שֶׁגַּם בַּזְּמַן הַזֶּה בּוֹדְקִין, אֶלָּא שֶׁצָּרִיךְ לִזָּהֵר לְהָבִיא כָּל הַבְּקִיאִים בַּדָּבָר. <small>הַגָּה: וְאָנוּ בַּדּוֹרוֹת הָאַחֲרוֹנִים אֵין בְּקִיאִין בַּבְּדִיקָה, וְלָכֵן הַמִּנְהָג לְהַטְרִיף כָּל דָּבָר שֶׁיֵּשׁ לוֹ רֵעוּתָא, וְאֵין סוֹמְכִים עַל בְּדִיקָתֵנוּ כְּלָל, וְלָכֵן יֵשׁ לִנְהֹג כַּסְּבָרָא הָרִאשׁוֹנָה <small><small>(אוֹר זָרוּעַ וְהַגָּהוֹת מַיְמוֹנִי וּמָרְדְּכַי ס''פ בְּהֵמָה הַמַּקְשָׁה וְכָל הָאַחֲרוֹנִים)</small></small> וְיֵשׁ מַחֲמִירִין עוֹד דְּכָל שֶׁצְּרִיכִין לְהַשְׁהוֹתוֹ שְׁנֵים עָשָׂר חֹדֶשׁ חַיְשִׁינָן לְתַקָּלָה, וַאֲפִלּוּ אֵינוֹ אֶלָּא אֶחָד הָעוֹמֵד בְּסָפֵק, וְאֵין לְמָכְרוֹ חַי לְעוֹבֵד כּוֹכָבִים אֶלָּא יְמִיתֶנּוּ קֹדֶם, שֶׁמָּא יַחֲזֹר וְיִמְכְּרֶנּוּ לְיִשְׂרָאֵל <small><small>(מָרְדְּכַי וּסְמַ''ק וְהַגָּהוֹת מַיְמוֹנִי וְעַיֵּן לְעֵיל סוֹף סִימָן כ''ג)</small></small> וְכֵן הוּא הַמִּנְהָג בִּמְדִינוֹת אֵלּוּ, וְכָל מָקוֹם שֶׁהוּא וַדַּאי טְרֵפָה, אַף עַל פִּי שֶׁנִּשְׁתָּהָה י''ב חֹדֶשׁ וְהוּא חַי, אָסוּר <small><small>(רַשְׁבָּ''א סִימָן צ''ח וְר' יְרוּחָם וּשְׁאָר הָאַחֲרוֹנִים)</small>.</small> </small> 

יֵשׁ אוֹמְרִים שֶׁצִּפֳּרִים קְטַנִּים אֵין אַדְמִימוּת נִכֶּרֶת בָּהֶם, לְפִיכָךְ אֵין לָהֶם בְּדִיקָה. וְכֵן יֵשׁ אוֹמְרִים שֶׁאֶרֶס הַנֵּץ אֵינוֹ אָדֹם כָּל כָּךְ וְאֵינוֹ נִכָּר, לְפִיכָךְ אֵין לוֹ בְּדִיקָה. 

אִם רַבִּים הֵם הַנִּדְרָסִים, אָסוּר לְהַשְׁהוֹתָם י''ב חֹדֶשׁ, כְּדֵי שֶׁלּא יָבֹא לִידֵי תַּקָּלָה. <small>וְהַמִּנְהָג לְהַחְמִיר אֲפִלּוּ בְּאֶחָד.</small> 

אָסוּר לִמְכֹּר דְּרוּסָה אוֹ סְפֵק דְּרוּסָה לְעוֹבֵד כּוֹכָבִים, שֶׁמָּא יַחֲזֹר וְיִמְכְּרֶנָּה לְיִשְׂרָאֵל. <small>הַגָּה: וְדַוְקָא בִּטְרֵפוּת שֶׁאֵינוֹ יָדוּעַ, אֲבָל טְרֵפוּת הַיָּדוּעַ וְנִכָּר לַכֹּל, מֻתָּר <small><small>(שְׁעָרִים כ''ד)</small></small> וְכֵן אֲפִלּוּ סְפֵק טְרֵפוּת, וְיֵשׁ מַכְשִׁירִין הַטְּרֵפוּת הַהוּא <small><small>(ת''ה סימן קע''ח)</small></small> אַף עַל גַּב דְּקָיְמָא לָן לְאָסְרוֹ, מִכָּל מָקוֹם מֻתָּר לְמָכְרוֹ לְעוֹבֵד כּוֹכָבִים, וְלֹא חַיְישִׁינָן שֶׁמָּא יַחֲזֹר וְיִמְכְּרֶנּוּ לְיִשְׂרָאֵל, הוֹאִיל וְיֵשׁ מַכְשִׁירִין.</small> 


Siman 58

נְפוּלָה, אֲסוּרָה. כֵּיצַד, בְּהֵמָה שֶׁנָּפְלָה, אִם הָיְתָה עוֹמֶדֶת עַל רַגְלֶיהָ כְּשֶׁנָּפְלָה, אִם יֵשׁ מִכְּרֵסָהּ עַד הַמָּקוֹם שֶׁנָּפְלָה שָׁם עֲשָׂרָה טְפָחִים, חוֹשְׁשִׁין שֶׁמָּא נִתְרַסְקוּ אֵיבָרֶיהָ. וְאִם הָיְתָה שׁוֹכֶבֶת וְנִתְגַּלְגְּלָה וְנָפְלָה, צָרִיךְ שֶׁיִּהְיֶה גֹבַהּ הַמָּקוֹם עֲשָׂרָה טְפָחִים. וְהָא דִּבְעֵינָן גֹּבַהּ י' טְפָחִים, דַּוְקָא בְּנָפְלָה מֵעַצְמָהּ <small><small>(ד''ע בבֵּית יוֹסֵף)</small></small> אוֹ הִפִּילוּהָ אֲחֵרִים וְיָדְעָה שֶׁרוֹצִים לְהַפִּילָהּ, אֲבָל אִם הִפִּילוּהָ אֲחֵרִים שֶׁלֹּא מִדַּעְתָּהּ, אוֹ אֲפִלּוּ יָדְעָה בְּכָךְ אֶלָּא שֶׁהִפִּילוּהָ בְּבַת אַחַת, אֲפִלּוּ בְּפָחוֹת מֵעֲשָׂרָה טְפָחִים חוֹשְׁשִׁין לָהּ. <small>וְאֵין חִלּוּק בָּזֶה בֵּין בְּהֵמָה לְעוֹף, דִּבְעוֹף נָמֵי דִּינָא הָכֵי <small><small>(טוּר וּבַיִת יוֹסֵף וְכֵן מַשְׁמָעוּת הַפּוֹסְקִים)</small>.</small> </small> 

הָעוֹף שֶׁדְּרָסוֹ אָדָם בְּרַגְלָיו אוֹ טְרָפוֹ לַכֹּתֶל, אוֹ שֶׁרְצָצַתּוּ בְּהֵמָה, אוֹ שֶׁנֶּחְבַּט עַל דָּבָר קָשֶׁה, חוֹשְׁשִׁין לוֹ. <small>הַגָּה: וְכֵן אִם נָפַל אֶבֶן אוֹ דָּבָר קָשֶׁה עַל גּוּפוֹ, וְכֵן בִּבְהֵמָה אִם הוּא בְּדָבָר שֶׁיֵּשׁ לָחוּשׁ בִּבְהֵמָה <small><small>(כָּל בּוֹ וא''ו הָאָרֹךְ טוּר וּבֵית יוֹסֵף וְר''ן וְרַשְׁבָּ''א וְר' יְרוּחָם)</small>.</small> </small> 

נְפוּלָה שֶׁאָמַרְנוּ שֶׁחוֹשְׁשִׁין לָהּ, אִם לֹא עָמְדָה, אָסוּר לִשְׁחֹט אוֹתָהּ עַד שֶׁתִּשְׁהֶה מֵעֵת לְעֵת, וְאִם שְׁחָטָהּ בְּתוֹךְ זְמַן זֶה, אֲפִלּוּ בְּדָקוּהָ וּמָצְאוּ אוֹתָהּ שְׁלֵמָה מִכָּל אֵיבָרֶיהָ, טְרֵפָה. וְאִם שָׁהֲתָה מֵעֵת לְעֵת וְאַחַר כָּךְ שְׁחָטָהּ, צָרִיךְ לְבָדְקָהּ כְּנֶגֶד כָּל הֶחָלָל כֻּלּוֹ, מִקָּדְקֹד הָרֹאשׁ עַד הַיָּרֵךְ, אִם יִמְצָא בָּהּ טְרֵפוּת מֵהַטְּרֵפוֹת שֶׁמָּנוּ חֲכָמִים, אוֹ שֶׁנִּתְרַסֵק אֵבֶר מֵהָאֵבָרִים שֶׁבִּפְנִים וְנִפְסְדָה צוּרָתוֹ, הֲרֵי זוֹ טְרֵפָה. אֲפִלּוּ נִתְרַסֵק אֵבֶר מֵהָאֵבָרִים שֶׁאִם נִטְּלוּ כְּשֵׁרָה, כְּגוֹן טְחוֹל וּכְלָיוֹת, הֲרֵי זֶה טְרֵפָה, חוּץ מִבֵּית הַרֶחֶם שֶׁאִם נִתְרַסֵק הֲרֵי זֶה מֻתֶּרֶת. וְהַסִימָנִים אֵינָם צְרִיכִים בְּדִיקָה, שֶׁאֵין הַנְּפִילָה מְמַעֶכֶת אוֹתָם. <small>הַגָּה: וְאִם הֻכְּתָה בְּאֶבֶן בְּמָקוֹם אֶחָד אֵינָהּ צְרִיכָה בְּדִיקָה רַק נֶגֶד הַמָּקוֹם שֶׁהֻכְּתָה שָׁם וְלֹא בִּשְׁאָר אֵיבָרִים <small><small>(כָּל בּוֹ וְכֵן מַשְׁמָע מִלְּשׁוֹן הַטּוּר)</small>.</small> </small> 

אִם עָמְדָה תּוֹךְ מֵעֵת לְעֵת דַּי לָהּ בִּבְדִיקָה <small>וְדַוְקָא שֶׁעָמְדָה מֵעַצְמָהּ, אֲבָל הֶעֱמִידוּהָ לָאו כְּלוּם הוּא <small><small>(הר''ן פא''ט)</small>.</small> </small> 

יֵשׁ מִי שֶׁאוֹמֵר שֶׁכָּל שֶׁעָמְדָה וְהָלְכָה, אֲפִלּוּ נִמְצָא שִׁנּוּי בְּאֵבָרֶיהָ, אֵין חוֹשְׁשִׁין לָהּ <small>כָּל שֶׁאֵין הַשִּׁנּוּי מַטְרִיף בִּשְׁאָר בְּהֵמָה <small><small>(בֵּית יוֹסֵף בְּשֵׁם רַשְׁבָּ''א)</small>.</small> </small> 

הָלְכָה, כְּשֵׁרָה וְאֵינָהּ צְרִיכָה בְּדִיקָה, וְאַף עַל פִּי שֶׁלֹּא שָׁהֲתָה מֵעֵת לְעֵת. בַּמֶּה דְּבָרִים אֲמוּרִים, כְּשֶׁהָלְכָה הִלּוּךְ יָפֶה כְּדַרְכָּהּ, אֲבָל הָלְכָה וְהִיא צוֹלְעָה, צְרִיכָה בְּדִיקָה. <small>הַגָּה: וְיֵשׁ אוֹמְרִים דְּאַנָּן הָאִדָּנָא לֹא קִים לָן בִּבְדִיקָה וְאֵין לְהַתִּיר רַק בְּהָלְכָה <small><small>(בה''ג וְטוּר בְּשֵׁם ב''ה וְכָל הָאַחֲרוֹנִים)</small></small> וְהָכֵי נָהוּג. וְלֹא נִקְרָא הָלְכָה רַק כְּשֶׁהָלְכָה ד' אַמּוֹת הִלּוּךְ יָפֶה כְּמוֹ שֶׁהָלְכָה קֹדֶם שֶׁנָּפְלָה אוֹ כִּשְׁאָר בְּהֵמָה <small><small>(רַשְׁבָּ''א וְהָרַמְבַּ''ן וְר''ן וְא''ו הָאָרֹךְ)</small></small> וְאִם הָלְכָה וְאַחַר כָּךְ אֵינָהּ יְכוֹלָה לֵילֵךְ, דִּינָה כִּשְׁאָר מְסֻכֶּנֶת. <small><small>(מהרי''ק שֹׁרֶשׁ ס''א)</small>.</small> </small> 

עוֹף שֶׁנֶּחְבַּט עַל פְּנֵי הַמַּיִם, אִם שָׁט מְלֹא קוֹמָתוֹ מִמַּטָּה לְמַעְלָה לְעֻמַּת הַמַּיִם אֵין חוֹשְׁשִׁין לוֹ. אֲבָל אִם שָׁט מִמַעְלָה לְמַטָּה עִם הִלּוּךְ הַמַּיִם, חוֹשְׁשִׁין לוֹ וְצָרִיךְ בְּדִיקָה. וְאִם קָדַם לַתֶּבֶן אוֹ קַשׁ שֶׁמְּהַלְּכִים עַל גַּב הַמַּיִם בְּשָׁוֶה לוֹ, הֲרֵי זֶה שָׁט מֵחֲמַת עַצְמוֹ וְאֵין חוֹשְׁשִׁין לוֹ. 

דָּבְקוּ כְּנָפָיו בְּדֶבֶק בִּשְׁעַת צֵידָה וְנֶחְבַּט, אִם שְׁנֵי כְּנָפָיו נִדְבְּקוּ בַּדַּף שֶׁצָּדִין אוֹתוֹ בּוֹ, חוֹשְׁשִׁין וְצָרִיךְ בְּדִיקָה. וְאִם לֹא נִדְבַּק בּוֹ אֶלָּא אֶחָד מֵהֶם, אֵין חוֹשְׁשִׁין, שֶׁהוּא פּוֹרֵח מְעַט בַּכָּנָף הַשֵּׁנִי. 

זְכָרִים הַמְנַגְּחִים זֶה אֶת זֶה וְנָפְלוּ לָאָרֶץ, חוֹשְׁשִׁין לָהֶם. 

שׁוֹר שֶׁהִרְבִּיצוּהוּ לִשְׁחִיטָה, אַף עַל פִּי שֶׁנָּפַל נְפִילָה גְּדוֹלָה שֶׁיֵּשׁ לָהּ קוֹל בְּעֵת שֶׁמַּפִּילִים אוֹתוֹ, אֵין חוֹשְׁשִׁין לוֹ, מִפְּנֵי שֶׁנּוֹעֵץ צִפָּרְנָיו וּמִתְחַזֵּק עַד שֶׁמַּגִּיעַ לָאָרֶץ. <small><small>(לָשׁוֹן רַמְבַּ''ם שָׁם דִּין י''ב)</small>. <small>הַגָּה: וְדַוְקָא שֶׁלֹּא קָשְׁרוּ כָּל רַגְלָיו כְּשֶׁהִפִּילוּהוּ, אֲבָל אִם כָּל רַגְלָיו קְשׁוּרִים בְּשָׁעָה שֶׁמַפִּילִין אוֹתוֹ, חוֹשְׁשִׁין לוֹ.</small> <small>(מָרְדְּכַי פא''ט בְּשֵׁם ראבי''ה וּמַשְׁמָעוּת שְׁעָרִים שַׁעַר ל''ד וְלֹא כאו''ה)</small>.</small> 

קָפְצָה מִדַּעְתָּהּ, אֲפִלּוּ מִמָּקוֹם גָּבוֹהַּ הַרְבֵּה, אַף עַל פִּי שֶׁאָנוּ רוֹאִים שֶׁאֵינָהּ יְכוֹלָה לֵילֵךְ, אֵין חוֹשְׁשִׁין לָהּ, לֹא שְׁנָא קָפְצָה מֵחַלּוֹן שֶׁבַּכֹּתֶל לֹא שְׁנָא מֵאֲרֻבָּה שֶׁבְּאֶמְצַע הַגַּג. לְפִיכָךְ, אִם הִנִּיחָהּ לְמַעְלָה וּבָא וּמְצָאָהּ לְמַטָּה, אֵין חוֹשְׁשִׁין לָהּ. 

גַּנָּבִים שֶׁגָּנְבוּ בְּהֵמָה מֵהַדִּיר, אֲפִלּוּ הִשְׁלִיכוּהוּ מֵעֵבֶר לַגָּדֵר שֶׁהוּא גָּבוֹהַּ מְאֹד, אֵין חוֹשְׁשִׁין, מִפְּנֵי שֶׁהֵם מְכַוְּנִים לְהַפִּילָהּ עַל מָתְנֶיהָ כְּדֵי שֶׁתּוּכַל לָרוּץ לִפְנֵיהֶם. וְכֵן בְּשָׁעָה שֶׁמַּחֲזִירִין אוֹתָהּ, אִם מֵחֲמַת תְּשׁוּבָה מַחֲזִירִים אוֹתָהּ מֻתֶּרֶת, מִפְּנֵי שֶׁמְכַוְּנִים לְהַפִּילָהּ בְּעִנְיָן שֶׁלֹּא יַפְסִידוּהָ, אֲבָל אִם לֹא הֶחֱזִירוּהָ אֶלָּא מֵחֲמַת יִרְאָה, חוֹשְׁשִׁין לָהּ. 


Siman 59

הַגְּלוּדָה אֲסוּרָה, וְהִיא שֶׁנִּפְשַׁט עוֹרָהּ בֵּין בִּידֵי אָדָם בֵּין בִּידֵי חֹלִי, טְרֵפָה. וְאִם נִשְׁתַּיֵּר מִן הָעוֹר רֹחַב סֶלַע עַל פְּנֵי כָּל הַשִּׁדְרָה וְרֹחַב סֶלַע עַל הַטַּבּוּר וְרֹחַב סֶלַע עַל רָאשֵׁי אֵיבָרֶיהָ, הֲרֵי זוֹ מֻתֶּרֶת <small><small>(רַמְבַּ''ם וְרַשְׁבָּ''א וְר''ן וְרֹב הַפּוֹסְקִים)</small>.</small> וְאִם נִטַּל כְּרֹחַב סֶלַע מֵעַל כָּל גַּבֵּי הַשִּׁדְרָה אוֹ מֵעַל הַטַּבּוּר אוֹ מֵעַל רָאשֵׁי אֵבָרִים, וּשְׁאָר כָּל הָעוֹר קַיָּם, כְּשֵׁרָה. <small>הַגָּה: אֲבָל אִם נִטְּלָה מִשְּׁלָשְׁתָּם וּשְׁאָר כָּל הָעוֹר קַיָּם, טְרֵפָה <small><small>(ד''ע)</small>.</small> </small> 

הָעוֹף שֶׁנִּטְּלָה נוֹצָתוֹ, כָּשֵׁר <small><small>(בֵּית יוֹסֵף בְּשֵׁם רֹב הַפּוֹסְקִים וכ''פ מַהַרְשַׁ''ל פא''ט סִימָן ק''ט)</small>. <small>הַגָּה: וְיֵשׁ אוֹסְרִים</small> <small>(ר''ז הַלֵּוִי וְכָל בּוֹ)</small>. <small>וְטוֹב לְהַחְמִיר אִם נָפְלוּ כֻּלָּם. מִיהוּ אִם נָפְלוּ נוֹצוֹתָיו מֵרֹב שֻׁמָּן, אַף עַל פִּי שֶׁנָּפְלוּ כֻּלָּם וְנִשְׁאַר עָרֹם, מִכָּל מָקוֹם כָּשֵׁר דְּהוֹאִיל וְנַעֲשָׂה מֵרֹב שֻׁמָּנוֹ, כָּשֵׁר.</small> <small>(ת''ה סִימָן קפ''א בְּשֵׁם אוֹר זָרוּעַ)</small>.</small> 


Siman 60

אֲחוּזַת דָּם וְהַמְעֻשֶּׁנֶת וְהַמְצֻנֶּנֶת, אוֹ שֶׁאָכְלָה סַם הַמָּוֶת שֶׁהוֹרֵג הַבְּהֵמָה, אוֹ שֶׁשָּׁתְתָה מַיִם הָרָעִים, הֲרֵי זוֹ מֻתֶּרֶת. <small>הַגָּה: בְּהֵמָה שֶׁנִּתְפַּטְּמָה בִּדְבָרִים אֲסוּרִים, מֻתֶּרֶת <small><small>(מָרְדְּכַי דִּיבָמוֹת פ' אַלְמָנָה לכ''ג)</small></small> אֲבָל אִם לֹא נִתְפַּטְּמָה כָּל יָמֶיהָ רַק בִּדְבָרִים אֲסוּרִים, אֲסוּרָה <small><small>(תּוֹסָפוֹת דִּתְמוּרָה פ' כָּל הָאֲסוּרִים)</small>.</small> </small> 

אָכְלָה סַם הַמָּוֶת שֶׁל אָדָם, אוֹ הִכִּישָׁהּ נָחָשׁ וְכַיּוֹצֵא בּוֹ, מֻתֶּרֶת מִשּׁוּם טְרֵפָה וַאֲסוּרָה מִשּׁוּם סַכָּנַת נְפָשׁוֹת. 

בְּהֵמָה אוֹ חַיָּה שֶׁנִּפְסְקוּ רַגְלֶיהָ, לֹא יֹאכְלוּ מִמֶּנָּהּ אֶלָּא עַל יְדֵי בְּדִיקָה, שֶׁיֵּשׁ לָחוּשׁ שֶׁמָּא נְשָׁכָהּ נָחָשׁ. וְזוֹ בְּדִיקָתָהּ, שֶּׁלֹּא יֹאכְלוּהָ אֶלָּא צָלִי, וְאִם הִיא נְשׁוּכַת נָחָשׁ תִּתְפָּרֵק וְתִפֹּל חֲתִיכוֹת חֲתִיכוֹת. <small>הַגָּה: וּלְדִידָן דְּלָא חַיְשִׁינָן לְגִלּוּי <small><small>(מַיִם)</small></small> הוֹאִיל וְאֵין נְחָשִׁים מְצוּיִין, לָכֵן אֵין לָחוּשׁ לְנָחָשׁ, וְאִם הוּא בְּדֶרֶךְ שֶׁלֹּא נֶעֶשְׂתָה טְרֵפָה, מֻּתָּר בְּלֹא בְּדִיקָה <small><small>(בֵּית יוֹסֵף בְּשֵׁם רַבֵּינוּ יְרוּחָם וְכֵן כָּתַב א''ו הָאָרֹךְ)</small>. </small> </small> 


Siman 61

חַיָּב לִתֵּן לַכֹּהֵן הַזְּרוֹעַ וְהַלְּחָיַיִם וְהַקֵּבָה שֶׁל שׁוֹר וָשֶׂה. 

הַזְּרוֹעַ, דַּוְקָא שֶׁל יָמִין, וְהוּא מִפֶּרֶק אַרְכֻּבָּה הַנִּמְכֶּרֶת עִם הָרֹאשׁ עַד כַּף הַיָּד שֶׁקּוֹרִין אישפאלד''ה, וְהֵם שְׁנֵי פְּרָקִים. 

הַלְּחָיַיִם הֵם מִפֶּרֶק שֶׁל לֶחִי עַד פִּיקָא שֶׁל גַּרְגֶּרֶת שֶׁהִיא טַבַּעַת הַגְּדוֹלָה עִם הַלָּשׁוֹן שֶׁבֵּינֵיהֶם, וְצָרִיךְ לִתְּנוֹ עִם הָעוֹר וְעִם הַצֶּמֶר שֶׁבְּרָאשֵׁי כְּבָשִׂים וְהַשֵּׂעָר שֶׁבְּרָאשֵׁי תְּיָשִׁים שֶׁאֵינוֹ רַשַּׁאי לְמָלְגָם <small><small>(פי' לְהַרְתִּיחָם בְּחַמִּים לְהַעֲבִיר הַשֵּׂעָר)</small></small> וְלֹא לְהַפְשִׁיט הָעוֹר קֹדֶם שֶׁיִּתְּנֶנּוּ לַכֹּהֵן. 

הַקֵּבָה צָרִיךְ לִתְּנָהּ לַכֹּהֵן עִם כָּל חֶלְבָּהּ פְּנִימִי וְחִיצוֹן, אֶלָּא אִם כֵּן נָהֲגוּ הַכֹּהֲנִים לְהַנִּיחַ הַחֵלֶב לַבְּעָלִים. 

אַף עַל גַּב שֶׁמֻּתָּר לֶאֱכֹל מִבְּשַׂר הַבְּהֵמָה קֹדֶם שֶׁיַּפְרִישׁ הַמַּתָּנוֹת, מִצְוָה לְהַפְרִישָׁם מִיָּד. 

אֲפִלּוּ אֵינוֹ שׁוֹחֵט לְצֹרֶךְ אֲכִילָה, אֶלָּא לִכְלָבִים אוֹ לִרְפוּאָה, חַיָּב בְּמַתָּנוֹת. אֲבָל שָׁחַט וּמָצָא טְרֵפָה, פָּטוּר. 

יִתְּנֵם לְכֹהֵן חָבֵר, וְאִם אֵין שָׁם חָבֵר, יִתְּנֵם לְעַם הָאָרֶץ. <small>וְכֵן אִם הֶחָבֵר אֵינוֹ רוֹצֶה לְקַבְּלָן, נוֹתְנָן לְעַם הָאָרֶץ <small><small>(בֵּית יוֹסֵף בְּשֵׁם תּוֹסָפוֹת)</small>.</small> </small> 

נוֹתְנִים אוֹתָם לְכֹהֶנֶת, אֲפִלּוּ הִיא נְשׂוּאָה לְיִשְׂרָאֵל. וְהַנּוֹתְנָם לְבַעֲלָהּ יִשְׂרָאֵל קִיֵּם מִצְוַת נְתִינָה. וְכָל שֶׁכֵּן שֶׁבַּעֲלָהּ יִשְׂרָאֵל פָּטוּר מִן הַמַתָּנוֹת. 

לֹא יְחַלְּקֵם לְהַרְבֵּה כֹּהֲנִים, שֶׁצָּרִיךְ לָתֵת לְכָל אֶחָד דָּבָר חָשׁוּב כְּדֵי נְתִינָה, אֶלָּא נוֹתֵן זְרוֹעַ לְאֶחָד, וְקֵבָה לְאֶחָד, וּלְחָיַיִם לִשְׁנַיִם. וּבְשׁוֹר הַגָּדוֹל יָכוֹל לְחַלֵּק הַזְּרוֹעַ לִשְׁנַיִם, לְכָל אֶחָד פֶּרֶק אֶחָד. 

אִם אֵין שָׁם כֹּהֵן, יָשׁוּם הַמַתָּנוֹת בְּדָמִים וְאוֹכְלָם, וְנוֹתֵן הַדָּמִים לַכֹּהֵן. 

אֵין לוֹ, לַכֹּהֵן, לַחֲטֹף הַמַתָּנוֹת, וַאֲפִלּוּ לִשְׁאֹל אוֹתָם בַּפֶּה, אֶלָּא אִם יִתְּנֵם לוֹ דֶּרֶךְ כָּבוֹד, יִטְּלֵם. וּבִזְמַן שֶׁהֵם כֹּהֲנִים רַבִּים בַּמִּטְבָּחַיִם, הַצְּנוּעִים מוֹשְׁכִין יְדֵיהֶם וְהַגַּרְגְּרָנִים נוֹטְלִים. וְאִם הָיָה צָנוּעַ זֶה, בְּמָקוֹם שֶׁאֵין מַכִּירִין שֶׁהוּא כֹּהֵן, יִטֹּל כְּדֵי שֶׁיֵּדְעוּ שֶׁהוּא כֹּהֵן. 

הַכֹּהֵן יָכוֹל לְאָכְלָם בְּכָל עִנְיָן שֶׁעָרֵב עָלָיו יוֹתֵר, וְאִם כָּל הַמַּטְעַמִּים שָׁוִים אֶצְלוֹ יֹאכְלֵם צָלִי וּבְחַרְדָּל. 

יָכוֹל לְהַאֲכִילָם לִכְלָבִים, וּלְמָכְרָם וְלִתְּנֵם לְעוֹבֵד כּוֹכָבִים. 

כֹּהֵן שֶׁיֵּשׁ לוֹ מַכִּירִין שֶׁרְגִילִים לִתֵּן לוֹ מַתְּנוֹתֵיהֶם, יָכוֹל לְזַכּוֹתָם לְיִשְׂרָאֵל שֶׁיְּקַבְּלֵם מִיַּד מַכִּירָיו. וְדַוְקָא שֶׁהַזּוֹכֶה תַּלְמִיד חָכָם וְהַשָּׁעָה דְּחוּקָה לוֹ, וְשֶׁלֹּא יְהֵא כֹּהֵן הַמְזַכֶּה מְשָׁרֵת בְּבַיִת זֶה שֶׁמְּזַכֶּה לוֹ הַמַּתָּנוֹת, שֶׁמָּא יְזַכֶּה בְּעַל כָּרְחוֹ <small><small>(רַמְבַּ''ם בפ''ט מהל' בִּכּוּרִים)</small>.</small> וְהוּא הַדִּין אִם הַכֹּהֵן מְשָׁרֵת בְּבֵית בַּעַל הַבַּיִת וּמְזַכֶּה לְאוֹרֵחַ תַּלְמִיד חָכָם שֶׁמִּתְאָרֵחַ בְּבֵית רַבּוֹ בַּמַּתָּנוֹת שֶׁרָגִיל לִתֵּן לוֹ רַבּוֹ, אָסוּר <small><small>(רַשִׁ''י וְטוּר)</small>.</small> 

לֹא נָתַן הַמַתָּנוֹת לַכֹּהֵן אֶלָּא אֲכָלָן אוֹ הִפְסִידָן, פָּטוּר מִדִּינֵי אָדָם, אֶלָּא כְּדֵי לָצֵאת יְדֵי שָׁמַיִם צָרִיךְ לִפְרֹעַ דְּמֵיהֶם. 

יִשְׂרָאֵל שֶׁשָּׁלַח לַחֲבֵרוֹ בָּשָׂר וְהַמַּתָּנוֹת בּוֹ, מֻתָּר לְאָכְלָן. 

מַתָּנוֹת אֵינָן נוֹהֲגוֹת אֶלָּא בְּשׁוֹר וָשֶׂה וְלֹא בְּחַיָּה וָעוֹף, וְנוֹהֲגוֹת בְּכִלְאַיִם הַבָּא מִן עֵז וְרָחֵל, וְכֵן בְּכוֹי. 

צְבִי הַבָּא עַל עֵז, וְיָלְדָה, הַוָּלָד חַיָּב בַּחֲצִי הַמַּתָּנוֹת. אֲבָל תַּיִשׁ הַבָּא עַל הַצְּבִיָּה, הַוָּלָד פָּטוּר מִן הַמַּתָּנוֹת. 

אֵין נוֹהֲגוֹת בָּקֳדָשִׁים, וְלֹא בִּבְכוֹר. 

בְּכוֹר, קֹדֶם שֶׁבָּא לְיַד כֹּהֵן, שֶׁנִּתְעָרֵב בִּבְהֵמוֹת אֲחֵרוֹת, חַיָּב לִתֵּן מֵהֶם הַמַּתָּנוֹת, שֶׁיֹּאמַר הַכֹּהֵן עַל כָּל אַחַת: תֵּן לִי מַתְּנוֹתֶיהָ, וְאִם אַתָּה אוֹמֵר שֶׁהוּא בְּכוֹר תֵּן לִי כֻּלָּהּ. אֲבָל בְּכוֹר שֶׁנִּתַּן לַכֹּהֵן בְּמוּמוֹ וּמְכָרוֹ לְיִשְׂרָאֵל וְנִתְעָרֵב בִּבְהֵמוֹת אֲחֵרוֹת, אִם רַבִּים שׁוֹחֲטִים אוֹתָם כֻּלָּם פְּטוּרִים, שֶׁכָּל אֶחָד יֹאמַר: שֶׁלִּי הוּא הַבְּכוֹר; וְאִם אֶחָד שׁוֹחֵט אֶת כֻּלָּם, אֵין פּוֹטְרִים לוֹ אֶלָּא אֶחָד מֵהֶם. 

מַתָּנוֹת נוֹהֲגוֹת בְּכָל מָקוֹם, בֵּין בָּאָרֶץ בֵּין בְּחוּצָה לָאָרֶץ, בֵּין בִּפְנֵי הַבַּיִת <small><small>(פי' בִּזְמַן שֶׁבֵּית הַמִּקְדָּשׁ קַיָּם)</small></small> בֵּין שֶׁלֹּא בִּפְנֵי הַבַּיִת. וְיֵשׁ מִי שֶׁאוֹמֵר שֶׁאֵינָן נוֹהֲגוֹת בְּחוּצָה לָאָרֶץ, וְכֵן נָהֲגוּ <small><small>(וְעַיֵּן בְּסֵפֶר הַחִנּוּךְ להרא''ה מִצְוָה תק''ו)</small>.</small> 

כֹּהֲנִים פְּטוּרִים מִמַּתָּנוֹת. 

לְוִיִּים, סָפֵק אִם חַיָבִים בְּמַתָּנוֹת, הִלְכָּךְ פְּטוּרִים. וְאִם נְטָלָן הַכֹּהֵן מִיָּדוֹ, אֵין צָרִיךְ לְהַחֲזִירָם לוֹ. <small>וְיֵשׁ חוֹלְקִין דְּאֲפִלּוּ נְטָלָן הַכֹּהֵן, מוֹצִיאִין מִיָּדוֹ <small><small>(בֵּית יוֹסֵף בְּשֵׁם הר''ן)</small>.</small> </small> 

בַּמֶּה דְּבָרִים אֲמוּרִים שֶׁכֹּהֵן פָּטוּר, כְּשֶשּׁוֹחֵט לְעַצְמוֹ; אֲבָל אִם שׁוֹחֵט לִמְכֹּר, אִם הוּא קָבוּעַ לִמְכֹּר בְּבֵית הַמִּטְבָּחַיִם חַיָּב לִתֵּן מִיָּד, וְאִם אֵינוֹ קָבוּעַ לִמְכֹּר בְּבֵית הַמִּטְבָּחַיִם, שְׁתַּיִם וְשָׁלֹשׁ שַׁבָּתוֹת פָּטוּר; מִכָּאן וָאֵילָךְ חַיָּב, וּמְנַדִּין אוֹתוֹ אִם לֹא יִתֵּן. 

הַשּׁוֹחֵט לְכֹהֵן וּלְנָכְרִי, פָּטוּר מִן הַמַּתָּנוֹת; וְהַמִּשְׁתַּתֵּף עִמָּהֶם צָרִיךְ שֶׁיִּרְשׁוֹם. וּבְגוֹי, אִם יוֹשֵׁב עִמּוֹ בַּמִּטְבָּחַיִם אֵין צָרִיךְ לִרְשֹׁם. <small>הַגָּה: בְּמָקוֹם שֶׁנּוֹהֲגִין לִשְׁחֹט אֵצֶל גּוֹיִים אִם נִמְצָא טְרֵפָה נִשְׁאַר לָהֶם וְאִם נִמְצָא כְּשֵׁרָה לוֹקְחוֹ הַיִּשְׂרָאֵל, פָּטוּר מִן הַמַּתָּנוֹת <small><small>(מָרְדְּכַי בְּשֵׁם ראבי''ה)</small>.</small> </small> 

בַּמֶּה דְּבָרִים אֲמוּרִים שֶׁשֻּׁתָּפוּת הַכֹּהֵן וְהָגוֹי פּוֹטֵר, בַּשֻּׁתָּף בְּכֻלָּהּ אֲפִלּוּ בְּכָל שֶׁהוּא; אֲבָל אִם אֵין הַכֹּהֵן וְהַגּוֹי שֻׁתָּף עִמּוֹ אֶלָּא בָּרֹאשׁ, אֵינוֹ פּוֹטֵר אֶלָּא מֵהַלְּחָיַיִם; וְאִם הוּא שֻׁתָּף עִמּוֹ בַּיָּד, אֵינוֹ פּוֹטֵר אֶלָּא מֵהַזְּרוֹעַ; וְאִם הוּא שֻׁתָּף עִמּוֹ בִּבְנֵי מֵעַיִם, אֵינוֹ פּוֹטֵר אֶלָּא מֵהַקֵּבָה. 

אִם יֵשׁ בְּהֵמָה לַכֹּהֵן וּמוֹכֵר רֹאשָׁהּ לְיִשְׂרָאֵל וְשִׁיֵּר כָּל הַגּוּף לְעַצְמוֹ, חַיָּב בִּלְחָיַיִם. 

הַשּׁוֹחֵט בֶּהֱמַת יִשְׂרָאֵל חֲבֵרוֹ, חוֹבָה עַל הַשּׁוֹחֵט לִתֵּן מַתְּנוֹתֶיהָ לַכֹּהֵן; וְאִם שָׁחַט בֶּהֱמַת כֹּהֵן אוֹ גוֹי, פָּטוּר. <small>הַגָּה: מִיהוּ טוֹבַת הֲנָאָה לַבְּעָלִים וְהוּא יָכוֹל לִתְּנָם לְכָל כֹּהֵן שֶׁיִּרְצֶה <small><small>(בֵּית יוֹסֵף בְּשֵׁם הר''ן)</small></small> וְאָסוּר לַבְּעָלִים לִקַּח דִּינָר מִכֹּהֵן לִתֵּן לוֹ הַמַּתָּנוֹת, וְכֵן מִיִּשְׂרָאֵל לִתֵּן הַמַּתָּנוֹת לְבֵן בִּתּוֹ הַכֹּהֵן. <small><small>(בֵּית יוֹסֵף בְּשֵׁם ר''י וּבְפֶרֶק עַד כַּמָּה)</small>.</small> </small> 

כֹּהֵן שֶׁמָּכַר פָּרָה לְיִשְׂרָאֵל וְאָמַר לוֹ: אֲנִי מוֹכֵר לְךָ פָּרָה זוֹ חוּץ מִמַּתְּנוֹתֶיהָ, הָוֵי תְּנַאי וְצָרִיךְ לִתְּנָם לַמּוֹכֵר. אֲבָל אִם אָמַר לוֹ: עַל מְנַת שֶׁהַמַּתָּנוֹת שֶׁלִּי, אֵינוֹ תְּנַאי וְהַמִּקָּח קַיָּם וְיָכֹל לִתְּנָם לְכָל כֹּהֵן שֶׁיִּרְצֶה. 

יִשְׂרָאֵל שֶׁמָּכַר פָּרָה לַחֲבֵרוֹ וְשִׁיֵּר הַמַּתָּנוֹת, חַיָּב הַלּוֹקֵחַ לִתְּנָם; אַף עַל פִּי שֶׁנִּשְׁאֲרוּ לַמּוֹכֵר, מִכָּל מָקוֹם הַחוֹבָה עַל הַטַּבָּח שֶׁהוּא הַלּוֹקֵחַ. 

הַמַּתָּנוֹת עַצְמָם אָסוּר לְיִשְׂרָאֵל לְאָכְלָם אֶלָּא בִּרְשׁוּת כֹּהֵן. עָבַר וַאֲכָלָן, אוֹ הִזִּיקָן, אוֹ מְכָרָן אֵינוֹ חַיָּב לְשַׁלֵּם, מִפְּנֵי שֶׁאֵין לוֹ תּוֹבְעִים יְדוּעִים. וְהַקּוֹנֶה אוֹתָם, אַף עַל פִּי שֶׁאֵינוֹ רַשַּׁאי, הֲרֵי זֶה מֻתָּר לְאָכְלָן מִפְּנֵי שֶׁמַּתְּנוֹת כְּהֻנָּה נִגְזָלוֹת. 

אָמַר לַטַּבָּח: מְכֹר לִי בְּנֵי מֵעֶיהָ שֶׁל פָּרָה זוֹ, נוֹתְנָם לַכֹּהֵן וְאֵינוֹ מְנַכֶּה לוֹ מִן הַדָּמִים. לְקָחוֹ מִמֶּנּוּ בְּמִשְׁקָל, נוֹתְנָם לַכֹּהֵן וּמְנַכֶּה לוֹ מִן הַדָּמִים. 

גֵּר שֶׁנִּתְגַּיֵּר וְהָיְתָה לוֹ פָּרָה, נִשְׁחֲטָה עַד שֶׁלֹּא נִתְגַּיֵּר, פָּטוּר. מִשֶּׁנִתְגַּיֵּר, חַיָּב. אִם סָפֵק, פָּטוּר, שֶׁהַמּוֹצִיא מֵחֲבֵרוֹ עָלָיו הָרְאָיָּה. 


Siman 62

אֵבֶר מִן הַחַי אָסוּר בִּבְהֵמָה, חַיָּה וָעוֹף. 

 אֵבֶר הַפּוֹרֵשׁ מִן הַחַי, אָסוּר, וּבָשָׂר הַפּוֹרֵשׁ מִן הַחַי אָסוּר, מִשּׁוּם וּבָשָׂר בַּשָּׂדֶה טְרֵפָה <small><small>(שְׁמוֹת כב, ל)</small></small> וְאֲפִלּוּ הַפּוֹרֵשׁ מֵהַבְּהֵמָה וַעֲדַיִן הוּא בְּתוֹכָהּ, כְּגוֹן שֶׁנֶּחְתַּךְ מֵהַטְּחוֹל אוֹ מֵהַכְּלָיוֹת וְנִשְׁאֲרָה הַחֲתִיכָה בְּתוֹכָהּ, אָסוּר. 

אֵבֶר אוֹ בָּשָׂר הַמְדֻלְדָּלִים, אִם אֵינוֹ יָכוֹל לַחֲזֹר וְלִחְיוֹת, אֲפִלּוּ אִם לֹא פֵּרַשׁ מִמֶּנּוּ עַד לְאַחַר שְׁחִיטָה, אָסוּר. <small>הַגָּה: וְעַיֵּן לְעֵיל סִימָן נ''ה. יַתֶּרֶת הָעוֹמֶדֶת בְּמָקוֹם שֶׁאֵינוֹ מַטְרִיף הַבְּהֵמָה, מֻתָּר לְאָכְלָהּ, וְלֹא אָמְרִינַן יָתֵר כְּנָטוּל דָּמִי וְהָוֵי כְּאֵבֶר הַמְּדֻלְדָּל <small><small>(א''ו הָאָרֹךְ)</small></small> אֵבֶר הַנִּשְׁמָט מִמְּקוֹמוֹ בְּמָקוֹם שֶׁאֵינוֹ מַטְרִיף הַבְּהֵמָה, מֻתָּר לְאָכְלוֹ, אַף אִם אֵין עוֹר וּבָשָׂר חוֹפִין רֻבּוֹ <small><small>(רַשְׁבָּ''א סי' פ''ט)</small></small> אֲבָל הַמִּנְהָג לְהַחְמִיר גַּם בָּזֶה <small><small>(א''ו הָאָרֹךְ)</small>.</small> </small> 

בֵּיצֵי זָכָר שֶׁנִּתְלְשׁוּ וַעֲדַיִן הֵם מְעֹרִים בְּכִיסָם, אֵינוֹ אָסוּר מִן הַתּוֹרָה, שֶׁהֲרֵי יֵשׁ בּוֹ מִקְצָת חַיּוּת, וּלְפִיכָךְ אֵינוֹ מַסְרִיחַ, וְאַף עַל פִּי כֵן אָסוּר לְאָכְלוֹ מִמִּנְהָג שֶׁנָּהֲגוּ יִשְׂרָאֵל שֶׁלֹּא לְאָכְלוֹ, מִפְּנֵי שֶׁדּוֹמֶה לְאֵבֶר מִן הַחַי. 


Siman 63

בָּשָׂר הַנִּמְצָא מֻשְׁלָךְ בַּשּׁוּק, הַלֵּךְ אַחַר הָרֹב, דְּכָל דְּפָרִישׁ מֵרֻבָּא פָּרִישׁ; אִם הָיוּ רֹב הַמּוֹכְרִים עוֹבְדֵי כּוֹכָבִים, אָסוּר. וְאִם הָיוּ רֹב הַמּוֹכְרִים יִשְׂרָאֵל, מֻתָּר. וְכֵן בָּשָׂר הַנִּמְצָא בְּיַד עוֹבֵד כּוֹכָבִים וְלֹא נוֹדַע מִמִּי לָקַח, אִם הָיוּ מוֹכְרֵי הַבָּשָׂר יִשְׂרָאֵל, מֻתָּר, זֶהוּ דִּין תּוֹרָה; וּכְבָר אָסְרוּ חֲכָמִים כָּל הַבָּשָׂר הַנִּמְצָא, בֵּין בַּשּׁוּק בֵּין בְּיַד עוֹבְדֵי כּוֹכָבִים, אַף עַל פִּי שֶׁכָּל הַמּוֹכְרִים וְכָל הַשּׁוֹחֲטִים יִשְׂרָאֵל. וְלֹא עוֹד, אֶלָּא הַלּוֹקֵחַ בָּשָׂר וְהִנִּיחוֹ בְּבֵיתוֹ וְנֶעֱלַם מִן הָעַיִן, אָסוּר, אֶלָּא אִם כֵּן הָיָה לוֹ בּוֹ סִימָן אוֹ שֶׁהָיָה לוֹ בּוֹ טְבִיעוּת עַיִן, וְהוּא מַכִּירוֹ וַדַּאי שֶׁהוּא זֶה, אוֹ שֶׁהָיָה צָרוּר וְחָתוּם. 

תָּלָה כְּלִי מָלֵא חֲתִיכוֹת בָּשָׂר, וְנִשְׁבַּר הַכְּלִי וְנָפְלוּ הַחֲתִיכוֹת לָאָרֶץ, וּבָא וּמָצָא חֲתִיכוֹת, וְאֵין לוֹ בָּהֶם לֹא סִימָן וְלֹא טְבִיעוּת עַיִן, הֲרֵי זֶה אָסוּר, שֶׁיֵּשׁ לוֹמַר: אוֹתוֹ בָּשָׂר שֶׁהָיָה בַּכְּלִי גְּרָרַתּוּ חַיָּה אוֹ שֶׁרֶץ, וְזֶה בָּשָׂר אַחֵר הוּא. וְאִם תְּלָאוֹ בְּמַסְמֵר וְכַיּוֹצֵא בּוֹ, שֶׁאִי אֶפְשָׁר לְשֶׁרֶץ לִטֹּל וּלְהַנִּיחַ, מֻתָּר. וְיֵשׁ מַתִּירִין בָּשָׂר שֶׁנִּתְעַלֵּם מִן הָעַיִן אִם מְצָאוֹ בַּמָּקוֹם שֶׁהִנִּיחוֹ. <small>הַגָּה: וְהַמִּנְהָג לְהָקֵל כַּסְּבָרָא הָאַחֲרוֹנָה. וַאֲפִלּוּ אִם הָיָה בְּיַד עוֹבֵד כּוֹכָבִים, בְּמָקוֹם שֶׁכָּל הַמּוֹכְרִים הֵם יִשְׂרָאֵלִים הַמּוֹכְרִים בָּשָׂר כָּשֵׁר. וְעַיֵּן לְקַמָּן סִימָן קי''ח. </small> 


Siman 64

חֵלֶב שׁוֹר וְכֶבֶשׁ וָעֵז, אָסוּר. וְשֶׁל שְׁאָר מִינִים, מֻתָּר. כּוֹי, חֶלְבּוֹ אָסוּר. 

הַשּׁוֹחֵט אֶת הַבְּהֵמָה וּמָצָא בָּהּ עֻבָּר בֶּן שְׁמוֹנָה אוֹ בֶּן תִּשְׁעָה, בֵּין חַי בֵּין מֵת, חֶלְבּוֹ וְגִידוֹ מֻתָּר. וְהָא דִּבְּבֶן תִּשְׁעָה מֻתָּר, דַּוְקָא כְּשֶׁלֹּא הִפְרִיס עַל גַּבֵּי קַרְקַע, אֲבָל אִם הִפְרִיס עַל גַּבֵּי קַרְקַע, אָסוּר. וְיֵשׁ אוֹמְרִים שֶׁאִם שָׁלְמוּ לוֹ חֳדָשָׁיו וּמְצָאוֹ חַי, אַף עַל פִּי שֶׁלֹּא הִפְרִיס עַל גַּבֵּי קַרְקַע חֶלְבּוֹ אָסוּר, וְחַיָּבִין עָלָיו כָּרֵת, וּמוֹצִיאִין מִמֶּנּוּ כָּל הַחוּטִים וְהַקְּרוּמִים הָאֲסוּרִים בִּשְׁאָר הַבְּהֵמוֹת. <small>וְחֵלֶב נֵפֶל אָסוּר אִם הִפִּילָה הַבְּהֵמָה.</small> 

הוֹשִׁיט יָדוֹ לִמְעִי בְּהֵמָה וְתָלַשׁ חֵלֶב מִבֶּן תִּשְׁעָה חַי שֶׁבְּתוֹכָהּ, וְהוֹצִיאוֹ, חַיָּבִין עָלָיו מִשּׁוּם חֵלֶב כְּעַל חֵלֶב בְּהֵמָה גְּמוּרָה. 

אֵיזֶהוּ חֵלֶב, כָּל שֶׁהוּא תּוֹתָב קְרוּם וְנִקְלָף, וְשֶׁלֹּא יְהֵא בָּשָׂר חוֹפֶה אוֹתוֹ. 

הָאַלְיָה מֻתֶּרֶת, וּבִלְבַד שֶׁיְּנַקֵּר מִמֶּנָּהּ מַה שֶּׁלְּצַד פְּנִים. <small>הַגָּה: גַּם צָרִיךְ לְהָסִיר חוּטֵי הָאַלְיָה, כִּי יוֹנְקִים מֵחֵלֶב הַכְּלָיוֹת. <small><small>(הַמָּרְדְּכִי וְרוֹקֵחַ)</small>.</small> </small> 

חֵלֶב הַכְּסָלִים וּקְרוּם שֶׁעֲלֵיהֶם, אָסוּר. 

חֵלֶב שֶׁתַּחַת הַמָּתְנַיִם, אָסוּר. <small>הַגָּה: וְסֵדֶר נִקּוּר אֵלּוּ הַחֲלָבִים צָרִיךְ רְאִיָּה מִן הַבָּקִי בְּנִקּוּר, וְאִי אֶפְשָׁר לְבָאֵר הֵיטֵב בַּסֵּפֶר. וְכָל אֵלּוּ הַחֲלָבִים אֵין לָחוּשׁ לָהֶם אֶלָּא בַּאֲחוֹרַיִם שֶׁל בְּהֵמָה, אֲבָל בַּחֲצִי הַבְּהֵמָה שֶׁל פָּנִים אֵין בָּהֶם מֵחֲלָבִים אֵלּוּ, רַק קְצָת מִן הַקְּרוּם שֶׁעַל חֵלֶב הַכְּסָלִים, הַנִּשְׁאָר בְּרֹאשׁ הַדְּפָנוֹת עַל הַכְּסָלִים, הַנִּשְׁאָר שָׁם בְּרֹאשָׁהּ, וְצָרִיךְ לְהָסִיר אוֹתוֹ הַקְּרוּם מִשָּׁם <small><small>(ד''ע)</small></small> וְיֵשׁ נוֹהֲגִין לְהַפְרִיד גַּם כֵּן הַבָּשָׂר הַנִּדְבָּק שָׁם זֶה עַל גַּב זֶה וְלִגְרֹר הַחֵלֶב שֶׁבֵּינֵיהֶם, וְיֵשׁ מַתִּירִין מִשּׁוּם דְּמֶחְשָּׁב חִפּוּי בָּשָׂר, וְכֵן הַמִּנְהָג בְּאַשְׁכְּנַז <small><small>(הַכֹּל בַּטּוּר)</small>.</small> </small> 

חֵלֶב שֶׁעַל הֶמְּסֶס וּבֵית הַכּוֹסוֹת, אָסוּר וְעָנוּשׁ <small><small>(עָלָיו)</small></small> כָּרֵת, וְזֶהוּ חֵלֶב שֶׁעַל הַקֶּרֶב. 

חֵלֶב הַדָּבוּק לַכֶּרֶס שֶׁתַּחַת הַפְּרִיסָה, אָסוּר. <small>הַגָּה: וְכֵן הַמִּנְהָג בְּכָל מָקוֹם, מִלְּבַד בְּנֵי רַיְינוּס, שֶׁנּוֹהֲגִין בְּמִקְצָתוֹ הֶתֵּר, וְאֵין מוֹחִין בְּיָדָם שֶׁכְּבָר הוֹרָה לָהֶם זָקֵן. <small><small>(הַגָּהוֹת אֲשֵׁרִ''י וּמָרְדְּכַי וְרֹב הַפּוֹסְקִים)</small></small> וּבְכָל מָקוֹם שֶׁנּוֹהֲגִין בּוֹ אִסּוּר דִּינוֹ כִּשְׁאָר חֵלֶב לְבַטְּלוֹ בְּשִׁשִּׁים <small><small>(א''ו הָאָרֹךְ)</small>,</small> אֲבָל אֵין אוֹסְרִין כֵּלִים שֶׁל בְּנֵי רַיְינוּס, הוֹאִיל וְנוֹהֲגִין בּוֹ הֶתֵּר <small><small>(חִדּוּשֵׁי אֲגֻדָּה)</small>.</small> </small> 

קְרוּם שֶׁעַל דַּד הַטְּחוֹל, וְהוּא הַצַּד הַגַּס, חַיָּבִין עָלָיו; וְשֶׁעַל שְׁאָר הַטְּחוֹל וְהַחוּטִין שֶׁבְּתוֹכוֹ, אֲסוּרִין וְאֵין חַיָּבִים עֲלֵיהֶם. 

נוֹטֵל רֹאשׁ הַגִּיד שֶׁבְּתוֹךְ הַטְּחוֹל וּמוֹשֵׁךְ אוֹתוֹ, וְנִמְשָׁכִים עִמּוֹ ג' חוּטִין שֶׁבְּתוֹכוֹ וְצָרִיךְ לִזָּהֵר שֶׁלֹּא יִפְסֹק שׁוּם חוּט מֵהֶם; וְאִם נִפְסַק, צָרִיךְ לְשָׁרֵשׁ אַחֲרָיו. 

הַכֻּלְיָא יֵשׁ עָלֶיהָ שְׁנֵי קְרוּמִים, הָעֶלְיוֹן חַיָּבִים עָלָיו; הַתַּחְתּוֹן וְהַחוּטִים שֶׁבָּהּ, אֲסוּרִין וְאֵין חַיָּבִים עֲלֵיהֶם. וְלֹבֶן שֶׁבַּכֻּלְיָא, חֵלֶב שֶׁעַל הַכְּלָיוֹת נֶאֱסַר וְלֹא שֶׁבְּתוֹךְ הַכְּלָיוֹת, וְאַף עַל פִּי כֵן נוֹטֵל אָדָם לֹבֶן שֶׁבְּתוֹךְ הַכֻּלְיָא וְאֵינוֹ צָרִיךְ לְחַטֵּט אַחֲרָיו, וְיֵשׁ מַחֲמִירִין לְחַטֵּט אַחֲרָיו. <small>הַגָּה: וְאִם לֹא חִטְּטוּ אַחֲרָיו וְהִנִּיחוּ קְצָתוֹ תּוֹךְ הַכֻּלְיָא, לְכֻלֵּי עָלְמָא מֻתָּר אִם נִתְבַּשֵּׁל כָּךְ <small><small>(בֵּית יוֹסֵף בְּשֵׁם הַגָּהוֹת אֲשֵׁרִ''י שכ''כ בְּשֵׁם אוֹר זָרוּעַ)</small></small> וְדַוְקָא מַה שֶּׁבְּתוֹךְ הַכֻּלְיָא, אֲבָל מַה שֶּׁעַל הַכֻּלְיָא לְכֻלֵּי עָלְמָא אָסוּר. <small><small>(ד''מ בְּשֵׁם רא''ש פֶּרֶק ג''ה וְשֶׁכֵּן הוּא בַּשַּׁ''ס)</small></small> יוֹתֶרֶת הַכָּבֵד, יֵשׁ מַצְרִיכִין לְנַקֵּר הַקְּרוּם הָעֶלְיוֹן שֶׁלְּצַד הַכָּבֵד, מִשּׁוּם חֵלֶב הַקֶּרֶב שֶׁמֻּנָּח עָלָיו. וְיֵשׁ מַחֲמִירִין עוֹד לְנַקֵּר הַשֻּׁמָן שֶׁתַּחַת הַקְּרוּם הַהוּא <small><small>(רא''מ ור''ת)</small></small> אֲבָל צַד פְּנִים שֶׁל צַד הָרֵאָה אֵין צָרִיךְ נִקּוּר כְּלָל <small><small>(ת''ה ואוֹר זָרוּעַ)</small></small> אֲבָל הַמִּנְהָג לְנַקֵּר וּלְהָסִיר שְׁנֵי קְרוּמִים, דִּלְמָא אָתֵי לְמִטְעֵי <small><small>(ס''ה ואוֹר זָרוּעַ)</small>.</small> </small> 

חוּטִין שֶׁבָּעֹקֶץ <small><small>(פִּי' הוּא שֶׁנִּקְרָא בִּלְשׁוֹן הַמִּקְרָא עָצֶה, וְהוּא קְצֶה הַשִּׁדְרָה, עָרוּךְ וְרַשִׁ''י פֵּרֵשׁ שֶׁקוֹרִין הנקא)</small></small> אֲסוּרִים. וְהֵם חֲמִשָּׁה, ג' מִיָּמִין וּב' מִשְּׂמֹאל, הַג' שֶׁמִּיָּמִין כָּל אֶחָד מִתְפַּצֵּל לִשְׁנַיִם שְׁנַיִם, וְהַשְּׁנַיִם שֶׁבִּשְׂמֹאל כָּל אֶחָד מֵהֶם מִתְפַּצֵּל לִשְׁלֹשָׁה שְׁלֹשָׁה וְרֹאשׁוֹ הָאֶחָד מְחֻבָּר לַשִּׁדְרָה, וְרָאשֵׁי הַפִּצּוּלִין נִדְבָּקוֹת תַּחַת הֶחָזֶה בְּרָאשֵׁי הַצְּלָעוֹת, וְאוֹתָם רָאשֵׁי הַפִּצּוּלִין מְצוּיִים בַּחֲצִי הַבְּהֵמָה שֶׁל פְּנִים, וְאִי שָׁלְפֵי לְהוּ חֲמִימֵי, מִשְׁתַּלְּפֵי, וְאִי לֹא, בָּעֵי לְחַטּוּטֵי בָּתְרַיְהוּ. <small>הַגָּה: וְאִם הֵם שְׁרוּיִין בְּמַיִם הֲוֵי לְהוּ כַּחֲמִימֵי וּמִשְׁתַּלְּפִי <small><small>(בֵּית יוֹסֵף בְּשֵׁם סמ''ק וְכָּל בּוֹ וְאָו''ה)</small></small> וְיֵשׁ מְקִלִּין בְּאֵלּוּ הַחוּטִין בְּמָקוֹם שֶׁהֵם בְּלוּעִים בַּבָּשָׂר <small><small>(בֵּית יוֹסֵף בְּשֵׁם הר''ן)</small>.</small> וְטוֹב לְהַחְמִיר.</small> 

חֵלֶב הַקֵּבָה שֶׁעַל הַקֶּשֶׁת, אָסוּר מִן הַדִּין מִן הַתּוֹרָה. וְשֶׁעַל הַיֶּתֶר, אָסוּר מִמִּנְהָג שֶׁנָּהֲגוּ בּוֹ אִסוּר <small>וְיֵשׁ אוֹמְרִים שֶׁמִּדִּינָא אָסוּר וְלָכֵן אֵין לְהָקֵל בּוֹ <small><small>(רַשִׁ''י וְרֹא''שׁ וּסְמַ''ג וּסְמַ''ק וְרַבֵּינוּ יְרוּחָם)</small>.</small> </small> 

חֵלֶב שֶׁעַל הַדַּקִּין, אָסוּר בְּאֹרֶךְ אַמָּה מִשֶּׁמַּתְחִילִין לָצֵאת מִן הַקֵּבָה, וּמִשָּׁם וְאֵילֵךְ שֻׁמָּן הוּא, וּמֻתָּר. וְיֵשׁ אוֹמְרִים שֶׁרֹאשׁ הַמְּעִי שֶׁצָּרִיךְ לִגְרֹר חֵלֶב שֶׁעָלָיו, הוּא הַמְּעִי שֶׁיּוֹצֵא בּוֹ הָרְעִי שֶׁהוּא סוֹף הַמֵּעַיִם. וִירֵא שָׁמַיִם יוֹצֵא יְדֵי שְׁנֵיהֶם, לִגְרֹר אֹרֶךְ אַמָּה מִכָּאן וְאֹרֶךְ אַמָּה מִכָּאן. <small>הַגָּה: וְיֵשׁ אוֹמְרִים שֶׁאֵינוֹ צָרִיךְ אֹרֶךְ אַמָּה מַמָּשׁ, וְלָכֵן נָהֲגוּ לְהָקֵל לִמְדֹּד בַּזְּרוֹעַ וְאֵין מַצְרִיכִין אֹרֶךְ אַמָּה בְּצִמְצוּם <small><small>(מהרי''ל)</small></small> וְאֵין צָרִיךְ לְהָסִיר רַק הַקְּרוּם עִם הַדָּבוּק בּוֹ שֶׁעַל אֹרֶךְ אַמּוֹת אֵלּוּ, אֲבָל לֹא הַשֻּׁמָּן הַדָּבוּק בַּטַּבְּחַיָּא שֶׁתַּחְתָּיו <small><small>(כָּל בּוֹ)</small></small> וְכֵן נוֹהֲגִין, רַק שֶׁמְּסִירִין מִן הַטַּבְּחַיָּא גַּם כֵּן חוּט אָרֹךְ שֶׁמֻּנָּח עָלָיו עִם הַשֻּׁמָן שֶׁאֶצְלוֹ. וְאִם הַטַּבָּח מָשַׁךְ הַדַּקִּין מִן הַבְּהֵמָה בְּעוֹדָן חַמִּין, נִשְׁאַר הַחֵלֶב שֶׁעַל רֹאשׁ הַדַּקִּין עִם הַדְרָא דְּכַנְתָּא, וְלָכֵן הַבָּא לֶאֱכֹל מִן הַדְרָא דְּכַנְתָּא יִגְרֹד אַמָּה מִן הַחֵלֶב לְצַד הַקֵּבָה, וְאִם לֹא נוֹדַע מְקוֹמוֹ, צָרִיךְ לִגְרֹד וּלְגַלֵּחַ סְבִיב עָבְיוֹ כְּדִינָר זָהָב בְּמָקוֹם שֶׁנִּסְתַּפֵּק בּוֹ <small><small>(מָרְדְּכַי ריש ג''ה)</small>.</small> וְנָהֲגוּ בִּמְדִינוֹת אֵלּוּ לְהָסִיר הַקְּרוּם שֶׁעַל כָּל הַדַּקִּין בְּהַדְרָא דְּכַנְתָּא דְּעֵגֶל, מִשּׁוּם שֶׁנִּשְׁאָרִים הַדַּקִּין עִם הַדְרָא דְּכַנְתָּא וְאוֹכְלִין הַכֹּל בְּיַחַד, עַל כֵּן מְסִירִין כָּל הַקְּרוּם שֶׁלֹּא יַנִּיחוּ גַּם כֵּן שֶׁעַל רֹאשׁ הַדַּקִּין, וְנָהֲגוּ לִקַּח הַקְּרוּם מִשְּׁנֵי צְדָדָיו. מַה שֶּׁאֵין כֵּן בְּכֶבֶשׁ, שֶׁאֵין דַּרְכָּן לְהַנִּיחָן בְּיַחַד וְנִכָּר רֹאשׁ הַדַּקִּין. כֵּן נִרְאֶה טַעַם הַמִּנְהָג. אֲבָל יֵשׁ לְהַחֲמִיר וְלִקַּח הַקְּרוּם מִשְּׁנֵי צְדָדָיו גַּם בְּכֶבֶשׂ <small><small>(הַכֹּל ד''ע)</small>.</small> </small> 

אֵין מוֹלְחִין חֲלָבִים עִם הַבָּשָׂר וְלֹא מְדִיחִין אוֹתָם עִמּוֹ. וּכְלִי שֶׁמְּדִיחִין בּוֹ חֲלָבִים, אֵין מְדִיחִין בּוֹ בָּשָׂר, וְסַכִּין שֶׁחוֹתְכִין בּוֹ חֲלָבִים, אֵין חוֹתְכִין בּוֹ בָּשָׂר. 

נָהֲגוּ מְנַקְּרֵי הַבָּשָׂר לְנַקֵּר בְּסַכִּין אֶחָד, מִפְּנֵי שֶׁנּוֹתְנִין בֶּגֶד עַל יְרֵכַיִם וְכָל שָׁעָה שֶׁנּוֹגֵעַ הַסַכִּין בַּחֵלֶב מְקַנְּחוֹ בּוֹ. וְנָכוֹן לְלַמֵּד אָדָם לִבְנֵי בֵּיתוֹ שֶׁיְּשַׁפְשְׁפוּ הַבָּשָׂר יָפֶה בְּמַיִם. 

אֵין פּוֹרְשִׂין הַכְּסָלִים עַל גַּבֵּי הַבָּשָׂר בְּעוֹד שֶׁלֹּא נִצְטַּנֵּן חֵלֶב שֶׁעֲלֵיהֶם, מִפְּנֵי שֶׁהוּא נִמּוֹחַ וְנִבְלָע בַּבָּשָׂר. <small>הַגָּה: וְכֵן יֵשׁ לְנַקֵּר הַבָּשָׂר תּוֹךְ ג' יָמִים מִן הַחֵלֶב, שֶׁלֹּא יִתְקַשֶּׁה הַחֵלֶב שֶׁבּוֹ. וּמִכָּל מָקוֹם אִם לֹא נִקְּרוֹ תּוֹךְ שְׁלֹשָׁה יָמִים, אֵין לֶאֱסֹר בְּדִיעֲבַד אֶלָּא מְנַקְּרוֹ אַחַר כָּךְ וְשָׁרֵי. <small><small>(תְּשׁוּבַת הָרֹא''שׁ ומהרא''י בִּפְסָקָיו סִימָן ע''ז)</small>.</small> </small> 

כָּל אֵלֶּה הַדְּבָרִים אִם נַעֲשׂוּ, לֹא נֶאֱסַר הַבָּשָׂר, וְאֵין מַכִּין הָעוֹשֶׂה, אֶלָּא מְלַמְּדִין אוֹתוֹ שֶׁלֹּא יַעֲשֶׂה. <small>וְאִם עָשָׂה, מֻתָּר, רַק שֶׁיְּשַׁפְשֵׁף הַבָּשָׂר הֵיטֵב <small><small>(ר''ן פ''ק דְּחֻלִּין)</small>.</small> </small> 

אֵין מוֹלְחִין הַבָּשָׂר קֹדֶם שֶׁיָּסִירוּ הַחוּטִין וְהַקְּרוּמִים הָאֲסוּרִים וְגִיד הַנָּשֶׁה; וְאִם מְלָחָם, מְסִירָם אַחַר כָּךְ וּמְבַשֵּׁל הַבָּשָׂר. וְיֵשׁ מִי שֶׁאוֹסֵר עַד שֶׁיָּסִיר מִמֶּנּוּ כְּדֵי קְלִפָּה. <small>הַגָּה: וְיֵשׁ אוֹמְרִים דְּבָעֵינָן שִׁשִּׁים כְּמוֹ בִּשְׁאָר חֵלֶב הַנִּמְלָח עִם בָּשָׂר, דקי''ל בְּשִׁשִּׁים כְּמוֹ שֶׁיִּתְבָּאֵר סי' ק''ה, וְיֵשׁ לְהָקֵל וּלְהַתִּירוֹ עַל יְדֵי קְלִפָּה <small><small>(הַמַּגִּיד בְּשֵׁם הַמְפָרְשִׁים)</small></small> אִם יֵשׁ בּוֹ הֶפְסֵד קְצָת, מֵאַחַר דְּיֵשׁ מַתִּירִין אֲפִלּוּ בְּלֹא קְלִפָּה, וְגַם אֵין שַׁיָּךְ לִגְזֹר מִשּׁוּם חֵלֶב שָׁמֵן דִּמְפַעְפֵּעַ, דְּכָל הַקְּרוּמִים אֵינָם רַק חֵלֶב כָּחוּשׁ <small><small>(מָרְדְּכַי וס''ה)</small></small> יֵרָאֶה דְּיֵשׁ לִסְמֹךְ אַמָּאן דְּמַתִּיר בִּקְלִפָּה. וְעַיִּןִ לְקַמָּן סי' ק''ה.</small> 

טַבָּח שֶׁדַּרְכּוֹ לְנַקֵּר בָּשָׂר וְנִמְצָא אַחֲרָיו חוּט אוֹ קְרוּם, מְלַמְּדִין אוֹתוֹ וּמָזְהִירִין אוֹתוֹ שֶׁלֹּא יְזַלְזֵל בְּאִסוּרִין. אֲבָל אִם נִמְצָא אַחֲרָיו חֵלֶב. אִם הוּא כִּשְׂעוֹרָה, מַעֲבִירִין אוֹתוֹ. וְאִם נִמְצָא אַחֲרָיו כַּזַּיִת, וַאֲפִלּוּ בְּהַרְבֵּה מְקוֹמוֹת, מַכִּין אוֹתוֹ מַכַּת מַרְדוּת וּמַעֲבִירִין אוֹתוֹ. <small>הַגָּה: וַחֲזָרָתוֹ לְכַשְׁרוּתוֹ וּתְשׁוּבָתוֹ הַכֹּל לְפִי רְאוּת עֵינֵי הַדַּיָּן, אִם עָבָר בְּשׁוֹגֵג אוֹ בְּמֵזִיד <small><small>(הגהות אשיר''י פרק ג''ה)</small></small> וּמִנְהָג כָּשֵׁר הוּא שֶׁהַטַּבָּח הַמּוֹכֵר בָּשָׂר יְנַקְּרֶנּוּ קֹדֶם שֶׁיִּמְכְּרֶנּוּ, פֶּן יִכָּשְׁלוּ בּוֹ הַקּוֹנִים <small><small>(מַהֲרִי''ק שֹׁרֶשׁ מ')</small>. </small> </small> 


Siman 65

יֵשׁ חוּטִים שֶׁאֲסוּרִים מִשּׁוּם דָּם שֶׁבָּהֶם, כְּגוֹן: חוּטִין שֶׁבַּיָּד, וְשֶׁבַּכָּתֵף וְשֶׁבַּלֶּחִי הַתַּחְתּוֹן שֶׁבְּצַד הַלָּשׁוֹן מִכָּאן וּמִכָּאן, וּבַלָּשׁוֹן, וּבַצַּוָּאר, וְחוּטֵי הַלֵּב, וְחוּטֵי הָעֹקֶץ, וְחוּטֵי הַדַּקִּין, שֶׁהֵם בְּתוֹךְ שֻׁמָּן הַדַּקִּין כְּמוֹ בֵּית עַכָּבִישׁ מְסֻבָּכִין זֶה בָּזֶה. <small>הַגָּה: וְנוֹהֲגִין לְהָסִיר גַּם כֵּן ג' חוּטֵי אֹרֶךְ אֵצֶל הֶחָזֶה מִבִּפְנִים <small><small>(א''ו הָאָרֹךְ)</small></small> וְכֵן נוֹטְלִין חוּטִין אֲחוֹרֵי הָאָזְנַיִם <small><small>(סֵדֶר הַנִּקוּר וְאָרֹךְ)</small></small> וְאֵינוֹ אֶלָּא חֻמְרָא בְּעָלְמָא <small><small>(ד''ע)</small>.</small> </small> וּקְרוּם שֶׁעַל הַמֹּחַ שֶׁבַּקָּדְקֹד וּקְרוּם שֶׁעַל הַבֵּיצִים. וּמְלִיחָה לֹא מֵהָנֵי בְּהוּ, אִם לֹא שֶׁיַּחְתְּכֵם תְּחִלָּה <small>וְחָתוּךְ לְתַחַת <small><small>(ר''ן בְּשֵׁם הָרַאֲבָ''ד וְרַשְׁבָּ''א בת''ה וְטוּר סי' ס''ו בְּשֵׁם יֵשׁ גְּאוֹנִים)</small>.</small> </small> וְאַחַר כָּךְ יִמְלְחֵם. וְהָנֵי מִלֵּי לְבַשְּׁלָם בִּקְדֵרָה, אֲבָל לִצְלִי אֵינָם צְרִיכִים לֹא חֲתִיכָה וְלֹא מְלִיחָה, מִשּׁוּם דְּנוּרָא מִשְׁאָב שָׁאִיב וְיֵשׁ מִי שֶׁאוֹמֵר דְּדַוְקָא כְּשֶׁפְּנֵי הַחוּטִין עַל פְּנֵי הָאֵשׁ, אֲבָל אִם הֵם מֻבְלָעִים בְּתוֹךְ הַבָּשָׂר אֵין הָאֵשׁ שׁוֹאֵב אֶלָּא אִם כֵּן יַחְתְּכֵם <small><small>(רַשְׁבָּ''א וְע''ל סִימָן ס''ז בבֵּית יוֹסֵף)</small>. <small>הַגָּה: וְאִם לֹא נְטָלָן וּבִשְּׁלָם בְּלֹא חֲתִיכָה צָרִיךְ שִׁשִׁים נֶגֶד כָּל הַחוּטִין</small> <small>(רַשְׁבָּ''א)</small> <small>וּבִצְלִי סַגִּי בִּקְלִיפָה</small> <small>(הג' אֲשֵׁרִ''י וְהַגָּהוֹת ש''ד בְּשֵׁם מהרא''י סי' ל''ג)</small> <small>וְעַיֵּן לְעֵיל סִימָן כ''ב.</small> </small> 

הָרוֹצֶה לָצֵאת יְדֵי חֲתִיכַת חוּטִין אֵלּוּ לֹא יִסְמֹךְ עַל חֲתִיכַת הַבָּשָׂר, אֶלָּא יַחְתֹּךְ הַבָּשָׂר וְהָעֶצֶם לִשְׁנַיִם. <small>הַגָּה: וְחוּטֵי הַצַּוָּאר לֹא מְהָנֵי בְּהוּ אִם חֲתָכָם, רַק שֶׁיַּחְתֹּךְ הַמַּפְרֶקֶת לִשְׁנַיִם. <small><small>(אָרֹךְ ואוֹר זָרוּעַ)</small>.</small> </small> 

גַּף הָעוֹף כְּיַד הַבְּהֵמָה, וְהִלְכָּךְ צָרִיךְ לַחְתֹּךְ עֶצֶם הָאֲגַפַּיִם וּלְמָלְחָם, וְכֵן עֶצֶם הַלְּחָיַיִם בָּעוֹף. <small>הַגָּה: וְיֵשׁ אוֹמְרִים שֶׁאֵין צְרִיכִים לִטֹּל בָּעוֹף חוּטִין אֵלּוּ מִשּׁוּם שֶׁדַּקִּין הֵם וְהַדָּם יוֹצֵא מִשָּׁם עַל יְדֵי מְלִיחָה <small><small>(ר''ן פֶּרֶק הַשּׁוֹחֵט בְּשֵׁם י''א)</small></small> וְכֵן הַמִּנְהָג שֶׁאֵין נוֹטְלִין מִן הָעוֹף שׁוּם חוּטִין רַק חוּטֵי הַצַּוָּאר, וּבְאוֹתָן יֵשׁ לִזָּהֵר לִטְּלָן מִשָּׁם אוֹ יַחְתְּכֵם עִם הַמַּפְרֶקֶת לִשְׁנַיִם. מִיהוּ בְּדִיעֲבַד אִם הוּסַר רַק הָרֹאשׁ מִן הָעוֹף, סָגֵי <small><small>(אָרֹךְ בְּשֵׁם אוֹר זָרוּעַ)</small></small> וְנוֹהֲגִין לַחְתֹּךְ בְּיַרְכֵי הָעוֹפוֹת בְּפֶרֶק הָאַרְכֻּבָּה הַתַּחְתּוֹנָה, מִשּׁוּם שֶׁלִּפְעָמִים נִמְצָאִים חוּטִין אֲדֻמִּים בְּרַגְלֵי הָעוֹפוֹת. וְאִם לֹא עָשָׂה כֵן, מֻתָּר בְּדִיעֲבַד אֲפִלּוּ נִתְבַּשְּׁלוּ כָּךְ, אַף עַל פִּי שֶׁנִּמְצְאוּ חוּטִין אֲדֻמִּים <small><small>(הַכֹּל בְּמָרְדְּכַי פג''ה)</small></small> שֶׁאֵינוֹ אֶלָּא שֻׁמָּן בְּעָלְמָא.</small> 

בֵּיצֵי זָכָר, כָּל זְמַן שֶׁלֹּא הָיָה לוֹ שְׁלֹשִׁים יוֹם, מֻתָּרִים לִקְדֵרָה בְּלֹא קְלִיפָה, אֲפִלּוּ אִם יֵשׁ בָּהֶם כְּמוֹ חוּטִין אֲדֻמִּים. וְאִם הָיָה לוֹ שְׁלֹשִׁים יוֹם, אִם יֵשׁ בָּהֶם כְּמוֹ חוּטִין אֲדֻמִּים אֲסוּרִין לִקְדֵרָה בְּלֹא קְלִיפָה, אֲבָל לִצְלִי מֻתָּרִים. <small>הַגָּה: וְנָהֲגוּ לְנַקֵּר הַבֵּיצִים אַף כְּשֶׁהֵם פְּחוּתִים מִשְּׁלֹשִׁים יוֹם, וְכֵן לְהָסִיר מִשָּׁם גִּיד הַגָּדוֹל וְלַחְתֹּךְ בָּהֶם הַרְבֵּה חֲתִיכוֹת <small><small>(א''ו הָאָרֹךְ)</small></small> וְנָהֲגוּ לִקַּח מִן הַכָּתֵף הַבָּשָׂר שֶׁקּוֹרִין דרי''ז <small><small>(סדר הניקור)</small></small> וְאֵין בּוֹ אִסּוּר רַק הוּא מִשּׁוּם מִאוּס. עוֹד נָהֲגוּ בלונבי''ל שֶׁקּוֹרִין לידווי''ץ לִצְלוֹתוֹ וְלֹא לְבַשְּׁלוֹ, וְאֵין בּוֹ אִסּוּר אִם מְבַשְּׁלוֹ, וַאֲפִלּוּ לְכַתְּחִלָּה מֻתָּר <small><small>(בֵּית יוֹסֵף וְאָרֹךְ)</small></small> וְכֵן נוֹהֲגִין לְהָסִיר הָעִינוּנִיתָא דְּוַרְדָּא וּלְהַשְׁלִיכָהּ וְלֹא לְאָכְלָהּ, וְאֵין אִסּוּר בַּדָּבָר <small><small>(א''ו הָאָרֹךְ)</small></small> וְכֵן נָהֲגוּ לַחְתֹּךְ בֵּין הַפְּרָסוֹת שֶׁל רַגְלֵי הַבְּהֵמָה וּלְהָסִיר מִשָּׁם בָּשָׂר לָבָן וְדַק מִשּׁוּם מִאוּס. וְאִם לֹא עָשָׂה כֵן, אֵין לָחוּשׁ <small><small>(ד''ע)</small>.</small> </small> 

גִּיד הַנָּשֶׁה נוֹהֵג בִּבְהֵמָה וְחַיָּה, אֲפִלּוּ אִם אֵין כַּף שֶׁלָּהֶם עָגֹל. וְנוֹהֵג בְּיָרֵךְ שֶׁל יָמִין וּבְיָרֵךְ שֶׁל שְׂמֹאל, וְאֵינוֹ נוֹהֵג בְּעוֹף מִפְּנֵי שֶׁאֵין כַּף שֶׁלּוֹ עָגֹל, אֲבָל אִם נִמְצָא לוֹ כַּף עָגֹל נוֹהֵג בּוֹ. וְאֵין צָרִיךְ לִבְדֹּק אַחֲרָיו אִם הוּא עָגֹל. <small>הַגָּה: וְאֵין חִלּוּק בֵּין חַיָּה לִבְהֵמָה בְּכָל דָּבָר הָאָסוּר מִשּׁוּם גִּיד אוֹ מִשּׁוּם דָּם, וְכֵן בְּעוֹף אִם הָיָה לוֹ כַּף, וְלָכֵן כָּל דָּבָר שֶׁמְנַקְּרִין בִּבְהֵמָה צָרִיךְ לְנַקֵּר בְּחַיָּה גַּם כֵּן. <small><small>(מָרְדְּכַי פג''ה)</small></small> רַק מַה שֶּׁאָסוּר מִשּׁוּם חֵלֶב אֵין צָרִיךְ לְנַקֵּר בְּחַיָּה.</small> 

נוֹהֵג בְּכוֹי. 

אֵינוֹ נוֹהֵג בִּשְׁלִיל כָּל שֶׁאֵינוֹ טָעוּן שְׁחִיטָה. וְיֵשׁ אוֹמְרִים שֶׁנּוֹהֵג בּוֹ, אִם שָׁלְמוּ לוֹ חֳדָשָׁיו וּמְצָאוֹ חַי. <small>וְנָהֲגוּ לְהַחְמִיר כַּסְּבָרָא הָאַחֲרוֹנָה <small><small>(קַבָּלַת ר''י בֶּן חָבִיב)</small>.</small> </small> 

שְׁנֵי גִּידִים הֵם בַּיָּרֵךְ, אֶחָד פְּנִימִי סָמוּךְ לָעֶצֶם וְהַשֵּׁנִי חִיצוֹן סָמוּךְ לַבָּשָׂר, וּשְׁנֵיהֶם אֲסוּרִים וְצָרִיךְ לְחַטֵּט אַחֲרֵיהֶם, אֶלָּא שֶׁהַפְּנִימִי אָסוּר מִן הַתּוֹרָה וְהוּא הַפּוֹשֵׁט בְּכָל הַיָּרֵךְ, וְהַחִיצוֹן אָסוּר מִדִּבְרֵיהֶם. וּקְנוֹקָנוֹת שֶׁבִּשְׁנֵיהֶם אֲסוּרִים מִדִּבְרֵיהֶם, וְצָרִיךְ לְחַטֵּט אַחֲרֵיהֶם. וְשֻׁמָּנָם, יִשְׂרָאֵל קְדוֹשִׁים הֵם וְנָהֲגוּ בּוֹ אִסוּר. <small>הַגָּה: וְרָאשֵׁי הַקְּנוֹקָנוֹת נִכְנָסִים בְּרָאשֵׁי הָעֲצָמוֹת, עַל כֵּן הַמְנַקֵּר צָרִיךְ לִשְׁבֹּר רָאשֵׁי הָעֲצָמוֹת כְּדֵי לְהָסִיר הַקְּנוֹקָנוֹת מֵעִקָּרָן <small><small>(בֵּית יוֹסֵף בְּשֵׁם הַגָּהוֹת אֲשֵׁרִי)</small></small> וְאֵין לִלְמֹד סֵדֶר הַנִּקּוּר רַק בְּמַרְאִית הָעַיִן מִן הַמֻּמְחֶה הַבָּקִי בְּנִקּוּרוֹ <small><small>(ד''ע)</small>.</small> </small> 

גּוּפוֹ שֶׁל גִּיד אֵינוֹ אֶלָּא כְּעֵץ שֶׁאֵין בּוֹ טַעַם וְאַף עַל פִּי כֵן אֲסְרָתּוֹ תּוֹרָה, לְפִיכָךְ אֵינוֹ אוֹסֵר תַּעֲרָבְתּוֹ בִּפְלִיטָתוֹ. וְהַקְּנוֹקָנוֹת וְהַשֻּׁמָּן יֵשׁ בָּהֶם טַעַם, לְפִיכָךְ אוֹסְרִין תַּעֲרָבְתָּן בִּפְלִיטָתָן. 

גִּיד הַנָּשֶׁה מֻתָּר בַּהֲנָאָה. 

שׁוֹלֵחַ אָדָם לְגוֹי יָרֵךְ וְגִיד הַנָּשֶׁה בְּתוֹכָהּ בֵּין שְׁלֵמָה בֵּין חֲתוּכָה. וְאִם נוֹתְנָהּ לוֹ בִּפְנֵי יִשְׂרָאֵל וְאוֹמֵר לוֹ שֶׁהִיא כְּשֵׁרָה, לֹא יִתְּנֶנָּהּ לוֹ כְּשֶׁהִיא חֲתוּכָה אֶלָּא אִם כֵּן נִטַּל גִּידָהּ. 

וְכָל יָרֵךְ שֶׁיָּצָא מִתַּחַת יַד יִשְׂרָאֵל מְחֻתֶּכֶת כְּדֶרֶךְ שֶׁמְּחַתְּכִין אוֹתָהּ מְנַקְּרֵי בָּשָׂר, הִיא בְּחֶזְקַת שֶׁנִּטַּל גִּידָהּ. 

מִי שֶׁנִּקֵּר וְהָלַךְ לוֹ, וְאֵין אָנוּ יוֹדְעִים אִם הוּא בָּקִי בְּנִקּוּר וְאֵין כָּאן מִי שֶׁהוּא בָּקִי בְּנִקּוּר לְהַרְאוֹת לוֹ, מֻתָּר. <small>הַגָּה: וְדַוְקָא שֶׁיּוֹדְעִים שֶׁהִשְׁלִים נִקּוּרוֹ וְאִם לָאו הָכֵי, אָסוּר, שֶׁמָּא לֹא הִשְׁלִים הַנִּקּוּר <small><small>(ר''ן בְּשֵׁם ריב''א)</small>.</small> וְאִם אֶפְשָׁר לְהַרְאוֹת לְבָקִי אֵין לִסְמֹךְ עַל הַמְנַקֵּר <small><small>(בֵּית יוֹסֵף מִמַּשְׁמָעוּת הָרֹא''שׁ)</small>.</small> אִם לֹא יָדְעִינָן אוֹתוֹ בָּקִי בְּנִקּוּר וּמֻחְזָק בְּכַשְׁרוּת, וְאַף עַל גַּב דְּרֹב הַמְּצוּיִין אֵצֶל נִקּוּר מֻמְחִים הֵם, מִכָּל מָקוֹם טוֹב לְהַחֲמִיר <small><small>(בֵּית יוֹסֵף בְּשֵׁם הָרַשְׁבָּ''א)</small>.</small> וְעַיֵּן לְעֵיל סִימָן א' גַּבֵּי רֹב מְצוּיִין אֵצֶל שְׁחִיטָה וכו'.</small> 

הַטַּבָּחִים נֶאֱמָנִים עַל גִּיד הַנָּשֶׁה, וּמִיהוּ אֵין לוֹקְחִין בָּשָׂר מִכָּל טַבָּח שֶׁשּׁוֹחֵט לְעַצְמוֹ וּמוֹכֵר לְעַצְמוֹ, אֶלָּא אִם כֵּן הָיָה מֻחְזָק בְּכַשְׁרוּת. 


Siman 66

דַּם בְּהֵמָה, חַיָּה וָעוֹף, בֵּין טְמֵאִים בֵּין טְהוֹרִים, אָסוּר. וְכֵן דָּם שְׁלִיל, אֲבָל דַּם דָּגִים וַחֲגָבִים, מֻתָּר. 

דַּם בֵּיצִים אִם יָדוּעַ שֶׁהוּא מְרֻקָּם הָאֶפְרוֹחַ <small><small>(פֵּרוּשׁ שֶׁהִתְחִילָה לְהִתְהַוּוֹת בּוֹ צוּרַת הָאֶפְרוֹחַ)</small> </small> חַיָּבִים עָלָיו, אֲבָל אִם אֵינוֹ יוֹדֵעַ שֶׁהוּא מְרֻקָּם הָאֶפְרוֹחַ אֵין חַיָּבִים עָלָיו, אֲבָל חֲכָמִים אֲסָרוּהוּ. 

נִמְצָא עָלֶיהָ קֹרֶט דָּם, זוֹרֵק אֶת הַדָּם וְאוֹכֵל אֶת הַשְּׁאָר. וְהוּא שֶׁנִּמְצָא בַּחֶלְבּוֹן, אֲבָל אִם נִמְצָא בַּחֶלְמוֹן, כָּל הַבֵּיצָה אֲסוּרָה. <small>הַגָּה: וְיֵשׁ אוֹמְרִים דְּאִם נִמְצָא עַל קֶשֶׁר הַחֶלְבּוֹן וְגַם מִבַּחוּץ, דְּהַיְנוּ שֶׁנִּתְפַּשֵּׁט מִן הַקֶּשֶׁר, דְּכָל הַבֵּיצָה אֲסוּרָה <small><small>(הָרֹא''שׁ וְרַשְׁבָּ''א וְרַשִׁ''י ותוס' וְעוֹד פּוֹסְקִים וְכָתַב רֹא''שׁ וְטוּר וְר' יְרוּחָם שֶׁיֵּשׁ לְהַחְמִיר כב' הַשִּׁיטוֹת)</small></small> וְיֵשׁ מַחְמִירִין עוֹד דְּכָל שֶׁנִּמְצָא עַל הַקֶּשֶׁר שֶׁל חֶלְבּוֹן אֲפִלּוּ לֹא נִתְפַּשֵּׁט כְּלָל, אָסוּר <small><small>(א''ו הָאָרֹךְ רֵישׁ כְּלָל מ''ב ומהרא''י ש''ד)</small></small> וּמִזֶּה נִתְפַּשֵּׁט הַמִּנְהָג בִּמְדִינוֹת אֵלּוּ לֶאֱסֹר כָּל בֵּיצָה שֶׁיֵּשׁ בָּהּ דָּם, וְאֵין מְחַלְּקִין בֵּין חֶלְמוֹן לְחֶלְבּוֹן. וּבְמָקוֹם דְּנוֹהֲגִים לְהָקֵל לִזְרֹק הַדָּם וּלְהַתִּיר הַבֵּיצָה, בְּמָקוֹם דְּמֻתָּר, צָרִיךְ לִטֹּל כְּדֵי קְלִפָּה עִם הַדָּם כְּשֶׁזּוֹרְקוֹ <small><small>(אָרֹךְ שָׁם בְּשֵׁם סְמַ''ג)</small>.</small> </small> 

בֵּיצִים הַטְּרוּפוֹת בִּקְעָרָה וְנִמְצָא דָּם עַל חֶלְמוֹן שֶׁל אֶחָד מֵהֶם, אַף עַל פִּי שֶׁזָּרְקוּ הַחֶלְמוֹן שֶׁעָלָיו הַדָּם, אֲסוּרוֹת מִפְּנֵי שֶׁמֵּאַחַר שֶׁהֵן טְרוּפוֹת בִּקְעָרָה הַחֶלְבּוֹן שֶׁהוּא דַּק מִתְעָרֵב בְּיַחַד וְהַכֹּל אָסוּר. אֲבָל בֵּיצִים שְׁבוּרוֹת יַחַד בִּקְעָרָה וְלֹא טְרוּפוֹת, וְנִמְצָא דָּם בַּחֶלְמּוֹן שֶׁל אֶחָד מֵהֶם, יִקַּח הַחֶלְמוֹנִים הַכְּשֵׁרִים, כָּל אֶחָד וְאֶחָד בִּפְנֵי עַצְמוֹ, וְהֵם מֻתָּרִין. וְיַשְׁאִיר אוֹתָהּ אֲשֶׁר בָּהּ הַדָּם בַּקְּעָרָה עִם חֶלְבּוֹנֵי הַשְּׁאָר וְיִזְרְקֵם. <small>הַגָּה: וְכָל זֶה כְּשֶׁיָּדְעִינָן שֶׁהָיָה הַדָּם בְּמָקוֹם הָאוֹסְרוֹ, אֲבָל אִם הָיָה סָפֵק אִם הָיָה בְּמָקוֹם הָאוֹסְרוֹ אוֹ לֹא, יֵשׁ לְהַתִּיר הַתַּעֲרוֹבוֹת <small><small>(סְבָרַת עַצְמוֹ בפי' תְּשׁוּבַת הָרֹא''שׁ)</small></small> הוֹאִיל וּבְלָאו הָכֵי חַד בִּתְרֵי בָּטִיל. אֲבָל אִם הַבֵּיצָה לְבַד, אָסוּר. וְכֵן אִם נִתְבַּשְּׁלָה אוֹ נִצְלָה בֵּיצָה וְלֹא יַדְעִינָן אִם הוּא בְּמָקוֹם הָאָסוּר <small><small>(הַכֹּל מאו''ה וְעַיֵּן ת''ח כְּלָל ס''ב דִּין ג')</small>.</small> </small> 

נִמְצָא הַדָּם בַּבֵּיצָה בְּמָקוֹם שֶׁאֵינוֹ אוֹסֵר אֶת כֻּלָּהּ, וְלֹא זָרַק הַדָּם, וְשָׁכַח וְטָרַף הַבֵּיצָה עִם הַדָּם, נִרְאֶה לִי שֶׁהוּא מֻתָּר. 

נִמְצָא דָּם בְּבֵיצָה שֶׁשָּׂמוּהָ עַל הַחַמִּין לְהִצְטַמֵּק, כֵּיוָן שֶׁאֵין בִּמְקוֹם הַבֵּיצָה רֹטֶב, מֻתָּר כָּל הַחַמִּין. 

בֵּיצִים הַמּוּזָרוֹת <small><small>(פֵּרוּשׁ, שֶׁנִּפְסְדוּ וְנַעֲשׂוּ כְּעֵין מַטְוֶה)</small></small> אֲפִלּוּ יָשְׁבָה הַתַּרְנְגֹלֶת עֲלֵיהֶם יָמִים הַרְבֵּה, מֻתָּר לְאָכְלָם וּבִלְבַד שֶׁיִּזְרֹק הַדָּם. 

מֻתָּר לֶאֱכֹל בֵּיצִים צְלוּיוֹת אַף עַל פִּי שֶׁאֵינָם יְכוֹלוֹת לִבָּדֵק. <small>הַגָּה: וְכֵן אֵין צָרִיךְ לִבְדֹּק הַבֵּיצִים אִם יֵשׁ בָּהֶם דָּם, דְּסוֹמְכִין עַל רֹב בֵּיצִים שֶׁאֵין בָּהֶם דָּם <small><small>(הַגָּהוֹת מַיְמוֹנִי וְאָרֹךְ)</small></small> וּמִכָּל מָקוֹם נָהֲגוּ לְהַחְמִיר כְּשֶׁעוֹשִׂין מַאֲכָל עִם בֵּיצִים בַּיּוֹם, שֶׁרוֹאִין בָּהֶם אִם יֵשׁ בָּהֶם דָּם.</small> 

דַּם דָּגִים, אַף עַל פִּי שֶׁהוּא מֻתָּר, אִם קִבְּצוֹ בִּכְלִי אָסוּר מִשּׁוּם מַרְאִית עַיִן. לְפִיכָךְ, אִם נִכָּר שֶׁהוּא מִדָּגִים, כְּגוֹן שֶׁיֵּשׁ בּוֹ קַשְׂקַשִּׂים, מֻתָּר. 

דַּם אָדָם, אִם פֵּרַשׁ מִמֶּנּוּ אָסוּר מִשּׁוּם מַרְאִית עַיִן. לְפִיכָךְ אִם נָשַׁךְ הַכִּכָּר בְּשִׁנָּיו, וְיָצָא דָּם מִשִּׁנָּיו עַל גַּבֵּי הַכִּכָּר, צָרִיךְ לְגָרְרוֹ. אֲבָל שֶׁבֵּין הַשִּׁנַּיִם, מוֹצְצוֹ. <small>הַגָּה: וְכָל דַּם דָּגִים וְדַם אָדָם, הוֹאִיל וּמִדִּינָא שָׁרֵי אֵינוֹ אוֹסֵר תַּעֲרָבְתּוֹ <small><small>(המ''מ פ''ז דְּמַאֲכָלוֹת אֲסוּרוֹת ה''ז בְּשֵׁם רַשְׁבָּ''א וְהוּא בת''ה בַּיִת ג' שַׁעַר ה')</small>.</small> </small> 


Siman 67

בְּדַם בְּהֵמָה וְחַיָּה נָמֵי אֵין אִסוּר כָּרֵת, אֶלָּא בְּדַם הַנֶּפֶשׁ שֶׁהַנְּשָׁמָה יוֹצֵאת בוֹ, אֲבָל דַּם הָאֵבָרִים אֵינוֹ אֶלָּא בְּלֹא תַעֲשֶׂה. וְהָנֵי מִלֵּי כְּשֶׁפֵּרַשׁ מִן הָאֵבֶר וְיָצָא לַחוּץ, אוֹ שֶׁנִּצְרַר בַּחֲתִיכָה, אוֹ שֶׁפֵּרַשׁ מִמְּקוֹמוֹ וְנִתְעוֹרֵר לָצֵאת וְנִבְלַע בְּמָקוֹם אַחֵר, אֲבָל אִם לֹא פֵּרַשׁ וְלֹא נִצְרַר, מֻתָּר. 

לְפִיכָךְ מֻתָּר לֶאֱכֹל בָּשָׂר חַי בַּהֲדָחָה בְּלֹא מְלִיחָה, וּבִלְבַד שֶׁלֹּא יְהֵא בּוֹ מֵהַחוּטִין שֶׁדָּם בָּהֶם, שֶׁהַדָּם שֶׁבַּחוּטִין הוּא כְּכָנוּס וְעוֹמֵד בִּכְלִי <small>וְע''ל סי' ע''ו.</small> 

הַשּׁוֹבֵר מִפְרַקְתָּהּ שֶׁל בְּהֵמָה, אָסוּר לֶאֱכֹל מִבְּשָׂרָהּ חַי אֶלָּא אִם כֵּן מוֹלְחוֹ יָפֶה. וְעַל יְדֵי מְלִיחָה מֻתָּר אֲפִלּוּ לִקְדֵרָה, וְלִצְלִי מֻתָּר אֲפִלּוּ בְּלֹא מְלִיחָה. <small>הַגָּה: וְנָהֲגוּ לְהַחְמִיר לְחָתְכוֹ <small><small>(וּלְמָלְחוֹ)</small></small> אַף בִּצְלִי. וְהוּא הַדִּין אִם חוֹתֵךְ בָּשָׂר מִבֵּית הַשְּׁחִיטָה קֹדֶם שֶׁתֵּצֵא נַפְשָׁהּ <small><small>(ר''ן)</small></small> יֵשׁ אוֹמְרִים שֶׁיֵּשׁ לִזָּהֵר לְכַתְּחִלָּה לִשְׁבֹּר מַפְרֶקֶת הַבְּהֵמָה אוֹ לִתְחֹב סַכִּין בְּלִבָּהּ כְּדֵי לְקָרֵב מִיתָתָהּ מִשּׁוּם שֶׁמַּבְלִיעַ דָּם בָּאֵבָרִים <small><small>(בִּנְיָמִין זְאֵב וּבֵית יוֹסֵף בְּשֵׁם שִׁבּוֹלֵי לֶקֶט)</small>.</small> </small> 

נִצְרַר הַדָּם מֵחֲמַת מַכָּה, אָסוּר לְבַשְּׁלוֹ עַד שֶׁיַּחְתֹּךְ הַמָּקוֹם וְיִמְלְחֶנּוּ יָפֶה, אֲבָל מֻתָּר לִצְלוֹתוֹ בֵּין בְּשִׁפּוּד בֵּין עַל גַּבֵּי גֶּחָלִים, אֲפִלּוּ בְּלֹא חִתּוּךְ וּמְלִיחָה. <small>הַגָּה: וְיֵשׁ אוֹמְרִים דְּמִשּׁוּם זֶה יֵשׁ לְהַחְמִיר לְקַלֵּף בֵּית הַשְּׁחִיטָה אוֹ לַחְתֹּךְ בְּאוֹתוֹ בָּשָׂר קֹדֶם מְלִיחָה, הוֹאִיל וְנִצְרַר שָׁם הַדָּם בִּשְׁעַת שְׁחִיטָה <small><small>(אָרֹךְ כְּלָל א' וְכָל בּוֹ)</small>.</small> </small> 

בָּשָׂר שֶׁלֹּא נִמְלַח, וּנְתָנוּהוּ בְּחֹמֶץ כְּדֵי לְהַצְמִית דָּמוֹ בְּתוֹכוֹ, אִם נִתְאַדֵּם הַבָּשָׂר זֶהוּ סִימָן שֶׁנֶּעֱקַר הַדָּם מִמְּקוֹמוֹ, וְהַחֹמֶץ אָסוּר וְגַם הַבָּשָׂר אָסוּר לְאָכְלוֹ חַי, וְאֵין לוֹ הֶתֵּר אֶלָּא בִּצְלִי. וְאִם לִקְדֵרָה, צָרִיךְ חֲתִיכָה וּמְלִיחָה, וְאִם לֹא נִתְאַדֵּם הַבָּשָׂר, הַחֹמֶץ מֻתָּר וְגַם הַבָּשָׂר מֻתָּר לְאָכְלוֹ חַי. 

חֹמֶץ שֶׁנָּתְנוּ בּוֹ בָּשָׂר פַּעַם אַחַת לְהַצְמִיתוֹ, לֹא יַצְמִית בּוֹ בָּשָׂר פַּעַם אַחֶרֶת מִפְּנֵי שֶׁכְּבָר תָּשַׁשׁ כֹּחוֹ. אֲבָל כָּל שֶׁלֹּא חָלְטוּ בּוֹ כְּלָל, מֻתָּר לַחֲלֹט בּוֹ אַף עַל פִּי שֶׁאֵינוֹ חָזָק. <small>הַגָּה: יֵשׁ אוֹמְרִים בַּזְּמַן הַזֶּה אֵין בְּקִיאִין בַּחֲלִיטָה וְאָסוּר לְצַמֵּת בְּחֹמֶץ <small><small>(רַבֵּינוּ יְרוּחָם כֵּן כָּתַב בֵּית יוֹסֵף בִּשְׁמוֹ)</small>,</small> וְכֵן נוֹהֲגִין בִּמְדִינוֹת אֵלּוּ שֶׁאֵין מַצְמִיתִין בָּשָׂר בְּחֹמֶץ קֹדֶם מְלִיחָה, וְאֵין לְשַׁנּוֹת. וּמִכָּל מָקוֹם בְּדִיעֲבַד, מֻתָּר. וְעַיֵּן לְקַמָּן סִימָן ע''ג.</small> 

חומץ שנתנו בו בשר פעם אחת להצמיתו, לא יצמית בו בשר אחר מפני שכבר תשש כוחו. אבל כל שלא חלטו בו כלל, מותר לחלוט בו אף על פי שאינו חזק:  <i>הגה: יש אומרים בזמן הזה אין בקיאין בחליטה ואסור לצמת בחומץ (רבנו ירוחם כ"כ בית יוסף בשמו), וכן נוהגין במדינות אלו שאין מצמיתין בשר בחומץ קודם מליחה, ואין לשנות. ומכל מקום בדיעבד, מותר. ועין לקמן סימן ע"ג:</i>

Siman 68

הַטּוֹמֵן הָרֹאשׁ לִצְלוֹתוֹ, צָרִיךְ שֶׁיְּכַוֵּן שֶׁיְּהֵא בֵּית הַשְּׁחִיטָה לְמַטָּה, כְּדֵי שֶׁיָּזוּב הַדָּם דֶּרֶךְ שָׁם. וְאִם הִנִּיחוֹ עַל הַצְּדָדִים, הַמֹּחַ וְהַקְּרוּם אֲסוּרִים אֶלָּא אִם כֵּן נִקַּב עֶצֶם הַמֹּחַ וְהָיָה הַנֶּקֶב לְמַטָּה, לְפִי שֶׁהַדָּם זָב דֶּרֶךְ שָׁם. <small>הַגָּה: וּלְכַתְּחִלָּה נָהֲגוּ לְהַחֲמִיר שֶׁלֹּא לִצְלוֹת שׁוּם רֹאשׁ שָׁלֵם, אֲפִלּוּ רוֹצֶה לְהַנִּיחוֹ אַבֵּית הַשְּׁחִיטָה, חָיְשִׁינָן שֶׁמָּא יִתְהַפֵּךְ אַצְּדָדָיו <small><small>(תְּשׁוּבַת רֹא''שׁ כְּלָל כ' וּמְבִיאוֹ בֵּית יוֹסֵף סי' ע''א)</small>.</small> </small> 

הִנִּיחוֹ עַל נְחִירָיו, אִם נָעַץ בּוֹ קָנֶה אוֹ דָּבָר אַחֵר, מֻתָּר, וְאִם לָאו אָסוּר הַמֹּחַ וְהַקְּרוּם. 

יֵשׁ מִי שֶׁכָּתַב דִּלְהָשִׁיר אֶת הַשֵּׂעָר בִּלְבַד, אֲפִלּוּ הִנִּיחוֹ עַל הַצְּדָדִין, מֻתָּר. וְיֵשׁ מִי שֶׁאוֹסֵר <small><small>(רַשְׁבָּ''א בְּשֵׁם י''א)</small>. <small>הַגָּה: וְהַסְּבָרָא רִאשׁוֹנָה הִיא עִקָּר, וְכֵן נוֹהֲגִין לַחֲרֹךְ הָרֹאשׁ לְהָסִיר הַשֵּׂעָר, וְכֵן עוֹפוֹת מִשִּׁיּוּרֵי נוֹצוֹת שֶׁעֲלֵיהֶם, דְּהוֹאִיל וְאֵינוֹ מֻנָּח עַל מָקוֹם אֶחָד אֶלָּא מַעֲבִירוֹ הֵנָּה וָהֵנָּה לֹא חַיְשִׁינָן שֶׁנִּבְלַע בּוֹ הַדָּם. וְאֵינוֹ אָסוּר אֶלָּא הַטְמָנָה וְשֶׁמֻּנָּח תָּמִיד בְּמָקוֹם אֶחָד</small> <small>(ר''ן וְרַבֵּנוּ יְרוּחָם וְהָאָרֹךְ כְּלָל י''ז)</small>. <small>וְנוֹהֲגִין לַחְרֹךְ עַל קַשׁ וְתֶבֶן שֶׁאֵין לָהֶם חֲמִימוּת כָּל כָּךְ לְבַשֵּׁל הַדָּם</small> <small>(בא''ו הָאָרֹךְ)</small>. <small>וּמִכָּל מָקוֹם יַעֲבִירֵם עַל הָאֵשׁ תָּמִיד שֶׁלֹּא יַשְׁהֶה בְּמָקוֹם אֶחָד הַרְבֵּה.</small> </small> 

אִם בִּשֵּׁל הָרֹאשׁ שָׁלֵם, הַכֹּל אָסוּר אֶלָּא אִם כֵּן ס' כְּנֶגֶד הַמֹּחַ וּקְרוּמוֹ <small><small>(ה''ה בְּשֵׁם הָרַמְבַּ''ם וְרַמְבַּ''ן וְרַבֵּינוּ יְרוּחָם וע''פ)</small>. <small>הַגָּה: וְאִם צְלָאוֹ כָּךְ שָׁלֵם וְלֹא אוֹתְבֵהּ אַבֵּית הַשְּׁחִיטָה אוֹ אַנְּחִירָיו וְדָץ בּוֹ מִידִי, הַקְּרוּם וְהַמֹּחַ אָסוּר וְהַשְּׁאָר מֻתָּר</small> <small>(המ''מ בְּשֵׁם הָרַמְבַּ''ן)</small> <small>וּלְכַתְּחִלָּה נוֹהֲגִין לִטֹּל הַמֹּחַ קֹדֶם הַמְּלִיחָה מִתּוֹךְ הַגֻּלְגֹּלֶת וְלַחְתֹּךְ הַגֻּלְגֹּלֶת שְׁתִי וָעֵרֶב, שֶׁאָז מִתְחַתֵּךְ הַקְּרוּם הֵיטֵב. וְיֵשׁ מְסִירִים הַקְּרוּם. וּבְדִיעֲבַד אִם חֲתָכוֹ שְׁתִי אוֹ עֵרֶב, סָגֵי, אֲפִלּוּ לֹא הֵסִיר הַמֹּחַ קֹדֶם הַמְּלִיחָה, וַאֲפִלּוּ בִּשְּׁלוֹ כָּךְ וְעַיֵּן לְקַמָּן סי' ע''א וְסִימָן ע''ב וצ''ב. אִם הָרֹאשׁ נֶאֱסַר אִי אָמְרִינַן חֲתִיכָה נַעֲשָׂה נְבֵלָה דְּהָוֵי בָּזֶה כִּשְׁאָר אִסּוּרִין</small> <small>(הַגָּהוֹת ש''ד)</small>.</small> 

הַבָּא לִמְלֹג הָרֹאשׁ, צָרִיךְ לַחְתֹּךְ חוּטִין שֶׁבַּלֶּחִי קֹדֶם מְלִיגָה, וְכֵן צָרִיךְ לְהָדִיחַ בֵּית הַשְּׁחִיטָה, כְּדֵי שֶׁלֹּא יְהֵא שָׁם שׁוּם דָּם; וְכֵן כְּשֶׁמּוֹלְגִים הָעוֹף. <small><small>(הר''ן)</small> <small>הַגָּה: וַאֲפִלּוּ אִם חוֹרֵךְ רַק לְהָסִיר הַשֵּׂעָר, דִּינוֹ הָכֵי</small> <small>(בְּאָרֹךְ כְּלָל י''ז)</small> <small>וּמִכָּל מָקוֹם בְּדִיעֲבַד אֵינוֹ נֶאֱסָר בְּחֵרוּךְ בְּעָלְמָא, אִם לֹא הֵסִיר הַחוּטִין וְלֹא הֵדִיחוֹ.</small> </small> 

כְּשֶׁמּוֹלְגִין רֹאשׁ אוֹ רַגְלַיִם <small>אֵין צָרִיךְ <small><small>(מָרְדְּכַי ר''פ ג''ה)</small></small> </small> לְמָלְחָם תְּחִלָּה. <small>הַגָּה: וּמוֹלְחָם אַחַר כָּךְ. אֲבָל אִם רוֹצֶה לְמָלְחָם תְּחִלָּה קֹדֶם הַמְּלִיגָה, סָגֵי לֵיהּ בְּהָכֵי וְאֵין הַשְּׂעָרוֹת מְעַכְּבִין הַדָּם לִפְלֹט <small><small>(טוּר סי' ע''א בְּשֵׁם הָרַשְׁבָּ''א)</small></small> וְאֵין צָרִיךְ לַחֲזֹר וּלְמָלְחָם אַחַר הַמְּלִיגָה, וְכֵן נוֹהֲגִין וְעַיֵּן לְקַמָּן סִימָן ע''א.</small> 

הַמְּשִׂימִין רַגְלֵי הַבְּהֵמָה עַל הָאֵשׁ לְהָסִיר הַטְּלָפַיִם וְלַחֲרֹךְ הַשֵּׂעָר בְּלֹא מְלִיחָה תְּחִלָּה, מֻתָּר. וְיֵשׁ מַחֲמִירִין וְחוֹתְכִין רָאשֵׁי הַטְּלָפַיִם מְעַט, וּמַנִּיחִים הַחֲתָךְ לְמַטָּה, כְּדֵי שֶׁיָּזוּב הַדָּם <small>וְהָכֵי נָהוּג.</small> 

פַּרְסוֹת הָרֶגֶל שֶׁנִּמְלְחוּ בִּקְלִפָּתָן וְלֹא חָתַךְ רֹאשָׁן, לֹא נֶאֶסְרוּ. <small>הַגָּה: וְיֵשׁ אוֹסְרִים מַה שֶּׁבְּתוֹךְ הַקְּלִפָּה, דְּהַיְנוּ הַטְּלָפַיִם, אֲבָל הַשְּׁאָר מֻתָּר <small><small>(הַגָּהוֹת מי''י בְּשֵׁם סמ''ק והגה' ש''ד וְהָאָרֹךְ)</small></small> וְהָכֵי נָהוּג. וְהוּא הַדִּין אִם הִטְמִינָם בְּרֶמֶץ. אֲבָל בְּחֵרוּךְ שֵׂעָר בְּעָלְמָא, שֶׁמַּעֲבִירוֹ עַל הָאֵשׁ וּמְשַׁנֶּה מְקוֹמוֹ תָּמִיד, הַכֹּל מֻתָּר <small><small>(אָרֹךְ וּמַהֲרִי''ל)</small>.</small> </small> 

מֻתָּר לִמְלֹג תַּרְנְגֹלֶת בְּרֶמֶץ <small><small>(פֵּרוּשׁ אֵפֶר חַם)</small></small> אוֹ לְהַבְהֵב בָּאוּר, וְהוּא שֶׁיָּדִיחַ בֵּית הַשְּׁחִיטָה תְּחִלָּה יָפֶה יָפֶה. <small>וְכֵן שְׁאָר דָּם אִם דָּבוּק בּוֹ בְּעַיִן <small><small>(בֵּית יוֹסֵף בְּשֵׁם ר' יְרוּחָם)</small></small> </small> וְאִם הִיא לִקְדֵרָה, יִזָּהֵר שֶׁלּא יַשְׁהֶנָּה כָּל כָּךְ בָּאֵשׁ כְּדֵי שֶׁיּוּכַל הַלֵּב וְהַכָּבֵד לְהִתְחַמֵּם וּלְהַפְלִיט <small><small>(רַשְׁבָּ''א בתה''א דַּף ע''ה וְר''ן)</small>. <small>הַגָּה: וְלֹא נָהֲגוּ עַכְשָׁו לִמְלֹג כְּלָל בְּרֶמֶץ, אֲפִלּוּ תַּרְנְגֹלֶת</small> <small>(ת''ה סִימָן קס''ח)</small> <small>מִיהוּ אִם עָבָר וַעֲשָׂאוֹ בְּעוֹף, הָרֹאשׁ כֻּלּוֹ אָסוּר, וְהַשְּׁאָר מֻתָּר</small> <small>(מָרְדְּכַי פג''ה וְהָאָרֹךְ כְּלָל י''ו וְרַשְׁבָּ''א שָׁם וש''ד)</small> <small>וּבִבְהֵמָה לֹא נֶאֱסָר הָרֹאשׁ כֻּלּוֹ, רַק הַקְּרוּם וְהַמֹּחַ, אִם לֹא הִנִּיחוֹ עַל בֵּית הַשְּׁחִיטָה אוֹ אַנְּחִירָיו וְלֹא דָּץ בֵּהּ מִידִי. וְאִם לֹא הֵדִיחַ בֵּית הַשְּׁחִיטָה אוֹ שְׁאָר דָּם בְּעַיִן שֶׁעָלָיו, צָרִיךְ לִטֹּל אוֹ לִקְלֹף מְקוֹם הַדָּם, וְהַשְּׁאָר שָׁרֵי.</small> </small> 

אֵין מוֹלְגִין גְּדָיִים וּטְלָאִים וְעוֹפוֹת בִּכְלִי רִאשׁוֹן אֶלָּא אִם כֵּן נִקֵּר אֶת הַחֵלֶב וּמְלָחָם. וְכֵן לֹא יְעָרֶה עֲלֵיהֶם מִכְּלִי רִאשׁוֹן. וְאִם עֵרָה, דַּי בִּקְלִיפַת הָעוֹר. וְאִם רֹאשׁ הָעוֹף לְמַעְלָה כְּשֶׁמְּעָרֶה עָלָיו, אֵין צָרִיךְ קְלִיפָה. <small>הַגָּה: וְלֹא מִקְרֵי עֵרוּי אֶלָּא כְּשֶׁלֹּא פָּסַק הַקִּלּוּחַ מִכְּלִי הָרִאשׁוֹן כְּשֶׁנָּגַע לְמַטָּה, אֲבָל אִם פָּסַק כְּבָר לֹא מִקְרֵי עֵרוּי, וְאֵינוֹ אוֹסֵר <small><small>(ר''ן וּשְׁאָר פּוֹסְקִים וְע''ל סִימָן ק''ה סק''ד)</small>.</small> </small> 

אֲפִלּוּ בִּכְלִי שֵׁנִי, יֵשׁ אוֹמְרִים שֶׁלֹּא יִמְלֹג; וְאִם מָלַג, מֻתָּר. <small>הַגָּה: דְּקַיְמָא לָן כְּלִי שֵׁנִי אֵינוֹ מְבַשֵּׁל, אֲפִלּוּ הַיָּד סוֹלֶדֶת בּוֹ <small><small>(מָרְדְּכַי פֶּרֶק הַשּׁוֹכֵר)</small></small> וּבְדִיעֲבַד שָׁרֵי, אֲבָל לְכַתְּחִלָּה אָסוּר <small><small>(הַגָּהוֹת ש''ד שַׁעַר י''ד)</small></small> וְלָכֵן נָהֲגוּ בְּאֵלּוּ הַמְּדִינוֹת שֶׁלֹּא לִמְלֹג שׁוּם דָּבָר רַק אַחַר מְלִיחָה. מִיהוּ לִכְבוֹד אוֹרְחִים אוֹ צֹרֶךְ שַׁבָּת, מֻתָּר לְהַנִּיחַ בִּכְלִי שֵׁנִי, אֲפִלּוּ לְכַתְּחִלָּה, חֲתִיכָה מְלֵאָה קֶרַח וּכְפוֹר כְּדֵי לְמַהֵר מְלִיחָתוֹ. וְטוֹב לִזָּהֵר לְכַתְּחִלָּה שֶׁלֹּא לְהַנִּיחוֹ רַק בְּמַיִם שֶׁאֵין הַיָּד סוֹלֶדֶת בָּהֶם. וְאֵין חִלּוּק בֵּין כְּלִי חֶרֶס אוֹ כְּלִי נְחֹשֶׁת אוֹ שְׁאָר כֵּלִים, לְעִנְיַן כְּלִי שֵׁנִי. <small><small>(כֵּן מַשְׁמָע לוֹ מִדִּבְרֵי הַפּוֹסְקִים)</small>.</small> </small> 

וְאִם מָלַג עוֹבֵד כּוֹכָבִים, אוֹ שִׁפְחָה שֶׁהָיְתָה בְּבֵית יִשְׂרָאֵל, עוֹפוֹת, וְלֹא רָאָה הַיִּשְׂרָאֵל אִם בִּכְלִי רִאשׁוֹן אוֹ בִּכְלִי שֵׁנִי, אִם הָעוֹבֵד כּוֹכָבִים יוֹדֵעַ בְּטִיב יְהוּדִים וְיֵשׁ שָׁם נַעַר אוֹ נַעֲרָה שֶׁיּוֹדְעִים בְּטִיב הָעִנְיָן, מֻתָּר <small>וְעַיֵּן לְקַמָּן סִימָן ס''ט מִדִּין זֶה.</small> 

תַּרְנְגוֹלוֹת שֶׁנִּמְלְגוּ יַחַד בִּכְלִי שֵׁנִי וְנִמְצֵאת אַחַת מֵהֶן טְרֵפָה, לֹא נֶאֶסְרוּ הָאֲחֵרוֹת. 

מַיִם שֶׁמָּלְגוּ בָּהֶם, יֵשׁ לִזָּהֵר שֶׁלֹּא לְהַחְזִירָם לְהַרְתִּיחַם כְּדֵי לִמְלֹג בָּהֶם שֵׁנִית, אוֹ כְּדֵי לְהָדִיחַ בָּהֶם קְעָרוֹת <small>וְנָהֲגוּ שֶׁלֹּא לְהִשְׁתַּמֵּשׁ בְּמֵי מְלִיגָה כְּלָל אֲפִלּוּ אֵינָם רַק צוֹנְנִים <small><small>(הַגָּהוֹת מָרְדְּכַי וש''ד וְאָרֹךְ)</small>.</small> </small> 

אִם נִמְלְגָה תַּרְנְגֹלֶת בִּכְלִי שֵׁנִי בְּמַחֲבַת חוֹלֶבֶת, אֲפִלּוּ הִיא בַּת יוֹמָא, הַכְּלִי וְהַתַּרְנְגֹלֶת מֻתָּרִים אִם עֵרוּ הַמַּיִם תְּחִלָּה; אֲבָל אִם עֵרוּ עַל הַתַּרְנְגֹלֶת, אִם הָרֹאשׁ לְמַטָּה יֵשׁ מִי שֶׁאוֹסֵר, וְיֵשׁ מִי שֶׁמַּתִּיר. 


Siman 69

צָרִיךְ לְהָדִיחַ הַבָּשָׂר קֹדֶם מְלִיחָה. <small>וְאִם הֱדִיחוֹ הַטַּבָּח אֵין צָרִיךְ לַהֲדִיחוֹ בַבַּיִת <small><small>(טוּר)</small>.</small> </small> וְאִם אַחַר שֶׁהֵדִיחַ חָתַךְ כָּל נֶתֶךְ לִשְׁנַיִם אוֹ לִשְׁלֹשָׁה <small>אוֹ שֶׁהֵסִיר טַלְפֵי הָרַגְלַיִם, לְאַחַר הַהֲדָחָה <small><small>(אָרֹךְ כְּלָל י''ד וי''ז)</small></small> </small> צָרִיךְ לַחֲזֹר לַהֲדִיחָם <small>הַגָּה: וְאִם לֹא עָשָׂה כֵן, הָוֵי כְּלֹא הוּדַח כְּלָל <small><small>(שָׁם)</small>.</small> הֲדָחַת הַבָּשָׂר לְכַתְּחִלָּה, יִזָּהֵר לִשְׁרוֹתוֹ נֶגֶד חֲצִי שָׁעָה וְלַהֲדִיחוֹ הֵיטֵב בְּמֵי הַשְּׁרִיָּה, אֲבָל אִם לֹא שְׁרָאוֹ רַק הֱדִיחוֹ הֵיטֵב סָגֵי לֵיהּ, וְאַחַר כָּךְ יַמְתִּין מְעַט שֶׁיְּטַפְטְפוּ הַמַּיִם קֹדֶם שֶׁיִּמְלְחֶנּוּ, שֶׁלֹּא יִמַּס הַמֶּלַח מִן הַמַּיִם וְלֹא יוֹצִיא דָּם <small><small>(הַגָּהוֹת ש''ד וְהַגָּהוֹת אֲשֵׁרִי פכ''ה וּבְאָרֹךְ כְּלָל א')</small>.</small> וְנָהֲגוּ שֶׁלֹּא לְהִשְׁתַּמֵּשׁ בִּדְבָרִים אֲחֵרִים בַּכְּלִי שֶׁשּׁוֹרִין בּוֹ בָּשָׂר. וְאִם נִשְׁתַּהָה הַבָּשָׂר בִּשְׁרִיָּתוֹ מֵעֵת לְעֵת, הַבָּשָׂר וְגַם הַכְּלִי אֲסוּרִין. וְעַיֵּן לְקַמָּן סִימָן זֶה. אֲבָל פָּחוֹת מֵעֵת לְעֵת אֵין לְהַקְפִּיד. וְאַף בְּמָקוֹם שֶׁנֶּאֱסַר הַכְּלִי, מֻתָּר לַחֲזֹר וְלִשְׁרוֹת בּוֹ <small><small>(בְּאָרֹךְ)</small>.</small> דִּין בָּשָׂר שֶׁמָּלֵא קֶרַח, כֵּיצַד נוֹהֲגִין עִם שְׁרִיָּתוֹ עַיֵּן לְעֵיל סִימָן ס''ח.</small> 

אִם מָלַח וְלֹא הֵדִיחַ תְּחִלָּה, יְדִיחֶנּוּ וְיִמְלְחֶנּוּ שֵׁנִית. וְיֵשׁ אוֹסְרִין. <small>הַגָּה: וְכֵן נוֹהֲגִין, אֲפִלּוּ לֹא נִמְלַח רַק מְעַט כְּדֶרֶךְ שֶׁמּוֹלְחִין לִצְלִי, וַאֲפִלּוּ לֹא שָׁהָה בְּמִלְחוֹ שִׁעוּר מְלִיחָה <small><small>(אָרֹךְ וש''ד וּסְמַ''ג)</small>.</small> מִיהוּ בִּמְקוֹם הֶפְסֵד מְרֻבֶּה, יֵשׁ לְהַתִּיר <small><small>(בֵּית יוֹסֵף)</small>.</small> וְאִם לֹא הוּדַח רַק מְעַט, קֹדֶם שֶׁמְּלָחוֹ, מֻתָּר בְּדִיעֲבַד. וְהוּא הַדִּין אִם הָיָה ס' בַּחֲתִיכָה נֶגֶד דָּם שֶׁעָלָיו <small><small>(הַגָּהַת ש''ד בְּשֵׁם מהרא''י)</small>.</small> וְאִם נִמְלַח חֲתִיכָה בְּלֹא הֲדָחָה עִם שְׁאָר חֲתִיכוֹת, שְׁאָר חֲתִיכוֹת מֻתָּרוֹת וְהִיא אֲסוּרָה <small><small>(בְּאָרֹךְ כְּלָל ד' דִּין ה')</small>.</small> </small> 

לֹא יִמְלַח בְּמֶלַח דַּקָּה כְּקֶמַח, וְלֹא בְּמֶלַח גַּסָה בְּיוֹתֵר שֶׁנּוֹפֶלֶת מֵעַל הַבָּשָׂר אֵילָךְ וָאֵילָךְ. <small>וְאִם אֵין לוֹ מֶלַח אַחֵר רַק מֶלַח דַּק כְּקֶמַח, מֻתָּר לִמְלֹחַ בּוֹ <small><small>(ד''ע)</small>.</small> </small> 

יְפַזֵּר עָלָיו מֶלַח שֶׁלֹּא יִשָּׁאֵר בּוֹ מָקוֹם מִבְּלִי מֶלַח, וְיִמְלַח כְּדֵי שֶׁלֹּא יְהֵא רָאוּי לֶאֱכֹל עִם אוֹתוֹ מֶלַח, וְאֵינוֹ צָרִיךְ לְהַרְבּוֹת עָלָיו מֶלַח יוֹתֵר מִזֶּה. וּמוֹלְחוֹ מִשְּׁנֵי צְדָדִים. וְעוֹפוֹת צָרִיךְ לְמָלְחָם גַּם מִבִּפְנִים. וְאִם לֹא מְלָחָם אֶלָּא מִבִּפְנִים אוֹ מִבַּחוּץ, וְכֵן חֲתִיכָה שֶׁלֹּא נִמְלְחָה אֶלָּא מִצַּד אֶחָד, מֻתָּר. <small>הַגָּה: וְיֵשׁ אוֹסְרִים אֲפִלוּ בְּדִיעֲבַד <small><small>(מהרא''י בְּהַגָּהוֹת ש''ד וְאָרֹךְ כְּלָל ו')</small>,</small> וְהָכֵי נָהוּג, אִם לֹא לְצֹרֶךְ. וְדַוְקָא אִם כְּבַר נִתְבַּשֵּׁל כָּךְ; אֲבָל אִם לֹא נִתְבַּשֵּׁל עֲדַיִן, לֹא יְבַשְּׁלֶנּוּ כָּךְ, אֶלָּא אִם הוּא תּוֹךְ י''ב שָׁעוֹת שֶׁנִּמְלַח, יַחֲזֹר וְיִמְלַח צַד הַשֵּׁנִי שֶׁלֹּא נִמְלַח עֲדַיִן וִיבַשְּׁלֶנּוּ אַחַר כָּךְ, וְאִם הוּא אַחַר י''ב שָׁעוֹת, אֲזַי יִצְּלֶנּוּ דְּנוּרָא מִשְׁאָב שָׁאִיב וְאֵין הַצַּד שֶׁנִּמְלַח כְּבָר בּוֹלֵעַ מִצַּד שֶׁלֹּא נִמְלַח <small><small>(שָׁם)</small>.</small> </small> 

אַחַר שֶׁנִּמְלְחָה הַחֲתִיכָה, אִם חָתַךְ מִמֶּנָּהּ אֵינוֹ צָרִיךְ לַחֲזֹר וְלִמְלֹחַ מְקוֹם הַחֲתָךְ. 

שִׁעוּר שְׁהִיָּה בְּמֶלַח אֵינוֹ פָּחוֹת מִכְּדֵי הִלּוּךְ מִיל, שֶׁהוּא כְּדֵי שְׁלִישִׁית שָׁעָה בְּקֵרוּב. <small>הַגָּה: וְעַל זֶה יֵשׁ לִסְמֹךְ בְּדִיעֲבַד, אוֹ אֲפִלּוּ לְכַתְּחִלָּה לִכְבוֹד אוֹרְחִים אוֹ לְצֹרֶךְ שַׁבָּת, אֲבָל בְּלָאו הָכֵי הַמִּנְהָג לְהַשְׁהוֹת בִּמְלִיחָה שִׁעוּר שָׁעָה, וְאֵין לְשַׁנּוֹת <small><small>(מהרא''י בת''ה סִימָן קס''ז וּבְהַגָּהַת ש''ד ואו''ה כְּלָל א')</small>.</small> </small> 

קֹדֶם שֶׁיִּתֵּן הַבָּשָׂר בַּכְּלִי שֶׁמְּדִיחוֹ בּוֹ, יְנַפֵּץ מֵעָלָיו הַמֶּלַח שֶׁעָלָיו, אוֹ יִשְׁטְפֶנּוּ בְּמַיִם, וְאַחַר כָּךְ יִתֵּן הַבָּשָׂר בַּכְּלִי שֶׁמְּדִיחִין בּוֹ, וִידִיחֶנּוּ פַּעֲמַיִם, וְיִשְׁטֹף הַכְּלִי בֵּין רְחִיצָה לִרְחִיצָה. <small>הַגָּה: וְיֵשׁ אוֹמְרִים שֶׁצְּרִיכִין לְהָדִיחַ ג' פְּעָמִים <small><small>(חִדּוּשֵׁי אֲגֻדָּה בְּשֵׁם אוֹר זָרוּעַ ומהרא''י ואו''ה כ''א דט''ו והג''א)</small>,</small> וְהָכֵי נוֹהֲגִין לְכַתְּחִלָּה, עַל כֵּן יִשְׁטְפֶנּוּ אוֹ יְנַפֵּץ הַמֶּלַח מֵעָלָיו וִידִיחֶנּוּ ב' פְּעָמִים דְּזֶה הָוֵי כַּהֲדָחָה ג' פְּעָמִים, אוֹ יָשִׂים הַמַּיִם תּוֹךְ הַכְּלִי וְאַחַר כָּךְ יַנִּיחַ בּוֹ הַבָּשָׂר וִידִיחֶנּוּ ג' פְּעָמִים, וְהָכֵי נָהוּג. וּלְכַתְּחִלָּה יִתֵּן מַיִם הַרְבֵּה בַּהֲדָחָה רִאשׁוֹנָה, כְּדֵי שֶׁיְּבַטֵּל כֹּחַ הַמֶּלַח שֶׁבַּצִּיר <small><small>(ד''ע)</small>.</small> מֻתָּר לְהָדִיחַ הַבָּשָׂר בְּמֵי פֵּרוֹת וְאֵין צָרִיךְ מַיִם <small><small>(הר''ן פ' הַשּׁוֹחֵט ותוספ' שָׁם)</small>.</small> </small> 

אִם לֹא נִפֵּץ הַמֶּלַח שֶׁעָלָיו וְלֹא שְׁטָפוֹ, אֵין לֶאֱסֹר, כִּי הַמַּיִם שֶׁבַּכְּלִי מְבַטְּלִין כֹּחַ הַמֶּלַח. <small>הַגָּה: וַאֲפִלּוּ הַמַּיִם מוּעָטִים מִכָּל מָקוֹם מְבַטְּלִים כֹּחַ הַצִּיר <small><small>(ד''ע וארוךְ כלל ו' ומהרא''י)</small>.</small> וְיֵשׁ מַתִּירִין אֲפִלּוּ לֹא הָיָה מַיִם כְּלָל בַּכְּלִי וְהִנִּיחוּ בּוֹ הַבָּשָׂר, דְּאֵין לָחוּשׁ בְּשָׁעָה מוּעֶטֶת כָּזוֹ שֶׁעוֹסְקִין בַּהֲדָחָת הַבָּשָׂר <small><small>(ש''ד ואו''ה כְּלָל א' וי' וְעַיֵּן לְעֵיל ס''כ)</small>,</small> וְיֵשׁ לִסְמֹךְ עֲלַיְהוּ. וְאֵין לָחוּשׁ בְּכָל זֶה רַק בַּהֲדָחָה רִאשׁוֹנָה, אֲבָל לְאַחַר הֲדָחָה רִאשׁוֹנָה אֵין לָחוּשׁ <small><small>(כָּךְ מַשְׁמָע מִמָּרְדְּכַי וְר''ן)</small>.</small> וְאֵין חִלּוּק בֵּין אִם הֱדִיחוֹ בִּכְלִי כָּשֵׁר אוֹ טְרֵפָה אוֹ חוֹלֶבֶת. וְאִם הָיָה מְעַט מַיִם בַּכְּלִי, שֶׁמְּבַטֵּל כֹּחַ הַמֶּלַח שֶׁאֵינוֹ חָשׁוּב עוֹד כְּרוֹתֵחַ, אֲפִלּוּ הַכְּלִי חוֹלֶבֶת אוֹ הַטְּרֵפָה מְלֻכְלָךְ עֲדַיִן בְּאִסּוּר, מֻתָּר <small><small>(בְּאָרֹךְ)</small>.</small> </small> 

בָּשָׂר שֶׁנִּמְלַח וְנִתְבַּשֵּׁל בְּלֹא הֲדָחָה אַחֲרוֹנָה, צָרִיךְ שֶׁיְּהֵא בּוֹ שִׁשִּׁים כְּדֵי הַמֶּלַח שֶׁבּוֹ. <small>הַגָּה: וְכָל הַקְּדֵרָה מִצְטָרֵף לְשִׁשִּׁים <small><small>(ש''ד וְעוֹד פּוֹסְקִים עַיֵּן ס''ק ל''ד)</small>.</small> וְאִם יֵשׁ בַּקְּדֵרָה כ''כ כְּמוֹ הַחֲתִיכָה שֶׁנִּמְלַח וְלֹא הוּדַח, הַכֹּל שָׁרֵי, דְּוַדַּאי אִכָּא שִׁשִּׁים נֶגֶד הַמֶּלַח שֶׁעַל הַחֲתִיכָה דְּהַחֲתִיכָה עַצְמָהּ בְּוַדַּאי הִיא שְׁלֹשִׁים נֶגֶד הַמֶּלַח שֶׁעָלָיו, <small><small>(בְּאָרֹךְ כְּלָל י''א ד''ד)</small>.</small> וְאִי לֵיכָּא ס' בַּקְּדֵרָה נֶגֶד הַמֶּלַח, אֲפִלּוּ לֹא הוּשַׂם רַק בִּכְלִי שֵׁנִי, הַכֹּל אָסוּר, דְּמֵאַחַר שֶׁיֵּשׁ שָׁם מֶלַח וְצִיר אֲפִלּוּ בִּכְלִי שֵׁנִי מְבַשֵּׁל <small><small>(שָׁם דִּין א' וּבַמָּרְדְּכַי)</small>.</small> וּבָשָׂר יָבֵשׁ יֵשׁ לְהַתִּיר אֲפִלּוּ בִּכְלִי רִאשׁוֹן, דְּוַדַּאי יֵשׁ ס' נֶגֶד הַמֶּלַח שֶׁעָלָיו מֵאַחַר שֶׁכְּבָר נִתְיַבֵּשׁ <small><small>(מָרְדְּכַי פכ''ה וראב''ן וּבֵית יוֹסֵף בְּשֵׁם הַגָּהַת אֲשֵׁרִי וש''ד)</small>.</small> אֲבָל לְכַתְּחִלָּה יִזָּהֵר אֲפִלּוּ בְּבָשָׂר יָבֵשׁ שֶׁלֹּא לְבַשְּׁלוֹ אוֹ לַהֲדִיחוֹ בְּמַיִם שֶׁהַיָּד סוֹלֶדֶת בָּהֶם בְּלֹא הֲדָחָה אַחֲרוֹנָה <small><small>(ש''ד שָׁם)</small>.</small> וְכָל זֶה מַיְרֵי שֶׁלֹּא הוּדַח בָּאַחֲרוֹנָה כְּלָל, אֲבָל אִם הוּדַח רַק פַּעַם אַחַת וְנִתְבַּשֵּׁל כָּךְ, מֻתָּר, דִּבְדִיעֲבַד סָגֵי לֵהּ בַּהֲדָחָה אַחַת בָּאַחֲרוֹנָה <small><small>(מהרא''י בְּהַגָּהַת ש''ד)</small>.</small> מֶלַח שֶׁמָּלְחוּ בּוֹ פַּעַם אַחַת, אָסוּר לִמְלוֹחַ בּוֹ פַעַם שֵׁנִית <small><small>(כָּל בּוֹ וד''ע וְדַעַת רֹב הַפּוֹסְקִים)</small>,</small> וְכָל שֶׁכֵּן שֶׁאָסוּר לֶאֱכֹל הַמֶּלַח אַחַר שֶׁמָּלְחוּ בּוֹ.</small> 

עוֹבֵד כּוֹכָבִים מְשַׁמֵּשׁ בְּבֵית יִשְׂרָאֵל וְנָתַן הַבָּשָׂר בַּקְּדֵרָה, וְאֵין יָדוּעַ אִם הֱדִיחוֹ, אִם יוֹדֵעַ הָעוֹבֵד כּוֹכָבִים מִנְהַג יִשְׂרָאֵל, סוֹמְכִין עַל דְּבָרָיו, אִם הָיָה שָׁם יִשְׂרָאֵל יוֹצֵא וְנִכְנָס אוֹ שׁוּם קָטָן בֶּן דַּעַת. <small>הַגָּה: וּבְחַד מִינַיְיהוּ סָגֵי <small><small>(טוּר)</small>,</small> אוֹ בְּמֵסִיחַ לְפִי תֻּמּוֹ שֶׁהֱדִיחוֹ יָפֶה אוֹ שֶׁיִּשְׂרָאֵל, אֲפִלּוּ קָטָן, יוֹצֵא וְנִכְנָס, דְּמִרְתָּת הוֹאִיל וְיוֹדֵעַ מִנְהֲגֵי יִשְׂרָאֵל. מִיהוּ אִם מִיחָה לָעוֹבֵד כּוֹכָבִים שֶׁלֹּא יְדִיחוֹ בְּלֹא רְשׁוּתוֹ, וְהוּא עָבָר עַל דְּבָרָיו, אָסוּר, דְּהָא חֲזֵינָן דְּאֵינוֹ מִרְתָּת וְאֵין לִסְמֹךְ גַּם כֵּן אַדְּבָרָיו <small><small>(הַגָּהַת ש''ד ואו''ה)</small>.</small> </small> 

בָּשָׂר שֶׁנִּתְבַּשֵּׁל בְּלֹא מְלִיחָה, צָרִיךְ שֶׁיִּהְיֶה בַּתַּבְשִׁיל שִׁשִּׁים כְּנֶגֶד אוֹתוֹ בָּשָׂר וְאָז מֻתָּר הַכֹּל. <small>הַגָּה: וְיֵשׁ אוֹסְרִים אוֹתָהּ חֲתִיכָה אֲפִלּוּ בִּדְאִכָּא ס' נֶגֶד הַחֲתִיכָה <small><small>(טוּר בְּשֵׁם י''א וְהַגָּהוֹת מַיְמוֹנִי בְּשֵׁם סמ''ק וְהַגָּהוֹת ש''ד וְאָרֹךְ ומהרא''י וּמָרְדְּכַי בְּשֵׁם ראב''ן)</small>,</small> וְהָכֵי נָהוּג אִם לֹא לְצֹרֶךְ, כְּגוֹן לִכְבוֹד שַׁבָּת אוֹ לִכְבוֹד אוֹרְחִים, דְּאָז יֵשׁ לִסְמֹךְ אַדִּבְרֵי הַמְקִלִּין <small><small>(בֵּית יוֹסֵף בְּשֵׁם א''ח וד''ע עד''מ)</small>.</small> וְאִם נִמְלְחָה חֲתִיכָה וְלֹא נִמְלְחָה כָּרָאוּי, דִּינָהּ כְּאִלּוּ לֹא נִמְלְחָה כְּלָל. וְכֵן בָּשָׂר שֶׁשָּׁהָה ג' יָמִים בְּלֹא מְלִיחָה, אַף אִם נִמְלַח דִּינוֹ כְּאִלּוּ לֹא נִמְלַח, וְאִם נִתְבַּשֵּׁל צָרִיךְ ס' כְּנֶגְדּוֹ <small><small>(או''ה)</small>.</small> </small> 

בָּשָׂר שֶׁשָּׁהָה ג' יָמִים מֵעֵת לְעֵת בְּלֹא מְלִיחָה, נִתְיַבֵּשׁ דָּמוֹ בְּתוֹכוֹ וְלֹא יֵצֵא עוֹד עַל יְדֵי מְלִיחָה, וְאֵין לְאָכְלוֹ מְבֻשָּׁל, אֶלָּא צְלִי. וְאַחַר שֶׁצְּלָאוֹ לֹא יְבַשְּׁלֶנּוּ, וְאִם בִּשְּׁלוֹ מֻתָּר. <small>וְאֵין לְהַשְׁהוֹת בָּשָׂר ג' יָמִים בְּלֹא מְלִיחָה, דְּחַיְישִׁינָן שֶׁמָּא יְבַשְּׁלוֹ <small><small>(בֵּית יוֹסֵף בשם פסקי מהרא''י סימן קצ''א)</small>.</small> </small> 

וְאִם שָׁרוּ אוֹתוֹ בְּמַיִם תּוֹךְ הַג' יָמִים, יָכוֹל לְהַשְׁהוֹתוֹ עוֹד שְׁלֹשָׁה יָמִים אֲחֵרִים פָּחוֹת חֲצִי שָׁעָה <small><small>(אָגוּר)</small>. <small>בָּשָׂר שֶׁנִּמְלַח וְסָפֵק אִם נִמְלַח תּוֹךְ ג', מֻתָּר</small> <small>(בְּאָרֹךְ)</small>.</small> 

בָּשָׂר שֶׁשָּׁהָה שְׁלֹשָׁה יָמִים בְּלֹא מְלִיחָה וְנִתְעָרְבָה אוֹתָהּ חֲתִיכָה בַּחֲתִיכוֹת אֲחֵרוֹת, בְּטֵלָה בְּרֹב וּמֻתָּר לְבַשֵּׁל כֻּלָּן, וְאֲפִלּוּ הָיְתָה רְאוּיָה לְהִתְכַּבֵּד. <small>וְכֵן הַדִּין בְּנִתְבַּשֵּׁל בְּלֹא מְלִיחָה וְנִתְעָרֵב אַחַר כָּךְ בַּאֲחֵרוֹת <small><small>(או''ה)</small>.</small> </small> 

בָּשָׂר הַמְלֻכְלָךְ בְּדָמִים שֶׁנִּשְׁרָה בְּמַיִם מֵעֵת לְעֵת, יֵשׁ אוֹסְרִים לְאָכְלוֹ כִּי אִם צְלִי, אֶלָּא אִם כֵּן יֵשׁ בַּמַּיִם ס' כְּנֶגְדּוֹ. <small><small>(עי' ס''ק מ''ו)</small> <small>וְיֵשׁ אוֹסְרִים אֲפִלּוּ לִצְלִי, וְהָכֵי נָהוּג</small> <small>(או''ה)</small>.</small> 

אֵין מוֹלְחִין אֶלָּא בִּכְלִי מְנֻקָּב אוֹ עַל גַּבֵּי קַשִּׁין וְקִסְמִין אוֹ בִּמְקוֹם מִדְרוֹן, בְּעִנְיָן שֶׁאִם יִשָּׁפֵךְ שָׁם מַיִם יֵצְאוּ מִיָּד. <small>הַגָּה: וְדַף חָלָק בְּרָהִיטָנִי, שֶׁמַּיִם זָבִין מִמֶּנּוּ, אֵין צָרִיךְ לְהַנִּיחוֹ בְּמִדְרוֹן. אֲבָל אִם אֵינוֹ חָלָק בְּרָהִיטָנִי, צָרִיךְ לְהַנִּיחוֹ בְּמִדְרוֹן שֶׁיֵּצְאוּ הַמַּיִם מִמֶּנּוּ <small><small>(שְׁעָרִים ש''ו ובבֵּית יוֹסֵף בְּשֵׁם ת''ה סִימָן קע''ג)</small>.</small> וַאֲפִלּוּ בִּכְלִי מְנֻקָּב יִזָּהֵר לְכַתְּחִלָּה שֶׁיִּהְיוּ הַנְּקָבִים פְּתוּחִים. <small><small>(בְּאָרֹךְ כְּלָל ג')</small>.</small> וְלָכֵן לֹא יַעֲמִידוֹ עַל גַּבֵּי קַרְקַע, כִּי הוּא כִּכְלִי שֶׁאֵינוֹ מְנֻקָּב <small><small>(עַיִּןִ לְעֵיל סוֹף סִימָן ע')</small>.</small> וְכֵן מַחְמִירִין קְצָת לָשׂוּם תּוֹךְ הַכְּלִי מְנֻקָּב קַשׁ אוֹ קִסְמִין, כִּי הַבָּשָׂר יִסְתֹּם הַנְּקָבִים <small><small>(הַגָּהוֹת אֲשֵׁרִ''י פכ''ה וּבְאָרֹךְ כְּלָל א')</small>, </small> וּבְדִיעֲבַד אֵין לָחוּשׁ לְכָל זֶה.</small> וְאִם מָלַח בִּכְלִי שֶׁאֵינוֹ מְנֻקָּב, אָסוּר לְהִשְׁתַּמֵּשׁ בְּאוֹתוֹ כְּלִי בְּדָבָר רוֹתֵחַ. <small>הַגָּה: וְאִם נִשְׁתַּמֵּשׁ בּוֹ, בָּעֵי קְלִיפָה אִם הוּא דָּבָר יָבֵשׁ <small><small>(רַשְׁבָּ''א)</small>,</small> וְאִם הוּא דָּבָר לַח, בָּעֵינָן שִׁשִּׁים נֶגֶד קְלִפָּה מִן הַקְּעָרָה. <small><small>(בֵּית יוֹסֵף בשם י''א)</small>.</small> </small> וְיֵשׁ אוֹמְרִים שֶׁאֲפִלּוּ בְּצוֹנֵן אָסוּר לְהִשְׁתַּמֵּשׁ בּוֹ בְּלֹא הֲדָחָה, וְאִם נִשְׁתַּמֵּשׁ בּוֹ בְּלֹא הֲדָחָה, יָדִיחַ מַה שֶּׁנִּשְׁתַּמֵּשׁ בּוֹ. <small>הַגָּה: אֲבָל מֻתָּר לַחֲזֹר וְלִמְלֹחַ בָּהּ בָּשָׂר לְאַחַר שֶׁנִּקְּבוּהָ, אוֹ אֲפִלּוּ בְּלֹא נְקִיבָה אִם הַבָּשָׂר שָׁהָה כְּבַר בִּמְלִיחָתוֹ וְהוּדַח <small><small>(בֵּית יוֹסֵף בְּשֵׁם הַגָּהַת ש''ד וְאָרֹךְ)</small>.</small> </small> 

אֲבָל אִם הוּא מְנֻקָּב, מֻתָּר לֶאֱכֹל בּוֹ אֲפִלּוּ רוֹתֵחַ. וְיֵשׁ אוֹסְרִין בְּרוֹתֵחַ. <small>וְיֵשׁ לִזָּהֵר לְכַתְּחִלָּה, וּבְדִיעֲבַד מֻתָּר. <small><small>(אָרֹךְ כְּלָל ג')</small>.</small> </small> 

בָּשָׂר שֶׁנִּמְלַח בִּכְלִי שֶׁאֵינוֹ מְנֻקָּב וְשָׁהָה בּוֹ כְּשִׁעוּר שֶׁיִּתְּנוּ מַיִם עַל הָאֵשׁ וְיַתְחִילוּ לְהַרְתִּיחַ, כָּל מַה שֶּׁמִּמֶּנּוּ בַּצִּיר אָסוּר לְאָכְלוֹ אֲפִלּוּ צְלִי, וְחֵלֶק הַחֲתִיכָה שֶׁחוּץ לַצִּיר אֵין אָסוּר מִמֶּנּוּ אֶלָּא כְּדֵי קְלִיפָּה, וַאֲפִלּוּ אִם יֵשׁ בָּהּ שֻׁמָּן. <small>הַגָּה: וְיֵשׁ אוֹסְרִין כָּל הַחֲתִיכָה, אֲפִלּוּ מַה שֶּׁחוּץ לְצִיר. <small><small>(טוּר וּמָרְדְּכַי בְּשֵׁם מהר''ף)</small>.</small> וַאֲפִלּוּ לֹא נִמְלַח רַק מְעַט, כְּדֶרֶךְ שֶׁמּוֹלְחִין לִצְלִי, וַאֲפִלּוּ לֹא שָׁהָה שִׁעוּר מְלִיחָה רַק מְעַט, עַד שֶׁנִּרְאֶה צִיר בִּכְלִי <small><small>(מָרְדְּכַי ספכ''ה בְּשֵׁם ראבי''ה וְהַגָּהַת ש''ד וְאָרֹךְ כְּלָל י')</small>,</small> וְכֵן נוֹהֲגִין, וְאֵין לְשַׁנּוֹת. וּמִכָּל מָקוֹם אֵינוֹ אָסוּר רַק אוֹתָהּ חֲתִיכָה הַמֻּנַּחַת לְמַטָּה בַּכְּלִי וְנוֹגַעַת בַּצִּיר, אֲבָל שְׁאָר חֲתִיכוֹת שֶׁעָלֶיהָ הַנִּמְלָחִים עִמָּהּ, מֻתָּרוֹת. <small><small>(שָׁם בְּאָרֹךְ וּבְכָל בּוֹ)</small></small> וְהָכֵי נָהוּג.</small> 

אַחַר שֶׁנִּמְלַח הַבָּשָׂר וְהוּדַח, מֻתָּר לִתְּנוֹ אֲפִלּוּ בְּמַיִם שֶׁאֵינָם רוֹתְחִין. וְיֵשׁ מִי שֶׁמַּצְרִיךְ לִתְּנוֹ בְּמַיִם רוֹתְחִין. <small>וְהַמִּנְהָג כִּסְבָרָא רִאשׁוֹנָה, וְכֵן עִקָּר <small><small>(בֵּית יוֹסֵף וְדַעַת עַצְמוֹ)</small>.</small> </small> 

בָּשָׂר שֶׁנִּמְלַח, וְשָׁהָה כְּדֵי מְלִיחָה, וּנְתָנוּהוּ אַחַר כָּךְ בִּכְלִי בְּלֹא הֲדָחָה וְנִתְמַלֵּא מִצִּיר, מֻתָּר. וּלְפִי זֶה, בָּשָׂר שֶׁנָּפַל לְתוֹךְ צִיר הַיּוֹצֵא מֵהַבָּשָׂר אַחַר שֶׁשָּׁהָה כְּדֵי מְלִיחָה, מֻתָּר. וְיֵשׁ מִי שֶׁאוֹסֵר בָּזֶה וּבָזֶה, וְיֵשׁ לָחוּשׁ לוֹ לְכַתְּחִלָּה. <small>הַגָּה: וְיֵשׁ אוֹסְרִין <small><small>(תּוֹסְפוֹת וְרֹא''שׁ וְכַמָּה מִן הָאַחֲרוֹנִים)</small>,</small> אֲפִלּוּ בְּדִיעֲבַד, כְּדֵי קְלִפָּה. <small><small>(הֲגָהַת ש''ד וּבַשְּׁעָרִים, ומהרי''ב ומהר''ש וּבֵית יוֹסֵף וְאָרֹךְ)</small>,</small> וְהָכִי נָהוּג. וְדַוְקָא מַה שֶּׁמֻּנָּח בְּתוֹךְ הַצִּיר, אֲבָל מַה שֶּׁחוּץ לַצִּיר, שָׁרֵי. וְהַכְּלִי שֶׁנָּפַל בּוֹ אוֹתוֹ הַצִּיר, אָסוּר. וְכֵן אִם הָיָה הַכְּלִי חוֹלֶבֶת וְיֵשׁ בּוֹ לִכְלוּךְ, אָסוּר הַבָּשָׂר, דְּאַף לְאַחַר שִׁעוּר מְלִיחָתוֹ נֶחְשָׁב כְּרוֹתֵחַ <small><small>(הֲגָהַת ש''ד ות''ה סִימָן קנ''ט)</small>.</small> אֲבָל אִם הוּא הֶפְסֵד מְרֻבֶּה וְאִית בֵּיהּ גַּם כֵּן צֹרֶךְ סְעֻדַּת מִצְוָה, יֵשׁ לְהָקֵל וְלוֹמַר דְּאַחַר שֶׁשָּׁהָה שִׁעוּר מְלִיחָה לֹא מִחְשַׁב צִירוֹ כְּרוֹתֵחַ <small><small>(ד''ע)</small></small> וְעַיִּןִ לְקַמָּן סִימָן צ''א.</small> וּלְפִי דְּבָרָיו, אַף עַל פִּי שֶׁשָּׁהָה הַבָּשָׂר בְּמֶלַח כְּשִׁעוּר, אָסוּר לֶאֱכֹל מִמֶּנּוּ עַד שֶׁיְּדִיחֶנּוּ יָפֶה יָפֶה. וְאָסוּר לַחְתֹּךְ מִמֶּנּוּ בְּסַכִּין קֹדֶם שֶׁיְּדִיחֶנּוּ, וְאִם חָתַךְ צָרִיךְ לְהַגְעִילוֹ. <small>הַגָּה: וְיֵשׁ מַתִּירִין לַחְתֹּךְ בְּסַכִּין לְאַחַר שֶׁשָׁהָא שִׁעוּר מְלִיחָה, דְּאֵין מְלִיחָה לַכֵּלִים, וְכֵן עִקָּר דְּמֻתָּר <small><small>(ת''ה סִימָן קס''ב ואו''ה כְּלָל ל''ז)</small>.</small> אֲבָל הַסַּכִּין צָרִיךְ הֲדָחָה אַחַר כָּךְ, אוֹ נְעִיצָה בַּקַּרְקַע אִם נִתְיַבְּשָׁה עָלָיו הַצִּיר <small><small>(אָרֹךְ)</small>.</small> וַאֲפִלּוּ קֹדֶם שִׁעוּר מְלִיחָה אֵין הָאִסּוּר מִשּׁוּם הַסַּכִּין, אֶלָּא מִשּׁוּם שֶׁיָּצָא דָּם בְּעַיִן עַל הַבָּשָׂר, וְאִם רוֹצֶה לַהֲדִיחוֹ שָׁם הֵיטֵב וְלַחֲזֹר וּלְמָלְחוֹ שָׁם, מֻתָּר.</small> וּכְשֶׁרוֹצִים לַעֲשׂוֹת מָלִיחַ לְהִתְקַיֵּם, לְאַחַר שֶׁשָּׁהָה בְּמִלְחוֹ בִּכְלִי מְנֻקָּב כַּשִּׁעוּר הָרָאוּי, מְדִיחִים אוֹתוֹ יָפֶה יָפֶה, וְאַחַר כָּךְ חוֹזְרִים וּמוֹלְחִים אוֹתוֹ כְּדֵי שֶׁיִּתְקַיֵּם, וַאֲפִלּוּ בִּכְלִי שֶׁאֵינוֹ מְנֻקָּב. וַאֲפִלּוּ לְפִי סְבָרָא זוֹ, אִם רוֹצֶה לִמְלֹחַ וְלֶאֱכֹל צְלִי בְּלֹא הֲדָחָה, עוֹשֶׂה וְאֵינוֹ חוֹשֵׁשׁ לְדָם שֶׁעַל הַמֶּלַח, שֶׁהָאֵשׁ שׁוֹאֲבוֹ וּמוֹנֵעַ הַמֶּלַח מִלִּבְלֹעַ דָּם. וְהָנֵי מִלֵּי בְּמוֹלְחוֹ וּמַעֲלֵהוּ לִצְלִי, אֲבָל אִם שָׁהָה בְּמִלְחוֹ, הַמֶּלַח בּוֹלֵעַ הַדָּם וְנֶאֱסַר, וּלְפִיכָךְ מְדִיחוֹ יָפֶה יָפֶה וְצוֹלֶה וְאוֹכֵל. <small>וְע''ל סִימָן ע''ו מִדִּין בָּשָׂר שֶׁנִּמְלַח וְלֹא הוּדַח וְנִצְלָה כָּךְ.</small> 

בְּמָקוֹם שֶׁאֵין מֶלַח מָצוּי, יִצְלוּ הַבָּשָׂר עַד שֶׁיָּזוּב כָּל דָּמוֹ, וְאַחַר כָּךְ יְבַשְּׁלוּהוּ. 


Siman 70

מוֹלְחִין הַרְבֵּה חֲתִיכוֹת זוֹ עַל גַּב זוֹ. אַף עַל פִּי שֶׁהַתַּחְתּוֹנָה גּוֹמֶרֶת פְּלִיטָתָהּ קֹדֶם לָעֶלְיוֹנָה, לֹא אָמְרִינָן שֶׁחוֹזֶרֶת וּבוֹלַעַת מִדַּם הָעֶלְיוֹנָה, לְפִי שֶׁהוּא שׁוֹהֶה הַרְבֵּה לִפְלֹט צִיר וְכָל זְמַן שֶׁפּוֹלֶטֶת צִירָהּ אֵינָהּ בּוֹלַעַת. וַאֲפִלּוּ מִתְקַבֵּץ הַרְבֵּה צִיר וְעוֹמֵד בַּגּוּמָא שֶׁבֵּין הַחֲתִיכוֹת, מֻתָּר. בַּמֶּה דְּבָרִים אֲמוּרִים, בְּמוֹלֵחַ בָּשָׂר עִם בָּשָׂר, וַאֲפִלּוּ בְּשַׂר שׁוֹר עִם בְּשַׂר גְּדָיִים וּטְלָאִים וַאֲפִלּוּ עִם עוֹפוֹת, שֶׁאִי אֶפְשָׁר לָהֶם לִגְמֹר כָּל פְּלִיטַת צִירָן עַד שֶׁיִּגְמֹר בְּשַׂר שׁוֹר לִפְלֹט אֶת דָּמוֹ. <small>הַגָּה: וּמִכָּל מָקוֹם נוֹהֲגִין לְהַחֲמִיר לְכַתְּחִלָּה שֶׁכָּל חֲתִיכָה שֶׁיֵּשׁ לָהּ בֵּית קִבּוּל, כְּגוֹן דֹּפֶן שְׁלֵמָה, מְהַפְּכִין אוֹתָהּ שֶׁיָּזוּב הַדָּם, אֲבָל בְּדִיעֲבַד אֵין לָחוּשׁ <small><small>(א''ו הָאָרֹךְ)</small>.</small> חֲתִיכָה שֶׁמָּלַח אוֹתָהּ ב' פְּעָמִים, מֻתֶּרֶת, וְלֹא חַיְשִׁינָן שֶׁמֶּלַח הַשֵּׁנִי מַבְלִיעַ הַדָּם הַנִּשְׁאָר מִמְּלִיחָה הָרִאשׁוֹנָה <small><small>(פִּסְקֵי מהרא''י סִימָן ס''ו)</small>.</small> </small> אֲבָל בָּשָׂר עִם דָּגִים, אֲפִלּוּ בְּשַׂר עוֹפוֹת עִם דָּגִים, אָסוּר לִמְלֹחַ לְפִי שֶׁהַדָּגִים פּוֹלְטִים כָּל צִירָן קֹדֶם שֶׁיִּפְלֹט הַעוֹף אֶת דָּמוֹ. וְאִם עָבָר וּמְלָחָן יַחַד, הָעוֹפוֹת מֻתָּרִין, אֲבָל הַדָּגִים צָרִיךְ לִטֹּל מֵהֶם כְּדֵי קְלִפָּה. וְאִם לֹא נִטְּלוּ קַשְׂקַשֵּׂיהֶם כְּשֶׁנִּמְלְחוּ, מֻתָּרִים. <small>הַגָּה: וְיֵשׁ אוֹסְרִין כָּל הַדָּגִים <small><small>(אָרֹךְ כְּלָל י''ג)</small></small> אִם אֵינָן ס' נֶגֶד הָעוֹפוֹת, דְּאָנוּ מְשַׁעֲרִין בִּמְלִיחָה בְּס', וְהָכֵי נָהוּג. וְדַוְקָא דְּלֵית בְּהוּ קַשְׂקַשִּׂים, דְּרָפוּ קְרָמַיְהוּ וּפָלְטֵי מִיָּד, אֲבָל אִי אִית בְּהוּ קַשְׂקַשִּׂים, מֻתָּרִים, דְּאֵינָן פּוֹלְטִים מִיָּד וְלֹא בָּלְעֵי מִן הָעוֹפוֹת <small><small>(הָרֹא''שׁ וְשָׁם)</small>,</small> דְּאַיְדֵי דְּטָרִידֵי לִפְלֹט לָא בָּלְעֵי, מִידִי דְּהָוֵי אַשְּׁנֵי חֲתִיכוֹת שֶׁנִּמְלְחוּ יַחַד.</small> 

בַּמֶּה דְּבָרִים אֲמוּרִים, כְּשֶׁמָּלַח שְׁנֵיהֶם יַחַד, אוֹ שֶׁהָעוֹף מָלִיחַ וְדָג תָּפֵל, אֲבָל אִם דָּג מָלִיחַ וְעוֹף תָּפֵל וּנְתָנָם זֶה אֵצֶל זֶה, אוֹ זֶה עַל גַּב זֶה, אַף דָּגִים מֻתָּרִים בְּלֹא קְלִיפָה. <small>הַגָּה: וְכֵן אִם הַדָּגִים מֻנָּחִים עַל הָעוֹפוֹת, מֻתָּרִים אֲפִלּוּ נִמְלְחוּ יַחַד דְּדָם אֵינוֹ מְפַעְפֵּעַ מִלְּמַטָּה לְמַעְלָה, וְלֹא גָּרַע מֵחֲתִיכָה הַמֻּנַּחַת בַּצִּיר דְּמַה שֶּׁלְּמַעְלָה מִן הַצִּיר שָׁרֵי <small><small>(אָרֹךְ כְּלָל י''ג)</small>.</small> וְכֵן אִם לֹא הִנִּיחַ הַדָּגִים אֵצֶל הָעוֹפוֹת אֶלָּא לְאַחַר שֶׁשָּׁהוּ הָעוֹפוֹת בְּמִלְחָן שִׁעוּר מְלִיחָה, אַף הַדָּגִים מֻתָּרִים, אַף עַל פִּי שֶׁשְּׁנֵיהֶם מְלוּחִים <small><small>(ד''ע וְכֵן מַשְׁמָע בְּאָרֹךְ)</small>. </small> וְאִם נִמְלְחוּ דָּגִים בִּכְלִי שֶׁמָּלְחוּ בּוֹ בָּשָׂר, הַדָּגִים מֻתָּרִים דְּאֵין הַדָּגִים בּוֹלְעִים הַדָּם שֶׁבַּכְּלִי, דְּאֵין מְלִיחָה לְכֵלִים <small><small>(בֵּית יוֹסֵף בְּשֵׁם רַשְׁבָּ''א סִימָן קכ''ט)</small>.</small> וְהָא דְּאָמְרִינָן דְּאִם הַדָּג תָּפֵל וְהָעוֹפוֹת מְלוּחִים אֲסוּרִים, הַיְנוּ דַּוְקָא שֶׁהַדָּג פָּלַט כְּבָר דָּמוֹ וְהוּדַח, אֲבָל אִם עֲדַיִן לֹא פָּלַט דָּמוֹ וְלֹא נִמְלַח מֵעוֹלָם, מֻתָּר, דְּאַגַּב דְּיִפְלֹט דָּם דִּידֵיהּ יִפְלֹט גַּם כֵּן הַדָּם שֶׁבּוֹלֵעַ מִן הָעוֹפוֹת <small><small>(סְבָרַת עַצְמוֹ וְכֵן מַשְׁמָע בְּאָרֹךְ כְּלָל י''ג בְּשֵׁם הסמ''ק)</small>,</small> כְּמוֹ חֲתִיכָה שֶׁנָּפְלָה לְצִיר קֹדֶם מְלִיחָה דְּמֻתָּר מֵהַאי טַעֲמָא, כְּמוֹ שֶׁיִּתְבָּאֵר לְקַמָּן סִימָן זֶה. וְעַיֵּן לְקַמָּן סִימָן צ''א בְּאֵיזֶה מְלִיחָה אָמְרִינַן דְּהָוֵי כְּרוֹתֵחַ. </small> 

בְּשַׂר שְׁחוּטָה שֶׁמְּלָחוֹ עִם בְּשַׂר טְרֵפָה, אוֹ שֶׁהַטְּרֵפָה מְלוּחָה וְהַכְּשֵׁרָה תְּפֵלָה, וְהֵם נוֹגְעִים זֶה בָּזֶה, אָסוּר כְּדֵי קְלִפָּה. שֶׁאַף עַל פִּי שֶׁאֵינוֹ בּוֹלֵעַ מִדַּם הַטְּרֵפָה, בּוֹלַעַת מִצִּירָהּ. אֲבָל אִם הַכְּשֵׁרָה מְלוּחָה וְהַטְּרֵפָה תְּפֵלָה, מֻתֶּרֶת בַּהֲדָחָה בְּלֹא קְלִיפָה, בֵּין נָתַן כְּשֵׁרָה לְמַעְלָה, בֵּין נְתָנָהּ לְמַטָּה. וְיֵשׁ מִי שֶׁאוֹסֵר בְּנוֹגְעִים זֶה בָּזֶה, וְסוֹבֵר שֶׁלֹּא הֻתְּרוּ אֶלָּא בְּעוֹמְדִים בְּסָמוּךְ בִּכְדֵי שֶׁפְּלִיטָה שֶׁל זֶה נוֹגַעַת בָּזֶה. <small>הַגָּה: וּכְשֶׁהַטְּרֵפָה מָלוּחַ וְכָשֵׁר תָּפֵל, אֲפִלּוּ בִּכְהַאי גַּוְנָא אָסוּר. וְע''ל סִימָן ק''ה מֵאֵלּוּ דִּינִים.</small> 

הָא דְּאָמְרִינָן דְּאֵינוֹ אוֹסֵר אֶלָּא כְּדֵי קְלִפָּה, הַיְנוּ כְּשֶׁשְּׁתֵּיהֶן כְּחוּשׁוֹת, אֲבָל אִם אַחַת מֵהֶן שְׁמֵנָה, אֲפִלּוּ אִם חֲתִיכַת הַטְּרֵפָה כְּחוּשָׁה וַחֲתִיכַת הַכְּשֵׁרָה שְׁמֵנָה, מְפַעְפֵּעַ הָאִסוּר בְּכֻלָּהּ אִם הָיְתָה הַטְּרֵפָה הַמְּלוּחָה לְמַטָּה, מִשּׁוּם דְּתַתָּאָה גָּבַר. <small>וְעַיֵּן לְקַמָּן סִימָן ק''ה כֵּיצַד נוֹהֲגִין.</small> 

יֵשׁ אוֹמְרִים שֶׁבָּשָׂר שֶׁנִּמְלַח אָסוּר לְהַשְׁהוֹתוֹ בְּמִלְחוֹ לְאַחַר פְּלִיטַת כָּל צִירוֹ דְּהַיְנוּ י''ב שָׁעוֹת, לְפִי שֶׁחוֹזֵר וּבוֹלֵעַ מִלַּחְלוּחִית דָּם שֶׁעָלָיו וְשֶׁעַל הַמֶּלַח. וְיֵשׁ מַתִּירִים לְהַשְׁהוֹתוֹ בְּמִלְחוֹ אֲפִלּוּ כַּמָּה יָמִים. וּלְכַתְּחִלָּה יֵשׁ לָחוּשׁ לְדִבְרֵי הָאוֹסְרִים, וּבְדִיעֲבַד מֻתָּר. 

יֵשׁ אוֹסְרִים לִתֵּן בָּשָׂר שֶׁלֹּא נִמְלַח כְּלָל, אוֹ שֶׁנִּמְלַח וּפָלַט כָּל דָּמוֹ, עִם בָּשָׂר שֶׁנִּמְלַח קֹדֶם פְּלִיטָתוֹ דָּם, לְפִי שֶׁהַבָּשָׂר שֶׁלֹּא נִמְלַח, אוֹ שֶׁנִּמְלַח וּפָלַט כָּל דָּמוֹ, חוֹזֵר וּבוֹלֵעַ מִמַּה שֶּׁחֲבֵרוֹ פּוֹלֵט. וְיֵשׁ מַתִּירִים עַל יְדֵי מְלִיחָה שֶׁיִּמְלְחֶנּוּ אַחַר כָּךְ, כִּי אָז יַפְלִיט כָּל דָּם שֶׁבָּלַע, וְיֵשׁ מַתִּירִים בְּכָל זֶה. וּלְכַתְּחִלָּה יֵשׁ לָחוּשׁ לְדִבְרֵי הָאוֹסְרִים. <small>הַגָּה: וַאֲפִלּוּ בְּדִיעֲבַד נוֹהֲגִין לְאָסְרוֹ אִם נָפַל בָּשָׂר שֶׁכְּבָר פָּלַט כָּל דָּמוֹ וְצִירוֹ אֵצֶל בָּשָׂר שֶׁלֹּא שָׁהָה עֲדַיִן שִׁעוּר מְלִיחָה <small><small>(מהרא''י בְּהַגָּהַת ש''ד)</small>.</small> וְיֵשׁ אוֹמְרִים שֶׁכָּל מֵעֵת לְעֵת לְאַחַר שֶׁנִּמְלַח פּוֹלֵט צִיר, וְאִם נָגַע תּוֹךְ זְמַן זֶה לַבָּשָׂר שֶׁנִּמְלַח וְלֹא שָׁהָה עֲדַיִן שִׁעוּר מְלִיחָה, אֵינוֹ נֶאֱסָר, וְכֵן נוֹהֲגִין <small><small>(ש''ד בְּשֵׁם הַגְּאוֹנִים ומהרא''י וסה''ת וּמָרְדְּכַי בְּשֵׁם ר''י)</small>,</small> אַךְ בְּמָקוֹם שֶׁאֵין הֶפְסֵד מְרֻבֶּה יֵשׁ לְאָסְרוֹ לְאַחַר י''ב שָׁעוֹת. וְקֹדֶם לָזֶה אֵין לְהַחֲמִיר כְּלָל. וְכָל שֶׁכֵּן אִם לֹא נִמְלַח כְּלָל, דַּאֲפִלּוּ אִם נָפַל לַצִּיר מַמָּשׁ אֵין לְאָסְרוֹ, דְּאָמְרִינָן עַל יְדֵי שֶׁיִּפְלֹט דָּם דִּידֵהּ יִפְלֹט גַּם כֵּן מַה שֶּׁבָּלַע מִמָּקוֹם אַחֵר. וַאֲפִלּוּ נִמְלַח הַבָּשָׂר וְלֹא שָׁהָה עֲדַיִן שִׁעוּר מְלִיחָה, וְנָפַל לַצִּיר, יֵשׁ לְהַתִּיר <small><small>(אָרֹךְ כְּלָל ה')</small></small> אִם לֹא נִכְבַּשׁ בְּתוֹכוֹ יוֹם שָׁלֵם. אַךְ אִם שָׁהָה שִׁעוּר מְלִיחָה וְנָפַל לַצִּיר, יֵשׁ אוֹסְרִין אוֹתוֹ אַף עַל פִּי שֶׁלֹּא כָּלָה זְמַן פְּלִיטַת צִירוֹ עֲדַיִן <small><small>(רש''ל בא''ו שֶׁלּוֹ)</small>.</small> וּמִכָּל מָקוֹם לְצֹרֶךְ הֶפְסֵד גָּדוֹל יֵשׁ לְהַתִּיר גַּם בָּזֶה כָּל זְמַן פְּלִיטַת צִירוֹ, דְּהַיְנוּ תּוֹךְ י''ב שָׁעוֹת, עַל יְדֵי שֶׁיַּחֲזֹר וִידִיחֶנּוּ <small><small>(הַגָּהַת ש''ד)</small></small> וְיַחֲזֹר וְיִמְלְחֶנּוּ. וְכֵן אִם נָפַל לַצִּיר קֹדֶם שֶׁשָּׁהָה שִׁעוּר מְלִיחָה, יְדִיחֶנּוּ וְיַחֲזֹר וְיִמְלְחֶנּוּ. מִיהוּ אִם מְלָחוֹ בְּלֹא הֲדָחָה לְאַחַר שֶׁנָּפַל לַצִּיר, שָׁרֵי בְּדִיעֲבַד <small><small>(אָרֹךְ כ''ה)</small>.</small> וְכָל זֶה לֹא מַיְרֵי אֶלָּא בְּצִיר שֶׁהוּא כְּרוֹתֵחַ, כַּמְּבֹאָר לְעֵיל סִימָן ס''ט, אֲבָל דָּם בְּעֵין שֶׁנָּפַל עַל בָּשָׂר שֶׁהוּא תּוֹךְ שִׁעוּר מְלִיחָתוֹ וְהוּא חָשׁוּב כְּרוֹתֵחַ כַּמְּבֹאָר לְקַמָּן סִימָן צ''א, נֶאֱסָר הַבָּשָׂר, דִּלְגַבֵּי דָּם בְּעֵין לֹא אָמְרִינָן אַיְדֵי דְּטָרִיד לִפְלֹט לֹא בָּלַע, וְלֹא כְּבוֹלְעוֹ כָּךְ פּוֹלְטוֹ <small><small>(שם)</small>.</small> וְהָא דְּאָסְרִינָן אוֹתוֹ כְּשֶׁנָּפַל לַצִּיר, הַיְנוּ דַּוְקָא מַה שֶּׁבְּתוֹךְ הַצִּיר, אֲבָל מַה שֶּׁלְּמַעְלָה מִן הַצִּיר, שָׁרֵי. מִיהוּ, מַה שֶּׁבְּתוֹךְ הַצִּיר נֶאֱסָר מִיָּד וְאֵין שִׁעוּר לַדָּבָר. בָּשָׂר שֶׁנָּפַל לְתוֹךְ צִיר שֶׁעַל הַקַּרְקַע, דִּינָהּ כְּאִלּוּ הָיְתָה הַצִּיר בַּכְּלִי <small><small>(בֵּית יוֹסֵף בְּשֵׁם ש''ד ואו''ה שָׁם)</small>.</small> בָּשָׂר שֶׁנָּגַע בַּחֲתִיכָה שֶׁנִּמְלְחָה בִּכְלִי שֶׁאֵינוֹ מְנֻקָּב וְנֶאֶסְרָה, דִּינָהּ כְּאִלּוּ נָגְעָה בַּצִּיר <small><small>(ד''ע)</small>.</small> סָפֵק צִיר סָפֵק מַיִם, מֻתָּר, דְּצִיר דְּרַבָּנָן וּסְפֵיקָא לְהָקֵל <small><small>(מָרְדְּכַי פכ''ה)</small>.</small> צִיר מְעֹרָב עִם מַיִם, אֲפִלּוּ הָיוּ הַמַּיִם מוּעָטִים, לֹא חָשִׁיב עוֹד רוֹתֵחַ וְאֵינָהּ אוֹסֶרֶת <small><small>(בֵּית יוֹסֵף בְּשֵׁם אָגוּר)</small></small> דִּין כָּבוּשׁ עַיֵּן לְקַמָּן סִימָן ק''ה.</small> 


Siman 71

הָרֹאשׁ, חוֹתְכוֹ לִשְׁנַיִם וּמוֹלְחוֹ יָפֶה לְצַד פְּנִים, וְחוֹזֵר וּמוֹלֵחַ עַל הַשֵּׂעָר, שֶׁאֵין הַשֵּׂעָר מְעַכֵּב עַל יְדֵי הַמֶּלַח לְהַפְלִיט דָּם. 

הַטְּלָפַיִם, מְחַתֵּךְ אוֹתָם מְעַט לְמַטָּה, וּמוֹלֵחַ, וְיַנִּיחַ מְקוֹם הַחֲתָךְ לְמַטָּה וְיִמְלַח גַּם עַל הַשֵּׂעָר. <small>וְעַיֵּן לְעֵיל סִימָן ס''ח.</small> 

הַקְּרוּם שֶׁעַל הַמֹּחַ, יֵשׁ בּוֹ חוּטִין, וְהַמֹּחַ עַצְמוֹ יֵשׁ בּוֹ דָּם, וְאֵינוֹ יוֹצֵא מִידֵי דָּמוֹ בִּמְלִיחַת הָרֹאשׁ, לְפִי שֶׁעֶצֶם הָרֹאשׁ מַקִּיפוֹ וְעוֹמֵד לְפָנָיו, וְאֵין מָקוֹם לַדָּם לָזוּב. לְפִיכָךְ הַבָּא לְמָלְחוֹ קוֹרְעוֹ וּמוֹצִיא הַמֹּחַ וְקוֹרֵעַ הַקְּרוּם וּמוֹלְחוֹ. וְאִם רָצָה לִמְלֹחַ הָרֹאשׁ וְהַמֹּחַ בְּתוֹכוֹ, יִנְקֹב הָעֶצֶם כְּנֶגֶד הַקְּרוּם, וְיִנְקֹב גַּם הַקְּרוּם, וְיִמְלַח, וְיַנִּיחַ הַנֶּקֶב לְמַטָּה, וּמֻתָּר אֲפִלּוּ לִקְדֵרָה. <small>הַגָּה: וְעַיֵּן לְעֵיל סִימָן ס''ח כֵּיצַד נוֹהֲגִין לְכַתְּחִלָּה <small><small>(ש''ד בְּשֵׁם מ''ה)</small>.</small> וְאִם נִמְלַח הָרֹאשׁ שָׁלֵם בְּלֹא נְקִיבַת הָעֶצֶם, הַקְּרוּם וְהַמֹּחַ אֲסוּרִים, וּשְׁאָר הָרֹאשׁ מֻתָּר, וְכָל שֶׁכֵּן שְׁאָר בָּשָׂר שֶׁעִמּוֹ <small><small>(אָרֹךְ כְּלָל י''ז וש''ד)</small>.</small> הַקּוּלִית וּשְׁאָר עֲצָמוֹת שֶׁיֵּשׁ בָּהֶן מֹחַ צְרִיכִין מְלִיחָה. וּמְלִיחַת הָעֶצֶם מוֹעִיל לַמֹּחַ שֶׁבְּקִרְבּוֹ, וְאֵין צָרִיךְ לִנְקֹב הָעֶצֶם <small><small>(טוּר בְּשֵׁם הָרַשְׁבָּ''א)</small>.</small> מִיהוּ לְכַתְּחִלָּה לֹא יִמְלְחֶנּוּ עִם שְׁאָר בָּשָׂר, רַק לְבַד, וּבְדִיעֲבַד שָׁרֵי. <small><small>(אָרֹךְ כְּלָל ל''א)</small>.</small> </small> 


Siman 72

הַלֵּב, מִתְקַבֵּץ הַדָּם בְּתוֹכוֹ בִּשְׁעַת שְׁחִיטָה. לְפִיכָךְ צָרִיךְ לְקָרְעוֹ קֹדֶם מְלִיחָה וּלְהוֹצִיא דָּמוֹ, וּלְמָלְחוֹ אַחַר כָּךְ. <small>וְאָז מֻתָּר אֲפִלּוּ לְבַשְּׁלוֹ <small><small>(אָרֹךְ כְּלָל ט''ו)</small>.</small> וְיֵשׁ מַחְמִירִים לְבַשְּׁלוֹ רַק צוֹלִין אוֹתוֹ <small><small>(וְאַחַר כָּךְ מְבַשְׁלוֹ)</small> <small>(ש''ד)</small>.</small> </small> 

מְלָחוֹ וְלֹא קְרָעוֹ, קוֹרְעוֹ אַחַר מְלִיחָתוֹ וּמֻתָּר אַף עַל פִּי שֶׁנִּמְלַח עִם הַדָּם שֶׁבְּתוֹכוֹ, דִּכְבוֹלְעוֹ כָּךְ פּוֹלְטוֹ. וְהוּא הַדִּין אִם צְלָאוֹ וְלֹא קְרָעוֹ, שֶׁקּוֹרְעוֹ לְאַחַר צְלִיָּתוֹ וּמֻתָּר. אֲבָל אִם בִּשְּׁלוֹ בְּלִי קְרִיעָה, אָסוּר עַד שֶׁיְּהֵא ס' כְּנֶגֶד הַלֵּב, דְּלָא יָדְעִינָן כַּמָּה נְפַק מִנֵהּ. <small>הַגָּה: וַאֲפִלּוּ בִּדְאִכָּא ס', הַלֵּב עַצְמוֹ אָסוּר <small><small>(אָרֹךְ וש''ד מהרא''י ורי''ו)</small>,</small> וְיִקְלֹף מְעַט סְבִיב הַלֵּב. וְיֵשׁ מַחְמִירִין בּוֹ, אֲפִלּוּ בִּמְלִיחָה, לֶאֱסֹר שְׁאָר בָּשָׂר שֶׁנִּמְלַח עִמּוֹ, וְאוֹמְרִין דְּלֹא אָמְרִינָן כְּבוֹלְעוֹ כָּךְ פּוֹלְטוֹ גַּבֵּי דַּם הַלֵּב הַכָּנוּס בְּתוֹכוֹ, דְּהָוֵי דָּם מַמָּשׁ וְלֹא מִקְרֵי דַּם פְּלִיטָה <small><small>(הַגָּהַת ש''ד בְּשֵׁם ר' מַתִּתְיָה וכ''מ בְּמָרְדְּכַי בְּשֵׁם ר''י)</small>.</small> וְהַמִּנְהָג לְהָקֵל, וְכֵן עִקָּר דְּגַם זֶה מִקְרֵי דַּם פְּלִיטָה וְשַׁיָּךְ לְמֵימַר בֵּיהּ כְּבוֹלְעוֹ כָּךְ פּוֹלְטוֹ, מִדֵּי דְּהָוֵי אַדָּם שֶׁבַּחוּטִין, כְּמוֹ שֶׁנִּתְבָּאֵר לְעֵיל סִימָן כ''ב <small><small>(וכ''ד האו''ה ומהר''א כ''ץ)</small>.</small> וְיֵשׁ מַחְמִירִין לִקְלֹף קְצָת בַּמָּקוֹם שֶׁהָיָה הַלֵּב דָּבוּק <small><small>(בְּאָרֹךְ וּמָרְדְּכַי שָׁם)</small>,</small> וְטוֹב לָחוּשׁ לְדִבְרֵיהֶם וְלִקְלֹף קְצָת סְבִיב הַלֵּב, וְאָז הַכֹּל מֻתָּר. וְאֵין חִלּוּק בֵּין בָּשָׂר שֶׁעִם הַלֵּב אוֹ הַלֵּב עַצְמוֹ, וְאֵין חִלּוּק בֵּין אִם הַלֵּב סָגוּר אוֹ פָּתוּחַ לְמַעְלָה <small><small>(ד''ע וְלֹא כאו''ה)</small>.</small> וְנוֹהֲגִין לְכַתְּחִלָּה לַחְתֹּךְ עָרְלַת הַלֵּב וְלַחְתֹּךְ גִּידִין שֶׁבִּפְנִים <small><small>(אָרֹךְ)</small>,</small> וְאֵינוֹ אֶלָּא חֻמְרָא וּזְהִירוּת בְּעָלְמָא.</small> 

אֵין עוֹף שֶׁלֹּא יְהֵא בּוֹ שִׁשִּׁים כְּנֶגֶד לִבּוֹ, וּמֻתָּר אֲפִלּוּ הוּא דָּבוּק בָּעוֹף. <small>הַגָּה: וְכָל עוֹף יֵשׁ בּוֹ ס', אֲפִלּוּ אֵין בּוֹ הָרֹאשׁ וְהָרַגְלַיִם הַתַּחְתּוֹנִים <small><small>(פִּסְקֵי מהרא''י סִימָן צ''א וְר''י מִינְץ וּבְאָרֹךְ)</small>,</small> כְּדֶרֶךְ שֶׁנּוֹהֲגִים לַהֲסִירָן דְּהַיְנוּ עַד הָאַרְכֻּבָּה הַתַּחְתּוֹנָה, וְלָכֵן אִם הָעוֹף שָׁלֵם, הַכֹּל מֻתָּר. וְאִם אֵין שָׁלֵם, וְלֵיכָּא בּוֹ ס' נֶגֶד הַלֵּב הַדָּבוּק בָּעוֹף, יֵשׁ אוֹמְרִים דְּהַחֲתִיכָה נַעֲשֵׂית נְבֵלָה וּבָעֵינָן ס' בַּקְּדֵרָה נֶגֶד כָּל הָעוֹף <small><small>(טוּר בְּשֵׁם י''א וכ''ה בַּפּוֹסְקִים)</small>,</small> וְכֵן נוֹהֲגִין. וַאֲפִלּוּ אִיכָּא ס' בַּקְּדֵרָה, הָעוֹף אָסוּר הוֹאִיל וְאֵין בּוֹ ס' נֶגֶד הַלֵּב הַדָּבוּק בּוֹ. וְאִם אֵין הַלֵּב דָּבוּק בָּעוֹף, מִצְטָרֵף כָּל הַקְּדֵרָה לְבַטֵּל הַלֵּב בְּס'. וְעַיֵּן לְקַמָּן סִימָן צ''ב בְּדִין חֲתִיכָה נַעֲשֵׂית נְבֵלָה. וְאֵין לְךָ בְּהֵמָה שֶׁהִיא ס' נֶגֶד לִבָּהּ.</small> 

הָרֵאָה אֵינָהּ צְרִיכָה חִתּוּךְ, אֲבָל נָהֲגוּ לְקָרְעָהּ וְלִפְתֹּחַ הַקְּנוֹקָנוֹת הַגְּדוֹלִים שֶׁלָּהּ, וּמִנְהָג יָפֶה הוּא. 


Siman 73

הַכָּבֵד, יֵשׁ בּוֹ רִבּוּי דָּם. לְפִיכָךְ לְכַתְּחִלָּה אֵין לוֹ תַּקָּנָה לְבַשְּׁלוֹ עַל יְדֵי מְלִיחָה, אֶלָּא קוֹרְעוֹ שְׁתִי וָעֵרֶב וּמַנִּיחַ חִתּוּכוֹ לְמַטָּה, וְצוֹלֶהוּ <small>שֶׁיְּהֵא רָאוּי לַאֲכִילָה <small><small>(או''ה נתיב ט''ו)</small>,</small> </small> וְאַחַר כָּךְ יָכוֹל לְבַשְּׁלוֹ. <small>הַגָּה: וְאִם מְנַקְּבָהּ הַרְבֵּה פְּעָמִים בְּסַכִּין הָוֵי כִּקְרִיעָה שְׁתִי וָעֵרֶב <small><small>(אָרֹךְ)</small>.</small> וְכֵן אִם נָטַל מִשָּׁם הַמָּרָה וַחֲתִיכַת בָּשָׂר מִן הַכָּבֵד, דְּאֶפְשָׁר לַדָּם לָזוּב מִשָּׁם <small><small>(הַגָּהַת ש''ד)</small>.</small> וּמִכָּל מָקוֹם אִם לֹא עָשָׂה כֵן נוֹטֵל הַסִּמְפּוֹנוֹת לְאַחַר צְלִיָּה, וּמְבַשְּׁלָהּ <small><small>(אָרֹךְ)</small>.</small> וְכָל זֶה בְּכָבֵד שְׁלֵמָה, אֲבָל כְּשֶׁהִיא חֲתוּכָה אֵין צָרִיךְ כְּלוּם <small><small>(ר' יְרוּחָם בתא''ו)</small>.</small> וּכְשֶׁבָּא לְבַשְּׁלָהּ אַחַר הַצְּלִיָּה, יְדִיחֶנָּה תְּחִלָּה אַחַר הַצְּלִיָּה, קֹדֶם הַבִּשּׁוּל <small><small>(דִּקְדּוּק בֵּית יוֹסֵף מִמָּרְדְּכַי פכ''ה וּבְאָרֹךְ)</small>.</small> מִיהוּ אִם לֹא הֱדִיחָהּ וּבִשְּׁלָהּ כָּךְ, מֻתָּר <small><small>(ראבי''ה ואו''ה שָׁם)</small>.</small> </small> וּבְדִיעֲבַד מֻתָּר אִם נִתְבַּשֵּׁל לְבַדּוֹ בַּקְּדֵרָה <small><small>(בְּלֹא צְלִיָּה)</small>,</small> אֲבָל הַקְּדֵרָה אֲסוּרָה, שֶׁפּוֹלֶטֶת וְאֵינָהּ בּוֹלַעַת. וְיֵשׁ מִי שֶׁאוֹסֵר. <small>הַגָּה: וְכֵן נוֹהֲגִין לֶאֱסֹר הַכֹּל <small><small>(הַגָּהַת סמ''ק וּמהרא''י בְּהַגָּהַת ש''ד)</small>,</small> אֲפִלּוּ נִמְלְחָה הַכָּבֵד קֹדֶם בִּשּׁוּלָהּ <small><small>(דַּעַת רַשִׁ''י לַאֲפוּקֵי רַבֵּנוּ תָּם)</small>.</small> </small> 

אִם חֲלָטוֹ בְּחֹמֶץ אוֹ בְּרוֹתְחִין, וְנִקֵּב וְהוֹצִיא מִזְרְקֵי הַדָּם שֶׁבְּתוֹכוֹ, מִן הַדִּין מֻתָּר לְבַשְּׁלוֹ, אֶלָּא שֶׁהַגְּאוֹנִים אָסְרוּ לַעֲשׂוֹת כֵּן, וּבְדִיעֲבַד מֻתָּר. 

לִצְלִי צָרִיךְ חֲתִיכָה מִשּׁוּם דָּם שֶׁבַּסִמְפּוֹנוֹת, וְאִם לֹא קְרָעוֹ קֹדֶם צְלִיָּה יִקְרְעֶנּוּ אַחַר כָּךְ. <small>וְיֵשׁ אוֹמְרִים דְּאֵין צָרִיךְ לַצְּלִי שׁוּם חֲתִיכָה כְּלָל <small><small>(טוּר בְּשֵׁם ר''י סמ''ק ואו''ה וּשְׁאָר פּוֹסְקִים)</small>,</small> וְכֵן נוֹהֲגִין אֲפִלּוּ לְכַתְּחִלָּה.</small> 

אִם צְלָאוֹ עִם בָּשָׂר בַּתַּנּוּרִים שֶׁבִּימֵי חַכְמֵי הַגְּמָרָא, שֶׁפִּיהֶם לְמַעְלָה, יִהְיֶה הַכָּבֵד לְמַטָּה וְלֹא לְמַעְלָה. וּבְדִיעֲבַד, מֻתָּר. וּבַשִּׁפּוּדִים שֶׁצּוֹלִים אֵצֶל הָאֵשׁ, אָסוּר לִצְלוֹתָן עִם הַבָּשָׂר, לְכַתְּחִלָּה, אֲפִלּוּ כָּבֵד לְמַטָּה. <small>הַגָּה: מִיהוּ אִם נִמְלְחָה הַכָּבֵד כְּבָר, מֻתָּר לִצְלוֹתָהּ עִם בָּשָׂר, אֲפִלּוּ עַל גַּבֵּי בִּשְׂרָא, דִּכְבָר נִתְמַעֵט דָּמוֹ וְהָוֵי כְּבָשָׂר עַל גַּבֵּי בָּשָׂר. <small><small>(בֵּית יוֹסֵף בְּשֵׁם תּוֹסָפוֹת ר''פ כ''צ וְהַגָּהוֹת ש''ד וּמָרְדְּכַי פ' כ''ה)</small>.</small> </small> 

לא יִמְלְחֶנּוּ לְכַתְּחִלָּה עַל גַּבֵּי הַבָּשָׂר, אֶלָּא מִתַּחְתָּיו. <small>הַגָּה: וְנָהֲגוּ שֶׁלֹּא לִמְלֹחַ כָּבֵד כְּלָל, אֲפִלּוּ לְבַדָּהּ, וְאֵין לְשַׁנּוֹת רַק יֵשׁ לְמָלְחָהּ קְצָת כְּשֶׁהִיא תְּחוּבָה בְּשִׁפּוּד, אוֹ מֻנַּחַת עַל הָאֵשׁ לִצְלוֹתָהּ <small><small>(הגהת ש''ד ואגור בשם אגודה)</small>.</small> וּמִיהוּ, אִם אִיתָא שֶׁמָּלַח כָּבֵד, בֵּין שֶׁמְּלָחָהּ לְבַדָּהּ אוֹ עִם בָּשָׂר, אֲפִלּוּ עַל גַּבֵּי בִּשְׂרָא, הַכֹּל מֻתָּר <small><small>(טוּר וש''ד וְאָרֹךְ)</small>.</small> וְיֵשׁ אוֹמְרִים שֶׁיֵּשׁ לִקְלֹף מְעַט סְבִיב הַכָּבֵד, אִם הִיא דְּבֻקָּה בָּעוֹף, וְאֵינוֹ אֶלָּא חֻמְרָא בְּעָלְמָא <small><small>(מָרְדְּכַי פכ''ה וּבְאָרֹךְ)</small>.</small> נָהֲגוּ לְהָדִיחַ כָּל כָּבֵד אַחַר צְלִיָּתָהּ, מִשּׁוּם דָּם הַדָּבוּק בָּהּ <small><small>(אָגוּר בְּשֵׁם ר''י מוּלִין)</small>.</small> מִיהוּ אִם לֹא הֱדִיחָהּ, מֻתֶּרֶת.</small> 

נִמְצָא כָּבֵד בְּעוֹף צָלִי, מֻתָּר. <small>הַגָּה: וְיֵשׁ אוֹמְרִים לִקְלֹף מְעַט סְבִיב הַכָּבֵד, וְאֵינוֹ אֶלָּא חֻמְרָא בְּעָלְמָא <small><small>(מָרְדְּכַי בְּשֵׁם ריב''ן וְש''ד וְאו''ה)</small>.</small> </small> וְאִם הוּא מְבֻשָּׁל, צָרִיךְ ס' כְּנֶגֶד הַכָּבֵד. <small>הַגָּה: וְאֵין לְךָ עוֹף שֶׁהוּא ס' נֶגֶד הַכָּבֵד, כְּשֶׁהִיא שְׁלֵמָה <small><small>(ש''ד וּמָרְדְּכַי בְּשֵׁם ראבי''ה וּמהרא''י וּבְאָרֹךְ כְּלָל י''ו)</small>,</small> וְלָכֵן אִם הַכָּבֵד שְׁלֵמָה וּדְבוּקָה בָּעוֹף, נַעֲשֶׂה הָעוֹף חֲתִיכַת נְבֵלָה וּבָעֵינָן ס' מִשְּׁאָר דְּבָרִים שֶׁבַּקְּדֵרָה נֶגֶד כָּל הָעוֹף. וְהוּא הַדִּין אִם דָּבוּק חֲתִיכַת כָּבֵד בַּחֲתִיכַת עוֹף, וְאֵין ס' כְּנֶגְדּוֹ, <small><small>(שָׁם)</small></small> דְּאַנָּן קַיְמָא לָן בְּכָל הָאִסּוּרִים חֲתִיכָה נַעֲשֵׂית נְבֵלָה, כְּדִלְקַמָּן סִימָן צ''ב. וְאִם אֵין הַכָּבֵד דְּבוּקָה, מִצְטָרֵף כָּל מַה שֶּׁבַּקְּדֵרָה לְבַטֵּל הַכָּבֵד, וְאִם יֵשׁ שִׁשִּׁים בַּכֹּל, הַכֹּל מֻתָּר. מִיהוּ הַכָּבֵד עַצְמָהּ אֲסוּרָה כְּמוֹ בַּלֵּב <small><small>(תא''ו נט''ו)</small>,</small> כְּמוֹ שֶׁנִּתְבָּאֵר לְעֵיל סִימָן ע''ב. עוֹף שֶׁמִּלְּאוּהוּ בְּבֵיצִים וְנִמְצָא בּוֹ לֵב אוֹ כָּבֵד, דִּינוֹ כִּמְבֻשָּׁל וּבָעֵינָן ס' מִן הָעוֹף בְּלֹא הַמִּלּוּי, וְאִם לָאו, הַכֹּל אָסוּר. וְאִם מִלְּאוּהוּ בְּבָשָׂר וְאֵין שָׁם בֵּיצִים הַנִּקְרָשִׁים וּמְעַכְּבִים הַדָּם, דִּינוֹ כְּצָלִי. <small><small>(אָרֹךְ בְּשֵׁם אֲגֻדָּה וּבִנְיָמִין זְאֵב סִימָן שי''ז)</small>.</small> </small> 


Siman 74

הַטְּחוֹל, אַף עַל פִּי שֶׁיֵּשׁ בּוֹ מַרְאֵה אַדְמוּמִית וְנִרְאֶה כְּרִבּוּי דָּם, דִּינוֹ כִּשְׁאָר בָּשָׂר. <small>הַגָּה: יֵשׁ אוֹמְרִים שֶׁנָּהֲגוּ שֶׁלֹּא לְבַשֵּׁל הַכְּלָיוֹת אוֹ בֵּיצֵי זָכָר, אֲפִלּוּ לְאַחַר שֶׁנִּקֵּר אוֹתָן, מִשּׁוּם דְּאִית בְּהוּ רֹב דָּם. וּבְדִיעֲבַד אֵין לָחוּשׁ <small><small>(אָגוּר וְאָרֹךְ כְּלָל א' בְּשֵׁם רוֹקֵחַ)</small>,</small> וּמֻתָּר לִמְלֹחַ כָּל אֵלּוּ עִם שְׁאָר בָּשָׂר אַף עַל פִּי שֶׁיֵּשׁ בָּהֶם רֹב דָּם, וּבִלְבַד שֶׁיָּסִירוּ הַקְּרוּמִים וְהַחֵלֶב מֵהֶם.</small> 


Siman 75

אֵין מַחְזִיקִין דָּם בִּבְנֵי מֵעַיִם, כְּגוֹן בַּכֶּרֶס וּבַקֵּבָה וּבַדַּקִּין. וּבַחַלְחֹלֶת <small><small>(פֵּרוּשׁ, הַכַּרְכָּשָׁא, וְהוּא הַמְּעִי הַדָּבוּק בְּפִי הַטַּבַּעַת)</small></small> בְּלֹא שֻׁמָּן שֶׁעֲלֵיהֶם. לְפִיכָךְ אִם בִּשְּׁלָם בִּקְדֵרָה בְּלֹא מְלִיחָה, מֻתָּר, אֶלָּא אִם כֵּן אַסְמִיק. <small>הַגָּה: וְכָל שֶׁכֵּן אִם נִמְלְחוּ בִּכְלִי שֶׁאֵינוֹ מְנֻקָּב, דְּמֻתָּרִים <small><small>(מָרְדְּכַי פכ''ה)</small>.</small> מִיהוּ לְכַתְּחִלָּה צְרִיכִים מְלִיחָה בִּכְלִי מְנֻקָּב, וַהֲדָחָה תְּחִלָּה, כִּשְׁאָר בָּשָׂר <small><small>(מָרְדְּכַי וְאָרֹךְ)</small>.</small> וְיֵשׁ חוֹלְקִים בַּכָּרֵס, וְאוֹמְרִים דְּמַחֲזִיקִין בָּהּ דָּם, וַאֲפִלּוּ בְּדִיעֲבַד אָסוּר בַּכָּרֵס וּבֵית הַכּוֹסוֹת כִּשְׁאָר בָּשָׂר <small><small>(מָרְדְּכַי ור''ן ואו''ה)</small>.</small> </small> אֲבָל שֻׁמָּן שֶׁעֲלֵיהֶם, דִּינוֹ כִּשְׁאָר בָּשָׂר. לְפִיכָךְ כְּשֶׁמּוֹלְחִים הַחַלְחֹלֶת וּשְׁאָר מֵעַיִם, אֵין מוֹלְחִין אוֹתָם בְּצַד פְּנִימִי מַעֲבַר הַמַּאֲכָל, אֶלָּא בַּצַּד הַחִיצוֹן שֶׁשָּׁם הַשֻּׁמָן דָּבוּק. <small>הַגָּה: וְאִם מָלַח הַחַלְחֹלֶת מִצַּד פְּנִים וְלֹא מִצַּד חוּץ, הֲוֵי כְּאִלּוּ לֹא נִמְלְחָה כְּלָל, וְאִם נִתְבַּשְּׁלָה כָּךְ, טְרֵפָה, אִם יֵשׁ עָלֶיהָ שֻׁמָּן מִבַּחוּץ. וְאִם לֹא נִתְבַּשְּׁלָה עֲדַיִן, יַחֲזֹר וְיִמְלְחֶנָּה מִבַּחוּץ. וּמֻתֶּרֶת <small><small>(אָרֹךְ בְּשֵׁם הָרַשְׁבָּ''א)</small>.</small> בֵּיצִים הַנִּמְצָאִים בָּעוֹפוֹת לְאַחַר שְׁחִיטָה, אִם לֹא נִגְמַר הַחֶלְבּוֹן שֶׁלָּהֶם, רַק הַחֶלְמוֹן לְבַד, צְרִיכִים מְלִיחָה כִּשְׁאָר בָּשָׂר, וּמֻתָּר לְמָלְחָן עִם בָּשָׂר <small><small>(בֵּית יוֹסֵף סִימָן פ''ז)</small>.</small> וְאִם נִגְמַר אַף הַחֶלְבּוֹן, אֲפִלּוּ הַקְּלִפָּה קָּשָׁה עָלָיו כְּמוֹ שֶׁהִיא נִמְכֶּרֶת בַּשּׁוּק, נוֹהֲגִין לְמָלְחָהּ, אַךְ יִזָּהֵר שֶׁלֹּא לְמָלְחָהּ עִם בָּשָׂר <small><small>(מהרא''י בְּהַגָּהַת ש''ד)</small>.</small> מִיהוּ בְּדִיעֲבַד, אֵין לָחוּשׁ. וְכָל שֻׁמָּן, אֲפִלּוּ שֶׁל עוֹפוֹת, דִּינוֹ כִּשְׁאָר בָּשָׂר לְעִנְיָן מְלִיחָה וַהֲדָחָה <small><small>(מָרְדְּכַי)</small>.</small> </small> 

בְּנֵי מֵעַיִם בְּלֹא שֻׁמָּן שֶׁעֲלֵיהֶם, אַף עַל פִּי שֶׁאֵין מַחֲזִיקִים בָּהֶם דָּם, מֻתָּר לְמָלְחָם עִם בָּשָׂר. <small>הַגָּה: וְיֵשׁ אוֹסְרִים לְמָלְחָם עִם בָּשָׂר <small><small>(טוּר בְּשי''א)</small>,</small> וְהָכֵי נוֹהֲגִין לְכַתְּחִלָּה, וּבְדִיעֲבַד מֻתָּר <small><small>(מָרְדְּכַי בְּשֵׁם ר' יוֹאֵל וְהַגָּהוֹת אֲשֵׁרִ''י וְאו''ה בְּשֵׁם אוֹר זָרוּעַ)</small>.</small> </small> 

שֻׁמַּן הַכַּנְתָּא <small><small>(פֵּרוּשׁ שֻׁמַּן הַדַּקִים אינטרי''לייא בְּלַעַ''ז)</small></small> שֶׁעַל הַדַּקִּים, מְלֵאָה חוּטִים דַּקִּים מְלֵאִים דָּם וּלְפִיכָךְ יֵשׁ אוֹסְרִים אוֹתָהּ לִקְדֵרָה, אֲפִלּוּ עַל יְדֵי חֲתִיכָה וּמְלִיחָה. וְעַכְשָׁו נוֹהֲגִין הֶתֵּר, וְאוֹתָם חוּטִין שֶׁל דָּם כְּשֶׁאָדָם בָּקִי בָּהֶם מוֹתְחָן, וְנִפְשָׁלִים הֵיטֵב עַד שֶׁלֹּא יִשָּׁאֵר אֶחָד מֵהֶם. 


Siman 76

הַצְּלִי אֵין צָרִיךְ מְלִיחָה, לְפִי שֶׁהָאֵשׁ שׁוֹאֵב הַדָּם שֶׁבּוֹ מֵעַצְמוֹ. אֲבָל אִם דָּם אַחֵר נָטַף עַל הַצְּלִי, אֲפִלּוּ אוֹתוֹ דָּם הוּא צוֹנֵן, לֹא אָמְרִינָן שֶׁהָאֵשׁ שׁוֹאֲבוֹ, וְאוֹסֵר מִמֶּנּוּ כְּדֵי נְטִילָה. 

רָצָה לִמְלֹחַ צְלִי וּלְאָכְלוֹ בְּלֹא הֲדָחָה, עוֹשֶׂה, וְאֵין לָחוּשׁ לְדָם שֶׁעַל הַמֶּלַח. וְיֵשׁ מִי שֶׁאוֹמֵר דְּהָנֵי מִלֵּי כְּשֶׁמּוֹלְחוֹ וְצוֹלֶהוּ מִיָּד, אֲבָל אִם שָׁהָה בְּמִלְחוֹ, הַמֶּלַח בּוֹלֵעַ וְנֶאֱסָר, לְפִיכָךְ מְדִיחוֹ יָפֶה קֹדֶם צְלִיָּה. <small>הַגָּה: וְיֵשׁ אוֹמְרִים דְּצָלִּי בָּעֵי הֲדָחָה תְּחִלָּה <small><small>(רַמְבַּ''ן)</small></small> וְיֵשׁ אוֹמְרִים דְּצָרִיךְ גַּם כֵּן קְצָת מְלִיחָה תְּחִלָּה <small><small>(רַשִׁ''י)</small>.</small> וְהַמִּנְהָג לְהָדִיחַ תְּחִלָּה וְגַם לְמָלְחוֹ קְצָת כַּאֲשֶׁר נִתְחָב בְּשִׁפּוּד, וְצוֹלֶהוּ מִיָּד קֹדֶם שֶׁיִּתְמַלֵּא הַמֶּלַח דָּם <small><small>(הַגָּהוֹת ש''ד)</small>.</small> מִיהוּ אִם לֹא הֱדִיחוֹ וְלֹא מְלָחוֹ כְּלָל, אוֹ מְלָחוֹ בְּלֹא הֲדָחָה תְּחִלָּה, וְנִצְלָה כָּךְ, מֻתָּר, וּבִלְבַד שֶׁלֹּא שָׁהָה כָּךְ בִּמְלִיחָתוֹ בְּלֹא הֲדָחָה שִׁעוּר מְלִיחָתוֹ, אֲבָל אִם שָׁהָה כָּל כָּךְ קֹדֶם שֶׁצְּלָאוֹ, אָסוּר <small><small>(כָּךְ מַשְׁמָע בְּאָרֹךְ כְּלָל ה')</small>.</small> וְאֵין חִלּוּק בְּכָל זֶה בֵּין אַוָּזוֹת וּשְׁאָר עוֹפוֹת הַחֲלוּלִים <small><small>(מָרְדְּכַי וְש''ד וּבֵית יוֹסֵף וְעת''ח כ''ט דִּין ו')</small>,</small> וּבִלְבַד שֶׁלֹּא יִהְיוּ מְלוּאִים בְּבֵיצִים אוֹ בִּשְׁאָר בָּשָׂר. אֲבָל אִם הֵם מְלוּאִים, דִּינָם כְּבִשּׁוּל, וּצְרִיכִים מְלִיחָה תְּחִלָּה כְּמוֹ לִקְדֵרָה <small><small>(ש''ד)</small>.</small> וְנָהֲגוּ לְהַחְמִיר כְּשֶׁצּוֹלִין בָּשָׂר בְּלֹא מְלִיחָה, <small><small>(שֶׁלֹּא)</small></small> לְהַפֵּךְ הַשִּׁפּוּד תָּמִיד כְּדֵי שֶׁיָּזוּב הַדָּם <small><small>(אָרֹךְ כְּלָל ט')</small>,</small> וּבְדִיעֲבַד אֵין לָחוּשׁ. וְאֵין חִלּוּק בְּכָל זֶה בֵּין אִם רוֹצֶה לְאָכְלוֹ כָּךְ צָלִי, אוֹ רוֹצֶה לְבַשְּׁלוֹ אַחַר כָּךְ, רַק שֶׁיִּצְלֶנּוּ תְּחִלָּה כְּדֵי שֶׁיְּהֵא רָאוּי לַאֲכִילָה, דְּהַיְנוּ כַּחֲצִי צְלִיָּתוֹ <small><small>(שָׁם)</small>.</small> יֵשׁ אוֹמְרִים דְּכָל צְלִי צָרִיךְ הֲדָחָה אַחַר צְלִיָּתוֹ, מִשּׁוּם דָּם הַדָּבוּק בּוֹ <small><small>(אֲגֻדָּה וְאָגוּר)</small>,</small> וְכֵן נוֹהֲגִין לְכַתְּחִלָּה. מִיהוּ אִם לֹא הֱדִיחוֹ, וַאֲפִלּוּ בִּשְּׁלוֹ כָּךְ, מֻתָּר <small><small>(עַיֵּן לְעֵיל סִימָן ע''ג)</small>.</small> וַאֲפִלּוּ נִמְלַח תְּחִלָּה קֹדֶם צְלִיָּתוֹ וְלֹא הוּדַח אַחַר הַמְּלִיחָה, אֲפִלּוּ הָכֵי מֻתָּר וְלֹא חַיְישִׁינָן לְדָם וּמֶלַח שֶׁעָלָיו, דְּנוּרָא מִשְׁאָב שָׁאִיב <small><small>(או''ה)</small>.</small> </small> 

לֹא נָקַב הַוְּרִידִים <small><small>(בָּעוֹף)</small></small> בִּשְׁעַת שְׁחִיטָה, אָסוּר לְאָכְלוֹ, וַאֲפִלּוּ צָלִי, עַד שֶׁיַּחְתֹּךְ אֵבֶר אֵבֶר וְיִצְלֶה. רָצָה לֶאֱכֹל מִמֶּנּוּ בָּשָׂר חַי, אָסוּר עַד שֶׁיַּחְתֹּךְ וְיִמְלַח. וְאִם נִקֵּר הַבָּשָׂר מֵחוּטֵי דָּם, אוֹכֵל אֲפִלּוּ בְּלֹא מְלִיחָה, חַי אוֹ צָלִי, וַאֲפִלּוּ כֻּלּוֹ כְּאֶחָד. וְיֵשׁ שֶׁהֶחֱמִירוּ שֶׁלֹּא לְאָכְלוֹ כֻּלּוֹ כְּאֶחָד, אֲפִלּוּ בְּצָלִי אֶלָּא לְאַחַר חֲתִיכַת הַוְּרִידִין <small><small>(וְרֹב שְׁנֵי הַסִימָנִים)</small>.</small> 

יֵשׁ מִי שֶׁאוֹסֵר לַחְתֹּךְ בְּסַכִּין צָלִי שֶׁאֵצֶל הָאֵשׁ שֶׁלֹּא נִמְלַח, כָּל זְמַן שֶׁאֵינוֹ נִצְלֶה כָּל צָרְכּוֹ, מִפְּנֵי דָּם שֶׁנִּבְלַע בַּסַכִּין. וְיֵשׁ מִי שֶׁאוֹסֵר הַשִּׁפּוּד שֶׁצָּלוּ בּוֹ בָּשָׂר בְּלֹא מְלִיחָה. וְיֵשׁ מִי שֶׁהוֹרָה שֶׁאָסוּר לְהַשְׁהוֹת הַצָלִי עַל הַשִּׁפּוּד לְאַחַר שֶׁהוּסַר מִן הָאֵשׁ, לְאַחַר שֶׁפָּסַק הַבָּשָׂר מִלָּזוּב, שֶׁמָּא יַחֲזֹר הַבָּשָׂר הַחַם וְיִבְלַע מִמֶּנּוּ. וְיֵשׁ מַתִּירִין בְּכָל זֶה, וְכֵן הַמִּנְהָג לְהַתִּיר. <small>וְאָנוּ נִזְהָרִין לְכַתְּחִלָּה, וּמַתִּירִין בְּדִיעֲבַד <small><small>(מהרא''י וְהַגָּהָת ש''ד וְאו''ה כְּלָל ל''ז)</small>.</small> </small> 

צָלִי שֶׁלֹּא נִמְלַח וַחֲתָכוֹ עַל גַּבֵּי כִּכָּר, אַף עַל פִּי שֶׁיֵּשׁ בַּכִּכָּר מַרְאֵה אֹדֶם, מֻתָּר אִם נִצְלֶה עַד כְּדֵי שֶׁהוּא רָאוּי לַאֲכִילָה לְרֹב בְּנֵי אָדָם, <small>דְּהַיְנוּ חֲצִי צְלִיָּתוֹ. וְהוּא הַדִּין שֶׁהַמּוֹהַל בְּלֹא כִּכָּר נָמֵי שָׁרֵי <small><small>(בֵּית יוֹסֵף בְּשֵׁם הָרַשְׁבָּ''א)</small>.</small> </small> 

בָּשָׂר שֶׁצּוֹלִין בְּלֹא מְלִיחָה, אֵין נוֹתְנִין כְּלִי תַּחְתָּיו לְקַבֵּל שַׁמְנוּנִית הַנּוֹטֵף מִמֶּנּוּ, עַד שֶׁיִּצָּלֶה עַד שֶׁיְּהֵא רָאוּי לַאֲכִילָה עַל יְדֵי צְלִיָּה זוֹ. 


Siman 77

עוֹפוֹת אוֹ גְּדָיִים שֶׁמְּמַלְּאִים אוֹתָם בָּשָׂר שֶׁלֹּא נִמְלַח, אִם לְצָלִי, מֻתָּר אֲפִלּוּ פִּיהֶם לְמַעְלָה, וַאֲפִלּוּ אִם נִמְלַח הַחִיצוֹן, דִּכְמוֹ שֶׁבּוֹלֵעַ דַּם הַמִּלוּאִים כָּךְ פּוֹלְטוֹ. <small>הַגָּה: וכ''ש אִם נִמְלַח הַפְּנִימִי וְלֹא הַחִיצוֹן, דְּשָׁרֵי <small><small>(ד''ע לְדַעַת אָרֹךְ כְּלָל ט')</small>,</small> דְּנוּרָא מִשְׁאָב שָׁאִיב הַדָּם מִן הַחִיצוֹן וְאֵינוֹ נִבְלָע בִּפְנִימִי <small><small>(ד''ע)</small>.</small> </small> וְלִקְדֵרָה אָסוּר עַד שֶׁיִּמְלַח חִיצוֹן לְבַדּוֹ וּפְנִימִי לְבַדּוֹ, אֲבָל אִם לְאַחַר שֶׁמִּלְּאוֹ מָלַח הַחִיצוֹן, אֵינוֹ מַפְלִיט דָּם שֶׁבַּפְּנִימִי. <small>וְכָל זֶה בְּדִיעֲבַד, אֲבָל לְכַתְּחִלָּה אֵין לַעֲשׂוֹת שׁוּם מֻלְיָתָא, רַק אִם נִמְלְחוּ שְׁנֵיהֶם <small><small>(אָגוּר ומָרְדְּכַי פכ''ה וְרַשִׁ''י)</small>.</small> וְכָל זֶה מַיְרֵי שֶׁאֵין בְּמוּלְיָתָא זוֹ רַק בָּשָׂר אוֹ עֲשָׂבִים, אֲבָל אִם יֵשׁ שָׁם בֵּיצִים הַנִּקְרָשִׁים, דִּינוֹ כְּאִלּוּ נִתְבַּשֵּׁל בִּקְדֵרָה <small><small>(הַגָּהַת ש''ד בְּשֵׁם מהרי''ט וְאָרֹךְ וב''ז)</small>,</small> וְאֲפִלּוּ בְּדִיעֲבַד יֵשׁ לְאֶסוֹר אִם לֹא נִמְלְחוּ שְׁנֵיהֶם. בָּשָׂר שֶׁלֹּא נִמְלַח וְלֹא הוּדַח שֶׁנִּצְלָה עִם בָּשָׂר שֶׁנִּמְלַח וְהוּדַח, מֻתָּר בְּדִיעֲבַד <small><small>(שָׁם)</small>.</small> אֲבָל לְכַתְּחִלָּה אָסוּר לִצְלוֹת בָּשָׂר שֶׁנִּמְלַח עִם הַבָּשָׂר שֶׁלֹּא נִמְלַח, וְאֲפִלּוּ הוּדַח.</small> 


Siman 78

הַטּוֹפֵל בָּצֵק בְּעוֹף שֶׁלֹּא נִמְלַח, אַף עַל גַּב דְּבַגְּמָרָא מַפְלִיג בֵּין סְמִידָא לִשְׁאָר קִמְחֵי וּבֵין אַסְמִיק לְלֹא אַסְמִיק, אֲנַן הַשְׁתָּא לֹא בְּקִיאִין בְּמִלְּתָא, וּבְכָל גַּוְנָא יֵשׁ לֶאֱסֹר. אֲבָל אִם נִמְלַח, וְשָׁהָה כְּדֵי מְלִיחָה וְאַחַר כָּךְ הוּדַח, מֻתָּר בְּכָל גַּוְנָא. <small>הַגָּה: וְדַוְקָא לְטַפֵּל בְּבָצֵק, אָסוּר, אֲבָל מֻתָּר לִמְשֹׁחַ בְּשׁוּמָן אוֹ בְּצִיר בָּשָׂר שֶׁלֹּא נִמְלַח, דְּאֵין זֶה מְעַכֵּב הַפְּלִיטָה <small><small>(אָרֹךְ כְּלָל ט')</small>. </small> וּפַשְׁטִידָ''א יֵשׁ לוֹ כָּל דִּין בִּשּׁוּל בִּקְדֵרָה, בֵּין לְקֻלָּא בֵּין לְחֻמְרָא, <small><small>(מָרְדְּכַי פכ''ה בְּשֵׁם רַשִׁ''י וּמהרא''י וְאָרֹךְ כְּלָל ט''ו)</small>. </small> </small> 


Siman 79

סִימָנֵי בְּהֵמָה וְחַיָּה נִתְפָּרְשׁוּ בַּתּוֹרָה, וְהֵם שְׁנֵי סִימָנִים: מַעֲלַת גֵּרָה, וּפַרְסוֹתֶיהָ סְדוּקוֹת. וְכָל בְּהֵמָה וְחַיָּה שֶׁאֵין לָהּ שִׁנַּיִם בַּלֶּחִי הָעֶלְיוֹן, וְלֹא נִיבִים שֶׁהֵם תַּלְתַּלֵּי בָּשָׂר כְּעֵין שִׁנַּיִם בּוֹלְטִים בַּחֲנִיכַיִם, וְיֵשׁ אוֹמְרִים שֶׁנִּיבִין הֵם שְׁנֵי שִׁנַּיִם לְמַעְלָה אֶחָד מִכָּאן וְאֶחָד מִכָּאן בִּקְצָווֹת הַלְּסָתוֹת <small><small>(פֵּרוּשׁ וַיַּכֶּה אֶת מִיכָיְהוּ עַל הַלֶּחִי <small>(מְלָכִים א כ''ב, כ''ד)</small> תַּרְגּוּמוֹ עַל לִסְתֵּיהּ)</small>,</small> בְּיָדוּעַ שֶׁהִיא טְהוֹרָה, וְהוּא שֶׁיַּכִּיר בֶּן גָּמָל שֶׁאֵין לוֹ נִיבִין עַד שֶׁיַּגְדִּיל. וְכָל שֶׁמַּעֲלַת גֵּרָה הִיא מַפְרֶסֶת פַּרְסָה, חוּץ מִגָּמָל וְאַרְנֶבֶת וְשָׁפָן שֶׁהֵם מַעֲלֵי גֵּרָה וְאֵינָם מַפְרִיסִים פַּרְסָה, וְלָהֶם אֵין לָחוּשׁ, שֶׁיֵּשׁ לָהֶם שִׁנַּיִם לְמַעְלָה אוֹ נִיבִין. לְפִיכָךְ, הַמּוֹצֵא בַּמִּדְבָּר בְּהֵמָה, וְאֵינוֹ מַכִּירָהּ, וּפַרְסוֹתֶיהָ חֲתוּכוֹת שֶׁהֲרֵי אֵינוֹ יָכוֹל לִבְדֹּק בָּהֶם, יִבְדֹּק אִם אֵין לָהּ שִׁנַּיִם וְלֹא נִיבִין לְמַעְלָה, בְּיָדוּעַ שֶׁהִיא טְהוֹרָה, וְהוּא שֶׁיַּכִּיר בֶּן גָּמָל. וְכָל שֶׁמַּפְרֶסֶת פַּרְסָה מַעֲלַת גֵּרָה, חוּץ מֵחֲזִיר. לְפִיכָךְ, מָצָא בְּהֵמָה שֶׁפִּיהָ חָתוּךְ, שֶׁהֲרֵי אֵינוֹ יָכוֹל לִבְדֹּק בּוֹ, יִבְדֹּק בְּרַגְלֶיהָ, אִם פַּרְסוֹתֶיהָ סְדוּקוֹת בְּיָדוּעַ שֶׁהִיא טְהוֹרָה, וְהוּא שֶׁיַּכִּיר חֲזִיר. יֵשׁ לָהּ קַרְנַיִם, יָצָא מִסְפֵק חֲזִיר, וּטְהוֹרָה. וְאֵין בְּהֵמָה טְמֵאָה שֶׁבְּשָׂרָהּ שֶׁתַּחַת הָעֹקֶץ שֶׁלָּהּ הוֹלֵךְ שְׁתִי וָעֵרֶב לְאֵיזֶה צַד שֶׁיַּחְתְּכוּ אוֹתוֹ, אֶלָּא הֶעָרוֹד <small><small>(פֵּרוּשׁ חֲמוֹר הַבַּר)</small>.</small> לְפִיכָךְ הַמּוֹצֵא בְּהֵמָה שֶׁפִּיהָ וּפַרְסוֹתֶיהָ חֲתוּכִים, שֶׁהֲרֵי אֵינוֹ יָכוֹל לִבְדֹּק בָּהֶם, יִבְדֹּק בַּבָּשָׂר שֶׁתַּחַת כַּנְפֵי הָעֹקֶץ, אַחַר שֶׁיִּשְׁחֲטֶנָּה, אִם הוֹלֵךְ שְׁתִי וָעֵרֶב, טְהוֹרָה, וְהוּא שֶׁיַּכִּיר עָרוֹד. <small>בְּשַׂר אָדָם, אָסוּר לְאָכְלוֹ מִן הַתּוֹרָה <small><small>(ר''ן פ' אע''פ וְרַמְבַּ''ם פ''ב דמ''א ד''ג וה''ה וְקָרְבַּן אַהֲרֹן פ' שְׁמִינִי דַּף ס''ד ע''ד דְּלֹא כְּמַשְׁמָע בתו' פ' אע''פ וְרֹא''שׁ דִּבְשַׂר אָדָם אֵינוֹ אָסוּר מִן הַתּוְר' ועב''ח)</small>.</small> </small> 

טְמֵאָה שֶׁיָּלְדָה כְּמִין טְהוֹרָה, אַף עַל פִּי שֶׁיֵּשׁ לָהּ כָּל סִימָנֵי טָהֳרָה, אֲסוּרָה. וּטְהוֹרָה שֶׁיָּלְדָה כְּמִין טְמֵאָה, מֻתֶּרֶת, אַף עַל פִּי שֶׁיֵּשׁ לָהּ כָּל סִימָנֵי טֻמְאָה. וְדַוְקָא שֶׁיְּלָדַתּוֹ בְּפָנֵינוּ, אֲבָל אִם הִנִּיחָהּ מְעֻבֶּרֶת וְאַחַר כָּךְ מָצָא מִין טָמֵא הוֹלֵךְ אַחֲרֶיהָ, אַף עַל פִּי שֶׁכָּרוּךְ אַחֲרֶיהָ וְיוֹנֵק אוֹתָהּ, אָסוּר, שֶׁמָּא מִן הַטְּמֵאָה נוֹלַד וְנִכְרָךְ אַחַר הַטְּהוֹרָה. 

הַנּוֹלָד מִן הַטְּרֵפָה, מֻתָּר. 


Siman 80

חַיָּה טְהוֹרָה, חֶלְבָּהּ מֻתָּר, וְדָמָהּ <small><small>(אָסוּר)</small></small> וְטָעוּן כִּסוּי. וַחֲכָמִים נָתְנוּ סִימָנִים, מִפִּי הַשְּׁמוּעָה, בְּקַרְנוֹתֶיהָ אִם הֵם מְפֻצָּלוֹת <small><small>(פֵּרוּשׁ שֶׁהַרְבֵּה פִּצוּלִין יוֹצְאִין מֵהֶם)</small>,</small> וַדַּאי חַיָּה טְהוֹרָה הִיא. וְאִם אֵינָם מְפֻצָּלוֹת, צָרִיךְ שֶׁיִּהְיוּ בָּהֶם שְׁלֹשָׁה סִימָנִים: כְּרוּכוֹת, וַהֲדוּרוֹת וַחֲרוּקוֹת <small><small>(פֵּרוּשׁ כְּרוּכוֹת עֲשׂוּיוֹת גְּלָדִים כִּבְצָלִים הֲדוּרוֹת, עֲגֻלּוֹת וְלֹא רְחָבוֹת חֲרוּקוֹת, שֶׁיֵּשׁ בָּהֶם חֲרִיצִים סְבִיבוֹתָם תְּכוּפִים וּמֻבְלָעִים זֶה בָּזֶה)</small></small> וְהוּא דְּמִבְלְעוּ חִרְקַיְהוּ. וְאִם חָסֵר אֶחָד מֵאֵלּוּ הַשְּׁלֹשָׁה סִימָנִים, חֶלְבָּהּ אָסוּר. 

בַּמֶּה דְּבָרִים אֲמוּרִים, בְּמִין שֶׁאֵינוֹ מַכִּירוֹ. אֲבָל ז' מִינֵי חַיָּה הָאֲמוּרִים בַּתּוֹרָה, אִם הָיָה מַכִּיר אֶחָד מֵהֶם, אֲפִלּוּ לֹא מָצָא לוֹ קַרְנַיִם, חֶלְבּוֹ מֻתָּר וְדָמוֹ טָעוּן כִּסוּי. 

שׁוֹר הַבַּר מִין בְּהֵמָה הוּא. 

הַקֶּרֶשׁ, אַף עַל פִּי שֶׁאֵין לוֹ אֶלָּא קֶרֶן אֶחָד, הֲרֵי הוּא חַיָּה. 

כָּל שֶׁיִּסְתַּפֵּק לְךָ אִם הוּא מִין חַיָּה אוֹ מִין בְּהֵמָה, חֶלְבּוֹ אָסוּר וְאֵין לוֹקִין עָלָיו, וּמְכַסִין אֶת דָּמוֹ. 

כִּלְאַיִם הַבָּא מִבְּהֵמָה טְהוֹרָה עִם חַיָּה טְהוֹרָה, הוּא הַנִּקְרָא כּוֹי. חֶלְבּוֹ אָסוּר וְאֵין לוֹקִין עָלָיו, וּמְכַסִין אֶת דָּמוֹ. 


Siman 81

חֲלֵב בְּהֵמָה וְחַיָּה טְמֵאָה אוֹ טְרֵפָה, וְצִירָהּ וּמֵי רַגְלֶיהָ אֲסוּרִים כִּבְשָׂרָהּ. וְיֵשׁ מִי שֶׁמַּתִּיר בְּמֵי רַגְלֶיהָ <small><small>(רַמְבַּ''ם פ''ד ד''כ)</small>.</small> אֲבָל מֵי רַגְלַיִם דְּאָדָם, לְדִבְרֵי הַכֹּל, מֻתָּרִים. 

גְּבִינוֹת שֶׁנַּעֲשׂוּ מֵחֲלֵב בְּהֵמָה וְנִמְצָא טְרֵפָה, אִם הוּא טְרֵפוּת שֶׁאֶפְשָׁר שֶׁלֹּא אֵרַע לָהּ אֶלָּא עַתָּה <small><small>(ס''א שֶׁאֵרַע לָהּ עַתָּה וְעִקָּר)</small>,</small> כְּגוֹן נִקַּב קְרוּם שֶׁל מֹחַ וְכַיּוֹצֵא בּוֹ, מֻתֶּרֶת, דְּאָמְרִינָן הַשְׁתָּא הוּא דְּנִטְרְפָה. אֲבָל אִם יָדוּעַ שֶׁקֹּדֶם שֶׁחֲלָבָהּ נִטְרְפָה, כְּגוֹן יַתֶּרֶת אֵבֶר שֶׁנִּטְרֶפֶת בּוֹ, אוֹ הֻגְלַד פִּי הַמַּכָּה שֶׁבְּיָדוּעַ שֶׁשְּׁלֹשָׁה יָמִים קֹדֶם הַשְּׁחִיטָה הָיָה, כָּל הַגְּבִינוֹת שֶׁנַּעֲשׂוּ מֵחֲלָבָהּ, אֲסוּרוֹת. <small>הַגָּה: מִיהוּ, בְּהֻגְלַד פִּי הַמַּכָּה אֵין לֶאֱסֹר רַק הַנַּעֲשֶׂה מִמֶּנָּהּ תּוֹךְ ג' יָמִים, אֲבָל מַה שֶּׁנַּעֲשָׂה מֵחֲלָבָהּ קֹדֶם לָזֶה, שָׁרֵי <small><small>(סמ''ק וְהַגָּהוֹת מַיְמוֹנִי וּמהרא''י בְּהַגָּהָת ש''ד וְאו''ה כְּלָל מ''ט וְאָגוּר)</small>.</small> אֲבָל בְּיַתֶּרֶת אוֹ שְׁאָר טְרֵפוּת הַבָּא מִן הַבֶּטֶן, מַה שֶּׁנַּעֲשֶׂה מִמֶּנָּהּ מֵעוֹלָם, אָסוּר <small><small>(או''ה שָׁם)</small>.</small> </small> וְאִם הָיְתָה בְּעֵדֶר עִם בְּהֵמוֹת אֲחֵרוֹת, וְנִתְעָרֵב חֲלָבָהּ עִם חֲלֵב הָאֲחֵרוֹת, הוֹלְכִים בּוֹ אַחַר שִׁעוּר שִׁשִּׁים. <small>הַגָּה: וְאִם יֵשׁ ס' בְּהֵמוֹת בָּעֵדֶר, וְלֹא יָדְעִינָן בְּוַדַּאי שֶׁחָלָב מִן הַטְּרֵפָה הִיא יוֹתֵר מֵחֲלֵב אַחַת הָאֲחֵרוֹת, אָמְרִינָן מִסְּתָמָא דְּאִכָּא שִׁשִּׁים, וּמֻתָּר <small><small>(סְבָרַת עַצְמוֹ)</small>.</small> וְדַוְקָא כְּשֶׁנִּתְעָרֵב הֶחָלָב, אֲבָל אִם נִתְעָרְבוּ הַגְּבִינוֹת אֵינָן בְּטֵלוֹת, דְּהָוֵי חֲתִיכָה הָרְאוּיָה לְהִתְכַּבֵּד וַאֲפִלּוּ בְּאֶלֶף לֹא בָּטִיל. <small><small>(תה''ד וּבְאָרֹךְ כְּלָל מ''ט וּתְשׁוּבַת רַשְׁבָּ''א סי' תקי''ח)</small>.</small> </small> וְאִם נִטְרְפָה עַל יְדֵי סִרְכָא, אֵין אוֹסְרִין הַגְּבִינוֹת שֶׁנַּעֲשׂוּ מֵחֲלָבָהּ, מִשּׁוּם דְּהָוֵי סְפֵק סְפֵיקָא. <small>הַגָּה: וְיֵשׁ אוֹסְרִין אֲפִלּוּ בְּסִרְכָא, מַה שֶּׁנֶּחֱלַב תּוֹךְ שְׁלֹשָׁה יָמִים <small><small>(רַשְׁבָּ''א וְר''ן)</small>,</small> וְכֵן יֵשׁ לִנְהֹג אִם אֵין הֶפְסֵד מְרֻבֶּה.</small> 

יָאלֵי דְּיַחְמוּרְתָא <small><small>(פי', כְּעֵין בֵּיצֵי זָכָר שֶׁיַּחְמוּרֶת מַשְׁלֶכֶת מֵרַחְמָהּ)</small>,</small> מֻתָּרִים. 

שִׁלְיָא שֶׁהַחֲמוֹר נוֹצָר בּוֹ, מֻתָּר, דְּפִרְשָׁא בְּעָלְמָא הוּא. 

מֵי רַגְלֵי בְּהֵמָה וְחַיָּה הַטְּהוֹרִים, וְחָלָב וּמֵי חָלָב שֶׁלָּהֶן, מֻתָּר. וְהוּא הַדִּין לְמֵימֵי חָלָב שֶׁלָּהֶן. וְיֵשׁ מִי שֶׁאוֹסֵר בָּזֶה. <small><small>(הר' אֱלִיעֶזֶר)</small>. <small>וְהַמִּנְהָג כַּסְּבָרָא הָרִאשׁוֹנָה</small> <small>(טוּר)</small>.</small> 

כְּשֵׁרָה שֶׁיָּנְקָה מִן הַטְּרֵפָה, חָלָב הַנִּמְצָא בְּקֵבָתָהּ מֻתָּר, וְכָל שֶׁכֵּן טְרֵפָה שֶׁיָּנְקָה מִן הַכְּשֵׁרָה, מִשּׁוּם דְּחָלָב הַמְכֻנָּס בַּקֵּבָה פִּרְשָׁא בְּעָלְמָא הוּא. וְיֵשׁ אוֹסְרִים בְּחָלָב צָלוּל הַנִּמְצָא בְּקֵבַת כְּשֵׁרָה שֶׁיָּנְקָה מֵהַטְּרֵפָה. <small>הַגָּה: וְהָכִי נָהוּג. וּמִיהוּ אֵין חוֹשְׁשִׁין שֶׁמָּא יָנְקָה מִן הַטְּרֵפָה אוֹ מִן הַטְּמֵאָה, וְהַכֹּל מֻתָּר כָּל זְמַן שֶׁלֹּא יָדַעְנוּ בְּוַדַּאי שֶׁיָּנְקָה מֵהֶם <small><small>(מָרְדְּכַי פכ''ה)</small>.</small> וְיֵשׁ אוֹסְרִים לְכַתְּחִלָּה לְהַעֲמִיד בְּקֵבַת טְרֵפָה שֶׁיָּנְקָה מִן הַכְּשֵׁרָה, אֲפִלּוּ בְּקָרוּשׁ, מִשּׁוּם מַרְאִית הָעַיִן, דְּנִרְאֶה כְּאוֹכְלִין טְרֵפוֹת <small><small>(הַגָּהָת מהרא''י וְש''ד וְהַגָּהַת מַיְמוֹנִי)</small>.</small> וְכֵן נוֹהֲגִין לְכַתְּחִלָּה, אֲבָל בְּדִיעֲבַד אוֹ שֶׁנִּתְעָרְבָה בַּאֲחֵרוֹת, הַכֹּל מֻתָּר <small><small>(שָׁם)</small>.</small> </small> 

חֲלֵב אִשָּׁה, מֻתָּר, וְהוּא שֶׁפֵּרַשׁ כְּגוֹן שֶׁחָלְבַתּוֹ לְתוֹךְ כְּלִי <small>אוֹ לְתוֹךְ הַיָּד <small><small>(בֵּית יוֹסֵף)</small>.</small> </small> אֲבָל גָּדוֹל הַיּוֹנֵק מִשְּׁדֵי אִשָּׁה, כְּיוֹנֵק שֶׁרֶץ <small>אֲפִלּוּ חוֹלֶבֶת לְתוֹךְ פִּיו, <small><small>(בֵּית יוֹסֵף)</small></small> </small> וּמַכִּין אוֹתוֹ מַכַּת מַרְדוּת <small><small>(פי' עַל שֶׁמָּרַד בְּדִבְרֵי סוֹפְרִים)</small>.</small> וְתִינוֹק יוֹנֵק עַד סוֹף ד' שָׁנִים לְבָרִיא, וְה' לְחוֹלֶה, אִם לֹא פֵּרַשׁ. אֲבָל אִם פֵּרַשׁ, שֶׁגְּמָלוּהוּ שְׁלֹשָׁה יָמִים מֵעֵת לְעֵת אַחַר כ''ד חֹדֶשׁ, לֹא יַחֲזִירוּהוּ. וְהוּא שֶׁפֵּרַשׁ מִתּוֹךְ בֻּרְיוֹ, אֲבָל אִם לֹא פֵּרַשׁ אֶלָּא מִתּוֹךְ חֹלִי, שֶׁאֵינוֹ יָכוֹל לִינֹק, וּפֵרַשׁ, יְכוֹלִים לְהַחֲזִירוֹ. וְאִם יֵשׁ סַכָּנָה, מַחֲזִירִים אֲפִלּוּ אַחַר כַּמָּה יָמִים. וּבְתוֹךְ כ''ד חֹדֶשׁ, אֲפִלּוּ פֵּרַשׁ מִתּוֹךְ בֻּרְיוֹ חֹדֶשׁ אוֹ יוֹתֵר, מֻתָּר לַחֲזֹר וְלִינֹק עַד סוֹף כ''ד חֹדֶשׁ. <small>הַגָּה: וְעַיֵּן בְּאֶבֶן הָעֵזְר סִימָן י''ג אִם חֹדֶשׁ הָעִבּוּר עוֹלֶה לְמִנְיָן. חֲלֵב כּוּתִית כַּחֲלֵב יִשְׂרָאֵל, וּמִכָּל מָקוֹם לֹא יָנִיקוּ תִּינוֹק מִן הַכּוּתִית, אִם אֶפְשָׁר בְּיִשְׂרְאֵלִית, דַּחֲלֵב כּוּתִית מְטַמְטֵם הַלֵּב <small><small>(ר''נ פא''מ בְּשֵׁם הָרַשְׁבָּ''א)</small>.</small> וְכֵן לֹא תֹּאכַל הַמֵּינֶקֶת, אֲפִלּוּ יִשְׂרְאֵלִית, דְּבָרִים הָאֲסוּרִים <small><small>(הַגָּהוֹת אֲשֵׁ''רִי)</small>.</small> וְכֵן הַתִּינוֹק בְּעַצְמוֹ, כִּי כָּל זֶה מַזִּיק לוֹ בְּזִקְנוּתוֹ.</small> 

דְּבַשׁ דְּבוֹרִים, מֻתָּר, וְאַף עַל פִּי שֶׁגּוּפֵי הַדְּבוֹרִים מְעֹרָבִים בּוֹ, וּכְשֶׁמַּפְרִישִׁין הַדְּבַשׁ מֵהֶם מְחַמְּמִין וּמַרְתִּיחִין אוֹתָן עִמָּהֶם, מֻתָּר, מִשּׁוּם דְּהָוֵי נוֹתֵן טַעַם לִפְגָם. 

דְּבַשׁ צְרָעִין וְגִיזִין <small><small>(פי' מִינֵי דְּבוֹרִים וּצְרָעִין הֵם)</small>,</small> מֻתָּר. וְיֵשׁ מִי שֶׁאוֹסֵר. <small><small>(רֹא''שׁ וְרַמְבַּ''ן)</small> <small>הַגָּה: וְאֵין אָנוּ צְרִיכִין לָחוּשׁ לוֹ, כִּי אֵינוֹ מָצוּי בֵּינֵינוּ כְּלָל.</small> <small>(הַגָּהוֹת ש''ד וְכֵן מ''כ בֵּית יוֹסֵף עַל שְׁמוֹ)</small>. </small> 


Siman 82

סִימָנֵי עוֹף טָהוֹר לֹא נִתְפָּרֵשׁ מִן הַתּוֹרָה, אֶלָּא מָנָה מִינִים טְמֵאִים בִּלְבַד, וּשְׁאַר מִינֵי הָעוֹף, מֻתָּרִים. וְהַמִּינִים הָאֲסוּרִים, עֶשְׂרִים וְאַרְבָּעָה הָאֲמוּרִים בַּתּוֹרָה <small><small>(ל' הַרַמְבַּ''ם פֶּרֶק א' מהמ''א די''ד)</small>.</small> 

כָּל מִי שֶׁהוּא בָּקִי בְּאוֹתָם מִינִים וּבִשְׁמוֹתֵיהֶם, הֲרֵי זֶה אוֹכֵל כָּל עוֹף שֶׁאֵינוֹ מֵהֶם, וְאֵינוֹ צָרִיךְ בְּדִיקָה <small><small>(שָׁם)</small>.</small> וְעוֹף טָהוֹר נֶאֱכָל בְּמָסֹרֶת, וְהוּא שֶׁיִּהְיֶה דָּבָר פָּשׁוּט בְּאוֹתוֹ מָקוֹם שֶׁזֶּה עוֹף טָהוֹר. וְנֶאֱמָן צַיָּד לוֹמַר: עוֹף זֶה הִתִּיר לִי רַבִּי הַצַּיָּד, וְהוּא שֶׁיֻּחְזַק אוֹתוֹ צַיָּד שֶׁהוּא בָּקִי בַּמִּינִים הַטְּמֵאִים הָאֲמוּרִים בַּתּוֹרָה וּבִשְׁמוֹתֵיהֶם. מִי שֶׁאֵינוֹ מַכִּירָם וְאֵינוֹ יוֹדֵעַ שְׁמוֹתֵיהֶם, בּוֹדֵק בַּסִימָנִים: כָּל עוֹף שֶׁהוּא דּוֹרֵס וְאוֹכֵל, בְּיָדוּעַ שֶׁהוּא מִמִּינִים הַטְּמֵאִים. וְאִם אֵינוֹ יוֹדֵעַ אִם דּוֹרֵס אִם לָאו, אִם כְּשֶׁמַּעֲמִידִין אוֹתוֹ עַל חוּט חוֹלֵק אֶת רַגְלָיו, שְׁנֵי אֶצְבְּעוֹתָיו לְכָאן וּב' אֶצְבְּעוֹתָיו לְכָאן, אוֹ שֶׁקּוֹלֵט מִן הָאֲוִיר וְאוֹכֵל, בְּיָדוּעַ שֶׁהוּא דּוֹרֵס. וְאִם יָדוּעַ שֶׁאֵינוֹ דּוֹרֵס, יֵשׁ שְׁלֹשָׁה סִימָנֵי טָהֳרָה: אֶצְבַּע יְתֵרָה, וְזֶפֶק, וְקֻרְקְבָנוֹ נִקְלָף בַּיָּד, לַאֲפוּקֵי אִם אֵינוֹ נִקְלָף אֶלָּא בְּסַכִּין. <small><small>(ל' הַמְחַבֵּר)</small></small> הָיָה חָזָק וּמְדֻבָּק, וְהִנִּיחוֹ בַּשֶּׁמֶשׁ וְנִתְרַפָּה וְנִקְלַף בַּיָּד, הֲרֵי זֶה סִימַן טָהֳרָה. וְאַף עַל פִּי שֶׁיֵּשׁ לוֹ ג' סִימָנִים אֵלּוּ, אֵין לְאָכְלוֹ, לְפִי שֶׁאָנוּ חוֹשְׁשִׁין שֶׁמָּא הוּא דּוֹרֵס, אֶלָּא אִם כֵּן יֵשׁ לָהֶם מָסֹרֶת שֶׁמָּסְרוּ לָהֶם אֲבוֹתֵיהֶם שֶׁהוּא טָהוֹר. <small><small>(ל' הַרַמְבַּ''ם שָׁם די''ח)</small>.</small> 

יֵשׁ אוֹמְרִים שֶׁכָּל עוֹף שֶׁחַרְטוֹמוֹ רָחָב וְכַף רַגְלוֹ רְחָבָה כְּשֶׁל אַוָּז, בְּיָדוּעַ שֶׁאֵינוֹ דּוֹרֵס, וּמֻתָּר בַּאֲכִילָה אִם יֵשׁ לוֹ שְׁלֹשָׁה סִימָנִים בְּגוּפוֹ. <small>הַגָּה: וְיֵשׁ אוֹמְרִים שֶׁאֵין לִסְמֹךְ אֲפִלּוּ עַל זֶה, וְאֵין לֶאֱכֹל שׁוּם עוֹף אֶלָּא בַּמָּסֹרֶת שֶׁקִּבְּלוּ בּוֹ שֶׁהוּא טָהוֹר <small><small>(בְּאָרֹךְ כְּלָל נ''ו ובתא''ו נט''ו)</small>,</small> וְכֵן נוֹהֲגִין, וְאֵין לְשַׁנּוֹת.</small> 

מִי שֶׁהוּא מִמָּקוֹם שֶׁנּוֹהֲגִין אִסוּר בְּעוֹף אֶחָד מִפְּנֵי שֶׁאֵין לָהֶם מָסֹרֶת, וְהָלַךְ לְמָקוֹם שֶׁיֵּשׁ לָהֶם בּוֹ מָסֹרֶת, יָכוֹל לְאָכְלוֹ בַּמָּקוֹם שֶׁהָלַךְ שָׁם, וַאֲפִלּוּ דַּעְתּוֹ לַחֲזֹר. וְאִם יָצָא מִמָּקוֹם שֶׁיֵּשׁ לָהֶם מָסֹרֶת וְהָלַךְ לְמָקוֹם שֶׁאֵין לָהֶם מָסֹרֶת, מֻתָּר לְאָכְלוֹ. 

אִם שְׁאָר מְקוֹמוֹת שֶׁאֵין לָהֶם מָסֹרֶת יְכוֹלִים לְאָכְלוֹ עַל סָמוּךְ מָקוֹם שֶׁיֵּשׁ לָהֶם מָסֹרֶת, יֵשׁ מִי שֶׁאוֹסֵר וְיֵשׁ מִי שֶׁמַּתִּיר. וְיֵשׁ לָחוּשׁ לְדִבְרֵי הָאוֹסֵר. 


Siman 83

סִימָנֵי דָּגִים מְפֹרָשִׁים בַּתּוֹרָה: כָּל שֶׁיֵּשׁ לוֹ סְנַפִּיר וְקַשְׂקֶשֶׂת, טָהוֹר. וּסְנַפִּיר, הוּא שֶׁשָּׁט בּוֹ. וְקַשְׂקֶשֶׂת, הֵן הַקְּלִפּוֹת הַקְּבוּעוֹת בּוֹ. <small>הַגָּה: וְדַוְקָא שֶׁהֵם נִקְלָפִים בְּיָד אוֹ בִּכְלִי, אֲבָל אִם אִי אֶפְשָׁר לְקַלְּפָן מֵעוֹר הַדָּג, לֹא מִקְרֵי קַשְׂקֶשֶׂת <small><small>(המ''מ פֶּרֶק א' דמ''א)</small>.</small> </small> וַאֲפִלּוּ אֵין לוֹ אֶלָּא סְנַפִּיר אֶחָד וְקַשְׂקֶשֶׂת אַחַת, מֻתָּר. וַאֲפִלּוּ אֵין לוֹ עַתָּה, וְעָתִיד לְגַדְּלָם לְאַחַר זְמַן אוֹ שֶׁהָיָה לוֹ בְּעוֹדוֹ בַּמַּיִם וְהִשִּׁירָן מִיָּד בַּעֲלוֹתוֹ לַיַּבָּשָׁה, מֻתָּר. <small><small>(רַמְבַּ''ם ספ''א מהמ''א ורי''ף ור''ן וְה''ה)</small> <small>הַגָּה: וְיֵשׁ אוֹמְרִים דְּאֵין לְהַתִּיר בְּקַשְׂקֶשֶׂת אַחַת, רַק כְּשֶׁהִיא עוֹמֶדֶת תַּחַת לְחַיָּיו אוֹ זְנָבוֹ אוֹ סְנַפִּירוֹ</small> <small>(הַטּוּר וְהָרֹא''שׁ לְדַעַת בֵּית יוֹסֵף וְר''ן וְה''ה בְּשֵׁם הָרַמְבַּ''ן)</small>, <small>וְטוֹב לְהַחְמִיר.</small> </small> 

יֵשׁ מִינֵי דָּגִים שֶׁקַּשְׂקַשֵּׂיהֶם דַּקִּים מְאֹד וְאֵינָם נִכָּרִים, וְאִם כְּרָכוּהוּ בְּבֶגֶד אוֹ נָתְנוּ אוֹתוֹ בִּכְלִי מָלֵא מַיִם וְנִמְצְאוּ קַשְׂקַשִּׂים, מֻתָּר. 

כָּל שֶׁיֵּשׁ לוֹ קַשְׂקֶשֶׂת יֵשׁ לוֹ סְנַפִּיר, וְיֵשׁ שֶׁיֵּשׁ לוֹ סְנַפִּיר וְאֵין לוֹ קַשְׂקֶשֶׂת. לְפִיכָךְ מָצָא חֲתִיכַת דָּג שֶׁיֵּשׁ לוֹ קַשְׂקֶשֶׂת, אֵין צָרִיךְ לַחֲזֹר אַחַר סְנַפִּיר. מָצָא לוֹ סְנַפִּיר, לֹא יֹאכְלֶנּוּ עַד שֶׁיֵּדַע שֶׁיֵּשׁ לוֹ קַשְׂקֶשֶׂת. 

מָצָא חֲתִיכוֹת דָּגִים וְיֵשׁ בְּאַחַת מֵהֶן קַשְׂקֶשֶׂת, אִם הַחֲתִיכוֹת מַתְאִימוֹת, כֻּלָּן מֻתָּרוֹת; חֲזָקָה, מִדָּג אֶחָד בָּאוּ. וְאִם אֵינָן מַתְאִימוֹת, אֶת שֶׁנִּמְצְאוּ בָּהֶן קַשְׂקַשִּׂים מֻתָּרוֹת, וְהַשְּׁאָר אֲסוּרוֹת, אֲפִלּוּ כֻּלָּן מְלוּחוֹת בְּיַחַד. <small>הַגָּה: וְאִם נִמְצָא שָׁם דָּג שֶׁיֵּשׁ לוֹ רֹאשׁ רָחָב וְשִׁדְרָה, מֻתָּר לְאָכְלוֹ, דְּוַדַּאי הָיָה לוֹ קַשְׂקַשִּׂים. אֲבָל אִם הַדָּג שָׁלֵם, וְאֵין אָנוּ רוֹאִים בּוֹ קַשְׂקַשִּׂים, אֵין לִסְמֹךְ אָרֹאשׁ וְשִׁדְרָה.</small> 

צִיר דָּגִים טְמֵאִים, אֵינוֹ אֶלָּא מִדְּרַבָּנָן. לְפִיכָךְ מֻתָּר לִקְנוֹת מֵהָעוֹבֵד כּוֹכָבִים דָּגִים מְלוּחִים, טְהוֹרִים, אַף עַל פִּי שֶׁמֻּנָּחִים עִם הַטְּמֵאִים בִּכְלִי אֶחָד, שֶׁמָּא לֹא נִמְלְחוּ יַחַד. <small>הַגָּה: וְיֵשׁ אוֹסְרִים, אִם מֻנָּחִין עִם הַטְּמֵאִים בְּחָבִית אַחַת. וְכֵן נוֹהֲגִין שֶׁלֹּא לִקְנוֹתָן, אֲפִלּוּ אִם רוֹאִים רַק שֶׁמֻּנָּחִים עִם הַטְּמֵאִים הַמְּלוּחִים בְּעִרְבּוּב עַל הַשֻּׁלְחָן שֶׁמּוֹכְרִין אוֹתָן שָׁם <small><small>(ת''ה סי' קע''ד וְהַגָּהוֹת ש''ד וְש''ד סִימָן כ' וְאוֹר זָרוּעַ וְאָרֹךְ כְּלָל י''ג ומָרְדְּכַי בְּשֵׁם תּוֹסָפוֹת הר''ר יִשְׂרָאֵל)</small>,</small> מִלְּבַד בְּהֶערִינְ''ג וּמרקרי''ש דְּמַתִּירִין בְּכָל עִנְיָן, דְּוַדַּאי אֵין נִמְלָחִים עִם הַטְּמֵאִים, מִשּׁוּם דְּאֵין דֶּרֶךְ לְמָלְחָן עִמָּהֶם <small><small>(מָרְדְּכַי)</small>.</small> וַאֲפִלּוּ בִּשְׁאָר דָּגִים, אֵין לְהַחֲמִיר לְפַשְׁפֵּשׁ וְלִבְדֹּק אִם יֵשׁ בֵּינֵיהֶם דָּגִים טְמֵאִים. וְאִם רוֹאֶה שֶׁהַדָּגִים הַטְּמֵאִים שְׁרוּיִים בְּמַיִם עִם הַטְּהוֹרִים, אֲפִלּוּ בְּהֶערִינְ''ג יֵשׁ לְאָסְרוֹ <small><small>(הַגָּהוֹת ש''ד בְּשֵׁם מהרא''י וְר' יְרוּחָם)</small>.</small> אֲבָל אֵין חוֹשְׁשִׁין שֶׁמָּא נִשְׁרוּ, כָּל זְמַן שֶׁאֵין רוֹאִים <small><small>(שָׁם)</small>.</small> וְכָל זֶה לְכַתְּחִלָּה, אֲבָל בְּדִיעֲבַד, שֶׁכְּבָר קְנָאָן, יֵשׁ לְהַתִּיר בְּכָל עִנְיָן, מִשּׁוּם דְּצִיר דָּגִים דְּרַבָּנָן, וְאָמְרִינָן שֶׁמָּא בִּתְחִלָּה לֹא נִמְלְחוּ יַחַד, וְאֵין חוֹשְׁשִׁין אַחַר כָּךְ לִבְלִיעָתָן זֶה מִזֶּה <small><small>(אָרֹךְ)</small>.</small> וְדַוְקָא דְּלֵי בְּהוּ שַׁמְנוּנִית, וּסְתָם דָּגִים מְלוּחִים לֵית בְּהוּ שַׁמְנוּנִית, אֲבָל אִם אִית בְּהוּ שַׁמְנוּנִית, אָסוּר מִדְּאוֹרָיְתָא, וּסְפֵיקָא לְחֻמְרָא <small><small>(שָׁם)</small>.</small> וְהֵיכָא דְּהַדָּגִים מְלוּחִים יְבֵשִׁים, מֻתָּר בְּכָל עִנְיָן, מֵאַחַר דְּהַטְּמֵאִים גַּם כֵּן יְבֵשִׁים <small><small>(מהרא''י בת''ה)</small>.</small> וְנָהֲגוּ לְהַחְמִיר גַּם בָּזֶה לְכַתְּחִלָּה, אִם מֻנָּחִים בֵּינֵיהֶם <small><small>(שָׁם)</small>.</small> </small> 

עוֹבֵד כּוֹכָבִים שֶׁהֵבִיא חָבִית מְלֵאָה מִצִּיר דָּגִים, אִם כִּילְכִית <small><small>(פי' הֶעָרוּךְ דָּג טָמֵא, וְכֵן פֵּרֵשׁ רַשִׁ''י, וַאֲחֵרִים פֵּרְשׁוּ שֶׁהוּא דָּג טָהוֹר)</small></small> אַחַת שׁוֹטֶטֶת בּוֹ, מֻתָּר, שֶׁזֶּה סִימָן שֶׁהוּא מִדָּגִים טְהוֹרִים. וְאִם לָאו, אָסוּר. וְהָנֵי מִלֵּי דְּסַגִּי בְּכִילְכִית אַחַת, בְּחָבִית סְתוּמָה, אֲבָל אִם הָיְתָה פְּתוּחָה, אֵינָהּ נִתֶּרֶת בְּפָחוֹת מִשְּׁתַּיִם, אֲבָל בְּאַחַת חַיְשִׁינָן שֶׁמָּא מֵעָלְמָא אָתָא. וְיֵשׁ מִי שֶׁאוֹמֵר, שֶׁאִם הָיוּ חָבִיּוֹת רַבּוֹת, וְכֻלָּן פְּתוּחוֹת, וְכִילְכִית, דְּהַיְנוּ דָּג טָהוֹר, מְשׁוֹטֵט בְּאַחַת מֵהֶן, כֻּלָּן מֻתָּרוֹת. הָיוּ סְתוּמוֹת, פָּתַח אַחַת מֵהֶן וּמָצָא בָּהּ כִּילְכִית, הִיא מֻתֶּרֶת. שְׁנִיָּה וּמָצָא בָּהּ כִּילְכִית, כֻּלָּן מֻתָּרוֹת. וְיֵשׁ מִי שֶׁאוֹמֵר, דְּהָא דְּשַׁרְיָא עַל יְדֵי כִּילְכִית, הָנֵי מִלֵּי כְּשֶׁאֵין בָּהּ דָּג אוֹ חֲתִיכָה שֶׁאֵין בָּהֶם קַשְׂקַשִּׂים, אֲבָל אִם יֵשׁ בָּהֶם, הַכֹּל אָסוּר. 

קִרְבֵי דָּגִים אֵינָם נִקָּחִים אֶלָּא מֵהַמֻּמְחֶה, אֶלָּא אִם כֵּן אוֹמֵר לוֹ הַיִּשְׂרָאֵלִי, <small>אוֹ עוֹבֵד כּוֹכָבִים <small><small>(ר''ן וְכֵן מַשְׁמָע מֵרַשְׁבָּ''א)</small></small> </small> הַמּוֹכְרָם: אֲנִי מְלַחְתִּים וְהוֹצֵאתִים מִדָּג טָהוֹר. אֲבָל אִם אָמַר לוֹ: טְהוֹרִים הֵם, אֵינוֹ נֶאֱמָן, אֶלָּא אִם כֵּן הָיָה אָדָם שֶׁהֻחְזַק בְּכַשְׁרוּת. 

בֵּיצֵי דָּגִים, אִם הָיוּ שְׁנֵי רָאשֵׁיהֶם כַּדִים <small><small>(פֵּרוּשׁ עֲגֻלִּים וְעָבִים כְּכַדִּים)</small></small> אוֹ חַדִּים, טְמֵאִים. <small>וְהוּא הַדִּין בַּקְּרָבַיִם, נָמֵי דִּינָא הָכִי <small><small>(טוּר)</small>.</small> </small> אֶחָד כַּד וְאֶחָד חַד, שׁוֹאֵל לַיִּשְׂרָאֵל הַמּוֹכֵר. אִם אָמַר לֵיהּ: אֲנִי מְלַחְתִּים, וְהוֹצֵאתִים מִדָּג טָהוֹר, אוֹכֵל עַל פִּיו. וְאִם אָמַר לֵיהּ: טְהוֹרִים הֵם, אֵינוֹ נֶאֱמָן, אֶלָּא אִם כֵּן הָיָה אָדָם שֶׁהֻחְזַק בְּכַשְׁרוּת. וְעַכְשָׁו פָּשַׁט הַמִּנְהָג לִקְנוֹת בֵּיצֵי דָּגִים בִּסְתָם, בֵּין שְׁלֵמִים בֵּין נִמּוֹחִים, וַאֲפִלּוּ מִן הַעוֹבֵד כּוֹכָבִים, וּבִלְבַד שֶׁיִּהְיוּ אֲדֻמִּים. אֲבָל הַשְּׁחֹרִים, אֵין אוֹכְלִים אוֹתָם כְּלָל. 

דָּג טָהוֹר שֶׁנִּמְצָא בִּמְעֵי דָּג טָמֵא, בֵּין שֶׁנִּמְצָא דֶּרֶךְ בֵּית הָרְעִי, בֵּין שֶׁנִּמְצָא דֶּרֶךְ בֵּית הַבְּלִיעָה, בֵּין שֶׁיָּצָא לַחוּץ, טָהוֹר. 

דָּג טָמֵא שֶׁנִּמְצָא בִּמְעֵי דָּג טָהוֹר, אָסוּר <small><small>(ל' הָרַמְבַּ''ם מהמ''א דִּין ה')</small>. </small> 


Siman 84

שְׁרָצִים הַגְּדֵלִים בַּמַּיִם שֶׁבַּכֵּלִים וְשֶׁבַּבּוֹרוֹת, שִׁיחִין וּמְעָרוֹת שֶׁאֵינָם נוֹבְעִים, מֻתָּרִים אַף עַל פִּי שֶׁאֵין לָהֶם סְנַפִּיר וְקַשְׂקֶשֶׂת. לְפִיכָךְ שׁוֹחֶה וְשׁוֹתֶה מֵהֶם, וְאֵינוֹ חוֹשֵׁשׁ לִשְׁרָצִים שֶׁבָּהֶם אִם יִזְדַּמְּנוּ לְתוֹךְ פִּיו. <small>אֲבָל אָסוּר לִשְׁאֹב בִּכְלִי וְלִשְׁתּוֹת מֵהֶם <small><small>(אֲשֵׁרִי פא''ט וְאָרֹךְ כְּלָל מ''א וְכָל בּוֹ)</small>.</small> </small> וְאִם פֵּרְשׁוּ מִמְּקוֹם רְבִיָּתָן, כְּגוֹן לַאֲחוֹרֵי הַבּוֹר אוֹ עַל שְׂפַת הַכְּלִי מִבַּחוּץ, אַף עַל פִּי שֶׁחָזְרוּ, אֲסוּרִים. וּמִסְתָמָא אֵין לָחוּשׁ שֶׁמָּא פֵּרְשׁוּ. אֲבָל אִם לֹא פֵּרְשׁוּ אֶלָּא עַל דֹּפֶן הַכְּלִי מִבִּפְנִים, מֻתָּרִים. 

הַגְּדֵלִים בַּמַּיִם שֶׁבַּחֲרִיצִין וּנְעִיצִים, <small><small>(פֵּרוּשׁ חֲרִיצִים, אֲרֻכִּים וּקְצָרִים נְעִיצִים, רְחָבִים כְּגוֹן אוֹתָן שֶׁעוֹשִׂים לְבִּיבָרֵי דָּגִים, רַשִׁ''י)</small>,</small> שֶׁהֵם מוֹשְׁכִים וְאֵינָם נוֹבְעִים, יֵשׁ אוֹסְרִים וְיֵשׁ מַתִּירִים. 

הַמְסַנֵּן מַיִם, אוֹ שְׁאָר מַשְׁקִים, וְהָיוּ בּוֹ תּוֹלָעִים אוֹ יַבְחוּשִׁין אוֹ יַתּוּשִׁים, אַף עַל פִּי שֶׁחָזְרוּ לְתוֹכוֹ, אֲסוּרִים, שֶׁכְּבָר פֵּרְשׁוּ. לְפִיכָךְ מַשְׁקֶה שֶׁדֶּרֶךְ לִגָּדֵל בּוֹ תּוֹלָעִים, וְכַיּוֹצֵא בָהֶן, אֵין לְסַנְּנוֹ בְּקִסְמִים וְקַשִּׁים, בַּלַּיְלָה, שֶׁמָּא יַחְזְרוּ וְיִפְּלוּ לְתוֹךְ הַכְּלִי, וְיָבֹא לִשְׁתּוֹתָן. <small>הַגָּה: אֲבָל מֻתָּר לְסַנְּנָן דֶּרֶךְ בֶּגֶד אוֹ מִסְנֶנֶת, שֶׁהֲרֵי לֹא יוּכְלוּ לִפֹּל דֶּרֶךְ שָׁם אֶל תּוֹךְ הַמַּשְׁקֶה, וְכֵן מֻתָּר לְעָרוֹת הַמַּשְׁקִים מִכְּלִי אֶל כְּלִי, הוֹאִיל וְהֵם תָּמִיד עִם הַמַּשְׁקֶה, הַיְנוּ רְבִיתַיְהוּ <small><small>(בֵּית יוֹסֵף)</small>.</small> </small> 

תּוֹלָעִים הַגְּדֵלִים בַּפֵּרוֹת, בְּתָלוּשׁ, מֻתָּרִים. שֶׁלֹּא אָסְרָה תּוֹרָה אֶלָּא שֶׁרֶץ הַשּׁוֹרֵץ עַל הָאָרֶץ. בַּמֶּה דְּבָרִים אֲמוּרִים, שֶׁלֹּא פֵּרְשׁוּ מִן הַפְּרִי. אֲבָל פֵּרְשׁוּ מִן הַפְּרִי, אֲפִלּוּ לֹא הִגִּיעַ לָאָרֶץ אֶלָּא שֶׁמֵּת בָּאֲוִיר קֹדֶם שֶׁהִגִּיעַ לָאָרֶץ, וַאֲפִלּוּ לֹא פֵּרֵשׁ כֻּלּוֹ מֵהַפְּרִי אֶלָּא מִקְצָתוֹ, אוֹ שֶׁלֹּא פֵּרֵשׁ אֶלָּא עַל גַּבֵּי הַפְּרִי אוֹ עַל הַגַּרְעִין שֶׁבְּתוֹכוֹ, אוֹ שֶׁפֵּרֵשׁ מִפְּרִי לִפְרִי, אָסוּר. וְיֵשׁ אוֹסְרִים אֲפִלּוּ מֵת בְּתוֹךְ הַפְּרִי וּפֵרֵשׁ אַחַר כָּךְ. כָּל זְמַן שֶׁנִּמְצָא בְּתוֹךְ הַפְּרִי, אֲפִלּוּ חֹרוֹ נָקוּב לַחוּץ, לֹא חַיְישִׁינָן שֶׁמָּא פֵּרֵשׁ וְחָזַר. <small>וְיֵשׁ אוֹסְרִים אִם חֹרוֹ נָקוּב לַחוּץ <small><small>(מָרְדְּכַי פא''ט וְש''ד בְּשֵׁם ראב''ן וְר' אבי''ה בְּשֵׁם ר' יוֹאֵל הוּבָא בת''ה סי' קע''א)</small></small> וְהָכֵי נָהוּג <small><small>(ת''ה שָׁם וּבְהַגָּהַת ש''ד)</small>.</small> </small> 

תּוֹלָעִים הַנִּמְצָאִים בְּקֶמַח, וְכַיּוֹצֵא בוֹ, אֲסוּרִים. שֶׁמָּא פֵּרְשׁוּ, וְשָׁרְצוּ עַל הָאֶרֶץ וְחָזְרוּ <small><small>(תְּשׁוּבַת הָרֹא''שׁ כְּלָל כ' סִימָן ג')</small>. <small>הַגָּה: וְהוּא הַדִּין בְּמֶלַח, אוֹ שְׁאָר דְּבָרִים שֶׁאֵינוֹ מַשְׁקֶה,</small> <small>(תְּשׁוּבַת הָרֹא''שׁ כְּלָל כ' וְהַגָּהוֹת ש''ד בְּשֵׁם מַהֲרַ''ם וְע''פ עַיֵּן בֵּית יוֹסֵף ועי' ס''ק ל''ג)</small>. <small>וְאָסוּר לְמָכְרוֹ לְעוֹבֵד כּוֹכָבִים, שֶׁמָּא יַחֲזֹר וְיִמְכְּרֶנּוּ לְיִשְׂרָאֵל</small> <small>(שָׁם וְכֵן כָּתַב בֵּית יוֹסֵף מִקַבָּלָה מהרי''ב ממהרי''ש)</small>.</small> 

תּוֹלָעִים הַגְּדֵלִים בְּפֵרוֹת בְּעוֹדָם בִּמְחֻבָּר, חָשׁוּב כְּשׁוֹרֵץ עַל הָאָרֶץ, וְאָסוּר אַף עַל פִּי שֶׁלֹּא פֵּרַשׁ, וְהוּא שֶׁרִחֵשׁ. אֲבָל תּוֹלָעִים הַנִּמְצָאִים בְּפוֹלִין וַאֲפוּנִים תַּחַת הַקְּלִפָּה, וְהַקְּלִפָּה מַשְׁחֶרֶת עֲלֵיהֶם מִבַּחוּץ, וּכְשֶׁמְּסִירִים הַקְּלִפָּה מוֹצְאִים הַיַּבְחוּשִׁים תַּחְתֵּיהֶם, מֻתָּרִים, לְפִי שֶׁהֵם מֻנָּחִים בְּמָקוֹם צַר וְלֹא קָרִינָן בֵּיהּ הַשּׁוֹרֵץ עַל הָאָרֶץ <small><small>(וַיִּקְרָא יא, מא, מג)</small></small> כָּל זְמַן שֶׁלֹּא רִחַשׁוּ. אֲבָל הַנִּמְצָאִים בַּשַּׁרְבִיטִים, אֲסוּרִים, שֶׁיֵּשׁ לָהֶם מָקוֹם לִרְחֹשׁ. <small>הַגָּה: תּוֹלָעִים הַגְּדֵלִים בִּכְמֵהִים וּפִטְרִיּוֹת, דִּינָן כְּמוֹ בִּשְׁאָר פֵּרוֹת, וְלֹא אָמְרִינָן דְּלָא חָשִׁיב מְחֻבָּר לַקַּרְקַע, הוֹאִיל וְאֵין מְבָרְכִין עֲלֵיהֶם בּוֹרֵא פְּרִי הָאֲדָמָה <small><small>(ד''ע ולאפוקי או''ה)</small>.</small> וּפְעָמִים נִמְצָא בַּפְּרִי כְּמִין נְקֻדָּה שְׁחוֹרָה, וְהוּא מָקוֹם שֶׁמַּתְחִיל הַתּוֹלַעַת לְהִתְרַקֵּם, וְצָרִיךְ לִטְּלוֹ מִשָּׁם בָּעֹמֶק, דְּאָסוּר כְּמוֹ הַתּוֹלַעַת עַצְמוֹ. <small><small>(תְּשׁוּבַת הָרַשְׁבָּ''א סִימָן ער''ה)</small>.</small> </small> 

פְּרִי שֶׁהִתְלִיעַ, וְאֵין יָדוּעַ אִם בִּמְחֻבָּר אִם בְּתָלוּשׁ, אָסוּר. 

כָּל מִינֵי פֵּרוֹת שֶׁדַּרְכָּן לְהַתְלִיעַ כְּשֶׁהֵם מְחֻבָּרִים, לֹא יֹאכַל עַד שֶׁיִּבְדֹּק הַפְּרִי מִתּוֹכוֹ שֶׁמָּא יֵשׁ בּוֹ תּוֹלַעַת. וְאִם שָׁהָה הַפְּרִי אַחַר שֶׁנֶּעֱקַר, י''ב חֹדֶשׁ, אוֹכֵל בְּלֹא בְּדִיקָה. שֶׁכָּל בְּרִיָּה שֶׁאֵין בָּהּ עֶצֶם, אֵינוֹ מִתְקַיֵּם י''ב חֹדֶשׁ. וּמִכָּל מָקוֹם צָרִיךְ לְבָדְקָן, לְהַשְׁלִיךְ הַתּוֹלָעִים הַנִּמְצָאִים בֵּינֵיהֶם בַּחוּץ, אוֹ עַל גַּבֵּי הַפְּרִי. וְאַף לְאַחַר שֶׁיַּשְׁלִיךְ הַנִּמְצָאִים בַּחוּץ, יֵשׁ לָחוּשׁ שֶׁמָּא כְּשֶׁיִּתְּנֵם בְּמַיִם בְּתוֹךְ הַקְּדֵרָה, יֵצְאוּ לַחוּץ וְיִרְחֲשׁוּ <small><small>(תַּרְגּוּם הַשֶּׁרֶץ הַשֹּׁרֵץ רַחֲשָׁא דְּרָחִישׁ)</small></small> בַּמַּיִם, אוֹ בְּדָפְנֵי הַקְּדֵרָה, אוֹ עַל גַּבֵּי הַפְּרִי. הִלְכָּךְ, הַבָּא לְבַשֵּׁל לְאַחַר י''ב חֹדֶשׁ פֵּרוֹת שֶׁהִתְלִיעוּ, יִתְּנֵם לְתוֹךְ מַיִם צוֹנְנִים, הַמְתֻלָּעִים וְהַמְנֻקָּבִים יַעֲלוּ לְמַעְלָה, וְאַחַר כָּךְ יִתְּנֵם בִּקְדֵרַת מַיִם רוֹתְחִים, שֶׁאִם נִשְׁאַר בּוֹ תּוֹלַעַת יָמוּת מִיָּד. <small>וְלֹא מְהַנֵי בָּהֶם אִם בָּדַק הָרֹב, אֶלָּא צָרִיךְ לִבְדֹּק כֻּלָּם, דְּהָוֵי מִעוּט דִּשְׁכִיחַ <small><small>(רַשְׁבָּ''א בת''ה וּבִתְשׁוּבָה סִימָן רע''ד)</small>.</small> </small> 

עָבָר וּבִשֵּׁל תּוֹךְ י''ב חֹדֶשׁ, בְּלא בְּדִיקָה, אִם יָכוֹל לִבְדֹּק, בּוֹדֵק. וְאִם לָאו, מֻתָּר. וְאִם נִמְצְאוּ קְצָת בַּקְּדֵרָה, מַשְׁלִיכָם, וְאוֹכֵל הַשְּׁאָר. <small>כִּי אֵין לְךָ פְּרִי שֶׁאֵין בּוֹ ס' נֶגֶד טַעַם הַתּוֹלַעַת שֶׁבְּתוֹכוֹ <small><small>(תְּשׁוּבַת הָרֹא''שׁ בְּשֵׁם מַהֲרָ''ם)</small>.</small> </small> וְיֵשׁ מִי שֶׁאוֹמֵר דְּהָנֵי מִלֵּי שֶׁלֹּא נִמְצְאוּ אֶלָּא אֶחָד אוֹ שְׁנַיִם, אֲבָל שְׁלֹשָׁה אוֹ ד', הַכֹּל אָסוּר. <small>הַגָּה: וְדַוְקָא מַאֲכָל דְּאִי אֶפְשָׁר לְסַנְּנוֹ וּלְהָסִיר מֵהֶם הַתּוֹלָעִים; וּמֵאַחַר שֶׁהֻחְזַק בְּתוֹלָעִים כֻּלּוֹ אָסוּר, אֲבָל אִם אֶפְשָׁר לְסַנְּנוֹ, מַעֲבִיר מִשָּׁם הַתּוֹלָעִים הַנִּמְצָאִים שָׁם, וְהַשְּׁאָר מֻתָּר <small><small>(רַשְׁבָּ''א סִימָן קי''ג)</small>.</small> וְעַיֵּן לְקַמָּן סוֹף סִימָן ק'.</small> 

 יְרָקוֹת מְבֻשָּׁלִים שֶׁנִּמְצְאוּ בָּהֶם תּוֹלָעִים, הָרֹטֶב מֻתָּר עַל יְדֵי סִנּוּן <small><small>(פֵּרוּשׁ שֶׁמַּעֲבִירִין בְּמִסְנֶנֶת)</small>,</small> אֲבָל יְרָקוֹת עַצְמָם, אִם מָצָא בָּהֶם ג' פְּעָמִים, יֵשׁ לָחוּשׁ שֶׁמָּא יֵשׁ וְאֵינָם נִכָּרוֹת. 

אִשָּׁה שֶׁנִּמְצָא אַחַר בְּדִיקָתָהּ שֶׁרֶץ הַנִּרְאֶה לָעֵינַיִם כְּגוֹן חֹמֶט, אָסוּר לֶאֱכֹל מִבְּדִיקָתָהּ. אֲבָל אִם לֹא נִמְצְאוּ אֶלָּא תּוֹלָעִים הַמַּתְלִיעִים בְּתוֹךְ הֶעָלִים, שֶׁאֵינָם נִרְאִים אֶלָּא לְאַחַר שְׁלִיקָתָן, מֻתָּר לֶאֱכֹל מִבְּדִיקָתָהּ. 

מִרְקַחַת שֶׁנָּפְלוּ לְתוֹכוֹ נְמָלִים וְעָבְרוּ עֲלֵיהֶם י''ב חֹדֶשׁ, יֵשׁ לְהִסְתַּפֵּק בָּהֶם, מִפָּנָי שֶׁהַדְּבַשׁ דַּרְכּוֹ לְהַעֲמִיד הַדְּבָרִים הַנִּטְמָנִים בְּתוֹכוֹ. 

דְּבַשׁ שֶׁנָּפְלוּ בּוֹ נְמָלִים, יְחַמְּמֶנּוּ עַד שֶׁיִּהְיֶה נִתָּךְ, וִיסַנְּנוֹ. 

חִטִּים מְתֻלָּעִים, מֻתָּר לְטָחֲנָן. וְהוּא שֶׁיְּרַקֵּד הַקֶּמַח לְאוֹר הַיּוֹם. <small>וְכָל תּוֹלַעַת שֶׁיִּרְאֶה שָׁם, יִזְרְקֶנּוּ, וְהַשְּׁאָר מֻתָּר <small><small>(ת''ה סִימָן קע''א)</small>.</small> </small> 

מִינֵי עוֹפוֹת הַגְּדֵלִים בְּאִילָן וּתְלוּיִים בָּאִילָן בְּחַרְטוֹמֵיהֶן, אֲסוּרִים מִשּׁוּם שֶׁרֶץ הַשֹּׁרֵץ עַל הָאָרֶץ <small><small>(וַיִּקְרָא יא, מא, מג)</small>.</small> 

כָּל תּוֹלָעִים הַנִּמְצָאִים בַּבְּהֵמָה, בֵּין שֶׁהֵם בֵּין עוֹר לַבָּשָׂר בֵּין שֶׁהֵם בְּמֵעֶיהָ, אֲסוּרִים. וְהַנִּמְצָאִים בַּדָּגִים בִּמְעֵיהֶם, אֲסוּרִים; בֵּין עוֹר לַבָּשָׂר אוֹ בְּתוֹךְ הַבָּשָׂר, מֻתָּרִים. <small>וַאֲפִלּוּ פֵּרְשׁוּ קְצָת וְחָזְרוּ, מֻתָּרִין, כִּי כֵן רְבִיתַיְהוּ לִפְרֹשׁ קְצָת וְלַחֲזֹר <small><small>(הַגָּהַת שְׁעַרֵי דּוּרָא)</small>.</small> </small> וְהָא דְּאָסְרִינָן, דַּוְקָא דְּמֵחַיִּים, אֲבָל הַגְּדֵלִים בַּבָּשָׂר אַחַר שְׁחִיטָה, אוֹ בְּדָגִים וּגְבִינָה, מֻתָּרִים, כָּל זְמַן שֶׁלֹּא פֵּרְשׁוּ. הִלְכָּךְ, תּוֹלָעִים הַנִּמְצָאִים בִּקְעָרָה, שֶׁנָּפְלוּ מִן הַבָּשָׂר, מֻתָּרִים לְדַעַת הַמַּתִּירִים, וְהוּא שֶׁפֵּרַשׁ מֵת. וְלֹא חַיְשִינָן שֶׁמָּא פֵּרְשׁוּ מֵחַיִּים חוּץ לַחֲתִיכָה, דְּמִסְתָמָא אוֹתָם שֶׁפֵּרְשׁוּ מֵחַיִּים נָפְלוּ כְּשֶהֵדִיחוּ הַבָּשָׂר. וְיֵשׁ מִי שֶׁאוֹסֵר הַתּוֹלָעִים הַמִּתְהַוִּים לְאַחַר שְׁחִיטָה מִכָּל דָּבָר הַטָּעוּן שְׁחִיטָה. <small>הַגָּה: וְנָהֲגוּ לְהָקֵל, כַּסְּבָרָא הָרִאשׁוֹנָה <small><small>(עַל פִּי מָרְדְּכַי דְּפֶרֶק אֵלּוּ טְרֵפוֹת)</small>.</small> עוֹד נוֹהֲגִים בְּתוֹלָעִים שֶׁל גְּבִינָה לְאָכְלָן, אַף עַל פִּי שֶׁקּוֹפְצִין הֵנָּה וָהֵנָּה עַל הַגְּבִינָה. אֲבָל אִם פֵּרְשׁוּ לְגַמְרֵי, אוֹסְרִים אוֹתָן <small><small>(מהרא''י וּבְאָרֹךְ כמ''א דִּין י')</small>.</small> מִיהוּ אִם נִתְעָרְבוּ בִּשְׁאָר מַאֲכָל, וְלֹא יְכוֹלִין לַהֲסִירָן מִשָּׁם, אֵין אוֹסְרִין הַמַּאֲכָל, כִּי יֵשׁ מַתִּירִין אוֹתָם בְּכָל עִנְיָן <small><small>(או''ה שָׁם)</small>.</small> וְטוֹב לְהַחְמִיר בִּמְקוֹם שֶׁאֵין הֶפְסֵד מְרֻבֶּה <small><small>(עד''מ)</small>.</small> </small> 

שֶׁרֶץ שָׂרוּף, מֻתָּר לְאָכְלוֹ מִשּׁוּם רְפוּאָה, דְּעַפְרָא בְּעָלְמָא הוּא. 


Siman 85

סִימָנֵי חֲגָבִים; כָּל שֶׁיֵּשׁ לוֹ ד' רַגְלַיִם וד' כְּנָפַיִם, וּכְנָפָיו חוֹפִין אֶת רֹב אֹרֶךְ גּוּפוֹ וְרֹב הֶקֵּפוֹ, וְיֵשׁ לוֹ שְׁנֵי כְּרָעַיִם לְנַתֵּר <small><small>(פי' לְקַפֵּץ וּלְהַעְתִּיק מִמָּקוֹם לְמָקוֹם)</small></small> בָּהֶם. וַאֲפִלּוּ אֵין לוֹ עַכְשָׁו, וְעָתִיד לְגַדְּלָם לְאַחַר זְמַן. וְאַף עַל פִּי שֶׁיֵּשׁ בּוֹ כָּל הַסִימָנִים הַלָּלוּ, אֵינוֹ מֻתָּר, אֶלָּא אִם כֵּן שְׁמוֹ חָגָב אוֹ שֶׁיֵּשׁ לָהֶם מָסֹרֶת שֶׁשְּׁמוֹ חָגָב. 

חֲגָבִים, אֵינָם טְעוּנִים שְׁחִיטָה. 

צִיר חֲגָבִים טְמֵאִים, מֻתָּר. 


Siman 86

סִימָנֵי בֵּיצִים לְהַכִּיר שֶׁהֵם מֵעוֹף טָהוֹר; אִם שְׁנֵי רָאשֶׁיהָ כַּדִּין אוֹ חַדִּין, אוֹ שֶׁהָיָה חֶלְמוֹן מִבַּחוּץ וְחֶלְבּוֹן מִבִּפְנִים, בְּיָדוּעַ שֶׁהוּא בֵּיצַת עוֹף טָמֵא. וַאֲפִלּוּ אִם יֹאמַר הַמּוֹכֵר שֶׁהֵם מֵעוֹף טָהוֹר, אֵין סוֹמְכִין עָלָיו. וְאִם רֹאשׁוֹ אֶחָד כַּד וְעָגֹל וְרֹאשׁוֹ הַשֵּׁנִי חַד וְעָגֹל וְחֶלְבּוֹן מִבַּחוּץ וְחֶלְמוֹן מִבִּפְנִים, אֶפְשָׁר שֶׁהִיא בֵּיצַת עוֹף טָמֵא וְאֶפְשָׁר שֶׁהִיא בֵּיצַת עוֹף טָהוֹר. לְפִיכָךְ, שׁוֹאֵל לְצַיָּד יִשְׂרָאֵל, <small>אוֹ עוֹבֵד כּוֹכָבִים, <small><small>(טוּר וּבֵית יוֹסֵף בְּשֵׁם ה''ה שֶׁכֵּן כָּתַב בְּשֵׁם הריב''ח)</small></small> </small> הַמּוֹכֵר, אִם אָמַר לוֹ: שֶׁל עוֹף פְּלוֹנִי הוּא, וְאָנוּ מַכִּירִים שֶׁאוֹתוֹ עוֹף טָהוֹר הוּא, סוֹמֵךְ עָלָיו. וְאִם אָמַר: שֶׁל עוֹף טָהוֹר, וְלֹא אָמַר שְׁמוֹ, אֵינוֹ סוֹמֵךְ עָלָיו. לְפִיכָךְ אֵין לוֹקְחִין בֵּיצִים מִן הָעוֹבְדֵי כּוֹכָבִים, אֶלָּא אִם כֵּן הָיָה מַכִּיר אוֹתָם וְיֵשׁ לוֹ בָּהֶם טְבִיעוּת עַיִן שֶׁהֵם בֵּיצֵי עוֹף פְּלוֹנִי טָהוֹר; וְאֵין חוֹשְׁשִׁין לָהֶם שֶׁמָּא הֵם בֵּיצֵי טְרֵפָה אוֹ נְבֵלָה. 

עַכְשָׁו נוֹהֲגִים לִקַּח בֵּיצִים, בִּסְתָם, מִכָּל אָדָם, לְפִי שֶׁאֵין בֵּיצֵי עוֹף טָמֵא מָצוּי בֵּינֵינוּ. <small>הַגָּה: וְדַוְקָא בַּבֵּיצִים הַשְּׁכִיחִים, דְּהַיְנוּ בֵּיצַת תַּרְנְגוֹלִים אוֹ אַוָּזוֹת וְכַיּוֹצֵא בָּהֶן, אֲבָל אֵין לוֹקְחִים בֵּיצִים מֵעוֹפוֹת שֶׁאֵינָם שְׁכִיחִים יוֹתֵר מֵעוֹפוֹת טְמֵאִים, עַד שֶׁיִּרְאֶה בַּסִּימָנִים, כְּמוֹ שֶׁנִּתְבָּאֵר. <small><small>(אָרֹךְ כְּלָל מ''ב)</small>.</small> </small> 

בֵּיצַת נְבֵלָה וּטְרֵפָה, אֲפִלּוּ נִגְמְרָה, שֶׁכַּיּוֹצֵא בָּהּ נִמְכֶּרֶת בַּשּׁוּק, אֲסוּרָה. וַאֲפִלּוּ נִתְעָרְבָה בְּאֶלֶף, כֻּלָּן אֲסוּרוֹת. אֲבָל סָפֵק אִם הִיא בֵּיצַת נְבֵלָה אוֹ אִם הִיא בֵּיצַת שְׁחוּטָה, מֻתֶּרֶת, אֲפִלּוּ בְּלֹא תַּעֲרֹבֶת. אֲבָל סָפֵק אִם הִיא בֵּיצַת טְרֵפָה אוֹ בֵּיצַת שְׁחוּטָה, אֲסוּרָה. <small>הַגָּה: וְאִם נִשְׁחֲטָה הַתַּרְנְגֹלֶת וְנִמְצֵאת טְרֵפָה, דִּין בֵּיצִים כְּדִין חָלָב שֶׁנֶּחְלַב מִבְּהֵמָה <small><small>(בֵּית יוֹסֵף)</small>.</small> וְעַיֵּן לְעֵיל סִימָן פ''א.</small> 

הִכָּה תַּרְנְגֹלֶת עַל זְנָבָהּ וְהִפִּילָה בֵּיצָתָהּ קֹדֶם שֶׁנִּגְמְרָה, מֻתֶּרֶת, וְאֵין כָּאן מִשּׁוּם אֵבֶר מִן הַחַי. וְהוּא שֶׁאֵינָהּ מְעֹרָה בְּגִידִין. 

בֵּיצַת עוֹף טָמֵא שֶׁנִּתְבַּשְּׁלָה עִם אֲחֵרוֹת, אִם הִיא בִּקְלִפָּתָהּ, אֵינָהּ אוֹסֶרֶת. וְאִם הִיא קְלוּפָה, אוֹסֶרֶת, <small>וְאִם הִיא נְקוּבָה, דִּינָה כִּקְלוּפָה <small><small>(אָרֹךְ כְּלָל מ''ב וְהַגָּ''ה ש''ד)</small></small> </small> וְצָרִיךְ ס'' א בֵּיצִים שֶׁל הֶתֵּר כְּנֶגְדָּהּ לְבַטְּלָהּ, <small>וַאֲפִלּוּ אֵינָהּ שְׁלֵמָה רַק טְרוּפָה <small><small>(בְּאָרֹךְ וּבֵית יוֹסֵף בְּשֵׁם הָרַשְׁבָּ''א)</small>.</small> </small> וְאִם נִתְבַּשְּׁלָה בְּתַבְשִׁיל שֶׁל הֶתֵּר, אֵין צָרִיךְ אֶלָּא שִׁשִּׁים מִן הַתַּבְשִׁיל, לְבַטְּלָהּ. וּבֵיצָה שֶׁיֵּשׁ בָּהּ אֶפְרוֹחַ אוֹ דָּם, אוֹסֶרֶת הַמִּתְבַּשֵּׁל עִמָּהּ, אֲפִלּוּ אִם אֵינָהּ קְלוּפָה. <small>הַגָּה: וּקְלִפּוֹת הָאִסּוּר מִצְטָרְפִים גַּם עִם הַהֶתֵּר לְבַטֵּל הָאִסּוּר, וְכָל שֶׁכֵּן קְלִפּוֹת הַהֶתֵּר. <small><small>(תא''ו נט''ו וירושלמי וש''ס עי' ס''ק י''ד)</small>.</small> וְע''ל סִימָן צ''ט.</small> 

בֵּיצַת טְרֵפָה וּנְבֵלָה, דִּינָה כְּדִין בֵּיצַת עוֹף טָמֵא, דְּכָל שֶׁאֵינָהּ קְלוּפָה וְנִתְבַּשְּׁלָה עִם אֲחֵרוֹת אֵינָהּ אוֹסֶרֶת, דְּמַיָּא דְּבֵיעֵי בְּעָלְמָא הוּא. <small>הַגָּה: וְיֵשׁ אוֹמְרִים דְּכָל בֵּיצִים דִּינָם שָׁוֶה וְאוֹסְרִים, אֲפִלּוּ אֵינָם קְלוּפִים <small><small>(טוּר בְּשֵׁם בה''ת וְרֹב הַפּוֹסְקִים)</small>.</small> וְכֵן יֵשׁ לִנְהֹג בְּמָקוֹם שֶׁאֵין הֶפְסֵד מְרֻבֶּה, אֲבָל בְּהֶפְסֵד מְרֻבֶּה יֵשׁ לִסְמֹךְ אַמְּקִלִּין.</small> 

אֶפְרוֹחַ שֶׁנּוֹלַד מִבֵּיצַת נְבֵלָה וּטְרֵפָה, מֻתָּר. <small>הַגָּה: וְיֵשׁ אוֹמְרִים דְּלֹא נְהִיגִין כֵּן <small><small>(בְּאָרֹךְ)</small>.</small> וּלְכַתְּחִילָה יִזָּהֵר.</small> 

בֵּיצַת עוֹף טָמֵא שֶׁהִתְחִיל הָעוֹף לְהִתְרַקֵּם בָּהּ, לוֹקִים עָלֶיהָ מִשּׁוּם שֶׁרֶץ הָעוֹף <small><small>(וַיִּקְרָא יא, כ, כג)</small>.</small> וּבֵיצַת עוֹף טָהוֹר שֶׁהִתְחִיל הָעוֹף לְהִתְרַקֵּם בָּהּ, וַאֲכָלָהּ, הָיוּ מַכִּין אוֹתוֹ מַכַּת מַרְדוּת. 

טְרֵפָה אֵינָהּ יוֹלֶדֶת. לְפִיכָךְ עוֹף שֶׁהוּא סְפֵק טְרֵפָה וְהֵטִיל בֵּיצִים, מַשְׁהִין אוֹתוֹ עַד שֶׁיָּטִיל כָּל בֵּיצָיו שֶׁטּוֹעֵן כְּבָר; אִם יִטְעֹן פַּעַם אַחֶרֶת, כְּשֵׁרָה. וְנֵדַע זֶה, כְּשֶׁשָּׁהֲתָה בֵּין סוֹף לֵדָה לִתְחִלַּת לֵדָה כ'' א יוֹם שְׁלֵמִים, כִּי כֵן זְמַן עִבּוּרָהּ. וְהוּא הַדִּין לְתַרְנְגֹלֶת שֶׁלֹּא יָלְדָה מֵעוֹלָם שֶׁנּוֹלַד בָּהּ סְפֵק טְרֵפוּת, שֶׁאִם יָלְדָה אַחַר כ'' א יוֹם מִזְּמַן שֶׁנּוֹלַד בָּהּ סְפֵק טְרֵפוּת, הִיא וְהַבֵּיצִים מֻתָּרִים <small><small>(אֹרְחַת חַיִּים מְבִיאוֹ בֵּית יוֹסֵף בְּסוֹף סִימָן נ''ז)</small>.</small> 

אֵין מוֹכְרִין בֵּיצַת נְבֵלָה וּטְרֵפָה לְעוֹבֵד כּוֹכָבִים, שֶׁמָּא יַחֲזֹר וְיִמְכְּרֵם לְיִשְׂרָאֵל. כֵּיצַד יַעֲשֶׂה, יִטְרְפֶנָּה בִּקְעָרָה וְיִמְכְּרֶנָּה לְעוֹבֵד כּוֹכָבִים, שֶׁאָז וַדַּאי לֹא יִקְנֶה אוֹתָהּ יִשְׂרָאֵל מִמֶּנּוּ. בַּמֶּה דְּבָרִים אֲמוּרִים, שֶׁרוֹאִים אוֹתָהּ טְרוּפָה בְּיָדוֹ, שֶׁיֵּשׁ לָחוּשׁ שֶׁיִּשְׂרָאֵל מְכָרָהּ לוֹ מִפְּנֵי שֶׁהִיא טְרֵפָה. אֲבָל מֻתָּר לִקְנוֹת מִמֶּנּוּ פַּת שֶׁנִּלּוֹשׁ בְּבֵיצִים, בְּמָקוֹם שֶׁנּוֹהֲגִין לֶאֱכֹל פַּת שֶׁל עוֹבֵד כּוֹכָבִים, כֵּיוָן שֶׁאֵין רוֹאִים אוֹתָהּ טְרוּפָה בְּיָדוֹ. <small>הַגָּה: וְיֵשׁ אוֹמְרִים דְּעַכְשָׁיו דְּאֵין נִזְהָרִין מִפַּת שֶׁל עוֹבֵד כּוֹכָבִים, אֵין לִמְכֹּר לְעוֹבֵד כּוֹכָבִים בֵּיצָה אֲסוּרָה, אֲפִלּוּ טְרוּפָה, דְּחַיְשִׁינָן שֶׁמָּא יְעָרְבֶנָּה עִם פַּת וְיִמְכְּרֶנָּה לְיִשְׂרָאֵל <small><small>(אָרֹךְ כְּלָל מ''ב וּמ''ד בְּשֵׁם סמ''ק)</small>.</small> וְהָכֵי נָהוּג בְּמָקוֹם דְּנוֹהֲגִין לַעֲשׂוֹת הַפַּת עִם בֵּיצִים וְנוֹהֲגִין בּוֹ הֶתֵּר לִקְנוֹתוֹ, אֲבָל בִּשְׁאָר מְקוֹמוֹת אֵין לָחוּשׁ. </small> 


Siman 87

כָּתוּב בַּתּוֹרָה: לֹא תְבַשֵּׁל גְּדִי בַּחֲלֵב אִמּוֹ <small><small>(שְׁמוֹת כג, יט, לד, כו, דְּבָרִים יד, כא)</small></small> ג' פְּעָמִים; אֶחָד לְאִסוּר בִּשּׁוּל, וְאֶחָד לְאִסוּר אֲכִילָה, וְאֶחָד לְאִסוּר הֲנָאָה. וְהוֹצִיא אֲכִילָה בִּלְשׁוֹן בִּשּׁוּל, לוֹמַר שֶׁאֵינוֹ אָסוּר מִן הַתּוֹרָה אֶלָּא דֶּרֶךְ בִּשּׁוּל, אֲבָל מִדְּרַבָּנָן אָסוּר בְּכָל עִנְיָן. <small>כָּל בָּשָׂר בְּחָלָב שֶׁאֵינוֹ אָסוּר מִן הַתּוֹרָה, מֻתָּר בַּהֲנָאָה. <small><small>(טוּר וְאָרֹךְ כְּלָל ל')</small>.</small> </small> 

גְּדִי, לָאו דַּוְקָא, דְּהוּא הַדִּין שׁוֹר, שֶׂה וָעֵז. וְלֹא שְׁנָא בַּחֲלֵב אֵם, וְלֹא שְׁנָא בַּחֲלֵב אַחֶרֶת, אֶלָּא שֶׁדִּבֵּר הַכָּתוּב בַּהֹוֶה. 

אֵינוֹ נוֹהֵג אֶלָּא בִּבְשַׂר בְּהֵמָה טְהוֹרָה בַּחֲלֵב בְּהֵמָה טְהוֹרָה, אֲבָל בְּשַׂר טְהוֹרָה בַּחֲלֵב טְמֵאָה, אוֹ בְּשַׂר טְמֵאָה בַּחֲלֵב טְהוֹרָה, מֻתָּרִים בְּבִשּׁוּל וּבַהֲנָאָה. וּבְשַׂר חַיָּה וָעוֹף, אֲפִלּוּ בַּחֲלֵב טְהוֹרָה, מֻתָּר בְּבִשּׁוּל, וּבַהֲנָאָה; וְאַף בַּאֲכִילָה אֵינוֹ אָסוּר, אֶלָּא מִדְּרַבָּנָן. אֲבָל דָּגִים וַחֲגָבִים, אֵין בָּהֶם אִסוּר, אֲפִלּוּ מִדְּרַבָּנָן. <small>הַגָּה: וְנָהֲגוּ לַעֲשׂוֹת חָלָב מִשְּׁקֵדִים וּמַנִּיחִים בָּהּ בְּשַׂר עוֹף, הוֹאִיל וְאֵינוֹ רַק מִדְּרַבָּנָן. אֲבָל בְּשַׂר בְּהֵמָה, יֵשׁ לְהַנִּיחַ אֵצֶל הַחָלָב שְׁקֵדִים, מִשּׁוּם מַרְאִית הָעַיִן, כְּמוֹ שֶׁנִּתְבָּאֵר לְעֵיל סִימָן ס''ו לְעִנְיַן דָּם <small><small>(ד''ע)</small>.</small> </small> 

אָסוּר לְבַשֵּׁל בַּחֲלֵב אִשָּׁה, מִפְּנֵי מַרְאִית הָעַיִן. וְאִם נָפַל לְתוֹךְ הַתַּבְשִׁיל, בָּטֵל, וְאֵין צָרִיךְ שִׁעוּר. <small>הַגָּה: וְנִרְאֶה לְפִי זֶה, דְּכָל שֶׁכֵּן דְּאָסוּר לְבַשֵּׁל לְכַתְּחִלָּה בַּחֲלֵב טְמֵאָה, אוֹ בָּשָׂר טָמֵא בְּחָלָב טָהוֹר <small><small>(ד''ע)</small></small> וְדַוְקָא בְּשַׂר בְּהֵמָה, אֲבָל בְּעוֹף, דְּרַבָּנָן, אֵין לָחוּשׁ.</small> 

בֵּיצִים הַנִּמְצָאִים בְּעוֹפוֹת, אִם הֵם גְמוּרוֹת דְּהַיְנוּ שֶׁיֵּשׁ לָהֶם חֶלְבּוֹן וְחֶלְמוֹן, אַף עַל פִּי שֶׁהִיא מְעֹרָה בְּגִידִים, הֲרֵי זוֹ גְּמוּרָה וּמֻתָּר לְאָכְלָהּ בְּחָלָב. אֲבָל אִם אֵין לָהּ אֶלָּא חֶלְמוֹן, אָסוּר לְבַשְּׁלָם בְּחָלָב. אֲבָל אִם אֲכָלָם בִּפְנֵי עַצְמָם, מֻתָּר לֶאֱכֹל אַחֲרֵיהֶם גְּבִינָה אוֹ חָלָב. 

הַמְעֻשָּׁן וְהַמְבֻשָּׁל בְּחַמֵּי טְבֶרְיָא, אֵין לוֹקִין עָלָיו. וְכֵן הַמְבַשֵּׁל בָּשָׂר בְּמֵי חָלָב, אוֹ בַּחֲלֵב מֵתָה, אוֹ בַּחֲלֵב זָכָר, אוֹ שֶׁבִּשֵּׁל דָּם בְּחָלָב, פָּטוּר, וְאֵין לוֹקִין עַל אֲכִילָתוֹ מִשּׁוּם בָּשָׂר בְּחָלָב. <small>הַגָּה: וַחֲלֵב זָכָר לֹא מִקְּרֵי חָלָב כְּלָל. וְאִם נָפַל לְתוֹךְ קְדֵרָה שֶׁל בָּשָׂר, אֵינוֹ אוֹסֵר. אֲבָל חֲלֵב מֵתָה, וּמֵי חָלָב, אוֹסְרִים הַמַּאֲכָל כְּמוֹ חָלָב עַצְמָהּ. וַאֲפִלּוּ בְּבִשּׁוּל, יֵשׁ לֶאֱסֹר לְכַתְּחִלָּה <small><small>(כֵּן מַשְׁמָע בְּאָרֹךְ כְּלָל ל''א)</small>.</small> יֵשׁ אוֹמְרִים דְּאָסוּר לַחְתּוֹת הָאֵשׁ תַּחַת קְדֵרָה שֶׁל עוֹבֵד כּוֹכָבִים, לְפִי שֶׁהֵם מְבַשְּׁלִים בָּהֶם פְּעָמִים חָלָב, פְּעָמִים בָּשָׂר, וְהַמְחַתֶּה תַּחַת קְדֵרָה שֶׁלָּהֶם בָּא לִידֵי בִּשּׁוּל בָּשָׂר בְּחָלָב <small><small>(הַגָּהַת מָרְדְּכַי פ' הַצְלָמִים)</small>.</small> עוֹד כָּתְבוּ דְּאֵין לְעָרֵב מַיִם שֶׁהֵדִיחוּ בָּהֶם כְּלִי בָּשָׂר עִם מַיִם שֶׁהֵדִיחוּ בָּהֶם כְּלֵי חָלָב, וְלִתֵּן לִפְנֵי בְּהֵמָה, דַּאֲסוּרִים בַּהֲנָאָה <small><small>(מהרי''ו)</small>.</small> עוֹד כָּתְבוּ, דְּהַכְּלִי שֶׁעוֹשִׂין בּוֹ מַיִם לַחֲפִיפַת הָרֹאשׁ, אֵין לְשַׁמֵּשׁ בּוֹ, דְּעוֹשִׂין אוֹתָהּ מֵאֵפֶר שֶׁעַל הַכִּירָה וּרְגִילוּת הוּא לְהִתְעָרֵב שָׁם בָּשָׂר וְחָלָב. <small><small>(מהרי''ל)</small>.</small> וְלָכֵן יֵשׁ לֶאֱסֹר גַּם כֵּן לְהִשְׁתַּמֵּשׁ מִן הַקְּדֵרוֹת שֶׁל הַתַּנּוּרִים שֶׁבְּבֵית הַחֹרֶף, מִשּׁוּם דְּנִתָּזִים עֲלֵיהֶם לִפְעָמִים בָּשָׂר וְחָלָב מִן הַקְּדֵרוֹת שֶׁמְּבַשְּׁלִים בַּתַּנּוּרִים <small><small>(מהרי''ו)</small>.</small> וּבְדִיעֲבַד אֵין לָחוּשׁ בְּכָּל זֶה. וְאַף לְכַתְּחִלָּה אֵין בָּזֶה אֶלָּא חֻמְרוֹת בְּעָלְמָא, וְהַמֵּקֵל לֹא הִפְסִיד.</small> 

הַמְּבַשֵּׁל שְׁלִיל בְּחָלָב, חַיָּב. וְכֵן הָאוֹכְלוֹ. אֲבָל הַמְּבַשֵּׁל שִׁלְיָא, אוֹ עוֹר וְגִידִים וַעֲצָמוֹת וְעִקְּרֵי קַרְנַיִם וּטְלָפַיִם הָרַכִּים, פָּטוּר. וְכֵן הָאוֹכְלָם, פָּטוּר. 

יֵשׁ מִי שֶׁאוֹמֵר, דְּנַסְיוּבֵי דַּחֲלָבָא <small><small>(פי' חָלָב הַמִּתְמַצֶה מִקִפְאוֹן הַגְּבִינָה)</small>,</small> אֵינָם בִּכְּלָל מֵי חָלָב, וְאָסוּר מִן הַתּוֹרָה. אֶלָּא מֵי חָלָב הַיְנוּ אַחַר שֶׁעוֹשִׂים הַגְּבִינוֹת מְבַשְּׁלִים הַנַּסְיוּבֵי, וְהָאֹכֶל צָף מִלְּמַעְלָה, וְלֹא נִשְׁאָר בּוֹ אֶלָּא מַיִם בְּעָלְמָא. זֶהוּ הַנִּקְרָא מֵי חָלָב. 

חָלָב הַנִּמְצָא בַּקֵּבָה, אֵינוֹ חָלָב, וּמֻתָּר לְבַשֵּׁל בּוֹ בָּשָׂר אֲפִלּוּ בַּצָּלוּל שֶׁבָּהּ <small><small>(טוּר בְּשֵׁם רִי''ף וְרַמְבַּ''ם)</small>.</small> וְיֵשׁ מִי שֶׁאוֹסֵר, <small><small>(תוס' ורא''ש ור''ת ורשב''א ור''ן)</small> <small>וְכֵן נוֹהֲגִין.</small> </small> 

חָלָב הַנִּמְצָא בַּקֵּבָה <small>לְכַתְּחִלָּה אֵין לְהִנִּיחוֹ בַּקֵּבָה עַד שֶׁיִּצְטַּנֵּן הֶחָלָב בְּתוֹךְ הַקֵּבָה <small><small>(אָרֹךְ כְּלָל י''ח בְּשֵׁם רַבִּי שִׂמְחָה וְהַגָּהַת אֲשֵׁרִי)</small>,</small> אֲבָל בְּדִיעֲבַד אֵין לָחוּשׁ עַד שֶׁנִּמְלַח בְּקֵבָתָהּ, אוֹ שֶׁעָמַד בּוֹ יוֹם אֶחָד, אָסוּר לְהַעֲמִיד בּוֹ. הַגָּה: וְאִם הֶעֱמִיד בּוֹ, אִם הוּא הַצָּלוּל אוֹסֵר כָּל הַגְּבִינוֹת עַד שֶׁיְּהֵא ס' בֶּחָלָב שֶׁהֶעֱמִיד נֶגֶד הַקֵּבָה הָאֲסוּרָה. וְאִם הָיָה ס' בֶּחָלָב, הַכֹּל מֻתָּר. וְאִם הָיָה הַקֵּבָה קְרוּשָׁה, אֵינָהּ אוֹסֶרֶת כְּלוּם, אֲפִלּוּ לֹא הָיָה ס' בֶּחָלָב נֶגֶד הַקֵּבָה. <small><small>(לְדַעַת רַבֵּנוּ תָּם)</small>.</small> וְאִם הָיָה הַקֵּבָה צָלוּל מִתְּחִלָּה, וְנִקְרַשׁ, יֵשׁ לוֹ דִּין צָלוּל <small><small>(בֵּית יוֹסֵף בְּשֵׁם רַשְׁבָּ''א וּבְשֵׁם הַפּוֹסְקִים)</small>.</small> וְיֵשׁ מְקִלִּין בְּזֶה <small><small>(ש''ד בְּבֵית יוֹסֵף בְּשֵׁם הַמָּרְדְּכַי)</small>,</small> וּבִמְקוֹם הֶפְסֵד יֵשׁ לְהָקֵל. עוֹר הַקֵּבָה, לִפְעָמִים מוֹלְחִים אוֹתוֹ וּמְיַבְּשִׁין אוֹתוֹ, וְנַעֲשֶׂה כְּעֵץ, וּמְמַלְּאִים אוֹתוֹ חָלָב, מֻתָּר; דְּמֵאַחַר שֶׁנִּתְיַבֵּשׁ הָוֵי כְּעֵץ בְּעָלְמָא, וְאֵין בּוֹ לַחְלוּחִית בָּשָׂר <small><small>(בֵּית יוֹסֵף בְּשֵׁם שִׁבּוֹלֵי לֶקֶט)</small>.</small> </small> 

אִם הֶעֱמִיד גְּבִינָה בְּעוֹר קֵבַת כְּשֵׁרָה, יֵשׁ בָּהּ טַעַם בָּשָׂר, אֲסוּרָה. וְאִם לָאו, מֻתֶּרֶת. אֲבָל הַמַּעֲמִיד בְּעוֹר קֵבַת נְבֵלָה, וּטְרֵפָה, וּבְהֵמָה טְמֵאָה, אוֹסֵר בְּכָל שֶׁהוּא. <small>הַגָּה: מִשּׁוּם דְּדָבָר הָאָסוּר בְּעַצְמוֹ, וּמַעֲמִיד, אֲפִלּוּ בְּאֶלֶף לֹא בָּטִיל <small><small>(כ''כ בֵּית יוֹסֵף לְדַעַת הָרַשְׁבָּ''א וְהָרַ''ן)</small>.</small> וְדַוְקָא שֶׁלֹּא הָיָה שָׁם מַעֲמִיד אַחֵר, רַק הָאָסוּר, אֲבָל אִם הָיָה שָׁם גַּם כֵּן מַעֲמִיד הֶתֵּר, הָוֵי זֶה וָזֶה גּוֹרֵם, וּמֻתָּר אִם אִכָּא ס' נֶגֶד הָאָסוּר <small><small>(מִמַּשְׁמָעוּת הַמָּרְדְּכַי)</small>.</small> </small> 


Siman 88

אֲפִלּוּ בְּשַׂר חַיָּה וָעוֹף, אָסוּר לְהַעֲלוֹת עַל שֻׁלְחָן שֶׁאוֹכֵל עָלָיו גְּבִינָה, שֶׁלֹּא יָבוֹא לְאָכְלָם יַחַד. אֲבָל בַּשֻּׁלְחָן שֶׁסֻדַּר עָלָיו הַתַּבְשִׁיל, מֻתָּר לִתֵּן זֶה בְּצַד זֶה. 

הָא דְּאָסוּר לְהַעֲלוֹתוֹ עַל הַשֻּׁלְחָן, דַּוְקָא בִּשְׁנֵי בְּנֵי אָדָם הַמַּכִּירִים זֶה אֶת זֶה, אֲפִלּוּ הֵם מַקְפִּידִים זֶה עַל זֶה; אֲבָל אַכְסְנָאִים, שֶׁאֵין מַכִּירִין זֶה אֶת זֶה, מֻתָּר. וַאֲפִלּוּ הַמַּכִּירִים, אִם עָשׂוּ שׁוּם הֶכֵּר, כְּגוֹן שֶׁכָּל אֶחָד אוֹכֵל עַל מַפָּה שֶׁלּוֹ, אוֹ אֲפִלּוּ אוֹכְלִים עַל מַפָּה אַחַת וְנוֹתְנִים בֵּינֵיהֶם פַּת לְהֶכֵּר, מֻתָּר. <small>הַגָּה: וְדַוְקָא שֶׁאֵין אוֹכְלִין מִן הַפַּת הַמֻּנָּח בֵּינֵיהֶם לְהֶכֵּר, אֲבָל אִם אוֹכְלִין מִמֶּנּוּ, לֹא הָוֵי הֶכֵּר, דִּבְלָאו הָכֵי הַפַּת שֶׁאוֹכְלִין מִמֶּנּוּ מֻנָּח עַל הַשֻּׁלְחָן <small><small>(אָרֹךְ וְהַגָּהוֹת אֲשֵׁרִ''י)</small>.</small> אֲבָל אִם נָתְנוּ בֵּינֵיהֶם כְּלִי שֶׁשּׁוֹתִין מִמֶּנּוּ, וּבְלָאו הָכֵי אֵין דַּרְכּוֹ לִהְיוֹת עַל הַשֻּׁלְחָן, הָוֵי הֶכֵּר אַף עַל פִּי שֶׁשּׁוֹתִין מִן הַכְּלִי <small><small>(בֵּית יוֹסֵף בְּא''ח סִימָן קע''ג)</small>.</small> וְכָל שֶׁכֵּן אִם נָתְנוּ שָׁם מְנוֹרָה, אוֹ שְׁאָר דְּבָרִים שֶׁעַל הַשֻּׁלְחָן, דְּהָוֵי הֶכֵּר. וְיִהְיוּ זְהִירִים שֶׁלֹּא לִשְׁתּוֹת מִכְּלִי אֶחָד, מִשּׁוּם שֶׁהַמַּאֲכָל נִדְבָּק בַּכְּלִי <small><small>(הַגָּ''ה אֲשֵׁרִ''י ואו''ה)</small>.</small> וְכָל שֶׁכֵּן שֶׁלֹּא יֹאכְלוּ מִפַּת אַחַת. וְכֵן נוֹהֲגִין לְיַחֵד כְּלִי שֶׁל מֶלַח לְכָל אֶחָד בִּפְנֵי עַצְמוֹ, כִּי לִפְעָמִים טוֹבְלִים בְּמֶלַח וְנִשְׁאֲרוּ שִׁיוּרֵי מַאֲכָל בְּמֶלַח.</small> 


Siman 89

אָכַל בָּשָׂר, אֲפִלּוּ שֶׁל חַיָּה וָעוֹף, לֹא יֹאכַל גְּבִינָה אַחֲרָיו עַד שֶׁיִּשְׁהֶה שֵׁשׁ שָׁעוֹת. וַאֲפִלּוּ אִם שָׁהָה כַּשִּׁעוּר, אִם יֵשׁ בָּשָׂר בֵּין הַשִּׁנַּיִם, צָרִיךְ לַהֲסִירוֹ. וְהַלּוֹעֵס לְתִינוֹק, צָרִיךְ לְהַמְתִּין. <small>הַגָּה: וְאִם מָצָא אַחַר כָּךְ בָּשָׂר שֶׁבֵּין הַשִּׁנַּיִם, וּמְסִירוֹ, צָרִיךְ לְהָדִיחַ פִּיו קֹדֶם שֶׁיֹּאכַל גְּבִינָה <small><small>(הר''ן פכ''ה)</small>.</small> וְיֵשׁ אוֹמְרִים דְּאֵין צְרִיכִין לְהַמְתִּין שֵׁשׁ שָׁעוֹת, רַק מִיָּד אִם סִלֵּק וּבֵרַךְ בִּרְכַת הַמָּזוֹן, מֻתָּר עַל יְדֵי קִנּוּחַ וַהֲדָחָה <small><small>(תוס' וּמָרְדְּכַי פכ''ה וְהַגָּהוֹת אֲשֵׁרִ''י וְהג''ה מַיְמוֹנִי פ''ט דמ''א וְראבי''ה)</small>.</small> וְהַמִּנְהָג הַפָּשׁוּט בִּמְדִינוֹת אֵלּוּ, לְהַמְתִּין אַחַר אֲכִילַת הַבָּשָׂר שָׁעָה אַחַת, וְאוֹכְלִין אַחַר כָּךְ גְּבִינָה. מִיהוּ צְרִיכִים לְבָרֵךְ גַּם כֵּן בִּרְכַת הַמָּזוֹן אַחַר הַבָּשָׂר <small><small>(עַל פִּי הָאָרֹךְ וְהַגָּהוֹת ש''ד)</small>,</small> דְּאָז הָוֵי כִּסְעֻדָּה אַחֶרֶת, דְּמֻתָּר לֶאֱכֹל לְדִבְרֵי הַמְקִלִּין. אֲבָל בְּלֹא בִּרְכַּת הַמָּזוֹן, לֹא מֵהָנֵי הַמְתָּנַת שָׁעָה. וְאֵין חִלּוּק אִם הִמְתִּין הַשָּׁעָה קֹדֶם בִּרְכַת הַמָּזוֹן, אוֹ אַחַר כָּךְ <small><small>(ד''ע ממהרא''י וְלַאֲפוּקֵי או''ה)</small>.</small> וְאִם מָצָא בָּשָׂר בֵּין שִׁנָּיו, אַחַר הַשָּׁעָה, צָרִיךְ לְנַקְּרוֹ וְלַהֲסִירוֹ <small><small>(ד''ע מִמַּשְׁמָעוּת הר''ן הנ''ל)</small>.</small> וְיֵשׁ אוֹמְרִים דְּאֵין לְבָרֵךְ בִּרְכַת הַמָּזוֹן עַל מְנַת לֶאֱכֹל גְּבִינָה <small><small>(אָרֹךְ בְּשֵׁם מהר''ח)</small>,</small> אֲבָל אֵין נִזְהָרִין בָּזֶה. וְיֵשׁ מְדַקְדְּקִים לְהַמְתִּין שֵׁשׁ שָׁעוֹת אַחַר אֲכִילַת בָּשָׂר לִגְבִינָה, וְכֵן נָכוֹן לַעֲשׂוֹת.</small> 

אָכַל גְּבִינָה, מֻתָּר לֶאֱכֹל אַחֲרָיו בָּשָׂר, מִיָּד, וּבִלְבַד שֶׁיְּעַיֵּן יָדָיו שֶׁלֹּא יְהֵא שׁוּם דָּבָר מֵהַגְּבִינָה נִדְבָּק בָּהֶם. וְאִם הָיָה בַּלַּיְלָה, שֶׁאֵינוֹ יָכוֹל לְעַיֵּן אוֹתָם הֵיטֵב, צָרִיךְ לְרָחֲצָם. וְצָרִיךְ לְקַנֵּחַ פִּיו וְלַהֲדִיחוֹ. וְהַקִּנּוּחַ הוּא שֶׁיִּלְעֹס פַּת וִיקַנַּח בּוֹ פִּיו יָפֶה, וְכֵן בְּכָל דָּבָר שֶׁיִּרְצֶה, חוּץ מִקִּמְחָא וְתַמְרֵי וְיַרְקָא, לְפִי שֶׁהֵם נִדְבָּקִים בַּחֲנִיכַיִם <small><small>(פי' מָקוֹם לְמַעְלָה מִבֵּית הַבְּלִיעָה קָרוֹב לַשִּׁנַּיִם)</small></small> וְאֵין מְקַנְּחִים יָפֶה. וְאַחַר כָּךְ יָדִיחַ פִּיו בְּמַיִם אוֹ בְּיַיִן. בַּמֶּה דְּבָרִים אֲמוּרִים, בִּבְשַׂר בְּהֵמָה וְחַיָּה. אֲבָל אִם בָּא לֶאֱכֹל בְּשַׂר עוֹף, אַחַר גְּבִינָה, אֵינוֹ צָרִיךְ לֹא קִנּוּחַ וְלֹא נְטִילָה. <small>הַגָּה: וְיֵשׁ מַחְמִירִין אֲפִלּוּ בְּבָשָׂר אַחַר גְּבִינָה <small><small>(מָרְדְּכַי בְּשֵׁם מַהֲרַ''ם וּבֵית יוֹסֵף בְּא''ח סִימָן קע''ג)</small>,</small> וְכֵן נוֹהֲגִין שֶׁכָּל שֶׁהַגְּבִינָה קָשָׁה אֵין אוֹכְלִין אַחֲרֶיהָ אֲפִלּוּ בְּשַׂר עוֹף, כְּמוֹ בִּגְבִינָה אַחַר בָּשָׂר. <small><small>(וְכֵן הוּא בַּזֹּהַר)</small>.</small> וְיֵשׁ מְקִלִּין. וְאֵין לִמְחוֹת, רַק שֶׁיַּעֲשׂוּ קִנּוּחַ וַהֲדָחָה וּנְטִילַת יָדַיִם. מִיהוּ טוֹב לְהַחְמִיר.</small> 

אָכַל תַּבְשִׁיל שֶׁל בָּשָׂר, מֻתָּר לֶאֱכֹל אַחֲרָיו תַּבְשִׁיל שֶׁל גְּבִינָה; וְהַנְּטִילָה בֵּינֵיהֶם אֵינָהּ אֶלָּא רְשׁוּת. <small>וְיֵשׁ מַצְרִיכִים נְטִילָה <small><small>(שְׁעָרִים וְהַגָּהוֹת ש''ד)</small>.</small> </small> אֲבָל אִם בָּא לֶאֱכֹל הַגְּבִינָה עַצְמָהּ אַחַר תַּבְשִׁיל שֶׁל בָּשָׂר, אוֹ הַבָּשָׂר עַצְמוֹ אַחַר תַּבְשִׁיל שֶׁל גְּבִינָה, חוֹבָה לִטֹּל יָדָיו. <small>הַגָּה: וְשֻׁמָּן שֶׁל בָּשָׂר, דִּינוֹ כְּבָשָׂר עַצְמוֹ <small><small>(רַשְׁבָּ''א סִימָן ש''ז וּמָרְדְּכַי וְהַגָּהַת ש''ד)</small>.</small> וְנָהֲגוּ עַכְשָׁו לְהַחְמִיר שֶׁלֹּא לֶאֱכֹל גְּבִינָה אַחַר תַּבְשִׁיל בָּשָׂר, כְּמוֹ אַחַר בָּשָׂר עַצְמוֹ, וְאֵין לְשַׁנּוֹת וְלִפְרֹץ גָּדֵר <small><small>(אָרֹךְ וּבֵית יוֹסֵף)</small>.</small> מִיהוּ אִם אֵין בָּשָׂר בַּתַּבְשִׁיל, רַק שֶׁנִּתְבַּשֵּׁל בִּקְדֵרָה שֶׁל בָּשָׂר, מֻתָּר לֶאֱכֹל אַחֲרָיו גְּבִינָה <small><small>(שָׁם)</small>,</small> וְאֵין בּוֹ מִנְהָג לְהַחְמִיר. וְכֵן נוֹהֲגִין לֶאֱכֹל בָּשָׂר אַחַר תַּבְשִׁיל שֶׁיֵּשׁ בּוֹ גְּבִינָה אוֹ חָלָב, מִיהוּ יֵשׁ לִטֹּל יָדָיו בֵּינֵיהֶם, וַאֲפִלּוּ לֹא יֹאכַל בָּשָׂר מַמָּשׁ רַק תַּבְשִׁיל שֶׁל בָּשָׂר אַחַר תַּבְשִׁיל שֶׁל גְּבִינָה, אִם נָגַע בָּהֶן בְּיָדָיו <small><small>(בִּשְׁעָרִים וְהג''ה שַׁעֲרֵי דּוּרָא)</small>. </small> שַׁמָּשׁ הַמְשַׁמֵּשׁ בִּסְעֻדָּה וְנוֹגֵעַ בָּאֳכָלִין, אֵינוֹ צָרִיךְ נְטִילָה, דְּלֹא הִצְרִיכוּ נְטִילָה רַק לָאוֹכְלִים <small><small>(בֵּית יוֹסֵף בְּשֵׁם רַשִׁ''י)</small>.</small> </small> 

מִי שֶׁאָכַל גְּבִינָה וְרוֹצֶה לֶאֱכֹל בָּשָׂר, צָרִיךְ לְבַעֵר מֵעַל הַשֻּׁלְחָן שִׁיּוּרֵי פַּת שֶׁאָכְלוּ עִם הַגְּבִינָה. וְאָסוּר לֶאֱכֹל גְּבִינָה עַל מַפָּה שֶׁאָכְלוּ בָּהּ בָּשָׂר. <small>וְכֵן לְהֶפֶךְ אָסוּר <small><small>(כֵּן מַשְׁמָע בְּאָרֹךְ)</small>.</small> </small> וְכָל שֶׁכֵּן שֶׁאָסוּר לַחְתֹּךְ גְּבִינָה, אֲפִלּוּ צוֹנֶנֶת, בְּסַכִּין שֶׁרְגִילִין לַחְתֹּךְ בָּשָׂר. וְלֹא עוֹד, אֶלָּא אֲפִלּוּ הַפַּת שֶׁאוֹכְלִים עִם הַגְּבִינָה אָסוּר לַחְתֹּךְ בְּסַכִּין שֶׁחוֹתְכִין בּוֹ בָּשָׂר. <small>הַגָּה: וְכֵן לְהֶפֶךְ נָמֵי אָסוּר. מִיהוּ עַל יְדֵי נְעִיצָה בְּקַרְקַע קָשָׁה, שָׁרֵי <small><small>(בֵּית יוֹסֵף בְּשֵׁם א''ח וְכָל בּוֹ)</small>.</small> אֲבָל כְּבַר נָהֲגוּ כָּל יִשְׂרָאֵל לִהְיוֹת לָהֶם שְׁנֵי סַכִּינִים, וְלִרְשֹׁם אֶחָד מֵהֶם שֶׁיְּהֵא לוֹ הֶכֵּר. וְנָהֲגוּ לִרְשֹׁם שֶׁל חָלָב, וְאֵין לְשַׁנּוֹת מִנְהָג שֶׁל יִשְׂרָאֵל.</small> 


Siman 90

הַכְּחָל <small><small>(פי' הַדַּד שֶׁל הַבְּהֵמָה)</small>,</small> אָסוּר מִדִּבְרֵי סוֹפְרִים, שֶׁאֵין בָּשָׂר שֶׁנִּתְבַּשֵׁל בַּחֲלֵב שְׁחוּטָה אָסוּר מִן הַתּוֹרָה. לְפִיכָךְ, אִם קְרַעוֹ וּמֵרֵק הֶחָלָב שֶׁבּוֹ, מֻתָּר לִצְלוֹתוֹ וּלְאָכְלוֹ. וְאִם קְרָעוֹ שְׁתִי וָעֵרֶב, וְטָחוֹ בַּכֹּתֶל עַד שֶׁלֹּא נִשְׁאֲרָה בּוֹ לַחְלוּחִית חָלָב, מֻתָּר לְבַשְּׁלוֹ עִם הַבָּשָׂר. וּכְחָל שֶׁלֹּא קְרָעוֹ, בֵּין שֶׁל קְטַנָּה שֶׁלֹּא הֵינִיקָה בֵּין שֶׁל גְּדוֹלָה, אָסוּר לְבַשְּׁלוֹ. וְאִם עָבַר וּבִשְּׁלוֹ, בִּפְנֵי עַצְמוֹ, <small>וְכָל שֶׁכֵּן אִם צְלָאוֹ,</small> מֻתָּר לְאָכְלוֹ. וְאִם בִּשְּׁלוֹ עִם בָּשָׂר אַחֵר, מְשַׁעֲרִין אוֹתוֹ בְּשִׁשִּׁים, וּכְחָל מִן הַמִּנְיָן. כֵּיצַד, אִם הָיָה הַכֹּל עִם הַכְּחָל כְּמוֹ שִׁשִּׁים בַּכְּחָל, הַכְּחָל אָסוּר וְהַשְׁאָר מֻתָּר. וְאִם הָיָה בְּפָחוֹת מִשִּׁשִּׁים, הַכֹּל אָסוּר. בֵּין כָּךְ וּבֵין כָּךְ, אִם נָפַל לִקְדֵרָה אַחֶרֶת, אוֹסֵר אוֹתָהּ, וּמְשַׁעֲרִין בּוֹ בְּס' כְּבָרִאשׁוֹנָה; שֶׁהַכְּחָל עַצְמוֹ שֶׁנִּתְבַּשֵׁל נַעֲשָׂה כַּחֲתִיכָה הָאֲסוּרָה. וְאֵין מְשַׁעֲרִין בּוֹ אֶלָּא כְּמוֹת שֶׁהוּא בְּעֵת שֶׁנִּתְבַּשֵׁל, לֹא כְּמוֹת שֶׁהָיָה בַּשָׁעָה שֶׁנָּפַל. <small>הַגָּה: וְיֵשׁ אוֹמְרִים דְּאִם נָפַל תְּחִלָּה לִקְדֵרָה שֶׁאֵין בָּהּ ס', וְנֶאֱסַר הַכְּחָל, אִם נָפַל אַחַר כָּךְ לִקְדֵרָה אַחֶרֶת, אֵין הַכְּחָל מִצְטָרֵף לְס' <small><small>(טוּר בְּשֵׁם הָרַשְׁבָּ''א וד''ע לְר''ן דְּלֹא כבֵּית יוֹסֵף לר''ן)</small>,</small> וְכֵן עִקָּר.</small> 

נָהֲגוּ שֶׁלֹּא לְבַשְּׁלוֹ עִם בָּשָׂר כְּלָל. וּלְבַשְּׁלוֹ בְּלֹא בָּשָׂר, בְּטִגּוּן אוֹ בְּפַשְׁטִידָ'' א, מַצְרִיכִין קְרִיעָה שְׁתִי וָעֵרֶב וְטִיחָה בַּכֹּתֶל; וּלְצָלִי, קְרִיעָה שְׁתִי וָעֵרֶב. <small>הַגָּה: וְאִם עָבַר וּבִשְּׁלוֹ, אִם קְרָעוֹ שְׁתִי וָעֵרֶב וְטָחוֹ בַּכֹּתֶל, יֵשׁ לְהַתִּיר בְּדִיעֲבַד <small><small>(סה''ת וְהַמָּרְדְּכַי וְהַגָּהוֹת מַיְמוֹנִי וְהַטּוּר וְעוֹד פּוֹסְקִים עת''ח)</small></small> בִּמְקוֹם הֶפְסֵד מְרֻבֶּה, אֲבָל בְּלָאו הָכֵי אֵין לְהַתִּיר. וּמַה שֶּׁנָּהֲגוּ לְקָרְעוֹ וּלְחָתְכוֹ כַּמָּה פְּעָמִים שְׁתֵּי וָעֵרֶב עַל פְּנֵי כֻּלָּהּ, עָדִיף וּמְהָנֵי יוֹתֵר מִטִּיחָה בַּכֹּתֶל <small><small>(ת''ה סִימָן קפ''ב)</small>.</small> וּלְצָלִי, נוֹהֲגִין לְכַתְּחִלָּה לְקָרְעוֹ שְׁתִי וָעֵרֶב וְטִיחָה בַּכֹּתֶל <small><small>(אָרֹךְ כְּלָל י''ח)</small>.</small> מִיהוּ אִם עָבַר וּצְלָאוֹ, אֲפִלּוּ בְּלֹא קְרִיעָה, שָׁרֵי, אִם נִצְלָה לְחוּד בְּלֹא בָּשָׂר עִמּוֹ <small><small>(הַגָּהוֹת מַיְמוֹנִי וְש''ד וְהַטּוּר וְעוֹד פּוֹסְקִים)</small>.</small> וְאִם נִצְלָה עִם בָּשָׂר עִמּוֹ, אִם נִקְרַע שְׁתִי וָעֵרֶב וְטָחוֹ בַּכֹּתֶל, שְׁנֵיהֶם מֻתָּרִים; וְאִם לָאו, הָעֶלְיוֹן מֻתָּר וְהַתַּחְתּוֹן אָסוּר <small><small>(בֵּית יוֹסֵף בְּשֵׁם תּוֹסָפוֹת וְהָרֹא''שׁ וּמָרְדְּכַי וְאָרֹךְ)</small>.</small> וְאֵין לֶאֱסֹר שְׁנֵיהֶם, שֶׁמָּא נִתְהַפֵּךְ הַשִּׁפּוּד, דִּבְדִיעֲבַד לֹא מַחְזְקִינָן אִסּוּרָא <small><small>(או''ה)</small>,</small> אֲבָל לְכַתְּחִלָּה אֵין לִצְלוֹתוֹ עִם בָּשָׂר כְּלָל. וְלִקְדֵרָה בְּלֹא בָּשָׂר, נוֹהֲגִין בּוֹ אִסּוּר לְכַתְּחִלָּה <small><small>(רַשִׁ''י וְהַפּוֹסְקִים)</small>.</small> וְהוּא הַדִּין לְטַגֵּן, אֲפִלּוּ בְּלֹא בָּשָׂר <small><small>(בֵּית יוֹסֵף)</small>,</small> וַאֲפִלּוּ נִתְיַבֵּשׁ הַכְּחָל <small><small>(או''ה)</small>.</small> וְאִם עָבַר וּבִשְּׁלוֹ בִּקְדֵרָה לְבַדּוֹ, בְּדִיעֲבַד מֻתָּר אִם נִקְרַע שְׁתִי וָעֵרֶב וְטָחוֹ בַּכֹּתֶל <small><small>(רַשִׁ''י וְראב''ן וְש''ד וּמָרְדְּכַי וְעוֹד פּוֹסְקִים)</small>.</small> מִיהוּ אִם נִתְיַבֵּשׁ, דְּהַיְנוּ לְאַחַר שְׁלֹשִׁים יוֹם, אִם עָבַר וּבִשְּׁלוֹ אֲפִלּוּ עִם בָּשָׂר, מֻתָּר בְּדִיעֲבַד <small><small>(ש''ד וְהג''ה וְהר' יְחִיאֵל)</small>.</small> וְלַעֲשׂוֹת פַּשְׁטִי''דָא מִן הַכְּחָל, בְּלֹא בָּשָׂר, נָהֲגוּ בּוֹ הֶתֵּר, אִם אֵין אוֹפִין הַפַּשְׁטִי''דָא בְּמַחֲבַת, אֲבָל בְּמַחֲבַת דִּינוֹ כְּמוֹ בִּשּׁוּל בִּקְדֵרָה <small><small>(מהרא''י בְּהג''ה וְאָרֹךְ כְּלָל י''ח)</small>.</small> וְיֵשׁ פְּרוּשִׁים הַמַּחְמִירִים בְּכָל פַּשְׁטִידָ''א, אִם לֹא נִתְיַבֵּשׁ הַכְּחָל תְּחִלָּה. יֵשׁ מַחְמִירִין שֶׁלֹּא לֶאֱפוֹת פַּשְׁטִידָ''א כְּחָל עִם שֶׁל בָּשָׂר בְּתַנּוּר קָטָן, רַק יֵשׁ לְהַנִּיחַ אֶחָד בְּפִי הַתַּנּוּר <small><small>(ת''ה סִימָן קפ''ב)</small>.</small> וְטוֹב לִזָּהֵר לְכַתְּחִלָּה, כִּי אֵינוֹ אֶלָּא חֻמְרָא בְּעָלְמָא. <small><small>(בֵּית יוֹסֵף וְאָרֹךְ)</small>.</small> </small> 

מֻתָּר לַחְתֹּךְ כְּחָל רוֹתֵחַ בְּסַכִּין שֶׁחָתְכוּ בּוֹ בָּשָׂר <small>וְכָל שֶׁכֵּן כְּחָל חַי אַף עַל פִּי שֶׁהוּא מָלֵא חָלָב <small><small>(תא''ו ני''א)</small>.</small> </small> וְכֵן מֻתָּר לַחְתֹּךְ בָּשָׂר בְּסַכִּין שֶׁחָתְכוּ בּוֹ כְּחָל. וְכֵן הדִּין לֶאֱכֹל זֶה בִּכְלִי שֶׁאָכְלוּ בּוֹ זֶה. <small>הַגָּה: וְהוּא הַדִּין לִצְלוֹת זֶה בְּשִׁפּוּד שֶׁצָּלוּ בּוֹ זֶה. וְהוּא הַדִּין דְּמֻתָּר לְהַנִּיחוֹ בִּקְעָרָה עִם בָּשָׂר צְלִי, אֲפִלּוּ שְׁנֵיהֶם חַמִּים, דִּלְאַחַר צְלִיַּת הַכְּחָל דִּינוֹ כִּשְׁאָר בָּשָׂר לְכָל דָּבָר <small><small>(בֵּית יוֹסֵף בְּשֵׁם הָרַשְׁבָּ''א וְהָאָרֹךְ)</small>.</small> וְדַוְקָא שֶׁנִּצְלָה כְּדִינוֹ, דְּהַיְנוּ שֶׁקְּרָעוּהוּ תְּחִלָּה שְׁתִי וָעֵרֶב וְטָחוּהוּ בַּכֹּתֶל, אֲבָל אִם עָבַר וּצְלָאוֹ בְּלֹא קְרִיעָה, אוֹ קְרִיעָה מוּעֶטֶת, כָּל הַדְּבָרִים אֵלּוּ לְכַתְּחִלָּה אֲסוּרִים <small><small>(טוּר וּבֵית יוֹסֵף)</small>,</small> וּבְדִיעֲבַד הַכֹּל מֻתָּר. וְאִם קְרָעוּהוּ כְּדִינוֹ וּצְלָאוֹ, אַף עַל פִּי שֶׁמָּצָא אַחַר כָּךְ גּוּמוֹת מְלֵאוֹת חָלָב, אֵין לָחוּשׁ <small><small>(אָרֹךְ כ' י''א)</small>.</small> וְכֵן אִם הִנִּיחוֹ כָּךְ שָׁלֵם, קֹדֶם צְלִיָּתוֹ, עִם חֲלָבוֹ יוֹם שָׁלֵם, מֻתָּר. וְלֹא אָמְרִינָן כָּבוּשׁ כִּמְבֻשָּׂל בְּכִי הַאי גַּוְנָא <small><small>(שָׁם)</small>.</small> </small> 

לִצְלוֹת כְּחָל אוֹ לְמָלְחוֹ עִם הַבָּשָׂר, דִּינוֹ כְּדִין צְלִיַּת אוֹ מְלִיחַת כָּבֵד עִם בָּשָׂר. וְיֵשׁ מִי שֶׁמַּתִּיר לִמְלֹחַ כְּחָל עַל הַבָּשָׂר. <small>הַגָּה: וְאֵין לְמָלְחוֹ עִם בָּשָׂר; אֲבָל בְּדִיעֲבַד, בְּכָל עִנְיָן מֻתָּר. <small><small>(אָרֹךְ כְּלָל י''ח)</small>.</small> עוֹר הַקֵּבָה, לְאַחַר שֶׁהוּסַר חֲלָבוֹ מִתּוֹכוֹ וְהוּדַח, יֵשׁ לוֹ דִּין שְׁאָר בָּשָׂר וּמֻתָּר לְמָלְחוֹ עִם שְׁאָר בָּשָׂר, וְאֵין לוֹ דִּין כְּחָל כְּלָל <small><small>(שָׁם)</small>.</small> </small> 


Siman 91

בָּשָׂר וּגְבִינָה שֶׁנָּגְעוּ זֶה בָּזֶה, מֻתָּרִים, אֶלָּא שֶׁצָּרִיךְ לְהָדִיחַ מְקוֹם נְגִיעָתָן. וּמֻתָּר לָצוּר אוֹתָם בְּמִטְפַּחַת אַחַת, וְלֹא חַיְישִׁינָן שֶׁמָּא יִגְּעוּ זֶה בָּזֶה. 

כָּל מִידֵי דְּבָעֵי הֲדָחָה, כְּגוֹן לְהַנִּיחַ בְּשַׂר הֶתֵּר צוֹנֵן בִּקְעָרָה שֶׁל אִסוּר צוֹנֵן, אָסוּר לְכַתְּחִלָּה, דִּלְמָא אָכִיל בְּלֹא הֲדָחָה. וְדַוְקָא מְבֻשָּׁל, דְּלָאו אוֹרְחֵיהּ בַּהֲדָחָה, אֲבָל מִידֵי דְּאוֹרְחֵיהּ בַּהֲדָחָה, כְּגוֹן בָּשָׂר חַי וְכַיּוֹצֵא בוֹ, שָׁרֵי לְכַתְּחִלָּה. <small>הַגָּה: וְדַוְקָא דָּבָר שֶׁיֵּשׁ בּוֹ לַחְלוּחִית קְצָת, אֲבָל דָּבָר יָבֵשׁ, מַמָּשׁ, אִם לֹא בָּלַע הַכֹּלי רַק בְּצוֹנֵן, מֻתָּר לְהַנִּיחַ בּוֹ דָּבָר יָבֵשׁ בְּלֹא הֲדָחָה כְּלָל <small><small>(ד''ע)</small>.</small> וְע''ל סִימָן קכ''ב.</small> 

צָרִיךְ לִזָּהֵר שֶׁלֹּא יִגַּע בָּשָׂר בַּלֶּחֶם, שֶׁאִם יִגַּע בּוֹ, אָסוּר לְאָכְלוֹ עִם גְּבִינָה. וְכֵן יִזָּהֵר שֶׁלֹּא יִגַּע בּוֹ גְּבִינָה, שֶׁאִם יִגַּע בּוֹ, אָסוּר לְאָכְלוֹ עִם בָּשָׂר. 

בָּשָׂר וְחָלָב רוֹתְחִין שֶׁנִּתְעָרְבוּ יַחַד, וַאֲפִלּוּ בָּשָׂר צוֹנֵן לְתוֹךְ חָלָב רוֹתֵחַ אוֹ חָלָב צוֹנֵן לְתוֹךְ בָּשָׂר רוֹתֵחַ, הַכֹּל אָסוּר, מִשּׁוּם דְּתַתָּאָה גָּבַר. אֲבָל חָלָב רוֹתֵחַ שֶׁנָּפַל עַל בָּשָׂר צוֹנֵן, אוֹ בָּשָׂר רוֹתֵחַ שֶׁנָּפַל לְתוֹךְ חָלָב צוֹנֵן, קוֹלֵף הַבָּשָׂר, וּשְׁאָר הַבָּשָׂר מֻתָּר. <small>וּבְמָקוֹם שֶׁהַבָּשָׂר צָרִיךְ קְלִיפָה, אִם לֹא קִלְּפוּהוּ וּבִשְּׁלוֹ כָּךְ, מֻתָּר בְּדִיעֲבַד <small><small>(אָרֹךְ כְּלָל כ''ט)</small>.</small> </small> וְהֶחָלָב, מֻתָּר כֻּלּוֹ <small><small>(רמב''ם ור''ת ור''י וע''פ)</small>.</small> וְאִם נָפְלוּ זֶה לְתוֹךְ זֶה צוֹנְנִין, מֵדִיחַ הַבָּשָׂר, וּמֻתָּר. 

מָלִיחַ, שֶׁאֵינוֹ יָכוֹל לֵיאָכֵל מֵחֲמַת מִלְחוֹ, דְּהַיְנוּ כְּעֵין מָלִיחַ שֶׁמּוֹלְחִים לִקְדֵרָה, וְשָׁהָה כְּדֵי מְלִיחָה לִקְדֵרָה, כָּל זְמַן שֶׁלֹּא הֱדִיחוֹ מִקְרֵי אֵינוֹ נֶאֱכָל מֵחֲמַת מִלְחוֹ. <small>הַגָּה: וְיֵשׁ אוֹמְרִים דִּלְאַחַר שֶׁשָּׁהָה בְּמִלְחוֹ שִׁעוּר מְלִיחָה לֹא מִקְרֵי אַחַר כָּךְ רוֹתֵחַ <small><small>(תּוֹסָפוֹת וְהָרֹא''שׁ פכ''ה וּסְמַ''ג לְחַד שִנּוּיָא)</small>.</small> וּלְצֹרֶךְ גָּדוֹל, כְּגוֹן בְּהֶפְסֵד מְרֻבֶּה וְהוּא לְצֹרֶךְ סְעֻדַּת מִצְוָה, יֵשׁ לִסְמֹךְ אַמְּקִלִּין. אֲבָל בְּלָאו הָכֵי, אֵין לְהָקֵל כְּלָל <small><small>(ת''ה סִימָן קנ''ט)</small>.</small> אֲפִלּוּ לֹא נִמְלַח הַבָּשָׂר מִשְּׁנֵי צְדָדִין, רַק מִצַּד אֶחָד, כָּל שֶׁנִּמְלַח מְלִיחָה שֶׁאֵינוֹ נֶאֱכָל מֵחֲמַת מִלְחוֹ, מִחְשָׁב רוֹתֵחַ <small><small>(בֵּית יוֹסֵף בְּשֵׁם תְּשׁוּבַת הָרַשְׁבָּ''א סי' רס''ה)</small>.</small> אֲבָל כָּל שֶׁלֹּא נִמְלַח כָּל כָּךְ, מִחְשָׁב צוֹנֵן, אֲפִלּוּ נִמְלַח מִשְּׁנֵי צְדָדִין. וְיֵשׁ אוֹמְרִים דַּאֲנַן אֵין בְּקִיאִין בַּדָּבָר, וְיֵשׁ לָנוּ לְחַשֵּׁב אֲפִלּוּ מְלִיחַת צָלִי, כְּרוֹתֵחַ <small><small>(אָרֹךְ כ''י)</small>.</small> וְטוֹב לְהַחְמִיר בְּמָקוֹם שֶׁאֵין הֶפְסֵד מְרֻבֶּה.</small> וּמָלִיחַ כְּעֵין מָלִיחַ דְּבָעֵי לֵהּ לְאָרְחָא, אֲפִלּוּ לְאַחַר שֶׁהֵדִיחוֹ, הָוֵי אֵינוֹ נֶאֱכָל מֵחֲמַת מִלְחוֹ, וְכָל זְמַן שֶׁלֹּא שְׁרָאוֹ בְּמַיִם דִּינוֹ כְּרוֹתֵחַ, לֶאֱסֹר כְּדֵי קְלִיפָה. וְאֵין חִלּוּק בֵּין מָלִיחַ עֶלְיוֹן וְתָפֵל תַּחְתּוֹן לְמָלִיחַ תַּחְתּוֹן וְתָפֵל עֶלְיוֹן, לְעוֹלָם הַמָּלִיחַ מַבְלִיעַ בַּתָּפֵל וְאֵינוֹ בּוֹלֵעַ מִמֶּנּוּ. הִלְכָּךְ, בָּשָׂר וּגְבִינָה הַמְּלוּחִים שֶׁנָּגְעוּ זֶה בָּזֶה, צָרִיךְ לִקְלֹף שְׁנֵיהֶם מְקוֹם נְגִיעָתָם. וְאִם אֶחָד מֵהֶם מָלוּחַ וְהַשֵּׁנִי תָּפֵל, הַמָּלוּחַ מֻתָּר בַּהֲדָחָה וְהַתָּפֵל צָרִיךְ קְלִיפָה. <small>הַגָּה: וְיֵשׁ אוֹמְרִים דִּבְכָל מְלִיחָה אָנוּ מְשַׁעֲרִין בס' <small><small>(רֹב הַמּוֹרִים קַמָּאֵי וּבַתְרָאֵי)</small>.</small> וְעַיֵּן לְקַמָּן סִימָן ק''ה כֵּיצַד נוֹהֲגִין. וְהָא דְּטָהוֹר מָלוּחַ וְטָמֵא תָּפֵל שָׁרֵי, הַיְנוּ שֶׁהַטָּמֵא יָבֵשׁ, אֲבָל אִם הוּא דָּבָר צָלוּל, נֶאֱסָר הַטָּהוֹר, מֵאַחַר שֶׁאֵינוֹ נֶאֱכָל מֵחֲמַת מִלְחוֹ, בּוֹלֵעַ מֵהָאִסּוּר שֶׁאֶצְלוֹ וּשְׁנֵיהֶם אֲסוּרִים <small><small>(כֵּן מַשְׁמָע בְּמָרְדְּכַי וְכֵן כָּתַב בְּהַגָּהוֹת מַיְמוֹנִי וְש''ד וּסְמַ''ג וְהַגָּהַת מָרְדְּכַי)</small>.</small> וְדַוְקָא שֶׁהַטָּהוֹר לַח קְצָת, אֲבָל אִם הוּא יָבֵשׁ לְגַמְרֵי, אֵינוֹ בּוֹלֵעַ מִדָּבָר לַח שֶׁאֶצְלוֹ.</small> וְאִם הֵם יְבֵשִׁים, אֲפִלּוּ הֵם מְלוּחִים, אוֹ לַחִים וְלֹא מֵחֲמַת מְלִיחָה, סָגֵי בַּהֲדָחָה. <small>הַגָּה: כָּל צִיר מִבָּשָׂר שֶׁנִּמְלַח, אֲפִלּוּ לֹא נִמְלַח רַק לְצָלִי, חָשׁוּב רוֹתֵחַ <small><small>(הַגָּהוֹת מַיְמוֹנִי פ''ט בְּשֵׁם מ''כ וְש''ד וְהג''א מאוֹר זָרוּעַ וַאֲגֻדָּה פכ''ה)</small>.</small> וְלָכֵן אִם נָפַל צִיר עַל הַגְּבִינָה אוֹ עַל כְּלִי, אוֹסֵר <small><small>(אָרֹךְ)</small>.</small> אֲפִלּוּ בְּמָקוֹם שֶׁאֵין הַבָּשָׂר אוֹסֵר, דְּלֹא נֶחְשָׁב רוֹתֵחַ, מִכָּל מָקוֹם הַצִּיר חָשׁוּב אֵינוֹ נֶאֱכָל מֵחֲמַת מִלְחוֹ. וְצִיר שֶׁל בָּשָׂר שֶׁאוֹסֵר, שֶׁנָּפַל עַל הַכְּלִי, צָרִיךְ הַגְעָלָה. וְאִם הוּא כְּלִי חֶרֶס, צָרִיךְ שְׁבִירָה <small><small>(ש''ד שָׁם ואו''ה)</small>.</small> וְאִם לֹא נָפַל רַק עַל מָקוֹם אֶחָד, בִּכְלִי עֵץ וְכַיּוֹצֵא בוֹ, קוֹלֵף מְקוֹמוֹ, וְדַיּוֹ <small><small>(או''ה וְע''ל ס' צ''ח ההג''ה א')</small>.</small> </small> 

הֵיכָא אָמְרִינָן דְּאֵינוֹ אָסוּר אֶלָּא כְּדֵי קְלִיפָה, כְּשֶׁאֵין שׁוּם אַחַת מֵהַחֲתִיכוֹת שְׁמֵנָה, שֶׁאִם הָיְתָה שְׁמֵנָה כֻּלָּהּ אֲסוּרָה <small><small>(ע''ל סי' ק''ה סי''א)</small>,</small> וְכֵן חֲבֶרְתָּהּ אֲסוּרָה כֻּלָּהּ, מִפְּנֵי שֶׁהַשֻּׁמָּן מְפַעְפֵּעַ <small>וְעַיֵּן לְקַמָּן סִימָן ק''ה.</small> 

הָא דִּמְפַלְּגִינָן בֵּין נֶאֱכָל מֵחֲמַת מִלְחוֹ לְאֵינוֹ נֶאֱכָל מֵחֲמַת מִלְחוֹ, הָנֵי מִלֵּי בְּבָשָׂר חַי, אֲבָל צָלִי רוֹתֵחַ שֶׁנָּפַל לְמָלִיחַ, אֲפִלּוּ נֶאֱכָל מֵחֲמַת מִלְחוֹ, בָּעֵי קְלִיפָה <small><small>(עי' ס''ק כ')</small>.</small> וְאִם יֵשׁ בּוֹ בְּקָעִים, אוֹ שֶׁהוּא מְתֻבָּל בְּתַבְלִין וְהוּא צָלִי רוֹתֵחַ כֻּלּוֹ, אָסוּר. <small>הַגָּה: וְהוּא הַדִּין אָפוּי וּמְבוּשָׁל <small><small>(מהרא''י בהגה' ש''ד וְהַגָּהַת מָרְדְּכַי וּסְמַ''ק וְרש''ל)</small>.</small> וְיֵשׁ אוֹמְרִים דַּאֲפִילוּ הֵם צוֹנְנִים, דִּינָא הָכֵי <small><small>(בֵּית יוֹסֵף לְדַעַת הרא''ש ובת''ה וְטוּר)</small>,</small> וְכֵן יֵשׁ לִנְהֹג אִם אֵין הֶפְסֵד מְרֻבֶּה.</small> 

אֵין בָּשָׂר בְּחָלָב נֶאֱסָר עַל יְדֵי מְלִיחָה אוֹ עַל יְדֵי כִּבּוּשׁ, אֶלָּא בַּאֲכִילָה, אֲבָל לֹא בַּהֲנָאָה. 


Siman 92

כַּזַּיִת בָּשָׂר שֶׁנָּפַל לְתוֹךְ יוֹרָה שֶׁל חָלָב רוֹתֵחַ, טוֹעֵם הָעוֹבֵד כּוֹכָבִים הַקְּדֵרָה, אִם אָמַר שֶׁיֵשׁ בָּהּ טַעַם בָּשָׂר, אֲסוּרָה, וְאִם לָאו, מֻתֶּרֶת, אֲפִלּוּ בְּפָחוֹת מִשִּׁשִּׁים, וְאוֹתָהּ חֲתִיכָה אֲסוּרָה. בַּמֶּה דְּבָרִים אֲמוּרִים, כְּשֶקָּדַם וְהוֹצִיא הַחֲתִיכָה קֹדֶם שֶׁתִּפְלֹט חָלָב שֶׁבָּלְעָה, דְּהַיְנוּ קֹדֶם שֶׁתָּנוּחַ הַיּוֹרָה מֵרְתִיחָתָהּ, אֲבָל אִם לֹא הִסְפִּיק לְסַלְּקוֹ עַד שֶׁתּוּכַל לִפְלֹט הֶחָלָב שֶׁבָּלְעָה, אַף עַל פִּי שֶׁטְּעָמוֹ עוֹבֵד כּוֹכָבִים וְאֵין בּוֹ טַעַם כְּלָל, אָסוּר, אֶלָּא אִם כֵּן יֵשׁ בּוֹ שִׁשִּׁים. <small>הַגָּה: וְע''ל סִימָן צ''ח דְּאֵין אָנוּ נוֹהֲגִין לִסְמֹךְ אַטְּעִימַת עוֹבֵד כּוֹכָבִים, וּבָעֵינָן ס' בְּכָל עִנְיָן.</small> 

נָפַל חָלָב לְתוֹךְ קְדֵרָה שֶׁל בָּשָׂר, טוֹעֲמִין הַחֲתִיכָה שֶׁנָּפַל עָלֶיהָ הֶחָלָב, אִם אֵין בָּהּ טַעַם חָלָב, הַכֹּל מֻתָּר. וְאִם יֵשׁ בַּחֲתִיכָה מִטְּעִימַת חָלָב, נֶאֶסְרָה אוֹתָהּ חֲתִיכָה. <small>וּלְדִידָן דְּאֵין סוֹמְכִים אַעוֹבֵד כּוֹכָבִים, בָּעֵינָן שִׁשִּׁים בַּחֲתִיכָה, וְאִם לָאו כֻּלָּהּ אֲסוּרָה.</small> וּמְשַׁעֲרִין בְּכֻלָּהּ, אִם הָיָה בְּכָל מַה שֶּׁיֵּשׁ בַּקְּדֵרָה מֵהַחֲתִיכוֹת וְהַיָּרָק וְהַמָּרָק וְהַתַּבְלִין כְּדֵי שֶׁתְּהֵא חֲתִיכָה זוֹ אֶחָד מִשִּׁשִּׁים מֵהַכֹּל, הַחֲתִיכָה אֲסוּרָה וְהַשְּׁאָר מֻתָּר. בַּמֶּה דְּבָרִים אֲמוּרִים, בְּשֶׁלֹּא נִעֵר הַקְּדֵרָה בִּתְחִלָּה כְּשֶׁנָּפַל הֶחָלָב, אֶלָּא לְבַסוֹף, וְלֹא כִּסָה. אֲבָל אִם נִעֵר מִתְּחִלָּה וְעַד סוֹף, אוֹ שֶׁכִּסָה מִשְּׁעַת נְפִילָה וְעַד סוֹף, הַכֹּל מִצְטָרֵף לְבַטֵּל טַעַם הֶחָלָב. <small>הַגָּה: וְכֵן אִם לֹא נִעֵר כְּלָל, לֹא בַּתְּחִלָּה וְלֹא בַּסּוֹף, וְלֹא כִּסָּה כְּלָל, אִם יֵשׁ ס' בִּקְדֵרָה נֶגֶד טִפַּת חָלָב שֶׁנָּפַל, אֵינוֹ אָסוּר רַק הַחֲתִיכָה לְבַד, וּשְׁאָר הַקְּדֵרָה מֻתָּר <small><small>(בֵּית יוֹסֵף בְּשֵׁם הָרַאֲבָ''ד וְהַמַּגִּיד מִשְׁנֶה בְּשֵׁם הָרַמְבַּ''ם)</small>.</small> וְכֵן אִם נִעֵר בִּתְחִלָּה אוֹ כִּסָּה מִיָּד, אַף עַל גַּב דְּלֹא נִעֵר וְלֹא כִּסָּה לְבַסּוֹף, כָּל הַקְּדֵרָה מִצְטָרֵף, וְהוּא שֶׁנִּעֵר וְכִסָּה מִיָּד שֶׁנָּפַל שָׁם הָאִסּוּר <small><small>(טוּר וּבֵית יוֹסֵף בְּשֵׁם ר''י ן' חָבִיב)</small>.</small> </small> וְכֵן אִם נָפַל לְתוֹךְ הַמָּרָק אוֹ לַחֲתִיכוֹת, וְלֹא נוֹדַע לְאֵיזוֹ חֲתִיכָה נָפַל, נוֹעֵר אֶת הַקְּדֵרָה כֻּלָּהּ עַד שֶׁיָּשׁוּב וְיִתְעָרֵב הַכֹּל, אִם יֵשׁ בַּקְּדֵרָה כֻּלָּהּ טַעַם חָלָב, אֲסוּרָה. וְאִם לָאו, מֻתֶּרֶת. וְאִם לֹא נִמְצָא עוֹבֵד כּוֹכָבִים שֶיִּטְעֹם וְנִסְמֹךְ עָלָיו, מְשַׁעֲרִים בְּשִׁשִּׁים <small><small>(ע''כ לְשׁוֹן הָרַמְבַּ''ם)</small>. <small>הַגָּה: וְיֵשׁ חוֹלְקִין וּסְבִירָא לְהוּ דְּאֵינוֹ מוֹעִיל מַה שֶּׁנִּעֵר הַקְּדֵרָה, אִם לֹא שֶׁנִּעֵר מִיָּד שֶׁנָּפַל הָאִסּוּר</small> <small>(טוּר)</small>. <small>וְהָכֵי נָהוּג.</small> </small> 

כְּשֶנֶּאֶסְרָה הַחֲתִיכָה מֵחֲמַת הֶחָלָב, נַעֲשֵׂית כָּל הַחֲתִיכָה אִסוּר, וְאִם בִּשְּׁלָהּ עִם אֲחֵרוֹת צָרִיךְ שִׁשִּׁים לְבַטֵּל כֻּלָּהּ. וְאִם מַכִּירָהּ, מַשְלִיכָהּ, וְהָאֲחֵרוֹת מֻתָּרוֹת. וְאִם אֵינוֹ מַכִּירָהּ, הָרֹטֶב מֻתָּר, וְכָל הַחֲתִיכוֹת אֲסוּרוֹת, אִם חֲתִיכַת הָאִסוּר רְאוּיָה לְהִתְכַּבֵּד. 

לֹא אָמְרוּ חֲתִיכָה עַצְמָהּ נַעֲשֵׂית נְבֵלָה, אֶלָּא בְּבָשָׂר בְּחָלָב אֲבָל לֹא בִּשְׁאָר אִסוּרִים. כְּגוֹן כַּזַּיִת חֵלֶב שֶׁנִּבְלַע בַּחֲתִיכָה, וְאֵין בָּהּ שִׁשִּׁים לְבַטְּלוֹ, וְנֶאֶסְרָה, וְאַחַר כָּךְ בִּשְּׁלָהּ עִם אֲחֵרוֹת, אֵין צָרִיךְ אֶלָּא שִׁשִּׁים כְּדֵי כַּזַּיִת חֵלֶב, וְאָז אֲפִלּוּ חֲתִיכָה עַצְמָהּ חוֹזֶרֶת לִהְיוֹת מֻתֶּרֶת. <small>הַגָּה: וְיֵשׁ אוֹמְרִים דְּאָמְרִינַן בְּכָל הָאִסּוּרִים חֲתִיכָה נַעֲשֵׂית נְבֵלָה <small><small>(תוס' וּסְמַ''ק וּסְמַ''ג וּמָרְדְּכַי וְהָאַחֲרוֹנִים)</small>.</small> וְכֵן הַמִּנְהָג פָּשׁוּט, וְאֵין לְשַׁנּוֹת. וְדַוְקָא אִם הָאִסּוּר דָּבוּק בַּחֲתִיכַת הֶתֵּר, אוֹ שֶׁהַחֲתִיכָה כֻּלָּהּ חוּץ לָרֹטֶב וְנָפַל עָלֶיהָ אִסּוּר, אֲבָל אִם מִקְצָת הַחֲתִיכָה תּוֹךְ הָרֹטֶב, וְאֵין הָאִסּוּר דָּבוּק בּוֹ, לֹא אָמְרִינָן חֲתִיכָה נַעֲשֵׂית נְבֵלָה וּמִצְטָרֵף כָּל הַקְּדֵרָה לְבַטֵּל הָאִסּוּר. וּמִכָּל מָקוֹם יֵשׁ לְהַחֲמִיר לֶאֱסֹר אוֹתָהּ חֲתִיכָה <small><small>(אָרֹךְ כְּלָל כ''ח)</small>.</small> וְכָל זֶה בִּשְׁאָר אִסּוּרִים, אֲבָל בְּבָשָׂר בְּחָלָב, אַף עַל פִּי שֶׁאֵין הָאִסּוּר דָּבוּק, וּמִקְצָת הַחֲתִיכָה תּוֹךְ הָרֹטֶב, אָמְרִינָן חֲתִיכָה נַעֲשֵׂית נְבֵלָה. יֵשׁ אוֹמְרִים דְּלָא אָמְרִינָן חֲתִיכָה נַעֲשֵׂית נְבֵלָה אִם נִתְעָרֵב אִסּוּר לַח בְּהֶתֵּר לַח, וְאַחַר כָּךְ נִתְעָרֵב הַכֹּל בְּהֶתֵּר אַחֵר, וְאֵין צְרִיכִים רַק שִׁשִּׁים נֶגֶד הָאִסּוּר שֶׁנָּפַל <small><small>(מָרְדְּכַי פכ''ה וְרַשְׁבָּ''א ור''ן בְּשֵׁם רַאֲבָ''ד)</small>.</small> וְיֵשׁ לִסְמֹךְ עַל זֶה בִּשְׁאָר אִסּוּרִים, לְצֹרֶךְ הֶפְסֵד גָּדוֹל, אֲבָל לֹא בְּבָשָׂר וְחָלָב. וְאִם נִתְעָרֵב יָבֵשׁ בְּיָבֵשׁ, לֹא אָמְרִינָן בְּשׁוּם אִסּוּר חֲתִיכָה נַעֲשֵׂית נְבֵלָה. וְע''ל סִימָן צ''ט <small><small>(ובש''ךְ ס''ק ט''ו)</small></small> מִדִּין חֲתִיכָה נַעֲשֵׂית נְבֵלָה. כְּלִי הַנֶּאֱסָר מִבְּלִיעַת אִסּוּר, לֹא אָמְרִינָן בֵּיהּ חֲתִיכָה נַעֲשֵׂית נְבֵלָה, וְלֹא בָּעֵינָן ס' רַק נֶגֶד הָאִסּוּר שֶׁבָּלַע <small><small>(מָרְדְּכַי פג''ה)</small></small> וְע''ל סִימָן צ''ח.</small> 

 טִפַּת חָלָב שֶׁנָּפְלָה עַל הַקְּדֵרָה שֶׁאֵצֶל הָאֵשׁ מִבַּחוּץ, אִם נָפְלָה כְּנֶגֶד הַתַּבְשִׁיל אֵין צָרִיךְ אֶלָּא שִׁשִּׁים כְּנֶגֶד הַטִּפָּה שֶּׁמְּפַעְפַּעַת לְפָנִים, וְהָוֵי כְּאִלּוּ נָפְלָה בַּתַּבְשִׁיל. וְאִם נָפְלָה בַּמָּקוֹם הָרֵיקָן, וְהִיא מְפַעְפַּעַת בְּדֹפֶן הַקְּדֵרָה עַד סָמוּךְ לָרֹטֶב כָּל כָּךְ שֶׁאֵין ס' כְּנֶגֶד הַטִּפָּה, הֲרֵי נֶאֱסָר אוֹתוֹ מְקוֹם הַקְּדֵרָה, וְאִם יְעָרֶה הַתַּבְשִׁיל דֶּרֶךְ מְקוֹם הַקְּדֵרָה שֶׁנֶּאֱסַר, הֲרֵי יֶאֱסֹר הַתַּבְשִׁיל. וְזֶה תַּקָּנָתוֹ: שֶׁיַּנִּיחֶנָּה כָּךְ, וְלֹא יִגַּע בָּהּ עַד שֶׁתִּצְטַנֵּן. <small>הַגָּה: וְדַוְקָא אִם הַקְּדֵרָה יְשָׁנָה. אֲבָל אִם הִיא חֲדָשָׁה, בְּכָל עִנְיָן אֵין צָרִיךְ ס' רַק נֶגֶד הַטִּפָּה שֶׁנָּפְלָה עָלֶיהָ, כְּדִלְקַמָּן סִימָן צ''ח גַּבֵּי כַּף.</small> 

נָהֲגוּ הָעוֹלָם לֶאֱסֹר כְּשֶׁנָּפְלָה עַל הַדֹּפֶן שֶׁלֹּא כְּנֶגֶד הָרֹטֶב. וְדַוְקָא כְּשֶׁנָּפַל בְּאוֹתוֹ צַד שֶׁאֵינוֹ כְּנֶגֶד הָאֵשׁ, אֲבָל אִם נָפַל כְּנֶגֶד הָאֵשׁ, מֻתָּר, שֶׁהָאֵשׁ שׂוֹרְפוֹ וּמְיַבְּשׁוֹ, <small>וְאָז הַקְּדֵרָה נָמֵי שָׁרֵי <small><small>(הַגָּהוֹת ש''ד וְאָרֹךְ כְּלָל ל''א)</small>.</small> </small> וְדַוְקָא בְּדָבָר מוּעָט, כְּגוֹן טִפָּה, אֲבָל אִם נָפַל הַרְבֵּה, אֵין לְהַתִּיר אֲפִלּוּ אִם נָפַל כְּנֶגֶד הָאֵשׁ, אֶלָּא אִם כֵּן כְּנֶגֶד הָרֹטֶב ועַל יְדֵי שִׁשִּׁים. <small>הַגָּה: וְאָז הַקְּדֵרָה הָוֵי אֲסוּרָה אֲפִלּוּ יֵשׁ ס' בַּתַּבְשִׁיל נֶגֶד הַטִּפָּה שֶׁנָּפְלָה, וְיָעֲרֶה מִיָּד הַתַּבְשִׁיל מִמֶּנּוּ בְּצַד אַחֵר שֶׁלֹּא כְּנֶגֶד הַטִּפָּה. וְאִם בִּשְּׁלוּ בַּקְּדֵרָה תַּבְשִׁיל אַחֵר, דִּינוֹ כְּמוֹ בַּפַּעַם הָרִאשׁוֹן. <small><small>(אָרֹךְ כְּלָל ל''א)</small>.</small> </small> 

יֵשׁ מִי שֶׁמַּתִּיר בִּשְׁעַת הַדַּחַק, כְּגוֹן בְּעֶרֶב שַׁבָּת, אֲפִלּוּ שֶׁלֹּא כְּנֶגֶד הָרֹטֶב, אֲפִלּוּ שֶׁלֹּא כְּנֶגֶד הָאֵשׁ, עַל יְדֵי ס'. <small>הַגָּה: וְהָכֵי נָהוּג <small><small>(אָרֹךְ)</small>.</small> וְאִם נִשְׁפַּךְ חָלָב אוֹ שְׁאָר אִסּוּר רוֹתֵחַ עַל גַּבֵּי קַרְקַע, וְהֶעֱמִידוּ עָלָיו קְדֵרָה חַמָּה. אִם מַה שֶּׁנִּשְׁפַּךְ אֵינוֹ אֵצֶל הָאֵשׁ, לֹא הָוֵי רַק כְּלִי שֵׁנִי, וְלָכֵן הַקְּדֵרָה אֲסוּרָה, דְּבוֹלֵעַ קְצָת, וְהַתַּבְשִׁיל מֻתָּר, דְּתַתָּאָה גָּבַר. <small><small>(הַגָּהַת ש''ד סִימָן כ''ה)</small>.</small> וְקִלּוּחַ מִן הַקְּדֵרָה רוֹתַחַת שֶׁהָלַךְ אֶל קְדֵרָה צוֹנֶנֶת, אִם נִפְסַק הַקִּלּוּחַ מִן הַקְּדֵרָה הָרוֹתַחַת קֹדֶם שֶׁהִגִּיעַ אֶל הַצּוֹנֵן, הָוֵי נָמֵי כִּכְלִי שֵׁנִי <small><small>(כָּךְ מַשְׁמָע בִּשְׁעָרִים מִתְּשׁוּבַת מהר''ם)</small>.</small> וְאִם לֹא נִפְסַק, הָוֵי כְּעֵרוּי וְהַקְּדֵרָה הַצּוֹנֶנֶת נֶאֶסְרָה, אִם הַיָּד סוֹלֶדֶת בַּקִּלּוּחַ הַנּוֹגֵעַ בַּקְּדֵרָה <small><small>(ת''ה סי' קפ''א)</small>,</small> וְהַתַּבְשִׁיל שֶׁבְּתוֹכָהּ שָׁרֵי, דְּאֵין עֵרוּי אוֹסֵר רַק כְּדֵי קְלִיפָה. אֲבָל אִם הַקְּדֵרָה הִיא חַמָּה, וְהוּא כְּלִי רִאשׁוֹן, וְכָל שֶׁכֵּן עוֹמֵד אֵצֶל הָאֵשׁ, אֲפִלּוּ הַקִּלּוּחַ הוּא צוֹנֵן, הַכֹּל אָסוּר, דְּתַתָּאָה גָּבַר, וְהָוֵי כְּצוֹנֵן לְתוֹךְ חַם דְּכֻלּוֹ אָסוּר. <small><small>(כָּךְ מַשְׁמָע מבֵּית יוֹסֵף)</small>,</small> כְּמוֹ שֶׁנִּתְבָּאֵר לְעֵיל סִימָן צ''א. טִפָּה הַנּוֹפֶלֶת עַל גַּבֵּי כִּסּוּי קְדֵרָה, דִּינָהּ כְּנָפְלָה עַל גַּבֵּי קְדֵרָה נֶגֶד הָרֹטֶב, וְהוּא שֶׁהִתְחִילָה הַקְּדֵרָה לְהַרְתִּיחַ, דְּאָז עוֹלֶה הַזֵּעָה תָּמִיד וּמַגִּיעַ אֶל הַכִּסּוּי וְיוֹרֵד מִשָּׁם אֶל הָרֹטֶב. <small><small>(אָרֹךְ כְּלָל ל''א וש''ד)</small>.</small> </small> 

מַחֲבַת שֶׁל חָלָב שֶׁנְּתָנוֹ בְּכִירָה תַּחַת קְדֵרָה שֶׁל בָּשָׂר, הַזֵּעָה עוֹלֶה וְנִבְלָע בַּקְּדֵרָה, וְאוֹסַרְתָּהּ. <small>הַגָּה: אִם הָיָה חָלָב בַּמַּחֲבַת, בָּעֵינָן ס' בַּתַּבְשִׁיל שֶׁבַּקְּדֵרָה נֶגֶד הֶחָלָב שֶׁבַּמַּחֲבַת <small><small>(ד''ע)</small>.</small> וְכָל זֶה מַיְרֵי שֶׁהַמַּחֲבַת מְגֻלֶּה וְהַזֵּעָה עוֹלֶה מִן הַמַּאֲכָל עַצְמוֹ לַקְּדֵרָה שֶׁעָלֶיהָ <small><small>(אָרֹךְ)</small>,</small> וְגַם מַיְרֵי שֶׁהוּא בְּקֵרוּב כָּל כָּךְ שֶׁהַיָּד סוֹלֶדֶת בַּזֵּעָה בְּמָקוֹם שֶׁנּוֹגֵעַ בַּקְּדֵרָה. אֲבָל אִם אֵין הַיָּד סוֹלֶדֶת בַּזֵּעָה, הַכֹּל שָׁרֵי. וְלָכֵן תּוֹלִין בָּשָׂר לְיַבֵּשׁ עַל קְדֵרוֹת שֶׁל חָלָב, וְלֹא חַיְישִׁינָן לַזֵּעָה שֶׁעוֹלָה <small><small>(פִּסְקֵי מהרא''י סִימָן ק''ג)</small>.</small> וְכֵן אִם הַמַּחֲבַת מְכֻסֶּה, הַכֹּל שָׁרֵי מִדֵּי דְּהָוֵי אַשְּׁתֵּי קְדֵרוֹת נוֹגְעוֹת זוֹ בְּזוֹ דְּאֵין אוֹסְרִין זוֹ אֶת זוֹ בִּנְגִיעָה, כָּל שֶׁכֵּן בְּזֵעָה. <small><small>(מָרְדְּכַי פֶּרֶק כ''ה)</small></small> מִיהוּ לְכַתְּחִלָּה יֵשׁ לִזָּהֵר בְּכָל זֶה <small><small>(הַגָּהוֹת ש''ד)</small>.</small> </small> 

נֵר שֶׁל חֵלֶב עָשׂוּי כְּנֵר שֶׁל שַׁעֲוָה שֶׁנָּטַף מִמֶּנּוּ טִפָּה עַל כְּלִי, אֵין צָרִיךְ כִּי אִם גְּרִידָה. אֲבָל חֵלֶב מְהֻתָּךְ חַם שֶׁנָּפַל מִמֶּנּוּ טִפָּה עַל כְּלִי, צָרִיךְ הַגְעָלָה. 


Siman 93

 קְדֵרָה שֶׁבִּשֵּׁל בָּהּ בָּשָׂר, לֹא יְבַשֵּׁל בָּהּ חָלָב. וְאִם בִּשֵּׁל בָּהּ בְּתוֹךְ מֵעֵת לְעֵת, אָסוּר בְּנוֹתֵן טַעַם. <small>וְצָרִיךְ לְשַׁעֵר נֶגֶד כָּל הַקְּדֵרָה.</small> אֲבָל אִם שָׁהָה מֵעֵת לְעֵת קֹדֶם שֶׁבִּשֵּׁל בָּהּ, הֲוָה לֵיהּ נוֹתֵן טַעַם לִפְגָם, וּמֻתָּר הַתַּבְשִׁיל, אֲבָל הַקְּדֵרָה אָסוּר לְבַשֵּׁל בָּהּ לֹא בָּשָׂר וְלֹא חָלָב. <small>הַגָּה: אֲבָל שְׁאָר דְּבָרִים, מֻתָּר. <small><small>(ריב''ש סִימָן קכ''ו בְּשֵׁם סמ''ק ובהגמי''י פ''ט)</small></small> וְדִין כִּסּוּי קְדֵרָה, כְּדִין קְדֵרָה עַצְמָהּ <small><small>(ד''ע וְאו''ה)</small>.</small> וְיֵשׁ מַחְמִירִים בַּכִּסּוּי, לוֹמַר דְּאַף עַל פִּי שֶׁאֵינוֹ בֶּן יוֹמוֹ דִּינוֹ כְּאִלּוּ הָיָה בֶּן יוֹמוֹ, <small><small>(בְּהַגָּהוֹת ש''ד בְּשֵׁם קֹבֶץ)</small></small> וְכֵן נוֹהֲגִין בִּקְצָת מְקוֹמוֹת. וְכֵן אֲנִי נוֹהֵג מִפְּנֵי הַמִּנְהָג, וְהוּא חֻמְרָא בְּלֹא טַעַם. <small><small>(ד''ע)</small>.</small> וּמִכָּל מָקוֹם בְּמָקוֹם שֶׁיֵּשׁ שׁוּם צַד לְהַתִּיר בְּלָאו הָכֵי, אוֹ שֶׁהוּא לְצֹרֶךְ שַׁבָּת אוֹ הֶפְסֵד, יֵשׁ לְהַתִּיר אִם אֵין הַכִּסּוּי בֶּן יוֹמוֹ, כְּמוֹ בַּקְּדֵרָה עַצְמָהּ. וְאִם לָקְחוּ כִּסּוּי רוֹתֵחַ מִקְּדֵרָה שֶׁל בָּשָׂר וְנָתְנוּ אוֹתוֹ עַל קְדֵרָה שֶׁל חָלָב, אִם שְׁנֵיהֶם חַמִּים, שְׁנֵיהֶם אֲסוּרִים אִם יֵשׁ מַאֲכָל בַּקְּדֵרָה שֶׁל בָּשָׂר וְחָלָב. וְאִם הַכִּסּוּי צוֹנֵן וְהַקְּדֵרָה חַמָּה, נָמֵי שְׁנֵיהֶם אֲסוּרִים אִם הִתְחִיל לְהַזִּיעַ תַּחַת הַכִּסּוּי, דְּתַתָּאָה גָּבַר <small><small>(או''ה)</small>.</small> וְאִם הַכִּסּוּי חַם, וְהַקְּדֵרָה צוֹנֶנֶת, הַכֹּל שָׁרֵי <small><small>(שָׁם)</small>,</small> רַק הַמַּאֲכָל צָרִיךְ קְלִיפָה, <small><small>(לְדַעַת הַגָּהוֹת ש''ד וְלֹא כאו''ה שָׁם)</small>,</small> אִם אֶפְשָׁר לְקַלְּפוֹ, וְאִם לָאו, הַכֹּל שָׁרֵי. וְאִם לֹא הָיָה מַאֲכָל בַּקְּדֵרָה, הַכֹּל שָׁרֵי, דְּהָוֵי כִּשְׁתֵּי קְדֵרוֹת שֶׁנָּגְעוּ זוֹ בְּזוֹ. <small><small>(הַכֹּל ד''ע לִסְבָרַת הָאָרֹךְ)</small>.</small> </small> 


Siman 94

הַתּוֹחֵב כַּף חוֹלֶבֶת בִּקְדֵרָה שֶׁל בָּשָׂר, אוֹ אִיפְּכָא, מְשַׁעֲרִים בְּכָל מַה שֶּׁנִּתְחַב מִמֶּנּוּ בַּקְּדֵרָה <small>אִם הַכַּף בֶּן יוֹמוֹ דְּהַיְנוּ שֶׁשִּׁמְּשׁוּ בּוֹ בִּכְלִי רִאשׁוֹן תּוֹךְ מֵעֵת לְעֵת. <small><small>(אָרֹךְ כְּלָל ל''ז)</small>.</small> </small> וְיֵשׁ מִי שֶׁאוֹמֵר שֶׁאִם הַכַּף שֶׁל מַתֶּכֶת, מְשַׁעֲרִים בְּכֻלּוֹ, מִשּׁוּם דְּחַם מִקְצָתוֹ חַם כֻּלּוֹ. <small>וּסְבָרָא רִאשׁוֹנָה עִקָּר, וְכֵן נוֹהֲגִין <small><small>(מָרְדְּכַי וש''ד וְהַגָּהוֹתָיו וְאָרֹךְ)</small></small> וְע''ל סי' צ''ח.</small> 

אִם תָּחַב הַכַּף בַּקְּדֵרָה שְׁנֵי פְּעָמִים, וְלֹא נוֹדַע בֵּינְתַיִם, צָרִיךְ ב' פְּעָמִים שִׁשִּׁים. <small><small>(וְיֵשׁ אוֹמְרִים דְּסָגֵי בְּפַעַם א' שִׁשִּׁים, וְכֵן נוֹהֲגִים <small><small>(תְּרוּמַת הַדֶּשֶׁן סִימָן קפ''ג וְהַגָּהוֹת שַׁעֲרִי דּוּרָא וְאָרֹךְ)</small>.</small> </small> 
</small>
אִם יֵשׁ ס' לְבַטֵּל הַכַּף, הַקְּדֵרָה וְהַתַּבְשִׁיל מֻתָּרִים אֲבָל הַכַּף אָסוּר, בֵּין עִם בָּשָׂר בֵּין עִם חָלָב, לְפִי שֶׁהִיא בְּלוּעָה מִבָּשָׂר בְּחָלָב. וַאֲפִלּוּ בְּדִיעֲבַד אוֹסֶרֶת, אִם חָזְרוּ וּתְחָבוּהָ, בֵּין בְּבָשָׂר בֵּין בְּחָלָב, כָּל זְמַן שֶׁהִיא בַּת יוֹמָא. וְאִם אֵין ס', הַכֹּל אָסוּר בַּהֲנָאָה, אֲפִלּוּ הַקְּדֵרָה, אַךְ מֻתָּר לָתֵת לְתוֹכָהּ פֵּרוֹת אוֹ צוֹנֵן, כֵּיוָן שֶׁאֵינוֹ נֶהֱנֶה מִגּוּף הָאִסוּר. 

אִם אֵין הַכַּף בֶּן יוֹמוֹ, הַקְּדֵרָה וְהַתַּבְשִׁיל מֻתָּרִים וְהַכַּף אָסוּר לְכַתְּחִלָּה, בֵּין עִם בָּשָׂר בֵּין עִם חָלָב. וּמִכָּל מָקוֹם בְּדִיעֲבַד אֵינָהּ אוֹסֶרֶת, כֵּיוָן שֶׁלֹּא הָיְתָה בַּת יוֹמָא. 

אִם בִּשְּׁלוּ מַיִם בִּקְדֵרָה חֲדָשָׁה וְתָחֲבוּ בָּהּ כַּף חוֹלֶבֶת, וְאַחַר כָּךְ חָזְרוּ וּבִשְּׁלוּ בָּהּ מַיִם פַּעַם אַחֶרֶת וְתָחֲבוּ בָּהּ כַּף שֶׁל בָּשָׂר, וּשְׁתֵּי הַכַּפּוֹת הָיוּ בְּנֵי יוֹמָן וּבְשׁוּם אֶחָד מֵהַפְּעָמִים לֹא הָיָה בַּמַּיִם שִׁשִּׁים, אָסוּר לְהִשְׁתַּמֵּשׁ בַּקְּדֵרָה לֹא בָּשָׂר וְלֹא חָלָב, אֲבָל שְׁאָר דְּבָרִים מֻתָּר לְבַשֵּׁל, מֵאַחַר שֶׁהָיְתָה חֲדָשָׁה שֶׁלֹּא בִּשְּׁלוּ בָּהּ מֵעוֹלָם. <small>הַגָּה: מִיהוּ אִם עָבַר וּבִשֵּׁל בָּהּ בָּשָׂר אוֹ חָלָב, מֻתָּר, דְּהָוֵי נוֹתֵן טַעַם בַּר נוֹתֵן טַעַם <small><small>(הַגָּהוֹת מַיְמוֹנִי פ''ט)</small>.</small> קְדֵרָה שֶׁבִּשְּׁלוּ בָּהּ יְרָקוֹת אוֹ מַיִם וְתָחֲבוּ בָּהּ כַּף בֶּן יוֹמוֹ, וְהַקְּדֵרָה אֵינָהּ בַּת יוֹמָא, אוֹ לְהֵפֶךְ, אוֹ שֶׁיֵּשׁ בַּמַּאֲכָל שִׁשִּׁים, הַכֹּל שָׁרֵי. <small><small>(אָרֹךְ כְּלָל ל''ז)</small>,</small> וְנוֹהֲגִין לְהַחֲמִיר לֶאֱכֹל הַמַּאֲכָל כְּמִין הַכְּלִי שֶׁהוּא בֶּן יוֹמוֹ, וְלֶאֱסֹר הַכְּלִי שֶׁאֵינוֹ בֶּן יוֹמוֹ וְאֵינוֹ אֶלָּא חֻמְרָא בְּעָלְמָא, כִּי מִדִּינָא הַכֹּל שָׁרֵי.</small> 

בְּצָלִים אוֹ יְרָקוֹת שֶׁבְּלוּעִים מִבָּשָׂר וּבִשְּׁלָם בִּקְדֵרָה חוֹלֶבֶת, אִם יָדוּעַ כַּמָּה בָּשָׂר בָּלוּעַ בַּבְּצָלִים וּבַיְּרָקוֹת, אֵין צָרִיךְ ס' אֶלָּא כְּנֶגֶד הַבָּשָׂר. <small>הַגָּה: דְּלֹא שַׁיָּךְ לוֹמַר חֲתִיכָה נַעֲשֵׂית נְבֵלָה, הוֹאִיל וַעֲדַיִן כֻּלּוֹ הֶתֵּר, וְלָכֵן אֵין צָרִיךְ לְשַׁעֵר רַק נֶגֶד מַה שֶּׁבָּלַע. וְכָל שֶׁכֵּן בִּקְדֵרָה שֶׁל חָלָב שֶׁבִּשְּׁלוּ בָּהּ מַיִם תּוֹךְ מֵעֵת לְעֵת, וְאַחַר כָּךְ בִּשְּׁלוּ בָּהּ בָּשָׂר, לֹא אָמְרִינָן דְּצָרִיךְ לְשַׁעֵר נֶגֶד כָּל הַמַּיִם, רַק נֶגֶד הֶחָלָב שֶׁבָּלְעָה הַקְּדֵרָה. <small><small>(מִמַּשְׁמָעוּת הַטּוּר וּבֵית יוֹסֵף)</small>.</small> </small> 

בָּשָׂר רוֹתֵחַ שֶׁחֲתָכוֹ בְּסַכִּין חוֹלֶבֶת, כָּל הַחֲתִיכָה אֲסוּרָה אִם אֵין בָּהּ שִׁשִּׁים כְּנֶגֶד מְקוֹם הַסַכִּין שֶׁחָתַךְ הַבָּשָׂר. אֲבָל אִם אֵינוֹ בֶּן יוֹמוֹ, אוֹ אִם אֵינוֹ יוֹדֵעַ שֶׁהוּא בֶּן יוֹמוֹ, אֵינוֹ אוֹסֵר אֶלָּא כְּדֵי קְלִפָּה. <small>הַגָּה: וְכָל זֶה בְּבָשָׂר רוֹתֵחַ בִּכְלִי רִאשׁוֹן, וְאָז אִם הַסַּכִּין בֶּן יוֹמוֹ וְאֵין ס' בַּבָּשָׂר נֶגֶד הַסַּכִּין הַכֹּל אָסוּר, וְאַף הַסַּכִּין צָרִיךְ הַגְעָלָה. אֲבָל אִם הוּא כְּלִי שֵׁנִי, הַבָּשָׂר צָרִיךְ קְלִיפָה; וְהַסַּכִּין, נְעִיצָה בַּקַּרְקַע <small><small>(אָרֹךְ כְּלָל ל''ו)</small>,</small> וְכֵן נוֹהֲגִין. וַאֲפִלּוּ אֵין הַסַּכִּין בֶּן יוֹמוֹ, יֵשׁ לִקְלֹף הַבָּשָׂר מְעַט מִשּׁוּם שַׁמְנוּנִית הַסַּכִּין <small><small>(טוּר וּבֵית יוֹסֵף בְּשֵׁם סמ''ק)</small>.</small> </small> 

אִם נָפַל לַתַּנּוּר פנאד''ש גְּבִינָה, אֲפִלּוּ לָחָה, וְכֵן גְּבִינָה חַמָּה בְּקַעֲרַת בָּשָׂר בַּת יוֹמָא, אֵינוֹ אוֹסֵר אֶלָּא כְּדֵי קְלִפָּה. 

בִּשְּׁלוּ דְּבַשׁ בְּמַחֲבַת שֶׁל בָּשָׂר בַּת יוֹמָא וְהֱרִיקוּהוּ חַם בִּקְעָרָה שֶׁל חָלָב בַּת יוֹמָא, מֻתָּר, מִשּׁוּם דְּהָוֵי נוֹתֵן טַעַם בַּר נוֹתֵן טַעַם דְּהֶתֵּרָא. 


Siman 95

דָּגִים שֶׁנִּתְבַּשְּׁלוּ אוֹ שֶׁנִּצְלוּ בִּקְדֵרָה שֶׁל בָּשָׂר רְחוּצָה יָפֶה, שֶׁאֵין שׁוּם שֻׁמָּן דָּבוּק בָּהּ, מֻתָּר לְאָכְלָם בְּכוּתָח, מִשּׁוּם דְּהָוֵי נוֹתֵן טַעַם בַּר נוֹתֵן טַעַם דְּהֶתֵּרָא. וְאִם לֹא הָיְתָה רְחוּצָה יָפֶה, אִם יֵשׁ בַּמַּמָּשׁ שֶׁעַל פִּי הַקְּדֵרָה יוֹתֵר מֵאֶחָד בְּשִׁשִּׁים בַּדָּגִים, אָסוּר לְאָכְלָם בְּכוּתָח. 

 בֵּיצָה שֶׁנִּתְבַּשְּׁלָה בְּמַיִם בִּקְדֵרָה חוֹלֶבֶת, מֻתָּר לָתֵת אוֹתָהּ בְּתוֹךְ הַתַּרְנְגֹלֶת אֲפִלּוּ לְכַתְּחִלָּה. אֲבָל אִם נִתְבַּשְּׁלָה בִּקְדֵרָה עִם בָּשָׂר, וַאֲפִלּוּ בִּקְלִפָּה, אָסוּר לְאָכְלָהּ בְּכוּתָח. <small>הַגָּה: וְיֵשׁ מַחְמִירִין בִּצְלִיָּה וּבִשּׁוּל לֶאֱסֹר נוֹתֵן טַעַם בַּר נוֹתֵן טַעַם. <small><small>(ריב''ן בְּשֵׁם רַשִׁ''י וּבְאָרֹךְ כְּלָל ל''ד הֵבִיא הַמָּרְדְּכַי וְאוֹר זָרוּעַ)</small>.</small> וְהַמִּנְהָג לֶאֱסֹר לְכַתְּחִלָּה, וּבְדִיעֲבַד מֻתָּר בְּכָל עִנְיָן <small><small>(אָרֹךְ)</small>.</small> וְדַוְקָא לֶאֱכֹל עִם חָלָב וְהַבָּשָׂר עַצְמוֹ, אֲבָל לִתְּנָן בַּכְּלִי שֶׁלָּהֶם, מֻתָּר לְכַתְּחִלָּה <small><small>(בְּהַגָּהוֹת אִסוּר וְהֶתֵּר הָאָרֹךְ)</small>,</small> וְכֵן נָהֲגוּ. וְכֵן אִם לֹא נִתְבַּשְּׁלוּ אוֹ נִצְלוּ תְּחִלָּה, רַק עָלוּ בִּכְלִי שֶׁל בָּשָׂר, מֻתָּר לְאָכְלָן עִם חָלָב עַצְמוֹ. וְכֵן לְהֶפֶךְ <small><small>(סְבָרַת עַצְמוֹ)</small>.</small> וְכֵן אִם הָיָה הַכְּלִי שֶׁנִּתְבַּשְּׁלוּ אוֹ נִצְלוּ בּוֹ לִפְגָם, שֶׁלֹּא הָיָה בֶּן יוֹמוֹ, נוֹהֲגִין הֶתֵּר לְכַתְּחִלָּה לְאָכְלוֹ עִם הַמִּין הַשֵּׁנִי <small><small>(שָׁם בְּאָרֹךְ)</small>.</small> וְכָל זֶה כְּשֶׁהַמַּאֲכָל אֵינוֹ דָּבָר חָרִיף, אֲבָל אִם הָיָה דָּבָר חָרִיף, כְּגוֹן שֶׁבִּשְּׁלוּ דְּבָרִים חֲרִיפִים בִּכְלִי שֶׁל בָּשָׂר, אֲפִלּוּ אֵינוֹ בֶּן יוֹמוֹ, אוֹ שֶׁדָּכוּ תַּבְלִין בְּמָדוֹךְ שֶׁל בָּשָׂר, אִם נְתָנוֹ בְּחָלָב, אוֹסֵר אֲפִלּוּ בְּדִיעֲבַד עַד דְּאִיכָּא ס' נֶגֶד הַבָּשָׂר הַבָּלוּעַ בָּהֶם <small><small>(בְּאָרֹךְ כְּלָל כ''ד וְכֵן מַשְׁמָע בִּתְשׁוּבַת הָרַשְׁבָּ''א סִימָן תמ''ט וּב''י סי' צ''ו בְּשֵׁם סה''ת וְהַגָּהות ש''ד סִימָן ס''ב בְּשֵׁם מהר''ש וְאָגוּר בְּשֵׁם מָרְדְּכַי)</small>.</small> וּמִכָּל מָקוֹם לֹא מִקְרֵי מַאֲכָל דָּבָר חָרִיף מִשּׁוּם מְעַט תַּבְלִין שֶׁבּוֹ, רַק אִם כֻּלּוֹ הוּא דָּבָר חָרִיף. וְרֻבּוֹ כְּכֻלּוֹ וְע''ל סִימָן צ''ו.</small> 

קְעָרוֹת שֶׁל בָּשָׂר שֶׁהוּדְחוּ בְּיוֹרָה חוֹלֶבֶת בְּחַמִּין שֶׁהַיָּד סוֹלֶדֶת בָּהֶן, אֲפִלּוּ שְׁנֵיהֶם בְּנֵי יוֹמָן, מֻתָּר, מִשּׁוּם דַּהֲוָה לֵהּ נוֹתֵן טַעַם בַּר נוֹתֵן טַעַם דְּהֶתֵּרָא. וְהוּא שֶׁיֹּאמַר: בָּרִי לִּי שֶׁלֹּא הָיָה שׁוּם שֻׁמָּן דָּבוּק בָּהֶן. וְאִם הָיָה שֻׁמָּן דָּבוּק בָּהֶן, צָרִיךְ שֶׁיְּהֵא בַּמַּיִם ס' כְּנֶגֶד מַמָּשׁוּת שֻׁמָּן שֶׁעַל פְּנֵי הַקְּעָרָה. <small>הַגָּה: וְיֵשׁ אוֹסְרִים אֲפִלּוּ אֵין שֻׁמָּן דָּבוּק בָּהֶן <small><small>(טוּר בְּשֵׁם סה''ת וּסְמַ''ג וּסְמַ''ק וְש''ד וְהר''ף ותוס' וּמָרְדְּכַי ור''ן וְהגמ''יי וּפִסְקֵי מהרא''י וְאו''ה)</small>,</small> אֶלָּא אִם כֵּן אֶחָד מִן הַכֵּלִים אֵינָן בְּנֵי יוֹמָן מִבְּלִיעַת כְּלִי רִאשׁוֹן, וְאָז כָּל הַכֵּלִים מֻתָּרִים וְהַמַּיִם נוֹהֲגִין בָּהֶן אִסּוּר לְכַתְּחִלָּה. אֲבָל אִם שְׁנֵיהֶם בְּנֵי יוֹמָן, וְהֵדִיחַ אוֹתָן בְּיַחַד בִּכְלִי רִאשׁוֹן, הַכֹּל אָסוּר. וְהָכֵי נוֹהֲגִין, וְאֵין לְשַׁנּוֹת. וְדַוְקָא שֶׁהוּדְחוּ בְּיַחַד וּבִכְלִי רִאשׁוֹן, אֲבָל אִם הוּדְחוּ זֶה אַחַר זֶה אוֹ בִּכְלִי שֵׁנִי, אֲפִלּוּ בְּיַחַד, הַכֹּל שָׁרֵי <small><small>(בְּאָרֹךְ כְּלָל ל''ד)</small>.</small> וְאִם עֵרָה מִכְּלִי רִאשׁוֹן שֶׁל בָּשָׂר עַל כְּלִי חָלָב, דִּינוֹ כִּכְלִי רִאשׁוֹן וְאוֹסֵר אִם הָיָה בֶּן יוֹמוֹ. אֲבָל אִם עֵרָה מַיִם רוֹתְחִים שֶׁאֵינָן שֶׁל בָּשָׂר וְלֹא שֶׁל חָלָב עַל כֵּלִים שֶׁל בָּשָׂר וְשֶׁל חָלָב בְּיַחַד, וַאֲפִלּוּ שֻׁמָּן דָּבוּק בָּהֶם, הַכֹּל שָׁרֵי, דְּאֵין עֵרוּי כִּכְלִי רִאשׁוֹן מַמָּשׁ שֶׁיַּעֲשֶׂה שֶׁהַכֵּלִים שֶׁמְּעָרֶה עֲלֵיהֶם, יִבְלְעוּ זֶה מִזֶּה <small><small>(שָׁם)</small>.</small> וְאִם נִמְצָא קְעָרָה חוֹלֶבֶת בֵּין כְּלֵי בָּשָׂר, לֹא חַיְישִׁינָן שֶׁמָּא הוּדְחוּ בְּיַחַד בַּדֶּרֶךְ שֶׁנֶּאֱסָרִים <small><small>(הַגָּהוֹת ש''ד)</small>.</small> </small> 

יֵרָאֶה לִי, שֶׁאִם נָתְנוּ אֵפֶר בְּמַיִם חַמִּין שֶׁבַּיּוֹרָה קֹדֶם שֶׁהִנִּיחוּ הַקְּדֵרוֹת בְּתוֹכָהּ, אַף עַל פִּי שֶׁהַשֻּׁמָּן דָּבוּק בָּהֶן, מֻתָּר, דְּעַל יְדֵי הָאֵפֶר הוּא נוֹתֵן טַעַם לִפְגָם. 

אֵין מַנִּיחִין כְּלִי שֶׁיֵּשׁ בּוֹ כּוּתָח אֵצֶל כְּלִי שֶׁיֵּשׁ בּוֹ מֶלַח, אֲבָל מֻתָּר לְהַנִּיחוֹ אֵצֶל כְּלִי שֶׁיֵּשׁ בּוֹ חֹמֶץ. <small>הַגָּה: וְדַוְקָא אִם הַכֵּלִים מְגֻלִּים. וַאֲפִלּוּ הָכֵי אִם עָבַר וּנְתָנָן בְּיַחַד, מֻתָּר, וְלֹא חַיְישִׁינָן שֶׁמָּא נָפַל אֶל הַמֶּלַח <small><small>(הַגָּהוֹת ש''ד וְאָרֹךְ)</small>.</small> </small> 

מֻתָּר לִתֵּן בְּתוֹךְ תֵּבָה כַּד שֶׁל בָּשָׂר אֵצֶל שֶׁל חָלָב. <small>הַגָּה: וְיֵשׁ מַחְמִירִין לְכַתְּחִלָּה <small><small>(הַגָּהוֹת אֲשֵׁרִ''י בְּשֵׁם אוֹר זָרוּעַ)</small>.</small> וְטוֹב לִזָּהֵר לְכַתְּחִלָּה בְּמָקוֹם שֶׁאֵינוֹ צָרִיךְ.</small> 

מֶלַח הַנָּתוּן בִּקְעָרָה שֶׁל בָּשָׂר, מֻתָּר לִתְּנוֹ בְּחָלָב. <small>הַגָּה: וְהַמַּחְמִיר גַּם בָּזֶה, תָּבֹא עָלָיו בְּרָכָה כִּי יֵשׁ מַחְמִירִין לְכַתְּחִלָּה <small><small>(תוס' וּסְמַ''ג ואו''ה)</small>.</small> </small> 


Siman 96

צְנוֹן אוֹ סִלְקָא שֶׁחֲתָכָם בְּסַכִּין שֶׁל בָּשָׂר בֶּן יוֹמוֹ, אוֹ שֶׁאֵינוֹ מְקֻנָּח, אָסוּר לְאָכְלָם בְּחָלָב עַד שֶׁיִּטֹּל מִמְּקוֹם הַחֲתָךְ כְּדֵי נְטִילַת מָקוֹם, שֶׁהוּא כָּעֳבִי אֶצְבַּע, אוֹ שֶׁיִּטְעֲמֶנּוּ וְלֹא יְהֵא בּוֹ טַעַם בָּשָׂר, שֶׁאָז מֻתָּר בַּהֲדָחָה. וְיֵשׁ אוֹמְרִים דְּהוּא הַדִּין לְאֵינוֹ בֶּן יוֹמוֹ וְהוּא מְקֻנָּח. וְאִם לֹא נָטַל מֵהֶם כְּדֵי נְטִילַת מָקוֹם וְגַם לֹא טְעָמָם וּבִשְּׁלָם בְּחָלָב, צָרִיךְ שִׁשִּׁים כְּנֶגֶד מַה שֶּׁנָּגַע מֵהַסַכִּין בָּהֶם. וְהוּא הַדִּין לְחָתְכָם בְּסַכִּין שֶׁל עוֹבֵד כּוֹכָבִים. <small>הַגָּה: וְאִם חֲתָכָן דַּק דַּק, צָרִיךְ לְשַׁעֵר ס' נֶגֶד כָּל הַצְּנוֹן <small><small>(בֵּית יוֹסֵף בְּשֵׁם סמ''ק)</small>.</small> וְיֵשׁ אוֹמְרִים שֶׁאִם חָתַךְ צְנוֹן בְּסַכִּין שֶׁל אִסּוּר, כֻּלּוֹ אָסוּר <small><small>(רַשְׁבָּ''א ור''ן וְכֵן מַשְׁמָע בְּאָרֹךְ כְּלָל ל''ה)</small>.</small> וְכֵן אִם חֲתָכוֹ בְּסַכִּין שֶׁל בָּשָׂר, אָסוּר כֻּלּוֹ בְּחָלָב. וְכֵן נוֹהֲגִין לְכַתְּחִלָּה, אֲבָל בְּדִיעֲבַד אֵין לֶאֱסֹר רַק כְּדֵי נְטִילָה <small><small>(בֵּית יוֹסֵף וְאו''ה)</small>.</small> וְכָל זֶה אִם חָתַךְ הַצְּנוֹן עַצְמוֹ, אֲבָל אִם חָתַךְ הַיָּרָק שֶׁעַל הַצְּנוֹן, אֵין לָחוּשׁ. וְאִם יֵשׁ סָפֵק אִם נֶחְתַּךְ בְּסַכִּין שֶׁל אִסּוּר, אַזְלִינָן לְקֻלָּא <small><small>(שָׁם)</small>,</small> לָכֵן קוֹנִים הַצְּנוֹנוֹת שֶׁיֵּשׁ בָּהֶן חִתּוּכִין לְצַד זַנְבוֹתֵיהֶן, כִּי תָּלִינָן שֶׁנַּעֲשָׂה בְּמָרָא וַחֲצִינָא <small><small>(שָׁם בְּהג''ה וּמהרא''י בְּהַגָּהַת ש''ד)</small>. </small> וּבְמָקוֹם שֶׁאֵין נִמְצָא לִקְנוֹת רַק הַחֲתוּכִים בְּסַכִּין, נוֹהֲגִין לִקְנוֹתוֹ וּלְהַתִּיר עַל יְדֵי נְטִילַת מָקוֹם.</small> 

אִם חָתַךְ בּוֹ שׁוּמִין וּבְצָלִים וּכְרִישִין <small>וְתָמְכָא שֶׁקּוֹרִין קרי''ן <small><small>(הַגָּהַת ש''ד וְהַגָּהַת או''ה שָׁם)</small></small> </small> וְכַיּוֹצֵא בָהֶם מִדְּבָרִים הַחֲרִיפִים וּפֵרוֹת חֲמוּצִים <small><small>(אָרְחוֹת חַיִּים)</small></small> וְדָגִים מְלוּחִים, דִּינָם שָׁוֶה לְחָתַךְ בּוֹ צְנוֹן. <small><small>(שִׁבּוֹלֵי לֶקֶט)</small> <small>הַגָּה: וּמִכָּל מָקוֹם מֻתָּר לֶאֱכֹל מִרְקָחוֹת חֲרִיפִים שֶׁל עוֹבְדֵי כּוֹכָבִים כְּגוֹן זַנְגְּבִיל וְכַיּוֹצֵא בוֹ, דְּיֵשׁ לָהֶם כֵּלִים מְיֻחָדִים לְכָךְ אוֹ תּוֹלְשִׁין אוֹתוֹ</small> <small>(מָרְדְּכַי וַאֲגֻדָּה פֶּרֶק כֵּיצַד מְבָרְכִין)</small>.</small> 

 תַּבְלִין שֶׁנָּדוֹכוּ בִּמְדוֹכָה שֶׁל בָּשָׂר בֶּן יוֹמוֹ, אָסוּר לְאָכְלָם בְּחָלָב. <small>וְיֵשׁ אוֹמְרִים אֲפִלּוּ אֵינוֹ בֶּן יוֹמוֹ. <small><small>(רַשְׁבָּ''א סִימָן תמ''ט וּבְאָרֹךְ וְעַיֵּן לְעֵיל סִימָן צ''ה סוֹף ס''ב בְּהג''ה)</small>.</small> </small> 

מֵי לימוני''ש שֶׁמְּבִיאִים הָעוֹבְדֵי כּוֹכָבִים, וְכֵן חֲתִיכוֹת דָּג מָלִיחַ שֶׁמְּבִיאִים הָעוֹבְדֵי כּוֹכָבִים בְּחָבִיוֹת, מֻתָּרִים. <small>הַגָּה: מִפְּנֵי שֶׁמְּבִיאִים הַרְבֵּה בְּיַחַד, וְאַף אִם נֶאֶסְרוּ מִקְּצָתָן שֶׁנֶּחְתְּכוּ בָּרִאשׁוֹנָה עִם סַכִּין שֶׁל גּוֹיִים, נִתְבַּטְּלוּ בָּאֲחֵרִים הַנֶּחְתָּכִים אַחַר כֵּן, שֶׁאֵינָן נֶאֱסָרִין, כִּי כְּבַר נִתְבַּטֵּל טַעַם הַסַּכִּין בָּרִאשׁוֹנִים וְלָכֵן כֻּלָּם מֻתָּרִים. וְכָל כַּיּוֹצֵא בְּזֶה <small><small>(בַּיִת יוֹסֵף בְּשֵׁם שִׁבּוֹלֵי לֶקֶט)</small>.</small> וְלָכֵן אוֹכְלִין בִּקְצָת מְקוֹמוֹת הַכְּרוּב שֶׁקּוֹרִין קומפש''ט, אַף עַל גַּב דְּפָרוּס וְחָתוּךְ. וְיֵשׁ מְקוֹמוֹת שֶׁמַּחְמִירִין בָּזֶה, וְאֵין לְשַׁנּוֹת הַמִּנְהָג <small><small>(מהרי''ו סִימָן מ''ט)</small>,</small> אֲבָל שְׁאָר דְּבָרִים שֶׁאֵין חֲרִיפִין, כְּגוֹן תַּפּוּחִים אוֹ לְפָתוֹת יְבֵשִׁים וְכַדּוֹמֶה, נוֹהֲגִין בָּהֶן הֶתֵּר כְּמוֹ בלימוני''ש וְאֵין לְהַחְמִיר כְּלָל <small><small>(בְּאָרֹךְ)</small>.</small> </small> 

חָתַךְ קִשּׁוּאִים בְּסַכִּין שֶׁל בָּשָׂר, מֻתָּר לְאָכְלָם בְּחָלָב בִּגְרִידָה בִּלְבַד, שֶּׁיִּגְרֹד מִמְּקוֹם הַחֲתָךְ. וְאִם חָתַךְ בּוֹ לֶפֶת, אֲפִלּוּ גְּרִידָה אֵינוֹ צָרִיךְ, אֶלָּא הֲדָחָה בְּעָלְמָא. וְלֹא עוֹד, אֶלָּא אֲפִלּוּ צְנוֹן שֶׁחָתַךְ אַחַר הַלֶּפֶת, שָׁרֵי בַּהֲדָחָה כְּמוֹ הַלֶּפֶת, לְפִי שֶׁטַּעַם הַלֶּפֶת מְשֻׁנֶּה וּמְבַטֵּל טַעַם הַנִּפְלָט מֵהַסַכִּין. <small>הַגָּה: וְדַוְקָא לֶפֶת, שֶׁטַּעֲמוֹ מְשֻׁנֶּה, אֲבָל יָרָק אוֹ לֶחֶם וּשְׁאָר דְּבָרִים, לֹא. וַאֲפִלּוּ בְּלֶפֶת אֵין לְהַתִּיר לַחְתֹּךְ צְנוֹן רַק פַּעַם אַחַת, אֲבָל לֹא הַרְבֵּה פְּעָמִים, אִם לֹא שֶׁחָתַךְ כָּל פַּעַם לֶפֶת בֵּין חֲתִיכַת צְנוֹן לִצְנוֹן <small><small>(בֵּית יוֹסֵף בְּשֵׁם סְמַ''ג)</small>.</small> </small> 


Siman 97

אֵין לָשִׁין עִסָה בְּחָלָב, שֶׁמָּא יָבֹא לְאָכְלָהּ עִם בָּשָׂר. וְאִם לָשׁ, כָּל הַפַּת אָסוּר, אֲפִלּוּ לְאָכְלָהּ לְבַדָּהּ. וְאִם הָיָה דָּבָר מֻעָט כְּדֵי אֲכִילָה בְּבַת אַחַת, אוֹ שֶׁשִּׁנָּה צוּרַת הַפַּת שֶׁתְּהֵא נִכֶּרֶת שֶׁלֹּא יֹאכַל בָּהּ בָּשָׂר, מֻתָּר. כַּיּוֹצֵא בּוֹ, אֵין אוֹפִין פַּת בְּתַנּוּר שֶׁטָּחוֹ בְּאַלְיָה, וְאִם אֲפָאוֹ דִּינוֹ כְּעִסָה שֶׁנִּלּוֹשָה בְּחָלָב. <small>הַגָּה: וְלָכֵן נוֹהֲגִין לָלוּשׁ פַּת עִם חָלָב בְּחַג הַשָּׁבוּעוֹת, גַּם בְּשֻׁמָּן לִכְבוֹד שַׁבָּת, כִּי כָּל זֶה מִחְשָׁב כְּדָבָר מֻעָט, גַּם כִּי צוּרָתָן מְשֻׁנָּה מִשְּׁאָר פַּת. וְכָל שֶׁכֵּן פלאד''ן אוֹ פַּשְׁטִידָ''א, דְּמֻתָּרִין <small><small>(הַגָּהוֹת ש''ד)</small>.</small> וְאֵין לֶאֱפוֹת שׁוּם פַּת עִם פלאד''ן אוֹ פַּשְׁטִידָ''א בַּתַּנּוּר, דְּחַיְישִׁינָן שֶׁמָּא יָזוּב מִן הַשֻּׁמָּן אֶל הַפַּת. וְאִם זָב תַּחְתָּיו, דִּינוֹ כְּאִלּוּ נִלּוֹשׁ עִמּוֹ <small><small>(ב''י בְּשֵׁם הַגָּהוֹת אֲשֵׁרִ''י)</small>.</small> </small> וְנוֹהֲגִין לָשׂוּם הַטְּפֵלָה בְּפִי הַתַּנּוּר <small><small>(בֵּית יוֹסֵף בְּשֵׁם הַגָּהוֹת ש''ד)</small>. <small>וַאֲפִלּוּ הוּא בְּמַחֲבַת, נוֹהֲגִין לְהַחֲמִיר לְכַתְּחִלָּה.</small> </small> 

התַּנּוּר שֶׁטָּחוֹ בְּאַלְיָה, אֵין אוֹפִין בּוֹ פַּת עַד שֶׁיַּסִיקֶנּוּ מִבִּפְנִים עַד שֶׁיִּתְלַבֵּן. וַאֲפִלּוּ אִם הוּא שֶׁל בּוּכְיָא <small><small>(פֵּרוּשׁ כְּלִי חֶרֶס שֶׁמַּסִיקִין תַּחְתָּיו וְאוֹפִין עָלָיו עוּגוֹת)</small></small> אֵין לוֹ הֶתֵּר עַל יְדֵי הֶסֵק מִבַּחוּץ. 

פַּת שֶׁאֲפָאוֹ עִם הַצָּלִי, וְדָגִים שֶׁצְּלָאָן בְּתַנּוּר אֶחָד עִם הַבָּשָׂר, אָסוּר לְאָכְלָם בְּחָלָב. וְהָנֵי מִלֵּי בְּתַנּוּר קָטָן, אֲבָל בְּתַנּוּר גָּדוֹל הַמַּחֲזִיק שְׁנֵים עָשָׂר עֶשְׂרוֹנִים וּפִיו פָּתוּחַ, מֻתָּר. וְאִם הַצָּלִי מְכֻסֶה, וְכֵן פַּשְׁטִידָ'' א שֶׁמְּכֻסֶה הַנֶּקֶב שֶׁבּוֹ, מֻתָּר אֲפִלּוּ בְּתַנּוּר צַר. <small>וְעַיֵּן לְקַמָּן סִימָן ק''ח כֵּיצַד נוֹהֲגִין. </small> 


Siman 98

אִסוּר שֶׁנִּתְעָרֵב בְּהֶתֵּר מִין בְּשֶׁאֵינוֹ מִינוֹ, כְּגוֹן חֵלֶב שֶׁנִּתְעָרֵב בְּבָשָׂר, יִטְעֲמֶנּוּ עוֹבֵד כּוֹכָבִים, אִם אוֹמֵר שֶׁאֵין בּוֹ טַעַם חֵלֶב אוֹ שֶׁאוֹמֵר שֶׁיֵּשׁ בּוֹ טַעַם אֶלָּא שֶׁהוּא פָּגוּם, מֻתָּר. וְהוּא שֶׁלֹּא יְהֵא סוֹפוֹ לְהַשְׁבִּיחַ. וְצָרִיךְ שֶׁלֹּא יֵדַע שֶׁסוֹמְכִין עָלָיו. וְאִם אֵין שָׁם עוֹבֵד כּוֹכָבִים לְטָעֲמוֹ, מִשַׁעֲרִינָן בְּס'. וְכֵן אִם הוּא מִין בְּמִינוֹ, כֵּיוָן דְּלֵיכָּא לְמֵיקַֹם אַטַּעֲמָא, מְשַׁעֲרִים בְּס'. <small>וְאֵין נוֹהֲגִים עַכְשָׁו לִסְמֹךְ עַל אָעוֹבְדֵי כּוֹכָבִים, וּמְשַׁעֲרִינָן הַכֹּל בס' <small><small>(בְּאָגוּר וּתְשׁוּבַת מהר''מ פַּדָּוואָה סִימָן ע''ט וּשְׁאָר אַחֲרוֹנִים)</small>.</small> </small>  
אִם נִתְעָרֵב מִין בְּמִינוֹ וְנִשְׁפָּךְ, בְּעִנְיָן שֶׁאֵין יְכוֹלִין לַעֲמֹד עָלָיו לְשַׁעֲרוֹ, אִם נוֹדָע שֶׁהָיָה רֻבּוֹ הֶתֵּר, מֻתָּר. וְאִם לֹא נוֹדָע שֶׁהָיָה רֻבּוֹ הֶתֵּר, אָסוּר. <small>הַגָּה: וּלְעִנְיַן מִין בְּמִינוֹ אַזְלִינָן בָּתַר שְׁמָא, אִם הוּא שָׁוֶה הָוֵי מִין בְּמִינוֹ. אֲבָל לֹא אַזְלִינָן בָּתַר טַעֲמָא אִם הוּא שָׁוֶה אוֹ לֹא <small><small>(בֵּית יוֹסֵף בְּשֵׁם הָאָגוּר וְכֵן הוּא בְּהַגָּהוֹת ש''ד סי' ל''ט)</small>.</small> </small> אֲבָל אִם נִתְעָרֵב בְּשֶׁאֵינוֹ מִינוֹ וְנִשְׁפָּךְ בְּעִנְיָן שֶׁאֵין יְכוֹלִין לַעֲמֹד עָלָיו לְשַׁעֲרוֹ, אֲפִלּוּ נוֹדָע שֶׁהָיָה רֻבּוֹ הֶתֵּר, אָסוּר. וְאִם נִתְעָרֵב בְּמִינוֹ וּבְשֶאֵינוֹ מִינוֹ וְנִשְׁפָּךְ בְּעִנְיָן שֶׁאֵין יְכוֹלִין לַעֲמֹד עָלָיו לְשַׁעֲרוֹ, וְנוֹדַע שֶׁהָיָה רֻבּוֹ הֶתֵּר מִמִּינוֹ, רוֹאִין אֶת שֶׁאֵינוֹ מִינוֹ כְּאִלּוּ אֵינוֹ, וְהַשְּׁאָר, מִינוֹ רָבֶה עָלָיו וּמְבַטְּלוֹ.  
בַּמֶּה דְּבָרִים אֲמוּרִים, כְּשֶׁנִּשְׁפַּךְ. אֲבָל אִסוּר שֶׁנִּתְעָרֵב בְּהֶתֵּר, וְהוּא לְפָנֵינוּ, וְאִי אֶפְשָׁר לַעֲמֹד עַל שִׁעוּרוֹ, אַף עַל פִּי שֶׁהוּא מֵאִסוּרִים שֶׁל דִּבְרֵיהֶם, אָסוּר.  
אִסוּר שֶׁנִּתְבַּשֵׁל עִם הֶתֵּר, אֲפִלּוּ מַכִּירוֹ וְהוּא שָׁלֵם וּזְרָקוֹ, צָרִיךְ שִׁשִּׁים כְּנֶגֶד כָּל הָאִסוּר, מִפְּנֵי שֶׁאֵין אָנוּ יוֹדְעִים כַּמָּה יָצָא מִמֶּנּוּ. לְפִיכָךְ, הַמְּבַשֵּׁל בִּקְדֵרַת אִסוּר שֶׁהִיא בַּת יוֹמָא, אוֹ תּוֹחֵב כַּף שֶׁל אִסוּר בְּהֶתֵּר, צָרִיךְ ס' כְּנֶגֶד כָּל הַקְּדֵרָה וּכְנֶגֶד כָּל מַה שֶּׁתָּחַב מֵהַכַּף, שֶׁאֵין אָנוּ יוֹדְעִין כַּמָּה בָּלְעוּ, בֵּין שֶׁהֵם שֶׁל חֶרֶס אוֹ עֵץ אוֹ מַתֶּכֶת. <small>הַגָּה: וּבִלְבַד שֶׁבָּלְעוּ עַל יְדֵי רְתִיחַת אֵשׁ, שֶׁאָז הַבְּלִיעָה הוֹלֶכֶת בְּכָל הַכְּלִי, אֲבָל עַל יְדֵי רְתִיחַת מְלִיחָה אֵינוֹ נִבְלָע בַּכְּלִי רַק כְּדֵי קְלִפָּה, וְאֵין צָרִיךְ לְשַׁעֵר רַק כְּדֵי קְלִפָּה <small><small>(מָרְדְּכַי פכ''ה וּבְאָרֹךְ כְּלָל כ''ד)</small>.</small> וְעַיֵּן לְעֵיל סִימָן ס''ט.</small> וְיֵשׁ מִי שֶׁמַּחְמִיר בְּכַף שֶׁל מַתֶּכֶת לְהַצְרִיךְ ס' כְּנֶגֶד כֻּלּוֹ, אֲפִלּוּ לֹא הִכְנִיס אֶלָּא מִקְצָת, מִשּׁוּם דְּחַם מִקְּצָתוֹ חַם כֻּלּוֹ. <small>הַגָּה: וְנוֹהֲגִין כִּסְבָרָא רִאשׁוֹנָה. וְכָל אִסּוּר שֶׁמְּבַטְּלִים בְּשִׁשִּׁים, אִם מַכִּירוֹ צָרִיךְ לְהָסִירוֹ מִשָּׁם אַף עַל גַּב דִּכְבָר נִתְבַּטֵּל טַעֲמוֹ בְּשִׁשִּׁים. וְלָכֵן אִם נָפַל חֵלֶב לְתוֹךְ הַתַּבְשִׁיל וְנִתְבַּטֵּל טַעֲמוֹ בְּשִׁשִּׁים, צָרִיךְ לִתֵּן שָׁם מַיִם צוֹנְנִים, וְטֶבַע הַחֵלֶב לְהַקְפִּיא וְלָצוּף לְמַעְלָה עַל הַמַּיִם, וִיסִירֶנּוּ מִשָּׁם, דְּמֵאַחַר דְּאֶפְשָׁר לְהָסִירוֹ הֲוֵי כְּאִלּוּ מַכִּירוֹ וְצָרִיךְ לְהָסִירוֹ מִשָּׁם <small><small>(הַגָּהוֹת מָרְדְּכַי בְּחֻלִּין וּבְאָרֹךְ כְּלָל כ''ג)</small>.</small> אִסּוּר שֶׁנִּתְבַּטֵּל בִּקְדֵרָה וֶהֱסִירוּהוּ מִשָּׁם, וְנָפַל לִקְדֵרָה אַחֶרֶת, צָרִיךְ לַחֲזֹר וּלְבַטְּלוֹ בְּשִׁשִּׁים נֶגֶד כֻּלּוֹ, וְכֵן לְעוֹלָם. אֲבָל אִם נָפַל לַקְּדֵרָה הָרִאשׁוֹנָה ב' פְּעָמִים, אֵין צָרִיךְ רַק שִׁשִּׁים <small><small>(פַּעַם)</small></small> אַחַת כְּנֶגְדּוֹ <small><small>(בְּאָרֹךְ כְּלָל כ''ד דִּין ב')</small></small> וְעַיֵּן לְעֵיל סִימָן צ''ד.</small>  
אִם יָדוּעַ כַּמָּה הוּא הָאִסוּר, כְּגוֹן כַּף חֲדָשָׁה אוֹ שֶׁאֵינָהּ בַּת יוֹמָא שֶׁנִּעֵר בָּהּ וּבָלְעָה כַּזַּיִת חָלָב, וְאַחַר כָּךְ נִעֵר בָּהּ קְדֵרָה שֶׁל בָּשָׂר, אֵין צָרִיךְ אֶלָּא ס' לְבַטֵּל הַכַּזַּיִת שֶׁבָּלְעָה. <small>וְלֹא אָמְרִינָן גַּבֵּי כְּלִי חֲתִיכָה נַעֲשֵׂית נְבֵלָה, אֲפִלּוּ אִם נִעֲרוּ בּוֹ אִסּוּר</small> אֲבָל כַּף יְשָׁנָה וּבַת יוֹמָא, מְשַׁעֲרִין בְּכֻלָּהּ <small>דְּכָל מַה שֶּׁבָּלַע נַעֲשֵׂית אִסּוּר, וְלֹא יַדְעִינָן כַּמָּה בָּלַע. <small><small>(שָׁם)</small>.</small> </small> וְיֵשׁ מִי שֶׁאוֹמֵר שֶׁגַּם בְּזוֹ אֵין צָרִיךְ אֶלָּא ס' לְבַטֵּל הַכַּזַּיִת שֶׁבָּלַע. <small>הַגָּה: וְהַסְּבָרָא רִאשׁוֹנָה עִקָּר, כְּמוֹ שֶנִּתְבָּאֵר לְעֵיל גַּבֵּי טִפַּת חָלָב שֶׁנָּפְלָה עַל הַקְּדֵרָה. וְיֵשׁ שֶׁאֵינָן מְחַלְּקִין בֵּין כַּף יָשָׁן לְחָדָשׁ, רַק בֵּין כְּלִי חֶרֶס לִשְׁאָר כֵּלִים <small><small>(מָרְדְּכַי פ' גִּיד הַנָּשֶׁה)</small></small> וְאוֹמְרִים דְּבִכְלֵי חֶרֶס דְּאִי אֶפְשָׁר לְהַפְרִיד הָאִסּוּר עַל יְדֵי הַגְעָלָה אַמְרִינָן הַכְּלִי נַעֲשֶׂה נְבֵלָה, אֲבָל לֹא בִּשְׁאָר כֵּלִים, וְטוֹב לָחוּשׁ לְחֻמְרָא וְעַיִּןִ לְעֵיל סִימָן צ''ב.</small>  
כַּחֲצִי זַיִת שֶׁל אִסוּר שֶׁנִּתְעָרֵב בְּהֶתֵּר, צָרִיךְ שִׁשִּׁים חֲצָאֵי זֵיתֵי הֶתֵּר לְבַטְּלוֹ.  
בֵּיצָה שֶׁיֵּשׁ בָּהּ אֶפְרוֹחַ אוֹ טִפַּת דָּם שֶׁנִּתִבַּשְּׁלָה עִם אֲחֵרוֹת, צָרִיךְ שִׁשִּׁים וְאַחַת לְבַטֵּל פְּלִיטָתָהּ.  
כְּחָל מִתְבַּטֵּל בְּתִשְׁעָה וַחֲמִשִּׁים. <small>הַגָּה: כָּל הָאִסּוּרִים הַנּוֹהֲגִין בַּזְּמַן הַזֶּה כֻּלָּם מִתְבַּטְּלִים בְּשִׁשִּׁים, מִלְּבַד חָמֵץ בְּפֶסַח וְיַיִן נֶסֶךְ, כַּאֲשֶׁר נִתְבָּאֵר בְּהִלְכוֹתֵיהֶם <small><small>(טוּר)</small>,</small> וּבִלְבַד שֶׁהָאִסּוּר אֵינוֹ נוֹתֵן טַעַם בַּקְּדֵרָה, אֲבָל אִם נוֹתֵן טַעַם בְּאוֹתָהּ קְדֵרָה, וְהוּא אָסוּר מִצַּד עַצְמוֹ, אֲפִלּוּ בְּאֶלֶף לֹא בָּטֵל כָּל זְמַן שֶׁמַּרְגִּישִׁין טַעֲמוֹ. וְלָכֵן מֶלַח וְתַבְלִין מִדְּבָרִים דַּעֲבִידֵי לְטַעֲמָא, אִם אֲסוּרִים מֵחֲמַת עַצְמָן אֵינָן בְּטֵלִים בְּשִׁשִּׁים <small>בְּאָרֹךְ כְּלָל כ''ה וְע''ל סוֹף סִימָן ק''ה.</small> </small>  
קְדֵרָה שֶׁיֵּשׁ בָּהּ נ''ט זֵיתִים הֶתֵּר, וְנָפְלוּ בָּהּ שְׁתֵּי זֵיתִים, אֶחָד שֶׁל דָּם וְאֶחָד שֶׁל חֵלֶב, כָּל אֶחָד מִצְטָרֵף עִם הַנ''ט שֶׁל הֶתֵּר לְבַטֵּל חֲבֵרוֹ. וְכֵן כ''ט זִיתִים שֶׁל הֶתֵּר שֶׁנָּפַל בָּהֶם כַּזַּיִת חֵלֶב, וּבִקִדֵרָה אַחֶרֶת הָיוּ שְׁלֹשִׁים שֶׁל הֶתֵּר וְנָפַל לְתוֹכוֹ כַּזַּיִת שֶׁל דָּם, וְנִתְעָרְבוּ בְּשׁוֹגֵג, מֻתָּר. <small>וְכָל שֶׁכֵּן בְּב' זֵיתִים, אֶחָד שֶׁל גְּבִינָה וְאֶחָד שֶׁל בָּשָׂר, דְּכָל אֶחָד מְבַטֵּל חֲבֵרוֹ <small><small>(בְּאָרֹךְ כְּלָל כ''ד)</small>.</small> </small> 

Siman 99

חֲתִיכַת נְבֵלָה שֶׁיֵּשׁ בָּהּ בָּשָׂר וַעֲצָמוֹת שֶׁנָּפְלָה לִקְדֵרַת הֶתֵּר, עַצְמוֹת הָאִסוּר מִצְטָרְפִים עִם הַהֶתֵּר לְבַטֵּל הָאִסוּר, וְאֵין צָרִיךְ לוֹמַר שֶׁעַצְמוֹת הַהֶתֵּר מִצְטָרְפִין עִם הַהֶתֵּר, אֲבָל הַמֹּחַ שֶׁבְּעַצְמוֹת אִסוּר מִצְטָרֵף עִם הָאִסוּר. וְגוּף הַקְּדֵרָה אֵינָהּ מִצְטָרֶפֶת, לֹא עִם הָאִסוּר וְלֹא עִם הַהֶתֵּר. <small>הַגָּה: וְיֵשׁ מַחְמִירִים שֶׁלֹּא לְצָרֵף עַצְמוֹת הָאִסּוּר עִם הַהֶתֵּר לְבַטֵּל <small><small>(הַגָּהָה אַחַת בְּש''ד בְּשֵׁם אוֹר זָרוּעַ)</small></small> וּבִמְקוֹם הֶפְסֵד יֵשׁ לִסְמֹךְ אַמְּקִלִּין וּמַתִּירִין, כִּי כֵן עִקָּר.</small> 

בַּמֶּה דְּבָרִים אֲמוּרִים שֶׁעַצְמוֹת הָאִסוּר מִצְטָרְפִין עִם הַהֶתֵּר, כְּשֶׁנָּפְלָה חֲתִיכַת הַנְּבֵלָה לִקְדֵרַת הֶתֵּר כְּשֶׁהָיְתָה חַיָּה, אֲבָל אִם נִתְבַּשְּׁלָה <small><small>(תְּחִלָּה)</small></small> וְאַחַר כָּךְ נָפְלָה לִקְדֵרַת הֶתֵּר, עֲצָמוֹת שֶׁבָּהּ מִצְטָרְפִים עִם הָאִסוּר, לְפִי שֶׁבָּלְעוּ מִבְּשָׂר הַנְּבֵלָה כְּשֶׁנִּתְבַּשְּׁלָה לְבַדָּהּ. 

בִּשְׁאָר אִסוּרִים, חוּץ מִבָּשָׂר בְּחָלָב, חֲתִיכָה הַבְּלוּעָה מֵאִסוּר מִצְטָרֶפֶת לְבַטֵּל הָאִסוּר. <small>הַגָּה: וְאֵין נוֹהֲגִין כֵּן, כִּי קַיְמָא לָן בְּכָל אִסּוּרִים חֲתִיכָה נַעֲשֵׂית נְבֵלָה, כְּדִלְעֵיל סִימָן צ''ב.</small> 

מְשַׁעֲרִים בָּרֹטֶב וּבַקִּיפָה <small><small>(פֵּרוּשׁ הַדַּק דַּק שֶׁל בָּשָׂר וְתַבְלִין הַמִּתְאַסֵף בְּשׁוּלֵי קְדֵרָה)</small></small> וּבַחֲתִיכוֹת. וּמְשַׁעֲרִין הַהֶתֵּר וְהָאִסוּר כְּמוֹ שֶׁבָּא לְפָנֵינוּ, אַף עַל פִּי שֶׁהָיָה בַּהֶתֵּר יוֹתֵר מִתְּחִלָּה וְנִתְמַעֵט בְּבִשּׁוּלוֹ וְנִבְלַע בַּקְּדֵרָה. וְהָנֵי מִלֵּי בְּמִין בְּשֶׁאֵינוֹ מִינוֹ, אֲבָל אִם הוּא מִין בְּמִינוֹ מְשַׁעֲרִין גַּם בַּמֶּה שֶּׁבָּלְעָה הַקְּדֵרָה, וְעוֹמֵד בְּדָפְנֵי הַקְּדֵרָה. וּמְשַׁעֲרִים זֶה בְּאֹמֶד יָפֶה, וְרוֹאִין אוֹתוֹ כְּאִלּוּ הוּא בְּעַיִן, אֲבָל מַה שֶּׁכָּלָה וְאָבַד מֵחֲמַת הָאוּר אֵינוֹ מִצְטָרֵף, שֶׁזֶּה כָּלָה לְגַמְרֵי. 

אֵין מְבַטְּלִין אִסוּר לְכַתְּחִלָּה. וַאֲפִלּוּ נָפַל לְתוֹךְ הֵתֶּר שֶׁאֵין בּוֹ שִׁעוּר לְבַטְּלוֹ, אֵין מוֹסִיפִין עָלָיו הֶתֵּר כְּדֵי לְבַטְּלוֹ. עָבַר וּבִטְּלוֹ, אוֹ שֶׁרִבָּה עָלָיו, אִם בְּשׁוֹגֵג, מֻתָּר. וְאִם בְּמֵזִיד, אָסוּר לַמְבַטֵּל עַצְמוֹ, אִם הוּא שֶׁלּוֹ, וְכֵן לְמִי שֶׁנִּתְבַּטֵּל בִּשְׁבִילוֹ. <small>וַאֲסוּרִים לְמָכְרוֹ גַּם כֵּן לְיִשְׂרָאֵל אַחֵר, שֶׁלֹּא יֵהָנוּ מִמַּה שֶּׁבִּטְּלוּ <small><small>(אָרֹךְ כְּלָל כ''ד)</small>.</small> </small> וְלִשְׁאָר כָּל אָדָם, מֻתָּר. <small>הַגָּה: וְדַוְקָא שֶׁנִּתְעָרֵב יָבֵשׁ בְּיָבֵשׁ, אוֹ אֲפִלּוּ לַח בְּלַח לְמָאן דְּאָמַר שֶׁאֵין אוֹמְרִים בּוֹ חֲתִיכָה נַעֲשֵׂית נְבֵלָה, כְּדִלְעֵיל סי' צ''ב. אֲבָל חֲתִיכָה שֶׁבָּלְעָה אִסּוּר, לֹא מְהַנֵּי שֶׁנִּתּוֹסֵף אַחַר כָּךְ הַהֶתֵּר, דְּהָא אָמְרִינָן בֵּהּ חֲתִיכָה נַעֲשֵׂית נְבֵלָה. <small><small>(רַשְׁבָּ''א סי' תצ''ה עי' ס''ק י''ד)</small>.</small> וְיֵשׁ אוֹמְרִים דַּאֲפִלּוּ בְּמָקוֹם דְּלָא אַמְרִינָן חֲתִיכָה נַעֲשֵׂית נְבֵלָה לֹא מְהַנֵּי הַהֶתֵּר לְבַטֵּל, אֶלָּא אִם נִתּוֹסֵף קֹדֶם שֶׁנּוֹדַע הַתַּעֲרוֹבוֹת, אֲבָל אִם נוֹדַע הַתַּעֲרוֹבֶת קֹדֶם, לֹא מְהַנֵּי מַה שֶׁנִּתּוֹסֵף אַחַר כָּךְ. וּלְפִי זֶה, הָיָה צָרִיךְ הֶחָכָם הַמּוֹרֶה לְבַטֵּל אִסּוּר לַחֲקֹר אִם נִתּוֹסֵף הַהֶתֵּר לְאַחַר שֶׁנּוֹדַע <small><small>(אָרֹךְ כ' ל''ז)</small>.</small> וְלֹא נָהֲגוּ כֵן.</small> 

אִסוּר שֶׁל דִּבְרֵיהֶם, אֵין מְעָרְבִין אוֹתוֹ בְּיָדַיִם כְּדֵי לְבַטְּלוֹ. וְאִם עָשָׂה כֵן, בְּמֵזִיד, אָסוּר. אֲבָל אִם נָפַל מֵעַצְמוֹ, וְאֵין בַּהֶתֵּר כְּדֵי לְבַטְּלוֹ, מַרְבֶּה עָלָיו וּמְבַטְּלוֹ. <small>הַגָּה: וְיֵשׁ אוֹמְרִים דְּאֵין לְבַטֵּל אִסּוּר דְּרַבָּנָן אוֹ לְהוֹסִיף עָלָיו, כְּמוֹ בְּאִסּוּר דְּאוֹרַיְיתָא. וְכֵן נוֹהֲגִין, וְאֵין לְשַׁנּוֹת. <small><small>(טוּר בְּשֵׁם הָרֹא''שׁ וּבת''ה סִימָן צ''ד וּבְהַגָּהַת ש''ד וּרא''ה בב''ה ור''ן וּמָרְדְּכַי וַאֲגֻדָּה פ''ק דְּבֵיצָה)</small>.</small> אִסּוּר שֶׁנִּתְבַּטֵּל, כְּגוֹן שֶׁהָיָה ס' כְּנֶגְדּוֹ, וְנִתּוֹסֵף בּוֹ אַחַר כָּךְ מִן הָאִסּוּר הָרִאשׁוֹן, חוֹזֵר וְנֵעוֹר וְנֶאֱסָר, לָא שְׁנָא מִין בְּמִינוֹ לָא שְׁנָא מִין בְּשֶׁאֵינוֹ מִינוֹ, לָא שְׁנָא יָבֵשׁ לָא שְׁנָא לַח, לָא שְׁנָא נוֹדַע בֵּינְתַיִם אוֹ לֹא נוֹדַע בֵּינְתַיִם. <small><small>(הַגָּהוֹת ש''ד סִימָן נ''ט)</small>.</small> כַּזַּיִת חָלָב שֶׁנָּפַל לַמַּיִם וְנִתְבַּטֵּל בְּס', וְאַחַר כָּךְ נָפַל מִן הַמַּיִם לִקְדֵרָה שֶׁל בָּשָׂר, מֻתָּר, אַף עַל פִּי שֶׁאֵין בַּבָּשָׂר ס' נֶגֶד הֶחָלָב, שֶׁהֲרֵי נִתְבַּטֵּל בַּמַּיִם <small><small>(בְּאָרֹךְ)</small>.</small> וְכָל כַּיּוֹצֵא בְּזֶה.</small> 

אִם נִבְלַע אִסוּר מֻעָט לְתוֹךְ כְּלִי בָּשָׂר, אִם דַּרְכּוֹ שֶׁל אוֹתוֹ כְּלִי לְהִשְׁתַּמֵּשׁ בּוֹ בְּשֶׁפַע הֶתֵּר, מֻתָּר לְהִשְׁתַּמֵּשׁ בּוֹ לְכַתְּחִלָּה, כֵּיוָן שֶׁהָאִסוּר מֻעָט וְאִי אֶפְשָׁר לָבֹא לִידֵי נְתִינַת טַעַם, וּלְפִיכָךְ אִסוּר מַשֶּׁהוּ שֶׁנִּבְלַע בִּקְדֵרָה אוֹ בְּתוֹךְ קַנְקַנִּים וְכַיּוֹצֵא בָּהֶם, מֻתָּר לְהִשְׁתַּמֵּשׁ בּוֹ לְכַתְּחִלָּה, וַאֲפִלּוּ בְּבֶן יוֹמוֹ, לְפִי שֶׁאִי אֶפְשָׁר לָבֹא לִידֵי נְתִינַת טַעַם. אֲבָל אִם נִבְלַע בִּכְלִי שֶׁדַּרְכּוֹ לְהִשְׁתַּמֵּשׁ לְעִתִּים בְּדָבָר מֻעָט כִּקְעָרָה וְכַיּוֹצֵא בָּהּ, אָסוּר לְהִשְׁתַּמֵּשׁ אֲפִלּוּ בְּשֶׁפַע, גְּזֵרָה שֶׁמָּא יִשְׁתַּמֵּשׁ בָּהּ בְּדָבָר מֻעָט וְיָבֹא לִידֵי נְתִינַת טַעַם. 


Siman 100

בְּרִיָּה, דְּהַיְנוּ כְּגוֹן נְמָלָה אוֹ עוֹף טָמֵא, וְגִיד הַנָּשֶׁה, וְאֵבֶר מִן הַחַי, וּבֵיצָה שֶׁיֵּשׁ בָּהּ אֶפְרוֹחַ וְכַיּוֹצֵא בָהֶם, אֲפִלּוּ בְּאֶלֶף לֹא בָּטֵל. וְאֵין לוֹ דִּין בְּרִיָּה, אֶלָּא אִם כֵּן הוּא דָּבָר שֶׁהָיָה בּוֹ חַיּוּת, לַאֲפוּקֵי חִטָּה אַחַת שֶׁל אִסוּר. וְכֵן צָרִיךְ שֶׁיְּהֵא דָּבָר שֶׁאָסוּר מִתְּחִלַּת בְּרִיָּתוֹ, לַאֲפוּקֵי עוֹף טָהוֹר שֶׁנִּתְנַבֵּל וְשׁוֹר הַנִּסְקָל. וְכֵן צָרִיךְ שֶׁיִּהְיֶה דָּבָר שָׁלֵם, שֶׁאִם יֵחָלֵק אֵין שְׁמוֹ עָלָיו, לַאֲפוּקֵי חֵלֶב. וְכֵן צָרִיךְ. שֶׁיִּהְיֶה שָׁלֵם. <small>הַגָּה: וְעִקַּר גִּיד הַנָּשֶׁה אֵינוֹ אֶלָּא עַל הַכַּף בִּלְבַד, וְהוּא כְּרֹחַב ד' אֶצְבָּעוֹת, וְאִם הוּא שָׁלֵם מִקְרֵי בְּרִיָּה. <small><small>(בְּאָרֹךְ כְּלָל כ''ח)</small>.</small> </small> 

דָּבָר שֶׁהוּא בְּרִיָּה שֶׁנִּתְבַּשֵּׁל עִם הַהֶתֵּר, אִם אֵינוֹ מַכִּירוֹ הַכֹּל אָסוּר, וְהָרֹטֶב בְּנוֹתֵן טַעַם. וְאִם מַכִּירוֹ, זוֹרְקוֹ. וְהָאֲחֵרִים וְהָרֹטֶב צָרִיךְ שֶׁיִּהְיֶה בָּהֶם ס' כְּנֶגְדּוֹ, חוּץ מִגִּיד הַנָּשֶׁה שֶׁאֵין טַעֲמוֹ אוֹסֵר, דְּאֵין בַּגִּידִים בְּנוֹתֵן טַעַם. אֲבָל שַׁמְנוֹ, אוֹסֵר, וְצָרִיךְ שִׁשִּׁים כְּנֶגְדּוֹ לְהַתִּיר הָרֹטֶב. לְפִיכָךְ יָרֵךְ שֶׁנִּתְבַּשֵּׁל עִם גִּידוֹ, אִם מַכִּירוֹ זוֹרְקוֹ, וְכָל הַשְּׁאָר מֻתָּר, אִם יֵשׁ בּוֹ ס' כְּנֶגֶד שַׁמְנוֹ. וְאִם אֵינוֹ מַכִּירוֹ, כָּל הַחֲתִיכוֹת אֲסוּרוֹת. וְאִם יֵשׁ בַּקְּדֵרָה ס' כְּנֶגֶד הַשֻּׁמָּן, מֻתָּר הָרֹטֶב; וְאִם לָאו, אָסוּר. וְאִם נִמּוֹחַ הַגִּיד וְאֵינוֹ נִכָּר, צָרִיךְ גַּם כֵּן ס' כְּנֶגְדּוֹ. 

קְדֵרָה שֶׁל מָרָק שֶׁנָּפַל שָׁם בְּרִיָּה וְנֶאֶבְדָה, אָסוּר הַכֹּל. 

יְרָקוֹת מְבֻשָּׁלוֹת שֶׁנִּמְצְאוּ בָּהֶם ג' תּוֹלָעִים, הַיְרָקוֹת אֲסוּרִים; אֲבָל מֵי הַשַּׁלְקוּת, מְסַנְּנָן וּמֻתָּרִים. וְכֵן הַבָּשָׂר, יִרְחֲצֶנּוּ וְיִבְדְּקֶנּוּ וּמֻתָּר. 


Siman 101

חֲתִיכָה הָרְאוּיָה לְהִתְכַּבֵּד דִּינָהּ כִּבְרִיָּה, דַּאֲפִילוּ בְּאֶלֶף לֹא בְּטֵלָה. וַאֲפִלּוּ אִם הִיא אֲסוּרָה בַּהֲנָאָה, כֵּיוָן שֶׁאִם תִּתְבַּטֵּל הָיְתָה מֻתֶּרֶת וּרְאוּיָה לְהִתְכַּבֵּד. <small>הַגָּה: וַאֲפִלּוּ אֵינָהּ אֲסוּרָה רַק מִדְּרַבָּנָן, אֵינָהּ בְּטֵלָה <small><small>(בֵּית יוֹסֵף בְּשֵׁם הָרַמְבַּ''ם)</small>.</small> וְאִם הוּא סָפֵק אִם רְאוּיָה לְהִתְכַּבֵּד אוֹ לֹא, אַזְלִינָן לְקֻלָּא <small><small>(אָרֹךְ כְּלָל כ''ה)</small></small> אֲפִלּוּ הִיא אֲסוּרָה מִדְּאוֹרַיְתָא.</small> 

אֵין לָהּ דִּין חֲתִיכָה הָרְאוּיָה לְהִתְכַּבֵּד, אֶלָּא אִם כֵּן אִסוּרָהּ מֵחֲמַת עַצְמָהּ, כְּגוֹן נְבֵלָה וּבָשָׂר בְּחָלָב; אֲבָל אִם נֶאֶסְרָה מֵחֲמַת שֶׁקִּבְּלָה טַעַם מֵאִסוּר וְלֹא הָיָה בָּהּ ס' לְבַטְּלוֹ, אֲפִלּוּ לְמִי שֶׁסוֹבֵר חֲתִיכָה עַצְמָהּ נַעֲשֵׂית נְבֵלָה אֵין לָהּ דִּין חֲתִיכָה הָרְאוּיָה לְהִתְכַּבֵּד. <small>הַגָּה: וַאֲפִלּוּ חֲתִיכָה שֶׁלֹּא נִמְלְחָה, בְּטֵלָה, דְּאֵין אִסּוּרָהּ מֵחֲמַת עַצְמָהּ רַק מֵחֲמַת דָּם הַבָּלוּעַ בָּהּ <small><small>(שָׁם וְת''ה סי' ק''ע)</small>.</small> כָּל חֲתִיכָה שֶׁלֹּא נֶאֶסְרָה רַק כְּדֵי קְלִפָּה, בְּטֵלָה, דַּהֲרֵי הַקְּלִפָּה אֵינָהּ רְאוּיָה לְהִתְכַּבֵּד. <small><small>(סְבָרַת הַתּוֹסָפוֹת וּבְהַגָּהוֹת ש''ד)</small>.</small> </small> 

תַּרְנְגֹלֶת בְּנוֹצָתָהּ שֶׁנִּתְעָרְבָה בַּאֲחֵרוֹת, בְּטֵלָה, שֶׁהֲרֵי אֵינָהּ רְאוּיָה לְהִתְכַּבֵּד לִפְנֵי הָאוֹרְחִים כְּמוֹת שֶׁהִיא. וְאַף עַל פִּי שֶׁאַחַר שֶׁנִּתְעָרְבָה הֵסִירוּ הַנּוֹצָה. וְכֵן לֹא חֲשִׁיבָה רְאוּיָה לְהִתְכַּבֵּד אֶלָּא אִם כֵּן הִיא מְבֻשֶּׁלֶת. וְכֵן כֶּבֶשׂ שָׁלֵם אוֹ חֲתִיכָה גְּדוֹלָה יוֹתֵר מִדַּאי, לֹא חֲשִׁיבָה רְאוּיָה לְהִתְכַּבֵּד, שֶׁאֵין דֶּרֶךְ לִתֵּן לִפְנֵי הָאוֹרֵחַ כֶּבֶשׂ שָׁלֵם אוֹ חֲתִיכָה גְּדוֹלָה יוֹתֵר מִדַּאי. וְיֵשׁ חוֹלְקִים בְּכָל זֶה. <small>הַגָּה: וְכֵן נוֹהֲגִין, מִלְּבַד תַּרְנְגֹלֶת בְּנוֹצָתָהּ דְּמְחֻסֶּרֶת מַעֲשֶׂה גָּדוֹל, דְּנוֹהֲגִים בָּהּ שֶׁהִיא בְּטֵלָה <small><small>(טוּר בְּשֵׁם י''א וּבְמָרְדֳּכַי וּבְש''ד)</small>.</small> וְכֵן רַגְלַיִם אוֹ רֹאשׁ שֶׁלֹּא נֶחְרְכוּ מְשַׁעֲרָן. אֲבָל אִם כְּבָר נֶחְרְכוּ, חֲשִׁיבֵי חֲתִיכָה הָרְאוּיָה לְהִתְכַּבֵּד, אֲפִלּוּ לֹא נִמְלְחוּ עֲדַיִן. וַאֲפִלּוּ כֶּבֶשׂ שָׁלֵם אֵינוֹ בָּטֵל <small><small>(בהַגָּהוֹת ש''ד)</small>.</small> מִיהוּ רַגְלַיִם שֶׁל עוֹפוֹת, מִלְּבַד רַגְלֵי אַוָּז, וְכֵן רַגְלֵי בְּהֵמָה דַּקָּה בִּמְדִינוֹת אֵלּוּ, לֹא חֲשִׁיבֵי כְּלָל, וּבְטֵלִים. רֹאשׁ שֶׁל עוֹפוֹת אֵינוֹ חָשׁוּב, וּבָטֵּל <small><small>(אָרֹךְ כְּלָל כ''ה)</small>.</small> </small> 

שֻׁמַּן הַכַּנְתָּא אֵינוֹ רָאוּי לְהִתְכַּבֵּד. <small>אֲבָל עוֹר שֻׁמַּן אַוָּז מִקְרֵי רָאוּי לְהִתְכַּבֵּד. וְאֵינוֹ בָּטֵל <small><small>(שָׁם)</small>.</small> </small> 

קֻרְקְבָן וְכֵן שְׁאָר בְּנֵי מֵעַיִם, אֵינָם רְאוּיִים לְהִתְכַּבֵּד. 

הָא דִּבְרִיָּה וַחֲתִיכָה הָרְאוּיָה לְהִתְכַּבֵּד לֹא בָּטְלֵי, דַּוְקָא בְּעוֹדָם שְׁלֵמִים, אֲבָל אִם נֶחְתְּכוּ אוֹ נִתְרַסְקוּ עַד שֶׁנֶּאֶבְדָה צוּרָתָן, בָּטְלֵי, דְּתוּ לֹא חֲשִיבֵי. וַאֲפִלּוּ אִם נִתְרַסְקוּ לְאַחַר שֶׁנִּתְעָרְבוּ עִם הַהֶתֵּר. <small>וַאֲפִלּוּ לְאַחַר שֶׁנּוֹדַע הַתַּעֲרֹבֶת <small><small>(הַגָּהַת ש''ד וְד''ע לַאֲפוּקֵי או''ה)</small>.</small> </small> וְהוּא שֶׁנִּתְרַסְקוּ שֶׁלֹּא בְּמִתְכַּוֵּן לְבַטֵּל הָאִסוּר, אֲבָל אִם נִתְכַּוֵּן לְכָךְ, אָסוּר לַמְרַסֵק, אִם הוּא שֶׁלּוֹ, וְכֵן לְמִי שֶׁנִּתְרַסֵק בִּשְׁבִילוֹ. <small>וְאֵין חִלּוּק בֵּין נִתְעָרְבוּ בְּמִינָם אוֹ שֶׁלֹּא בְּמִינָם <small><small>(ד''ע וּמַשְׁמָעוּת הַפּוֹסְקִים וְלַאֲפוּקֵי או''ה)</small>.</small> </small> 

אִם נֶחְתְּכָה חֲתִיכָה אַחַת, אֵין תּוֹלִין לוֹמַר שֶׁל אִסוּר נֶחְתַּךְ, וּמִתְבַּטֵּל, וְיִהְיוּ כֻּלָּן מֻתָּרוֹת, אֶלָּא אוֹתָהּ שֶׁנֶּחְתְּכָה בִּלְבַד מֻתֶּרֶת מִמַּה נַּפְשָׁךְ, אִם הִיא שֶׁל אִסוּר, אַף כֻּלָּן מֻתָּרוֹת. וְאִם אֵינָהּ שֶׁל אִסוּר, הֲרֵי הִיא מֻתֶּרֶת. וַאֲפִלּוּ נֶחְתְּכוּ רֻבָּן אֵין תּוֹלִין לוֹמַר שֶׁהָאִסוּר מֵהָרֹב שֶׁנֶּחְתְּכוּ, אֶלָּא כָּל הַנֶּחְתָּכוֹת מֻתָּרוֹת וְהַשְּׁלֵמוֹת אֲסוּרוֹת. 

קֻרְקְבָן שֶׁנִּמְצָא נָקוּב, וְנִתְעָרְבָה אוֹתָהּ תַּרְנְגֹלֶת עִם אֲחֵרוֹת, מְדַמִּין שֻׁמָּן שֶׁבַּקֻּרְקְבָן לְשֻׁמַּן הַתַּרְנְגֹלֶת שֶׁל מְקוֹם חִבּוּר הַקֻּרְקְבָן, וְאִם דּוֹמִים לְגַמְרֵי, מַכְשִׁירִים הָאֲחֵרוֹת. <small>וְכֵן כָּל כַּיּוֹצֵא בָּזֶה.</small> 

רֹאשׁ כֶּבֶשׂ שֶׁנִּמְצָא טְרֵפָה, וְלֹא נוֹדַע מֵאֵיזֶה כֶּבֶשׂ הוּא, וְהִקִּיפוּ הָרֹאשׁ לְצַוָּארוֹ שֶׁל אֶחָד מֵהַכְּבָשִׂים וְנִמְצְאוּ הַחֲתִיכוֹת דּוֹמוֹת וּמְכֻוָּנוֹת יָפֶה, יֵשׁ לִסְמֹךְ עַל זֶה לְהַתִּיר הָאֲחֵרוֹת. 


Siman 102

כָּל דָּבָר שֶׁיֵּשׁ לוֹ מַתִּירִין, כְּגוֹן בֵּיצָה שֶׁנּוֹלְדָה בְּיוֹם טוֹב, שֶׁרְאוּיָה לְמָחָר, אִם נִתְעָרְבָה בַּאֲחֵרוֹת, בֵּין שְׁלֵמָה בֵּין טְרוּפָה, אֵינָהּ בְּטֵלָה אֲפִלּוּ בְּאֶלֶף. וַאֲפִלּוּ סָפֵק אִם נוֹלְדָה בְּיוֹם טוֹב, וְנִתְעָרְבָה בַּאֲחֵרוֹת, אֲסוּרוֹת. וְאִם נִתְעָרְבָה בְּשֶׁאֵינָהּ מִינָהּ, בְּטֵלָה בס'. <small><small>(טוּר וְש''ד ותשו' הָרֹא''שׁ וְר' יְרוּחָם וְהַגָּהוֹת ש''ד וְרש''ל וְרוֹקֵחַ וְכנ''ד סְמַ''ג וּסְמַ''ק בהל' י''ט וְכֵן כָּתַב או''ה כְּלָל כ''ו בְּשֵׁם סְמַ''ג וְת''ח כְּלָל מ''ג וְלֹא כְּבַ''ח וּסְמַ''ק סִימָן רי''ד וְכֵן מַשְׁמָע בַּאֲגֻדָּה וּמָרְדְּכַי רֵישׁ בֵּיצָה בְּשֵׁם ראבי''ה וְכֵן כָּתַב טא''ח סִימָן תקי''ג וְהָאָגוּר בִּשְׁמוֹ וְהאו''ה כְּלָל כ''ה בְּשֵׁם מָרְדְּכַי רֵישׁ בֵּיצָה בְּשֵׁם ראבי''ה וְלֹא כב''ח)</small>. <small>הַגָּה: מִיהוּ אִם לִבְּנוּ בָּהּ מַאֲכָל, אוֹ נָתְנוּ בַּקְּדֵרָה לְתַקֵּן הַקְּדֵרָה, כְּגוֹן שֶׁמִּלְאוּהָ בְּתַרְנְגֹלֶת, אֵינָהּ בְּטֵלָה</small> <small>(הַגָּהַת ש''ד וּבְאָרֹךְ)</small> <small>וְעַיֵּן בא''ח סִימָן תקי''ג.</small> </small> 

יֵשׁ מִי שֶׁאוֹמֵר שֶׁלֹּא אָמְרוּ דָּבָר שֶׁיֵּשׁ לוֹ מַתִּירִין אֶלָּא כְּשֶׁהַמַּתִּיר עָתִיד לָבוֹא עַל כָּל פָּנִים, אוֹ אִם הַמַּתִּיר בְּיָדוֹ לַעֲשׂוֹתוֹ בְּלֹא הֶפְסֵד, אֲבָל דָּבָר שֶׁאֵינוֹ בְּיָדוֹ, וְאֵינוֹ וַדַּאי שֶׁבָּא הַמַּתִּיר, אֵינוֹ בְּדִין דָּבָר שֶׁיֵּשׁ לוֹ מַתִּירִין. לְפִיכָךְ, בֵּיצָה שֶׁל סְפֵק טְרֵפָה שֶׁנִּתְעָרְבָה בַּאֲחֵרוֹת, אֵינוֹ בְּדִין דָּבָר שֶׁיֵּשׁ לוֹ מַתִּירִין, לְפִי שֶׁאֵין הַמַּתִּיר בְּוַדַּאי וְאֵינוֹ בְּיָדוֹ. 

כְּלִי שֶׁנֶּאֱסַר בִּבְלִיעַת אִסוּר, שֶׁנִּתְעָרֵב בַּאֲחֵרִים וְאֵינוֹ נִכָּר, בָּטֵל בְּרֹב וְאֵין דָּנִין אוֹתוֹ כְּדָבָר שֶׁיֵּשׁ לוֹ מַתִּירִין <small>לְפִי שֶׁצָּרִיךְ לְהוֹצִיא עָלָיו הוֹצָאוֹת לְהַגְעִילוֹ, וְכָל כַּיּוֹצֵא בָּזֶה.</small> 

יֵשׁ מִי שֶׁאוֹמֵר דְּלֹא שַׁיָּךְ דָּבָר שֶׁיֵּשׁ לוֹ מַתִּירִין הֵיכָא שֶׁהַמַּאֲכָל מִתְקַלְקֵל. <small>הַגָּה: הָא דְּדָבָר שֶׁיֵּשׁ לוֹ מַתִּירִין אֵינוֹ בָּטֵל, הַיְנוּ דַּוְקָא אִם הָאִסּוּר בְּעַיִן אוֹ שֶׁיֵּשׁ עֲדַיִן מַמָּשׁוּת הָאִסּוּר בַּתַּעֲרֹבֶת, אֲבָל טַעֲמוֹ, בָּטֵל <small><small>(טוּר א''ח סי' תקי''ג וּבְאָרֹךְ וְהג''א סוֹף עֲבוֹדַת כּוֹכָבִים וּמהרא''י בְּשֵׁם מהרי''ח)</small>.</small> וְכֵן אִם אֵין אִסּוּרוֹ מֵחֲמַת עַצְמוֹ, בָּטֵל. וְלָכֵן חֲתִיכָה שֶׁלֹּא נִמְלְחָה תּוֹךְ ג' יָמִים, אַף עַל פִּי שֶׁיֵּשׁ אוֹמְרִים דְּמִקְרֵי דָּבָר שֶׁיֵּשׁ לוֹ מַתִּירִין הוֹאִיל וּמֻתֶּרֶת לְצָלִי, אֲפִלּוּ הָכֵי בְּטֵלָה, דְּאֵין אִסּוּרָהּ אֶלָּא מֵחֲמַת דָּם הַבָּלוּעַ בָּהּ <small><small>(תּוֹרַת הַבַּיִת סִימָן ק''ע)</small>.</small> כָּל אִסּוּר שֶׁלֹּא הָיָה נִכָּר קֹדֶם שֶׁנִּתְעָרֵב, הָוֵי בָּטֵל אַף עַל פִּי שֶׁהוּא דָּבָר שֶׁיֵּשׁ לוֹ מַתִּירִין <small><small>(בְּאָרֹךְ כְּלָל כ''ה בְּשֵׁם סְמַ''ג וּמָרְדְּכַי פ''ק דְּשַׁבָּת)</small>.</small> מִי שֶׁנָּדַר מִדָּבָר אֶחָד וְנִתְעָרֵב אַחַר כָּךְ, לְדִידֵיהּ מִקְרֵי דָּבָר שֶׁיֵּשׁ לוֹ מַתִּירִין <small><small>(שָׁם וּבְמַיְמוֹנִי פ''ח דִּנְדָרִים ובר''ן פ''ק וְאו''ה וְהוּא ש''ס עָרוּךְ פ''ז דִּנְדָרִים דַּף נ''ט וִירוּשַׁלְמִי פ''ו דִּנְדָרִים וּמֻסְכָּם מִכָּל הַפּוֹסְקִים)</small>,</small> דְּהָא אֶפְשָׁר לִשְׁאֹל עַל נִדְרוֹ. דָּבָר שֶׁיֵּשׁ לוֹ הֶתֵּר וְחוֹזֵר וְנֶאֱסָר, כְּגוֹן חָמֵץ בְּפֶסַח, לֹא מִקְרֵי דָּבָר שֶׁיֵּשׁ לוֹ מַתִּירִין <small><small>(מָרְדְּכַי פֶּרֶק כ''ש)</small>.</small> וְיֵשׁ חוֹלְקִין בְּזֶה. <small><small>(רַמְבַּ''ם פט''ו מהמ''א)</small></small> וְלֹא מִקְרֵי דָּבָר שֶׁיֵּשׁ לוֹ מַתִּירִין אֶלָּא אִם כֵּן הֻתַּר לְמִי שֶׁנֶּאֱסָר, אֲבָל אִם נִשְׁאָר לְאֶחָד לְעוֹלָם אָסוּר, אַף עַל גַּב שֶׁמֻּתָּר לַאֲחֵרִים כְּגוֹן הַמְבַשֵּׁל בְּשַׁבָּת, לֹא מִקְרֵי דָּבָר שֶׁיֵּשׁ לוֹ מַתִּירִין <small><small>(בֵּית יוֹסֵף בְּשֵׁם רַבֵּנוּ יְרוּחָם בְּשֵׁם הַרמ''ה)</small>.</small> </small> 


Siman 103

כָּל דָּבָר שֶׁטַּעֲמוֹ פָּגוּם, אֵינוֹ אוֹסֵר תַּעֲרָבְתּוֹ. וַאֲפִלּוּ אֵין טַעֲמוֹ פָּגוּם מֵחֲמַת עַצְמוֹ, שֶׁבִּפְנֵי עַצְמוֹ הוּא מֻטְעָם וּמְשֻׁבָּח, אֶלָּא שֶׁפּוֹגֵם תַּעֲרָבְתּוֹ, מֻתָּר. <small>הַגָּה: מִיהוּ דְּבָרִים הַחֲשׁוּבִים כִּבְרִיָּה אוֹ כַּיּוֹצֵא בָהּ, אִם אֵינָן פְּגוּמִים בְּעַצְמָן אַף עַל פִּי שֶׁפּוֹגְמִין הַתַּבְשִׁיל, אֵינָן בְּטֵלִים אֲפִלּוּ בְּאֶלֶף <small><small>(וְכֵן כָּתַב הָאָרֹךְ כְּלָל ל''ב)</small>.</small> </small> 

פְּגָם זֶה אֵין צָרִיךְ שֶׁיִּפְגֹּם לְגַמְרֵי עַד שֶׁיְּהֵא קָץ לְאָכְלוֹ, אֶלָּא אֲפִלּוּ פּוֹגֵם קְצָת אֵינוֹ אוֹסֵר תַּעֲרָבְתּוֹ. וְיֵשׁ מִי שֶׁאוֹמֵר, דְּהַיְנוּ דַּוְקָ א כְּשֶׁנִּתְעָרֵב אִסוּר מֻעָט עִם הֶתֵּר מְרֻבֶּה, אֲבָל אִסוּר מְרֻבֶּה לְתוֹךְ הֶתֵּר מֻעָט, וַאֲפִלּוּ מֶחֱצָה עַל מֶחֱצָה, אֵין אוֹמְרִים נוֹתֵן טַעַם לִפְגָם מֻתָּר, עַד שֶׁיִּפְגֹּם לְגַמְרֵי שֶׁאֵינוֹ רָאוּי לְמַאֲכַל אָדָם. וְאִם אֵין שָׁם מַמָּשׁוּת שֶׁל אִסוּר, אֶלָּא טַעֲמוֹ בִּלְבַד, אֲפִלּוּ אִסוּר מְרֻבֶּה וְהֶתֵּר מֻעָט, מֻתָּר אִם פּוֹגֵם קְצָת. וְיֵשׁ מִי שֶׁחוֹכֵךְ <small><small>(פי' מְקַוֶּה לְהַחְמִיר, וְאוֹסֵר)</small></small> לוֹמַר שֶׁאִם הִגְדִּיל הָאִסוּר מִדָּתוֹ שֶׁל הֶתֵּר עַד שֶׁהוּא מַשְׁבִּיחַ יוֹתֵר כְּשֶׁאָכְלוֹ בְּגֹדֶל מִדָּתוֹ מִמַּה שֶּׁהוּא פּוֹגֵם בְּהֶפְסֵד טַעֲמוֹ, אָסוּר, עַד שֶׁיִּפָּסֵל מִלֶּאֱכֹל אָדָם. בַּמֶּה דְּבָרִים אֲמוּרִים, שֶׁפּוֹגֵם מִתְּחִלָּתוֹ וְעַד סוֹפוֹ, אֲבָל אִם הִשְבִּיחַ וּלְבַסוֹף פּוֹגֵם, אוֹ פּוֹגֵם וּלְבַסוֹף הִשְבִּיחַ, אָסוּר. <small>הַגָּה: יֵשׁ אוֹמְרִים אַף עַל גַּב דְּהָאִסּוּר <small><small>(נוֹתֵן טַעַם)</small></small> לִפְגָם וְהַמַּאֲכָל מֻתָּר, מִכָּל מָקוֹם הַקְּדֵרָה אֲסוּרָה, וְאִם בִּשְּׁלוּ בָּהּ אַחַר כָּךְ תּוֹךְ מֵעֵת לְעֵת תַּבְשִׁיל שֶׁהָאִסּוּר הָרִאשׁוֹן נוֹתֵן בּוֹ טַעַם לְשֶׁבַח, נֶאֱסָר הַתַּבְשִׁיל הַשֵּׁנִי אִם לֹא הָיָה בּוֹ ס' נֶגֶד הָאִסּוּר הָרִאשׁוֹן. אֲבָל אִם נִעֲרוּ הַתַּבְשִׁיל הָרִאשׁוֹן בְּכַף, וְתָחֲבוּ אַחַר כָּךְ הַכַּף לְתַבְשִׁיל שֵׁנִי שֶׁהוּא גַּם כֵּן פּוֹגֵם, לֹא נֶאֶסְרָה הַקְּדֵרָה. וְכֵן בְּדָבָר שֶׁאֵין לוֹ טַעַם כְּלָל, כְּגוֹן הַיּוֹרָה שֶׁמַּתִּיכִין בּוֹ הַדְּבַשׁ, אַף עַל פִּי שֶׁיֵּשׁ שָׁם רַגְלֵי הַדְּבוֹרִים, לֹא נֶאֶסְרָה הַיּוֹרָה וְכָל כַּיּוֹצֵא בָּזֶה. <small><small>(שָׁם בָּאָרֹךְ)</small>.</small> </small> 

אֲפִלּוּ אֵין כֹּחַ בָּאִסוּר לְבַדּוֹ לִפְגֹּם אֶלָּא עַל יְדֵי דָּבָר אַחַר שֶׁמְּסַיְּעוֹ, כְּגוֹן שֶׁנָּפַל אִסוּר לִקְדֵרָה שֶׁיֵּשׁ בָּהּ מֶלַח אוֹ תַּבְלִין מְדוּכִין <small><small>(בַּטּוּר מְרֻבִּין)</small></small> וְאִלְמָלֵא הַמֶּלַח וְהַתַּבְלִין שֶׁבָּהּ לֹא הָיָה כֹּחַ בָּאִסוּר לִפְגֹּם, אֲפִלּוּ הָכֵי מֻתָּר. 

שֶׁמֶן וּדְבַשׁ שֶׁל עוֹבֵד כּוֹכָבִים, אַף עַל פִּי שֶׁהֵם מְבֻשָּׁלִים, מֻתָּרִים מִפְּנֵי שֶׁהַבָּשָׂר פּוֹגֵם אֶת הַשֶּׁמֶן וּמַסְרִיחוֹ, וְכֵן לִדְבַשׁ. <small>הַגָּה: וְיֵשׁ אוֹמְרִים דְּבָשָׂר אֵינוֹ פּוֹגֵם דְּבַשׁ עַצְמוֹ, רַק מַשְׁקֶה הַנַּעֲשֶׂה מִדְּבַשׁ <small><small>(מהרי''ל בְּהַגָּהַת ש''ד סִימָן כ''ב וְעוֹד הַרְבֵּה פּוֹסְקִים עַיֵּן ס''ק י''ג)</small> ;</small> וּבְמָקוֹם שֶׁאֵין הֶפְסֵד גָּדוֹל, יֵשׁ לְהַחְמִיר. בָּשָׂר אוֹ חָלָב בְּיַיִן, הָוֵי לִפְגָם, וּמֻתָּר. <small><small>(הַגָּהוֹת אֲשֵׁרִ''י פ''ב דע''ג)</small>.</small> </small> 

כָּל קְדֵרָה שֶׁאֵינָה בַּת יוֹמָא חֲשִׁיבָה טַעֲמָהּ לִפְגָם, וְאֵינָהּ אוֹסֶרֶת. וְנִקְרֵאת בַּת יוֹמָא כָּל זְמַן שֶׁלֹּא שָׁהֲתָה מֵעֵת לְעֵת אַחַר שֶׁנִּתְבַּשֵׁל בָּהּ הָאִסוּר, וְכֵיוָן שֶׁעָבַר עָלֶיהָ מֵעֵת לְעֵת אַחַר שֶׁנִּתְבַּשֵׁל בָּהּ הָאִסוּר אֵינָה נִקְרֵאת בַּת יוֹמָא. וְאִם בִּשֵּׁל בָּהּ כְּשֶׁאֵינָהּ בַּת יוֹמָא, הַתַּבְשִׁיל מֻתָּר דְּהָוֵי נוֹתֵן טַעַם לִפְגָם. וְהוּא שֶׁתִּהְיֶה מוּדַחַת שֶׁלֹּא יְהֵא שֻׁמָּן עַל פָּנֶיהָ, שֶׁאִם לֹא הֵדִיחָהּ, אוֹסֵר, וַהֲרֵי הִיא כַּחֲתִיכַת אִסוּר שֶׁלֹּא נִפְגְּמָה. וְיֵשׁ מַתִּירִין אֲפִלּוּ בִּשֵּׁל בָּהּ קֹדֶם שֶׁהֵדִיחָהּ. <small>הַגָּה: וְאִם יֵשׁ ס' נֶגֶד מַה שֶּׁדָּבוּק עָלָיו, לְכֻלֵּי עָלְמָא שָׁרֵי מֵאַחַר דְּהַקְּדֵרָה אֵינָהּ בַּת יוֹמָא. וְהָכֵי נָהוּג <small><small>(או''ה)</small>.</small> </small> 

יֵשׁ מִי שֶׁאוֹמֵר, שֶׁאִם שָׂמוּ פִּלְפְּלִין בִּקְדֵרָה שֶׁל אִסוּר שֶׁאֵינָה בַּת יוֹמָא, הַכֹּל אָסוּר, דְּחוּרְפֵיהּ מְשַׁוְּיָא לֵהּ לְשֶׁבַח <small><small>(הַכְרָעַת עַצְמוֹ בב''י)</small>.</small> 

קְדֵרָה שֶׁהִיא בְּלוּעָה מִבָּשָׂר וְחָלָב שֶׁנִּתְבַּשְּׁלוּ בָּהּ בְּיַחַד אוֹ בָּזֶה אַחַר זֶה, וְקֹדֶם שֶׁעָבַר לַיְלָה אֶחָד הֻחַמּוּ בָּהּ מַיִם, חֲשִׁיבָה בַּת יוֹמָא עַד שֶׁתִּשְׁהֶה מֵעֵת לְעֵת מִשָּׁעָה שֶׁהוּחֲמוּ בָּהּ הַמַּיִם. <small>הַגָּה: אֲבָל אִם עָבְרָה לַיְלָה, מֻתָּר. וְכֵן אִם עָבְרָה לַיְלָה בֵּין בִּשּׁוּל בָּשָׂר לְחָלָב, אַף עַל גַּב דְּאַחַר כָּךְ הֻחַמּוּ הַמַּיִם מִיָּד, נָמֵי דִּינָא הָכֵי. וְהוּא הַדִּין בְּכָל הָאִסּוּרִים לְפִי מַאי דְּקַיְמָא לָן בְּכָל הָאִסּוּרִים חֲתִיכָה נַעֲשֵׂית נְבֵלָה <small><small>(בֵּית יוֹסֵף וּסְבָרַת הָרַב)</small>.</small> וְעַיִּןִ לְעֵיל סִימָן צ''ב. וּבִמְקוֹם הֶפְסֵד יֵשׁ לְהַתִּיר בִּכְהַאי גַּוְנָא בִּשְׁאָר אִסּוּרִים בְּכָל עִנְיָן, רַק שֶׁיִּהְיֶה מֵעֵת לְעֵת מִזְּמַן בִּשּׁוּל הָאִסּוּר.</small> 


Siman 104

עַכְבְּרָא דְּדַבְּרָא נוֹתֵן טַעַם לְשֶׁבַח הוּא, שֶׁהֲרֵי עוֹלֶה עַל שֻׁלְחַן מְלָכִים. אֲבָל עַכְבְּרָא דְּמָתָא, מְסַפְּקָא לָן אִם מַשְׁבִּיחַ בְּשֵׁכָר וְחֹמֶץ, אוֹ אִם הוּא פּוֹגֵם. וּלְפִיכָךְ, אִם נָפַל לְשֵׁכָר אוֹ לְחֹמֶץ, בְּצוֹנֵן, וְהֵסִירוֹ שָׁלֵם, אִם לֹא שָׁהָה בְּתוֹכוֹ מֵעֵת לְעֵת, מֻתָּר. אֲבָל אִם הָיָה רוֹתֵחַ, אוֹ אֲפִלּוּ צוֹנֵן וְשָׁהָה בְּתוֹכוֹ מֵעֵת לְעֵת, בֵּין שֶׁהֵסִירוֹ שָׁלֵם, בֵּין שֶׁנֶּחְתַּךְ לַחֲתִיכוֹת דַּקּוֹת וְיָכוֹל לְסַנְּנוֹ בְּמִסְנֶנֶת בְּעִנְיָן שֶׁלֹּא יִשָּׁאֵר מִמֶּנּוּ בְּתוֹכוֹ כְּלוּם, בֵּין שֶׁנִּמּוֹחַ בְּתוֹכוֹ לְגַמְרֵי וְנַעֲשָׂה כֻּלּוֹ מַשְׁקֶה וְלֹא נִשְׁתַּיֵּר מִמֶּנּוּ שׁוּם מַמָּשׁוּת, נִתָּר עַל יְדֵי שֶׁיְּהֵא שִׁשִּׁים בַּהֵתֶּר כְּנֶגֶד הָעַכְבָּר. וְאִם נֶחְתַּךְ לַחֲתִיכוֹת דַּקּוֹת, וְהוּא בְּעִנְיָן שֶׁאֵינוֹ יָכוֹל לְסַנְּנוֹ כְּגוֹן שֶׁנִּתְעָרֵב הַשֵּׁכָר אוֹ הַחֹמֶץ בְּמַאֲכָל עָב, הַכֹּל אָסוּר וְאֵין שָׁם בִּטּוּל, דְּחַיְשִינָן שֶׁמָּא יִפְגַּע בְּמַמָּשׁוֹ שֶׁל אִסוּר וְלֹא יַרְגִּישׁ. <small>הַגָּה: וְדַוְקָא בְּשֶׁרֶץ יֵשׁ לָחוּשׁ אִם נִשְׁאַר שָׁם שֶׁלֹּא יוּכַל לְהוֹצִיאוֹ, אֲבָל בִּשְׁאָר אִסּוּרִין אֵין לָחוּשׁ <small><small>(כָּךְ מַשְׁמָע בְּאָרֹךְ כְּלָל ל''ב)</small>.</small> </small> 

אִם נָפַל לְיַיִן וְשֶׁמֶן אוֹ לִשְׁאָר מַשְׁקִין, פּוֹגֵם בְּוַדַּאי וְאֵין צָרִיךְ ס' לְבַטֵּל פְּלִיטָתוֹ. <small>הַגָּה: וּלְפִי זֶה, אִם נָפַל לְשֻׁמָּן נָמֵי דִּינָא הָכֵי. וְיֵשׁ מַחֲמִירִין בְּשֻׁמָּן וַאֲפִלּוּ אִם הוּא קָשֶׁה לְפָנֵינוּ, אִם שָׁפְכוּ מִדֵּי יוֹם וָיוֹם שֻׁמָּן בַּקְּדֵרָה וְיֵשׁ לְסַפֵּק שֶׁמָּא הָעַכְבָּר הָיָה שָׁם כְּשֶׁעֵרוּ עָלָיו שֻׁמָּן רוֹתֵחַ, הַכֹּל אָסוּר, אֲפִלּוּ יֵשׁ ס' בַּשֻּׁמָּן נֶגֶד כָּל הָעַכְבָּר; וְאִם לֹא עֵרוּ עָלָיו, אוֹ שֶׁעֵרוּ עָלָיו וְיָדוּעַ שֶׁלֹּא הָיָה שָׁם הָעַכְבָּר כְּשֶׁעֵרוּ עָלָיו, וְהַשֻּׁמָּן בָּא לְפָנֵינוּ כְּשֶׁהוּא קָשֶׁה <small><small>(תְּשׁוּבַת הָרֹא''שׁ וְהַגָּהַת מַיְמוֹנִי פט''ו וְהַגָּהוֹת מָרְדְּכַי דְּחֻלִּין וּבְהַגָּהַת ש''ד וּבְאָרֹךְ)</small></small> וְכֵן נִמְצָא הָעַכְבָּר עָלָיו, סָגֵי לֵיהּ בִּנְטִילַת מָקוֹם וְלֹא מַחְזְקִינָן אִסּוּר שֶׁמָּא הָיָה הַשֻּׁמָּן רַךְ כְּשֶׁנָּפַל שָׁם וְכָבוּשׁ הָוֵי כִּמְבֻשָּׁל, דְּמֻתָּר מִכֹּחַ סְפֵק סְפֵיקָא, סָפֵק נָפַל שָׁם כְּשֶׁהָיָה קָשֶׁה, וְאִם תִּמְצָא לוֹמַר כְּשֶׁהָיָה רַךְ, שֶׁמָּא נִתְקַשָּׁה קֹדֶם שִׁעוּר כְּבִישָׁה. וּבְמָקוֹם שֶׁהַשֻּׁמָּן מָאוּס לֶאֱכֹל, אָסוּר לְהַדְלִיקוֹ גַּם כֵּן בְּבֵית הַכְּנֶסֶת, מִשּׁוּם הַקְרִיבֵהוּ נָא לְפֶחָתֶךָ <small> <small>(מַלְאָכִי א, ח)</small> <small>(ר''ן בְּשֵׁם גָּאוֹן וְרַשְׁבָּ''א פג''ה וְר' יְרוּחָם ואו''ה בְּשֵׁם מָרְדְּכַי פג''ה וְהַמְחַבֵּר בא''ח סי' קנ''ד סי''ב)</small></small> וּבִמְקוֹם הֶפְסֵד גָּדוֹל יֵשׁ לִסְמֹךְ אַדִּבְרֵי הַמְקִלִּין.</small> 

דְּבָרִים הַמְּאוּסִים, שֶׁנַּפְשׁוֹ שֶׁל אָדָם קָצָה בָּהֶם, כִּנְמָלִים וּזְבוּבִים וְיַתּוּשִׁים שֶׁכָּל אָדָם בּוֹדֵל מֵהֶם לְמִאוּסָן, אֲפִלּוּ נִתְעָרְבוּ בְּתַבְשִׁיל וְנִמְחָה גּוּפָן לְתוֹכוֹ, אִם הַהֶתֵּר רָבֶה עָלָיו, מֻתָּרִים. וּמִכָּל מָקוֹם כָּל שֶׁאֶפְשָׁר לִבְדֹּק וּלְהַעֲבִיר בְּמִסְנֶנֶת, בּוֹדֵק וּמְסַנֵּן. <small>מִיהוּ בַּחֲלָא וְשִׁכְרָא, יֵשׁ לָחוּשׁ כְּמוֹ בְּעַכְבָּר. <small><small>(בֵּית יוֹסֵף לְדַעַת הָרַשְׁבָּ''א)</small>.</small> </small> 


Siman 105

אִסוּר שֶׁנִּשְׁרָה עִם הֶתֵּר מֵעֵת לְעֵת בְּצוֹנֵן, מִקְּרֵי כָּבוּשׁ, וַהֲרֵי הוּא כִּמְבֻשָּׁל וְנֶאֱסָר כֻּלּוֹ. אֲבָל פָּחוֹת מִכָּאן, בַּהֲדָחָה סָגֵי. <small>הַגָּה: וְכָל מָקוֹם דְּאָמְרִינָן כָּבוּשׁ כִּמְבֻשָּׁל, אֲפִלּוּ מַה שֶּׁחוּץ לַכְּבִישָׁה אָסוּר, דְּעַל יְדֵי הַכְּבִישָׁה שֶׁלְּמַטָּה מְפַעְפֵּעַ לְמַעְלָה, כְּמוֹ בְּבִשּׁוּל. וְיֵשׁ מְקִלִּין בְּמַה שֶּׁבַּחוּץ <small><small>(אָרֹךְ כְּלָל ל')</small>. </small> וְסָפֵק כָּבוּשׁ, אָסוּר, מִלְּבַד בְּבָשָׂר עִם חָלָב דְּאָזְלִינָן לְקֻלָּא, דְּמִן הַתּוֹרָה אֵינוֹ אָסוּר רַק בְּבִשּׁוּל מַמָּשׁ <small><small>(שָׁם וְרָשָׁ''ל)</small>.</small> </small> וְאִם הוּא כָּבוּשׁ בְּתוֹךְ צִיר אוֹ בְּתוֹךְ חֹמֶץ <small><small>(ד''ע)</small>,</small> אִם שָׁהָה כְּדֵי שֶׁיִּתְּנֶנּוּ עַל הָאוּר וְיַרְתִּיחַ וְיַתְחִיל לְהִתְבַּשֵּׁל, הֲרֵי הוּא כִּמְבֻשָּׁל; וּבְפָחוֹת מִשִּׁעוּר זֶה, לֹא נֶאֱסַר אֶלָּא כְּדֵי קְלִפָּה. <small>וְעַיֵּן לְעֵיל סִימָן ע' מִדִּין בָּשָׂר שֶׁנָּפַל לְצִיר.</small> 

חֹם שֶׁל כְּלִי רִאשׁוֹן שֶׁהַיָּד סוֹלֶדֶת בּוֹ, מְבַשֵּׁל וְאוֹסֵר כֻּלּוֹ. אֲבָל חֹם שֶׁל כְּלִי שֵׁנִי אֵינוֹ מְבַשֵּׁל. וְיֵשׁ אוֹמְרִים שֶׁגַּם כֵּן אֵינוֹ מַפְלִיט וְאֵינוֹ מַבְלִיעַ. וְיֵשׁ אוֹמְרִים דְּמִכָּל מָקוֹם הוּא מַפְלִיט וּמַבְלִיעַ, וְאוֹסֵר כְּדֵי קְלִפָּה. וְרָאוּי לָחוּשׁ לִזָּהֵר בַּדָּבָר לְכַתְּחִלָּה <small><small>(וְעַיֵּן לְעֵיל סי' ס''ח סְעִיף י''ג)</small>,</small> אֲבָל בְּדִיעֲבַד מֻתָּר בְּלֹא קְלִפָּה, וּבַהֲדָחָה בְּעָלְמָא סָגֵי. <small>וְעַיֵּן לְעֵיל סִימָן ס''ח וצ''ב וצ''ה נִתְבָּאֲרוּ דִּינֵי כְּלִי שֵׁנִי וְעֵרוּי.</small> 

נָפַל אִסוּר חַם לְתוֹךְ הֶתֵּר חַם דִּכְלִי רִאשׁוֹן, אוֹ אֲפִלּוּ אִסוּר צוֹנֵן לְתוֹךְ הֶתֵּר חַם, הַכֹּל אָסוּר, דְּתַתָּאָה גָּבַר עַל הָעֶלְיוֹן וּמְחַמְּמוֹ עַד שֶׁמַּפְלִיט בַּתַּחְתּוֹן. וְאֵין צָרִיךְ לוֹמַר דְּהֶתֵּר צוֹנֵן לְתוֹךְ אִסוּר חַם, שֶׁהַכֹּל אָסוּר. אֲבָל אִם הָעֶלְיוֹן חַם וְהַתַּחְתּוֹן צוֹנֵן, אֵינוֹ אוֹסֵר אֶלָּא כְּדֵי קְלִפָּה, אֲפִלּוּ אִם הָעֶלְיוֹן הַחַם אִסוּר. <small>הַגָּה: וְכָל זֶה לֹא מַיְרֵי אֶלָּא בְּחֹם כְּלִי רִאשׁוֹן, כְּגוֹן מִיָּד שֶׁהֵסִירוֹ מִן הָאֵשׁ מַנִּיחוֹ עִם הַהֶתֵּר. אֲבָל אִם כְּבָר מֻנָּח בִּכְלִי שֵׁנִי, וְאַחַר כָּךְ מַנִּיחַ הַהֶתֵּר אֶצְלוֹ אוֹ עָלָיו, אֵינוֹ אוֹסֵר כְּלָל, דִּכְלִי שֵׁנִי אֵינוֹ אוֹסֵר, כְּמוֹ שֶׁנִּתְבָּאֵר <small><small>(כָּךְ מַשְׁמָע מִלְּשׁוֹן הָרַ''ן)</small>.</small> וְאִם הִנִּיחָהּ זֶה אֵצֶל זֶה, אִם שְׁנֵיהֶם חַמִּים מֵחֹם כְּלִי רִאשׁוֹן, הַכֹּל אָסוּר. וְאִם הָאֶחָד צוֹנֵן, הַהֶתֵּר צָרִיךְ קְלִיפָה בַּמָּקוֹם שֶׁנָּגַע <small><small>(אָרֹךְ כְּלָל כ''ט ד''ב וְהַגָּהַת ש''ד)</small>.</small> אִסּוּר שֶׁהִנִּיחוּ בִּכְלִי הֶתֵּר אוֹ לְהֶפֶךְ, אַמְרִינָן בֵּיהּ גַּם כֵּן דִּין תַּתָּאָה גָּבַר, כְּמוֹ בְּב' חֲתִיכוֹת <small><small>(שָׁם כְּלָל ל''ו)</small>.</small> וְעַיֵּן לְעֵיל סִימָן צ''ד אִם חָתַךְ בָּשָׂר בְּסַכִּין חוֹלֶבֶת. אָסוּר לְעָרוֹת מִכְּלִי שֶׁיֵּשׁ בּוֹ שֻׁמָּן כָּשֵׁר לְנֵר דּוֹלֵק שֶׁיֵּשׁ בּוֹ חֵלֶב אוֹ שֻׁמַּן אִסּוּר <small><small>(ג''ז שָׁם וּמָרְדְּכַי פכ''ה וְעַיֵּן בִּתְשׁוּבַת מַהֲרִי''ל וּבְפִסְקֵי מהרא''י סִימָן ק''ג)</small>,</small> ובְּדִיעֲבַד אֵין לָחוּשׁ <small><small>(אָרֹךְ)</small>.</small> </small> 

בַּמֶּה דְּבָרִים אֲמוּרִים, כְּשֶׁנָּפַל לְתוֹךְ הַתַּבְשִׁיל, מִפְּנֵי שֶׁהָרֹטֶב מוֹלִיךְ פְּלִיטַת הָאִסוּר וּמְעָרְבוֹ בְּכָל הַתַּבְשִׁיל. אֲבָל אִסוּר, בֵּין חַם בֵּין קַר, שֶׁנָּפַל עַל הַצְּלִי שֶׁאֵצֶל הָאֵשׁ, אֵינוֹ אוֹסֵר אֶלָּא כְּדֵי נְטִילָה, שֶׁהוּא כָּעֳבִי רֹחַב אֶצְבַּע. לְפִיכָךְ, יָרֵךְ שֶׁצְּלָאוֹ בְּגִידוֹ, אוֹ חֲתִיכַת אִסוּר שֶׁצְּלָאָהּ עִם חֲתִיכַת הֶתֵּר וְנוֹגֵעַ זֶה בָּזֶה, צָרִיךְ לְהָסִיר כְּדֵי נְטִילָה סְבִיב הַגִּיד, וְכֵן מִן הַחֲתִיכָה מָקוֹם שֶׁנָּגְעָה בַּחֲתִיכַת אִסוּר. וְכֵן אִם נָפַל אִסוּר עַל חֲתִיכָה שֶׁבַּקְּדֵרָה שֶׁהִיא חוּץ לָרֹטֶב, וְלֹא נִעֵר הַקְּדֵרָה וְלֹא כִּסָה אוֹתָהּ, אֵינוֹ אוֹסֵר אֶלָּא כְּדֵי נְטִילָה. אֲבָל אִם הִיא בָּרֹטֶב, לְרַשִׁ''י <small><small>(כֻּלָּהּ ולר''י)</small></small> אֲפִלּוּ מִקְצָתָהּ, אוֹ אֲפִלּוּ כֻּלָּהּ חוּץ לָרֹטֶב וְנִעֵר אוֹ כִּסָה הַקְּדֵרָה, הָרֹטֶב מְפַעְפֵּעַ הַטַּעַם וּמְעָרְבוֹ וְנִכְנָס בְּכֻלּוֹ. 

בַּמֶּה דְּבָרִים אֲמוּרִים, שֶׁאֵין הַצָּלִי אוֹסֵר אֶלָּא כְּדֵי נְטִילָה, בְּיָרֵךְ עִם גִּידוֹ וְכַיּוֹצֵא בוֹ, דָּבָר כָּחוּשׁ שֶׁאֵין בּוֹ כֹּחַ לְפַעְפֵּעַ בְּכָל הַחֲתִיכָה; אֲבָל גְּדִי שָׁמֵן שֶׁצְּלָאוֹ בְּחֶלְבּוֹ, אִם אֵין בְּכָל הַגְּדִי שִׁשִּׁים כְּנֶגֶד כָּל הַחֵלֶב שֶׁבּוֹ, אָסוּר לֶאֱכֹל אֲפִלּוּ מֵרֹאשׁ אָזְנוֹ, שֶׁכֵּיוָן שֶׁהוּא שָׁמֵן מְפַעְפֵּעַ בְּכֻלּוֹ. אֲבָל אִם הוּא כָּחוּשׁ, אַף עַל פִּי שֶׁאֵין בּוֹ ס' כְּנֶגֶד כָּל הַחֵלֶב שֶׁבּוֹ, אֵינוֹ אוֹסֵר אֶלָּא כְּדֵי נְטִילָה, שֶׁהַחֵלֶב שֶׁל בְּהֵמָה כְּחוּשָׁה, כָּחוּשׁ הוּא בְּטִבְעוֹ, וְאֵינוֹ מְפַעְפֵּעַ. וַאֲפִלּוּ חֲתִיכַת הָאִסוּר כְּחוּשָׁה וַחֲתִיכַת הֶתֵּר שֶׁנִּצְלֵית עִמָּהּ שְׁמֵנָה, הָאִסוּר מְפַעְפֵּעַ בְּכֻלָּהּ. וְכָל דָּבָר שֶׁיֵּשׁ לוֹ פִּעְפּוּעַ שֶׁנָּפַל לְמָקוֹם יָדוּעַ מֵהַחֲתִיכָה בַּצָּלִי, אַף עַל פִּי שֶׁיֵּשׁ בַּחֲתִיכָה שִׁשִּׁים לְבַטֵּל הָאִסוּר, צָרִיךְ נְטִילַת מָקוֹם. <small><small>(מָרְדְּכַי בְּשֵׁם כַּמָּה רַבְּוָתָא וּסְמַ''ק וְהַגה''א וְאו''ה כְּלָל י''ד וְאָגוּר בְּשֵׁם מַהֲרִי''ל)</small> <small>הַגָּה: וְכָל מְבֻשָּׁל בְּלֹא רֹטֶב, אוֹ אָפוּי, דִּינוֹ כְּצָלִי בְּכָל דָּבָר</small> <small>(טוּר וּבֵית יוֹסֵף)</small>. <small>וְיֵשׁ אוֹמְרִים דְּאֵין אָנוּ בְּקִיאִין אֵיזֶה מִקְרֵי כָּחוּשׁ אוֹ שָׁמֵן, וְיֵשׁ לֶאֱסֹר בְּכָל עִנְיָן עַד דְּאִכָּא ס'</small> <small>(הַגָּהַת ש''ד וְהג''מ פט''ו ואו''ה וּסְמַ''ק וְאָגוּר בְּשֵׁם מַהֲרִי''ל)</small>. <small>וַאֲפִלּוּ אִכָּא ס', צָרִיךְ נְטִילַת מָקוֹם</small> <small>(אָרֹךְ)</small>, <small>וְהָכֵי נָהוּג. וְדַוְקָא בְּאִסּוּר חֵלֶב אוֹ שְׁאָר אִסּוּר דְּשַׁיָּךְ בּוֹ שַׁמְנוּנִית, אֲבָל בְּאִסּוּר דְּלֹא שַׁיָּךְ בֵּיהּ שַׁמְנוּנִית, וְהוּא בְּוַדַּאי כָּחוּשׁ, אֵינוֹ אוֹסֵר רַק כְּדֵי נְטִילָה.</small> <small>(עי' ס''ק ט')</small> <small>(כָּךְ מַשְׁמָע בְּבֵּית יוֹסֵף)</small>.</small> 

דָּבָר שֶׁיֵּשׁ לוֹ פִּעְפּוּעַ בְּצָלִי, אִם הָיָה אֶחָד חַם וְאֶחָד צוֹנֵן, הַתַּחְתּוֹן גּוֹבֵר. לְפִיכָךְ אִם נָפַל חַם עַל צוֹנֵן, אֵינוֹ אוֹסֵר אֶלָּא כְּדֵי קְלִפָּה. וְאִם נָפַל צוֹנֵן עַל חַם, אִם אֵין בַּהֶתֵּר ס' כְּנֶגֶד הָאִסוּר, הַכֹּל אָסוּר. 

הָא דַּחֲתִיכַת אִסוּר אוֹסֶרֶת חֲבֶרְתָּהּ בִּנְגִיעָתָהּ, דַּוְקָא כְּשֶׁאִסוּרָהּ מֵחֲמַת עַצְמָהּ, כְּגוֹן נְבֵלָה אוֹ בָּשָׂר בְּחָלָב, אֲבָל אִם אֵין בָּהּ אִסוּר אֶלָּא מַה שֶּׁבָּלַע מִמָּקוֹם אַחֵר, אֵינָהּ אוֹסֶרֶת אַחֶרֶת הַנּוֹגַעַת בָּהּ, אֲפִלּוּ אִם נִצְלוּ יַחַד. בַּמֶּה דְּבָרִים אֲמוּרִים, כְּשֶׁבָּלְעָה אִסוּר שֶׁאֵינוֹ מְפַעְפֵּעַ, אֲבָל בָּלְעָה מִן הַדְּבָרִים הַמְּפַעְפְּעִים בְּטִבְעָן, כְּגוֹן שֻׁמָּן, אוֹסֶרֶת חֲבֶרְתָּהּ בֵּין בְּצָלִי בֵּין בְּנוֹגַעַת זוֹ בָּזוֹ חַם בְּחַם, אוֹ בְּתַחְתּוֹנָה חַמָּה וְעֶלְיוֹנָה צוֹנֶנֶת, שֶׁהָאִסוּר הַבָּלוּעַ בְּעַצְמָהּ מְפַעְפֵּעַ וְיוֹצֵא מֵחֲתִיכָה לַחֲתִיכָה <small><small>(חִדּוּשֵׁי רַשְׁבָּ''א פכ''ה דַּף ק''ז ע''ג וּמהרא''י בְּשֵׁם אוֹר זָרוּעַ וּמהר''מ)</small>. <small>הַגָּה: וְכָל זֶה בְּב' חֲתִיכוֹת, אֲבָל כְּלִי שֶׁבָּלַע אִסּוּר, אוֹסֵר הֶתֵּר שֶׁנּוֹגֵעַ בּוֹ אֲפִלּוּ בְּאִסּוּר שֶׁאֵינוֹ שָׁמֵן</small> <small>(הַגָּהוֹת ש''ד בְּשֵׁם ר''י מֵאִבְּרָא וְאו''ה כְּלָל ל''ו)</small>.</small> 

כֻּלְיָא שֶׁצְּלָאוֹ בְּחֶלְבּוֹ אֵינוֹ אוֹסֵר אֶלָּא כְּדֵי קְלִפָּה, שֶׁהַקְּרוּם מַפְסִיק. <small>הַגָּה: וְיֵשׁ אוֹסְרִים, וְכֵן נוֹהֲגִין וְאֵין לְשַׁנּוֹת, וְדִינוֹ כִּשְׁאָר חֵלֶב הַנִּצְלֶה עִם בָּשָׂר, וְאִם נִתְבַּשֵּׁל כָּךְ הַכֻּלְיָא נַעֲשֵׂית נְבֵלָה וְצָרִיךְ שִׁשִּׁים נֶגֶד כֻּלָּהּ, וְהוּא הַדִּין בַּקְּרוּם שֶׁעַל הַיּוֹתֶרֶת <small><small>(סמ''ק וְהַגָּהוֹת ש''ד וְהג''א)</small>. </small> </small> 

מָלִיחַ שֶׁאֵינוֹ נֶאֱכָל מֵחֲמַת מִלְחוֹ, דִּינוֹ כְּרוֹתֵחַ וּמַפְלִיט לֶאֱסֹר כְּדֵי קְלִפָּה. וְאִם הוּא שֻׁמַּן הַגִּיד וּקְנוֹקָנוֹת שֶׁבּוֹ וְהַקְּרוּמוֹת, יֵשׁ לְהַחֲמִיר וּלְהַצְרִיכָם נְטִילַת מָקוֹם. וְאִם הוּא חֵלֶב מַמָּשׁ, צָרִיךְ שִׁשִּׁים לְבַטְּלוֹ. וְאִם הַבָּשָׂר שֶׁנִּמְלַח עִמּוֹ הוּא שָׁמֵן, אֲפִלּוּ בְּשֻׁמַּן הַגִּיד וּקְנוֹקָנוֹת שֶׁבּוֹ, צָרִיךְ ס' לְבַטְּלוֹ, וְלִטֹּל מִמָּקוֹם שֶׁנָּגַע כְּדֵי נְטִילַת מָקוֹם, וּלְפָחוֹת קְלִפָּה. וְכָל זֶה לְעִנְיַן חֲתִיכָה עַצְמָהּ שֶׁהָיָה הַחֵלֶב דָּבוּק בָּהּ. וּלְעִנְיַן שְׁאָר חֲתִיכוֹת שֶׁנִּמְלְחוּ יַחַד, אִם אֵין בְּכָל אַחַת מֵהֶם בִּפְנֵי עַצְמָהּ שִׁשִּׁים לְבַטֵּל הַחֵלֶב, אֲסוּרוֹת וְאֵין מִצְטָרְפִין בְּיַחַד לְבַטֵּל הַחֵלֶב, דְּאֵין חֵלֶב מְפַעְפֵּעַ מֵחֲתִיכָה לַחֲתִיכָה בְּלֹא רֹטֶב. וְאִם אֵין יָדוּעַ אִם נָגַע בְּכֻלָּן, כֻּלָּן אֲסוּרוֹת. וְאִם יָדוּעַ שֶׁלֹּא נָגַע אֶלָּא בְּאַחַת, וְאֵין יָדוּעַ אֵיזוֹ הִיא, כֻּלָּן מֻתָּרוֹת, דְּחַד בִּתְרֵי בָּטִיל, אֲפִלּוּ הֵן חֲתִיכוֹת הָרְאוּיוֹת לְהִתְכַּבֵּד. <small>הַגָּה: וְיֵשׁ אוֹמְרִים דְּכָל מְלִיחָה אֵינָהּ אוֹסֶרֶת רַק כְּדֵי קְלִפָּה <small><small>(טוּר וּמָרְדְּכַי בְּשֵׁם ראבי''ה וְר' אֶפְרַיִם וּפוֹסְקִים וְרַ''ן וְרַשְׁבָּ''א בְּמ''ה וּרא''ה בְּב''ה דף צ''ב בְּשֵׁם רַמְבַּ''ן וְצ''ע אמ''ש בֵּית יוֹסֵף סִימָן צ''א וְת''ח רֵישׁ כְּלָל ל''ח ע''ש רַמְבַּ''ן לְהֵפֶךְ)</small>.</small> וּלְפִי שֶׁאֵין אָנוּ בְּקִיאִין בֵּין בָּשָׂר שָׁמֵן לְכָחוּשׁ, נוֹהֲגִין לְשַׁעֵר בְּכָל מְלִיחָה בְּס' כְּמוֹ בְּבִשּׁוּל <small><small>(מהרי''ו וּבְאָרֹךְ וּבְהַגָּהַת ש''ד וּבְמָרְדְּכַי בְּשֵׁם אוֹר זָרוּעַ וְכָל הָאַחֲרוֹנִים)</small>,</small> דְּאִם אִכָּא ס' בֵּין הַכֹּל בְּיַחַד נֶגֶד כָּל הַחֲתִיכָה שֶׁהַחֵלֶב דָּבוּק בָּהּ, אָז הַכֹּל שָׁרֵי מִלְּבַד אוֹתָהּ חֲתִיכָה שֶׁהָאִסּוּר דָּבוּק בָּהּ, מִיהוּ אוֹתָהּ הַחֲתִיכָה שֶׁהָאִסּוּר נָגַע בָּהּ צָרִיךְ קְלִיפָה מְעַט <small><small>(רַשְׁבָּ''א)</small>.</small> וְאִם אֵינוֹ יוֹדֵעַ אֵיזֶה נָגַע, הַכֹּל שָׁרֵי <small><small>(מָרְדְּכַי פֶּרֶק ג''ה וְש''ד)</small>.</small> וְאִם אֵין ס', הַכֹּל אָסוּר. וְאֵין לְשַׁנּוֹת הַמִּנְהָג. וְאַף עַל פִּי שֶׁיֵּשׁ בָּזֶה קְצָת קֻלָּא אִם הָיָה הָאִסּוּר שָׁמֵן וּמְפַעְפֵּעַ, מִכָּל מָקוֹם יֵשׁ לִסְמֹךְ בְּכִי הַאי גַּוְנָא אַדִּבְרֵי הַמְּקִלִּין וּסְבִירָא לְהוּ דְּאֵינוֹ אוֹסֵר בִּמְלִיחָה רַק כְּדֵי קְלִפָּה, כְּדֵי שֶׁלֹּא נִצְטָרֵךְ לְשַׁעֵר בֵּין אִסּוּר שָׁמֵן לְכָחוּשׁ, כִּי אֵין אָנוּ בְּקִיאִין. וְכָל זֶה בְּאִסּוּר שֶׁשַּׁיָּךְ בּוֹ שַמְנוּנִית, כְּגוֹן חֵלֶב אוֹ צִיר וְכִי הַאי גַּוְנָא, אֲבָל בְּאִסּוּר שֶׁאֵין בּוֹ שַמְנוּנִית כְּלָל, כְּגוֹן חָמֵץ בְּפֶסַח, לְכֻלֵּי עָלְמָא מְלִיחָה אֵינָהּ אוֹסֶרֶת רַק כְּדֵי קְלִיפָה <small><small>(סְבָרַת הָרַב מִמַּשְׁמָעוּת פּוֹסְקִים הַנַּ''ל)</small>.</small> וְעַיִּןִ בְּאֹרַח חַיִּים הִלְכוֹת חָמֵץ כֵּיצַד נוֹהֲגִין. וְעַיֵּן לְעֵיל סִימָן ס''ד אִם הַקְּרוּמִים אוֹ חוּטִים שֶׁל חֵלֶב נִמְלְחוּ עִם בָּשָׂר. יֵשׁ אוֹמְרִים דִּבְהֶפְסֵד מְרֻבֶּה יֵשׁ לְהַתִּיר בִּמְלִיחָה עַל יְדֵי קְלִיפָה, אַף עַל גַּב שֶׁכְּבָר נָהֲגוּ לְשַׁעֵר כָּל מְלִיחָה בְּס', אֲפִלּוּ בְּאִסּוּר כָּחוּשׁ; וְיֵשׁ לִסְמֹךְ עַל זֶה בְּאִסּוּר כָּחוּשׁ, שֶׁאֵינוֹ אֶלָּא מִנְהָג לְשַׁעֵר בְּס' <small><small>(לְפִי סְבָרַת הַרַמְבַּ''ם וְהַנִּמְשָׁכִים אַחֲרָיו וּמַהֲרַ''ם פַּדָּוואָה בִּתְשׁוּבָה לְהָרַב סִימָן צ')</small>,</small> אֲבָל לֹא בְּאִסּוּר שָׁמֵן שֶׁמִּדִּינָא צָרִיךְ ס'.</small> 

בַּמֶּה דְּבָרִים אֲמוּרִים, כְּשֶׁהָאִסוּר וְהַהֶתֵּר שְׁנֵיהֶם מְלוּחִים. וַאֲפִלּוּ אִסוּר מָלִיחַ וְהַהֶתֵּר תָּפֵל. אֲבָל אִם הַהֶתֵּר מָלוּחַ וְהָאִסוּר תָּפֵל, אֵינוֹ צָרִיךְ אֶלָּא הֲדָחָה. <small>וְעַיֵּן לְעֵיל סִימָן ע'. וְיֵשׁ אוֹסְרִין אִם נוֹגְעִין זֶה בָּזֶה, וְיֵשׁ לְהָקֵל בִּמְקוֹם הֶפְסֵד.</small> 

זֶה שֶׁאָמַרְנוּ בְּאִסוּר מָלִיחַ וְהֶתֵּר תָּפֵל, שֶׁאִם הוּא שָׁמֵן אוֹסֵר עַד שֶׁיְּהֵא בּוֹ שִׁשִּׁים לְבַטְּלוֹ, דַּוְקָא כְּשֶׁהָיָה הָאִסוּר הַמָּלִיחַ לְמַטָּה וְהַהֶתֵּר תָּפֵל לְמַעְלָה, מִשּׁוּם דְּתַתָּאָה גָּבַר. אֲבָל אִם הָיָה הַהֶתֵּר תָּפֵל לְמַטָּה, וְהָאִסוּר הַמָּלִיחַ לְמַעְלָה, אֵינוֹ אוֹסֵר אֶלָּא כְּדֵי קְלִפָּה. <small>הַגָּה: וְיֵשׁ חוֹלְקִין וְאוֹמְרִים דִּבְמָלִיחַ אֵין חִלּוּק אִם הוּא לְמַעְלָה אוֹ לְמַטָּה <small><small>(תּוֹסָפוֹת וְהָרֹא''שׁ וּסְמַ''ק וְהַטּוּר וְהַגָּהוֹת מַיְמוֹנִי)</small>.</small> וְהָכֵי נָהוּג.</small> 

גְּבִינוֹת שֶׁנַּעֲשׂוּ בִּדְפוּסֵי עוֹבְדֵי כּוֹכָבִים, אַף עַל פִּי שֶׁנִּמְלְחוּ בְּתוֹכָן, מֻתָּרִים. <small>הַגָּה: וְהוּא הַדִּין אִם נִמְלַח הֶתֵּר בִּשְׁאָר כְּלִי אִסּוּר <small><small>(תְּשׁוּבַת הָרַשְׁבָּ''א)</small>,</small> וַאֲפִלּוּ אֵינוֹ מְנֻקָּב <small><small>(ד''ע)</small>,</small> דְּאֵין מָלִיחַ כְּרוֹתֵחַ כָּל כָּךְ לְהַפְלִיט מִן הַכְּלִי מַה שֶּׁבָּלַע בְּתוֹכוֹ. וְדַוְקָא בְּדִיעֲבַד, אֲבָל לְכַתְּחִלָּה, אָסוּר. <small><small>(מָרְדְּכַי וְהַגָּהַת ש''ד)</small>.</small> </small> 

מֶלַח אוֹ תַּבְלִין שֶׁהֵם בִּקְעָרָה שֶׁל בָּשָׂר, מֻתָּר לִתְּנֵם בְּחָלָב. <small>הַגָּה: וְהוּא הַדִּין אִם הָיוּ בִּכְלִי אִסּוּר, דְּמֵאַחַר שֶׁהֵם יְבֵשִׁים אֵינָן בּוֹלְעִים מִן הַכְּלִי, רַק שֶׁהַכְּלִי הוּא נָקִי וְאֵין אִסּוּר דָּבוּק בּוֹ <small><small>(הַגָּהוֹת ש''ד וְכֵן כָּתַב א''ח בְּשֵׁם הרא''ה)</small>.</small> וְהַמַּחְמִיר לְכַתְּחִלָּה, תָּבֹא עָלָיו בְּרָכָה <small><small>(אָרֹךְ וּסְמַ''ג לְעֵיל סוֹף סִימָן צ''ה)</small>.</small> </small> 

 מֶלַח הַבָּלוּעַ מִדָּם, כְּגוֹן מִמְּלִיחַת בָּשָׂר, וּנְתָנוּהוּ בִּקְדֵרָה, אוֹ שֶׁנָּתְנוּ בַּקְּדֵרָה בָּשָׂר מָלוּחַ בְּלֹא הֲדָחָה, אִם יֵשׁ ס' כְּנֶגֶד הַמֶּלַח, מֻתָּר. <small>הַגָּה: אַף עַל פִּי שֶׁהַמֶּלַח עֲדַיִן נוֹתֵן טַעַם בַּקְּדֵרָה, מֵאַחַר שֶׁאֵין הַמֶּלַח אָסוּר מֵחֲמַת עַצְמוֹ, אֶלָּא מֵחֲמַת דָּם שֶׁבְּתוֹכוֹ, דְּכָל מָקוֹם שֶׁאֵין הָאוֹסֵר יָכוֹל לֵילֵךְ שָׁם, אֵין הַנֶּאֱסָר אוֹסֵר יוֹתֵר מִן הָאוֹסְרוֹ. <small><small>(וְעַיֵּן לְעֵיל סִימָן ס''ט בַּטּוּר וּבְהַגָּהוֹת שַׁ''ד וּבְש''ד)</small>.</small> </small> 


Siman 106

חֲתִיכָה שֶׁבָּלְעָה אִסוּר, וְאֵין בָּהּ ס' לְבַטְּלוֹ, שֶׁנָּפְלָה לִקְדֵרָה, אֵינָהּ אוֹסֶרֶת אֶלָּא לְפִי חֶשְׁבּוֹן אִסוּר שֶׁבָּהּ, שֶׁאִם יֵשׁ בְּמַה שֶּׁבַּקְּדֵרָה מְצֹרָף עִם הַחֲתִיכָה עַצְמָהּ שִׁשִּׁים כְּנֶגֶד אִסוּר הַבָּלוּעַ בָּהּ, מֻתָּר מַה שֶּׁבַּקְּדֵרָה, אֲבָל הַחֲתִיכָה עַצְמָהּ אֲסוּרָה, לְפִי שֶׁאִסוּר שֶׁבָּהּ אֵינוֹ נִפְלָט מִמֶּנָּהּ לְגַמְרֵי <small><small>(רַשְׁבָּ''א ותוס' פֶּרֶק ג''ה דַּף ק' וְרֹא''שׁ וּמָרְדְּכַי שָׁם וּסְמַ''ג דַּף נ''א ע''ג וסה''ת סי' נ''ב וְכ''ה בִּלְשׁוֹן ר' אֶפְרַיִם גּוּפֵיהּ שֶׁבְּחִדּוּשֵׁי רַשְׁבָּ''א דַּף קי''ח וְשֶׁבְּסוֹף סֵפֶר ראב''ן וְכֵן כָּתַב מַהַרְשַׁ''ל פֶּרֶק ג''ה סִי' נ''ז וְכָל הָאַחֲרוֹנִים)</small> <small>וְכֵן עִקָּר, וּדְלֹא כְּמוֹ שֶׁכָּתַב לְעֵיל סִימָן צ''ב דְּאַף אוֹתָהּ חֲתִיכָה מֻתֶּרֶת.</small> </small> מַה שֶּׁאֵין כֵּן בְּדָבָר הַנִּבְלָל וְנִמּוֹחַ, שֶׁאִם נָפַל דָּם וְכַיּוֹצֵא בוֹ לְתוֹךְ רֹטֶב שֶׁל הֶתֵּר וַאֲסָרוֹ מֵחֲמַת מִעוּטוֹ, וְאַחַר כָּךְ נִתְרַבֶּה הָרֹטֶב שֶׁל הֶתֵּר עַד שֶׁיֵּשׁ בֵּין כֻּלּוֹ ס' לְבַטֵּל הַדָּם כֻּלּוֹ, מֻתָּר, שֶׁהַכֹּל נִבְלַל וְנִתְעָרֵב. <small>הַגָּה: וּלְפִי מַה שֶּׁנּוֹהֲגִין לוֹמַר בְּכָל הָאִסּוּרִים חֲתִיכָה נַעֲשֵׂית נְבֵלָה, אֵין חִלּוּק בֵּין דָּבָר לַח לְדָבָר יָבֵשׁ אֶלָּא לְעִנְיָן זֶה דְּאִם הַנֶּאֱסָר כְּבָר הוּא דָּבָר יָבֵשׁ וְיֵשׁ ס' כְּנֶגְדוֹ, הַחֲתִיכָה הַנֶּאֱסֶרֶת תְּחִלָּה נִשְׁאֶרֶת בְּאִסּוּרָהּ וְצָרִיךְ לַהֲסִירָהּ מִשָּׁם אִם מַכִּירָהּ, וְאִם אֵינוֹ מַכִּירָהּ בְּטֵלָה אִם אֵינָהּ חֲתִיכָה הָרְאוּיָה לְהִתְכַּבֵּד. וְאִם הוּא דָּבָר לַח, הַכֹּל מֻתָּר, מֵאַחַר דְּאִכָּא ס' נֶגֶד מַה שֶּׁנֶּאֶסְרָה תְּחִלָּה. וְעַיֵּן לְעֵיל סִימָן צ''ב וצ''ט.</small> 

חֲתִיכָה שֶׁיֵּשׁ בָּהּ חֵלֶב שֶׁנִּתְבַּשְּׁלָה בִּקְדֵרָה שֶׁיֵּשׁ בָּהּ ס' לְבַטֵּל הַחֵלֶב, צָרִיךְ לִזָּהֵר שֶׁלֹּא יָסִיר שׁוּם דָּבָר מֵהַקְּדֵרָה בְּעוֹד חֲתִיכַת הָאִסוּר בְּתוֹכָהּ, דְּחַיְשִינָן שֶׁמָּא תִּשָּׁאֵר בָּאַחֲרוֹנָה בְּשָׁעָה שֶׁאֵין בַּקְּדֵרָה ס' לְבַטֵּל הַחֵלֶב. וְגַם לֹא יוֹצִיאֶנָּה תְּחִלָּה, שֶׁחֵלֶב שֶׁבָּהּ יֶאֱסֹר אוֹתָהּ. וּמַה תַּקָּנָתָהּ, יַנִּיחֶנָּה עַד שֶׁתִּצְטַנֵּן הַקְּדֵרָה. <small>הַגָּה: וּלְפִי מַה דְּקַיְמָא לָן חֲתִיכָה נַעֲשֵׂית נְבֵלָה, מֵסִיר הַחֲתִיכָה הָאֲסוּרָה מִשָּׁם, וְהַשְּׁאָר מֻתָּר <small><small>(ד''ע)</small>.</small> </small> 


Siman 107

הַמְּבַשֵּׁל בֵּיצִים הַרְבֵּה, בִּקְלִפָּתָן, לֹא יוֹצִיאֵם מֵהַמַּיִם שֶׁנִּתְבַּשְּׁלוּ בָּהֶם עַד שֶׁיִּצְטַנְּנוּ, אוֹ יִתֵּן עֲלֵיהֶם מַיִם צוֹנְנִים לְצַנְּנָם וְאַחַר כָּךְ יוֹצִיאֵם, מִשּׁוּם דְּחַיְשִינָן שֶׁמָּא יִמְצָא בְּאַחַת מֵהֶן אֶפְרוֹחַ, וְאִם הָיָה מוֹצִיא מֵהֶם קֹדֶם שֶׁיִּצְטַנְּנוּ שֶׁמָּא הָיְתָה נִשְׁאָר אוֹתָהּ שֶׁיֵּשׁ בָּהּ אֶפְרוֹחַ עִם הָאַחֲרוֹנוֹת וְהָיְתָה אוֹסַרְתָּן, לְפִי שֶׁלֹּא הָיָה נִשְׁאָר שָׁם שִׁשִּׁים לְבַטְּלָהּ. <small>הַגָּה: וְאִם לֹא עָשָׂה כֵן, אֶלָּא עֵרָה אוֹתָן לִקְעָרָה וְנִמְצָא אַחַת מֵהֶן טְרֵפָה, יֵשׁ אוֹסְרִין הַכֹּל דְּחַיְשִינָן שֶׁמָּא הַטְּרֵפָה נִשְׁאַר לְבַסּוֹף, וְלֹא הָיָה שִׁשִּׁים בַּקְּדֵרָה לְבַטֵּל, וְנֶאֱסַר מַה שֶּׁבַּקְּדֵרָה וְחוֹזֵר וְאוֹסֵר כָּל מַה שֶּׁבַּקְּעָרָה. <small><small>(בֵּית יוֹסֵף בְּשֵׁם סְמַ''ג וּבְאָרֹךְ)</small></small> וְכֵן בְּדָגִים קְטַנִּים, שֶׁנִּמְצָא דָּג טָמֵא בִּקְעָרָה, וְלֹא עֵרָה כֻּלָּם בְּפַעַם אַחַת אֶל תּוֹךְ הַקְּעָרָה, דְּאָז יֵשׁ לָחוּשׁ שֶׁמָּא נִשְׁאַר הָאִסּוּר לְבַסּוֹף. וְיֵשׁ מַתִּירִין בְּכָל עִנְיָן <small><small>(טוּר בְּשֵׁם י''א)</small>,</small> דְּלֹא מַחְזְקִינָן אִסּוּר לוֹמַר דְּנִשְׁאַר הָאִסּוּר בְּלֹא ס' <small><small>(בַּיִת יוֹסֵף בְּשֵׁם ר''ש)</small>.</small> וְכֵן עִקָּר. וַאֲפִלּוּ לְדַעַת הָאוֹסְרִים, אֵין לֶאֱסֹר הַכֵּלִים שֶׁנִּתְבַּשְּׁלוּ בּוֹ, דְּמַעֲמִידִין הַכְּלִי עַל חֶזְקָתוֹ. <small><small>(בֵּית יוֹסֵף בְּשֵׁם סְמַ''ג וְהַגָּהוֹת מַיְמוֹנִי)</small>.</small> </small> 

 זְבוּב, וְכַיּוֹצֵא בוֹ מִדְּבָרִים הַמְּאוּסִים שֶׁנַּפְשׁוֹ שֶׁל אָדָם קָצָה בָּהֶם, שֶׁנִּמְצָא בְּתַבְשִׁיל, זוֹרְקָן, וְהַתַּבְשִׁיל מֻתָּר, שֶׁאֵין פְּלִיטַת דְּבָרִים אֵלּוּ הַפְּגוּמִים אוֹסֶרֶת. <small><small>(ועי' ס''ק ו')</small> <small>הַגָּה: וְכֵן הַמִּנְהָג פָּשׁוּט. אַף עַל גַּב דְּיֵשׁ מַחְמִירִין, דִּבְרֵי הַמְקִלִּין עִקָּר.</small> <small>(בֵּית יוֹסֵף פָּסַק כְּרַשְׁבָּ''א וְרוֹקֵחַ וְטוּר סי' ק''ד)</small>. <small>וְאֵין לְשַׁנּוֹת הַמִּנְהָג. וְאִם לָקַח עִם הַכַּף דָּג טָמֵא מִן הַקְּדֵרָה, אוֹ שְׁאָר דָּבָר שֶׁאֵינוֹ פּוֹגֵם, אָסוּר לְהַחֲזִיר הַכַּף לַקְּדֵרָה. וְאִם הֶחֱזִיר, צָרִיךְ ס' מִן הַקְּדֵרָה נֶגֶד הָאִסּוּר, וְלֹא נֶגֶד כָּל הַכַּף.</small> <small>(ד''ע דְּלֹא אַמְרִינָן גַּבֵּי כְּלִי חֲתִיכָה נַעֲשֵׂית נְבֵלָה)</small>. <small>אֲבָל אִם הָיָה מְעַט מִן הַתַּבְשִׁיל עִם הָאִסּוּר בַּכַּף וְהֻחְזַר לַקְּדֵרָה, צָרִיךְ ס' גַּם נֶגֶד מְעַט הַתַּבְשִׁיל, דַּהֲרֵי נַעֲשֶׂה נְבֵלָה בַּכַּף</small> <small>(אָרֹךְ כְּלָל כ''ב)</small>.</small> 


Siman 108

אֵין צוֹלִין בְּשַׂר כְּשֵׁרָה עִם בְּשַׂר נְבֵלָה אוֹ שֶׁל בְּהֵמָה טְמֵאָה בְּתַנּוּר אֶחָד, וְאַף עַל פִּי שֶׁאֵין נוֹגְעִים זֶה בָּזֶה. וְאִם צְלָאָן, הֲרֵי זֶה מֻתָּר. וַאֲפִלּוּ הָיְתָה הָאֲסוּרָה שְׁמֵנָה הַרְבֵּה, וְהַמֻתֶּרֶת רָזָה. וְאִם הַתַּנּוּר גָּדוֹל שֶׁמַּחֲזִיק י''ב עֶשְׂרוֹנִים, וּפִיו פָּתוּחַ, מֻתָּר לִצְלוֹתָם בּוֹ, וּבִלְּבַד שֶׁלֹּא יִגְּעוּ זֶה בָּזֶה. וְאִם אֶחָד מֵהֶם מְכֻסֶה בִּקְעָרָה אוֹ בְּבָצֵק וְכַיּוֹצֵא בוֹ, מֻתָּר לִצְלוֹתָם, אֲפִלּוּ בְּתַנּוּר קָטָן וּפִיו סָתוּם. <small>הַגָּה: וְהוּא הַדִּין לְבָשָׂר עִם חָלָב נָמֵי דִּינָא הָכֵי. <small><small>(טוּר סִימָן צ''ז)</small>.</small> וְנוֹהֲגִין לְהַחְמִיר לְכַתְּחִלָּה, אֲפִלּוּ בְּתַנּוּר גָּדוֹל; וּבְדִיעֲבַד, לְהָקֵל אֲפִלּוּ בְּתַנּוּר קָטָן. <small><small>(אָרֹךְ כְּלָל ל''ט וּבִתְשׁוּבַת ר''י מִינְץ וּבְהַגָּהַת ש''ד וְאָגוּר בְּשֵׁם מַהֲרִי''ל וְטוּר בְּשֵׁם רַשְׁבָּ''א שֶׁכֵּן הַסְכָּמַת רֹב הַמּוֹרִים וְהוּא שִׁיטַת רַשִׁ''י וְה''ג וְרִי''ף וְרַמְבַּ''ם)</small>.</small> וְאִם אָפָה פַּת עִם בָּשָׂר, אָסוּר לְאָכְלוֹ עִם חָלָב, אִם יֵשׁ לוֹ פַּת אַחֵר <small><small>(שָׁם)</small>.</small> וְכֵן אִם עוֹבֵד כּוֹכָבִים אָפָה פַּת עִם אִסּוּר, אָסוּר לִקְנוֹת אוֹתוֹ פַּת אִם יֵשׁ פַּת אַחֵר, דְּכָל זֶה מִקְרֵי לְכַתְּחִלָּה. אֲבָל אִם אֵין לוֹ פַּת אַחַר בְּרֶוַח, מֻתָּר בִּשְׁנֵיהֶם, דְּזֶה מִקְרֵי לְעִנְיָן זֶה דִּיעֲבַד. <small><small>(אָגוּר בְּשֵׁם ר''י מוּלִין)</small>.</small> יֵשׁ אוֹמְרִים דְּאֵין מַתִּירִין רֵיחָא, אֲפִלּוּ בְּדִיעֲבַד, אֶלָּא אִם כֵּן הַתַּנּוּר פָּתוּחַ קְצָת מִן הַצַּד אוֹ לְמַעְלָה בְּמָקוֹם שֶׁהֶעָשָׁן יוֹצֵא <small><small>(שָׁם בְּאָרֹךְ)</small>.</small> וּבִמְקוֹם הֶפְסֵד אֵין לְהַחְמִיר, בְּדִיעֲבַד <small><small>(כִּי כֵן נִרְאֶה מֵהַפּוֹסְקִים וְכ''פ בֵּית יוֹסֵף)</small>,</small> אֲפִלּוּ סָתוּם לְגַמְרֵי. וְאִם הָאִסּוּר דָּבָר חָרִיף, וְכָל שֶׁכֵּן אִם הַהֶתֵּר דָּבָר חָרִיף, רֵיחָא מִלְּתָא הִיא וַאֲפִלּוּ בְּדִיעֲבַד אָסוּר, אִם שְׁנֵיהֶם מְגֻלִּים. אֲבָל אִם אֶחָד מֵהֶם מְכֻסֶּה, אֲפִלּוּ בְּבָצֵק בְּעָלְמָא, מֻתָּר. <small><small>(מָרְדְּכַי פ' ג''ה וְאו''ה)</small>.</small> אִם אָפוּ אוֹ צָלוּ אִסּוּר וְהֶתֵּר תַּחַת מַחֲבַת אַחַת מְגֻלִּין, אָסוּר <small><small>(תּוֹסָפוֹת)</small></small> אֲפִלּוּ בְּדִיעֲבַד <small><small>(שָׁם בְּאָרֹךְ)</small>.</small> וְהוּא הַדִּין אִם אָפוּ בִּכְהַאי גַּוְנָא פַּת עִם בָּשָׂר, אָסוּר לְאָכְלוֹ בְּחָלָב <small><small>(ש''ד סִימָן ס' וּמהרא''י)</small>.</small> אֲבָל בָּזֶה אַחַר זֶה אֵין לָחוּשׁ <small><small>(תְּשׁוּבַת מיי' סוֹף הִלְכוֹת מ''א וּתְשׁוּבַת ר''י וְאו''ה)</small>,</small> אֶלָּא אִם כֵּן הִזִּיעַ הַמַּחֲבַת מִשְּׁנֵיהֶם, דְּאָז אָסוּר אֲפִלּוּ בָּזֶה אַחַר זֶה, אִם הָיוּ שְׁנֵיהֶם מְגֻלִּין, דְּהָוֵי כְּכִסּוּי שֶׁל קְדֵרָה. <small><small>(ד''ע מִמַּשְׁמָעוּת הָרֹא''שׁ סִימָן צ''ג)</small>,</small> כְּדִלְעֵיל סִימָן צ''ג. יֵשׁ אוֹמְרִים דְּכָל מָקוֹם דְּאָמְרִינַן רֵיחָא מִלְּתָא וְאוֹסֵר בְּדִיעֲבַד, הַיְנוּ דַּוְקָא דְּלֵיכָּא שִׁשִּׁים מִן הַהֶתֵּר נֶגֶד הָאִסּוּר. אֲבָל בִּדְאִכָּא שִׁשִּׁים מִן הַהֶתֵּר, אֲפִלּוּ בְּכָל מַה שֶּׁבַּתַּנּוּר, מְבַטֵּל הָאִסּוּר. <small><small>(שָׁם בְּאָרֹךְ כְּלָל ל''ט די''ח)</small>. </small> וּלְצֹרֶךְ הֶפְסֵד יֵשׁ לִנְהֹג כֵּן. יֵשׁ אוֹמְרִים דְּאִסּוּר הָאוֹסֵר בְּמַשֶּׁהוּ, כְּגוֹן חָמֵץ בְּפֶסַח, רֵיחָא מִלְּתָא וְאוֹסֵר אֲפִלּוּ בְּדִיעֲבַד, אִם הַתַּנּוּר קָטָן וְהוּא סָתוּם, וְהָאִסּוּר וְהַהֶתֵּר מְגֻלִּין תּוֹךְ הַתַּנּוּר. <small><small>(ד''מ בְּשֵׁם הַגָּהַת סמ''ק וּבְשֵׁם תּוֹסָפוֹת ע''ז דַּף ס''ו ע''ב)</small>.</small> וְיֵשׁ אוֹמְרִים שֶׁאֵין לְחַלֵּק. <small><small>(ד''מ בְּשֵׁם מָרְדְּכַי)</small>.</small> וּבִמְקוֹם הֶפְסֵד יֵשׁ לִסְמֹךְ אַדִּבְרֵי הַמְּקִלִּין. וְעַיֵּן לְקַמָּן סוֹף סִימָן קי''ח אִם יֵשׁ לְהַחְמִיר לְכַתְּחִלָּה לִשְׁפּוֹת ב' קְדֵרוֹת, וְא' מֵהֶן שֶׁל אִסּוּר, עַל הַכִּירָה אוֹ לִצְלוֹת אִסּוּר אֵצֶל הֶתֵּר.</small> 

בַּמֶּה דְּבָרִים אֲמוּרִים, בְּצָלִי. אֲבָל אִם בָּא לְבַשְּׁלָם בִּקְדֵרָה, זֶה לְעַצְמוֹ וְזֶה לְעַצְמוֹ, אֲפִלּוּ בְּתַנּוּר קָטָן וּפִיו סָתוּם, מֻתָּר, וְאַף עַל פִּי שֶׁפִּי הַקְּדֵרוֹת מְגֻלֶּה. <small>הַגָּה: וְדַוְקָא שֶׁהַתַּנּוּר פָּתוּחַ קְצָת, אֲבָל אִם הוּא סָתוּם מִכָּל הַצְּדָדִים כְּדֶרֶךְ שֶׁמַּטְמִינִים הַחַמִּין לְצֹרֶךְ שַׁבָּת, אָסוּר. <small><small>(מהרי''ו סִימָן מ''ד וְאו''ה וְהַגָּהַת ש''ד בְּשֵׁם מַהֲרָ''ם)</small>.</small> וַאֲפִלּוּ בְּדִיעֲבַד יֵשׁ מַחְמִירִין וְאוֹסְרִין, אִם הָאִסּוּר וְהַהֶתֵּר מְגֻלֶּה. <small><small>(כָּךְ מַשְׁמָע בְּהַגָּהָת ש''ד)</small>.</small> וּבִמְקוֹם הֶפְסֵד מְרֻבֶּה יֵשׁ לְהָקֵל.</small> 

אִם יֵשׁ שַׁמְנוּנִית שֶׁל אִסוּר עַל הַמַּרְדֶּה שֶׁקּוֹרִין פאל'' א, אָסוּר לִתֵּן עָלֶיהָ הֶתֵּר כָּל הַיּוֹם. מִיהוּ כְּשֶׁאֵינָהּ בַּת יוֹמָא, מֻתָּר לְהִשְׁתַּמֵּשׁ בָּהּ, מִשּׁוּם דְּאִי אֶפְשָׁר בְּעִנְיָן אַחֵר. <small>הַגָּה: כָּל זְמַן שֶׁהִיא בַּת יוֹמָא לֹא מְהָנֵי בָּהּ הַגְעָלָה וְלֹא קְלִיפָה בִּכְלֵי אֻמָּנוּת <small><small>(ת''ח סִימָן ק''ל וְהַגָּהַת ש''ד וּמָרְדְּכַי)</small>.</small> </small> 

פַּת חַמָּה שֶׁמֻּנָּח עַל גַּבֵּי חָבִית פְּתוּחָה שֶׁל יַיִן נֶסֶךְ, אֲסוּרָה. <small>וְדַוְקָא אִם מֻנַּחַת נֶגֶד הַמְּגוּפָה. <small><small>(אָרֹךְ כְּלָל ל''ט)</small>.</small> </small> אֲבָל אִם הַפַּת צוֹנֶנֶת, אֲפִלּוּ אִם הֶחָבִית פְּתוּחָה, אוֹ פַּת חַמָּה וְחָבִית מְגוּפָה <small><small>(פי' סְתוּמָה)</small>,</small> מֻתָּר. וְאִם הָיָה פַּת שְׂעוֹרִים, אָסוּר אִם הַפַּת חַמָּה, אֲפִלּוּ חָבִית מְגוּפָה. 

מֻתָּר לִשְׁאֹף בְּפִיו רֵיחַ יַיִן נֶסֶךְ דֶּרֶךְ נֶקֶב שֶׁבְּחָבִית, לֵידַע אִם הוּא טוֹב. <small>הַגָּה: אֲבָל אָסוּר לְטוֹעֲמוֹ, אַף עַל פִּי שֶׁאֵינוֹ בּוֹלְעוֹ <small><small>(ריב''ש סִימָן רפ''ח)</small>.</small> וְאָסוּר לְזַלֵּף יַיִן נֶסֶךְ שֶׁאָסוּר בַּהֲנָאָה <small><small>(בִּשְׁעָרִים בְּשֵׁם הַגָּהוֹת אֲשֵׁרִי סוֹף ע''ז)</small>.</small> אֲבָל מֻתָּר לְזַלֵּף סְתָם יֵינָם, דְּמֻתָּר בַּהֲנָאָה <small><small>(אָרֹךְ כְּלָל ל''ט)</small>.</small> </small> 

שַׂק שֶׁל פִּלְפְּלִין וְזַנְגְּבִיל שֶׁמְּשִׂימִין בְּקַנְקַנֵּי יַיִן נֶסֶךְ, מֻתָּר לְהָרִיחַ בָּהֶם. אֲבָל לִבְשָׂמִים דְּהַבְדָּלָה, אָסוּר. 

בְּשָׂמִים שֶׁל עֲבוֹדַת כּוֹכָבִים וְכִלְאֵי הַכֶּרֶם וְעָרְלָה, אָסוּר לְהָרִיחַ בָּהֶם. 


Siman 109

חֲתִיכָה שֶׁאֵינָהּ רְאוּיָה לְהִתְכַּבֵּד, שֶׁנִּתְעָרְבָה בַּאֲחֵרוֹת מִין בְּמִינוֹ יָבֵשׁ בְּיָבֵשׁ, <small>דְּהַיְנוּ שֶׁאֵין נִבְלָל, וְהָאִסּוּר עוֹמֵד בְּעַצְמוֹ אֶלָּא שֶׁנִּתְעָרֵב וְאֵינוֹ מַכִּירוֹ <small><small>(בֵּית יוֹסֵף בְּשֵׁם תְּשׁוּבַת הָרַשְׁבָּ''א וְהָרַמְבַּ''ן וְסה''ת)</small></small> </small> חַד בִּתְרֵי, בָּטִיל, וּמֻתָּר לְאָכְלָן אָדָם אֶחָד, כָּל אַחַת בִּפְנֵי עַצְמָהּ. אֲבָל לֹא יֹאכַל שְׁלָשְׁתָּם יַחַד. וְיֵשׁ מִי שֶׁאוֹסֵר לְאָכְלָם אָדָם אֶחָד א', אֲפִלּוּ זֶה אַחַר זֶה. <small>הַגָּה: וְכֵן יֵשׁ לִנְהֹג לְכַתְּחִלָּה. וְיֵשׁ מַחְמִירִין לְהַשְׁלִיךְ אֶחָד אוֹ לִתֵּן לְעוֹבֵד כּוֹכָבִים <small><small>(הַגָּהוֹת ש''ד בְּשֵׁם מוהר''ם וְרַשִׁ''י בְּע''ז דַּף ע''ד ע''א)</small>.</small> וְאֵינוֹ אֶלָּא חֻמְרָא בְּעָלְמָא. וְכָל זֶה כְּשֶׁנִּתְעָרֵב בְּמִינוֹ, אֲבָל שֶׁלֹּא בְּמִינוֹ וְאֵין מַכִּירוֹ, אֲפִלּוּ יָבֵשׁ בְּיָבֵשׁ צָרִיךְ שִׁשִּׁים <small><small>(טוּר בְּשֵׁם בַּעַל הַתְּרוּמָה וְעוֹד הַרְבֵּה פּוֹסְקִים)</small>.</small> וְאֵין חִלּוּק בְּכָל זֶה בֵּין אִם הָאִסּוּר מִדְּרַבָּנָן אוֹ מִדְּאוֹרַיְתָא <small><small>(בֵּית יוֹסֵף בְּשֵׁם הַפּוֹסְקִים דְּלֹא כְּהַגָּהַת ש''ד)</small>.</small> וְע''ל סִימָן קכ''ב אִם נִתְעָרְבוּ כֵּלִים בְּיַחַד.</small> 

יָבֵשׁ בְּיָבֵשׁ שֶׁנִּתְבַּטֵּל חַד בִּתְרֵי, אִם בִּשְּׁלָן כֻּלָּן כְּאֶחָד, וַאֲפִלּוּ לֶאֱכֹל כָּל אֶחָד בִּפְנֵי עַצְמוֹ אָסוּר, אִם אֵין שָׁם שִׁשִּׁים, מִפְּנֵי שֶׁהָרֹטֶב בְּנוֹתֵן טַעַם וְנִבְלָע בַּחֲתִיכוֹת. וְאִם רוֹצֶה לְבַשְּׁלָן יַחַד וְאֵין שָׁם ס', מֻתָּר לְהַרְבּוֹת עֲלֵיהֶם כְּדֵי שִׁעוּר שִׁשִּׁים וּלְבַשְּׁלָן, וְאֵין בּוֹ מִשּׁוּם מְבַטֵּל אִסוּר. <small>הַגָּה: וְיֵשׁ אוֹמְרִים דְּאִם נוֹדַע הַתַּעֲרוֹבוֹת קֹדֶם שֶׁנִּתְבַּשְּׁלוּ בְּיַחַד, הַכֹּל שָׁרֵי, דְּאֵין חוֹזְרִין וְנֶאֱסָרִין מֵאַחַר שֶׁנִּתְבַּטֵּל בְּיָבֵשׁ <small><small>(טוּר בְּשֵׁם הָרֹא''שׁ וְרַבֵּנוּ יְרוּחָם בְּשֵׁם הַתּוֹסָפוֹת וְכָתַב שֶׁכֵּן עִקָר)</small>.</small> וּבִמְקוֹם הֶפְסֵד יֵשׁ לִסְמֹךְ אַדִּבְרֵי הַמְּקִלִּין וּלְהַתִּיר.</small> 


Siman 110

דָּבָר חָשׁוּב אוֹסֵר בְּמִינוֹ בְּכָל שֶׁהוּא, וְהֵם ז' דְּבָרִים, וְאֵלּוּ הֵם: אֱגוֹזֵי פֶּרֶךְ וְרִמּוֹנֵי בָּדָן וְחָבִיוֹת סְתוּמוֹת וְחָלְפוֹת תְּרָדִין וְקִלְחֵי כְּרוּב וּדְלַעַת יְוָנִית וְכִכָּרוֹת שֶׁל בַּעַל הַבַּיִת. וְכֵן בַּעֲלֵי חַיִּים חֲשׁוּבִים הֵם וְאֵינָם בְּטֵלִים. אֲבָל שְׁאָר דְּבָרִים, אַף עַל פִּי שֶׁדַּרְכָּן לִמְנוֹת, הֲרֵי אֵלּוּ עוֹלִים בְּשִׁעוּרָן. <small>הַגָּה: וְיֵשׁ אוֹמְרִים דְּכָל דָּבָר שֶׁבְּמִנְיָן, דְּהַיְנוּ שֶׁדַּרְכּוֹ לִמְנוֹתוֹ תָּמִיד, אֵינוֹ בָּטֵל <small><small>(טוּר בְּשֵׁם ר''י וּבֵית יוֹסֵף)</small>.</small> וְכֵן נוֹהֲגִין. הָא דְּדָבָר חָשׁוּב אֵינוֹ בָּטִיל, אֵינוֹ אֶלָּא מִדְּרַבָּנָן וְאַזְלִינָן בִּסְפֵקוֹ לְקֻלָּא. <small><small>(אָרֹךְ כְּלָל כ''ה וְהָרַמְבַּ''ם פט''ז דְּמַאֲכָלוֹת אֲסוּרוֹת וְתוֹסָפוֹת דִּזְבָחִים סוֹף דַּף ע''ג וַאֲגֻדָּה שָׁם וְרֹא''שׁ פֶּרֶק ג''ה וְרַשְׁבָּ''א בת''ה ונ''י פ' הֶעָרֵל וְעוֹד הַרְבֵּה פּוֹסְקִים כְּמוֹ שֶׁיִּתְבָּאֵר בְּסי' זֶה בְּכַמָּה דּוּכְתֵי)</small>.</small> </small> כָּל דָּבָר שֶׁהוּא חָשׁוּב אֵצֶל בְּנֵי מָקוֹם מֵהַמְּקוֹמוֹת, כְּגוֹן אֱגוֹזֵי פֶרֶךְ וְרִמּוֹנֵי בָּדָן בְּאֶרֶץ יִשְׂרָאֵל בְּאוֹתָם הַזְּמַנִּים, הוּא אוֹסֵר בְּכָל שֶׁהוּא, לְפִי חֲשִׁיבוּתוֹ בְּאוֹתוֹ מָקוֹם וּבְאוֹתוֹ זְמַן, וְלֹא הֻזְכְּרוּ אֵלּוּ, אֶלָּא לְפִי שֶׁהֵן אוֹסְרִים בְּכָל שֶׁהֵן בְּכָל מָקוֹם. וְהוּא הַדִּין בְּכָל כַּיּוֹצֵא בָהֶן, בִּשְׁאָר מְקוֹמוֹת. 

בַּעֲלֵי חַיִּים שֶׁנִּתְעָרְבוּ בַּאֲחֵרִים, וְנִשְׁחֲטוּ, בָּטֵל חֲשִׁיבוּתָן וּבְטֵלִין; וְהוּא שֶׁנִּשְׁחֲטוּ בְּשׁוֹגֵג. <small>וְדַוְקָא בַּעֲלֵי חַיִּים קְטַנִּים, שֶׁאֵינָם רְאוּיִם לְהִתְכַּבֵּד לְאַחַר שְׁחִיטָתָן <small><small>(אָרֹךְ כ' כה)</small>.</small> </small> 

ט' חֲנֻיּוֹת מוֹכְרוֹת בְּשַׂר שְׁחוּטָה, וְאַחַת מוֹכֶרֶת בְּשַׂר נְבֵלָה, לָקַח מֵאַחַת מֵהֶן וְאֵין יָדוּעַ מֵאֵיזֶה מֵהֶן לָקַח, הֲרֵי זֶה אָסוּר, שֶׁכָּל קָבוּעַ כְּמֶחֱצָה עַל מֶחֱצָה דָּמִי. אֲבָל בָּשָׂר הַנִּמְצָא בַּשּׁוּק, אוֹ בְּיַד עוֹבֵד כּוֹכָבִים, מֻתָּר, כֵּיוָן שֶׁרֹב הַחֲנֻיּוֹת מוֹכְרוֹת בְּשַׂר שְׁחוּטָה, דְּכָל דְּפָרִישׁ מֵרֻבָּא פָּרִישׁ. זֶהוּ דִּין תּוֹרָה, אֲבָל חֲכָמִים אֲסָרוּהוּ, אַף עַל פִּי שֶׁכָּל הַשּׁוֹחֲטִים וְכָל הַמּוֹכְרִים יִשְׂרָאֵל. <small>הַגָּה: וְעַיֵּן לְעֵיל סִימָן ס''ג. וְהָא דְּאָמְרִינַן כָּל דְּפָרִישׁ מֵרֻבָּא פָּרִישׁ, הַיְנוּ שֶׁלֹּא פֵּרַשׁ לְפָנֵינוּ, אֲבָל אִם פֵּרַשׁ לְפָנֵינוּ אוֹ שֶׁרוֹאֶה כְּשֶׁהַעוֹבֵד כּוֹכָבִים לְקָחוֹ, הָוֵי כְּאִלּוּ לְקָחוֹ מִשָּׁם בְּיָדוֹ <small><small>(טוּר בְּשֵׁם רַשְׁבָּ''א וְתוס' פֶּרֶק ג''ה דַּף צ''ה וְרַ''ן שָׁם וְהג''א בְּשֵׁם ר''י וְתוס' וַאֲגֻדָּה פ' הַתַּעֲרוֹבוֹת וְרֹא''שׁ בִּתְשׁוּבָה כְּלָל כ' סִימָן י''ז וּסְמַ''ג סוֹף דַּף נ''ב וּסְמַ''ק סִימָן רי''ד וְש''ד סִימָן מ''ו וְר' יְרוּחָם נט''ו והמ''מ פ''ה מהמ''א בְּשֵׁם הַמְפָרְשִׁים)</small>.</small> </small> 

רֹב חֲנֻיוֹת מוֹכְרוֹת בְּשַׂר שְׁחוּטָה, וּמִעוּט מוֹכְרוֹת בְּשַׂר נְבֵלָה, לָקַח מֵאַחַת מֵהֶן, וְאֵינוֹ יוֹדֵעַ מֵאֵיזֶה מֵהֶן לָקַח וְנִתְעָרְבָה בַּאֲחֵרוֹת וְאֵינָהּ נִכֶּרֶת, בְּטֵלָה בְּרֹב מִשּׁוּם סְפֵק סְפֵיקָא. <small>הַגָּה: וְיֵשׁ אוֹסְרִין בִּכְהַאי גַּוְנָא, מִשּׁוּם דְּכָל מָקוֹם דְּאִסּוּר בִּמְקוֹמוֹ הָוֵי כְּמֶחֱצָה עַל מֶחֱצָה, וְהוֹאִיל וְסָפֵק הָרִאשׁוֹן אָסוּר מִן הַתּוֹרָה וְאֵין כָּאן עוֹד סְפֵקָא לְהַתִּיר, רַק תַּעֲרֹבֶת, לֹא מִקְרֵי סְפֵק סְפֵיקָא <small><small>(אָרֹךְ כְּלָל כ''ה)</small>.</small> וְהָכֵי נָהוּג.</small> 

מִי שֶׁלָּקַח בָּשָׂר מְהַמָּקוֹלִין <small><small>(פִּי' בֵּית הַמִּטְבָּחַיִם)</small></small> וַאֲפִלּוּ חֲתִיכָה הָרְאוּיָה לְהִתְכַּבֵּד, וְנִמְצֵאת טְרֵפָה בַּמָּקוֹלִין וְלֹא נוֹדְעוּ חֲתִיכוֹת הַטְּרֵפָה, וְאֵינוֹ יוֹדֵעַ מֵאֵיזוֹ לָקַח, כָּל מַה שֶּׁלָּקְחוּ מֵהַמָּקוֹלִין קֹדֶם שֶׁנִּמְצֵאת הַטְּרֵפָה, מֻתָּר, שֶׁלֹּא נָפַל הַסָפֵק בַּקָּבוּעַ אֶלָּא לְאַחַר שֶׁפֵּרַשׁ, וְכֵיוָן שֶׁהָרֹב כָּשֵׁר, מֻתָּר. אֲבָל לִקַּח מִכָּאן וַאֵילַךְ, אָסוּר, וַאֲפִלּוּ חֲתִיכָה שֶׁאֵינָהּ רְאוּיָה לְהִתְכַּבֵּד, שֶׁאֵין הַכֹּל בְּקִיאִין בָּזֶה, וְיִטְעוּ בֵּין רְאוּיָה לְהִתְכַּבֵּד לְשֶׁאֵינָהּ רְאוּיָה. 

בַּעֲלֵי חַיִּים וּשְׁאָר דְּבָרִים הַחֲשׁוּבִים שֶׁנִּתְעָרְבוּ בְּהֶתֵּר, שֶׁאֵינָם בְּטֵלִים אֲפִלּוּ בְּאֶלֶף, אֲפִלּוּ אִם פֵּרֵשׁ אֶחָד מִן הָרֹב, אַחַר שֶׁנּוֹדַע הַתַּעֲרוֹבוֹת, אָסוּר. וְהוּא שֶׁהִפְרִישׁוֹ בְּמִתְכַּוֵּן, אֲבָל אִם פֵּרֵשׁ מִמֵּילָא, שָׁרֵי. <small>הַגָּה: וְהָא דְּאָסוּר אִם הִפְרִישׁוֹ בְּמִתְכַּוֵּן, הַיְנוּ שֶׁלֹּא פֵּרַשׁ רַק מְעַט וְנִשְׁאֲרוּ מִקְצָת הָאִסּוּרִים בִּמְקוֹמָם, דְּאָז חַיְשִינָן שֶׁמָּא יִקַּח מִן הַקָּבוּעַ גַּם כֵּן. אֲבָל אִם נִתְפָּרְשׁוּ כֻּלָּן בְּיַחַד, וְלֹא נִשְׁאֲרוּ בִּמְקוֹמָן, וּבִשְׁעַת עֲקִירָתָן פֵּרְשׁוּ קְצָתָן, אוֹתָן שֶׁפֵּרְשׁוּ אָז, מֻתָּרִים <small><small>(דִּבְרֵי קַבָּלָה מֵחָמִיו הַגָּאוֹן מהר''ר שַׁכְנָא זַ''ל)</small>,</small> רַק שְׁנַיִם הָאַחֲרוֹנִים אֲסוּרִים <small><small>(טוּר סוֹף סִימָן נ''ז)</small>.</small> וְאִם נִתְעָרְבָה תַּרְנְגֹלֶת טְרֵפָה בִּכְשֵׁרוֹת, וְנִמְצָא בֵּיצָה בֵּינֵיהֶם, הַבֵּיצָה מֻתֶּרֶת אַף עַל גַּב דְּהַתַּרְנְגוֹלִים חֲשׁוּבִים וְלֹא מִתְבַּטְּלִין, לְגַבֵּי בֵּיצָה אָזְלִינָן בָּתַר רֻבָּא <small><small>(אָרֹךְ כְּלָל כ''ו)</small>.</small> </small> 

דָּבָר שֶׁאֵינוֹ בָּטֵל מֵחֲמַת חֲשִׁיבוּתוֹ, כְּגוֹן בַּעֲלֵי חַיִּים וּבְרִיָּה, וַחֲתִיכָה הָרְאוּיָה לְהִתְכַּבֵּד, וְדָבָר שֶׁיֵּשׁ לוֹ מַתִּירִין, שֶׁנִּתְעָרֵב בָּאֲחֵרִים וְנֶאֱכַל אֶחָד מֵהֶם בְּשׁוֹגֵג, <small>בֵּין שֶׁאֲכָלוֹ עַצְמוֹ בְּשׁוֹגֵג בֵּין שֶׁאֲכָלוּהוּ אֲחֵרִים בְּשׁוֹגֵג, <small><small>(ת''ה סִימָן קע''ה)</small></small> </small> אוֹ נָפַל מֵעַצְמוֹ לַיָּם בְּעִנְיָן שֶׁנֶּאֱבַד מִן הָעוֹלָם, הֻתְּרוּ כָּל הָאֲחֵרִים, שֶׁאָנוּ תּוֹלִין לוֹמַר הָאִסוּר הָלַךְ לוֹ. וְדַוְקָא כְּשֶׁאוֹכֵל הַנִּשְׁאָרוֹת שְׁתַּיִם שְׁתַּיִם בְּיַחַד, דְּמִמַּה נַּפְשָׁךְ אִכָּא חֲדָא דְּהֶתֵּרָא, אֲבָל לְאָכְלָם אַחַת אַחַת, אָסוּר. <small>הַגָּה: וַאֲפִלּוּ לְאָכְלָם שְׁתַּיִם שְׁתַּיִם, אָסוּר לְאָדָם אֶחָד לֶאֱכֹל אֶת כֻּלָּם. וְאֲפִלּוּ ב' בְּנֵי אָדָם, אֵין לְאָכְלָם כֻּלָּם בְּבַת אַחַת <small><small>(בֵּית יוֹסֵף לָדַעַת טוּר)</small>.</small> </small> 

דָּבָר שֶׁאֵינוֹ בָּטֵל מֵחֲמַת חֲשִׁיבוּתוֹ, שֶׁנִּתְעָרֵב בַּאֲחֵרִים וְנָפַל מֵהַתַּעֲרֹבֶת הַזֹּאת אֶחָד לִשְׁנַיִם אֲחֵרִים, וְנָפַל מִן הַשְּׁלֹשָׁה אֶחָד לִשְׁנַיִם אֲחֵרִים, הֲרֵי אֵלּוּ הָאֲחֵרִים מֻתָּרִים. שֶׁהֲרֵי הָאֶחָד שֶׁל תַּעֲרֹבֶת הָרִאשׁוֹנָה בָּטֵל בְּרֹב. וְאִם נָפַל אֶחָד מֵהַתַּעֲרֹבֶת הָרִאשׁוֹנָה לְאֶלֶף, כֻּלָּם אֲסוּרִים, וְלֹא נֶאֱמַר בָּטֵל בְּרֹב אֶלָּא לְהַתִּיר סְפֵק סְפֵקָן, שֶׁאִם יִפֹּל מִן הַתַּעֲרֹבֶת הַשְּׁנִיָּה לְמָקוֹם אַחֵר, אֵינוֹ אוֹסֵר. <small><small>(לְשׁוֹן רַמְבַּ''ם פֶּרֶק ט''ז מהמ''א דִּין י')</small> <small>הַגָּה: וּמִכָּל מָקוֹם אֵין לְאָדָם אֶחָד לֶאֱכֹל אֶת כֻּלָּן. וְדַוְקָא שֶׁהָאִסּוּר שֶׁנִּתְעָרֵב הוּא וַדַּאי אִסּוּר, אֲבָל סְפֵק אִסּוּר שֶׁנִּתְעָרֵב וְנָפַל מֵאוֹתָהּ תַּעֲרֹבֶת לְמָקוֹם אַחֵר, הַתַּעֲרֹבֶת הַשֵּׁנִית שָׁרֵי.</small> <small>(אָרֹךְ כְּלָל כ''ו)</small>. <small>יֵשׁ אוֹמְרִים דְּדָבָר שֶׁיֵּשׁ לוֹ מַתִּירִין אֵין לְהַתִּיר מִכֹּחַ סְפֵק סְפֵיקָא</small> <small>(שָׁם כְּלָל כ''ה)</small>, <small>וְטוֹב לְהַחְמִיר אִם לֹא לְצֹרֶךְ, מֵאַחַר שֶׁיֵּשׁ לוֹ הֶתֵּר בְּלָאו הָכֵי.</small> </small> 

סְפֵק טְרֵפָה שֶׁנִּתְעָרֵב בַּאֲחֵרוֹת, כֻּלָּן אֲסוּרוֹת עַד שֶׁיְּהֵא בְּהֶתֵּר כְּדֵי לְבַטֵּל הָאִסוּר אִם הוּא מִדְּבָרִים הַמִּתְבַּטְּלִים. שֶׁכֵּיוָן שֶׁסָפֵק הָרִאשׁוֹן הָיָה בְּגוּפוֹ, אֵין לְהַתִּירוֹ מִסְפֵק סְפֵיקָא. <small>הַגָּה: וְיֵשׁ אוֹמְרִים הַטַּעַם דְּאָסוּר הוֹאִיל וְהַסָּפֵק הוּא אִסּוּר דְּאוֹרַיְתָא וְלֹא נוּכַל לוֹמַר עוֹד סָפֵק, שֶׁאֵין כָּאן אִסּוּר רַק שֶׁנִּתְעָרֵב בַּאֲחֵרִים, לֹא מִקְרֵי סְפֵק סְפֵיקָא וְאָסוּר <small><small>(שָׁם)</small>.</small> אֲבָל אִם הָיוּ ב' סְפֵקוֹת אִם הָיָה כָּאן אִסּוּר כְּלָל, וְנוֹדְעוּ ב' הַסְּפֵקוֹת בְּיַחַד, מַתִּירִים סְפֵק סְפֵיקָא בְּכָל מָקוֹם, אֲפִלּוּ בְּאִסּוּר דְּאוֹרַיְתָא וְגוּפוֹ שֶׁל אִסּוּר, וַאֲפִלּוּ הָיָה לוֹ חֶזְקַת אִסּוּר, כְּגוֹן עוֹף שֶׁבְּחֶזְקַת אִסּוּר עוֹמֵד וְנִשְׁבַּר אוֹ נִשְׁמַט גַּפּוֹ סָפֵק מֵחַיִּים אוֹ לְאַחַר שְׁחִיטָה, וְאִם תִּמְצָא לוֹמַר מֵחַיִּים, שֶׁמָּא לֹא נִקְּבָה הָרֵאָה, יֵשׁ לְהַתִּיר מִכֹּחַ סְפֵק סְפֵיקָא; אַף עַל פִּי שֶׁיֵּשׁ לְבָרֵר עַל יְדֵי בְּדִיקַת הָרֵאָה, אֵין לָחוּשׁ. וְעַיֵּן לְעֵיל סִימָן נ''ג.</small> 

רֵאָה טְרֵפָה שֶׁנִּמְצֵאת בֵּין רֵאוֹת כְּשֵׁרוֹת, וְאָמַר הַבּוֹדֵק שֶׁהָיָה יוֹדֵעַ בְּאוֹתָהּ סִרְכָא, וּבִשְׁגָגָה נִתְעָרְבָה אוֹתָהּ רֵאָה טְרֵפָה בֵּין הַכְּשֵׁרוֹת, וְלֹא הָיְתָה בַּכְּבָשִׂים עִרְבּוּבְיָא, הַכְּבָשִׁים מֻתָּרִים. 


Siman 111

שְׁתֵּי קְדֵרוֹת אַחַת שֶׁל הֶתֵּר וְאַחַת שֶׁל אִסוּר, וּלְפָנָיו שְׁתֵּי חֲתִיכוֹת אַחַת שֶׁל הֶתֵּר וְאַחַת שֶׁל אִסוּר; אִם הַחֲתִיכָה הִיא מֵאִסוּר דְּרַבָּנָן, כְּגוֹן שֻׁמָּנוֹ שֶׁל גִּיד, וְנָפְלוּ אֵלּוּ לְתוֹךְ אֵלּוּ, מֻתָּרִים, שֶׁאָנוּ תּוֹלִים לוֹמַר, הָאִסוּר נָפַל לְתוֹךְ הָאִסוּר, וְהַהֶתֵּר לְתוֹךְ שֶׁל הֶתֵּר. וַאֲפִלּוּ אִם הַהֶתֵּר שֶׁבַּקְּדֵרָה אֵינָהּ רַבָּה עַל שֶׁלְּפָנֶיהָ. וְכֵן הַדִּין אִם לֹא הָיָה כָּאן אֶלָּא קְדֵרָה אַחַת שֶׁל בְּשַׂר שְׁחוּטָה, וְנָפַל בָּהּ אַחַת מֵאֵלּוּ שְׁתֵּי הַחֲתִיכוֹת, וְאֵין יָדוּעַ אֵיזוֹ הִיא, אָנוּ תּוֹלִין דְּשֶׁל הֶתֵּר נָפְלָה, אֲפִלּוּ אֵין הַהֶתֵּר רַבֶּה עַל הָאִסוּר. אוֹ אִם לֹא הָיָה כָּאן אֶלָּא חֲתִיכָה אַחַת מֵאִסוּר דְּרַבָּנָן, וְיֵשׁ שְׁתֵּי קְדֵרוֹת, אַחַת שֶׁל הֶתֵּר וְאַחַת שֶׁל אִסוּר, וְאֵין יָדוּעַ לְאֵיזוֹ נָפְלָה, גַּם בָּזוֹ תּוֹלִין לְהָקֵל. 

בַּמֶּה דְּבָרִים אֲמוּרִים, שֶׁתּוֹלִין בְּכָל אֵלּוּ לְהָקֵל, אֲפִלּוּ אֵין הַהֶתֵּר רַבֶּה עַל הָאִסוּר, שֶׁאֵין הָאִסוּר גַּם כֵּן רַבֶּה עַל הַהֶתֵּר. אֲבָל אִם הָאִסוּר רַבֶּה עַל הַהֶתֵּר, אֵין תּוֹלִין לְהָקֵל. 

הָיָה הָאִסוּר שֶׁל תּוֹרָה, אֵין תּוֹלִין לְהָקֵל לוֹמַר לְתוֹךְ הָאִסוּר נָפַל, עַד שֶׁיְּהֵא הַהֶתֵּר רַבֶּה עַל הָאִסוּר, כְּדֵי שֶׁיִּתְבַּטֵּל בְּתוֹכוֹ מִדִּבְרֵי תּוֹרָה. 

הָיָה הַהֶתֵּר רַבֶּה עַל הָאִסוּר, כְּדֵי שֶׁיִּתְבַּטֵּל בְּתוֹכוֹ מִדִּבְרֵי תוֹרָה, תּוֹלִין לְהָקֵל. כֵּיצַד, שְׁתֵּי קְדֵרוֹת אַחַת שֶׁל בְּשַׂר שְׁחוּטָה וְאַחַת שֶׁל נְבֵלָה, וְנָפְלָה חֲתִיכַת נְבֵלָה לְתוֹךְ אַחַת מֵהֶן, אִם הַהֶתֵּר שֶׁבִּקְדֵרַת הַהֶתֵּר רַבָּה קְצָת עַל חֲתִיכַת הַנְּבֵלָה, תּוֹלִין לְהָקֵל, לְפִי שֶׁדְּבַר תּוֹרָה מִין בְּמִינוֹ בָּטֵל בְּרֹב, אֶלָּא שֶׁחֲכָמִים הִצְרִיכוּ שִׁשִּׁים. הָיוּ שְׁתֵּי הַקְּדֵרוֹת מִמִּין אֶחָד, וְהָאִסוּר מִמִּין אַחֵר, אֵין תּוֹלִין לְהָקֵל עַד שֶׁיִּרְבֶּה הַהֶתֵּר שִׁשִּׁים עַל הָאִסוּר. 

הָיוּ כָּאן שְׁתֵּי קְדֵרוֹת שֶׁל הֶתֵּר, וְלִפְנֵיהֶם שְׁתֵּי חֲתִיכוֹת, אַחַת שֶׁל הֶתֵּר וְאַחַת שֶׁל אִסוּר, וְנָפְלָה אַחַת לְתוֹךְ זוֹ וְאַחַת לְתוֹךְ זוֹ, אֲסוּרוֹת שְׁתֵּיהֶן, אֲפִלּוּ בְּאִסוּר דְּרַבָּנָן, אִם אֵין בְּשׁוּם אַחַת כְּדֵי לְבַטֵּל הָאִסוּר. אֲבָל אִם יֵשׁ בְּאַחַת מֵהֶן לְבַטֵּל הָאִסוּר, שְׁתֵּיהֶן מֻתָּרוֹת. 

הָיוּ כָּאן שְׁתֵּי קְדֵרוֹת שֶׁל הֶתֵּר, וְנָפַל אִסוּר לְתוֹךְ אַחַת מֵהֶן, וְיָדוּעַ לְאֵיזוֹ נָפַל, וְחָזַר וְנָפַל אִסוּר לְתוֹךְ אַחַת מֵהֶן, וְאֵין יָדוּעַ לְאֵיזוֹ נָפַל, אֲנִי אוֹמֵר לִמְקוֹם אִסוּר הָרִאשׁוֹן נָפַל גַּם הַשֵּׁנִי. אֲבָל אִם נָפַל אִסוּר לְתוֹךְ אַחַת מֵהֶן, וְאֵין יָדוּעַ לְאֵיזוֹ נָפַל, וְאַחַר כָּךְ נָפַל אִסוּר לְתוֹךְ אַחַת מֵהֶן וְיָדוּעַ לְאֵיזוֹ נָפַל, שְׁתֵּיהֶן אֲסוּרוֹת. <small>הַגָּה: וְדַוְקָא שֶׁאֵין ס' לְבַטֵּל הָאִסּוּר שֶׁנָּפַל שָׁם, אֲבָל אִם הָיָה ס' לְבַטֵּל הָאִסּוּר שֶׁנָּפַל שָׁם, הָוֵי כְּאִלּוּ לֹא נָפַל שָׁם אִסּוּר כְּלָל <small><small>(בֵּית יוֹסֵף בְּשֵׁם הָרַשְׁבָּ''א)</small>.</small> </small> 

הָיָה כָּאן שְׁתֵּי קְדֵרוֹת שֶׁל הֶתֵּר, וְנָפַל אִסוּר לְתוֹךְ אַחַת מֵהֶן וְאֵין יָדוּעַ לְאֵיזוֹ נָפַל, וְאֵין בְּאַחַת כְּדֵי לְבַטֵּל הָאִסוּר, וְיֵשׁ בִּשְׁתֵּיהֶן כְּדֵי לְבַטְּלוֹ, שְׁתֵּיהֶן מִצְטָרְפוֹת לְבַטְּלוֹ. וְלֹא עוֹד, אֶלָּא אֲפִלּוּ אַחַת בַּבַּיִת וְאַחַת בָּעֲלִיָּה, מִצְטָרְפוֹת. וְהוּא הַדִּין אֲפִלּוּ לְמֵאָה. בַּמֶּה דְּבָרִים אֲמוּרִים, כְּשֶׁשְּׁתֵּיהֶן שֶׁל אָדָם אֶחָד, לְפִי שֶׁכָּל שֶׁהֵן שֶׁל אָדָם אֶחָד עָתִיד לְהִתְעָרֵב. אֲבָל אִם הֵם שֶׁל שְׁנֵי בְּנֵי אָדָם, אֵין מִצְטָרְפוֹת. <small>הַגָּה: וְיֵשׁ מַחְמִירִים דַּאֲפִילוּ בְּאָדָם אֶחָד אֵין לְהָקֵל. וּלְצֹרֶךְ הֶפְסֵד יֵשׁ לְהַתִּיר בְּאָדָם אֶחָד; וּמִיהוּ אֵין לְאָכְלוֹ אֶלָּא לְאַחַר שֶׁיְּעָרְבֶנּוּ יַחַד, דְּאָז כְּבַר נִתְבַּטֵּל הָאִסּוּר <small><small>(בְּאָרֹךְ כְּלָל כ''ו בְּשֵׁם מהרי''ש)</small>. </small> </small>


Siman 112

אָסְרוּ חֲכָמִים לֶאֱכֹל פַּת שֶׁל עֲמָמִים עוֹבְדֵי כּוֹכָבִים, מִשּׁוּם חַתְנוּת. <small>וַאֲפִלּוּ בְּמָקוֹם דְּלֵיכָּא מִשּׁוּם חַתְנוּת, אָסוּר <small><small>(רַשְׁבָּ''א סִימָן רמ''ח)</small>.</small> </small> וְלֹא אָסְרוּ אֶלָּא פַּת שֶׁל חֲמֵשֶׁת מִינֵי דָּגָן, אֲבָל פַּת שֶׁל קִטְנִיּוֹת וְשֶׁל אֹרֶז וְדֹחַן, אֵינוֹ בִּכְלַל פַּת סְתָם שֶׁאָסְרוּ. <small>הַגָּה: וְגַם אֵינוֹ אָסוּר מִשּׁוּם בִּשּׁוּלֵי עוֹבְדֵי כּוֹכָבִים אִם אֵינוֹ עוֹלֶה עַל שֻׁלְחַן מְלָכִים <small><small>(טוּר וּבֵית יוֹסֵף בְּשֵׁם תשו' הָרֹא''שׁ)</small>.</small> </small> 

יֵשׁ מְקוֹמוֹת שֶׁמְּקִלִּין בַּדָּבָר, וְלוֹקְחִים פַּת מִנַּחְתּוֹם הָעוֹבֵד כּוֹכָבִים, בְּמָקוֹם שֶׁאֵין שָׁם נַחְתּוֹם יִשְׂרָאֵל, מִפְּנֵי שֶׁהִיא שְׁעַת הַדַּחַק. <small>וְיֵשׁ אוֹמְרִים דַּאֲפִילוּ בְּמָקוֹם שֶׁפַּת יִשְׂרָאֵל מָצוּי, שָׁרֵי <small><small>(בֵּית יוֹסֵף לְדַעַת הַמָּרְדְּכַי וּסְמַ''ק וְהג''א וּמהרא''י וְאו''ה רֵישׁ כְּלָל מ''ד)</small>.</small> </small> אֲבָל פַּת שֶׁל בַּעֲלֵי בָּתִּים, אֵין שָׁם מִי שֶׁמּוֹרֶה בָּהּ לְהָקֵל, שֶׁעִקַּר הַגְּזֵרָה מִשּׁוּם חַתְנוּת, וְאִם יֹאכַל פַּת בַּעֲלֵי בָּתִּים יָבֹא לִסְעֹד אֶצְלָם. <small>הַגָּה: וְלֹא מִקְרֵי פַּת בַּעַל הַבַּיִת, אֶלָּא אִם עֲשָׂאוֹ לִבְנֵי בֵּיתוֹ, אֲבָל עֲשָׂאוֹ לִמְכֹּר, מִקְרֵי פַּלְטֵר. אַף עַל פִּי שֶׁאֵין דַּרְכּוֹ בְּכָךְ. וְכֵן פַּלְטֵר שֶׁעֲשָׂאוֹ לְעַצְמוֹ, מִקְרֵי בַּעַל הַבַּיִת <small><small>(כָּךְ מַשְׁמָע בְּבֵּית יוֹסֵף)</small>.</small> </small> 

יֵשׁ מִי שֶׁאוֹמֵר שֶׁאִם פַּלְטֵר הִזְמִין יִשְׂרָאֵל, הֲרֵי פִּתּוֹ כְּפַת בַּעַל הַבַּיִת. 

מָקוֹם שֶׁאֵין פַּלְטֵר יִשְׂרָאֵל מָצוּי, לְדַעַת הַמַּתִּירִין לִקַּח פַּת מִפַּלְטֵר עוֹבֵד כּוֹכָבִים, אִם הִגִּיעַ שָׁם פַּלְטֵר יִשְׂרָאֵל, הֲרֵי פַּת פַּלְטֵר עוֹבֵד כּוֹכָבִים אֲסוּרָה עַד שֶׁיִּמְכֹּר פַּלְטֵר יִשְׂרָאֵל פִּתּוֹ, וּלְאַחַר שֶׁכָּלָה פַּת יִשְׂרָאֵל, חוֹזֵר פִּתּוֹ שֶׁל עוֹבֵד כּוֹכָבִים לְהֶכְשֵׁרוֹ. 

יֵשׁ אוֹמְרִים שֶׁמִּי שֶׁיֵּשׁ בְּיָדוֹ פַּת, אוֹ שֶׁיֵּשׁ פַּלְטֵר יִשְׂרָאֵל, וְיֵשׁ פַּלְטֵר עוֹבֵד כּוֹכָבִים עוֹשֶׂה פַּת יָפֶה מִמֶּנּוּ, אוֹ מִמִּין אַחֵר שֶׁאֵין בְּיָדוֹ שֶׁל פַּלְטֵר יִשְׂרָאֵל, מֻתָּר לִקְנוֹת מִפַּלְטֵר עוֹבֵד כּוֹכָבִים בְּמָקוֹם שֶׁנָּהֲגוּ הֶתֵּר בְּפַת שֶׁל פַּלְטֵר, דְּכֵיוָן דְּדַעְתּוֹ נוֹחָה יוֹתֵר בְּפַת פַּלְטֵר זֶה מִפְּנֵי חֲשִׁיבוּתוֹ בְּעֵינָיו, הֲרֵי זֶה כְּפַת דְּחוּקָה לוֹ. 

בְּמָקוֹם שֶׁנָּהֲגוּ הֶתֵּר בְּפַת שֶׁל פַּלְטֵר, אֲפִלּוּ הוּא נִלּוֹשׁ בְּבֵיצִים אוֹ שֶׁבֵּיצִים טוֹחִים עַל פָּנָיו, מֻתָּר. אֲבָל אינפנד''ה שֶׁאֲפָאָהּ עוֹבֵד כּוֹכָבִים, אָסוּר לֶאֱכֹל מֵהַפַּת שֶׁלָּהּ. <small><small>(ע''ל סִימָן קי''ג ס''ג)</small>. <small>הַגָּה: וְיֵשׁ אוֹסְרִים בְּפַת שֶׁבֵּיצִים טוֹחִים עַל פָּנָיו, מִשּׁוּם שֶׁהֵן בְּעַיִן וְאֵינָם בְּטֵלִים לְגַבֵּי פַּת, וְיֵשׁ בָּהֶם מִשּׁוּם בִּשּׁוּלֵי עוֹבְדֵי כּוֹכָבִים</small> <small>(תּוֹסָפוֹת וּסְמַ''ג וְהַגָּהוֹת אֲשֵׁרִי וְאָרֹךְ וּמָרְדְּכַי פא''ט וּסְמַ''ק סי' ר''ז)</small>. <small>וְכֵן נוֹהֲגִין. וְאוֹתָן נילו''ש שֶׁקּוֹרִין קיכלי''ף אוֹ מִינֵי מְתִיקָה שֶׁקּוֹרִין לעקי''ף, הֵם בִּכְלַל פַּת. וּבְמָקוֹם שֶׁנּוֹהֲגִים הֶתֵּר בְּפַת שֶׁל עוֹבֵד כּוֹכָבִים גַּם הֵם מֻתָּרִים, וְלֹא אַמְרִינָן שֶׁיֵּשׁ בָּהֶם מִשּׁוּם בִּשּׁוּלֵי עוֹבֵד כּוֹכָבִים. וְיֵשׁ מִינֵי נילו''ש שֶׁקּוֹרִין קיכלי''ף שֶׁאוֹפִין אוֹתָם עַל בַּרְזִלִּים, וּמוֹשְׁחִין הַבַּרְזֶל בִּשְׁעַת אֲפִיָּה בְּחֵלֶב אוֹ חֲזִיר, בְּאוֹתָן יֵשׁ לִזָּהֵר וּלְאָסְרָן. וְכֵן הַמִּנְהָג</small> <small>(מהרא''י בְּהַגָּהַת ש''ד וְאָגוּר בְּשֵׁם ר''י מפרי''ש)</small>.</small> 

פַּת בַּעַל הַבַּיִת אֲסוּרָה לְעוֹלָם, אֲפִלּוּ קְנָאָהּ פַּלְטֵר מִמֶּנּוּ, וַאֲפִלּוּ שְׁלָחָהּ לְיִשְׂרָאֵל לְבֵיתוֹ. וְכֵן אֲפִלּוּ שְׁלָחָהּ אוֹתוֹ יִשְׂרָאֵל לְאַחֵר, אֲסוּרָה לְעוֹלָם. וְשֶׁל פַּלְטֵר, מֻתֶּרֶת לְעוֹלָם, אֲפִלּוּ קְנָאָהּ בַּעַל הַבַּיִת מִמֶּנּוּ, שֶׁלֹּא הָלְכוּ בְּאִסוּר זֶה אַחַר מִי שֶׁהַפַּת בְּיָדוֹ עַכְשָׁיו, אֶלָּא אַחַר מִי שֶׁהָיָה לוֹ בִּשְׁעַת אֲפִיָּה. 

יֵשׁ מִי שֶׁאוֹמֵר דִּבְמָקוֹם שֶׁאֵין פַּלְטֵר מָצוּי כְּלָל, מֻתָּר, אֲפִלּוּ שֶׁל בַּעֲלֵי הַבָּתִּים. <small>וְאֵין צָרִיךְ לְהַמְתִּין עַל פַּת כָּשֵׁר, וְכֵן נוֹהֲגִין <small><small>(בֵּית יוֹסֵף בְּשֵׁם א''ח)</small>.</small> </small> 

הִדְלִיק עוֹבֵד כּוֹכָבִים הַתַּנּוּר וְאָפָה בּוֹ יִשְׂרָאֵל, אוֹ שֶׁהִדְלִיק יִשְׂרָאֵל וְאָפָה עוֹבֵד כּוֹכָבִים, אוֹ שֶׁהִדְלִיק הָעוֹבֵד כּוֹכָבִים וְאָפָה הָעוֹבֵד כּוֹכָבִים וּבָא יִשְׂרָאֵל וְנִעֵר הָאֵשׁ מְעַט, הֲרֵי זֶה מֻתָּר. וַאֲפִלּוּ לֹא זָרַק אֶלָּא עֵץ אֶחָד לְתוֹךְ הַתַּנּוּר, הִתִּיר כָּל הַפַּת שֶׁבּוֹ, שֶׁאֵין הַדָּבָר אֶלָּא לִהְיוֹת הֶכֵּר שֶׁהַפַּת שֶׁלָּהֶן אֲסוּרָה. <small>וְאִם נָפַח בָּאֵשׁ הָוֵי כְּחִתּוּי <small><small>(טוּר סִימָן קי''ג וּבְאָגוּר בְּשֵׁם ר''י מוּלִין וְהוּא בִּתְשׁוּבַת מַהֲרִי''ל רכ''א)</small>.</small> </small> 

אִם אָפוּ בַּתַּנּוּר עַל יְדֵי עוֹבֵד כּוֹכָבִים ג' פְּעָמִים בְּיוֹם א' וְהִכְשִׁירוּ הַתַּנּוּר עַל יְדֵי קֵיסָם בְּב' הַפְּעָמִים, וּבַפַּעַם הַשְּׁלִישִׁית לֹא הִכְשִׁירוּ, מֻתָּר. <small><small>(מָרְדְּכַי)</small>. <small>הַגָּה: וְיֵשׁ אוֹמְרִים דְּאִם הִכְשִׁיר הַתַּנּוּר פַּעַם א' וְלֹא עָמַד הַתַּנּוּר מֵעֵת לְעֵת בְּלֹא הֶסֵּק אֲפִלּוּ אֲפָאוֹ בּוֹ כָּךְ כַּמָּה יָמִים, הַכֹּל מֻתָּר מִכֹּחַ הֶכְשֵׁר הָרִאשׁוֹן</small> <small>(אָרֹךְ כְּלָל מ''ד וְאָגוּר)</small>. <small>וְיֵשׁ לִסְמֹךְ עַל זֶה.</small> </small> 

פַּת שֶׁל יִשְׂרָאֵל שֶׁאֲפָאָהּ עוֹבֵד כּוֹכָבִים בְּלֹא חִתּוּי דְּיִשְׂרָאֵל וּבְלֹא קֵיסָם, אָסוּר <small>וְאָסוּר</small> לְזַבּוּנֵי לְעוֹבֵד כּוֹכָבִים, דִּילְמָא אָתֵי לְזַבּוּנֵי לְיִשְׂרָאֵל. וְאִם פִּתֵּת הַלֶּחֶם לִשְׁנַיִם, מֻתָּר לְזַבּוּנֵי לְעוֹבֵד כּוֹכָבִים. <small>הַגָּה: וְהוּא הַדִּין לְכָל פַּת שֶׁל עוֹבֵד כּוֹכָבִים, שֶׁאָסוּר. וְלָכֵן נָהֲגוּ שֶׁלֹּא לִקְנוֹת חֲתִיכוֹת פַּת מִן הָעוֹבֵד כּוֹכָבִים, דְּחַיְישִׁינָן שֶׁמָּא הוּא פַּת אִסּוּר וּמְכָרָהּ לוֹ יִשְׂרָאֵל כָּךְ <small><small>(מָרְדְּכַי פא''מ וּבְאָרֹךְ)</small>.</small> </small> 

אִם אָפָה עוֹבֵד כּוֹכָבִים הַפַּת בְּלֹא חִתּוּי יִשְׂרָאֵל וּבְלֹא קֵיסָם, אֲפִלּוּ קָרְמוּ פְּנֵי הַפַּת בַּתַּנּוּר, מוֹעִיל חִתּוּי יִשְׂרָאֵל כָּל זְמַן שֶׁהַפַּת צָרִיךְ לַתַּנּוּר, וּמַשְׁבִּיחַ בַּאֲפִיָּתוֹ עֲדַיִן. וְיֵשׁ מִי שֶׁאוֹמֵר שֶׁאֲפִלּוּ הוֹצִיא הַפַּת, יֵשׁ תַּקָּנָה לְהַחְזִירוֹ לַתַּנּוּר עַל יְדֵי יִשְׂרָאֵל, אִם הוּא מַשְׁבִּיחַ. 

מִי שֶׁאֵינוֹ נִזְהָר מִפַּת שֶׁל עוֹבֵד כּוֹכָבִים, שֶׁהֵסֵב אֵצֶל בַּעַל הַבַּיִת הַנִּזְהָר מִפַּת שֶׁל עוֹבֵד כּוֹכָבִים, וְעַל הַשֻּׁלְחָן פַּת יִשְׂרָאֵל וּפַת שֶׁל עוֹבֵד כּוֹכָבִים הַיָּפֶה מִשֶּׁל יִשְׂרָאֵל, יִבְצַע בַּעַל הַבַּיִת מִן הַיָּפֶה וּמֻתָּר בְּכָל אוֹתָהּ סְעֻדָּה בְּפַת שֶׁל עוֹבֵד כּוֹכָבִים. 

 כּוּתָח שֶׁל עוֹבֵד כּוֹכָבִים, מֻתָּר, וְאֵין חוֹשְׁשִׁין לְפַת עוֹבֵד כּוֹכָבִים שֶׁבּוֹ. <small>הַגָּה: וְכֵן כָּל מָקוֹם שֶׁנִּתְעָרְבָה פַּת שֶׁל עוֹבֵד כּוֹכָבִים בִּשְׁאָר מַאֲכָל, בָּטֵל בְּרֹב, בֵּין בְּלַח בֵּין בְּיָבֵשׁ. אֲבָל אָסוּר לְעָרֵב כְּדֵי לְאָכְלוֹ <small><small>(אָרֹךְ)</small>.</small> </small> 

מִי שֶׁנִּזְהָר מִפַּת עוֹבֵד כּוֹכָבִים, מֻתָּר לֶאֱכֹל בִּקְעָרָה עִם מִי שֶׁאֵינוֹ נִזְהָר מִמֶּנּוּ, וְאַף עַל פִּי שֶׁטַּעַם פַּת עוֹבֵד כּוֹכָבִים מִתְעָרֵב בְּפַת יִשְׂרָאֵל, אֵינוֹ חוֹשֵׁשׁ. <small>הַגָּה: יֵשׁ אוֹמְרִים דְּמִי שֶׁנִּזְהָר מִפַּת שֶׁל עוֹבֵד כּוֹכָבִים וְאוֹכֵל עִם אֲחֵרִים שֶׁאֵינָן נִזְהָרִין, מֻתָּר לֶאֱכֹל עִמָּהֶם מִשּׁוּם אֵיבָה וּקְטָטָה, הוֹאִיל וְאִם לֹא יֹאכַל עִמָּהֶם פַּת שֶׁהוּא עִקַּר הַסְּעֻדָּה, הִתִּירוּ לוֹ מִשּׁוּם אֵיבָה. וְאֵין לִלְמֹד מִכָּאן לִשְׁאָר אִסּוּרִין <small><small>(בֵּית יוֹסֵף בְּשֵׁם תְּשׁוּבַת אַשְׁכְּנַזִּית וְהוּא תְּשׁוּבַת מַהֲרִי''ל סִימָן ל''ה)</small>.</small> </small> 

יֵשׁ מִי שֶׁאוֹמֵר שֶׁהַנִּזְהָר מִפַּת עוֹבֵד כּוֹכָבִים, וְהוּא בַּדֶּרֶךְ, אִם יֵשׁ פַּת שֶׁל יִשְׂרָאֵל עַד ד' מִלִּין, יַמְתִּין. <small>וּכְבָר נִתְבָּאֵר לְעֵיל דְּנוֹהֲגִין לְהָקֵל.</small> 


Siman 113

דָּבָר שֶׁאֵינוֹ נֶאֱכָל כְּמוֹ שֶׁהוּא חַי, וְגַם עוֹלֶה עַל שֻׁלְחַן מְלָכִים לְלַפֵּת בּוֹ אֶת הַפַּת אוֹ לְפַרְפֶּרֶת, שֶׁבִּשְּׁלוּ עוֹבְדֵי כּוֹכָבִים, אֲפִלּוּ בִּכְלִי יִשְׂרָאֵל וּבְבֵית יִשְׂרָאֵל, אָסוּר מִשּׁוּם בִּשּׁוּלֵי עוֹבְדֵי כּוֹכָבִים. 

עֵרֵב דָּבָר הַנֶּאֱכָל כְּמוֹ שֶׁהוּא חַי עִם דָּבָר שֶׁאֵינוֹ נֶאֱכָל כְּמוֹ שֶׁהוּא חַי, וּבִשְּׁלָם הָעוֹבֵד כּוֹכָבִים, אִם הָעִקָּר מִדָּבָר שֶׁיֵּשׁ בּוֹ מִשּׁוּם בִּשּׁוּלֵי עוֹבֵד כּוֹכָבִים, אָסוּר. וְאִם לָאו, מֻתָּר. <small>הַגָּה: וּמֻתָּר לֶאֱכֹל אֲפוּנִים קְלוּיִים שֶׁל עוֹבְדֵי כּוֹכָבִים, וְכֵן הַקִּטְנִיּוֹת שֶׁקּוֹרִין ערבשי''ן, קְלוּיִים, דְּאֵינָן עוֹלִים עַל שֻׁלְחָן שֶׁל מְלָכִים וְכֵן נָהֲגוּ בָּהֶם הֶתֵּר אִם לֹא בְּמָקוֹם שֶׁנָּהֲגוּ לִמְשֹׁחַ הַמַּחֲבַת בְּחֵלֶב, שֶׁאָז נוֹהֲגִים בָּהֶם אִסּוּר. <small><small>(רַמְבַּ''ם פי''ז דמ''א ומהר''א מִפְּרַג וְהַגָּהוֹת בְּאָרֹךְ)</small>.</small> אֲבָל בְּלָאו הָכֵי, שָׁרֵי וְאֵין לָחוּשׁ לְכֵלִים שֶׁל עוֹבְדֵי כּוֹכָבִים, דִּסְתָמָן אֵינָן בְּנֵי יוֹמָן. וְכָל פְּרִי שֶׁנֶּאֱכָל כְּמוֹ שֶׁהוּא חַי, אַף עַל פִּי שֶׁבִּשְּׁלוּ אוֹתוֹ עוֹבְדֵי כּוֹכָבִים וְנִמְחָה וְנַעֲשָׂה תַּבְשִׁיל בִּידֵיהֶם, שָׁרֵי. וְעַל כֵּן אוֹכְלִין הפובידל''א שֶׁעוֹשִׂין הָעוֹבְדֵי כּוֹכָבִים <small><small>(ד''ע מִמַּשְׁמָעוּת הַרַמְבַּ''ם וְרַ''ן וְתוס' וְהוּא פָּשׁוּט)</small>.</small> </small> 

פנאד''ה שֶׁאֲפָאָהּ עוֹבֵד כּוֹכָבִים, אֲסוּרָה אֲפִלּוּ לְמִי שֶׁנּוֹהֵג הֶתֵּר בְּפַת שֶׁל עוֹבְדֵי כּוֹכָבִים, שֶׁהַשֻּׁמָּן נֶאֱסָר כְּשֶׁהוּא בְּעַיִן מִשּׁוּם בִּשּׁוּלֵי עוֹבְדֵי כּוֹכָבִים, וְנִבְלָע בַּפַּת. וְכֵן יְרָקוֹת הַנֶּאֱכָלִים חַיִּים שֶׁבִּשְּׁלָם עִם בָּשָׂר, אֲסוּרִים, מִפְּנֵי שֶׁשֻּׁמָּן שֶׁל בָּשָׂר נִבְלַע בָּהֶם. 

יֵשׁ מִי שֶׁמַּתִּיר בִּשְׁפָחוֹת שֶׁלָּנוּ, וְיֵשׁ מִי שֶׁאוֹסֵר, וַאֲפִלּוּ בְּדִיעֲבַד <small><small>(תְּשׁוּבַת הָרַשְׁבָּ''א ס' ס''ח)</small>. <small>הַגָּה: וּבְדִיעֲבַד, יֵשׁ לִסְמֹךְ אַדִּבְרֵי מַתִּירִים</small> <small>(אָרֹךְ כְּלָל מ''ג וְהַגָּהוֹת ש''ד)</small>. <small>וַאֲפִלּוּ לְכַתְּחִלָּה נוֹהֲגִין לְהָקֵל בְּבֵית יִשְׂרָאֵל, שֶׁהַשְּׁפָחוֹת וְהָעֲבָדִים מְבַשְּׁלִים בְּבֵית יִשְׂרָאֵל, כִּי אִי אֶפְשָׁר שֶׁלֹּא יַחְתֶּה אֶחָד מִבְּנֵי הַבַּיִת מְעַט</small> <small>(שָׁם)</small>.</small> 

עוֹבֵד כּוֹכָבִים שֶׁבִּשֵּׁל, וְלֹא נִתְכַּוֵּן לְבִשּׁוּל, מֻתָּר. כֵּיצַד, עוֹבֵד כּוֹכָבִים שֶׁהִצִּית אוּר בַּאֲגַם כְּדֵי לְהַעֲבִיר הֶחָצִיר, וְנִתְבַּשְּׁלוּ בּוֹ חֲגָבִים, הֲרֵי אֵלּוּ מֻתָּרִים, וַאֲפִלּוּ בְּמָקוֹם שֶׁעוֹלִים עַל שֻׁלְחַן מְלָכִים. וְכֵן אִם חָרַךְ הָרֹאשׁ לְהַעֲבִיר הַשֵּׂעָר, מֻתָּר לֶאֱכֹל רָאשֵׁי הָאָזְנַיִם שֶׁנִּצְלוּ בִּשְׁעַת הַחֲרִיכָה. אֲבָל אִם כִּוֵּן לְשֵׁם בִּשּׁוּל, כְּגוֹן שֶׁהֵסִיק הַתַּנּוּר לְבַשֵּׁל בּוֹ, וְהָיָה בּוֹ בָּשָׂר תְּחִלָּה וְנִצְלָה, אַף עַל פִּי שֶׁלֹּא כִּוֵּן לְזֶה הַבָּשָׂר, שֶׁהֲרֵי לֹא יָדַע בּוֹ, אָסוּר. 

כָּל שֶׁבִּשְּׁלוּ יִשְׂרָאֵל מְעַט בִּשּׁוּלוֹ, בֵּין בִּתְחִלָּה בֵּין בַּסוֹף, מֻתָּר. לְפִיכָךְ אִם הִנִּיחַ עוֹבֵד כּוֹכָבִים בָּשָׂר אוֹ קְדֵרָה עַל גַּבֵּי הָאֵשׁ, וְהָפַךְ יִשְׂרָאֵל בַּבָּשָׂר וְהֵגִיס בַּקְּדֵרָה, אוֹ שֶׁהֵגִיס יִשְׂרָאֵל וְגָמַר הָעוֹבֵד כּוֹכָבִים, הֲרֵי זֶה מֻתָּר. <small>וַאֲפִלּוּ לֹא הָיָה מִתְבַּשֵּׁל בְּלֹא סִיּוּעַ הָעוֹבֵד כּוֹכָבִים.</small> 

אֵין שְׁגִירַת <small><small>(פי' הַבְעָרָה וּבִעֲרוּ וְהִשִּׂיקוּ <small>(יְחֶזְקֵאל לט, ט)</small>, תַּרְגּוּם וִיהוֹן שַׁגְרִין)</small></small> הַתַּנּוּר מוֹעֶלֶת אֶלָּא בְּפַת, אֲבָל בִּשְׁאָר הַמִּתְבַּשְּׁלִים אֵין שְׁגִירַת הַתַּנּוּר וְלֹא הַדְלָקַת הָאֵשׁ מַעֲלֶה וּמוֹרִיד, אֶלָּא הַהַנָּחָה דַּוְקָא. לְפִיכָךְ הָרוֹצֶה לְבַשֵּׁל בְּמַחֲבַת בְּתַנּוּר שֶׁל עוֹבֵד כּוֹכָבִים, צָרִיךְ שֶׁיִּתֵּן יִשְׂרָאֵל הַמַּחֲבַת לְתוֹךְ הַתַּנּוּר, לַמָּקוֹם הָרָאוּי לְהִתְבַּשֵׁל בּוֹ. <small>הַגָּה: וְיֵשׁ חוֹלְקִין וּסְבִירָא לְהוּ דְּהַדְלָקַת הָאֵשׁ אוֹ חִתּוּי בְּגֶחָלִים מֵהָנֵי לְעִנְיַן בִּשּׁוּל כְּמוֹ לְעִנְיַן פַּת, וְכֵן נוֹהֲגִין. <small><small>(הַגָּהוֹת ש''ד וּבְאָרֹךְ וּבְמָרְדְּכַי פא''מ)</small>.</small> וַאֲפִלּוּ חִתּוּי בְּלֹא כַּוָּנָה מְהָנֵי וּמוֹעִיל <small><small>(מִמַּשְׁמָעוּת מהרא''י בְּהַגָּהַת ש''ד וְכָל בּוֹ)</small>.</small> וְיֵשׁ אוֹמְרִים דַּאֲפִלוּ לֹא חִתָּה יִשְׂרָאֵל וְלֹא הִשְׁלִיךְ שָׁם קֵיסָם, רַק שֶׁהַעוֹבֵד כּוֹכָבִים הִדְלִיק הָאֵשׁ מֵאֵשׁ שֶׁל יִשְׂרָאֵל, שָׁרֵי, <small><small>(או''ה שָׁם בְּשֵׁם מַהֲרַ''ם.</small> </small> 
</small>
נָתַן יִשְׂרָאֵל קְדֵרָה עַל הָאֵשׁ וְסִלְּקָהּ, וּבָא עוֹבֵד כּוֹכָבִים וְהֶחֱזִירָהּ, אָסוּר. אֶלָּא אִם כֵּן הִגִּיעַ לְמַאֲכַל בֶּן דְּרוֹסַאי, שֶׁהוּא שְׁלִישׁ בִּשּׁוּלוֹ, כְּשֶׁסִלְּקָהּ. 

אִם בִּשְּׁלוּ עוֹבְדֵי כּוֹכָבִים כְּמַאֲכַל בֶּן דְּרוֹסַאי וְגָמְרוּ יִשְׂרָאֵל, יֵשׁ לֶאֱסֹר, אֶלָּא אִם כֵּן הוּא עֶרֶב שַׁבָּת אוֹ עֶרֶב יוֹם טוֹב אוֹ שֶׁיֵּשׁ הֶפְסֵד מְרֻבֶּה בַּדָּבָר. <small>וְיֵשׁ מַתִּירִין בְּכָל עִנְיָן, <small><small>(טוּר בְּשֵׁם הָרֹא''שׁ וְרַ''ן וְר''ף וּמַהֲרַ''ם וְאו''ה וּסְמַ''ק סִימָן שכ''ג שֶׁר' יְקָר עָשָׂה כֵן מַעֲשֶׂה וְכ''ה בְּכָל בּוֹ וְכ''פ בְּסה''ת וּמָרְדְּכַי וַאֲגֻדָּה פא''מ וְרא''ה בְּס' ב''ה וּסְמַ''ג דַּף נ''ז ע''ב וְשֶׁכֵּן קִבֵּל מר''י וְר' יְרוּחָם ני''ז ח''ז שֶׁכֵּן הִסְכִּימוּ רֹב הַפּוֹסְקִים וְלֹא כַּדָּת הִשִּׂיג הבֵּית יוֹסֵף בְּב''ה אר' יְרוּחָם בָּזֶה עַיֵּן שָׁם)</small></small> וְכֵן נוֹהֲגִין.</small> 

הִנִּיחַ יִשְׂרָאֵל עַל גַּבֵּי גֶּחָלִים עוֹמְמוֹת שֶׁלֹּא הָיָה רָאוּי לְהִתְבַּשֵׁל עֲלֵיהֶם כְּמַאֲכַל בֶּן דְּרוֹסַאי, וּבָא עוֹבֵד כּוֹכָבִים וְהָפַךְ בּוֹ וְנִתְבַּשֵּׁל, אָסוּר. 

הִנִּיחַ יִשְׂרָאֵל עַל גַּבֵּי הָאֵשׁ, וְהִנִּיחַ עוֹבֵד כּוֹכָבִים לְשָׁמְרוֹ, וְהָפַךְ בּוֹ וְאֵין יָדוּעַ עִם סִלְּקוֹ הָעוֹבֵד כּוֹכָבִים עַד שֶׁלֹּא הִגִּיעַ לְמַאֲכַל בֶּן דְּרוֹסַאי, מֻתָּר. <small>דִּסְפֵק דִּבְרֵיהֶם לְהָקֵל <small><small>(טוּר)</small>.</small> וְכֵן כָּל סְפֵק בִּשּׁוּלֵי עוֹבְדֵי כּוֹכָבִים וְכַיּוֹצֵא בוֹ, מֻתָּר.</small> 

דָּגִים קְטַנִּים שֶׁמְּלָחָן יִשְׂרָאֵל אוֹ עוֹבֵד כּוֹכָבִים, הֲרֵי הֵן כְּמוֹ שֶׁנִּתְבַּשְּׁלוּ מִקְצָת בִּשּׁוּל. וְאִם צְלָאָן עוֹבֵד כּוֹכָבִים, אַחַר כֵּן, מֻתָּרִים. אֲבָל דָּגִים מְלוּחִים גְּדוֹלִים, אֵינָם נֶאֱכָלִים אֶלָּא עַל יְדֵי הַדַּחַק; לְפִיכָךְ אִם צְלָאָן עוֹבֵד כּוֹכָבִים, אֲסוּרִים, וְיֵשׁ מַתִּירִין. <small>הַגָּה: וְכֵן כָּל דָּבָר שֶׁנֶּאֱכָל חַי עַל יְדֵי הַדַּחַק, וּבִשְּׁלוּ עוֹבְדֵי כּוֹכָבִים, דִּינוֹ כְּדָגִים גְּדוֹלִים <small><small>(ד''ע)</small>. </small> וּבָשָׂר מָלוּחַ אֵינוֹ נֶאֱכָל כְּלָל כְּמוֹ שֶׁהוּא חַי, וְאָסוּר אִם נִתְבַּשֵּׁל עַל יְדֵי עוֹבֵד כּוֹכָבִים <small><small>(תּוֹסָפוֹת פ' הַחוֹלֵץ)</small>.</small> </small> 

דָּג שֶׁמְּלָחוֹ עוֹבֵד כּוֹכָבִים וּפֵרוֹת שֶׁעִשְּׁנָן עַד שֶׁהִכְשִׁירָן לַאֲכִילָה, <small><small>(הֲרֵי אֵלּוּ מֻתָּרִין, דְּמָלוּחַ)</small></small> מָלִיחַ אֵינוֹ כְּרוֹתֵחַ בִּגְזֵרָה זוֹ, וְהַמְּעֻשָּׁן אֵינוֹ כִּמְבֻשָּׁל. <small>הַגָּה: גַּם כָּבוּשׁ אֵינוֹ כִּמְבֻשָּׁל, דְּלֹא אָסְרוּ אֶלָּא בִּשּׁוּל שֶׁל אֵשׁ <small><small>(טוּר)</small>.</small> </small> 

בֵּיצָה, אַף עַל פִּי שֶׁרְאוּיָה לְגָמְעָהּ חַיָּה, אִם בִּשְּׁלָהּ עוֹבֵד כּוֹכָבִים, אֲסוּרָה. 

 תְּמָרִים הַמָּרִים קְצָת, שֶׁאֵינָם נֶאֱכָלִים אֶלָּא עַל יְדֵי הַדַּחַק, אִם בִּשְּׁלָם עוֹבֵד כּוֹכָבִים, אֲסוּרִים. 

כֵּלִים שֶׁבִּשֵּׁל בָּהֶם הָעוֹבֵד כּוֹכָבִים לְפָנֵינוּ דְּבָרִים שֶׁיֵּשׁ בָּהֶם מִשּׁוּם בִּשּׁוּלֵי עוֹבְדֵי כּוֹכָבִים, צְרִיכִים הֶכְשֵׁר. וְיֵשׁ אוֹמְרִים שֶׁאֵינָם צְרִיכִים. וְאַף לְדִבְרֵי הַמַּצְרִיכִים הֶכְשֵׁר, אִם הוּא כְּלִי חֶרֶס מַגְעִילוֹ שָׁלֹשׁ פְּעָמִים, וְדַיּוֹ, מִפְּנֵי שֶׁאֵין לְאִסוּר זֶה עִקָּר מִדְּאוֹרַיְתָא. <small>הַגָּה: עוֹבֵד כּוֹכָבִים שֶׁבִּשֵּׁל לְחוֹלֶה בְּשַׁבָּת, מֻתָּר לְמוֹצָאֵי שַׁבָּת, אֲפִלּוּ לְבָרִיא, וְאֵין בּוֹ מִשּׁוּם בִּשּׁוּלֵי עוֹבְדֵי כּוֹכָבִים, דְּכָל כְּהַאי גַּוְנָא הֶכֵּרָא אִכָּא. <small><small>(בֵּית יוֹסֵף בְּשֵׁם הַר''ן שכ''כ מִשֵּׁם הרא''ה)</small>.</small> </small> 


Siman 114

כָּל שֵׁכָר שֶׁל עוֹבֵד כּוֹכָבִים, אֶחָד שֵׁכָר שֶׁל תְּמָרִים אוֹ שֶׁל תְּאֵנִים אוֹ שֶׁל שְׂעוֹרִים אוֹ שֶׁל תְּבוּאָה אוֹ שֶׁל דְּבַשׁ, אָסוּר מִשּׁוּם חַתְנוּת. וְאֵינוֹ אָסוּר אֶלָּא בִּמְקוֹם מְכִירָתוֹ, אֲבָל אִם הֵבִיא הַשֵּׁכָר לְבֵיתוֹ וְשׁוֹתֶהוּ שָׁם, מֻתָּר, שֶׁעִקַּר הַגְּזֵרָה שֶׁמָּא יִסְעֹד אֶצְלוֹ. וְלֹא אָסְרוּ אֶלָּא כְּשֶׁקּוֹבֵעַ עַצְמוֹ לִשְׁתּוֹת כְּדֶרֶךְ שֶׁאָדָם קוֹבֵעַ בִּשְׁתִיָּה, אֲבָל אִם נִכְנָס בְּבֵית הָעוֹבֵד כּוֹכָבִים וְשָׁתָה דֶּרֶךְ עֲרַאי בְּאַקְרַאי, מֻתָּר. וְכֵן מִי שֶׁלָּן בְּבֵית הָעוֹבֵד כּוֹכָבִים, חָשׁוּב כְּבֵיתוֹ, וּמֻתָּר לִשְׁלֹחַ בָּעִיר לִקְנוֹת שֵׁכָר מֵהָעוֹבֵד כּוֹכָבִים. <small>הַגָּה: וְיֵשׁ מַתִּירִין בְּשֵׁכָר שֶׁל דְּבַשׁ וּתְבוּאָה <small><small>(מָרְדְּכַי בְּשֵׁם ראבי''ה וב''י בְּשֵׁם תּוֹסָפוֹת וְהַרְבֵּה מִן הָאַחֲרוֹנִים וַאֲגֻדָּה פא''מ וְאו''ה כְּלָל מ''ג ד''ו וּסְמַ''ק דף קי''ג)</small>,</small> וְכֵן נוֹהֲגִין לְהָקֵל בִּמְדִינוֹת אֵלּוּ.</small> 

מָקוֹם שֶׁיִּשְׂרָאֵל נוֹהֲגִין קֻלָּא בְּיַיִן שֶׁל עוֹבֵד כּוֹכָבִים, אַף הַשֵּׁכָר אָסוּר. 

יֵין תַּפּוּחִים וְיֵין רִמּוֹנִים וְכַיּוֹצֵא בָהֶן, מֻתָּר לִשְׁתּוֹתוֹ בְּכָל מָקוֹם, דְּדָבָר שֶׁאֵינוֹ מָצוּי לֹא גָּזְרוּ עָלָיו. 

כָּל אֵלּוּ הַמַּשְׁקִים, וְכֵן הַחֹמֶץ שֶׁל שֵׁכָר, אָסוּר לִקְנוֹתוֹ מֵהֶם אִם דְּמֵיהֶם יְקָרִים מִדְּמֵי הַיַּיִן, שֶׁאָנוּ חוֹשְׁשִׁים שֶׁמָּא עֵרַב בָּהֶן יַיִן <small>עַד שֶׁאֵין ס' לְבַטְּלוֹ <small><small>(מָרְדְּכַי בְּשֵׁם ראבי''ה)</small>.</small> </small> בַּמֶּה דְּבָרִים אֲמוּרִים, כְּשֶׁמּוֹכְרִים בַּחֲנוּת; אֲבָל אִם רוֹאֶה שֶׁמּוֹצִיאִים אוֹתוֹ מֵהֶחָבִית, מֻתָּר, וְלֹא חַיְשִׁינָן שֶׁמָּא עֵרַב בּוֹ יַיִן, שֶׁאִם הָיָה מְעָרֵב יַיִן בְּחָבִית הָיָה מִתְקַלְקֵל. <small>הַגָּה: וְאַף עַל פִּי שֶׁרְגִילִים לִמְשֹׁחַ הַיּוֹרוֹת וְהַכֵּלִים בְּשֻׁמַּן חֲזִיר, אֵין לָחוּשׁ, דְּהָוֵי נְתִינַת טַעַם לִפְגָם, גַּם בָּטֵל בְּס' <small><small>(אָרֹךְ כְּלָל מ''ד וּבְמָרְדְּכַי פא''מ)</small> ;</small> גַּם אֵין לָחוּשׁ אִם נָתְנוּ מַשְׁקִין אֵלּוּ בְּכֵלִים שֶׁל יַיִן. וְעַיֵּן לְקַמָּן סִימָן קל''ז בְּמָקוֹם שֶׁנָּהֲגוּ לָתֵת דָּם אוֹ שְׁאָר אִסּוּר לְתוֹךְ הַמֶּלַח אוֹ דְּיוֹ, אִם מֻתָּר אוֹ אָסוּר.</small> 

יֵין רִמּוֹנִים שֶׁמּוֹכְרִים לִרְפוּאָה, מֻתָּר לְלָקְחוֹ מֵהַתַּגָּר אֲפִלּוּ שֶׁלֹּא מֵהֶחָבִית, אַף עַל פִּי שֶׁדָּמָיו יְקָרִים מֵהַיַּיִן, מִשּׁוּם דְּכֵיוָן דְּאִית בֵּיהּ קְפֵידָא לֹא מָרַע נַפְשֵׁיהּ. <small>וְכֵן כָּל דָּבָר שֶׁקּוֹנִים מִן הָאֻמָּן דְּלֹא מָרַע נַפְשֵׁיהּ <small><small>(כֵּן מַשְׁמָע מִדִּבְרֵי הר''ן פא''מ וּמָרְדְּכַי ר''פ כֵּיצַד מְבָרְכִין)</small>.</small> </small> 

צָרִיךְ לִזָּהֵר וְלִבְדֹּק וְלַחֲקֹר בְּשֵׁכָר וּבְמַשְׁקֶה שֶׁל דְּבַשׁ שֶׁעוֹשִׂים הָעוֹבְדֵי כּוֹכָבִים עַכְשָׁו, אִם נוֹתְנִים בָּהֶם שְׁמָרִים שֶׁל יַיִן. <small>הַגָּה: וְאִם דַּרְכָּן לִתֵּן בּוֹ שְׁמָרִים, אָסוּר לִקְנוֹת מֵהֶם אִם אֵין בַּמַּשְׁקֶה ס' מִן הַשְּׁמָרִים <small><small>(בֵּית יוֹסֵף בְּשֵׁם תּוֹסָפוֹת וּמָרְדְּכַי)</small>.</small> וְהוּא דְּלֹא עֲבִידֵי לְטַעְמֵיהּ, דִּלְטַעְמֵיהּ אֲפִלּוּ בְּאֶלֶף לֹא בָּטִיל <small><small>(אָרֹךְ כְּלָל כ''ב וּבֵית יוֹסֵף סוֹף סִימָן קל''ד בְּשֵׁם תְּשׁוּבַת רַשְׁבָּ''א וְע''ל סי' קכ''ג ס''ק כ''א)</small>.</small> </small> 

שֶׁמֶן וּדְבַשׁ שֶׁל עוֹבְדֵי כּוֹכָבִים, מֻתָּרִים, וְאֵינָם נֶאֱסָרִים מִשּׁוּם בִּשּׁוּלֵי עוֹבְדֵי כּוֹכָבִים, וְלֹא מִשּׁוּם גִּעוּלֵי עוֹבְדֵי כּוֹכָבִים; וְהוּא הַדִּין לְמַיִם חַמִּים שֶׁלָּהֶם. 

 הַקַּפְרִיסִין וְהַקַּפְלוּטוֹת וְהַחֲגָבִים שֶׁלָּהֶם, הַכְּבוּשִׁים מֻתָּרִין, וְהוּא שֶׁרוֹאֶה שֶׁמּוֹצִיאִים אוֹתָם מֵהָאוֹצָר, אֲבָל הַנִּמְכָּרִים בַּחֲנוּת, אֲסוּרִים, שֶׁמָּא זִלֵּף עֲלֵיהֶם יַיִן. וְכֵן זֵיתִים שֶׁלָּהֶם הַכְּבוּשִׁים, מֻתָּרִים, אֲפִלּוּ רַכִּים הַרְבֵּה עַד שֶׁגַּרְעִינָתָן נִשְׁמֶטֶת, וְלָא חַיְשִינָן שֶׁמָּא זִלֵּף עֲלֵיהֶם יַיִן, וּבִלְּבַד שֶׁלֹּא יִהְיוּ חֲתוּכוֹת בְּסַכִּין שֶׁלָּהֶם. <small>הַגָּה: דְּמֵאַחַר שֶׁהֵם חֲרִיפִים, בָּלְעוּ מִן הַסַּכִּין. אֲבָל אִם נִכְבְּשׁוּ בְּכֵלִים שֶׁל עוֹבְדֵי כּוֹכָבִים, מֻתָּרִים, דְּמֵאַחַר שֶׁיֵּשׁ מַיִם עִמָּהֶם כְּבַר נִתְבַּטֵּל חֲרִיפָתָן. וְכֵן כָּל כַּיּוֹצֵא בָּזֶה <small><small>(בֵּית יוֹסֵף בְּשֵׁם א''ח סִימָן תמ''ז)</small>.</small> וְעַיֵּן לְעֵיל סִימָן צ''ו.</small> 

הָעֲנָבִים שֶׁלָּהֶם, אֲפִלּוּ הֵן לָחוֹת הַרְבֵּה עַד שֶׁמְּנַטְּפוֹת, מֻתָּרוֹת. וְכֵן כָּל הַכְּבָשִׁים שֶׁאֵין דַּרְכָּם לָתֵת בָּהֶם יַיִן וְחֹמֶץ. וְכֵן טָרִית <small><small>(פי' חֲתִיכוֹת דָּג גָּדוֹל הַנִּקְרָא טונינ''א בְּלַעַ''ז)</small></small> שֶׁאֵינָהּ טְרוּפָה. וְכֵן צִיר שֶׁל דָּגִים שֶׁיֵּשׁ בּוֹ כּוּלְכִית. וְכֵן עָלֶה שֶׁל חִלְתִּית, מֻתָּר. 

אָסוּר לִקַּח מֵהֶם קֹרֶט שֶׁל חִלְתִּית, וְטָרִית טְרוּפָה, וְחִילָק דְּהַיְנוּ מִינֵי דָּגִים קְטַנִּים מְעֹרָבִים, מִפְּנֵי שֶׁדָּגִים טְמֵאִים מִתְעָרְבִים עִמָּהֶם, וְאֵינוֹ יָכוֹל לְהַפְרִידָם, וּכְבָשִׁים שֶׁדֶּרֶךְ לִפְעָמִים שֶׁנּוֹתְנִים בָּהֶם יַיִן. וְהָנֵי מִלֵּי לֶאֱסֹר בַּאֲכִילָה, אֲבָל בַּהֲנָאָה, מֻתָּר. וְאִם יָדוּעַ שֶׁהַכֹּל נוֹתְנִים יַיִן, אֲסוּרִים אֲפִלּוּ בַּהֲנָאָה. <small>הַגָּה: וּמוֹכְרוֹ כֻּלּוֹ, חוּץ מִדְּמֵי יַיִן נֶסֶךְ שֶׁבּוֹ <small><small>(בַּיִת יוֹסֵף וְא''ח בְּשֵׁם רַשְׁבָּ''א)</small>.</small> וְאִם יָדוּעַ שֶׁעוֹבֵד כּוֹכָבִים אֶחָד הוּא בָּעִיר, שֶׁאֵינוֹ מְעָרֵב בּוֹ יַיִן, אַף עַל פִּי שֶׁשְּׁאָר עוֹבְדֵי כּוֹכָבִים דַּרְכָּן לְעָרֵב בּוֹ יַיִן, מֻתָּר לִקַּח מִכֻּלָּן, כָּל זְמַן שֶׁלֹּא יָדְעִינָן בְּוַדַּאי שֶׁעֵרְבוּ בּוֹ, דְּתָלִינָן לְקֻלָּא שֶׁמָּא לֹא עֵרְבוּ בּוֹ. וְכֵן כָּל כַּיּוֹצֵא בָּזֶה בְּאִסּוּרֵי דְּרַבָּנָן <small><small>(מָרְדְּכַי וְאָרֹךְ כְּלָל מ''ד)</small>.</small> וְאִם יָדוּעַ שֶׁמִּקְצָת עוֹבְדֵי כּוֹכָבִים בְּוַדַּאי נוֹתְנִים בּוֹ יַיִן, וּמִקְּצָתָן בְּוַדַּאי אֵין נוֹתְנִים בּוֹ יַיִן, אַזְלִינָן בָּתַר רֻבָּא, דְּכָל דְּפָרִישׁ מֵרֻבָּא פָּרִישׁ. אֲבָל אָסוּר לִקְנוֹת מֵהֶם בְּבָתֵּיהֶם, דְּכָל קָבוּעַ כְּמֶחֱצָה עַל מֶחֱצָה דָּמִי <small><small>(ד''ע)</small>.</small> </small> 

הַמּוֹרְיָס <small><small>(פי' שֻׁמָּן שֶׁל דָּגִים)</small>,</small> בְּמָקוֹם שֶׁדַּרְכָּן לָתֵת לְתוֹכוֹ יַיִן, אָסוּר. וְאִם הָיָה הַיַּיִן יָקָר מֵהַמּוֹרְיָס, מֻתָּר. וּבְמָקוֹם שֶׁאֵין דַּרְכָּם לָתֵת לְתוֹכוֹ יַיִן, מֻתָּר לִקְנוֹתוֹ מֵהֶם וְכֵן לְהַפְקִידוֹ אֶצְלָם וּלְשָׁלְחוֹ עַל יָדָם <small><small>(רַשְׁבָּ''א)</small>.</small> 

 הָרַשְׁבָּ'' א הָיָה נִזְהָר מֵהַכַּרְכֹּם, מִפְּנֵי שֶׁבְּכָל הָאָרֶץ הַהִיא הָיוּ מְזַלְּפִים עָלָיו יַיִן הַרְבֵּה, וְגַם מְעָרְבִים בּוֹ חוּטֵי בָּשָׂר יָבֵשׁ. 


Siman 115

חָלָב שֶׁחֲלָבוֹ עוֹבֵד כּוֹכָבִים וְאֵין יִשְׂרָאֵל רוֹאֵהוּ, אָסוּר, שֶׁמָּא עֵרֵב בּוֹ חָלָב טָמֵא. הָיָה חוֹלֵב בְּבֵיתוֹ וְיִשְׂרָאֵל יוֹשֵׁב מִבַּחוּץ, אִם יָדוּעַ שֶׁאֵין לוֹ דָּבָר טָמֵא בְּעֶדְרוֹ, מֻתָּר, אֲפִלּוּ אֵין הַיִּשְׂרָאֵל יָכוֹל לִרְאוֹתוֹ בְּשָׁעָה שֶׁהוּא חוֹלֵב. הָיָה לוֹ דָּבָר טָמֵא בְּעֶדְרוֹ, וְהַיִּשְׂרָאֵל יוֹשֵׁב מִבַּחוּץ וְהָעוֹבֵד כּוֹכָבִים חוֹלֵב לְצֹרֶךְ יִשְׂרָאֵל, אֲפִלּוּ אֵינוֹ יָכוֹל לִרְאוֹתוֹ כְּשֶׁהוּא יוֹשֵׁב, אִם יָכוֹל לִרְאוֹתוֹ כְּשֶׁהוּא עוֹמֵד, מֻתָּר, שֶׁיָּרֵא שֶׁמָּא יַעֲמֹד וְיִרְאֵהוּ, וְהוּא שֶׁיּוֹדֵעַ שֶׁחָלָב טָמֵא אָסוּר לְיִשְׂרָאֵל. <small>הַגָּה: וּלְכַתְּחִלָּה צָרִיךְ לִהְיוֹת הַיִּשְׂרָאֵל בִּתְחִלַּת הַחֲלִיבָה וְיִרְאֶה בַּכְּלִי שֶׁלֹּא יִהְיֶה בַּכְּלִי שֶׁחוֹלְבִין בּוֹ דָּבָר טָמֵא <small><small>(א''ו הָאָרֹךְ כְּלָל מ''ה)</small>.</small> וְנָהֲגוּ לְהַחְמִיר שֶׁלֹּא יַחְלֹב בִּכְלִי שֶׁדַּרְכּוֹ שֶׁל עוֹבֵד כּוֹכָבִים לַחְלֹב בּוֹ, שֶׁמָּא נִשְׁאֲרוּ בּוֹ צִחְצוּחֵי חָלָב שֶׁל עוֹבֵד כּוֹכָבִים <small><small>(שָׁם)</small>.</small> מִיהוּ בְּדִיעֲבַד אֵין לָחוּשׁ לְכָל זֶה <small><small>(ש''ד ועס''ק ח')</small>.</small> וּשְׁפָחוֹת שֶׁחוֹלְבוֹת הַבְּהֵמוֹת בְּבֵית יִשְׂרָאֵל אוֹ בַּדִּיר שֶׁלָּהֶם, כָּל מָקוֹם שֶׁאֵין בֵּית עוֹבֵד כּוֹכָבִים מַפְסִיק וְאֵין לָחוּשׁ לְדָבָר טָמֵא, מֻתָּר אֲפִלּוּ לְכַתְּחִלָּה לְהַנִּיחַ אוֹתָן לַחְלֹב, אַף עַל פִּי שֶׁאֵין שָׁם יִשְׂרָאֵל כְּלָל, דְּמֵאַחַר שֶׁהוּא בְּבֵית יִשְׂרָאֵל אוֹ בִּשְׁכוּנָתוֹ אֵין לָחוּשׁ לְדָבָר טָמֵא <small><small>(ש''ד סִימָן פ''ב בְּשֵׁם ר''ת וּמהרא''י שָׁם)</small>.</small> אֲבָל אִם בֵּית עוֹבְדֵי כּוֹכָבִים מַפְסִיק, צָרִיךְ לִהְיוֹת יִשְׂרָאֵל, כְּאִלּוּ חוֹלְבוֹת בְּבֵית עוֹבֵד כּוֹכָבִים <small><small>(או''ה שָׁם)</small>.</small> וַאֲפִלּוּ יִשְׂרָאֵל קָטָן אוֹ קְטַנָּה מוֹעִילִים, דְּהָעוֹבֵד כּוֹכָבִים מְרַתֵּת לִפְנֵיהֶם <small><small>(ג''ז שָׁם)</small>.</small> וְאִם חָלְבוּ עוֹבֵד כּוֹכָבִים מִקְצָת בְּהֵמוֹת וְלֹא הָיָה שָׁם יִשְׂרָאֵל, וְאַחַר כָּךְ בָּא יִשְׂרָאֵל אֶל הָאֲחֵרִים, עַכְשָׁו בַּזְּמַן הַזֶּה שֶׁאֵין חָלָב דָּבָר טָמֵא מָצוּי כְּלָל, מֻתָּר. <small><small>(הַגָּהוֹת ש''ד)</small>.</small> מִיהוּ אִם לֹא בָּא שָׁם הַיִּשְׂרָאֵל עַד אַחַר שֶׁנֶּחְלְבוּ כֻּלָּם, הָוֵי כְּחָלָב שֶׁחֲלָבוֹ עוֹבֵד כּוֹכָבִים דְּאָסוּר אַף עַל פִּי שֶׁאֵין דָּבָר טָמֵא בְּעֶדְרוֹ <small><small>(בֵּית יוֹסֵף בְּשֵׁם הר''ף וּבְשֵׁם סְמַ''ק)</small>.</small> חָלָב שֶׁל עוֹבְדֵי כּוֹכָבִים אוֹסְרִים כֵּלִים שֶׁנִּתְבַּשְּׁלוּ בָּהֶם כִּשְׁאָר אִסּוּר, אַף עַל פִּי שֶׁאֵינוֹ רַק סָפֵק שֶׁמָּא עֵרֵב בָּהּ דָּבָר טָמֵא. וְכֵן גְּבִינוֹתֵיהֶם, <small><small>(תְּשׁוּבַת הָרַשְׁבָּ''א סִימָן קמ''ג וּבְאָרֹךְ)</small>,</small> אֲבָל לֹא חֶמְאָה שֶׁלָּהֶם, אֲפִלּוּ בְּמָקוֹם שֶׁנָּהֲגוּ בָּהּ אִסּוּר אֵינָהּ אוֹסֶרֶת הַכֵּלִים שֶׁנִּתְבַּשְּׁלָה בָּהּ וְלֹא תַּעֲרֹבֶת שֶׁלָּהּ, שֶׁאִם נִתְעָרְבָה בַּהֶתֵּר, הַכֹּל שָׁרֵי <small><small>(בְּעָרוּךְ)</small></small> כְּדִלְעֵיל גַּבֵּי פַּת שֶׁל עוֹבְדֵי כּוֹכָבִים. וְעַיִּןִ לְעֵיל סִימָן קי''ב <small><small>(תָּשׁוּבוּ' מַהֲרִי''ל ל''ח וְאו''ה שָׁם)</small>.</small> חָלָב שֶׁל עוֹבְדֵי כּוֹכָבִים שֶׁנֶּאֶסְרָה, אֵינוֹ מוֹעִיל אִם יַעֲשׂוּ אַחַר כָּךְ גְּבִינוֹת אוֹ חֶמְאָה מִמֶּנָּהּ, אֶלָּא נִשְׁאֶרֶת בְּאִסּוּרָהּ וְכָל מַה שֶּׁנַּעֲשָׂה מִמֶּנָּהּ אָסוּר <small><small>(מָרְדְּכַי פא''מ וַאֲגֻדָּה שָׁם וּתְשׁוּבַת מַהֲרַ''ם סי' רי''ו וְאו''ה וְרַשְׁבָּ''א וּבֵית יוֹסֵף וְנִרְאֶה לוֹמַר שכ''ד הַרַמְבַּ''ם וּדְלֹא כְּהַר' הַמַּגִּיד)</small>.</small> </small> 

גְּבִינוֹת הָעוֹבְדֵי כּוֹכָבִים, אֲסָרוּם מִפְּנֵי שֶׁמַּעֲמִידִים אוֹתָם בְּעוֹר קֵבַת שְׁחִיטָתָם שֶׁהִיא נְבֵלָה. וַאֲפִלּוּ הֵעֱמִידוּהוּ בָּעֲשָׂבִים, אֲסוּרָה. <small>הַגָּה: וְכֵן הַמִּנְהָג, וְאֵין לִפְרֹץ גָּדֵר <small><small>(בֵּית יוֹסֵף)</small>,</small> אִם לֹא בְּמָקוֹם שֶׁנָּהֲגוּ בָּהֶם הֶתֵּר מִקַּדְמוֹנִים. וְאִם הַיִּשְׂרָאֵל רוֹאֶה עֲשִׂיַּת הַגְּבִינוֹת וְהַחֲלִיבָה, מֻתָּר <small><small>(אָגוּר פ' שׁוֹאֵל)</small>.</small> וְכֵן הַמִּנְהָג פָּשׁוּט בְּכָל מְדִינוֹת אֵלּוּ. וְאִם רָאָה עֲשִׂיַּת הַגְּבִינוֹת וְלֹא רָאָה הַחֲלִיבָה, יֵשׁ לְהַתִּיר בְּדִיעֲבַד, כִּי אֵין לָחוּשׁ שֶׁמָּא עֵרֵב בּוֹ דָּבָר טָמֵא מֵאַחַר שֶׁעָשָׂה גְּבִינוֹת מִן הֶחָלָב, כִּי דָּבָר טָמֵא אֵינוֹ עוֹמֵד, וּבְוַדַּאי לֹא עֵרֵב בּוֹ הָעוֹבֵד כּוֹכָבִים מֵאַחַר שֶׁדַּעְתּוֹ לַעֲשׂוֹת גְּבִינוֹת <small><small>(הַגָּהוֹת אֲשֵׁרִ''י פא''מ וּבְאָרֹךְ)</small>.</small> וּמִכָּל מָקוֹם אָסוּר לֶאֱכֹל הֶחָלָב כָּךְ <small><small>(שָׁם)</small>.</small> </small> 

הַחֶמְאָה שֶׁל עוֹבְדֵי כּוֹכָבִים, אֵין מוֹחִין לְאַנְשֵׁי הַמָּקוֹם שֶׁנּוֹהֲגִין בּוֹ הֶתֵּר. וְאִם רֹב בְּנֵי הַמָּקוֹם נוֹהֲגִים אִסוּר, אֵין לְשַׁנּוֹת. וּבְמָקוֹם שֶׁאֵין מִנְהָג, אִם בִּשְּׁלָהּ עַד שֶׁהָלְכוּ צִחְצוּחֵי הֶחָלָב, מֻתֶּרֶת. <small>הַגָּה: גַּם מֻתָּר לְבַשְּׁלָהּ לְכַתְּחִלָּה כְּדֵי שֶׁיֵּלְכוּ צִחְצוּחֵי חָלָב <small><small>(בֵּית יוֹסֵף)</small>.</small> וְאִם בִּשְּׁלָהּ עוֹבֵד כּוֹכָבִים, מֻתֶּרֶת, דִּסְתָם כְּלֵיהֶם אֵינָן בְּנֵי יוֹמָן <small><small>(בֵּית יוֹסֵף לְדַעַת הַפּוֹסְקִים)</small>.</small> וְאִם הוֹלֵךְ מִמָּקוֹם שֶׁאֵין אוֹכְלִין אוֹתָהּ לְמָקוֹם שֶׁאוֹכְלִים אוֹתָהּ, אוֹכֵל שָׁם עִמָּהֶם, אֲבָל אָסוּר לַהֲבִיאָהּ עִמּוֹ וּלְאָכְלָהּ בְּמָקוֹם שֶׁנּוֹהֲגִים בָּהּ אִסּוּר, אִם לֹא שֶׁיֵּשׁ בָּהּ הֶכֵּר שֶׁהִיא מִמְּקוֹמוֹת הַמֻּתָּרִים. וְהַהוֹלֵךְ מִמָּקוֹם שֶׁנָּהֲגוּ בָּהּ הֶתֵּר לְמָקוֹם שֶׁנָּהֲגוּ שָׁם אִסּוּר, אָסוּר לְאָכְלָהּ שָׁם <small><small>(אָרֹךְ)</small>.</small> וְיֵשׁ אוֹמְרִים דה''ה אִם הוּבְאָה מִמְּקוֹם הֶתֵּר לִמְקוֹם אִסּוּר, נָמֵי אִסּוּרָה, אֲפִלּוּ יֵשׁ בָּהּ הֶכֵּר <small><small>(תְּשׁוּבַת מַהֲרִי''ל סִימָן ל''ה)</small>.</small> וְהָכֵי נָהוּג.</small> 


Siman 116

מַשְׁקִים שֶׁנִּתְגַּלּוּ, אֲסָרוּם חֲכָמִים דְּחַיְשִׁינָן שֶׁמָּא שָׁתָה נָחָשׁ מֵהֶם וְהֵטִיל בָּהֶם אֶרֶס. וְעַכְשָׁו שֶׁאֵין נְחָשִׁים מְצוּיִים בֵּינֵינוּ, מֻתָּר. 

צָרִיךְ לִזָּהֵר שֶׁלֹּא לֶאֱכֹל בָּשָׂר וְדָג בְּיַחַד, מִפְּנֵי שֶׁקָּשֶׁה לְצָרַעַת. <small>הַגָּה: וְכֵן אֵין לִצְלוֹת בָּשָׂר עִם דָּג, מִשּׁוּם רֵיחָא. מִיהוּ בְּדִיעֲבַד אֵינוֹ אָסוּר <small><small>(אָרֹךְ כְּלָל ל''ט דִּין כ''ה)</small>.</small> </small> 

יִרְחֹץ יָדָיו בֵּין בָּשָׂר לְדָג, וְיֹאכַל פַּת שָׁרוּי בֵּינְתַיִם, כְּדֵי לִרְחֹץ פִּיו. <small>הַגָּה: וְיֵשׁ אוֹמְרִים דְּאֵין לָחוּשׁ לָזֶה רַק כְּשֶׁמְּבַשְּׁלָם יַחַד וְאוֹכְלָן, אֲבָל לְאָכְלָן זֶה אַחַר זֶה אֵין לָחוּשׁ <small><small>(הַגָּהוֹת מָרְדְּכַי)</small>.</small> וְכֵן נוֹהֲגִין שֶׁלֹּא לִרְחֹץ הַפֶּה וְלֹא הַיָּדַיִם בֵּינֵיהֶם, וּמִכָּל מָקוֹם יֵשׁ לֶאֱכֹל דָּבָר בֵּינֵיהֶם וְלִשְׁתּוֹת, דְּהָוֵי קִנּוּחַ וַהֲדָחָה <small><small>(הַגָּהוֹת ש''ד סי' ע''ה וּמְבִיאוֹ בְּגִלָּיוֹן או''ה שָׁם)</small>.</small> </small> 

צָרִיךְ לִזָּהֵר מִזֵּעַת הָאָדָם, שֶׁכָּל זֵעַת הָאָדָם סַם הַמָּוֶת, חוּץ מִזֵּעַת הַפָּנִים. 

צָרִיךְ לִזָהֵר מִלִּתֵּן מָעוֹת בְּפִיו, שֶׁמָּא יֵשׁ עֲלֵיהֶן רֹק יָבֵשׁ שֶׁל מֻכֵּי שְׁחִין. וְלֹא יִתֵּן פַּס יָדוֹ תַּחַת שֶׁחְיוֹ, שֶׁמָּא נָגַע יָדוֹ בִּמְצֹרָע אוֹ בְּסַם רָע. וְלֹא יִתֵּן כִּכַּר לֶחֶם תַּחַת הַשֶּׁחִי, מִפְּנֵי הַזֵּעָה. וְלֹא יִתֵּן תַּבְשִׁיל וְלֹא מַשְׁקִים תַּחַת הַמִּטָּה, מִפְּנֵי שֶׁרוּחַ רָעָה שׁוֹרָה עֲלֵיהֶם. וְלֹא יִנְעֹץ סַכִּין בְּתוֹךְ אֶתְרוֹג אוֹ בְּתוֹךְ צְנוֹן, שֶׁמָּא יִפֹּל אָדָם עַל חֻדָּהּ, וְיָמוּת. <small>הַגָּה: וְכֵן יִזָּהֵר מִכָּל דְּבָרִים הַמְּבִיאִים לִידֵי סַכָּנָה, כִּי סַכַּנְתָּא חֲמִירָא מֵאִסּוּרָא, וְיֵשׁ לָחוּשׁ יוֹתֵר לִסְפֵק סַכָּנָה מִלִּסְפֵק אִסּוּר <small><small>(ב''י בְּשֵׁם הש''ס)</small>.</small> וְלָכֵן אָסְרוּ לֵילֵךְ בְּכָל מְקוֹם סַכָּנָה כְּמוֹ תַּחַת קִיר נָטוּי אוֹ יְחִידִי בַּלַּיְלָה <small><small>(שָׁם)</small>,</small> וְכֵן אָסְרוּ לִשְׁתּוֹת מַיִם מִן הַנְּהָרוֹת בַּלַּיְלָה אוֹ לְהַנִּיחַ פִּיו עַל קִלּוּחַ הַמַּיִם לִשְׁתּוֹת, כִּי דְּבָרִים אֵלּוּ יֵשׁ בָּהֶן חֲשַׁשׁ סַכָּנָה <small><small>(רַמְבַּ''ם)</small>.</small> וּמִנְהָג פָּשׁוּט שֶׁלֹּא לִשְׁתּוֹת מַיִם בִּשְׁעַת הַתְּקוּפָה, וְכֵן כָּתְבוּ הַקַּדְמוֹנִים, וְאֵין לְשַׁנּוֹת <small><small>(אַבּוּדַרְהַם וּמָרְדְּכַי ס''פ כָּל שָׁעָה רוֹקֵחַ סִימָן ער''ה וּמַהֲרִי''ל וּמִנְהָגִים)</small>.</small> עוֹד כָּתְבוּ שֶׁיֵּשׁ לִבְרֹחַ מִן הָעִיר כְּשֶׁדֶּבֶר בָּעִיר, וְיֵשׁ לָצֵאת מִן הָעִיר בִּתְחִלַּת הַדֶּבֶר, וְלֹא בְּסוֹפוֹ <small><small>(תְּשׁוּבַת מהרי''ל סי' ל''ה)</small>.</small> וְכָל אֵלּוּ הַדְּבָרִים הֵם מִשּׁוּם סַכָּנָה, וְשׁוֹמֵר נַפְשׁוֹ יִרְחַק מֵהֶם וְאָסוּר לִסְמֹךְ אַנֵּס אוֹ לְסַכֵּן נַפְשׁוֹ בְּכָל כַּיּוֹצֵא בָּזֶה. וְעַיִּןִ בְּחוֹשֶׁן מִשְׁפָּט סִימָן תכ''ז.</small> 

אָסוּר לֶאֱכֹל מַאֲכָלִים וּמַשְׁקִים שֶׁנַּפְשׁוֹ שֶׁל אָדָם קָצָה בָּהֶם, כְּגוֹן מַשְׁקִים וָאֳכָלִים שֶׁנִּתְעָרְבוּ בָּהֶם קִיא אוֹ צוֹאָה וְלֵחָה סְרוּחָה וְכַיּוֹצֵא בָהֶם. וְכֵן אָסוּר לֶאֱכֹל וְלִשְׁתּוֹת בְּכֵלִים הַצּוֹאִים שֶׁנַּפְשׁוֹ שֶׁל אָדָם קָצָה בָּהֶם, כְּגוֹן כֵּלִים שֶׁל בֵּית הַכִּסֵא וּכְלֵי זְכוּכִית שֶׁמַּקִּיזִים בָּהֶם וְכַיּוֹצֵא בָהֶם. וְכֵן לֹא יֹאכַל בְּיָדַיִם מְזֹהָמוֹת וְעַל גַּבֵּי כֵּלִים מְלֻכְלָכִים, שֶׁכָּל אֵלּוּ בִּכְלַל אַל תְּשַׁקְּצוּ אֶת נַפְשֹׁתֵיכֶם <small><small>(וַיִּקְרָא יא, מד)</small>.</small> 

מְסֻכֶּנֶת, אַף עַל פִּי שֶׁנִּתֶּרֶת בִּשְׁחִיטָה, הַמְדַקְדְּקִים מַחְמִירִים עַל עַצְמָם שֶׁלֹּא לְאָכְלָהּ. <small>הַגָּה: בְּהֵמָה שֶׁהוֹרָה בָּהּ חָכָם מִסְּבָרָא, וְלֹא נִמְצָא הַדִּין בְּפֵרוּשׁ שֶׁהִיא מֻתֶּרֶת, בַּעַל נֶפֶשׁ לֹא יֹאכַל מִמֶּנָּהּ <small><small>(גְּמָרָא פ' א''ט וְהג''א שָׁם)</small>.</small> </small> 


Siman 117

כָּל דָּבָר שֶׁאָסוּר מִן הַתּוֹרָה, אַף עַל פִּי שֶׁמֻּתָּר בַּהֲנָאָה, אִם הוּא דָּבָר הַמְיֻחָד לְמַאֲכָל, אָסוּר לַעֲשׂוֹת בּוֹ סְחוֹרָה, <small>אוֹ לְהַלְווֹת עָלָיו <small><small>(ת''ה סִימָן ר')</small></small> וַאֲפִלּוּ לִקְנוֹתוֹ לְהַאֲכִילוֹ לְפוֹעֲלָיו עוֹבְדֵי כּוֹכָבִים אָסוּר <small><small>(כָּךְ מַשְׁמָע מִבֵּית יוֹסֵף מֵהַגָהוֹת מַיְמוֹנִי פ''ח דְּמַאֲכָלוֹת אֲסוּרוֹת)</small>,</small> </small> חוּץ מִן הַחֵלֶב, שֶׁהֲרֵי נֶאֱמַר בּוֹ: יֵעָשֶׂה לְכָל מְלָאכָה <small><small>(וַיִּקְרָא ז, כד)</small>.</small> וְאִם נִזְדַּמְּנוּ לְצַיָּד חַיָּה וְעוֹף וְדָגִים טְמֵאִים, <small>וְכֵן מִי שֶׁנִּזְדַּמְּנָה לוֹ נְבֵלָה וּטְרֵפָה בְּבֵיתוֹ, <small><small>(טוּר)</small>,</small> </small> מֻתָּר לְמָכְרָם וּבִלְבַד שֶׁלֹּא יִתְכַּוֵּן לְכָךְ. <small>הַגָּה: וְצָרִיךְ לְמָכְרָהּ מִיָּד, וְלֹא יַמְתִּין עַד שֶׁתְּהֵא שְׁמֵנָה אֶצְלוֹ <small><small>(בֵּית יוֹסֵף בְּשֵׁם א''ח)</small>.</small> וְכֵן מֻתָּר לִגְבּוֹת דְּבָרִים טְמֵאִים, בְּחוֹבוֹ, מִן הָעוֹבְדֵי כּוֹכָבִים, דְּהָוֵי כְּמַצִּיל מִיָּדָם <small><small>(רַשְׁבָּ''א בִּתְשׁוּבָה)</small>.</small> וְאָסוּר לִמְכֹּר לְעוֹבֵד כּוֹכָבִים נְבֵלָה בְּחֶזְקַת כְּשֵׁרָה <small><small>(טוּר)</small>.</small> וְעַיֵּן בְּחֹשֶׁן הַמִּשְׁפָּט סִימָן רכ''ח.</small> וְכָל דָּבָר שֶׁאֵין אִסוּרוֹ אֶלָּא מִדִּבְרֵיהֶם, מֻתָּר לַעֲשׂוֹת בּוֹ סְחוֹרָה. 


Siman 118

יַיִן וּבָשָׂר וַחֲתִיכַת דָּג שֶׁאֵין בּוֹ סִימָן שֶׁהִפְקִיד אוֹ שָׁלַח בְּיַד עוֹבֵד כּוֹכָבִים, צָרִיךְ שְׁנֵי חוֹתָמוֹת. אֲבָל יַיִן מְבֻשָּׁל וְשֵׁכָר, אוֹ יַיִן שֶׁעֵרְבוּ בּוֹ דְּבָרִים אֲחֵרִים, כְּגוֹן דְּבַשׁ, וְכֵן הַחֹמֶץ וְחָלָב וּמוֹרְיָס וּפַת וּגְבִינָה וְכָל שֶׁאִסוּרוֹ מִדִּבְרֵי סוֹפְרִים, שֶׁהִפְקִידוֹ בְּיַד עוֹבֵד כּוֹכָבִים, מֻתָּר בְּחוֹתָם אֶחָד. וְיֵשׁ אוֹמְרִים שֶׁאַף בִּדְבָרִים שֶׁצְּרִיכִים שְׁנֵי חוֹתָמוֹת, לֹא אָמְרוּ אֶלָּא בְּשׁוֹלֵחַ עַל יְדֵי עוֹבֵד כּוֹכָבִים שֶׁאֵינוֹ עָתִיד לִרְאוֹת הַחוֹתָם, אֲבָל מַפְקִיד שֶׁעָתִיד לִרְאוֹת חוֹתָמוֹ, דַּי בְּחוֹתָם אֶחָד, כִּי הוּא יָרֵא. וְאַף הַשּׁוֹלֵחַ, אִם הוֹדִיעַ לַחֲבֵרוֹ צוּרַת הַחוֹתָם וְגַם אָמַר לָעוֹבֵד כּוֹכָבִים שֶׁהוֹדִיעוֹ לַחֲבֵרוֹ, דַּי בְּחוֹתָם אֶחָד. <small>הַגָּה: וְיֵשׁ אוֹמְרִים דְּלֹא בָּעֵינָן ב' חוֹתָמוֹת רַק בְּיִשְׂרָאֵל חָשׁוּד, אֲבָל בְּעוֹבֵד כּוֹכָבִים, הַכֹּל שָׁרֵי עַל יְדֵי חוֹתָם אֶחָד <small><small>(טוּר וְהַפּוֹסְקִים בְּשֵׁם ר''ת)</small>.</small> וּבְדִיעֲבַד יֵשׁ לִסְמֹךְ עַל זֶה <small><small>(אָרֹךְ כְּלָל כ''ג וְהַגָּהוֹת מַיְמוֹנִי וְתוֹסָפוֹת)</small>.</small> </small> 

כֵּיוָן שֶׁהֶחְתִּימוֹ כָּרָאוּי שְׁנֵי חוֹתָמוֹת, בִּדְבָרִים שֶׁצָּרִיךְ שְׁנַיִם, וְאֶחָד בִּדְבָרִים שֶׁדַּי בְּאֶחָד, אֵין צָרִיךְ לַחֲזֹר אַחֲרָיו לִרְאוֹתוֹ. אֲבָל אִם חָזַר עַל חוֹתָמוֹ וְלֹא הִכִּירוֹ, אָסוּר אֲפִלּוּ עָשָׂה שְׁתֵּי חוֹתָמוֹת <small><small>(סָעִיף זֶה כָּפוּל בסק''ל ס''ח)</small>. <small>הַגָּה: וּמִיהוּ דַּוְקָא אִם הוּא דָּבָר שֶׁיֵּשׁ לָחוּשׁ שֶׁהֶחֱלִיפוֹ וְנֶהֱנֶה בַּחֲלִיפִין</small> <small>(טוּר וּבֵית יוֹסֵף בְּשֵׁם תּוֹסָפוֹת וּשְׁאָר פּוֹסְקִים)</small>, <small>אוֹ הוּא יַיִן וְיֵשׁ לָחוּשׁ שֶׁאֲסָרוֹ בִּנְגִיעָה. אֲבָל אִם רוֹאֶה הַדָּבָר שֶׁשָּׁלַח אוֹ הִפְקִיד וְהוּא טוֹב כְּמוֹ שֶׁשָּׁלַח, וְלֹא נֶהֱנָה הָעוֹבֵד כּוֹכָבִים אִם הֶחֱלִיפוֹ, לֹא חַיְשִׁינָן, אַף שֶׁהַחוֹתָם מְקֻלְקָל. וְעַיֵּן לְקַמָּן סוֹף סִימָן זֶה. וְעַיֵּן לְקַמָּן סוֹף סִימָן ק''ל מִדִּינִים אֵלּוּ.</small> </small> 

אוֹת אַחַת חָשׁוּב כְּחוֹתָם אֶחָד שְׁתַּיִם, הָוֵי כִּשְׁתֵּי חוֹתָמוֹת. וּדְפוּסִים, אַף עַל פִּי שֶׁיֵּשׁ בָּהֶם כַּמָּה אוֹתִיּוֹת, לֹא חֲשִׁיבֵי אֶלָּא כְּחוֹתָם אֶחָד, כֵּיוָן שֶׁקּוֹבְעִין אוֹתָם בְּבַת אַחַת. וְיֵשׁ אוֹמְרִים שֶׁבְּמָקוֹם שֶׁמְּצוּיִים מוּמָרִים וְגוֹיִים שֶׁיּוֹדְעִים לִכְתֹּב, אֵין כְּתָב סִימָן אֶלָּא לְמִי שֶׁמַּכִּיר הַכְּתָב <small><small>(סָעִיף זֶה כָּפוּל בסק''ל ס''ו)</small>.</small> 

 מַפְתֵּחַ וְחוֹתָם הָוֵי ב' חוֹתָמוֹת. אֵצֶל בִּדְבָרִים שֶׁדַּי בְּחוֹתָם אֶחָד, אִם לֹא הָיָה בּוֹ אֶלָּא מַפְתֵּחַ לֹא חָשִׁיב חוֹתָם. <small><small>(ג''ז כָּפוּל שָׁם ס''ו)</small> <small>הַגָּה: הַגָּה אִם שׁוֹלֵחַ אֵיזֶה דָּבָר בַּשַּׂק וְחָתַם, הַשַּׂק אֵינוֹ אֲפִלּוּ כְּחוֹתָם אֶחָד</small> <small>(כָּל בּוֹ בְּשֵׁם הָר''ף ואו''ה וְטוּר סי' ק''ל)</small>, <small>אֶלָּא אִם כֵּן הָפַךְ הַתְּפִירוֹת לְפָנִים</small> <small>(אָרֹךְ)</small>. <small>וְאִם חָתַם הַדָּבָר שֶׁשָּׁלַח וְגַם הַשַּׂק, הָוֵי כְּב' חוֹתָמוֹת</small> <small>(כָּל בּוֹ שָׁם)</small>.</small> 

אִם שָׁלַח עַל יְדֵי עוֹבֵד כּוֹכָבִים, יָרֵךְ בְּלֹא חוֹתָם, אִם הִיא חֲתוּכָה כְּדֶרֶךְ שֶׁיִּשְׂרָאֵל חוֹתְכָהּ אַחַר חֲטִיטַת הַגִּיד, כְּשֵׁרָה. וְכֵן כָּל חֲתִיכָה שֶׁנִּכָּר בָּהּ נִקּוּר הַיִּשְׂרָאֵל, כְּגוֹן בִּנְטִילַת חוּט דְּיָדָא וְחוּט שֶׁאֵצֶל הֶחָזֶה וְכַיּוֹצֵא בּוֹ. <small>הַגָּה: וּשְׁאָר הַחֲתִיכוֹת שֶׁעִמָּהֶן, אִם יֵשׁ לָחוּשׁ לָהֶם שֶׁהֻחְלְפוּ, אֲסוּרוֹת <small><small>(כָּךְ דִּקְדֵּק התה''ד סי' ר''ו מֵאֲשֵׁרִי פג''ה)</small>.</small> וְדַוְקָא בְּבָשָׂר אוֹ שְׁאָר אִסּוּר דְּאוֹרַיְתָא, אֲבָל אִם שָׁלַח אִסּוּר דְּרַבָּנָן, כְּגוֹן גְּבִינוֹת שֶׁיֵּשׁ לָחוּשׁ שֶׁמָּא הֶחֱלִיפָם הָעוֹבֵד כּוֹכָבִים, אִם מַכִּיר קְצָתָם שֶׁלֹּא הֻחְלְפוּ, כֻּלָּם מֻתָּרוֹת, אִם אוֹתָן שֶׁלֹּא הֻחְלְפוּ הֵם הַיּוֹתֵר טוֹבִים שֶׁשָּׁלַח, דְּוַדַּאי אִם הֶחֱלִיף הָיָה לוֹקֵחַ הַטּוֹבִים שֶׁבָּהֶם. <small><small>(שָׁם)</small></small> </small> 

שָׁלַח עַל יְדֵי עוֹבֵד כּוֹכָבִים בְּהֵמָה אוֹ עוֹף שְׁחוּטִים, בְּלֹא חוֹתָם, אֲסוּרִים, שֶׁאֵין סִימַן שְׁחִיטָה סִימָן לִסְמֹךְ עָלָיו. 

אִם שָׁלַח עַל יְדֵי עוֹבֵד כּוֹכָבִים, בְּלֹא חוֹתָם, אִם אוֹתוֹ מָקוֹם מַעֲבָר לָרַבִּים, מֻתָּר, שֶׁהוּא יָרֵא שֶׁמָּא יִרְאֶנּוּ אֶחָד מֵהָעוֹבְרִים וְיִתְפֹּס עָלָיו כְּגַנָּב. וּמִיהוּ לְכַתְּחִלָּה לֹא יִשְׁלַח עַל יְדֵי עוֹבֵד כּוֹכָבִים בְּלֹא חוֹתָם. 

הַלּוֹקֵחַ בָּשָׂר וּשְׁלָחוֹ בְּיַד אֶחָד מֵעַמֵּי הָאָרֶץ, נֶאֱמָן עָלָיו אַף עַל פִּי שֶׁאֵינוֹ מֻחְזָק בְּכַשְׁרוּת, וְאֵין חוֹשְׁשִׁין שֶׁמָּא יַחֲלִיף. וְאֲפִלּוּ עַבְדֵי יִשְׂרָאֵל וְאַמְהוֹתֵיהֶם נֶאֱמָנִים בְּדָבָר זֶה. וְיֵשׁ מִי שֶׁאוֹמֵר שֶׁאִם הוּא חָשׁוּד לֶאֱכֹל דְּבָרִים שֶׁאֵין דֶּרֶךְ הָרַבִּים לְהָקֵל בָּהֶם, אַף הוּא חָשׁוּד לְהַחֲלִיף. 

בָּשָׂר הַנִּמְצָא בְּיַד עוֹבֵד כּוֹכָבִים וְכָתוּב עָלָיו חוֹתָם אוֹ כָּשֵׁר, אַף עַל פִּי שֶׁאֵינוֹ יוֹדֵעַ מִי כְּתָבוֹ, כָּשֵׁר, דְּמֵידַע יָדִיעַ שֶׁהוּא שֶׁל יִשְׂרָאֵל. וְהוּא שֶׁלֹּא יִהְיוּ מְצוּיִים שָׁם עוֹבְדֵי כּוֹכָבִים הַיּוֹדְעִים לִכְתֹּב. <small>הַגָּה: וְכֵן מֻתָּר לִקְנוֹת גְּבִינוֹת הַחֲתוּמִים כְּדֶרֶךְ שֶׁיִּשְׂרָאֵל חוֹתְמִים <small><small>(מָרְדְּכַי פא''מ)</small>.</small> וְדַוְקָא מָקוֹם שֶׁאֵין לָחוּשׁ שֶׁמָּא נִשְׁאֲרוּ הַדְּפוּסִים בְּיַד עוֹבְדֵי כּוֹכָבִים וְקָבְעוּ אוֹתָם בִּגְבִינוֹתֵיהֶן <small><small>(א''ו הָאָרֹךְ)</small>.</small> וְיֵשׁ אוֹסְרִים בְּכָל זֶה, מֵאַחַר שֶׁלֹּא יָדַעְנוּ מִי כָּתְבוּ אוֹ חָתְמוּ <small><small>(מהרי''ק סוֹף שֹׁרֶשׁ ל''ג)</small> </small> וּבְדִיעֲבַד אֵין לְהַחְמִיר.</small> 

הַמַּנִּיחַ עוֹבֵד כּוֹכָבִים בְּבֵיתוֹ, וּבוֹ דְּבָרִים שֶׁאִם הֻחְלְפוּ יֵשׁ בָּהֶם אֲפִלּוּ אִסוּר תּוֹרָה, אִם הוּא יוֹצֵא וְנִכְנָס אוֹ אֲפִלּוּ שָׁהָה זְמַן רַב וְלֹא הוֹדִיעוֹ שֶׁדַּעְתּוֹ לִשְׁהוֹת, מֻתָּר, וְלֹא חַיְשִׁינָן שֶׁמָּא הֶחֱלִיף, אֲפִלּוּ אִם הוּא נֶהֱנֶה בַּחֲלִיפִין, וְהוּא שֶׁלֹּא סָגַר הַבַּיִת עָלָיו <small><small>(טוּר וְהַמְחַבֵּר ר''ס קכ''ט)</small>,</small> לְפִי שֶׁהוּא מִתְיָרֵא בְּכָל שָׁעָה לֵאמֹר: עַתָּה יָבוֹא וְיִרְאֵנִי. אֲבָל אִם הוֹדִיעוֹ שֶׁדַּעְתּוֹ לִשְׁהוֹת, אָסוּר. וְאִם אֵינוֹ נֶהֱנֶה בַּחֲלִיפִין, מֻתָּר בְּכָל עִנְיָן, דְּלֹא חַיְשִׁינָן שֶׁמָּא הֶחֱלִיף לְהַכְשִׁילוֹ, כֵּיוָן שֶׁאֵין לוֹ הֲנָאָה בַּדָּבָר. 

יִשְׂרָאֵל וְעוֹבֵד כּוֹכָבִים שֶׁשָּׁפְתוּ ב' קְדֵרוֹת זוֹ אֵצֶל זוֹ, זֶה בְּשַׂר שְׁחוּטָה וְזֶה בְּשַׂר נְבֵלָה, מֻתָּר, וְאֵין לָחוּשׁ שֶׁמָּא כְּשֶׁהֶחֱזִיר הַיִּשְׂרָאֵל פָּנָיו הֶחֱלִיף הָעוֹבֵד כּוֹכָבִים שְׁחוּטָה בִּנְבֵלָה, אֲפִלּוּ אִם שֶׁל יִשְׂרָאֵל מְשֻׁבָּח, וַאֲפִלּוּ פִּיהֶן מְגֻלֶּה, מֻתָּר, וְאֵין לָחוּשׁ שֶׁמָּא יִתְּזוּ נִיצוֹצוֹת מִזּוֹ לְזוֹ. <small>וְהוּא הַדִּין בִּשְׁנֵי דְּבָרִים צְלוּיִם זֶה אֵצֶל זֶה <small><small>(מָרְדְּכַי פא''מ)</small>.</small> אֲבָל לְכַתְּחִלָּה יֵשׁ לִזָּהֵר אֲפִלּוּ בְּב' קְדֵרוֹת <small><small>(טוּר)</small>.</small> </small> 

יֵשׁ לְהַחְמִיר שֶׁלֹּא לְהַנִּיחַ הַקְּדֵרוֹת אֵצֶל הַשְּׁפָחוֹת כְּשֶׁאֵין יִשְׂרָאֵל בַּבַּיִת; <small>הַגָּה: וְאֵינוֹ יוֹצֵא וְנִכְנָס <small><small>(תְּשׁוּבַת הָרֹא''שׁ כְּלָל י''ט)</small>.</small> וְאִם אֵרַע קִלְקוּל, שֶׁנָּתְנָה דְּבַר אִסּוּר בַּקְּדֵרָה, אֵין לְהַאֲכִילָהּ אוֹתָהּ מַאֲכָל, שֶׁלֹּא יַרְגִּילָהּ בְּכָךְ <small><small>(בֵּית יוֹסֵף בְּשֵׁם שִׁבּוֹלֵי לֶקֶט)</small>.</small> </small> 

יִשְׂרָאֵל שֶׁעָשָׂה גְּבִינוֹת בְּבֵית עוֹבֵד כּוֹכָבִים וַחֲתָמָם בְּחוֹתַם דְּפוּס שֶׁל עֵץ וְשָׁכַח הַדְּפוּס בְּבֵית הָעוֹבֵד כּוֹכָבִים, אֵין חוֹשְׁשִׁין שֶׁמָּא זִיֵּף הָעוֹבֵד כּוֹכָבִים וְחָתַם אֲחֵרִים בְּאוֹתוֹ דְּפוּס. וְכֵן אֵין לָחוּשׁ שֶׁמָּא הֶחְלִיק הָעוֹבֵד כּוֹכָבִים פְּנֵי הַגְּבִינוֹת בְּשֻׁמַּן חֲזִיר. <small>הַגָּה: וְיֵשׁ אוֹמְרִים דְּאֵין לְהַתִּיר אִם שָׁכַח הַדְּפוּס בְּבֵית עוֹבֵד כּוֹכָבִים, אֶלָּא אִם כֵּן הִנִּיחוֹ מוּנָח עַל הַגְּבִינוֹת שֶׁעָשָׂה הַיִּשְׂרָאֵל, אֲבָל אִם הִנִּיחוֹ כָּךְ וְיֵשׁ לָחוּשׁ שֶׁמָּא עָשָׂה גְּבִינוֹת קְטַנִּים וְהֶחֱלִיפָם בִּגְדוֹלִים אוֹ הַיּוֹתֵר טוֹבִים, אָסוּר <small><small>(אָרֹךְ כְּלָל מ''ז דִּין ב')</small>.</small> וּבִמְקוֹם הֶפְסֵד יֵשׁ לְהַתִּיר בְּכָל עִנְיָן.</small> 


Siman 119

הֶחָשׁוּד לֶאֱכֹל דְּבָרִים הָאֲסוּרִים, בֵּין אִם הוּא חָשׁוּד בְּאִסוּר תּוֹרָה בֵּין אִם הוּא חָשׁוּד בְּאִסוּר דְּרַבָּנָן, אֵין לִסְמֹךְ עָלָיו בָּהֶם; וְאִם נִתְאָרַח עִמּוֹ, לֹא יֹאכַל מִשֶּׁלוֹ מִדְּבָרִים שֶׁהוּא חָשׁוּד עֲלֵיהֶם. <small>הַגָּה: וְיֵשׁ אוֹמְרִים אֲפִלּוּ מִמִּי שֶׁאֵינוֹ חָשׁוּד, רַק שֶׁאֵין מַכִּירִין אוֹתוֹ שֶׁהוּא מֻחְזָק בְּכַשְׁרוּת, אָסוּר לִקְנוֹת מִמֶּנּוּ יַיִן אוֹ שְׁאָר דְּבָרִים שֶׁיֵּשׁ לָחוּשׁ לְאִסּוּר. מִיהוּ אִם נִתְאָרַח אֶצְלוֹ, אוֹכֵל עִמּוֹ <small><small>(בֵּית יוֹסֵף בְּשֵׁם הַרַמְבַּ''ם פי''א דמ''א ופ''ג דִּין כ''א)</small>.</small> </small> 

אִם אֵינוֹ חָשׁוּד לֶאֱכֹל דְּבָרִים אֲסוּרִים, אֲבָל הוּא חָשׁוּד לְמָכְרָם, מִתְאָרֵחַ אֶצְלוֹ וְאוֹכֵל עִמּוֹ. וְכֵן אִם שׁוֹלֵחַ לְבֵיתוֹ, מֻתָּר, דַּחֲזָקָה שֶׁמַּה שֶּׁהוּא אוֹכֵל מְשַׁגֵּר לוֹ. <small>עוֹבֵר עֲבֵרָה לְתֵאָבוֹן, לֹא מִקְרֵי חָשׁוּד <small><small>(בֵּית יוֹסֵף בְּשֵׁם הָרַשְׁבָּ''א)</small>.</small> </small> 

מֻתָּר לִתֵּן מִשֶּׁלוֹ לְחָשׁוּד לֶאֱכֹל דְּבָרִים הָאֲסוּרִים, כְּדֵי שֶׁיְּתַקֵּן אוֹ יְבַשֵּׁל לוֹ, וְלֹא חַיְשִׁינָן שֶׁמָּא יַחֲלִיפֶנּוּ, כֵּיוָן שֶּׁאֵינוֹ חָשׁוּד עַל הַגֶּזֶל. וְאִם נוֹתֵן לְמִי שֶׁחוֹשֵׁשׁ בְּתַקָּנָתוֹ, וְהוּא חָשׁוּד לֶאֱכֹל דְּבָרִים הָאֲסוּרִים, אָסוּר, שֶׁמָּא יִתְקַלְקֵל מַה שֶּׁנּוֹתֵן לוֹ וְיַחֲלִיפֶנּוּ בְּשֶׁלּוֹ. כֵּיצַד, הֲרֵי שֶׁנָּתַן לַחֲמוֹתוֹ הַחֲשׁוּדָה עַל הָאִסוּר, אָסוּר, שֶׁבּוֹשָׁה מֵחֲתָנָהּ וְרוֹצָה בְּתַקָּנַת בִּתָּהּ וּלְפִיכָךְ מַחְלֶפֶת לוֹ רַע בְּטוֹב. וְכֵן הַנּוֹתֵן לְפֻנְדָּקִית הַחֲשׁוּדָה, פְּעָמִים שֶׁבּוֹשָׁה מֵהָאַכְסְנַאי וּמַחְלֶפֶת לוֹ רַע בְּטוֹב. <small>וּמִכָּל מָקוֹם מֻתָּר לְהַפְקִיד אֶצְלוֹ וְשֶׁיַּחֲזִיר לוֹ הַדְּבָרִים כְּמוֹ שֶׁהִפְקִידוּ אֶצְלוֹ.</small> 

הֶחָשׁוּד לְדָבָר אֶחָד, אֵינוֹ חָשׁוּד לִדְבָרִים אֲחֵרִים, אֲבָל כָּל מַה שֶּׁצָּרִיךְ לְאוֹתוֹ דָּבָר, חָשׁוּד גַּם עָלָיו. כְּגוֹן מִי שֶׁהָיָה חָשׁוּד לִמְכֹּר חֵלֶב בִּמְקוֹם שֻׁמָּן, וְהָיָה מַרְגִּיל הַנְּעָרִים לָבוֹא לִקְנוֹת מִמֶּנּוּ בָּאֱגוֹזִים שֶׁהָיָה נוֹתֵן לָהֶם, קוֹנְסִים אוֹתוֹ שֶׁלֹּא יִמְכֹּר אֲפִלּוּ אֱגוֹזִים. 

הֶחָשׁוּד עַל אִסוּר חָמוּר, חָשׁוּד עַל הַקַּל מִמֶּנּוּ בְּעֹנֶשׁ, אֶלָּא אִם כֵּן חָמוּר בְּעֵינֵי בְּנֵי אָדָם שֶׁנִּזְהָרִים בּוֹ יוֹתֵר מִבְּחָמוּר. 

הֶחָשׁוּד עַל שְׁנֵי דְּבָרִים, וְחָזַר בּוֹ וְיָצָא מִיְּדֵי חֲשַׁד שְׁנֵיהֶם, וְאַחַר כָּךְ נֶחְשַׁד עַל אֶחָד מֵהֶם, אֲפִלּוּ הוּא הַקַּל שֶׁבִּשְׁנֵיהֶם, חוֹשְׁשִׁין שֶׁמָּא חָזַר לְסוּרוֹ בִּשְׁנֵיהֶם, וְחָשׁוּד עַל שְׁנֵיהֶם. 

מִי שֶׁהוּא מְפֻרְסָם בְּאַחַת מֵעֲבֵרוֹת שֶׁבַּתּוֹרָה, חוּץ מֵעֲבוֹדַת כּוֹכָבִים וְחִלּוּל שַׁבָּת בְּפַרְהֶסְיָא, אוֹ שֶׁאֵינוֹ מַאֲמִין בְּדִבְרֵי רַבּוֹתֵינוּ זַ''ל, נֶאֱמָן בִּשְׁאָר אִסוּרִים. וּבְשֶׁל אֲחֵרִים נֶאֱמָן, אֲפִלּוּ עַל אוֹתוֹ דָּבָר, לוֹמַר מֻתָּר הוּא. <small>הַגָּה: מִי שֶׁהוּא חָשׁוּד בְּדָבָר דְּלֹא מַשְׁמָע לְאִינְשֵׁי שֶׁהוּא עֲבֵרָה, לֹא מִקְרֵי חָשׁוּד <small><small>(רַשְׁבָּ''א סִימָן ס''ד)</small>,</small> מִיהוּ לְאוֹתוֹ דָּבָר אֵינוֹ נֶאֱמָן. מִי שֶׁנּוֹהֵג בְּאֵיזֶה דָּבָר אִסּוּר מִכֹּחַ שֶׁסּוֹבֵר שֶׁדִּינָא הוּא הָכֵי, אוֹ מִכֹּחַ חֻמְרָא שֶׁהִחְמִיר עַל עַצְמוֹ, מֻתָּר לֶאֱכֹל עִם אֲחֵרִים שֶׁנּוֹהֲגִין בּוֹ הֶתֵּר, דְּוַדַּאי לֹא יַאֲכִילוּהוּ דָּבָר שֶׁהוּא נוֹהֵג בּוֹ אִסּוּר <small><small>(הַגָּהוֹת מָרְדְּכַי פ''ק דִּיבָמוֹת וּבִנְיָמִין זְאֵב שי''ב וְר' יְרוּחָם סוֹף נָתִיב ג' בְּשֵׁם הרמ''ה)</small>.</small> </small> 

הֶחָשׁוּד עַל הַדָּבָר אֵינוֹ נֶאֱמָן עָלָיו, אֲפִלּוּ בִּשְׁבוּעָה. 

גֵּר <small><small>(מֵעוֹבְדֵי כּוֹכָבִים)</small>,</small> שֶׁחָזַר וְהֵמִיר מֵחֲמַת יִרְאָה, וְכֵן יִשְׂרָאֵל שֶׁחָטָא מֵחֲמַת יִרְאָה שֶׁלֹּא יַהַרְגוּהוּ, יִשְׂרָאֵל גָּמוּר הוּא, וּשְׁחִיטָתוֹ מֻתֶּרֶת וְאֵינוֹ אוֹסֵר יַיִן בְּמַגָּעוֹ. 

מָסוּר, שְׁחִיטָתוֹ כְּשֵׁרָה וְנֶאֱמָן עַל הָאִסוּרִים. <small>וְעַיֵּן לְעֵיל סִימָן ב' דְּיֵשׁ פּוֹסְלִים שְׁחִיטַת מָסוּר.</small> 

מוּמָר, שֶׁבְּעִיר אַחַת מַאֲמִין בָּאֱלִילִים בִּפְנֵי גּוֹיִים, וּבְעִיר אַחֶרֶת נִכְנָס בְּבֵית יִשְׂרָאֵל וְאוֹמֵר שֶׁהוּא יְהוּדִי, אֵינוֹ עוֹשֶׂה יַיִן נֶסֶךְ. 

הָאֲנוּסִים שֶׁנִּשְׁאֲרוּ בְּאַרְצוֹתָם, אִם הֵם מִתְנַהֲגִים בְּכַשְׁרוּת בֵּינָם לְבֵין עַצְמָם, וְאֵין בְּיָדָם לְהִמָּלֵט לְמָקוֹם שֶׁיּוּכְלוּ לַעֲבֹד אֶת ה', סוֹמְכִין עַל שְׁחִיטָתָן וְאֵין אוֹסְרִין יַיִן בְּמַגָּעָן. 

הַמּוֹכֵר לַחֲבֵרוֹ דָּבָר שֶׁאָסוּר בַּאֲכִילָה, אִם עַד שֶׁלֹּא אֲכָלוֹ נוֹדַע, יַחֲזִיר לוֹ מַה שֶּׁקָּנָה מִמֶּנּוּ וְהוּא יַחֲזִיר לוֹ הַדָּמִים. וְאִם מִשֶּׁאֲכָלוֹ נוֹדַע, מַה שֶּׁאָכַל אָכַל, וְהוּא יַחֲזִיר לוֹ הַדָּמִים. מְכָרוֹ הַלּוֹקֵחַ לְעוֹבֵד כּוֹכָבִים אוֹ הִשְׁלִיכוֹ לַכְּלָבִים, יְשַׁלֵּם לוֹ דְּמֵי טְרֵפָה. וְאִם הָיָה דָּבָר שֶׁאֵינוֹ אָסוּר בַּאֲכִילָה אֶלָּא מִדִּבְרֵי סוֹפְרִים, אוֹ אִם הָיוּ הַפֵּרוֹת קַיָּמִים מַחֲזִיר הַפֵּרוֹת וְנוֹטֵל דָּמָיו, וְאִם אֲכָלָם, מַה שֶּׁאָכַל אָכַל, וְאֵין הַמּוֹכֵר מַחֲזִיר לוֹ כְּלוּם. וְכָל אִסוּרֵי הֲנָאָה, אֲפִלּוּ מִדִּבְרֵי סוֹפְרִים, מַחֲזִיר הַדָּמִים, וְאֵין בּוֹ דִּין מְכִירָה כְּלָל. 

הַמּוֹכֵר בָּשָׂר, וְאַחַר כָּךְ נוֹדַע שֶׁהַבְּהֵמָה לֹא נִבְדְּקָה כַּהֹגֶן, דִּינוֹ כְּמוֹכֵר דְּבָרִים שֶׁאֲסוּרִים מִדִּבְרֵי סוֹפְרִים. <small>הַגָּה: וְאִם מָכַר לוֹ דָּבָר מִבְּהֵמָה שֶׁאִתְּרַע חֶזְקַת כַּשְׁרוּתָהּ, דְּאִתְיְלִיד בָּהּ רֵעוּתָא וְלֹא יְכוֹלִין לִבְדֹּק אִם הִיא כְּשֵׁרָה וּצְרִיכִים לְאָסְרָהּ מִסָּפֵק, אֲפִלּוּ הָכֵי הָוֵי כְּאִלּוּ הָיְתָה וַדַּאי טְרֵפָה וְצָרִיךְ לְהַחֲזִיר הַדָּמִים <small><small>(תְּשׁוּבַת ריב''ש)</small>.</small> </small> 

הַמּוֹכֵר דְּבָרִים הָאֲסוּרִים, מַעֲבִירִים אוֹתוֹ וּמְשַׁמְּתִים אוֹתוֹ; וְאֵין לוֹ תַּקָּנָה עַד שֶׁיֵּלֵךְ לְמָקוֹם שֶׁאֵין מַכִּירִין אוֹתוֹ וְיַחֲזִיר אֲבֵדָה בְּדָבָר חָשׁוּב, אוֹ יִשְׁחֹט לְעַצְמוֹ וְיוֹצִיא טְרֵפָה לְעַצְמוֹ בְּדָבָר חָשׁוּב, שֶׁוַּדַּאי עָשָׂה תְּשׁוּבָה בְּלֹא הַעֲרָמָה, כֵּיוָן שֶׁאֵינוֹ חָס עַל מָמוֹנוֹ. 

טַבָּח שֶׁמַּעֲשָׂיו מוֹכִיחִים שֶׁהָיָה רוֹצֶה לְהַכְשִׁיל הַצִּבּוּר לְהַאֲכִילָם טְרֵפוֹת, כְּגוֹן שֶׁחָתַךְ הַסְרָכוֹת, מְסַלְּקִין אוֹתוֹ; וּמִכָּל מָקוֹם פָּטוּר מִלְּשַׁלֵּם דְּמֵי הַבְּהֵמָה לַבְּעָלִים. 

טַבָּח שֶׁיָּצָאת טְרֵפָה מִתַּחַת יָדוֹ, אֵין לוֹ הִתְנַצְּלוּת לוֹמַר: שׁוֹגֵג הָיִיתִי. 

טַבָּח שֶׁיָּצְאוּ טְרֵפוֹת מִתַּחַת יָדוֹ, מֵחֲמַת שֶׁאֵינוֹ בָּקִי, יֵשׁ לוֹ תַּקָּנָה שֶׁיִּלְמַד וְיֶחְכַּם. <small>הַגָּה: וְהָא דְּצָרִיךְ לֵילֵךְ לְמָקוֹם שֶׁאֵין מַכִּירִין אוֹתוֹ וְלַעֲשׂוֹת תְּשׁוּבָה, הַיְנוּ שֶׁעָשָׂה בְּמֵזִיד אוֹ מֻחְזָק לְכָךְ, אֲבָל אִם נוּכַל לוֹמַר שֶׁבְּטָעוּת נַעֲשָׂה לוֹ, סָגֵי בְּקַבָּלַת דִּבְרֵי חֲבֵרוּת וְיַעֲשֶׂה תְּשׁוּבָה לְפִי רְאוּת עֵינֵי הַדַּיָּן <small><small>(תְּשׁוּבַת הָרֹא''שׁ וּתְשׁוּבַת הָרִיבָ''שׁ)</small>.</small> וְעַיֵּן לְעֵיל סוֹף סִימָן ס''ד.</small> 

הָאוֹמֵר לְמִי שֶׁהוּא חָשׁוּד לֶאֱכֹל גְּבִינָה שֶׁל עוֹבֵד כּוֹכָבִים: קְנֵה לִי גְּבִינָה כְּשֵׁרָה מִן הַמֻּמְחֶה, וְהָלַךְ וְהֵבִיא לוֹ וְאוֹמֵר לוֹ: כְּשֵׁרָה, מֵהַמֻּמְחֶה קָנִיתִי, אֵינוֹ נֶאֱמָן. מֵאִישׁ פְּלוֹנִי מֻמְחֶה קָנִיתִי, נֶאֱמָן. הֵבִיא לוֹ מִנְחָה בְּשֵׁם אֶחָד מֵהַמֻּמְחִין, נֶאֱמָן, שֶׁאֵינוֹ חָשׁוּד לְהַחֲלִיף. בַּמֶּה דְּבָרִים אֲמוּרִים, כְּשֶׁאֵינוֹ חָשׁוּד עַל הַגֶּזֶל, אֲבָל אִם הוּא חָשׁוּד עַל הַגֶּזֶל כ''ש שֶׁהוּא חָשׁוּד עַל הַחֲלִיפִין. <small>וְכָל זֶה אֵינוֹ נֹהַג בְּחָשׁוּד עַל אִסּוּר דְּאוֹרַיְתָא <small><small>(בֵּית יוֹסֵף)</small>.</small> </small> 

 הֶחָשׁוּד לֶאֱכֹל דְּבָרִים שֶׁאֵין הָרַבִּים רְגִילִים לְהָקֵל בָּהֶם, אַף הוּא חָשׁוּד לְהַחֲלִיף. וְיֵשׁ אוֹמְרִים שֶׁאֵין מַפְקִידִין אֶצְלוֹ דָּבָר הָאָסוּר מִן הַתּוֹרָה, אֶלָּא בִּשְׁנֵי חוֹתָמוֹת <small><small>(וע''ל סי' קי''ח ס''ח)</small>. </small> 


Siman 120

הַקּוֹנֶה מֵהָעוֹבֵד כּוֹכָבִים כְּלֵי סְעֻדָּה שֶׁל מַתֶּכֶת אוֹ שֶׁל זְכוּכִית, אוֹ כֵּלִים הַמְצֻפִּים בַּאֲבָר מִבִּפְנִים, אַף עַל פִּי שֶׁהֵם חֲדָשִׁים צָרִיךְ לְהַטְבִּילָם בְּמִקְוֶה אוֹ מַעְיָן שֶׁל אַרְבָּעִים סְאָה. <small><small>(טור בְּשֵׁם סה''מ ועב''י)</small> <small>הַגָּה: יֵשׁ אוֹמְרִים דְּכֵלִים הַמְצֻפִּים בַּאֲבָר, אֲפִלּוּ בִּפְנִים, יִטְבֹּל בְּלֹא בְּרָכָה</small> <small>(בֵּית יוֹסֵף בְּשֵׁם סְמַ''ק וְאָרֹךְ)</small>, <small>וְכֵן נוֹהֲגִין.</small> </small> 

צָרִיךְ שֶׁיְּהֵא הַכְּלִי רָפוּי בְּיָדוֹ בִּשְׁעַת טְבִילָה, שֶׁאִם מְהַדְּקוֹ בְּיָדוֹ הָוֵי חֲצִיצָה. וְאִם לִחְלַח יָדוֹ בְּמַיִם תְּחִלָּה, אֵין לָחוּשׁ. <small>וְדַוְקָא שֶׁלִּחְלַח יָדָיו בְּמֵי מִקְוֶה, אֲבָל לֹא בְּמַיִם תְּלוּשִׁים. <small><small>(כ''מ מִמָּרְדְּכַי פֶּרֶק הַשּׂוֹכֵר)</small>.</small> </small> 

יְבָרֵךְ: עַל טְבִילַת כְּלִי; וְאִם הֵם שְׁנַיִם אוֹ יוֹתֵר, מְבָרֵךְ: עַל טְבִילַת כֵּלִים. 

 טריפיד''ש שֶׁשּׁוֹפְתִים עֲלֵיהֶם קְדֵרוֹת, אֵינָם טְעוּנוֹת טְבִילָה. אֲבָל פדיליא''ש, טְעוּנוֹת טְבִילָה מִפְּנֵי שֶׁנּוֹתְנִים עֲלֵיהֶם הַמַּאֲכָל עַצְמוֹ. 

סַכִּין שֶׁל שְׁחִיטָה <small>אוֹ סַכִּין שֶׁמַּפְשִׁיטִין בּוֹ, <small><small>(אָרֹךְ)</small>,</small> </small> יֵשׁ מִי שֶׁאוֹמֵר שֶׁאֵינוֹ צָרִיךְ טְבִילָה. <small>הַגָּה: וְיֵשׁ חוֹלְקִין <small><small>(תַּשְׁבֵּ''ץ)</small>.</small> וְטוֹב לְטָבְלוֹ בְּלֹא בְּרָכָה. הַבַּרְזֵלִּים שֶׁמְּתַקְּנִים בָּהֶם הַמַּצּוֹת, אֵינָם צְרִיכִים טְבִילָה <small><small>(אָרֹךְ)</small>.</small> וְכֵן כִּסּוּי שֶׁכּוֹפִין עַל הַפַּת לֶאֱפוֹתוֹ, אֲבָל כִּסּוּי קְדֵרָה צָרִיךְ טְבִילָה <small><small>(הַגָּהוֹת אֲשֵׁרִי)</small>.</small> </small> 

כְּלִי עֵץ שֶׁיֵּשׁ לוֹ חִשּׁוּקִים שֶׁל בַּרְזֶל מִבַּחוּץ שֶׁמַּעֲמִידִין אוֹתוֹ, אֵינוֹ טָעוּן טְבִילָה. 

כּוֹס שֶׁל כֶּסֶף מְחֻבָּר בִּכְלִי עֵץ, צָרִיךְ טְבִילָה. <small>הַגָּה: וְכֵן רֵחַיִם שֶׁל פִּלְפְּלִין שֶׁבְּתוֹךְ הָעֵץ, יֵשׁ בַּרְזֶל קָבוּעַ שֶׁטּוֹחֲנִין בּוֹ צָרִיךְ טְבִילָה <small><small>(מָרְדְּכַי)</small>.</small> וְכֵן הַמַּשְׁפְּכוֹת שֶׁל בַּרְזֶל אוֹ הַבְּרָזוֹת שֶׁל בַּרְזֶל וּשְׁאָר מַתָּכוֹת, כֻּלָּן צְרִיכִים טְבִילָה <small><small>(אָרֹךְ)</small>.</small> וְדַוְקָא שֶׁעִקַּר הַכְּלִי הוּא שֶׁל מַתֶּכֶת, אֲבָל אִם עִקַּר הַכְּלִי הוּא שֶׁל עֵץ רַק שֶׁמְּעַט בַּרְזֶל קָבוּעַ בּוֹ, הוֹאִיל וְאֶפְשָׁר לְהִשְׁתַּמֵּשׁ בּוֹ בְּלֹא הַבַּרְזֶל, אֵין צָרִיךְ טְבִילָה. אֲבָל כְּלִי הַמְתֻקָּן בִּיתֵדוֹת שֶׁל בַּרְזֶל, וּבְלֹא הַיְתֵדוֹת לֹא הָיָה אֶפְשָׁר לְהִשְׁתַּמֵּשׁ בּוֹ, וְהֵם מִבִּפְנִים, צָרִיךְ טְבִילָה <small><small>(כָּךְ מַשְׁמָע מִבֵּית יוֹסֵף בְּשֵׁם הַגָּהוֹת מַיְמוֹנִי פי''ז)</small>.</small> </small> 

הַשּׁוֹאֵל אוֹ שׂוֹכֵר כְּלִי מֵהָעוֹבְדֵי כּוֹכָבִים, אֵינוֹ טָעוּן טְבִילָה. אֲבָל אִם יִשְׂרָאֵל קְנָאוֹ מֵהָעוֹבֵד כּוֹכָבִים וְהִשְׁאִילוֹ לַחֲבֵרוֹ, טָעוּן טְבִילָה, שֶׁכְּבָר נִתְחַיֵּב בְּיַד הָרִאשׁוֹן. וְיֵשׁ מִי שֶׁאוֹמֵר שֶׁאִם לֹא לְקָחוֹ הָרִאשׁוֹן לְצֹרֶךְ סְעֻדָּה, אֶלָּא לַחְתֹּךְ קְלָפִים וְכַיּוֹצֵא בוֹ, אֵין צָרִיךְ לְהַטְבִּילוֹ. <small>הַגָּה: אֲבָל הָרִאשׁוֹן אָסוּר לְהִשְׁתַּמֵּשׁ בּוֹ לְצָרְכֵי סְעֻדָּה, אֲפִלּוּ דֶּרֶךְ עֲרַאי, בְּלֹא טְבִילָה, אַף עַל פִּי שֶׁלְּקָחוֹ לְצֹרֶךְ קְלָפִים <small><small>(ד''ע ואו''ה)</small>.</small> וְכֵן אִם קְנָאוֹ יִשְׂרָאֵל הַשֵּׁנִי מִן הָרִאשׁוֹן לְצֹרֶךְ סְעֻדָּה, צָרִיךְ טְבִילָה גַּבֵּי הַשֵּׁנִי <small><small>(בַּיִת יוֹסֵף)</small>.</small> </small> 

מִשְׁכֵּן עוֹבֵד כּוֹכָבִים כְּלִי לְיִשְׂרָאֵל, אִם נִרְאֶה בְּדַעַת הָעוֹבֵד כּוֹכָבִים שֶׁרוֹצֶה לְשַׁקְּעוֹ בְּיָדוֹ, טָעוּן טְבִילָה. וְאִם לָאו, יַטְבִּילֶנּוּ בְּלא בְּרָכָה אוֹ יִקְנֶה כְּלִי אַחֵר וְיַטְבִּילֶנּוּ עִמּוֹ. <small>וְאִם לְבַסּוֹף נִשְׁתַּקַּע בְּיָדוֹ, יַחֲזֹר וְיַטְבִּילֶנּוּ בְּלֹא בְּרָכָה <small><small>(בֵּית יוֹסֵף בְּשֵׁם תְּשׁוּבָה אַשְׁכְּנַזִּית וְאָגוּר וְהוּא בִּתְשׁוּבַת מַהֲרִי''ל סִימָן מ''ט)</small>.</small> </small> 

יִשְׂרָאֵל שֶׁנָּתַן כֶּסֶף לְאֻמָּן עוֹבֵד כּוֹכָבִים לַעֲשׂוֹת לוֹ מִמֶּנּוּ כְּלִי, אֵינוֹ צָרִיךְ טְבִילָה. <small><small>(כֵּן מַשְׁמָע מִמָּרְדְּכַי)</small>. <small>הַגָּה: וְיֵשׁ חוֹלְקִין</small> <small>(טוּר בְּשֵׁם ריצב''א)</small>. <small>וְיֵשׁ לְטָבְלוֹ בְּלֹא בְּרָכָה. וְאִם מִקְצָת הַכֶּסֶף שֶׁנַּעֲשָׂה מִמֶּנּוּ הַכְּלִי, שֶׁל עוֹבֵד כּוֹכָבִים, צָרִיךְ טְבִילָה</small> <small>(מַשְׁמָע מִמָּרְדְּכַי)</small>. <small>וְכֵן אֻמָּן יִשְׂרָאֵל שֶׁעָשָׂה כְּלִי לְעוֹבֵד כּוֹכָבִים וּקְנָאוֹ מִמֶּנּוּ, יַטְבִּילֶנּוּ גַּם כֵּן בְּלֹא בְּרָכָה אִם הָעוֹבֵד כּוֹכָבִים נָתַן כָּל הַמַּתָּכוֹת</small> <small>(אָרֹךְ)</small> ; <small>אֲבָל אִם עֲשָׂאוֹ לְעַצְמוֹ רַק שֶׁקָּנָה הַמַּתָּכוֹת מִן הָעוֹבֵד כּוֹכָבִים, אוֹ שֶׁנָּתַן מִקְּצָת מַתָּכוֹת מִשֶּׁלוֹ, אֵין צָרִיךְ טְבִילָה</small> <small>(בֵּית יוֹסֵף בְּשֵׁם הַגָּהוֹת אֲשֵׁרִ''י)</small>.</small> 

יִשְׂרָאֵל שֶׁמָּכַר כְּלִי לְעוֹבֵד כּוֹכָבִים וְחָזַר וּלְקָחוֹ מִמֶּנּוּ, צָרִיךְ טְבִילָה. אֲבָל אִם מִשְׁכְּנוֹ בְּיָדוֹ וְחָזַר וּפְדָאוֹ מִמֶּנּוּ, אֵינוֹ צָרִיךְ טְבִילָה. <small>הַגָּה: יִשְׂרָאֵל וְעוֹבֵד כּוֹכָבִים שֶׁקָּנוּ כְּלִי בְּשֻׁתָּפוּת, אֵין צָרִיךְ טְבִילָה. יִשְׂרָאֵל שֶׁגָּנְבוּ אוֹ גָּזְלוּ מִמֶּנּוּ כֵּלָיו וְהֻחְזְרוּ לוֹ, אֵין צָרִיךְ טְבִילָה; אֲבָל שַׂר אוֹ מוֹשֵׁל שֶׁאָנְסוּ יִשְׂרָאֵל וְלָקְחוּ כֵּלָיו וְהֻחְזְרוּ לוֹ, צְרִיכִין טְבִילָה, דִּכְבָר נִשְׁתַּקְּעוּ בְּיַד הָעוֹבֵד כּוֹכָבִים <small><small>(אָרֹךְ)</small>.</small> </small> 

צָרִיךְ לְהַטְבִּיל יְדֵי הַכְּלִי. 

צָרִיךְ לְהַעֲבִיר הַחֲלוּדָה קֹדֶם טְבִילָה; וְאִם לֹא הֶעֱבִיר, אִם מַקְפִּיד עָלָיו, חוֹצֵץ. וְאִם שִׁפְשֵׁף וְנָתַן בַּגֶּחָלִים וְנִשְׁאַר עֲדַיִן מְעַט שֶׁל חֲלוּדָה שֶׁלֹּא יָכוֹל לַעֲבֹר עַל יְדֵי כָּךְ, הָוֵי מִעוּטוּ שֶׁאֵינוֹ מַקְפִּיד עָלָיו, וְאֵינוֹ חוֹצֵץ <small>וְעַיֵּן לְקַמָּן סִימָן ר''ב מִדִּין חֲצִיצָה.</small> 

אֵין מַאֲמִינִים קָטָן עַל טְבִילַת כֵּלִים. <small>אֲבָל אִם טְבָלוֹ לִפְנֵי גָּדוֹל, הָוֵי טְבִילָה <small><small>(ת''ה סִימָן רנ''ז)</small>.</small> </small> 

אִם הִטְבִּיל כֵּלִים עַל יְדֵי עוֹבֵד כּוֹכָבִים, עָלְתָה לָהֶם טְבִילָה. <small>אֲבָל אֵינוֹ נֶאֱמָן עַל הַטְּבִילָה <small><small>(ד''ע)</small>.</small> </small> 

אִם שָׁכַח וְלֹא הִטְבִּיל כְּלִי מֵעֶרֶב שַׁבָּת אוֹ מֵעֶרֶב יוֹם טוֹב, יִתְּנֶנּוּ לְעוֹבֵד כּוֹכָבִים בְּמַתָּנָה וְאַחַר כָּךְ יִשְׁאֲלֶנּוּ מִמֶּנּוּ וּמֻתָּר לְהִשְׁתַּמֵּשׁ בּוֹ. <small>הַגָּה: וְכֶן יַעֲשֶׂה אֲפִלּוּ בְּחֹל, בְּמָקוֹם שֶׁאֵין לוֹ מִקְוֶה <small><small>(בֵּית יוֹסֵף)</small>.</small> וְאִם עָבַר וְהִשְׁתַּמֵּשׁ בַּכְּלִי בְּלֹא טְבִילָה, לֹא נֶאֱסַר מַה שֶּׁנִּשְׁתַּמֵּשׁ בּוֹ, וְיִטְבְּלֶנּוּ עוֹד. <small><small>(טוּר וְהַפּוֹסְקִים)</small>.</small> </small> 


Siman 121

הַלּוֹקֵחַ כֵּלִים יְשָׁנִים מִן הָעוֹבְדֵי כּוֹכָבִים, כְּדֶרֶךְ שֶׁנִּשְׁתַּמֵּשׁ בָּהֶן הָעוֹבֵד כּוֹכָבִים כָּךְ הוּא הֶכְשְׁרָן. לְפִיכָךְ הַלּוֹקֵחַ כְּלֵי תַּשְׁמִישׁ יְשָׁנִים שֶׁנִּשְׁתַּמֵּשׁ בָּהֶם בְּצוֹנֵן, כְּגוֹן כּוֹסוֹת וּצְלוֹחִיּוֹת וְכַיּוֹצֵא בָהֶן, מְדִיחָן, וְצָרִיךְ לְשַׁפְשְׁפָן הֵיטֵב בְּמַיִם בִּשְׁעַת הֲדָחָה כְּדֵי לְהָסִיר וּלְמָרֵק הָאִסוּר שֶׁעַל גַּבֵּיהֶן, וְאַחַר כָּךְ שׁוֹטְפָן בְּמַיִם וּמַטְבִּילָן, וְהֵם מֻתָּרִין. <small>הַגָּה: יֵשׁ מְקוֹמוֹת שֶׁנָּהֲגוּ הֶתֵּר לָשׂוּם יַיִן בְּכֵלִים שֶׁנִּסְרֵיהֶם מְדֻבָּקִים בְּחֵלֶב, מִשּׁוּם שֶׁטֶּבַע הַיַּיִן לִבְרֹחַ מִן הַחֵלֶב, וְהַחֵלֶב נִקְרָשׁ וְעוֹמֵד בְּעַצְמוֹ וְאֵינוֹ נוֹגֵעַ כְּלָל בַּיַּיִן <small><small>(ריב''ש סִימָן קמ''ט)</small>.</small> </small> 

לָקַח מֵהֶן כֵּלִים שֶׁנִּשְׁתַּמֵּשׁ בָּהֶם בְּחַמִּין, בֵּין שֶׁהֵם שֶׁל מַתֶּכֶת אוֹ שֶׁל עֵץ אוֹ אֶבֶן, מַגְעִילָן וְאַחַר כָּךְ מַטְבִּילָן, אִם הֵם שֶׁל מַתֶּכֶת, וְהֵם מֻתָּרִים. וְאִם הִטְבִּילָן וְאַחַר כָּךְ הִגְעִילָן, מֻתָּרִים. וְיֵשׁ אוֹמְרִים שֶׁצָּרִיךְ לַחֲזֹר וּלְהַטְבִּילָן. <small>הַגָּה: דִּין כְּלֵי עֶצֶם עַיֵּן בְּהִלְכוֹת פֶּסַח סי' תנ''א. אֵין לְהַגְעִיל שׁוּם כְּלִי כָּל זְמַן שֶׁהוּא בֶּן יוֹמוֹ <small><small>(טוּר)</small>.</small> וְאֵין לְהִשְׁתַּמֵּשׁ בְּמֵי הַגְעָלָה <small><small>(אָרֹךְ)</small>.</small> כָּל מָקוֹם שֶׁצָּרִיךְ הַגְעָלָה לֹא מְהָנֵי אִם קִלְּפוּ לַכְּלִי בִּכְלֵי אֻמָּנוּת <small><small>(ת''ה סי' ק''ל וּבְמָרְדְּכַי וְהַגָּהַת ש''ד)</small>.</small> וְעַיֵּן לְעֵיל סִימָן ק''ח דִּין מַרְדֶּה שֶׁל אִסּוּר.</small> 

דִּינֵי הַגְעָלָה וְלִבּוּן הֲלֹא הֵם כְּתוּבִים בְּהִלְכוֹת פֶּסַח. 

מַחֲבַת שֶׁמְּטַגְּנִים בָּהּ, אַף עַל פִּי שֶׁלְּעִנְיַן חָמֵץ בְּפֶסַח דַּי לָהּ בְּהַגְעָלָה, לְעִנְיַן שְׁאָר אִסוּרִים צְרִיכָה לִבּוּן. 

אִם הִגְעִיל כְּלִי הַצָּרִיךְ לִבּוּן, אָסוּר לְהִשְׁתַּמֵּשׁ בּוֹ בְּחַמִּין אֲפִלּוּ שֶׁלֹּא עַל יְדֵי הָאֵשׁ. <small>הַגָּה: אֲבָל מֻתָּר לְהִשְׁתַּמֵּשׁ בּוֹ צוֹנֵן, אֲפִלּוּ לְכַתְּחִלָּה, עַל יְדֵי הֲדָחָה וְשִׁפְשׁוּף הֵיטֵב. וְכָל שֶׁכֵּן בִּכְלִי שֶׁצָּרִיךְ הַגְעָלָה. וְדַוְקָא בְּדֶרֶךְ עֲרַאי, כְּגוֹן שֶׁהוּא בְּבֵית הָעוֹבֵד כּוֹכָבִים אוֹ בְּדִיעֲבַד, אֲבָל אִם רוֹצֶה לְהִשְׁתַּמֵּשׁ בּוֹ בְּקֶבַע, יֵשׁ מַחְמִירִים וְאוֹמְרִים דַּאֲפִילוּ לְהִשְׁתַּמֵּשׁ בּוֹ צוֹנֵן צָרִיךְ הַגְעָלָה אוֹ לִבּוּן, גְּזֵרָה שֶׁמָּא יִשְׁתַּמֵּשׁ בּוֹ חַמִּין <small><small>(מָרְדְּכַי וְרוֹקֵחַ)</small>.</small> וְהָכֵי נוֹהֲגִין. וַאֲפִלּוּ כֵּלִים שֶׁתַּשְׁמִישָׁן בְּצוֹנֵן, אִם יֵשׁ לָחוּשׁ שֶׁחִמְּמוּ בּוֹ יַיִן, כְּגוֹן כְּלֵי כֶּסֶף, נוֹהֲגִין לְהַגְעִיל, וְאֵין לְשַׁנּוֹת <small><small>(אָרֹךְ בְּשֵׁם ראבי''ה)</small>.</small> וַאֲפִלּוּ תֵּבוֹת וְשֻׁלְחָנוֹת הַנִּקָּחִים מִן הָעוֹבֵד כּוֹכָבִים, נוֹהֲגִין לְהַגְעִיל שֶׁמָּא נִשְׁפְּכוּ עֲלֵיהֶם חַמִּין. וְדַוְקָא לְכַתְּחִלָּה, אֲבָל בְּדִיעֲבַד אֵין לָחוּשׁ לְכָל זֶה <small><small>(שָׁם)</small>.</small> וּכְלִי חֶרֶס שֶׁנִּשְׁתַּמְּשׁוּ בּוֹ בְּצוֹנֵן, מֵאַחַר דְּאִי אֶפְשָׁר בְּהַגְעָלָה, מִקְרֵי דִּיעֲבַד וְסָגֵי לֵיהּ בִּמְרִיקָה וּשְׁטִיפָה הֵיטֵב <small><small>(שָׁם)</small>, </small> וּמֻתָּר לִתֵּן בּוֹ אַחַר כָּךְ אֲפִלּוּ דְּבָרִים חֲרִיפִים כְּחֹמֶץ וְכַיּוֹצֵא בוֹ, וְכָל שֶׁכֵּן דְּבָרִים קָשִׁים כְּתַבְלִין וְכַיּוֹצֵא בָהֶן. וְעַיִּןִ לְעֵיל סִימָן צ''א.</small> 

כְּלֵי מַתָּכוֹת, אַף עַל פִּי שֶׁיֵּשׁ אוֹמְרִים שֶׁאִם נִשְׁתַּמֵּשׁ בּוֹ אִסוּר בְּמִקְצָתוֹ, נֶאֱסָר כֻּלּוֹ, מִשּׁוּם דְּחַם מִקְצָתוֹ, חַם כֻּלּוֹ, אֲבָל לְעִנְיַן הֶכְשְׁרוֹ לֹא עָלָה לוֹ הֶכְשֵׁר עַד שֶׁיַּכְשִׁיר כֻּלּוֹ, בֵּין לְעִנְיַן הַגְעָלָה בֵּין לְעִנְיַן לִבּוּן. <small>הַגָּה: וְדַוְקָא אִם נִשְׁתַּמֵּשׁ בְּכֻלּוֹ, אֲבָל אִם יָדוּעַ שֶׁלֹּא נִשְׁתַּמֵּשׁ רַק בִּקְצָתוֹ, כְּבוֹלְעוֹ כָּךְ פּוֹלְטוֹ. <small><small>(טוּר)</small>.</small> </small> 

סַכִּין יָשָׁן, בֵּין גָּדוֹל בֵּין קָטָן, הַנִּקָּח מֵהָעוֹבֵד כּוֹכָבִים, אִם בָּא לְהִשְׁתַּמֵּשׁ בְּצוֹנֵן, אִם אֵין בָּהּ גּוּמוֹת נוֹעֲצָהּ עֲשָׂרָה פְּעָמִים בְּקַרְקַע קָשָׁה. וְצָרִיךְ שֶׁכָּל נְעִיצָה וּנְעִיצָה תִּהְיֶה בְּקַרְקַע קָשָׁה, לְפִיכָךְ לֹא יִנְעֹץ בְּמָקוֹם שֶׁנָּעַץ נְעִיצָה אַחֶרֶת. <small><small>(טוּר בְּשֵׁם הרמ''ה)</small>.</small> וַאֲפִלּוּ לַחְתֹּךְ בּוֹ דָּבָר חָרִיף כְּמוֹ צְנוֹן, סָגֵי בְּהָכֵי. <small>וּלְהִשְׁתַּמֵּשׁ בּוֹ בִּקְבִיעוּת, לֹא גָּרַע מִשְּׁאָר כְּלִי שֶׁנּוֹהֲגִין לְהַגְעִיל אֲפִלּוּ לְצוֹנֵן <small><small>(סְבָרַת הָרַב בְּדִבְרֵי הָאָרֹךְ)</small></small> כְּמוֹ שֶׁנִּתְבָּאֵר.</small> וְאִם יֵשׁ בָּהּ גּוּמוֹת <small>(אוֹ)</small> שֶׁרוֹצֶה לַחְתֹּךְ בָּהּ חַמִּין אוֹ לִשְׁחֹט בָּהּ, מְלַבְּנָהּ אוֹ מַשְׁחִיזָהּ בְּמַשְׁחֶזֶת שֶׁל נַפָּחִים הֵיטֵב עַל פְּנֵי כֻּלָּהּ. <small>הַגָּה: וְיֵשׁ אוֹמְרִים דְּהַשְׁחָזָה מְהָנֵי רַק לַחְתֹּךְ בָּהּ צוֹנֵן, אֲבָל לֹא לְעִנְיַן חַמִּין <small><small>(בֵּית יוֹסֵף בְּשֵׁם פּוֹסְקִים)</small> ;</small> וְהָכֵי נָהוּג לְכַתְּחִלָּה. וְאִם לֹא יוּכַל לְלַבֵּן הַסַּכִּין הֵיטֵב, מִשּׁוּם הַקַּתָּא, יְלַבְּנֶנּוּ וְיַגְעִילֶנּוּ אַחַר כָּךְ <small><small>(אָרֹךְ)</small>.</small> וּמִיהוּ אִם לִבְּנוֹ וְלֹא הִגְעִילוֹ, אֲפִלּוּ יֵשׁ בּוֹ גּוּמוֹת; אוֹ אִם הִגְעִילוֹ וְלֹא לִבְּנוֹ וְאֵין בּוֹ גּוּמוֹת וְחָתַךְ בּוֹ מַאֲכָל חַם, לֹא נֶאֱסַר, אֲפִלּוּ הַסַּכִּין בֶּן יוֹמוֹ. וְאִם הִשְׁחִיזוֹ בְּמַשְׁחֶזֶת הֵיטֵב בְּכָל מָקוֹם, וּהִגְעִילוֹ אַחַר כָּךְ, מְהָנֵי אֲפִלּוּ לְכַתְּחִלָּה, כְּמוֹ לִבּוּן <small><small>(מָרְדְּכַי פ''ב דַּעֲבוֹדַת כּוֹכָבִים וְאָרֹךְ)</small>,</small> אִם יוּכַל לְנַקּוֹת הַגּוּמוֹת שֶׁבּוֹ. </small> 


Siman 122

נוֹתֵן טַעַם לִפְגָם, מֻתָּר. 

קְדֵרָה שֶׁאֵינָהּ בַּת יוֹמָא, דְּהַיְנוּ שֶׁשָּׁהֲתָה מֵעֵת לְעֵת מִשֶּׁנִּתְבַּשֵׁל בָּהּ הָאִסוּר, הָוְיָא נוֹתֵן טַעַם לִפְגָם וַאֲפִלּוּ הָכֵי אָסְרוּ חֲכָמִים לְבַשֵּׁל בָּהּ, לְכַתְּחִלָּה, גְּזֵרָה אָטוּ בַּת יוֹמָא; בֵּין שֶׁבְּלוּעָה מֵאִסוּר וּבָא לְבַשֵּׁל בָּהּ הֶתֵּר, וּבֵין שֶׁבְּלוּעָה מֵחָלָב וּבָא לְבַשֵּׁל בָּהּ בָּשָׂר, אוֹ אִפְּכָא. 

יֵשׁ אוֹמְרִים, הָא דַּחֲשִׁיבָה פְּגוּמָה כְּשֶׁאֵינָהּ בַּת יוֹמָא, דַּוְקָא שֶׁהֱדִיחָהּ יָפֶה וְסָר מִמֶּנָּהּ כָּל שַמְנוּנִית אִסוּר הַדָּבוּק בָּהּ, אֲבָל אִם לֹא הֱדִיחָהּ יָפֶה, שֶׁהָאִסוּר הוּא בְּעַיִן, אֵינוֹ נִפְגָּם בִּשְׁהִיָּה מֵעֵת לְעֵת. <small><small>(רַשְׁבָּ''א וְטוּר וְראב''ד)</small> <small>הַגָּה: וּמִכָּל מָקוֹם אִם יֵשׁ שִׁשִּׁים רַק נֶגֶד הַדָּבוּק בַּקְּדֵרָה, הַכֹּל שָׁרֵי, דְּמַה שֶּׁבַּקְּדֵרָה כְּבַר נִפְגַּם וְאֵין צָרִיךְ בִּטּוּל</small> <small>(כֵּן מַשְׁמָע לְעֵיל סִימָן צ''ה)</small>. <small>יֵשׁ אוֹמְרִים דְּבִדְבָרִים חֲרִיפִים לֹא אַמְרִינָן דִּין נוֹתֵן טַעַם לִפְגָם, כְּמוֹ שֶׁנִּתְבָּאֵר לְעֵיל סִימָן צ''ה וְצ''ו, וְלָכֵן אִם בִּשֵּׁל, בִּקְדֵרָה אִסּוּר שֶׁאֵינָהּ בַּת יוֹמָא מַאֲכָל חָרִיף, כְּגוֹן תַּבְשִׁיל שֶׁרֻבּוֹ חֹמֶץ אוֹ תַּבְלִין אוֹ שְׁאָר דְּבָרִים חֲרִיפִים, אָסוּר; אֲבָל לֹא מִחְשַׁב הַתַּבְשִׁיל חָרִיף מִשּׁוּם מְעַט תַּבְלִין שֶׁבּוֹ</small> <small>(מָרְדְּכַי פא''מ וְרַשְׁבָּ''א סי' תמ''ט)</small> <small>וְכֵן נוֹהֲגִין. וְעַיֵּן לְעֵיל סִימָן צ''ה וְצ''ו. אֲבָל אִם הָיָה הָאִסּוּר דָּבָר חָרִיף, וְאַחַר כָּךְ שָׁהָה הַקְּדֵרָה מֵעֵת לְעֵת וּבִשְּׁלוּ בּוֹ הֶתֵּר שֶׁאֵינוֹ חָרִיף, מֻתָּר, דְּאֵין הַחֲרִיפוּת הָרִאשׁוֹן מִשְׁוֵי לֵיהּ לְשֶׁבַח.</small> <small>(אָרֹךְ כְּלָל ל''ח)</small>.</small> 

קְדֵרָה הַבְּלוּעָה מִבָּשָׂר וְחָלָב, אִם קֹדֶם שֶׁעָבַר לַיְלָה אֶחָד חִמְּמוּ בָּהּ מַיִם, חָשִׁיב כְּאִלּוּ חָזַר וְנִתְבַּשֵּׁל בָּהּ הָאִסוּר, וּמוֹנִים מֵעֵת לְעֵת מִשָּׁעָה שֶׁהֻחַמּוּ הַמַּיִם, מַה שֶּׁאֵין כֵּן בִּשְׁאָר אִסוּרִים. <small><small>(טוּר סִימָן קכ''א וְסִימָן צ''ד)</small> <small>וְעַיֵּן לְעֵיל סִימָן צ''ד ס''ק כ''ב וְסִימָן ק''ג.</small> </small> 

אִסוּר מֻעָט שֶׁנִּבְלַע בִּכְלִי שֶׁדַּרְכּוֹ שֶׁלֹּא לְהִשְׁתַּמֵּשׁ בּוֹ בְּהֶתֵּר מֻעָט בִּכְדֵי שֶׁיִּתֵּן זֶה טַעַם בַּהֶתֵּר <small><small>(כְּדֵי)</small></small> שֶׁיִּשְׁתַּמְּשׁוּ בּוֹ, כְּמוֹ קְדֵרָה גְּדוֹלָה וְחָבִית וְכַיּוֹצֵא בָהֶן, הֲרֵי זֶה מֻתָּר לְהִשְׁתַּמֵּשׁ בּוֹ לְכַתְּחִלָּה, אַף עַל פִּי שֶׁהוּא בֶּן יוֹמוֹ, לְפִי שֶׁאִי אֶפְשָׁר לָבֹא לִידֵי נְתִינַת טַעַם. אֲבָל אִם הוּא כְּלִי שֶׁמִּשְׁתַּמְּשִׁין בּוֹ בְּדָבָר מֻעָט, כְּמוֹ קְעָרָה וְכַיּוֹצֵא בָהּ, אָסוּר לְהִשְׁתַּמֵּשׁ בּוֹ, שֶׁאֵין מְבַטְּלִין אִסוּר לְכַתְּחִלָּה, אֲפִלּוּ אִסוּר מֻעָט וַאֲפִלּוּ אִסוּר הַבָּלוּעַ. 

סְתָם כְּלֵי עוֹבְדֵי כּוֹכָבִים הֵם בְּחֶזְקַת שֶׁאֵינָם בְּנֵי יוֹמָן, לְפִיכָךְ אִם עָבָר וְנִשְׁתַּמֵּשׁ בָּהֶם קֹדֶם הֶכְשֵׁר, הַתַּבְשִׁיל מֻתָּר. <small>הַגָּה: אֲבָל אִם חִמֵּם מַיִם בִּכְלִי שֶׁל עוֹבֵד כּוֹכָבִים לָלוּשׁ בָּהֶן פַּת, אָסוּר לָלוּשׁ בְּאוֹתָן מַיִם, דִּלְדָבָר זֶה מִקְרֵי לְכַתְּחִלָּה הוֹאִיל וַעֲדַיִן לֹא הִתְחִיל הֲנָאָתוֹ, שֶׁלֹּא הֻחַמּוּ לִשְׁתִיָּה <small><small>(ש''ד וְהַגָּהוֹתָיו)</small>.</small> אֲבָל דָּבָר שֶׁנַּעֲשָׂה בִּשְׁבִילוֹ וְלֹא בִּשְׁבִיל דָּבָר אַחֵר, אַף עַל פִּי שֶׁהוּא שֶׁל עוֹבֵד כּוֹכָבִים וְיִשְׂרָאֵל קוֹנֶה מִמֶּנּוּ, לְכַתְּחִלָּה מֻתָּר דְּמֵאַחַר דִּכְבָר נַעֲשָׂה בְּיַד עוֹבֵד כּוֹכָבִים מִקְרֵי דִּיעֲבַד.</small> אַף עַל פִּי כֵן אָסוּר לוֹמַר לְעוֹבֵד כּוֹכָבִים: בַּשֵּׁל לִי יְרָקוֹת בִּקְדֵרָתְךָ, וְכֵן לֹא יֹאמַר לוֹ: עֲשֵׂה לִי מִרְקַחַת, שֶׁכָּל הָאוֹמֵר: בַּשֵּׁל לִי, הֲרֵי הוּא כְּאִלּוּ בִּשֵּׁל בְּיָדָיו. וְאֶפְשָׁר שֶׁעַל יְדֵי הָרַקָּחִים <small><small>(אוֹ שְׁאָר אֻמָּנִים)</small></small> מֻתָּר, שֶׁכָּל הָאֻמָּנִים מְיַחֲדִים כֵּלִים נְקִיִּים לִמְלַאכְתָּם, כְּדֵי שֶׁלֹּא יִפְגְּמוּ אֻמָּנוּתָם. וּבַעַל נֶפֶשׁ יָחוּשׁ, שֶׁדְּבָרִים אֵלּוּ מְבִיאִים לִידֵי טָהֳרָה וּנְקִיּוּת. 

כְּשֵׁם שֶׁסְתָם כְּלֵיהֶם שֶׁל עוֹבְדֵי כּוֹכָבִים אֵינָם בְּנֵי יוֹמָן, כָּךְ סְתָם כֵּלִים שֶׁלָּנוּ בְּחֶזְקַת שֶׁאֵינָן בְּנֵי יוֹמָן. 

כְּלִי שֶׁנֶּאֱסַר בִּבְלִיעַת אִסוּר וְנִתְעָרֵב בַּאֲחֵרִים וְאֵינוֹ נִכָּר, בָּטֵל בְּרֹב <small><small>(טוּר בְּשֵׁם רַשְׁבָּ''א)</small>.</small> 

יֵשׁ לִזָּהֵר מִלְּהַנִּיחַ בְּבֵית עוֹבֵד כּוֹכָבִים כְּלֵי סְעֻדָּה, דְּחַיְשִׁינָן שֶׁמָּא יִשְׁתַּמֵּשׁ בָּהֶם. <small>הַגָּה: וַאֲפִלּוּ אִם נְתָנָם לְאֻמָּן לְתַקְּנָם, צָרִיךְ לַעֲשׂוֹת בָּהֶם סִימָן <small><small>(בֵּית יוֹסֵף בְּשֵׁם א''ח)</small></small> שֶׁלֹּא יִשְׁתַּמֵּשׁ בָּהֶם הָעוֹבֵד כּוֹכָבִים. וְאִם עָבַר וְלֹא עָשָׂה, כְּשֶׁחָזַר וּלְקָחָן מִן הָעוֹבֵד כּוֹכָבִים צְרִיכִים הַגְעָלָה. וְדַוְקָא אִם שָׁהוּ קְצָת אֵצֶל הָעוֹבֵד כּוֹכָבִים, דְּהַיְנוּ כַּחֲצִי יוֹם, אֲבָל לְפִי שָׁעָה אֵין לָחוּשׁ <small><small>(מָרְדְּכַי פא''מ)</small>.</small> וְכָל זֶה כְּשֶׁרוֹצֶה לְהִשְׁתַּמֵּשׁ בּוֹ בַּיּוֹם שֶׁנְּתָנוֹ לוֹ, דְּלֵיכָּא אֶלָּא חֲדָא סְפֵקָא שֶׁמָּא נִשְׁתַּמֵּשׁ בּוֹ הָעוֹבֵד כּוֹכָבִים אוֹ לֹא, אֲבָל אִם לֹא לְקָחוֹ מִן הָעוֹבֵד כּוֹכָבִים עַד לְאַחַר זְמַן, דְּנוּכַל לוֹמַר אַף אִם נִשְׁתַּמֵּשׁ בּוֹ הָעוֹבֵד כּוֹכָבִים כְּבַר נִפְגַּם וְנִשְׁתָּהָא מֵעֵת לְעֵת; אוֹ נִשְׁתָּהָא בְּיַד יִשְׂרָאֵל לְאַחַר שֶׁלְּקָחוֹ מִן הָעוֹבֵד כּוֹכָבִים מֵעֵת לְעֵת, אַזְלִינָן לְקֻלָּא וְאֵין חוֹשְׁשִׁין בְּדִיעֲבַד <small><small>(סְבָרַת הָרַב)</small>.</small> וְאִם לְקָחוֹ מִן הָעוֹבֵד כּוֹכָבִים בְּאוֹתוֹ יוֹם שֶׁנְּתָנוֹ לוֹ, וְעָבַר וְנִשְׁתַּמֵּשׁ בּוֹ בְּלֹא הַגְעָלָה, יֵשׁ אוֹסְרִים הַמַּאֲכָל כְּמוֹ בִּכְלִי שֶׁהוּא בְּוַדַּאי בֶּן יוֹמוֹ <small><small>(אָרֹךְ)</small> ;</small> וּבִמְקוֹם צֹרֶךְ יֵשׁ לְהָקֵל בְּדִיעֲבַד, וּלְכַתְּחִלָּה יֵשׁ לִזָּהֵר בְּכָל עִנְיָן, אֲפִלּוּ בַּעֲבָדִים וּשְׁפָחוֹת הָעוֹבְדֵי כּוֹכָבִים שֶׁבְּבֵית יִשְׂרָאֵל, שֶׁלֹּא לְיַחֵד כֵּלִים שֶׁלָּנוּ אֶצְלָן, שֶׁמָּא יִשְׁתַּמְּשׁוּ בָּהֶן בִּדְבָרִים הָאֲסוּרִים <small><small>(שָׁם בְּמָרְדְּכַי)</small>.</small> וְע''ל סִימָן קל''ו.</small> 

קְעָרוֹת שֶׁשָּׁלַח יִשְׂרָאֵל לְעוֹבֵד כּוֹכָבִים עִם מַאֲכָל, וְשָׁהוּ שָׁם, אִם נִכָּר בָּהֶם הַמַּאֲכָל שֶׁשָּׁלַח הַיִּשְׂרָאֵל בְּתוֹכָהּ, מֻתָּר. וְאִם לָאו, אָסוּר אִם רְגִילִים לְהָדִיחַ הַכֵּלִים בְּחַמִּין, דְּחַיְשִׁינָן שֶׁמָּא הוּדַח עִם כְּלֵי אִסוּר. 

כְּלֵי סְעֻדָּה שֶׁבְּיַד הָעוֹבֵד כּוֹכָבִים, וּמֵסִיחַ לְפִי תֻּמּוֹ וְאוֹמֵר שֶׁחֲדָשִׁים הֵם, וְיֵרָאֶה שֶׁהוּא כְּמוֹ שֶׁהוּא אוֹמֵר, מֻתָּר לִקְנוֹתָם מִמֶּנּוּ. <small>הַגָּה: וְיֵשׁ מַחְמִירִים וְאוֹמְרִים שֶׁאֵינוֹ נֶאֱמָן, וְאֵין לִקַּח כֵּלִים מִן הָעוֹבֵד כּוֹכָבִים רַק כְּשֶׁמּוֹכֵר הַרְבֵּה כֵּלִים, וְקוֹנֶה כְּלִי בֵּין הַכֵּלִים <small><small>(רַשְׁבָּ''א בְּשֵׁם ר' יוֹנָה)</small>.</small> וְכֵן נוֹהֲגִין לְכַתְּחִלָּה, אֲבָל בִּמְקוֹם הַדְּחָק, כְּגוֹן שֶׁנִּתְאָרַח בְּבֵית עוֹבֵד כּוֹכָבִים וְאֵין לוֹ כֵּלִים, נוֹהֲגִין כַּסְּבָרָא הָרִאשׁוֹנָה, וְכֵן עִקָּר. וְעַיֵּן לְקַמָּן סִימָן קל''ז.</small> 

יֵשׁ מִי שֶׁאוֹמֵר שֶׁקְּעָרוֹת הַבָּאוֹת מֵעֵבֶר לַיָּם שְׁקַעֲרוּרוֹת יְרַקְרַקּוֹת אוֹ אֲדַמְדַּמּוֹת, אָסוּר לְהִשְׁתַּמֵּשׁ בָּהֶן לְעוֹלָם בְּחַמִּין, מִפְּנֵי שֶׁאֵינָן חֲדָשׁוֹת, שֶׁהָעוֹבְדֵי כּוֹכָבִים מִשְׁתַּמְּשִׁים בָּהֶם וְאֵינוֹ נִכָּר. 


Siman 123

סְתָם יֵינָם שֶׁל עֲמָמִים עוֹבְדֵי כּוֹכָבִים אָסוּר בַּהֲנָאָה. וְהוּא הַדִּין לְמַגָּעָם בְּיַיִן שֶׁלָּנוּ. <small>הַגָּה: מִשּׁוּם גְּזֵרַת יַיִן שֶׁנִּתְנַסֵּךְ לָאֱלִילִים. וּבַזְּמַן הַזֶּה, שֶׁאֵינוֹ שָׁכִיחַ שֶׁהָאֻמּוֹת מְנַסְּכִים לַעֲבוֹדַת כּוֹכָבִים, יֵשׁ אוֹמְרִים דְּמַגַּע עוֹבְדֵי כּוֹכָבִים בַּיַּיִן שֶׁלָּנוּ אֵינוֹ אוֹסֵר בַּהֲנָאָה, רַק בַּשְּׁתִיָּה; וְכֵן סְתָם יַיִן שֶׁלָּהֶם, אֵינוֹ אָסוּר לֵהָנוֹת מִמֶּנּוּ. וְלָכֵן מֻתָּר לִגְבּוֹת בְּחוֹבוֹ מִן הָעוֹבְדֵי כּוֹכָבִים סְתָם יֵינָם, מִפְּנֵי דְּהָוֵי כְּמַצִּיל מִיָּדָם <small><small>(טוּר בְּשֵׁם רַשְׁבָּ''ם וְהָרֹא''שׁ וּמָרְדְּכַי)</small>.</small> וְהוּא הַדִּין בִּשְׁאָר הֶפְסֵד, כְּגוֹן אִם עָבַר וְקָנָה אוֹ מָכַר, אֲבָל לְכַתְּחִלָּה אָסוּר לִקְנוֹתוֹ וּלְמָכְרוֹ כְּדֵי לְהִשְׂתַּכֵּר בּוֹ <small><small>(הַגָּהוֹת מַיְמוֹנִי פ''ח דְּמַאֲכָלוֹת אֲסוּרוֹת וְהג''א וּמהר''מ פַּדוֹוָאה סי' מ''ו)</small>.</small> וְיֵשׁ מְקִלִּין גַּם בָּזֶה, וְטוֹב לְהַחְמִיר. וְע''ל סִימָן קל''ב <small><small>(שָׁם בְּשֵׁם סְמַ''ג וְאָגוּר בְּשֵׁם הַגְּאוֹנִים)</small>.</small> </small>  
אָסוּר לַעֲשׂוֹת מֶרְחָץ מִסְתָם יֵינָם לְחוֹלֶה שֶׁאֵין בּוֹ סַכָּנָה <small>וְעַיֵּן לְקַמָּן סוֹף סִימָן קנ''ה.</small>  
יַיִן מְבֻשָּׁל שֶׁלָּנוּ שֶׁנָּגַע בּוֹ הָעוֹבֵד כּוֹכָבִים, מֻתָּר. וּמֵאֵימָתַי נִקְרָא מְבֻשָּׁל, מִשֶּׁהִרְתִּיחַ עַל גַּבֵּי הָאֵשׁ.  
יַיִן שֶׁמְּעָרְבִין בּוֹ דְּבַשׁ וּפִלְפְּלִין, אִם נִשְׁתַּנָּה טַעֲמוֹ מֵחֲמָתָם אֵינוֹ נֶאֱסָר בְּמַגַּע עוֹבְדֵי כּוֹכָבִים. <small>וְהוּא הַדִּין בִּדְבַשׁ לְחוּד אוֹ פִּלְפְּלִין לְחוּד <small><small>(בֵּית יוֹסֵף בְּשֵׁם תְּשׁוּבַת רַשְׁבָּ''א)</small>.</small> </small>  
תַּבְשִׁיל שֶׁיֵּשׁ בּוֹ יַיִן וְנָגַע בּוֹ הָעוֹבֵד כּוֹכָבִים, אֲפִלּוּ קֹדֶם שֶׁהִרְתִּיחַ, אֵין בּוֹ מִשּׁוּם יַיִן נֶסֶךְ. <small>הַגָּה: וְדַוְקָא תַּבְשִׁיל שֶׁאֵין הַיַּיִן נִכָּר בּוֹ בָּעַיִן, אֲבָל בְּשֻׁמָּן וְחַרְדָּל שֶׁנָּתְנוּ בּוֹ יַיִן וְהוּא בְּעַיִן צָף לְמַעְלָה, הָוֵי בּוֹ מִשּׁוּם יַיִן נֶסֶךְ <small><small>(תּוֹסָפוֹת בְּשֵׁם ריצב''א)</small>.</small> וְנִרְאֶה דַּוְקָא אִם לֹא נִשְׁתַּנָּה טַעֲמוֹ מֵחֲמַת דָּבָר הַמְעֹרָב בּוֹ <small><small>(ד''ע)</small>.</small> וְאִם נִתְעָרֵב בְּיַיִן מְבֻשָּׁל, אִם יֵשׁ בּוֹ דְּבַשׁ לְכֻלֵּי עָלְמָא שָׁרֵי, דְּהָא לֹא גָּרַע מֵאִלּוּ הָיָה דְּבַשׁ לְחוּד <small><small>(הג''א פא''מ וד''ע)</small>.</small> וְאִם אֵין בּוֹ דְּבַשׁ, יֵשׁ אוֹמְרִים דִּמְשַׁעֲרִין כְּאִלּוּ הָיָה הַמְבֻשָּׁל מַיִם, <small><small>(בֵּית יוֹסֵף בְּשֵׁם רַשְׁבֵּ''ץ וְהג''א שָׁם)</small></small> וְיֵשׁ אוֹמְרִים דְּאִם הַמְבֻשָּׁל רֹב, אֵין בּוֹ מִשּׁוּם מַגַּע עוֹבְדֵי כּוֹכָבִים <small><small>(בֵּית יוֹסֵף בְּשֵׁם גְּדוֹלֵי הַדּוֹר)</small>.</small> וְיַיִן שֶׁנִּקְרַשׁ, אֵין בּוֹ מִשּׁוּם מַגַּע עוֹבְדֵי כּוֹכָבִים <small><small>(חִדּוּשֵׁי אֲגֻדָּה)</small>,</small> וְכָל שֶׁכֵּן אִם נָגַע בְּחֶרֶס הַבָּלוּעַ מִיַּיִן <small><small>(הַגָּהוֹת אֲשֵׁרִי)</small>.</small> </small>  
חֹמֶץ שֶׁמְּבַעְבֵּעַ כְּשֶׁמַּשְׁלִיכִין אוֹתוֹ עַל הָאָרֶץ, אֵינוֹ נֶאֱסָר בְּמַגַּע עוֹבְדֵי כּוֹכָבִים <small><small>(רַשְׁבָּ''א וְר' יְרוּחָם וּמָרְדְּכַי)</small>.</small>  
אִם נִמְצָא חָבִית יַיִן שֶׁנִּתְחַמֵּץ עַד שֶׁמְּבַעְבֵּעַ כְּשֶׁמַּשְׁלִיכִין אוֹתוֹ עַל הָאָרֶץ, וְתוֹךְ שְׁלֹשָׁה יָמִים לְמַפְרֵעַ נָגַע בּוֹ הָעוֹבֵד כּוֹכָבִים, אֵין לָחוּשׁ לְמַגָּעוֹ <small><small>(נִמּוּקֵי יוֹסֵף פֶּרֶק הַמּוֹכֵר פֵּרוֹת)</small>.</small>  
מֵי הַבֹּסֶר נֶאֱסָרִים בְּמַגַּע עוֹבֵד כּוֹכָבִים. <small>הַגָּה: יַיִן מָזוּג, כָּל זְמַן שֶׁיֵּשׁ בּוֹ טַעַם יַיִן, אָסוּר <small><small>(טוּר)</small>.</small> וְיֵשׁ מַתִּירִין בְּשִׁשָּׁה חֲלָקִים מַיִם <small><small>(בֵּית יוֹסֵף בְּשֵׁם הָרַשְׁבָּ''א)</small>,</small> כְּמוֹ שֶׁיִּתְבָּאֵר סִימָן קל''ד.</small>  
מַיִם שֶׁנּוֹתְנִים עַל הַחַרְצַנִּים שֶׁלָּנוּ שֶׁנִּדְרְכוּ בְּרֶגֶל וְלֹא נֶעֶצְרוּ בְּגַלְגַּל וְקוֹרָה, פַּעַם רִאשׁוֹן וְשֵׁנִי אָסוּר, אֲפִלּוּ לֹא מָצָא כְּדֵי מִדָּתוֹ. וְאִם נֶעֶצְרוּ בְּגַלְגַּל, אֵין בָּהֶם מִשּׁוּם יַיִן נֶסֶךְ, אֶלָּא אִם כֵּן נָתַן ג' מִדּוֹת מַיִם וּמָצָא ד'. וְיֵשׁ מִי שֶׁאוֹמֵר שֶׁאֵין לְהַתִּיר מַגַּע עוֹבְדֵי כּוֹכָבִים בְּשׁוּם תֶּמֶד <small><small>(פי' מַיִם שֶׁנּוֹתְנִים עַל הַחַרְצַנִּים וְהַזַּגִּין וְקוֹבֶלֶת טַעַם הַיַּיִן)</small>,</small> כָּל שֶׁהוּא מְשֻׁבָּח לִשְׁתִיָּה, מִשּׁוּם דְּמַחֲלִיף בְּיַיִן גָּמוּר.  
יֵשׁ לְהִזָּהֵר מִלְּהוֹצִיא הַחַרְצַנִּים וְהַזַּגִּים מֵהַגִּתּוֹת עַל יְדֵי עוֹבְדֵי כּוֹכָבִים אוֹ יִשְׁמְעֵאלִים, אֲפִלּוּ אַחַר שֶׁהוֹצִיאוּ מֵהֶם יַיִן רִאשׁוֹן וְשֵׁנִי.  
שְׁמָרִים שֶׁלָּנוּ שֶׁתְּמָדָן וְלֹא מָצָא אֶלָּא כְּדֵי מִדָּתָן, פַּעַם רִאשׁוֹן אָסוּר אִם נָגַע בָּהֶם הָעוֹבֵד כּוֹכָבִים, וּפַעַם שֵׁנִי מֻתָּר. אֲבָל שְׁמָרִים שֶׁל עוֹבְדֵי כּוֹכָבִים, לְעוֹלָם אֲסוּרִים אֲפִלּוּ לֹא מָצָא אֶלָּא כְּדֵי מִדָּתָן, אֲפִלּוּ תְּמָדָן כַּמָּה פְּעָמִים. <small>יֵין צִמּוּקִים, פִּי' שֶׁנָּתַן מַיִם עַל עֲנָבִים יְבֵשִׁים, הֲרֵי זֶה כְּיַיִן, וּמִתְנַסֵּךְ <small><small>(בְּאָרֹךְ סוֹף כְּלָל כ''ב וּתְשׁוּבַת ר''ל ב''ח סִימָן מ''א)</small>.</small> </small>  
חָבִית שֶׁפִּנָּה שְׁמָרָיו וְשִׁכְשְׁכָן בְּמַיִם, אֵין לָחוּשׁ אַחַר כָּךְ לְשׁוּם מַגָּע, לְפִי שֶׁהַיַּיִן בָּטֵל בַּמַּיִם שֶׁשִּׁכְשֵׁךְ בָּהֶם.  
חֲרָסִים שֶׁבָּלְעוּ יַיִן שֶׁל עוֹבְדֵי כּוֹכָבִים הַרְבֵּה, עַד שֶׁכְּשֶׁשּׁוֹרִין אוֹתָם בְּמַיִם פּוֹלְטִים יֵינָם, אֲסוּרִים בַּהֲנָאָה.  
הַחַרְצַנִּים וְהַזַּגִּים שֶׁל עוֹבְדֵי כּוֹכָבִים, וְכֵן שִׁמְרֵי יַיִן שֶׁלָּהֶם, תּוֹךְ י''ב חֹדֶשׁ אֲסוּרִים בַּהֲנָאָה, וּלְאַחַר שְׁנֵים עָשָׂר חֹדֶשׁ מֻתָּרִים אֲפִלּוּ בַּאֲכִילָה. וְה''מ כְּשֶׁתְּמָדָן בְּמַיִם בִּתְחִלָּה, אֲבָל אִם לֹא תְּמָדָן, אֲסוּרִים לְעוֹלָם אֲפִלּוּ יִבְּשָׁם בְּתַנּוּר. <small>הַגָּה: וְזֶה לֹא מַיְרֵי אֶלָּא בְּחַרְצַנִּים שֶׁהָיוּ עַל יַּיִן נֶסֶךְ, אֲבָל אִם שָׁלַה הַחַרְצַנִּים מִן הַגַּת קֹדֶם שֶׁהִמְשִׁיךְ הַיַּיִן, כְּמוֹ שֶׁיִּתְבָּאֵר, אֵינָן אֲסוּרִין <small><small>(בֵּית יוֹסֵף בְּשֵׁם הָרִי''ף וְהָרַשְׁבָּ''א)</small>.</small> וְכֵן אֵלּוּ שֶׁדּוֹרְכִים הָעֲנָבִים בְּחָבִית, אַף עַל פִּי שֶׁהַיַּיִן צָף עֲלֵיהֶם לְמַעְלָה, מֻתָּרִים <small><small>(כָּל בּוֹ)</small>.</small> </small>  
הַמַּחְמִיץ בְּשִׁמְרֵי יַיִן שֶׁל עוֹבְדֵי כּוֹכָבִים תּוֹךְ זְמַן אִסוּרָם, כָּל הָעִסָה אֲסוּרָה בַּהֲנָאָה. <small>וְאִם דֶּרֶךְ הָעוֹבְדֵי כּוֹכָבִים לְחַמֵּץ בָּהֶם אִם מֻתָּר לִקְנוֹת מֵהֶם, עַיֵּן לְעֵיל סִי' קי''ד.</small>  
יֵשׁ מִי שֶׁאוֹמֵר שֶׁתַּמְצִית יַיִן הַנִּקְרָשׁ עַל דָּפְנֵי הֶחָבִית וְהַקַּנְקַנִּים נָהֲגוּ בּוֹ הֶתֵּר, שֶׁמִּשְׁתַּמְּשִׁין בִּכְלֵי עוֹבְדֵי כּוֹכָבִים לְאַחַר י''ב חֹדֶשׁ אוֹ לְאַחַר מִלּוּי וְעֵרוּי וְאֵין מַקְלִיפִים הַתַּמְצִית הַנִּקְרָשׁ עָלָיו, שֶׁכֵּיוָן שֶׁנִּתְיַבֵּשׁ כָּל כָּךְ כְּבַר כָּלָה כָּל לַחְלוּחִית יַיִן שֶׁבּוֹ וּכְעָפָר בְּעָלְמָא הוּא.  
מֵאֵימָתַי נִקְרָא יַיִן לֵאָסֵר בְּמַגַּע עוֹבְדֵי כּוֹכָבִים, מִשֶּׁהִתְחִיל לִמָּשֵׁךְ, דְּהַיְנוּ מִשֶּׁנִּמְשַׁךְ עַל הַגַּת בְּעַצְמוֹ, כִּי הַגַּת הוּא מִדְרוֹן. וְאִם פִּנָּה הַחַרְצַנִּים וְהַזַּגִּים וְהַיַּיִן לְבַדּוֹ נִמְשַׁךְ מִצַּד הָעֶלְיוֹן לַצַּד הַתַּחְתּוֹן, וְנִשְׁאַר הַיַּיִן לְבַדּוֹ עוֹמֵד, נִקְרָא הַמְשָׁכָה, וְנֶאֱסָר כָּל מַה שֶּׁבַּגַּת, אֲפִלּוּ לֹא נָגַע אֶלָּא בַּחַרְצַנִּים וּבַזַּגִּים, אִם יֵשׁ בָּהֶם טוֹפֵחַ עַל מְנַת לְהַטְפִּיחַ. אֲבָל כָּל זְמַן שֶׁלֹּא הִבְדִּיל הַיַּיִן <small>עַד שׁוּלֵי הַגַּת <small><small>(בֵּית יוֹסֵף בְּשֵׁם תּוֹסָפוֹת וְהָרֹא''שׁ וּמָרְדְּכַי)</small></small> </small> מִן הַחַרְצַנִּים וְהַזַּגִּים, לֹא הָוֵי הַמְשָׁכָה.  
אִם מִלֵּא מֵהַגַּת כּוֹס יַיִן וְכִוֵּן לִשְׁלוֹתוֹ <small><small>(פי' לַהֲסִירוֹ מֵעִנְיַן שַׁל נַעַלְךָ)</small> <small>(יְהוֹשֻׁעַ ה, ט''ו)</small></small> מֵהַחַרְצַנִּים וְהַזַּגִּים, הָוֵי הַמְשָׁכָה. וְכֵן אִם נָתַן סַל לְתוֹךְ הַגַּת אוֹ גִּיגִית דְּרוּכָה, נִקְרָא הַמְשָׁכָה <small><small>(סה''ת וּסְמַ''ג)</small>,</small> כֵּיוָן שֶׁהַיַּיִן צָלוּל נִכְנָס לְתוֹךְ הַסַל וְנִבְדָּל מֵהַחַרְצַנִּים וְהַזַּגִּים. אֲבָל אִם לָקַח הַחַרְצַנִּים עִם הַיַּיִן, לֹא הָוֵי הַמְשָׁכָה. וַאֲפִלּוּ אִם לְקָחָן עוֹבֵד כּוֹכָבִים בְּיַחַד, מֻתָּר לְהַחֲזִיר הַמֹּתָּר.  
גִּיגִית מְלֵאָה עֲנָבִים דְּרוּכִים עוֹמֶדֶת בְּבֵית הָעוֹבֵד כּוֹכָבִים, יֵשׁ לֶאֱסֹר שֶׁמָּא הִמְשִׁיךְ מִמֶּנָּהּ.  
גַּת שֶׁהִיא סְתוּמָה וּמְלֵאָה, דְּלֹא שַׁיָּךְ בָּהּ הַמְשָׁכָה, וְיָרַד מִמֶּנָּהּ יַיִן וְחַרְצַנִּים בְּיַחַד לְתוֹךְ סַל שֶׁלִּפְנֵי הַגַּת שֶׁהַיַּיִן מִסְתַּנֵּן בּוֹ, אֵין עַל מַה שֶּׁבַּגַת תּוֹרַת יַיִן, אֶלָּא עַל מַה שֶּׁבַּסַל בִּלְבַד, וְאִם נָגַע עוֹבֵד כּוֹכָבִים בַּסַל, נֶאֱסַר. וְאִם הֶחֱזִירוֹ לַגַּת, נֶאֱסַר מַה שֶׁבַּגַּת מִשּׁוּם תַּעֲרֹבֶת יַיִן שֶׁבַּסַל שֶׁנִּתְעָרֵב בּוֹ. וְאִם יֵשׁ בַּחַרְצַנִּים וְזַגִּים שֶׁבַּגַּת ס' כְּנֶגֶד יַיִן שֶׁנָּפַל בּוֹ מֵהַסַל, מֻתָּר.  
אֵין דּוֹרְכִין עִם הָעוֹבֵד כּוֹכָבִים בַּגַת <small>אוֹ גִּיגִית <small><small>(מָרְדְּכַי וְתוֹסָפוֹת פ' ר''י ומהרי''ק שֹׁרֶשׁ ל''ב)</small>,</small> </small> שֶׁמָּא יִגַּע בְּיָדַיִם וִינַסֵךְ, וַאֲפִלּוּ הָיָה כָּפוּת. <small>הַגָּה: וְאִם דָּרַךְ כָּל מַה שֶּׁנִּמְשַׁךְ מִכֹּחוֹ וְיָצָא לַחוּץ, נֶאֱסַר <small><small>(ב''י)</small></small> וְע''ל סִימָן קכ''ד. וְהָא דְּאֵין דּוֹרְכִים עִם הָעוֹבְדֵי כּוֹכָבִים, הַיְנוּ בְּגִיגִית אוֹ בְּגַת שֶׁדֶּרֶךְ לְהַמְשִׁיךְ מִשָּׁם הַיַּיִן, וְגָזְרִינָן קֹדֶם הַמְשָׁכָה אָטוּ לְאַחַר הַמְשָׁכָה. אֲבָל בָּעֲרֵבָה, שֶׁאֵין דֶּרֶךְ לִמְשֹׁךְ מִשָּׁם, מֻתָּר לִדְרֹךְ עִמּוֹ. וְכֵן לִקְנוֹת מִמֶּנּוּ עֲנָבִים דְּרוּכוֹת בַּעֲרֵבָה, הוֹאִיל וְאֵין דֶּרֶךְ לִמְשֹׁךְ בַּעֲרֵבוֹת. <small><small>(מהרי''ק שֹׁרֶשׁ ל''ב וְעס''ק מ''ו)</small>.</small> </small>  
עוֹבֵד כּוֹכָבִים שֶׁדָּרַךְ הַיַּיִן וְלֹא נָגַע בּוֹ, וַהֲרֵי יִשְׂרָאֵל עוֹמֵד עַל גַּבּוֹ וְיִשְׂרָאֵל הוּא שֶׁכִּנְּסוֹ בְּחָבִית, הֲרֵי זֶה אָסוּר בִּשְׁתִיָּה.  
אִם חָבִית שֶׁל יַיִן נֶסֶךְ מֻנַּחַת עִם חָבִיּוֹת כְּשֵׁרוֹת, צָרִיךְ לַעֲשׂוֹת לָהּ הֶכֵּר.  
אגוא''ה ארדיינט''י שֶׁל עוֹבְדֵי כּוֹכָבִים, אָסוּר בַּהֲנָאָה כְּיַיִן עַצְמוֹ. <small>הַגָּה: וּפֵרוּשׁ דְּבָרָיו: יַיִן שָׂרוּף שֶׁעוֹשִׂין מִיַּיִן נֶסֶךְ, אַף עַל פִּי שֶׁאֵינוֹ רַק זֵעָה מִן הַנֶּסֶךְ, הֲרֵי הוּא כְּאִסּוּר עַצְמוֹ <small><small>(ריב''ש סִימָן רצ''ה)</small>.</small> </small>  
מֻתָּר לִקַּח מֵהָעוֹבֵד כּוֹכָבִים קוליינדר''י קונפיט''י, אַף עַל פִּי שֶׁנּוֹתְנִין הקוליינדר''י בְּחֹמֶץ. <small>מִשּׁוּם דְּהָוֵי נְתִינַת טַעַם לִפְגָם. וְעַיֵּן לְקַמָּן סוֹף סִימָן קל''ד.</small>  
 דְּבַשׁ שֶׁל יִשְׁמְעֵאלִים, אָסוּר. <small>הַגָּה: מִי שֶׁשָּׁתָה יַיִן נֶסֶךְ בְּשׁוֹגֵג, יֵשׁ אוֹמְרִים שֶׁיִּתְעַנֶּה ה' יָמִים נֶגֶד ה' פְּעָמִים גֶּפֶן שֶׁבַּחֻמָּשׁ <small><small>(ר''ל לְבַד מִשְׁנֵה תּוֹרָה)</small>,</small> וּתְכַפֵּר לוֹ <small><small>(תְּשׁוּבַת הָרֹא''שׁ)</small>.</small> </small>  

Siman 124

תִּינוֹק גּוֹי שֶׁאֵינוֹ מַזְכִּיר עֲבוֹדַת כּוֹכָבִים וּמְשַׁמְּשֶׁיהָ, אֵינוֹ אוֹסֵר יַיִן בְּמַגָּעוֹ, אֶלָּא בִּשְׁתִיָּה. 

גֵּר תּוֹשָׁב, דְּהַיְנוּ שֶׁקִּבֵּל עָלָיו שֶׁבַע מִצְווֹת, וְכֵן גֵּר שֶׁמָּל וְלֹא טָבַל, מַגָּעָן אוֹסֵר בִּשְׁתִיָּה. <small>הַגָּה: וְכָל זְמַן שֶׁלֹּא טָבַל כָּרָאוּי, מִקְרֵי לֹא טָבַל <small><small>(ר''ן פ' הַשּׂוֹכֵר וְהַגָּהוֹת מָרְדְּכַי דִּיבָמוֹת פֶּרֶק הַחוֹלֵץ)</small>.</small> וְיֵשׁ מְקִלִּין אֲפִלּוּ בְּמַגַּע גֵּר תּוֹשָׁב <small><small>(טוּר בְּשֵׁם הָרֹא''שׁ וְתוס' וּמָרְדְּכַי)</small>,</small> אֲבָל יַיִן שֶׁלּוֹ וַדַּאי אָסוּר <small><small>(בֵּית יוֹסֵף)</small>.</small> </small> 

הַלּוֹקֵחַ עֲבָדִים מֵהַגּוֹיִים וּמָלוּ וְטָבְלוּ מִיָּד, אֵין מְנַסְכִין; וְיַיִן שֶׁנָּגְעוּ בּוֹ, מֻתָּר בִּשְׁתִיָּה, וְאַף עַל פִּי שֶׁעֲדַיִן לֹא נָהֲגוּ בְּדָתֵי יִשְׂרָאֵל וְלֹא פָּסְקוּ שְׁמוֹת אֱלִילִים מִפִּיהֶם. 

בְּנֵי הַשְּׁפָחוֹת הַגּוֹיּוֹת שֶׁנּוֹלְדוּ בִּרְשׁוּת יִשְׂרָאֵל, וּמָלוּ וַעֲדַיִן לֹא טָבְלוּ, הַגְּדוֹלִים אוֹסְרִים הַיַּיִן בִּשְׁתִיָּה בְּמַגָּעָן; אֲבָל מַגַּע הַקְּטַנִּים, מֻתָּר אֲפִלּוּ בִּשְׁתִיָּה, כֵּיוָן שֶׁמָּלוּ, אַף עַל פִּי שֶׁעֲדַיִן לֹא טָבְלוּ. 

אִם הַשִּׁפְחָה טָבְלָה לְשָׁם עַבְדוּת, יֵשׁ מִי שֶׁאוֹמֵר שֶׁאֵין בְּנָהּ עוֹשֶׂה יַיִן נֶסֶךְ, אֲפִלּוּ עָבַר רַבּוֹ וְלֹא מָל אוֹתוֹ, בֵּין גָּדוֹל בֵּין קָטָן. 

כָּל גּוֹי שֶׁאֵינוֹ עוֹבֵד אֱלִילִים, יֵינוֹ אָסוּר בִּשְׁתִיָּה וּמֻתָּר בַּהֲנָאָה; וּמַגָּעָן בַּיַּיִן שֶׁלָּנוּ, שָׁוֶה לְיֵינָם, שֶׁאָסוּר בִּשְׁתִיָּה. 

יֵשׁ מִי שֶׁאוֹמֵר שֶׁכָּל מָקוֹם שֶׁאָמְרוּ בַּיַּיִן שֶׁלָּנוּ שֶׁהוּא מֻתָּר בַּהֲנָאָה וְאָסוּר בִּשְׁתִיָּה, מִפְּנֵי צַד נְגִיעָה שֶׁנָּגַע בּוֹ הַגּוֹי כְּשֶׁהָיָה הַגּוֹי עוֹבֵד אֱלִילִים; אֲבָל אִם הָיָה אִסוּרוֹ בִּגְלַל גּוֹי שֶׁאֵינוֹ עוֹבֵד אֱלִילִים שֶׁנָּגַע בַּיַּיִן שֶׁלָּנוּ שֶׁלֹּא בְּכַוָּנָה, אוֹ שֶׁטָּפַח עַל פִּי הֶחָבִית, הֲרֵי זֶה מֻתָּר בִּשְׁתִיָּה, וְכֵן כָּל כַּיּוֹצֵא בָּזֶה. 

מָשׁוּךְ בְּעָרְלָתוֹ אֵינוֹ עוֹשֶׂה יַיִן נֶסֶךְ. וּמוּמָר, אַף עַל פִּי שֶׁהוּא מָהוּל, עוֹשֶׂה יַיִן נֶסֶךְ בְּמַגָּעוֹ; וְנֶאֱמָן לוֹמַר שֶׁשָּׁב בִּתְשׁוּבָה. 

הָאֲנוּסִים, אֲפִלּוּ הַטּוֹבִים שֶׁבָּהֶם אֵינָם יְכוֹלִים לִזָּהֵר מִמַּגַּע גּוֹי, וְכֵיוָן שֶׁהֵם חֲשׁוּדִים עָלָיו אֵינָן נֶאֱמָנִים עַל שֶׁלָּהֶם, אֲפִלּוּ בִּשְׁבוּעָה, אֲבָל נֶאֱמָנִים עַל שֶׁל אֲחֵרִים. <small>הַגָּה: וְאֵין אוֹסְרִין יַיִן בְּמַגָּעָן. וְדַוְקָא אוֹתָם שֶׁדָּרִים עֲדַיִן בֵּין הַגּוֹיִים וְעוֹשִׂין עֲבֵרוֹת בְּפַרְהֶסְיָא מִפְּנֵי אֹנֶס, רַק בְּצִנְעָא נִזְהָרִים, וְאֶפְשָׁר לָהֶם לִבְרֹחַ עַל נַפְשָׁם, רַק שֶׁמַּמְתִּינִים מִשּׁוּם מָמוֹן אוֹ כַּיּוֹצֵא בוֹ, אֲבָל אִם עוֹבְרִין גַּם בְּצִנְעָה עַל עֲבֵרוֹת, אַף עַל פִּי שֶׁעָשׂוּ מִתְּחִלָּה בְּאֹנֶס, הֲרֵי הֵם כְּגּוֹיִים. <small><small>(ריב''ש סי' ד')</small>.</small> </small> 

מַגַּע גּוֹי לֶאֱסֹר בַּהֲנָאָה צָרִיךְ שְׁלֹשָׁה תְּנָאִים: אֶחָד, שֶׁיִּתְכַּוֵּן לִגֹּעַ, לַאֲפוּקֵי תִּינוֹק שֶׁנָּגַע דְּלָאו בַּר כַּוָּנָה הוּא, וְכֵן לַאֲפוּקֵי נָפַל לְבוֹר וְעָלָה מֵת; שֵׁנִי, שֶׁיֵּדַע שֶׁהוּא יַיִן; וּשְׁלִישִׁי, שֶׁלֹּא יְהֵא עוֹסֵק בְּדָבָר אַחֵר. 

כֵּיצַד הִיא הַנְּגִיעָה שֶׁאוֹסֵר בָּהּ הַגּוֹי הַיַּיִן בַּהֲנָאָה, שֶׁיִּגַּע בְּיָדוֹ אוֹ בְּרַגְלוֹ <small>וְיֵשׁ אוֹמְרִים דְּאִם נָגַע בְּרַגְלוֹ אֵינוֹ אוֹסֵר בַּהֲנָאָה, דְּאֵין דֶּרֶךְ נָסוּךְ בְּכָךְ <small><small>(בֵּית יוֹסֵף)</small></small> </small> אוֹ בְּדָבָר אַחֵר <small>שֶׁבְּיָדוֹ,</small> וִישַׁכְשֵׁךְ, אֲפִלּוּ בְּפִיו, כְּגוֹן שֶׁשָּׁתָה מִמֶּנּוּ אוֹ שֶׁמָּצַץ בְּמֵינֶקֶת בְּחָבִית וְהֶעֱלָהוּ לְפִיו, כָּל הַיַּיִן אָסוּר בַּהֲנָאָה. מִכָּל מָקוֹם כְּלִי שֶׁיֵּשׁ לוֹ חוֹטְמִין, כְּמוֹ שֶׁיֵּשׁ לַכְּלִי שֶׁנּוֹטְלִים מִמֶּנּוּ לַיָּדַיִם, וְיֵשׁ בּוֹ יַיִן, יָכוֹל יִשְׂרָאֵל לִמְצֹץ מֵחֹטֶם זֶה וְעוֹבֵד כּוֹכָבִים מֵחֹטֶם זֶה, כְּאֶחָד, וּבִלְבַד שֶׁיִּפְסֹק הַיִּשְׂרָאֵל קֹדֶם שֶׁיִּפְסֹק הַגּוֹי. <small>אִם נָגַע בָּרְתִיחָה שֶׁעַל הַיַּיִן, הָוֵי כְּנוֹגֵעַ בַּיַּיִן עַצְמוֹ <small><small>(מָרְדְּכַי פֶּרֶק בַּתְרָא דַּעֲבוֹדַת כּוֹכָבִים וּבֵית יוֹסֵף לְדַעַת רִי''ף וְרַמְבַּ''ם)</small>.</small> </small> 

גּוֹי שֶׁנִּכְנַס לְבַיִת אוֹ לַחֲנוּת יִשְׂרָאֵל לְבַקֵּשׁ יַיִן, וּפָשַׁט יָדוֹ כְּשֶׁהוּא מְחַפֵּשׂ וְנָגַע בַּיַּיִן וְשִׁכְשְׁכוֹ, נֶאֱסַר בַּהֲנָאָה. וְאִם נִתְעָרֵב בְּאֶחָד, דְּמֵי הַיַּיִן הַמְשֻׁכְשָׁךְ אָסוּר בַּהֲנָאָה, וְהַשְּׁאָר מֻתָּר בַּהֲנָאָה. אֲבָל אִם הוֹשִׁיט יָדוֹ לְחָבִית, כְּסָבוּר שֶׁהוּא שֶׁל שֶׁמֶן, וְנִמְצָא שֶׁל יַיִן, מֻתָּר בַּהֲנָאָה. 

הֲרֵי שֶׁפָּשַׁט יָדוֹ לְחָבִית שֶׁל יַיִן <small>לִטֹּל מִשָּׁם דָּבָר שֶׁנָּפַל שָׁם <small><small>(תּוֹסָפוֹת וְרֹא''שׁ וְרַ''ן וְטוּר)</small>,</small> </small> וְתָפְסוּ יָדוֹ קֹדֶם שֶׁיּוֹצִיאָהּ וְלֹא יְנִידָהּ, וּפָתְחוּ הֶחָבִית מִלְּמַטָּה עַד שֶׁיָּצָא הַיַּיִן וְיָרַד לְמַטָּה מִיָּדוֹ, מֻתָּר בַּהֲנָאָה. 

חָבִית שֶׁנִּטְּלָה מִמֶּנּוּ הַבִּרְזָא, וְהִכְנִיס בָּהּ גּוֹי אֶצְבָּעוֹ עַד שֶׁנָּגַע בַּיַּיִן, כֻּלּוֹ אָסוּר. וְכֵן אִם הוֹצִיא הַבִּרְזָא הַתְּחוּבָה בַּנֶּקֶב וְהָיְתָה נוֹגַעַת עַד הַיַּיִן, שֶׁאִי אֶפְשָׁר שֶׁלֹּא שִׁכְשֵׁךְ. <small>הַגָּה: וְדַוְקָא כְּשֶׁיָּדַע שֶׁהַבִּרְזָא עוֹבֶרֶת כָּל הַשּׁוּלַיִם, אֲבָל אִם לֹא יָדַע הֲוָה לֵיהּ מַגַּע עוֹבֵד כּוֹכָבִים שֶׁלֹּא בְּכַוָּנָה עַל יְדֵי דָּבָר אַחֵר, דְּמֻתָּר אֲפִלּוּ בִּשְׁתִיָּה <small><small>(מָרְדְּכַי פֶּרֶק רַבִּי יִשְׁמָעֵאל וְהגה''מ פי''ב וּפָשׁוּט הוּא כְּדִלְקַמָּן סָעִיף כ''ד)</small></small> כְּמוֹ שֶׁיִּתְבָּאֵר לְקַמָּן.</small> אֲבָל אִם אֵינָהּ עוֹבֶרֶת כָּל עֳבִי הַשּׁוּלַיִם, בְּעִנְיָן שֶׁאִי אֶפְשָׁר לוֹ לְשַׁכְשֵׁךְ כְּשֶׁמּוֹצִיא, הָוֵי כְּמוֹ כֹּחוֹ וּמָה שֶׁנִּשְׁאַר בֶּחָבִית מֻתָּר אֲפִלּוּ בִּשְׁתִיָּה, וּמָה שֶׁיָּצָא אָסוּר בִּשְׁתִיָּה. <small>הַגָּה: וְאִם הוֹצִיא שֶׁלֹּא בְּכַוָּנָה, אַף מַה שֶּׁיָּצָא לַחוּץ שָׁרֵי, דְּכֹחַ עוֹבֵד כּוֹכָבִים שֶׁלֹּא בְּכַוָּנָה, שָׁרֵי, וְעַיֵּן לְקַמָּן סי' קכ''ה. אִם הָיְתָה בִּרְזָא אֲרֻכָּה תּוֹךְ הֶחָבִית, וּבְתוֹךְ אוֹתָהּ בִּרְזָא נֶקֶב וְנוֹתְנִים בּוֹ בִּרְזָא קְטַנָּה לִסְתֹּם נִקְבּוֹ, אִם לֹא הוֹצִיא רַק הַבִּרְזָא הַקְּטַנָּה, כְּאֵינָהּ עוֹבֶרֶת עֳבִי הַשּׁוּלַיִם דַּיְנִינָן לָהּ <small><small>(בֵּית יוֹסֵף בְּשֵׁם מָרְדְּכַי וְכָל בּוֹ)</small>.</small> </small> 

גּוֹי שׁוֹטֶה שֶׁנִּכְנַס לְבַיִת שֶׁיֵּשׁ בּוֹ חָבִית שֶׁל יַיִן, וְנִכְנַס יִשְׂרָאֵל אַחֲרָיו וּמָצָא הַיַּיִן יוֹצֵא דֶּרֶךְ הַנֶּקֶב שֶׁהַבִּרְזָא תְּחוּבָה בּוֹ, מֻתָּר אֲפִלּוּ בִּשְׁתִיָּה. 

אִם נִדְנֵד גּוֹי הַבִּרְזָא וְלֹא יָצָא מִן הַיַּיִן לַחוּץ, וְהַבִּרְזָא אֲרֻכָּה וְעָבְרָה הַדֹּפֶן וְנִכְנְסָה בְּתוֹךְ הַיַּיִן, אִם הַבִּרְזָא אֵינָהּ מְהֻדֶּקֶת בְּחָזְקָה נֶאֱסַר הַיַּיִן בְּנִדְנוּד זֶה; אֲבָל אִם הָיְתָה מְהֻדֶּקֶת בְּחָזְקָה, מֻתָּר. 

יֵשׁ מִי שֶׁאוֹמֵר שֶׁאִם אָחַז גּוֹי בִּכְלִי פָּתוּחַ שֶׁל יַיִן וְשִׁכְשְׁכוֹ, אַף עַל פִּי שֶׁלֹּא הִגְבִּיהוֹ וְלֹא נָגַע בַּיַּיִן, נֶאֱסַר. <small>הַגָּה: וְרַבִּים חוֹלְקִים לוֹמַר דְּאִם שִׁכְשֵׁךְ בְּגוּפוֹ שֶׁל הַכְּלִי בְּלֹא הַגְבָּהָה לֹא מִקְרֵי שִׁכְשׁוּךְ <small><small>(רַשְׁבָּ''א וְרַאֲבָ''ד וְהָרֹא''שׁ וְר' יְרוּחָם בְּשֵׁם רֹב הַפּוֹסְקִים)</small>,</small> וְלָכֵן אֵין לְהַחְמִיר בִּמְקוֹם פְּסֵידָא.</small> 

נָטַל גּוֹי כְּלִי שֶׁל יַיִן וְהִגְבִּיהוֹ וְיָצַק הַיַּיִן, אַף עַל פִּי שֶׁלֹּא שִׁכְשֵׁךְ, נֶאֱסַר, שֶׁהֲרֵי בָּא הַיַּיִן מִכֹּחוֹ. הִגְבִּיהַּ וְלֹא שִׁכְשֵׁךְ וְלֹא נָגַע, מֻתָּר. <small>הַגָּה: וְכָל שֶׁכֵּן שֶׁאֵינוֹ אוֹסֵר בִּנְגִיעַת הַכְּלִי לְחוּד <small><small>(הַפּוֹסְקִים הַנַּ''ל וריב''ש סי' ש''י)</small>.</small> </small> 

מָדַד גּוֹי הַבּוֹר שֶׁיֵּשׁ בּוֹ יַיִן, בְּקָּנֶה, אוֹ שֶׁהָיָה מְטַפֵּחַ עַל פִּי הֶחָבִיּוֹת הָרוֹתְחוֹת כְּדֵי שֶׁתָּנוּחַ הָרְתִיחָה, אוֹ שֶׁנָּטַל חָבִית וּזְרָקָהּ בַּחֲמָתוֹ לְבוֹר, מֻתָּר בַּהֲנָאָה וְאָסוּר בִּשְׁתִיָּה. <small>הַגָּה: שֶׁבְּכָל אֵלּוּ יֵשׁ הוֹכָחָה שֶׁלֹּא כִּוֵּן לְנַסֵּךְ, רַק לִמְלַאכְתּוֹ, וְהָוֵי מַגַּע עוֹבֵד כּוֹכָבִים שֶׁלֹּא בְּכַוָּנָה, וְאֵינוֹ אוֹסֵר רַק בִּשְׁתִיָּה. וְיֵשׁ אוֹמְרִים דַּאֲפִילוּ מְדָדוֹ בְּיָדוֹ, אֵינוֹ אוֹסֵר רַק בַּהֲנָאָה <small><small>(הָרֹא''שׁ וְהָרַ''ן וְהָרַשְׁבָּ''א וְטוּר וְרַאֲבָ''ד וְר' יְרוּחָם)</small>,</small> הוֹאִיל וּבִמְלַאכְתּוֹ הוּא עוֹסֵק; וְיֵשׁ לְהָקֵל בִּמְקוֹם הֶפְסֵד. עוֹבֵד כּוֹכָבִים שֶׁדָּרַךְ יַיִן, אִם שְׁמָרוּהוּ וְרָאוּ שֶׁלֹּא נָגַע בְּיָדוֹ, אֵין הַיַּיִן נֶאֱסָר בַּהֲנָאָה רַק בִּשְׁתִיָּה, דְּהָא גַּם כֵּן בִּמְלַאכְתּוֹ הוּא עוֹסֵק <small><small>(טוּר)</small>.</small> וְעַיֵּן לְעֵיל סִימָן קכ''ג. וְכֵן אִם הִכְנִיס יָדוֹ לְתוֹךְ חָבִית וְאֵינוֹ יוֹדֵעַ שֶׁיֵּשׁ שָׁם יַיִן, אֵינוֹ אָסוּר בַּהֲנָאָה <small><small>(שָׁם)</small>.</small> וַאֲפִלּוּ נוֹדַע לוֹ שֶׁהוּא יַיִן, אִם הוֹצִיא מִיָּד שֶׁנּוֹדַע לוֹ, מֻתָּר בַּהֲנָאָה הוֹאִיל וּכְּשֶׁהִכְנִיסָהּ לֹא יָדַע שֶׁהוּא יַיִן <small><small>(טוּר בְּשֵׁם רַאֲבָ''ד וְרֹא''שׁ וְר' יְרוּחָם)</small>.</small> וְאֵין לְדַמּוֹת מִלְּתָא לְמִלְּתָא בִּדְבָרִים אֵלּוּ, וְאֵין לְךָ בּוֹ אֶלָּא מַה שֶּׁאָמְרוּ חֲכָמִים <small><small>(טוּר וְרֹא''שׁ וְרַאֲבָ''ד וְרַשְׁבָּ''א)</small>.</small> </small> 

גּוֹי שֶׁנָּפַל לְבוֹר שֶׁל יַיִן וְהֶעֱלָהוּ מִשָּׁם מֵת, מֻתָּר בַּהֲנָאָה וְאָסוּר בִּשְׁתִיָּה; אֲבָל עָלָה חַי, אָסוּר בַּהֲנָאָה. <small>הַגָּה: וְהוּא הַדִּין אִם נִתְקַל וְנִתְגַּלְגֵּל בְּתוֹךְ הַיַּיִן וְנִתְגַּלְגֵּל גַּם לַחוּץ, שֶׁהָיָה בְּאָנְסוֹ גַּם לְבַסּוֹף <small><small>(בֵּית יוֹסֵף בְּשֵׁם הָרַשְׁבָּ''א)</small>.</small> </small> 

יִשְׂרָאֵל שֶׁנָּפַל לְבוֹר שֶׁל יַיִן, וְשָׁלַח גּוֹי יָדוֹ וְאָחַז בּוֹ וְהוֹצִיאוֹ, וְיִשְׂרָאֵל אַחֵר הָיָה שָׁם שֶׁשָּׁמַר שֶׁלֹּא נָגַע בַּיַּיִן, מֻתָּר אֲפִלּוּ בִּשְׁתִיָּה. <small>הַגָּה: וְלֹא מִקְרֵי נְגִיעָה מַה שֶּׁנּוֹגֵעַ עַל יְדֵי אָדָם <small><small>(ריב''ש סִימָן ש''י)</small>.</small> </small> 

חָבִית שֶׁנִּסְדְּקָה לְאָרְכָּהּ, וְקָדַם גּוֹי וְחִבְּקָהּ כְּדֵי שֶׁלֹּא יִתְפָּרְדוּ הַחֲרָסִים, הֲרֵי זֶה מֻתָּר בַּהֲנָאָה. אֲבָל אִם נִסְדְּקָה לְרָחְבָּהּ, וְנָתַן יָדוֹ עָלֶיהָ וְהִכְבִּיד עָלֶיהָ עַד שֶׁהִדְּקָהּ וּמָנַע יְצִיאַת הַיַּיִן, מֻתָּר בִּשְׁתִיָּה, מִשּׁוּם דְּלֹא הָוֵי נוֹגֵעַ וְדוֹחֵק יֵין הֶחָבִית, אֶלָּא מַעֲשֵׂה לְבֵנָה בְּעָלְמָא קָא עָבִיד, שֶׁהֲרֵי הִיא כִּלְבֵנָה הַנְּתוּנָה עַל פִּי הֶחָבִית וּמַכְבִּידָתָהּ. וּבְחָבִיּוֹת שֶׁל עֵץ שֶׁיֵּשׁ לָהֶם חִשּׁוּקִים, <small>(צירק '' אליש)</small> בלע''ז, גַּם כְּשֶׁנִּסְדְּקָה לְאָרְכָּהּ. וְחִבְּקָהּ גּוֹי מֻתֶּרֶת בִּשְׁתִיָּה. <small><small>(ר''ן בְּשֵׁם תוס' וְהוּא בַּתוס' שֶׁלָּנוּ וּבְהַגָּהוֹת מַיְימוֹנִי בְּשֵׁם רַשְׁבָּ''ם וּמָרְדְּכַי בְּשֵׁם רש''י)</small>.</small> 

חָבִית שֶׁהָיָה נֶקֶב בְּצִדָּהּ, וְנִשְׁמַט הַפְּקָק מֵהַנֶּקֶב וְהִנִּיחַ הַגּוֹי יָדוֹ בִּמְקוֹם הַנֶּקֶב כְּדֵי שֶׁלֹּא יֵצֵא הַיַּיִן, כָּל הַיַּיִן שֶׁמֵּרֹאשׁ הֶחָבִית עַד הַנֶּקֶב אָסוּר בַּהֲנָאָה, וְשֶׁמִּן הַנֶּקֶב וּלְמַטָּה מֻתָּר בַּהֲנָאָה וְאָסוּר בִּשְׁתִיָּה. <small>הַגָּה: וְיִמְכֹּר הַכֹּל חוּץ מִדְּמֵי הַיַּיִן הָאָסוּר בַּהֲנָאָה <small><small>(בֵּית יוֹסֵף בְּשֵׁם הָרַ''ן וְעוֹד פּוֹסְקִים)</small>.</small> וְדַוְקָא שֶׁהָיָה שָׁם יִשְׂרָאֵל לְהַצִּיל הַיַּיִן, וּבָא עוֹבֵד כּוֹכָבִים וְהִצִּילוֹ, אֲבָל אִם לֹא הָיָה כָּאן יִשְׂרָאֵל לְהַצִּיל וּבָא עוֹבֵד כּוֹכָבִים לְהַצִּילוֹ, לֹא גָּרַע מִמְּדָדוֹ בְּיָדוֹ, מֵאַחַר דְּבִמְלַאכְתּוֹ הוּא עוֹסֵק, וְהַכֹּל מֻתָּר בַּהֲנָאָה <small><small>(בֵּית יוֹסֵף בְּשֵׁם רַשְׁבָּ''א וְרַאֲבָ''ד)</small>.</small> וְכָל זֶה לֹא מַיְרֵי אֶלָּא שֶׁהִנִּיחַ יָדוֹ עַל הַנֶּקֶב אוֹ שֶּׁתָּחַב בִּרְזָא שָׁם וְאֵינָה עוֹבֶרֶת הַשּׁוּלַיִם, אֲבָל אִם הִכְנִיס אֶצְבָּעוֹ לִפְנִים אוֹ בִּרְזָא אֲרֻכָּה, כְּבָר נִתְבָּאֵר דְּכֻלּוֹ אָסוּר בַּהֲנָאָה <small><small>(גַּם זֶה שָׁם וְטוּר לְעֵיל גַּם דִּין נִטַּל הַבִּרְזָא וְתוספו' וְרֹא''שׁ וְס' הַתְּרוּמָה וּסְמַ''ג וְרַשְׁבָּ''א וְעוֹד פּוֹסְקִים)</small>.</small> </small> וְאִם הוּא בְּעִנְיָן שֶׁאִלּוּ לֹא הִנִּיחַ הַגּוֹי יָדוֹ עַל הַנֶּקֶב הָיָה יוֹצֵא כָּל הַיַּיִן, כְּגוֹן שֶׁעוֹשִׂין מֵינֶקֶת כְּפוּפָה שֶׁמַּנִּיחַ רֹאשָׁהּ לְתוֹךְ הַיַּיִן שֶׁבֶּחָבִית, וְהָרֹאשׁ הָאֶחָד חוּץ לֶחָבִית וּמוֹצֵץ הַיַּיִן, וְעַל יְדֵי כֵּן יוֹצֵא כָּל הַיַּיִן שֶׁבֶּחָבִית, אִם הִנִּיחַ הַגּוֹי אֶצְבָּעוֹ עַל פִּי הַמֵּינֶקֶת וּמָנַע הַיַּיִן מִלֵּירֵד, נֶאֱסַר כָּל הַיַּיִן שֶׁבֶּחָבִית בַּהֲנָאָה, שֶׁהַכֹּל הָיָה יוֹצֵא וְנִגְרַר לוּלֵי יָדוֹ, וְנִמְצָא הַכֹּל כְּבָא מִכֹּחוֹ. וְאִם לֹא נָגַע גּוֹי אֶלָּא בַּקִּלּוּחַ, הַיַּיִן שֶׁעוֹמֵד בַּמַּרְזֵב אָסוּר מִשּׁוּם נִצּוֹק, וְכָל הַיַּיִן הָאַחֵר שֶׁבְּתוֹךְ הַקַּנְקַן הָוֵי נִצּוֹק בַּר נִצּוֹק וּמֻתָּר אַף בִּשְׁתִיָּה. 

מַגַּע גּוֹי בְּיַיִן עַל יְדֵי דָּבָר אַחֵר שֶׁלֹּא בְּכַוָּנָה, כְּגוֹן שֶׁהָיָה יוֹרֵד מֵהַדֶּקֶל, וּבְיָדוֹ לוּלָב, וְנָגַע בְּרֹאשׁ הַלּוּלָב בַּיַּיִן שֶׁלֹּא בְּכַוָּנָה, אוֹ שֶׁהָיָה מְהַלֵּךְ וְנָגַע בִּכְנַף בִּגְדוֹ שֶׁלֹּא בְּכַוָּנָה; וְכֵן אִם נִתְכַּוֵּן לִגֹּעַ בּוֹ עַל יְדֵי דָּבָר אַחֵר, אֶלָּא שֶׁאֵינוֹ יוֹדֵעַ שֶׁהוּא יַיִן, מֻתָּר אֲפִלּוּ בִּשְׁתִיָּה. <small>הַגָּה: וְהוּא הַדִּין אִם הִכְנִיס בִּרְזָא לֶחָבִית, אוֹ הוֹצִיאוֹ שֶׁלֹּא בְּכַוָּנָה, וּכְמוֹ שֶׁנִּתְבָּאֵר. וּבַזְּמַן הַזֶּה דְּהַגּוֹיִים לָאו עוֹבְדֵי עֲבוֹדָה זָרָה הֵם, כָּל מַגָּעָן מִקְרֵי שֶׁלֹּא בְּכַוָּנָה, <small><small>(מָרְדְּכַי פר''י וְהַגָּהוֹת אֲשֵׁרִ''י ומהרי''ו בְּהל' סי' ט''ו)</small> ; </small> וְלָכֵן אִם נָגַע בַּיַּיִן עַל יְדֵי דָּבָר אַחֵר, אַף עַל פִּי שֶׁיּוֹדֵעַ שֶׁהוּא יַיִן וְכִוֵּן לִגֹּעַ בּוֹ, מֻתָּר אֲפִלּוּ בִּשְׁתִיָּה, דְּמִקְרֵי מַגָּע עַל יְדֵי דָּבָר אַחֵר שֶׁלֹּא בְּכַוָּנָה; וְהוּא הַדִּין אִם נָגַע, אֲפִלּוּ בְּיָדוֹ, בְּלֹא כַּוָּנַת מַגָּע אוֹ שֶׁלֹּא יָדַע שֶׁהוּא יַיִן, שָׁרֵי. וְאֵין לְפַרְסֵם הַדָּבָר בִּפְנֵי עַם הָאָרֶץ. <small><small>(ד''ע וְכֵן מָצָא בִּתְשׁוּבַת ר''ל ן' חָבִיב מ''א)</small>.</small> יַיִן שֶׁהָיָה מֻנָּח בִּרְשׁוּת הָרַבִּים, וּבָאוּ עוֹבְדֵי כּוֹכָבִים וְדָקְרוּ שָׁם סַכִּין לְהוֹצִיא יַיִן, מַה שֶּׁיָּצָא לַחוּץ, אָסוּר, וּמַה שֶּׁבִּפְנִים, שָׁרֵי, דְּכֵיוָן דְּלֹא כִּוֵּן הָעוֹבֵד כּוֹכָבִים רַק לִנְקֹב הֶחָבִית, וְלֹא כִּוֵּן לִגֹּעַ בַּיַּיִן, אֲפִלּוּ נָגַע בַּיַּיִן הֲוָה לֵיהּ מַגַּע עוֹבֵד כּוֹכָבִים עַל יְדֵי דָּבָר אַחֵר שֶׁלֹּא בְּכַוָּנָה, וְשָׁרֵי <small><small>(תְּשׁוּבַת ר' שְׁמוּאֵל בְּמָרְדְּכַי פֶּרֶק ר' יִשְׁמָעֵאל)</small>.</small> </small> 

נוֹד שֶׁיֵּשׁ בּוֹ יַיִן וְנָגַע גּוֹי בַּנּוֹד מִבַּחוּץ, אֲפִלּוּ הוּא חָסֵר, וְהִגִּיעוּ דַּפְנוֹתָיו זוֹ עִם זוֹ, מֻתָּר אֲפִלּוּ בִּשְׁתִיָּה, שֶׁאֵין דֶּרֶךְ נִסוּךְ בְּכָךְ. 

בִּרְזָא שֶׁהָיְתָה רְפוּיָה בְּחָבִית, וּבָא גּוֹי וְהִדְּקָהּ, מֻתָּר אֲפִלּוּ בִּשְׁתִיָּה. 

חָבִית שֶׁל עֵץ שֶׁהוּא מְטַפְטֵף אוֹ שׁוֹתֵת, יִקַּח יִשְׂרָאֵל הַנְּעֹרֶת בְּיָדוֹ וִינִיחֶנָּה כְּנֶגֶד הַנֶּקֶב שֶׁיִּמְנַע הַיַּיִן קְצָת מִלָּצֵאת, וְיָבֹא גּוֹי אֻמָּן וִיהַדְּקֶנָּה בְּסַכִּין בַּנֶּקֶב, עַד שֶׁיִּסָתֵם הֵיטֵב. וְאִם הַיַּיִן שׁוֹתֵת הַרְבֵּה, צָרִיךְ לִזָּהֵר בְּיוֹתֵר שֶׁלֹּא יִגַּע הַגּוֹי בַּיַּיִן <small>בְּיָדוֹ, אֲבָל בְּסַכִּין בְּדִיעֲבַד שָׁרֵי <small><small>(טוּר וְהַפּוֹסְקִים)</small>.</small> </small> וְהָרוֹצֶה לַעֲשׂוֹת מִן הַמֻּבְחָר, יְהַדֵּק הֶחָבִית בְּחֶבֶל, וְיִפְסֹק שְׁתִיתַת הַיַּיִן, וְאַחַר כָּךְ יְתַקְּנֶנּוּ. <small>הַגָּה: גּוֹי שֶׁנָּגַע בְּיֵינוֹ שֶׁל יִשְׂרָאֵל, לְהַכְעִיס, כְּדֵי לְאָסְרוֹ עָלָיו <small><small>(תּוֹסָפוֹת פר''י דנ''ח ע''ב וּמָרְדְּכַי וַאֲגֻדָּה שָׁם)</small>.</small> אֲפִלּוּ אֵינָם יוֹדְעִים כָּךְ אֶלָּא בְּאָמְדָּנוֹת הַמּוֹכִיחוֹת, <small><small>(ת''ה סִימָן כ''ו וּבִנְיָמִין זְאֵב סִי' שמ''ח עַיֵּן שָׁם שֶׁהֶאֱרִיךְ)</small>,</small> מֻתָּר אֲפִלּוּ בִּשְׁתִיָּה, וְיֵשׁ לִשְׁתּוֹתוֹ בִּפְנֵי הַגּוֹי, כְּדֵי שֶׁלֹּא יַרְגִּילוּ עַצְמָם בְּכָךְ <small><small>(תּוֹסָפוֹת וּמָרְדְּכַי פר''י בְּשֵׁם אוֹר זָרוּעַ)</small>.</small> </small> 


Siman 125

נָטַל עוֹבֵד כּוֹכָבִים כְּלִי שֶׁל יַיִן וְהִגְבִּיהוֹ וְיָצָק הַיַּיִן, אַף עַל פִּי שֶׁלֹּא שִׁכְשֵׁךְ, נֶאֱסַר בִּשְׁתִיָּה, שֶׁהֲרֵי הַיַּיִן בָּא מִכֹּחוֹ; וּמָה שֶׁנִּשְׁאַר בַּכְּלִי אָסוּר גַּם כֵּן, מִשּׁוּם נִצּוֹק. <small>וְיֵשׁ אוֹמְרִים דְּלֹא אַסְרִינָן נִצּוֹק בְּכֹחַ עוֹבֵד כּוֹכָבִים <small><small>(טוּר וְהָרֹא''שׁ וּמָרְדְּכַי וְרַ''ן בְּשֵׁם רַשִׁ''י וְתוֹסָפוֹת וְרַאֲבָ''ן וּתְשׁוּבַת מיי' המ''א סִימָן י''א)</small></small> וּמִכָּל מָקוֹם יֵשׁ לְהַחְמִיר אִם לֹא בְּהֶפְסֵד מְרֻבֶּה כְּדִלְקַמָּן סִימָן קכ''ו,</small> וְאִם הוּא שֶׁלֹּא בְּכַוָּנָה שֶׁלֹּא יָדַע שֶׁהוּא יַיִן <small>אוֹ שֶׁלֹּא הִגְבִּיהַּ הַכְּלִי <small><small>(בַּיִת יוֹסֵף סִימָן קכ''ד)</small>,</small> </small> הַכֹּל מֻתָּר אֲפִלּוּ בִּשְׁתִיָּה. 

כֹּחַ כֹּחוֹ כְּכֹחוֹ דָּמִי. וְאִם הוּא כֹּחַ כֹּחַ כֹּחוֹ, כְּגוֹן קוֹרַת הַגַּת שֶׁגִּלְגְּלָהּ עוֹבֵד כּוֹכָבִים, שֶׁיֵּשׁ שָׁם ג' כֹּחוֹת: הַדַּפִּין וְהַגַּלְגַּל וְהַקּוֹרָה, בְּדִיעֲבַד מֻתָּר אֲפִלּוּ בִּשְׁתִיָּה. 

אִם כֹּחַ יִשְׂרָאֵל וְכֹחַ עוֹבֵד כּוֹכָבִים מְעֹרָבִים יַחַד, כְּגוֹן שֶׁשְּׁנֵיהֶם עֵרוּ בְּיַחַד, מֻתָּר בְּדִיעֲבַד. וַאֲפִלּוּ אִם הָיָה הָעוֹבֵד כּוֹכָבִים יָכוֹל לְבַדּוֹ לְעָרוֹת בְּלֹא סִיּוּעַ יִשְׂרָאֵל. וְהוּא שֶׁיְּהֵא הַיִּשְׂרָאֵל הַמְסַיֵּעַ גָּדוֹל, אֲבָל אִם הָיָה נַעַר קָטָן, אָסוּר מִשּׁוּם דְּהָוֵי מְסַיֵּעַ שֶׁאֵין בּוֹ מַמָּשׁ. 

אִם הַיַּיִן מְקַלֵּחַ מֵחָבִית שֶׁבַּעֲגָלָה לְתוֹךְ הַכּוּבָא, וְהָעוֹבֵד כּוֹכָבִים מַגְבִּיהַּ הָעֲגָלָה כְּדֵי שֶׁיְּקַלַּח הַיַּיִן יוֹתֵר יָפֶה, מֻתָּר. <small>הַגָּה: אֲבָל אִם לֹא הָיָה מְקַלֵּחַ בְּלֹא הַגְבָּהַת עוֹבֵד כּוֹכָבִים, אָסוּר. וְהוּא הַדִּין אִם יִשְׂרָאֵל מֵרֵיק מִכְּלִי אֶל כְּלִי, וּבָא עוֹבֵד כּוֹכָבִים וּמְנַעְנֵעַ יָדוֹ שֶׁל הַיִּשְׂרָאֵל, אִם הָיָה הַיַּיִן מְקַלֵּחַ בְּלָאו הָכֵי, שָׁרֵי <small><small>(סְבָרַת הָרַב לְחַלֵּק בְּמַה שֶּׁכָּתַב הַמָּרְדְּכַי בְּשֵׁם ר' פֶּרֶץ)</small> ;</small> וְאִם לָאו, אָסוּר. עוֹבֵד כּוֹכָבִים שֶׁבָּא לִפְרֹק חָבִית יַיִן מֵעַל הָעֲגָלָה, וְיָצָא מִכֹּחוֹ יַיִן לַחוּץ, שָׁרֵי, דְּהָוֵי שֶׁלֹּא בְּכַוָּנָה, דְּבִמְלַאכְתּוֹ הוּא עוֹסֵק <small><small>(מָרְדְּכַי פר''י)</small>.</small> </small> 

זָרַק אֶבֶן אוֹ חֵפֶץ לְתוֹךְ הַיַּיִן, מֻתָּר אֲפִלּוּ בִּשְׁתִיָּה; אֲבָל אִם הַחֵפֶץ מִתְגַּלְגֵּל וְהוּא דּוֹחֶהוּ עַד שֶׁנּוֹפֵל לְתוֹךְ הַיַּיִן, אָסוּר אֲפִלּוּ בַּהֲנָאָה. וְאִם עָשָׂה כֵן בַּחֲמָתוֹ, מֻתָּר אֲפִלּוּ בִּשְׁתִיָּה. 

עוֹבֵד כּוֹכָבִים שֶׁהֵבִיא עֲנָבִים בְּסַלִּים וּבְדַרְדּוּרִים <small><small>(פִּי' רַשִׁ''י גִּיגִיּוֹת קְטַנּוֹת)</small></small> וּזְרָקָן לְגַת שֶׁיֵּשׁ בּוֹ יַיִן דָּרוּךְ, מֻתָּר בְּדִיעֲבַד, אַף עַל פִּי שֶׁיֵּשׁ בַּדַּרְדּוּרִים יַיִן שֶׁזָּב מֵהָעֲנָבִים שֶׁבָּהֶם. וְאִם יִשְׂרָאֵל מְסַיֵּעַ לָעוֹבֵד כּוֹכָבִים בִּזְרִיקָתוֹ לַגַּת, מֻתָּר אֲפִלּוּ לְכַתְּחִלָּה. 

עוֹבֵד כּוֹכָבִים שֶׁזָּרַק מַיִם לְתוֹךְ הַיַּיִן, מֻתָּר אֲפִלּוּ בִּשְׁתִיָּה; וְהוּא שֶׁאֵינוֹ מְכַוֵּן לְמָזְגוֹ, כְּגוֹן שֶׁזָּרַק מַיִם לְחָבִית גְּדוֹלָה אוֹ לְכוֹס וְלֹא יָדַע שֶׁהוּא יַיִן. אֲבָל אִם מְכַוֵּן לִמְזֹג, אָסוּר בִּשְׁתִיָּה. וְאִם אֵינוֹ יָדוּעַ אִם כִּוֵּן לִמְזִיגָה אִם לָאו, מֻתָּר. 

עוֹבֵד כּוֹכָבִים שֶׁמְּעָרֶה מִכְּלִי שֶׁבְּיָדוֹ לִכְלִי שֶׁבְּיַד יִשְׂרָאֵל, הַיּוֹצֵא אָסוּר בִּשְׁתִיָּה. וְיִשְׂרָאֵל שֶׁמְּעָרֶה מִכְּלִי שֶׁבְּיָדוֹ לִכְלִי שֶׁבְּיַד עוֹבֵד כּוֹכָבִים, מֻתָּר אֲפִלּוּ בִּשְׁתִיָּה. וְאִם נִדְנֵד הָעוֹבֵד כּוֹכָבִים הַכְּלִי, נֶאֱסַר הַיַּיִן. 

הֶעֱבִיר הָעוֹבֵד כּוֹכָבִים נוֹד שֶׁל יַיִן מִמָּקוֹם לְמָקוֹם, וְהוּא אוֹחֵז פִּי הַנּוֹד בְּיָדוֹ, בֵּין שֶׁהָיָה הַנּוֹד מָלֵא אוֹ חָסֵר, מֻתָּר. וְאַף עַל פִּי שֶׁהַיַּיִן מִתְנַדְנֵד, שֶׁאֵין דֶּרֶךְ נִסוּךְ בְּכָךְ. 

הָיָה נוֹשֵׂא כְּלִי פָּתוּחַ וּבוֹ יַיִן, וְיִשְׂרָאֵל הוֹלֵךְ אַחֲרָיו, אִם הוּא חָסֵר וְלֹא שִׁכְשְׁכוֹ, מֻתָּר בִּשְׁתִיָּה. <small>וְיֵשׁ אוֹמְרִים דַּאֲפִילוּ שִׁכְשְׁכוֹ בִּכְלִי, שָׁרֵי כָּאן <small><small>(רַשְׁבָּ''א וְהָרַאֲבָ''ד וְהָרֹא''שׁ והר''ן)</small></small> וְכֵן עִקָּר.</small> וְאִם הוּא מָלֵא, אָסוּר בַּהֲנָאָה שֶׁמָּא נָגַע בּוֹ. וְאִם הַיִּשְׂרָאֵל הוֹלֵךְ בְּצִדּוֹ וּנְטַר לֵהּ, אֲפִלּוּ מָלֵא מֻתָּר שֶׁאִי אֶפְשָׁר לוֹ לִגַּע שֶׁלֹּא יִרְאֶנּוּ. וְאִם הָיָה נוֹשֵׂא הַכְּלִי בְּמוֹט בִּשְׁנַיִם, אֲפִלּוּ מָלֵא וְהַיִּשְׂרָאֵל הוֹלֵךְ אַחֲרָיו, מֻתָּר. וְהוּא הַדִּין לְנוֹשֵׂא דְּלִי דֶּרֶךְ טַבַּעְתּוֹ <small><small>(תּוֹסָפוֹת וְסה''ת וּסְמַ''ק)</small> <small>הַגָּה: וּבִלְבַד שֶׁהַיִּשְׂרָאֵל סִיְּעוֹ כְּשֶׁהִכְנִיס הַמּוֹט בְּטַבַּעַת הַכְּלִי</small> <small>(מָרְדְּכַי בְּשֵׁם ראבי''ה)</small>, <small>אוֹ שֶׁרָאָה כְּשֶׁהִכְנִיסוֹ הָעוֹבֵד כּוֹכָבִים שֶׁלֹּא נָגַע.</small> </small> 

עוֹבֵד כּוֹכָבִים שֶׁנּוֹשֵׂא חָבִית, אֲפִלּוּ עַל כְּתֵפוֹ, וּבְלֶכְתּוֹ יָצָא מֵהַיַּיִן לַחוּץ שֶׁלֹּא בְּכַוָּנָה, מֻתָּר בִּשְׁתִיָּה אֲפִלּוּ מַה שֶּׁיָּצָא לַחוּץ, דְּכֹחוֹ שֶׁלֹּא בְּכַוָּנָה לֹא גָּזְרוּ. 


Siman 126

הַמְּעָרֶה יַיִן לְתוֹךְ כְּלִי שֶׁיֵּשׁ בּוֹ יֵין עוֹבֵד כּוֹכָבִים הָאָסוּר בַּהֲנָאָה, נֶאֱסָר כָּל הַיַּיִן שֶׁבַּכְּלִי הָעֶלְיוֹן, שֶׁהֲרֵי הָעַמּוּד הַנִּצּוֹק מְחַבֵּר בֵּין הַיַּיִן שֶׁבַּכְּלִי הָעֶלְיוֹן וּבֵין הַיַּיִן שֶׁבַּכְּלִי הַתַּחְתּוֹן, וְרוֹאִים כְּאִלּוּ יַיִן שֶׁל הָאִסוּר מְעֹרָב בְּשֶׁל הֶתֵּר. וְאִם עֵרָה וְקִטֵּף, שֶׁקֹּדֶם שֶׁנָּגַע בְּשֶׁל הָאִסוּר הִפְסִיק קִלּוּחַ הַיּוֹרֵד מֵהַיַּיִן שֶׁל הֶתֵּר, מֻתָּר. 

הָא דְּנִצּוֹק חִבּוּר, הָנֵי מִלֵּי בְּהֶפְסֵד מֻעָט, אֲבָל בְּהֶפְסֵד מְרֻבֶּה כְּגוֹן שֶׁהוֹצִיא מֵהֶחָבִית לִכְלִי שֶׁיֵּשׁ בּוֹ יַיִן נֶסֶךְ, מֻתָּר <small>הַגָּה: וְאֵין חִלּוּק בֵּין אִם הָיָה הַרְבֵּה יַיִן בֶּחָבִית אוֹ לֹא. וַאֲפִלּוּ יָכוֹל לְמָכְרוֹ לְעוֹבֵד כּוֹכָבִים. וְכָל מַה שֶּׁהוּא בַּקַּנְקַן אוֹ בַּכּוֹס, מִקְרֵי הֶפְסֵד מוּעָט. וְדַוְקָא בְּיַיִן נֶסֶךְ, אֲבָל בִּשְׁאָר אִסּוּרִים אִם יָכוֹל לְמָכְרוֹ לְעוֹבֵד כּוֹכָבִים וְאֵין בּוֹ הֶפְסֵד מְרֻבֶּה, לֹא מִקְרֵי הֶפְסֵד מְרֻבֶּה <small><small>(מַסְקָנַת ת''ה סִימָן ר''ד)</small>.</small> </small> 

נִצּוֹק בַּר נִצּוֹק אֵינוֹ חִבּוּר. 

אִם הָעוֹבֵד כּוֹכָבִים מְעָרֶה יַיִן מִכְּלִי לְטִיט אוֹ לְאַשְׁפָּה אוֹ לִמְקוֹם לִכְלוּךְ, אֵין דֶּרֶךְ נִסוּךְ בְּכָךְ וְהַכֹּל מֻתָּר, בֵּין מַה שֶּׁיָּצָא לַחוּץ בֵּין מַה שֶּׁבִּפְנִים. אֲבָל אִם הָיָה יִשְׂרָאֵל אוֹ עוֹבֵד כּוֹכָבִים מְעָרֶה לְטִיט אוֹ לְאַשְׁפָּה, וּבָא עוֹבֵד כּוֹכָבִים וְנָגַע בַּקִּלּוּחַ, הַכֹּל אָסוּר. 

הַמְעָרֶה יַיִן לְתוֹךְ כְּלִי שֶׁל עוֹבֵד כּוֹכָבִים שֶׁלֹּא הוּדַח, וְאֵין בּוֹ מַשְׁקֶה טוֹפֵחַ, אֶת שֶׁעֵרָה בּוֹ אָסוּר בִּשְׁתִיָּה, וְאֶת שֶׁעֵרָה מִמֶּנּוּ מֻתָּר אֲפִלּוּ בִּשְׁתִיָּה. <small>הַגָּה: וְאִם יֵשׁ בּוֹ כְּדֵי לְהַטְפִּיחַ, אָסוּר בְּנִצּוֹק <small><small>(בֵּית יוֹסֵף בְּשֵׁם ר' יְרוּחָם וּסְמַ''ג וְתוס' וְרֹא''שׁ פֶּרֶק בַּתְרָא דַּעֲבוֹדַת כּוֹכָבִים)</small>.</small> מִיהוּ אֵינוֹ אוֹסֵר יוֹתֵר מֵאִלּוּ הָיָה מְעֹרָב בּוֹ, וְאִם הוּא סְתָם יֵינָם בָּטֵל בְּס', כְּמוֹ שֶׁיִּתְבָּאֵר בְּסִימָן קל''ד.</small> 

קַנְקַן יַיִן שֶׁיֵּשׁ בּוֹ קִיתוֹן שֶׁל מַיִם וְעֵרָה מִמֶּנּוּ לְתוֹךְ צְלוֹחִית שֶׁיֵּשׁ בּוֹ יַיִן שֶׁל עוֹבֵד כּוֹכָבִים, אִם יֵשׁ בַּמַּיִם שֶׁל קַנְקַן לְבַטֵּל הַיַּיִן שֶׁבַּצְּלוֹחִית, מֻתָּר. וְשִׁעוּר הַבִּטּוּל הַיְנוּ שֶׁיִּהְיֶה בַּמַּיִם ס' כְּנֶגְדּוֹ. <small><small>(ד''ע)</small> <small>(וְע''ל סִימָן קל''ד סְעִיף ה')</small>.</small> 

 גַּת שֶׁהַיַּיִן יוֹרֵד מִמֶּנּוּ לְבוֹר, וְנָגַע עוֹבֵד כּוֹכָבִים בַּקִּלּוּחַ הַיּוֹרֵד, אִם יֵשׁ בַּחַרְצַנִּים וְזַגִּים וַעֲנָבִים שֶׁבַּגַּת שִׁשִּׁים כְּנֶגֶד הַקִּלּוּחַ, לֹא נֶאֱסַר מַה שֶּׁבַּגַּת <small>הַגָּה: דְּאָמְרִינָן סַלֵּק אֶת מִינוֹ כְּאִלּוּ אֵינוֹ וְשֶׁאֵינוֹ מִינוֹ רַבֶּה עָלָיו וּמְבַטְּלוֹ. שִׁמְרֵי יַיִן שֶׁלֹּא נִתְמְדוּ וְלֹא עָבְרוּ עֲלֵיהֶם י''ב חֹדֶשׁ, מִקְרֵי מִין בְּמִינוֹ עִם יַיִן <small><small>(בֵּית יוֹסֵף בְּשֵׁם תְּשׁוּבַת הָרַשְׁבָּ''א)</small>.</small> </small> 


Siman 127

הָאוֹמֵר לַחֲבֵרוֹ: נִתְנַסֵךְ יֵינְךָ, אִם הוּא בְּיָדוֹ, נֶאֱמָן. וַאֲפִלּוּ אִם אֵינוֹ עַתָּה בְּיָדוֹ, שֶׁכְּבָר הֻחְזַר לַבְּעָלִים, אִם בְּפַעַם רִאשׁוֹן שֶׁמְּצָאוֹ אָמַר לוֹ: נִתְנַסֵךְ יֵינְךָ, נֶאֱמָן אֲפִלּוּ אִם הַבַּעַל מַכְחִישׁוֹ. אֲבָל אִם אֵינוֹ בְּיָדוֹ, וְלֹא אָמַר כֵּן לַבַּעַל בְּפַעַם רִאשׁוֹן שֶׁרָאָהוּ, וְאָמַר לֵיהּ אַחַר כָּךְ, אֵינוֹ נֶאֱמָן אִם הַבַּעַל מַכְחִישׁוֹ <small>תּוֹךְ כְּדֵי דִּבּוּר <small><small>(מָרְדְּכַי פֶּרֶק הָאוֹמֵר)</small>,</small> </small> אוֹ אוֹמֵר: אֵינִי יוֹדֵעַ; אֲבָל אִם שָׁתַק, שְׁתִיקָה כְּהוֹדָאָה דַּמְיָא. <small>הַגָּה: וּמְלַמְּדִים אוֹתוֹ לְכַתְּחִלָּה שֶׁיֹּאמַר: אֵינִי מַאֲמִינְךָ, וְאָז לְכֻלֵּי עָלְמָא שָׁרֵי, דִּבְעָלִים נֶאֱמָנִים עַל שֶׁלָּהֶם <small><small>(טוּר)</small>.</small> וְאִם אֵין הַבְּעָלִים מַכְחִישִׁין אוֹתוֹ, אַף עַל פִּי שֶׁמַּכְחִישׁוֹ אַחֵר, לֹא מְהַנֵי <small><small>(הַגָּהַת מַיְמוֹנִי פי''א)</small>,</small> מֵאַחַר שֶׁהַבְּעָלִים שָׁם וְשׁוֹתְקִין; אֲבָל אִם אֵין הַבְּעָלִים שָׁם, מְהַנֵי, <small><small>(אָרֹךְ)</small>.</small> וְיֵשׁ מִי שֶׁכָּתַב דְּעֵד אֶחָד בְּהַכְחָשָׁה לָאו כְּלוּם הוּא <small><small>(רַשְׁבָּ''א סי' תקמ''ה)</small>,</small> וְאִם הַבְּעָלִים אוֹמְרִים: אֵינִי מַאֲמִינְךָ, אַף עַל גַּב דִּבְלִבּוֹ מַאֲמִין לוֹ כְּבֵי תְּרֵי, אֵין לְהַחְמִיר <small><small>(בֵּית יוֹסֵף בְּשֵׁם מָרְדְּכַי)</small>.</small> וְדַוְקָא בְּיַיִן נֶסֶךְ שֶׁאֵין לְדַקְדֵּק בּוֹ כָּל כָּךְ, אֲבָל בִּשְׁאָר אִסּוּרִים לֹא מְהַנֵי אִם אָמַר: אֵינִי מַאֲמִינְךָ, אִם מַאֲמִין בְּלִבּוֹ <small><small>(אָרֹךְ כְּלָל י''ג)</small>.</small> </small> וְהוּא שֶׁיֹּאמַר לוֹ: נִתְנַסֵךְ יֵינְךָ בְּפָנֶיךָ, אוֹ שֶׁאָמַר לוֹ: יָדַעְתָּ, דְּרַגְלַיִם לַדָּבָר. וְאִם שָׁתַק, וְאַחַר כָּךְ הִכְחִישׁוֹ, וְאָמַר: מַה שֶּׁשָּׁתַקְתִּי תְּחִלָּה, לֹא בִּשְׁבִיל שֶׁהוֹדֵיתִי, אֶלָּא לְהִתְיַשֵּׁב וְלַחֲשֹׁב בְּלִבִּי לִזְכֹּר אִם הוּא אֱמֶת, נֶאֱמָן. <small>הַגָּה: וְאִם לֹא הִגִּיד לוֹ בְּפַעַם רִאשׁוֹן שֶׁמְּצָאוֹ, וְאוֹמֵר לוֹ אַחַר כָּךְ וְאָמַר אֲמַתְלָא לָמָּה לֹא אָמַר לוֹ בָּרִאשׁוֹנָה, יֵשׁ לָחוּשׁ לִדְבָרָיו <small><small>(הַגָּהוֹת מָרְדְּכַי פ' הָאוֹמֵר)</small>.</small> וְכָל מִי שֶׁנֶּאֱמָן עַל דָּבָר וְעֵדִים מַכְחִישִׁים אוֹתוֹ, אַף עַל פִּי שֶׁיֵּשׁ לוֹ מִגּוֹ שֶׁהָיָה נֶאֱמָן לְאָסְרוֹ בְּעִנְיָן שֶׁלֹּא הָיוּ הָעֵדִים מַכְחִישִׁין אוֹתוֹ, מִכָּל מָקוֹם מֵאַחַר שֶׁמַּכְחִישׁ הָעֵדִים הֲוָה לֵהּ מִגּוֹ בִּמְקוֹם עֵדִים, וְאֵינוֹ נֶאֱמָן אֲפִלּוּ בִּדְבַר אִסּוּר, מִכָּל מָקוֹם לְדִידֵהּ אָסוּר מִשּׁוּם דְּשַׁוְיֵהּ אַנַּפְשֵׁיהּ חֲתִיכָה דְּאִסּוּרָא. <small><small>(כֵּן מַשְׁמָע מִבֵּית יוֹסֵף בְּשֵׁם תְּשׁוּבַת הָרַשְׁבָּ''א)</small>.</small> טַבָּח שֶׁעָשָׂה סִימָן בִּבְהֵמָה כְּדֶרֶךְ שֶׁעוֹשִׂין בִּבְהֵמוֹת טְרֵפוֹת, וְאוֹמֵר עָלֶיהָ שֶׁהִיא טְרֵפָה, וְחוֹזֵר וְאוֹמֵר שֶׁכְּשֵׁרָה הִיא, וְלֹא אָמַר כֵּן תְּחִלָּה, רַק שֶׁתִּשָּׁאֵר לוֹ לִקַּח מִמֶּנָּהּ <small><small>(בָּשָׂר)</small>,</small> יֵשׁ מִי שֶׁאוֹמֵר מֵאַחַר שֶׁנּוֹתֵן אֲמַתְלָא לִדְבָרָיו, נֶאֱמָן. וְעַיֵּן לְעֵיל סִימָן א' מִדִּין עֵד אֶחָד נֶאֱמָן בְּאִסּוּרִים. ב' אַחִים אֵינָם אֶלָּא כְּעֵד אֶחָד לְעִנְיַן אִסּוּרִים <small><small>(תְּשׁוּבַת הָרַשְׁבָּ''א סִימָן תקמ''ד)</small>.</small> וְכָל הַפְּסוּלֵי עֵדוּת כְּשֵׁרִים לְעִנְיַן אִסּוּרִים, אִם לֹא שֶׁחָשׁוּד לְאוֹתָם דְּבָרִים <small><small>(ר''ן)</small>.</small> אֶחָד שֶׁאוֹמֵר לִשְׁנֵי שֻׁתָּפִים: נִתְנַסֵּךְ יֵינְכֶם, וְאֶחָד שׁוֹתֵק וְהַשֵּׁנִי מַכְחִישׁוֹ, לָזֶה שֶׁשּׁוֹתֵק, אָסוּר; וְלַשֵּׁנִי וּלְכָל הָעוֹלָם, שָׁרֵי <small><small>(הַגָּהוֹת אַלְפָסִי)</small>.</small> </small> 

בַּמֶּה דְּבָרִים אֲמוּרִים, כְּשֶׁעוֹשֶׂה עִמּוֹ בְּחִנָּם, אוֹ אֲפִלּוּ בְּשָׂכָר וְהוּא בְּעִנְיָן שֶׁלֹּא יַפְסִיד שְׂכִירוּתוֹ, כְּגוֹן שֶׁאוֹמֵר שֶׁנִּתְנַסֵךְ בְּאֹנֶס אוֹ שֶׁשְּׂכָרוֹ דָּבָר מֻעָט, אֲבָל אִם שְׂכָרוֹ הַרְבֵּה, וְהוּא בְּעִנְיָן שֶׁמַּפְסִיד כָּל שְׂכָרוֹ, כְּגוֹן שֶׁאוֹמֵר שֶׁנִּתְנַסֵךְ בִּפְשִׁיעָתוֹ, נֶאֱמָן אֲפִלּוּ אֵינוֹ עַתָּה בְּיָדוֹ וְגַם לֹא אָמַר לֵהּ בְּפַעַם רִאשׁוֹן שֶׁמְּצָאוֹ. <small>הַגָּה: וְדַוְקָא שֶׁאוֹמֵר שֶׁנֶּאֱסַר הַיַּיִן בְּדֶרֶךְ שֶׁהוּא גָּלוּי וְיָדוּעַ לַכֹּל שֶׁמַּפְסִיד שְׂכָרוֹ, כְּגוֹן בִּפְשִׁיעָה שֶׁנִּזְכַּר, אֲבָל אִם אָמַר בְּדֶרֶךְ שֶׁאֶפְשָׁר לוֹמַר שֶׁטָּעָה הַפּוֹעֵל, שֶׁאֵינוֹ מַפְסִיד שְׂכָרוֹ, אַף עַל פִּי שֶׁמַּפְסִידוֹ עַל פִּי הַדִּין, אֵינוֹ נֶאֱמָן <small><small>(רַבֵּנוּ יְרוּחָם)</small>.</small> </small> 

עֵד אֶחָד נֶאֱמָן בְּאִסוּרִים, לְהַתִּיר, אֲבָל לֹא לְהַחְמִיר. <small>הַגָּה: מִיהוּ יֵשׁ אוֹמְרִים, דִּבְדָבָר דְּאִכָּא לְבֵרוּרֵי, כְּגוֹן שֶׁאָמַר לוֹ אֶחָד: בֹּא וְאַרְאֶךָּ עוֹבֵד כּוֹכָבִים מְנַסֵּךְ יֵינְךָ, צָרִיךְ לָחוּשׁ לִדְבָרָיו <small><small>(בֵּית יוֹסֵף בְּשֵׁם הַתּוֹסָפוֹת)</small>.</small> וְכָל דָּבָר שֶׁלֹּא אִתְחַזַּק לֹא לְהֶתֵּר וְלֹא לְאִסּוּר, עֵד אֶחָד נֶאֱמָן עָלָיו אֲפִלּוּ לְאָסְרוֹ <small><small>(אֲשֵׁרִי פֶּרֶק הַנִּזָּקִין וּמָרְדְּכַי פ' הָאִשָּׁה רַבָּה)</small>.</small> וְכָל הֵיכָא דְּאִתְחַזַּק דָּבָר בְּאִסּוּר, כְּגוֹן טֶבֶל אוֹ חֲתִיכַת בָּשָׂר שֶׁאֵינָהּ מְנֻקֶּרֶת, אֵין הָעֵד נֶאֱמָן עָלָיו לְהַתִּירוֹ אֶלָּא אִם כֵּן בְּיָדוֹ לְתַקְּנוֹ <small><small>(ג''ז שָׁם)</small>.</small> וְאִם הָיוּ בְּכָאן ב' חֲתִיכוֹת, אַחַת שֶׁל אִסּוּר וְאַחַת שֶׁל הֶתֵּר, נֶאֱמָן הָעֵד לוֹמַר: זֶה הֶתֵּר וְזֶה אִסּוּר <small><small>(הר''ן שָׁם)</small>.</small> וְאָדָם נֶאֱמָן עַל שֶׁלּוֹ, וַאֲפִלּוּ הֵיכָא דְּאִתְחַזַּק אִסּוּרָא <small><small>(שָׁם בַּאֲשֵׁרִי)</small>.</small> וְעַיֵּן לְעֵיל סי' קי''ט דִּין הֶחָשׁוּד עַל הַדָּבָר, אִם מֵעִיד עָלָיו. וְע''ל סִימָן קפ''ה מִי שֶׁאוֹמֵר: פְּלוֹנִי חָכָם הִכְשִׁיר לִי זֶה, וְהֶחָכָם כּוֹפֵר. וְעַיֵּן בְּאֶבֶן הָעֵזֶר סִימָן קנ''ב אִם אַמְרִינָן לְגַבֵּי עֵדוּת שֶׁהַפֶּה שֶׁאָסַר הוּא הַפֶּה שֶׁהִתִּיר. וְאִשָּׁה נֶאֱמֶנֶת בִּדְבַר אִסּוּר לוֹמַר: תִּקַּנְתִּיו <small><small>(ר''ן פֶּרֶק הָאוֹמֵר וְרֵישׁ חֻלִּין)</small>,</small> וְדַוְקָא בְּוַדַּאי אִסּוּר, כְּגוֹן נִקּוּר בָּשָׂר וְכַדּוֹמֶה, אֲבָל בְּסָפֵק שֶׁמָּא אֵין כָּאן אִסּוּר, כְּגוֹן שֶׁצְּרִיכָה לְבָרֵר דָּגִים טְמֵאִים מִטְּהוֹרִים <small><small>(א''ו הָאָרֹךְ)</small>,</small> אוֹ אִסּוּר שֶׁיֵּשׁ בּוֹ צְדָדִים לְהָקֵל <small><small>(שָׁם בְּרַ''ן)</small>.</small> אֵין אִשָּׁה נֶאֱמֶנֶת, דְּאִשָּׁה דַּעְתָּהּ קַלָּה לְהָקֵל. קָטָן אֵין לוֹ דִּין עֵד לִהְיוֹת נֶאֱמָן בְּאִסּוּרִין <small><small>(ריב''ש סִימָן רמ''ה)</small> ;</small> מִכָּל מָקוֹם בְּקָטָן חָרִיף וּבָקִי בַּדָּבָר, וְאִכָּא רַגְלַיִם לִדְבָרָיו, יֵשׁ לְהַחְמִיר אִם מֵעִיד עַל דְּבַר אִסּוּר <small><small>(רַשְׁבָּ''א סִימָן כ''ד)</small>.</small> וְאִם מֵעִיד עַל אִסּוּר דְּרַבָּנָן לְהָקֵל, וְלֹא אִתְחַזַּק אִסּוּרָא, כְּגוֹן בְּדִיקַת חָמֵץ, נֶאֱמָן, דְּהִמְנוּהוּ רַבָּנָן בִּדְרַבָּנָן <small><small>(שָׁם בריב''ש)</small> ;</small> אֲבָל אִם אִתְחַזַּק אִסּוּרָא אֵינוֹ נֶאֱמָן כְּלָל.</small> 

דְּבָרִים שֶׁאֵין בָּהֶם חֶזְקַת אִסוּר, אֶלָּא חֲשָׁשָׁא שֶׁמָּא יַחֲלִיפֶנּוּ עוֹבֵד כּוֹכָבִים אוֹ יִגַּע בּוֹ, יֵשׁ מִי שֶׁאוֹמֵר שֶׁסוֹמְכִין עַל הַקָּטָן מִכֵּיוָן שֶׁבָּא לִכְלַל דַּעַת שְׁמִירָה. 


Siman 128

עוֹבֵד כּוֹכָבִים שֶׁנִּתְיַחֵד עִם הַיַּיִן, אֲפִלּוּ בִּרְשׁוּתֵנוּ, אֲפִלּוּ שָׁעָה מֻעֶטֶת, אָסוּר בַּהֲנָאָה. אֲבָל מִי שֶׁנּוֹדַע לָנוּ שֶׁאֵינוֹ עוֹבֵד עֲבוֹדַת כּוֹכָבִים, מֻתָּר לְיַחֵד יַיִן אֶצְלוֹ, בִּרְשׁוּתֵנוּ, לִזְמַן מֻעָט, כְּגוֹן כְּדֵי שֶׁיֵּלֵךְ כְּדֵי מִיל אוֹ יוֹתֵר, אֲפִלּוּ בְּעִיר שֶׁכֻּלָּהּ עוֹבְדֵי כּוֹכָבִים, וַאֲפִלּוּ הוֹדִיעוֹ שֶׁהוּא מַפְלִיג. אֲבָל אֵין מַפְקִידִין אֶצְלוֹ יַיִן בְּבֵיתוֹ, וַאֲפִלּוּ בְּבָתֵּינוּ אָסוּר, אִם הוּא לִזְמַן מְרֻבֶּה. וְאִם עָבַר וְהִפְקִיד, אָסוּר בִּשְׁתִיָּה. <small>עוֹבְדֵי כּוֹכָבִים שֶׁבְּחוּצָה לָאָרֶץ, אַף עַל פִּי שֶׁאֵינָן עוֹבְדֵי עֲבוֹדַת כּוֹכָבִים, מִכָּל מָקוֹם אֵין מְיַחֲדִים יַיִן אֶצְלָם <small><small>(בֵּית יוֹסֵף בְּשֵׁם הָרַשְׁבָּ''א)</small>.</small> </small> 

עוֹבֵד כּוֹכָבִים שֶׁנִּמְצָא בְּבַיִת שֶׁבּוֹ יַיִן, אִם יֵשׁ לוֹ מִלְוֶה עַל אוֹתוֹ יַיִן, כְּגוֹן שֶׁעֲשָאוֹ אַפּוֹתֵיקִי <small>אוֹ מִשְׁכְּנוֹ לוֹ <small><small>(טוּר)</small>,</small> </small> אָסוּר, וַאֲפִלּוּ הָיָה הַיַּיִן חָתוּם בְּחוֹתָם אֶחָד. אֲבָל אִם אֵין לוֹ מִלְוֶה עַל הַיַּיִן, אַף עַל פִּי שֶׁיֵּשׁ לוֹ מִלְוֶה עַל יִשְׂרָאֵל בַּעַל הַיַּיִן וְהִגִּיעַ זְמַן הַמִּלְוֶה, מֻתָּר. וַאֲפִלּוּ הָיָה עוֹמֵד בְּצַד הַיַּיִן סָמוּךְ לוֹ מַמָּשׁ, בִּכְדֵי פִּשּׁוּט יָדַיִם, וַאֲפִלּוּ אֵין בַּיַּיִן שׁוּם חוֹתָם, מִפְּנֵי שֶׁמֵּאַחַר שֶׁהוּא יוֹדֵעַ שֶׁיַּפְסִיד יִשְׂרָאֵל יֵינוֹ הוּא יָרֵא לִגַּע. <small><small>(הָרֹא''שׁ)</small>.</small> וַאֲפִלּוּ נִמְצָא בְּיָדוֹ קֶצֶף שֶׁרָגִיל לַעֲלוֹת עַל פִּי הַיַּיִן, מֻתָּר, שֶׁאָנוּ תּוֹלִים לוֹמַר מִדָּפְנֵי הֶחָבִית לְקָחוֹ וְלֹא מִפִּיו. <small>הַגָּה: אֲבָל דְּבָרִים שֶׁאֵינָם נִמְצָאִים אֶלָא עַל פִּי הֶחָבִית, אָסוּר <small><small>(טוּר)</small>.</small> וְכֵן אִם מָצָא שֶׁהָעוֹבֵד כּוֹכָבִים תּוֹפֵס הַבִּרְזָא בְּיָדוֹ, הַיַּיִן אָסוּר, וְלֹא אַמְרִינָן דְּהַבִּרְזָא מִנַּפְשֵׁיהּ נָפַל וְהָעוֹבֵד כּוֹכָבִים הִגְבִּיהוֹ <small><small>(מָרְדְּכַי פ' הַשּׂוֹכֵר בְּשֵׁם רַאַבִיָ''ה)</small>,</small> דְּתָלִינָן תָּמִיד בַּדָּבָר הָרָגִיל.</small> 

בַּיִת שֶׁיֵּשׁ לְיִשְׂרָאֵל וְעוֹבֵד כּוֹכָבִים יַיִן בְּתוֹכוֹ, וְנִכְנַס הָעוֹבֵד כּוֹכָבִים וְסָגַר הַדֶּלֶת אַחֲרָיו בְּמַנְעוּל מִבִּפְנִים, שֶׁאִם בָּא יִשְׂרָאֵל לִכָּנֵס אֵינוֹ יָכוֹל לִכָּנֵס שֶׁלֹּא מִדַּעַת הָעוֹבֵד כּוֹכָבִים, הַיַּיִן אָסוּר <small><small>(הָרֹא''שׁ)</small>.</small> וְאִם הָיוּ נְקָבִים בַּדֶּלֶת שֶׁיִּשְׂרָאֵל יָכוֹל לְהִסְתַּכֵּל וְלִרְאוֹת מִשָּׁם, כָּל הֶחָבִיּוֹת מֻתָּרוֹת בִּשְׁתִיָּה, אֲפִלּוּ הֵן פְּתוּחוֹת; וְאִם לָאו, אֶת שֶׁיּוּכַל לִרְאוֹת דֶּרֶךְ שָׁם, מֻתָּר, וְהַשְּׁאָר אָסוּר בַּהֲנָאָה, אֲפִלּוּ חָבִיּוֹת סְתוּמוֹת, אִם שָׁהָה כְּדֵי שֶׁיִּפְתַּח וְיִגֹּף וְתִגֹּב <small><small>(פֵּרוּשׁ וְיִגּוֹף וְיַעֲשֶׂה מְגוּפָה אַחֶרֶת וּפֵרוּשׁ וְתִגּוֹב, וִינַגֵּב וְיִיבַשׁ)</small>.</small> וַאֲפִלּוּ הָיָה יִשְׂרָאֵל דַּר בְּאוֹתוֹ בַּיִת. 

בַּיִת שֶׁאֵין בּוֹ אֶלָּא יֵינוֹ שֶׁל יִשְׂרָאֵל, וְנִמְצָא עוֹבֵד כּוֹכָבִים בְּתוֹכוֹ, אִם אֵין הַדֶּלֶת נָעוּל, מֻתָּר בִּשְׁתִיָּה. וְאִם הוּא נָעוּל בְּמַפְתֵּחַ מִבִּפְנִים, אִם אֵינוֹ נִתְפָּס כְּגַנָּב אָסוּר בַּהֲנָאָה, וְאִם הוּא נִתְפָּס כְּגַנָּב עַל הַכְּנִיסָה, מֻתָּר בִּשְׁתִיָּה. <small>הַגָּה: וְיֵשׁ אוֹמְרִים דְּבַזְּמַן הַזֶּה שֶׁאֵין הָעוֹבְדֵי כּוֹכָבִים מְנַסְּכִין, אֲפִלּוּ אֵינוֹ נִתְפָּס כְּגַנָּב שָׁרֵי, אֶלָּא אִם כֵּן יֵשׁ לָחוּשׁ שֶׁנָּגְעוּ לִשְׁתּוֹת מִמֶּנּוּ אוֹ לַהֲנָאָה אַחֶרֶת <small><small>(כָּךְ הוּא בְּהַגָהוֹת אֲשֵׁרִי פ' הַשּׂוֹכֵר ועי' ס''ק ד')</small>.</small> מִיהוּ אִם פִּי הֶחָבִית רָחָב, אוֹ שֶׁהוּא בְּקַנְקַן שֶׁיֵּשׁ לָחוּשׁ שֶׁמָּא נָגַע בּוֹ דֶּרֶךְ מִתְעַסֵּק, חַיְשִׁינָן <small><small>(מָרְדְּכַי פ' הַשּׂוֹכֵר ובבֵּית יוֹסֵף בְּשֵׁם הַתּוֹסָפוֹת וּבִסְמַ''ג)</small>.</small> </small> 

הָיוּ בַּשּׁוּק חָבִיּוֹת יַיִן, וְנִמְצָא עוֹבֵד כּוֹכָבִים בֵּינֵיהֶם, אִם הוּא עוֹבֵד כּוֹכָבִים חַלָּשׁ שֶׁאֵימַת שׁוֹפְטֵי הָעִיר עָלָיו וְאִם יִמְצְאוּהוּ נוֹגֵע, נִתְפַּס כְּגַנָּב, מֻתָּר בִּשְׁתִיָּה. וְאִם לָאו, אָסוּר בַּהֲנָאָה. <small>וְעַיֵּן לְקַמָּן סִימָן קכ''ט עוֹד מִדִּינִים אֵלּוּ.</small> 


Siman 129

הַמַּנִּיחַ עוֹבֵד כּוֹכָבִים בַּחֲנוּתוֹ וְיָצָא, אוֹ שֶׁהָיָה לוֹ יַיִן בִּסְפִינָה אוֹ בְּקָרוֹן וְהִנִּיחוֹ עִם הָעוֹבֵד כּוֹכָבִים וְהָלַךְ לוֹ לְבֵית <small><small>(הַכְּנֶסֶת)</small></small> אוֹ לְבֵית הַמֶּרְחָץ, אוֹ שֶׁהָיָה עוֹבֵד כּוֹכָבִים מַעֲבִיר לוֹ חָבִיּוֹת יַיִן מִמָּקוֹם לְמָקוֹם וְהִנִּיחוֹ לְבַדּוֹ עִם הַיַּיִן וְיָצָא מֻתָּר, <small>לְכַתְּחִלָּה לֹא יַנִּיחַ אָדָם בְּבֵיתוֹ יַיִן אוֹ חֹמֶץ אֵצֶל עוֹבֵד כּוֹכָבִים לְבַד כְּלָל, אֲבָל בְּדִיעֲבַד מֻתָּר <small><small>(מָרְדְּכַי פ' ר''י בְּשֵׁם ראב''ן)</small></small> </small> אֲפִלּוּ שָׁהָה זְמַן רַב, מִפְּנֵי שֶׁהוּא יָרֵא בְּכָל שָׁעָה עַתָּה יָבֹא וְיִרְאֵנִי. וְהוּא שֶׁלֹּא נוֹדַע שֶׁסָגַר הָעוֹבֵד כּוֹכָבִים הַחֲנוּת, אוֹ שֶׁהִרְחִיק הַקָּרוֹן וְהַסְפִינָה בְּעִנְיָן שֶׁאֵין יְכוֹלִים לִרְאוֹתוֹ. <small>וַאֲפִלּוּ סָגַר הַחֲנוּת כָּל זְמַן שֶׁיֵּשׁ שָׁם סֶדֶק אוֹ חוֹר שֶׁיְּכוֹלִים לִרְאוֹת בְּתוֹכוֹ חָשׁוּב כְּפָתוּחַ <small><small>(שָׁם בְּמָרְדְּכַי וּבִסְמַ''ג)</small>.</small> </small> בַּמֶּה דְּבָרִים אֲמוּרִים, שֶׁיֵּשׁ דֶּרֶךְ עֲקַלְתּוֹן שֶׁיָּכוֹל לָבֹא עָלָיו פִּתְאֹם, שֶׁלֹּא יִרְאֶנּוּ, וְכֵן כְּשֶׁהָלַךְ לְבֵית הַמֶּרְחָץ, הָלַךְ דֶּרֶךְ עֲקַלְתּוֹן, בְּעִנְיָן שֶׁלֹּא יָדַע הָעוֹבֵד כּוֹכָבִים שֶׁהָלַךְ לְבֵית הַמֶּרְחָץ. אֲבָל אִם רָאָה שֶׁהָלַךְ לִכָּנֵס לְבֵית הַמֶּרְחָץ, יוֹדֵעַ שֶׁלֹּא יְמַהֵר לָבֹא. וְכֵן אִם אָמַר לַעוֹבֵד כּוֹכָבִים שֶׁהִנִּיחַ בַּחֲנוּת: שְׁמֹר לִי, יוֹדֵעַ שֶׁנִּסְתַּלֵּק מִשְּׁמִירָתוֹ. וְכֵן אִם אָמַר לַעוֹבֵד כּוֹכָבִים הַמַּעֲבִיר הֶחָבִיּוֹת: לֵךְ, וַאֲנִי אָבֹא אַחֲרֶיךָ; אוֹ שֶׁהוֹדִיעוֹ שֶׁהוּא מַפְלִיג, אִם הֶחָבִיּוֹת פְּתוּחוֹת, כֵּיוָן שֶׁנֶּעֶלְמוּ מֵעֵינָיו, אֲסוּרוֹת. וְאִם הֵם סְתוּמוֹת, אִם יֵשׁ בְּהַפְלָגָתוֹ שִׁעוּר כְּדֵי שֶׁיּוּכַל לְהָסִיר מִגוּפוֹת הֶחָבִית כֻּלָּהּ, בֵּין שֶׁהִיא שֶׁל טִיט בֵּין שֶׁהִיא שֶׁל סִיד, וּלְהַחֲזִירָהּ, וְתִנָּגֵב, אָסוּר. <small>הַגָּה: וְיֵשׁ אוֹמְרִים דְּאִם הֵם סְתוּמוֹת, שָׁרֵי בְּכָל עִנְיָן, דְּיַיִן סָגֵי לֵיהּ בְּחוֹתָם א'. <small><small>(דַּעַת ר''ת)</small></small> וְיֵשׁ לִסְמֹךְ עַל זֶה בְּהֶפְסֵד מְרֻבֶּה, וְע''ל סִימָן ק''ל.</small> 

הָא דְּשָׁרֵי כְּשֶׁיֵּשׁ דֶּרֶךְ עֲקַלְתּוֹן, דַּוְקָא כְּשֶׁהָעוֹבֵד כּוֹכָבִים לְבַדּוֹ. אֲבָל אִם הֵם שְׁנַיִם אוֹ יוֹתֵר, אָסוּר, שֶׁאֶפְשָׁר לְאֶחָד מֵהֶם לִשְׁמֹר הַדֶּרֶךְ עֲקַלְתּוֹן, וְהָאַחֵר יִגַּע. 

הָא דְּשָׁרֵי בְּחָבִיּוֹת פְּתוּחוֹת לְגַמְרֵי בְּלֹא פְּקָק, הָנֵי מִלֵּי בִּסְפִינָה אוֹ בַּחֲנוּת שֶׁאֵין לוֹ רְשׁוּת לִגַּע בֶּחָבִיּוֹת עַצְמָם. אֲבָל בְּמַעֲבִיר חָבִית מִמָּקוֹם לְמָקוֹם, לֹא. וַאֲפִלּוּ הִיא חֲסֵרָה, אֲסוּרָה, דְּחַיְשִׁינָן דִּלְמָא נָגַע וְלֹא יִירָא כְּלָל, שֶׁיָּכוֹל לְהִשָּׁמֵט וְלוֹמַר: לְהַחֲזִיק בָּהּ כִּוַּנְתִי, שֶׁלֹּא תִּפֹּל. 

אֲפִלּוּ הוֹדִיעוֹ שֶׁהוּא מַפְלִיג, אִם הֶחָבִית פְּקוּקָה וְהוּא בִּזְמַן שֶׁיֵּשׁ הַרְבֵּה עוֹבְרֵי דְּרָכִים, כְּגוֹן בֵּין הַגִּתּוֹת, מֻתָּר, שֶׁהוּא מִתְיָרֵא מֵעוֹבְרֵי דְּרָכִים, אֲפִלּוּ הֵם עוֹבְדֵי כּוֹכָבִים. 

הַמּוֹסֵר מַפְתֵּחַ חֲנוּתוֹ לְעוֹבֵד כּוֹכָבִים, הַיַּיִן שֶׁבּוֹ מֻתָּר, אֲפִלּוּ לֹא נִשְׁאַר שׁוּם יְהוּדִי בָּעִיר, אֲפִלּוּ הוֹדִיעוֹ שֶׁהוּא מַפְלִיג, שֶׁלֹּא מָסַר לוֹ אֶלָּא שְׁמִירַת הַמַּפְתֵּחַ וְהוּא יָרֵא לִכָּנֵס בּוֹ. וְיֵשׁ מִי שֶׁאוֹמֵר שֶׁלֹּא הִתִּירוּ, אֶלָּא כְּשֶׁאֵינוֹ יוֹדֵעַ שֶׁהוּא מַפְלִיג, וְאָז מֻתָּר אֲפִלּוּ מְצָאוֹ שֶׁנִּכְנַס, אֲבָל אִם הוֹדִיעוֹ שֶׁהוּא מַפְלִיג, אֲפִלּוּ אִם נִתְפַּס עָלָיו כְּגַנָּב, אָסוּר. <small>הַגָּה: וְיֵשׁ לְהָקֵל כַּסְּבָרָא הָרִאשׁוֹנָה <small><small>(הִיא סְבָרַת ר''ח שכ''ה בריב''ש סִימָן תכ''ד ות''ה סִימָן ר''ן וְרַשְׁבָּ''א)</small>.</small> וְאִם עָבַר הָעוֹבֵד כּוֹכָבִים וְנִכְנַס שָׁם, אִם נִתְפַּס כְּגַנָּב, שָׁרֵי. וְאִם אֵינוֹ נִתְפַּס כְּגַנָּב, וְיֵשׁ לוֹ הִתְנַצְּלוּת עַל מַה שֶׁנִּכְנַס, אָסוּר. וְדַוְקָא אִם סָגַר הַדֶּלֶת בְּמַנְעוּל מִבִּפְנִים, וְאֵין סֶדֶק בַּחֶדֶר שֶׁיְּכוֹלִים לִרְאוֹת מִשָּׁם, אֲבָל אִם הַדֶּלֶת פָּתוּחַ <small><small>(בֵּית יוֹסֵף בְּשֵׁם רַשְׁבָּ''א)</small>,</small> אוֹ אֲפִלּוּ רַק סֶדֶק שֶׁיְּכוֹלִים לִרְאוֹתוֹ הַיַּיִן מֻתָּר <small><small>(מָרְדְּכַי פר''י)</small>.</small> וַאֲפִלּוּ אָמַר לוֹ לִכָּנֵס שָׁם <small><small>(שָׁם)</small>,</small> אִם לֹא אָמַר לוֹ שֶׁמַפְלִיג וְיוּכַל לָבוֹא, דְּהָעוֹבֵד כּוֹכָבִים מְרַתֵּת. וְאִם הָעוֹבֵד כּוֹכָבִים אֵינוֹ מְרַתֵּת, כְּגוֹן עַבְדֵי הַמּוֹשֵׁל שֶׁתָּפְסוּ הַיְהוּדִי <small><small>(וּמְחַפְּשִׂים בְּבֵית הַיְהוּדִי)</small>,</small> הַכֹּל אָסוּר אִם אֵין לוֹ סִימָן שֶׁלֹּא נָגְעוּ <small><small>(בֵּית יוֹסֵף בְּשֵׁם התוס' וְהַמָּרְדְּכַי ס''פ ר''י)</small>.</small> </small> 

יִשְׂרָאֵל וְעוֹבֵד כּוֹכָבִים שֶׁהָיוּ בִּסְפִינָה וּבָהּ יַיִן, וְשָׁמַע יִשְׂרָאֵל קוֹל תְּקִיעַת שׁוֹפָר שֶׁתּוֹקְעִין לִשְׁבֹּת וְנִכְנַס לָעִיר וְהִנִּיחַ הַיַּיִן שֶׁבַּסְפִינָה עִם הָעוֹבֵד כּוֹכָבִים, אִם יֵשׁ דֶּרֶךְ עֲקַלָּתוֹן שֶׁיּוּכַל לָבֹא עָלָיו פִּתְאֹם וְאֵין שָׁם אֶלָּא עוֹבֵד כּוֹכָבִים אֶחָד, מֻתָּר הַיַּיִן, אֲפִלּוּ אִם יֵשׁ בֵּינוֹ לַיַּיִן יוֹתֵר מֵאַלְפַּיִם אַמָּה, שֶׁאֵין אָנוּ בְּעֵינֵיהֶם בְּחֶזְקַת שׁוֹמְרֵי שַׁבָּת כָּרָאוּי. 

הָיוּ יוֹשְׁבִים יִשְׂרָאֵל וְעוֹבֵד כּוֹכָבִים לִשְׁתּוֹת כָּל אֶחָד מִיֵּינוֹ, וְשָׁמַע הַיִּשְׂרָאֵל שֶׁקּוֹרִין לְבֵית הַכְּנֶסֶת וְהָלַךְ שָׁם לְהִתְפַּלֵּל, מֻתָּר הַיַּיִן אִם יֵשׁ דֶּרֶךְ עֲקַלְתּוֹן שֶׁיּוּכַל לָבֹא עָלָיו פִּתְאֹם. אֲבָל אִם הָיוּ שׁוֹתִים בְּיַחַד מִיַּיִן אֶחָד, וְיַיִן לִפְנֵיהֶם עַל הַשֻּׁלְחָן וְיַיִן אַחֵר חוּץ לַשֻּׁלְחָן, וְהִנִּיחַ הָעוֹבֵד כּוֹכָבִים לְבַדּוֹ. שֶׁעַל הַשֻּׁלְחָן, אָסוּר; וְאֶת שֶׁחוּץ לַשֻּׁלְחָן, אֶת שֶׁתּוֹךְ פִּשּׁוּט יָדָיו, אָסוּר, וְשֶׁחוּץ לְפִשּׁוּט יָדָיו, מֻתָּר. וְאִם אָמַר לוֹ: הֱוֵי מוֹזֵג וְשׁוֹתֶה, כָּל הֶחָבִיּוֹת הַפְּתוּחוֹת שֶׁבַּבַּיִת אֲסוּרוֹת, וְהַסְתוּמוֹת מֻתָּרוֹת, אֶלָּא אִם כֵּן שָׁהָה כְּדֵי שֶׁיָּסִיר הַמְּגוּפָה כֻּלָּהּ וְיַחְזִירֶנָּה וְתִנָּגֵב. 

יִשְׂרָאֵל שֶׁשָּׂכַר בַּיִת בַּחֲצַר הָעוֹבֵד כּוֹכָבִים וְהִנִּיחַ בּוֹ יַיִן וְסָגַר הַדֶּלֶת וְהִכְנִיס הַבְּרִיחַ בַּטַּבַּעַת, וְשָׁכַח וְלֹא סְגָרוֹ בְּמַפְתֵּחַ, וְהִפְלִיג, וּלְסוֹף יָמִים הִרְגִּישׁ הָעוֹבֵד כּוֹכָבִים שֶׁלֹּא הָיָה סָגוּר בְּמַפְתֵּחַ וְהוֹדִיעַ הַדָּבָר לַיְּהוּדִי, מֻתָּר. <small>הוֹאִיל וְלֹא יָדַע הָעוֹבֵד כּוֹכָבִים שֶׁמַּפְלִיג הַיִּשְׂרָאֵל, מְרַתֵּת וְלֹא נָגַע <small><small>(תְּשׁוּבַת הָרֹא''שׁ כְּלָל י''ט סִימָן י''ג)</small>.</small> </small> 

בַּיִת שֶׁיֵּשׁ לְיִשְׂרָאֵל בּוֹ יַיִן, וְעוֹבֵד כּוֹכָבִים דָּר לְמַטָּה וְיִשְׂרָאֵל בָּעֲלִיָּה, וַאֲרֻבָּה מֵהָעֲלִיָּה לַבַּיִת, וְיָצְאוּ שְׁנֵיהֶם בְּבֶהָלָה לִרְאוֹת חָתָן אוֹ הֶסְפֵּד, וְחָזַר הָעוֹבֵד כּוֹכָבִים וְסָגַר הַפֶּתַח וְאַחַר כָּךְ בָּא הַיִּשְׂרָאֵל, אַף עַל פִּי שֶׁאֵין לַיִּשְׂרָאֵל מַעֲבָר אֶלָּא דֶּרֶךְ הַבַּיִת וְאִי אֶפְשָׁר לַעֲבֹר שֶׁלֹּא יִרְאֶנּוּ, הֲרֵי הַיַּיִן הַפָּתוּחַ שֶׁבְּבֵית הַיִּשְׂרְאֵלִי בְּהֶתֵּרוֹ, שֶׁלֹּא סָגַר הָעוֹבֵד כּוֹכָבִים אֶלָּא עַל דַּעַת שֶׁכְּבָר נִכְנַס הַיִּשְׂרָאֵל לְבֵיתוֹ וְלֹא נִשְׁאַר אָדָם בַּחוּץ, וְכִמְדֻמֶּה לוֹ שֶׁהוּא קְדָמוֹ. <small>הַגָּה: וְדַוְקָא שֶׁיָּצְאוּ בְּבֶהָלָה וְחָזְרוּ, דְּאֶפְשָׁר לוֹמַר שֶׁמִּתּוֹךְ בֶּהָלָתוֹ חָזַר וְלֹא דִּקְדֵּק יָפֶה בִּכְנִיסַת יִשְׂרָאֵל; אֲבָל שֶׁלֹּא בְּבֶהָלָה, הַיַּיִן אָסוּר <small><small>(בֵּית יוֹסֵף בְּשֵׁם הָרַמְבָּ''ם)</small>.</small> </small> 

עוֹבֵד כּוֹכָבִים שֶׁשָּׁמַע קוֹל שַׁאֲגַת אַרְיֵה, וּמִפַּחְדּוֹ נֶחְבָּא בֵּין הֶחָבִיּוֹת יַיִן וְסָגַר הַדֶּלֶת אַחֲרָיו, מֻתָּר אֲפִלּוּ הֵן פְּתוּחוֹת, מִפְּנֵי שֶׁהוּא אוֹמֵר: שֶׁמָּא יִשְׂרָאֵל אַחֵר נֶחְבָּא כָּאן, וְיִרְאֶה אוֹתִי כְּשֶׁאֶגַּע. 

גַּנָּבִים שֶׁנִּכְנְסוּ לְמַרְתֵּף וּפָתְחוּ חָבִיּוֹת יַיִן. אִם רֹב גַּנָּבֵי הָעִיר עוֹבְדֵי כּוֹכָבִים, אָסוּר. וְאִם רֻבָּן יִשְׂרָאֵל, מֻתָּר. וְאִם רֻבָּן יִשְׁמְעֵאלִים, אָסוּר בִּשְׁתִיָּה וּמֻתָּר בַּהֲנָאָה. וְאִם יֵשׁ לַיְּהוּדִים שְׁכוּנָה לְבַדָּם, שֶׁאֵין דֶּרֶךְ הָעוֹבֵד כּוֹכָבִים מַפְסִיקָתָהּ, הוֹלְכִים אַחַר רֹב בְּנֵי הַשְּׁכוּנָה, אַף עַל פִּי שֶׁרֹב בְּנֵי הָעִיר עוֹבְדֵי כּוֹכָבִים. וּבְמָקוֹם שֶׁרְגִילִים לְהַצְנִיעַ מָמוֹן בְּחָבִיּוֹת וּמַנִּיחִים אוֹתָם בֵּין חָבִיּוֹת יַיִן, אֲפִלּוּ אִם רֹב גַּנָּבֵי הָעִיר עוֹבְדֵי כּוֹכָבִים, מֻתָּר, דְּשֶׁמָּא לֹא בָּאוּ, אֶלָּא בִּשְׁבִיל הַמָּמוֹן וּכְשֶׁרָאוּ שֶׁהוּא יַיִן לֹא נָגְעוּ בּוֹ. <small>הַגָּה: וְכָל זֶה מַיְרֵי שֶׁרָאִינוּ רְעוּתָא, כְּגוֹן שֶׁהָיוּ תְּחִלָּה סְתוּמוֹת וְנִפְתְּחוּ, אֲבָל אִם הָיוּ סְתוּמוֹת, וְנִמְצְאוּ סְתוּמוֹת, אוֹ שֶׁהָיוּ כֻּלָּם פְּתוּחוֹת וְלֹא נִמְצָא בָּהֶם רְעוּתָא, הַכֹּל שָׁרֵי <small><small>(בבֵּית יוֹסֵף ריב''ש סי' תכ''ד וּמָרְדְּכַי וַאֲגֻדָּה וְרַאֲבָ''ן)</small>,</small> דִּסְתָם גַּנָּב אֵינוֹ לוֹקֵחַ יַיִן. וְאִם הָיָה בְּמִקְצָתָן רְעוּתָא, וְנִפְתְּחוּ הָאֲחֵרִים שֶׁאֵין אָנוּ רוֹאִים בָּהֶן רְעוּתָא, הַכֹּל שָׁרֵי <small><small>(בבֵּית יוֹסֵף וּמָרְדְּכַי ס''פ ר''י תְּשׁוּבַת מוהר''ם)</small>.</small> וְיֵשׁ אוֹמְרִים שֶׁכָּל זֶה מַיְרֵי שֶׁיֵּשׁ גַּנָּבִים יְדוּעִים מִן הָעוֹבְדֵי כּוֹכָבִים <small><small>(כֵּן מַשְׁמָע בְּמָרְדְּכַי פר''י וֶהֱבִיאוֹ הַבֵּית יוֹסֵף)</small>,</small> אֲבָל אִם יָדוּעַ גַּנָּב אֶחָד מִיִּשְׂרָאֵל, וּמֵעוֹבֵד כּוֹכָבִים אֵינוֹ יָדוּעַ, תָּלִינָן בְּיִשְׂרָאֵל הַיָּדוּעַ. וְעַיִּןִ לְעֵיל סִימָן קכ''ח עוֹד מִדִּינִים אֵלּוּ.</small> 

חַיִל שֶׁנִכְנַס לָעִיר וְנִכְנַס לְבֵית יִשְׂרָאֵל. בִּשְׁעַת שָׁלוֹם, חָבִיּוֹת פְּתוּחוֹת, אֲפִלּוּ הֵן פְּקוּקוֹת, אֲסוּרוֹת, וּסְתוּמוֹת בִּמְגוּפָה שֶׁל טִיט, מֻתָּרוֹת. וּבִשְׁעַת מִלְחָמָה, אֵלּוּ וָאֵלּוּ מֻתָּרוֹת. וְדַוְקָא בִּפְתוּחוֹת מִתְּחִלָּתָן, אֲבָל סְתוּמוֹת שֶׁנִּפְתְּחוּ, חַיְשִינָן לְהוּ. 

עוֹבֵד כּוֹכָבִים שֶׁנִּמְצָא עוֹמֵד אֵצֶל הַגַּת, אִם יֵשׁ בָּהּ טוֹפֵחַ עַל מְנַת לְהַטְפִּיחַ <small><small>(פי' שֶׁהַיָּד הַנַּעֲשֵׂית לָחָה בְּמַגָּעוֹ תַּחֲזֹר וְתַעֲשֶׂה לָחָה גַּם יָד אַחֶרֶת)</small>,</small> צָרִיךְ הֲדָחָה וְנִגּוּב. וְאִי לֹא, בַּהֲדָחָה סָגֵי. 

זוֹנָה עוֹבֶדֶת כּוֹכָבִים בִּמְסִבַּת יִשְׂרָאֵל, הַיַּיִן מֻתָּר, שֶׁאֵינָם מַנִּיחִים אוֹתָהּ לְנַסֵךְ. אֲבָל זוֹנָה יִשְׂרְאֵלִית בִּמְסִבַּת עוֹבְדֵי כּוֹכָבִים, יֵינָהּ שֶׁל הַזּוֹנָה גַּם כֵּן אָסוּר. 

הִנִּיחַ יַיִן בְּבֵיתוֹ בְּחַלּוֹן פָּתוּחַ, וּבָא עוֹבֵד כּוֹכָבִים וְהִכְנִיס שָׁם זוֹנָה וְסָגַר הַדֶּלֶת אַחֲרָיו, וְאַחַר כָּךְ בָּא הַיִּשְׂרָאֵל וּמָצָא יֵינוֹ כְּמוֹ שֶׁהִנִּיחוֹ, מֻתָּר. 

חָצֵר שֶׁחֲלוּקָה בְּרָאשֵׁי יְתֵדוֹת בֵּין יִשְׂרָאֵל לְעוֹבֵד כּוֹכָבִים, אַף עַל פִּי שֶׁחָבִיּוֹת פְּתוּחוֹת עוֹמְדוֹת סָמוּךְ לְחֶלְקוֹ שֶׁל עוֹבֵד כּוֹכָבִים תּוֹךְ פִּשּׁוּט יָדָיו, מֻתָּרוֹת. וְכֵן אִם הָיָה גַּגּוֹ שֶׁל יִשְׂרָאֵל לְמַעְלָה מִגַּגּוֹ שֶׁל עוֹבֵד כּוֹכָבִים, וַחֲלוּקִים בִּיתֵדוֹת, מַנִּיחַ שָׁם יֵינוֹ אַף עַל פִּי שֶׁיָּדוֹ מַגַּעַת שָׁם. 

חָבִית שֶׁל יַיִן שֶׁצָּפָה בַּנָּהָר וְנִמְצְאָה כְּנֶגֶד עִיר שֶׁרֻבָּהּ יִשְׂרָאֵל, אִם יֵשׁ בַּנָּהָר מִכְשׁוֹלוֹת וְסֶכֶר <small><small>(פֵּרוּשׁ סְתִימָה)</small></small> אֲגַמֵּי מַיִם שֶׁהָיוּ מַעֲמִידִים אוֹתָהּ אִלּוּ בָּאָה מִמָּקוֹם אַחֵר, מֻתָּרוֹת, שֶׁאֵין לִתְלוֹתָהּ אֶלָּא בָּעִיר שֶׁנִּמְצֵאת כְּנֶגְדָּהּ. וְאִם אֵין בַּנָּהָר סֶכֶר אֲגַמֵּי מַיִם, אֲסוּרָה, שֶׁאָנוּ תּוֹלִים אוֹתָהּ בְּרֹב הַסְבִיבוֹת שֶׁהֵם עוֹבְדֵי כּוֹכָבִים. וְאִם נִמְצֵאת כְּנֶגֶד עִיר שֶׁרֻבָּהּ עוֹבְדֵי כּוֹכָבִים, אִם רֹב הַסְבִיבוֹת יִשְׂרָאֵל וִיכוֹלָה לָבֹא שָׁם דֶּרֶךְ יְשָׁרָה שֶׁלֹּא תִּטְבַּע, מֻתֶּרֶת, אֲפִלּוּ קְרוֹבָה הַרְבֵּה לְעִיר שֶׁל עוֹבְדֵי כּוֹכָבִים, עַד שֶׁמּוֹכִיחַ קִרְבָתָהּ שֶׁהִיא שֶׁל עוֹבְדֵי כּוֹכָבִים, מַנִּיחִים הַקָּרוֹב וְהוֹלְכִים אַחַר הָרֹב. וְאִם לָאו, הַיַּיִן אָסוּר בַּהֲנָאָה וְהַקַּנְקַן הוּא שֶׁל מוֹצְאוֹ. וְאִם בָּא יִשְׂרָאֵל וְנָתַן בָּהּ סִימָן, אַף הַיַּיִן מֻתָּר, וַהֲרֵי הוּא שֶׁל מוֹצְאוֹ, דְּכֵיוָן דְּרֻבָּהּ עוֹבְדֵי כּוֹכָבִים, נִתְיָאֲשׁוּ הַבְּעָלִים. <small>וְדַוְקָא שֶׁהִיא סְתוּמָה בִּפְקָק, אֲבָל פְּתוּחָה לְגַמְרֵי, הַיַּיִן אָסוּר דְּחַיְשִׁינָן שֶׁמָּא נָגְעוּ בּוֹ <small><small>(כָּךְ מַשְׁמָע מַהֲרַ''ן פא''מ וְכֵן הוּא בתא''ו ני''ז)</small>.</small> </small> 

חָבִית שֶׁל יַיִן שֶׁנִּמְצֵאת בְּכַרְמוֹ שֶׁל יִשְׂרָאֵל, וְיֵשׁ כְּרָמִים אֲחֵרִים שֶׁל יִשְׂרָאֵל סְמוּכִים, וּכְרָמִים רַבִּים מֵהֶם שֶׁל עוֹבְדֵי כּוֹכָבִים סְבִיבוֹתֵיהֶם, אַף עַל פִּי שֶׁרְחוֹקִים מִשֶּׁל יִשְׂרָאֵל, הֶחָבִית אֲסוּרָה, דְּאָזְלִינָן בָּתַר רֻבָּא אַף עַל גַּב דְּאִכָּא קוֹרְבָא דְּמוּכָח דְּשֶׁל יִשְׂרָאֵל הָיְתָה. וְאֵין צָרִיךְ לוֹמַר כְּשֶׁאֵין שָׁם שֶׁל יִשְׂרָאֵל אֶלָּא אוֹתוֹ כֶּרֶם. וְהוּא הַדִּין לְהָקֵל, כְּגוֹן שֶׁנִּמְצָא בְּכַרְמוֹ שֶׁל עוֹבֵד כּוֹכָבִים אַף עַל פִּי שֶׁיֵּשׁ כְּרָמִים אֲחֵרִים שֶׁל עוֹבְדֵי כּוֹכָבִים, אִי אִכָּא כְּרָמִים שֶׁל יִשְׂרָאֵל רַבִּים מֵהֶם, אֲפִלּוּ רְחוֹקִים מֵהֶם, הוֹלְכִים לְהָקֵל. וְהוּא שֶׁיּוֹשֶׁבֶת בֵּין הֶהָרִים שֶׁאֵינוֹ מַעֲבָר לְעוֹבְרֵי דְּרָכִים, הָא לָאו הָכֵי אֲסוּרָה, שֶׁרֹב עוֹבְרֵי דְּרָכִים עוֹבְדֵי כּוֹכָבִים הֵם וְשֶׁמָא מֵהֶם נָפַל. וְהָנֵי מִלֵּי בְּבַקְבּוּק, אֲבָל חָבִית שֶׁאֵין דֶּרֶךְ עוֹבְרֵי דְּרָכִים לְהוֹלִיךְ כַּיּוֹצֵא בוֹ, אֵין תּוֹלִים בָּהֶם. 

נוֹדוֹת יַיִן שֶׁנִּמְצְאוּ מֻשְׁלָכִים בַּדֶּרֶךְ, אִם רֹב שׁוֹפְכֵי יַיִן יִשְׂרָאֵל, מֻתָּרִים, אִם הֵם נוֹדוֹת גְּדוֹלִים. אֲבָל אִם הֵם קְטַנִּים שֶׁדֶּרֶךְ עוֹבְרֵי דְּרָכִים לְהוֹלִיךְ כַּיּוֹצֵא בָהֶם, אֲסוּרִים, שֶׁאָנוּ תּוֹלִים בָּהֶם שֶׁרֻבָּם עוֹבְדֵי כּוֹכָבִים. וְאִם הָיוּ גְּדוֹלִים וּקְטַנִּים, מֻתָּרִים כֻּלָּם, שֶׁהַגְּדוֹלִים מוֹכִיחִים עַל הַקְּטַנִּים שֶׁהֵם מִשּׁוֹפְכֵי יַיִן, וַהֲרֵי רֻבָּם יִשְׂרָאֵל, וְהַקְּטַנִּים לְהַכְרִיעַ הַמַּשָּׂא בָּאוּ. 

יִשְׂרָאֵל שֶׁיֵּשׁ לוֹ יַיִן בָּאוֹצָר שֶׁלּוֹ וּפֶתַח הָאוֹצָר סָגוּר בְּמַפְתֵּחַ אֶחָד, וּמָצָא הַפֶּתַח פָּתוּחַ וְעוֹבֵד כּוֹכָבִים אֶחָד מוֹדֶה שֶׁהוּא פְּתָחוֹ לִשְׁאֹב מַיִם מִבּוֹר שֶׁבָּאוֹצָר כְּדֵי לִבְנוֹת בֵּיתוֹ, מֻתָּר. <small>הַגָּה: בַּעַל הַבַּיִת שֶׁאָמַר לְשִׁפְחָתוֹ לְהָכִין הַשֻּׁלְחָן וּמָצָא יַיִן עַל שֻׁלְחָנוֹ, וְשִׁפְחָתוֹ הָעוֹבֶדֶת כּוֹכָבִים אוֹמֶרֶת שֶׁלָּקְחָה הַיַּיִן מִמַּרְתְּפוֹ שֶׁבּוֹ יַיִן הַרְבֵּה, הַיַּיִן שֶׁבַּמַּרְתֵּף שָׁרֵי, דְּאֵין הָעוֹבֶדֶת כּוֹכָבִים נֶאֱמֶנֶת, וְאֵימַר בְּמָקוֹם אַחֵר לָקְחָה <small><small>(תְּשׁוּבַת הַמָּרְדְּכַי פ' ר''י)</small>,</small> וְשֶׁעַל הַשֻּׁלְחָן אָסוּר. וְכֵן בְּאַחַת שֶׁטָּמְנָה מַפְתֵּחַ מַרְתֵּף שֶׁלָּהּ, <small><small>(וְלֹא מָצְאָה בִּמְקוֹמָהּ)</small>,</small> וּמָצְאָה כַּד יַיִן טָמוּן <small><small>(בְּתֶבֶן)</small>,</small> וְאוֹמֶרֶת שִׁפְחָה עוֹבֶדֶת כּוֹכָבִים שֶׁהִיא לָקְחָה הַיַּיִן <small><small>(מִן הַיַּיִן)</small></small> שֶׁבַּמַּרְתֵּף, שָׁרֵי, וְאֵין הַשִּׁפְחָה נֶאֱמֶנֶת <small><small>(שָׁם וַאֲגֻדָּה וּבְהַגָּהַת אֲשֵׁרִ''י)</small>.</small> אֲבָל גַּנָּבִים שֶׁנִּכְנְסוּ לַמַּרְתֵּף וּמָשְׁכוּ יַיִן וְהִנִּיחוּ הַבְּרָזוֹת פְּתוּחוֹת, וְנִמְצְאוּ אַחַר כָּךְ הַבְּרָזוֹת סְתוּמוֹת, וְאָמְרָה שִׁפְחָה עוֹבֶדֶת כּוֹכָבִים שֶׁהִיא סְתַמְתָּן, כֵּיוָן שֶׁנִּתְיַחֲדָה הָעוֹבֶדֶת כּוֹכָבִים עִם הַיַּיִן וְאֵינָהּ נִתְפֶּסֶת כְּגַנָּב, וְאִכָּא רַגְלַיִם לַדָּבָר שֶׁהִיא סְתַמְתָּן, הַיַּיִן אָסוּר <small><small>(מָרְדְּכַי סוֹף פ' ר''י)</small>.</small> מִיהוּ בַּזְּמַן הַזֶּה דְּאֵין הָעוֹבְדֵי כּוֹכָבִים מְנַסְּכִים, שָׁרֵי, כְּמוֹ שֶׁנִּתְבָּאֵר לְעֵיל סִימָן קכ''ג וקכ''ד.</small> 


Siman 130

מֻתָּר לְהַפְקִיד וְלִשְׁלֹחַ יַיִן בְּיַד עוֹבֵד כּוֹכָבִים, אִם הוּא חָתוּם בְּחוֹתָם בְּתוֹךְ חוֹתָם אוֹ מַפְתֵּחַ וְחוֹתָם. וְהָנֵי מִלֵּי בְּחָבִית שֶׁל חֶרֶס, אֲבָל לֹא בְּחָבִית שֶׁל עֵץ, מִפְּנֵי שֶׁיְּכוֹלִין לְהוֹצִיא יַיִן מִבֵּין הַנְּסָרִים וְלֹא יַרְגִּישׁוּ, וְכָל שֶׁכֵּן בְּנוֹדוֹת, שֶׁבְּקַל יְכוֹלִים לְהוֹצִיא יַיִן מִבֵּין הַתְּפִירוֹת. וְאֵין לָהֶם תַּקָּנָה, אֶלָּא שֶׁיַּכְנִיס כָּל הֶחָבִיּוֹת שֶׁל עֵץ אוֹ כָּל הַנֹּאד בְּשַׂק שֶׁאֵין בּוֹ תְּפִירָה מִבַּחוּץ, וְיַחְתֹּם פִּי הַשַּׂק. <small>הַגָּה: וְיֵשׁ מַתִּירִין אֲפִלּוּ בְּחָבִית שֶׁל עֵץ, וְאֵין חוֹשְׁשִׁין שֶׁמָּא יוֹצִיא בֵּין הַנְּסָרִים <small><small>(מָרְדְּכַי רֵישׁ פֶּרֶק א''מ וּבֵית יוֹסֵף בְּשֵׁם ס''ה וּסְמַ''ג וְרַשְׁבָּ''א וּבא''ו הָאָרֹךְ)</small>,</small> וְכֵן נוֹהֲגִין, וּבִלְבַד שֶׁיִּזָּהֵר שֶׁיְּהֵא הַמְּגוּפָה נִסְתָּם כָּרָאוּי, וְכֵן שֶׁלֹּא יִהְיֶה שָׁם בִּרְזָא, רַק יַחְתֹּךְ כָּל הַבְּרָזוֹת וְיָשִׂים עוֹר עַל הַמְּגוּפָה, וְהַבִּרְזָא קָבוּעַ בְּמַסְמְרוֹת, וְיִכְתֹּב אוֹתִיּוֹת חֶצְיָן עַל הָעוֹר וְחֶצְיָן עַל הַבְּרָזוֹת, שֶׁאִם יַגְבִּיהַּ הָעוֹבֵד כּוֹכָבִים הָעוֹר לֹא יֵדַע לַחֲזֹר וּלְכַוֵּן הָעוֹר כְּבַתְּחִלָּה <small><small>(מָרְדְּכַי פר''י וּבֵית יוֹסֵף בְּשֵׁם תּוֹסָפוֹת)</small>.</small> וְאִם מָצָא סַכִּין בְּחָבִית שֶׁהוֹצִיא יַיִן בֵּין הַנְּסָרִים, עַיֵּן לְעֵיל סי' קכ''ד.</small> 

אִם הִפְקִיד בְּיַד עוֹבֵד כּוֹכָבִים בְּחוֹתָם אֶחָד, אָסוּר בִּשְׁתִיָּה וּמֻתָּר בַּהֲנָאָה, וְהוּא שֶׁיִּחֵד לוֹ קֶרֶן זָוִית. <small>הַגָּה: וְיֵשׁ שֶׁכָּתְבוּ דִּבְדִיעֲבַד יֵשׁ לְהַתִּיר אֲפִלּוּ בְּחוֹתָם אֶחָד <small><small>(בֵּית יוֹסֵף לְדַעַת רַבֵּינוּ תָּם וּבְאָרֹךְ כְּלָל כ''ב)</small></small> וְאֵין צָרִיךְ לְהַכִּיר חוֹתָמוֹ, אֶלָּא אִם כֵּן רוֹאֶה שֶׁחוֹתָמוֹ מְקֻלְקָּל אָז אָסוּר <small><small>(ג''ז שָׁם)</small>,</small> אֲבָל אֵין צָרִיךְ לִבְדֹּק אַחַר זֶה, וְכֵן נוֹהֲגִין לְהָקֵל וְעַיִּןִ לְעֵיל סִימָן קי''ח.</small> 

יַיִן מְבֻשָּׁל שֶׁלָּנוּ, וְכֵן יַיִן שֶׁלָּנוּ שֶׁעֵרְבוּ עִם דְּבָרִים אֲחֵרִים, כְּגוֹן דְּבַשׁ וְשֶׁמֶן, וְכֵן חֹמֶץ שֶׁלָּנוּ, מֻתָּר לְהַפְקִיד בְּיַד עוֹבֵד כּוֹכָבִים בְּחוֹתָם אֶחָד. 

כֵּיצַד הוּא חוֹתָם בְּתוֹךְ חוֹתָם, סָתַם הֶחָבִית בִּכְלִי שֶׁאֵינוֹ מְהֻדָּק כְּדֶרֶךְ שֶׁסוֹתְמִין כָּל אָדָם, וְטָח בְּטִיט, הֲרֵי זֶה חוֹתָם אֶחָד. הָיָה כְּלִי מְהֻדָּק, וְטָח עָלָיו מִלְמַעְלָה, הֲרֵי זֶה חוֹתָם בְּתוֹךְ חוֹתָם. וְכֵן אִם צָר פִּי הַנֹּאד, הֲרֵי זֶה חוֹתָם אֶחָד. הָפַךְ פִּי הַנֹּאד לְתוֹכוֹ וְצָר עָלָיו, הֲרֵי זֶה חוֹתָם בְּתוֹךְ חוֹתָם. וְכֵן כָּל שִׁנּוּי שֶׁמְּשַׁנֶּה מִדְּבָרִים שֶׁאֵין דֶּרֶךְ כָּל אָדָם, הֲרֵי הֵם כְּחוֹתָם אֶחָד, וְהַטִּיחָה אוֹ הַקְּשִׁירָה חוֹתָם שֵׁנִי. 

שְׁנֵי קְשָׁרִים מְשֻׁנִּים הָוֵי כִּשְׁנֵי חוֹתָמוֹת. 

שְׁתֵּי אוֹתִיּוֹת הָוֵי כִּשְׁנֵי חוֹתָמוֹת. וְהַדְּפוּסִים, אַף עַל פִּי שֶׁיֵּשׁ בָּהֶם כַּמָּה אוֹתִיּוֹת, לֹא חֲשִׁיבֵי אֶלָּא כְּחוֹתָם אֶחָד, כֵּיוָן שֶׁקּוֹבְעִין אוֹתָם בְּבַת אַחַת. וּבְמָקוֹם שֶׁמְּצוּיִים מוּמָרִים וְעוֹבְדֵי כּוֹכָבִים שֶׁיּוֹדְעִים לִכְתֹּב, אֵין כְּתָב סִימָן, אֶלָּא לְמִי שֶׁמַּכִּיר הַכְּתָב. 

מַפְתֵּחַ וְחוֹתָם אֶחָד הָוֵי כִּשְׁנֵי חוֹתָמוֹת. 

חֲתָמוֹ בִּשְׁנֵי חוֹתָמוֹת וְחָזַר עָלָיו וְלֹא הִכִּירוֹ, אוֹ שֶׁמְּצָאוֹ סָתוּר, אָסוּר. <small>הַגָּה: וְדַוְקָא אִם רוֹאִים שֶׁנִּסְתַּר בְּכַוָּנָה עַל יְדֵי אָדָם, אֲבָל בְּמָקוֹם שֶׁיְּכוֹלִים לִתְלוֹת שֶׁנִּסְתַּר וְנִתְקַלְקֵל מֵעַצְמוֹ אוֹ עַל יְדֵי בְּהֵמָה אוֹ תִּינוֹקוֹת שֶׁלֹּא בְּכַוָּנָה, מֻתָּר בְּדִיעֲבַד <small><small>(ת''ה סִימָן ר''ה וּבְאָרֹךְ כְּלָל כ''ב)</small>.</small> וַאֲפִלּוּ אִם נִתְקַלְקֵל בְּכַוָּנָה, יֵשׁ לְהַתִּיר אִם יִשְׂרָאֵל יוֹצֵא וְנִכְנָס תָּמִיד <small><small>(בַּיִת יוֹסֵף בְּשֵׁם ס''ה וּסְמַ''ג)</small>.</small> </small> אֲבָל אֵינוֹ צָרִיךְ לַחֲזֹר עָלָיו, אֶלָּא אִם כֵּן הוֹדִיעַ לְיִשְׂרָאֵל שֶׁנִּשְׁתַּלֵּחַ לוֹ שֶׁהוּא חָתוּם בִּשְׁנֵי חוֹתָמוֹת, אַף עַל פִּי שֶׁלֹּא הוֹדִיעוֹ עִנְיַן חֲתִימוֹתָיו, כֵּיוָן שֶׁמְּצָאוֹ הַיִּשְׂרָאֵל הַשֵּׁנִי חָתוּם בִּשְׁנֵי חוֹתָמוֹת, מֻתָּר. וּמִכָּל מָקוֹם נָכוֹן הַדָּבָר לְהוֹדִיעוֹ צוּרַת הַחוֹתָם, כְּדֵי שֶׁיַּחֲזֹר אַחֲרָיו. <small>הַגָּה: מִיהוּ אִם כָּתַב עָלָיו אוֹתִיּוֹת אֵין צָרִיךְ לְהוֹדִיעוֹ, דִּסְתָם עוֹבֵד כּוֹכָבִים אֵינוֹ בָּקִי לִכְתֹּב אוֹתִיּוֹת <small><small>(הָרַ''ן וְהר''י)</small>.</small> וְאִם הָעוֹבֵד כּוֹכָבִים אוֹמֵר שֶׁהֶחָבִית הָיָה מְטַפְטֵף וְהוּא הִדְּקוֹ וְנָגַע בַּיַּיִן, אֵינוֹ נֶאֱמָן לְאָסְרוֹ, וַאֲפִלּוּ נִכָּר עֲדַיִן קְצָת יַיִן מִבַּחוּץ וְיֵשׁ אֻמְדָּנוֹת בִּדְבָרָיו <small><small>(ת''ה סִימָן ר''ב)</small>.</small> </small> 

יִשְׂרָאֵל שֶׁשָּׂכַר אוֹ קָנָה בַּיִת בַּחֲצֵרוֹ שֶׁל עוֹבֵד כּוֹכָבִים וּמִלְּאוֹ יַיִן, אִם יִשְׂרָאֵל דָּר שָׁם, אַף עַל פִּי שֶׁהִנִּיחַ הַיַּיִן בֶּחָצֵר, וְאֵין עָלָיו לֹא חוֹתָם וְלֹא מַפְתֵּחַ, מֻתָּר. וַאֲפִלּוּ הָיָה גַּם הָעוֹבֵד כּוֹכָבִים דָּר בְּאוֹתוֹ חָצֵר. אֲבָל אִם לֹא הָיָה יִשְׂרָאֵל דָּר בְּאוֹתָהּ חָצֵר, אִם הָיָה בְּיַד יִשְׂרָאֵל הַמַּפְתֵּחַ וְחוֹתָם, מֻתָּר וְאֵין צָרִיךְ לוֹמַר שְׁנֵי חוֹתָמוֹת; וְאִם לָאו, אַף עַל פִּי שֶׁהַיַּיִן בְּאוֹתוֹ בַּיִת שֶׁשָּׂכַר אוֹ קָנָה, אָסוּר אִם הָעוֹבֵד כּוֹכָבִים דָּר בֶּחָצֵר. וְאִם אֵינוֹ דָּר בֶּחָצֵר, מֻתָּר, אֶלָּא אִם כֵּן נִמְצָא עוֹמֵד בְּצַד הַיַּיִן. 

בַּמֶּה דְּבָרִים אֲמוּרִים, בְּשׂוֹכֵר אוֹ לוֹקֵחַ בַּיִת בַּחֲצֵרוֹ שֶׁל עוֹבֵד כּוֹכָבִים. אֲבָל בַּחֲצֵרוֹ שֶׁל יִשְׂרָאֵל מַמָּשׁ, שֶׁלֹּא לְקָחוֹ וְלֹא שְׂכָרוֹ מֵעוֹבֵד כּוֹכָבִים, אֲפִלּוּ הָיָה עוֹבֵד כּוֹכָבִים דָּר בְּאוֹתוֹ חָצֵר וְאֵין יִשְׂרָאֵל דָּר בּוֹ, מֻתָּר, וְאַף עַל פִּי שֶׁאֵין מַפְתֵּחַ וְחוֹתָם בְּיַד יִשְׂרָאֵל, לְפִי שֶׁאֵין לוֹ בָּהּ שׁוּם שַׁיָּכוּת, וַאֲפִלּוּ נִמְצָא עוֹמֵד בְּצַד הַיַּיִן, שֶׁהֲרֵי מִכָּל מָקוֹם נִתְפַּס עָלָיו כְּגַנָּב. וְהָנֵי מִלֵּי בַּיּוֹם, אֲבָל בַּלַּיְלָה אָסוּר. <small>הַגָּה: וְדַוְקָא בְּכִי הַאי גַּוְנָא יֵשׁ לְאָסְרוֹ בַּלַּיְלָה, אֲבָל בִּשְׁאָר מְקוֹמוֹת דְּאָמְרִינָן לְעֵיל סִימָן קכ''ח וְקכ''ט דְּהָעוֹבֵד כּוֹכָבִים מְרַתֵּת, אֵין חִלּוּק בֵּין יוֹם לְלַיְלָה, וְשָׁאנֵי הָכָא הוֹאִיל וְהָעוֹבֵד כּוֹכָבִים יֵשׁ לוֹ שַׁיָּכוּת בֶּחָצֵר וּמִסְּתָמָא נוֹעֲלוֹ בַּלַּיְלָה הוֹאִיל וְאֵין יִשְׂרָאֵל דָּר שָׁם, וְאֵינוֹ מְרַתֵּת כֻּלֵּי הַאי, וְלָכֵן אֲפִלּוּ בַּיּוֹם אִם נָעַל וְאֵין חוֹר אוֹ סֶדֶק שֶׁיְּכוֹלִין לִרְאוֹת הַיַּיִן, אָסוּר. אֲבָל עַל יְדֵי חוֹר וְסֶדֶק, מֻתָּר בַּיּוֹם, אֲפִלּוּ נְעָלוֹ בְּוַדַּאי, וּבַלַּיְלָה אָסוּר בִּכְהַאי גַּוְנָא, אֲפִלּוּ מִסְּתָמָא, וְזֶהוּ הַחִלּוּק שֶׁבֵּין יוֹם לְלַיְלָה.</small> 


Siman 131

יִשְׂרָאֵל שֶׁעָשָׂה יֵינוֹ שֶׁל עוֹבֵד כּוֹכָבִים בְּטָהֳרָה כְּדֵי שֶׁיְּהֵא מֻתָּר לְיִשְׂרָאֵל, בֵּין שֶׁמְּכָרוֹ לְיִשְׂרָאֵל וְלֹא פָּרַע לוֹ מָעוֹת, בֵּין שֶׁלֹּא מְכָרוֹ לוֹ, אֶלָּא שֶׁהוּא מְטַהֲרוֹ כְּדֵי לְמָכְרוֹ עַל יָדוֹ לְיִשְׂרְאֵלִים, אִם נְתָנוֹ יִשְׂרָאֵל בַּחֲצֵרוֹ שֶׁל אוֹתוֹ עוֹבֵד כּוֹכָבִים עַצְמוֹ וְהַיִּשְׂרָאֵל דָּר בֶּחָצֵר, מֻתָּר אֲפִלּוּ בְּלֹא חוֹתָם, אֲפִלּוּ אִם הָעוֹבֵד כּוֹכָבִים גַּם כֵּן דָּר שָׁם. וְאִם אֵין יִשְׂרָאֵל דָּר בְּאוֹתָהּ חָצֵר, אִם דָּר יִשְׂרָאֵל בְּאוֹתָהּ הָעִיר וְהַבַּיִת שֶׁהַיַּיִן בּוֹ פָּתוּחַ לִרְשׁוּת הָרַבִּים, מֻתָּר אִם יֵשׁ לְיִשְׂרָאֵל מַפְתֵּחַ וְחוֹתָם <small>וּבְדִיעֲבַד אֲפִלּוּ בְּחוֹתָם אֶחָד כְּמוֹ שֶׁנִּתְבָּאֵר לְעֵיל סי' ק''ל.</small> וְאִם אֵין הַבַּיִת פָּתוּחַ לִרְשׁוּת הָרַבִּים, אַף עַל פִּי שֶׁיִּשְׂרָאֵל דָּר בָּעִיר, אוֹ בְּעִיר שֶׁכֻּלָּהּ עוֹבְדֵי כּוֹכָבִים אֲפִלּוּ הַבַּיִת פָּתוּחַ לִרְשׁוּת הָרַבִּים, אָסוּר אֲפִלּוּ בְּחוֹתָם תּוֹךְ חוֹתָם, עַד שֶׁיְּהֵא יִשְׂרָאֵל יוֹשֵׁב וּמְשַׁמֵּר. וְיוֹצֵא וְנִכְנָס, הֲרֵי הוּא כְּיוֹשֵׁב וּמְשַׁמֵּר. בַּמֶּה דְּבָרִים אֲמוּרִים, כְּשֶׁהַיַּיִן בְּבֵית הָעוֹבֵד כּוֹכָבִים בְּעָלָיו, אֲבָל אִם נְתָנוֹ בְּבֵית עוֹבֵד כּוֹכָבִים אַחֵר, מֻתָּר בְּמַפְתֵּחַ וְחוֹתָם, וְהוּא שֶׁלֹּא יְהֵא עוֹבֵד כּוֹכָבִים הָאַחֵר כָּפוּף תַּחַת יַד הָעוֹבֵד כּוֹכָבִים בַּעַל הַיַּיִן, שֶׁאִם הוּא כָּפוּף תַּחְתָּיו בְּעִנְיָן שֶׁאִם יָבֹא לִגַּע בַּיַּיִן אֵינוֹ רַשַּׁאי לִמְחוֹת בּוֹ, הָוֵי כְּאִלּוּ הוּא בִּרְשׁוּת בַּעַל הַיַּיִן. וְאִם רוֹכְלֵי יִשְׂרָאֵל רְגִילִין לָבֹא לָעִיר, וְאֵין לָהּ חוֹמָה, דְּלָתַיִם וּבְרִיחַ, בְּעִנְיָן שֶׁיְּכוֹלִים לָבֹא לְשָׁם בְּכָל שָׁעָה שֶׁיִּרְצוּ, חָשׁוּב כְּיִשְׂרָאֵל דָּרִים שָׁם. וְאִם הַבַּיִת פָּתוּחַ לָאַשְׁפָּה אוֹ שֶׁיֵּשׁ בְּחָצֵר כְּנֶגֶד פֶּתַח הַבַּיִת חַלּוֹן פָּתוּחַ לִרְשׁוּת הָרַבִּים, אוֹ שֶׁיֵּשׁ לְיִשְׂרָאֵל דֶּקֶל כְּנֶגֶד פֶּתַח הַבַּיִת, חָשׁוּב כְּפָתוּחַ לִרְשׁוּת הָרַבִּים. <small>וּכְבָר נִתְבָּאֵר סוֹף סי' ק''ל דְּחַלּוֹן פָּתוּחַ לֹא מְהָנֵי רַק בַּיּוֹם וְלֹא בַּלַּיְלָה <small><small>(רַאֲבָ''ד וְהַגָּהַת אֲשֵׁרִ''י ממהרי''ח ס''פ ר' יִשְׁמָעֵאל וְתוס' שָׁם)</small>.</small> </small> וְאִם כָּתַב הָעוֹבֵד כּוֹכָבִים לְיִשְׂרָאֵל: הִתְקַבַּלְתִּי, אִם כְּשֶׁיָּבֹא יִשְׂרָאֵל לְהוֹצִיאוֹ אֵינוֹ מְעַכֵּב עָלָיו, הֲרֵי הוּא כְּיֵינוֹ, וּמֻתָּר בְּמַפְתֵּחַ וְחוֹתָם, <small>וּבְדִיעֲבַד אֲפִלּוּ בְּחוֹתָם א',</small> אֲפִלּוּ בְּעִיר שֶׁכֻּלָּהּ עוֹבְדֵי כּוֹכָבִים. וְאִם כְּשֶׁבָּא יִשְׂרָאֵל לְהוֹצִיאוֹ אֵינוֹ מַנִּיחוֹ עַד שֶׁיִּתֵּן לוֹ מְעוֹתָיו, דִּינוֹ כְּאִלּוּ לֹא כָּתַב הִתְקַבַּלְתִּי. <small>הַגָּה: וְיֵשׁ מִי שֶׁאוֹמֵר שֶׁבְּחוֹתָם תּוֹךְ חוֹתָם מֻתָּר בְּכָל עִנְיָן <small><small>(טוּר בְּשֵׁם בַּעַל הַתְּרוּמוֹת)</small>.</small> וְיֵשׁ לִסְמֹךְ עָלָיו, לְהַתִּירוֹ בַּהֲנָאָה אֲבָל לֹא בִּשְׁתִיָּה <small><small>(ר''ן בִּתְשׁוּבָה)</small>.</small> </small> 

עוֹבְדֵי כּוֹכָבִים שֶׁקּוֹנִים יַיִן מִיִּשְׂרָאֵל וּמַחְתִּימִין אוֹתוֹ חוֹתָם בְּתוֹךְ חוֹתָם וּמוֹלִיכִין אוֹתוֹ כַּמָּה יָמִים בִּסְפִינָה לְבַדָּם, מֻתָּר. <small>הַגָּה: יִשְׂרָאֵל וְעוֹבֵד כּוֹכָבִים שֶׁטִּהֲרוּ יֵינוֹ שֶׁל עוֹבֵד כּוֹכָבִים אֶחָד בְּשֻׁתָּפוּת, וְהַמַּפְתֵּחַ בְּיַד יִשְׂרָאֵל, אִם יֵשׁ עַל הַיַּיִן עוֹד חוֹתָם אֶחָד הָוֵי חוֹתָם בְּתוֹךְ חוֹתָם, כְּמוֹ שֶׁנִּתְבָּאֵר לְעֵיל סִימָן ק''ל, וְלֹא חַיְשִׁינָן לְשֻׁתָּפוּת הָעוֹבֵד כּוֹכָבִים <small><small>(תְּשׁוּבַת רַשְׁבָּ''א וְעַיֵּן בְּבֵּית יוֹסֵף סוֹף סִימָן ק''ל)</small>.</small> </small> 


Siman 132

עוֹבֵד כּוֹכָבִים שֶׁנָּגַע בְּיַיִן שֶׁלָּנוּ, אַף עַל פִּי שֶׁאָסוּר בַּהֲנָאָה, מֻתָּר לִקַּח דָּמָיו מֵאוֹתוֹ הָעוֹבֵד כּוֹכָבִים שֶׁאֲסָרוֹ, אוֹ אוֹתוֹ הָעוֹבֵד כּוֹכָבִים יִמְכְּרֶנּוּ וְיִתֵּן דָּמָיו לְיִשְׂרָאֵל. וְאִם מְכָרוֹ הַיִּשְׂרָאֵל לְעוֹבֵד כּוֹכָבִים אַחֵר, אִם נָתַן לוֹ הַמָּעוֹת קֹדֶם שֶׁיִּתֵּן לוֹ הַיִּשְׂרָאֵל הַיַּיִן, הַמָּעוֹת אֲסוּרִים בַּהֲנָאָה. וְאִם לָקַח הָעוֹבֵד כּוֹכָבִים הַיַּיִן תְּחִלָּה, וְאַחַר כָּךְ נָתַן הַמָּעוֹת לַיִּשְׂרָאֵל, יֵשׁ מִי שֶׁאוֹמֵר, שֶׁאַף עַל פִּי שֶׁלְּבַעַל הַיַּיִן שֶׁמְּכָרוֹ אֲסוּרִים בַּהֲנָאָה, לַאֲחֵרִים מֻתָּרִים. <small>הַגָּה: וְכָל זֶה לֹא מַיְרֵי אֶלָּא בְּעוֹבְדֵי כּוֹכָבִים שֶׁמְּנַסְּכִין, אֲבָל בַּזְּמַן הַזֶּה כָּל מַגָּע שֶׁלָּהֶם אֵינוֹ אוֹסֵר רַק בִּשְׁתִיָּה <small><small>(רַשִׁ''י בְּשֵׁם הַגְּאוֹנִים)</small>,</small> כְּמוֹ שֶׁנִּתְבָּאֵר לְעֵיל סִימָן קכ''ג.</small> 

יִשְׂרָאֵל שֶׁמָּכַר יֵינוֹ לְעוֹבֵד כּוֹכָבִים, פָּסַק עַד שֶׁלֹּא מָשַׁךְ, דָּמָיו מֻתָּרִים, שֶׁמִּשֶּׁפָּסַק סָמְכָה דַּעְתּוֹ, וּמִשֶּׁמָּשַׁךְ קָנָה, וְיַיִן נֶסֶךְ אֵינוֹ נַעֲשֶׂה עַד שֶׁיִּגַּע בּוֹ, נִמְצָא בִּשְׁעַת מְכִירָה הָיָה מֻתָּר. אֲבָל אִם מָשַׁךְ הָעוֹבֵד כּוֹכָבִים הַיַּיִן עַד שֶׁלֹּא פָּסַק, דָּמָיו אֲסוּרִים, שֶׁהֲרֵי לֹא סָמְכָה דַּעְתּוֹ אַף עַל פִּי שֶׁמָּשַׁךְ, <small>וּמֵאַחַר שֶׁבָּא לִרְשׁוּת הָעוֹבֵד כּוֹכָבִים, אֵין הַיִּשְׂרָאֵל נִזְהָר בּוֹ וְיֵשׁ לָחוּשׁ שֶׁנָּגַע,</small> וְנִמְצָא שֶׁכְּשֶׁנָּגַע עֲדַיִן לֹא סָמְכָה דַּעְתּוֹ לִקַּח, וְנֶאֱסַר הַיַּיִן בִּנְגִיעָתוֹ, וַהֲרֵי זֶה כְּמוֹכֵר סְתָם יֵינָם. בַּמֶּה דְּבָרִים אֲמוּרִים, כְּשֶׁמָּדַד הַיִּשְׂרָאֵל לְכֵלָיו <small>אוֹ לְכֵלָיו שֶׁל עוֹבֵד כּוֹכָבִים שֶׁאֵין בּוֹ עַכֶּבֶת יַיִן <small><small>(טוּר)</small>,</small> </small> אֲבָל אִם מָדַד לִכְלִי הָעוֹבֵד כּוֹכָבִים שֶׁיֵּשׁ בּוֹ עַכֶּבֶת <small><small>(פי' מָקוֹם שֶׁהַיַּיִן מִתְעַכֵּב בּוֹ)</small></small> יַיִן, אוֹ לִכְלִי יִשְׂרָאֵל שֶׁבְּיַד הָעוֹבֵד כּוֹכָבִים וְהָיָה הָעוֹבֵד כּוֹכָבִים מְנַדְנֵד הַכְּלִי, אִם הָיָה מֻנָּח בַּקַּרְקַע אוֹ שֶׁהָיָה אוֹחֲזוֹ בְּיָדוֹ בָּאֲוִיר, דְּאָז עַל כָּרְחֲךָ הוּא מְנַדְנֵד, צָרִיךְ לִקַּח הַדָּמִים וְאַחַר כָּךְ יִמְדֹּד. <small>הַגָּה: מִיהוּ, אִם מָדַד לִכְלִי שֶׁל עוֹבֵד כּוֹכָבִים שֶׁיֵּשׁ בּוֹ עַכֶּבֶת יַיִן, שֶׁאֵינוֹ נֶאֱסָר רַק מִכֹּחַ תַּעֲרוֹבוֹת מְעַט יַיִן שֶׁהָיָה בַּכְּלִי, בְּדִיעֲבַד כֻּלּוֹ מֻתָּר בַּהֲנָאָה חוּץ מִדְּמֵי מְעַט הַיַּיִן שֶׁהָיָה בַּכְּלִי; וַאֲפִלּוּ לְכַתְּחִלָּה אֵינוֹ אָסוּר רַק כְּשֶׁהָיָה מְעַט מֵהַיַּיִן בְּפִי הַכְּלִי שֶׁל עוֹבֵד כּוֹכָבִים, דְּנֶאֱסַר הַיַּיִן מִיָּד, אֲבָל אִם הָיָה עַכֶּבֶת יַיִן בְּשׁוּלֵי הַכְּלִי וְהַכְּלִי שֶׁל עוֹבֵד כּוֹכָבִים הָיָה עוֹמֵד בַּחֲצֵרוֹ שֶׁל עוֹבֵד כּוֹכָבִים, אוֹ שֶׁתְּפָסוֹ בְּיָדוֹ, אוֹ שֶׁעוֹמֵד בִּרְשׁוּת הַמּוֹכֵר, וְאָמַר לוֹ הַמּוֹכֵר: יִקְנֶה לְךָ כֵּלֶיךָ, מֻתָּר, דְּמִיָּד שֶׁבָּא לַאֲוִיר הַכְּלִי קְנָאוֹ, וְלֹא נֶאֱסַר הַיַּיִן עַד שֶׁנָּגַע בְּעַכֶּבֶת יַיִן שֶׁבְּשׁוּלֵי הַכְּלִי <small><small>(הָעוֹבֵד כּוֹכָבִים)</small>.</small> וְכֵן אִם מְדָדוֹ הָעוֹבֵד כּוֹכָבִים וְהִגְבִּיהוֹ תְּחִלָּה לִקְנוֹתוֹ, הַכֹּל מֻתָּר, דַּהֲרֵי קְנָאוֹ תְּחִלָּה קֹדֶם שֶׁמָּדַד. אֲבָל אִם לֹא הִגְבִּיהוֹ וּמָדַד, דִּינוֹ כִּשְׁאָר יַיִן הַבָּא מִכֹּחַ עוֹבֵד כּוֹכָבִים, כְּמוֹ שֶׁנִּתְבָּאֵר לְעֵיל סִימָן קכ''ה. וְכָל זֶה לֹא מַיְרֵי אֶלָּא בִּימֵיהֶם, שֶׁהָיוּ הָעוֹבְדֵי כּוֹכָבִים מְנַסְּכִים וְאוֹסְרִים בַּהֲנָאָה בְּמַגָּעָן, אֲבָל בַּזְּמַן הַזֶּה שֶׁאֵין הָעוֹבְדֵי כּוֹכָבִים מְנַסְּכִים וְאֵין אוֹסְרִין בְּמַגָּעָן רַק בִּשְׁתִיָּה, בְּכָל עִנְיָן מֻתָּר בַּהֲנָאָה. וְכֵן הַמִּנְהָג פָּשׁוּט לִמְכֹּר יַיִן לְעוֹבֵד כּוֹכָבִים, וְאֵין מַקְפִּידִים בְּכָל אֵלּוּ הַדִּינִים. <small><small>(הַכֹּל בַּטּוּר)</small>.</small> </small> 

פּוֹעֲלִים יִשְׂרְאֵלִים שֶׁעָשׂוּ מְלָאכָה אֵצֶל עוֹבֵד כּוֹכָבִים וְשָׁלַח לָהֶם חָבִית שֶׁל יַיִן בִּשְׂכָרָם, אִם עַד שֶׁלֹּא קִבְּלוּהָ בִּשְׂכָרָם, מֻתָּר, שֶׁיֹּאמְרוּ לוֹ: עַד שֶׁאַתָּה שׁוֹלֵחַ לָנוּ חָבִית זוֹ, תְּהֵא שֶׁלְּךָ וְתִתֵּן לָנוּ דָּמִים כְּנֶגְדָּהּ. <small><small>(ר''ן)</small> </small> וְאִם מִשֶּׁקִּבְּלוּהָ בִּשְׂכָרָם, אָסוּר <small><small>(רַבֵּנוּ יְרוּחָם וְהַרֹא''שׁ)</small>. <small>וְעַיֵּן לְעֵיל סִימָן קכ''ג דְּאַף מִשֶּׁקִּבְּלוּהָ שָׁרֵי בַּזְּמַן הַזֶּה.</small> </small> 

מִי שֶׁשָּׂכַר פּוֹעֲלִים עוֹבְדֵי כּוֹכָבִים וּפָסַק לָהֶם מְזוֹנוֹת, אָסוּר לְהַשְׁקוֹתָם יַיִן נֶסֶךְ. וְאִם אָמַר לָהֶם: צְאוּ וּשְׁתוּ מֵחֶנְוָנִי פְּלוֹנִי וַאֲנִי פּוֹרֵעַ, אִם לֹא הִקְדִּים לוֹ דִּינָר, מֻתָּר, אַף עַל פִּי שֶׁיִּחֵד לוֹ דִּינָר וְהוּא בְּעַיִן בְּיַד בַּעַל הַבַּיִת. אֲבָל אִם הִקְדִּים לוֹ דִּינָר, אָסוּר. וְדַוְקָא כְּשֶׁאָמַר לוֹ: יְהֵא דִּינָר זֶה בְּיָדְךָ עַד שֶׁתַּשְׁקֶה לַפּוֹעֲלִים וַאֲנִי אֶחֱשֹׁב עִמְּךָ בָּאַחֲרוֹנָה, אֲבָל אִם נְתָנוֹ לוֹ לְהוֹצִיאוֹ עַכְשָׁו אִם יִצְטָרֵךְ לוֹ, מֻתָּר. <small>וְכֵן מִי שֶׁמְּזַמֵּן עוֹבְדֵי כּוֹכָבִים אֶצְלוֹ, מֻתָּר לִתֵּן מָעוֹת לְעַבְדּוֹ לִקְנוֹת לָהֶם יַיִן נֶסֶךְ <small><small>(כָּל בּוֹ)</small>.</small> </small> 

יִשְׂרָאֵל שֶׁיֵּשׁ לוֹ יַיִן וְצָרִיךְ לִתֵּן מִמֶּנּוּ חֵלֶק יָדוּעַ לַמֶּלֶךְ, יָכוֹל לוֹמַר לְעוֹבֵד כּוֹכָבִים: פַּיֵּס לַמֶּלֶךְ בִּשְׁבִילִי, אַף עַל פִּי שֶׁהָעוֹבֵד כּוֹכָבִים נוֹתֵן יַיִן נֶסֶךְ, וְהוּא חוֹזֵר וְנוֹתֵן לוֹ דָּמִים. אֲבָל אָסוּר לוֹמַר לוֹ: הֱיֵה בִּמְקוֹמִי לִתֵּן לַמֶּלֶךְ. 

שַׂר שֶׁהָיָה מְחַלֵּק יֵינוֹ לָעָם וְלוֹקֵחַ מֵהֶם דָּמָיו, לֹא יֹאמַר יִשְׂרָאֵל לָעוֹבֵד כּוֹכָבִים: הֵא לְךָ ד' זוּז וְהִכָּנֵס תַּחְתַּי בְּאוֹצַר הַשַּׂר, כְּדֵי שֶׁיִּקַּח הָעוֹבֵד כּוֹכָבִים אוֹתוֹ יַיִן שֶׁכְּתָבוֹ בְּשֵׁם הַיִּשְׂרָאֵל וְלִתֵּן הָעוֹבֵד כּוֹכָבִים הַדָּמִים לַשַּׂר, אֲבָל אוֹמֵר לוֹ: הֵא לְךָ ד' זוּז וּמַלְּטֵנִי מִן הָאוֹצָר. 

יִשְׂרָאֵל שֶׁהָיָה נוֹשֶׁה בְּעוֹבֵד כּוֹכָבִים מָנֶה, וְהָלַךְ וּמָכַר אֱלִילִים וְיַיִן נֶסֶךְ וְהֵבִיא לוֹ דְּמֵיהֶם, הֲרֵי זֶה מֻתָּר. וְאִם אָמַר לוֹ קֹדֶם שֶׁיִּמְכֹּר: הַמְתֵּן לִי עַד שֶׁאֶמְכֹּר אֱלִילִים אוֹ יַיִן נֶסֶךְ שֶׁיֵּשׁ לִי וְאָבִיא לְךָ, אַף עַל פִּי שֶׁהוּא סְתָם יֵינָם, וּמָכַר וְהֵבִיא לוֹ, הֲרֵי זֶה אָסוּר, מִפְּנֵי שֶׁהַיִּשְׂרָאֵל רוֹצֶה בְּקִיּוּמוֹ כְּדֵי שֶׁיִּפְרַע מִמֶּנּוּ חוֹבוֹ. <small>הַגָּה: וְיֵשׁ אוֹמְרִים דְּאֵין אִסּוּר זֶה שֶׁל רוֹצֶה בְּקִיּוּמוֹ אֶלָּא דַּוְקָא אִם אֵינוֹ יָכוֹל לְהִפָּרַע מִמָּקוֹם אַחֵר, אֲבָל אִם יוּכַל לְהִפָּרַע מִמָּקוֹם אַחֵר, וְכָל שֶׁכֵּן אִם יֵשׁ לוֹ עָרֵב, מֻתָּר <small><small>(כָּל בּוֹ בְּשֵׁם הָרַ''ן וְטוּר בְּשֵׁם ר''י וְרֹא''שׁ וְר' יְרוּחָם בְּשֵׁם הַתוס' וּמָרְדְּכַי רֵישׁ פ' בַּתְרָא דַּעֲבוֹדַת כּוֹכָבִים)</small>.</small> מִיהוּ בַּזְּמַן הַזֶּה שֶׁאֵין הָעוֹבְדֵי כּוֹכָבִים מְנַסְּכִין, אֵין לְהַחְמִיר בִּסְתָם יֵינָם, וּבְכָל עִנְיָן שֶׁאָמַר: הַמְתֵּן עַד שֶׁאָבִיא לְךָ, שָׁרֵי <small><small>(רַשְׁבָּ''א לְדַעַת הַגְּאוֹנִים וְרַ''ן)</small>.</small> וְע''ל סִימָן קמ''ד.</small> 


Siman 133

כְּשֵׁם שֶׁאָסוּר לִמְכֹּר סְתָם יֵינָם וְלֵהָנוֹת בּוֹ, כָּךְ אָסוּר לְהִשְׂתַּכֵּר בּוֹ. לְפִיכָךְ, יִשְׂרָאֵל שֶׁנִּשְׂכַּר לְעוֹבֵד כּוֹכָבִים לַעֲשׂוֹת לוֹ מְלָאכָה, אֲפִלּוּ בִּסְתָם יֵינָם, אוֹ שֶׁהִשְׂכִּיר לוֹ חֲמוֹרוֹ אוֹ סְפִינָתוֹ לְהוֹלִיכוֹ בוֹ, אוֹ מַרְתְּפוֹ לְהַנִּיחוֹ בוֹ, שְׂכָרוֹ אָסוּר בַּהֲנָאָה. וְאִם נָטַל מִמֶּנּוּ מָעוֹת בִּשְׂכָרוֹ, שׁוֹחֵק וְזוֹרֶה לָרוּחַ אוֹ מֵטִיל לַיָּם. נָתַן לוֹ פֵּרוֹת, יוֹלִיכֵם לְיַם הַמֶּלַח, אוֹ יִשְׂרְפֵם וְיִקְבֹּר הֶעָפָר בְּבֵית הַקְּבָרוֹת. אֲפִלּוּ לָקַח בִּשְׂכָרוֹ קַרְקַע אוֹ בְּהֵמָה שֶׁאֵינָם נֶאֱסָרִים בְּהִשְׁתַּחֲוָה לָהֶם וַעֲבָדָן, הֶחֱמִירוּ בָּהֶם לְאָסְרָם בַּהֲנָאָה. <small>הַגָּה: וְעַיֵּן לְעֵיל סִימָן קכ''ג דְּבַזְּמַן הַזֶּה מְקִלִּין לְעִנְיַן הֶתֵּר הֲנָאָה מִסְּתָם יֵינָם, וְלָכֵן אֵין לְהַחְמִיר בְּאֵלּוּ הַדִּינִים רַק בְּיַיִן נֶסֶךְ גָּמוּר.</small> 

הִשְׂכִּיר לוֹ חֲמוֹרוֹ לִרְכֹּב עָלָיו, אַף עַל פִּי שֶׁהִנִּיחַ לָגִינוֹ שֶׁל יַיִן עָלָיו; אוֹ שֶׁהִשְׂכִּיר לוֹ סְפִינָתוֹ לְהוֹלִיךְ בָּהּ סְחוֹרָתוֹ, אַף עַל פִּי שֶׁנּוֹתֵן בָּהּ גַּם מַאֲכָלָיו וּמַשְׁקָיו, שְׂכָרוֹ מֻתָּר, כֵּיוָן שֶׁעִקַּר הַשְּׂכִירוּת לֹא הָיָה בִּשְׁבִיל יַיִן נֶסֶךְ. 

עוֹבֵד כּוֹכָבִים שֶׁשָּׂכַר אֶת הַפּוֹעֵל, וְאָמַר לוֹ: הַעֲבֵר לִי מֵאָה חָבִיּוֹת שֶׁל שֵׁכָר בְּמֵאָה פְּרוּטוֹת, וְנִמְצֵאת אַחַת מֵהֶן יַיִן, שְׂכָרוֹ כֻּלּוֹ אָסוּר, כֵּיוָן שֶׁיֵּשׁ בֵּינֵיהֶם שְׁוֵה פְּרוּטָה מִשְּׂכַר הַיַּיִן נֶסֶךְ. שֶׁאִם הָיָה פָּחוֹת מִשְּׁוֵה פְּרוּטָה, מֻתָּר בְּדִיעֲבַד. וְאִם אָמַר לוֹ: הַעֲבֵר לִי כָּל חָבִית בִּפְרוּטָה, וְנִמְצָא בֵּינֵיהֶם חָבִית שֶׁל יַיִן שְׂכַר חָבִית שֶׁל יַיִן אָסוּר, וְהַשְּׁאָר שְׂכָרוֹ מֻתָּר. וּלְכַתְּחִלָּה אָסוּר לַעֲשׂוֹת כֵּן. 

הָיָה עוֹשֶׂה עִמּוֹ בְּיַיִן בְּחִנָּם, מְמַשְׁכְּנִים מִנְּכָסָיו כְּנֶגֶד שְׂכָרוֹ. 

לֹא יְהֵא יִשְׂרָאֵל מְשַׁמֵּשׁ וּמוֹזֵג לְעוֹבֵד כּוֹכָבִים בְּיַיִן נֶסֶךְ. וְכֵן אָסוּר לִהְיוֹת תֻּרְגְּמָן לְעוֹבֵד כּוֹכָבִים לִמְכֹּר יַיִן נֶסֶךְ. וְכֵן אָסוּר לִתֵּן יַיִן בִּכְלִי בְּיַד עוֹבֵד כּוֹכָבִים הַמַּכְרִיז לְהַטְעִימוֹ, שֶׁכֵּיוָן שֶׁנָּגַע בּוֹ הָעוֹבֵד כּוֹכָבִים נַעֲשָׂה יַיִן נֶסֶךְ, וּכְשֶׁמַּכְרִיזוֹ וּמַטְעִימוֹ <small><small>(ס''א וּמַרְאֶהוּ וְכֵן הוּא בְּבֵּית יוֹסֵף וּבְכָל בּוֹ)</small></small> נֶהֱנֶה הַיִּשְׂרָאֵל מִיַּיִן נֶסֶךְ. 

אֲפִלּוּ אָמַר לוֹ הָעוֹבֵד כּוֹכָבִים: שְׁמֹר בְּחִנָּם חָבִית זוֹ שֶׁל יֵין נֶסֶךְ, אַף עַל פִּי שֶׁפָּטוּר אִם נִשְׁבְּרָה אוֹ נֶאֶבְדָה, מִכָּל מָקוֹם מֵיצֵר הוּא אִם תִּשָּׁבֵר אוֹ תֹּאבַד מִתּוֹךְ שְׁמִירָתוֹ וְרוֹצֶה הוּא בְּקִיּוּמוֹ וְאָסוּר. 

יִשְׂרָאֵל שֶׁשְּׂכָרוֹ עוֹבֵד כּוֹכָבִים לְשַׁבֵּר לוֹ חָבִית שֶׁל יַיִן נֶסֶךְ, אַף עַל פִּי שֶׁרוֹצֶה בְּקִיּוּמָם שֶׁלֹּא יִשְׁתַּבְּרוּ מֵאֲלֵיהֶם עַד שֶׁיִּשְׁבְּרֵם הוּא וְיִטֹּל שְׂכָרָם, שְׂכָרוֹ מֻתָּר וְתָבֹא עָלָיו בְּרָכָה מִפְּנֵי שֶׁמְּמַעֵט בְּתִפְלָה. 


Siman 134

יַיִן שֶׁנִּתְנַסֵךְ לַעֲבוֹדַת כּוֹכָבִים שֶׁנִּתְעָרֵב בְּיַיִן שֶׁל הֶתֵּר, אוֹסֵר בַּהֲנָאָה בְּכָל שֶׁהוּא. בַּמֶּה דְּבָרִים אֲמוּרִים, כְּשֶׁהוּרַק הַיַּיִן הַמֻּתָּר עַל טִפָּה שֶׁל יַיִן נֶסֶךְ, אֲבָל אִם עֵרָה יַיִן נֶסֶךְ מִצַּרְצוּר קָטָן <small><small>(פי' פַּךְ קָטָן)</small></small> לְתוֹךְ הַבּוֹר שֶׁל יַיִן, אֲפִלּוּ עֵרָה כָּל הַיּוֹם כֻּלּוֹ, רִאשׁוֹן רִאשׁוֹן בָּטֵל. עֵרָה מֵהֶחָבִית, בֵּין שֶׁעֵרָה מֵהַמֻּתָּר לָאִסוּר אוֹ מֵהָאִסוּר לַמֻּתָּר, הַכֹּל אָסוּר, מִפְּנֵי שֶׁהָעַמּוּד הַיּוֹרֵד מִפִּי הֶחָבִית גָּדוֹל. 

יַיִן שֶׁאֵינוֹ אָסוּר אֶלָּא בִּשְׁתִיָּה, אֵינוֹ אוֹסֵר אֶלָּא בְּשִׁשִּׁים. נִתְעָרֵב סְתָם יֵינָם בְּיַיִן מֻתָּר, הֲרֵי זֶה אוֹסֵר בְּכָל שֶׁהוּא בִּשְׁתִיָּה, וְיִמְכֹּר כֻּלּוֹ לְעוֹבֵד כּוֹכָבִים, וְלוֹקֵחַ דְּמֵי הַיַּיִן הָאָסוּר שֶׁבּוֹ וּמַשְׁלִיכוֹ לְיַם הַמֶּלַח, וְיֵהָנֶה בִּשְׁאָר הַמָּעוֹת. וְכֵן אִם נִתְעָרְבָה חָבִית שֶׁל יַיִן נֶסֶךְ בֵּין הֶחָבִיּוֹת, הַכֹּל אֲסוּרִים בִּשְׁתִיָּה וּמֻתָּרִים בַּהֲנָאָה, וְיוֹלִיךְ דְּמֵי אוֹתָהּ חָבִית לְיַם הַמֶּלַח כְּשֶׁיִּמְכֹּר הַכֹּל לְעוֹבֵד כּוֹכָבִים. וְכֵן בְּחָבִיּוֹת שֶׁל סְתָם יֵינָם. <small>הַגָּה: הָא דְּחָבִית שֶׁל יַיִן נֶסֶךְ אוֹסֵר כָּל הֶחָבִיּוֹת שֶׁנִּתְעָרְבָה בָּהֶן, הַיְנוּ דַּוְקָא בְּחָבִיּוֹת גְּדוֹלוֹת שֶׁחֲשׁוּבוֹת וְאֵינָן בְּטֵלוֹת, אֲבָל אִם הֵם קְטַנִּים וְאֵינָם חֲשׁוּבִים, חַד בִּתְרֵי בָּטִיל, כְּמוֹ בִּשְׁאָר אִסּוּרִים <small><small>(תא''ו נ' י''ז)</small>.</small> וַאֲפִלּוּ בִּגְדוֹלוֹת, אִם נָפַל אֶחָד מִן הַתַּעֲרֹבֶת לַיָּם אוֹ נִשְׂרַף, הָאֲחֵרִים כֻּלָּם מֻתָּרִים כְּמוֹ בִּשְׁאָר אִסּוּרִים. <small><small>(ג''ז שָׁם)</small></small> וְע''ל סִימָן ק''י. וְיֵשׁ אוֹמְרִים דְּכָל סְתָם יֵינָם בַּזְּמַן הַזֶּה בָּטֵל בְּשִׁשִּׁים, <small><small>(תְּשׁוּבַת הָרֹא''שׁ כְּלָל כ''ט וּמָרְדְּכַי פֶּרֶק הַשּׂוֹכֵר וּבְאָרֹךְ כְּלָל ט''ז דִּין י''ד וְר''ש סוֹף תְּרוּמוֹת וְעוֹד פּוֹסְקִים)</small>,</small> וְכֵן נוֹהֲגִין לְהָקֵל. וּבְמָקוֹם דְּנִתְעָרֵב עַל יְדֵי נִצּוֹק חִבּוּר כְּדִלְעֵיל סִימָן קכ''ו, אֵין הַיַּיִן הָעֶלְיוֹן מוֹעִיל לַיַּיִן הַתַּחְתּוֹן לְבַטֵּל הָאִסּוּר <small><small>(בֵּית יוֹסֵף)</small>.</small> </small> 

מַיִם שֶׁנִּתְעָרְבוּ בְּיַיִן, אוֹ יַיִן בְּמַיִם, בְּנוֹתֵן טַעַם; מִפְּנֵי שֶׁהֵם מִין בְּשֶׁאֵינוֹ מִינוֹ. בַּמֶּה דְּבָרִים אֲמוּרִים, שֶׁנָּפַל הַמַּשְׁקֶה הַמֻּתָּר לְתוֹךְ הַמַּשְׁקֶה הָאָסוּר. אֲבָל אִם נָפַל הַמַּשְׁקֶה הָאָסוּר לְתוֹךְ הַמַּשְׁקֶה הַמֻּתָּר, רִאשׁוֹן רִאשׁוֹן בָּטֵל. וְהוּא שֶׁיִּזָּרֵק מִצַּרְצוּר קָטָן שֶׁהָיָה מֵרִיק וְיוֹרֵד מְעַט מְעַט. וְאִם נִתְרַבָּה הַמַּשְׁקֶה הָאָסוּר עַד שֶׁיֵּשׁ בּוֹ כְּדֵי לִתֵּן טַעַם, אוֹסֵר. וְהֵיאַךְ יִהְיוּ הַמַּיִם אֲסוּרִים, כְּגוֹן שֶׁהָיוּ נֶעֱבָדִים אוֹ תִּקְרֹבֶת לֶאֱלִילִים. <small>הַגָּה: דְּבָרָיו בְּכָאן סוֹתְרִים זֶה אֶת זֶה דְּכָתַב דְּאִם נָפַל הַמַּשְׁקֶה הָאָסוּר לַהֶתֵּר רִאשׁוֹן רִאשׁוֹן בָּטֵל, וְאַחַר כָּךְ כָּתַב דְּאִם נִתְרַבָּה הָאָסוּר חוֹזֵר וְאוֹסֵר, וְהוּא מַחֲלֹקֶת בֵּין הַפּוֹסְקִים. וּלְעִנְיַן דִּינָא סְבָרָא אַחֲרוֹנָה הִיא עִקָּר.</small> 

בּוֹר שֶׁל יַיִן שֶׁנָּפַל בְּתוֹכוֹ קִיתוֹן שֶׁל מַיִם תְּחִלָּה וְאַחַר כָּךְ נָפַל לְתוֹכוֹ יַיִן נֶסֶךְ, רוֹאִין אֶת יֵין הַהֶתֵּר כְּאִלּוּ אֵינוֹ, וְהַמַּיִם שֶׁנָּפְלוּ מְשַׁעֲרִים אִם יֵשׁ בָּהֶם כְּדֵי לְבַטֵּל טַעַם אוֹתוֹ יַיִן נֶסֶךְ, הֲרֵי הַמַּיִם רַבִּים עָלָיו וּמְבַטְּלִים אוֹתוֹ וְיִהְיֶה הַכֹּל מֻתָּר. וְאִם סְתָם יֵינָם נִתְעָרֵב בְּיַיִן שֶׁל הֶתֵּר, אֲפִלּוּ לֹא נָפַל לְתוֹכוֹ קִיתוֹן שֶׁל מַיִם אֶלָּא לְבַסוֹף, אִם יֵשׁ בַּמַּיִם כְּדֵי לְבַטֵּל טַעַם הַיַּיִן הָאָסוּר, מֻתָּר. 

כַּמָּה יְהֵא בַּמַּיִם וִיהֵא בָּהֶם כְּדֵי לְבַטֵּל טַעַם הַיַּיִן, שִׁשָּׁה חֲלָקִים כְּנֶגְדּוֹ. וְכָל שֶׁיֵּשׁ בַּמַּיִם כַּשִּׁעוּר הַזֶּה, מֻתָּר אֲפִלּוּ בִּשְׁתִיָּה. <small>הַגָּה: וְאִם אֵין בַּמַּיִם כַּשִּׁעוּר הַזֶּה, מוֹכֵר הַכֹּל לְעוֹבֵד כּוֹכָבִים חוּץ מִדְּמֵי יַיִן נֶסֶךְ שֶׁבּוֹ. <small><small>(הָרַשְׁבָּ''א הִסְכִּים בָּזֶה לְדַעַת רַבּוֹתָיו וּדְלֹא כְּהָרַ''ן פֶּרֶק הַשּׂוֹכֵר)</small>.</small> מִיהוּ לֹא יִמְכֹּר לְעוֹבֵד כּוֹכָבִים הַרְבֵּה בְּיַחַד, שֶׁמָּא יַחֲזֹר וְיִמְכֹּר הַמַּיִם לְיִשְׂרָאֵל <small><small>(דַּעַת הַתּוֹסָפוֹת)</small>.</small> וְהוּא הַדִּין בְּכָל דָּבָר שֶׁנֶּאֱסַר בְּמַשֶּׁהוּ וְנִקַּח מִן הָעוֹבֵד כּוֹכָבִים, דִּינָא הָכֵי. <small><small>(בֵּית יוֹסֵף בְּשֵׁם הָרַ''ן שֶׁכֵּן כָּתַב בְּשֵׁם הָרַאֲבָ''ד)</small></small> וְעַיֵּן לְקַמָּן סִימָן קל''ז אִם נָתַן יַיִן בְּכֵלִים אֲסוּרִים מֵחֲמַת יַיִן נֶסֶךְ, כֵּיצַד מְשַׁעֲרִים לְבַטְּלוֹ.</small> 

חֹמֶץ <small><small>(שֶׁל)</small></small> עוֹבֵד כּוֹכָבִים שֶׁנָּפַל לְתוֹךְ יַיִן שֶׁל הֶתֵּר, אוֹ יַיִן <small><small>(שֶׁל)</small></small> עוֹבֵד כּוֹכָבִים שֶׁנָּפַל לְחֹמֶץ <small><small>(שֶׁל)</small></small> הֶתֵּר, בְּנוֹתֵן טַעַם. 

חֹמֶץ שֶׁל יַיִן שֶׁל עוֹבֵד כּוֹכָבִים שֶׁנָּפַל לְתוֹךְ חֹמֶץ שֵׁכָר, אוֹסֵר בְּכָל שֶׁהוּא, מִפְּנֵי שֶׁהוּא בְּמִינוֹ, שֶׁשְּׁנֵיהֶם חֹמֶץ הֵם. 

יַיִן <small><small>(שֶׁל)</small></small> עוֹבֵד כּוֹכָבִים, בֵּין יָשָׁן בֵּין חָדָשׁ, שֶׁנָּפַל עַל עֲנָבִים, אִם הֵם שְׁלֵמוֹת יְדִיחֵם וְהֵם מֻתָּרִים בַּאֲכִילָה. וְאִם הֵם מְבֻקָּעוֹת אוֹ שֶׁנִּטַּל עֻקְצָן, אִם יֵשׁ בּוֹ בְּנוֹתֵן טַעַם, אֲסוּרוֹת בַּאֲכִילָה וְיַעַצְרֵם וְיִמְכְּרֵם לְעוֹבֵד כּוֹכָבִים חוּץ מִדְּמֵי יַיִן נֶסֶךְ שֶׁבָּהֶן, אֲבָל לֹא יִמְכְּרֵם כְּמוֹ שֶׁהֵן, שֶׁמָּא יַחֲזֹר וְיִמְכְּרֵם לְיִשְׂרָאֵל. וְאִם אֵין בּוֹ כְּדֵי לִתֵּן טַעַם, מֻתָּרוֹת בַּאֲכִילָה. 

יַיִן <small><small>(שֶׁל)</small></small> עוֹבֵד כּוֹכָבִים שֶׁנָּפַל עַל גַּבֵּי תְּאֵנִים, מֻתָּרִים, מִפְּנֵי שֶׁהַיַּיִן פּוֹגֵם בְּטַעַם הַתְּאֵנִים. 

נָפַל עַל עֲדָשִׁים וּשְׂעוֹרִים וְכַיּוֹצֵא בָהֶם, יְדִיחֵם וְהֵם מֻתָּרִים. וְאִם עָבַר עֲלֵיהֶם זְמַן רַב, וַדַּאי בָּלְעוּ וְאֵין לָהֶם הֶתֵּר בַּהֲדָחָה, וּמְשַׁעֲרִים אוֹתָם בְּנוֹתֵן טַעַם. 

נָפַל עַל גַּבֵּי חִטִּים, אֵין לָהֶם הֶתֵּר בַּהֲדָחָה, מִפְּנֵי שֶׁמִּתּוֹךְ שֶׁיֵּשׁ בָּהֶם סֶדֶק, הַיַּיִן נִבְלַע בָּהֶם. לְפִיכָךְ אִם יֵשׁ בַּיַּיִן כְּדֵי לִתֵּן טַעַם, אֲסוּרוֹת בַּאֲכִילָה. וְלֹא יִמְכְּרֵם לְעוֹבֵד כּוֹכָבִים, שֶׁמָּא יַחֲזֹר וְיִמְכְּרֵם לְיִשְׂרָאֵל. אֶלָּא כֵּיצַד עוֹשֶׂה, טוֹחֵן אוֹתָם וְעוֹשֶׂה מֵהֶם פַּת, וּמוֹכְרָהּ לְעוֹבֵד כּוֹכָבִים שֶׁלֹּא בִּפְנֵי יִשְׂרָאֵל. וְאִם הוּא בְּמָקוֹם שֶׁנָּהֲגוּ לֶאֱכֹל פַּת עוֹבֵד כּוֹכָבִים, אֵין לָהֶם תַּקָּנָה <small>לְמָכְרָם לְעוֹבֵד כּוֹכָבִים, כִּי אִם בִּפְרוּסוֹת, שֶׁאָסוּר לִקְנוֹת מֵעוֹבֵד כּוֹכָבִים בְּכָל מָקוֹם <small><small>(כָּל בּוֹ)</small></small> כְּדִלְעֵיל סִימָן קי''ב.</small> 

חֹמֶץ יַיִן שֶׁל עוֹבֵד כּוֹכָבִים שֶׁנָּפַל לְתוֹךְ גְּרִיסִין רוֹתְחִין, פּוֹגְמִין וּמֻתָּרִים. אֲבָל לְתוֹךְ צוֹנְנִים מַשְׁבִּיחִים וַאֲסוּרִים, אֲפִלּוּ הִרְתִּיחָן אַחַר כָּךְ וְחָזְרוּ לִהְיוֹת טַעַם לִפְגָם. <small>הַגָּה: וּבְשָׂמִים הַבְּלוּעִים מִיַּיִן נֶסֶךְ וּנְתָנָם לְתַבְשִׁיל, אִם יֵשׁ שִׁשִּׁים נֶגֶד יַיִן הַבָּלוּעַ בָּהֶן, הַכֹּל שָׁרֵי, אַף עַל גַּב דְּהַבְּשָׂמִים לְטַעֲמָא עֲבִידֵי, הוֹאִיל וְאֵין אֲסוּרִים מֵחֲמַת עַצְמָן, בָּטִילֵי. וְאִם הַיַּיִן שֶׁבָּהֶן הָוֵי לִפְגָם בַּתַּבְשִׁיל, אֲפִלּוּ ס' אֵינוֹ צָרִיךְ <small><small>(בֵּית יוֹסֵף בְּשֵׁם הָרַשְׁבָּ''א)</small>.</small> </small> 

כָּל הַמַּשְׁקִים שֶׁל עוֹבְדֵי כּוֹכָבִים שֶׁדַּרְכָּם לְעָרֵב בָּהֶם יַיִן אוֹ חֹמֶץ, אֲסוּרִים. <small>הַגָּה: וְעַיֵּן לְעֵיל סִימָן קי''ד. וְכָל זֶה בְּמַשְׁקִים שֶׁהַיַּיִן וְהַחֹמֶץ הוּא בָּהֶם לְשֶׁבַח, אוֹ שֶׁאֵינוֹ פּוֹגֵם, אֲבָל אִם הוּא לִפְגָם, כְּגוֹן צֶבַע שֶׁנָּתְנוּ בָּהֶם חֹמֶץ אוֹ מֶלַח שֶׁמְּבַשְּׁלִים עוֹבְדֵי כּוֹכָבִים וְנוֹתְנִים בּוֹ יַיִן אוֹ דָּם לְלַבְּנוֹ <small><small>(מָרְדְּכַי פא''מ)</small>,</small> אוֹ דְּיוֹ שֶׁל עוֹבֵד כּוֹכָבִים <small><small>(ר''ת)</small>,</small> מֻתָּר, דְּכָל זֶה הָוֵי לִפְגָם. וְהוּא הַדִּין בְּכָל כַּיּוֹצֵא בָּזֶה. וְיֵשׁ מַחְמִירִים בִּדְיוֹ שֶׁל עוֹבֵד כּוֹכָבִים, מִפְּנֵי שֶׁלִּפְעָמִים נוֹתֵן קוּלְמֻסוֹ לְתוֹךְ פִּיו וְהַדְּיוֹ עָלָיו <small><small>(ת''ה סִימָן קכ''ט כָּל בּוֹ בְּשֵׁם הר''ף)</small>.</small> וְעַיִּןִ לְעֵיל סִימָן קכ''ג דְּנוֹהֲגִין הֶתֵּר בְּדָבָר שֶׁנּוֹתְנִין בּוֹ חֹמֶץ, הוֹאִיל וְהָוֵי לִפְגָם, וְנִרְאֶה דְּהוּא הַדִּין בִּדְיוֹ, אֲפִלּוּ הָיָה בּוֹ וַדַּאי יַיִן נֶסֶךְ אֵינוֹ אֶלָּא פְּגָם וְשָׁרֵי כֵּן נִרְאֶה לִי. </small>


Siman 135

 כֵּלִים שֶׁאֵין מַכְנִיסִין לְקִיּוּם, בֵּין שֶׁהֵם שֶׁל עוֹר, בֵּין שֶׁהֵם שֶׁל עֵץ וְשֶׁל זְכוּכִית וְשֶׁל אֶבֶן וְשֶׁל מַתֶּכֶת, אִם אֵינָן מְזֻפָּתִין מְשַׁכְשְׁכָן הֵיטֵב בְּמַיִם, וּמֻתָּרִים, בֵּין שֶׁהָיָה תְּחִלַּת תַּשְׁמִישָׁן בְּיַד עוֹבֵד כּוֹכָבִים, בֵּין בְּיַד יִשְׂרָאֵל. הָיוּ מְזֻפָּתִין וַחֲדָשִׁים, אִם דַּרְכָּן לָשׂוּם בָּהֶם יַיִן בִּשְׁעַת זְפִיתָה, וְכָל שֶׁכֵּן אִם הֵם יְשָׁנִים, שֶׁנִּתְיַּשְּׁנוּ בְּיַד עוֹבֵד כּוֹכָבִים בְּתַשְׁמִישׁ יַיִן, קוֹלֵף אֶת הַזֶּפֶת וּמְשַׁכְשְׁכָן, וּמֻתָּרִים. לֹא רָצָה לִקְלֹף, מְמַלְּאָן וּמְעָרָן ג' יָמִים. וְהוּא הַדִּין לְכֵלִים שֶׁלָּנוּ שֶׁנָּגַע בָּהֶם הָעוֹבֵד כּוֹכָבִים בְּעוֹד הַיַּיִן טוֹפֵחַ עֲלֵיהֶם. <small>הַגָּה: יֵשׁ אוֹמְרִים דִּבְכֵלִים שֶׁלָּנוּ שֶׁהָיָה מַשְׁקֶה טוֹפֵחַ עֲלֵיהֶם וְנָגַע בָּהֶן עוֹבֵד כּוֹכָבִים, אִם הֵם שֶׁל עֵץ וָאֶבֶן אוֹ מַתֶּכֶת וְשִׁכְשְׁכָן, אֲפִלּוּ הֵם זְפוּתִים וְעָבַר וְנָתַן בָּהֶם יַיִן, אֵין לֶאֱסֹר בְּדִיעֲבַד <small><small>(טוּר בְּשֵׁם רַבֵּנוּ תָּם וּבַעַל הַתְּרוּמָה וְהָרֹא''שׁ)</small>.</small> וּבְהֶפְסֵד מְרֻבֶּה יֵשׁ לְהָקֵל.</small> 

כְּלִי שֶׁנִּקַּב וּסְתָמוֹ בְּזֶפֶת אֵינוֹ נִדּוֹן כִּכְלִי מְזֻפָּף. וּלְפִי זֶה מַשְׁפֵּךְ שֶׁהוּא מְזֻפָּף מְעַט סְבִיב הַבַּרְזֶל, אֵין לוֹ דִּין כְּלִי מְזֻפָּף. 

כְּלִי שֶׁהוּא שׁוֹעַ <small><small>(פֵּרוּשׁ שֶׁהֶחְלִיקוֹ וְטָחוֹ)</small></small> בְּשַׁעֲוָה, אֵין דִּינוֹ כִּמְזֻפָּף, דְּשַׁעֲוָה לֹא בָּלְעָה. 

כְּלֵי חֶרֶס, אִם נִשְׁתַּמֵּשׁ בָּהֶם הָעוֹבֵד כּוֹכָבִים, כָּל זְמַן שֶׁלֹּא שָׂבְעוּ לִבְלֹעַ, צְרִיכִים מִלּוּי וְעֵרוּי אֲפִלּוּ אֵינָם זְפוּתִין. וּמֵאֵימָתַי שָׂבְעוּ, מִפַּעַם שְׁנִיָּה וְאֵילֵךְ. לְפִיכָךְ, אִם נִשְׁתַּמֵּשׁ בָּהֶם הָעוֹבֵד כּוֹכָבִים פַּעַם רִאשׁוֹנָה וּשְׁנִיָּה, צָרִיךְ מִלּוּי וְעֵרוּי. <small><small>(טוּר)</small></small> וְאִם נָתַן בָּהֶם מַיִם שְׁלשָׁה פְּעָמִים, וְאַחַר כָּךְ נָתַן בָּהֶם יַיִן, וְנָגַע בּוֹ הָעוֹבֵד כּוֹכָבִים, מֻתָּר בְּשִׁכְשׁוּךְ. אֲבָל אִם לֹא נָתַן בָּהֶם מַיִם אֶלָּא ב' פְּעָמִים, וְאַחַר כָּךְ נָתַן בָּהֶם יַיִן וְנָגַע בּוֹ הָעוֹבֵד כּוֹכָבִים, יֵשׁ אוֹמְרִים שֶׁצָּרִיךְ עֵרוּי. וְאִם נָתַן בָּהֶם מַיִם פַּעַם אַחַת וְשָׁהוּ בָּהֶם שָׁעָה גְּדוֹלָה כְּמוֹ רְבִיעַ הַיּוֹם, הֲווּ בְּלוּעִים מִמַּיִם כְּמוֹ נָתַן בָּהֶם מַיִם שָׁלשׁ פְּעָמִים. וְאִם הֵם זְפוּתִים, צְרִיכִים לִקְלֹף הַזֶּפֶת אוֹ מִלּוּי וְעֵרוּי, אֲפִלּוּ בְּשֶׁלָּנוּ, שֶׁנָּגַע בָּהֶם הָעוֹבֵד כּוֹכָבִים בְּעוֹד מַשְׁקֶה טוֹפֵחַ עֲלֵיהֶם. <small>ובְּדִיעֲבַד דִּינָן כִּכְלֵי אֶבֶן וְעֵץ, כְּמוֹ שֶׁנִּתְבָּאֵר <small><small>(כָּךְ מִפְרָשׁ הַבֵּית יוֹסֵף ל' הַטּוּר)</small>.</small> </small> 

כְּלֵי נֶתֶר וְהֵם הָעֲשׂוּיִם מִמַּחְפֹּרֶת שֶׁל צָרִיף <small><small>(פי' קַרְקַע שֶׁחוֹפְרִין מִשָּׁם צְרִיף בְּלַעַ''ז אלו''ם וּבִלְשׁוֹן אַשְׁכְּנַ''ז בייס''א רַשִׁ''י)</small></small> בּוֹלְעִים הַרְבֵּה בְּיוֹתֵר וְאֵין לָהֶם טָהֳרָה עוֹלָמִית אֲפִלּוּ בְּיִשּׁוּן י''ב חֹדֶשׁ, וַאֲפִלּוּ בְּאֵין מַכְנִיסִין <small><small>(בָּהֶם)</small></small> לְקִיּוּם, וְאֲפִלּוּ הָיָה תְּחִלַּת תַּשְׁמִישָׁן בְּיַד יִשְׂרָאֵל. 

כְּלֵי חֶרֶס הַמְצֻפִּים בַּאֲבָר אוּ בְּרִתּוּכֵי זְכוּכִית <small><small>(פֵּרוּשׁ מִמִּין כְּלֵי זְכוּכִית שֶׁלֹּא נִתְבַּשֵּׁל כָּל צָרְכּוֹ וְהוּא מִן הַחוֹל, תּוֹסָפוֹת)</small>,</small> אִם הֵם יְרֻקִּים דִּינָם כִּכְלֵי נֶתֶר, מִפְּנֵי שֶׁיֵּשׁ בּוֹ קַרְקַע מֵחֲפִירַת צָרִיף. אֲבָל לְבָנִים אוֹ שְׁחֹרִים, אִם הֵם חֲלָקִים שֶׁאֵין בָּהֶם בְּקָעִים, דִּינָם כִּכְלֵי מַתָּכוֹת. וְאִם יֵשׁ בָּהֶם בְּקָעִים, דִּינָם כִּשְׁאָר כְּלֵי חֶרֶס שֶׁאֵינָם שׁוֹעִים. <small>הַגָּה: וְהָא דִּכְלֵי חֶרֶס מְהַנֵּי לֵהּ עֵרוּי הַיְנוּ בִּדְלֹא נִשְׁתַּמְּשׁוּ בּוֹ יַיִן נֶסֶךְ רַק בְּצוֹנֵן, אֲבָל אִם הִשְׁתַּמְּשׁוּ בּוֹ בְּחַמִּין כְּלִי חֶרֶס, אֵין לוֹ תַּקָּנָה, וּבִשְׁאָר כֵּלִים צְרִיכִים הַגְעָלָה כְּמוֹ בִּשְׁאָר אִסּוּרִים <small><small>(מָרְדְּכַי פֶּרֶק ב' דַּעֲבוֹדַת כּוֹכָבִים בְּשֵׁם ראבי''ה)</small>.</small> </small> 

כֵּלִים שֶׁמַּכְנִיסִים בָּהֶם יַיִן לְקִיּוּם, צְרִיכִים עֵרוּי, בֵּין שֶׁלְּקָחָם יְשָׁנִים מֵהָעוֹבֵד כּוֹכָבִים, בֵּין שֶׁהֵם שֶׁלָּנוּ וְנִשְׁתַּמֵּשׁ בָּהֶם הָעוֹבֵד כּוֹכָבִים אֲפִלּוּ לְפִי שָׁעָה. וּמִיהוּ בְּעֵרוּי סָגֵי לְהוּ, אֲפִלּוּ הֵם זְפוּתִים. 

יֵשׁ מִי שֶׁאוֹמֵר, שֶׁלֹּא הֶחְמִירוּ בִּשְׁבִיל שֶׁמַּכְנִיסוֹ לְקִיּוּם אֶלָּא בִּכְלֵי חֶרֶס בִּלְבַד. וְיֵשׁ מוֹסִיפִים שֶׁל עֵץ וְשֶׁל עוֹר. וְיֵשׁ מִי שֶׁמּוֹסִיף שֶׁל אֶבֶן וְשֶׁל מַתֶּכֶת, וְכֵן רָאוּי לִנְהֹג. אֲבָל שֶׁל זְכוּכִית, לְדִבְרֵי הַכֹּל אֵין מַחְמִירִים בּוֹ בִּשְׁבִיל שֶׁמַּכְנִיסוֹ לְקִיּוּם. 

נוֹדוֹת, אֵין חֲשׁוּבִין מַכְנִיסָן לְקִיּוּם, שֶׁהֲרֵי אֵינָם עֲשׂוּיִם אֶלָּא לְהוֹלִיךְ בָּהֶם יַיִן מֵהַגַּת לֶחָבִית. אֲבָל חֵמֶת שֶׁל טַיָּעִים, כֵּיוָן שֶׁהַיַּיִן נָתוּן בּוֹ תָּמִיד, שֶׁמִּיָּד שֶׁמְּעָרִין זֶה חוֹזְרִין וּמְמַלְּאִים אוֹתוֹ, דִּינוֹ כְּמַכְנִיסוֹ לְקִיּוּם. אֲבָל כּוֹסוֹת, אַף עַל פִּי שֶׁשּׁוֹתִים בָּהֶם תָּדִיר, מִכָּל מָקוֹם אֵין הַיַּיִן שׁוֹהֶה בָּהֶם תָּמִיד אֶלָּא מְמַלְּאָן לְפִי שָׁעָה וְשׁוֹתֶה וּמְעָרֶה, וְהִלְכָּךְ אֵין לָהֶם דִּין מַכְנִיסָן לְקִיּוּם. <small>כְּלִי שֶׁמַּכְנִיסִין בּוֹ יַיִן לַעֲמֹד בּוֹ שְׁלֹשָׁה יָמִים, מִקְרֵי מַכְנִיסוֹ לְקִיּוּם וְלָכֵן הָעֵרוּי גַּם כֵּן הוּא שְׁלֹשָׁה יָמִים <small><small>(מָרְדְּכַי פא''מ וּבְכָל בּוֹ וּבְאָרֹךְ כְּלָל כ''ח דִּין ס''ט)</small>.</small> </small> 

כְּלִי עוֹר הַצָּרִיךְ מִלּוּי וְעֵרוּי, צָרִיךְ שֶׁיּוֹסִיף עוֹר וְכַיּוֹצֵא בּוֹ עַל פִּיו כְּעֵין גְּדַנְפָא, כְּדֵי שֶׁיַּעֲלוּ הַמַּיִם עַל פִּיו, אוֹ יַהַפְכֶנּוּ עַל פִּיו בְּתוֹךְ כְּלִי מָלֵא מַיִם, ג' יָמִים אֲחֵרִים. 

כָּל מָקוֹם שֶׁאָמַרְנוּ שֶׁצָּרִיךְ שִׁכְשׁוּךְ צָרִיךְ לַהֲדִיחוֹ שָׁלֹשׁ פְּעָמִים <small>בְּמַיִם, אֲבָל לֹא בְּיַיִן, אֲפִלּוּ רוֹצֶה לֶאֱסֹר יַיִן שֶׁמְּשַׁכְשֵׁךְ <small><small>(טוּר וּבֵית יוֹסֵף בְּשֵׁם הָרַמְבַּ''ן)</small>.</small> וְיֵשׁ מְקִלִּין בְּדִיעֲבַד <small><small>(בא''ח בְּשֵׁם י''א)</small>.</small> </small> 

כָּל מָקוֹם שֶׁצָּרִיךְ עֵרוּי, צָרִיךְ לְמַלְּאוֹתוֹ מַיִם עַל כָּל גְּדוֹתָיו, וְיַנִּיחֵם בּוֹ כ''ד שָׁעוֹת מֵעֵת לְעֵת וּלְסוֹף כ''ד שָׁעוֹת יִשְׁפְּכֵם וְהַמַּיִם מֻתָּרִים, <small>וְיֵשׁ אוֹסְרִים הַמַּיִם <small><small>(מָרְדְּכַי פא''מ וּבְאָרֹךְ וַאֲגֻדָּה בְּשֵׁם ראבי''ה)</small>.</small> </small> וְיִתֵּן בּוֹ מַיִם שְׁנִיִּים וְיַנִּיחֶם בּוֹ כ''ד שָׁעוֹת, וְכֵן יַעֲשֶׂה פַּעַם שְׁלִישִׁית, וְאַף עַל פִּי שֶׁלֹּא הָיוּ ג' יָמִים אֵלּוּ רְצוּפִים אֵין בְּכָךְ כְּלוּם. וְאִם עָמְדוּ בּוֹ הַמַּיִם כַּמָּה יָמִים וְלֹא שְׁפָכָם, לֹא עָלוּ לוֹ אֶלָּא לְיוֹם אֶחָד. וְאִם שָׁפַךְ הַמַּיִם קֹדֶם שֶׁעָמְדוּ בּוֹ כ''ד שָׁעוֹת, לֹא עָלוּ לוֹ אוֹתָם הַמַּיִם. <small>מֵי מֶלַח חֲזָקִים שֶׁיֵּשׁ בָּהֶן שְׁלִישׁ מֶלַח וּב' שְׁלִישִׁים מַיִם, מוֹעִילִים בְּמֵעֵת לְעֵת <small><small>(טוּר בְּשֵׁם הָרמ''ה)</small></small> כְּמוֹ עֵרוּי ג' יָמִים <small><small>(טוּר בְּשֵׁם הָרֹא''שׁ)</small>.</small> </small> 

אֲפִלּוּ בְּמַכְנִיסוֹ לְקִיּוּם אֵינוֹ בּוֹלֵעַ יוֹתֵר מִכְּדֵי קְלִפָּה. לְפִיכָךְ אִם הֶעֱבִיר עֲלֵיהֶם מַלְקֵט וְרָהִיטָנִי, אוֹ קִלְּפָם בְּקַרְדֹּם, הֻכְשְׁרוּ. <small>אֲבָל קְלִפַּת הַזֶּפֶת לֹא מְהַנֵי בְּכֵלִים הַמַּכְנִיסִים לְקִיּוּם <small><small>(כָּךְ מַשְׁמָע מִתְּשׁוּבַת הָרֹא''שׁ)</small>.</small> </small> 

כְּלֵי חֶרֶס שֶׁנִּשְׁתַּמֵּשׁ בָּהֶם יַיִן נֶסֶךְ, אִם הֶחֱזִירָן לַכִּבְשָׁן וְהִסִיקָן מִבַּחוּץ וְנִתְלַבְּנוּ, אֲפִלּוּ לֹא הִשְׁהָם בְּתוֹכוֹ עַד שֶׁנָּשַׁר הַזֶּפֶת אֶלָּא שֶׁנִּרְפָּה, שָׁרֵי. אֲבָל אִם הִסִיקָן מִבִּפְנִים, לֹא מְהָנֵי אֶלָּא אִם כֵּן הִסִיקָן כָּל כָּךְ עַד שֶׁעָבַר חֻמָּם לְצַד חוּץ כָּל כָּךְ שֶׁהַיָּד סוֹלֶדֶת בּוֹ. 

כְּלֵי עֵץ וּכְלֵי עוֹר וּכְלֵי חֶרֶס, אֲפִלּוּ מְזֻפָּתִים וַאֲפִלּוּ מַכְנִיסָן לְקִיּוּם, נִתָּרִים בְּהַגְעָלָה בִּכְלִי רִאשׁוֹן. <small>הַגָּה: וְיֵשׁ מַתִּירִין אֲפִלּוּ עַל יְדֵי עֵרוּי שֶׁמְּעָרֶה בָּהֶן רוֹתְחִין וּלְגַלְגְּלָן <small><small>(טוּר בְּשֵׁם ר''ח וּבִתְשׁוּבַת הָרֹא''שׁ)</small>.</small> וְיֵשׁ לִסְמֹךְ עַל זֶה בְּדִיעֲבַד <small><small>(בֵּית יוֹסֵף)</small>.</small> וַאֲפִלּוּ לְכַתְּחִלָּה נוֹהֲגִים לִתֵּן אֲבָנִים קְטַנִּים מְלֻבָּנִים תּוֹךְ הֶחָבִית אוֹ גְּדוֹלִים, וְנוֹתְנָן עַל הַמַּשְׁפֵּךְ וְשׁוֹפֵךְ עֲלֵיהֶם רוֹתְחִים וְיוֹרְדִים לְתוֹךְ הֶחָבִית וּמְגַלְגְּלוֹ, וּמְחַשְּׁבִים זֶה לִכְלִי רִאשׁוֹן <small><small>(אָרֹךְ כְּלָל נ''ח)</small>.</small> </small> 

כָּל הַכֵּלִים שֶׁיֶּשְׁנָן י''ב חֹדֶשׁ, שָׁרֵי, שֶׁבְּוַדַּאי כַּלָּה כָּל לַחְלוּחִית יַיִן שֶׁבָּהֶם, וַאֲפִלּוּ נָתַן לְתוֹכָם מַיִם תּוֹךְ י''ב חֹדֶשׁ, אֵין בְּכָךְ כְּלוּם. 


Siman 136

הַשּׁוֹלֵחַ בְּיַד עוֹבֵד כּוֹכָבִים כֵּלִים הַמְיֻחָדִים לְיַיִן, צָרִיךְ לְהַחְתִּימָם בְּחוֹתָם אֶחָד כְּדֵי שֶׁיְּהֵא נִכָּר אִם הִכְנִיס בָּהֶם הָעוֹבֵד כּוֹכָבִים יַיִן, וְיֵשׁ מִי שֶׁמַּצְרִיךְ חוֹתָם בְּתוֹךְ חוֹתָם. <small>הַגָּה: וְאִם עָבַר וּשְׁלָחָם בְּלֹא חוֹתָם, יֵשׁ לְהַכְשִׁירוֹ כְּפִי עִנְיַן הַהֶכְשֵׁר אִם הָיָה שֶׁל עוֹבֵד כּוֹכָבִים <small><small>(טוּר ועי' ס''ק ג')</small>,</small> אֲבָל אִם כְּבָר עָבַר וְהִשְׁתַּמֵּשׁ בּוֹ אֵין לֶאֱסֹר בְּדִיעֲבַד וְעַיֵּן לְעֵיל סִימָן קכ''ב.</small> וְאִם הֵם חָבִיּוֹת גְּדוֹלוֹת, מֻתָּר לְהַשְׁהוֹתָן בְּבֵית הָעוֹבֵד כּוֹכָבִים אֻמָּן יוֹם אוֹ יוֹמַיִם, לְתַקְּנָם, דְּבִכְלִי גָּדוֹל כָּזֶה אֵין רְגִילִים לְהִשְׁתַּמֵּשׁ בּוֹ לְפִי שָׁעָה. 


Siman 137

כָּל הַכֵּלִים הָאֲסוּרִים מֵחֲמַת יַיִן שֶׁל עוֹבֵד כּוֹכָבִים שֶׁהִכְנִיס בָּהֶם יִשְׂרָאֵל יַיִן קֹדֶם שֶׁהִכְשִׁירָן, אָסוּר בִּשְׁתִיָּה וּמֻתָּר בַּהֲנָאָה, אֲפִלּוּ הוּא יָבֵשׁ, כָּל זְמַן שֶׁלֹּא עָבַר עָלָיו י''ב חֹדֶשׁ. <small>וְאִם הוּא כְּלִי שֶׁמַּכְנִיסוֹ לְקִיּוּם, אָסוּר מִיָּד <small><small>(טוּר בְּשֵׁם הָרֹא''שׁ)</small>.</small> </small> וְאִם הוּא כְּלִי שֶׁאֵין מַכְנִיסוֹ לְקִיּוּם <small>וְהוּא יָבֵשׁ <small><small>(בֵּית יוֹסֵף)</small>,</small> </small> לֹא נֶאֱסַר, אֶלָּא אִם כֵּן עָמַד בּוֹ יֵינוֹ שֶׁל יִשְׂרָאֵל כ''ד שָׁעוֹת. וְאִם הָיָה בַּיַּיִן מְעֹרָב קִיתוֹן שֶׁל מַיִם, אִם יֵשׁ בַּמַּיִם שִׁשָּׁה פְּעָמִים כְּנֶגֶד קְלִפַּת הַקַּנְקַן, מֻתָּר אֲפִלּוּ בִּשְׁתִיָּה. <small>הַגָּה: וְעַיֵּן לְעֵיל סִימָן קל''ד דַּאֲפִילוּ אֵין בּוֹ מַיִם בָּטֵל בְּשִׁשִּׁים, וְאֵין חִלּוּק בֵּין בְּכֵלִים הָאֲסוּרִים מִשּׁוּם יַיִן נֶסֶךְ בֵּין שֶׁהֵם בְּנֵי יוֹמָן אוֹ לֹא <small><small>(טוּר וּתְשׁוּבַת הָרֹא''שׁ וְהָר''ף סוֹף עֲבוֹדַת כּוֹכָבִים)</small>.</small> </small> 

אִם דָּרַךְ עֲנָבִים בְּגַת שֶׁל עוֹבֵד כּוֹכָבִים שֶׁלֹּא הִכְשִׁירוֹ, מֻתָּר, שֶׁהֲרֵי הַחַרְצַנִּים וְהַזַּגִּים יֵשׁ בָּהֶם ס' כְּנֶגֶד קְלִפַּת הַגַּת. אֲבָל אָסוּר לְהוֹצִיא הַיַּיִן דֶּרֶךְ נֶקֶב שֶׁהַיַּיִן שֶׁל עוֹבֵד כּוֹכָבִים יוֹרֵד בּוֹ, שֶׁהַנֶּקֶב אָסוּר, וְהַיַּיִן הַיּוֹצֵא מִשָּׁם צָלוּל מִבְּלִי תַּעֲרֹבֶת הַחַרְצַנִּים. <small>הַגָּה: וְאִם עָבַר וְהוֹצִיאוֹ דֶּרֶךְ הַנֶּקֶב, נִרְאֶה לְפִי מַאי דְּקַיְמָא לָן דִּסְתָם יֵינָם בָּטֵל בְּס' כְּדִלְעֵיל סי' קל''ד, דְּכָאן גַּם כֵּן כָּל הַיַּיִן שָׁרֵי וְלֹא אַמְרִינָן דְּנֶאֱסַר רִאשׁוֹן רִאשׁוֹן. וְעַיֵּן לְעֵיל סִימָן צ''ט.</small> 

יַיִן שֶׁנִּתַּן לְקַנְקַנִּים שֶׁל עוֹבֵד כּוֹכָבִים שֶׁלֹּא הֻכְשְׁרוּ, וְאַחַר כָּךְ הֵרִיק אוֹתוֹ יַיִן וְעֵרְבוֹ עִם יַיִן אַחֵר מְרֻבֶּה שֶׁהָיָה לוֹ בְּקַנְקַנִּים אֲחֵרִים כְּשֵׁרִים, אִם יֵשׁ בַּיַּיִן הַשֵּׁנִי ס' כַּיַּיִן הָרִאשׁוֹן, הַכֹּל מֻתָּר אֲפִלּוּ בִּשְׁתִיָּה. וְאִם יֵשׁ בַּיַּיִן הַשֵּׁנִי מַיִם כְּדֵי שִׁעוּר שִׁשָּׁה חֲלָקִים כְּנֶגֶד קְלִפַּת הָאֲסוּרִים, גַּם כֵּן מֻתָּר הַכֹּל בִּשְׁתִיָּה, וְאַף עַל פִּי שֶׁלֹּא הָיָה מַיִם בַּיַּיִן הָרִאשׁוֹן. 

כֵּלִים הָאֲסוּרִים מֵחֲמַת יַיִן שֶׁל עוֹבֵד כּוֹכָבִים, מֻתָּר לִתֵּן לְתוֹכָם בֵּין מַיִם בֵּין שֵׁכָר בֵּין שְׁאָר מַשְׁקִים, וּבִלְבַד שֶׁיָּדִיחַ בִּתְחִלָּה לַחְלוּחֵי הַיַּיִן שֶׁעַל פְּנֵי הַכֵּלִים. וְכֵן מֻתָּר לִמְלֹחַ בָּהֶם. 

אִם נָתַן יַיִן בִּכְלִי אָסוּר, לֹא נַתִּיר לָתֵת בּוֹ יַיִן פַּעַם אַחֶרֶת, עַד שֶׁיַּכְשִׁירֶנּוּ. 

אֵין עוֹבֵד כּוֹכָבִים מֵסִיחַ לְפִי תֻּמּוֹ נֶאֱמָן בְּהֶכְשֵׁר כֵּלִים הָאֲסוּרִים. <small>וְעַיֵּן לְעֵיל סִימָן קכ''ב כֵּיצַד נוֹהֲגִין.</small> 


Siman 138

גַּת שֶׁל אֶבֶן שֶׁזִּפְּתָהּ עוֹבֵד כּוֹכָבִים וְנָתַן בָּהּ יַיִן בִּשְׁעַת זְפִיתָה, אוֹ שֶׁזִּפְּתָהּ יִשְׂרָאֵל וְנָתַן בָּהּ יַיִן, וְנָגַע בָּהּ הָעוֹבֵד כּוֹכָבִים בְּעוֹד מַשְׁקֶה טוֹפֵחַ עָלֶיהָ, צְרִיכָה נִגּוּב. וְאִם דָּרַךְ הָעוֹבֵד כּוֹכָבִים בְּזִפּוּתָהּ, אֵין דַּי לָהּ בְּנִגּוּב, אֶלָּא יִקְלֹף הַזֶּפֶת וְאַחַר כָּךְ יְנַגֵּב, אוֹ עֵרוּי בְּלֹא קְלִיפָה, אוֹ יְיַשְּׁנָהּ י''ב חֹדֶשׁ. וְשֶׁל עֵץ, אִם זִפְּתָהּ עוֹבֵד כּוֹכָבִים וְנָתַן יַיִן בִּשְׁעַת זְפִיתָה, אֲפִלּוּ לֹא דָּרַךְ בָּהּ, אוֹ שֶׁזִּפְּתָהּ וְדָרַךְ בָּהּ אַחַר כָּךְ, אוֹ שֶׁזִּפְּתָהּ יִשְׂרָאֵל וְנָתַן בָּהּ יַיִן, וְנָגַע בָּהּ הָעוֹבֵד כּוֹכָבִים בְּעוֹד מַשְׁקֶה טוֹפֵחַ עָלֶיהָ, דִּין אֶחָד לָהֶם שֶׁצְּרִיכָה קְלִיפָה וְנִגּוּב, אוֹ עֵרוּי בְּלֹא קְלִיפָה. וְאִם יֵשׁ נְעֹרֶת שֶׁל פִּשְׁתָּן בֵּין נֶסֶר לְנֶסֶר, אוֹ בְּלָאֵי בְּגָדִים, אֵין דַּי לָהּ בְּנִגּוּב, אֶלָּא צְרִיכָה מִלּוּי וְעֵרוּי אוֹ הַגְעָלָה. וְשֶׁל חֶרֶס, זִפְּתָהּ הָעוֹבֵד כּוֹכָבִים וְנָתַן בָּהּ יַיִן בִּשְׁעַת זְפִיתָה, אֲפִלּוּ לֹא דָּרַךְ בָּהּ, אוֹ שֶׁזִּפְּתָהּ יִשְׂרָאֵל וְנָתַן בָּהּ יַיִן, וְנָגַע בָּהּ הָעוֹבֵד כּוֹכָבִים בְּעוֹד מַשְׁקֶה טוֹפֵחַ עָלֶיהָ, אֵינָהּ נִתֶּרֶת בִּקְלִיפָה וְנִגּוּב, אֶלָּא בְּמִלּוּי וְעֵרוּי בְּלֹא קְלִיפָה. וְאִם זִפְּתָהּ הָעוֹבֵד כּוֹכָבִים וְדָרַךְ בָּהּ, צְרִיכָה קְלִיפָה וּמִלּוּי וְעֵרוּי, אוֹ הַגְעָלָה בְּלֹא קְלִיפָה, אוֹ יִשּׁוּן י''ב חֹדֶשׁ, אוֹ לְהַסִיקָהּ בְּכִבְשָׁן עַד שֶׁיֵּרָפֶה הַזֶּפֶת. וְכָל זֶה בִּזְפוּתָה, אֲבָל אִם אֵינָהּ זְפוּתָה יֵשׁ לְחַלֵּק שֶׁאִם תְּחִלַּת תַּשְׁמִישָׁהּ עַל יְדֵי עוֹבֵד כּוֹכָבִים, צְרִיכָה נִגּוּב <small>וּבְשֶׁל חֶרֶס, עֵרוּי אִם דָּרַךְ בָּהּ <small><small>(טוּר)</small>.</small> </small> וְאִם תְּחִלַּת תַּשְׁמִישָׁהּ עַל יְדֵי יִשְׂרָאֵל, סָגֵי בַּהֲדָחָה אִם הִיא שֶׁל עֵץ אוֹ אֶבֶן, אֲבָל אִם הִיא שֶׁל חֶרֶס צְרִיכָה נִגּוּב. 

גַּת הַבְּנוּיָה בִּלְבֵנִים אוֹ סִיד וּגְפָסִים <small><small>(פֵּרוּשׁ חֹמֶר יוֹתֵר לָבָן מֵהַסִיד ויס''ו בְּלַעַ''ז)</small>,</small> דִּינָה כְּשֶׁל חֶרֶס. 

הַגַּת וְכֵלָיו הַצְּרִיכִים נִגּוּב, נִתָּרִים בְּהַגְעָלָה עַל יְדֵי עֵרוּי שֶׁמְּעָרֶה מִכְּלִי רִאשׁוֹן עֲלֵיהֶם, וְלֹא תְּהֵא הַגְעָלָה זוֹ פְּחוּתָה מִנִּגּוּב. 

גִּיגִית גְּדוֹלָה שֶׁדּוֹרְכִין בָּהּ, וְהַמַּשְׁפֵּךְ וּכְלִי הַמִּדָּה וְהַמַּחַץ, וְהוּא כְּלִי שֶׁדּוֹלִין בּוֹ מֵהַבּוֹר לֶחָבִית, כֻּלָּם דִּינָם כְּגַת. 

הַקּוֹרָה שֶׁעוֹצְרִים בָּהּ הָעֲנָבִים, וְהַדַּפִּים שֶׁמְּשִׂימִין עַל הֶעָבִיט <small><small>(פי' כְּלִי גָּדוֹל)</small>,</small> סָגֵי לְהוּ בַּהֲדָחָה. 

הָעֲקָלִים <small><small>(פי' כְּמִין קֻפּוֹת מְסֹרָגוֹת כִּמְצוּדָה שפורטי''ם בָּלַע''ז)</small></small> שֶׁכּוֹרְכִים סְבִיב הֶעָבִיט הָעֲשׂוּיִם מֵחֲרָיוֹת שֶׁל דֶּקֶל וְשֶׁל קַנְּבּוֹס, מְנַגְּבָן. וְשֶׁל שִׁיפָה וְשֶׁל גֶּמִי בּוֹלְעִים יוֹתֵר וְצָרִיךְ לְיַשְּׁנָן י''ב חֹדֶשׁ. <small>וְיֵשׁ לְהַחְמִיר בְּשֶׁל קָנִים כְּמוֹ בְּשֶׁל שִׁיפָה וְגֶמִי <small><small>(סְמַ''ג)</small>.</small> </small> וְאִם רָצָה לְטַהֲרָן מִיָּד, מַגְעִילָן בְּרוֹתְחִין אוֹ חוֹלְטָן בְּמֵי זֵיתִים <small><small>(דַּעַת הָרַמְבַּ''ם)</small></small> אוֹ מַנִּיחָן תַּחַת צִנּוֹר שֶׁמֵּימָיו מְקַלְּחִין אוֹ בְּמַעְיָן שֶׁמֵּימָיו רוֹדְפִין י''ב שָׁעוֹת, וְאַחַר כָּךְ יֻתְּרוּ. 

מְשַׁמֶּרֶת שֶׁל יַיִן שֶׁל עוֹבֵד כּוֹכָבִים, אִם הִיא שֶׁל שֵׂעָר, מְדִיחָהּ. וְאִם הִיא שֶׁל צֶמֶר, צְרִיכָה נִגּוּב. וְאִם הִיא שֶׁל פִּשְׁתָּן, צְרִיכָה לְיַשְּׁנָהּ י''ב חֹדֶשׁ. 

כְּלֵי חָלַף <small><small>(פֵּרוּשׁ מִין עֶשֶׂב שֶׁעוֹשִׂין מִמֶּנּוּ מַחְצְלָאוֹת וַחֲבָלִים)</small></small> וְהוֹצִין וְכַיּוֹצֵא בָהֶן מִכְּפִיפוֹת שֶׁמְּסַנְּנִים בָּהֶן יַיִן, אִם הָיוּ תְּפוּרִים בַּחֲבָלִים, מְדִיחָן. וְאִם הָיוּ אֲחוּזוֹת זוֹ בְּזוֹ בְּחִבּוּר קָשֶׁה, צְרִיכִים נִגּוּב. וְאִם הָיוּ תְּפוּרוֹת בְּפִשְׁתָּן, מְיַשְּׁנָן. <small>מַפּוֹת שֶׁלָּנוּ שֶׁנָּפַל עֲלֵיהֶם יֵינָם, סָגֵי לְהוּ בַּהֲדָחָה אֲפִלּוּ נָפַל עֲלֵיהֶם יַיִן רוֹתֵחַ <small><small>(טוּר וְהַמָּרְדְּכַי פֶּרֶק הַשּׂוֹכֵר וּבְהַגָּהַת אֲשֵׁרִ''י)</small>.</small> </small> 

כָּל מָקוֹם שֶׁצָּרִיךְ נִגּוּב, צָרִיךְ לְהַתִּיר הַקְּשָׁרִים. אֲבָל בְּהֶכְשֵׁר מִלּוּי וְעֵרוּי, וְכֵן בְּיִשּׁוּן שְׁנֵים עָשָׂר חֹדֶשׁ, אֵין צָרִיךְ לְהַתִּיר הַקְּשָׁרִים. 

כָּל מָקוֹם שֶׁאָמַרְנוּ צָרִיךְ נִגּוּב, אִם הֵם לַחִים, מְקַנְּחָן בְּאֵפֶר, וְאַחַר כָּךְ מְדִיחָן בְּמַיִם, וְאַחַר כָּךְ מְקַנְּחָן בְּאֵפֶר פַּעַם שֵׁנִית, וְאַחַר כָּךְ מְדִיחָן בְּמַיִם. וְאִם הֵם יְבֵשִׁים, מַקְדִּים מַיִם, וְאַחַר כָּךְ אֵפֶר, וְאַחַר כָּךְ מַיִם, וְאַחַר כָּךְ אֵפֶר, וְאַחַר כָּךְ מַיִם. 

גַּת שֶׁדָּרַךְ בָּהּ עוֹבֵד כּוֹכָבִים, כְּשֶׁבָּא יִשְׂרָאֵל לְנַגְּבָהּ מְכַבֵּד כְּדַרְכּוֹ, וְאֵין מְחַיְּבִין אוֹתוֹ לְלַקֵּט הַחַרְצַנִּים. 


Siman 139

עֲבוֹדַת כּוֹכָבִים אֲסוּרָה בַּהֲנָאָה, הִיא וְתַשְׁמִישָׁהּ וְנוֹיָהּ וְתִקְרָבְתָּהּ, בֵּין שֶׁל עוֹבֵד כּוֹכָבִים בֵּין שֶׁל יִשְׂרָאֵל, אֶלָּא דְּשֶׁל עוֹבֵד כּוֹכָבִים אֲסוּרָה מִיָּד, וְשֶׁל יִשְׂרָאֵל אֵינָהּ אֲסוּרָה עַד שֶׁתֵּעָבֵד. וְתַשְׁמִישֶׁיהָ וְנוֹיָהּ, בֵּין שֶׁל עוֹבֵד כּוֹכָבִים וּבֵין שֶׁל יִשְׂרָאֵל, אֵינָם אֲסוּרִים עַד שֶׁיִּשְׁתַּמְּשׁוּ בָּהֶם. וְתִקְרָבְתָּהּ, מִשֶּׁהֵבִיאוּ לְפָנֶיהָ וְעָשָׂה מִמֶּנּוּ תִּקְרֹבֶת, נֶאֱסַר. <small>יִשְׂרָאֵל שֶׁזָּקַף לְבֵנָה וְהִשְׁתַּחֲוָה לָהּ עוֹבֵד כּוֹכָבִים, נֶאֶסְרָה <small><small>(הַגָּהוֹת אֲשֵׁרִ''י פ' ר''י וְרַמְבַּ''ם פ''ח מֵהל' עֲבוֹדַת כּוֹכָבִים דִּין ג' וְש''ס פֶּרֶק כָּל הַצְלָמִים דַּף מ''ג סוֹף ע''א וּפֶרֶק רַבִּי יִשְׁמָעֵאל דַּף נ''ג ע''ב)</small>.</small> </small> 

עֲבוֹדַת כּוֹכָבִים שֶׁל יִשְׂרָאֵל אֵין לָהּ בִּטּוּל, אֲבָל שֶׁל עוֹבֵד כּוֹכָבִים וְתַשְׁמִישֶׁיהָ וְנוֹיָהּ, יֵשׁ לָהֶם בִּטּוּל. וְתִקְרָבְתָּהּ, אֵין לָהּ בִּטּוּל. 

אֵיזֶהוּ נוֹי וְאֵיזֶהוּ תִּקְרֹבֶת, נוֹי כְּגוֹן שֶׁמַּדְלִיק לְפָנֶיהָ נֵרוֹת, אוֹ שָׁטַח לְפָנֶיהָ בְּגָדִים וְכֵלִים נָאִים לְנוֹי. וְתִקְרֹבֶת, כָּל שֶׁכַּיּוֹצֵא בוֹ קָרֵב עַל גַּבֵּי מִזְבֵּחַ, כְּמוֹ כָּל מִינֵי מַאֲכָל, כְּגוֹן בָּשָׂר, שְׁמָנִים וּסְלָתוֹת, מַיִם וּמֶלַח, אִם הִנִּיחוּ לְפָנֶיהָ לְשֵׁם תִּקְרֹבֶת, נֶאֱסָר מִיָּד. אֲבָל דָּבָר שֶׁאֵין מַקְרִיבִין מִמֶּנּוּ בִּפְנִים, אֵינוֹ נֶאֱסַר אֶלָּא אִם כֵּן עָשָׂה מִמֶּנּוּ כְּעֵין זְבִיחָה אוֹ כְּעֵין זְרִיקָה הַמִּשְׁתַּבֶּרֶת, וְהוּא דֶּרֶךְ לְעָבְדָהּ בְּאוֹתוֹ דָּבָר, אַף עַל פִּי שֶׁאֵין דֶּרֶךְ לְעָבְדָהּ בָּזֶה הָעִנְיָן. כֵּיצַד, עֲבוֹדָה זָרָה שֶׁעוֹבְדִים אוֹתָהּ שֶׁמְּקַשְׁקְשִׁים לְפָנֶיהָ בְּמַקֵּל וְשִׁבֵּר מַקֵּל לְפָנֶיהָ, נֶאֱסַר, מִפְּנֵי שֶׁשְּׁבִירַת הַמַּקֵל דּוֹמָה לִזְבִיחָה. אֲבָל אִם אֵין עוֹבְדִים אוֹתָהּ בְּמַקֵּל כְּלָל, וְשִׁבֵּר מַקֵּל לְפָנֶיהָ, אֵינוֹ חַיָּב וְלֹא נֶאֱסַר. וְאִם עֲבָדָהּ בְּקִשְׁקוּשׁ מַקְלוֹ, וְהוּא דֶּרֶךְ עֲבוֹדָתָהּ, חַיָּב וְלֹא נֶאֱסַר. וְכֵן בְּכָל דָּבָר שֶׁעֲבָדָהּ כְּדֶרֶךְ עֲבוֹדָתָהּ, בֵּין אִם הוּא דֶּרֶךְ כָּבוֹד אוֹ דֶּרֶךְ בִּזָּיוֹן, וְאֵינוֹ כְּעֵין פְּנִים, חַיָּב וְלֹא נֶאֱסַר. אֲבָל אִם לֹא עֲבָדָהּ בְּמַקֵּל כְּדֶרֶךְ עֲבוֹדָתָהּ, אֶלָּא זְרָקוֹ לְפָנֶיהָ, אֵינוֹ חַיָּב וְלֹא נֶאֱסַר. 

שָׁחַט לְפָנֶיהָ חָגָב, נֶאֱסַר, אֲפִלּוּ אֵין דֶּרֶךְ לְעָבְדָּהּ בְּחָגָב כְּלָל. 

כָּל דָּבָר שֶׁכַּיּוֹצֵא בוֹ קָרֵב לִפְנִים, אִם מוֹצֵא אוֹתוֹ בִּפְנֵי עֲבוֹדָה זָרָה אוֹ שֶׁמּוֹצֵא אוֹתוֹ לִפְנִים מֵהַמְּחִיצָה הַפְּרוּסָה לְפָנֶיהָ, אָסוּר, שֶׁאָנוּ תּוֹלִים שֶׁהִכְנִיסָהּ שָׁם לְשֵׁם תִּקְרֹבֶת. וַאֲפִלּוּ מַיִם וּמֶלַח שֶׁאֵינוֹ דֶּרֶךְ כָּבוֹד. וְכָל שֶׁמּוֹצֵא חוּץ מֵהַמְּחִיצָה, אִם הוּא דֶּרֶךְ כָּבוֹד, אָסוּר מִשּׁוּם נוֹי. וְאִם לָאו, מֻתָּר. וּפְעוֹר וּמֶרְקוּלִיס <small><small>(פֵּרוּשׁ עֲבוֹדַת כּוֹכָבִים שֶׁעֲבוֹדָתָהּ הָיָה זְרִיקַת אֶבֶן, וְקוֹלְיָס שְׁמָהּ, וְכַנּוֹ אוֹתָהּ מֶרְקוּלִיס שֵׁם גְּנַאי כְּלוֹמַר חִלּוּפוֹ שֶׁל שֶׁבַח, כִּי כֵן מֶר פי' חִלּוּף)</small>,</small> כָּל מַה שֶּׁמָּצָא עִמָּהֶם, אֲפִלּוּ דֶּרֶךְ בִּזָּיוֹן בַּחוּץ, הַכֹּל אָסוּר. 

מַה שֶּׁרוֹאִין שֶׁמַּכְנִיסִין אוֹתוֹ לַעֲבוֹדַת כּוֹכָבִים שֶׁל עוֹבֵד כּוֹכָבִים וַעֲדַיִן לֹא נִכְנַס, מֻתָּר, שֶׁעֲדַיִן לֹא נַעֲשָׂה תִּקְרֹבֶת. 

מָצָא בְּרֹאשָׁהּ מָעוֹת, כְּסוּת וְכֵלִים, אִם מְצָאָן דֶּרֶךְ כָּבוֹד, אֲסוּרִים. וְאִם הֵם דֶּרֶךְ בִּזָּיוֹן, כְּגוֹן כִּיס תָּלוּי בְּצַוָּארוֹ, וּבֶגֶד מְקֻפֶּלֶת עַל כְּתֵפוֹ, וּכְלִי כָּפוּי עַל רֹאשׁוֹ, מֻתָּרִים. 

הַכִּכָּרוֹת שֶׁנּוֹתְנִים לְכֹהֲנִים <small>שֶׁלָּהּ,</small> מֻתָּרִים, שֶׁאֵין מַקְרִיבִים אוֹתָם לַעֲבוֹדַת כּוֹכָבִים אֶלָּא חֹק לַכֹּהֲנִים. 

נֵרוֹת שֶׁל שַׁעֲוָה שֶׁמַּדְלִיקִין לְפָנֶיהָ, נוֹיָהּ הֵם וַאֲסוּרִים. וְאִם מִשְׁכְּנָן אוֹ מְכָרָן לְיִשְׂרָאֵל, מֻתָּרִים, דְּכֵיוָן שֶׁכִּבָּן לְצֹרֶךְ עַצְמוֹ זֶהוּ בִּטּוּלָן. 

חֲתִיכוֹת שַׁעֲוָה שֶׁנּוֹתְנִים לְפָנֶיהָ מֻתָּרוֹת, דְּלָאו נוֹיָהּ הֵן וְלֹא תִּקְרָבְתָּהּ. 

מַלְבּוּשִׁים שֶׁלּוֹבְשִׁים הַכֹּהֲנִים כְּשֶׁנִּכְנָסִים לְבֵית עֲבוֹדַת כּוֹכָבִים, נוֹי שֶׁלָּהֶם הֵן, וְלֹא נוֹי שֶׁל עֲבוֹדַת כּוֹכָבִים, וַאֲפִלּוּ בִּטּוּל אֵינָם צְרִיכִים. וְיֵשׁ מִי שֶׁמַּצְרִיךְ בִּטּוּל. <small><small>(מָרְדְּכַי פרק ר''י בְּשֵׁם ר''מ)</small> <small>אֲבָל מַה שֶּׁלּוֹבְשִׁין לַעֲבוֹדַת כּוֹכָבִים עַצְמָהּ, מִקְרֵי נוֹי וְצָרִיךְ בִּטּוּל</small> <small>(בסְמַ''ג וּבְהַגָהוֹת מַיְמוֹנִי פֶּרֶק ז' וּבְמָרְדְּכַי פ' ר''י)</small>.</small> 

כֵּלִים שֶׁאוֹחֵז בְּיָדוֹ וְהַמַּחְתָּה שֶׁמַּקְטִיר בָּהּ, מְשַׁמְּשֶׁיהָ הֵם וּצְרִיכִים בִּטּוּל. וְאִם מְכָרָם הָעוֹבֵד כּוֹכָבִים אוֹ מִשְׁכְּנָן לְיִשְׂרָאֵל, זֶהוּ בִּטּוּלָם. וְיֵשׁ אוֹמְרִים שֶׁאֵין זֶה בִּטּוּלָם. 

נֵרוֹת וְשַׁעֲוָה שֶׁל עֲבוֹדַת כּוֹכָבִים, אֲסוּרִים לְנֵר מִצְוָה דְּשַׁבָּת וְדַחֲנֻכָּה וּדְבֵית הַכְּנֶסֶת. וְכֵן תַּכְשִׁיטֵי הַכֹּהֲנִים <small>כְּגוֹן הַמְּעִילִים שֶׁלּוֹבְשִׁים כֹּהֲנֵיהֶם</small> לֹא יְתַקֵּן מֵהֶם טַלִּיתוֹת וְלֹא שׁוּם דְּבַר מִצְוָה, מִשּׁוּם דִּמְאִיסֵי. <small>וְעַיֵּן בְּאֹרַח חַיִּים סִימָן קנ''ד.</small> 

לֹא יִכְתֹּב יִשְׂרָאֵל עַל סִפְרֵי עוֹבְדֵי כּוֹכָבִים, אֶלָּא אִם כֵּן מְחָקָן שֶׁלֹּא יִהְיֶה רִשּׁוּמָן נִכָּר. וְיֵשׁ מִי שֶׁאוֹמֵר דַּאֲפִלּוּ הָכֵי לֹא יִכְתֹּב עָלָיו דִּבְרֵי תְּפִלּוֹת וְתַחֲנוּנִים, דְּאֵין קָטֵגוֹר נַעֲשֶׂה סָנֵגוֹר. 

סִפְרֵי עֲמָמִין בְּיַד יִשְׂרָאֵל, יֵשׁ מִי שֶׁאוֹמֵר שֶׁאֵין אִסוּר לְמָכְרָם. <small>הַגָּה: וְיֵשׁ אוֹמְרִים שֶׁאָסוּר לְמָכְרָם לְכָל עוֹבֵד כּוֹכָבִים, אִם הֵם סְפָרִים הַשַּׁיָכִים לְזַמֵּר בָּהֶם לַעֲבוֹדַת כּוֹכָבִים. <small><small>(בֵּית יוֹסֵף בְּשֵׁם ס''ה וּסְמַ''ג וְתוֹסָפוֹת פ''ק דַּעֲבוֹדַת כּוֹכָבִים דַּף י''ד וְהַג''מ וְכָל בּוֹ)</small></small> וְיֵשׁ אוֹמְרִים דְּדַוְקָא לְכֹהֲנִים אָסוּר לִמְכֹּר, אֲבָל לֹא לִשְׁאָר עוֹבְדֵי כּוֹכָבִים. <small><small>(פִּסְקֵי מהראי''י סי' כ''ז)</small> </small> וְהַמַּחְמִיר תָּבֹא עָלָיו בְּרָכָה, וַאֲפִלּוּ לִמְכֹּר לָהֶם קְלָפִים וּדְיוֹ לִכְתֹּב בָּהֶם סִפְרֵי דָּתָן, יֵשׁ מַחְמִירִין לְאָסְרָן <small><small>(הַגָּהוֹת אֲשֵׁרִ''י פ''ק דַּעֲבוֹדַת כּוֹכָבִים וּפִסְקֵי מהרא''י סִימָן קי''ב)</small>.</small> </small> וְיֵשׁ מִי שֶׁאוֹמֵר, שֶׁאָסוּר לְהַלְווֹת לְצֹרֶךְ בִּנְיַן <small><small>(בֵּית)</small></small> עֲבוֹדַת כּוֹכָבִים <small><small>(שֶׁל עוֹבְדֵי כּוֹכָבִים)</small>,</small> אוֹ לְתַכְשִׁיטֶיהָ אוֹ לִמְשַׁמְּשֶׁיהָ, וְכָל שֶׁכֵּן לִמְכֹּר לָהּ תַּשְׁמִישִׁים כְּגוֹן מַחְתּוֹת. וְהַמּוֹנֵעַ מַצְלִיחַ. וְאֵין לִקְשֹׁר סִפְרֵי עֲמָמִים <small><small>(עוֹבְדֵי עֲבוֹדַת כּוֹכָבִים)</small>,</small> חוּץ מִסִפְרֵי הַדַּיָּנִים וְהַסוֹפְרִים. וְאִם חָשַׁשׁ מִשּׁוּם אֵיבָה, כָּל מַה שֶּׁיָּכוֹל לְהִשָּׁמֵט, יִשָּׁמֵט. <small>וְע''ל סִימָן קנ''א.</small> 

ויש מי שאומר שאסור להלוות לצורך בנין בית אלילים של עובדי כוכבים או לתכשיטיה או למשמשיה וכ"ש למכור לה תשמישים כגון מחתות והמונע מצליח ואין לקשור ספרי עובדי כוכבים חוץ מספרי הדיינים והסופרים ואם חשש משום איבה כל מה שיכול להשמט ישמט <i>(וע"ל סימן קנ"א):</i>

Siman 140

עֲבוֹדַת כּוֹכָבִים וּמְשַׁמְּשֶׁיהָ וְתִקְרָבְתָּהּ, אוֹסְרִים בְּכָל שֶׁהוּא, שֶׁאִם נִתְעָרֵב אֶחָד מֵהֶם, אֲפִלּוּ בְּאֶלֶף, כֻּלָּן אֲסוּרוֹת. וְאִם אֶחָד מֵהַתַּעֲרֹבֶת הָרִאשׁוֹן נִתְעָרֵב בִּשְׁנַיִם אֲחֵרִים, וְנָפַל מֵהַשְּׁלשָׁה אֶחָד לִשְׁנַיִם אֲחֵרִים, הֲרֵי אֵלּוּ הָאֲחֵרִים מֻתָּרִים. וְכֵן אִם אֶחָד מֵהַתַּעֲרֹבֶת הָרִאשׁוֹן נָפַל לַיָּם אוֹ נִשְׂרַף בְּעִנְיָן שֶׁנֶּאֱבַד מֵהָעוֹלָם, כָּל הַנִּשְׁאָרִים מֻתָּר לֵהָנוֹת בָּהֶם שְׁנַיִם שְׁנַיִם בְּיַחַד, אֲבָל לֹא הָאֶחָד לְבַדּוֹ. וּבִלְבַד שֶׁלֹּא יֵהָנֶה אָדָם אֶחָד מִכֻּלָּם. וְיֵשׁ מִי שֶׁאוֹסֵר אֶלָּא אִם כֵּן נָפְלוּ שְׁתַּיִם לַיָּם הַגָּדוֹל אוֹ נִשְׂרָפִים <small>וְעַיֵּן לְעֵיל סִימָן ק''י.</small> 


Siman 141

כָּל הַצְּלָמִים <small><small>(שֶׁל עֲבוֹדַת כּוֹכָבִים)</small></small> הַנִּמְצָאִים בַּכְּפָרִים, אֲסוּרִים, דִּסְתָמָא לְשֵׁם עֲבוֹדַת כּוֹכָבִים נַעֲשׂוּ. וְהַנִּמְצָאִים בַּכְּרַכִּים, מֻתָּרִים, דְּוַדַּאי לְנוֹי נַעֲשׂוּ, אֶלָּא אִם כֵּן עוֹמְדִין עַל פֶּתַח הַמְּדִינָה, <small><small>(לְשׁוֹן רַמְבַּ''ם פ''ז מֵהִלְכוֹת עֲבוֹדַת כּוֹכָבִים)</small></small> וְהָיָה בְּיַד הַצּוּרָה צוּרַת מַקֵל אוֹ צִפּוֹר, אוֹ כַּדּוּר אוֹ סַיִף אוֹ עֲטָרָה וְטַבַּעַת. <small>הַגָּה: שְׁתִי וָעֵרֶב שֶׁמִּשְׁתַּחֲוִים לוֹ, דִּינוֹ כְּדִין צֶּלֶם וְאֲסוּר בְּלֹא בִּטּוּל. אֲבָל שְׁתִי וָעֵרֶב שֶׁתּוֹלִין בַּצַּוָּאר לְזִכָּרוֹן, [שֶׁבָּאוּ מִמְּקוֹמוֹתֵיהֶם] לֹא מִקְּרֵי צֶלֶם, וּמֻתָּר. <small><small>(מָרְדְּכַי רֵישׁ פֶּרֶק כָּל הַצְלָמִים בְּשֵׁם ראבי''ה)</small>.</small> </small> 

הַמּוֹצֵא שִׁבְרֵי צְלָמִים מֻשְׁלָכִים, אוֹ בְּתוֹךְ שִׁבְרֵי נְחשֶׁת, אוֹ אֲפִלּוּ שִׁבְרֵי אֱלִילִים עַצְמָן, מֻתָּרִים. אֲבָל מָצָא תַּבְנִית יָד אוֹ רֶגֶל וְהוּא עוֹמֵד עַל בְּסִיסוֹ, אָסוּר. 

הַמּוֹצֵא כֵּלִים וַעֲלֵיהֶם צוּרוֹת חַמָּה אוֹ לְבָנָה. <small>הַגָּה: דְּהַיְנוּ צוּרוֹת הַנַּעֲשִׂים לְשֵׁם חַמָּה וּלְבָנָה, כְּמוֹ שֶׁעוֹשִים בַּעֲלֵי הַטַּלְסְמָאוֹת צוּרוֹת לַכּוֹכָבִים, כְּגוֹן צוּרוֹת הַמִּתְיַחֲסוֹת לַשֶּׁמֶשׁ, מְצַיְּרִים מֶלֶךְ מְעֻטָּר יוֹשֵׁב עַל עֲגָלָה, וְכֵן כַּיּוֹצֵא בָּזֶה בַּלְּבָנָה יֵשׁ לָהֶם צוּרָה מְיֻחֶדֶת <small><small>(רַמְבַּ''ם בְּפֵרוּשׁ הַמִּשְׁנָה וּבַרְטְנוּרָה שָׁם)</small>.</small> </small> אוֹ דְּרָקוֹן, וְהוּא דּוֹמֶה לְנָחָשׁ, וְיֵשׁ כְּמִין סְנַפִּירִין בֵּין פִּרְקֵי חֻלְיוֹת שֶׁבַּצַּוָּאר, אִם הַכֵּלִים מְכֻבָּדִים, אֲסוּרִים. שֶׁוַּדַּאי נַעֲשׂוּ לְשֵׁם עֲבוֹדַת כּוֹכָבִים. וְאִם הֵם מְבֻזִּים, מֻתָּרִים שֶׁלֹּא נַעֲשׂוּ אֶלָּא לְנוֹי. וְאֵלּוּ הֵם מְכֻבָּדִים, שֶׁעַל הַשִּׁירָאִים נְזָמִים וְטַבָּעוֹת. וּמְבֻזִּים, <small>מַטְבְּעוֹת <small><small>(הג''א וּמָרְדְּכַי וַאֲגֻדָּה וְרֹא''שׁ וּסְמַ''ג לָאוִין צ''ב ובה''ג וְכֵן מָצָאתִי בְּתוֹסֶפְתָּא ר''פ ז')</small>,</small> </small> יוֹרוֹת, קֻמְקוּמִים חַמֵּי חַמִּין וְכוֹסוֹת שֶׁשּׁוֹתִים בָּהֶם, בֵּין אִם הֵם לְמַטָּה מֵהַמַּיִם אוֹ לְמַעְלָה מֵהַמַּיִם. וְכָל זֶה בִּסְתָם שֶׁאֵין אָנוּ יוֹדְעִים שֶׁנֶּעֶבְדוּ כֵּלִים הַלָּלוּ, אֲבָל בְּיָדוּעַ שֶׁלֹּא נֶעֶבְדוּ כֵּלִים הַלָּלוּ, שֶׁעַל הַמְכֻבָּדִים נָמֵי מֻתָּרִים. <small><small>(דַּעַת הַר''ן)</small></small> וְיֵשׁ מִי שֶׁאוֹמֵר שֶׁכָּל צוּרָה שֶׁהִיא נֶעֱבֶדֶת בְּוַדַּאי, אֲפִלּוּ עַל הַמְבֻזִּים אֲסוּרִים, אַף עַל פִּי שֶׁאֵין אָנוּ יוֹדְעִים שֶׁכֵּלִים הַלָּלוּ נֶעֶבְדוּ. וּלְפִי זֶה בַּזְּמַן הַזֶּה שֶׁמְּחַקְּקִים חֲקָק בַּכֵּלִים, וּמְצַיְּרִים בָּהֶם אֱלִילִים, הַמּוֹצֵא כֵּלִים שֶׁיֵּשׁ בָּהֶם אֱלִילִים, אֲסוּרִים. <small>הַגָּה: וְהַמִּנְהָג כַּסְּבָרָא הָרִאשׁוֹנָה. וּבַזְּמַן הַזֶּה שֶׁאֵין הַגּוֹיִם עוֹבְדִין לַצּוּרוֹת הַלָּלוּ, מֻתָּרִים בַּהֲנָאָה אִם מוֹצְאָן, אֲבָל אֵין לְהַשְׁהוֹתָן. <small><small>(תא''ו נט''ז)</small></small> וְיֵשׁ מַחֲמִירִים בְּכָל הַצּוּרוֹת הַנִּזְכָּרוֹת אֲפִלּוּ בַּזְּמַן הַזֶּה, אַף עַל גַּב דְּיָדְעִינָן דְּלֹא פָּלְחֵי לְהוּ. <small><small>(כֵּן מַשְׁמָע בַּטּוּר ובתוספ' פֶּרֶק כָּל הַצְלָמִים)</small>.</small> וְצוּרַת דְּרָקוֹן מֻתָּר לַעֲשׂוֹתָהּ, אֶלָּא שֶׁאָסוּר לְהַשְׁהוֹתָהּ אֶצְלוֹ מִשּׁוּם חֲשָׁד <small><small>(בֵּית יוֹסֵף מֵהָרֹא''שׁ וְהַטּוּר)</small>.</small> </small> 

אָסוּר לְצַיֵּר צוּרוֹת שֶׁבִּמְדוֹר שְׁכִינָה, כְּגוֹן ד' פָּנִים בַּהֲדֵי הֲדָדֵי, וְכֵן צוּרוֹת שְׂרָפִים וְאוֹפַנִּים וּמַלְאֲכֵי הַשָּׁרֵת. וְכֵן צוּרַת אָדָם לְבַדּוֹ, כָּל אֵלּוּ אָסוּר לַעֲשׂוֹת אֲפִלּוּ <small><small>(הֵם)</small> </small> לְנוֹי [לְגוֹי]. וְאִם גּוֹי עֲשָׂאָם לוֹ, אָסוּר לְהַשְׁהוֹתָם. <small>הַגָּה: וּמִיהוּ, אִם מוֹצֵא אוֹתָם, מֻתָּרִים, מִלְּבַד בְּחַמָּה וּלְבָנָה שֶׁדֶּרֶךְ הָעוֹבֵד כּוֹכָבִים לְעָבְדָם, אוֹ שֶׁיֵּשׁ הוֹכָחָה שֶׁעֲשָׂאוֹ לְעָבְדָם, שֶׁאָז אָסוּר כְּכָל הַצְּלָמִים, כְּמוֹ שֶׁנִּתְבָּאֵר בְּרֵישׁ הַסִּימָן <small><small>(טוּר)</small>.</small> </small> בַּמֶּה דְּבָרִים אֲמוּרִים, בְּבוֹלֶטֶת. אֲבָל בְּשׁוֹקַעַת, כְּאוֹתָם שֶׁאוֹרְגִים בְּבֶגֶד, וְשֶׁמְּצַיְּרִים בְּכֹתֶל בְּסַמָּנִין, מֻתָּר לַעֲשׂוֹתָם. וְצוּרַת חַמָּה וּלְבָנָה וְכוֹכָבִים, אָסוּר בֵּין בּוֹלְטוֹת בֵּין שׁוֹקְעוֹת. וְאִם הֵם לְהִתְלַמֵּד, לְהָבִין וּלְהוֹרוֹת, כֻּלָּן מֻתָּרוֹת אֲפִלּוּ בּוֹלְטוֹת. <small><small>(וְיֵשׁ)</small> <small>מַתִּירִין בְּשֶׁל רַבִּים, דְּלֵיכָּא חֲשָׁדָא</small> <small>(טוּר בְּשֵׁם הָרֹא''שׁ)</small>.</small> 

טַבַּעַת שֶׁיֵּשׁ עָלֶיהָ חוֹתָם, שֶׁהוּא צוּרַת אָדָם, אִם הָיְתָה הַצּוּרָה בּוֹלֶטֶת, אָסוּר לְהַנִּיחָהּ, וּמֻתָּר לַחְתֹּם בָּהּ. וְאִם הָיְתָה הַצּוּרָה שׁוֹקַעַת, מֻתָּר לְהַנִּיחָהּ, וְאָסוּר לַחְתֹּם בָּהּ מִפְּנֵי שֶׁהַנֶּחְתָּם תֵּעָשֶׂה בּוֹ הַצּוּרָה בּוֹלֶטֶת. <small><small>(לְשׁוֹן הָרַמְבַּ''ם פ''ג מֵהִלְכוֹת עֲבוֹדַת כּוֹכָבִים דִּין י''א)</small> <small>וַאֲפִלּוּ חָתַם לוֹ הָעוֹבֵד כּוֹכָבִים אָסוּר לְהַשְׁהוֹתָהּ</small> <small>(כֵּן מַשְׁמָע בְּמָרְדְּכַי פכ''ה וְתוס')</small> <small>וְהוּא הַדִּין בִּשְׁאָר צוּרוֹת הָאֲסוּרוֹת,</small> <small>(בַּטּוּר וְכֵן כָּתַב הר''ן בְּשֵׁם הָרִי''ף וְכֵן מַשְׁמָע בְּכָל הַפּוֹסְקִים)</small>.</small> 

צוּרוֹת בְּהֵמוֹת, חַיּוֹת וְעוֹפוֹת וְדָגִים, וְצוּרוֹת אִילָנוֹת וּדְשָׁאִים וְכַיּוֹצֵא בָהֶם, מֻתָּר לָצוּר אוֹתָם, וַאֲפִלּוּ הָיְתָה הַצּוּרַת בּוֹלֶטֶת. 

יֵשׁ מִי שֶׁאוֹמֵר, שֶׁלֹּא אָסְרוּ בְּצוּרַת אָדָם וּדְרָקוֹן אֶלָּא דַּוְקָא בְּצוּרָה שְׁלֵמָה בְּכָל אֵיבָרֶיהָ, אֲבָל צוּרַת רֹאשׁ אוֹ גּוּף בְּלֹא רֹאשׁ, אֵין בָּהּ שׁוּם אִסוּר לֹא בְּמוֹצְאוֹ וְלֹא בְּעוֹשֶׂה, <small>וְכֵן נוֹהֲגִין.</small> 

לֹא יַעֲשֶׂה בַּיִת, תַּבְנִית הֵיכָל כְּשִׁעוּר גָּבְהוֹ וְאָרְכּוֹ וְרָחְבּוֹ. אַכְסַדְרָה, תַּבְנִית אוּלָם. חָצֵר, תַּבְנִית עֲזָרָה. שֻׁלְחָן, תַּבְנִית שֻׁלְחָן. מְנוֹרָה, תַּבְנִית מְנוֹרָה. אֲבָל עוֹשֶׂה שֶׁל חֲמִשָּׁה קָנִים אוֹ שֶׁל שִׁשָּׁה אוֹ שְׁמוֹנָה, אֲבָל שֶׁל שִׁבְעָה לֹא יַעֲשֶׂה אֲפִלּוּ מִשְּׁאָר מִינֵי מַתָּכוֹת, וַאֲפִלּוּ בְּלֹא גְּבִיעִים וְכַפְתּוֹרִים וּפְרָחִים, וַאֲפִלּוּ אֵינָהּ גְּבוֹהָה י''ח טְפָחִים. 


Siman 142

כְּשֵׁם שֶׁהָעֲבוֹדוֹת כּוֹכָבִים אֲסוּרִים בַּהֲנָאָה, כָּךְ כָּל הֲנָאוֹת הַבָּאוֹת מִמֶּנָּהּ אֲסוּרוֹת, אֲפִלּוּ אִם שְׂרָפָהּ אָסוּר לֵהָנוֹת בְּגַחַלְתָּהּ וַאֲפָרָהּ. אֲבָל מֻתָּר לֵהָנוֹת מִשַּׁלְהַבְתָּהּ. 

סַכִּין שֶׁל עֲבוֹדַת כּוֹכָבִים שֶׁשָּׁחַט בָּהּ, הֲרֵי זוֹ מֻתֶּרֶת, מִפְּנֵי שֶׁהוּא מְקַלְקֵל. <small>וְאִם הַסַּכִּין חָדָשׁ, אוֹ יָשָׁן וְלִבְּנוֹ מֵאִסּוּר שֶׁבּוֹ, אֲפִלּוּ לְכַתְּחִלָּה מֻתָּר <small><small>(לְעֵיל סִימָן י')</small>.</small> </small> וְאִם הָיְתָה בְּהֵמָה מְסֻכֶּנֶת, הֲרֵי זוֹ אֲסוּרָה, מִפְּנֵי שֶׁהוּא מְתַקֵּן, וַהֲרֵי זֶה הַתִּקּוּן מֵהֲנָאַת מְשַׁמְּשֵׁי עֲבוֹדַת כּוֹכָבִים. וְכֵן אָסוּר לַחְתֹּךְ בָּהּ בָּשָׂר, מִפְּנֵי שֶׁהוּא מְתַקֵּן. וְאִם חָתַךְ דֶּרֶךְ הֶפְסֵד וְהַשְׁחָתָה, מֻתָּר. 

נָטַל מִמֶּנָּה כִּרְכָּר <small><small>(פי' עֵץ אוֹ עֶצֶם שֶׁרֹאשׁוֹ חַד וְשׁוֹבְטִין בּוֹ הַבֶּגֶד כְּשֶׁאוֹרְגִים אוֹתוֹ לְמַעַן יִפָּרְדוּ הַחוּטִין הָעֶלְיוֹנִים מִן הַתַּחְתּוֹנִים)</small></small> וְאָרַג בּוֹ אֶת הַבֶּגֶד, אָסוּר בַּהֲנָאָה. נִתְעָרֵב בִּבְגָדִים אֲחֵרִים, יוֹלִיךְ דְּמֵי אוֹתוֹ הַבֶּגֶד לְיַם הַמֶּלַח וּשְׁאָר כָּל הַבְּגָדִים מֻתָּרִים. 

נָטַל מִמֶּנָּהּ עֵצִים, אֲסוּרִים בַּהֲנָאָה. הִסִיק בָּהֶם אֶת הַתַּנּוּר, בֵּין חָדָשׁ בֵּין יָשָׁן, יֻצַּן וְאַחַר כָּךְ יַחֵם אוֹתוֹ בַּעֲצֵי הֶתֵּר. וְאִם לֹא צִנְּנוֹ וְאָפָה בּוֹ אֶת הַפַּת <small>בְּעוֹד שֶׁהָאֲבוּקָה כְּנֶגְדּוֹ, <small><small>(ב''י)</small></small> הֲרֵי זֶה אָסוּר בַּהֲנָאָה, דְּיֵשׁ שֶׁבַח עֲצֵי אִסּוּר בַּפַּת <small><small>(טוּר)</small>.</small> </small> נִתְעָרְבָה בַּאֲחֵרוֹת, יוֹלִיךְ דְּמֵי אוֹתָהּ הַפַּת לְיַם הַמֶּלַח, וּשְׁאָר כָּל הַכִּכָּרוֹת מֻתָּרִים. גָּרַף אֶת כָּל הָאֵשׁ, וְאַחַר כָּךְ בִּשֵּׁל אוֹ אָפָה בְּחֻמּוֹ שֶׁל תַּנּוּר, הֲרֵי זֶה מֻתָּר, שֶׁהֲרֵי עֲצֵי הָאִסוּר הָלְכוּ לָהֶם. <small>הַגָּה: הָא דְּאָמְרִינַן יֵשׁ שֶׁבַח עֵצִים בְּפַת הַיְנוּ בְּדָבָר שֶׁאָסוּר בַּהֲנָאָה, אֲבָל אִם אָפָה אוֹ בִּשֵּׁל אֵצֶל דָּבָר שֶׁאָסוּר בַּאֲכִילָה, אֲפִלּוּ אֲבוּקָה כְּנֶגְדּוֹ מֻתָּר <small><small>(מָרְדְּכַי פֶּרֶק הַשּׂוֹכֵר וְתוֹסָפוֹת וְעוֹד פּוֹסְקִים)</small>.</small> </small> 

קְעָרוֹת וְכוֹסוֹת וּקְדֵרוֹת וּצְלוֹחִיּוֹת שֶׁבִּשְּׁלָן הַיּוֹצֵר בַּעֲצֵי אֱלִילִים, הֲרֵי אֵלּוּ אֲסוּרִים בַּהֲנָאָה, שֶׁהֲרֵי דָּבָר הָאָסוּר בַּהֲנָאָה עָשָׂה אוֹתָם חֲדָשִׁים. <small><small>(הַסְעִיפִים ה' ו' ז' הוּא לְשׁוֹן הָרַמְבַּ''ם פי''ז מהמ''א רַק שֶׁהַמְחַבֵּר כָּתַב עֲצֵי אֱלִילִים בִּמְקוֹם קְלִיפֵּי עָרְלָה)</small></small> 

 פַּת שֶׁבִּשְּׁלָהּ עַל גַּבֵּי גֶּחָלִים שֶׁל עֲצֵי אֱלִילִים, מֻתֶּרֶת כֵּיוָן שֶׁנַּעֲשׂוּ גֶּחָלִים הָלַךְ אִסוּרָן, אַף עַל פִּי שֶׁהֵן בּוֹעֲרוֹת. 

קְדֵרָה שֶׁבִּשְּׁלָהּ בַּעֲצֵי אֱלִילִים וּבַעֲצֵי הֶתֵּר, הֲרֵי הַתַּבְשִׁיל אָסוּר, וְאַף עַל פִּי שֶׁזֶּה וָזֶה גּוֹרֵם, שֶׁבְּשָׁעָה שֶׁנִּתְבַּשְּׁלָה מֵחֲמַת עֲצֵי הָאִסוּר עֲדַיִן לֹא בָּאוּ עֲצֵי הַהֵתֶּר, וְנִמְצָא מִקְצַת הַבִּשּׁוּל בַּעֲצֵי הֶתֵּר וּמִקְצָתוֹ בְּאִסוּר. 

אֶפְרוֹחִים שֶׁקִּנְּנוּ בָּאֲשֵׁרָה וְאֵינָם צְרִיכִין לְאִמָּן, מֻתָּרִין. אֲבָל בֵּיצִים שֶׁעָלֶיהָ וְכֵן אֶפְרוֹחִים שֶׁצְּרִיכִים לְאִמָּן, אֲסוּרִים. וְהַקֵּן עַצְמוֹ שֶׁבְּרֹאשָׁהּ, מֻתָּר, מִפְּנֵי שֶׁהָעוֹף מֵבִיא עֵצָיו מִמָּקוֹם אַחֵר. <small><small>(לְשׁוֹן הָרַמְבַּ''ם פ''ז מֵהִלְכוֹת עֲבוֹדַת כּוֹכָבִים)</small> <small>וְלֹא יַעֲלֶה עַל הָאֲשֵׁרָה לִטְּלָן, אֶלָּא יַתִּיז בַּקָּנֶה וְהֵם נוֹפְלִין</small> <small>(טוּר)</small>.</small> 

הָאֲשֵׁרָה, בֵּין שֶׁהָיְתָה נֶעֱבֶדֶת בֵּין שֶׁהָיְתָה עֲבוֹדַת כּוֹכָבִים מֻנַּחַת תַּחְתֶּיהָ, אָסוּר לֵישֵׁב בְּצִלָּהּ. <small><small>(לְשׁוֹן הָרַמְבַּ''ם שם דִּין י''א)</small>.</small> וְאִם יֵשׁ לוֹ דֶּרֶךְ אַחֶרֶת קְצָרָה כָּמוֹהָ אָסוּר לַעֲבֹר תַּחְתֶּיהָ. וְאִם לָאו, עוֹבֵר תַּחְתֶּיהָ כְּשֶׁהוּא רָץ. <small>וְדַוְקָא לַעֲבֹר תַּחְתֶּיהָ, אֲבָל לַעֲבֹר בְּצִלָּהּ בְּכָל עִנְיָן, שָׁרֵי <small><small>(ר''ן פ' כָּל הַצְלָמִים)</small>.</small> </small> 

צֵל בֵּית עֲבוֹדַת כּוֹכָבִים תּוֹכוֹ וְנֶגֶד פִּתְחוֹ, תּוֹךְ אַרְבַּע אַמּוֹת אָסוּר. צֵל שֶׁלְּאַחֲרָיו, מֻתָּר, וַאֲפִלּוּ תּוֹכוֹ, אִם גּוֹזֵל הָרַבִּים שֶׁקָּדַם לוֹ הַדֶּרֶךְ, וְאַחַר כָּךְ בָּנָה שָׁם בֵּית עֲבוֹדַת כּוֹכָבִים, מֻתָּר לַעֲבֹר דֶּרֶךְ שָׁם. אֲבָל אִם קָדַם הַבַּיִת לַדֶּרֶךְ, אָסוּר. וְיֵשׁ אוֹסְרִים בְּכָל גַּוְנָא. <small><small>(רְמָזִים)</small></small> 

מֻתָּר לִטַּע תַּחַת הָאֲשֵׁרָה יְרָקוֹת, בֵּין בִּימוֹת הַחַמָּה שֶׁהֵם צְרִיכִים לְצֵל בֵּין בִּימוֹת הַגְּשָׁמִים, מִפְּנֵי שֶׁצֵּל הָאֲשֵׁרָה שֶׁהוּא אָסוּר, עִם הַקַּרְקַע, שֶׁאֵינָהּ נֶאֱסֶרֶת, גּוֹרְמִים לִירָקוֹת אֵלּוּ לִצְמֹחַ, וְכָל שֶׁדְּבַר אִסוּר וְדָבָר מֻתָּר גּוֹרְמִין לוֹ, הֲרֵי זֶה מֻתָּר בְּכָל מָקוֹם. לְפִיכָךְ, שָׂדֶה שֶׁזִּבְּלָהּ בְּזֶבֶל שֶׁל עֲבוֹדַת כּוֹכָבִים, מֻתָּר לִזְרֹעַ אוֹתָהּ. וּפָרָה שֶׁפִּטְּמָהּ בְּכַרְשִׁינֵי עֲבוֹדַת כּוֹכָבִים, תֵּאָכֵל. וְכֵן כָּל כַּיּוֹצֵא בָּזֶה. 

אִילָן שֶׁשּׁוֹמְרִים פֵּרוֹתָיו לַעֲשׂוֹת מֵהֶם שֵׁכָר לִשְׁתּוֹתוֹ בְּיוֹם חַגָּם, אָסוּר, בְּיָדוּעַ שֶׁהִיא אֲשֵׁרָה. 

אִילָנֵי סְרָק <small><small>(פֵּרוּשׁ אִילָנוֹת שֶׁאֵין עוֹשִׂין פֵּרוֹת)</small></small> שֶׁרְגִילִין לִטַּע בִּפְנֵי עֲבוֹדַת כּוֹכָבִים, לֹא גָּרַע מִנּוֹי עֲבוֹדַת כּוֹכָבִים, וְאָסוּר. 

מֶרְחָץ שֶׁיֵּשׁ בָּהּ עֲבוֹדַת כּוֹכָבִים, מֻתָּר לִרְחֹץ בָּהּ, מִפְּנֵי שֶׁהִיא נַעֲשֵׂית לְשֵׁם נוֹי וְלֹא לְעָבְדָּהּ, שֶׁנֶּאֱמַר: אֱלֹהֵיהֶם <small><small>(דְּבָרִים יב, ב)</small>,</small> בִּזְמַן שֶׁנּוֹהֲגִים בָּהּ מִנְהַג אֱלָהוּת, וְלֹא בִּזְמַן שֶׁמְּבַזִּים אוֹתָהּ, כְּגוֹן זוֹ שֶׁהִיא עוֹמֶדֶת עַל הַבִּיב, וְהַכֹּל מַשְׁתִּינִים בְּפָנֶיהָ. וְאִם הָיָה דֶּרֶךְ עֲבוֹדָתָהּ בְּכָךְ, אָסוּר. <small><small>(לְשׁוֹן רַמְבַּ''ם שָׂם דִּין י''ח)</small></small> 

אָסוּר לִשְׁמֹעַ כְּלֵי שִׁיר שֶׁל עֲבוֹדַת כּוֹכָבִים אוֹ לְהִסְתַּכֵּל בְּנוֹי עֲבוֹדַת כּוֹכָבִים, כֵּיוָן שֶׁנֶּהֱנֶה בָּרְאִיָּה. <small>וּמִיהוּ דָּבָר שֶׁאֵין מִתְכַּוֵּן, מֻתָּר. <small><small>(מָצָא הַגָּה בְּשֵׁם רַבִּי יְשַׁעְיָה הָאַחֲרוֹן ז''ל)</small> <small>(ועי' ס''ק ל''ד)</small>.</small> </small> 


Siman 143

מִי שֶׁהָיָה בֵּיתוֹ סָמוּךְ לְבֵית עֲבוֹדַת כּוֹכָבִים, וְנָפַל, אָסוּר לִבְנוֹתוֹ. כֵּיצַד יַעֲשֶׂה, כּוֹנֵס לְתוֹךְ שֶׁלּוֹ, וּבוֹנֶה, וְאוֹתוֹ הָרֶוַח מְמַלְּאוֹ קוֹצִים אוֹ צוֹאָה, כְּדֵי שֶׁלֹּא יַרְחִיב בְּבֵית עֲבוֹדַת כּוֹכָבִים. הָיָה הַכֹּתֶל שֶׁלּוֹ וְשֶׁל עֲבוֹדַת כּוֹכָבִים, יָדוּן מֶחֱצָה לְמֶחֱצָה, שֶׁלּוֹ מֻתָּר בַּהֲנָאָה, וְשֶׁל עֲבוֹדַת כּוֹכָבִים <small>אָסוּר, וְאִם אֵינוֹ מַכִּיר <small><small>(טוּר)</small></small> </small> הַכֹּל אָסוּר בַּהֲנָאָה, אֲבָנָיו וְעֵצָיו וַאֲפָרוֹ. <small>מִיהוּ מֻתָּר לִמְכֹּר לָהֶם חֶלְקוֹ בְּכָל מָקוֹם שֶׁהוּא <small><small>(רַ''ן פ' כָּל הַצְלָמִים)</small>.</small> </small> 

אָסוּר לִבְנוֹת עִם הָעוֹבֵד כּוֹכָבִים כִּפָּה שֶׁמַּעֲמִידִים בָּהּ עֲבוֹדַת כּוֹכָבִים. וְאִם עָבַר וּבָנָה, <small>אֲפִלּוּ עֲבוֹדַת כּוֹכָבִים עַצְמָהּ, <small><small>(כָּל בּוֹ)</small>, </small> </small> שְׂכָרוֹ מֻתָּר. אֲבָל בּוֹנֶה הוּא לְכַתְּחִלָּה הַטְּרַקְלִין אוֹ הֶחָצֵר שֶׁיֵּשׁ בָּהּ אוֹתָהּ הַכִּפָּה. 

הָיָה לַעֲבוֹדַת כּוֹכָבִים גִּנָּה אוֹ מֶרְחָץ, וְהַטּוֹבָה הַיּוֹצֵאת מֵהֶם הִיא לַכֹּהֲנִים, מֻתָּר לֵהָנוֹת מֵהֶם שֶׁלֹּא בְּטוֹבָה, וְאָסוּר לֵהָנוֹת מֵהֶם בְּטוֹבָה, וְאֲפִלּוּ יֵשׁ לַאֲחֵרִים <small><small>(חֵלֶק)</small></small> בַּטּוֹבָה עִם הַכֹּהֲנִים. וְאִם אֵין הַטּוֹבָה הַיּוֹצֵאת מֵהֶם לַכֹּהֲנִים, אֶלָּא לְעוֹבְדֶיהָ, מֻתָּר לֵהָנוֹת מֵהֶם אֲפִלּוּ בְּטוֹבָה, אֲפִלּוּ הַגִּנָּה וְהַמֶּרְחָץ לַעֲבוֹדַת כּוֹכָבִים לְבַדָּהּ <small><small>(כֵּן מַשְׁמָע בַּטּוּר לְדַעַת רַשִׁ''י)</small>. <small>הַגָּה: וְיֵשׁ אוֹמְרִים שֶׁאֵין אִסּוּר לֵהָנוֹת מִמֶּנָּהּ אִם הַטּוֹבָה בָּאָה לַכֹּהֲנִים, אֶלָּא כְּשֶׁהֵם עוֹמְדִים בַּחֲצַר עֲבוֹדַת כּוֹכָבִים עַצְמָהּ, אֲבָל כְּשֶׁאֵין עוֹמְדִין לְפָנֶיהָ, אַף עַל פִּי שֶׁהַטּוֹבָה הַיּוֹצֵאת מֵהֶם הִיא לַכֹּהֲנִים, מֻתָּר לֵהָנוֹת מִמֶּנָּהּ, אִם לֹא שֶׁהַטּוֹבָה לַעֲבוֹדַת כּוֹכָבִים עַצְמָהּ. וְיֵשׁ לִסְמֹךְ עַל זֶה לְהָקֵל</small> <small>(טוּר בְּשֵׁם רַבֵּנוּ תָּם וְתוס' דַּף מ''ד וְרֹא''שׁ וּמָרְדְּכַי בְּשֵׁם רַבֵּנוּ תָּם)</small>.</small> 

חֲלִילִים שֶׁל עֲבוֹדַת כּוֹכָבִים, אָסוּר לִסְפֹּד בָּהֶם. 

חֲנֻיּוֹת שֶׁל עֲבוֹדַת כּוֹכָבִים, אָסוּר לִשְׂכֹּר מֵהֶם. <small>וְאִם נוֹפֵל הַשָּׂכָר לַמְּדִינָה וְהֵם קוֹנִים צָרְכֵּיהֶם, שָׁרֵי <small><small>(טוּר וְהַפּוֹסְקִים מֵהַיְּרוּשַׁלְמִי)</small>.</small> </small> 

גַּבָּאִים שֶׁנּוֹטְלִים מֶכֶס לַעֲבוֹדַת כּוֹכָבִים, אָסוּר לִתֵּן לָהֶם. <small>הַגָּה: וְכֵן בְּכָאן אֵינוֹ אָסוּר אֶלָּא כְּשֶׁנּוֹפֵל הַשָּׂכָר לְצָרְכֵי עֲבוֹדַת כּוֹכָבִים עַצְמָהּ, אֲבָל כְּשֶׁנּוֹפֵל לְכִיס בְּנֵי הַמְּדִינָה, אַף עַל פִּי שֶׁהֵם קוֹנִים צָרְכֵי עֲבוֹדַת כּוֹכָבִים, שָׁרֵי <small><small>(טוּר)</small>.</small> </small> 


Siman 144

דְּמֵי עֲבוֹדַת כּוֹכָבִים בְּיַד יִשְׂרָאֵל שֶׁמְּכָרָהּ, אֲסוּרִים. אֲבָל אִם מְכָרָהּ עוֹבֵד כּוֹכָבִים, אֲפִלּוּ מְכָרָהּ כְּדֵי לְעָבְדָהּ, הַדָּמִים מֻתָּרִים. וְדַוְקָא שֶׁהַדָּבָר יָדוּעַ שֶׁמְּכָרָהּ לַעֲשׂוֹת צְרָכָיו בְּדָמֶיהָ, אֲבָל אִם אֵינוֹ יָדוּעַ, יֵשׁ לָחוּשׁ שֶׁמָּא מְכָרָהּ לִקְנוֹת בְּדָמֶיהָ עֲבוֹדַת כּוֹכָבִים אֲחֵרִים, וַהֲרֵי הַמָּעוֹת מֻקְצִין לַעֲבוֹדַת כּוֹכָבִים, וַאֲסוּרִים. <small>וְעַיֵּן לְעֵיל סוֹף סִימָן קל''ב.</small>  

יֵשׁ אוֹמְרִים שֶׁאִם בְּיַד יִשְׂרָאֵל יַיִן נֶסֶךְ וַעֲבוֹדַת כּוֹכָבִים, וּמְכָרָם לְעוֹבֵד כּוֹכָבִים בְּהַקָּפָה <small><small>(פֵּרוּשׁ בְּהַמְתָּנָה)</small>,</small> וּמְכָרָם הָעוֹבֵד כּוֹכָבִים לְאַחֵר קֹדֶם שֶׁיִּפְרַע לְזֶה הַיִּשְׂרָאֵל, הַדָּמִים מֻתָּרִים בְּדִיעֲבַד. 


Siman 145

כָּל שֶׁאֵין בּוֹ תְּפִיסַת יַד אָדָם וְלֹא עֲשָׂהוּ אָדָם, אַף עַל פִּי שֶׁנֶּעֱבַד, הֲרֵי זֶה מֻתָּר בַּהֲנָאָה. לְפִיכָךְ הַמִּשְׁתַּחֲוֶה לָהָר, לֹא נֶאֱסַר. וַאֲפִלּוּ אַבְנֵי הַר שֶׁנִּדַּלְדְּלוּ, וַעֲדַיִן הֵם בִּמְקוֹמָם וַעֲבָדָם שָׁם, אֵינָן נֶאֱסָרִין. וְכֵן הַנְּהָרוֹת וְהַמַּעְיָנוֹת שֶׁל רַבִּים וְאִילָנוֹת שֶׁלֹּא נְטָעָן לְשֵׁם עֲבוֹדַת כּוֹכָבִים, אֵינָם נֶאֱסָרִים. וּמִכָּל מָקוֹם אַף עַל פִּי שֶׁלֹּא נֶאֱסַר גּוּף הָאִילָן כְּשֶׁמִּשְׁתַּחֲוֶה לוֹ, כָּל הַשָּׂרִיגִים וְהֶעָלִים וְהַפֵּרוֹת שֶׁיּוֹצִיא כָּל זְמַן שֶׁהוּא נֶעֱבָד, אֲסוּרִים בַּהֲנָאָה. 

דָּבָר שֶׁאֵין בּוֹ תְּפִיסַת יְדֵי אָדָם, שֶׁנֶּעֱבַד, אַף עַל פִּי שֶׁהַנֶּעֱבָד עַצְמוֹ מֻתָּר בַּהֲנָאָה, צִפּוּיוֹ אָסוּר בַּהֲנָאָה. <small>מְשַׁמְּשֵׁי הַר הָוֵי כְּצִפּוּיוֹ וְאָסוּר, אֲבָל תִּקְרֹבֶת הַר אֵינוֹ נֶאֱסָר <small><small>(תא''ו ני''ו)</small>.</small> </small> 

בַּיִת שֶׁבְּנָאוֹ מִתְּחִלָּה שֶׁיְּהֵא הַבַּיִת עַצְמוֹ נֶעֱבָד, וְכֵן הַמִּשְׁתַּחֲוֶה לְבַיִת בָּנוּי, הֲרֵי זֶה אָסוּר בַּהֲנָאָה. הָיָה בָּנוּי וְסִיְּדוֹ וְכִיְּדוֹ לְשֵׁם עֲבוֹדַת כּוֹכָבִים עַד שֶׁנִּתְחַדֵּשׁ, נוֹטֵל מַה שֶּׁחִדֵּשׁ, וְהַחִדּוּשׁ אָסוּר בַּהֲנָאָה מִפְּנֵי שֶׁעֲשָׂהוּ לְעָבְדוֹ, וּשְׁאָר הַבַּיִת מֻתָּר. הִכְנִיס עֲבוֹדַת כּוֹכָבִים לְתוֹךְ הַבַּיִת, כָּל זְמַן שֶׁהוּא שָׁם, הַבַּיִת אָסוּר בַּהֲנָאָה. הוֹצִיאָהּ, הֻתַּר הַבַּיִת. <small>הַגָּה: וְדַוְקָא שֶׁלֹּא הֻקְצָה הַבַּיִת לְכָךְ, אֲבָל הֻקְצָה לְכָךְ אֵינוֹ מֻתָּר אֶלָּא אִם כֵּן הוֹצִיאָהּ מִשָּׁם דֶּרֶךְ בִּטּוּל, דְּהַיְנוּ שֶׁלֹּא לְהַכְנִיס עוֹד שָׁם <small><small>(טוּר בְּשֵׁם רַשִׁ''י)</small>.</small> וּבְיִשְׂרָאֵל לֹא מְהָנֵי בִּטּוּל, כְּדִלְעֵיל סִימָן קל''ט.</small> 

אֶבֶן שֶׁחֲצָבָהּ לְעָבְדָהּ, אֲסוּרָה בַּהֲנָאָה. הָיְתָה חֲצוּבָה וְצִיְּרָהּ וְכִיְּדָהּ שֶׁתֵּעָבֵד, אֲפִלּוּ צִיֵּר וְכִיֵּד בְּגוּף הָאֶבֶן, נוֹטֵל מַה שֶּׁחִדֵּשׁ וְהוּא אָסוּר בַּהֲנָאָה, וּשְׁאָר הָאֶבֶן מֻתָּר. <small>וּבְעֲבוֹדַת כּוֹכָבִים, דִּמְהַנֵּי בִּטּוּל, אֲפִלּוּ לֹא נָטַל מִשָּׁם רַק מַה שֶּׁצִּיֵּר, מֻתָּר, אִם עֲשָׂאוֹ דֶּרֶךְ בִּטּוּל <small><small>(רַבֵּנוּ נִסִים)</small>.</small> </small> 

אֶבֶן שֶׁהֶעֱמִיד עָלֶיהָ עֲבוֹדַת כּוֹכָבִים שֶׁל עוֹבֵד כּוֹכָבִים, הֲרֵי זוֹ אֲסוּרָה כָּל זְמַן שֶׁהִיא עָלֶיהָ. סִלְּקָהּ, הָאֶבֶן מֻתֶּרֶת. 

אִילָן שֶׁנְּטָעוֹ מִתְּחִלָּה שֶׁיְּהֵא נֶעֱבָד, אָסוּר בַּהֲנָאָה. הָיָה אִילָן נָטוּעַ וּגְדָעוֹ וּפִסְלוֹ לְשֵׁם עֲבוֹדַת כּוֹכָבִים, אֲפִלּוּ הִבְרִיךְ וְהִרְכִּיב בְּגוּפוֹ שֶׁל אִילָן וְהוֹצִיא שָׂרִיגִים, כּוֹרֵת אֶת הַשָּׂרִיגִים, וְהֵם אֲסוּרִים בַּהֲנָאָה, וּשְׁאָר הָאִילָן מֻתָּר. אִילָן שֶׁמַּעֲמִידִין תַּחְתָּיו עֲבוֹדַת כּוֹכָבִים, כָּל זְמַן שֶׁהִיא תַּחְתָּיו אָסוּר בַּהֲנָאָה. נִטְּלָה מִתַּחְתָּיו, הֲרֵי זֶה מֻתָּר, מִפְּנֵי שֶׁאֵין הָאִילָן עַצְמוֹ הוּא הַנֶּעֱבָד. 

אַף עַל פִּי שֶׁקַּרְקַע עוֹלָם אֵינוֹ נֶאֱסָר, אִם עָשָׂה בּוֹ מַעֲשֶׂה, כְּגוֹן שֶׁחָפַר בּוֹ בּוֹרוֹת שִׁיחִין וּמְעָרוֹת לַעֲבוֹדַת כּוֹכָבִים, נֶאֱסָר. 

בַּעֲלֵי חַיִּים אֵינָן נֶאֱסָרִים. שֶׁאֲפִלּוּ הִשְׁתַּחֲוָה לַבְּהֵמָה שֶׁלּוֹ, לֹא נֶאֶסְרָה. עָשָׂה בָּהּ מַעֲשֶׂה, שֶׁשְּׁחָטָהּ לַעֲבוֹדַת כּוֹכָבִים, אֲפִלּוּ סִימָן אֶחָד, נֶאֶסְרָה, וַאֲפִלּוּ אֵינָהּ שֶׁלּוֹ. וְדַוְקָא עוֹבֵד כּוֹכָבִים אוֹסֵר דָּבָר שֶׁאֵינוֹ שֶׁלּוֹ, אֲבָל יִשְׂרָאֵל אֵינוֹ אוֹסֵר שֶׁל חֲבֵרוֹ, שֶׁוַּדַּאי אֵינוֹ מְכַוֵּן אֶלָּא לְצַעֲרוֹ. וְיֵשׁ אוֹמְרִים שֶׁאֲפִלּוּ אִם יֵשׁ לוֹ חֵלֶק בָּהּ, אֵינוֹ אוֹסֵר. וְאִם יִשְׂרָאֵל מוּמָר הוּא, אוֹ שֶׁהִתְרוּ בּוֹ וְקִבֵּל הַתְרָאָה, הֲרֵי זֶה אוֹסֵר <small>וְעַיֵּן לְעֵיל סי' ד'. תִּקְרֹבֶת בַּעֲלֵי חַיִּים וּמְשַׁמְּשֵׁיהֶם, נֶאֱסָרִים <small><small>(תא''ו ני''ז)</small>.</small> </small> 

אַף עַל פִּי שֶׁבַּעֲלֵי חַיִּים אֵינָם נֶאֱסָרִים, אִם הֶחֱלִיף בַּעֲלֵי חַיִּים בַּעֲבוֹדַת כּוֹכָבִים, נֶאֶסְרוּ. אֲבָל חֲלִיפֵי חֲלִיפִין, כְּגוֹן שֶׁהֶחֱלִיף בַּעֲלֵי חַיִּים בַּחֲלִיפֵי עֲבוֹדַת כּוֹכָבִים, מֻתָּרִים. וְיֵשׁ אוֹסְרִים גַּם בָּזֶה. 


Siman 146

עֲבוֹדַת כּוֹכָבִים שֶׁל עוֹבֵד כּוֹכָבִים שֶׁבִּטְּלָהּ עוֹבֵד כּוֹכָבִים, מֻתֶּרֶת. אֲבָל יִשְׂרָאֵל אֵינוֹ יָכוֹל לְבַטֵּל עֲבוֹדַת כּוֹכָבִים שֶׁל עוֹבֵד כּוֹכָבִים; וְכָל שֶׁכֵּן שֶׁל יִשְׂרָאֵל שֶׁאֵין לָהּ בִּטּוּל עוֹלָמִית. וַאֲפִלּוּ אִם יֵשׁ לַעוֹבֵד כּוֹכָבִים שֻׁתָּפוּת בָּהּ עִמּוֹ, אֵין בִּטּוּל הָעוֹבֵד כּוֹכָבִים מוֹעִיל לְחֵלֶק הַיִּשְׂרָאֵל. 

אֲפִלּוּ עֲבוֹדַת כּוֹכָבִים שֶׁל עוֹבֵד כּוֹכָבִים, מִשֶּׁבָּאָה לְיַד יִשְׂרָאֵל וְזָכָה בָּהּ, שׁוּב אֵין לָהּ בִּטּוּל. וְהָנֵי מִלֵּי עֲבוֹדַת כּוֹכָבִים עַצְמָהּ, אֲבָל מְשַׁמְּשֵׁי עֲבוֹדַת כּוֹכָבִים וְנוֹיָהּ, אִם בָּאוּ לְיַד יִשְׂרָאֵל וְאַחַר כָּךְ בִּטְּלָם עוֹבֵד כּוֹכָבִים, מֻתָּרִים. 

הַלּוֹקֵחַ גְּרוּטָאוֹת <small><small>(פי' שִׁבְרֵי כְּלֵי מַתָּכוֹת)</small></small> מִן הָעוֹבֵד כּוֹכָבִים וּמָצָא בָּהֶם עֲבוֹדַת כּוֹכָבִים, אִם נָתַן מָעוֹת וְלֹא מָשַׁךְ, יַחֲזִירֵם לַעוֹבֵד כּוֹכָבִים. וְכֵן אִם מָשַׁךְ וְלֹא נָתַן מָעוֹת, אַף עַל פִּי שֶׁמְּשִׁיכָה בְּעוֹבֵד כּוֹכָבִים קוֹנָה, כְּמֶקָּח טָעוּת הוּא. נָתַן מָעוֹת וּמָשַׁךְ, יוֹלִיכֵם לְיַם הַמֶּלַח. 

 גֵּר וְעוֹבֵד כּוֹכָבִים שֶׁיָּרְשׁוּ אֶת אֲבִיהֶם עוֹבֵד כּוֹכָבִים, יָכוֹל הַגֵּר לוֹמַר לַעוֹבֵד כּוֹכָבִים: טֹל אַתָּה עֲבוֹדַת כּוֹכָבִים וַאֲנִי מָעוֹת. אֲבָל מִשֶּׁבָּאת הָעֲבוֹדַת כּוֹכָבִים לִרְשׁוּת הַגֵּר, אָסוּר. 

עוֹבֵד כּוֹכָבִים מְבַטֵּל עֲבוֹדַת כּוֹכָבִים אַף עַל פִּי שֶׁאֵינָהּ שֶׁלּוֹ, וַאֲפִלּוּ אֵינוֹ עוֹבֵד לְאוֹתָהּ עֲבוֹדַת כּוֹכָבִים. וַאֲפִלּוּ בְּעַל כָּרְחוֹ. וּבִלְבַד שֶׁיֵּדַע בְּטִיב עֲבוֹדַת כּוֹכָבִים. אֲבָל קָטָן שֶׁאֵינוֹ יוֹדֵעַ בְּטִיב עֲבוֹדַת כּוֹכָבִים, וְכֵן שׁוֹטֶה וְכֵן מִי שֶׁאֵינוֹ עוֹבֵד עֲבוֹדַת כּוֹכָבִים, כְּגוֹן גֵּר תּוֹשָׁב, אֵינָם יְכוֹלִים לְבַטְּלָהּ. <small>יִשְׁמְעֵאלִים שֶׁאֵינָן עוֹבְדֵי עֲבוֹדָה זָרָה, אֵינָם יְכוֹלִים לְבַטֵּל <small><small>(בַּיִת יוֹסֵף בְּשֵׁם הָרַמְבַּ''ם פ''ח)</small>.</small> </small> 

כֵּיצַד מְבַטְּלָהּ, נָטַל מֵהָאֲשֵׁרָה מַקֵּל אוֹ אֲפִלּוּ עָלֶה אֶחָד לְצָרְכּוֹ, נִתְבַּטְּלָה. וּבֵין הָאֲשֵׁרָה עַצְמָהּ וּבֵין הַשְּׁפָאִים שֶׁנָּטַל מִמֶּנָּהּ, מֻתָּרִים. וְאִם נָטַל הַשְּׁפָאִים לְצָרְכָּהּ, דְּהַיְנוּ לְיַפּוֹתָהּ, לֹא נִתְבַּטְּלָה, וְהִיא אֲסוּרָה וְהַשְּׁפָאִים מֻתָּרִים. 

צֶלֶם <small><small>(שֶׁל עוֹבֵד כּוֹכָבִים)</small></small> שֶׁקָּטַע רֹאשׁ אָזְנָהּ אוֹ רֹאשׁ חָטְמָהּ אוֹ רֹאשׁ אֶצְבָּעָהּ, אוֹ שֶׁמִּעֲכָהּ בְּפָנֶיהָ אַף עַל פִּי שֶׁלֹּא חֲסֵרָה, בְּטֵלָה. מִעֲכָהּ שֶׁלֹּא בְּפָנֶיהָ וְלֹא חֲסֵרָה, אוֹ רָקַק בְּפָנֶיהָ הִשְׁתִּין בְּפָנֶיהָ אוֹ גְּרָרָהּ אוֹ זָרַק בָּהּ אֶת הַצּוֹאָה, לֹא בְּטֵלָה. <small>הַגָּה: וְיֵשׁ אוֹמְרִים דַּאֲפִלּוּ בִּטְּלָהּ בַּאֲמִירָה בְּעָלְמָא, הָוֵי בִּטּוּל. אֲבָל אִם בִּטְּלָהּ מִכֹּחַ אֹנֶס, אֵינָהּ מְבֻטֶּלֶת עַד שֶׁיַּעֲשֶׂה מַעֲשֶׂה בְּגוּפָהּ, כְּמוֹ שֶׁנִּתְבָּאֵר <small><small>(מָרְדְּכַי ר''פ כָּל הַצְלָמִים בְּשֵׁם ראבי''ה)</small>.</small> </small> 

מְכָרָהּ אוֹ מִשְׁכְּנָהּ, אֲפִלּוּ לְצוֹרֵף יִשְׂרָאֵל, לֹא בְּטֵלָה. וְיֵשׁ מַתִּירִין בְּצוֹרֵף יִשְׂרָאֵל. <small>הַגָּה: וּמְשַׁמְּשֵׁי עֲבוֹדָה זָרָה, אִם מִשְׁכְּנוֹ אוֹ מְכָרוֹ הָוֵי בִּטּוּל <small><small>(וְכֵן מַשְׁמָע בַּטּוּר סִימָן קל''ט וְכֵן כָּתַב הַבֵּית יוֹסֵף)</small>.</small> </small> 

נָפְלָה עָלֶיהָ מַפֹּלֶת וְלֹא פִּנּוּהָ; גְּנָבוּהָ לִסְטִים וְלֹא תְּבָעוּהָ, אֵינָהּ בְּטֵלָה. 

הִנִּיחוּהָ עוֹבְדֶיהָ וְהָלְכוּ לָהֶם בִּשְׁעַת שָׁלוֹם, מֻתֶּרֶת. בִּשְׁעַת מִלְחָמָה, אֲסוּרָה וְהוּא שֶׁאֵינָם יְכוֹלִים לַחֲזֹר לָהּ, אֲבָל אִם הָיוּ יְכוֹלִים לַחֲזֹר לָהּ וְלֹא חָזְרוּ, מֻתֶּרֶת. 

עֲבוֹדַת כּוֹכָבִים <small><small>(שֶׁל עוֹבֵד כּוֹכָבִים)</small></small> שֶׁנִּשְׁבְּרָה מֵאֵלֶיהָ, שְׁבָרֶיהָ אֲסוּרִים בַּהֲנָאָה עַד שֶׁיְּבַטְּלָהּ. לְפִיכָךְ הַמּוֹצֵא שִׁבְרֵי עֲבוֹדַת כּוֹכָבִים, הֲרֵי אֵלּוּ אֲסוּרִים בַּהֲנָאָה שֶׁמָּא לֹא בִּטְּלָהּ הָעוֹבֵד כּוֹכָבִים. וְאִם הָיְתָה שֶׁל פְּרָקִים, וְהֶדְיוֹט יָכוֹל לְהַחֲזִירָה, צָרִיךְ לְבַטֵּל כָּל פֶּרֶק וָפֶרֶק מִפְּרָקֶיהָ. וְאִם אֵינוֹ יָכוֹל לְהַחֲזִיר, כֵּיוָן שֶׁבָּטַל אֵבֶר אֶחָד מִמֶּנָּהּ בָּטְלוּ כָּל הַשְּׁבָרִים. 

מִזְבֵּחַ שֶׁל עֲבוֹדַת כּוֹכָבִים שֶׁנִּפְגַּם, עֲדַיִן הוּא אָסוּר עַד שֶׁיִּנָּתֵץ רֻבּוֹ עַל יְדֵי עוֹבֵד כּוֹכָבִים. וּבִימוֹס שֶׁנִּפְגַּם, מֻתָּר. אֵיזֶהוּ בִּימוֹס וְאֵיזוֹ מִזְבֵּחַ, בִּימוֹס, אֶבֶן אֶחָד; מִזְבֵּחַ, אֲבָנִים הַרְבֵּה. 

הַמְבַטֵּל עֲבוֹדַת כּוֹכָבִים, נִתְבַּטְּלוּ מְשַׁמְּשֶׁיהָ. <small>אֲפִלּוּ הֵם כְּבַר בְּיַד יִשְׂרָאֵל, נִתְבַּטְּלוּ עִם עֲבוֹדַת כּוֹכָבִים שֶׁבְּיַד הָעוֹבֵד כּוֹכָבִים. <small><small>(מָרְדְּכַי פֶּרֶק ר''י וְכֵן כ' הָרַ''ן בְּשֵׁם הָרַאֲבָ''ד)</small>.</small> </small> בִּטֵּל מְשַׁמְּשֶׁיהָ, לֹא נִתְבַּטְּלָה הִיא. 

מִצְוָה עַל כָּל הַמּוֹצֵא עֲבוֹדַת כּוֹכָבִים שֶׁיְּבַעֲרֶנָּה וִיאַבְּדֶנָּה. וְכֵיצַד מְבַעֲרָהּ, שׁוֹחֵק וְזוֹרֶה לָרוּחַ אוֹ מֵטִיל לַיָּם. <small>וְהוּא הַדִּין בִּמְשַׁמְּשֶׁיהָ וְכָל הַנַּעֲשֶׂה בִּשְׁבִילָהּ, שֶׁנֶּאֱמַר: אַבֵּד תְּאַבְּדוּן אֶת כָּל הַמְּקֹמוֹת <small><small>(דְּבָרִים יב, ב)</small> <small>(בַּיִת יוֹסֵף בְּשֵׁם הָרַמְבַּ''ם)</small>.</small> </small> 

צָרִיךְ לְשָׁרֵשׁ אַחַר הָאֱלִילִים וּלְכַנּוֹת לָהֶם שֵׁם גְּנַאי. 


Siman 147

הַנּוֹדֵר אוֹ נִשְׁבָּע בְּשֵׁם עֲבוֹדַת כּוֹכָבִים, הֲרֵי זֶה <small><small>(הָיָה)</small></small> לוֹקֶה. וְאָסוּר לְהַזְכִּירָהּ בִּשְׁמָהּ, בֵּין לְצֹרֶךְ בֵּין שֶׁלֹּא לְצֹרֶךְ. 

שֵׁם חַגִּים שֶׁלָּהֶם שֶׁהֵם כִּשְׁמוֹת בְּנֵי אָדָם, אֵין חֲשָׁשׁ לַהִזְכִּירָם. וְהוּא שֶׁלֹּא יִקְרְאֵם כְּמוֹ שֶׁמַּזְכִּירִים אוֹתָם הָעוֹבְדֵי כּוֹכָבִים, בְּלָשׁוֹן חֲשִׁיבוּת. <small><small>(מָרְדְּכַי ספ''ק דַּעֲבוֹדַת כּוֹכָבִים בְּשֵׁם ראבי''ה וְהַגָּהוֹת מַיְמוֹנִי וְרַבֵּינוּ יְרוּחָם)</small>.</small> 

אָסוּר לִגְרֹם לְעוֹבֵד כּוֹכָבִים שֶׁיִּדֹּר אוֹ שֶׁיִּשָּׁבַע בְּשֵׁם עֲבוֹדַת כּוֹכָבִים. <small>וְעַיֵּן בְּא''ח סִימָן קנ''ו <small><small>(וּבְח''מ סוֹף סִימָן קע''ו)</small>.</small> </small> 

מֻתָּר לְהַזְכִּיר שֵׁם עֲבוֹדַת כּוֹכָבִים הַכְּתוּבָה בַּתּוֹרָה, כְּמוֹ כָּרַע בֵּל קָרַס נְבוֹ <small><small>(יְשַׁעְיָהוּ מו, ב)</small></small> הָעוֹרְכִים לַגָּד שֻׁלְחָן <small><small>(יְשַׁעְיָהוּ סה, יא)</small>.</small> 

מֻתָּר לְהִתְלוֹצֵץ בָּאֱלִילִים. <small>הַגָּה: מֻתָּר לוֹמַר לְעוֹבֵד כּוֹכָבִים: אֱלֹהֱיךָ יִהְיֶה בְּעֶזְרֶךָ, אוֹ יַצְלִיחַ מַעֲשֶׂיךָ <small> <small>(רַמְבַּ''ם בְּפי' הַמִּשְׁנָה)</small>.</small> </small> 


Siman 148

שְׁלשָׁה יָמִים לִפְנֵי חַגָּם שֶׁל גּוֹיִים עוֹבְדֵי אֱלִילִים אָסוּר לִקַּח מֵהֶם וְלִמְכֹּר לָהֶם דָּבָר הַמִּתְקַיֵּם. וּמֻתָּר לִמְכֹּר לָהֶם דָּבָר שֶׁאֵינוֹ מִתְקַיֵּם עַד יוֹם חַגָּם, כְּגוֹן יְרָקוֹת וְתַבְשִׁיל. וְכֵן אָסוּר לְהַשְׁאִיל וְלִשְׁאֹל וּלְהַלְווֹתָן <small>בְּלא רִבִּית <small><small>(טוּר וְהַפּוֹסְקִים)</small>,</small> </small> וְלִלְווֹת מֵהֶם וּלְפָרְעָן, וְלִפָּרַע מֵהֶם מִלְוֶה בִּשְׁטָר אוֹ עַל הַמַּשְׁכּוֹן, אֲבָל מִלְוֶה עַל פֶּה נִפְרָעִים מֵהֶם מִפְּנֵי שֶׁהוּא כְּמַצִּיל מִיָּדָם, וּבִזְמַן דְּיָדָם תַּקִּיפָה, אֲפִלּוּ בִּשְׁטָר חָשִׁיב כְּמַצִּיל מִיָּדָם. וְאִם הִיא מִלְוֶה בְּרִבִּית, אֲפִלּוּ בְּמַשְׁכּוֹן חָשִׁיב כְּמַצִּיל מִיָּדָם. 

עָבַר וְנָשָׂא וְנָתַן בְּיוֹם חַגָּם, אָסוּר בַּהֲנָאָה. וְאִם נָשָׂא וְנָתַן בִּשְׁלֹשָׁה יָמִים שֶׁלִּפְנֵי הֶחָג, מֻתָּר בַּהֲנָאָה. 

אִם הָיָה חַגָּם שֶׁל אוֹתָם הָעוֹבְדֵי כּוֹכָבִים יָמִים הַרְבֵּה, ג' אוֹ ד' אוֹ י', כָּל אוֹתָם הַיָּמִים כְּיוֹם אֶחָד הֵם, וְכָל אוֹתָם הַיָּמִים אֲסוּרִים עִם ג' לִפְנֵיהֶם. 

בַּמֶּה דְּבָרִים אֲמוּרִים, בְּאֶרֶץ יִשְׂרָאֵל. אֲבָל בִּשְׁאָר אֲרָצוֹת אֵינוֹ אָסוּר, אֶלָּא יוֹם חַגָּם בִּלְבַד. 

אָסוּר לִשְׁלֹחַ דּוֹרוֹן לְגוֹי בְּיוֹם חַגָּם, אֶלָּא אִם כֵּן נוֹדַע לוֹ שֶׁאֵינוֹ מוֹדֶה בַּעֲבוֹדַת כּוֹכָבִים, וְאֵינוֹ עוֹבְדָם. וְכֵן גּוֹי שֶׁשָּׁלַח בְּיוֹם חַגּוֹ דּוֹרוֹן לְיִשְׂרָאֵל, לֹא יְקַבְּלֶנּוּ מִמֶּנּוּ. וְאִם חוֹשֵׁשׁ לְאֵיבָה, מְקַבְּלוֹ, וְיִזְרְקֶנּוּ בְּפָנָיו לְבוֹר אוֹ לְמָקוֹם הָאָבֵד, כִּלְאַחַר יָד. 

יוֹם שֶׁמִּתְכַּנְּסִים בּוֹ הָעוֹבְדֵי כּוֹכָבִים לְהַעֲמִיד לָהֶם מֶלֶךְ וּמַקְרִיבִים וּמְקַלְּסִים לֵאלֹהֵיהֶם, יוֹם חַגָּם הוּא, וַהֲרֵי הוּא כִּשְׁאָר חַגֵּיהֶם. 

עוֹבֵד כּוֹכָבִים שֶׁעוֹשֶׂה הוּא חַג לְעַצְמוֹ וּמוֹדֶה לַעֲבוֹדַת כּוֹכָבִים וּמְקַלְּסָהּ, בְּיוֹם שֶׁנּוֹלַד בּוֹ, וְיוֹם תִּגְלַחַת זְקָנוֹ וּבְלוֹרִיתוֹ, וְיוֹם שֶׁעָלָה בּוֹ מִן הַיָּם, וְיוֹם שֶׁיָּצָא בּוֹ מִבֵּית הָאֲסוּרִים, וְיוֹם שֶׁעָשָׂה בּוֹ מִשְׁתֶּה לִבְנוֹ, וְכַיּוֹצֵא בָּאֵלּוּ, אֵינוֹ אָסוּר אֶלָּא אוֹתוֹ יוֹם וְאוֹתוֹ הָאִישׁ בִּלְבַד. 

אֵין יוֹם הֶחָג אָסוּר אֶלָּא לָעוֹבְדִים בּוֹ בִּלְבַד, אֲבָל הָעוֹבְדֵי כּוֹכָבִים שֶׁשְּׂמֵחִים בּוֹ וְאוֹכְלִים וְשׁוֹתִים וּמְשַׁמְּרִים אוֹתוֹ מִפְּנֵי מִנְהָג אוֹ מִפְּנֵי כְּבוֹד הַמֶּלֶךְ, אֲבָל הֵם אֵינָם מוֹדִים בּוֹ, הֲרֵי אֵלּוּ מֻתָּרִים לָשֵׂאת וְלָתֵת עִמָּהֶם. 

אָסוּר לִכָּנֵס לְבֵית הָעוֹבֵד כּוֹכָבִים בְּיוֹם חַגּוֹ וְלִתֵּן לוֹ שָׁלוֹם. מְצָאוֹ בַּחוּץ, מֻתָּר; אֲבָל יֹאמַר לוֹ בְּשָׂפָה רָפָה וּבְכֹבֶד רֹאשׁ. 

אָסוּר לִכְפֹּל לוֹ שָׁלוֹם לְעוֹבֵד כּוֹכָבִים לְעוֹלָם. לְפִיכָךְ טוֹב לְהַקְדִּים לוֹ שָׁלוֹם, כְּדֵי שֶׁלֹּא יַתְחִיל הָעוֹבֵד כּוֹכָבִים, וְיִצְטָרֵךְ לִכְפֹּל לוֹ שָׁלוֹם. 

עוֹבְדֵי כּוֹכָבִים הַהוֹלְכִים לְחַגָּם לְמֵרָחוֹק, בַּהֲלִיכָה אָסוּר לָשֵׂאת וְלָתֵת עִמָּהֶם. וְהַבָּאִים מֻתָּרִים, וְהוּא שֶׁלֹּא יִהְיוּ קְשׁוּרִים זֶה בָּזֶה, שֶׁאִם הָיוּ קְשׁוּרִים שֶׁמָּא דַּעְתָּן לַחֲזֹר. אֲבָל אִם יִשְׂרָאֵל הוֹלֵךְ שָׁם, בַּהֲלִיכָה מֻתָּר לָשֵׂאת וְלָתֵת עִמּוֹ; וּבַחֲזָרָה, אָסוּר. וְאִם יִשְׂרָאֵל מוּמָר <small><small>(לַעֲבוֹדַת כּוֹכָבִים)</small></small> הוּא, גַּם בַּהֲלִיכָה אָסוּר. 

יֵשׁ אוֹמְרִים שֶׁאֵין כָּל דְּבָרִים אֵלּוּ אֲמוּרִים אֶלָּא בְּאוֹתוֹ זְמַן, אֲבָל בַּזְּמַן הַזֶּה אֵינָם בְּקִיאִים בְּטִיב אֱלִילִים, לְפִיכָךְ מֻתָּר לָשֵׂאת וְלָתֵת עִמָּהֶם בְּיוֹם חַגָּם וּלְהַלְווֹתָם וְכָל שְׁאָר דְּבָרִים. <small>הַגָּה: וַאֲפִלּוּ נוֹתְנִים הַמָּעוֹת לַכֹּהֲנִים, אֵין עוֹשִׂין מֵהֶם תִּקְרֹבֶת אוֹ נוֹי עֲבוֹדַת כּוֹכָבִים, אֶלָּא הַכֹּהֲנִים אוֹכְלִים וְשׁוֹתִים בּוֹ; וְעוֹד דְּאִית בָּזֶה מִשּׁוּם אֵיבָה אִם נִפְרֹשׁ עַצְמֵנוּ מֵהֶם בְּיוֹם חַגָּם, וְאָנוּ שְׁרוּיִם בֵּינֵיהֶם וּצְרִיכִים לָשֵׂאת וְלָתֵת עִמָּהֶם כָּל הַשָּׁנָה. וְלָכֵן אִם נִכְנַס לָעִיר וּמְצָאָם שְׂמֵחִים בְּיוֹם חַגָּם, יִשְׂמַח עִמָּהֶם מִשּׁוּם אֵיבָה דְּהָוֵי כְּמַחֲנִיף לָהֶם <small><small>(הַכֹּל בַּטּוּר)</small>.</small> וּמִכָּל מָקוֹם בַּעַל נֶפֶשׁ יַרְחִיק מִלִּשְׂמֹחַ עִמָּהֶם אִם יוּכַל לַעֲשׂוֹת שֶׁלֹּא יִהְיֶה לוֹ אֵיבָה בַּדָּבָר. <small><small>(בֵּית יוֹסֵף בְּשֵׁם הָרַ''ן)</small></small> וְכֵן אִם שׁוֹלֵחַ דּוֹרוֹן לְעוֹבֵד כּוֹכָבִים בַּזְּמַן הַזֶּה, בְּיוֹם [ח' שֶׁאַחַר נִיטֶל שֶׁקוֹרְאִים ניי' יֹאר] אֶחָד שֶׁיֵּשׁ לָהֶם סִימָן אִם יַגִּיעַ לָהֶם דּוֹרוֹן בֶּחָג הַהוּא, אִם אֶפְשָׁר לוֹ יִשְׁלַח לוֹ מִבָּעֶרֶב; וְאִם לֹא, יִשְׁלַח לוֹ בֶּחָג עַצְמוֹ <small><small>(ת''ה סִימָן קצ''ה)</small>.</small> </small> 


Siman 149

עִיר שֶׁעוֹשִים בָּהּ יָרִיד בְּיוֹם חַגָּם וְהָעוֹבְדֵי כּוֹכָבִים מִתְקַבְּצִים מִכַּמָּה מְקוֹמוֹת. וְהוֹלְכִים שָׁם לִכְבוֹד עֲבוֹדַת כּוֹכָבִים, מֻתָּר לֵילֵךְ חוּצָה לָהּ וְאָסוּר לִכָּנֵס בְּתוֹכָהּ. הָיְתָה חוּצָה לָהּ, מֻתָּר לִכָּנֵס בְּתוֹכָהּ. הַהוֹלֵךְ מִמָּקוֹם לְמָקוֹם, אָסוּר לַעֲבֹר בָּהּ אִם הַדֶּרֶךְ מְיֻחָד לָהּ, <small>דְּהַיְנוּ שֶׁאֵין עוֹבְרִין מֵאוֹתָהּ עִיר לְעִיר אַחֶרֶת.</small>  

בַּמֶּה דְּבָרִים אֲמוּרִים, בְּאַכְסְנַאי. אֲבָל בֶּן עִיר, מֻתָּר. וְאִם הוֹלֵךְ בְּשַׁיָּרָא, מֻתָּר. <small>הַגָּה: חָצֵר שֶׁל עֲבוֹדַת כּוֹכָבִים, יֵשׁ אוֹמְרִים דְּדִינוֹ כְּעִיר שֶׁל עֲבוֹדַת כּוֹכָבִים <small><small>(טוּר בְּשֵׁם הָרַשְׁבָּ''א)</small>,</small> וּבִזְמַן שֶׁאֵין הָעוֹבְדֵי כּוֹכָבִים מִתְקַבְּצִים שָׁם לְתַרְפּוּתָן מֻתָּר לִכָּנֵס שָׁם <small><small>(טוּר בְּשֵׁם ר' יוֹנָה וְהָרֹא''שׁ)</small>.</small> וְיֵשׁ אוֹמְרִים דִּבְכָל עִנְיָן אָסוּר, אִם אֵין דֶּרֶךְ עוֹבֵר בּוֹ לְמָקוֹם אַחֵר. אֲבָל כְּשֶׁדֶּרֶךְ עוֹבֵר לְמָקוֹם אַחֵר, לְכֻלֵּי עָלְמָא מֻתָּר. וְכֵן הַמִּנְהָג פָּשׁוּט לֵילֵךְ דֶּרֶךְ אוֹתוֹ חָצֵר לְמָקוֹם אַחֵר, <small><small>(רַשְׁבָּ''א)</small></small> וּמִכָּל מָקוֹם מִדַּת חֲסִידוּת הוּא לְהִתְרַחֵק מִלֵּילֵךְ בּוֹ אִם יֵשׁ לוֹ דֶּרֶךְ אַחֶרֶת קָצָר כָּמוֹהוּ <small><small>(ד''ע וְכֵן מַשְׁמָע בְּסֵפֶר חֲסִידִים)</small>.</small> וְעַיִּןִ לְעֵיל סִימָן קמ''ב.</small> 

הוֹלְכִים לְיָרִיד שֶׁל עוֹבֵד כּוֹכָבִים, וְלוֹקְחִים מֵהֶם בְּהֵמָה עֲבָדִים וּשְׁפָחוֹת וּבָתִּים וְשָׂדוֹת וּכְרָמִים, וְכוֹתֵב וּמַעֲלֶה בְּעַרְכָּאוֹת שֶׁלָּהֶם. בַּמֶּה דְּבָרִים אֲמוּרִים, בְּלוֹקֵחַ מִבַּעַל הַבַּיִת, שֶׁאֵינוֹ נוֹתֵן מֶכֶס, אֲבָל הַלּוֹקֵחַ שָׁם מִן הַתַּגָּר, אָסוּר מִפְּנֵי שֶׁהוּא נוֹתֵן מֶכֶס <small>וְאַף אִם יַנִּיחוּ לוֹ הַמֶּכֶס אָסוּר <small><small>(טוּר)</small>.</small> </small> וְהַמֶּכֶס לַעֲבוֹדַת כּוֹכָבִים. עָבַר וְלָקַח בְּהֵמָה, נוֹשֵׁר פַּרְסוֹתֶיהָ מֵהָאַרְכֻּבָּה וּלְמַטָּה. וְאִם כְּסוּת וְכֵלִים לָקַח, יֵרָקְבוּ. לָקַח מָעוֹת וּכְלֵי מַתָּכוֹת, יוֹלִיכֵם לְיַם הַמֶּלַח. לָקַח עֶבֶד, לֹא מַעֲלִין וְלֹא מוֹרִידִין. 

אִם הַמֶּכֶס הוּא לַכֹּהֲנִים, וְאוֹכְלִים וְשׁוֹתִים אוֹתוֹ, וְאֵין קוֹנִים מִמֶּנּוּ לֹא תִּקְרֹבֶת עֲבוֹדַת כּוֹכָבִים וְלֹא נוֹיָהּ, מֻתָּר. <small>הַגָּה: וּסְתָם יָרִיד בַּזְּמַן הַזֶּה מֻתָּר, דִּסְתָמָא לָאו לַעֲבוֹדַת כּוֹכָבִים הוּא. בְּמָקוֹם שֶׁדֶּרֶךְ עוֹבְדֵי כּוֹכָבִים הַמּוֹכְרִים לוֹמַר: וְעוֹד פָּשׁוּט לֶאֱלוֹהַ, מֻתָּר לִקְנוֹת מִמֶּנּוּ דְּאֶפְשָׁר שֶׁיִּתְּנֶנּוּ לַעֲנִיֵּי עוֹבְדֵי גִּלּוּלִים <small><small>(טוּר בְּשֵׁם ב''ה)</small>,</small> אֲבָל אִם מְפָרֵשׁ בְּהֶדְיָא לַעֲבוֹדַת כּוֹכָבִים שֶׁלּוֹ, אוֹ שֶׁיָּדוּעַ שֶׁהוּא לַעֲבוֹדַת גִּלּוּלִים, אוֹ שֶׁאוֹמֵר: לְקַדֵּשׁ פְּלוֹנִי, אָסוּר לִקְנוֹת מִמֶּנּוּ <small><small>(שָׁם וְכֵן פָּשׁוּט בְּתוס' וּבְהגמי''י)</small>.</small> </small> 

יִשְׂרָאֵל הַהוֹלֵךְ לְיָרִיד שֶׁמּוֹכְרִים שָׁם עֲבוֹדַת כּוֹכָבִים וּצְרָכֶיהָ, אָסוּר לִשָּׂא וְלִתֵּן עִמּוֹ, שֶׁאָנוּ אוֹמְרִים: עֲבוֹדַת כּוֹכָבִים מָכַר, וּדְמֵי עֲבוֹדַת כּוֹכָבִים בְּיַד יִשְׂרָאֵל אָסוּר. <small>אֲבָל מֻתָּר לִשָּׂא וְלִתֵּן עִם עוֹבֵד כּוֹכָבִים שֶׁהָלַךְ שָׁם <small><small>(טוּר)</small>.</small> </small> 


Siman 150

מִצְוָה לְהִתְרַחֵק מִדֶּרֶךְ עֲבוֹדַת כּוֹכָבִים ד' אַמּוֹת. 

יָשַׁב לוֹ קוֹץ בְּרַגְלוֹ בִּפְנֵי עֲבוֹדַת כּוֹכָבִים, אוֹ נִתְפַּזְּרוּ לוֹ מָעוֹת לְפָנֶיהָ, לֹא יָשׁוּחַ לְהָסִיר הַקּוֹץ וְלִטֹּל הַמָּעוֹת, מִפְּנֵי שֶׁנִּרְאֶה כְּמִשְׁתַּחֲוֶה לָהּ, אֶלָּא יֵשֵׁב אוֹ יִפְנֶה אֲחוֹרָיו אוֹ צִדּוֹ לְצַד עֲבוֹדַת כּוֹכָבִים, וְאַחַר כָּךְ יִטֹּל. 

 פַּרְצוּפוֹת הַמְקַלְּחוֹת מַיִם בִּפְנֵי עֲבוֹדַת כּוֹכָבִים, לֹא יַנִּיחַ פִּיו עַל פִּיהֶם וְיִשְׁתֶּה, מִפְּנֵי שֶׁנִּרְאֶה כִּמְנַשֵּׁק לַעֲבוֹדַת כּוֹכָבִים. <small>הַגָּה: יֵשׁ אוֹמְרִים דְּכָל שֶׁאֵינוֹ אָסוּר אֶלָּא מִפְּנֵי מַרְאִית הָעַיִן, כְּגוֹן בְּדִין זֶה, אִם יֵשׁ סַכָּנָה בַּדָּבָר כְּגוֹן אִם יָמוּת אִם לֹא יִשְׁתֶּה, מֻתָּר לִשְׁתּוֹת וְאֵין בָּזֶה מִשּׁוּם יֵהָרֵג וְאַל יַעֲבֹר. <small><small>(ר''ן פ''ק דעב''ז)</small>.</small> שָׂרִים אוֹ כֹּהֲנִים שֶׁיֵּשׁ לָהֶם שְׁתִי וָעֵרֶב בְּבִגְדֵיהֶם, אוֹ שֶׁנּוֹשְׂאִים צֶלֶם לִפְנֵיהֶם כְּדֶרֶךְ הֶגְמוֹנִים, אָסוּר לְהִשְׁתַּחֲווֹת לָהֶם אוֹ לְהָסִיר הַכּוֹבַע לִפְנֵיהֶם, רַק בְּדֶרֶךְ שֶׁאֵינוֹ נִרְאֶה, כְּמוֹ שֶׁנִּתְפַּזְּרוּ מְעוֹתָיו; אוֹ שֶׁיָּקוּם לִפְנֵיהֶם קֹדֶם בּוֹאָם. וְכֵן יָסִיר הַכּוֹבַע וְיִשְׁתַּחֲוֶה קֹדֶם בּוֹאָם <small><small>(ת''ה סִימָן קצ''ו)</small>.</small> וְיֵשׁ מְקִלִּין בַּדָּבָר, הוֹאִיל וְיָדוּעַ שֶׁגַּם הַגּוֹיִים אֵינָם מְסִירִים הַכּוֹבַע אוֹ מִשְׁתַּחֲוִים לַצֶלֶם, רַק לְהַשַּׂר <small><small>(שָׁם בְּשֵׁם ר''י מאפנו''ם ומהרי''ו)</small>.</small> וְטוֹב לְהַחְמִיר כַּסְּבָרָא הָרִאשׁוֹנָה.</small> 


Siman 151

דְּבָרִים שֶׁהֵם מְיֻחָדִים לְמִין מִמִּינֵי עֲבוֹדַת כּוֹכָבִים שֶׁבְּאוֹתוֹ מָקוֹם, אָסוּר לִמְכֹּר לְעוֹבְדֵי אוֹתָן עֲבוֹדוֹת כּוֹכָבִים שֶׁבְּאוֹתוֹ מָקוֹם. וְאִם קוֹנֶה הַרְבֵּה בְּיַחַד, שֶׁנִּכָּר הַדָּבָר שֶׁהוּא קוֹנֶה אוֹתָם לִסְחוֹרָה, מֻתָּר. וְכֵן אִם אוֹמֵר שֶׁצָּרִיךְ אוֹתָם לִדְבָרִים אֲחֵרִים, וְהַיִּשְׂרָאֵל יוֹדֵעַ שֶׁכִּדְבָרָיו כֵּן הוּא, מֻתָּר. וּדְבָרִים שֶׁאֵינָם מְיֻחָדִים לָהּ, מוֹכְרִים אוֹתָם סְתָם. וְאִם פֵּרֵשׁ הָעוֹבֵד כּוֹכָבִים שֶׁהוּא קוֹנֶה אוֹתָם לַעֲבוֹדַת כּוֹכָבִים, אָסוּר לִמְכֹּר לוֹ אֶלָּא אִם כֵּן פְּסָלַן מִלְּהַקְרִיבָן לַעֲבוֹדַת כּוֹכָבִים. <small>הַגָּה: אָסוּר לִמְכֹּר לְעוֹבֵד כּוֹכָבִים מַיִם, כְּשֶׁיּוֹדְעִים שֶׁרוֹצֶה לַעֲשׂוֹת מֵהֶם מַיִם לְהַטְבִּיל. <small><small>(תא''ו ני''ז)</small>.</small> </small> הָיוּ מְעֹרָבִים דְּבָרִים הַמְיֻחָדִים עִם דְּבָרִים שֶׁאֵינָם מְיֻחָדִים, כְּגוֹן לְבוֹנָה זַכָּה בִּכְלַל לְבוֹנָה שְׁחֹרָה, מוֹכֵר הַכֹּל סְתָם וְאֵין חוֹשְׁשִׁין שֶׁמָּא יְלַקֵּט הַזַּכָּה לְבַדָּהּ לַעֲבוֹדַת כּוֹכָבִים. וְכֵן כָּל כַּיּוֹצֵא בָּזֶה. <small>הַגָּה: וְדַוְקָא לְכֹהֵן <small><small>(עֲבוֹדַת כּוֹכָבִים)</small></small> אוֹ לְגּוֹי שֶׁחֶזְקָתוֹ שֶׁיַּקְטִיר הַלְּבוֹנָה לַעֲבוֹדַת כּוֹכָבִים, אֲבָל לִסְתָם גּוֹי, שָׁרֵי. יֵשׁ אוֹמְרִים הָא דְּאָסוּר לִמְכֹּר לָהֶם דְּבָרִים הַשַּׁיָּכִים לַעֲבוֹדָתָם, הַיְנוּ דַּוְקָא אִם אֵין לָהֶם אֲחֵרִים כַּיּוֹצֵא בוֹ אוֹ שֶׁלֹּא יוּכְלוּ לִקְנוֹת בְּמָקוֹם אַחֵר, אֲבָל אִם יְכוֹלִים לִקְנוֹת בְּמָקוֹם אַחֵר, מֻתָּר לִמְכֹּר לָהֶם כָּל דָּבָר. <small><small>(מָרְדְּכַי דפ''ק דע''ז)</small>.</small> וְיֵשׁ מַחְמִירִין. וְנָהֲגוּ לְהָקֵל כַּסְּבָרָא הָרִאשׁוֹנָה, וְכָל בַּעַל נֶפֶשׁ יַחְמִיר לְעַצְמוֹ. <small><small>(ר''ן שָׁם וּבְתוֹסָפוֹת וַאֲשֵׁרִ''י והגמ''ר פ''ק דְּשַׁבָּת לְדַעַת הָרַב)</small>.</small> </small> 

אִם הָעוֹבֵד כּוֹכָבִים מְחַזֵּר אַחַר דְּבָרִים הַמְיֻחָדִים לַעֲבוֹדַת כּוֹכָבִים וּמַעֲרִים לִכְלֹל דְּבָרִים אֲחֵרִים עִמָּהֶם כְּדֵי שֶׁלֹּא יָבִינוּ שֶׁקּוֹנֶה לְצֹרֶךְ עֲבוֹדַת כּוֹכָבִים, אָסוּר לְמָכְרָם לוֹ 

אָסוּר לִמְכֹּר שַׁעֲוָה לְעוֹבֵד כּוֹכָבִים בְּיוֹם חַגּוֹ. <small>הַגָּה: שֶׁדַּרְכּוֹ לַעֲשׂוֹת בּוֹ נֵרוֹת לַעֲבוֹדַת כּוֹכָבִים; אוֹ בַּיּוֹם שֶׁלְּפָנָיו, אֲבָל בִּשְׁאָר יָמִים שָׁרֵי. <small><small>(מָרְדְּכַי פ''ק דַּעֲבוֹדַת כּוֹכָבִים)</small></small> וְעַיֵּן לְעֵיל סוֹף סִימָן קל''ט.</small> 

מָקוֹם שֶׁנָּהֲגוּ שֶׁלֹּא לִמְכֹּר בְּהֵמָה דַּקָּה לְעוֹבְדֵי כּוֹכָבִים, אֵין מוֹכְרִין. וּבְכָל מָקוֹם אֵין מוֹכְרִים לָהֶם, וְלֹא לְיִשְׂרָאֵל הֶחָשׁוּד לִמְכֹּר לָהֶם, בְּהֵמָה גַּסָה, אִם לֹא עַל יְדֵי סַרְסוּר, אוֹ שֶׁיּוֹדֵעַ שֶׁקּוֹנֶה אוֹתָהּ לִשְׁחִיטָה. וְעַכְשָׁו נָהֲגוּ הֶתֵּר בַּכֹּל. 

אֵין מוֹכְרִים לָהֶם וְלֹא לְיִשְׂרָאֵל הֶחָשׁוּד לִמְכֹּר לָהֶם, וְלֹא לְיִשְׂרָאֵל לִסְטִים, דָּבָר שֶׁיֵּשׁ בּוֹ נֶזֶק לָרַבִּים כְּגוֹן דֻּבִּים וַאֲרָיוֹת, וְלֹא שׁוּם כְּלֵי זַיִן, וְלֹא סַדָּן. <small>שטא''ק בִּלְשׁוֹן אַשְׁכְּנַז כֵּן פֵּרֵשׁ רַשִׁ''י בַּעֲבוֹדָה זָרָה דַּף ט''ו,</small> וְלֹא כְּבָלִים וְקוֹלָרִין <small><small>(פֵּרוּשׁ מֵעִנְיַן וַיִּתְּנֻהוּ בַסוּגַר <small>(יְחֶזְקֵאל יט, ט)</small> וְיַהֲבוּהוּ בְּקוֹלָרִין <small>(פֵּרוּשׁ בַּרְזֶל סְבִיב הַצַוָּאר)</small></small> וְשַׁלְשְׁלָאוֹת שֶׁל בַּרְזֶל, וַאֲפִלּוּ עֶשֶׁת שֶׁל בַּרְזֶל; וְלֹא מַשְׁחִיזִים לָהֶם כְּלִי זַיִן; וְלֹא בּוֹנִים לָהֶם מָקוֹם שֶׁדָּנִים בּוֹ בְּנֵי אָדָם. 
</small>
הָיוּ יִשְׂרָאֵל שׁוֹכְנִים בֵּין עוֹבְדֵי כּוֹכָבִים וְכָרְתוּ לָהֶם בְּרִית, מֻתָּר לִמְכֹּר כְּלֵי זַיִן לְעַבְדֵי הַמֶּלֶךְ וּגְיָסוֹתָיו, מִפְּנֵי שֶׁעוֹשִים עִמָּהֶם מִלְחָמָה עִם צָרֵי הַמְּדִינָה, לְהַצִּילָהּ, וְנִמְצְאוּ מְגִנִּים עֲלֵיהֶם, שֶׁהֲרֵי הֵם שְׁרוּיִים בְּתוֹכָהּ. 

אֵין מוֹכְרִין לָהֶם בְּאֶרֶץ יִשְׂרָאֵל כָּל דָּבָר הַמְחֻבָּר, כְּגוֹן אִילָן וְקָמָה, אֲבָל מוֹכְרִים עַל תְּנַאי שֶׁיָּקוּץ, וְקוֹצֵץ. 

אֵין מוֹכְרִים לָהֶם בָּתִּים וְשָׂדוֹת בְּאֶרֶץ יִשְׂרָאֵל; אֲבָל מַשְׂכִּירִין לָהֶם בָּתִּים, וְלֹא שָׂדוֹת. וּבְסוּרְיָא, מוֹכְרִים בָּתִּים וּמַשְׂכִּירִים שָׂדוֹת. וּבְחוּצָה לָאָרֶץ, מוֹכְרִים אֵלּוּ וָאֵלּוּ. 

לֹא יִמְכֹּר וְלֹא יַשְׂכִּיר לג' עוֹבְדֵי כּוֹכָבִים בְּיַחַד, בִּשְׁכוּנוֹת הַיְּהוּדִים. אֲבָל לְאֶחָד אוֹ לִשְׁנַיִם, מֻתָּר לִמְכֹּר אוֹ לְהַשְׂכִּיר כָּל מַה שֶּׁיִּרְצֶה, וְלֹא חַיְשִׁינָן שֶׁמָּא יִמְכֹּר אוֹ יַשְׂכִּיר הוּא לַאֲחֵרִים. 

אַף בְּמָקוֹם שֶׁהִתִּירוּ לְהַשְׂכִּיר, לֹא הִתִּירוּ אֶלָּא לְאוֹצָר וְכַיּוֹצֵא בוֹ, אֲבָל לֹא לְדִירָה, מִפְּנֵי שֶׁמַּכְנִיס לְתוֹכוֹ עֲבוֹדַת כּוֹכָבִים בְּקֶבַע. <small>הַגָּה: וְהָאִדָּנָא נָהֲגוּ לְהַשְׂכִּיר אַף לְדִירָה, כֵּיוָן שֶׁאֵין נוֹהֲגִים לְהַכְנִיס עֲבוֹדַת כּוֹכָבִים בְּבָתֵּיהֶם. <small><small>(טוּר)</small>.</small> הַשּׂוֹכֵר בַּיִת מֵעוֹבֵד כּוֹכָבִים, יֵשׁ לְהַחְמִיר שֶׁלֹּא לְהַנִּיחַ שָׁם עֲבוֹדַת כּוֹכָבִים שֶׁל הָעוֹבֵד כּוֹכָבִים. <small><small>(הַגָּהוֹת אֲשֵׁרִי ספ''ק דע''ז)</small>.</small> </small> 

אָסוּר לִתֵּן מַתְּנַת חִנָּם לְעוֹבֵד כּוֹכָבִים שֶׁאֵינוֹ מַכִּירוֹ. 

מֻתָּר לְפַרְנֵס עֲנִיֵּיהֶם וּלְבַקֵּר חוֹלֵיהֶם, וְלִקְבֹּר מֵתֵיהֶם, וּלְהַסְפִּידָן וּלְנַחֵם אֲבֵלֵיהֶם, מִשּׁוּם דַּרְכֵי שָׁלוֹם. 

אֵין מְמַחִין בְּיַד עֲנִיֵּי עוֹבְדֵי כּוֹכָבִים מִלִּטֹּל לֶקֶט שִׁכְחָה וּפֵאָה. 

אָסוּר לְסַפֵּר בְּשִׁבְחָן, אֲפִלּוּ לוֹמַר: כַּמָּה נָאֶה עוֹבֵד כּוֹכָבִים זֶה בְּצוּרָתוֹ, קַל וָחֹמֶר שֶׁיְּסַפֵּר בְּשֶׁבַח מַעֲשָׂיו אוֹ שֶׁיְּחַבֵּב דָּבָר מִדְּבָרָיו. אֲבָל אִם מְכַוֵּן בְּשִׁבְחוֹ לְהוֹדוֹת לְהקב''ה שֶׁבָּרָא בְּרִיָּה נָאָה כָּזוֹ, מֻתָּר. 


Siman 152

עוֹבֵד כּוֹכָבִים הָעוֹשֶׂה מִשְׁתֶּה לְחֻפַּת בְּנוֹ אוֹ בִּתּוֹ, אָסוּר לְיִשְׂרָאֵל לֶאֱכֹל שָׁם אֲפִלּוּ אוֹכֵל מִשֶּׁלּוֹ וְשַׁמָּשׁ שֶׁלּוֹ עוֹמֵד עָלָיו וּמְשַׁמֵּשׁ. וּמֵאֵימָתַי אָסוּר, מִשֶּׁיַּתְחִיל לְהָכִין צָרְכֵי הַסְעֻדָּה; וּלְאַחַר יְמֵי הַמִּשְׁתֶּה, ל' יוֹם. וְאִם אוֹמֵר שֶׁמַּזְמִינוֹ בִּשְׁבִיל הַחֻפָּה, אָסוּר עַד י''ב חֹדֶשׁ; וּלְאַחַר י''ב חֹדֶשׁ מֻתָּר, אֶלָּא אִם כֵּן הוּא אָדָם חָשׁוּב. 

אִם הָעוֹבֵד כּוֹכָבִים שֶׁעוֹשֶׂה חֻפָּה שׁוֹלֵחַ לְבֵית הַיִּשְׂרָאֵל עוֹפוֹת חַיִּים אוֹ דָּגִים, מֻתָּר. <small>וְהוּא הַדִּין דְּמֻתָּר אִם שָׁלַח לוֹ לְבֵיתוֹ בָּשָׂר שָׁחוּט כְּדִינוֹ. <small><small>(בֵּית יוֹסֵף בְּשֵׁם תְּשׁוּבַת הָרֹא''שׁ)</small>.</small> </small> 


Siman 153

אֵין מַעֲמִידִין בְּהֵמָה בְּפֻנְדְּקָאוֹת שֶׁל עוֹבְדֵי כּוֹכָבִים, וְאֵין מוֹסְרִין בְּהֵמָה לְרוֹעֶה שֶׁלָּהֶם, מִפְּנֵי שֶׁהֵם חֲשׁוּדִים עַל הָרְבִיעָה. וּבִמְקוֹמוֹת שֶׁאֵינָם חֲשׁוּדִים בָּהּ, וְאַדְּרַבָּה מַכִּים וְעוֹנְשִׁים עָלֶיהָ, מֻתָּר. <small>אֵין מוֹסְרִים לָהֶם תִּינוֹק לְלַמְּדוֹ סֵפֶר אוֹ לְלַמְּדוֹ אֻמָּנוּת, דְּמָשְׁכֵי לֵהּ לְמִינוּת.</small> 

לֹא יִתְיַחֵד יִשְׂרָאֵל עִם עוֹבְדֵי כּוֹכָבִים, מִפְּנֵי שֶׁהֵם חֲשׁוּדִים עַל שְׁפִיכוּת דָּמִים. 

אִם נִזְדַּמֵּן לוֹ בַּדֶּרֶךְ עוֹבֵד כּוֹכָבִים חָגוּר סַיִף, טוֹפְלוֹ לִימִינוֹ. <small>הָיָה לָעוֹבֵד כּוֹכָבִים מַקֵּל בְּיָדוֹ, טוֹפְלוֹ לִשְׂמֹאלוֹ. <small><small>(טוּר)</small>.</small> </small> הָיוּ עוֹלִים בַּעֲלִיָּה אוֹ יוֹרְדִים בִּירִידָה, לֹא יְהֵא יִשְׂרָאֵל לְמַטָּה וְהָעוֹבֵד כּוֹכָבִים לְמַעְלָה. <small>וּמִכָּל מָקוֹם טוֹפְלוֹ קְצָת לִימִינוֹ, <small><small>(ר''ן פֶּרֶק אֵין מַעֲמִידִין)</small>.</small> </small> וְלֹא יִשְׁחֶה לְפָנָיו לְעוֹלָם. שָׁאַל לוֹ: לְהֵיכָן אַתָּה הוֹלֵךְ, אִם הָיָה צָרִיךְ לֵילֵךְ פַּרְסָה יֹאמַר: שְׁתֵּי פַּרְסָאוֹת אֲנִי הוֹלֵךְ. <small>הַגָּה: בְּמָקוֹם שֶׁנָּהֲגוּ לֵילֵךְ לַמֶּרְחָץ בְּלֹא מִכְנָסַיִם, אָסוּר לֵילֵךְ לְמֶרְחָץ שֶׁרוֹחֲצִים בּוֹ עוֹבְדֵי כּוֹכָבִים עֲרֻמִּים. אֲבָל אִם הַיִּשְׂרָאֵל כְּבַר בַּמֶּרְחָץ וּבָאוּ עוֹבְדֵי כּוֹכָבִים, אֵין צָרִיךְ לָצֵאת <small><small>(מָרְדְּכַי פֶּרֶק כ''ה)</small>.</small> </small> 

לֹא תִּתְיַחֵד יִשְׂרְאֵלִית עִם עוֹבְדֵי כּוֹכָבִים, אֲפִלּוּ הֵם רַבִּים וּנְשׁוֹתֵיהֶם עִמָּהֶם. 


Siman 154

עוֹבֶדֶת כּוֹכָבִים לֹא תְּיַלֵּד לְיִשְׂרְאֵלִית בֵּינָהּ לְבֵינָהּ, וַאֲפִלּוּ אִם הִיא מֻמְחִית. וְכֵן לֹא תָּנִיק לְבֶן יִשְׂרָאֵל בְּבֵיתָהּ, וַאֲפִלּוּ אֲחֵרִים עוֹמְדִים עַל גַּבָּהּ. אֲבָל בְּבֵית יִשְׂרָאֵל מֻתֶּרֶת לְיַלֵּד וּלְהָנִיק, אִם אֲחֵרִים עוֹמְדִים עַל גַּבָּהּ אוֹ יוֹצְאִים וְנִכְנָסִים, וְהוּא שֶׁלֹּא יַנִּיחֶנּוּ עִמָּהּ לְבַדּוֹ בַּלַּיְלָה. 

יִשְׂרְאֵלִית לֹא תָּנִיק לְבֶן עוֹבֵד כּוֹכָבִים, אֲפִלּוּ בְּשָׂכָר. <small>אֶלָּא אִם כֵּן יֵשׁ לָהּ חָלָב הַרְבֵּה וּמְצַעֶרֶת אוֹתָהּ, מֻתֶּרֶת לְהֵינִיקוֹ. <small><small>(מָרְדְּכַי וַאֲגֻדָּה ר''פ אֵין מַעֲמִידִין)</small></small> </small> וְלֹא תְּיַלֵּד לְעוֹבֶדֶת כּוֹכָבִים, אֶלָּא אִם כֵּן הִיא יְדוּעָה לִמְיַלֶּדֶת, שֶׁאָז מֻתֶּרֶת, וְדַוְקָא בְּשָׂכָר וּבְחֹל. <small>אָסוּר לְלַמֵּד לְעוֹבֵד כּוֹכָבִים אֻמָּנוּת <small><small>(הַגָּהַת אֲשֵׁרִי שָׁם וִירוּשַׁלְמִי)</small>.</small> </small> 


Siman 155

כָּל מַכָּה וָחֹלִי שֶׁיֵּשׁ בָּהֶם סַכָּנָה, שֶׁמְּחַלְּלִים עֲלֵיהֶם שַׁבָּת, אֵין מִתְרַפְּאִים מִעוֹבֵד כּוֹכָבִים שֶׁאֵינוֹ מֻמְחֶה לְרַבִּים. <small>וְכָל הַמַּקִּיזִים דָּם הֲווּ מֻמְחִים לְעִנְיַן הַקָּזָה, <small><small>(טוּר וּבֵית יוֹסֵף בְּשֵׁם תּוֹסָפוֹת וְהָרֹא''שׁ וּבְהַגָּהוֹת מַיְמוֹנִי פ''ט וְר' יְרוּחָם וַאֲגוּדָה וּסְמַ''ג)</small>,</small> </small> דְּחַיְשִׁינָן לִשְׁפִיכַת דָּמִים. וַאֲפִלּוּ הוּא סָפֵק חַי סָפֵק מֵת, אֵין מִתְרַפְּאִים מִמֶּנּוּ. אֲבָל אִם הוּא וַדַּאי מֵת, מִתְרַפְּאִים מִמֶּנּוּ, דִּלְחַיֵּי שָׁעָה לֹא חַיְשִׁינָן בָּהּ. וְאִם אָמַר: סַם פְּלוֹנִי יָפֶה אוֹ רַע, יָכוֹל לִסְמֹךְ עָלָיו, וְהוּא שֶׁלֹּא יִקַּח מִמֶּנּוּ אוֹתוֹ סַם. <small>וְיֵשׁ אוֹמְרִים דְּכָל זֶה אֵינוֹ אָסוּר אֶלָּא כְּשֶׁהָעוֹבֵד כּוֹכָבִים עוֹשֶׂה בְּחִנָּם, אֲבָל אִם עוֹשֶׂה בְּשָׂכָר, בְּכָל עִנְיָן מֻתָּר, דְּחָיֵישׁ לִפְסֵידָא דְּאַגְרֵהּ <small><small>(הַגָּהוֹת אֲשֵׁרִי פא''מ מִאוֹר זָרוּעַ)</small>.</small> וְכֵן נָהֲגוּ לְהָקֵל.</small> אֲבָל אִם בָּא לְרַפְּאוֹתוֹ בְּלַחַשׁ, מֻתָּר, וְהוּא שֶׁלֹּא יֵדַע שֶׁמַּזְכִּיר שֵׁם עֲבוֹדַת כּוֹכָבִים. אֲבָל אִם יוֹדֵעַ שֶׁמַּזְכִּיר שֵׁם עֲבוֹדַת כּוֹכָבִים, אָסוּר, אֲפִלּוּ אִם יוֹדֵעַ שֶׁוַּדַּאי יָמוּת. וְאִם הוּא אֶפִּיקוֹרוֹס, אֲפִלּוּ סְתָם לַחַשׁ אָסוּר, שֶׁוַּדַּאי מַזְכִּיר שֵׁם עֲבוֹדַת כּוֹכָבִים. <small>וְכֵן אָסוּר לִלְמֹד מִמֶּנּוּ לַחַשׁ. <small><small>(הַגָּהוֹת מָרְדְּכַי פא''מ)</small>.</small> </small> 

עוֹבֵד כּוֹכָבִים שֶׁבָּא לְרַפְּאוֹת אֶת יִשְׂרָאֵל, וְאָמַר לֵהּ: קַח מִמַּיִם אֵלּוּ אוֹ מֵאִילָן פְּלוֹנִי שֶׁהֵם שֶׁל עֲבוֹדַת כּוֹכָבִים, אָסוּר. אֲבָל אִם אָמַר לֵהּ: קַח מִמַּיִם אֵלּוּ אוֹ מֵאִילָן זֶה, וְלֹא הִזְכִּיר לוֹ שֵׁם עֲבוֹדַת כּוֹכָבִים, אַף עַל פִּי שֶׁאֵין מֵאוֹתָן מַיִם וְאוֹתוֹ אִילָן מְצוּיִים אֶלָּא שֶׁל עֲבוֹדַת כּוֹכָבִים, מֻתָּר כֵּיוָן שֶׁלֹּא תָּלָה הָרְפוּאָה בְּמַה שֶּׁהֵם עֲבוֹדוֹת זָרוֹת. וְיֵשׁ אוֹסְרִים גַּם בָּזֶה, אֲפִלּוּ בְּאוֹמֵר לוֹ: הָבֵא עָלִים סְתָם, וְהֵבִיא לוֹ מֵעֲצֵי אֲשֵׁרָה. 

בִּשְׁאָר אִסוּרִים מִתְרַפְּאִים בִּמְקוֹם סַכָּנָה, אֲפִלּוּ דֶּרֶךְ הֲנָאָתָן. וְשֶׁלֹּא בִּמְקוֹם סַכָּנָה, כְּדֶרֶךְ הֲנָאָתָן אָסוּר; שֶׁלֹּא כְּדֶרֶךְ הֲנָאָתָן, מֻתָּר, חוּץ מִכִּלְאֵי הַכֶּרֶם וּבָשָׂר בְּחָלָב שֶׁאֲסוּרִים אֲפִלּוּ שֶׁלֹּא כְּדֶרֶךְ הֲנָאָתָן אֶלָּא בִּמְקוֹם סַכָּנָה. <small>הַגָּה: וְעַיֵּן לְעֵיל סִימָן קכ''ג. יֵשׁ אוֹמְרִים דְּכָל אִסּוּרֵי הֲנָאָה מִדְּרַבָּנָן מֻתָּר לְהִתְרַפְּאוֹת בָּהֶן אֲפִלּוּ חוֹלֶה שֶׁאֵין בּוֹ סַכָּנָה. <small><small>(ר''ן פכ''ש בְּשֵׁם י''א וְריב''ש סי' מ''ה)</small>.</small> וְאֲפִלּוּ יֵין נֶסֶךְ, בַּזְּמַן הַזֶּה, מֻתָּר לְהִתְרַפְּאוֹת בּוֹ וְלַעֲשׂוֹת מִמֶּנּוּ מֶרְחָץ אַף עַל פִּי שֶׁהוּא כְּדֶרֶךְ הֲנָאָתָן, וּבִלְבַד שֶׁלֹּא יֹאכַל וְיִשְׁתֶּה הָאִסּוּר, הוֹאִיל וְאֵין בּוֹ סַכָּנָה. וְכָל שֶׁכֵּן דְּמֻתָּר לְזַלֵּף יַיִן עַל גַּבֵּי אֵשׁ, דְּאֲפִלּוּ לְבָרִיא מֻתָּר, דְּרֵיחָא לָאו מִלְּתָא הִיא. <small><small>(אָרֹךְ כְּלָל ל''ט)</small>.</small> מֻתָּר לִשְׂרֹף שֶׁרֶץ אוֹ שְׁאָר דְּבַר אִסּוּר וּלְאָכְלוֹ לִרְפוּאָה, אֲפִלּוּ חוֹלֶה שֶׁאֵין בּוֹ סַכָּנָה, חוּץ מִבַּעֲצֵי עֲבוֹדַת כּוֹכָבִים. <small><small>(אָרֹךְ כְּלָל ל''ב)</small></small> וְכָל חוֹלֶה שֶׁמַּאֲכִילִין <small><small>(לוֹ)</small></small> אִסּוּר, צְרִיכִים שֶׁתְּהֵא הָרְפוּאָה יְדוּעָה אוֹ עַל פִּי מֻמְחֶה. <small><small>(שָׁם כְּלָל נ''ט)</small>.</small> וְאֵין מַתִּירִין שׁוּם דְּבַר אִסּוּר לְחוֹלֶה, אִם יוּכַל לַעֲשׂוֹת הָרְפוּאָה בְּהֶתֵּר כְּמוֹ בְּאִסּוּר אַף עַל פִּי שֶׁצָּרִיךְ לִשְׁהוֹת קְצָת קֹדֶם שֶׁיִּמְצָא הַהֶתֵּר, מֵאַחַר שֶׁאֵין סַכָּנָה בַּדָּבָר. <small><small>(בֵּית יוֹסֵף וּתְשׁוּבַת הָרַשְׁבָּ''א סוֹף סִימָן קל''ד)</small>.</small> </small> 


Siman 156

אֵין מִסְתַּפְּרִים מֵהָעוֹבֵד כּוֹכָבִים אֶלָּא בְּמָקוֹם שֶׁמְּצוּיִין בְּנֵי אָדָם, אוֹ אִם אוֹתוֹ הָעוֹבֵד כּוֹכָבִים מְדַמֶּה שֶׁאוֹתוֹ יִשְׂרָאֵל הוּא אָדָם חָשׁוּב. <small>הַגָּה: וְיֵשׁ מַחְמִירִין שֶׁלֹּא לְהִסְתַּפֵּר מֵעוֹבֵד כּוֹכָבִים, אֲפִלּוּ בִּמְקוֹם רַבִּים, בְּתַעַר, אִם לֹא שֶׁיִּרְאֶה בְּמַרְאָה. <small><small>(תּוֹסָפוֹת וּמָרְדְּכַי פא''מ)</small>. </small> וְנָהֲגוּ לְהָקֵל כִּסְבָרָא רִאשׁוֹנָה.</small> 

אָסוּר לְאִישׁ לְהִסְתַּכֵּל בְּמַרְאָה, מִשּׁוּם לֹא יִלְבַּשׁ גֶּבֶר <small><small>(דְּבָרִים כב, ה)</small>,</small> אֶלָּא אִם כֵּן מִשּׁוּם רְפוּאָה, כְּגוֹן שֶׁחוֹשֵׁשׁ בְּעֵינָיו, אוֹ שֶׁמְּסַפֵּר עַצְמוֹ, אוֹ אִם מִסְתַּפֵּר מִן הָעוֹבֵד כּוֹכָבִים בֵּינוֹ לְבֵינוֹ. וּכְדֵי לֵרָאוֹת אָדָם חָשׁוּב, מֻתָּר לִרְאוֹת בְּמַרְאָה. <small>הַגָּה: וְיֵשׁ אוֹמְרִים הָא דְּאָסוּר לִרְאוֹת בְּמַרְאָה הַיְנוּ דַּוְקָא בְּמָקוֹם דְּאֵין דֶּרֶךְ לִרְאוֹת בְּמַרְאָה רַק נָשִׁים, וְאִית בֵּיהּ מִשּׁוּם לֹא יִלְבַּשׁ גֶּבֶר <small><small>(דְּבָרִים כב, ה)</small></small> אֲבָל בְּמָקוֹם שֶׁדֶּרֶךְ הָאֲנָשִׁים לִרְאוֹת גַּם כֵּן בְּמַרְאָה, מֻתָּר. <small><small>(ר''ן פא''מ)</small>.</small> וַאֲפִלּוּ בְּמָקוֹם שֶׁנָּהֲגוּ לְהַחְמִיר, אִם עוֹשֶׂה לִרְפוּאָה שֶׁמֵּאִיר עֵינָיו, אוֹ שֶׁעוֹשֶׂה לְהָסִיר הַכְּתָמִים מִפָּנָיו אוֹ נוֹצוֹת מֵרֹאשׁוֹ, שָׁרֵי. <small><small>(סְמַ''ג בְּשֵׁם הר''ר זֶעְלְקִיל)</small>.</small> וְכֵן נָהֲגוּ. וְעַיֵּן לְקַמָּן סִימָן קפ''ב.</small> 

יִשְׂרָאֵל הַמְסַפֵּר אֶת הָעוֹבֵד כּוֹכָבִים, כֵּיוָן שֶׁהִגִּיעַ סָמוּךְ לִבְלוֹרִיתוֹ ג' אֶצְבָּעוֹת מִכָּל רוּחַ, שׁוֹמֵט יָדוֹ. וְכֵן הַקָּרְחָה שֶׁעוֹשִׂים הַכֹּהֲנִים, אָסוּר <small>(לְיִשְׂרָאֵל)</small> לַעֲשׂוֹת לָהֶם. 


Siman 157

כָּל הָעֲבֵרוֹת שֶׁבַּתּוֹרָה, חוּץ מֵעֲבוֹדַת כּוֹכָבִים וְגִלּוּי עֲרָיוֹת וּשְׁפִיכוּת דָּמִים, אִם אוֹמְרִים לוֹ לָאָדָם שֶׁיַּעֲבֹר עֲלֵיהֶם אוֹ יֵהָרֵג, אִם הוּא בְּצִנְעָה יַעֲבֹר וְאַל יֵהָרֵג. וְאִם יִרְצֶה לְהַחֲמִיר עַל עַצְמוֹ וְלֵהָרֵג, רַשַּׁאי, אִם הָעוֹבֵד כּוֹכָבִים מְכַוֵּן לְהַעֲבִירוֹ עַל דָּת. <small>הַגָּה: וְאִם יוּכַל לְהַצִּיל עַצְמוֹ בְּכָל אֲשֶׁר לוֹ, צָרִיךְ לִתֵּן הַכֹּל וְלֹא יַעֲבֹר לֹא תַּעֲשֶׂה. <small><small>(ר''ן פֶּרֶק לוּלָב הַגָּזוּל וְרַשְׁבָּ''א וְרַאֲבָ''ד וריב''ש סִימָן שפ''ז)</small>.</small> וּבְמָקוֹם שֶׁאָמְרוּ: כָּל מִי שֶׁיֵּשׁ בְּיָדוֹ לִמְחוֹת וְאֵינוֹ מוֹחֶה הוּא נִתְפָּס בְּאוֹתוֹ עָוֹן, מִכָּל מָקוֹם בְּדָבָר שֶׁיֵּשׁ חֲשָׁשׁ סַכָּנָה אֵין צָרִיךְ לְהוֹצִיא מָמוֹנוֹ עַל זֶה. <small><small>(מהרי''ו סִימָן קנ''ז)</small>.</small> </small> וְאִם הוּא בְּפַרְהֶסְיָא, דְּהַיְנוּ בִּפְנֵי עֲשָׂרָה מִיִּשְׂרָאֵל, חַיָּב לֵהָרֵג וְלֹא יַעֲבֹר אִם הָעוֹבֵד כּוֹכָבִים מְכַוֵּן לְהַעֲבִירוֹ עַל דָּת <small>אֲפִלּוּ עַל עַרְקְתָא דִּמְסָאנָא <small><small>(בֵּית יוֹסֵף)</small>.</small> </small> אֲבָל אִם אֵינוֹ מְכַוֵּן אֶלָּא לַהֲנָאָתוֹ, יַעֲבֹר וְאַל יֵהָרֵג. וְאִם הוּא שְׁעַת הַגְּזֵרָה <small>עַל יִשְׂרָאֵל לְבַדָּם, <small><small>(בֵּית יוֹסֵף בְּשֵׁם נ''י)</small>,</small> </small> אֲפִלּוּ אַעַרְקְתָא דִּמְסָאנָא <small><small>(פֵּרוּשׁ רְצוּעַת הַמִּנְעָל)</small></small> יֵהָרֵג וְאֵל יַעֲבֹר. <small>הַגָּה: וְדַוְקָא אִם רוֹצִים לְהַעֲבִירוֹ בְּמִצְוַת לֹא תַּעֲשֶׂה, אֲבָל אִם גָּזְרוּ <small>(גְּזֵרָה)</small> שְׁמָד שֶׁלֹּא לְקַיֵּם מִצְוַת עֲשֵׂה, אֵין צָרִיךְ לְקַיְּמוֹ וְשֶׁיֵּהָרֵג <small><small>(ר''ן פֶּרֶק בַּמֶּה טּוֹמְנִין ונ''י פֶּרֶק סוֹרֵר וּמוֹרֶה)</small>.</small> מִיהוּ אִם הַשָּׁעָה צְרִיכָה לְכָךְ, וְרוֹצֶה לֵהָרֵג וּלְקַיְּמוֹ, הָרְשׁוּת בְּיָדוֹ <small><small>(מהרי''ק שֹׁרֶשׁ פ''ח בְּשֵׁם הָרַ''ן)</small>.</small> </small> וּבַעֲבוֹדַת כּוֹכָבִים, גִּלּוּי עֲרָיוֹת, שְׁפִיכוּת דָּמִים אֲפִלּוּ בְּצִנְעָה וְשֶׁלֹּא בִּשְׁעַת הַגְּזֵרָה, וַאֲפִלּוּ אֵין הָעוֹבֵד כּוֹכָבִים מְכַוֵּן אֶלָּא לַהֲנָאָתוֹ, יֵהָרֵג וְאַל יַעֲבֹר. <small>הַגָּה: וְדַוְקָא כְּשֶׁאוֹמְרִים לוֹ לַעֲשׂוֹת מַעֲשֶׂה, כְּגוֹן שֶׁאוֹמְרִים לְאִישׁ לְגַלּוֹת עֶרְוָה אוֹ שֶׁיֵּהָרֵג, אֲבָל אִם אוֹנְסִים לְאִשָּׁה לָבֹא עָלֶיהָ, אוֹ שֶׁרוֹצִים לְהַשְׁלִיכוֹ עַל הַתִּינוֹק לְהָרְגוֹ, אוֹ שֶׁהוּא כְּבָר מֻקְשֶׁה וְרוֹצִים לֶאֶנוֹס אוֹתוֹ לָעֶרְוָה, אֵין צָרִיךְ לֵהָרֵג. <small><small>(בֵּית יוֹסֵף בְּשֵׁם תּוֹסָפוֹת וְרָ''ן פֶּרֶק כ''ש)</small>.</small> וְכָל אִסּוּר עֲבוֹדַת כּוֹכָבִים וְגִלּוּי עֲרָיוֹת וּשְׁפִיכוּת דָּמִים אַף עַל פִּי שֶׁאֵין בּוֹ מִיתָה, רַק לָאו בְּעָלְמָא, צָרִיךְ לֵהָרֵג וְלֹא לַעֲבֹר. אֲבָל אַלָּאו דְּלִפְנֵי עִוֵּר לֹא תִּתֵּן מִכְשֹׁל <small><small>(וַיִּקְרָא יט, יד)</small></small> יַעֲבֹר וְאֵל יֵהָרֵג. <small><small>(ר''ן פֶּרֶק כ''ש וּפֶרֶק בֵּן סוֹרֵר וּמוֹרֶה)</small>.</small> עוֹבֵד כּוֹכָבִים הַבָּא עַל בַּת יִשְׂרָאֵל, אֵינוֹ בִּכְלַל גִּלּוּי עֲרָיוֹת. <small><small>(בֵּית יוֹסֵף בְּשֵׁם הָרַמְבַּ''ן וְהַפּוֹסְקִים הַנַּ''ל)</small>.</small> עוֹבְדֵי כּוֹכָבִים שֶׁאָמְרוּ לְיִשְׂרָאֵל: תְּנוּ לָנוּ אֶחָד מִכֶּם וְנַהַרְגֶנּוּ, לֹא יִתְּנוּ לָהֶם אֶחָד מֵהֶם, אֶלָּא אִם כֵּן יִחֲדוּהוּ וְאָמְרוּ: תְּנוּ לָנוּ פְּלוֹנִי. <small><small>(מִשְׁנָה פ' ח' דִּתְרוּמוֹת וְהַרַמְבַּ''ם פ''ה מֵהִלְכוֹת יְסוֹדֵי הַתּוֹרָה)</small>.</small> וְיֵשׁ אוֹמְרִים דַּאֲפִילוּ בִּכְהַאי גַּוְנָא אֵין לְמָסְרוֹ, אֶלָּא אִם כֵּן חַיָּב מִיתָה כְּשֶׁבַע בֶּן בִּכְרִי. <small><small>(בֵּית יוֹסֵף בְּשֵׁם רַשִׁ''י וְרַ''ן)</small>.</small> וְכֵן נָשִׁים שֶׁאָמְרוּ לָהֶן עוֹבְדֵי כּוֹכָבִים: תְּנוּ לָנוּ אַחַת מִכֶּם וּנְטַמֵּא אוֹתָהּ, יִטָּמְאוּ כֻּלָּם וְלֹא יִמְסְרוּ נֶפֶשׁ אַחַת מִיִּשְׂרָאֵל. <small><small>(רַמְבַּ''ם פ' הַנִּזְכָּר)</small>.</small> כָּל מָקוֹם שֶׁנֶּאֱמַר: יֵהָרֵג וְאַל יַעֲבֹר, אִם עָבַר וְלֹא נֶהֱרַג, אַף עַל פִּי שֶׁחִלֵּל הַשֵּׁם, מִכָּל מָקוֹם נִקְרָא אָנוּס וּפָטוּר. וְדַוְקָא שֶׁלֹּא יוּכַל לִבְרֹחַ, אֲבָל אִם יָכוֹל לִבְרֹחַ וְאֵינוֹ עוֹשֶׂה, הֲרֵי הוּא כְּכֶלֶב שָׁב עַל קִיאוֹ וְנִקְרָא עוֹבֵר בְּמֵזִיד. <small><small>(בֵּית יוֹסֵף בְּשֵׁם הָרַמְבַּ''ם פ''ה מִיְּסוֹדֵי הַתּוֹרָה)</small>.</small> </small> 

אָסוּר לְאָדָם לוֹמַר שֶׁהוּא עוֹבֵד כּוֹכָבִים כְּדֵי שֶׁלֹּא יַהַרְגוּהוּ. אֲבָל אִם כְּדֵי שֶׁלֹּא יַכִּירוּהוּ שֶׁהוּא יְהוּדִי מְשַׁנֶּה מַלְבּוּשׁוֹ בִּשְׁעַת הַגְּזֵרָה, מֻתָּר כֵּיוָן שֶׁאֵינוֹ אוֹמֵר שֶׁהוּא עוֹבֵד כּוֹכָבִים. <small>הַגָּה: וַאֲפִלּוּ לוֹבֵשׁ כִּלְאַיִם. <small><small>(נ''י פֶּרֶק הַגּוֹזֵל בַּתְרָא)</small>.</small> וְאַף עַל גַּב דְּאָסוּר לוֹמַר שֶׁהוּא עוֹבֵד כּוֹכָבִים, מִכָּל מָקוֹם יוּכַל לוֹמַר לָהֶם לָשׁוֹן דְּמִשְׁתַּמֵּעַ לִתְרֵי אַפִּין <small><small>(נִמּוּקֵי יוֹסֵף פ' הַגּוֹזֵל)</small>,</small> וְהָעוֹבְדֵי כּוֹכָבִים יָבִינוּ שֶׁהוּא אוֹמֵר שֶׁהוּא עוֹבֵד כּוֹכָבִים וְהוּא יְכַוֵּן לְדָבָר אַחֵר. וְכֵן אִם יוּכַל לְהַטְעוֹתָם, שֶׁהֵם סוֹבְרִים שֶׁהוּא עוֹבֵד כּוֹכָבִים, שָׁרֵי. <small><small>(ת''ה סי' קצ''ז)</small></small> וְכֵן בְּדֶרֶךְ זֶה, מִי שֶׁלִּבּוֹ הֶעֱלָה טִינָא וְחוֹשֵׁק בְּאֵשֶׁת אִישׁ, אִם תּוּכַל אִשְׁתּוֹ לָבֹא אֵלָיו וְשֶׁיִּסְבֹּר שֶׁבָּא עַל הָעֶרְוָה, שָׁרֵי. <small><small>(שָׁם בנ''י)</small>.</small> וְכָל זֶה לֹא שָׁרֵי רַק בִּמְקוֹם סַכָּנָה, אֲבָל שֶׁלֹּא בִּמְקוֹם סַכָּנָה כְּגוֹן שֶׁיִּלְבַּשׁ בִּגְדֵי עוֹבֵד כּוֹכָבִים שֶׁלֹּא יַכִּירוּהוּ שֶׁהוּא יְהוּדִי וְיַעֲבִיר מֶכֶס, אוֹ כַּדּוֹמֶה לָזֶה, אָסוּר. <small><small>(אֲשֵׁרִ''י ונ''י פֶּרֶק הַגּוֹזֵל בַּתְרָא ות''ה סי' קצ''ו וּשְׁאָר פּוֹסְקִים)</small>.</small> </small> 

מִי שֶׁנִּתְחַיֵּב מִיתָה, מֻתָּר לִבְרֹחַ לְבֵית עֲבוֹדַת כּוֹכָבִים וּלְהַצִּיל אֶת עַצְמוֹ. <small>וְיֵשׁ אוֹמְרִים דְּבִשְׁעַת הַשְּׁמָד, אָסוּר. <small><small>(כָּל בּוֹ)</small></small> וְעַיֵּן לְעֵיל סִימָן ק''נ.</small> 


Siman 158

עוֹבְדֵי גִּלּוּלִים, שֶׁאֵין בֵּינֵינוּ וּבֵינֵיהֶם מִלְחָמָה, וְרוֹעֵי בְּהֵמָה דַּקָּה מִיִּשְׂרָאֵל בְּאֶרֶץ יִשְׂרָאֵל בַּזְּמַן שֶׁהָיוּ רֹב הַשָּׂדוֹת שֶׁל יִשְׂרָאֵל וְכַיּוֹצֵא בָהֶן, אֵין מְסַבְּבִין לָהֶם הַמִּיתָה, וְאָסוּר לְהַצִּילָם אִם נָטוּ לָמוּת, כְּגוֹן שֶׁרָאָה אֶחָד מֵהֶם שֶׁנָּפַל לַיָּם, אֵינוֹ מַעֲלֵהוּ אֲפִלּוּ אִם יִתֵּן לוֹ שָׂכָר. לְפִיכָךְ אֵין לְרַפְּאוֹתָן, אֲפִלּוּ בְּשָׂכָר, אִם לֹא הֵיכָא דְּאִכָּא מִשּׁוּם אֵיבָה. <small>דְּאָז אֲפִלּוּ בְּחִנָּם שָׁרֵי, אִם לֹא יוּכַל לְהִשָּׁמֵט אֲפִלּוּ בְּחִנָּם. <small><small>(בֵּית יוֹסֵף בְּשֵׁם הָרַמְבַּ''ן)</small></small> וְכֵן מֻתָּר <small><small>(הָיָה)</small></small> לְנַסּוֹת רְפוּאָה בַּכּוּתִי אִם תּוֹעִיל <small><small>(תּוֹסָפוֹת וּמָרְדְּכַי פא''מ וּבַסְמַ''ג)</small>.</small> </small> בַּמֶּה דְּבָרִים אֲמוּרִים, בְּיִשְׂרָאֵל בַּעַל עֲבֵרוֹת וְהָעוֹמֵד בְּרִשְׁעוֹ וְשׁוֹנֶה בּוֹ תָּמִיד, כְּגוֹן רוֹעֵי בְּהֵמָה דַּקָּה שֶׁפָּקְרוּ בְּגָזֵל וְהֵם הוֹלְכִים בְּאִוַּלְתָּם. אֲבָל יִשְׂרָאֵל בַּעַל עֲבֵרוֹת, שֶׁאֵינוֹ עוֹמֵד בְּרִשְׁעוֹ תָּמִיד, אֶלָּא עוֹשֶׂה עֲבֵרוֹת לַהֲנָאַת עַצְמוֹ, כְּגוֹן אוֹכֵל נְבֵלוֹת לְתֵאָבוֹן, מִצְוָה לְהַצִּילוֹ וְאָסוּר לַעֲמֹד עַל דָּמוֹ. 

הַמִּינִים, וְהֵם שֶׁעוֹבְדִים לַעֲבוֹדַת כּוֹכָבִים, אוֹ הָעוֹשֶׂה עֲבֵרוֹת לְהַכְעִיס, אֲפִלּוּ אָכַל נְבֵלוֹת אוֹ לָבַשׁ שַׁעַטְנֵז לְהַכְעִיס הֲרֵי זֶה מִין; וְהָאֶפִּיקוֹרְסִים, וְהֵם שֶׁכּוֹפְרִים בַּתּוֹרָה וּבִנְבוּאָה מִיִּשְׂרָאֵל, מִצְוָה לְהָרְגָם. אִם יֵשׁ בְּיָדוֹ כֹּחַ לְהָרְגָם בְּסַיִף, בְּפַרְהֶסְיָא, הוֹרְגוֹ. וְאִם לָאו, יָבֹא בַּעֲלִילוֹת עַד שֶׁיְּסַבֵּב הֲרִיגָתוֹ. כֵּיצַד, רָאָה אֶחָד מֵהֶם שֶׁנָּפַל לִבְאֵר וְהַסֻלָּם בַּבְּאֵר, קוֹדֵם וּמְסַלְּקוֹ וְאוֹמֵר: הֲרֵינִי טָרוּד לְהוֹרִיד בְּנִי מִן הַגַּג וְאַחְזִירֶנּוּ לְךָ, וְכַיּוֹצֵא בִּדְבָרִים אֵלּוּ. <small>הַגָּה: וְעַיֵּן בְּחוֹשֶׁן הַמִּשְׁפָּט סִימָן תכ''ה. מְשֻׁמָּדִים שֶׁמְּשַׁמְּדִים עַצְמָם וּמְטַמְּעִים עַצְמָם בֵּין הַגּוֹיִים לַעֲבֹד עֲבוֹדָה זָרָה כְּמוֹתָם, הֲרֵי הֵם כְּמוֹ מוּמָרִים לְהַכְעִיס וּמוֹרִידִין וְלֹא מַעֲלִין. <small><small>(אוֹתָם)</small> <small>(תּוֹסָפוֹת פא''מ)</small>.</small> וּמִכָּל מָקוֹם אִם בָּא לָשׁוּב, לֹא הֶחֱמִירוּ עָלָיו, שֶׁקָּשֶׁה לִפְרֹשׁ מֵהֶם וְחַיְשִׁינָן שֶׁלֹּא יַחֲזֹר לְסוּרוֹ. <small><small>(ת''ה סִימָן קצ''ח)</small>. </small> </small> 


Siman 159

דְּבַר תּוֹרָה, מֻתָּר לְהַלְווֹת לְעוֹבֵד כּוֹכָבִים בְּרִבִּית. וַחֲכָמִים אֲסָרוּהוּ, אִם לֹא כְּדֵי חַיָּיו, אוֹ לְתַלְמִיד חָכָם, אוֹ בְּרִבִּית דְּרַבָּנָן. וְהָאִדָּנָא, מֻתָּר <small>בְּכָל עִנְיָן. <small><small>(הַטּוּר)</small>.</small> </small> 

מוּמָר מֻתָּר לְהַלְווֹתוֹ בְּרִבִּית, וְאָסוּר לִלְווֹת מִמֶּנּוּ בְּרִבִּית. <small>הַגָּה: וְיֵשׁ מַחְמִירִין אַף בְּמוּמָר לְהַלְווֹתוֹ. <small><small>(הַמָּרְדְּכַי וְהַגָּהוֹת מַיְמוֹנִי בְּשֵׁם רַאַבִיָ''ה וְרַשִׁ''י וּסְמַ''ג ומהרי''ל)</small>. </small> וְטוֹב לְהַחְמִיר אִם אֶפְשָׁר לְהִשָּׁמֵט מִמֶּנּוּ.</small> 

כּוּתִים, יֵשׁ לָהֶם דִּין מוּמָר. הַקָּרָאִים, אֵין לָהֶם דִּין מוּמָרִים וְאָסוּר לְהַלְווֹתָם בְּרִבִּית, וְאֵין צָרִיךְ לוֹמַר שֶׁאָסוּר לִלְווֹת מֵהֶם בְּרִבִּית. <small>הַגָּה: וְעַיֵּן לְעֵיל סִימָן קנ''ז וקכ''ד דִּין אֲנוּסִין. תִּינוֹק שֶׁנִּשְׁבָּה לְבֵין הָעוֹבְדֵי כּוֹכָבִים וְאֵין יוֹדֵעַ מִתּוֹרַת יִשְׂרָאֵל כְּלָל, דִּינוֹ כְּקָרָאִים וְאָסוּר לְהַלְווֹת לוֹ בְּרִבִּית. <small><small>(כָּךְ מַשְׁמָע מִבֵּית יוֹסֵף לְדַעַת הָרַמְבַּ''ם)</small>.</small> וְלָכֵן מוּמֶרֶת <small><small>(לַעֲבוֹדַת כּוֹכָבִים)</small>,</small> שֶׁיֵּשׁ לָהּ בֵּן מִן הָעוֹבֵד כּוֹכָבִים, שֶׁהַבֵּן הֲרֵי הוּא כָּמוֹהָ וְנִקְרָא מוּמָר, אָסוּר לְהַלְווֹת לוֹ בְּרִבִּית, <small><small>(מָרְדְּכַי פ' הַחוֹלֵץ)</small>,</small> דְּהָוֵי כְּתִינוֹק שֶׁנִּשְׁבָּה לְבֵין הָעוֹבְדֵי כּוֹכָבִים.</small> 


Siman 160

צָרִיךְ לִזָּהֵר בְּרִבִּית, וְכַמָּה לָאוִין נֶאֶמְרוּ בּוֹ. וְאֲפִלּוּ הַלֹּוֶה הַנּוֹתְנוֹ וְהֶעָרֵב וְהָעֵדִים עוֹבְרִים. <small>הַגָּה: וְאֵין חִלּוּק בֵּין אִם מַלְוֶה לְעָנִי אוֹ לְעָשִׁיר. <small><small>(הַמ''מ פ''ד מֵהל' מַלְוֶה וְלוֹוֶה)</small>.</small> וְהָא דְּלֹוֶה עוֹבֵר, דַּוְקָא בְּרִבִּית דְּאוֹרַיְתָא, אֲבָל בְּרִבִּית דְּרַבָּנָן אֵינוֹ עוֹבֵר אֶלָּא מִשּׁוּם לִפְנֵי עִוֵּר וְגֵו' <small><small>(וַיִּקְרָא יט, יד)</small>. <small>(ר''ן פ' זֶה בּוֹרֵר ובנ''י פא''נ וְכֵן כָּתַב ר' יְרוּחָם ני''ח)</small>.</small> </small> 

כָּל הַנּוֹתֵן בְּרִבִּית, נְכָסָיו מִתְמוֹטְטִים, וּכְאִלּוּ כָּפַר בִּיצִיאַת מִצְרַיִם וּבֶאֱלֹהֵי יִשְׂרָאֵל 

הַתּוֹלֶה מְעוֹתָיו לוֹמַר שֶׁהֵם שֶׁל עוֹבֵד כּוֹכָבִים, וּמַלְוֶה אוֹתָם בָּרִבִּית, הקב''ה יִפְרָע מִמֶּנּוּ. 

אֲפִלּוּ אִם הַלֹּוֶה נוֹתֵן לוֹ יוֹתֵר, מִדַּעְתּוֹ, בִּשְׁעַת הַפֵּרָעוֹן, שֶׁלֹּא הִתְנָה עִמּוֹ, וְאֵינוֹ אוֹמֵר שֶׁנּוֹתְנוֹ לוֹ יוֹתֵר בִּשְׁבִיל רִבִּית, אָסוּר. <small>וּמִיהוּ אִם לֹא הָיוּ הַמָּעוֹת בְּיָדוֹ דֶּרֶךְ הַלְוָאָה, רַק דֶּרֶךְ מֵכֶר, מֻתָּר בִּכְהַאי גַּוְנָא. <small><small>(בֵּית יוֹסֵף בְּשֵׁם תַּלְמִידֵי רַשְׁבָּ''א וּבַנִּמּוּקִים בְּשֵׁם תוס')</small>.</small> </small> 

אֲפִלּוּ אִם אָמַר לֵיהּ בִּשְׁעַת לְקִיחַת הָרִבִּית: אֲנִי נוֹתְנוֹ לְךָ בְּמַתָּנָה, אָסוּר לְקַבְּלוֹ מִמֶּנּוּ. אֲבָל אִם לָקַח מִמֶּנּוּ רִבִּית וְצָרִיךְ לְהַחְזִירוֹ לוֹ, מוֹעֶלֶת מְחִילָה לְפָטְרוֹ, כְּמוֹ בְּכָל גֶּזֶל. <small>מַתָּנָה עַל מְנַת לְהַחֲזִיר, בְּרִבִּית, אָסוּר. <small><small>(ר''ן פ''ב דְּקִדּוּשִׁין)</small>.</small> </small> 

אָסוּר לְהַקְדִּים הָרִבִּית אוֹ לְאַחֵר אוֹתוֹ. כֵּיצַד, נָתַן עֵינָיו לִלְווֹת מִמֶּנּוּ וְהָיָה מְשַׁגֵּר לוֹ דּוֹרוֹן <small>וּפֵרֵשׁ בִּשְׁבִיל שֶׁיַּלְוֵהוּ, <small><small>(טוּר וְבֵּית יוֹסֵף שכ''נ מרא''ש)</small>,</small> אוֹ שֶׁהוּא מַתָּנָה מְרֻבָּה דְּמִסְּתָמָא הָוֵי כְּאִלּוּ פֵּרֵשׁ לוֹ <small><small>(שָׁם בְּשֵׁם סְמַ''ג)</small></small> </small>  בִּשְׁבִיל שֶׁיַּלְוֵהוּ זוֹ הִיא רִבִּית מֻקְדֶּמֶת. לָוָה מִמֶּנּוּ וְהֶחֱזִיר לוֹ מְעוֹתָיו, וְהָיָה מְשַׁגֵּר לוֹ דּוֹרוֹן בִּשְׁבִיל מְעוֹתָיו שֶׁהָיוּ בְּטֵלוֹת אֶצְלוֹ, זוֹ הִיא רִבִּית מְאֻחֶרֶת וְאִם עָבַר וְעָשָׂה כֵן, הֲרֵי זוֹ אֲבַק רִבִּית. 

צָרִיךְ הַמַּלְוֶה לִזָּהֵר מִלֵּהָנוֹת מֵהַלֹּוֶה שֶׁלֹּא מִדַּעְתּוֹ, כָּל זְמַן שֶׁמְּעוֹתָיו בְּיָדוֹ, אֲפִלּוּ בְּדָבָר שֶׁהָיָה עוֹשֶׂה לוֹ אַף אִם לֹא הִלְוָהוּ. אֲבָל אִם נֶהֱנָה מִמֶּנּוּ מִדַּעְתּוֹ, מֻתָּר בְּדָבָר שֶׁהָיָה עוֹשֶׂה לוֹ אַף אִם לֹא הִלְוָהוּ. וּבִלְבַד שֶׁלֹּא יְהֵא דָּבָר שֶׁל פַּרְהֶסְיָא, כְּגוֹן לָדוּר בַּחֲצֵרוֹ וּלְהִשְׁתַּמֵּשׁ בַּעֲבָדָיו. 

אֲפִלּוּ לְבָנָיו וּבְנֵי בֵּיתוֹ, אָסוּר לְהַלְווֹת בְּרִבִּית אַף עַל פִּי שֶׁאֵינוֹ מַקְפִּיד עֲלֵיהֶם וּבְוַדַּאי נוֹתְנוֹ לָהֶם בְּמַתָּנָה. 

לֹא יַעֲשֶׂה מְלָאכָה לַחֲבֵרוֹ, עַל מְנָת שֶׁחֲבֵרוֹ יַעֲשֶׂה עִמּוֹ אַחַר כָּךְ מְלָאכָה שֶׁהִיא יוֹתֵר כְּבֵדָה. וַאֲפִלּוּ לַעֲשׂוֹת עִמּוֹ אוֹתָהּ מְלָאכָה עַצְמָהּ, אָסוּר אִם הוּא בִּזְמַן שֶׁהִיא יוֹתֵר כְּבֵדָה, כְּגוֹן שֶׁזֶּה מְנַכֵּשׁ. <small><small>(פי' תּוֹלֵשׁ הָעֲשָׂבִים הָרָעִים מִתּוֹךְ הַטּוֹבִים)</small></small> עִמּוֹ בַּגָּרִיד וְזֶה מְנַכֵּשׁ עִמּוֹ בָּרְבִיעָה. <small>הַגָּה: וְאִם אֶחָד מַלְוֶה מָעוֹת לַחֲבֵרוֹ עַל זְמַן מָה כְּדֵי שֶׁיַּחֲזֹר וְיַלְוֵהוּ פַּעַם אַחֶרֶת כַּזְּמַן הָרִאשׁוֹן, יֵשׁ אוֹמְרִים שֶׁאָסוּר <small><small>(מָרְדְּכַי ס''פ א''נ וּתְשׁוּבַת הָרֹא''שׁ כְּלָל ק''ח סי' ט''ז)</small></small> וְלֹא דָּמֵי לְעוֹשֶׂה עִמּוֹ מְלָאכָה וְחוֹזֵר וְעוֹשֶׂה עִמּוֹ, דְּגַבֵּי הַלְוָאָה שְׂכַר הַלְוָאָה הוּא נוֹטֵל. וְיֵשׁ אוֹמְרִים דְּמֻתָּר אִם אֵינוֹ מַלְוֶה לוֹ לִזְמַן אָרֹךְ יוֹתֵר מִמַּה שֶּׁהִלְוָהוּ. <small><small>(בֵּית יוֹסֵף בְּשֵׁם ס''ה וּמָרְדְּכַי בְּשֵׁם מהר''מ)</small></small> וְעַיֵּן לְקַמָּן סִימָן קע''ז.</small> 

אָסוּר לְלַמֵּד אֶת הַמַּלְוֶה אוֹ אֶת בְּנוֹ מִקְרָא אוֹ גְּמָרָא, כָּל זְמַן שֶׁמְּעוֹתָיו בְּיָדוֹ, אִם לֹא הָיָה רָגִיל בָּזֶה מִקֹּדֶם. 

אִם לֹא הָיָה רָגִיל לְהַקְדִּים לוֹ שָׁלוֹם, אָסוּר לְהַקְדִּים לוֹ. 

לֹא יֹאמַר לוֹ: הוֹדִיעֵנִי אִם בָּא אִישׁ פְּלוֹנִי מִמָּקוֹם פְּלוֹנִי. <small>הַגָּה: וְכֵן שְׁאָר רִבִּית דְּבָרִים בְּעָלְמָא, אָסוּר. <small><small>(טוּר)</small>.</small> וַאֲפִלּוּ לְטוֹבַת הֲנָאָה בְּעָלְמָא, כְּמוֹ שֶׁיִּתְבָּאֵר בְּסוֹף הַסִּימָן. אָסוּר לְקַדֵּשׁ אִשָּׁה בַּהֲנָאַת מִלְוֶה, כְּגוֹן שֶׁהִיא חַיֶּבֶת לוֹ, וּמַרְוִיחַ לָהּ הַזְּמַן, כְּדֵי שֶׁתִּתְקַדֵּשׁ לוֹ <small><small>(גְּמָרָא פ''ק דְּקִדּוּשִׁין)</small>.</small> </small> 

מֻתָּר לוֹמַר לַחֲבֵרוֹ: הֵילָךְ זוּז, וְהַלְוֵה עֲשָׂרָה דִּינָרִים לִפְלוֹנִי, וְהוּא שֶׁלֹּא יַחֲזֹר וְיִקְּחֶנּוּ מֵהַלֹּוֶה, וְגַם לֹא יֹאמַר הַלֹּוֶה לַמַּלְוֶה: פְּלוֹנִי יִתֵּן בִּשְׁבִילִי. וְיֵשׁ אוֹמְרִים שֶׁצָּרִיךְ גַּם כֵּן שֶׁלֹּא יְפַיְּסֶנּוּ הַלֹּוֶה לָתֵת לַמַּלְוֶה בִּשְׁבִיל שֶׁיַּלְוֵהוּ. 

אָסוּר לוֹמַר: אַלְוְךָ מָנֶה עַל מְנַת שֶׁתִּתֵּן זוּז לִפְלוֹנִי <small>אוֹ לְהֶקְדֵּשׁ, <small><small>(בְּמָרְדְּכַי דא''נ)</small></small> </small> אֲפִלּוּ אִם אוֹתוֹ פְּלוֹנִי הוּא עוֹבֵד כּוֹכָבִים, אַף עַל פִּי שֶׁאֵינוֹ חַיָּב <small><small>(טוּר סי' קס''ט)</small></small> לוֹ, וְרִבִּית קְצוּצָה <small><small>(פי' שֶׁקָצַץ וְהִתְנָה לָתֵת כָךְ וְכָךְ בִּשְׁבִיל שֶׁמַּלְוֵהוּ)</small></small> הוּא. <small>וְאֵין חִלּוּק בֵּין אָמַר הַמַּלְוֶה כָּךְ אוֹ שֶׁאָמַר הַלֹּוֶה מֵעַצְמוֹ כָּךְ וְהוּא מַלְוֶה לוֹ מִשּׁוּם זֶה <small><small>(בֵּית יוֹסֵף בְּשֵׁם תשו' רַשְׁבָּ''א)</small>.</small> </small> 

יֵשׁ אוֹמְרִים שֶׁאָסוּר לוֹמַר לוֹ: אֱמֹר לִפְלוֹנִי שֶׁיִּתֵּן לְךָ ד' דִּינָרִין וְאַלְוֶה לְךָ מָעוֹת. 

מֻתָּר לוֹמַר לַחֲבֵרוֹ: הֵילָךְ זוּז, וֶאֱמֹר לִפְלוֹנִי שֶׁיַּלְוֵנִי. וַאֲפִלּוּ לְבֶן הַמַּלְוֶה מֻתָּר לוֹמַר כֵּן, וְהוּא שֶׁיְּהֵא גָּדוֹל וְאֵינוֹ סוֹמֵךְ עַל שֻׁלְחַן אָבִיו. <small>הַגָּה: יֵשׁ אוֹמְרִים דְּאָסוּר לַמַּלְוֶה לִקַּח מִמְּקַבֵּל זֶה הַזּוּז, שֶׁלֹּא יָבוֹאוּ לְהַעֲרִים. <small><small>(המ''מ פ''ה דה''מ)</small>.</small> יֵשׁ אוֹמְרִים שֶׁמֻּתָּר לְיִשְׂרָאֵל לוֹמַר לַחֲבֵרוֹ יִשְׂרָאֵל: לֵךְ וְהַלְוֵה לִי מָעוֹת מִפְּלוֹנִי יִשְׂרָאֵל בְּרִבִּית, וּמֻתָּר לָתֵת אַחַר כָּךְ הָרִבִּית לְשָׁלִיחַ לַהֲבִיאוֹ לוֹ, דְּלֹא אָסְרָה תּוֹרָה אֶלָּא רִבִּית הַבָּא מִיַּד לֹוֶה לַמַּלְוֶה, וְהַשָּׁלִיחַ אֵינוֹ עוֹשֶׂה שׁוּם אִסּוּר, דְּהַאי רִבִּית לָאו דִּידֵהּ הוּא, וְאִי מִשּׁוּם שֶׁשְּׁלוּחוֹ שֶׁל אָדָם כְּמוֹתוֹ, אֵין שָׁלִיחַ לִדְבַר עֲבֵרָה. וְאֵין לְפַרְסֵם הַדָּבָר בִּפְנֵי עַם הָאָרֶץ. <small><small>(מָרְדְּכַי בְּשֵׁם רַשִׁ''י)</small>.</small> וְכֵן עִקָּר, אַף עַל גַּב דְּיֵשׁ מְפַקְפְּקִין בְּהֶתֵּר זֶה וּמַחֲמִירִים לְאָסְרוֹ, <small><small>(בֵּית יוֹסֵף וּבַנִּמּוּקִים)</small>,</small> יֵשׁ לִסְמֹךְ עָלָיו לְעֵת הַצֹּרֶךְ. וּמִכָּל מָקוֹם אִם הַלֹּוֶה קִבֵּל הַמָּעוֹת בְּעַצְמוֹ מִן הַמַּלְוֶה, רַק שֶׁשּׁוֹלֵחַ לוֹ הָרִבִּית, אָסוּר. <small><small>(שָׁם בְּמָרְדְּכַי)</small>.</small> אֲבָל אִם שְׁלִיחַ הַמַּלְוֶה הִלְוָה לַלֹּוֶה בְּרִבִּית וְעָשָׂה שְׁטָר עַל שֵׁם הַמַּלְוֶה, הֲוָה כְּאִלּוּ הִלְוָה לוֹ הַמַּלְוֶה עַצְמוֹ וְאָסוּר, אֲפִלּוּ עָשָׂה הַשָּׁלִיחַ בְּלֹא דַּעַת מְשַׁלְּחוֹ, דְּהַשְּׁטָר עָבִיד לָהּ עִקַּר הַלְוָאָה וְהוּא נִכְתַּב עַל שֵׁם הַמַּלְוֶה <small><small>(מהרי''ק שֹׁרֶשׁ י''ז)</small>.</small> </small> 

תַּלְמִידֵי חֲכָמִים שֶׁהִלְווּ זֶה אֶת זֶה דְּבָרִים שֶׁל מַאֲכָל, וְנָתַן לוֹ יוֹתֵר עַל מַה שֶּׁלָּוָה מִמֶּנּוּ עַד חֹמֶשׁ, הֲרֵי זֶה מֻתָּר, שֶׁהַדָּבָר יָדוּעַ שֶׁלֹּא נָתַן לוֹ אֶלָּא מַתָּנָה. <small>הַגָּה: וְיֵשׁ מַתִּירִין אֲפִלּוּ בְּהִתְנוּ מִתְּחִלָּה כָּךְ, וּבִלְבַד בְּדָבָר מוּעָט. <small><small>(הַגָּהוֹת אֲשֵׁרִ''י וְכ''מ דַּעַת הַטּוּר וכ''נ דַּעַת הָרַב הַמַּגִּיד)</small>.</small> וּמִכָּל מָקוֹם לֹא יַרְגִּילוּ תַּלְמִידֵי חֲכָמִים עַצְמָם בְּכָךְ, מִפְּנֵי הֲמוֹן הָעָם שֶׁלֹּא יִלְמְדוּ מֵהֶם <small><small>(הַגָּהַת מיי' פ''ד מהל' מַלְוֶה וּסְמַ''ג לָאוִין קצ''ג)</small>.</small> </small> 

כָּל רִבִּית דְּרַבָּנָן, מֻתָּר בְּמָעוֹת שֶׁל יְתוֹמִים, אוֹ שֶׁל הֶקְדֵּשׁ עֲנִיִּים, אוֹ תַּלְמוּד תּוֹרָה, אוֹ צֹרֶךְ בֵּית הַכְּנֶסֶת. <small>הַגָּה: וְכֵן נוֹהֲגִין לְהָקֵל, <small><small>(בֵּית יוֹסֵף בְּשֵׁם הָרַמְבַּ''ם וְהָרֹא''שׁ)</small></small> אַף עַל גַּב דְּיֵשׁ מַחְמִירִין דְּאֵינוֹ מֻתָּר רַק בְּבֵית דִּין. <small><small>(מָרְדְּכַי דא''נ וְכֵן מַשְׁמָע במהרא''י ובת''ה סִימָן ש' ובח''ה סי' ר''ץ וְרַשִׁ''י פֶּרֶק א''נ דַּף ע' סוֹף ע''א)</small>.</small> יֵשׁ מְקוֹמוֹת שֶׁנּוֹהֲגִים שֶׁאַפּוֹטְרוֹפּוֹס מַלְוֶה מְעוֹת יְתוֹמִים בְּרִבִּית קְצוּצָה, וּמִנְהַג טָעוּת הוּא וְאֵין לֵילֵךְ אַחֲרָיו <small><small>(מהרי''ל בִּתְשׁוּבָה)</small> ;</small> וְכָל אַפּוֹטְרוֹפּוֹס שֶׁעוֹשֶׂה כֵּן, עַיֵּן בְּחשֶׁן הַמִּשְׁפָּט סי' ל''ד אִם נִפְסָל. אֲבָל בְּרִבִּית דְּרַבָּנָן, שָׁרֵי, כָּל זְמַן שֶׁלֹּא הִגְדִּיל הַיָּתוֹם לַעֲסֹק בִּמְעוֹתָיו כְּדֶרֶךְ שְׁאָר אֲנָשִׁים, אַף עַל פִּי שֶׁכְּבָר הוּא בֶּן י''ג שָׁנָה, הוֹאִיל וְלֹא הִגִּיעַ לִכְלַל דַּעַת מִקְּרֵי יָתוֹם לְעִנְיָן זֶה. <small><small>(בֵּית יוֹסֵף בְּשֵׁם ת''ה וְדִבְרֵי בֵּית יוֹסֵף גּוּפֵיהּ)</small>.</small> מִי שֶׁחַיָּב לִיתוֹמִים וּכְשֶׁבָּא לִפְרֹעַ טוֹעֵן שֶׁנָּתַן לָהֶם רִבִּית וְרוֹצֶה לְנַכּוֹת מֵחוֹבוֹ, וְהַיָּתוֹם טוֹעֵן שֶׁלֹּא קִבֵּל, הַיָּתוֹם נֶאֱמָן בְּלֹא שְׁבוּעָה <small><small>(בֵּית יוֹסֵף בְּסִימָן קע''ז בְּשֵׁם תְּשׁוּבַת הָרַשְׁבָּ''א)</small>.</small> </small> 

אַפּוֹטְרוֹפּוֹס שֶׁהִלְוָה מְעוֹת הַיְתוֹמִים בְּרִבִּית קְצוּצָה, אִם הַלֹּוֶה נָטַל לְחֶלְקוֹ כָּל כָּךְ רֶוַח כְּמוֹ שֶׁהִתְנָה לָתֵת לָהֶם, חַיָּב לִתֵּן לָהֶם. 

אִם עָבַר הָאַפּוֹטְרוֹפּוּס וְהִלְוָה מְעוֹת יְתוֹמִים בְּרִבִּית קְצוּצָה וְהֶאֱכִיל הַיְתוֹמִים, פְּטוּרִים מִלְּשַׁלֵּם אֲפִלּוּ לִכְשֶׁיִּגְדְּלוּ. <small>הַגָּה: וְגַם הָאַפּוֹטְרוֹפּוֹס פָּטוּר מִלְּהַחְזִירוֹ. <small><small>(תְּשׁוּבַת הָרַשְׁבָּ''א)</small></small> וְהוּא הַדִּין מָעוֹת שֶׁל הֶקְדֵּשׁ עֲנִיִּים אוֹ שְׁאָר מִצְוֹת. <small><small>(בֵּית יוֹסֵף בְּשֵׁם תְּשׁוּבַת הָרַשְׁבָּ''א)</small>.</small> וּמִיהוּ אֵין הַמַּלְוֶה נֶאֱמָן לוֹמַר דְּמָעוֹת שֶׁל הֶקְדֵּשׁ הָיוּ, אֶלָּא בִּרְאִיָּה <small><small>(ריב''ש סי' תס''ה)</small>.</small> וְעַיֵּן לְקַמָּן סִימָן קס''ט אִם אַפּוֹטְרוֹפּוֹס מֻתָּר לִלְווֹת מֵעוֹבֵד כּוֹכָבִים לְצֹרֶךְ יְתוֹמִים.</small> 

אִי אוֹזִיף ק' בְּק''כ, מֵעִקָּרָא ק' בְּדַנְקָא וּלְבַסוֹף ק''כ, אָסוּר מִדְּאוֹרָיְתָא. וְאִי אוֹזִיף מֵאָה בְּמֵאָה, וְאִיַּקַּר, אָסוּר מִדְּרַבָּנָן. 

מֻתָּר לִלְווֹת בְּרִבִּית מִפְּנֵי פִּקּוּחַ נֶפֶשׁ. <small>הַגָּה: ועי''ל סי' קס''ט ובסי' קע''ג דְּאָסוּר לִלְוֹת בְּרִבִּית לְצֹרֶךְ קָהָל, וַאֲפִלּוּ אֵינוֹ רִבִּית קְצוּצָה, כָּל שֶׁכֵּן בְּרִבִּית קְצוּצָה דְּאָסוּר, וְלֹא כְּמוֹ אֵלּוּ שֶׁנָּהֲגוּ לְהָקֵל בִּקְצַת מְקוֹמוֹת לְהַלְווֹת וְלִלְווֹת לְצֹרֶךְ קָהָל בְּרִבִּית קְצוּצָה וְאֵין לָהֶם עַל מַה שֶּׁיִּסְמֹכוּ, אִם לֹא שֶׁנֹּאמַר שֶׁמְּחַשְּׁבִים צָרְכֵי קָהָל לְפִקּוּחַ נֶפֶשׁ אוֹ לְצֹרֶךְ מִצְוָה, כְּמוֹ שֶׁיִּתְבָּאֵר לְקַמָּן סִימָן קע''ב. אֲבָל אֵין לִסְמֹךְ עַל זֶה, כִּי אִם לְצֹרֶךְ גָּדוֹל. <small><small>(רֹב הג''ה הֵם ד''ע)</small>.</small> </small> 

הַמַּלְוֶה מָעוֹת עַל מְנָת שֶׁכָּל מְלָאכָה שֶׁתָּבֹא לְיָדוֹ יִתֵּן אוֹתָהּ לַמַּלְוֶה לַעֲשׂוֹתָהּ, אָסוּר. <small>הַגָּה: וּלְמָאן דְּאָמַר טוֹבַת הֲנָאָה הָוֵי מָמוֹן, מִקְרֵי רִבִּית קְצוּצָה. <small><small>(כָּךְ דִּקְדֵּק הבֵּית יוֹסֵף מִלְּשׁוֹן הָרֹא''שׁ)</small>,</small> מֵאַחַר שֶׁהִתְנוּ מִתְּחִלָּה בְּכָךְ. וַאֲפִלּוּ לֹא הִתְנוּ מִתְּחִלָּה, אִם אֵינוֹ רָגִיל לַעֲשׂוֹת בְּלָאו הָכִי, אָסוּר. וְכֵן כָּל טוֹבַת הֲנָאָה. אֲבָל אִם כָּל אֶחָד מַחֲזִיק טוֹבָה לַחֲבֵרוֹ, לִפְעָמִים הַלֹּוֶה לַמַּלְוֶה וּפְעָמִים לְהֵפֶךְ, שָׁרֵי. <small><small>(הַגָּהוֹת מָרְדְּכַי דא''נ וְהַגָּהוֹת מַיְמוֹנִי פֶּ''ה דה ''מ)</small>.</small> </small> 


Siman 161

כָּל דָּבָר אָסוּר לִלְווֹת בְּתוֹסֶפֶת, <small>וַאֲפִלּוּ <small><small>(טוּר בְּשֵׁם רמ''ה)</small></small> </small> בְּפָחוֹת מִשְּׁוֵה פְּרוּטָה יֵשׁ אִסוּר רִבִּית, אֲבָל אֵין מוֹצִיאִין אוֹתוֹ בְּדַיָּנִין. <small>הַגָּה: כְּלָלָא דְּרִבִּית דְּכָל שֶׁהוּא אֲגַר נָטַר, אָסוּר, בֵּין שֶׁהוּא דֶּרֶךְ מִקָּח בֵּין שֶׁהוּא דֶּרֶךְ הַלְוָאָה, אֶלָּא שֶׁבְּדֶרֶךְ מִקָּח אֵינוֹ רַק אֲבַק רִבִּית שֶׁהוּא מִדְּרַבָּנָן <small><small>(לְשׁוֹן הַטּוּר)</small>.</small> </small> 

אֲבַק רִבִּית, אֵינָהּ יוֹצְאָהּ בְּדַיָּנִים. וְאִם בָּא לָצֵאת יְדֵי שָׁמַיִם, חַיָּב לְהַחֲזִיר. <small>מִלְּבַד רִבִּית מֻקְדֶּמֶת וּמְאֻחֶרֶת אֲפִלּוּ לָצֵאת יְדֵי שָׁמַיִם אֵינוֹ חַיָּב לְהַחֲזִיר. <small><small>(בֵּית יוֹסֵף בְּשֵׁם תְּשׁוּבַת הָרַשְׁבָּ''א)</small>.</small> </small> 

אֲבַק רִבִּית, אִם תָּפַס לֹוֶה מִשֶּׁל מַלְוֶה, מַפְּקִינָן מִנֵּהּ. 

לֹא אָמְרוּ דַּאֲבַק רִבִּית אֵינָהּ יוֹצְאָהּ בְּדַיָּנִים. אֶלָּא כְּשֶׁאָכַל הַמַּלְוֶה מִדַּעַת הַלֹּוֶה, אֲבָל אִם קֹדֶם שֶׁאָכַל טָעַן עָלָיו שֶׁלֹּא יֹאכַל, וְהוּא הוֹצִיא מִמֶּנּוּ עַל כָּרְחוֹ בְּדִינֵי הָעוֹבֵד כּוֹכָבִים אוֹ בְּדַיַּן יִשְׂרָאֵל שֶׁטָּעָה וְהִכְרִיחוֹ לְשַׁלֵּם, יוֹצְאָהּ בְּדַיָּנִים. 

רִבִּית דְּאוֹרָיְתָא שֶׁהוּא בְּדֶרֶךְ הַלְוָאָה בְּדָבָר קָצוּב, יוֹצְאָה בְּדַיָּנִים שֶׁכּוֹפִין וּמַכִּין אוֹתוֹ עַד שֶׁתֵּצֵא נַפְשׁוֹ אֲבָל אֵין בֵּית דִּין יוֹרְדִין לִנְכָסָיו. וְכֵן בְּהִלְוָהוּ עַל חֲצֵרוֹ וְאָמַר לוֹ: עַל מְנָת שֶׁיָּדוּר בּוֹ חִנָּם אוֹ שֶׁיִּשְׂכְּרֶנּוּ לוֹ בְּפָחוֹת וְכַיּוֹצֵא בוֹ. 

לָקַח רִבִּית קְצוּצָה וָמֵת, אֵין הַבָּנִים צְרִיכִים לְהַחֲזִיר, אֶלָּא אִם כֵּן הָיָה דָּבָר מְסֻיָּם, כְּגוֹן פָּרָה וְטַלִּית, וְעָשָׂה אֲבִיהֶם תְּשׁוּבָה, וְלֹא הִסְפִּיק לְהַחֲזִיר עַד שֶׁמֵּת. 

אִם בָּא לַעֲשׂוֹת תְּשׁוּבָה מֵעַצְמוֹ לְהַחֲזִיר הָרִבִּית, אִם הוּא דָּבָר מְסֻיָּם מְקַבְּלִים מִמֶּנּוּ. וְאִם אֵינוֹ דָּבָר מְסֻיָּם, אִם רֹב עִסְקוֹ וּמִחְיָתוֹ בְּרִבִּית, אֵין מְקַבְּלִין מִמֶּנּוּ, כְּדֵי לִפְתֹּחַ לוֹ דֶּרֶךְ לִתְשׁוּבָה; וְכָל הַמְקַבֵּל מִמֶּנּוּ, אֵין רוּחַ חֲכָמִים נוֹחָה הֵימֶנּוּ. 

מִי שֶׁהָיָה נוֹשֶׁה בַּחֲבֵרוֹ דִּינָר שֶׁל רִבִּית, וְנָתַן לוֹ בִּשְׁבִילוֹ ה' מִדּוֹת שֶׁל חִטִּים, וְהָיוּ נִמְכָּרִים ד' בְּדִינָר, צָרִיךְ לְהַחֲזִיר לוֹ ה' מִדּוֹת. וְאִם רָצָה לְהַחֲזִיר לוֹ דְּמֵיהֶם דִּינָר וּרְבִיעַ, רַשַּׁאי, שֶׁהַמִּקָּח קַיָּם אַף עַל פִּי שֶׁנַּעֲשָׂה בְּאִסוּר. <small>וְעַיֵּן לְקַמָּן סוֹף סִימָן קע''ה.</small> 

הָיָה חַיָּב לוֹ דִּינָר שֶׁל רִבִּית וְנָתַן לוֹ בּוֹ גְּלִימָא אוֹ כְּלִי, צָרִיךְ לְהַחֲזִיר לוֹ, <small>הוֹאִיל וְהוּא דָּבָר מְסֻיָּם. <small><small>(טוּר)</small>.</small> </small> 

אִם הַמַּלְוֶה שָׂכָר מֵהַלֹּוֶה חֵפֶץ בְּאוֹתוֹ דִּינָר שֶׁל רִבִּית וְלֹא הָיָה רָאוּי לְשָׂכְרוֹ אֶלָּא בַּחֲצִי דִּינָר, מוֹצִיאִין מִמֶּנּוּ כָּל הַדִּינָר. 

שְׁטָר שֶׁיֵּשׁ בּוֹ רִבִּית, בֵּין שֶׁל תּוֹרָה בֵּין שֶׁל דִּבְרֵיהֶם, גּוֹבֶה אֶת הַקֶּרֶן לְבַדּוֹ, וְהוּא שֶׁיְּהֵא נִכָּר שֶׁהוּא רִבִּית. <small>הַגָּה: כְּגוֹן שֶׁהוּא מְפֹרָשׁ בִּשְׁטָר, הַקֶּרֶן בִּפְנֵי עַצְמוֹ, <small><small>(הָרֹא''שׁ וְהַמָּרְדְּכַי וְהַגָּהוֹת מַיְמוֹנִי ונ''י ותוס' והג''א וטח''מ סי' נ''ב דְּלֹא כְּהָרַמְבַּ''ן)</small> ;</small> אוֹ שֶׁלֹּא הָיָה נִכְתָּב בַּשְּׁטָר רַק הַקֶּרֶן, וְעֵדִים מְעִידִים עַל הָרִבִּית. וְכָל מִי שֶׁבָּא לְיָדוֹ יִקְרַע הַשְּׁטָר דְּחַיְשִׁינָן שֶׁמָּא יִגְבֶּה בּוֹ הָרִבִּית <small><small>(הַגָּהוֹת מַיְמוֹנִי פ''ד וְתוס' וּמָרְדְּכַי וְהָגָ''א בְּשֵׁם תּוֹסֶפְתָּא)</small>.</small> </small> אֲבָל אִם אֵינוֹ מְפֹרָשׁ, אֶלָּא שֶׁכּוֹלֵל הַקֶּרֶן עִם הָרִבִּית, אֵינוֹ גּוֹבֶה בּוֹ אֲפִלּוּ הַקֶּרֶן. <small>וְעַיֵּן בְּחשֶׁן הַמִּשְׁפָּט סִימָן נ''ב.</small> 


Siman 162

אָסוּר לִלְוֹת סְאָה בִּסְאָה, אֲפִלּוּ לֹא קָצַב לוֹ זְמַן לְפֵרָעוֹן. וְכֵן כָּל דָּבָר, חוּץ מִמַּטְבֵּעַ כֶּסֶף הַיּוֹצֵא <small>אָז</small> בְּהוֹצָאָה, דְּשֶׁמָּא יִתְיַקְּרוּ, וְנִמְצָא שֶׁנּוֹתֵן לוֹ יוֹתֵר מִמַּה שֶּׁהִלְוָהוּ, אִם לֹא שֶׁיַּעֲשֶׂנּוּ דָּמִים, שֶׁאִם יִתְיַקְּרוּ יִתֵּן לוֹ אוֹתָם הַדָּמִים. וְאִם לֹא עֲשָׂהוּ דָּמִים, וְנִתְיַקְּרוּ, נוֹתֵן לוֹ הַדָּמִים שֶׁהָיוּ שָׁוִים בִּשְׁעַת הַלְוָאָה, וְאִם הוּזְלוּ נוֹתֵן לוֹ הַסְאָה שֶׁהִלְוָהוּ. <small>הַגָּה: יֵשׁ מִי שֶׁכָּתַב דְּבַזְּמַן הַזֶּה מַטְבֵּעַ שֶׁל זָהָב דִּינוֹ כְּכֶסֶף וְלוֹוִין זָהוּב בְּזָהוּב, וְכֵן נוֹהֲגִין לְהָקֵל וְאֵין לִמְחוֹת בְּיָדָם, כִּי יֵשׁ לָהֶם עַל מִי שֶׁיִּסְמֹכוּ. <small><small>(פִּסְקֵי מהרא''י סי' נ''ד)</small></small> יֵשׁ מִי שֶׁאוֹמֵר, דְּמֻתָּר לִלְוֹת כִּכַּר לֶחֶם בְּכִכַּר לֶחֶם, כְּמַטְבֵּעַ שֶׁל כֶּסֶף, דְּמֵאַחַר דְּדָבָר מֻעָט הוּא, לֹא קָפְדֵי בְּנֵי אָדָם לַהֲדָדֵי בָּזֶה. <small><small>(הַטּוּר וְהַרְבֵּה פּוֹסְקִים ועי' בֵּית יוֹסֵף)</small>.</small> וְכֵן נוֹהֲגִין לְהָקֵל.</small> 

אִם יֵשׁ לוֹ מְעַט מֵאוֹתוֹ הַמִּין, אֲפִלּוּ אֵין הַמַּפְתֵּחַ בְּיָדוֹ, לֹוֶה עָלָיו כַּמָּה סְאִין לִפְרֹעַ סְאָה בִּסְאָה. וְאִם אֵין לוֹ כְּלוּם מֵאוֹתוֹ הַמִּין, יִתֵּן לוֹ הַמַּלְוֶה מְעַט מֵאוֹתוֹ הַמִּין אוֹ יַלְוֵהוּ לוֹ, וְאַחַר כָּךְ יַלְוֶה לוֹ כַּמָּה סְאִין <small><small>(ד''ע דְּלֹא כְּתַלְמִידֵי רַשְׁבָּ''א)</small>. <small>הַגָּה: הָיָה לַלֹּוֶה מְעַט מֵאוֹתוֹ הַמִּין פִּקָּדוֹן בְּיַד אַחֵר, הֲרֵי זֶה כְּאִלּוּ הָיָה בְּיָדוֹ. אֲבָל אִם אֲחֵרִים חַיָּבִים לוֹ, לֹא מִקְּרֵי יֵשׁ לוֹ.</small> <small>(בֵּית יוֹסֵף וְכֵן מַשְׁמַע בַּגְּמָרָא דְּאֵיזֶהוּ נֶשֶׁךְ)</small>. <small>וְכֵן אִם יֵשׁ לוֹ בְּמָקוֹם אַחֵר וְאֵין לַמַּלְוֶה דֶּרֶךְ לְשָׁם.</small> <small>(הַגָּהוֹת מָרְדְּכַי)</small>. <small>לֹוֶה שֶׁאָמַר שֶׁיֵּשׁ לוֹ מְעַט מִזֶּה הַמִּין, יוּכַל הַמַּלְוֶה לְהַלְווֹת לוֹ וְאֵינוֹ צָרִיךְ רְאָיָה לִדְבָרָיו.</small> <small>(שָׁם בְּשֵׁם ר''ח)</small>. <small>הָא דְּמֻתָּר לְהַלְווֹת לוֹ כְּשֶׁיֵּשׁ לוֹ מֵאוֹתוֹ הַמִּין, הַיְנוּ סְתָם, אֲבָל אִם הַמַּלְוֶה מַתְנֶה, שֶׁאִם יִתְיַקְּרוּ חִטִּים יְשַׁלֵּם לוֹ חִטִּים, וְאִם יוּזְלוּ יִתֵּן לוֹ מָעוֹת דְּמֵי שָׁוְיָן כַּשַּׁעַר שֶׁל עַכְשָׁו, אָסוּר דְּהָוֵי קָרוֹב לְשָׂכָר וְרָחוֹק לְהֶפְסֵד</small> <small>(ריב''ש סִימָן י''ט)</small>.</small> 

הָיָה לְאוֹתוֹ מִין שַׁעַר בַּשּׁוּק, קָבוּעַ וְיָדוּעַ לִשְׁנֵיהֶם, מֻתָּר לִלְוֹת סְאָה בִּסְאָה. <small>הַגָּה: וְע''ל סִימָן קע''ה אֵיזֶה מִקְרֵי שַׁעַר קָבוּעַ. וְהָא דְּיָכוֹל לִלְוֹת עַל שַׁעַר שֶׁבַּשּׁוּק, הַיְנוּ דְּהַלֹּוֶה יָכוֹל לִפְרֹעַ לוֹ אֵימַת שֶׁיִּרְצֶה, אֲבָל אִם הִתְנָה שֶׁלֹּא יְקַבֵּל פֵּרָעוֹן עַד שְׁעַת הַיֹּקֶר, אָסוּר. <small><small>(הָרֹא''שׁ בִּתְשׁוּבָתוֹ וּסְמַ''ק וְכָל בּוֹ)</small>.</small> </small> 

מַלְוֶה אָדָם אֶת אֲרִיסָיו <small><small>(פי' אָרִיס הַנּוֹטֵעַ אוֹ זוֹרֵעַ שְׂדֵה חֲבֵרוֹ וְיֵשׁ לוֹ חֶצְיוֹ אוֹ שְׁלִישׁ בַּפֵּרוֹת)</small></small> סְאָה בִּסְאָה לְזֶרַע, בֵּין קֹדֶם שֶׁיָּרַד הָאָרִיס לַשָּׂדֶה בֵּין אַחַר שֶׁיָּרַד. בַּמֶּה דְּבָרִים אֲמוּרִים, בְּמָקוֹם שֶׁנָּהֲגוּ שֶׁיִּתֵּן הָאָרִיס הַזֶּרַע, אֲבָל בְּמָקוֹם שֶׁדֶּרֶךְ בַּעַל הַקַּרְקַע לִתֵּן הַזֶּרַע, אִם כְּבָר יָרַד הָאָרִיס לַשָּׂדֶה, אָסוּר. 

 הִלְוָה לוֹ סְאָתַיִם חִטִּים וְעָשָׂה לוֹ שְׁטָר עֲלֵיהֶם, אִם לֹא יְבָרֵר הַמַּלְוֶה שֶׁיָּצָא הַשַּׁעַר בִּשְׁעַת הַלְוָאָה, אוֹ שֶׁהָיָה לַלֹּוֶה מְעַט מֵאוֹתוֹ הַמִּין, יִשָּׁבַע הַלֹּוֶה שֶׁלֹּא יָצָא הַשַּׁעַר וְשֶׁלֹּא הָיָה לוֹ כְּלוּם מֵאוֹתוֹ הַמִּין, וְלֹא יִפְרַע אֶלָּא דָּמִים שֶׁהָיוּ שָׁוִים בִּשְׁעַת הַלְוָאָה <small>וְאֵין הַמַּלְוֶה יָכוֹל לוֹמַר הִקְנֵיתִי לוֹ מְעַט מִשֶּׁלִּי עַל יְדֵי אַחֵר, דְּלֹא מְהַנֵּי בְּלֹא דַּעַת הַלֹּוֶה <small><small>(שָׁם)</small>.</small> </small> וְאִם יִתְחַיֵּב לוֹ חִטִּים, וְהַהַלְוָאָה הָיְתָה בְּמָקוֹם אֶחָד וְהַתְּבִיעָה בְּמָקוֹם אַחֵר, וְהַחִטִּים יְקָרִים יוֹתֵר בִּמְקוֹם הַתְּבִיעָה, לֹא יְשַׁלֵּם לוֹ אֶלָּא כְּשָׁוְיָן בִּמְקוֹם הַהַלְוָאָה. <small>הַגָּה: לֹא הִתִּירוּ לִלְוֹת כְּשֶׁיֵּשׁ לוֹ אֶלָּא סְאָה חִטִּים בִּסְאָה חִטִּים, אֲבָל סְאָה חִטִּין בִּסְאָה דֹּחַן, אָסוּר אַף עַל פִּי שֶׁהֵן בְּשַׁעַר אֶחָד וְיֵשׁ לוֹ דֹּחַן <small><small>(טוּר בְּשֵׁם הָרַאֲבָ''ד וּבָהּ''ת)</small>.</small> </small> 


Siman 163

מִי שֶׁהָיָה נוֹשֶׁה בַּחֲבֵרוֹ מָעוֹת, וְאָמַר לוֹ: תֵּן לִי מְעוֹתַי שֶׁאֲנִי רוֹצֶה לִקַּח בָּהֶם חִטִּים, אָמַר לוֹ: צֵא וַעֲשֵׂה אוֹתָם עָלַי כַּשַּׁעַר שֶׁל עַכְשָׁו, וְיִהְיֶה לְךָ אֶצְלִי חִטִּים בְּהַלְוָאָה, אִם יֵשׁ לוֹ חִטִּים כְּשִׁעוּר מְעוֹתָיו, מֻתָּר אֲפִלּוּ לֹא יָצָא הַשַּׁעַר וְאִם לָאו, אָסוּר אֲפִלּוּ יָצָא הַשַּׁעַר <small><small>(נ''י בְּשֵׁם רַמְבַּ''ן וְהָרַב הַמַּגִּיד שָׁם וְשֶׁכֵּן כָּתַב רַמְבַּ''ן וְרַשְׁבָּ''א)</small> <small>וְנֶאֱמָן הַמּוֹכֵר לוֹמַר שֶׁיֵּשׁ לוֹ, וְאֵין צָרִיךְ רְאָיָה לִדְבָרָיו</small> <small>(הַגָּהוֹת מָרְדְּכַי דְּאֵיזֶהוּ נֶשֶׁךְ)</small>, <small>כְּדִלְעֵיל סִימָן קס''ב.</small> </small> 

הֲרֵי שֶׁהָיָה לוֹ חִטִּים וְעָשָׂה הַלְוָאָתוֹ עָלָיו, וּבָא אַחַר זְמַן וְאָמַר לֵהּ: תֵּן לִי חִטִּים, שֶׁאֲנִי רוֹצֶה לְמָכְרָם וְלִקַּח בִּדְמֵיהֶם יַיִן. אָמַר לוֹ: צֵא וַעֲשֵׂה אוֹתָם עָלַי יַיִן כַּשַּׁעַר שֶׁבַּשּׁוּק עַתָּה, אִם יֵשׁ לוֹ יַיִן, הֲרֵי זֶה מֻתָּר. וְאִם לָאו, אָסוּר <small><small>(ר''ן ונ''י)</small>.</small> 

אָמַר לוֹ: הַלְוֵינִי מָנֶה. אָמַר לוֹ: מָנֶה אֵין לִי, חִטִּים בְּמָנֶה יֵשׁ לִי, וְנָתַן לוֹ חִטִּים בְּמָנֶה כְּמוֹ שֶׁהוּא הַשַּׁעַר וְחָזַר וּלְקָחָם מִמֶּנּוּ בְּצ', <small>וַעֲדַיִן הֵם שָׁוִים מֵאָה <small><small>(ב''י בְּשֵׁם ת''ר)</small>,</small> </small> אִם פָּרַע לוֹ לְבַסוֹף הַמָּנֶה בְּפֵרוֹת, מֻתָּר. אֲבָל אָסוּר לִפְרֹעַ בְּמָעוֹת, מִפְּנֵי הַעֲרָמַת רִבִּית, מֵאַחַר שֶׁאָמַר לוֹ תְּחִלָּה הַלְוֵנִי מָנֶה. וְאִם עָבַר וְעָשָׂה, הֲרֵי הוּא מוֹצִיא מִמֶּנּוּ ק ' בַּדִּין, שֶׁאֲפִלּוּ אֲבַק רִבִּית אֵין כָּאן. <small>הַגָּה: וְיֵשׁ אוֹמְרִים דְּהָוֵי אָבָק רִבִּית. <small><small>(טוּר בְּשֵׁם הָרַמְבַּ''ן וְהָרֹא''שׁ)</small>.</small> וְכָל זֶה לֹא מַיְרֵי אֶלָּא כְּשֶׁלֹא הִתְנוּ מִתְּחִלָּה עַל כָּךְ, אֲבָל אִם הִתְנוּ מִתְּחִלָּה לִקְנוֹת מִמֶּנּוּ בְּפָחוֹת, הָוֵי רִבִּית גָּמוּר, <small><small>(המ''מ פ''ה דה''מ בְּשֵׁם הָרַמְבַּ''ן וְהָרַשְׁבָּ''א, וְכֵן הוּא בְּנ''י)</small>,</small> אֲפִלּוּ פָּרַע לוֹ פֵּרוֹת, אָסוּר <small><small>(נימוק''י פ' א''נ)</small>.</small> </small> 


Siman 164

מִי שֶׁהָיְתָה שָׂדֶה מְמֻשְׁכֶּנֶת בְּיָדוֹ, לֹא יַחֲזֹר וְיַשְׂכִּיר אוֹתָהּ לְבַעַל הַשָּׂדֶה. וְיֵשׁ מִי שֶׁמַּתִּיר לַעֲשׂוֹת כֵּן בְּמַשְׁכַּנְתָּא דְּסוּרָא. <small>הַגָּה: וּבִלְבַד שֶׁלֹּא הִתְנָה מִתְּחִלָּה עַל כָּךְ, <small><small>(ריב''ש סִימָן ש''ה)</small>,</small> וְגַם שֶׁכְּבָר הֶחֱזִיק הַמַּלְוֶה בַּשָּׂדֶה; אֲבָל בְּלָאו הָכֵי, לְכֻלֵּי עָלְמָא אָסוּר <small><small>(בֵּית יוֹסֵף סִימָן קע''ב בְּשֵׁם תְּשׁוּבַת רַשְׁבָּ''א)</small>.</small> </small> 

מַשְׁכַּנְתָּא דְּסוּרָא, אִם בָּא אֶחָד וְשָׂכַר אוֹתָהּ מֵהַמַּלְוֶה, מֻתָּר לַחֲזֹר וּלְהַשְׂכִּיר אוֹתָהּ לְבַעַל הַשָּׂדֶה. <small>וְע''ל סִימָן קע''ב.</small> 

מֻתָּר לִמְכֹּר שָׂדֵהוּ לְאֶחָד וּלְהַתְנוֹת עִמּוֹ שֶׁיַּחְכִּירֶנּוּ <small><small>(פי' הַחוֹכֵר הוּא אִישׁ שֶׁמְּקַבֵּל עָלָיו שְׂדֵה חֲבֵרוֹ לְעַבְּדָהּ בִּתְנַאי שֶׁיִּתֵּן לַבַּעַל כָּךְ וְכָךְ פֵּרוֹת, בֵּין יַעֲשֶׂה הַשָּׂדֶה פֵּרוֹת בֵּין לֹא יַעֲשֶׂה)</small></small> לוֹ אַחַר כָּךְ. 

הִלְוָהוּ עַל שָׂדֵהוּ וְאָמַר לוֹ: אִם לֹא תִּתֵּן לִי מִכָּאן וְעַד ג' שָׁנִים הֲרֵי הוּא שֶׁלִּי, וְלֹא אָמַר מֵעַכְשָׁו, בְּעִנְיָן שֶׁאֵין הַמִּקָּח קַיָּם תּוֹךְ ג' שָׁנִים, לֹא יֹאכַל הַפֵּרוֹת. וְאִם אֲכָלָם הָוֵי רִבִּית קְצוּצָה וְיוֹצְאָה בְּדַיָּנִים. <small>הַגָּה: וְיֵשׁ אוֹמְרִים דְּמַה שֶּׁאָכַל תּוֹךְ ג' שָׁנִים לֹא הָוֵי אֶלָּא אֲבַק רִבִּית, דְּהָוֵי כְּמַשְׁכַּנְתָּא בְּלָא נְכַיְתָּא. <small><small>(בֵּית יוֹסֵף לְדַעַת הָרֹא''שׁ וְטוּר וְרַשִׁ''י וְתוס' וְתַלְמִידֵי רַשְׁבָּ''א וְרַאֲבָ''ד מְבִיאָם בֵּית יוֹסֵף בח''מ סִימָן ר''ז סוֹף סִימָן י''ג)</small>,</small> וּכְמוֹ שֶׁיִּתְבָּאֵר לְקַמָּן סִימָן קע''ב, אֲבָל מַה שֶּׁאָכַל לְאַחַר שְׁלֹשָׁה שָׁנִים, צָרִיךְ לְהַחֲזִיר, וְכֵן עִקָּר.</small> 


Siman 165

הַמַּלְוֶה אֶת חֲבֵרוֹ עַל הַמַּטְבֵּעַ וְהוֹסִיפוּ עַל מִשְׁקָלוֹ, אִם הוּזְלוּ הַפֵּרוֹת מֵחֲמַת הַתּוֹסֶפֶת, מְנַכֶּה לוֹ שִׁעוּר הַתּוֹסֶפֶת, וַאֲפִלּוּ הוֹסִיפוּ עָלָיו כָּל שֶׁהוּא. וְאִם לֹא הוּזְלוּ מֵחֲמַת הַתּוֹסֶפֶת, אֵינוֹ מְנַכֶּה לוֹ אֶלָּא נוֹתֵן לוֹ מִמַּטְבֵּעַ הַיּוֹצֵא בְּאוֹתָהּ שָׁעָה. בַּמֶּה דְּבָרִים אֲמוּרִים, כְּשֶהוֹסִיפוּ עָלָיו עַד חֲמִישִׁיתוֹ, כְּגוֹן שֶׁהָיָה מִשְׁקָלוֹ ד' וַעֲשָׂאוּהוּ ה'. אֲבָל אִם הוֹסִיפוּ עָלָיו יוֹתֵר עַל חֲמִישִׁיתוֹ, מְנַכֶּה לוֹ כָּל הַתּוֹסֶפֶת, אַף עַל פִּי שֶׁלֹּא הוּזְלוּ הַפֵּרוֹת. וְהוּא הַדִּין לַמַּלְוֶה עַל הַמַּטְבֵּעַ וּפִחֲתוּ מִמֶּנּוּ. <small>הַגָּה: וְעַיֵּן בח ''ה סִימָן ע''ד אֵימַת יוּכַל לְהַחֲזִיר הַמַּטְבֵּעַ שֶׁהִלְוָה לוֹ, אַף עַל גַּב דְּנִפְסְלָה. וְאִם הוּזְלוּ הַפֵּרוֹת מֵחֲמַת הַמַּטְבֵּעַ הַחֲדָשָׁה, וְלֹא הוֹסִיפוּ עָלֶיהָ, נוֹתֵן לוֹ מַטְבֵּעַ הַחֲדָשָׁה <small><small>(גְּמָרָא)</small>.</small> וְהֵיכָא שֶׁעָשׂוּ מַטְבֵּעַ חֲדָשָׁה וְלֹא יָדַעְנוּ אִם הוֹסִיפוּ אִם פִּחֲתוּ חֹמֶשׁ, סָמְכִינָן אָאֻמָּנִים עוֹבְדֵי כּוֹכָבִים דִּבְקִיאִים בְּכָךְ, בִּמְסִיחִין לְפִי תֻּמָּן, אוֹ הָעַרְכָּאוֹת הַמְמֻנִּים עַל כָּךְ. <small><small>(בֵּית יוֹסֵף בְּשֵׁם ס''ה)</small>.</small> וְאִם גָּזַר הַמֶּלֶךְ שֶׁכָּל מִי שֶׁיִּפְרַע, יִפְרַע מִמַּטְבֵּעַ חֲדָשָׁה, הוֹלְכִים אַחַר גְּזֵרַת הַמֶּלֶךְ, דְּדִינָא דְּמַלְכוּתָא דִּינָא, וְאֵין בָּזֶה לֹא מִשּׁוּם רִבִּית וְלֹא מִשּׁוּם אִסּוּר גֶּזֶל <small><small>(בֵּית יוֹסֵף בְּשֵׁם הָרַמְבַּ''ן ועי' ס''ק ח')</small></small> ועי' בְּח''ה סִימָן ע''ד.</small> 


Siman 166

הַמַּלְוֶה אֶת חֲבֵרוֹ לֹא יַעֲשֶׂה מְלָאכָה בְּעַבְדּוֹ, אֲפִלּוּ הוּא בָּטֵל, וְלֹא יָדוּר בַּחֲצֵרוֹ חִנָּם, וְלֹא יִשְׂכֹּר מִמֶּנּוּ בְּפָחוֹת, אֲפִלּוּ בְּחָצֵר דְּלֹא קַיְמָא לְאַגְרָא <small><small>(פֵּרוּשׁ שֶׁאֵינָהּ עוֹמֶדֶת לְהִשְׂתַּכֵּר)</small></small> וְגַבְרָא דְּלֹא עֲבִיד לְמֵיגַר. וְאִם דָּר בּוֹ כְּבָר, כֵּיוָן דְּחָצֵר לֹא קַיְמָא לְאַגְרָא אֵין צָרִיךְ לָתֵת לוֹ אֲפִלּוּ לָצֵאת יְדֵי שָׁמַיִם, וַאֲפִלּוּ אִם הוּא גַּבְרָא דְּעֲבִיד לְמֵיגַר. וּלְהָרַמְבַּ''ם, אֲפִלּוּ אִם הוּא גַּבְרָא דְּלֹא עֲבִיד לְמֵיגַר, הָוֵי אֲבַק רִבִּית וְצָרִיךְ לְהַחֲזִיר אִם בָּא לָצֵאת יְדֵי שָׁמַיִם. <small>וּבְחָצֵר דְּקַיְמָא לְאַגְרָא, הָוֵי אָבָק רִבִּית <small><small>(לכ''ע)</small> <small>(טוּר)</small>.</small> וְעַיֵּן עוֹד בח''ה רֵישׁ סִימָן ע''ב.</small> 

אָמַר לֵהּ: הַלְוֵנִי וְדוּר בַּחֲצֵרִי, אִי קַיְמָא לְאַגְרָא הָוֵי רִבִּית קְצוּצָה, וְאִי לֹא קַיְמָא לְאַגְרָא הָוֵי אֲבַק רִבִּית. <small>הַגָּה: וְדַוְקָא בִּסְתָם, אֲבָל אִם אָמַר לוֹ: דּוּר בַּחֲצֵרִי בִּשְׂכַר הַלְוָאָה, אֲפִלּוּ לֹא קַיְמָא לְאַגְרָא הָוֵי כְּרִבִּית קְצוּצָה, דְּמֵאַחַר שֶׁאָמַר לוֹ: בִּשְׂכַר מְעוֹתֶיךָ, הֲוָה לֵהּ כְּאִלּוּ הִשְׂכִּירוֹ לוֹ עַכְשָׁו. <small><small>(בֵּית יוֹסֵף בְּשֵׁם תַּלְמִידֵי הָרַשְׁבָּ''א)</small>.</small> </small> וְאִם הִלְוָהוּ וְאַחַר זְמַן תָּבַע חוֹבוֹ וְאָמַר לוֹ הַלֹּוֶה: דּוּר בַּחֲצֵרִי, יֵשׁ אוֹמְרִים שֶׁאֵינוֹ אֶלָּא אֲבַק רִבִּית, וְיֵשׁ אוֹמְרִים שֶׁהוּא רִבִּית קְצוּצָה, וְהוּא שֶׁיֹּאמַר לוֹ כֵּן בְּשָׁעָה שֶׁמַּרְוִיחַ לוֹ זְמַן. <small>הַגָּה: וְהוּא הַדִּין בְּכָל רִבִּית שֶׁבָּא לְאָדָם דְּלֹא קָצַץ מִתְּחִלָּה, יֵשׁ מַחֲלֹקֶת זוֹ אִם הוּא אֲבַק רִבִּית אוֹ קְצוּצָה.</small> 

הֵיכָא דְּהָוֵי אֲבַק רִבִּית, יֵשׁ אוֹמְרִים שֶׁאֲפִלּוּ אִם לֹא פְּרָעוֹ עֲדַיִן וְתוֹבֵעַ הַלֹּוֶה שֶׁיְּנַכֶּה לוֹ מֵחוֹבוֹ שִׁעוּר הַשְּׂכִירוּת, לֹא מְנַכִּינָן לֵהּ, וְיֵשׁ אוֹמְרִים דִּמְנַכִּינָן לֵהּ. <small>הַגָּה: וְהַסְּבָרָא אַחֲרוֹנָה הִיא עִקָּר. <small><small>(הִיא סְבָרַת הָרֹא''שׁ וְהַטּוּר וְר' אֶפְרַיִם וְרַשְׁבָּ''א)</small>.</small> מִי שֶׁקִּבֵּל מָעוֹת בְּהַלְוָאָה מֵאֶחָד, וְגַם לוֹמֵד עִם בְּנוֹ, וְהִתְנָה עִמּוֹ שֶׁיִּתֵּן לוֹ מִשּׁוּם זֶה הַהוֹצָאָה, אַף עַל גַּב דְּהָוֵי נוֹתֵן לוֹ הַהוֹצָאָה בְּלֹא הַלְוָאָה מִשּׁוּם שֶׁלָּמַד עִם בְּנוֹ, אֲפִלּוּ הָכֵי אָסוּר דְּהָוֵי לֵיהּ כְּהַלְוֵינִי וְדוּר בַּחֲצֵרִי. דְּאָסוּר אֲפִלּוּ לֹא קַיְמָא לְאַגְרָא. <small><small>(בְּמָרְדְּכַי פֶּרֶק אֵיזֶהוּ נֶשֶׁךְ בְּשֵׁם תְּשׁוּבַת מַהֲרַ''ם ומהרי''ק שֹׁרֶשׁ קי''ט)</small></small> וְהוּא הַדִּין בְּכָל כַּיּוֹצֵא בָּזֶה. מִיהוּ, אִם נוֹתֵן הַמָּעוֹת בְּדֶרֶךְ מַתָּנָה, וְאִם יִרְצֶה הַלֹּוֶה יוּכַל לְעַכְּבָם לְעַצְמוֹ וְלֹא יְשַׁלֵּם לוֹ, מֻתָּר אַף עַל גַּב דִּמְשַׁלֵּם לוֹ אַחַר כָּךְ. מִי שֶׁאֵינוֹ צָרִיךְ לִלְוֹת מָעוֹת רַק לְטוֹבַת הַמַּלְוֶה אוֹמֵר לוֹ בְּנֵה לְךָ חֻרְבָה זוֹ, וְכָל מַה שֶּׁתּוֹצִיא עַל זֶה עָלַי לְשַׁלֵּם לְךָ וְכָל זְמַן שֶׁאֵינִי מְשַׁלֵּם לְךָ דּוּר בָּהּ בְּחִנָּם, מֻתָּר, הוֹאִיל וְאֵין כָּאן הַלְוָאָה, רַק עָשָׂה לְטוֹבַת הַמַּלְוֶה <small><small>(בֵּית יוֹסֵף בְּשֵׁם בַּעַל הַתְּרוּמוֹת)</small>.</small> </small> 


Siman 167

מַלְוֶה אָדָם לַחֲבֵרוֹ מָנֶה, עַל תְּנַאי שֶׁיִּתְעַסֵק בּוֹ לְרֶוַח הַמַּלְוֶה, עַד שֶׁיְּהֵא שְׁנֵי מָנִים, וְיִהְיוּ בְּאַחֲרָיוּת הַמַּלְוֶה עַד אוֹתוֹ זְמַן, וְלִכְשֶׁיִּהְיוּ שְׁנֵי מָנִים יַחְזְרוּ שְׁנֵי הַמָּנִים לַמַּלְוֶה, וּמִשָּׁם וְאֵילֵךְ יִהְיֶה כָּל הָרֶוַח לַלֹּוֶה, וּבִלְבַד שֶׁיִּתֵּן שְׂכַר עֲמָלוֹ עַד שֶׁיִּהְיוּ שְׁנֵי מָנִים. וְאִם הִתְנָה עִמּוֹ מִתְּחִלָּה, אֲפִלּוּ בְּכָל שֶׁהוּא שֶׁהִתְנָה לָתֵת לוֹ בִּשְׂכַר עֲמָלוֹ, סָגֵי. <small>הַגָּה: וְהוּא הַדִּין אִיפְּכָא, שֶׁמַּלְוֶה לוֹ תְּחִלָּה לְצֹרֶךְ הַלֹּוֶה וְאַחַר כָּךְ יַעֲסֹק בּוֹ לְצֹרֶךְ הַמַּלְוֶה, וְנוֹתֵן לוֹ <small><small>(אוּלַי צ''ל שְׂכָרוֹ)</small> <small>(בֵּית יוֹסֵף)</small>.</small> </small> 


Siman 168

יִשְׂרָאֵל שֶׁלָּוָה מָעוֹת מֵעוֹבֵד כּוֹכָבִים בְּרִבִּית, וּבִקֵּשׁ לְהַחֲזִירָם לוֹ, וְאָמַר לוֹ חֲבֵרוֹ: תְּנֵם לִי וַאֲנִי אַעֲלֶה לוֹ כְּדֶרֶךְ שֶׁאַתָּה מַעֲלֶה לוֹ, אָסוּר. וַאֲפִלּוּ כָּתַב יִשְׂרָאֵל שֵׁנִי שְׁטָר בִּשְׁמוֹ לְעוֹבֵד כּוֹכָבִים, וְנָתַן מַשְׁכּוֹנוֹת וְגַם נָתַן הָרִבִּית לָעוֹבֵד כּוֹכָבִים, אָסוּר. <small>וְכָל מַה שֶּׁנָּתַן לָעוֹבֵד כּוֹכָבִים מַפְקִינָן מִיִּשְׂרָאֵל רִאשׁוֹן, דְּהָוֵי רִבִּית קְצוּצָה. <small><small>(בֵּית יוֹסֵף בְּשֵׁם תְּשׁוּבַת הָרֹא''שׁ כְּלָל ק''ח וכ''מ בַּטּוּר וּבַּפּוֹסְקִים)</small>.</small> </small> וְהוּא הַדִּין אִם הַיִּשְׂרָאֵל הָיָה חַיָּב מָעוֹת בְּלֹא רִבִּית, יֵשׁ לוֹ דִּין זֶה. וַאֲפִלּוּ הֶעֱמִידוֹ אֵצֶל הָעוֹבְדֵי כּוֹכָבִים וְאָמַר לוֹ הָעוֹבֵד כּוֹכָבִים: תְּנֵם לְיִשְׂרָאֵל זֶה וְהִפָּטֵר, וַאֲנִי אַתְנֶה עִמּוֹ שֶׁיִּתֵּן לִי קֶרֶן וְרִבִּית, אָסוּר. 

אֲבָל אִם קִבֵּל הָעוֹבֵד כּוֹכָבִים הַמָּעוֹת מִיַּד הַיִּשְׂרָאֵל הָרִאשׁוֹן וְנָתַן לַשֵּׁנִי, מֻתָּר אֲפִלּוּ אִם נוֹתֵן הָרִבִּית לְיַד הַיִּשְׂרָאֵל הָרִאשׁוֹן <small><small>(שָׁם וכ''מ בַּטּוּר וּבַּפּוֹסְקִים)</small>.</small> 

וְכֵן אִם הֶעֱמִידוֹ אֵצֶל הָעוֹבְדֵי גִּלּוּלִים וְאָמַר: הַנִּיחֵם עַל גַּבֵּי קַרְקַע, וְכֵן עָשָׂה, וְנִסְתַּלֵּק, וּלְקָחָן הַשֵּׁנִי מִשָּׁם, מֻתָּר. <small>הַגָּה: וְיֵשׁ אוֹמְרִים אִם אָמַר הָעוֹבֵד כּוֹכָבִים לִתְּנָם לַיִּשְׂרָאֵל הַשֵּׁנִי דֶּרֶךְ פִּקָּדוֹן, וְאַחַר כָּךְ יְהֵא בְּיָדוֹ הַלְוָאָה, דִּשָׁרֵי הוֹאִיל וְלֹא יָצָא מִתַּחַת הָרִאשׁוֹן בְּתוֹרַת הַלְוָאָה. <small><small>(בֵּית יוֹסֵף בְּשֵׁם תַּלְמִידֵי הָרַשְׁבָּ''א ונ''י)</small>.</small> וְאִם הַיִּשְׂרָאֵל הַשֵּׁנִי לֹא עָשָׂה הַלְוָאָה עִם יִשְׂרָאֵל הָרִאשׁוֹן, רַק עִם הָעוֹבֵד כּוֹכָבִים, וְהָעוֹבֵד כּוֹכָבִים אָמַר לוֹ לְקַבְּלָם מִיִּשְׂרָאֵל רִאשׁוֹן, וְהַיִּשְׂרָאֵל רִאשׁוֹן אֵינוֹ רַק כִּשְׁלוּחוֹ שֶׁל עוֹבֵד כּוֹכָבִים, מֻתָּר אֲפִלּוּ נוֹתֵן הָרִבִּית לְיִשְׂרָאֵל. <small><small>(שָׁם בְּשֵׁם הַגָּהוֹת מָרְדְּכַי)</small>.</small> </small> 

עוֹבֵד כּוֹכָבִים שֶׁמַּלְוֶה לְיִשְׂרָאֵל בְּרִבִּית עַל מְנַת שֶׁיִּתֵּן הָרִבִּית לְיִשְׂרָאֵל, מֻתָּר. 

אִם יִשְׂרָאֵל הִלְוָה לְעוֹבֵד כּוֹכָבִים בְּרִבִּית, וְהָעוֹבֵד כּוֹכָבִים מַלְוֶה אוֹתָם לְיִשְׂרָאֵל בְּרִבִּית, וְחוֹזֵר יִשְׂרָאֵל הָרִאשׁוֹן וְנוֹטֵל רִבִּית מֵהָעוֹבֵד כּוֹכָבִים, אָסוּר. <small>הַגָּה: וְדַוְקָא אִם הָעוֹבֵד כּוֹכָבִים הִלְוָה לַיִּשְׂרָאֵל הַשֵּׁנִי בִּשְׁלִיחוּת יִשְׂרָאֵל הָרִאשׁוֹן, וּכְמָאן דְּאָמַר יֵשׁ שְׁלִיחוּת לְעוֹבֵד כּוֹכָבִים לְחֻמְרָא, <small><small>(וְכֵן מַשְׁמָע בַּטּוּר וְרַשִׁ''י וְסִיעָתוֹ)</small>,</small> וַאֲפִלּוּ אִי אֵין שְׁלִיחוּת לְעוֹבֵד כּוֹכָבִים לְחֻמְרָא מַיְרֵי, דְּיִשְׂרָאֵל כּוֹפֶה לָעוֹבֵד כּוֹכָבִים לִתֵּן לוֹ רִבִּית, וְיוֹדֵעַ שֶׁהָעוֹבֵד כּוֹכָבִים יָכֹף הַיִּשְׂרָאֵל הַשֵּׁנִי לְהוֹצִיא מִמֶּנּוּ הָרִבִּית, מִשּׁוּם דְּמִחְזֵי כְּרִבִּית, אֲבָל אִם אִית לֵהּ לָעוֹבֵד כּוֹכָבִים מַשְׁכּוֹן מִיִּשְׂרָאֵל שֵׁנִי, שֶׁאֵין צָרִיךְ לָכֹף אוֹתוֹ, וְלֹא עָשָׂה בִּשְׁלִיחוּת שֶׁל יִשְׂרָאֵל רִאשׁוֹן, לְכֻלֵּי עָלְמָא שָׁרֵי <small><small>(בֵּית יוֹסֵף בְּשֵׁם מָרְדְּכַי וְהַגָּהוֹת מַיְימוֹנִי פ''ה מה''מ)</small>,</small> כְּמוֹ שֶׁיִּתְבָּאֵר בְּסָמוּךְ.</small> 

עוֹבֵד כּוֹכָבִים שֶׁלָּוָה מָעוֹת מִיִּשְׂרָאֵל בְּרִבִּית וּבִקֵּשׁ לְהַחֲזִירָם לוֹ, וּמְצָאוֹ יִשְׂרָאֵל וְאָמַר לוֹ: תְּנֵם לִי וַאֲנִי אַעֲלֶה לְךָ כְּדֶרֶךְ שֶׁאַתָּה מַעֲלֶה לוֹ, מֻתָּר. וַאֲפִלּוּ אָמַר לוֹ: אֲנִי אַעֲלֶה לוֹ כְּדֶרֶךְ שֶׁאַתָּה מַעֲלֶה לוֹ, מֻתָּר, שֶׁבִּשְׁבִיל הָעוֹבֵד כּוֹכָבִים נוֹתְנָם לוֹ. וְאִם הֶעֱמִידוֹ אֵצֶל יִשְׂרָאֵל, אַף עַל פִּי שֶׁנָּתַן הָעוֹבֵד כּוֹכָבִים הַמָּעוֹת בְּיָדוֹ, הוֹאִיל וּמִדַּעַת יִשְׂרָאֵל נָתַן, אָסוּר. <small>הַגָּה: וְיֵשׁ מְקִלִּין. וַאֲפִלּוּ אִם הֶעֱמִידוֹ אֶצְלוֹ <small><small>(טוּר בְּשֵׁם רַבֵּנוּ תָּם וְרֹא''שׁ)</small>.</small> אֲבָל הָעִקָּר כַּסְּבָרָא הָרִאשׁוֹנָה <small><small>(בֵּית יוֹסֵף בְּשֵׁם נימוק''י שכ''כ בְּשֵׁם רַ''ן)</small>,</small> אֲבָל בְּמָקוֹם שֶׁנָּהֲגוּ לְהָקֵל אֵין לִמְחוֹת בְּיָדָם <small><small>(תְּשׁוּבַת הָרֹא''שׁ וְהגהמי''י)</small>.</small> </small> 

יִשְׂרָאֵל שֶׁאָמַר לְעוֹבֵד כּוֹכָבִים: לְוֵה לִי מָעוֹת בְּרִבִּית מִיִּשְׂרָאֵל בְּשִׁמְךָ, וְהַמַּלְוֶה לֹא יָדַע שֶׁבִּשְׁבִיל יִשְׂרָאֵל הֵם, הַמַּלְוֶה מֻתָּר וְהַלֹּוֶה עוֹשֶׂה אִסוּר <small><small>(רֹא''שׁ וְטוּר לְרַשִׁ''י)</small>. <small>וְיֵשׁ מְקִלִּין, מִשּׁוּם דְּאֵין שְׁלִיחוּת לְעוֹבֵד כּוֹכָבִים. וּכְבָר נִתְבָּאֵר דְּאֵין לְהָקֵל רַק בְּמָקוֹם שֶׁנָּהֲגוּ לְהָקֵל</small> <small>(שָׁם לְרַבֵּנוּ תָּם)</small>.</small> 

יִשְׂרָאֵל שֶׁאָמַר לְעוֹבֵד כּוֹכָבִים: לְוֵה לִי מִן הָעוֹבֵד כּוֹכָבִים בְּרִבִּית, וְהָלַךְ הָעוֹבֵד כּוֹכָבִים וְלָוָה מִיִּשְׂרָאֵל בְּרִבִּית, מֻתָּר. 

עוֹבֵד כּוֹכָבִים שֶׁלָּוָה מִיִּשְׂרָאֵל מָעוֹת בְּרִבִּית עַל מַשְׁכּוֹן, וּבִשְׁעַת פְּדִיַּת הַמַּשְׁכּוֹן בָּא יִשְׂרָאֵל וְאָמַר: שֶׁלִּי הוּא הַמַּשְׁכּוֹן, לֹא יַאֲמִינוֹ הַמַּלְוֶה. וְעֵדִים לֹא יוּכַל לְהָבִיא, כִּי לֹא יוּכְלוּ לְהָעִיד שֶׁאֵלּוּ הַמָּעוֹת עַצְמָם שֶׁנָּתַן הַמַּלְוֶה לַעוֹבֵד כּוֹכָבִים, חָזַר וְנָתַן לְיִשְׂרָאֵל. כִּי יוּכַל לוֹמַר עִכְּבָם לְעַצְמוֹ וּמִמְּעוֹתָיו הִלְוָה לוֹ. וְאִם הוּא יוֹדֵעַ שֶׁהַמַּשְׁכּוֹן שֶׁל יִשְׂרָאֵל, אָסוּר לְהַלְוֹת עָלָיו. וְאַף אִם אֵינוֹ יוֹדֵעַ בְּוַדַּאי, אִם יָדוּעַ שֶׁהוּא שֶׁל יִשְׂרָאֵל, כְּגוֹן שֶׁהוּא מַלְבּוּשׁ שֶׁאֵין הָעוֹבְדֵי כּוֹכָבִים רְגִילִים בּוֹ, מְכֹעָר הַדָּבָר לִקַּח רִבִּית. <small>הַגָּה: וְכָל זֶה אֵינוֹ אֶלָּא לְמָאן דְּאִית לֵיהּ שְׁלִיחוּת לְעוֹבֵד כּוֹכָבִים לְחֻמְרָא, אֲבָל לְמָאן דְּלֵית לֵיהּ, מֻתָּר בְּכָל עִנְיָן <small><small>(בֵּית יוֹסֵף)</small>.</small> וְלָכֵן כָּתְבוּ בְּשֵׁם רַבֵּנוּ תָּם, דְּמֻתָּר לִתֵּן לְכַתְּחִלָּה מַשְׁכּוֹנוֹת לְעוֹבֵד כּוֹכָבִים, אֲפִלּוּ לְעַבְדּוֹ וְשִׁפְחָתוֹ, לְמַשְׁכְּנָם אֵצֶל יִשְׂרָאֵל אַחֵר, אֲפִלּוּ הֵם סְפָרָיו וְהַמַּלְוֶה מַכִּירָן, וַאֲפִלּוּ אִם חוֹזֵר הַמַּלְוֶה וּמַפְקִידָם אֵצֶל הַלֹּוֶה, שָׁרֵי, הוֹאִיל וְיַד עוֹבֵד כּוֹכָבִים בָּאֶמְצַע אֵין שְׁלִיחוּת לְעוֹבֵד כּוֹכָבִים. <small><small>(בֵּית יוֹסֵף בְּשֵׁם מָרְדְּכַי פ' א''נ וּבְהַגָּהוֹת אֲשֵׁרִ''י בְּשֵׁם אַבִיאָסָף וְטוּר וְהַגָּהַת מַיְמוֹנִי וְעוֹד פּוֹסְקִים)</small>.</small> וּכְבָר כָּתַבְתִּי דְּאֵין לִמְחוֹת בְּיַד הַנּוֹהֲגִין לְהָקֵל. וַאֲפִלּוּ אִם הוֹלֵךְ הָעוֹבֵד כּוֹכָבִים וְהַיִּשְׂרָאֵל פּוֹדֶה הַמַּשְׁכּוֹן, שָׁרֵי. מִיהוּ אִם הַמַּלְוֶה אֵינוֹ רוֹצֶה לִתֵּן הַמַּשְׁכּוֹן לַיִּשְׂרָאֵל שֶׁשָּׁלַח הָעוֹבֵד כּוֹכָבִים, הָרְשׁוּת בְּיָדוֹ, שֶׁהֲרֵי אֵין לוֹ עֵסֶק רַק עִם הָעוֹבֵד כּוֹכָבִים <small><small>(תְּשׁוּבַת הָרֹא''שׁ כְּלָל ק''ח סִימָן ח' וכ''מ בְּפוֹסְקִים)</small>.</small> וְלָכֵן צָרִיךְ גַּם כֵּן בִּתְחִלָּה שֶׁיְּהֵא הַמַּשְׁכּוֹן שָׁוֶה נֶגֶד מְעוֹתָיו, כְּדֵי שֶׁלֹּא יְהֵא לוֹ עֵסֶק עִם הַלֹּוֶה כְּלָל, אִם יִרְצֶה <small><small>(כֵּן מַשְׁמָע שָׁם)</small>.</small> </small> 

עוֹבֵד כּוֹכָבִים שֶׁמִּשְׁכֵּן לְיִשְׂרָאֵל בְּחוֹבוֹ, וּמִשְׁכֵּן הָעוֹבֵד כּוֹכָבִים אוֹתוֹ מַשְׁכּוֹן לְיִשְׂרָאֵל בְּרִבִּית, אִם הַיִּשְׂרָאֵל פּוֹדֵהוּ, אָסוּר לִקַּח מִמֶּנּוּ רִבִּית. וְאִם אַחֲרָיוּת הַחוֹב וְהָרִבִּית אֵינוֹ עַל הַמַּשְׁכּוֹן לְבַד, אֶלָּא גַּם עַל הָעוֹבֵד כּוֹכָבִים, מֻתָּר. וְכֵן אִם הַיִּשְׂרָאֵל הַמְמֻשְׁכָּן לֹא יָדַע שֶׁהָעוֹבֵד כּוֹכָבִים הַמְמַשְׁכֵּן רוֹצֶה לְמַשְׁכְּנוֹ בְּיַד יִשְׂרָאֵל, מֻתָּר לְקַבֵּל הַקֶּרֶן וְהָרִבִּית מִיַּד הַיִּשְׂרָאֵל. <small>הַגָּה: יִשְׂרָאֵל שֶׁחַיָּב לְעוֹבֵד כּוֹכָבִים חוֹב עַל רִבִּית, וְהָעוֹבֵד כּוֹכָבִים הִקְנָה אוֹתוֹ חוֹב לְיִשְׂרָאֵל אַחֵר, אִם הָעוֹבֵד כּוֹכָבִים מְקַבֵּל הָרִבִּית וְנָתְנוֹ לַיִּשְׂרָאֵל הַשֵּׁנִי, מֻתָּר. אֲבָל אָסוּר לַיִּשְׂרָאֵל הַשֵּׁנִי לְקַבֵּל מִיַּד הָרִאשׁוֹן, מִשּׁוּם חֹמֶר רִבִּית. <small><small>(תְּשׁוּבַת הָרַשְׁבָּ''א סִימָן תשס''ד)</small>.</small> </small> 

אִם יִשְׂרָאֵל הִשְׁאִיל מִשְׁכֵנוֹ לְעוֹבֵד כּוֹכָבִים לִלְוֹת עָלָיו <small><small>(בְּרִבִּית)</small></small> לְעַצְמוֹ, וּמִשְׁכְּנוֹ הָעוֹבֵד כּוֹכָבִים, מֻתָּר לְיִשְׂרָאֵל לְהַלְוֹת לַעוֹבֵד כּוֹכָבִים עָלָיו בְּרִבִּית. וַאֲפִלּוּ הָלַךְ לוֹ הָעוֹבֵד כּוֹכָבִים וּפוֹרֵעַ יִשְׂרָאֵל בַּעַל הַמַּשְׁכּוֹן קֶרֶן וְרִבִּית, מֻתָּר. <small>הַגָּה: אֲבָל לֹא יוּכַל לְזַכּוֹת לַעוֹבֵד כּוֹכָבִים מַשְׁכּוֹן עַל יְדֵי אַחֵר, לְמַאן דְּאָמַר אֵין זְכִיָּה לְעוֹבֵד כּוֹכָבִים. <small><small>(בֵּית יוֹסֵף בְּשֵׁם בה''ת)</small>.</small> וְאִם הָעוֹבֵד כּוֹכָבִים אַנָּס, וְאֵינוֹ רוֹצֶה לִפְדּוֹת הַמַּשְׁכּוֹן וּלְהַחֲזִירוֹ לִבְעָלָיו, צָרִיךְ יִשְׂרָאֵל הַמַּלְוֶה לִתֵּן לִפְדּוֹת הַמַּשְׁכּוֹן לִבְעָלָיו, דְּהָוֵי הָעוֹבֵד כּוֹכָבִים כְּגַזְלָן שֶׁהִשְׁכִּין לוֹ. <small><small>(מָרְדְּכַי פֶּרֶק א''נ)</small>.</small> אֲבָל אִם אֵינוֹ אַנָּס, וְיוּכַל בַּעַל הַמַּשְׁכּוֹן לָכֹף לָעוֹבֵד כּוֹכָבִים לִפְדּוֹת שֶׁלּוֹ, יוּכַל יִשְׂרָאֵל הַמַּלְוֶה לוֹמַר לוֹ: לָאו בַּעַל דְּבָרִים דִּידִי אַתְּ. <small><small>(בֵּית יוֹסֵף דִּקְדֵּק מֵהַמָּרְדְּכַי)</small>.</small> וְאִם הָעוֹבֵד כּוֹכָבִים אַנָּס, וְאִלּוּ הָיָה בָּא לִפְדּוֹתוֹ הָיוּ צְרִיכִין לָתֵת לוֹ בְּלֹא רִבִּית, צָרִיךְ לָתֵת גַּם כֵּן לְבַעַל הַמַּשְׁכּוֹן בְּלֹא רִבִּית <small><small>(שָׁם)</small>.</small> עוֹבֵד כּוֹכָבִים שֶׁהִשְׁכִּין מַשְׁכּוֹן <small><small>(לְיִשְׂרָאֵל זֶה, וְחָזַר)</small></small> וּמְכָרוֹ לְיִשְׂרָאֵל אַחֵר, כְּשֶׁבָּא לִפְדּוֹתוֹ צָרִיךְ לִתֵּן לַמַּלְוֶה קֶרֶן וְרִבִּית <small><small>(מָרְדְּכַי וְהָגָ''א והג''מ פ''ו מֵה''מ וַאֲגֻדָּה וּבֵית יוֹסֵף סוֹף סִימָן קע''ב כָּתַב זֶה בְּשֵׁם מ''כ)</small>.</small> </small> 

יִשְׂרָאֵל שֶׁהִלְוָה לְעוֹבֵד כּוֹכָבִים בְּרִבִּית עַל מַשְׁכּוֹן, וְאַחַר כָּךְ אָמַר לוֹ: תֵּן הַמַּשְׁכּוֹן לִרְאוּבֵן וְהוּא יִתֵּן לְךָ מְעוֹתֶיךָ, וְכֵן עָשָׂה, נָתַן הַמַּשְׁכּוֹן לִרְאוּבֵן לִמְכֹּר, וּרְאוּבֵן עִכֵּב הַמָּעוֹת בְּיָדוֹ אַחַר מְכִירַת הַמַּשְׁכּוֹן, וְהַמַּלְוֶה תּוֹבֵעַ רִבִּית עַד שֶׁיָּבִיא מְעוֹתָיו לְיָדוֹ, וְהָעוֹבֵד כּוֹכָבִים אֵינוֹ רוֹצֶה לִתֵּן יוֹתֵר מֵעַד שְׁעַת מְכִירָה בְּעִנְיָן שֶׁרְאוּבֵן צָרִיךְ לִתֵּן הַמּוֹתָר, יָכוֹל הַמַּלְוֶה לִטֹּל כָּל הָרִבִּית מֵהָעוֹבֵד כּוֹכָבִים, וְאִם הָעוֹבֵד כּוֹכָבִים יָכֹף אֶת רְאוּבֵן לִפְרֹעַ הָרִבִּית בִּשְׁבִיל שֶׁעִכֵּב, מַאי נָפְקָא לֵהּ מִנָּהּ. 

עוֹבֵד כּוֹכָבִים שֶׁאָמַר לְיִשְׂרָאֵל: לְוֵה לִי מָעוֹת מִיִּשְׂרָאֵל בְּרִבִּית עַל מַשְׁכּוֹנִי, מֻתָּר לַמַּלְוֶה לִקַּח הָרִבִּית מִיַּד יִשְׂרָאֵל הַשָּׁלִיחַ. וְהוּא שֶׁיֹּאמַר הַמַּלְוֶה לַשָּׁלִיחַ: אַתָּה תִּהְיֶה שְׁלוּחִי לְהָבִיא לִי הַמַּשְׁכּוֹן מִיַּד הָעוֹבֵד כּוֹכָבִים, בְּאַחֲרָיוּתִי, וּלְהוֹלִיךְ לוֹ הַמָּעוֹת עַל אַחֲרָיוּתִי. <small>הַגָּה: וְאִם נָתַן הָעוֹבֵד כּוֹכָבִים הַמַּשְׁכּוֹן לְיִשְׂרָאֵל קֹדֶם שֶׁהִלְוָה הַיִּשְׂרָאֵל הַשֵּׁנִי, אֲפִלּוּ הָיָה אַחֲרָיוּת הַמַּשְׁכּוֹן עַל הַשָּׁלִיחַ, מֻתָּר, <small><small>(סְבָרַת הָרַב דְּלֹא כבֵּית יוֹסֵף)</small>,</small> רַק שֶׁיִּהְיֶה אַחֲרָיוּת הַמָּעוֹת עַל הַמַּלְוֶה.</small> וְכֵן בִּשְׁעַת פְּדִיָּה תְּהֵא שְׁלוּחִי לְהָבִיא לִי מְעוֹתַי מִן הָעוֹבֵד כּוֹכָבִים, וְיִהְיוּ בְּאַחֲרָיוּתִי מִיָּד כְּשֶׁיֵּצְאוּ מִיַּד הָעוֹבֵד כּוֹכָבִים, וְכֵן תִּהְיֶה שְׁלוּחִי לְהַחֲזִיר לוֹ הַמַּשְׁכּוֹן. וְאִם אֵינוֹ מַאֲמִינוֹ, יֹאמַר כָּךְ בְּלִבּוֹ וְאֵינוֹ צָרִיךְ לְהוֹדִיעוֹ, אוֹ יַתְנֶה עִמּוֹ שֶׁלֹּא יְהֵא נֶאֱמָן לוֹמַר נֶאֱנַס אוֹ נֶאֱבַד, אֶלָּא בְּעֵדִים. וְאִם עָשָׂה כֵן, וּבִשְׁעַת פְּדִיָּה אוֹמֵר הַשָּׁלִיחַ: לֹא אָמַרְתִּי לְךָ אֱמֶת תְּחִלָּה, אֶלָּא שֶׁלִּי הוּא, יֹאמַר הַמַּלְוֶה: אֵינִי מַאֲמִינְךָ, אֶלָּא לִדְבָרֶיךָ הָרִאשׁוֹנִים אֲנִי מַאֲמִין, אֲבָל חוֹשֵׁשׁ אֲנִי לִדְבָרֶיךָ, וְאֵינִי רוֹצֶה לְקַבֵּל מִמְּךָ הַמָּעוֹת, וּכְשֶׁיָּבֹא הָעוֹבֵד כּוֹכָבִים וְיִתֵּן לִי הַמָּעוֹת אֶתֵּן לוֹ מַשְׁכּוֹנוֹ. וַאֲפִלּוּ אִם יִרְצֶה לִשָּׁבַע, אֵינוֹ נֶאֱמָן. וַאֲפִלּוּ עֵדִים מְעִידִים שֶׁהוּא שֶׁל יִשְׂרָאֵל, לֹא מְהַנֵּי, כֵּיוָן שֶׁהוֹדָה תְּחִלָּה שֶׁאֵינוֹ שֶׁלּוֹ. <small>הַגָּה: וְכָל שֶׁכֵּן דִּשְׁבוּעַת לֹוֶה לֹא מְהַנֵּי. <small><small>(בֵּית יוֹסֵף בְּשֵׁם תְּשׁוּבָה אַשְׁכְּנַזִּית)</small>.</small> אָמְנָם אִם נוֹדַע הַדָּבָר שֶׁכֵּן הוּא הָאֱמֶת, אָסוּר לִקַּח מִמֶּנּוּ הָרִבִּית. וְהַמַּעֲרִים לַעֲשׂוֹת כֵּן, נִקְרָא רָשָׁע. <small><small>(בֵּית יוֹסֵף בְּשֵׁם הָרַשְׁבָּ''א)</small>.</small> וְכָל זֶה לֹא מַיְרֵי, אֶלָּא בְּמַלְוֶה עַל הַמַּשְׁכּוֹן, אֲבָל אִם נָתַן <small><small>(בֵּית יוֹסֵף בְּשֵׁם ריב''א)</small></small> לוֹ מָעוֹת לְהַלְווֹת לְעוֹבֵד כּוֹכָבִים עַל רִבִּית, וְאַחַר כָּךְ אָמַר הַלּוֹקֵחַ: לֹא הִלְוֵיתִי לָעוֹבֵד כּוֹכָבִים, אֲבָל לָקַחְתִּי לְצֹרֶךְ עַצְמִי, הַלּוֹקֵחַ נֶאֱמָן, שֶׁלְּצֹרֶךְ עַצְמוֹ לְקָחָם. וְאִם חֲשָׁדוֹ שֶׁהוּא מְשַׁקֵּר, מַחֲרִים עָלָיו שֶׁכִּדְבָרָיו כֵּן הוּא. וְהָעוֹשֶׂה כֵן נִקְרָא רָשָׁע. <small><small>(תְּשׁוּבַת רַשְׁבָּ''א סִימָן תרנ''ג)</small>.</small> </small> 

יִשְׂרָאֵל שֶׁלָּוָה מֵחֲבֵרוֹ לְצֹרֶךְ הָעוֹבֵד כּוֹכָבִים, וְקָצַב עִם הָעוֹבֵד כּוֹכָבִים עַל הָרִבִּית בְּיֹקֶר וְעִם הַיִּשְׂרָאֵל הַמַּלְוֶה קָצַב בְּפָחוֹת, זָכָה הַלֹּוֶה בַּמֶּה שֶּׁקָּצַב עִם הָעוֹבֵד כּוֹכָבִים יוֹתֵר מִמַּה שֶּׁקָּצַב עִם הַיִּשְׂרָאֵל הַמַּלְוֶה. אֲבָל אִם קָצַב עִם הַמַּלְוֶה בְּיֹקֶר, וְהָעוֹבֵד כּוֹכָבִים אַלָּם, וְאֵינוֹ רוֹצֶה לְפָרְעָם, לֹא יִפְרַע הַלֹּוֶה מִכִּיסוֹ <small><small>(מָרְדְּכַי וְהג''א)</small>. <small>הַגָּה: וְיֵשׁ אוֹמְרִים דְּצָרִיךְ הַלֹּוֶה לִפְרֹעַ לוֹ מִכִּיסוֹ, אֶלָּא אִם הִזְכִּיר לוֹ שֵׁם הָעוֹבֵד כּוֹכָבִים תְּחִלָּה אָז פָּטוּר מִלְּשַׁלֵּם לוֹ מִכִּיסוֹ.</small> <small>(טוּר וּמָרְדְּכַי וְהָגָ''א בְּשֵׁם אָבִי הָעֶזְרִי)</small>. <small>וּמִכָּל מָקוֹם, לְכַתְּחִלָּה אָסוּר לִלְוֹת עַל מַשְׁכּוֹן עוֹבֵד כּוֹכָבִים, וְלוֹמַר שֶׁהוּא יִפְרַע קֶרֶן וְרִבִּית, דְּהָוֵי כְּלֹוֶה מִיִּשְׂרָאֵל וְחוֹזֵר וּמַלְוֶה לְעוֹבֵד כּוֹכָבִים, אֶלָּא תְּחִלַּת הַלְוָאָה צְרִיכָה לִהְיוֹת לְצֹרֶךְ הָעוֹבֵד כּוֹכָבִים. אִם הַשָּׁלִיחַ בָּא לִפְדּוֹת הַמַּשְׁכּוֹן מִמְּעוֹתָיו, מֻתָּר לְקַבֵּל מִמֶּנּוּ קֶרֶן וְרִבִּית.</small> <small>(בֵּית יוֹסֵף בְּשֵׁם תְּשׁוּבַת רַשְׁבָּ''א)</small>. <small>מִיהוּ דַּוְקָא שֶׁהַמַּלְוֶה נּוֹתֵן לוֹ לִפְדּוֹתוֹ מֵרְצוֹנוֹ, אֲבָל אִם פּוֹדֶה הַשָּׁלִיחַ מִשֶּׁלּוֹ, הָוֵי רַמָּאוּת שֶׁמִּתְּחִלָּה עַל מְנָת כֵּן הִלְוָהוּ שֶׁיְּהֵא הַמַּשְׁכּוֹן בְּיָדוֹ עַד שֶׁיִּפְדֶּנּוּ הָעוֹבֵד כּוֹכָבִים.</small> <small>(הַגָּהוֹת אֲשֵׁרִ''י וּבֵית יוֹסֵף בְּשֵׁם תְּשׁוּבַת הָרֹא''שׁ)</small>. <small>וְאִם אֵין הַשָּׁלִיחַ רוֹצֶה לִפְדּוֹתוֹ וְהַמַּלְוֶה רוֹצֶה שֶׁיִּפְדֵּהוּ, לֹא יוּכַל לְכוֹפוֹ, כְּמוֹ שֶׁיִּתְבָּאֵר סוֹף סִימָן זֶה</small> <small>(בֵּית יוֹסֵף)</small>.</small> 

יִשְׂרָאֵל שֶׁלָּוָה מִיִּשְׂרָאֵל בְּרִבִּית לְצֹרֶךְ עוֹבֵד כּוֹכָבִים, עַל מַשְׁכּוֹנוֹ שֶׁל עוֹבֵד כּוֹכָבִים, וְאַחַר זְמַן רוֹצֶה הַמַּלְוֶה לְמָכְרוֹ, וְהַשָּׁלִיחַ אוֹמֵר: אַל תִּמְכְּרֵהוּ כִּי הָעוֹבֵד כּוֹכָבִים אַלָּם, אֵין הַמַּלְוֶה צָרִיךְ לָחוּשׁ לִדְבָרָיו, כִּי אֵין לַמַּלְוֶה עִם הָעוֹבֵד כּוֹכָבִים כְּלוּם. וְאִם הַשָּׁלִיחַ יָרֵא מִמֶּנּוּ, יַצִּיל עַצְמוֹ וְיִפְדֶּה הַמַּשְׁכּוֹן, אוֹ יוֹסִיף מַשְׁכּוֹן לַלֹּוֶה, כְּדֵי שֶׁלֹּא יַפְסִיד בְּהַמְתָּנָה. 

יִשְׂרָאֵל שֶׁאָמַר לַחֲבֵרוֹ: טֹל מָעוֹת הַלָּלוּ וְהַלְוֵה אוֹתָם לְעוֹבֵד כּוֹכָבִים בְּרִבִּית, אִם אַחֲרָיוּת הַמָּעוֹת עַל הַשָּׁלִיחַ בַּהוֹלָכָה אוֹ בַּהֲבָאָה, אָסוּר לַמַּלְוֶה לִקַּח הָרִבִּית מִיַּד הַשָּׁלִיחַ אוֹ מִיַּד שְׁלוּחוֹ שֶׁל שָׁלִיחַ, וַאֲפִלּוּ עַד מֵאָה. וְאִם אֵין הָאַחֲרָיוּת עָלָיו אֶלָּא כִּשְׁאָר שְׁלוּחִים, אִם שׁוֹמֵר חִנָּם, שׁוֹמֵר חִנָּם. אִם שׁוֹמֵר שָׂכָר, שׁוֹמֵר שָׂכָר; מֻתָּר. 

יִשְׂרָאֵל שֶׁאָמַר לַחֲבֵרוֹ: לְוֵה לִי מָעוֹת מֵהָעוֹבֵד כּוֹכָבִים בְּרִבִּית, אִם נָתַן לוֹ מַשְׁכּוֹן לִלְוֹת עָלָיו, אִם אַחֲרָיוּת הָעוֹבֵד כּוֹכָבִים עַל הַמַּשְׁכּוֹן בִּלְבַד וְלֹא עַל הַשָּׁלִיחַ כְּלָל, מֻתָּר לַשָּׁלִיחַ לִקַּח הָרִבִּית וְלִתְּנוֹ לָעוֹבֵד כּוֹכָבִים. וְאִם לֹא נָתַן לוֹ מַשְׁכּוֹן, אָסוּר אֶלָּא אִם כֵּן אָמַר לוֹ: לְוֵה לִי מָעוֹת בְּרִבִּית מֵהָעוֹבֵד כּוֹכָבִים עַל שְׁמִי, וְהֶאֱמִינוֹ הָעוֹבֵד כּוֹכָבִים וְהוּא סוֹמֵךְ עַל הַלֹּוֶה וְלֹא עַל הַשָּׁלִיחַ. <small>הַגָּה: וְעַיֵּן לְקַמָּן סִימָן ק''ע אִם מֻתָּר לַשָּׁלִיחַ לִהְיוֹת עָרֵב. יֵשׁ אוֹמְרִים דְּמַנְהִיגֵי הַקָּהָל מֻתָּרִין לִלְוֹת מִן הָעוֹבֵד כּוֹכָבִים בְּרִבִּית לְצֹרֶךְ הַקָּהָל, אַף עַל גַּב דְּהָווּ כִּשְׁלוּחֵי הַקָּהָל, וְאַף עַל גַּב דְּאַחֲרָיוּת עֲלֵיהֶם וְחוֹזְרִין וְלוֹקְחִין מִן הַקָּהָל, שָׁרֵי, דְּהָוֵי כְּאַפּוֹטְרוֹפּוֹס שֶׁל יְתוֹמִים דִּשָׁרֵי בִּכְהַאי גַּוְנָא. וְכֵן נָהֲגוּ לְהָקֵל, אַף עַל גַּב דְּאֵין כָּאן הֶתֵּר בָּרוּר. <small><small>(בֵּית יוֹסֵף בְּשֵׁם תְּשׁוּבַת הָרַשְׁבָּ''א)</small></small> וּמִכָּל מָקוֹם אָסוּר אַחַר כָּךְ לִקַּח מִקְצָת הַפֵּרָעוֹן מִמִּקְצָת הַקָּהָל, שֶׁיַּלְווּ לְצֹרֶךְ הַקָּהָל, וּלְנַכּוֹת לָהֶם אַחַר כָּךְ יוֹתֵר מִמַּה שֶּׁהִלְווּ, כִּי הָרִבִּית עוֹלָה עַל הָאֲחֵרִים וְהָוֵי כְּאִלּוּ לָווּ זֶה מִזֶּה בְּרִבִּית <small><small>(גַּם זֶה שָׁם)</small>.</small> </small> 

מַשְׁכּוֹנוֹ שֶׁל עוֹבֵד כּוֹכָבִים בְּיַד יִשְׂרָאֵל, וֶהֱבִיאוֹ לְיִשְׂרָאֵל חֲבֵרוֹ שֶׁיַּלְוֶה עָלָיו, וּכְשֶׁיָּבֹא הָעוֹבֵד כּוֹכָבִים לִפְדּוֹתוֹ שֶׁיִּקַּח הוּא הָרִבִּית שֶׁעָלָה עָלָיו עַד אוֹתוֹ הַיּוֹם, וְהַשֵּׁנִי יִקַּח הָרִבִּית שֶׁיַּעֲלֶה עָלָיו מֵאוֹתוֹ הַיּוֹם וָהָלְאָה, מֻתָּר, וּבִלְבַד שֶׁיֹּאמַר לוֹ: הֲרֵינִי מוֹכֵר לְךָ כָּל כֹּחַ וּזְכוּת וְשִׁעְבּוּד שֶׁיֵּשׁ לִי עַל מַשְׁכּוֹן זֶה, וְאֵין לִי עֵסֶק עִמְּךָ וְלֹא לְךָ עִמִּי. וְאִם לְאַחַר זְמַן רָצָה הַשֵּׁנִי לַחֲזֹר וְלִטֹּל מֵהָרִאשׁוֹן קֶרֶן וְרִבִּית לְהַחֲזִיר לוֹ מַשְׁכּוֹנוֹ, מֻתָּר. <small>הַגָּה: וְיֵשׁ אוֹמְרִים דַּאֲפִלּו אֵינוֹ מוֹכְרוֹ לוֹ וְלֹא אָמַר לוֹ: אֲנִי מְסֻלָּק מִמְּךָ, אֶלָּא חוֹזֵר וּמִשְׁכְּנוֹ אֶצְלוֹ סְתָמָא, שָׁרֵי, דְּוַדַּאי מְכַוֵּן לְהֶתֵּירָא וּכְמָאן דְּאָמַר לוֹ דָּמִי. <small><small>(בֵּית יוֹסֵף בְּשֵׁם מָרְדְּכַי וּתְשׁוּבַת הָרֹא''שׁ)</small>.</small> וְאִם בָּא הָרִאשׁוֹן לִפְדּוֹת הַמַּשְׁכּוֹן, וְאֵין הַשֵּׁנִי רוֹצֶה לְהַחֲזִיר לוֹ הַמַּשְׁכּוֹן, הָרְשׁוּת בְּיָדוֹ, <small><small>(מָרְדְּכַי פא''נ)</small>,</small> דְּהָוֵי לְגַמְרֵי כְּשֶׁלּוֹ, דְּהָוֵי כְּאִלּוּ מְכָרוֹ לוֹ בְּהֶדְיָא עַד שֶׁיָּבֹא הָעוֹבֵד כּוֹכָבִים לִפְדּוֹתוֹ. <small><small>(שָׁם וּבִתְשׁוּבַת הָרֹא''שׁ)</small>.</small> וְכֵן הַמִּנְהָג פָּשׁוּט. וְאִם הִתְנוּ מִתְּחִלָּה שֶׁצָּרִיךְ לַחֲזֹר וְלִתֵּן לוֹ כְּשֶׁבָּא לִפְדּוֹתוֹ, הַכֹּל כְּפִי תְּנָאָם. וְאֶפְשָׁר דַּאֲפִלּו מִסְּתָמָא הָוֵי כְּאִלּוּ הִתְנוּ בְּכָךְ, הוֹאִיל וְהַמִּנְהָג כָּךְ. <small><small>(סָבַרְתָּ הָרַב)</small>.</small> וּמֻתָּר לַלֹּוֶה לִקְצֹב עִם יִשְׂרָאֵל הַשֵּׁנִי בְּפָחוֹת, אַף עַל פִּי שֶׁהָעוֹבֵד כּוֹכָבִים נוֹתֵן לוֹ יוֹתֵר, אוֹ שֶׁיּוּכַל לוֹמַר: אֲנִי אֶקַּח חֵלֶק בָּרִבִּית הַבָּא מִן הָעוֹבֵד כּוֹכָבִים כָּל שָׁבוּעַ <small><small>(בֵּית יוֹסֵף וְכֵן מַשְׁמָע בת''ה סי' ש''ג)</small>.</small> גַּם אִם יִרְצוּ הַלֹּוֶה וְהַמַּלְוֶה שֶׁלֹּא לִקַּח הַמַּלְוֶה הַשֵּׁנִי הַמַּשְׁכּוֹן לְיָדוֹ, רַק יַנִּיחֶנּוּ בְּיַד הַלֹּוֶה הַזֶּה שֶׁהִלְוָה עָלָיו לָעוֹבֵד כּוֹכָבִים, שָׁרֵי. <small><small>(בֵּית יוֹסֵף וּסְבָרַת הָרַב)</small>.</small> וּבִלְבַד שֶׁיִּהְיֶה הַמַּשְׁכּוֹן מִכָּאן וָאֵילָךְ בְּאַחֲרָיוּת הַמַּלְוֶה הַשֵּׁנִי. <small><small>(ד''ע)</small>.</small> וְאִם הִתְנוּ זֶה עִם זֶה שֶׁהַמַּלְוֶה הָרִאשׁוֹן לָעוֹבֵד כּוֹכָבִים שֶׁהוּא הִלְוָה עַכְשָׁו מִיִּשְׂרָאֵל הַשֵּׁנִי, יִתְחַיֵּב בְּאַחֲרָיוּתוֹ, הָרְשׁוּת בְּיָדָם, דְּהָא מַתְנֶה שׁוֹמֵר חִנָּם לִהְיוֹת כְּשׁוֹאֵל. <small><small>(גַּם זֶה ד''ע ורש''ל תְּשׁוּבָה נ''ב)</small>.</small> וְיֵשׁ אוֹמְרִים דַּאֲפִלּו לְהַקְנוֹת הַלֹּוֶה אֵלּוּ הַמַּשְׁכָּנוֹת לַמַּלְוֶה הַשֵּׁנִי אֵינוֹ צָרִיךְ, אֶלָּא מִיָּד שֶׁהַמַּלְוֶה הַשֵּׁנִי נוֹתֵן לוֹ מְעוֹת הַהַלְוָאָה קָנוּי לוֹ הַמַּשְׁכּוֹן בְּכָל מָקוֹם שֶׁהוּא, דִּדְבַר תּוֹרָה מָעוֹת קוֹנוֹת. וְאַף עַל גַּב דְּמִדְּרַבָּנָן בָּעֵי מְשִׁיכָה, מִכָּל מָקוֹם כְּהַאי גַּוְנָא יֵשׁ לִסְמֹךְ עַל דְּבַר תּוֹרָה. מִיהוּ, טוֹב שֶׁיַּקְנֶה לוֹ עַל יְדֵי אַחֵר <small><small>(בַּיִת יוֹסֵף)</small>.</small> וְנֶאֱמָן הַלֹּוֶה לוֹמַר שֶׁיֵּשׁ לוֹ מַשְׁכּוֹן מֵעוֹבֵד כּוֹכָבִים, וְאֵין צָרִיךְ לְהָבִיא רְאָיָה לִדְבָרָיו, וְיוּכַל הַמַּלְוֶה לְהַלְווֹת לוֹ, אִם לֹא שֶׁאֵינוֹ מֻחְזָק בְּכָךְ, דְּאָז וַדַּאי מְשַׁקֵּר. כָּךְ הֵם עִקַּר הַדְּבָרִים בְּדִינִים אֵלּוּ <small><small>(ד''ע מִלְּעֵיל סי' קס''ב ס''ב בהג''ה)</small>,</small> אַף עַל פִּי שֶׁיֵּשׁ קְצָת מְפַקְפְּקִים בְּהֶתֵּרוֹת אֵלּוּ <small><small>(מהרי''ק שֹׁרֶשׁ קי''ט)</small>,</small> כְּבָר פָּשַׁט הַמִּנְהָג לְהָקֵל, וְאֵין לִמְחוֹת בְּיַד הָעוֹשִׂים כַּנִּזְכָּר, כִּי דִּינָא הוּא. וְכָל זֶה לֹא מַיְרֵי, אֶלָּא כְּשֶׁלֹא זָקַף הַיִּשְׂרָאֵל שֶׁלָּוָה לָעוֹבֵד כּוֹכָבִים קֶרֶן עִם רִבִּית, אֲבָל אִם כְּבָר זָקַף הַיִּשְׂרָאֵל עַל הָעוֹבֵד כּוֹכָבִים קֶרֶן וְרִבִּית בְּיַחַד, כְּגוֹן שֶׁחָשַׁב עִמּוֹ רִבִּית שֶׁיַּעֲלֶה עָלָיו עַד שָׁנָה וְחִשְּׁבוּ הַכֹּל בְּיַחַד, מֵעַתָּה הֲרֵי הַכֹּל כְּאִלּוּ הוּא קֶרֶן שֶׁל יִשְׂרָאֵל <small><small>(תה''ד סִימָן ש''ג)</small>,</small> בֵּין שֶׁהִלְוָה עַל הַמַּשְׁכּוֹן אוֹ בְּלֹא מַשְׁכּוֹן, אָסוּר לִלְוֹת עַל זֶה מִיִּשְׂרָאֵל חֲבֵרוֹ, וְשֶׁיַּעֲלֶה לוֹ רִבִּית מִן הַחוֹב כָּל זְמַן שֶׁהַלְוָאָה גַּבֵּהּ, דְּהָוֵי כְּאִלּוּ נוֹתֵן לוֹ הָרִבִּית מִכִּיסוֹ <small><small>(סְבָרַת הָרַב)</small>,</small> אַךְ יִמְכְּרֶנּוּ לוֹ סְתָם, וּכְשֶׁרוֹצֶה לַחֲזֹר לִקַּח חוֹבוֹ, יַחֲזֹר וְיִקְנֵהוּ מִמֶּנּוּ מְעַט יוֹתֵר מִמַּה שֶּׁמְּכָרוֹ לוֹ כְּפִי עֵרֶךְ הָרִבִּית שֶׁהָיָה רָאוּי לַעֲלוֹת עָלָיו. וְאָסוּר לְהַתְנוֹת מִתְּחִלָּה בְּכָךְ, אֶלָּא יַקְנֶה לוֹ הַחוֹב בְּקִנְיָן גָּמוּר, וְאַחַר כָּךְ יַחֲזֹר הַקּוֹנֶה וְיַבְטִיחֶנּוּ בִּדְבָרִים אֲמִתִּיִּים שֶׁכְּשֶׁיִּהְיוּ לוֹ מָעוֹת יַחֲזֹר וְיִמְכְּרֶנּוּ לוֹ בַּדֶּרֶךְ הַנִּזְכָּר <small><small>(ת''ה סִימָן ש''ג)</small>.</small> </small> וּבְחוֹבוֹת שֶׁל אַשְׁרַאי צָרִיךְ שֶׁיֹּאמַר לוֹ: אַתָּה תִּפְטֹר הָעוֹבֵד כּוֹכָבִים בְּכָךְ וְכָךְ מִכֹּל וְכָל, וּבְכָךְ וְכָךְ אֲנִי קוֹנֶה מִמְּךָ כָּל מַה שֶּׁאֲנִי יָכוֹל לְהוֹצִיא מִיַּד הָעוֹבֵד כּוֹכָבִים <small>וְע''ל סִימָן קע''ג בְּדִין מְכִירַת חוֹבוֹת.</small> 

יִשְׂרָאֵל הַבָּא לַחֲבֵרוֹ וְאָמַר לוֹ: הַלְוֵינִי מָעוֹת עַל מַשְׁכּוֹנוֹת אֵלּוּ שֶׁהֵם שֶׁל עוֹבֵד כּוֹכָבִים, וְהִלְוָה לוֹ, וְהַמָּעוֹת הֵם לְצֹרֶךְ הַיִּשְׂרָאֵל, וְהוּא מַעֲלֶה לוֹ רִבִּית מִשֶּׁלּוֹ, אוֹ שֶׁאוֹמֵר לַחֲבֵרוֹ: הַלְוֵינִי מָעוֹת בְּרִבִּית, וַאֲנִי אֶשְׁלַח לְךָ מַשְׁכּוֹן עַל יְדֵי עוֹבֵד כּוֹכָבִים, וְהָעוֹבֵד כּוֹכָבִים הֵבִיא הַמַּשְׁכּוֹן לַמַּלְוֶה וְהוֹלִיךְ הַמָּעוֹת לַלֹּוֶה, תַּחֲבּוּלוֹת רְשָׁעִים הִיא זוֹ וְלֹא יִטֹּל רִבִּית כְּלָל. 

מַשְׁכּוֹנוֹ שֶׁל יִשְׂרָאֵל בְּיַד עוֹבֵד כּוֹכָבִים, מֻתָּר לְהַלְווֹת עָלָיו יִשְׂרָאֵל בְּרִבִּית. וְיֵשׁ אוֹסְרִין אֶלָּא אִם כֵּן אָמַר יִשְׂרָאֵל בַּעַל הַמַּשְׁכּוֹן: קְנֵה מֵעַכְשָׁו הַמַּשְׁכּוֹן אִם לֹא אֶתֵּן לְךָ עַד יוֹם פְּלוֹנִי. <small>הַגָּה: וְלַסְּבָרָא הָרִאשׁוֹנָה, אֲפִלּוּ מִיִּשְׂרָאֵל הָרִאשׁוֹן מֻתָּר לְקִבֵּל הָרִבִּית <small><small>(טוּר בְּשֵׁם הָרֹא''שׁ)</small>.</small> וְאִם יֵשׁ לָעוֹבֵד כּוֹכָבִים חוֹב עַל יִשְׂרָאֵל וְעָשָׂה עִמּוֹ שִׁעְבּוּדִים לִתֵּן לוֹ כָּל הַשָּׁנָה כָּךְ וְכָךְ רִבִּית, אוֹ שֶׁיֹּאכַל פֵּרוֹת שָׂדֶה שֶׁלּוֹ, אִם אֵין בְּיַד הַלֹּוֶה לְסַלֵּק הָעוֹבֵד כּוֹכָבִים וּלְהַחֲזִיר לוֹ מְעוֹתָיו, מֻתָּר לְיִשְׂרָאֵל אַחֵר לִקְנוֹתוֹ מִמֶּנּוּ. וְאִם יוּכַל לְסַלְּקוֹ, אָסוּר לִקְנוֹתוֹ מִן הָעוֹבֵד כּוֹכָבִים <small><small>(כָּךְ מַשְׁמָע מִתְּשׁוּבַת ריב''ש שֶׁהֵבִיא הבֵּית יוֹסֵף)</small>.</small> </small> 

מְעוֹתָיו שֶׁל יִשְׂרָאֵל מֻפְקָדִים בְּיַד עוֹבֵד כּוֹכָבִים וְהִלְוָה אוֹתָם לְיִשְׂרָאֵל בְּרִבִּית, אִם הָיוּ בְּאַחֲרָיוּת הָעוֹבֵד כּוֹכָבִים מֻתָּר לִקַּח הָרִבִּית. וְאִם הָיוּ בְּאַחֲרָיוּת יִשְׂרָאֵל, אָסוּר. <small>וְאִם הִלְוָה אוֹתָן שֶׁלֹּא מִדַּעַת יִשְׂרָאֵל, מִסְּתָמָא הֵם בְּאַחֲרָיוּת עוֹבֵד כּוֹכָבִים, וְשָׁרֵי <small><small>(נ''י בְּשֵׁם רַשְׁבָּ''א, מָרְדְּכַי וּבֵית יוֹסֵף בְּשֵׁם הָרַשְׁבָּ''א, וּבֵית יוֹסֵף בְּשֵׁם תַּלְמִידֵי רַשְׁבָּ''א)</small>.</small> </small> 

מְעוֹתָיו שֶׁל עוֹבֵד כּוֹכָבִים מֻפְקָדוֹת בְּיַד יִשְׂרָאֵל, אִם הֵם בְּאַחֲרָיוּת הַיִּשְׂרָאֵל אָסוּר לוֹ לְהַלְווֹתָם בְּרִבִּית. וְאִם הֵם בְּאַחֲרָיוּת הָעוֹבֵד כּוֹכָבִים, מֻתָּר. אֲבָל אָסוּר לַעֲשׂוֹת כֵּן מִפְּנֵי מַרְאִית הָעַיִן. 

יִשְׂרָאֵל שֶׁאָמַר לְעוֹבֵד כּוֹכָבִים: הֵילָךְ שְׂכָרְךָ <small>אוֹ פָּלֵיגְנָא לָךְ בָּרֶוַח <small><small>(כ''מ בַּטּוּר)</small></small> </small> וְהַלְוֵה מְעוֹתַי בְּרִבִּית, אָסוּר, שֶׁהֵם בְּאַחֲרָיוּת הַיִּשְׂרָאֵל. וְעוֹבֵד כּוֹכָבִים שֶׁאָמַר לְיִשְׂרָאֵל: הֵילָךְ שְׂכָרְךָ וְהַלְוֵה מְעוֹתַי בְּרִבִּית, מֻתָּר. אֲבָל אָסוּר לַעֲשׂוֹת כֵּן מִפְּנֵי מַרְאִית הָעַיִן. <small>מִיהוּ אִם הַדָּבָר מְפֻרְסָם לָרַבִּים, מֻתָּר.</small> 

עוֹבֵד כּוֹכָבִים שֶׁעָשָׂה לְיִשְׂרָאֵל אַפּוֹטְרוֹפּוֹס עַל נְכָסָיו, מֻתָּר לִלְווֹת מִמֶּנּוּ בְּרִבִּית. וְיִשְׂרָאֵל שֶׁעָשָׂה לְעוֹבֵד כּוֹכָבִים אַפּוֹטְרוֹפּוֹס עַל נְכָסָיו, אָסוּר לִלְווֹת מִמֶּנּוּ בְּרִבִּית; וְגַם זֶה תָּלוּי בְּמִי שֶׁאַחֲרָיוּת עָלָיו. 

רְאוּבֵן שֶׁאָמַר לְשִׁמְעוֹן: לָקַחְתָּ מִמֶּנִּי רִבִּית מִיָּד לְיָד, וְשֶׁמָּעוֹן מֵשִׁיב: לֹא לָקַחְתִּי, אֶלָּא עַל יְדֵי עוֹבֵד כּוֹכָבִים, נֶאֱמָן בְּלֹא שְׁבוּעָה. וְאִם מֵשִׁיב: אֵינִי יוֹדֵעַ אִם נָתַתָּ לִי מֵעוֹלָם רִבִּית, יִשָּׁבַע שֶׁאֵינוֹ יוֹדֵעַ. <small>הַגָּה: וְכֵן בִּשְׁאָר טְעָנוֹת שֶׁבֵּין לֹוֶה לַמַּלְוֶה, שֶׁזֶּה טוֹעֵן שֶׁהִלְוָה לוֹ בְּאִסּוּר וְזֶה טוֹעֵן שֶׁהִלְוָה לוֹ בְּהֶתֵּר, הַמַּלְוֶה פָּטוּר אֲפִלּוּ בְּלֹא שְׁבוּעָה <small><small>(כ''מ בַּפּוֹסְקִים ועי' בֵּית יוֹסֵף)</small>.</small> וְדַוְקָא שֶׁהַלֹּוֶה בָּא לְהוֹצִיא מִן הַמַּלְוֶה, כְּגוֹן שֶׁהָיָה לוֹ מַשְׁכּוֹן אוֹ שֶׁכְּבָר פָּרַע לוֹ <small><small>(בֵּית יוֹסֵף)</small></small> אֲבָל אִם הַמַּלְוֶה בָּא לְהוֹצִיא מִן הַלֹּוֶה, הַלֹּוֶה נִשְׁבָּע וּפָטוּר. וְאִם יֵשׁ שְׁטָר בְּיַד הַמַּלְוֶה, נִשְׁבָּע וְנוֹטֵל <small><small>(סְבָרַת בֵּית יוֹסֵף מִמַּשְׁמָעוּת הַמָּרְדְּכַי)</small></small> וְעַיֵּן לְעֵיל סִימָן ק''ס וּלְקַמָּן סִימָן קע''ז.</small> 

מַשְׁכּוֹן שֶׁבְּיַד יִשְׂרָאֵל מִיִּשְׂרָאֵל חֲבֵרוֹ, וְאָמַר לוֹ הַלֹּוֶה: לֵךְ וּמַשְׁכְּנוֹ לְעוֹבֵד כּוֹכָבִים בְּרִבִּית, וְעָלַי לִפְרֹעַ קֶרֶן וְרִבִּית, מֻתָּר. 

רְאוּבֵן הִרְהִין <small><small>(פֵּרוּשׁ מִשְׁכֵּן)</small></small> מַשְׁכּוֹנוֹת שֶׁל עוֹבֵד כּוֹכָבִים אֵצֶל שִׁמְעוֹן, וּלְיָמִים תָּבַע שִׁמְעוֹן אֶת רְאוּבֵן שֶׁיִּפְדֶּה אוֹתָם מַשְׁכּוֹנוֹת, אֵין רְאוּבֵן חַיָּב לִפְדּוֹת הַמַּשְׁכּוֹנוֹת, אֲבָל חַיָּב הוּא לְהַעֲמִיד אֶת שִׁמְעוֹן אֵצֶל הָעוֹבֵד כּוֹכָבִים. 


Siman 169

יִשְׂרָאֵל שֶׁלָּוָה מָעוֹת מֵעוֹבֵד כּוֹכָבִים בְּרִבִּית, וּבִקֵּשׁ לְהַחֲזִירָם לוֹ, וְאָמַר לוֹ חֲבֵרוֹ: תְּנֵם לִי וַאֲנִי אַעֲלֶה לוֹ כְּדֶרֶךְ שֶׁאַתָּה מַעֲלֶה לוֹ, אָסוּר. וַאֲפִלּוּ כָּתַב יִשְׂרָאֵל שֵׁנִי שְׁטָר בִּשְׁמוֹ לְעוֹבֵד כּוֹכָבִים, וְנָתַן מַשְׁכּוֹנוֹת וְגַם נָתַן הָרִבִּית לָעוֹבֵד כּוֹכָבִים, אָסוּר. <small>וְכָל מַה שֶּׁנָּתַן לָעוֹבֵד כּוֹכָבִים מַפְקִינָן מִיִּשְׂרָאֵל רִאשׁוֹן, דְּהָוֵי רִבִּית קְצוּצָה. <small><small>(בֵּית יוֹסֵף בְּשֵׁם תְּשׁוּבַת הָרֹא''שׁ כְּלָל ק''ח וכ''מ בַּטּוּר וּבַּפּוֹסְקִים)</small>.</small> </small> וְהוּא הַדִּין אִם הַיִּשְׂרָאֵל הָיָה חַיָּב מָעוֹת בְּלֹא רִבִּית, יֵשׁ לוֹ דִּין זֶה. וַאֲפִלּוּ הֶעֱמִידוֹ אֵצֶל הָעוֹבְדֵי כּוֹכָבִים וְאָמַר לוֹ הָעוֹבֵד כּוֹכָבִים: תְּנֵם לְיִשְׂרָאֵל זֶה וְהִפָּטֵר, וַאֲנִי אַתְנֶה עִמּוֹ שֶׁיִּתֵּן לִי קֶרֶן וְרִבִּית, אָסוּר. 

אֲבָל אִם קִבֵּל הָעוֹבֵד כּוֹכָבִים הַמָּעוֹת מִיַּד הַיִּשְׂרָאֵל הָרִאשׁוֹן וְנָתַן לַשֵּׁנִי, מֻתָּר אֲפִלּוּ אִם נוֹתֵן הָרִבִּית לְיַד הַיִּשְׂרָאֵל הָרִאשׁוֹן <small><small>(שָׁם וכ''מ בַּטּוּר וּבַּפּוֹסְקִים)</small>.</small> 

וְכֵן אִם הֶעֱמִידוֹ אֵצֶל הָעוֹבְדֵי גִּלּוּלִים וְאָמַר: הַנִּיחֵם עַל גַּבֵּי קַרְקַע, וְכֵן עָשָׂה, וְנִסְתַּלֵּק, וּלְקָחָן הַשֵּׁנִי מִשָּׁם, מֻתָּר. <small>הַגָּה: וְיֵשׁ אוֹמְרִים אִם אָמַר הָעוֹבֵד כּוֹכָבִים לִתְּנָם לַיִּשְׂרָאֵל הַשֵּׁנִי דֶּרֶךְ פִּקָּדוֹן, וְאַחַר כָּךְ יְהֵא בְּיָדוֹ הַלְוָאָה, דִּשָׁרֵי הוֹאִיל וְלֹא יָצָא מִתַּחַת הָרִאשׁוֹן בְּתוֹרַת הַלְוָאָה. <small><small>(בֵּית יוֹסֵף בְּשֵׁם תַּלְמִידֵי הָרַשְׁבָּ''א ונ''י)</small>.</small> וְאִם הַיִּשְׂרָאֵל הַשֵּׁנִי לֹא עָשָׂה הַלְוָאָה עִם יִשְׂרָאֵל הָרִאשׁוֹן, רַק עִם הָעוֹבֵד כּוֹכָבִים, וְהָעוֹבֵד כּוֹכָבִים אָמַר לוֹ לְקַבְּלָם מִיִּשְׂרָאֵל רִאשׁוֹן, וְהַיִּשְׂרָאֵל רִאשׁוֹן אֵינוֹ רַק כִּשְׁלוּחוֹ שֶׁל עוֹבֵד כּוֹכָבִים, מֻתָּר אֲפִלּוּ נוֹתֵן הָרִבִּית לְיִשְׂרָאֵל. <small><small>(שָׁם בְּשֵׁם הַגָּהוֹת מָרְדְּכַי)</small>.</small> </small> 

עוֹבֵד כּוֹכָבִים שֶׁמַּלְוֶה לְיִשְׂרָאֵל בְּרִבִּית עַל מְנַת שֶׁיִּתֵּן הָרִבִּית לְיִשְׂרָאֵל, מֻתָּר. 

אִם יִשְׂרָאֵל הִלְוָה לְעוֹבֵד כּוֹכָבִים בְּרִבִּית, וְהָעוֹבֵד כּוֹכָבִים מַלְוֶה אוֹתָם לְיִשְׂרָאֵל בְּרִבִּית, וְחוֹזֵר יִשְׂרָאֵל הָרִאשׁוֹן וְנוֹטֵל רִבִּית מֵהָעוֹבֵד כּוֹכָבִים, אָסוּר. <small>הַגָּה: וְדַוְקָא אִם הָעוֹבֵד כּוֹכָבִים הִלְוָה לַיִּשְׂרָאֵל הַשֵּׁנִי בִּשְׁלִיחוּת יִשְׂרָאֵל הָרִאשׁוֹן, וּכְמָאן דְּאָמַר יֵשׁ שְׁלִיחוּת לְעוֹבֵד כּוֹכָבִים לְחֻמְרָא, <small><small>(וְכֵן מַשְׁמָע בַּטּוּר וְרַשִׁ''י וְסִיעָתוֹ)</small>,</small> וַאֲפִלּוּ אִי אֵין שְׁלִיחוּת לְעוֹבֵד כּוֹכָבִים לְחֻמְרָא מַיְרֵי, דְּיִשְׂרָאֵל כּוֹפֶה לָעוֹבֵד כּוֹכָבִים לִתֵּן לוֹ רִבִּית, וְיוֹדֵעַ שֶׁהָעוֹבֵד כּוֹכָבִים יָכֹף הַיִּשְׂרָאֵל הַשֵּׁנִי לְהוֹצִיא מִמֶּנּוּ הָרִבִּית, מִשּׁוּם דְּמִחְזֵי כְּרִבִּית, אֲבָל אִם אִית לֵהּ לָעוֹבֵד כּוֹכָבִים מַשְׁכּוֹן מִיִּשְׂרָאֵל שֵׁנִי, שֶׁאֵין צָרִיךְ לָכֹף אוֹתוֹ, וְלֹא עָשָׂה בִּשְׁלִיחוּת שֶׁל יִשְׂרָאֵל רִאשׁוֹן, לְכֻלֵּי עָלְמָא שָׁרֵי <small><small>(בֵּית יוֹסֵף בְּשֵׁם מָרְדְּכַי וְהַגָּהוֹת מַיְימוֹנִי פ''ה מה''מ)</small>,</small> כְּמוֹ שֶׁיִּתְבָּאֵר בְּסָמוּךְ.</small> 

עוֹבֵד כּוֹכָבִים שֶׁלָּוָה מָעוֹת מִיִּשְׂרָאֵל בְּרִבִּית וּבִקֵּשׁ לְהַחֲזִירָם לוֹ, וּמְצָאוֹ יִשְׂרָאֵל וְאָמַר לוֹ: תְּנֵם לִי וַאֲנִי אַעֲלֶה לְךָ כְּדֶרֶךְ שֶׁאַתָּה מַעֲלֶה לוֹ, מֻתָּר. וַאֲפִלּוּ אָמַר לוֹ: אֲנִי אַעֲלֶה לוֹ כְּדֶרֶךְ שֶׁאַתָּה מַעֲלֶה לוֹ, מֻתָּר, שֶׁבִּשְׁבִיל הָעוֹבֵד כּוֹכָבִים נוֹתְנָם לוֹ. וְאִם הֶעֱמִידוֹ אֵצֶל יִשְׂרָאֵל, אַף עַל פִּי שֶׁנָּתַן הָעוֹבֵד כּוֹכָבִים הַמָּעוֹת בְּיָדוֹ, הוֹאִיל וּמִדַּעַת יִשְׂרָאֵל נָתַן, אָסוּר. <small>הַגָּה: וְיֵשׁ מְקִלִּין. וַאֲפִלּוּ אִם הֶעֱמִידוֹ אֶצְלוֹ <small><small>(טוּר בְּשֵׁם רַבֵּנוּ תָּם וְרֹא''שׁ)</small>.</small> אֲבָל הָעִקָּר כַּסְּבָרָא הָרִאשׁוֹנָה <small><small>(בֵּית יוֹסֵף בְּשֵׁם נימוק''י שכ''כ בְּשֵׁם רַ''ן)</small>,</small> אֲבָל בְּמָקוֹם שֶׁנָּהֲגוּ לְהָקֵל אֵין לִמְחוֹת בְּיָדָם <small><small>(תְּשׁוּבַת הָרֹא''שׁ וְהגהמי''י)</small>.</small> </small> 

יִשְׂרָאֵל שֶׁאָמַר לְעוֹבֵד כּוֹכָבִים: לְוֵה לִי מָעוֹת בְּרִבִּית מִיִּשְׂרָאֵל בְּשִׁמְךָ, וְהַמַּלְוֶה לֹא יָדַע שֶׁבִּשְׁבִיל יִשְׂרָאֵל הֵם, הַמַּלְוֶה מֻתָּר וְהַלֹּוֶה עוֹשֶׂה אִסוּר <small><small>(רֹא''שׁ וְטוּר לְרַשִׁ''י)</small>. <small>וְיֵשׁ מְקִלִּין, מִשּׁוּם דְּאֵין שְׁלִיחוּת לְעוֹבֵד כּוֹכָבִים. וּכְבָר נִתְבָּאֵר דְּאֵין לְהָקֵל רַק בְּמָקוֹם שֶׁנָּהֲגוּ לְהָקֵל</small> <small>(שָׁם לְרַבֵּנוּ תָּם)</small>.</small> 

יִשְׂרָאֵל שֶׁאָמַר לְעוֹבֵד כּוֹכָבִים: לְוֵה לִי מִן הָעוֹבֵד כּוֹכָבִים בְּרִבִּית, וְהָלַךְ הָעוֹבֵד כּוֹכָבִים וְלָוָה מִיִּשְׂרָאֵל בְּרִבִּית, מֻתָּר. 

עוֹבֵד כּוֹכָבִים שֶׁלָּוָה מִיִּשְׂרָאֵל מָעוֹת בְּרִבִּית עַל מַשְׁכּוֹן, וּבִשְׁעַת פְּדִיַּת הַמַּשְׁכּוֹן בָּא יִשְׂרָאֵל וְאָמַר: שֶׁלִּי הוּא הַמַּשְׁכּוֹן, לֹא יַאֲמִינוֹ הַמַּלְוֶה. וְעֵדִים לֹא יוּכַל לְהָבִיא, כִּי לֹא יוּכְלוּ לְהָעִיד שֶׁאֵלּוּ הַמָּעוֹת עַצְמָם שֶׁנָּתַן הַמַּלְוֶה לַעוֹבֵד כּוֹכָבִים, חָזַר וְנָתַן לְיִשְׂרָאֵל. כִּי יוּכַל לוֹמַר עִכְּבָם לְעַצְמוֹ וּמִמְּעוֹתָיו הִלְוָה לוֹ. וְאִם הוּא יוֹדֵעַ שֶׁהַמַּשְׁכּוֹן שֶׁל יִשְׂרָאֵל, אָסוּר לְהַלְוֹת עָלָיו. וְאַף אִם אֵינוֹ יוֹדֵעַ בְּוַדַּאי, אִם יָדוּעַ שֶׁהוּא שֶׁל יִשְׂרָאֵל, כְּגוֹן שֶׁהוּא מַלְבּוּשׁ שֶׁאֵין הָעוֹבְדֵי כּוֹכָבִים רְגִילִים בּוֹ, מְכֹעָר הַדָּבָר לִקַּח רִבִּית. <small>הַגָּה: וְכָל זֶה אֵינוֹ אֶלָּא לְמָאן דְּאִית לֵיהּ שְׁלִיחוּת לְעוֹבֵד כּוֹכָבִים לְחֻמְרָא, אֲבָל לְמָאן דְּלֵית לֵיהּ, מֻתָּר בְּכָל עִנְיָן <small><small>(בֵּית יוֹסֵף)</small>.</small> וְלָכֵן כָּתְבוּ בְּשֵׁם רַבֵּנוּ תָּם, דְּמֻתָּר לִתֵּן לְכַתְּחִלָּה מַשְׁכּוֹנוֹת לְעוֹבֵד כּוֹכָבִים, אֲפִלּוּ לְעַבְדּוֹ וְשִׁפְחָתוֹ, לְמַשְׁכְּנָם אֵצֶל יִשְׂרָאֵל אַחֵר, אֲפִלּוּ הֵם סְפָרָיו וְהַמַּלְוֶה מַכִּירָן, וַאֲפִלּוּ אִם חוֹזֵר הַמַּלְוֶה וּמַפְקִידָם אֵצֶל הַלֹּוֶה, שָׁרֵי, הוֹאִיל וְיַד עוֹבֵד כּוֹכָבִים בָּאֶמְצַע אֵין שְׁלִיחוּת לְעוֹבֵד כּוֹכָבִים. <small><small>(בֵּית יוֹסֵף בְּשֵׁם מָרְדְּכַי פ' א''נ וּבְהַגָּהוֹת אֲשֵׁרִ''י בְּשֵׁם אַבִיאָסָף וְטוּר וְהַגָּהַת מַיְמוֹנִי וְעוֹד פּוֹסְקִים)</small>.</small> וּכְבָר כָּתַבְתִּי דְּאֵין לִמְחוֹת בְּיַד הַנּוֹהֲגִין לְהָקֵל. וַאֲפִלּוּ אִם הוֹלֵךְ הָעוֹבֵד כּוֹכָבִים וְהַיִּשְׂרָאֵל פּוֹדֶה הַמַּשְׁכּוֹן, שָׁרֵי. מִיהוּ אִם הַמַּלְוֶה אֵינוֹ רוֹצֶה לִתֵּן הַמַּשְׁכּוֹן לַיִּשְׂרָאֵל שֶׁשָּׁלַח הָעוֹבֵד כּוֹכָבִים, הָרְשׁוּת בְּיָדוֹ, שֶׁהֲרֵי אֵין לוֹ עֵסֶק רַק עִם הָעוֹבֵד כּוֹכָבִים <small><small>(תְּשׁוּבַת הָרֹא''שׁ כְּלָל ק''ח סִימָן ח' וכ''מ בְּפוֹסְקִים)</small>.</small> וְלָכֵן צָרִיךְ גַּם כֵּן בִּתְחִלָּה שֶׁיְּהֵא הַמַּשְׁכּוֹן שָׁוֶה נֶגֶד מְעוֹתָיו, כְּדֵי שֶׁלֹּא יְהֵא לוֹ עֵסֶק עִם הַלֹּוֶה כְּלָל, אִם יִרְצֶה <small><small>(כֵּן מַשְׁמָע שָׁם)</small>.</small> </small> 

עוֹבֵד כּוֹכָבִים שֶׁמִּשְׁכֵּן לְיִשְׂרָאֵל בְּחוֹבוֹ, וּמִשְׁכֵּן הָעוֹבֵד כּוֹכָבִים אוֹתוֹ מַשְׁכּוֹן לְיִשְׂרָאֵל בְּרִבִּית, אִם הַיִּשְׂרָאֵל פּוֹדֵהוּ, אָסוּר לִקַּח מִמֶּנּוּ רִבִּית. וְאִם אַחֲרָיוּת הַחוֹב וְהָרִבִּית אֵינוֹ עַל הַמַּשְׁכּוֹן לְבַד, אֶלָּא גַּם עַל הָעוֹבֵד כּוֹכָבִים, מֻתָּר. וְכֵן אִם הַיִּשְׂרָאֵל הַמְמֻשְׁכָּן לֹא יָדַע שֶׁהָעוֹבֵד כּוֹכָבִים הַמְמַשְׁכֵּן רוֹצֶה לְמַשְׁכְּנוֹ בְּיַד יִשְׂרָאֵל, מֻתָּר לְקַבֵּל הַקֶּרֶן וְהָרִבִּית מִיַּד הַיִּשְׂרָאֵל. <small>הַגָּה: יִשְׂרָאֵל שֶׁחַיָּב לְעוֹבֵד כּוֹכָבִים חוֹב עַל רִבִּית, וְהָעוֹבֵד כּוֹכָבִים הִקְנָה אוֹתוֹ חוֹב לְיִשְׂרָאֵל אַחֵר, אִם הָעוֹבֵד כּוֹכָבִים מְקַבֵּל הָרִבִּית וְנָתְנוֹ לַיִּשְׂרָאֵל הַשֵּׁנִי, מֻתָּר. אֲבָל אָסוּר לַיִּשְׂרָאֵל הַשֵּׁנִי לְקַבֵּל מִיַּד הָרִאשׁוֹן, מִשּׁוּם חֹמֶר רִבִּית. <small><small>(תְּשׁוּבַת הָרַשְׁבָּ''א סִימָן תשס''ד)</small>.</small> </small> 

אִם יִשְׂרָאֵל הִשְׁאִיל מִשְׁכֵנוֹ לְעוֹבֵד כּוֹכָבִים לִלְוֹת עָלָיו <small><small>(בְּרִבִּית)</small></small> לְעַצְמוֹ, וּמִשְׁכְּנוֹ הָעוֹבֵד כּוֹכָבִים, מֻתָּר לְיִשְׂרָאֵל לְהַלְוֹת לַעוֹבֵד כּוֹכָבִים עָלָיו בְּרִבִּית. וַאֲפִלּוּ הָלַךְ לוֹ הָעוֹבֵד כּוֹכָבִים וּפוֹרֵעַ יִשְׂרָאֵל בַּעַל הַמַּשְׁכּוֹן קֶרֶן וְרִבִּית, מֻתָּר. <small>הַגָּה: אֲבָל לֹא יוּכַל לְזַכּוֹת לַעוֹבֵד כּוֹכָבִים מַשְׁכּוֹן עַל יְדֵי אַחֵר, לְמַאן דְּאָמַר אֵין זְכִיָּה לְעוֹבֵד כּוֹכָבִים. <small><small>(בֵּית יוֹסֵף בְּשֵׁם בה''ת)</small>.</small> וְאִם הָעוֹבֵד כּוֹכָבִים אַנָּס, וְאֵינוֹ רוֹצֶה לִפְדּוֹת הַמַּשְׁכּוֹן וּלְהַחֲזִירוֹ לִבְעָלָיו, צָרִיךְ יִשְׂרָאֵל הַמַּלְוֶה לִתֵּן לִפְדּוֹת הַמַּשְׁכּוֹן לִבְעָלָיו, דְּהָוֵי הָעוֹבֵד כּוֹכָבִים כְּגַזְלָן שֶׁהִשְׁכִּין לוֹ. <small><small>(מָרְדְּכַי פֶּרֶק א''נ)</small>.</small> אֲבָל אִם אֵינוֹ אַנָּס, וְיוּכַל בַּעַל הַמַּשְׁכּוֹן לָכֹף לָעוֹבֵד כּוֹכָבִים לִפְדּוֹת שֶׁלּוֹ, יוּכַל יִשְׂרָאֵל הַמַּלְוֶה לוֹמַר לוֹ: לָאו בַּעַל דְּבָרִים דִּידִי אַתְּ. <small><small>(בֵּית יוֹסֵף דִּקְדֵּק מֵהַמָּרְדְּכַי)</small>.</small> וְאִם הָעוֹבֵד כּוֹכָבִים אַנָּס, וְאִלּוּ הָיָה בָּא לִפְדּוֹתוֹ הָיוּ צְרִיכִין לָתֵת לוֹ בְּלֹא רִבִּית, צָרִיךְ לָתֵת גַּם כֵּן לְבַעַל הַמַּשְׁכּוֹן בְּלֹא רִבִּית <small><small>(שָׁם)</small>.</small> עוֹבֵד כּוֹכָבִים שֶׁהִשְׁכִּין מַשְׁכּוֹן <small><small>(לְיִשְׂרָאֵל זֶה, וְחָזַר)</small></small> וּמְכָרוֹ לְיִשְׂרָאֵל אַחֵר, כְּשֶׁבָּא לִפְדּוֹתוֹ צָרִיךְ לִתֵּן לַמַּלְוֶה קֶרֶן וְרִבִּית <small><small>(מָרְדְּכַי וְהָגָ''א והג''מ פ''ו מֵה''מ וַאֲגֻדָּה וּבֵית יוֹסֵף סוֹף סִימָן קע''ב כָּתַב זֶה בְּשֵׁם מ''כ)</small>.</small> </small> 

יִשְׂרָאֵל שֶׁהִלְוָה לְעוֹבֵד כּוֹכָבִים בְּרִבִּית עַל מַשְׁכּוֹן, וְאַחַר כָּךְ אָמַר לוֹ: תֵּן הַמַּשְׁכּוֹן לִרְאוּבֵן וְהוּא יִתֵּן לְךָ מְעוֹתֶיךָ, וְכֵן עָשָׂה, נָתַן הַמַּשְׁכּוֹן לִרְאוּבֵן לִמְכֹּר, וּרְאוּבֵן עִכֵּב הַמָּעוֹת בְּיָדוֹ אַחַר מְכִירַת הַמַּשְׁכּוֹן, וְהַמַּלְוֶה תּוֹבֵעַ רִבִּית עַד שֶׁיָּבִיא מְעוֹתָיו לְיָדוֹ, וְהָעוֹבֵד כּוֹכָבִים אֵינוֹ רוֹצֶה לִתֵּן יוֹתֵר מֵעַד שְׁעַת מְכִירָה בְּעִנְיָן שֶׁרְאוּבֵן צָרִיךְ לִתֵּן הַמּוֹתָר, יָכוֹל הַמַּלְוֶה לִטֹּל כָּל הָרִבִּית מֵהָעוֹבֵד כּוֹכָבִים, וְאִם הָעוֹבֵד כּוֹכָבִים יָכֹף אֶת רְאוּבֵן לִפְרֹעַ הָרִבִּית בִּשְׁבִיל שֶׁעִכֵּב, מַאי נָפְקָא לֵהּ מִנָּהּ. 

עוֹבֵד כּוֹכָבִים שֶׁאָמַר לְיִשְׂרָאֵל: לְוֵה לִי מָעוֹת מִיִּשְׂרָאֵל בְּרִבִּית עַל מַשְׁכּוֹנִי, מֻתָּר לַמַּלְוֶה לִקַּח הָרִבִּית מִיַּד יִשְׂרָאֵל הַשָּׁלִיחַ. וְהוּא שֶׁיֹּאמַר הַמַּלְוֶה לַשָּׁלִיחַ: אַתָּה תִּהְיֶה שְׁלוּחִי לְהָבִיא לִי הַמַּשְׁכּוֹן מִיַּד הָעוֹבֵד כּוֹכָבִים, בְּאַחֲרָיוּתִי, וּלְהוֹלִיךְ לוֹ הַמָּעוֹת עַל אַחֲרָיוּתִי. <small>הַגָּה: וְאִם נָתַן הָעוֹבֵד כּוֹכָבִים הַמַּשְׁכּוֹן לְיִשְׂרָאֵל קֹדֶם שֶׁהִלְוָה הַיִּשְׂרָאֵל הַשֵּׁנִי, אֲפִלּוּ הָיָה אַחֲרָיוּת הַמַּשְׁכּוֹן עַל הַשָּׁלִיחַ, מֻתָּר, <small><small>(סְבָרַת הָרַב דְּלֹא כבֵּית יוֹסֵף)</small>,</small> רַק שֶׁיִּהְיֶה אַחֲרָיוּת הַמָּעוֹת עַל הַמַּלְוֶה.</small> וְכֵן בִּשְׁעַת פְּדִיָּה תְּהֵא שְׁלוּחִי לְהָבִיא לִי מְעוֹתַי מִן הָעוֹבֵד כּוֹכָבִים, וְיִהְיוּ בְּאַחֲרָיוּתִי מִיָּד כְּשֶׁיֵּצְאוּ מִיַּד הָעוֹבֵד כּוֹכָבִים, וְכֵן תִּהְיֶה שְׁלוּחִי לְהַחֲזִיר לוֹ הַמַּשְׁכּוֹן. וְאִם אֵינוֹ מַאֲמִינוֹ, יֹאמַר כָּךְ בְּלִבּוֹ וְאֵינוֹ צָרִיךְ לְהוֹדִיעוֹ, אוֹ יַתְנֶה עִמּוֹ שֶׁלֹּא יְהֵא נֶאֱמָן לוֹמַר נֶאֱנַס אוֹ נֶאֱבַד, אֶלָּא בְּעֵדִים. וְאִם עָשָׂה כֵן, וּבִשְׁעַת פְּדִיָּה אוֹמֵר הַשָּׁלִיחַ: לֹא אָמַרְתִּי לְךָ אֱמֶת תְּחִלָּה, אֶלָּא שֶׁלִּי הוּא, יֹאמַר הַמַּלְוֶה: אֵינִי מַאֲמִינְךָ, אֶלָּא לִדְבָרֶיךָ הָרִאשׁוֹנִים אֲנִי מַאֲמִין, אֲבָל חוֹשֵׁשׁ אֲנִי לִדְבָרֶיךָ, וְאֵינִי רוֹצֶה לְקַבֵּל מִמְּךָ הַמָּעוֹת, וּכְשֶׁיָּבֹא הָעוֹבֵד כּוֹכָבִים וְיִתֵּן לִי הַמָּעוֹת אֶתֵּן לוֹ מַשְׁכּוֹנוֹ. וַאֲפִלּוּ אִם יִרְצֶה לִשָּׁבַע, אֵינוֹ נֶאֱמָן. וַאֲפִלּוּ עֵדִים מְעִידִים שֶׁהוּא שֶׁל יִשְׂרָאֵל, לֹא מְהַנֵּי, כֵּיוָן שֶׁהוֹדָה תְּחִלָּה שֶׁאֵינוֹ שֶׁלּוֹ. <small>הַגָּה: וְכָל שֶׁכֵּן דִּשְׁבוּעַת לֹוֶה לֹא מְהַנֵּי. <small><small>(בֵּית יוֹסֵף בְּשֵׁם תְּשׁוּבָה אַשְׁכְּנַזִּית)</small>.</small> אָמְנָם אִם נוֹדַע הַדָּבָר שֶׁכֵּן הוּא הָאֱמֶת, אָסוּר לִקַּח מִמֶּנּוּ הָרִבִּית. וְהַמַּעֲרִים לַעֲשׂוֹת כֵּן, נִקְרָא רָשָׁע. <small><small>(בֵּית יוֹסֵף בְּשֵׁם הָרַשְׁבָּ''א)</small>.</small> וְכָל זֶה לֹא מַיְרֵי, אֶלָּא בְּמַלְוֶה עַל הַמַּשְׁכּוֹן, אֲבָל אִם נָתַן <small><small>(בֵּית יוֹסֵף בְּשֵׁם ריב''א)</small></small> לוֹ מָעוֹת לְהַלְווֹת לְעוֹבֵד כּוֹכָבִים עַל רִבִּית, וְאַחַר כָּךְ אָמַר הַלּוֹקֵחַ: לֹא הִלְוֵיתִי לָעוֹבֵד כּוֹכָבִים, אֲבָל לָקַחְתִּי לְצֹרֶךְ עַצְמִי, הַלּוֹקֵחַ נֶאֱמָן, שֶׁלְּצֹרֶךְ עַצְמוֹ לְקָחָם. וְאִם חֲשָׁדוֹ שֶׁהוּא מְשַׁקֵּר, מַחֲרִים עָלָיו שֶׁכִּדְבָרָיו כֵּן הוּא. וְהָעוֹשֶׂה כֵן נִקְרָא רָשָׁע. <small><small>(תְּשׁוּבַת רַשְׁבָּ''א סִימָן תרנ''ג)</small>.</small> </small> 

יִשְׂרָאֵל שֶׁלָּוָה מֵחֲבֵרוֹ לְצֹרֶךְ הָעוֹבֵד כּוֹכָבִים, וְקָצַב עִם הָעוֹבֵד כּוֹכָבִים עַל הָרִבִּית בְּיֹקֶר וְעִם הַיִּשְׂרָאֵל הַמַּלְוֶה קָצַב בְּפָחוֹת, זָכָה הַלֹּוֶה בַּמֶּה שֶּׁקָּצַב עִם הָעוֹבֵד כּוֹכָבִים יוֹתֵר מִמַּה שֶּׁקָּצַב עִם הַיִּשְׂרָאֵל הַמַּלְוֶה. אֲבָל אִם קָצַב עִם הַמַּלְוֶה בְּיֹקֶר, וְהָעוֹבֵד כּוֹכָבִים אַלָּם, וְאֵינוֹ רוֹצֶה לְפָרְעָם, לֹא יִפְרַע הַלֹּוֶה מִכִּיסוֹ <small><small>(מָרְדְּכַי וְהג''א)</small>. <small>הַגָּה: וְיֵשׁ אוֹמְרִים דְּצָרִיךְ הַלֹּוֶה לִפְרֹעַ לוֹ מִכִּיסוֹ, אֶלָּא אִם הִזְכִּיר לוֹ שֵׁם הָעוֹבֵד כּוֹכָבִים תְּחִלָּה אָז פָּטוּר מִלְּשַׁלֵּם לוֹ מִכִּיסוֹ.</small> <small>(טוּר וּמָרְדְּכַי וְהָגָ''א בְּשֵׁם אָבִי הָעֶזְרִי)</small>. <small>וּמִכָּל מָקוֹם, לְכַתְּחִלָּה אָסוּר לִלְוֹת עַל מַשְׁכּוֹן עוֹבֵד כּוֹכָבִים, וְלוֹמַר שֶׁהוּא יִפְרַע קֶרֶן וְרִבִּית, דְּהָוֵי כְּלֹוֶה מִיִּשְׂרָאֵל וְחוֹזֵר וּמַלְוֶה לְעוֹבֵד כּוֹכָבִים, אֶלָּא תְּחִלַּת הַלְוָאָה צְרִיכָה לִהְיוֹת לְצֹרֶךְ הָעוֹבֵד כּוֹכָבִים. אִם הַשָּׁלִיחַ בָּא לִפְדּוֹת הַמַּשְׁכּוֹן מִמְּעוֹתָיו, מֻתָּר לְקַבֵּל מִמֶּנּוּ קֶרֶן וְרִבִּית.</small> <small>(בֵּית יוֹסֵף בְּשֵׁם תְּשׁוּבַת רַשְׁבָּ''א)</small>. <small>מִיהוּ דַּוְקָא שֶׁהַמַּלְוֶה נּוֹתֵן לוֹ לִפְדּוֹתוֹ מֵרְצוֹנוֹ, אֲבָל אִם פּוֹדֶה הַשָּׁלִיחַ מִשֶּׁלּוֹ, הָוֵי רַמָּאוּת שֶׁמִּתְּחִלָּה עַל מְנָת כֵּן הִלְוָהוּ שֶׁיְּהֵא הַמַּשְׁכּוֹן בְּיָדוֹ עַד שֶׁיִּפְדֶּנּוּ הָעוֹבֵד כּוֹכָבִים.</small> <small>(הַגָּהוֹת אֲשֵׁרִ''י וּבֵית יוֹסֵף בְּשֵׁם תְּשׁוּבַת הָרֹא''שׁ)</small>. <small>וְאִם אֵין הַשָּׁלִיחַ רוֹצֶה לִפְדּוֹתוֹ וְהַמַּלְוֶה רוֹצֶה שֶׁיִּפְדֵּהוּ, לֹא יוּכַל לְכוֹפוֹ, כְּמוֹ שֶׁיִּתְבָּאֵר סוֹף סִימָן זֶה</small> <small>(בֵּית יוֹסֵף)</small>.</small> 

יִשְׂרָאֵל שֶׁלָּוָה מִיִּשְׂרָאֵל בְּרִבִּית לְצֹרֶךְ עוֹבֵד כּוֹכָבִים, עַל מַשְׁכּוֹנוֹ שֶׁל עוֹבֵד כּוֹכָבִים, וְאַחַר זְמַן רוֹצֶה הַמַּלְוֶה לְמָכְרוֹ, וְהַשָּׁלִיחַ אוֹמֵר: אַל תִּמְכְּרֵהוּ כִּי הָעוֹבֵד כּוֹכָבִים אַלָּם, אֵין הַמַּלְוֶה צָרִיךְ לָחוּשׁ לִדְבָרָיו, כִּי אֵין לַמַּלְוֶה עִם הָעוֹבֵד כּוֹכָבִים כְּלוּם. וְאִם הַשָּׁלִיחַ יָרֵא מִמֶּנּוּ, יַצִּיל עַצְמוֹ וְיִפְדֶּה הַמַּשְׁכּוֹן, אוֹ יוֹסִיף מַשְׁכּוֹן לַלֹּוֶה, כְּדֵי שֶׁלֹּא יַפְסִיד בְּהַמְתָּנָה. 

יִשְׂרָאֵל שֶׁאָמַר לַחֲבֵרוֹ: טֹל מָעוֹת הַלָּלוּ וְהַלְוֵה אוֹתָם לְעוֹבֵד כּוֹכָבִים בְּרִבִּית, אִם אַחֲרָיוּת הַמָּעוֹת עַל הַשָּׁלִיחַ בַּהוֹלָכָה אוֹ בַּהֲבָאָה, אָסוּר לַמַּלְוֶה לִקַּח הָרִבִּית מִיַּד הַשָּׁלִיחַ אוֹ מִיַּד שְׁלוּחוֹ שֶׁל שָׁלִיחַ, וַאֲפִלּוּ עַד מֵאָה. וְאִם אֵין הָאַחֲרָיוּת עָלָיו אֶלָּא כִּשְׁאָר שְׁלוּחִים, אִם שׁוֹמֵר חִנָּם, שׁוֹמֵר חִנָּם. אִם שׁוֹמֵר שָׂכָר, שׁוֹמֵר שָׂכָר; מֻתָּר. 

יִשְׂרָאֵל שֶׁאָמַר לַחֲבֵרוֹ: לְוֵה לִי מָעוֹת מֵהָעוֹבֵד כּוֹכָבִים בְּרִבִּית, אִם נָתַן לוֹ מַשְׁכּוֹן לִלְוֹת עָלָיו, אִם אַחֲרָיוּת הָעוֹבֵד כּוֹכָבִים עַל הַמַּשְׁכּוֹן בִּלְבַד וְלֹא עַל הַשָּׁלִיחַ כְּלָל, מֻתָּר לַשָּׁלִיחַ לִקַּח הָרִבִּית וְלִתְּנוֹ לָעוֹבֵד כּוֹכָבִים. וְאִם לֹא נָתַן לוֹ מַשְׁכּוֹן, אָסוּר אֶלָּא אִם כֵּן אָמַר לוֹ: לְוֵה לִי מָעוֹת בְּרִבִּית מֵהָעוֹבֵד כּוֹכָבִים עַל שְׁמִי, וְהֶאֱמִינוֹ הָעוֹבֵד כּוֹכָבִים וְהוּא סוֹמֵךְ עַל הַלֹּוֶה וְלֹא עַל הַשָּׁלִיחַ. <small>הַגָּה: וְעַיֵּן לְקַמָּן סִימָן ק''ע אִם מֻתָּר לַשָּׁלִיחַ לִהְיוֹת עָרֵב. יֵשׁ אוֹמְרִים דְּמַנְהִיגֵי הַקָּהָל מֻתָּרִין לִלְוֹת מִן הָעוֹבֵד כּוֹכָבִים בְּרִבִּית לְצֹרֶךְ הַקָּהָל, אַף עַל גַּב דְּהָווּ כִּשְׁלוּחֵי הַקָּהָל, וְאַף עַל גַּב דְּאַחֲרָיוּת עֲלֵיהֶם וְחוֹזְרִין וְלוֹקְחִין מִן הַקָּהָל, שָׁרֵי, דְּהָוֵי כְּאַפּוֹטְרוֹפּוֹס שֶׁל יְתוֹמִים דִּשָׁרֵי בִּכְהַאי גַּוְנָא. וְכֵן נָהֲגוּ לְהָקֵל, אַף עַל גַּב דְּאֵין כָּאן הֶתֵּר בָּרוּר. <small><small>(בֵּית יוֹסֵף בְּשֵׁם תְּשׁוּבַת הָרַשְׁבָּ''א)</small></small> וּמִכָּל מָקוֹם אָסוּר אַחַר כָּךְ לִקַּח מִקְצָת הַפֵּרָעוֹן מִמִּקְצָת הַקָּהָל, שֶׁיַּלְווּ לְצֹרֶךְ הַקָּהָל, וּלְנַכּוֹת לָהֶם אַחַר כָּךְ יוֹתֵר מִמַּה שֶּׁהִלְווּ, כִּי הָרִבִּית עוֹלָה עַל הָאֲחֵרִים וְהָוֵי כְּאִלּוּ לָווּ זֶה מִזֶּה בְּרִבִּית <small><small>(גַּם זֶה שָׁם)</small>.</small> </small> 

מַשְׁכּוֹנוֹ שֶׁל עוֹבֵד כּוֹכָבִים בְּיַד יִשְׂרָאֵל, וֶהֱבִיאוֹ לְיִשְׂרָאֵל חֲבֵרוֹ שֶׁיַּלְוֶה עָלָיו, וּכְשֶׁיָּבֹא הָעוֹבֵד כּוֹכָבִים לִפְדּוֹתוֹ שֶׁיִּקַּח הוּא הָרִבִּית שֶׁעָלָה עָלָיו עַד אוֹתוֹ הַיּוֹם, וְהַשֵּׁנִי יִקַּח הָרִבִּית שֶׁיַּעֲלֶה עָלָיו מֵאוֹתוֹ הַיּוֹם וָהָלְאָה, מֻתָּר, וּבִלְבַד שֶׁיֹּאמַר לוֹ: הֲרֵינִי מוֹכֵר לְךָ כָּל כֹּחַ וּזְכוּת וְשִׁעְבּוּד שֶׁיֵּשׁ לִי עַל מַשְׁכּוֹן זֶה, וְאֵין לִי עֵסֶק עִמְּךָ וְלֹא לְךָ עִמִּי. וְאִם לְאַחַר זְמַן רָצָה הַשֵּׁנִי לַחֲזֹר וְלִטֹּל מֵהָרִאשׁוֹן קֶרֶן וְרִבִּית לְהַחֲזִיר לוֹ מַשְׁכּוֹנוֹ, מֻתָּר. <small>הַגָּה: וְיֵשׁ אוֹמְרִים דַּאֲפִלּו אֵינוֹ מוֹכְרוֹ לוֹ וְלֹא אָמַר לוֹ: אֲנִי מְסֻלָּק מִמְּךָ, אֶלָּא חוֹזֵר וּמִשְׁכְּנוֹ אֶצְלוֹ סְתָמָא, שָׁרֵי, דְּוַדַּאי מְכַוֵּן לְהֶתֵּירָא וּכְמָאן דְּאָמַר לוֹ דָּמִי. <small><small>(בֵּית יוֹסֵף בְּשֵׁם מָרְדְּכַי וּתְשׁוּבַת הָרֹא''שׁ)</small>.</small> וְאִם בָּא הָרִאשׁוֹן לִפְדּוֹת הַמַּשְׁכּוֹן, וְאֵין הַשֵּׁנִי רוֹצֶה לְהַחֲזִיר לוֹ הַמַּשְׁכּוֹן, הָרְשׁוּת בְּיָדוֹ, <small><small>(מָרְדְּכַי פא''נ)</small>,</small> דְּהָוֵי לְגַמְרֵי כְּשֶׁלּוֹ, דְּהָוֵי כְּאִלּוּ מְכָרוֹ לוֹ בְּהֶדְיָא עַד שֶׁיָּבֹא הָעוֹבֵד כּוֹכָבִים לִפְדּוֹתוֹ. <small><small>(שָׁם וּבִתְשׁוּבַת הָרֹא''שׁ)</small>.</small> וְכֵן הַמִּנְהָג פָּשׁוּט. וְאִם הִתְנוּ מִתְּחִלָּה שֶׁצָּרִיךְ לַחֲזֹר וְלִתֵּן לוֹ כְּשֶׁבָּא לִפְדּוֹתוֹ, הַכֹּל כְּפִי תְּנָאָם. וְאֶפְשָׁר דַּאֲפִלּו מִסְּתָמָא הָוֵי כְּאִלּוּ הִתְנוּ בְּכָךְ, הוֹאִיל וְהַמִּנְהָג כָּךְ. <small><small>(סָבַרְתָּ הָרַב)</small>.</small> וּמֻתָּר לַלֹּוֶה לִקְצֹב עִם יִשְׂרָאֵל הַשֵּׁנִי בְּפָחוֹת, אַף עַל פִּי שֶׁהָעוֹבֵד כּוֹכָבִים נוֹתֵן לוֹ יוֹתֵר, אוֹ שֶׁיּוּכַל לוֹמַר: אֲנִי אֶקַּח חֵלֶק בָּרִבִּית הַבָּא מִן הָעוֹבֵד כּוֹכָבִים כָּל שָׁבוּעַ <small><small>(בֵּית יוֹסֵף וְכֵן מַשְׁמָע בת''ה סי' ש''ג)</small>.</small> גַּם אִם יִרְצוּ הַלֹּוֶה וְהַמַּלְוֶה שֶׁלֹּא לִקַּח הַמַּלְוֶה הַשֵּׁנִי הַמַּשְׁכּוֹן לְיָדוֹ, רַק יַנִּיחֶנּוּ בְּיַד הַלֹּוֶה הַזֶּה שֶׁהִלְוָה עָלָיו לָעוֹבֵד כּוֹכָבִים, שָׁרֵי. <small><small>(בֵּית יוֹסֵף וּסְבָרַת הָרַב)</small>.</small> וּבִלְבַד שֶׁיִּהְיֶה הַמַּשְׁכּוֹן מִכָּאן וָאֵילָךְ בְּאַחֲרָיוּת הַמַּלְוֶה הַשֵּׁנִי. <small><small>(ד''ע)</small>.</small> וְאִם הִתְנוּ זֶה עִם זֶה שֶׁהַמַּלְוֶה הָרִאשׁוֹן לָעוֹבֵד כּוֹכָבִים שֶׁהוּא הִלְוָה עַכְשָׁו מִיִּשְׂרָאֵל הַשֵּׁנִי, יִתְחַיֵּב בְּאַחֲרָיוּתוֹ, הָרְשׁוּת בְּיָדָם, דְּהָא מַתְנֶה שׁוֹמֵר חִנָּם לִהְיוֹת כְּשׁוֹאֵל. <small><small>(גַּם זֶה ד''ע ורש''ל תְּשׁוּבָה נ''ב)</small>.</small> וְיֵשׁ אוֹמְרִים דַּאֲפִלּו לְהַקְנוֹת הַלֹּוֶה אֵלּוּ הַמַּשְׁכָּנוֹת לַמַּלְוֶה הַשֵּׁנִי אֵינוֹ צָרִיךְ, אֶלָּא מִיָּד שֶׁהַמַּלְוֶה הַשֵּׁנִי נוֹתֵן לוֹ מְעוֹת הַהַלְוָאָה קָנוּי לוֹ הַמַּשְׁכּוֹן בְּכָל מָקוֹם שֶׁהוּא, דִּדְבַר תּוֹרָה מָעוֹת קוֹנוֹת. וְאַף עַל גַּב דְּמִדְּרַבָּנָן בָּעֵי מְשִׁיכָה, מִכָּל מָקוֹם כְּהַאי גַּוְנָא יֵשׁ לִסְמֹךְ עַל דְּבַר תּוֹרָה. מִיהוּ, טוֹב שֶׁיַּקְנֶה לוֹ עַל יְדֵי אַחֵר <small><small>(בַּיִת יוֹסֵף)</small>.</small> וְנֶאֱמָן הַלֹּוֶה לוֹמַר שֶׁיֵּשׁ לוֹ מַשְׁכּוֹן מֵעוֹבֵד כּוֹכָבִים, וְאֵין צָרִיךְ לְהָבִיא רְאָיָה לִדְבָרָיו, וְיוּכַל הַמַּלְוֶה לְהַלְווֹת לוֹ, אִם לֹא שֶׁאֵינוֹ מֻחְזָק בְּכָךְ, דְּאָז וַדַּאי מְשַׁקֵּר. כָּךְ הֵם עִקַּר הַדְּבָרִים בְּדִינִים אֵלּוּ <small><small>(ד''ע מִלְּעֵיל סי' קס''ב ס''ב בהג''ה)</small>,</small> אַף עַל פִּי שֶׁיֵּשׁ קְצָת מְפַקְפְּקִים בְּהֶתֵּרוֹת אֵלּוּ <small><small>(מהרי''ק שֹׁרֶשׁ קי''ט)</small>,</small> כְּבָר פָּשַׁט הַמִּנְהָג לְהָקֵל, וְאֵין לִמְחוֹת בְּיַד הָעוֹשִׂים כַּנִּזְכָּר, כִּי דִּינָא הוּא. וְכָל זֶה לֹא מַיְרֵי, אֶלָּא כְּשֶׁלֹא זָקַף הַיִּשְׂרָאֵל שֶׁלָּוָה לָעוֹבֵד כּוֹכָבִים קֶרֶן עִם רִבִּית, אֲבָל אִם כְּבָר זָקַף הַיִּשְׂרָאֵל עַל הָעוֹבֵד כּוֹכָבִים קֶרֶן וְרִבִּית בְּיַחַד, כְּגוֹן שֶׁחָשַׁב עִמּוֹ רִבִּית שֶׁיַּעֲלֶה עָלָיו עַד שָׁנָה וְחִשְּׁבוּ הַכֹּל בְּיַחַד, מֵעַתָּה הֲרֵי הַכֹּל כְּאִלּוּ הוּא קֶרֶן שֶׁל יִשְׂרָאֵל <small><small>(תה''ד סִימָן ש''ג)</small>,</small> בֵּין שֶׁהִלְוָה עַל הַמַּשְׁכּוֹן אוֹ בְּלֹא מַשְׁכּוֹן, אָסוּר לִלְוֹת עַל זֶה מִיִּשְׂרָאֵל חֲבֵרוֹ, וְשֶׁיַּעֲלֶה לוֹ רִבִּית מִן הַחוֹב כָּל זְמַן שֶׁהַלְוָאָה גַּבֵּהּ, דְּהָוֵי כְּאִלּוּ נוֹתֵן לוֹ הָרִבִּית מִכִּיסוֹ <small><small>(סְבָרַת הָרַב)</small>,</small> אַךְ יִמְכְּרֶנּוּ לוֹ סְתָם, וּכְשֶׁרוֹצֶה לַחֲזֹר לִקַּח חוֹבוֹ, יַחֲזֹר וְיִקְנֵהוּ מִמֶּנּוּ מְעַט יוֹתֵר מִמַּה שֶּׁמְּכָרוֹ לוֹ כְּפִי עֵרֶךְ הָרִבִּית שֶׁהָיָה רָאוּי לַעֲלוֹת עָלָיו. וְאָסוּר לְהַתְנוֹת מִתְּחִלָּה בְּכָךְ, אֶלָּא יַקְנֶה לוֹ הַחוֹב בְּקִנְיָן גָּמוּר, וְאַחַר כָּךְ יַחֲזֹר הַקּוֹנֶה וְיַבְטִיחֶנּוּ בִּדְבָרִים אֲמִתִּיִּים שֶׁכְּשֶׁיִּהְיוּ לוֹ מָעוֹת יַחֲזֹר וְיִמְכְּרֶנּוּ לוֹ בַּדֶּרֶךְ הַנִּזְכָּר <small><small>(ת''ה סִימָן ש''ג)</small>.</small> </small> וּבְחוֹבוֹת שֶׁל אַשְׁרַאי צָרִיךְ שֶׁיֹּאמַר לוֹ: אַתָּה תִּפְטֹר הָעוֹבֵד כּוֹכָבִים בְּכָךְ וְכָךְ מִכֹּל וְכָל, וּבְכָךְ וְכָךְ אֲנִי קוֹנֶה מִמְּךָ כָּל מַה שֶּׁאֲנִי יָכוֹל לְהוֹצִיא מִיַּד הָעוֹבֵד כּוֹכָבִים <small>וְע''ל סִימָן קע''ג בְּדִין מְכִירַת חוֹבוֹת.</small> 

יִשְׂרָאֵל הַבָּא לַחֲבֵרוֹ וְאָמַר לוֹ: הַלְוֵינִי מָעוֹת עַל מַשְׁכּוֹנוֹת אֵלּוּ שֶׁהֵם שֶׁל עוֹבֵד כּוֹכָבִים, וְהִלְוָה לוֹ, וְהַמָּעוֹת הֵם לְצֹרֶךְ הַיִּשְׂרָאֵל, וְהוּא מַעֲלֶה לוֹ רִבִּית מִשֶּׁלּוֹ, אוֹ שֶׁאוֹמֵר לַחֲבֵרוֹ: הַלְוֵינִי מָעוֹת בְּרִבִּית, וַאֲנִי אֶשְׁלַח לְךָ מַשְׁכּוֹן עַל יְדֵי עוֹבֵד כּוֹכָבִים, וְהָעוֹבֵד כּוֹכָבִים הֵבִיא הַמַּשְׁכּוֹן לַמַּלְוֶה וְהוֹלִיךְ הַמָּעוֹת לַלֹּוֶה, תַּחֲבּוּלוֹת רְשָׁעִים הִיא זוֹ וְלֹא יִטֹּל רִבִּית כְּלָל. 

מַשְׁכּוֹנוֹ שֶׁל יִשְׂרָאֵל בְּיַד עוֹבֵד כּוֹכָבִים, מֻתָּר לְהַלְווֹת עָלָיו יִשְׂרָאֵל בְּרִבִּית. וְיֵשׁ אוֹסְרִין אֶלָּא אִם כֵּן אָמַר יִשְׂרָאֵל בַּעַל הַמַּשְׁכּוֹן: קְנֵה מֵעַכְשָׁו הַמַּשְׁכּוֹן אִם לֹא אֶתֵּן לְךָ עַד יוֹם פְּלוֹנִי. <small>הַגָּה: וְלַסְּבָרָא הָרִאשׁוֹנָה, אֲפִלּוּ מִיִּשְׂרָאֵל הָרִאשׁוֹן מֻתָּר לְקִבֵּל הָרִבִּית <small><small>(טוּר בְּשֵׁם הָרֹא''שׁ)</small>.</small> וְאִם יֵשׁ לָעוֹבֵד כּוֹכָבִים חוֹב עַל יִשְׂרָאֵל וְעָשָׂה עִמּוֹ שִׁעְבּוּדִים לִתֵּן לוֹ כָּל הַשָּׁנָה כָּךְ וְכָךְ רִבִּית, אוֹ שֶׁיֹּאכַל פֵּרוֹת שָׂדֶה שֶׁלּוֹ, אִם אֵין בְּיַד הַלֹּוֶה לְסַלֵּק הָעוֹבֵד כּוֹכָבִים וּלְהַחֲזִיר לוֹ מְעוֹתָיו, מֻתָּר לְיִשְׂרָאֵל אַחֵר לִקְנוֹתוֹ מִמֶּנּוּ. וְאִם יוּכַל לְסַלְּקוֹ, אָסוּר לִקְנוֹתוֹ מִן הָעוֹבֵד כּוֹכָבִים <small><small>(כָּךְ מַשְׁמָע מִתְּשׁוּבַת ריב''ש שֶׁהֵבִיא הבֵּית יוֹסֵף)</small>.</small> </small> 

מְעוֹתָיו שֶׁל יִשְׂרָאֵל מֻפְקָדִים בְּיַד עוֹבֵד כּוֹכָבִים וְהִלְוָה אוֹתָם לְיִשְׂרָאֵל בְּרִבִּית, אִם הָיוּ בְּאַחֲרָיוּת הָעוֹבֵד כּוֹכָבִים מֻתָּר לִקַּח הָרִבִּית. וְאִם הָיוּ בְּאַחֲרָיוּת יִשְׂרָאֵל, אָסוּר. <small>וְאִם הִלְוָה אוֹתָן שֶׁלֹּא מִדַּעַת יִשְׂרָאֵל, מִסְּתָמָא הֵם בְּאַחֲרָיוּת עוֹבֵד כּוֹכָבִים, וְשָׁרֵי <small><small>(נ''י בְּשֵׁם רַשְׁבָּ''א, מָרְדְּכַי וּבֵית יוֹסֵף בְּשֵׁם הָרַשְׁבָּ''א, וּבֵית יוֹסֵף בְּשֵׁם תַּלְמִידֵי רַשְׁבָּ''א)</small>.</small> </small> 

מְעוֹתָיו שֶׁל עוֹבֵד כּוֹכָבִים מֻפְקָדוֹת בְּיַד יִשְׂרָאֵל, אִם הֵם בְּאַחֲרָיוּת הַיִּשְׂרָאֵל אָסוּר לוֹ לְהַלְווֹתָם בְּרִבִּית. וְאִם הֵם בְּאַחֲרָיוּת הָעוֹבֵד כּוֹכָבִים, מֻתָּר. אֲבָל אָסוּר לַעֲשׂוֹת כֵּן מִפְּנֵי מַרְאִית הָעַיִן. 

יִשְׂרָאֵל שֶׁאָמַר לְעוֹבֵד כּוֹכָבִים: הֵילָךְ שְׂכָרְךָ <small>אוֹ פָּלֵיגְנָא לָךְ בָּרֶוַח <small><small>(כ''מ בַּטּוּר)</small></small> </small> וְהַלְוֵה מְעוֹתַי בְּרִבִּית, אָסוּר, שֶׁהֵם בְּאַחֲרָיוּת הַיִּשְׂרָאֵל. וְעוֹבֵד כּוֹכָבִים שֶׁאָמַר לְיִשְׂרָאֵל: הֵילָךְ שְׂכָרְךָ וְהַלְוֵה מְעוֹתַי בְּרִבִּית, מֻתָּר. אֲבָל אָסוּר לַעֲשׂוֹת כֵּן מִפְּנֵי מַרְאִית הָעַיִן. <small>מִיהוּ אִם הַדָּבָר מְפֻרְסָם לָרַבִּים, מֻתָּר.</small> 

עוֹבֵד כּוֹכָבִים שֶׁעָשָׂה לְיִשְׂרָאֵל אַפּוֹטְרוֹפּוֹס עַל נְכָסָיו, מֻתָּר לִלְווֹת מִמֶּנּוּ בְּרִבִּית. וְיִשְׂרָאֵל שֶׁעָשָׂה לְעוֹבֵד כּוֹכָבִים אַפּוֹטְרוֹפּוֹס עַל נְכָסָיו, אָסוּר לִלְווֹת מִמֶּנּוּ בְּרִבִּית; וְגַם זֶה תָּלוּי בְּמִי שֶׁאַחֲרָיוּת עָלָיו. 

רְאוּבֵן שֶׁאָמַר לְשִׁמְעוֹן: לָקַחְתָּ מִמֶּנִּי רִבִּית מִיָּד לְיָד, וְשֶׁמָּעוֹן מֵשִׁיב: לֹא לָקַחְתִּי, אֶלָּא עַל יְדֵי עוֹבֵד כּוֹכָבִים, נֶאֱמָן בְּלֹא שְׁבוּעָה. וְאִם מֵשִׁיב: אֵינִי יוֹדֵעַ אִם נָתַתָּ לִי מֵעוֹלָם רִבִּית, יִשָּׁבַע שֶׁאֵינוֹ יוֹדֵעַ. <small>הַגָּה: וְכֵן בִּשְׁאָר טְעָנוֹת שֶׁבֵּין לֹוֶה לַמַּלְוֶה, שֶׁזֶּה טוֹעֵן שֶׁהִלְוָה לוֹ בְּאִסּוּר וְזֶה טוֹעֵן שֶׁהִלְוָה לוֹ בְּהֶתֵּר, הַמַּלְוֶה פָּטוּר אֲפִלּוּ בְּלֹא שְׁבוּעָה <small><small>(כ''מ בַּפּוֹסְקִים ועי' בֵּית יוֹסֵף)</small>.</small> וְדַוְקָא שֶׁהַלֹּוֶה בָּא לְהוֹצִיא מִן הַמַּלְוֶה, כְּגוֹן שֶׁהָיָה לוֹ מַשְׁכּוֹן אוֹ שֶׁכְּבָר פָּרַע לוֹ <small><small>(בֵּית יוֹסֵף)</small></small> אֲבָל אִם הַמַּלְוֶה בָּא לְהוֹצִיא מִן הַלֹּוֶה, הַלֹּוֶה נִשְׁבָּע וּפָטוּר. וְאִם יֵשׁ שְׁטָר בְּיַד הַמַּלְוֶה, נִשְׁבָּע וְנוֹטֵל <small><small>(סְבָרַת בֵּית יוֹסֵף מִמַּשְׁמָעוּת הַמָּרְדְּכַי)</small></small> וְעַיֵּן לְעֵיל סִימָן ק''ס וּלְקַמָּן סִימָן קע''ז.</small> 

מַשְׁכּוֹן שֶׁבְּיַד יִשְׂרָאֵל מִיִּשְׂרָאֵל חֲבֵרוֹ, וְאָמַר לוֹ הַלֹּוֶה: לֵךְ וּמַשְׁכְּנוֹ לְעוֹבֵד כּוֹכָבִים בְּרִבִּית, וְעָלַי לִפְרֹעַ קֶרֶן וְרִבִּית, מֻתָּר. 

רְאוּבֵן הִרְהִין <small><small>(פֵּרוּשׁ מִשְׁכֵּן)</small></small> מַשְׁכּוֹנוֹת שֶׁל עוֹבֵד כּוֹכָבִים אֵצֶל שִׁמְעוֹן, וּלְיָמִים תָּבַע שִׁמְעוֹן אֶת רְאוּבֵן שֶׁיִּפְדֶּה אוֹתָם מַשְׁכּוֹנוֹת, אֵין רְאוּבֵן חַיָּב לִפְדּוֹת הַמַּשְׁכּוֹנוֹת, אֲבָל חַיָּב הוּא לְהַעֲמִיד אֶת שִׁמְעוֹן אֵצֶל הָעוֹבֵד כּוֹכָבִים. 


Siman 170

יִשְׂרָאֵל שֶׁלָּוָה מָעוֹת מֵעוֹבֵד כּוֹכָבִים בְּרִבִּית, אָסוּר לְיִשְׂרָאֵל אַחֵר לִהְיוֹת לוֹ עָרֵב. שֶׁכֵּיוָן שֶׁבְּדִינֵיהֶם תּוֹבֵעַ הֶעָרֵב תְּחִלָּה, נִמְצָא הֶעָרֵב תּוֹבֵעַ אֶת יִשְׂרָאֵל בְּרִבִּית שֶׁהֶעָרֵב חַיָּב בָּהּ לָעוֹבֵד כּוֹכָבִים. לְפִיכָךְ, אִם קִבֵּל עָלָיו הָעוֹבֵד כּוֹכָבִים שֶׁלֹּא יִתְבַּע אֶת הֶעָרֵב תְּחִלָּה, הֲרֵי זֶה מֻתָּר. <small>הַגָּה: וְהָאִדָּנָא מִסְּתָמָא הָוֵי כְּאִלּוּ קִבֵּל עָלָיו הָכִי, דִּסְתָם עַרְבוּת כָּךְ הוּא. <small><small>(טוּר)</small>.</small> וְדַוְקָא בְּמָקוֹם שֶׁהַמִּנְהָג כָּךְ שֶׁתּוֹבְעִין הַלֹּוֶה תְּחִלָּה.</small> וְיֵשׁ אוֹמְרִים שֶׁאֵינוֹ אָסוּר אֶלָּא בְּעָרֵב שְׁלוֹף דּוֹץ <small><small>(פֵּרוּשׁ עָרֵב שֶׁמְּנַקֶה אֶת הַלֹּוֶה מִדִּין הַמַּלְוֶה, כִּשְׁלוֹף דּוֹץ שֶׁהוּא מִין עֵשֶׂב שֶׁמְּיַבְּשִׁין אוֹתוֹ וְרוֹחֲצִין בּוֹ אֶת הַיָּדַיִם לְהַעֲבִיר הַזֻּהֲמָא)</small>,</small> דְּהַיְנוּ שֶׁאֵין דִּין הַמַּלְוֶה עִם הַלֹּוֶה כְּלָל, שֶׁהוּא יָכוֹל לִדְחוֹתוֹ אֵצֶל הֶעָרֵב. <small>הַגָּה: וְאִם עָבַר וְנַעֲשָׂה עָרֵב בַּעֲדוֹ, צָרִיךְ לְשַׁלֵּם כָּל הֶפְסֵד הַמַּגִּיעַ לוֹ עַל יָדוֹ אֲבָל אֵינוֹ צָרִיךְ לָתֵת הָרִבִּית שֶׁנּוֹתֵן בִּשְׁבִילוֹ, דְּאֵין אוֹמְרִים לִתֵּן רִבִּית <small><small>(טוּר)</small>.</small> וְאִי כְּבַר פָּרַע לוֹ הָרִבִּית, אֵין מוֹצִיאִין מִיָּדוֹ דְּלֹא גָּרַע מֵאֲבַק רִבִּית. <small><small>(סְבָרַת הָרַב)</small>.</small> </small> 

וְכֵן עוֹבֵד כּוֹכָבִים שֶׁלָּוָה מִיִּשְׂרָאֵל בְּרִבִּית, אָסוּר לְיִשְׂרָאֵל לִהְיוֹת לוֹ עָרֵב. <small>הַגָּה: אֶלָּא אִם הִתְנָה עִם הָעוֹבֵד כּוֹכָבִים שֶׁכָּל זְמַן שֶׁיֵּשׁ לוֹ לִפְרֹעַ לֹא יִדְחֶנּוּ אֵצֶל הֶעָרֵב, אָז שָׁרֵי לְקַבֵּל הַקֶּרֶן וְהָרִבִּית מִיִּשְׂרָאֵל אִם לֹא יִפְרַע הָעוֹבֵד כּוֹכָבִים. <small><small>(טוּר)</small>.</small> וְאִם הַיִּשְׂרָאֵל עָרֵב לוֹ בְּעַד הַקֶּרֶן וְלֹא בְּעַד הָרִבִּית, אֶלָּא יֵשׁ לוֹ לִקַּח הָרִבִּית מִן הָעוֹבֵד כּוֹכָבִים, אוֹ לְהֶפֶךְ, שֶׁעָרֵב לוֹ בְּעַד הָרִבִּית וְלֹא בְּעַד הַקֶּרֶן, מֻתָּר. וְדַוְקָא שֶׁהָעוֹבֵד כּוֹכָבִים לוֹקֵחַ הַמָּעוֹת מִיַּד הַמַּלְוֶה, אֲבָל אִם יִשְׂרָאֵל עָרֵב וּלְקָחָן מִיָּדוֹ, אַף עַל פִּי שֶׁעוֹשֶׂה בִּשְׁבִיל הָעוֹבֵד כּוֹכָבִים, אָסוּר. <small><small>(ת''ה סי' ש''א)</small>.</small> וְדַוְקָא בְּלֹא מַשְׁכּוֹן, אֲבָל אִם נוֹתֵן לוֹ מַשְׁכּוֹן שֶׁל עוֹבֵד כּוֹכָבִים בְּעַד הַקֶּרֶן, יָכוֹל לְעָרֵב לוֹ בְּעַד הָרִבִּית, דְּעִקַּר הַלְוָאָה עַל הַמַּשְׁכּוֹן, אַף עַל גַּב דְּהוּא נְטָלָן מִיַּד יִשְׂרָאֵל הַמַּלְוֶה, וּכְאִלּוּ הִלְוָה לְיַד עוֹבֵד כּוֹכָבִים דָּמִי. <small><small>(סְבָרַת הָרַב)</small>.</small> וְאִם הָיָה לְיִשְׂרָאֵל מַשְׁכּוֹן מֵעוֹבֵד כּוֹכָבִים, אוֹ עָרֵב עוֹבֵד כּוֹכָבִים, וּבָא יִשְׂרָאֵל וְאָמַר לוֹ לַמַּלְוֶה שֶׁיַּחֲזֹר לָעוֹבֵד כּוֹכָבִים מַשְׁכּוֹן שֶׁלּוֹ אוֹ שֶׁיִּפְטֹר עָרֵב הָעוֹבֵד כּוֹכָבִים וְהוּא עָרֵב לוֹ, צָרִיךְ לְשַׁלֵּם לוֹ כָּל הַקֶּרֶן וְהָרִבִּית שֶׁעָלָה עָלָיו עַד אוֹתוֹ הַיּוֹם, אֲבָל לֹא הָרִבִּית שֶׁיַּעֲלֶה עָלָיו מִכָּאן וָאֵילָךְ <small><small>(מָרְדְּכַי פ' א''נ בְּשֵׁם ראבי''ה)</small>,</small> אִם לֹא שֶׁהַמַּשְׁכּוֹן הָיָה שָׁוֶה יוֹתֵר דְּאָז צָרִיךְ לְהַעֲלוֹת לוֹ רִבִּית עַד כְּדֵי דָּמָיו שֶׁל הַמַּשְׁכּוֹן אוֹ לְהַחֲזִיר לוֹ מַשְׁכּוֹנוֹ. <small><small>(בֵּית יוֹסֵף וב''ז סִימָן שע''ד)</small></small> וְאִם זָקַף הָעוֹבֵד כּוֹכָבִים הַקֶּרֶן עִם הָרִבִּית, אָז אֲפִלּוּ מַה שֶּׁיַּעֲלֶה עָלָיו אַחַר כָּךְ הָוֵי כְּקֶרֶן וְצָרִיךְ לְשַׁלֵּם לוֹ הַכֹּל <small><small>(מָרְדְּכַי וּלְדַעַת ת''ה אַף הָרֹא''שׁ סוֹבֵר כָּךְ ומהרי''ק שֹׁרֶשׁ קל''ו)</small></small> אֲפִלּוּ לֹא הָיָה הַמַּשְׁכּוֹן שָׁוֶה, אוֹ אֲפִלּוּ לֹא הָיָה לוֹ מַשְׁכּוֹן כְּלָל אֶלָּא פָּטַר עָרֵב עוֹבֵד כּוֹכָבִים שֶׁהָיָה לוֹ.</small> 


Siman 171

יִשְׂרָאֵל שֶׁלָּוָה מָעוֹת מֵהָעוֹבֵד כּוֹכָבִים בְּרִבִּית וּזְקָפָן עָלָיו בְּמִלְוֶה, וְנִתְגַּיֵּר, אִם עַד שֶׁלֹּא נִתְגַּיֵּר זְקָפָן עָלָיו בְּמִלְוֶה, גּוֹבֶה קֶרֶן וְרִבִּית. וְאִם מִשֶּׁנִּתְגַּיֵּר זְקָפָן עָלָיו בְּמִלְוֶה, גּוֹבֶה הַקֶּרֶן וְלֹא הָרִבִּית. אֲבָל עוֹבֵד כּוֹכָבִים שֶׁלָּוָה מִיִּשְׂרָאֵל בְּרִבִּית וְזָקַף עָלָיו אֶת הָרִבִּית בְּמִלְוֶה, אַף עַל פִּי שֶׁזְּקָפָן עָלָיו אַחַר שֶׁנִּתְגַּיֵּר, גּוֹבֶה אֶת הַקֶּרֶן וְאֶת הָרִבִּית, שֶׁלֹּא יֹאמְרוּ: בִּשְׁבִיל מְעוֹתָיו נִתְגַּיֵּר זֶה, וְגוֹבֶה הַיִּשְׂרָאֵל מִמֶּנּוּ אַחַר שֶׁנִּתְגַּיֵּר כָּל מְעוֹת הָרִבִּית שֶׁנִּתְחַיֵּב בָּהֶם כְּשֶׁהָיָה עוֹבֵד כּוֹכָבִים. 


Siman 172

הַמַּלְוֶה אֶת חֲבֵרוֹ וּמִשְׁכֵּן לוֹ בַּיִת אוֹ שָׂדֶה עַל מְנָת שֶׁיֹּאכַל פֵּרוֹתָיו כָּל יְמֵי הַמַּשְׁכּוֹנָא, אִם הִיא כְּמַשְׁכַּנְתָּא דְּסוּרָא, דְּהַיְנוּ שֶׁמִּשְׁכְּנָהּ לוֹ לְשָׁנִים יְדוּעוֹת, וְכוֹתֵב: בִּמְשְׁלַם שְׁנִין אִלֵּין תִּפּוּק אַרְעָא בְּלֹא כֶּסֶף, אֲפִלּוּ מַרְחִיב הַזְּמַן הַרְבֵּה שֶׁאֵין מַגִּיעַ לְכָל שָׁנָה אֶלָּא דָּבָר מֻעָט, כְּגוֹן שֶׁהִלְוָהוּ מָנֶה וְהִתְנָה עִמּוֹ שֶׁאַחַר עֶשֶׂר שָׁנִים תַּחֲזֹר קַרְקַע זוֹ לִבְעָלֶיהָ, חִנָּם, וְהָיָה שְׂכַר אוֹתָהּ קַרְקַע שָׁוֶה אֶלֶף דִּינָרִים בְּכָל שָׁנָה, מֻתָּר. שֶׁאֵין זֶה אֶלָּא כְּמִי שֶׁשָּׂכַר בְּפָחוֹת. וְכֵן אִם הִתְנָה בַּעַל הַקַּרְקַע עִמּוֹ שֶׁבְּכָל זְמַן שֶׁיִּרְצֶה הַלֹּוֶה לְסַלְּקוֹ שֶׁיָּבִיא לוֹ מָעוֹת וְיַחֲשֹׁב לוֹ עֶשֶׂר בְּכָל שָׁנָה, וִיסַלְּקוֹ מֵהַשָּׂדֶה אוֹ מֵהַבַּיִת וְהוּא יַחֲזִיר לוֹ שְׁאָר דָּמִים. וְיִסְתַּלֵּק, מֻתָּר שֶׁמֵּאַחַר שֶׁאֵין כֹּחַ בְּיַד הַמַּלְוֶה לִגְבּוֹת מֵחוֹבוֹ כְּלוּם וּלְהַחֲזִיר הַקַּרְקַע לַלֹּוֶה, אֵינוֹ אֶלָּא שְׂכִירוּת. <small>הַגָּה: וְיֵשׁ אוֹמְרִים דַּאֲפִלּו בְּלֹא מַשְׁכַּנְתָּא דְּסוּרָא יֵשׁ הֶתֵּר לִלְוֹת. כֵּיצַד, אִם הִלְוָה לִזְמַן קָצוּב, כָּךְ וְכָךְ שָׁנִים, אִם הַלֹּוֶה יוּכַל לְסַלְּקוֹ תּוֹךְ הַזְּמַן וּמְנַכֶּה לוֹ כָּל שָׁנָה וְשָׁנָה אֲפִלּוּ דָּבָר מֻעָט, דְּזֶהוּ מִקְרֵי מַשְׁכַּנְתָּא בְּנַכְיָתָּא, שָׁרֵי. וְאִם לֹא מְנַכֶּה לֵהּ כְּלוּם, אָסוּר וְהָוֵי אֲבַק רִבִּית. וְאִם אֵין הַלֹּוֶה יָכוֹל לְסַלְּקוֹ תּוֹךְ הַזְּמַן, אֲפִלּוּ בְּלֹא נַכְיָתָּא שָׁרֵי. <small><small>(טוּר בְּשֵׁם רַשִׁ''י וְרֹא''שׁ)</small>.</small> וְיֵשׁ אוֹמְרִים דְּאֵין חִלּוּק בֵּין אַתְרָא דִּמְסַלְּקֵי וּבֵין אַתְרָא דְּלָא מְסַלְּקֵי, אֶלָּא בִּשְׁנֵיהֶם בְּנַכְיָתָּא שָׁרֵי וּבְלֹא נַכְיָתָּא אָסוּר. <small><small>(בֵּית יוֹסֵף בְּשֵׁם רַשְׁבָּ''א)</small>.</small> וְיֵשׁ לִילֵךְ בְּדָבָר זֶה אַחֵר הַמִּנְהָג <small><small>(תְּשׁוּבַת רַשִׁ''י ובה''ת)</small>.</small> וּבִמְדִינוֹת אֵלּוּ נוֹהֲגִים הֶתֵּר בְּמַשְׁכַּנְתָּא בְּנַכְיָתָּא, אֲפִלּוּ יָכוֹל לְסַלֵּק <small><small>(רַשְׁבָּ''א ונ''י וְהָרַב הַמַּגִּיד כָּתְבוּ מִנְהָג זֶה)</small>,</small> וְאֵין חִלּוּק בָּזֶה בֵּין שָׂדֶה לְבַיִת <small><small>(טוּר בְּשֵׁם ר''י וְרַבֵּנוּ תָּם וְרַבֵּנוּ יְרוּחָם ועב''ח שֶׁגַּם רֹא''שׁ סוֹבֵר כֵּן)</small></small> אוֹ שְׁאָר מִטַּלְטְלִין <small><small>(מָרְדְּכַי וּבֵית יוֹסֵף סוֹף סִימָן זֶה בְּשֵׁם תְּשׁוּבַת רַשְׁבָּ''א, וְעַיִּןִ בְּח''מ ר''ס ע''ב בְּהַגָּ''ה)</small></small> דִּבְכָל מִידִי בְּנַכְיָתָּא שָׁרֵי. וְיֵשׁ מַתִּירִין לְהַלְווֹת עַל סְפָרִים אוֹ מְקוֹמוֹת ב''ה וְלֵישֵׁב עֲלֵיהֶם אֲפִלּוּ בְּלֹא נַכְיָתָּא, דְּהָוֵי לְצֹרֶךְ מִצְוָה וּמֻתָּר לִלְוֹת בְּרִבִּית לְצֹרֶךְ מִצְוָה <small><small>(תְּשׁוּבַת מהרי''ל סִימָן ל''ז וְהָאֲגֻדָּה)</small>,</small> וְטוֹב לְהַחֲמִיר לַעֲשׂוֹת בְּנַכְיָתָּא. וְכָל זֶה לֹא מַיְרֵי, אֶלָּא כְּשֶׁאַחֲרָיוּת הַמַּשְׁכּוֹנוֹת עַל הַמַּלְוֶה. אֲבָל כְּשֶׁהַלֹּוֶה כּוֹתֵב לוֹ אַחֲרָיוּת עַל שְׁאָר נְכָסָיו, וְלֹא יוּכַל לְהַגִּיעַ לַמַּלְוֶה שׁוּם הֶפְסֵד, אָסוּר <small><small>(טוּר)</small>.</small> וּבְכָל מָקוֹם דְּהַמַּשְׁכַּנְתָּא הָוֵי אֲבַק רִבִּית, אִם בָּא הַלֹּוֶה לְנַכּוֹת לַמַּלְוֶה הַפֵּרוֹת שֶׁאָכַל לֹא מְנַכִּינָן לֵהּ, דְּהוֹאִיל וְהַמַּשְׁכַּנְתָּא הָוֵי בִּרְשׁוּת הַמַּלְוֶה וְלָוָה עָלֶיהָ מִתְּחִלָּה, אִלּוּ מְנַכִּין לֵהּ מֵחוֹבוֹ הָוֵי כְּאִלּוּ מוֹצִיאִין הָאֲבַק רִבִּית מִמֶּנּוּ בְּדַיָּנִים <small><small>(טוּר)</small>.</small> מִיהוּ אִם אָמַר לוֹ: לֹא בָּעֵינָא דְּתֵיכוּל עוֹד פֵּרוֹתַי בְּרִבִּית, אִם אֲכָלָן אַחַר כָּךְ, אֲפִלּוּ בְּאַתְרָא דְּלָא מְסַלְּקֵי מְנַכִּין לוֹ פֵּרוֹת שֶׁאָכַל אַחַר כָּךְ <small><small>(בֵּית יוֹסֵף בְּשֵׁם הָרַאֲבָ''ד ובתה''ד סי' ש''ה בְּשֵׁם הָרַמְבַּ''ן)</small>.</small> </small> 

מַשְׁכּוֹנָא זוֹ, אִם בָּא הַמַּלְוֶה לַחֲזֹר וּלְהַשְׂכִּירָהּ לַלֹּוֶה בְּדָבָר קָצוּב לְשָׁנָה, יֵשׁ אוֹסְרִין <small><small>(בה''ת וריב''ש סי' ש''ה בְּשֵׁם רַמְבַּ''ן)</small>,</small> וְיֵשׁ מַתִּירִין <small><small>(ריב''ש בְּשֵׁם י''א מְבִיאוֹ בֵּית יוֹסֵף בסי' קס''ד)</small>.</small> וְאִם אָדָם אַחֵר שְׂכָרָהּ מֵהַמַּלְוֶה, יָכוֹל הוּא לְשָׂכְרָהּ מִמֶּנּוּ. <small>הַגָּה: וְעַיֵּן לְעֵיל סִימָן קס''ד. גַּם נִתְבָּאֵר לְעֵיל אִם אָכַל הַמַּלְוֶה הַפֵּרוֹת לְאַחַר זְמַן הַמַּשְׁכַּנְתָּא.</small> 

בְּמַשְׁכַּנְתָּא זוֹ אִם נוֹתֵן הַמַּלְוֶה לַלֹּוֶה דָּבָר מֻעָט לְשָׁנָה בִּשְׁבִיל שֶׁיְּקַבֵּל עָלָיו אֵיזֶה תִּקּוּן קַל, כְּגוֹן שְׁבִירַת קוֹרָה וְכַיּוֹצֵא בָזֶה, מֻתָּר. וְאִם נוֹתֵן לוֹ דָּבָר קָצוּב לְשָׁנָה כְּדֵי שֶׁיְּקַבֵּל אַחֲרָיוּת מִנְּפִילָה אוֹ שְׂרֵפָה, יֵשׁ מִי שֶׁאוֹסֵר. <small>הַגָּה: כָּל מַשְׁכַּנְתָּא אֵינָהּ נִפְדֵּית לַחֲצָאִין, וְאִם הֵבִיא לוֹ קְצָת מְעוֹתָיו, הַמַּלְוֶה אוֹכֵל פֵּרוֹתָיו עַד שֶׁיִּתֵּן לוֹ כֻּלָּם <small><small>(בֵּית יוֹסֵף בְּשֵׁם הָרַשְׁבָּ''א)</small>.</small> הָא דְּמַשְׁכַּנְתָּא שַׁרְיָא דַּוְקָא כְּשֶׁהִשְׁכִּין לוֹ הַשָּׂדֶה בְּשָׁעָה שֶׁנּוֹתֵן לוֹ הַמָּעוֹת, דְּהָוֵי כְּמֶכֶר, אֲבָל אִם נוֹתְנָהּ לוֹ בְּחוֹב קָדוּם, אָסוּר <small><small>(בֵּית יוֹסֵף בְּשֵׁם עִטּוּר)</small>.</small> וְאִם עָשׂוּ מַשְׁכּוֹנָא סְתָם, וְלֹא הִתְנוּ זֶה עִם זֶה בְּמַשְׁכַּנְתָּא דְּסוּרָא אוֹ בְּנַכְיָתָּא, אָזְלִינָן בָּתַר מִנְהַג הָעִיר, וּמִסְּתָמָא דַּעְתַּיְהוּ כְּמִנְהַג הָעִיר. וְכֵן אִם יוּכַל לְסַלְּקוֹ, הוֹלְכִים אַחַר הַמִּנְהָג <small><small>(בֵּית יוֹסֵף בְּשֵׁם בַּעַל הַתְּרוּמוֹת)</small> <small>(ועי' ס''ק כ''ד)</small>.</small> וְעַיִּןִ בְּחֹשֶׁן הַמִּשְׁפָּט נִתְבָּאֲרוּ בּוֹ שְׁאָר דִּינֵי הַמַּשְׁכַּנְתָּא.</small> 

הַמְמַשְׁכֵּן בַּיִת אוֹ שָׂדֶה בְּיַד חֲבֵרוֹ, וְהָיָה בַּעַל הַקַּרְקַע הוּא אוֹכֵל פֵּרוֹתֵיהֶן, וְאָמַר לוֹ הַמַּלְוֶה: לִכְשֶׁתִּמְכֹּר קַרְקַע זוֹ לֹא תִּמְכְּרֶנָּה אֶלָּא לִי, בְּדָמִים אֵלּוּ, אָסוּר. אֲבָל אִם אָמַר לוֹ: אַל תִּמְכְּרֶנָּה אֶלָּא לִי, בְּשָׁוְיָהּ, וְעַל מְנָת כֵּן אֲנִי מַלְוֶה אוֹתְךָ, הֲרֵי זֶה מֻתָּר. 

עוֹבֵד כּוֹכָבִים שֶׁמִּשְׁכֵּן חֲצֵרוֹ לְיִשְׂרָאֵל, וְחָזַר הָעוֹבֵד כּוֹכָבִים וּמְכָרָהּ לְיִשְׂרָאֵל אַחֵר, אֵין הַמְמֻשְׁכָּן חַיָּב לְהַעֲלוֹת שָׂכָר לְיִשְׂרָאֵל מֵעֵת שֶׁקָּנָה הַיִּשְׂרָאֵל, אֶלָּא דָּר בֶּחָצֵר בְּלֹא שָׂכָר עַד שֶׁיַּחֲזִיר לוֹ הָעוֹבֵד כּוֹכָבִים אֶת הַמָּעוֹת שֶׁיֵּשׁ לוֹ עַל חָצֵר זוֹ, שֶׁהֲרֵי הוּא בִּרְשׁוּת הַמְמֻשְׁכָּן בְּדִינֵיהֶם עַד שֶׁיִּתֵּן מְעוֹתָיו וְיִסְתַּלֵּק. 

הַנּוֹתֵן חֻרְבָּתוֹ לַחֲבֵרוֹ שֶׁיִּבְנֶה וְיָדוּר בָּהּ עַד שֶׁיִּכְלוּ דְּמֵי הַהוֹצָאָה, וְאִם שָׁוֶה ג' זְהוּבִים בְּשָׁנָה אֵינוֹ חוֹשֵׁב אֶלָּא זָהוּב אֶחָד, מֻתָּר. <small>הַגָּה: לֹוֶה מֻתָּר לָתֵת הַמַּס מִן הַשָּׂדֶה שֶׁהִשְׁכִּין בְּדֶרֶךְ הַמֻּתָּר. וְדַוְקָא כְּשֶׁהַמַּס מָעוֹת, אֲבָל אִם נוֹתְנִין הַמַּס מִפֵּרוֹת הַשָּׂדֶה כְּגוֹן שֶׁנּוֹתְנִין חֵלֶק מִן הַפֵּרוֹת הַגְּדֵלִים אָסוּר <small><small>(בֵּית יוֹסֵף בְּשֵׁם בַּעַל הַתְּרוּמוֹת וְרַמְבַּ''ן)</small>.</small> מִי שֶׁהִשְׁכִּין בַּיִת שֶׁאֵינוֹ שֶׁלּוֹ, וּבָא בַּעַל הַבַּיִת וְהוֹצִיא הַבַּיִת שֶׁלּוֹ מִן הַמַּלְוֶה, וְהֻצְרַךְ לָתֵת שָׂכָר לְבַעַל הַבַּיִת שֶׁדָּר בּוֹ הַלֹּוֶה, צָרִיךְ לְהַחֲזִיר לוֹ מְעוֹתָיו לַמַּלְוֶה גַּם הַשָּׂכָר שֶׁהֻצְרַךְ לִתֵּן <small><small>(בֵּית יוֹסֵף בְּשֵׁם הָרַשְׁבָּ''א)</small>.</small> </small> 


Siman 173

 מָכַר לַחֲבֵרוֹ דָּבָר שֶׁשָּׁוֶה עֲשָׂרָה זְהוּבִים בְּי''ב, בִּשְׁבִיל שֶׁמַּמְתִּין לוֹ, אָסוּר. אֲפִלּוּ אִם הַמּוֹכֵר עָשִׁיר וְאֵינוֹ צָרִיךְ לַמָּעוֹת וְלֹא הָיְתָה הַסְחוֹרָה נִפְסֶדֶת אֶצְלוֹ. בַּמֶּה דְּבָרִים אֲמוּרִים, בְּדָבָר שֶׁיֵּשׁ לוֹ שַׁעַר יָדוּעַ אוֹ דָּבָר שֶׁשּׁוּמָתוֹ יָדוּעַ, כְּמוֹ פִּלְפֵּל אוֹ שַׁעֲוָה, אֲבָל טַלִּית וְכַיּוֹצֵא בוֹ שֶׁאֵין לוֹ שַׁעַר יָדוּעַ וְאֵין שׁוּמָתוֹ יָדוּעַ, מֻתָּר לְמָכְרוֹ בְּיֹקֶר לִפְרֹעַ לִזְמַן פְּלוֹנִי, וּבִלְבַד שֶׁלֹּא יֹאמַר לוֹ בְּפֵרוּשׁ: אִם תִּתֵּן לִי מִיָּד הֲרֵי הוּא לְךָ בַּעֲשָׂרָה זְהוּבִים, וְאִם לִזְמַן פְּלוֹנִי בְּי''ב. וְיֵשׁ מִי שֶׁאוֹמֵר שֶׁאֲפִלּוּ אֵינוֹ מְפָרֵשׁ בְּהֶדְיָא אֵין הֶתֵּר אֶלָּא בַּמַּעֲלֵהוּ מְעַט, אֲבָל אִם מַעֲלֵהוּ הַרְבֵּה עַד שֶׁנִּכָּר לַכֹּל שֶׁבִּשְׁבִיל הַמְתָּנַת הַמָּעוֹת הוּא מַעֲלֵהוּ, הֲוָה לֵהּ כִּמְפָרֵשׁ וְאָסוּר. <small>הַגָּה: דָּבָר הַנִּמְכָּר בַּעֲשָׂרָה וְלִפְעָמִים כְּשֶׁבָּאִים שָׂרִים לָעִיר נִמְכָּר בְּי''ב, אִם רְגִילוּת בְּרֹב פְּעָמִים שֶׁבָּאִין הַשָּׂרִים לָעִיר, מֻתָּר לְמָכְרוֹ בְּי''ב. <small><small>(הַגָּהוֹת מָרְדְּכַי פֶּרֶק א''נ)</small>.</small> </small> 

הָיוּ לוֹ פֵּרוֹת שֶׁאִם יִרְצֶה לְמָכְרָם בַּשּׁוּק וְלִקַּח דְּמֵיהֶם מִיָּד, מוֹכְרָם בְּי', וְאִם תָּבַע אוֹתָם הַלּוֹקֵחַ לִקְנוֹתָם וְיִתֵּן הַמָּעוֹת מִיָּד, יִקְנֶה אוֹתָם בְּי''ב, הֲרֵי זֶה מֻתָּר. 

מָכַר לוֹ סְחוֹרָה בְּי''ב עַל מְנָת לְפָרְעוֹ לְאַחַר זְמַן, יָכוֹל לוֹמַר לוֹ: תִּפְרַע לִי מִיָּד, וְלֹא אֶקַּח מִמְּךָ אֶלָּא עֲשָׂרָה. <small>הַגָּה: וְדַוְקָא שֶׁכְּבָר נִגְמַר הַמִּקָּח בְּי''ב וְזָכָה בּוֹ הַלּוֹקֵחַ כְּבַר. <small><small>(בֵּית יוֹסֵף בְּשֵׁם נ''י וּמָרְדְּכַי)</small>.</small> אֲבָל קֹדֶם שֶׁנִּגְמַר הַמִּקָּח, אִם אָמַר לוֹ: תִּפְרַע לִי עַכְשָׁו י', שׁוּב אָסוּר לִקַּח אַחַר זְמַן י''ב <small><small>(פִּי' דִּבְרֵי נ''י הַנִּזְכָּר לְדַעַת בֵּית יוֹסֵף)</small>,</small> אִם לֹא יִרְצֶה הַלּוֹקֵחַ לִתֵּן עַכְשָׁו.</small> 

מִי שֶׁיֵּשׁ לוֹ שְׁטָר חוֹב עַל חֲבֵרוֹ, אוֹ מַלְוֶה עַל פֶּה, מֻתָּר לְמָכְרָם לְאַחֵר בְּפָחוֹת, וַאֲפִלּוּ לֹא הִגִּיעַ זְמַן הַפֵּרָעוֹן, וְאֵין בּוֹ מִשּׁוּם רִבִּית <small><small>(בַּעַל הַתְּרוּמוֹת)</small>.</small> וּבִלְבַד שֶׁיְּהֵא אַחֲרָיוּת הַשְּׁטָר וְהַמִּלְוֶה עַל הַלּוֹקֵחַ, כְּגוֹן אִם יֵעָנִי הַלֹּוֶה שֶׁלֹּא יִהְיֶה לוֹ מִמַּה לִּפְרֹעַ שֶׁלֹּא יַחֲזֹר עַל הַמּוֹכֵר. אֲבָל אַחֲרָיוּת שֶׁבָּא מֵחֲמַת הַמּוֹכֵר, כְּגוֹן שֶׁנִּמְצָא פָּרוּעַ אוֹ שֶׁטְּרָפוֹ בַּעַל חוֹב מֻקְדָּם, אֵין צָרִיךְ שֶׁיִּהְיֶה עַל הַלּוֹקֵחַ. וְאִם יֵשׁ בְּיַד הַמּוֹכֵר מַשְׁכּוֹן שֶׁל הַלֹּוֶה, מֻתָּר לְמָכְרוֹ לַלּוֹקֵחַ. וְכֵן מֻתָּר שֶׁיַּבְטִיחֶנּוּ הַלֹּוֶה בְּעַרְבוּת אוֹ בְּמַשְׁכּוֹן. וְאִם עָבַר וְקִבֵּל עָלָיו הַמּוֹכֵר אַחֲרָיוּת, תְּנָאוֹ קַיָּם. וְאִם אֵינוֹ יָכוֹל לְקַבֵּל חוֹבוֹ, מַחֲזִיר לוֹ מְעוֹתָיו. וְאִם יֵשׁ בּוֹ רֶוַח, יִהְיֶה לַמּוֹכֵר. וּכְשֵׁם שֶׁיָּכוֹל לְמָכְרוֹ לְאַחֵר בְּפָחוֹת, כָּךְ יָכוֹל לְמָכְרוֹ לַלֹּוֶה בְּעַצְמוֹ. <small>הַגָּה: אָסוּר לְאָדָם לוֹמַר לַחֲבֵרוֹ: הֵא לְךָ עֲשָׂרָה דִּינָרִין וּפָטְרֵנִי מִמַּה שֶּׁאֲנִי חַיָּב י''ב דִּינָרִין לִפְלוֹנִי, אַף עַל גַּב דְּאֶפְשָׁר שֶׁיִּפְטֹר עַצְמוֹ בְּי' דִּינָרִין. וְדַוְקָא שֶׁחַיָּב י''ב דִּינָרִין, אֲבָל אִם אֵינוֹ חַיָּב, אֶלָּא שֶׁהַמֶּלֶךְ יַטִּיל עָלָיו אֻמָּנוּת עִם שְׁאָר בְּנֵי מְדִינָתוֹ בְּעַד י''ב דִּינָרִין, אִם אוֹמֵר: שְׁקֹל עָלַי לְאֻמָּנוּת, אָסוּר. אֲבָל אִם אוֹמֵר: מַלְּטֵנִי מִן הָאֻמָּנוּת, מֻתָּר, דִּלְמָא יְפַיֵּס אוֹתוֹ בְּפָחוֹת. <small><small>(תְּשׁוּבַת הָרַשְׁבָּ''א סִימָן תרפ''ו)</small>.</small> </small> 

אִם הַקָּהָל צְרִיכִים מָעוֹת, יִמְכְּרוּ עֵזֶר הַיַּיִן אוֹ הַבָּשָׂר לִשְׁנַיִם אוֹ שְׁלשָׁה מִיחִידֵי הַקָּהָל לִפְרֹעַ הַסָךְ לִזְמַנִּים יְדוּעִים, וְהַקּוֹנִים יִתְחַיְּבוּ לַקָּהָל בִּשְׁטָר, וְאַחַר כָּךְ יִמְכְּרוּ הַקָּהָל הַחוֹב הַהוּא לְמִי שֶׁיִּתֵּן לָהֶם הַמָּעוֹת מִיָּד. 

הָיוּ חַמָּרָיו וּפוֹעֲלָיו תּוֹבְעִים אוֹתוֹ בַּשּׁוּק, וְאָמַר לְשֻׁלְחָנִי: תֵּן לִי דִּינָר טָבוּעַ <small><small>(פֵּרוּשׁ דִּינָר שֶׁיֵּשׁ עָלָיו צוּרָה וְיוֹצֵא בְּהוֹצָאָה)</small></small> לְפָרְעָם, וְאֶתֵּן לְךָ יוֹתֵר מִשָּׁוְיוֹ מָעוֹת שֶׁאֵינָם טְבוּעוֹת שֶׁיֵּשׁ לִי בַּבַּיִת, מֻתָּר, וְהוּא שֶׁיֵּשׁ לוֹ כָּל דְּמֵי הַדִּינָר. <small>הַגָּה: וְלִי נִרְאֶה מִדִּבְרֵי הָאֲשֵׁרִי וְהַתּוֹסָפוֹת דְּאֵין צָרִיךְ שֶׁיִּהְיוּ כָּל דְּמֵי הַדִּינָר בְּיָדוֹ, אֶלָּא אֲפִלּוּ מְעַט מֵהֶם, כְּמוֹ בְּהַלְוָאַת סְאָה בִּסְאָה דִּלְעֵיל סִימָן קס''ב, וְכֵן הוּא בִּקְצָת סִפְרֵי הַטּוּר, וְהוּא הַנָּכוֹן לְדַעְתִּי. וְכָל זֶה לֹא שָׁרֵי אֶלָּא דִּינָר בְּמָעוֹת, דְּהָוֵי דֶּרֶךְ מִקָּח וּמִמְכָּר, אֲבָל מָעוֹת בְּמָעוֹת דְּהָוֵי בְּהַלְוָאָה, אֲפִלּוּ יֵשׁ לוֹ הַכֹּל, אָסוּר. <small><small>(טוּר וּבֵית יוֹסֵף בְּשֵׁם תּוֹסָפוֹת וריב''ש)</small>.</small> </small> 

אִם קוֹנֶה דָּבָר שֶׁשָּׁוֶה י''ב בְּי' בִּשְׁבִיל שֶׁמַּקְדִּים הַמָּעוֹת, אִם יֶשְׁנָם בִּרְשׁוּת מוֹכֵר, אֶלָּא שֶׁאֵינוֹ מָצוּי לוֹ עַד שֶׁיָּבֹא בְּנוֹ אוֹ עַד שֶׁיִּמָּצֵא הַמַּפְתֵּחַ, מֻתָּר. וְאִם אֵינָם בִּרְשׁוּתוֹ, אָסוּר אֲפִלּוּ יֵשׁ לוֹ מֵאוֹתוֹ דָּבָר הַקָּפָה בְּיַד אֲחֵרִים. <small>הַגָּה: וְנֶאֱמָן הַמּוֹכֵר לוֹמַר שֶׁיֵּשׁ לוֹ <small><small>(הַגָּהוֹת מָרְדְּכַי רֵישׁ אֵיזֶהוּ נֶשֶׁךְ)</small>.</small> וְכָל זֶה לֹא שָׁרֵי אֶלָּא בִּסְתָם, אֲבָל אִם מְפָרֵשׁ לוֹמַר: אִם תִּתֵּן לִי עַכְשָׁו אֶתֵּן לְךָ בְּי', וְאִם לְאַחַר זְמַן בְּי''ב, אָסוּר. <small><small>(טוּר בְּשֵׁם הר''ר יְשַׁעְיָה)</small>.</small> וְכָל זֶה בְּדָבָר שֶׁשּׁוּמָתוֹ יָדוּעַ, אֲבָל אִם אֵין שׁוּמָתוֹ יָדוּעַ, אֲפִלּוּ אֵין לוֹ, שָׁרֵי. <small><small>(בֵּית יוֹסֵף בְּשֵׁם תּוֹסָפוֹת וְרֹא''שׁ)</small>,</small> וּבִלְבַד בִּסְתָם, אֲבָל לֹא בִּמְפָרֵשׁ.</small> 

הַמַּקְדִּים לְבַעַל הַגִּנָּה מָעוֹת דְּמֵי עֶשֶׂר דְּלוּעִים אֵלּוּ שֶׁיִּתְּנֵם לוֹ כְּשֶׁיִּהְיוּ בְּנֵי אַמָּה בְּזוּז, אַף עַל פִּי שֶׁעַתָּה בְּנֵי זֶרֶת בְּזוּז, מֻתָּר. <small>הוֹאִיל וּמִמֵּילָא קָא רַבּוּ, וְגַם כְּבָר גָּדְלוּ קְצָת.</small> 

הַהוֹלֵךְ לַחְלֹב עִזָּיו, לִגְזֹז רְחֵלָיו, לִרְדּוֹת כַּוַּרְתּוֹ, וְאָמַר לַחֲבֵרוֹ: מַה שֶּׁעִזַּי חוֹלְבוֹת, מַה שֶּׁרְחֵלַי גּוֹזְזוֹת, מַה שֶּׁכַּוַּרְתִּי רוֹדָה מָכוּר לְךָ הַמִּדָּה בְּכָךְ וְכָךְ, וּמוֹזִיל גַּבֵּהּ בִּשְׁבִיל הַקְדָּמַת הַמָּעוֹת, אָסוּר. אֲבָל אִם אָמַר לוֹ: כָּל מַה שֶּׁעִזַּי חוֹלְבוֹת, וּרְחֵלוֹתַי גּוֹזְזוֹת, וְכַוַּרְתִּי רוֹדָה, הֵן רַב הֵן מְעַט, מָכוּר לְךָ בְּכָךְ וְכָךְ, מֻתָּר, שֶׁהוּא קָרוֹב לַהֶפְסֵד כְּמוֹ לַשָּׂכָר. 

אָסוּר לִקְנוֹת פְּרִי הַפַּרְדֵּס קֹדֶם שֶׁיִּגָּמֵר וְיִתְבַּשֵּׁל, מִפְּנֵי שֶׁזֶּה שֶׁמּוֹכֵר עַתָּה בְּעֶשֶׂר, הוּא פְּרִי שֶׁשָּׁוֶה עֶשְׂרִים כְּשֶׁיִּגָּמֵר, נִמְצֵאת הַתּוֹסֶפֶת בִּשְׁבִיל הַהַקָּפָה. <small>וְלֹא דָּמֵי לִדְלוּעִין דִּלְעֵיל דְּשָׁרֵי, דְּאֵין דֶּרֶךְ לִמְכֹּר פֵּרוֹת פַּרְדֵּס כָּךְ <small><small>(הַמ''מ פ''ט מה''מ ונ''י פא''נ)</small>.</small> </small> אֲבָל מֻתָּר לִקְנוֹת עֵגֶל בְּזוֹל, וּלְהַנִּיחוֹ בְּיַד הַמּוֹכֵר עַד שֶׁיִּגְדַּל, שֶׁאִם יָמוּת אוֹ יַכְחִישׁ הוּא בִּרְשׁוּת לוֹקֵחַ, וְהַמִּיתָה דָּבָר מָצוּי תָּמִיד. 

הַמַּקְדִּים מָעוֹת לְבַעַל הַכֶּרֶם עַל הַשָּׂרִיגִים וְעַל הַזְּמוֹרוֹת לִכְשֶׁיִּכָּרְתוּ, שֶׁהֵם בְּיֹקֶר, וְהוּא קוֹנֶה אוֹתָם בְּזוֹל עַד שֶׁיִּיבְשׁוּ וְיִכָּרְתוּ, אָסוּר, אֶלָּא אִם כֵּן הָפַךְ בָּהֶם כְּשֶׁהֵם מְחֻבָּרִים, שֶׁנִּמְצָא כְּקוֹנֶה אִילָן לִזְמוֹרוֹתָיו. 

שׁוֹמְרֵי הַשָּׂדוֹת שֶׁבַּעֲלֵי הַשָּׂדוֹת חַיָּבִים לִתֵּן לָהֶם שְׂכִירוּתָם מִיָּד אַחַר הַקָּצִיר, אָסוּר לְהוֹסִיף לָהֶם בַּשָּׂכָר כְּדֵי שֶׁיַּמְתִּינוּ אַחַר דִּישָׁה וּמֵרוּחַ <small><small>(פֵּרוּשׁ, טָהֳרַת הַתְּבוּאָה מִן הַקַשׁ וַעֲשׂוֹתָהּ כָּרִים שָׁוִין פְּנֵי הַכְּרִי בְּלוּח)</small>,</small> אֶלָּא אִם כֵּן יְסַיַּע לָדוּשׁ וּלְהָבֵר. 

 מֻתָּר לְהַקְדִּים מָעוֹת עַל יַיִן בִּשְׁעַת הַבָּצִיר עַל מְנָת שֶׁיִּתֵּן לוֹ יַיִן טוֹב בְּנִיסָן. וְכֵן מֻתָּר לְהַקְדִּים מָעוֹת שֶׁל חָבִית יָדוּעַ שֶׁל יַיִן, וּלְהַתְנוֹת עִם הַמּוֹכֵר שֶׁאִם יוֹזִיל אוֹ יִתְיַקֵּר עַד זְמַן מְכִירַת הַיַּיִן, יִהְיֶה בִּרְשׁוּת הַלּוֹקֵחַ, וְאִם יַחֲמִיץ, יִהְיֶה בִּרְשׁוּת הַמּוֹכֵר. אֲבָל אִם אֵין הַלּוֹקֵחַ מְקַבֵּל עָלָיו אַחֲרָיוּת הַזּוֹל, אָסוּר, אֲפִלּוּ מוֹשְׁכוֹ לִרְשׁוּתוֹ. 

חָבִית שֶׁל יַיִן שֶׁהִיא שָׁוָה עַתָּה דִּינָר, וּמְכָרָהּ לוֹ בִּשְׁתַּיִם עַד הַקַּיִץ, עַל מְנָת שֶׁאִם תֶּאֱרַע בָּהּ תַּקָּלָה הֲרֵי הִיא בִּרְשׁוּת הַמּוֹכֵר עַד שֶׁיִּמְכְּרֶנָּהּ הַלּוֹקֵחַ, הֲרֵי זֶה מֻתָּר, שֶׁאִם אָבְדָה אוֹ נִשְׁבְּרָה אֵינוֹ מְשַׁלֵּם כְּלוּם, וְאִם לֹא מָצָא לְמָכְרָהּ וּלְהַרְוִיחַ בָּהּ, הֲוָה לֵהּ לְהַחֲזִירָהּ לַבְּעָלִים. וְכֵן אִם מְכָרָהּ לוֹ בִּשְׁתַּיִם, וְאָמַר לֵהּ: הַיֶּתֶר עַל שְׁתַּיִם יִהְיֶה בִּשְׁבִיל שֶׁאַתָּה מְטַפֵּל לְמָכְרָהּ, וְאִם לֹא תִּמְצָא לְמָכְרָהּ כְּמוֹ שֶׁתִּרְצֶה הַחֲזִירָהּ לִי, הֲרֵי זֶה מֻתָּר, אַף עַל פִּי שֶׁאִם אָבְדָה אוֹ נִגְנְבָה אוֹ הֶחֱמִיצָה תִּהְיֶה בִּרְשׁוּת לוֹקֵחַ. <small>הַגָּה: וְכָל זֶה כְּשֶׁקָּצַץ קִצְבָּה לִדְמֵי הֶחָבִית שֶׁמּוֹכֵר, אֲבָל אִם מוֹכֵר לוֹ בְּלֹא קִצְבָּה, כְּגוֹן שֶׁמָּכַר לוֹ שֶׁבַע חָבִיּוֹת, וְאָמַר לוֹ: תְּשַׁלֵּם לִי כָּל הֶחָבִיּת כְּמוֹ שֶׁיִּהְיֶה הַשַּׁעַר בְּעֵת שֶׁתִּקַּח כָּל חָבִית, שָׁרֵי, אַף עַל גַּב דְּעַכְשָׁו אֵינוֹ שָׁוֶה כָּל כָּךְ. <small><small>(הַגָּהוֹת מָרְדְּכַי בְּשֵׁם רַב הַאי וְכֵן מַשְׁמָע מִתְּשׁוּבַת הָרִי''ף שֶׁהֵבִיא הַבֵּית יוֹסֵף)</small>.</small> </small> 

מִי שֶׁיֵּשׁ לוֹ סְחוֹרָה שֶׁנִּמְכֶּרֶת כָּאן בְּזוֹל וּבְמָקוֹם אַחֵר בְּיֹקֶר, וְאָמַר לוֹ חֲבֵרוֹ בִּמְקוֹם הַזּוֹל: תְּנָה לִי וְאוֹלִיכֶנָּהּ לִמְקוֹם הַיֹּקֶר, וְאֶמְכְּרֶנָּהּ שָׁם, וְאֶעֱשֶׂה צָרְכִּי בַּמָּעוֹת עַד זְמַן פְּלוֹנִי, וְאֶפְרְעֶנָּהּ לְךָ כְּפִי מַה שֶּׁשָּׁוָה שָׁם, אִם הָאַחֲרָיוּת בַּהֲלִיכָה עַל הַלּוֹקֵחַ, אָסוּר. וְאִם הָאַחֲרָיוּת עַל הַמּוֹכֵר, מֻתָּר, וְהוּא שֶׁיִּתֵּן לוֹ שְׂכַר טָרְחוֹ עַל הוֹלָכָתָהּ לִמְקוֹם הַיֹּקֶר. וְאִם הַמּוֹכֵר אָדָם חָשׁוּב, שֶׁפּוֹטְרִין לַלּוֹקֵחַ הַמֶּכֶס בִּשְׁבִילוֹ, אֵין צָרִיךְ לָתֵת לוֹ שְׂכַר טָרְחוֹ. 

הָיוּ הַחִטִּים בַּמְּדִינָה ד' סְאִין בְּסֶלַע, וּבַכְּפָרִים שֵׁשׁ בְּסֶלַע, מֻתָּר לִתֵּן סֶלַע לְתַגָּר, כְּדֵי שֶׁיָּבִיא שֵׁשׁ סְאִין מֵהַכְּפָר לִזְמַן פְּלוֹנִי, וְהוּא שֶׁיִּהְיוּ בְּאַחֲרָיוּת לוֹקֵחַ, אִם נִגְנְבוּ אוֹ נֶאֶבְדוּ בַּדֶּרֶךְ. וְאָדָם חָשׁוּב אָסוּר לַעֲשׂוֹת זֶה. וּבְמִינֵי סְחוֹרָה אָסוּר לְכָל אָדָם, לְפִי שֶׁאֵין מִינֵי סְחוֹרָה מְצוּיִם בְּפֵרוֹת. <small>הַגָּה: וְיֵשׁ מַתִּירִין בְּפֵרוֹת, אֲפִלּוּ אַחֲרָיוּת הַדֶּרֶךְ עַל הַתַּגָּר הַמְּבִיאָם. <small><small>(הרמב''ם והריב''ש והרב המגיד וּבֵית יוֹסֵף בְּשֵׁם תּוֹסָפוֹת והמ''מ)</small>,</small> וּבִלְבַד שֶׁיִּתֵּן לוֹ שְׂכַר טָרְחוֹ וַעֲמָלוֹ.</small> 

הַמּוֹלִיךְ פֵּרוֹת מִמְּקוֹם הַזּוֹל לִמְקוֹם הַיֹּקֶר, וְאָמַר לוֹ חֲבֵרוֹ: תְּנֵם לִי וַאֲנִי אֶתֵּן שָׁם פֵּרוֹת תַּחְתֵּיהֶם לִזְמַן פְּלוֹנִי, אִם יֵשׁ לוֹ שָׁם פֵּרוֹת, מֻתָּר. וְאִם לָאו, אָסוּר. 

לְהַלְווֹת דִּינַר זָהָב הַשָּׁוֶה כ' דִּינָרִים עַל אַחֲרָיוּת סְפִינָה הַהוֹלֶכֶת מֵעֵבֶר לַיָּם וְשֶׁיִּתֵּן לוֹ בְּשׁוּבָהּ כ''ד דִּינָרִים, אָסוּר. <small>הַגָּה: וְיֵשׁ מַתִּירִין לְהַלְווֹת לְאֶחָד י''ב דִּינָרִין וְשֶׁיִּקְנֶה בָּהֶם סְחוֹרָה עַל הַיָּרִיד וְשֶׁיִּתֵּן לַמַּלְוֶה בְּשׁוּבוֹ לְבֵיתוֹ י''ג דִּינָרִין, וּבִלְבַד שֶׁיְּקַבֵּל הַמַּלְוֶה הַסְּחוֹרָה וְיוֹלִיכֶנָּה לְבֵיתוֹ וְיִהְיֶה אַחֲרָיוּת הַדֶּרֶךְ עַל הַמַּלְוֶה, דְּהָוֵי כְּמוֹ שֶׁיֵּשׁ לוֹ חֵלֶק בְּרֶוַח הַסְּחוֹרָה, הוֹאִיל וּמְקַבֵּל עָלָיו אַחֲרָיוּת. וְכֵן נָהֲגוּ בִּימֵי רַשִׁ''י לְהָקֵל <small><small>(בִּנְיָמִין זְאֵב סִימָן שס''ד)</small>.</small> </small> 

לָתֵת כ' לִטְרִין לְמִי שֶׁיַּבְטִיחַ ק ' שֶׁיֵּשׁ לוֹ בַּסְפִינָה, מֻתָּר. 


Siman 174

מָכַר שָׂדֶה לַחֲבֵרוֹ וְאָמַר לוֹ: לִכְשֶׁיִּהְיוּ לִי מָעוֹת תַּחֲזִיר לִי קַרְקַע, לֹא קָנָה וְכָל הַפֵּרוֹת שֶׁאָכַל, רִבִּית קְצוּצָה הוּא וּמוֹצִיאִין אוֹתָם בְּדַיָּנִים. <small>הַגָּה: וַאֲפִלּוּ לֹא הִתְנָה כָּךְ, אֶלָּא שֶׁהַמִּנְהָג כֵּן בָּעִיר שֶׁכָּל מִי שֶׁקּוֹנֶה צָרִיךְ לְהַחֲזִיר כְּשֶׁיִּהְיוּ לַמּוֹכֵר מָעוֹת, דְּכָל הַמּוֹכֵר אַדַעְתָּא דְּמִנְהָגָא מוֹכֵר. וְאָסוּר לַלּוֹקֵחַ לֶאֱכֹל הַפֵּרוֹת <small><small>(בֵּית יוֹסֵף בְּשֵׁם תְּשׁוּבַת הָרַשְׁבָּ''א)</small>.</small> </small> אֲבָל אִם אָמַר לוֹ הַלּוֹקֵחַ מִדַּעְתּוֹ: כְּשֶׁיִּהְיוּ לְךָ מָעוֹת אַחֲזִיר לְךָ הַקַּרְקַע, אֵינוֹ תְּנַאי וְהַמִּקָּח קַיָּם מִיָּד, לְפִיכָךְ הַלּוֹקֵחַ אוֹכֵל פֵּרוֹת. וְאִם כְּשֶׁאָמַר כֵּן הַלּוֹקֵחַ, חֲלָטוֹ מִמֶּנּוּ הַמּוֹכֵר וְחִזְּקוֹ, הֲרֵי הוּא תְּנַאי. אֲבָל כָּל שֶׁעֲשָאוֹ הַלּוֹקֵחַ, וַאֲפִלּוּ בְּתוֹךְ הַמֶּכֶר, וְשָׁתַק הַמּוֹכֵר וְלֹא חִזְּקוֹ, אֵין זֶה תְּנַאי אֶלָּא כְּפִטוּמֵי מִלֵּי, וְהַמֶּכֶר מֶכֶר, הוֹאִיל שֶׁלֹּא עֲשָאוֹ הַמּוֹכֵר שֶׁהָיָה לוֹ לַעֲשׂוֹתוֹ. <small>הַגָּה: וְכֵן אִם מָכַר לוֹ קַרְקַע מֵעַכְשָׁיו וְהִמְתִּין לוֹ הַמָּעוֹת, הַלּוֹקֵחַ מֻתָּר לֶאֱכֹל הַפֵּרוֹת וְהַמּוֹכֵר אָסוּר, דְּבִשְׂכַר הַמְתָּנַת מָעוֹתָיו קָא אָכִיל <small><small>(טוּר)</small>.</small> </small> 

מָכַר לוֹ שָׂדֶה בְּמָנֶה וּבְאוֹתוֹ יוֹם עָשָׂה לוֹ שְׁטָר, שֶׁאִם יַחֲזִיר לוֹ מָעוֹתָיו יַחֲזִיר לוֹ שְׁטַר הַמֶּכֶר, אִם נַעֲשָׂה תְּנַאי זֶה קֹדֶם הַמֶּכֶר, אוֹ בִּשְׁעַת הַמֶּכֶר, אֵין לוֹ דִּין מֶכֶר אֶלָּא דִּין הַלְוָאָה, וְהַלּוֹקֵחַ חַיָּב לְהַחֲזִיר כָּל מַה שֶּׁאָכַל. אֲבָל אִם נַעֲשָׂה לְאַחַר הַמִּקָּח, אֲפִלּוּ שָׁעָה אַחַת, הֲרֵי זֶה מֶכֶר גָּמוּר. וַאֲפִלּוּ עָשָׂה לוֹ שְׁטָר עַל זֶה בְּקִנְיָן וּבְכָל מִינֵי חִזּוּקִים, חֶסֶד הוּא שֶׁרוֹצֶה לְהִתְחַסֵד עִמּוֹ וּלְהַחֲזִיר לוֹ מִקְּחוֹ <small><small>(תְּשׁוּבַת הָרַשְׁבָּ''א הָג''א בְּשֵׁם ר''ח וּבֵית יוֹסֵף בח''ה סי' ר''ז סי''א לָדַעַת הָרַמְבַּ''ם)</small>.</small> 

הָאוֹמֵר לַחֲבֵרוֹ: קְנֵה לִי שָׂדֶה מִפְּלוֹנִי, וְאָמַר הַמּוֹכֵר לַשָּׁלִיחַ: אֲנִי מוֹכֵר לְךָ עַל תְּנַאי שֶׁיַּחֲזִירֶנּוּ לִי כְּשֶׁיִּהְיוּ לִי מָעוֹת, וְהֵשִׁיב הַשָּׁלִיחַ: אַתָּה וְהַלּוֹקֵחַ חֲבֵרִים בְּטוֹב תִּתְפַּשְּׁרוּ, אֵינוֹ מוֹכֵר אֶלָּא עַל זֶה הַתְּנַאי וְצָרִיךְ לְהַחֲזִירָהּ, וּמוֹצִיאִים מִמֶּנּוּ פֵּרוֹת שֶׁאָכַל. <small>וְעַיֵּן בח ''מ סִימָן ר''ז אֵיזֶה תְּנַאי מְבַטֵּל מִקָּח.</small> 

מָכַר לוֹ שָׂדֶה וְנָתַן לוֹ מִקְצָת, אִם אָמַר לֵיהּ מוֹכֵר לַלּוֹקֵחַ: קְנֵה כְּשִׁעוּר מְעוֹתֶיךָ, כָּל אֶחָד מֵהֶם אוֹכֵל פֵּרוֹת כְּשִׁעוּר מְעוֹתָיו. 

אִם אָמַר הַמּוֹכֵר לַלּוֹקֵחַ: לִכְשֶׁתָּבִיא שְׁאָר הַמָּעוֹת תִּקְנֶה מֵעַכְשָׁיו, שְׁנֵיהֶם אֲסוּרִים לֶאֱכֹל הַפֵּרוֹת, אֶלָּא מַנִּיחִים אוֹתָם בְּיַד שָׁלִישׁ, אִם יָבִיא שְׁאָר הַמָּעוֹת יִתְּנֵם לַלּוֹקֵחַ, וְאִם לֹא יָבִיא יַחֲזִירֵם לַמּוֹכֵר וְהוּא יַחֲזִיר הַמָּעוֹת שֶׁקִּבֵּל. וְאִם יֹאמַר הַלּוֹקֵחַ: אֹכְלֵם, וְאִם לֹא יִגָּמֵר הַמִּקָּח, כְּשֶׁיָּבֹא הַמּוֹכֵר לְהַחֲזִיר לִי מְעוֹתַי אֲנַכֶּה דְּמֵי הַפֵּרוֹת, מֻתָּר. וְהוּא הַדִּין אִם הַמּוֹכֵר אוֹמֵר כֵּן. <small>הַגָּה: וְדַוְקָא שֶׁאָמַר: אֲנַכֶּה לְךָ מִן הַדָּמִים, אֲבָל אִם אָמַר: אֲשַׁלֵּם לְךָ הַפֵּרוֹת שֶׁאָכַלְתִּי, אָסוּר, דְּסוֹף סוֹף רִבִּית קָא נוֹטֵל אֶלָּא שֶׁחוֹזֵר וּמְשַׁלֵּם לוֹ <small><small>(טוּר)</small>.</small> </small> 

אָמַר לֵהּ הַמּוֹכֵר: כְּשֶׁתָּבִיא שְׁאָר הַמָּעוֹת קְנֵה, וְלֹא אָמַר מֵעַכְשָׁיו, הַמּוֹכֵר אוֹכֵל פֵּרוֹת עַד שֶׁיָּבִיא הַלּוֹקֵחַ, וְאִם אָכַל הַלּוֹקֵחַ מוֹצִיאִים מִמֶּנּוּ. 

זַבִּין וְלָא אִצְטְרִיכוּ לֵהּ זוּזֵי, דְּאָמְרִינָן דְהָדְרֵי זְבִּינֵי וְכֵן בְּזַבִּין אַרְעָא אַדַעְתָּא לְמֵיסַק לְאַרְעָא דְּיִשְׂרָאֵל וְלֹא סְלִיק אוֹ לֹא אִתְדָּר לֵהּ הָדְרֵי זְבִּינֵי, אִי אֶפְשָׁר לַלּוֹקֵחַ לְמֵיכַל פֵּרוֹת, אֲפִלּוּ בִּתְנַאי, עַד דְּיֵדַע דְּלֵיקוּם זְבִּינֵי. 

הַשּׂוֹכֵר מֵחֲבֵרוֹ בַּיִת אוֹ שָׂדֶה בְּדָבָר מֻעָט בְּשָׁנָה, וְהִקְדִּים לוֹ שְׂכַר עֶשְׂרִים שָׁנָה וְהִתְנוּ שֶׁאַחַר שָׁנָה אוֹ שְׁנָתַיִם אִם יִרְצֶה הַמַּשְׂכִּיר לְהַחֲזִיר לוֹ יְנַכֶּה שְׂכַר הַזְּמַן שֶׁהָיָה הַקַּרְקַע תַּחַת יָדוֹ כְּמוֹ שֶׁפָּסְקוּ וְיַחֲזִיר לוֹ קַרְקָעוֹ, מֻתָּר. וּבְדֶרֶךְ זֶה יִהְיֶה אַחֲרָיוּת קַרְקַע מִנְּפִילָה אוֹ שְׂרֵפָה עַל בַּעַל הַקַּרְקַע. 


Siman 175

אֵין פּוֹסְקִין עַל הַפֵּרוֹת. עַל שַׁעַר שֶׁל עֲיָרוֹת, מִפְּנֵי שֶׁאֵינוֹ קָבוּעַ. אֲבָל פּוֹסְקִים עַל שַׁעַר שֶׁבַּמְּדִינָה, שֶׁהוּא קָבוּעַ. וּמִשֶּׁיָּצָא הַשַּׁעַר שֶׁל מְדִינָה מֻתָּר לְהַקְדִּים מָעוֹת לַחֲבֵרוֹ וְלִפְסֹק עִמּוֹ שֶׁיִּתֵּן לוֹ אוֹתָם פֵּרוֹת כָּל הַשָּׁנָה כְּשִׁעוּר מְעוֹתָיו כְּפִי אוֹתוֹ הַשַּׁעַר, אֲפִלּוּ אִם יִתְיַקְּרוּ וַאֲפִלּוּ אִם אֵין לַמּוֹכֵר פֵּרוֹת. <small>הַגָּה: וְיֵשׁ אוֹמְרִים דְּפוֹסְקִין עַל שַׁעַר שֶׁל עֲיָרוֹת <small><small>(תּוֹסָפוֹת וְהָרֹא''שׁ וְטוּר וְהַג''א)</small>.</small> וְיֵשׁ לְהָקֵל בְּאִסּוּר דְּרַבָּנָן <small><small>(ד''ע)</small>.</small> </small> 

הָיוּ הַחֲדָשׁוֹת בַּמְּדִינָה ד' סְאִין בְּסֶלַע וִישָׁנוֹת שְׁלֹשָׁה בְּסֶלַע, אֵין פּוֹסְקִין עַל שֶׁיָּצָא הַשַּׁעַר לֶחָדָשׁ וְלַיָּשָׁן. 

הָיוּ חִטִּין שֶׁל לָקוֹטוֹת <small><small>(פֵּרוּשׁ עֲנִיִּים הַמְלַקְטִין לֶקֶט שִׁכְחָה וּפֵאָה)</small></small> ד' סְאִין בְּסֶלַע וְשֶׁל בַּעַל הַבַּיִת ג', פּוֹסֵק לַלָּקוֹטוֹת כְּשַׁעַר הַלָּקוֹטוֹת. וְלֹא יִפְסֹק לְבַעַל הַבַּיִת עַד שֶׁיִּקָבַּע הַשַּׁעַר לְבַעַל הַבַּיִת. 

אִם הָיָה לַמּוֹכֵר מֵאוֹתוֹ הַמִּין, אַף עַל פִּי שֶׁעֲדַיִן לֹא נִגְמְרָה מְלַאכְתּוֹ, מֻתָּר לִפְסֹק עָלָיו עַד כְּדֵי הַשִּׁעוּר שֶׁיֵּשׁ לוֹ, אַף עַל פִּי שֶׁעֲדַיִן לֹא יָצָא הַשַּׁעַר. וְהוּא שֶׁלֹּא יְהֵא מְחֻסָר אֶלָּא מְלָאכָה אַחַת אוֹ שְׁתַּיִם, אֲבָל אִם מְחֻסָר שְׁלֹשָׁה מְלָאכוֹת, אָסוּר. 

הַפּוֹסֵק עַל הַשַּׁעַר צָרִיךְ שֶׁלֹּא יַרְוִיחַ בַּדָּבָר כְּלוּם, כְּגוֹן שֶׁאִם מִנְהָג שֶׁהַלּוֹקֵחַ נוֹתֵן שְׂכַר הַסַרְסוּר צָרִיךְ שֶׁיִּתֵּן הוּא, וְצָרִיךְ שֶׁיְּנַכֶּה לַמּוֹכֵר הַחִסָרוֹן שֶׁרְאוּיִין לְהִתְחַסֵר לְפִי הַמִּדָּה וּלְפִי הַזְּמַן. 

הַפּוֹסֵק עַל הַפֵּרוֹת וְנִתְיַקְּרוּ בִּשְׁעַת הַפֵּרָעוֹן, יָכוֹל לָשׁוּם הַפֵּרוֹת שֶׁנִּפְסַק עֲלֵיהֶן בְּמָעוֹת וְלִתֵּן לוֹ פֵּרוֹת אֲחֵרוֹת, אֲבָל מָעוֹת אֵינוֹ יָכוֹל לִתֵּן. וְיֵשׁ מִי שֶׁאוֹמֵר שֶׁיָּכוֹל לִתֵּן מָעוֹת. <small>הַגָּה: וְיָכוֹל לִפְסֹק עַל שַׁעַר שֶׁבַּשּׁוּק עַל פֵּרוֹת הָאֲחֵרוֹת כְּאִלּוּ נוֹתֵן לוֹ מָעוֹת עַכְשָׁיו. וְדַוְקָא שֶׁלֹּא שָׂם הַפֵּרוֹת הָרִאשׁוֹנִים עַל מָעוֹת, רַק אוֹמֵר: כָּךְ וְכָךְ סְאָה חִטִּין יֵשׁ לִי אֶצְלְךָ תֵּן לִי בָּהֶם כָּךְ וְכָךְ יַיִן אוֹ שְׁאָר דָּבָר, אֲבָל אִם שָׂם אוֹתוֹ עַל דָּמִים, שֶׁאָמַר: כָּךְ וְכָךְ הֵם דְּמֵי הַחִטִּין תֵּן לִי בָּהֶם יַיִן, אָסוּר, דְּהָוֵי כְּאִלּוּ הִלְוָה לוֹ מָעוֹת דְּאֵין פּוֹסְקִין עֲלֵיהֶן כְּשֶׁאֵין הַמָּעוֹת בְּעַיִן אֶלָּא כְּשֶׁיֵּשׁ לוֹ <small><small>(כָּךְ דִּקְדֵּק הַבֵּית יוֹסֵף מל' רַ''ן וְנ''י)</small>.</small> כְּמוֹ שֶׁנִּתְבָּאֵר סִימָן קס''ג.</small> 

כֵּיוָן שֶׁנִּקְבַּע הַשַּׁעַר, מֻתָּר לִפְסֹק עַל שַׁעַר הַגָּבוֹהַּ. כֵּיצַד, הָיוּ חִטִּין נִמְכָּרוֹת ד' סְאִין בְּסֶלַע, וּפָסַק עִמּוֹ שֶׁיִּתֵּן לוֹ הַחִטִּין כַּשַּׁעַר הַזּוֹל, אִם עָמְדוּ אַחַר כָּךְ עֶשֶׂר סְאִין בְּסֶלַע, נוֹתֵן לוֹ עֶשֶׂר סְאִין בְּסֶלַע. נָתַן לוֹ הַמָּעוֹת סְתָם, וְלֹא פָּסַק עִמּוֹ כַּשַּׁעַר הַגָּבוֹהַּ, וְהוּזְלוּ, נוֹתֵן לוֹ כַּשַּׁעַר שֶׁהָיוּ שָׁוִים כְּשֶׁנָּתַן לוֹ הַמָּעוֹת, וּמִי שֶׁחָזַר מְקַבֵּל מִי שֶׁפָּרַע. וְאִם הָיָה שָׁלִיחַ לַאֲחֵרִים, אֵינוֹ נוֹטֵל אֶלָּא כַּשַּׁעַר הַזּוֹל אוֹ מַחֲזִיר דָּמִים, וְאֵין הַשָּׁלִיחַ וְלֹא הַמְשַׁלֵּחַ מְקַבְּלִים מִי שֶׁפָּרַע. 

מִקָּח שֶׁנַּעֲשָׂה בְּאִסוּר, כְּגוֹן שֶׁהוֹסִיף בַּמִּקָּח מִשּׁוּם אֲגַר נְטַר וְכַיּוֹצֵא בָּזֶה, הַמִּקָּח קַיָּם בְּעִנְיָן שֶׁלֹּא יְהֵא בּוֹ רִבִּית. וְהוּא שֶׁנִּתְקַיֵּם הַמִּקָּח בְּאַחַת מִדַּרְכֵי הַהַקְנָאוֹת, אֲבָל אִם לֹא נִתְקַיֵּם הַמִּקָּח אֶלָּא לְעִנְיַן מִי שֶׁפָּרַע, בָּטֵל לְגַמְרֵי.


Siman 176

אָסוּר לְאָדָם לְהַשְׂכִּיר מְעוֹתָיו, שֶׁיֹּאמַר לוֹ: אַשְׂכִּיר לְךָ י' דִּינָרִין בְּדִינָר לְחֹדֶשׁ. וְהָנֵי מִלֵּי כְּשֶׁשּׂוֹכֵר לְהוֹצִיאָם, אֲבָל אִם שְׂכָרָם כְּדֵי לְהִתְלַמֵּד בָּהֶם, אוֹ לֵרָאוֹת, וּמַחֲזִירָם לוֹ בְּעַיִן, מֻתָּר. <small>הַגָּה: וְדַוְקָא שֶׁלֹּא קִבֵּל עָלָיו רַק אַחֲרָיוּת גְּנֵבָה וַאֲבֵדָה, אֲבָל אִם קִבֵּל עָלָיו כָּל אַחֲרָיוּת, אָסוּר <small><small>(בֵּית יוֹסֵף בְּשֵׁם בַּעַל הַתְּרוּמוֹת)</small>.</small> וְאִם קִבֵּל עָלָיו הַמַּשְׂכִּיר כָּל אַחֲרָיוּת, בֵּין דִּגְנֵבָה וַאֲבֵדָה בֵּין אַחֲרָיוּת דָּאֳנָסִין, יֵשׁ מַתִּירִין אֲפִלּוּ מַשְׂכִּיר לוֹ לְהוֹצִיאָם <small><small>(ת''ה סִימָן ש''ב)</small>,</small> כְּדִלְקַמָּן סי' קע''ז. וּמִיהוּ אִם לֹא קִבֵּל עָלָיו רַק גְּנֵבָה וַאֲבֵדָה וְלֹא אֳנָסִין, אוֹ אֳנָסִין וְלֹא גְּנֵבָה וַאֲבֵדָה, אָסוּר לְהוֹצִיאָן בִּשְׂכָרָן <small><small>(בֵּית יוֹסֵף בְּשֵׁם תוס' וְהַגָּהוֹת מַיְמוֹנִי פ''ה וּסְמַ''ג וְריב''ש סי' ש''ה וְש''ח וְת''ה שָׁם וְעוֹד פּוֹסְקִים)</small>.</small> מִיהוּ לֹא הֲוֵי אֶלָּא כַּאֲבַק רִבִּית, אֲבָל אִם לֹא קִבֵּל הַמַּשְׂכִּיר אַחֲרָיוּת כְּלָל, הָוֵי רִבִּית קְצוּצָה <small><small>(ריב''ש שָׁם)</small>. </small>  </small> 

כֵּלִים, מֻתָּר לְהַשְׂכִּירָם, אֲפִלּוּ נוֹתֵן לוֹ רְשׁוּת לְמָכְרָם וְלַעֲשׂוֹת בָּהֶם כָּל חֶפְצוֹ רַק שֶׁלְּבַסוֹף יַחֲזִיר לוֹ כְּלִי אַחֵר כָּזֶה. 

מָקוֹם שֶׁנָּהֲגוּ לִשְׂכֹּר הַסְפִינָה וְלִטֹּל שְׂכָרָהּ, וְאִם נִשְׁבְּרָה שָׁמִין לוֹ מַה שֶּׁפָּחֲתָה וּמְשַׁלֵּם יָתֵר עַל שְׂכָרָהּ, הֲרֵי זֶה מֻתָּר. וְכֵן מֻתָּר לְהַשְׂכִּיר סִיר שֶׁל נְחֹשֶׁת וְכַיּוֹצֵא בוֹ וְנוֹטֵל הַשָּׂכָר וּדְמֵי מַה שֶּׁפָּחַת מִמִּשְׁקָלוֹ, וְכֵן כָּל כַּיּוֹצֵא בָּזֶה <small><small>(לְשׁוֹן רַמְבַּ''ם פ''ח מה''מ די''א)</small>. <small>הַגָּה: וְיֵשׁ אוֹמְרִים דַּוְקָא כֵּלִים כָּאֵלּוּ דַּאֲפִלּוּ מַה שֶּׁנִּשְׁאָר נִפְחָת קְצָת, וּבְעַד זֶה נוֹטֵל שָׂכָר, וְלָכֵן אִם נִשְׁבַּר מְשַׁעֲרִין כַּמָּה הָיָה שָׁוֶה בִּשְׁעַת שְׁבִירָה</small> <small>(בֵּית יוֹסֵף בְּשֵׁם הַתּוֹסָפוֹת וְכֵן כ' רַבֵּינוּ יְרוּחָם וְהַגָּהוֹת אֲשֵׁרִ''י וְכֵן מַשְׁמָע לְשׁוֹן הַטּוּר)</small>.</small> 

מֻתָּר לִשְׂכֹּר פָּרָה וּלִשׁוּמָהּ בְּדָמִים, כְּגוֹן שֶׁיֹּאמַר: הֲרֵי פָּרָתְךָ עֲשׂוּיָה עָלַי בִּשְׁלֹשִׁים דִּינָר אִם תָּמוּת, וְכָל זְמַן שֶׁהִיא אֶצְלִי אַעֲלֶה לְךָ סֶלַע בְּחֹדֶשׁ בִּשְׂכִירוּת. <small>וְיֵשׁ אוֹמְרִים דְּאִם תָּמוּת מְשַׁעֲרִין כַּמָּה הָיְתָה שָׁוָה בִּשְׁעַת מִיתָה <small><small>(רַמְבַּ''ן וְרַבֵּנוּ יְרוּחָם וְהַטּוּר)</small>.</small> </small> 

הַמַּשְׂכִּיר שָׂדֶה לַחֲבֵרוֹ בְּי' כּוֹרִים לְשָׁנָה, וְאָמַר לֵהּ: תֵּן לִי ר' זוּז שֶׁאֲפַרְנֵס בָּהֶם הַשָּׂדֶה וַאֲנִי אֶתֵּן לְךָ י''ב כּוֹר בְּכָל שָׁנָה, הֲרֵי זֶה מֻתָּר, מִפְּנֵי שֶׁאִם יְפַרְנֵס הַשָּׂדֶה בְּדִינָרִין אֵלּוּ יִהְיֶה שְׂכָרָהּ יוֹתֵר. וְכֵן אִם הִשְׂכִּיר לוֹ חֲנוּת אוֹ סְפִינָה בַּעֲשָׂרָה דִּינָרִין בְּשָׁנָה, וְאָמַר לוֹ: תֵּן לִי מָאתַיִם זוּז שֶׁאֶבְנֶה בָּהֶם וַאֲצַיְּרֶנָּה וַאֲכַיְּרֶנָּה, אוֹ אֲתַקֵּן בָּהֶם סְפִינָה זוֹ וּכְלֵי תַּשְׁמִישָׁהּ וַאֲנִי אַעֲלֶה לְךָ י''ב דִּינָר בְּכָל שָׁנָה, הֲרֵי זֶה מֻתָּר <small>הוֹאִיל וְהוּא מוֹצִיא הַמָּעוֹת בְּגוּף הַסְּפִינָה אוֹ הַחֲנוּת. <small><small>(טוּר)</small>.</small> </small> אֲבָל אִם אָמַר לוֹ: תֵּן לִי ר' זוּז כְּדֵי לְהִתְעַסֵק בָּהֶם בָּחֲנוּת אוֹ לְהוֹצִיא בִּסְחוֹרָה שֶׁל סְפִינָה אוֹ לִשְׂכֹּר בָּהֶם מַלָּחִים, וַאֲנִי אוֹסִיף לְךָ בַּשְּׂכִירוּת, הֲרֵי זֶה אָסוּר. 

 מֻתָּר לְהַרְבּוֹת בִּשְׂכַר הַקַּרְקַע <small><small>(לְשׁוֹן רַמְבַּ''ם פ''ז מה''מ דִּין ח')</small>.</small> כֵּיצַד, הִשְׂכִּיר לוֹ אֶת הֶחָצֵר, וְאָמַר לוֹ קֹדֶם שֶׁהֶחֱזִיק בּוֹ: אִם מֵעַכְשָׁיו אַתָּה נוֹתֵן לִי, הֲרֵי הִיא לְךָ בַּעֲשָׂרָה סְלָעִים בְּכָל שָׁנָה, וְאִם תִּתֵּן שְׂכַר חֹדֶשׁ בְּחֹדֶשׁ, הֲרֵי הוּא בְּסֶלַע בְּכָל חֹדֶשׁ, הֲרֵי זֶה מֻתָּר. וְכַיּוֹצֵא בָזֶה בִּשְׂכַר הָאָדָם גַּם כֵּן מֻתָּר. <small>הַגָּה: אֲבָל אִם כְּבָר הֶחֱזִיק בּוֹ לִשְׂכֹּר לוֹ בְּי' סְלָעִים לְשָׁנָה, אָסוּר לוֹמַר לוֹ: תִּתֵּן כָּל חֹדֶשׁ סֶלַע א' וַאֲנִי אַמְתִּין לְ <small>ךָ</small> הַמָּעוֹת <small><small>(בֵּית יוֹסֵף בְּשֵׁם תַּלְמִידֵי הָרַשְׁבָּ''א)</small>.</small> וְכָל שֶׁכֵּן אִם כְּבַר נִתְחַיֵּב לוֹ הַשְּׂכִירוּת וְנוֹתֵן לוֹ דָּבָר בְּהַמְתָּנַת הַמָּעוֹת דְּאָסוּר. <small><small>(הַגָּהוֹת אֲשֵׁרִי והג''מ פ' אֵיזֶהוּ נֶשֶׁךְ וּבְהַגָּהוֹת מַיְמוֹנִי פ''ח)</small>.</small> מֻתָּר לְהַרְבּוֹת בִּנְדוּנְיַת חֲתָנִים, כְּגוֹן שֶׁנָּדַר נְדוּנְיָא לְבִתּוֹ וְהִתְנָה עִם חֲתָנוֹ שֶׁכָּל שָׁנָה שֶׁיַּנִּיחַ לוֹ הַנְּדוּנְיָא אֶצְלוֹ יִתֵּן לוֹ כָּךְ וְכָךְ שָׂכָר, מֻתָּר, שֶׁאֵין זֶה אֶלָּא כְּמוֹסִיף לוֹ נְדוּנְיָא. וְדַוְקָא כְּשֶׁהִתְנוּ כֵּן קֹדֶם הַנִּשּׂוּאִין אֲבָל לֹא אַחַר כָּךְ, דַּהֲוֵי אֲגַר נְטַר <small><small>(רשב''א סִימָן תתקפ''ט וְריב''ש סִימָן תק''ב)</small>.</small> וְעַיֵּן לְקַמָּן סִימָן קע''ז.</small> 

אָסוּר לוֹמַר לְאָדָם: עֲשֵׂה עִמִּי מְלָאכָה הַיּוֹם שֶׁשָּׁוָה דִּינָר וַאֲנִי אֶעֱשֶׂה עִמְּךָ בְּשָׁבוּעַ אַחֵר מְלָאכָה שֶׁשָּׁוָה שְׁתַּיִם. 

הַשּׂוֹכֵר אֶת הַפּוֹעֵל בִּימוֹת הַחֹרֶף לַעֲשׂוֹת עִמּוֹ בִּימוֹת הַקַּיִץ בְּדִינָר לְיוֹם, וּמַקְדִּים לוֹ שְׂכָרוֹ מֵעַתָּה, וּשְׂכָרוֹ שָׁוֶה בִּימוֹת הַקַּיִץ סֶלַע לְיוֹם, אָסוּר. אֲבָל אִם אָמַר לוֹ: עֲשֵׂה עִמִּי מְלָאכָה מֵהַיּוֹם וְעַד זְמַן פְּלוֹנִי בְּדִינָר בְּיוֹם, מֻתָּר, דְּכֵיוָן שֶׁמַּתְחִיל לַעֲשׂוֹת עִמּוֹ מֵעַתָּה אֵינוֹ נִרְאֶה כְּנוֹטֵל שְׂכַר מְעוֹתָיו שֶׁמַּקְדִּים לוֹ. 


Siman 177

אֵין מְקַבְּלִים צֹאן בַּרְזֶל מִיִּשְׂרָאֵל, דְּהַיְנוּ שֶׁמְקַבֵּל מִמֶּנּוּ מֵאָה צֹאן, וְיִהְיוּ הַגִּזּוֹת וְהַוְּלָדוֹת וְהֶחָלָב לָאֶמְצַע, לִשְׁלִישׁ אוֹ לְרָבִיעַ עַד שָׁנָה, אוֹ עַד שְׁנָתַיִם כְּמוֹ שֶׁהִתְנוּ בֵּינֵיהֶם, וְאִם מֵתוּ הַצֹּאן, הֲרֵי הַמְקַבֵּל מְשַׁלֵּם דְּמֵיהֶם, הֲרֵי זֶה אָסוּר, שֶׁהֲרֵי בַּעַל הַצֹּאן קָרוֹב לְרֶוַח וְרָחוֹק לְהֶפְסֵד. לְפִיכָךְ אִם קִבֵּל עָלָיו בַּעַל הַצֹּאן שֶׁאִם הוּקְרוּ או הוּזְלוּ אוֹ נִטְרְפוּ הֲרֵי הֵן בִּרְשׁוּתוֹ, הֲרֵי זֶה מֻתָּר. וְכֵן כָּל כַּיּוֹצֵא בָּזֶה. וְכֵן הַדִּין בִּמְקַבֵּל עָלָיו סְחוֹרָה בְּעִנְיָן זֶה <small><small>(טוּר)</small>. <small>הַגָּה: וְכָל זֶה לֹא מַיְרִי אֶלָּא כְּשֶׁיֵּשׁ לַמְקַבֵּל רֶוַח, אֲבָל אִם אֵין לוֹ רֶוַח כְּלָל בַּמֶּה שֶּׁמְּקַבֵּל, אֵין כָּאן הַלְוָאָה כְּלָל וַאֲפִלּוּ קִבֵּל עָלָיו כָּל הָאַחֲרָיוּת, שָׁרֵי, דְּהָא מֻתָּר לְשׁוֹמֵר חִנָּם לְקַבֵּל עָלָיו לִהְיוֹת כְּשׁוֹאֵל.</small> <small>(בֵּית יוֹסֵף וּבַעַל הַתְּרוּמָה בְּשֵׁם חַכְמֵי לוני''ל וְהָרַ''ן בִּתְשׁוּבָה)</small>.</small> 

הַנּוֹתֵן מָעוֹת לַחֲבֵרוֹ בְּתוֹרַת עִסְקָא, דְּהַיְנוּ שֶׁחֲצִי הָאַחֲרָיוּת עַל הַנּוֹתֵן וַחֲצִי עַל הַמְקַבֵּל, אָסוּר. שֶׁכָּל עִסְקָא פַּלְגָא מִלְוֶה וּפַלְגָא פִּקָּדוֹן, וְנִמְצָא שֶׁטּוֹרֵחַ בְּחֵלֶק הַפִּקָּדוֹן בִּשְׁבִיל חֵלֶק הַמִּלְוֶה. לְפִיכָךְ צָרִיךְ לוֹ לִתֵּן שְׂכַר טָרְחוֹ שֶׁבְּכָל יוֹם וָיוֹם מִימֵי הַשֻּׁתָּפוּת כְּפוֹעֵל בָּטֵל שֶׁל אוֹתָהּ מְלָאכָה שֶׁבָּטֵל מִמֶּנָּהּ. וְאִם הָיָה לוֹ עֵסֶק אַחֵר כָּל שֶׁהוּא לְהִתְעַסֵק בּוֹ עִם מְעוֹתָיו שֶׁל זֶה, אֵינוֹ צָרִיךְ לְהַעֲלוֹת לוֹ שָׂכָר שֶׁל כָּל יוֹם אֶלָּא אֲפִלּוּ הֶעֱלָה לוֹ דִּינָר בְּכָל יְמֵי הַשֻּׁתָּפוּת, דַּיּוֹ, וְאִם פָּחֲתוּ אוֹ הוֹתִירוּ יִהְיֶה לָאֶמְצַע בְּשָׁוֶה. וְכֵן אִם אָמַר לוֹ: כָּל הָרֶוַח יִהְיֶה לְךָ שְׁלִישׁוֹ אוֹ עֲשִׂירִיתוֹ בִּשְׂכָרְךָ, הוֹאִיל וְיֵשׁ לוֹ עֵסֶק אַחֵר הֲרֵי זֶה מֻתָּר, וְאִם הִפְסִידוֹ יַפְסִיד מֶחֱצָה. וְאִם הָיָה הַמִּתְעַסֵק אֲרִיסוֹ וְהָיָה לוֹ עֵסֶק אַחֵר, אֵינוֹ צָרִיךְ לְהַעֲלוֹת לוֹ שָׂכָר אַחֵר כְּלָל שֶׁהָאָרִיס מְשֻׁעְבָּד הוּא לְבַעַל הַשָּׂדֶה. <small>הַגָּה: וְצָרִיךְ לִהְיוֹת כָּל אַחֲרָיוּת פַּלְגָא הַפִּקָּדוֹן עַל הַנּוֹתֵן אֲפִלּוּ אַחֲרָיוּת דְּאֹנָסִין <small><small>(טוּר וּפוֹסְקִים בְּשֵׁם ר''י)</small>,</small> וּדְלָא כְּיֵשׁ מְקִלִּין וּמַתִּירִין בְּמִקְצָת אַחֲרָיוּת <small><small>(ריב''ן)</small>.</small> </small> 

בַּמֶּה דְּבָרִים אֲמוּרִים, כְּשֶׁלֹּא פָּסַק עִמּוֹ בִּתְחִלַּת הָעֵסֶק אֶלָּא נָתַן לוֹ לְמַחֲצִית שָׂכָר, אֲבָל אִם פָּסַק עִמּוֹ בִּתְחִלַּת הָעֵסֶק שְׂכַר טָרְחוֹ בְּדָבָר יָדוּעַ, וַאֲפִלּוּ בְּדִינָר, מֻתָּר. <small><small>(פי' ב''י לדברי הרמב''ם)</small> <small>הַגָּה: וְכָל זֶה כְּשֶׁאֶחָד נוֹתֵן הַמָּעוֹת, אֲבָל אִם כָּל אֶחָד נוֹתֵן מָעוֹת אֲפִלּוּ אֶחָד מִתְעַסֵּק לְבַד, אֵין כָּאן עִסְקָא אֶלָּא הָוֵי כְּשֻׁתָּפוּת בְּעָלְמָא</small> <small>(בַּיִת יוֹסֵף בְּשֵׁם רִי''ף וּסְמַ''ג)</small>.</small> 

הַנּוֹתֵן מָעוֹת לַחֲבֵרוֹ סְתָם לְהִתְעַסֵק בָּהֶם, וְלֹא פָּסַק עִמּוֹ בִּתְחִלַּת הָעֵסֶק דָּבָר לִשְׂכַר טָרְחוֹ, וּכְשֶׁבָּאוּ לְחֶשְׁבּוֹן לֹא רָצָה לִתֵּן לוֹ שְׂכַר כָּל יוֹם וָיוֹם מִימֵי הַשֻּׁתָּפוּת, וְאִם הָיָה לוֹ עֵסֶק <small><small>(אַחֵר)</small></small> לֹא רָצָה לִתֵּן לוֹ דִּינָר לְכָל יְמֵי הַשֻּׁתָּפוּת, יִהְיֶה שְׂכַר הַמִּתְעַסֵק בַּחֲצִי הַפִּקָּדוֹן שְׁלִישׁ רֶוַח הַפִּקָּדוֹן, שֶׁהוּא שְׁתוּת רֶוַח כָּל הַמָּעוֹת, לְפִיכָךְ אִם הִרְוִיחוּ יִטֹּל הַמִּתְעַסֵק ב' שְׁלִישֵׁי הָרֶוַח, חֲצִי הָרֶוַח שֶׁל חֲצִי הַמָּעוֹת שֶׁהֵם מִלְוֶה, וּשְׁתוּת הָרֶוַח בִּשְׂכַר שֶׁנִּתְעַסֵק בַּפִּקָּדוֹן, נִמְצָא הַכֹּל ב' שְׁלִישֵׁי הָרֶוַח, וְיִטֹּל בַּעַל הַמָּעוֹת שְׁלִישׁ הָרֶוַח. וְאִם פָּחֲתוּ, יַפְסִיד הַמִּתְעַסֵק שְׁלִישׁ הַפְּחָת, שֶׁהֲרֵי הוּא חַיָּב בַּחֲצִי הַפְּחָת מִפְּנֵי שֶׁחֲצִי הַמָּעוֹת מִלְוֶה, וְיֵשׁ לוֹ שְׁתוּת בִּשְׂכָרוֹ בְּאוֹתוֹ הַחֲצִי שֶׁל פִּקָּדוֹן, וְנִמְצָא שֶׁנִּשְׁאַר עָלָיו מֵהַפְּחָת שְׁלִישׁוֹ, וּבַעַל הַמָּעוֹת יַפְסִיד שְׁנֵי שְׁלִישֵׁי הַפְּחָת. 

כְּשֶׁהוּא נוֹטֵל שָׂכָר עַל חֵלֶק הַפִּקָּדוֹן שֶׁבְּיָדוֹ הֲרֵי הוּא כְּשׁוֹמֵר שָׂכָר. מֻתָּר לִתֵּן עִסְקָא לְמַחֲצִית שָׂכָר וּלְהַתְנוֹת שֶׁלֹּא לְהִתְעַסֵק אֶלָּא בְּדָבָר פְּלוֹנִי, וְאִם יְשַׁנֶּה שֶׁיִּהְיֶה כָּל הָאַחֲרָיוּת עַל הַמְקַבֵּל, וְכֵן כָּל תְּנַאי שֶׁיִּרְצֶה, כְּגוֹן שֶׁיַּתְנֶה שֶׁלֹּא יִשְׁמֹר הַכְּסָפִים אֶלָּא תַּחַת הַקַּרְקַע, וְאִם שִׁנָּה וְהִפְסִיד כָּל הַהֶפְסֵד לַמְקַבֵּל, וְאִם הִרְוִיחַ הוּא לָאֶמְצַע, אַף עַל פִּי שֶׁעַתָּה הוּא קָרוֹב לְשָׂכָר וְרָחוֹק לְהֶפְסֵד לָא חֲשִיב רִבִּית, כֵּיוָן שֶׁאִם לֹא שִׁנָּה הָיָה קָרוֹב לְשָׂכָר וּלְהֶפְסֵד. <small>הַגָּה: וּמֻתָּר לַמְקַבֵּל לְשַׁנּוֹת לְכַתְּחִלָּה, וְלֹא אַמְרִינָן דְּהָוֵי כְּגַזְלָן בְּכָךְ. <small><small>(בֵּית יוֹסֵף בְּשֵׁם הָרַ''ן וּבְהַגָּהוֹת אשר''י פ' א''נ וּבְמָרְדְּכַי)</small>.</small> מִיהוּ אִם שִׁנָּה וְאָמַר: לְעַצְמִי אֲנִי עוֹשֶׂה וְלֹא בְּתוֹרַת עִסְקָא, הָוֵי כְּגַזְלָן וּמַה שֶּׁעָשָׂה עָשָׂה לְעַצְמוֹ <small><small>(ר' יְרוּחָם)</small>.</small> וְלָכֵן יַתְנֶה הַנּוֹתֵן תְּחִלָּה, שֶׁאִם יִטֹּל לִפְעָמִים קְצָת מִן הָעֵסֶק לְצָרְכּוֹ שֶׁלֹּא יְהֵא מִקְרֵי שׁוֹלֵחַ יָד בַּפִּקָּדוֹן בְּכָךְ, דְּאָז הָוֵי כְּגַזְלָן וְכָל הָרֶוַח שֶׁלּוֹ וְהַמָּעוֹת מִלְוֶה עָלָיו וְאָסוּר לִטֹּל אַחַר כָּךְ רִבִּית. <small><small>(בֵּית יוֹסֵף בְּשֵׁם תְּשׁוּבַת מַיְמוֹנִי)</small>.</small> וְאִם נָהֲגוּ שֶׁלּא לְהַקְפִּיד בְּכָךְ, מִסְּתָמָא, כְּאִלּוּ הִתְנוּ דָּמֵי וכמ''ש לְעֵיל סִימָן קס''ח. וְעַיִּןִ לְקַמָּן סוֹף סי' זֶה מִדִּין זֶה.</small> 

נָתַן מָעוֹת לְעִיסְקָא לְמַחֲצִית שָׂכָר, וְקָצַץ בְּדָבָר יָדוּעַ, אֲפִלּוּ אִם כָּל הָאַחֲרָיוּת עַל הַנּוֹתֵן, אָסוּר. <small>הַגָּה: וְיֵשׁ אוֹמְרִים דְּאִם מְקַבֵּל עָלָיו כָּל הָאַחֲרָיוּת, מֻתָּר. <small><small>(בֵּית יוֹסֵף בְּשֵׁם מהרי''ק שֹׁרֶשׁ קי''ט, וְכֵן מַשְׁמָע בת''ה סִימָן ש''ב)</small></small> בְּכָל רִבִּית דְּרַבָּנָן, כְּגוֹן נוֹתֵן בְּעִסְקָא אוֹ בִּשְׁאָר רִבִּית דְּרַבָּנָן, אֲבָל בְּרִבִּית קְצוּצָה לֹא מְהַנֵּי אִם הַמַּלְוֶה מְקַבֵּל עָלָיו כָּל הָאַחֲרָיוּת, אֲבָל אִם לֹא מְקַבֵּל עָלָיו כָּל הָאַחֲרָיוּת, רַק קְצָתוֹ, אֲפִלּוּ בִּדְרַבָּנָן אָסוּר. וְיֵשׁ לְהָקֵל בְּרִבִּית דְּרַבָּנָן כִּסְבָרָא זֹאת.</small> 

הַנּוֹתֵן מָעוֹת לַחֲבֵרוֹ לְמַחֲצִית שָׂכָר שְׁנָתַיִם וְשָׁלֹשׁ, וְשׁוּב נִמְלְכוּ וְעָשׂוּ קִצְבָּה בֵּינֵיהֶם לָתֵת לוֹ כָּךְ לְשָׁנָה, אִם הַלֹּוֶה הוֹצִיא הַמָּעוֹת בִּיצִיאוֹתָיו וְנָתַן רֶוַח, הָוֵי רִבִּית. אֲבָל אִם הָיָה מִתְעַסֵק וְהוֹלֵךְ וּפָרַע מֵרֶוַח שֶׁהִרְוִיחוּ הַנְּכָסִים, כֵּיוָן דְּמֵעִקָּרָא לָאו בְּתוֹרַת אִסוּרָא אָתָא לְיָדֵיהּ, אִם חֲצִי רֶוַח שֶׁהִרְוִיחוּ הַמָּעוֹת עָלָה לְמַה שֶּׁנָּתַן לוֹ, מֻתָּר. 

הִלְוָה מָנֶה לַחֲבֵרוֹ לְכָל הֲנָאָתוֹ, אֶלָּא שֶׁהִתְנָה עִמּוֹ שֶׁיְּסַלֵּק מֵעַל אוֹתוֹ הַמָּנֶה מַס הַמֶּלֶךְ, אָסוּר. 

לֹוֶה שֶׁקִּבֵּל עָלָיו לָזוּן הַיָּתוֹם, וּכְשֶׁבָּא הַיָּתוֹם לִתְבֹּעַ חוֹבוֹ, טָעַן לְנַכּוֹת מַה שֶּׁנָּתַן לוֹ מִמְּזוֹנוֹת, וְהַיָּתוֹם טוֹעֵן שֶׁלֹּא קִבֵּל מִמֶּנּוּ דָּבָר, הַיָּתוֹם נֶאֱמָן. 

אָמַר לוֹ: הֵילָךְ ר' זוּז מֵעַכְשָׁיו כְּדֵי שֶׁיִּפֹּל תַּחְתָּיו לְאֻמָּנוּת הַמֶּלֶךְ שֶׁהוּא בְּשִׁי''ן, אָסוּר. אֲבָל אִם אָמַר לוֹ: פָּרְשֵׁנִי מִן הָאֻמָּנוּת, מֻתָּר. <small>וְעַיֵּן בְּסִימָן קע''ג.</small> 

הָאוֹמֵר לַחֲבֵרוֹ: מָנֶה לִי בְּיָדְךָ מֵרִבִּית קְצוּצָה שֶׁגָּבִיתָ מִמֶּנִּי, וְהַלָּה אוֹמֵר: לֹא הָיוּ דְּבָרִים מֵעוֹלָם, מַשְׁבִּיעִין אֶת הַנִּתְבָּע הֶסֵת. <small><small>(פי', שֶׁהֵסִיתוּ אוֹתוֹ חֲכָמִים לִשָּׁבַע לַהֲסִיתוֹ לְהוֹדוֹת, כִּי מִדְּאוֹרַיְתָא אֵין מַשְׁבִּיעִין אֶלָּא שְׁבוּעַת הַשּׁוֹמְרִים וְעַל פִּי עֵד אֶחָד וּבְהוֹדָאָה מִקְצָת הַטַּעֲנָה)</small>, <small>וְיֵשׁ חוֹלְקִין</small>  <small>(ר' יְרוּחָם בְּשֵׁם הר''ם)</small> <small>וְעַיִּןִ לְעֵיל סוֹף סִימָן קס''ט.</small> </small> 

הַמְקַבֵּל מָעוֹת לַחֲצִי רֶוַח וְטוֹעֵן שֶׁמִּלְוֶה בְּרִבִּית הִיא, אֵינוֹ נֶאֱמָן. 

הַמַּלְוֶה מָעוֹת לְבַעַל הַבַּיִת וְגַם חוֹזֵר ההלכ' עִם בְּנוֹ שֶׁל בַּעַל הַבַּיִת, וּבַעַל הַבַּיִת נוֹתֵן לוֹ הוֹצָאוֹת, אָסוּר, אֶלָּא אִם כֵּן יִתֵּן לוֹ הַקֶּרֶן בְּמַתָּנָה גְּמוּרָה, שֶׁאִם יִרְצֶה לְעַכְּבוֹ יְהֵא רְשׁוּת בְּיָדוֹ <small>וּלְעֵיל סִימָן קס''ו בֵּאַרְתִּיו.</small> 

הָאוֹמֵר לַחֲבֵרוֹ: אִם לֹא אֶפְרַעֲךָ לִזְמַן פְּלוֹנִי הֲרֵינִי חַיָּב לְךָ מֵעַכְשָׁיו וְלִזְמַן הָעִכּוּב כָּךְ דִּינָרִין <small>יוֹתֵר מִמַּה שֶּׁהִלְוָהוּ,</small> אָסוּר מִפְּנֵי הַעֲרָמַת רִבִּית. <small>הַגָּה: וְיֵשׁ מַתִּירִין אִם נוֹתֵן לוֹ מָעוֹת וּמְקַבֵּל פֵּרוֹת <small><small>(ריב''ש סִימָן של''ה)</small>.</small> וְיֵשׁ לְהָקֵל בָּזֶה וְעַיֵּן לְעֵיל בְּסִימָן קס''ג אִם עָבַר וְעָשָׂה עָרְמָה בְּרִבִּית אִי מוֹצִיאִין מִיָּדוֹ.</small> 

הַמִּתְחַיֵּב לִפְרֹעַ לַחֲתָנוֹ לִנְדוּנְיָא לִזְמַן פְּלוֹנִי, וְאִם יְעַכֵּב מִלִּפְרֹעַ יוֹסִיף עַל סַךְ הַנְּדוּנְיָא עַל כָּל עֶשְׂרִים דִּינָר מֵהֶם ז' פְּשִׁיטִים בְּכָל חֹדֶשׁ, מֻתָּר, שֶׁזֶּה דּוֹמֶה לְנוֹתֵן מַתָּנָה לַחֲבֵרוֹ, וְאוֹמֵר לוֹ: אֲנִי נוֹתֵן לְךָ כָּךְ וְכָךְ לִזְמַן פְּלוֹנִי, וְאִם לֹא אֶתֵּן לְךָ לִזְמַן פְּלוֹנִי עוֹד אֲנִי מוֹסִיף כָּךְ וְכָךְ, שֶׁהוּא מֻתָּר <small>וּכְבָר נִתְבָּאֵר לְעֵיל סי' קע''ו.</small> 

אִם חִיֵּב עַצְמוֹ לָתֵת לַמַּלְוֶה כָּךְ וְכָךְ בְּכָל שָׁבוּעַ בְּעוֹד שֶׁמְּעַכֵּב מָמוֹנוֹ, הֲרֵי זֶה רִבִּית גָּמוּר. <small>הַגָּה: אַף עַל גַּב דְּכָתַב לוֹ כָּךְ דֶּרֶךְ קְנָסָא: אִם לֹא אֶפְרַע לְ <small>ךָ</small> לִזְמַן פְּלוֹנִי אֶתֵּן לְ <small>ךָ</small> כָּל שָׁבוּעַ כָּךְ וְכָךְ, וְאַף עַל גַּב דְּאִם הָיָה פּוֹרֵעַ לוֹ בִּזְמַנּוֹ לֹא הָוֵי כָּאן רִבִּית כְּלָל, מִכָּל מָקוֹם הוֹאִיל וְכָתַב לוֹ לִתֵּן לוֹ קִצְבָּה בְּכָל שָׁבוּעַ וְשָׁבוּעַ, הָוֵי רִבִּית גָּמוּר. <small><small>(רֹב הַפּוֹסְקִים)</small>.</small> וְכֵן עִקָּר, אַף עַל גַּב דְּיֵשׁ מְקִלִּין הִתִּירוּ לִלְווֹת בְּרִבִּית בְּדֶרֶךְ זֶה <small><small>(הַגָּהוֹת מָרְדְּכַי פא''נ בְּשֵׁם ר''י דארליינש)</small>.</small> </small> 

הַמַּלְוֶה עַל הַמַּשְׁכּוֹן, וְאָמַר: אִם לֹא אֶפְדֶנּוּ לִזְמַן פְּלוֹנִי יִהְיֶה שֶׁלְּךָ כָּל שֶׁשָּׁוֶה יוֹתֵר עַל הַחוֹב, יֵשׁ מִי שֶּׁאוֹסֵר מִשּׁוּם הַעֲרָמַת רִבִּית. <small>וְעַיֵּן בח ''מ סִימָן ע''ב וע''ג.</small> 

הַמּוֹכֵר סְחוֹרָה לַחֲבֵרוֹ בְּס' זְהוּבִים שֶׁקִּבֵּל מִיָּד וְהִתְנָה לְתִתָּהּ לוֹ לַחֲצִי שָׁנָה, וְאִם יַעֲבֹר עַל זֶה שֶׁיִּתֵּן בַּעֲבוּרָהּ ק ' זְהוּבִים, וְקָנוּ מִיָּדוֹ וְהִגִּיעַ הַזְּמַן וְלֹא נָתַן, חַיָּב לִתֵּן הַק ' זְהוּבִים. וְהוּא שֶׁכְּשֶׁפָּסַק עַל הַסְחוֹרָה הַהִיא יָצָא הַשַּׁעַר וְקָנָה כְּפִי הַשַּׁעַר, אוֹ הָיְתָה לוֹ הַסְחוֹרָה הַהִיא. 

אִם הִפְקִיד מָעוֹת אֵצֶל חֲבֵרוֹ וְהַנִּפְקָד הִלְוָם לְעוֹבֵד כּוֹכָבִים, הַנִּפְקָד חַיָּב בָּאֹנָסִין וְאֵין לַמַּפְקִיד בָּרֶוַח כְּלָל. וְאִם הַנִּפְקָד רוֹצֶה לָתֵת דָּבָר מֵעַצְמוֹ לַמַּפְקִיד, אֵין בּוֹ מִשּׁוּם רִבִּית <small>וְעַיֵּן בְּחוֹשֶׁן הַמִּשְׁפָּט סִימָן רצ''ב.</small> 

הַמִּתְעַסֵק בְּשֶׁל חֲבֵרוֹ וְנוֹתֵן לוֹ רֶוַח כָּל שָׁנָה, וּלְבַסוֹף טוֹעֵן שֶׁלֹּא הָיָה שָׁם רֶוַח, אֵינוֹ נֶאֱמָן, מֵאַחַר שֶׁנְּתָנוֹ לְשֵׁם רֶוַח <small>וְעַיֵּן בְּח ''ה סִימָן פ''א.</small> 

אִם נוֹתֵן לַחֲבֵרוֹ סְחוֹרָה בְּתוֹרַת עִסְקָא, אִם דֶּרֶךְ לִשְׂכֹּר כַּתָּף לְהוֹלִיכָהּ לַשּׁוּק לֹא יֹאמַר לוֹ: כֵּיוָן שֶׁאֲנִי נוֹתֵן לְךָ שְׂכַר טָרְחֲךָ אַתָּה תִּתֵּן שְׂכַר הַכַּתָּף, <small>אֶלָּא שָׁמִין כַּמָּה צָרִיךְ לִתֵּן וְהוּא בִּכְלַל הַקֶּרֶן <small><small>(טוּר)</small>.</small> </small> 

אִם יֵשׁ לַמְקַבֵּל סְחוֹרָה שֶׁקָּנָה בַּזְּמַן הַזּוֹל, וְעַכְשָׁיו נִתְיַקְּרָה, לֹא יָשׁוּם אוֹתָהּ כְּמוֹ שֶׁקְּנָאָהּ, אֶלָּא כְּמוֹ שֶׁשָּׁוָה עַתָּה. <small>הַגָּה: וּבְמָקוֹם שֶׁנָּהֲגוּ לָתֵת מַעֲשֵׂר מֵרֶוַח הַמָּעוֹת, אֵין הַמְקַבֵּל יָכוֹל לִתֵּן הַמַּעֲשֵׂר אֶלָּא יִתֵּן חֶצְיוֹ לַנּוֹתֵן וְהוּא יִתְּנֶנּוּ לְמִי שֶׁיִּרְצֶה <small><small>(מָרְדְּכַי פֶּרֶק הַגּוֹזֵל)</small>.</small> </small> 

הַנּוֹתֵן בְּהֵמָה לַחֲבֵרוֹ בְּעִסְקָא בַּאֲתוֹנוֹת, חַיָּב לִטַּפֵּל י''ח חֹדֶשׁ, וּבְדַקָּה כ''ד, וּבְתוֹךְ זֶה הַזְּמַן כָּל אֶחָד מְעַכֵּב עַל חֲבֵרוֹ. וְהַוְּלָדוֹת, מָקוֹם שֶׁנָּהֲגוּ לְחַלְּקָם מִיָּד, חוֹלְקִים. וּבְמָקוֹם שֶׁאֵין מִנְהָג, יְגַדְּלֵם הַמְקַבֵּל, בְּדַקָּה שְׁלֹשִׁים יוֹם, וּבְגַסָה חֲמִשִּׁים יוֹם, וּמִשָּׁם וְאֵילֵךְ נוֹטֵל חֲצִי הַשֶּׁבַח וְהָחֵצִי מֵהַחֵלֶק הַשֵּׁנִי, וְאֵין צָרִיךְ לִתֵּן לוֹ שְׂכַר טָרְחוֹ מֵהַחֵלֶק הַשֵּׁנִי. וְאִם בָּא לַחֲלֹק, צָרִיךְ לְהוֹדִיעוֹ לַחֲבֵרוֹ אוֹ לָשׁוּם וּלְהַתְנוֹת בִּפְנֵי שְׁלֹשָׁה, וְאִם לָאו אֵין הַחֲלֻקָּה כְּלוּם. <small>וְאֵינוֹ נוֹטֵל רַק מַחֲצִית הַשֶּׁבַח כְּמוֹ בָּרִאשׁוֹנָה <small><small>(טוּר)</small>.</small> </small> 

הַנּוֹתֵן עִסְקָא לַחֲבֵרוֹ לֹא יְצָרֵף הָרֶוַח עִם הַקֶּרֶן וְיַעֲשֶׂה כֻּלּוֹ קֶרֶן, דְּשֶׁמָּא לֹא יִהְיֶה כָּל כָּךְ רֶוַח וְנִמְצָא נוֹטֵל מִמֶּנּוּ רִבִּית. וְכֵן לֹא יִתֵּן לוֹ מָעוֹת בְּתוֹרַת עִסְקָא אוֹ שֻׁתָּפוּת וְיִכְתֹּב אוֹתָם מִלְוֶה, שֶׁמָּא יָמוּת וְנִמְצָא הַשְּׁטָר בְּיַד הַיּוֹרֵשׁ וְגוֹבֶה בּוֹ אֶת הָרִבִּית. 

אִם כָּתוּב בַּשְּׁטָר: פַּלְגָא בַּאֲגָר וּבַהֶפְסֵד, אִם הַנּוֹתֵן אוֹ הַמְקַבֵּל אָדָם גָּדוֹל וְיָדוּעַ שֶׁלֹּא הָיָה עוֹשֶׂה אִסוּר רִבִּית, דָּנִין אוֹתוֹ לְהֶתֵּר לוֹמַר אִם יִטֹּל חֲצִי הָרֶוַח שֶׁיְּקַבֵּל עָלָיו שְׁנֵי חֲלָקִים בְּאַחֲרָיוּת, וְאִם לֹא יְקַבֵּל עָלָיו אֶלָּא חֲצִי הָאַחֲרָיוּת שֶׁלֹּא יִטֹּל אֶלָּא שְׁלִישׁ הָרֶוַח. אֲבָל בְּאֵינָשׁ אַחֲרִינָא דְּלָא אִתְחַזַּק בְּהָכֵי, דַּיְנִינָן לִשְׁטָרָא כִּפְשָׁטֵהּ וַהֲוָה לֵהּ שְׁטָר שֶׁיֵּשׁ בּוֹ רִבִּית וְאִם יֵשׁ הֶפְסֵד יַפְסִיד הָחֲצִי כְּפִי תְּנָאוֹ, וְאִם יֵשׁ בּוֹ רֶוַח לֹא יְקַבֵּל כְּלוּם. <small>וְכֵן הוּא הַדִּין בְּכָל עִסְקָא שֶׁנַּעֲשָׂה בְּאִסּוּר <small><small>(תְּשׁוּבַת הָרֹא''שׁ כְּלָל פ''ח)</small>.</small> </small> 

וְהֵיכָא שֶׁהוּא אָדָם גָּדוֹל דְּדַיְנִינָן לְהֶתֵּרָא, אִם יֵשׁ בּוֹ רֶוַח, וְאָמַר הַנּוֹתֵן: אֲנִי אֶטֹּל הָחֲצִי מִיָּד, וְאִם יִהְיֶה בּוֹ הֶפְסֵד אֲקַבֵּל אַחֲרָיוּת הַהֶפְסֵד שְׁנֵי חֲלָקִים, אוֹ אִם יֵשׁ בּוֹ הֶפְסֵד אוֹמֵר: אֵינִי מְקַבֵּל אֶלָּא חֲצִי הַהֶפְסֵד, וְלִכְשֶׁיִּהְיֶה בּוֹ רֶוַח לֹא אֲקַבֵּל אֶלָּא הַשְּׁלִישׁ, וְהַמְקַבֵּל אוֹמֵר בְּהֶפֶךְ: אִם יֵשׁ בּוֹ רֶוַח שֶׁיִּטֹּל הוּא מִיָּד ב' חֲלָקִים, וְאִם יִהְיֶה בּוֹ הֶפְסֵד יְקַבֵּל עָלָיו חֲצִי הָאַחֲרָיוּת, אוֹ אִם יֵשׁ בּוֹ הֶפְסֵד אוֹמֵר שֶׁאֵינוֹ מְקַבֵּל אֶלָּא הַשְּׁלִישׁ, וּכְשֶׁיִּהְיֶה רֶוַח לֹא יִקַּח מִמֶּנּוּ אֶלָּא הָחֲצִי. אִם כָּתוּב בַּשְּׁטָר: דְּיָהִיב מָרֵי עִסְקָא לִמְקַבֵּל פַּלְגָא בַּאֲגָר וּבַהֶפְסֵד, מַשְׁמָע דְּמִלְּתָא בְּמָרֵי עִסְקָא קַיְּמָא וּבְדִידֵהּ תַּלְיָא מִלְּתָא לְמֵיתַב לִמְקַבֵּל מַאי דְּנִיחָא לֵיהּ, וְאִי כְּתִיב בֵּהּ: לְמִשְׁקַל פַּלְגָא בַּאֲגָר וּבַהֶפְסֵד, מַשְׁמַע דְּבִמְקַבֵּל תַּלְיָא מִלְּתָא לְמִשְׁקַל מַאי דְּבָעֵי. 

אִם הִתְנוּ עַל חֲלֻקַּת הָרֶוַח וְלֹא הִתְנוּ עַל חֲלֻקַּת הַהֶפְסֵד, אִם יִהְיֶה שָׁם הֶפְסֵד, יַפְסִיד הַמִּתְעַסֵק שְׁנֵי שְׁלִישֵׁי הַחֵלֶק שֶׁהָיָה מַרְוִיחַ. וְכֵן אִם הִתְנוּ עַל חֲלֻקַּת הַהֶפְסֵד וְלֹא הִתְנוּ עַל חֲלֻקַּת הָרֶוַח וְהִרְוִיחוּ, יִטֹּל כְּמוֹ אוֹתוֹ הַחֵלֶק שֶׁהָיָה מַפְסִיד, וְתוֹסֶפֶת שְׁלִישׁ חֵלֶק חֲבֵרוֹ. כֵּיצַד, אִם הִתְנוּ שֶׁיִּטֹּל הַמִּתְעַסֵק רְבִיעַ הַשָּׂכָר וְלֹא הִתְנוּ עַל הַהֶפְסֵד, אִם הִפְסִיד הֲרֵי זֶה מְשַׁלֵּם שְׁתוּת. וְאִם הִתְנוּ שֶׁיַּפְסִיד הַמִּתְעַסֵק רְבִיעַ בַּהֶפְסֵד וְלֹא הִתְנוּ עַל הָרֶוַח, אִם הִרְוִיחַ נוֹטֵל מֶחֱצָה. 

אִם הִתְנוּ שֶׁהַנּוֹתֵן יַפְסִיד שְׁנֵי חֲלָקִים וְלֹא יִטֹּל בָּרֶוַח אֶלָּא חֵלֶק א', וְלֹא הָיָה שָׁם לֹא רֶוַח וְלֹא הֶפְסֵד, וְהַמִּתְעַסֵק תּוֹבֵעַ שְׂכָרוֹ, לֹא יִטֹּל כְּלוּם <small><small>(תְּשׁוּבַת רַאֲבָ''ד בְּשֵׁם תְּשׁוּבַת רִי''ף וְהוּא בְּרִי''ף פֶּרֶק הַמְקַבֵּל)</small>.</small> אֲבָל אִם הִתְנָה לְמֶחֱצָה בַּשָּׂכָר וּמֶחֱצָה בַּהֶפְסֵד, וְלֹא הָיָה שָׁם רֶוַח וְלֹא הֶפְסֵד, נוֹטֵל הַמִּתְעַסֵק שְׂכָרוֹ מֵהַקֶּרֶן. <small><small>(תְּשׁוּבַת רַאֲבָ''ד שָׁם)</small>.</small> 

הַמּוֹשִׁיב חֲבֵרוֹ בַּחֲנוּת לְהִתְעַסֵק וְיַחְלְקוּ הָרֶוַח, לֹא יִהְיֶה לוֹקֵחַ וּמוֹכֵר דְּבָרִים אֲחֵרִים מִמְּעוֹתָיו, וְאִם עָשָׂה כֵן, חֲצִי הָרֶוַח לְבַעַל הַחֲנוּת. 

הַנּוֹתֵן מָעוֹת לַחֲבֵרוֹ לְהִתְעַסֵק, אַף עַל פִּי שֶׁהָחֵצִי יֵשׁ לוֹ דִּין מִלְוֶה אֵינוֹ יָכוֹל לְהוֹצִיא הָחֵצִי לְצָרְכּוֹ וּלְהִתְעַסֵק בְּחֶצְיוֹ לְבַד לְצֹרֶךְ חֲבֵרוֹ, וְכֵן אֵינוֹ יָכוֹל לוֹמַר: אֶתְעַסֵק בַּחֲצִי שֶׁלִּי וְאַנִּיחַ הַחֲצִי שֶׁל פִּקָּדוֹן בְּבֵית דִּין. 

מִתְעַסֵק שֶׁמֵּת וְיֵשׁ עֵדִים שֶׁמָּעוֹת אוֹ מִטַּלְטְלִין אֵלּוּ הֵם מִזֶּה הָעֵסֶק, נוֹטְלָן בַּעַל הַמָּמוֹן בְּלֹא שְׁבוּעָה, וְאֵין הַבַּעַל חוֹב וְלֹא הָאִשָּׁה נוֹטְלִים כְּלוּם מֵהַקֶּרֶן וְלֹא מֵחֵלֶק רֶוַח הַנּוֹתֵן. <small>הַגָּה: וְיוּכַל הַנּוֹתֵן לִקַּח כָּל הָעִסְקָא מִיָּדָם אַף עַל פִּי שֶׁעֲדַיִן לֹא כָּלָה הַזְּמַן שֶׁקָּצַב עִם הַמְקַבֵּל <small><small>(מַיְמוֹנִי פֶּ''ה דהלכות שְׁלוּחִים וְרֹב הַפּוֹסְקִים)</small></small> וְעַיֵּן בְּח''ה סִימָן קע''ו.</small> 

נָתַן הַמִּתְעַסֵק מַתָּנָה מֵהַמִּטַּלְטְלִין שֶׁל הָעֵסֶק אוֹ מֵהַמָּעוֹת לַאֲחֵרִים, וְהֵבִיא בַּעַל הַמָּמוֹן רְאָיָה בְּרוּרָה שֶׁהֵם מִזֶּה הָעֵסֶק, מוֹצִיא מִיָּדָם. אֲפִלּוּ שִׁנָּה אוֹתָם מְקַבֵּל הַמַּתָּנָה אוֹ מְכָרָם אוֹ נְתָנָם לַאֲחֵרִים אוֹ הִפְסִיד, חַיָּב לַשַּׁלֵּם, וְהַכֹּל בִּרְאָיָה בְּרוּרָה. 

מִי שֶׁנָּתַן לַחֲבֵרוֹ עִסְקָא אַחַת וְכָתַב עָלֶיהָ שְׁנֵי שְׁטָרוֹת, אֵין שְׁטָר אֶחָד מְשֻׁעְבָּד לַחֲבֵרוֹ, שֶׁאִם הָיָה בְּאֶחָד רֶוַח וּבַשֵּׁנִי הֶפְסֵד שֶׁיְּמַלְּאוּ הַקֶּרֶן וְאַחַר כָּךְ יַחְלְקוּ הָרֶוַח, אֶלָּא יַחְלְקוּ כָּל שְׁטָר לְפִי תְּנָאָם. וְאִם נָתַן לוֹ שְׁתֵּי עִסְקוֹת בִּשְׁתֵּי פְּעָמִים, וּכְתָבָם בִּשְׁטָר אֶחָד וְהִרְוִיחַ בְּאֶחָד וְהִפְסִיד בְּאַחֶרֶת, יְמַלְּאוּ הַקֶּרֶן תְּחִלָּה וְאַחַר כָּךְ יַחְלְקוּ הַמּוֹתָר. 

הַמְקַבֵּל עִסְקָא מֵחֲבֵרוֹ וְהִפְסִיד וְלֹא הוֹדִיעוֹ אֶלָּא נִתְעַסֵק וּמִלֵּא הַקֶּרֶן, אֵינוֹ יָכוֹל לוֹמַר: תַּפְסִיד חֶלְקְךָ מֵהַהֶפְסֵד, אֶלָּא יִתְמַלֵּא הַקֶּרֶן מֵהָרֶוַח וְאִם יֵשׁ בּוֹ מוֹתָר יַחְלְקוּהוּ לְפִי תְּנָאָם. <small>הַגָּה: וְדַוְקָא שֶׁלֹּא הוֹדִיעוֹ, אֲבָל אִם הוֹדִיעוֹ, וְאָמַר לוֹ: לֹא אֶעֱסֹק עוֹד עַד שֶׁנִּפְלֹג בָּרֶוַח, הָרְשׁוּת בְּיָדוֹ, <small><small>(בֵּית יוֹסֵף בְּשֵׁם תַּלְמִידֵי הָרַשְׁבָּ''א וְנ''י)</small>,</small> דְּהָא יָכוֹל לַחֲזֹר בּוֹ אֵימַת שֶׁיִּרְצֶה כְּמוֹ שֶׁיִּתְבָּאֵר. הַמְקַבֵּל עִסְקָא נוֹתֵן מַס מִן הָרֶוַח תְּחִלָּה וְאַחַר כָּךְ יַחְלְקוּ, אֶלָּא אִם כֵּן הִתְנָה שֶׁיּוּכַל לִקַּח רֶוַח מָתַי שֶׁיִּרְצֶה, אוֹ שֶׁהוֹדִיעוֹ לִקַּח חֶלְקוֹ מִן הָרֶוַח, וְאָז אִם נָתַן אַחַר כָּךְ מַס נֶחְשָׁב לְהֶפְסֵד <small><small>(מָרְדְּכַי פֶּרֶק הַמְקַבֵּל)</small>.</small> </small> 

שְׁנַיִם שֶׁקִּבְּלוּ עִסְקָא מֵאֶחָד לִזְמַן, וְאָמַר אֶחָד לַחֲבֵרוֹ בְּתוֹךְ הַזְּמַן: נַחֲלֹק הָעֵסֶק וְאֶתְעַסֵק אֲנִי בְּחֶצְיִי וְאַתָּה בְּחֶצְיְךָ, אֵין שׁוֹמְעִין לוֹ. וַאֲפִלּוּ אִם יֹאמַר: אֲנִי אֲקַבֵּל אַחֲרָיוּת בַּחֲצִי שֶׁלְּךָ שֶׁאִם תַּפְסִיד אֲנִי אֶפְרְעֶנּוּ לְבַעַל הַמָּעוֹת, אֵין שׁוֹמְעִין לוֹ וַאֲפִלּוּ אִם יֹאמַר: יִשָּׁאֵר הַקֶּרֶן בֵּין שְׁנֵינוּ וְלֹא נַחֲלֹק רַק הָרֶוַח, אֵין שׁוֹמְעִין לוֹ. 

יָחִיד הַמְקַבֵּל עִיסְקָא לִזְמַן קָצוּב, הַמְקַבֵּל יָכוֹל לַחֲזֹר בּוֹ כְּדִין פּוֹעֵל שֶׁחוֹזֵר בַּחֲצִי יוֹם, וּבַעַל הַמָּעוֹת אֵינוֹ יָכוֹל לַחֲזֹר בּוֹ. 

הַלּוֹקֵחַ מָעוֹת מֵחֲבֵרוֹ לִקַּח בָּהֶם פֵּרוֹת לְמַחֲצִית שָׂכָר, לֹא יְהֵא לוֹקֵחַ בְּשֶׁלּוֹ חִטִּים וּבְשֶׁל חֲבֵרוֹ שְׂעוֹרִים. 

הַנּוֹתֵן מָעוֹת לַחֲבֵרוֹ לִקַּח בָּהֶם פֵּרוֹת לְמַחֲצִית שָׂכָר, לוֹקֵחַ בָּהֶם כָּל מִין שֶׁיִּרְצֶה, אֲפִלּוּ בַּעֲלֵי חַיִּים, אֲבָל לֹא יִקַּח בָּהֶם לֹא כְּסוּת וְלֹא כֵּלִים. 

הַנּוֹתֵן מָעוֹת לַחֲבֵרוֹ לִקְנוֹת בָּהֶם פֵּרוֹת לְמַחֲצִית שָׂכָר רַשַּׁאי לִקְנוֹת גַּם לְעַצְמוֹ מֵאוֹתוֹ הַמִּין, וּבִלְבַד שֶׁלֹּא יִמְכְּרֵם בְּיַּחַד, אֶלָּא אֵלּוּ בִּפְנֵי עַצְמָן וְאֵלּוּ בִּפְנֵי עַצְמָן. 

הַנּוֹתֵן מָעוֹת לַחֲבֵרוֹ לִקַּח בָּהֶם פֵּרוֹת לְמַחֲצִית שָׂכָר וְאוֹמֵר: לֹא לָקַחְתִּי, אֵין לוֹ עָלָיו אֶלָּא תַּרְעֹמֶת. וְאִם יֵשׁ עֵדִים שֶׁלָּקַח בַּמָּעוֹת <small><small>(מְשַׁלְּחוֹ)</small></small> וּמָכַר, מוֹצִיאִין מִמֶּנּוּ בְּעַל כָּרְחוֹ. וְאִם שָׁלַח בָּהֶם יָד בִּפְנֵי עֵדִים אוֹ שֶׁאָמַר בִּפְנֵיהֶם שֶׁחוֹזֵר בּוֹ מִשְּׁלִיחוּתוֹ, קָנָה לְעַצְמוֹ. <small><small>(ה''ה ור' יְרוּחָם נכ''ז ונ''י פא''נ)</small> <small>וְעַיֵּן בְּח ''ה סִימָן קפ''ג מִדִּין זֶה. </small> </small> 


Siman 178

אֵין הוֹלְכִין בְּחֻקּוֹת הָעוֹבְדֵי כּוֹכָבִים <small>וְלֹא מִדַּמִּין לָהֶם. <small><small>(טוּר בְּשֵׁם הָרַמְבַּ''ם)</small></small> </small> וְלֹא יִלְבַּשׁ מַלְבּוּשׁ הַמְיֻחָד לָהֶם. וְלֹא יְגַדֵּל צִיצַת רֹאשׁוֹ כְּמוֹ צִיצַת רֹאשָׁם. וְלֹא יְגַלַּח מֵהַצְּדָדִין וְיַנִּיחַ הַשֵּׂעָר בָּאֶמְצַע. וְלֹא יְגַלַּח הַשֵּׂעָר מִכְּנֶגֶד פָּנָיו מֵאֹזֶן לְאֹזֶן וְיַנִּיחַ הַפֶּרַע. וְלֹא יִבְנֶה מְקוֹמוֹת כְּבִנְיַן הֵיכָלוֹת שֶׁל עוֹבְדֵי כּוֹכָבִים כְּדֵי שֶׁיִּכָּנְסוּ בָּהֶם רַבִּים, כְּמוֹ שֶׁהֵם עוֹשִׂים. <small>הַגָּה: אֶלָּא יְהֵא מֻבְדָּל מֵהֶם בְּמַלְבּוּשָׁיו וּבִשְׁאָר מַעֲשָׂיו <small><small>(שָׁם)</small>.</small> וְכָל זֶה אֵינוֹ אָסוּר אֶלָּא בְּדָבָר שֶׁנָּהֲגוּ בּוֹ הָעוֹבְדֵי כּוֹכָבִים לְשֵׁם פְּרִיצוּת, כְּגוֹן שֶׁנָּהֲגוּ לִלְבֹּשׁ מַלְבּוּשִׁים אֲדֻמִּים, וְהוּא מַלְבּוּשׁ שָׂרִים וְכַדּוֹמֶה לָזֶה מִמַּלְבּוּשֵׁי הַפְּרִיצוּת, אוֹ בְּדָבָר שֶׁנָּהֲגוּ לְמִנְהָג וּלְחֹק, וְאֵין טַעַם בַּדָּבָר דְּאִכָּא לְמֵיחַשׁ בֵּהּ מִשּׁוּם דַּרְכֵי הָאֱמֹרִי וְשֶׁיֵּשׁ בּוֹ שֶׁמֶץ עֲבוֹדַת כּוֹכָבִים מֵאֲבוֹתֵיהֶם, אֲבָל דָּבָר שֶׁנָּהֲגוּ לְתוֹעֶלֶת, כְּגוֹן שֶׁדַּרְכָּן שֶׁכָּל מִי שֶׁהוּא רוֹפֵא מֻמְחֶה יֵשׁ לוֹ מַלְבּוּשׁ מְיֻחָד שֶׁנִּכָּר בּוֹ שֶׁהוּא רוֹפֵא אֻמָּן, מֻתָּר לְלָבְשׁוֹ. וְכֵן שֶׁעוֹשִׂין מִשּׁוּם כָּבוֹד אוֹ טַעַם אַחֵר, מֻתָּר <small><small>(מהרי''ק שֹׁרֶשׁ פ''ח)</small>.</small> לָכֵן אָמְרוּ: שׂוֹרְפִין עַל הַמְּלָכִים וְאֵין בּוֹ מִשּׁוּם דַּרְכֵי הָאֱמוֹרִי <small><small>(ר''ן פ''ק דַּעֲבוֹדַת כּוֹכָבִים)</small>.</small> </small> 

מִי שֶׁהוּא קָרוֹב לַמַּלְכוּת וְצָרִיךְ לִלְבֹּשׁ בְּמַלְבּוּשֵׁיהֶם וְלִדְמוֹת לָהֶם, מֻתָּר בַּכֹּל. 

מִי שֶׁאָכַל וְשִׁיֵּר פְּתִיתִין עַל שֻׁלְחָנוֹ, לֹא יָבִיא פַּת שְׁלֵמָה וְיַנִּיחַ עַל הַשֻּׁלְחָן. <small>הַגָּה: יֵשׁ מְקוֹמוֹת שֶׁנָּהֲגוּ לַעֲרֹךְ שֻׁלְחָן וְלָשׂוּם עָלָיו מִינֵי מַאֲכָל בַּלַּיְלָה שֶׁלְּמָחָר מָלִין תִּינוֹק, וְיֵשׁ בָּזֶה אִסּוּר מִשּׁוּם הַעֹרְכִים לַגַּד שֻׁלְחָן <small><small>(יְשַׁעְיָהוּ סה, יא)</small> <small>(תא''ו ני''ז)</small>,</small> אֲבָל לַעֲרֹךְ מִטָּה לְמַזַּל הַתִּינוֹק יֵשׁ מַתִּירִין. <small><small>(כֵּן כָּתְבוּ הָאַחֲרוֹנִים)</small>. </small> </small> 


Siman 179

אֵין שׁוֹאֲלִים בְּחוֹזִים בַּכּוֹכָבִים וְלֹא בְּגוֹרָלוֹת. <small>הַגָּה: מִשּׁוּם שֶׁנֶּאֱמַר: תָּמִים תִּהְיֶה עִם ה' אֱלֹהֱי <small>ךָ <small>(דְּבָרִים יח, יג)</small> <small>(בֵּית יוֹסֵף בְּשֵׁם תּוֹסָפוֹת דע''פ וּבְשֵׁם סִפְרִי)</small>.</small> וְכָל שֶׁכֵּן דְּאָסוּר לִשְׁאֹל בְּקוֹסְמִים וּמְנַחֲשִׁים וּמְכַשְּׁפִים <small><small>(פִּסְקֵי מהרא''י סי' צ''ו)</small>.</small> </small> 

נָהֲגוּ שֶׁאֵין מַתְחִילִין בְּב' וּבְד', וְאֵין נוֹשְׂאִים נָשִׁים אֶלָּא בְּמִלּוּי הַלְּבָנָה. <small>הַגָּה: וְלָכֵן נָהֲגוּ גַּם כֵּן לְהַתְחִיל לִלְמֹד בְּרֹאשׁ חֹדֶשׁ, כִּי אַף עַל פִּי שֶׁאֵין נִחוּשׁ יֵשׁ סִימָן <small><small>(סמ''ק סִימָן קל''ו)</small>.</small> בְּמַה שֶּׁאָדָם יוֹדֵעַ שֶׁהוּא כְּנֶגֶד הַמַּזָּל, לֹא יַעֲשֶׂה וְלֹא יִסְמֹךְ עַל הַנֵּס, אֶלָּא שֶׁאֵין לַחֲקֹר אַחַר זֶה מִשּׁוּם תָּמִים תִּהְיֶה <small><small>(דְּבָרִים יח, יג)</small> <small>(תְּשׁוּבַת רַמְבַּ''ן סִימָן רפ''ו)</small></small> כְּמוֹ שֶׁנִּתְבָּאֵר.</small> 

הָאוֹמֵר: פִּתִּי נָפְלָה מִפִּי, אוֹ מַקְלִי מִיָּדִי, אוֹ בְּנִי קוֹרֵא לִי מֵאַחֲרַי, אוֹ שֶׁצְּבִי הִפְסִיקוֹ בַּדֶּרֶךְ, אוֹ שֶׁעָבַר נָחָשׁ מִימִינוֹ אוֹ שׁוּעָל מִשְּׂמֹאלוֹ, וּלְמִי שֶׁאֵרַע לוֹ אֶחָד מֵאֵלּוּ עוֹשֶׂה מִמֶּנּוּ נִחוּשׁ שֶׁלֹּא לָצֵאת לַדֶּרֶךְ אוֹ שֶׁלֹּא לְהַתְחִיל בִּמְלָאכָה, וְכֵן הַמְנַחֲשִׁים בְּחֻלְדָּה וּבְעוֹפוֹת וּבְכוֹכָבִים, וְכֵן הָאוֹמֵר: אַל תַּתְחִיל לִגְבּוֹת מִמֶּנִּי, שַׁחֲרִית הוּא, מוֹצָאֵי שַׁבָּת הוּא, מוֹצָאֵי רֹאשׁ חֹדֶשׁ הוּא, וְכֵן הָאוֹמֵר: שְׁחֹט תַּרְנְגוֹל שֶׁקָּרָא כְּעוֹרֵב, וְתַרְנְגֹלֶת זוֹ שֶׁקָּרְאָה כְּתַרְנְגוֹל, אָסוּר. <small>הַגָּה: יֵשׁ אוֹמְרִים אִם אֵינוֹ אוֹמֵר הַטַּעַם לָמָּה מְצַוֶּה לִשְׁחֹט הַתַּרְנְגֹלֶת, אֶלָּא אוֹמֵר סְתָם שַׁחֲטוּ תַּרְנְגֹלֶת זוֹ, מֻתָּר לְשָׁחֲטָהּ כְּשֶׁקָּרְאָה כְּתַרְנְגוֹל <small><small>(בֵּית יוֹסֵף בְּשֵׁם הר''א וְהוּא בִּתְשׁוּבַת מהרי''ל סי' קי''ח)</small>.</small> וְכֵן הוּא הַמִּנְהָג.</small> 

בַּיִת, תִּינוֹק וְאִשָּׁה אַף עַל פִּי שֶׁאֵין נִחוּשׁ, יֵשׁ סִימָן. <small>הַגָּה: אִם הִצְלִיחַ אַחַר זֶה ג' פְּעָמִים אוֹ לֹא <small><small>(בֵּית יוֹסֵף בְּשֵׁם רַשִׁ''י)</small>.</small> וְכֵן מֻתָּר לוֹמַר לְתִינוֹק: פְּסוֹק לִי פְּסוּקֶי <small>ךָ <small>(טוּר)</small>.</small> יֵשׁ אוֹמְרִים דְּאָדָם מֻתָּר לַעֲשׂוֹת לוֹ סִימָן בְּדָבָר שֶׁיָּבוֹא לֶעָתִיד, כְּמוֹ שֶׁעָשָׂה אֱלִיעֶזְר עֶבֶד אַבְרָהָם אוֹ יְהוֹנָתָן <small><small>(טוּר וְהר''ד קִמְחִי)</small>,</small> וְיֵשׁ אוֹסְרִין <small><small>(רַמְבַּ''ם וּסְמַ''ג)</small>.</small> וְהַהוֹלֵךְ בַּתֹּם וּבוֹטֵחַ בַּה', חֶסֶד יְסוֹבְבֶנּוּ <small><small>(תְּהִלִּים לב, י)</small>.</small> </small> 

חוֹבֵר חֶבֶר, זֶהוּ שֶׁעַל יְדֵי לַחַשׁ מְקַבֵּץ חַיּוֹת אוֹ נְחָשִׁים וְעַקְרַבִּים, יַתּוּשִׁים וּפַרְעוֹשִׁים. 

מִי שֶׁנְּשָׁכוֹ עַקְרָב מֻתָּר לִלְחֹשׁ עָלָיו, וַאֲפִלּוּ בְּשַׁבָּת, וְאַף עַל פִּי שֶׁאֵין הַדָּבָר מוֹעִיל כְּלוּם הוֹאִיל וּמְסֻכָּן הוּא הִתִּירוּ, כְּדֵי שֶׁלֹּא תִּטָּרֵף דַּעְתּוֹ עָלָיו. 

מִי שֶׁרוֹדְפִים אַחֲרָיו נָחָשׁ וְעַקְרָב, מֻתָּר לְחַבֵּר כְּדֵי שֶׁלֹּא יַזִּיקוּהוּ. 

הַלּוֹחֵשׁ עַל הַמַּכָּה אוֹ עַל הַחוֹלֶה וְרוֹקֵק, וְאַחַר כָּךְ קוֹרֵא פָּסוּק מִן הַתּוֹרָה, אֵין לוֹ חֵלֶק לָעוֹלָם הַבָּא. וְאִם אֵינוֹ רוֹקֵק, אִסוּרָא מִיהָא אִכָּא וְאִם יֵשׁ בּוֹ סַכָּנַת נְפָשׁוֹת, הַכֹּל מֻתָּר. <small>הַגָּה: וְיֵשׁ אוֹמְרִים דְּכָל זֶה אֵינוֹ אָסוּר אֶלָּא כְּשֶׁקּוֹרֵא הַפָּסוּק בִּלְשׁוֹן הַקֹּדֶשׁ, אֲבָל בִּלְשׁוֹן לַעַז, לֹא. <small><small>(רַשִׁ''י בְּשֵׁם רַבּוֹ)</small>.</small> וּמִיהוּ בְּרוֹקֵק טוֹב לִזָּהֵר בְּכָל עִנְיָן, בִּפְרָט אִם מַזְכִּירִין הַשֵּׁם, שֶׁאֵין לוֹ חֵלֶק לְעוֹלָם הַבָּא <small><small>(כֵּן מַשְׁמָע מֵהַטּוּר לְדַעַת ר''י)</small>.</small> </small> 

 תִּינוֹק שֶׁנִּפְגַּע, אֵין קוֹרִין עָלָיו פָּסוּק וְאֵין מַנִּיחִין עָלָיו סֵפֶר תּוֹרָה. 

הַבָּרִיא, מֻתָּר לִקְרוֹת פְּסוּקִים לְהָגֵן עָלָיו מֵהַמַּזִּיקִין. 

לִמְדֹּד הָאֵזוֹר וְלִלְחֹשׁ עָלָיו, מֻתָּר וְאֲפִלּוּ בְּשַׁבָּת. <small>הַגָּה: וְעַיֵּן בא''ח סִימָן ש''ו. וְהוּא הַדִּין שְׁאָר לְחָשִׁים. וְעַיֵּן בא''ח סי' ש''א אֵיזֶה לַחַשׁ וְקָמֵעַ אָסוּר.</small> 

מֻתָּר לְהִתְרַפְּאוֹת בְּקָמֵעַ, אֲפִלּוּ יֵשׁ בָּהֶם שֵׁמוֹת. וְכֵן מֻתָּר לִשָּׂא קְמֵעִין שֶׁיֵּשׁ בָּהֶם פְּסוּקִים. וְדַוְקָא לְהָגֵן שֶׁלֹּא יֶחֱלֶה, אֲבָל לֹא לְהִתְרַפְּאוֹת בָּהֶם מִי שֶׁיֵּשׁ לוֹ מַכָּה אוֹ חֹלִי, אֲבָל לִכְתֹּב פְּסוּקִים בִּקְמֵעִין, אָסוּר. 

דּוֹרֵשׁ אֶל הַמֵּתִים <small><small>(דְּבָרִים יח, יא)</small>,</small> זֶה שֶׁמַּרְעִיב עַצְמוֹ וְלָן בְּבֵית הַקְּבָרוֹת כְּדֵי שֶׁתִּשְׁרֶה עָלָיו רוּחַ הַטֻּמְאָה. 

לְהַשְׁבִּיעַ אֶת הַחוֹלֶה לָשׁוּב אֵלָיו לְאַחַר מִיתָה לְהַגִּיד לוֹ אֶת אֲשֶׁר יִשְׁאַל אוֹתוֹ, מֻתָּר. <small>וְיֵשׁ מַתִּירִין אֲפִלּוּ לְאַחַר מוֹתוֹ, אִם אֵינוֹ מַשְׁבִּיעַ גּוּפוֹ שֶׁל מֵת רַק רוּחוֹ <small><small>(כֵּן מַשְׁמָע בְּהַגָּהוֹת מַיְמוֹנִי בְּשֵׁם רא''ם דְּלֹא כְּבֵית יוֹסֵף)</small>.</small> </small> 

אוֹחֵז אֶת הָעֵינַיִם, אָסוּר. וְעַל יְדֵי סֵפֶר יְצִירָה, מֻתָּר. <small>אֲפִלּוּ לַעֲשׂוֹת מַעֲשֶׂה <small><small>(טוּר)</small>.</small> </small> 

מַעֲשֵׂה שֵׁדִים, אָסוּר. וְיֵשׁ מִי שֶׁמַּתִּיר לִשְׁאֹל בָּהֶם עַל הַגְּנֵבָה. <small>הַגָּה: וְכַיּוֹצֵא בָזֶה. <small><small>(בֵּית יוֹסֵף וְהַגָּהוֹת מַיְמוֹנִי פי''א מֵהִלְכוֹת גְּזֵלָה)</small>.</small> וְעַל יְדֵי הַשְׁבָּעָה שֶׁמַּשְׁבִּיעַ אוֹתָם עַל יְדֵי שֵׁמוֹת, יֵשׁ מַתִּירִין בְּכָל עִנְיָן, <small><small>(בֵּית יוֹסֵף בְּשֵׁם ר''י וְשָׁם בְּהַגָּה הַנַּ''ל)</small>,</small> מִכָּל מָקוֹם רֹב הָעוֹסְקִים בָּזֶה אֵינָן נִפְטָרִים מֵהֶם בְּשָׁלוֹם, עַל כֵּן שׁוֹמֵר נַפְשׁוֹ יִרְחַק מֵהֶם <small><small>(מִשְׁלֵי כב, ה)</small> <small>(בֵּית יוֹסֵף)</small>.</small> </small> 

הַנּוֹהֲגִים לַעֲרֹךְ שֻׁלְחָן עִם מִינֵי מַאֲכָל בְּלֵיל הַמִּילָה וְאוֹמְרִים שֶׁהוּא לְמַזַּל הַתִּינוֹק, אָסוּר <small>וְעַיֵּן לְעֵיל סוֹף סִימָן קע''ח.</small> 

לְקַטֵּר הַבַּיִת בְּעֵשֶׂב שֶׁיֵּשׁ לוֹ רֵיחַ טוֹב, יֵשׁ מִי שֶׁאוֹסֵר, אֶלָּא אִם כֵּן עוֹשֶׂה כֵן כְּדֵי לְהָסִיר רֵיחַ רַע. 

הַמְקַטֵּר לְשֵׁד לְחָבְרוֹ וּלְכֹפוֹ לַעֲשׂוֹת רְצוֹנוֹ, חַיָּב מִשּׁוּם עוֹבֵד עֲבוֹדַת כּוֹכָבִים. וְהַלּוֹמֵד מִן הָאַמְגּוּשִׁי, אֲפִלּוּ דִּבְרֵי תּוֹרָה, חַיָּב מִיתָה. 


Siman 180

כְּתֹבֶת קַעֲקַע, הַיְנוּ שֶׁשּׂוֹרֵט עַל בְּשָׂרוֹ וּמְמַלֵּא מְקוֹם הַשְׂרִיטָה כָּחֹל אוֹ דְּיוֹ אוֹ שְׁאָר צִבְעוֹנִים הָרוֹשְׁמִים. 

אִם עוֹשֶׂה כֵן עַל בְּשַׂר חֲבֵרוֹ, אוֹתוֹ שֶׁנַּעֲשָׂה לוֹ פָּטוּר, אֶלָּא אִם כֵּן סִיַּע בַּדָּבָר. 

מֻתָּר לִתֵּן אֵפֶר מַקְלֶה עַל מַכָּתוֹ. 

הָרוֹשֵׁם עַל עַבְדּוֹ שֶׁלֹּא יִבְרַח, פָּטוּר. <small>וְנִרְאֶה דִּלְכַתְּחִלָּה מִיהָא אָסוּר <small><small>(ד''ע)</small>.</small> </small> 

הַשּׂוֹרֵט בִּבְשָׂרוֹ אֵינוֹ חַיָּב אֶלָּא אִם כֵּן עוֹשֶׂה כֵן עַל מֵתוֹ אוֹ לַעֲבוֹדַת כּוֹכָבִים, אֶלָּא שֶׁעַל מֵתוֹ חַיָּבִים בֵּין בַּיָּד בֵּין בִּכְלִי, וְלַעֲבוֹדַת כּוֹכָבִים אֵינוֹ חַיָּב אֶלָּא בִּכְלִי. 

גְּדִידָה וּשְׂרִיטָה עַל מֵת, אָסוּר, אֲפִלּוּ שֶׁלֹּא בִּפְנֵי הַמֵּת. <small>וְעַל צַעַר אַחֵר, שָׁרֵי <small><small>(בֵּית יוֹסֵף מפי' הַטּוּר)</small>.</small> </small> 

יֵשׁ מִי שֶׁאוֹמֵר דְּדַוְקָא שְׂרִיטָה, אֲבָל אִם מַכֶּה בְּיָדוֹ עַל בְּשָׂרוֹ עַד שֶׁדָּמוֹ שׁוֹתֵת, מֻתָּר. וְיֵשׁ מִי שֶׁאוֹסֵר. 

הַמְשָׂרֵט ה' שְׂרִיטוֹת עַל מֵת אֶחָד, אוֹ עַל ה' מֵתִים שְׂרִיטָה אַחַת, חַיָּב ה'. 

קָרְחָה הוּא שֶׁתּוֹלֵשׁ מִשְּׂעַר רֹאשׁוֹ עַל הַמֵּת בְּכָל מָקוֹם בָּרֹאשׁ, בֵּין בַּיָּד בֵּין בְּסַם, וְשִׁעוּרוֹ כְּדֵי שֶׁיֵּרָאֶה מֵרֹאשׁוֹ כִּגְרִיס פָּנוּי בְּלֹא שֵׂעָר, וְיֵשׁ אוֹמְרִים שְׁתֵּי שְׂעָרוֹת. וְיֵשׁ מִי שֶׁאוֹמֵר, דְּאִסוּרָא אִכָּא אֲפִלּוּ בְּשֵׂעָר אֶחָד. 

קָרַח קָרְחָה אַחַת עַל ה' מֵתִים, אֵינוֹ חַיָּב אֶלָּא אַחַת. אֲבָל אִם קָרַח ה' קָרְחוֹת עַל מֵת אֶחָד, חַיָּב עַל כָּל אַחַת וְאַחַת. 

הַקּוֹרֵחַ בְּרֹאשׁוֹ שֶׁל חֲבֵרוֹ, וְהַמְשָׂרֵט בִּבְשַׂר חֲבֵרוֹ וַחֲבֵרוֹ מְסַיֵּעַ, אִם שְׁנֵיהֶם מְזִידִים שְׁנֵיהֶם לוֹקִים. אֶחָד שוֹגֵג וְאֶחָד מֵזִיד, הַמֵּזִיד לוֹקֶה. 

גַּם הַנָּשִׁים מֻזְהָרוֹת בְּבַל יִקְרְחוּ <small><small>(וַיִּקְרָא כא, ה)</small>. <small>הַגָּה: וְכָל שֶׁכֵּן בְּבַל יִשְׂרְטוּ</small> <small>(וַיִּקְרָא כא, ה)</small> <small>(טוּר)</small> <small>וְיֵשׁ לְהַזְהִירָם שֶׁלֹּא תִּתְלֹשְׁנָה בִּשְׂעָרֵיהֶן עַל מֵת, שֶׁלֹּא תָּבֹאנָה לִידֵי קָרְחָה</small> <small>(טוּר בְּשֵׁם הַיְּרוּשַׁלְמִי)</small>. <small>וְכֵן בִּשְׂרִיטָה. </small> </small> 


Siman 181

פְּאוֹת הָרֹאשׁ הֵם שְׁתַּיִם. סוֹף הָרֹאשׁ הוּא מְקוֹם חִבּוּרוֹ לַלֶּחִי מִיָּמִין וּמִשְּׂמֹאל. 

בֵּין שֶׁגִּלַּח הַפֵּאוֹת בִּלְבַד, בֵּין שֶׁגִּלַּח כָּל הָרֹאשׁ עִם הַפֵּאוֹת, חַיָּב. 

אֵינוֹ חַיָּב אֶלָּא בְּתַעַר. וְיֵשׁ אוֹסְרִים בְּמִסְפָּרַיִם כְּעֵין תַּעַר, וְיֵשׁ לָחוּשׁ לְדִבְרֵיהֶם. 

גַּם הַנִּקָּף חַיָּב אִם סִיַּע בַּדָּבָר שֶׁמַּטֶּה עַצְמוֹ אֵלָיו לְהַקִּיפוֹ, אֲבָל אִסוּרָא אִכָּא אַף עַל פִּי שֶׁלֹּא סִיַּע, לְפִיכָךְ אָסוּר לִהְיוֹת נִקָּף אֲפִלּוּ עַל יְדֵי עוֹבֵד כּוֹכָבִים 

הַמַּקִּיף אֶת הַקָּטָן, חַיָּב. <small>אֲבָל מֻתָּר לְהַקִּיף אֶת הָעוֹבֵד כּוֹכָבִים אוֹ אֶת הָאִשָּׁה. <small><small>(בֵּית יוֹסֵף בְּשֵׁם הָרֹא''שׁ)</small>.</small> וְיֵשׁ מִסְתַּפְּקִים בַּדָּבָר <small><small>(בֵּית יוֹסֵף בְּשֵׁם י''א)</small>.</small> וְקָטָן, מֻתָּר לִהְיוֹת נִקָּף מִן הָעוֹבֵד כּוֹכָבִים <small><small>(ר''ן פֶּרֶק אֵלּוּ הֵן הַגּוֹלִין)</small>.</small> </small> 

אִשָּׁה אֵינָהּ בְּמִצְוַת הַקָּפָה, וְיֵשׁ אוֹמְרִים שֶׁאַף עַל פִּי שֶׁמֻּתֶּרֶת לְהַקִּיף פְּאַת רֹאשָׁהּ, אֲסוּרָה לְהַקִּיף פְּאַת רֹאשׁ הָאִישׁ וַאֲפִלּוּ הוּא קָטָן. 

עֲבָדִים חַיָּבִים בְּהַקָּפַת הָרֹאשׁ כַּאֲנָשִׁים. 

טֻמְטוּם וְאַנְדְּרוֹגִינוֹס אֲסוּרִין בְּהַקָּפַת הָרֹאשׁ. 

שִׁעוּר הַפֵּאָה מִכְּנֶגֶד שֵׂעָר שֶׁעַל פַּדַחְתּוֹ וְעַד לְמַטָּה מִן הָאֹזֶן, מָקוֹם שֶׁהַלֶּחִי הַתַּחְתּוֹן יוֹצֵא וּמִתְפָּרֵד שָׁם, וְכָל רֹחַב מָקוֹם זֶה לֹא תִּגַּע בּוֹ יָד. 

אֵינוֹ חַיָּב עַל הַשְׁחָתַת פְּאַת הַזָּקָן אֶלָּא בְּתַעַר, אֲבָל בְּמִסְפָּרַיִם מֻתָּר, אֲפִלּוּ כְּעֵין תַּעַר. <small>הַגָּה: וּמִכָּל מָקוֹם נִזְהָרִים כְּשֶׁמִּסְתַפְּרִין בְּמִסְפָּרַיִם שֶׁיַּעֲשֶׂה הֶקֵּף הַגִּלּוּחַ בַּחֵלֶק הָעֶלְיוֹן מִן הַמְסַפְּרוֹת וְלֹא בַּתַּחְתּוֹן, פֶּן יַעֲשֶׂה הַכֹּל עִם חֵלֶק הַתַּחְתּוֹן וְהָוֵי כְּתַעַר <small><small>(ת''ה סִימָן רצ''ה)</small>.</small> מִיהוּ נִרְאֶה דְּתַחַת הַגָּרוֹן אֵין לָחוּשׁ בָּזֶה, הוֹאִיל וְאֵינוֹ עִקַּר מְקוֹם הַפֵּאוֹת <small><small>(ד''ע)</small>.</small> </small> 

פְּאוֹת הַזָּקָן הֵם ה', וְרַבּוּ בָּהֶם הַדֵּעוֹת, לְפִיכָךְ יְרֵא שָׁמַיִם יֵצֵא אֶת כֻּלָּם וְלֹא יַעֲבִיר תַּעַר עַל כָּל זְקָנוֹ כְּלָל. <small>וַאֲפִלּוּ תַּחַת הַגָּרוֹן <small><small>(בֵּית יוֹסֵף בְּשֵׁם אִגֶּרֶת ר''י וּסְמַ''ג)</small>.</small> </small> 

אִשָּׁה שֶׁיֵּשׁ לָהּ זָקָן, מֻתֶּרֶת לְהַשְׁחִיתוֹ; וְדִינָהּ בְּהַשְׁחָתַת זְקַן הָאִישׁ, כְּדִינָהּ בְּהַקָּפַת רֹאשׁ הָאִישׁ. 


Siman 182

הַמַּעֲבִיר שְׂעַר בֵּית הַשֶּׁחִי וּבֵית הָעֶרְוָה, אֲפִלּוּ בְּמִסְפָּרַיִם כְּעֵין תַּעַר, <small><small>(הָיוּ)</small> </small> מַכִּין אוֹתוֹ מַכַּת מַרְדוּת. בַּמֶּה דְּבָרִים אֲמוּרִים, בְּמָקוֹם שֶׁאֵין מַעֲבִירִין אוֹתוֹ אֶלָּא נָשִׁים, כְּדֵי שֶׁלֹּא יְתַקֵּן עַצְמוֹ תִּקּוּן נָשִׁים. אֲבָל בְּמָקוֹם שֶׁמַּעֲבִירִין אוֹתוֹ גַּם הָאֲנָשִׁים, אִם הֶעֱבִיר אֵין מַכִּין אוֹתוֹ. <small>הַגָּה: וַאֲפִלּוּ לְכַתְּחִלָּה שָׁרֵי <small><small>(ר''ן פ''ב דע''ז)</small>.</small> רַק הַחֲבֵרִים נִמְנָעִים בְּכָל מָקוֹם <small><small>(שָׁם וּבְבֵּית יוֹסֵף בְּשֵׁם נ''י)</small></small> וְעַיֵּן לְעֵיל סִימָן קנ''ו.</small> וּמֻתָּר לְהַעֲבִיר שֵׂעָר <small>שְׁאָר</small> אֵיבָרִים בְּמִסְפָּרַיִם בְּכָל מָקוֹם. 

מִי שֶׁמְּגַלֵּחַ כָּל שֵׂעָר שֶׁבּוֹ, מֵרֹאשׁוֹ וְעַד רַגְלָיו, יֵשׁ אוֹמְרִים שֶׁמֻּתָּר לוֹ לְגַלֵּחַ גַּם שֶׁל בֵּית הַשֶּׁחִי וּבֵית הָעֶרְוָה. 

אָסוּר לָחוּךְ בְּיָדוֹ בִּשְׂעַר בֵּית הַשֶּׁחִי וּבֵית הָעֶרְוָה כְּדֵי לְהַשִּׁירוֹ, אֲבָל מֻתָּר לָחוּךְ בְּבִגְדוֹ לְהַשִּׁירוֹ. 

מִי שֶׁיֵּשׁ לוֹ חֲטָטִין בְּבֵית הַשֶּׁחִי וּבְבֵית הָעֶרְוָה, וּמִצְטַעֵר מִצַּד הַשֵּׂעָר, מֻתָּר לְהַעֲבִירוֹ. 

לֹא תַעֲדֶה אִשָּׁה עֲדִי הָאִישׁ, כְּגוֹן שֶׁתָּשִׂים בְּרֹאשָׁהּ מִצְנֶפֶת אוֹ כּוֹבַע אוֹ תִּלְבַּשׁ שִׁרְיוֹן, וְכַיּוֹצֵא בוֹ <small>מִמַּלְבּוּשֵׁי הָאִישׁ לְפִי מִנְהַג הַמָּקוֹם הַהוּא, <small><small>(טוּר)</small></small> </small> אוֹ שֶׁתְּגַלַּח רֹאשָׁהּ כְּאִישׁ. וְלֹא יַעֲדֶה אִישׁ עֲדִי אִשָּׁה, כְּגוֹן שֶׁיִּלְבַּשׁ בִּגְדֵי צִבְעוֹנִים וַחֲלִי זָהָב בְּמָקוֹם שֶׁאֵין לוֹבְשִׁין אוֹתָם הַכֵּלִים וְאֵין מְשִׂימִין אוֹתוֹ הַחֲלִי, אֶלָּא נָשִׁים. <small>הַגָּה: וַאֲפִלּוּ בְּאֶחָד מִן הַבְּגָדִים אָסוּר, אַף עַל פִּי שֶׁנִּכָּרִים בִּשְׁאָר בִּגְדֵיהֶם שֶׁהוּא אִישׁ אוֹ אִשָּׁה <small><small>(בֵּית יוֹסֵף)</small>.</small> טֻמְטוּם וְאַנְדְּרוֹגִינוֹס אֲסוּרִים לְהִתְעַטֵּף כְּאִשָּׁה.</small> 

אָסוּר <small>לְאִישׁ</small> לְלַקֵּט אֲפִלּוּ שֵׂעָר אֶחָד לָבָן מִתּוֹךְ הַשְּׁחֹרוֹת, מִשּׁוּם לֹא יִלְבַּשׁ גֶּבֶר <small><small>(דְּבָרִים כב, ה)</small></small> וְכֵן אָסוּר לְאִישׁ לִצְבֹּעַ <small>שְׂעָרוֹת לְבָנוֹת שֶׁיִּהְיוּ <small><small>(בֵּית יוֹסֵף)</small></small> </small> שְׁחֹרוֹת, אֲפִלּוּ שַׂעֲרָה אַחַת. וְכֵן אָסוּר לְאִישׁ לְהִסְתַּכֵּל בְּמַרְאָה. <small>וְעַיֵּן לְעֵיל סִימָן קנ''ו. </small> 


Siman 183

אִשָּׁה שֶׁיָּצָא דָּם מִמְּקוֹרָהּ, בֵּין בְּאֹנֶס בֵּין בְּרָצוֹן, טְמֵאָה, וְהוּא שֶׁתַּרְגִּישׁ בִּיצִיאָתוֹ. וּמִיהוּ, מִשֶּׁתַּרְגִּישׁ בּוֹ שֶׁנֶּעֱקַר מִמְּקוֹמוֹ וְיָצָא, טְמֵאָה אַף עַל פִּי שֶׁלֹּא יָצָא לַחוּץ, וַאֲפִלּוּ לֹא רָאֲתָה אֶלָּא טִפַּת דָּם כְּחַרְדָּל, יוֹשֶׁבֶת עָלָיו שִׁבְעָה נְקִיִּים. <small>הַגָּה: כַּאֲשֶׁר יִתְבָּאֵר מִשְׁפָּטָן לְקַמָּן סִימָן קצ''ו. וְאֵין חִלּוּק בֵּין פְּנוּיָה לִנְשׂוּאָה לְעִנְיַן אִסּוּר נִדָּה <small><small>(ריב''ש סִימָן תכ''ה מְבִיאוֹ בֵּית יוֹסֵף)</small>,</small> כִּי כָּל הַבָּא עַל הַנִּדָּה חַיָּב כָּרֵת.</small> 


Siman 184

רֹב הַנָּשִׁים יֵשׁ לָהֶם וְסָתוֹת <small><small>(פי' זְמַן קָבוּעַ אֹרַח כַּנָּשִׁים)</small></small> לִרְאוֹת בִּזְמַן יָדוּעַ, כְּגוֹן מֵעֶשְׂרִים לְעֶשְׂרִים יוֹם אוֹ מִשְּׁלֹשִׁים לִשְׁלֹשִׁים יוֹם, וְכָל אִשָּׁה שֶׁיֵּשׁ לָהּ וֶסֶת קָבוּעַ, בָּא עָלֶיהָ שֶׁלֹּא בִּשְׁעַת וִסְתָּהּ וְאֵינָהּ צְרִיכָה בְּדִיקָה לִפְנֵי תַּשְׁמִישׁ. <small>הַגָּה: גַּם אֵין לָהּ לְהַחְמִיר לִבְדֹּק עַצְמָהּ, לֹא לִפְנֵי תַּשְׁמִישׁ וְלֹא לְאַחַר תַּשְׁמִישׁ, שֶׁלֹּא יְהֵא לִבּוֹ נוֹקְפוֹ וּפוֹרֵשׁ <small><small>(טוּר וּמָרְדְּכַי רֵישׁ הִלְכוֹת נִדָּה וְרֹב הַפּוֹסְקִים)</small>.</small> </small> אֲבָל שֶׁלֹּא בִּשְׁעַת תַּשְׁמִישׁ, כָּל הַמַּרְבָּה לִבְדֹּק הֲרֵי זוֹ מְשֻׁבַּחַת. 

בִּשְׁעַת וִסְתָּהּ, צָרִיךְ לִפְרֹשׁ מִמֶּנָּהּ עוֹנָה אַחַת, וְלֹא מִשְּׁאָר קְרִיבוּת אֶלָּא מִתַּשְׁמִישׁ <small>הַגָּה: הַמִּטָּה</small> בִּלְבַד. אִם הוּא בַּיּוֹם, פּוֹרֵשׁ מִמֶּנָּהּ אוֹתוֹ הַיּוֹם כֻּלּוֹ אֲפִלּוּ אִם הַוֶּסֶת בְּסוֹפוֹ, וּמֻתָּר מִיָּד בַּלַּיְלָה שֶׁלְּאַחֲרָיו, וְכֵן אִם הוּא בִּתְחִלָּתוֹ, פּוֹרֵשׁ כָּל הַיּוֹם וּמֻתָּר כָּל הַלַּיְלָה שֶׁלְּפָנָיו. וְכֵן הַדִּין אִם הוּא בַּלַּיְלָה, פּוֹרֵשׁ כָּל הַלַּיְלָה וּמֻתָּר בַּיּוֹם שֶׁלְּפָנָיו וּלְאַחֲרָיו, בֵּין שֶׁקָּבְעָה וֶסֶת בג' פְּעָמִים אוֹ בְּפַעַם אַחַת. <small>הַגָּה: וְכָל זֶה לֹא מַיְרֵי אֶלָּא בְּוֶסֶת הַתָּלוּי בְּיָמִים אֲבָל לֹא בְּוֶסֶת הַתָּלוּי בְּשִׁנּוּי הַגּוּף <small><small>(בֵּית יוֹסֵף בְּשֵׁם הָרַאֲבָ''ד)</small>,</small> וְע''ל סִימָן קפ''ט. וְאִשָּׁה שֶׁמְּשַׁנֵּית וִסְתָּהּ לְהַקְדִּים ב' אוֹ ג' יָמִים, אוֹ לְאַחֵר כְּשֶׁמַּגִּיעַ זְמַן וִסְתָּהּ, צָרִיךְ לִפְרֹשׁ מִמֶּנָּהּ ב' אוֹ ג' יָמִים קֹדֶם אוֹ אַחֲרָיו. <small><small>(הַגָּהוֹת מַיְמוֹנִי פֶּרֶק א' דְּהִלְכוֹת אִסוּרֵי בִּיאָה)</small>.</small> וְע''ל סי' קפ''ט.</small> 

בַּמֶּה דְּבָרִים אֲמוּרִים, בִּגְדוֹלָה, אֲבָל בִּקְטַנָּה שֶׁלֹּא הִגִּיעָה לִימֵי הַנְּעוּרִים, וְלֹא הֵבִיאָה סִימָנִים, אֵין צָרִיךְ לִפְרֹשׁ סָמוּךְ לְוִסְתָּהּ כָּל זְמַן שֶׁלֹּא קְבָעָתוֹ ג' פְּעָמִים. וְהוּא הַדִּין לִזְקֵנָה שֶׁנִּסְתַּלְּקוּ דָּמֶיהָ. 

אִם רְגִילָה לִרְאוֹת בְּהָנֵץ הַחַמָּה, וְלָא קִים לָן שַׁפִּיר אִי קֹדֶם הָנֵץ הַחַמָּה אוֹ אַחֲרָיו, אֵינָהּ אֲסוּרָה אֶלָּא בַּיּוֹם. 

אִם רְגִילָה לִרְאוֹת רְאִיָּה מִקֹּדֶם הֵנֵץ הַחַמָּה עַד אַחַר הֵנֵץ הַחַמָּה, אֲסוּרָה בַּלַּיְלָה וּבַיּוֹם כַּשִּׁעוּר הַנִּמְשָׁךְ בּוֹ. 

אִם וֶסֶת נִמְשָׁךְ ב' אוֹ ג' יָמִים, שֶׁשּׁוֹפַעַת אוֹ מְזַלֶּפֶת, אֵינָהּ צְרִיכָה לִפְרֹשׁ אֶלָּא עוֹנָה הָרִאשׁוֹנָה שֶׁל הַוֶּסֶת, וְכֵיוָן שֶׁעָבְרָה עוֹנָה וְלֹא רָאֲתָה, מֻתֶּרֶת. 

אִם הִגִּיעַ וִסְתָּהּ בִּימֵי עִבּוּרָהּ, מִשֶּׁהֻכַּר עֻבָּרָהּ, אוֹ בִּימֵי מֵינִיקָתָהּ שֶׁהֵם כ''ד חֳדָשִׁים מִשֶּׁנּוֹלַד הַוָּלָד, אֲפִלּוּ מֵת הַוָּלָד, אֵין צָרִיךְ לִפְרֹשׁ סָמוּךְ לְוִסְתָּהּ, וַאֲפִלּוּ בְּתוֹךְ וִסְתָּהּ מֻתֶּרֶת בְּלֹא בְּדִיקָה. <small>וְע''ל סוֹף סִימָן קפ''ט.</small> 

הָיְתָה נֶחֱבֵּית בְּמַחֲבֹא מִפְּנֵי פַּחַד, וְהִגִּיעַ שְׁעַת וִסְתָּהּ, אֵינָהּ חוֹשֶׁשֶׁת לוֹ. <small>הַגָּה: וְיֵשׁ אוֹמְרִים דַּוְקָא אִם עָבַר הַוֶּסֶת וְלֹא בָּדְקָה וְלֹא הִרְגִּישָׁה, טְהוֹרָה בְּלֹא בְּדִיקָה. אֲבָל לְכַתְּחִלָּה צְרִיכָה בְּדִיקָה. <small><small>(וְכָךְ מַשְׁמָע בְּבֵּית יוֹסֵף)</small>.</small> </small> 

שְׁאָר נָשִׁים, צְרִיכוֹת בְּדִיקָה כְּשֶׁיַּגִּיעַ הַוֶּסֶת. עָבַר הַוֶּסֶת וְלֹא בָּדְקָה וְלֹא הִרְגִּישָׁה, טְהוֹרָה בְּלֹא בְּדִיקָה. וְיֵשׁ אוֹמְרִים שֶׁאֲסוּרָה עַד שֶׁתִּבְדֹּק, אִם יֵשׁ לָהּ וֶסֶת קָבוּעַ, אוֹ שֶׁהוּא יוֹם ל' אַף עַל פִּי שֶׁאֵינוֹ קָבוּעַ. <small>וְהָכֵי נָהוּג, וְכֵן הוּא לְקַמָּן סִימָן קפ''ט.</small> 

הָרוֹצֶה לָצֵאת לַדֶּרֶךְ צָרִיךְ לִפְקֹד אִשְׁתּוֹ אֲפִלּוּ סָמוּךְ לְוִסְתָּהּ. <small>הַגָּה: וַאֲפִלּוּ בְּתַשְׁמִישׁ שָׁרֵי. <small><small>(טוּר בְּשֵׁם י''א וּבֵית יוֹסֵף בְּשֵׁם רַשִׁ''י וְרַאֲבָ''ד וְרַשְׁבָּ''א וְר' יְרוּחָם)</small>.</small> וּמִכָּל מָקוֹם הַמַּחְמִיר שֶׁלֹּא לְפָקְדָהּ רַק בְּדִבְרֵי רִצּוּי, תָּבוֹא עָלָיו בְּרָכָה <small><small>(בֵּית יוֹסֵף בְּשֵׁם סְמַ''ג)</small>.</small> וּכְבָר נִתְבָּאֵר דְּכָל מִינֵי קֻרְבָה וְאַהֲבָה שָׁרֵי, מִלְּבַד תַּשְׁמִישׁ. וְאִם הוֹלֵךְ לִדְבַר מִצְוָה אֵין צָרִיךְ לִפְקֹד אִשְׁתּוֹ. <small><small>(המ''מ פ''ד דא''ב וּבְהַגָּהוֹת ש''ד)</small>.</small> וְיֵשׁ אוֹמְרִים אִם אָדָם רוֹצֶה לֵילֵךְ לַדֶּרֶךְ, וְאִשְׁתּוֹ נִדָּה וְתִטְבֹּל תּוֹךְ עוֹנָה אַחַת, צָרִיךְ לְהַמְתִּין. <small><small>(נ''י פֶּרֶק הַבָּא עַל יְבִמְתּוֹ)</small>.</small> </small> 

אִשָּׁה שֶׁיֵּשׁ לָהּ וֶסֶת לְיָמִים לְבַד, וְהִגִּיעַ שְׁעַת וִסְתָּהּ, אָסוּר לָבֹא עָלֶיהָ עַד שֶׁיִּשְׁאֲלֶנָּה. וְאִם אֵין לָהּ וֶסֶת, יוֹם ל' לִרְאִיָּתָהּ הָוֵי כְּהִגִּיעַ שְׁעַת וִסְתָּהּ. וְאִם שָׁהֲתָה אַחַר הַוֶּסֶת שִׁעוּר שֶׁתִּסְפֹּר וְתִטְבֹּל, בָּא עָלֶיהָ וְאֵין צָרִיךְ לִשְׁאֹל. 

הָיָה לָהּ וֶסֶת לְיָמִים <small><small>(טוּר בְּשֵׁם רַשְׁבָּ''א)</small></small> לְוֶסֶת מִוִּסְתּוֹת הַגּוּף <small><small>(בֵּית יוֹסֵף בְּשֵׁם הַגָּהוֹת מיי' פ''ד בְּשֵׁם רַמְבַּ''ן)</small>,</small> כְּגוֹן קְפִיצָה וְכַיּוֹצֵא בָהּ, כֵּיוָן שֶׁהַוֶּסֶת תָּלוּי בְּמַעֲשֶׂה, אֵמוּר לֹא קָפְצָה וְלֹא רָאֲתָה, אֲבָל חוֹשֶׁשֶׁת לְעוֹנָה בֵּינוֹנִית שֶׁהִיא ל' יוֹם <small><small>(בֵּית יוֹסֵף בְּשֵׁם רַשְׁבָּ''א וְטוּר לְקַמָּן סִי' קפ''ט)</small>.</small> 


Siman 185

הָאִשָּׁה שֶׁהִיא בְּחֶזְקַת טְמֵאָה, אָסוּר לוֹ לָבוֹא עָלֶיהָ עַד שֶׁתֹּאמַר לוֹ: טָבַלְתִּי. <small>הַגָּה: וּמֵאַחַר שֶׁעָבְרוּ יָמִים שֶׁאֶפְשָׁר לָהּ לִמְנוֹת וְלִטְבֹּל, נֶאֱמֶנֶת. אֲפִלּוּ רוֹאֶה בְּגָדֶיהָ מְלֻכְלָכִים בְּדָם, נֶאֱמֶנֶת לוֹמַר, בְּשׁוּק טַבָּחִים עָבַרְתִּי, אוֹ נִתְעַסַּקְתִּי בְּצִפּוֹר וְכַדּוֹמֶה לָזֶה. <small><small>(בֵּית יוֹסֵף בְּשֵׁם הָרֹא''שׁ וְרַבֵּינוּ יְרוּחָם)</small>.</small> </small> 

וְאִם הֻחְזְקָה נִדָּה בִּשְׁכֵנוֹתֶיהָ, שֶׁרָאוּהָ לוֹבֶשֶׁת בְּגָדִים הַמְיֻחָדִים לִימֵי נִדּוּתָהּ, חֲשִׁיבָה כְּוַדַּאי טְמֵאָה. 

אָמְרָה לְבַעֲלָהּ: טְמֵאָה אֲנִי, וְאַחַר כָּךְ אָמְרָה: טְהוֹרָה אֲנִי, אֵינָהּ נֶאֱמֶנֶת. <small>אִם הוּא לְאַחַר כְּדֵי דִּבּוּר <small><small>(בֵּית יוֹסֵף בְּשֵׁם רַבֵּנוּ יְרוּחָם)</small>.</small> </small> וְאִם נָתְנָה אֲמַתְלָא לִדְבָרֶיהָ, כְּגוֹן שֶׁאוֹמֶרֶת שֶׁלֹּא אָמְרָה לוֹ כֵן תְּחִלָּה, אֶלָּא מִפְּנֵי שֶׁלֹּא הָיָה בָּהּ כֹּחַ לִסְבֹּל תַּשְׁמִישׁ, אוֹ טַעֲנָה אַחֶרֶת כַּיּוֹצֵא בָּזֶה, נֶאֱמֶנֶת. <small>הַגָּה: וּמִכָּל מָקוֹם מִי שֶּׁרוֹצֶה לְהַחְמִיר עַל עַצְמוֹ, שֶׁלֹּא לְהַאֲמִין לָהּ, מִדַּת חֲסִידוּת הוּא. <small><small>(בֵּית יוֹסֵף)</small>,</small> אֲבָל מִדִּינָא נֶאֱמֶנֶת, אֲפִלּוּ בִּשְׁתִיקָה אַחַר כָּךְ רַק שֶׁהִיא בָּאָה וְשׁוֹכֶבֶת אֵצֶל בַּעֲלָהּ וְהוּא יוֹדֵעַ וּמַכִּיר שֶׁמַּה שֶּׁאָמְרָה תְּחִלָּה: טְמֵאָה אֲנִי, עָשְׂתָה מֵחֲמַת קְטָטָה שֶׁהָיָה לוֹ עִמָּהּ, <small><small>(מהרי''ו סִימָן כ''ב)</small>,</small> וְכַדּוֹמֶה לְזֶה.</small> אֲבָל אִם רָאוּהָ לוֹבֶשֶׁת בְּגָדִים הַמְיֻחָדִים לִימֵי נִדּוּתָהּ, וְאַחַר כָּךְ אָמְרָה: טְהוֹרָה אֲנִי, אַף עַל פִּי שֶׁנָּתְנָה אֲמַתְלָא לִדְבָרֶיהָ, אֵינָהּ נֶאֱמֶנֶת. <small><small>(אָמְרָה: פְּלוֹנִי חָכָם טִהֵר לִי כֶּתֶם, וְהֶחָכָם אוֹמֵר שֶׁהִיא מְשַׁקֶּרֶת, הֶחָכָם נֶאֱמָן, וּטְמֵאָה הִיא. <small><small>(בֵּית יוֹסֵף רַ''ן וְרַבֵּינוּ יְרוּחָם בְּשֵׁם הָרַמְבַּ''ן)</small>.</small> </small> 
</small>
הָיָה מְשַׁמֵּשׁ עִם הַטְּהוֹרָה וְאָמְרָה לוֹ: נִטְמֵאתִי, וּפֵרַשׁ מִיָּד, חַיָּב כָּרֵת, שֶׁיְּצִיאָתוֹ הֲנָאָה לוֹ כְּבִיאָתוֹ. כֵּיצַד יַעֲשֶׂה, נוֹעֵץ צִפָּרְנֵי רַגְלָיו בָּאָרֶץ, וְשׁוֹהֶה בְּלֹא דִּישָׁה עַד שֶׁיָּמוּת הָאֵבֶר, וּפוֹרֵשׁ בְּאֵבֶר מֵת. <small>הַגָּה: וְיִמָּלֵא פַּחַד וָרֶתֶת עַל הָעֲבֵרָה שֶׁבָּאָה לְיָדוֹ. <small><small>(בֵּית יוֹסֵף בְּשֵׁם סְמַ''ג)</small>.</small> וְלֹא יִסְמֹךְ עָלֶיהָ, רַק יִסְמֹךְ עַל רַגְלָיו וְיָדָיו, שֶׁלֹּא יֵהָנֶה מִמֶּנָּהּ. וְאִם פֵּרַשׁ מִמֶּנָּהּ בְּקִשּׁוּי וּבְשׁוֹגֵג, שֶׁלֹּא יָדַע שֶׁאָסוּר לִפְרֹשׁ מִמֶּנָּהּ, יִתְעַנֶּה מ' יוֹם, וְאֵינָן צְרִיכִין לִהְיוֹת רְצוּפִים, רַק כָּל שָׁבוּעַ שְׁנֵי יָמִים, כְּגוֹן שֵׁנִי וַחֲמִשִּׁי, וּבְלֵיל הַתַּעֲנִית אָסוּר בְּיַיִן וּבָשָׂר. וְאִם לֹא יוּכַל לְהִתְעַנּוֹת, יִפְדֶּה כָּל יוֹם בְּמָמוֹן שֶׁיִּתֵּן לִצְדָקָה, כְּפִי עֵרֶךְ מָמוֹן שֶׁיֵּשׁ לוֹ, כִּי עָשִׁיר יִתֵּן יוֹתֵר קְצָת מֵעָנִי, וְיֵשׁ לְהַחֲמִיר בִּתְשׁוּבָתוֹ. וְכָל הַמַּרְבֶּה לָשׁוּב, זְכוּת הוּא לוֹ. <small><small>(פסקי מהרא''י סִימָן ס')</small>.</small> וְהָאִשָּׁה אֵינָהּ צְרִיכָה כַּפָּרָה. וְאִם שִׁמְשָׁהּ שֶׁלֹּא בִּשְׁעַת וִסְתָּהּ, וּמָצְאָה אַחַר הַתַּשְׁמִישׁ דָּם, אֲפִלּוּ נִמְצָא עַל עֵד שֶׁלּוֹ, מִקְרֵי אֹנֶס, אֲפִלּוּ לֹא בָּדְקָה תְּחִלָּה. וְאֵינָם צְרִיכִים כַּפָּרָה לֹא הוּא וְלֹא הִיא <small><small>(מָרְדְּכַי וְהָרֹא''שׁ כְּלָל כ''ט בְּשֵׁם מַהֲרָ''ם)</small>.</small> </small> 


Siman 186

אִשָּׁה שֶׁיֵּשׁ לָהּ וֶסֶת קָבוּעַ, אֵינָהּ צְרִיכָה בְּדִיקָה כְּלָל, לֹא לִפְנֵי תַּשְׁמִישׁ וְלֹא לְאַחַר תַּשְׁמִישׁ. וְאַדְּרַבָּה, אֵין לָהּ לִבְדֹּק בִּפְנֵי בַּעֲלָהּ בִּשְׁעַת תַּשְׁמִישׁ, כְּדֵי שֶׁלֹּא יְהֵא לִבּוֹ נוֹקְפוֹ. וְהָרַמְבַּ''ם זַ''ל מַצְרִיךְ לִבְדֹּק אַחַר תַּשְׁמִישׁ, הִיא בְּעֵד אֶחָד וְהוּא בְּעֵד אֶחָד, וְלִרְאוֹת בָּהֶם שֶׁמָּא רָאֲתָה דָּם בִּשְׁעַת תַּשְׁמִישׁ. וּלְדַעְתּוֹ, הַצְּנוּעוֹת בּוֹדְקוֹת עַצְמָן אַף קֹדֶם תַּשְׁמִישׁ. <small>וּסְבָרָא הָרִאשׁוֹנָה הִיא עִקָּר, וְכֵן נָהֲגוּ. <small><small>(רוֹקֵחַ וְהַגָּהוֹת מַיְמוֹנִי וְרֹב הַמּוֹרִים)</small>.</small> </small> 

אִם אֵין לָהּ וֶסֶת קָבוּעַ, שָׁלֹשׁ פְּעָמִים הָרִאשׁוֹנִים צְרִיכִין לִבְדֹּק קֹדֶם תַּשְׁמִישׁ וְאַחַר תַּשְׁמִישׁ, הוּא בְּעֵד שֶׁלּוֹ וְהִיא בְּעֵד שֶׁלָּהּ, וְאִם הֻחְזְקָה בְּאוֹתָם שָׁלֹשׁ פְּעָמִים שֶׁאֵינָהּ רוֹאָה דָּם מֵחֲמַת תַּשְׁמִישׁ, שׁוּב אֵינָהּ צְרִיכָה בְּדִיקָה כְּלָל, לֹא לִפְנֵי תַּשְׁמִישׁ וְלֹא לְאַחַר תַּשְׁמִישׁ. וּלְהָרַמְבַּ''ם וְהָרֹא''שׁ, כָּל זְמַן שֶׁאֵין לָהּ וֶסֶת צְרִיכָה הִיא בְּדִיקָה לְעוֹלָם, קֹדֶם תַּשְׁמִישׁ וְאַחַר תַּשְׁמִישׁ, וְהָרַמְבַּ''ם מַצְרִיךְ שֶׁגַּם הַבַּעַל יִבְדֹּק עַצְמוֹ אַחַר תַּשְׁמִישׁ. <small>הַגָּה: וְאֵין צְרִיכִין לִבְדֹּק עַצְמָם אַחַר כָּל תַּשְׁמִישׁ וְתַשְׁמִישׁ שֶׁעוֹשִׂין בְּלַיְלָה אֶחָד, אֶלָּא מְקַנְּחִין עַצְמָן כָּל הַלַּיְלָה בְּעֵד, וּלְמָחָר צְרִיכִין בְּדִיקָה, וְאִם נִמְצָא דָּם טְמֵאָה. <small><small>(בֵּית יוֹסֵף בְּשֵׁם הָרַמְבַּ''ם פ''ד)</small>.</small> קִנְּחָה עַצְמָה בְּעֵד, וְאָבְדָה, לֹא תְּשַׁמֵּשׁ עַד שֶׁתִּבְדֹּק עַצְמָהּ, הוֹאִיל וְאֵין לָהּ וֶסֶת <small><small>(שָׁם)</small>.</small> </small> 

אִשָּׁה שֶׁאֵינָהּ רוֹאָה בְּפָחוֹת מִי''ד יָמִים אַחַר טְבִילָתָהּ, אֲבָל לְאַחַר י''ד יָמִים אֵין לָהּ קֶבַע עַד י''ד יוֹם, דִּינָהּ כְּדִין אִשָּׁה שֶׁיֵּשׁ לָהּ וֶסֶת. 

יֵשׁ לְאָדָם לְהַנִּיחַ אֶת אִשְׁתּוֹ שֶׁתִּבְדֹק בְּעֵד שֶׁלּוֹ, מִתּוֹךְ שֶׁנֶּאֱמֶנֶת עַל שֶׁלָּהּ, נֶאֱמֶנֶת עַל שֶׁלּוֹ. 

אִם רָאֲתָה דָּם מֵחֲמַת תַּשְׁמִישׁ שָׁלֹשׁ פְּעָמִים רְצוּפִים, אֲסוּרָה לְשַׁמֵּשׁ לְעוֹלָם עִם אוֹתוֹ בַּעַל, וְיִתְבָּאֵר בַּ סִימָן שֶׁאַחַר זֶה. 


Siman 187

אִשָּׁה שֶׁרָאֲתָה דָּם מֵחֲמַת תַּשְׁמִישׁ מִיָּד, בִּכְדֵי שֶׁתּוֹשִׁיט יָדָהּ לְתַחַת הַכַּר, אוֹ לְתַחַת הַכֶּסֶת וְתִטֹּל עֵד לִבְדֹּק בּוֹ, וּתְקַנַּח עַצְמָהּ, מְשַׁמֶּשֶׁת ג' פְּעָמִים. אִם בְּכָל ג' פְּעָמִים רְצוּפִים רָאֲתָה דָּם, <small>וְכָל שֶׁכֵּן אִם מָצְאָה ג' פְּעָמִים דָּם עַל עֵד שֶׁלּוֹ, <small><small>(מָרְדְּכַי וְכֵן כ' בֵּית יוֹסֵף בְּשֵׁם תְּרוּמַת הַדֶּשֶׁן וּסְמַ''ג וְכֵן מוּכָח בַּשַּׁ''ס)</small>,</small> </small> אֲסוּרָה לְשַׁמֵּשׁ עִם בַּעַל זֶה, אֶלָּא תִּתְגָּרֵשׁ וְתִנָּשֵׂא לְאַחֵר. נִשֵּׂאת לְאַחֵר, וְרָאֲתָה דָּם מֵחֲמַת תַּשְׁמִישׁ ג' פְּעָמִים רְצוּפִים, אֲסוּרָה לְשַׁמֵּשׁ גַּם עִם אוֹתוֹ בַּעַל, אֶלָּא תִּתְגָּרֵשׁ וְתִנָּשֵׂא לִשְׁלִישִׁי. וְאִם גַּם עִם הַשְּׁלִישִׁי רָאֲתָה דָּם מֵחֲמַת תַּשְׁמִישׁ ג' פְּעָמִים רְצוּפִים, לֹא תִּנָּשֵׂא לְאַחֵר אֶלָּא אֲסוּרָה לַכֹּל עַד שֶׁתִּבְדֹּק. <small>הַגָּה: וְיֵשׁ אוֹמְרִים שֶׁאֵין אָנוּ בְּקִיאִין אֵיזֶה מִקְרֵי מֵחֲמַת תַּשְׁמִישׁ, כִּי אֵין בְּקִיאִין בַּשִּׁעוּר הַנִּזְכָּר, וְלָכֵן כֹּל שֶׁרוֹאָה ג' פְּעָמִים סָמוּךְ לְתַשְׁמִישׁ מִקְרֵי לְדִידָן מֵחֲמַת תַּשְׁמִישׁ, וְנֶאֶסְרָה עַל בַּעֲלָהּ. <small><small>(בֵּית יוֹסֵף בְּשֵׁם הָרַאֲבָ''ד שכ''כ בשי''א)</small>.</small> וְאֵלּוּ ג' פְּעָמִים צְרִיכִים לִהְיוֹת רְצוּפִים, אֲבָל אִם לֹא הָיוּ רְצוּפִים לֹא נֶאֶסְרָה עַל בַּעֲלָהּ. <small><small>(בֵּית יוֹסֵף בְּשֵׁם הַרַמְבַּ''ם וְכֵן כָּתַב הָרַשְׁבָּ''א סִימָן תתל''ט ומהרי''ו נ''ג)</small>.</small> וְאֵין חִלּוּק בֵּין אִם רָאֲתָה ג' פְּעָמִים מִיָּד שֶׁנִּשְּׂאָה, וּבֵין נִתְקַלְקְלָה אַחַר כָּךְ וְרָאֲתָה ג' פְּעָמִים. <small><small>(מָרְדְּכַי רֵישׁ ה''נ וּבִתְשׁוּבַת הָרַשְׁבָּ''א סִימָן תתל''ט וּבְתוס')</small>.</small> וְכָל זֶה לֹא מַיְרִי אֶלָּא בְּרָאֲתָה סָמוּךְ לְתַשְׁמִישׁ, אֲבָל אִם לֹא רָאֲתָה סָמוּךְ לְתַשְׁמִישׁ, לֹא נֶאֶסְרָה עַל בַּעֲלָהּ, וּמֻתֶּרֶת לוֹ לְאַחַר טָהֳרָתָהּ תָּמִיד <small><small>(בֵּית יוֹסֵף בשם סה''ת וּסְמַ''ג וּפָשׁוּט בַּשַּׁ''ס וּבַּפּוֹסְקִים)</small></small> וְדִינָה כְּמוֹ שֶׁאֵין לָהּ וֶסֶת.</small> 

כֵּיצַד בּוֹדֶקֶת, נוֹטֶלֶת שְׁפוֹפֶרֶת <small><small>(פֵּרוּשׁ קָנֶה שֶׁל עוֹפֶרֶת)</small></small> שֶׁל אֲבָר, וּפִיהָ רָצוּף לְתוֹכָהּ, וְנוֹתֶנֶת בְּתוֹכָהּ מִכְחוֹל וּבְרֹאשׁוֹ מוֹךְ, וּמַכְנֶסֶת אוֹתוֹ בְּאוֹתוֹ מָקוֹם עַד מָקוֹם שֶׁהַשַּׁמָּשׁ דָּשׁ, נִמְצָא דָּם עַל רֹאשׁוֹ בְּיָדוּעַ שֶׁהוּא מִן הַמָּקוֹר, וַאֲסוּרָה, וְאִם לָאו, בְּיָדוּעַ שֶׁהוּא מִן הַצְּדָדִין, וּמֻתֶּרֶת. <small><small>(בֵּית יוֹסֵף מֵהָרַמְבַּ''ם)</small> <small>וְאַף בַּזְּמַן הַזֶּה יֵשׁ לִסְמֹךְ אַבְּדִיקָה זוֹ.</small> <small>(טוּר וּבֵית יוֹסֵף לְדַעַת הַרַמְבַּ''ם וְהָרֹא''שׁ וְרַשְׁבָּ''א וְרִי''ף וְכֵן כָּתַב הָרַ''ן וְהָרָ''ם פַּדָּוואָה סִימָן ט')</small>.</small> 

אִם רוֹצָה לִבְדֹּק עַצְמָהּ בְּעוֹדָהּ תַּחַת הָרִאשׁוֹן, אַחַר שֶׁשִּׁמְּשָׁה שָׁלֹשׁ פְּעָמִים, הָרְשׁוּת בְּיָדָהּ, וּמֻתֶּרֶת לוֹ. וְיֵשׁ אוֹמְרִים שֶׁאֲסוּרָה לָרִאשׁוֹן מִתַּשְׁמִישׁ שְׁלִישִׁי וַאֵילַךְ, אֲפִלּוּ בִּבְדִיקָה. <small>הַגָּה: וְיֵשׁ לִסְמֹךְ אַסְּבָרָא רִאשׁוֹנָה לְהָקֵל. <small><small>(טוּר וּבֵית יוֹסֵף בְּשֵׁם הַסְכָּמַת הַפּוֹסְקִים וְהַגָּהוֹת מַיְמוֹנִי)</small>.</small> וְאִם הִרְגִּישָׁה צַעַר וּכְאֵב בִּשְׁעַת תַּשְׁמִישׁ, לְכֻלֵּי עָלְמָא יֵשׁ לִסְמֹךְ אַבְּדִיקָה בַּבַּעַל הָרִאשׁוֹן <small><small>(שָׁם בְּהַגָּה בְּשֵׁם ריצב''א)</small>.</small> </small> 

אִם שִׁמְּשָׁה סָמוּךְ לְוִסְתָּהּ, אָנוּ תּוֹלִין רְאִיָּתָהּ מִשּׁוּם וִסְתָּהּ וְלֹא חַשְׁבִינָן לָהּ רוֹאָה מֵחֲמַת תַּשְׁמִישׁ. 

אִם יֵשׁ מַכָּה בְּאוֹתוֹ מָקוֹם, תּוֹלִין בְּדַם מַכָּתָהּ. וְאִם דַּם מַכָּתָהּ מְשֻׁנֶּה מִדַּם רְאִיָּתָהּ, אֵינָהּ תּוֹלָה בְּדַם מַכָּתָהּ. <small>הַגָּה: וְכָל זֶה בְּאִשָּׁה שֶׁיֵּשׁ לָהּ וֶסֶת קָבוּעַ, וְאָז יְכוֹלִים לִתְלוֹת שֶׁלֹּא בִּשְׁעַת וִסְתָּהּ בְּמַכָּתָהּ, אַף עַל פִּי שֶׁאֵינָהּ יוֹדַעַת בְּוַדַּאי שֶׁמַּכָּתָהּ הוֹצִיאָה דָּם. <small><small>(כָּךְ מַשְׁמָע בְּפִסְקֵי מהרא''י סִימָן מ''ז וּבְהַגָּהוֹת ש''ד)</small></small> וְכֵן אִם אֵין לָהּ וֶסֶת קָבוּעַ, וְהוּא סָפֵק אִם הַדָּם בָּא מִן הַמָּקוֹר אוֹ מִן הַצְּדָדִין, תָּלִינָן בַּמַּכָּה מִכֹּחַ סְפֵק סְפֵקָא, סָפֵק מִן הַצְּדָדִין אוֹ מִן הַמָּקוֹר, וְאִם תִּמְצָא לוֹמַר מִן הַמָּקוֹר, שֶׁמָּא הוּא מִן הַמַּכָּה. אֲבָל אִם יָדוּעַ שֶׁבָּא מִן הַמָּקוֹר, אַף עַל פִּי שֶׁיֵּשׁ לָהּ מַכָּה בַּמָּקוֹר, אֵינָהּ תּוֹלָה בַּמַּכָּה, אִם אֵין לָהּ וֶסֶת קָבוּעַ, אֶלָּא אִם כֵּן יוֹדַעַת בְּוַדַּאי שֶׁמַּכָּתָהּ מוֹצִיאָה דַּם <small><small>(כֵּן מַשְׁמָע בְּמָרְדְּכַי ה''נ וּבְהַג''מ פי''א דָּא''ב ועי' ס''ק כ''ב)</small>.</small> וּמִכָּל מָקוֹם בִּשְׁעַת וִסְתָּהּ, אוֹ מִל' יוֹם לְל' יוֹם, אֵינָהּ תּוֹלָה בְּמַכָּתָהּ, דְּאל''כ לֹא תִּטָּמֵא לְעוֹלָם. <small><small>(ג''ז שָׁם וּבְבֵית יוֹסֵף בְּשֵׁם סְמַ''ג וּסְמַ''ק)</small>.</small> וּכְתָמִים, תּוֹלָה בָּהּ בְּכָל עִנְיָן <small><small>(בְּמָרְדְּכַי)</small>.</small> </small> 

נֶאֱמֶנֶת אִשָּׁה לוֹמַר: מַכָּה יֵשׁ לִי בְּאוֹתוֹ מָקוֹם שֶׁהַדָּם יוֹצֵא מִמֶּנָּהּ. <small>וְכֵן אִם אוֹמֶרֶת: בָּרִי לִי שֶׁאֵין דָּם זֶה בָּא מִן הַמָּקוֹר, נֶאֱמֶנֶת וּטְהוֹרָה. <small><small>(מהרי''ו סִימָן כ''ה)</small>.</small> </small> 

אִם כָּל זְמַן שֶׁהִיא בּוֹדֶקֶת בְּכָל הַחוֹרִים וְהַסְדָקִים אֵינָהּ מוֹצֵאת כְּתָמִים, כִּי אִם בְּמָקוֹם אֶחָד בַּצְּדָדִין, יֵשׁ לִתְלוֹת שֶׁמִּמַּכָּה שֶׁבְּאוֹתוֹ צַד בָּא. וְכָל שֶׁכֵּן אִם מַרְגֶּשֶׁת בִּשְׁעַת בְּדִיקָה, כְּשֶׁנּוֹגַעַת בְּצַד הַמָּקוֹם הַהוּא כּוֹאֵב לָהּ קְצָת, וּבִשְׁאָר חוֹרִין וּסְדָקִים אֵינָהּ מַרְגֶּשֶׁת כְּאֵב כְּלָל. 

אִם תִּרְצֶה לְהִתְרַפְּאוֹת, צָרִיךְ שֶׁיִּהְיֶה קֹדֶם שֶׁתִּתְחַזֵּק. אֲבָל לְאַחַר שֶׁתִּתְחַזֵּק, יֵשׁ מִסְתַּפְּקִים אִם מֻתָּר לִסְמֹךְ עַל הָרְפוּאָה לְשַׁמֵּשׁ אַחַר כָּךְ. וְיֵשׁ מִי שֶׁמַּתִּיר אִם אָמַר לָהּ רוֹפֵא יִשְׂרָאֵל: נִתְרַפֵּאת. וְאִם תִּרְאֶה הָאִשָּׁה שֶׁפָּסַק דַּם וִסְתָּהּ וּרְאִיָּתָהּ עַל יְדֵי הָרְפוּאוֹת, וְנִכָּר שֶׁהוֹעִילוּ, יֵשׁ לִסְמֹךְ אַף עַל עוֹבֵד כּוֹכָבִים. 

הִפְחִידוּהָ פִּתְאֹם וְנָפַל מִמֶּנָּהּ חֲרָרַת דָּם, נִתְרַפֵּאת וּמֻתֶּרֶת לְבַעֲלָהּ. וְאִם חָזְרָה וְרָאֲתָה מֵחֲמַת תַּשְׁמִישׁ, אֲפִלּוּ פַּעַם אַחַת, בְּיָדוּעַ שֶׁלֹּא נִתְרַפֵּאת. וּבַזְּמַן הַזֶּה אֵין מַתִּירִין עַל יְדֵי רְפוּאָה זוֹ <small><small>(הָרַמְבַּ''ן וְרַאֲבָ''ד בס' ב''ה)</small>.</small> וּמִיהוּ, אֵין מוֹצִיאִין אוֹתָהּ מִבַּעֲלָהּ אַחַר רְפוּאָה זוֹ, עַד שֶׁתִּבָּעֵל וְתַחֲזֹר לְקִלְקוּלָהּ <small><small>(רַאֲבָ''ד שָׁם)</small>.</small> 

הָרוֹאָה דָּם בִּשְׁעַת תַּשְׁמִישׁ, מֻתֶּרֶת לְשַׁמֵּשׁ פַּעַם שֵׁנִית כְּשֶׁתִּטַּהֵר. מִיהוּ מֵיחָשׁ חַיְשִׁינָן חֲדָא זִמְנָא אַחַר רְאִיָּתָהּ, כְּגוֹן רָאֲתָה פַּעַם אַחַת אוֹ פַּעֲמַיִם בַּלַּיִל שֶׁל טְבִילָתָהּ, כְּשֶׁתַּגִּיעַ טְבִילָה אַחֶרֶת <small>צְרִיכָה לִפְרֹשׁ</small> לַיִל שֶׁל טְבִילָתָהּ, וְאֵין צָרִיךְ לִפְרֹשׁ לַיִל שֶׁל טְבִילָה שְׁלִישִׁית, דְּכָל מִידִי דְּלֹא קָבְעָה וֶסֶת לֹא חַיְישָׁא אֶלָּא חֲדָא זִמְנָא. <small>הַגָּה: וְאִם רָאֲתָה ג' פְּעָמִים, כָּל פַּעַם בְּבִיאָה רִאשׁוֹנָה שֶׁאַחַר טְבִילָתָהּ, אֲסוּרָה לְבַעֲלָהּ כְּאִלּוּ רָאֲתָה ג' פְּעָמִים רְצוּפִים, שֶׁהֲרֵי אִי אֶפְשָׁר לָהּ לִטְבֹּל וּלְשַׁמֵּשׁ עִמּוֹ, שֶׁהֲרֵי הִיא רוֹאָה כָּל פַּעַם אַחַר טְבִילָתָהּ. <small><small>(תְּשׁוּבַת רַשְׁבָּ''א סִימָן תתל''ט מְבִיאָהּ בֵּית יוֹסֵף)</small>.</small> וְאִם אֵרַע לָהּ שֶׁרָאֲתָה ג' פְּעָמִים בְּבִיאָה רִאשׁוֹנָה שֶׁאַחַר לֵדָתָהּ, אוֹ רָאֲתָה אַחַר כָּל לֵדָה ג' פְּעָמִים, וּבֵינְתַיִם לֹא רָאֲתָה, יֵשׁ שֶׁכָּתְבוּ לְהָקֵל לְהַתִּירָהּ לְבַעֲלָהּ, כִּי תָּלִינָן הָרְאִיָּה בְּחֻלְשָׁתָהּ עֲדַיִן מִכֹּחַ לֵדָתָהּ, שֶׁהֻכּוּ הַצְּדָדִים מִכֹּחַ הַלֵּדָה, וְלָכֵן רוֹאָה סָמוּךְ לַלֵּדָה וְלֹא אַחַר כָּךְ, וְתָלִינָן בַּלֵּדָה כְּמוֹ שֶׁתָּלִינָן בְּמַכָּה. <small><small>(הַגָּהוֹת ש''ד סִימָן מ''ז וּתְשׁוּבַת רַבִּי יוֹחָנָן)</small>.</small> וְכָל זֶה אִם כְּבָר עָבְרָה וְשִׁמְּשָׁה בֵּין לֵדוֹת הָרִאשׁוֹנוֹת שֶׁהֻחְזְקוּ בִּיאוֹת שֶׁל הֶתֵּר, אַחַר בִּיאוֹת שֶׁל אִסּוּר. אֲבָל אִם רָאֲתָה ג' פְּעָמִים רְצוּפִין אַחַר לֵדָה, לֹא תָּלִינָן בַּלֵּדָה, אֶלָּא צְרִיכָה בְּדִיקַת הַשְּׁפוֹפֶרֶת. <small><small>(כָּךְ מַשְׁמָע שָׁם)</small>.</small> מִיהוּ כָּל מָקוֹם שֶׁצְּרִיכָה בְּדִיקָה, אִם עָבְרָה וְשִׁמְּשָׁה, וְלֹא רָאֲתָה, מֻתֶּרֶת, דְּתַשְׁמִישׁ זֶה שֶׁלֹּא רָאֲתָה בּוֹ, עָדִיף מִבְּדִיקַת הַשְּׁפוֹפֶרֶת כֵּן נִרְאֶה לִי <small><small>(ד''ע)</small>.</small> </small> 

אִשָּׁה שֶׁרָאֲתָה מֵחֲמַת תַּשְׁמִישׁ, וּלְאַחַר חֲצִי שָׁנָה חָזְרָה וְרָאֲתָה מֵחֲמַת תַּשְׁמִישׁ, מֻתֶּרֶת לְבַעֲלָהּ, שֶׁהֲרֵי לֹא קָבְעָה בְּג' וְסָתוֹת שָׁוִים, וְלֹא בְּדִלּוּג. מִיהוּ, חוֹשֶׁשֶׁת לָאַחֲרוֹן פַּעַם אַחַת, וּכְשֶׁיַּגִּיעַ חֲצִי שָׁנָה מִיּוֹם רְאִיַּת דָּם הָאַחֲרוֹן, אֲסוּרָה עוֹנָה אַחַת. וְאִם קָבְעָה וֶסֶת לִרְאִיַּת דָּם מֵחֲמַת תַּשְׁמִישׁ שָׁלֹשׁ זִמְנֵי וֶסֶת שָׁוֶה, מֻתֶּרֶת לְשַׁמֵּשׁ בֵּין וֶסֶת לְוֶסֶת. אַךְ יְמֵי הַוֶּסֶת פּוֹרֶשֶׁת עַד שֶׁיֵּעָקֵר שָׁלֹשׁ פְּעָמִים. 

הָרוֹאָה מֵחֲמַת תַּשְׁמִישׁ ג' פְּעָמִים, אָסוּר לְהַשְׁהוֹתָהּ אַף אִם אֵינוֹ רוֹצֶה לָבֹא עָלֶיהָ, אֶלָּא אִם כֵּן רוֹצֶה לְהַשְׁהוֹתָהּ עַל יְדֵי שָׁלִישׁ. וְלֹא יֵלֵךְ אֶצְלָהּ אֶלָּא בְּעֵדִים. 

הַבּוֹעֵל אֶת הַבְּתוּלָה כַּמָּה פְּעָמִים, וְרָאֲתָה דָּם מֵחֲמַת תַּשְׁמִישׁ, לְעוֹלָם מַחְזְקִינָן שֶׁהֵם דַּם בְּתוּלִים, עַד שֶׁתְּשַׁמֵּשׁ פַּעַם אַחַת וְלֹא תִּרְאֶה דָּם מֵחֲמַת תַּשְׁמִישׁ. וְאִם אַחַר כָּךְ תִּרְאֶה שָׁלֹשׁ פְּעָמִים מֵחֲמַת תַּשְׁמִישׁ, הֻחְזְקָה לִהְיוֹת רוֹאָה דָּם מֵחֲמַת תַּשְׁמִישׁ. <small>הַגָּה: וַאֲפִלּוּ אִם לֹא פָּסְקָה לִרְאוֹת פַּעַם אַחַת, אִם אֵין לָהּ צַעַר כְּלָל בִּשְׁעַת תַּשְׁמִישׁ, הֲרֵי הִיא כְּכָל הַנָּשִׁים וְלֹא תָּלִינָן בְּדַם בְּתוּלִים. <small><small>(תְּשׁוּבַת מַהֲרַ''ם פַּדָּוואָה סִימָן ט')</small>.</small> מִי שֶׁיּוֹצֵא דָּם מִמֶּנּוּ דֶּרֶךְ פִּי אַמָּה, וְשִׁמֵּשׁ, הָאִשָּׁה תּוֹלָה בּוֹ <small><small>(בֵּית יוֹסֵף בְּשֵׁם תְּשׁוּבַת הָרַשְׁבָּ''א)</small>.</small> וְע''ל סִימָן ק''ץ <small><small>(סָעִיף כ')</small>.</small> </small> 

אִשָּׁה שֶׁיֵּשׁ לָהּ מַכּוֹת וּפְצָעִים שֶׁאֵינָהּ יְכוֹלָה לִטְבֹּל, תֵּצֵא מִתַּחַת בַּעֲלָהּ, כְּדֵי שֶׁלֹּא יִבָּטֵל מִפְּרִיָּה וּרְבִיָּה. 


Siman 188

כָּל מַרְאֶה אָדֹם, בֵּין אִם הוּא כֵּהֶה הַרְבֵּה, אוֹ עָמֹק, טְמֵאִים. וְכֵן כָּל מַרְאֶה שָׁחֹר. וְאֵין טָהוֹר אֶלָּא מַרְאֶה לָבָן וְכֵן מַרְאֶה יָרֹק, אֲפִלּוּ כְּמַרְאֶה הַשַּׁעֲוָה אוֹ הַזָּהָב, וְכָל שֶׁכֵּן הַיָּרֹק כְּכַרְתִּי אוֹ כַּעֲשָׂבִים. <small><small>(מָרְדְּכַי)</small>. <small>וְכֵן מַרְאֶה שֶׁקּוֹרִין בִּלְשׁוֹן אַשְׁכְּנַז בלו''א בִּכְלַל יָרֹק הוּא,</small> </small> וַאֲפִלּוּ יֵשׁ בּוֹ סְמִיכוּת דָּם וְהוּא עָב הַרְבֵּה, וַאֲפִלּוּ הִרְגִּישָׁה שֶׁנִּפְתַּח מְקוֹרָהּ, וּבָדְקָה מִיָּד וּמָצְאָה מַרְאוֹת הַלָּלוּ, טְהוֹרָה <small><small>(ד''ע דְּלֹא כת''ה סִימָן רמ''ו דִּמְגַמְגֵּם בָּזֶה)</small>. <small>הַגָּה: וְכֵן עִקָּר.</small> <small>(בֵּית יוֹסֵף וְטוּר)</small>, <small>דְּלֹא כְּיֵשׁ מַחְמִירִין לְטַמְּאָהּ אִם יֵשׁ בּוֹ סְמִיכוּת וְהוּא עַב</small> <small>(ת''ה סִימָן רמ''ו)</small>. <small>וְאִם הִרְגִּישָׁה שֶׁנִּפְתַּח מְקוֹרָהּ, וּבָדְקָה מִיָּד וְלֹא מָצְאָה כְּלוּם, ע''ל סִימָן ק''ץ.</small> </small> 

נֶאֱמֶנֶת אִשָּׁה לוֹמַר: כָּזֶה רָאִיתִי, וְאִבַּדְתִּיו. אִם הוּא מַרְאֶה לָבָן אוֹ יָרֹק, טָהוֹר. אֲבָל אִם הֵבִיאָה לְפָנֵינוּ דָּם, וְהֶחְזַקְנוּהוּ בְּטָמֵא, אוֹ אֲפִלּוּ נִסְתַּפַּקְנוּ אִם הוּא טָמֵא אוֹ טָהוֹר, וְהִיא אוֹמֶרֶת: חָכָם פְּלוֹנִי טִהֵר לִי כַּיּוֹצֵא בָּזֶה, אֵין סוֹמְכִין עָלֶיהָ. 

הִכְנִיסָה שְׁפוֹפֶרֶת וְהוֹצִיאָה בָּהּ דָּם, טְהוֹרָה. וְכֵן אִם רָאֲתָה דָּם בַּחֲתִיכָה, אֲפִלּוּ הִיא מְבֻקַּעַת וְהַדָּם בַּבְּקָעִים, בְּעִנְיָן שֶׁנּוֹגֵעַ בִּבְשָׂרָהּ, טְהוֹרָה, כֵּיוָן שֶׁאֵין דֶּרֶךְ לִרְאוֹת כֵּן. וְכֵן אִשָּׁה שֶׁנֶּעֱקַר מָקוֹר שֶׁלָּהּ, וּכְמִין חֲתִיכוֹת בָּשָׂר נוֹפְלִים בְּבֵית הַחִיצוֹן, טְהוֹרָה. <small>הַגָּה: אֲפִלּוּ רָאֲתָה דָּם, כָּל זְמַן שֶׁהַחֲתִיכוֹת בַּבַּית הַחִיצוֹן שֶׁלָּהּ, טְהוֹרָה, דְּתָלִינָן הַדָּם בַּחֲתִיכוֹת אֵלּוּ, הוֹאִיל וְיָדְעָה וַדַּאי שֶׁנֶּעֱקַר מְקוֹרָהּ, וּמֵחֲמַת מַכָּה הִיא. <small><small>(כֵּן מַשְׁמָע בַּטּוּר וְרַבֵּנוּ יְרוּחָם וְהָרֹא''שׁ)</small>.</small> </small> וְהוּא שֶׁהִטִּילָה הַחֲתִיכוֹת בְּמַיִם פּוֹשְׁרִין, וְלֹא נִמּוֹחוּ, וְדַוְקָא חֲתִיכוֹת קְטַנּוֹת דּוּמְיָא דִּשְׁפוֹפֶרֶת, אֲבָל חֲתִיכָה גְּדוֹלָה, טְמֵאָה, אֲפִלּוּ לֹא רָאֲתָה כְּלוּם, לְפִי שֶׁאִי אֶפְשָׁר לִפְתִיחַת הַקֶּבֶר בְּלֹא דָּם, אֲפִלּוּ בְּנֵפֶל שֶׁלֹּא נִגְמְרָה צוּרָתוֹ. 

כָּל דָּם הַיּוֹצֵא מִן הָאִשָּׁה, בֵּין לַח בֵּין יָבֵשׁ, טְמֵאָה. וְלֹא עוֹד, אֶלָּא אֲפִלּוּ יָצָא מִמֶּנָּהּ צוּרַת בְּרִיָּה, כְּמִין קְלִפּוֹת אוֹ כְּמִין שְׂעָרוֹת אוֹ כְּמִין יַבְחוּשִׁים אֲדֻמִּים, טְמֵאָה. וְהוּא שֶׁיִּהְיוּ נִמּוֹחִים בְּתוֹךְ מֵעֵת לְעֵת, עַל יְדֵי שֶׁשּׁוֹרִים אוֹתָם בְּמַיִם פּוֹשְׁרִין, וְיִהְיוּ הַמַּיִם פּוֹשְׁרִים כָּל מֶשֶׁךְ מֵעֵת לְעֵת שֶׁהֵם בְּתוֹכוֹ. וְשִׁעוּר הַחִמּוּם, כְּמוֹ מַיִם שֶׁשָּׁאֲבוּ בַּקַּיִץ מֵהַנָּהָר אוֹ מֵהַמַּעְיָן, וְעָמְדוּ בַּבַּיִת, שֶׁחֹם הַבַּיִת מְחַמַּמְתָן. וְכַחִמּוּם שֶׁל אֵלּוּ כָּךְ הוּא שִׁעוּר פּוֹשְׁרִין בִּימוֹת הַחֹרֶף. <small>וּסְתָם פּוֹשְׁרִין אֵינָם חַמִּין יוֹתֵר מֵחֲמִימוּת הָרֹק <small><small>(בֵּית יוֹסֵף בְּשֵׁם ריטב''א פ' הַמַּפֶּלֶת)</small>.</small> </small> וְאִם הֵם קָשִׁים כָּל כָּךְ, שֶׁאֵינָם נִמּוֹחִים בְּתוֹךְ מֵעֵת לְעֵת, טְהוֹרָה, אֲפִלּוּ הֵם נִמּוֹחִים עַל יְדֵי מִעוּךְ שֶׁמְּמַעֲכָן בְּצִפָּרְנָיו. <small>וְאִם מְעַכְּבָן בְּצִפָּרְנָיו וְלֹא נִמּוֹחוּ, טְהוֹרָה וְאֵין צָרִיךְ לִבְדֹּק עַל יְדֵי שְׁרִיָּה. <small><small>(המ''מ פ''ה וְכֵן כָּתַב הַבֵּית יוֹסֵף בְּשֵׁם הָרַשְׁבָּ''א)</small>.</small> </small> 

בַּמֶּה דְּבָרִים אֲמוּרִים שֶׁאִם לֹא נִמּוֹחוּ טְהוֹרָה, בִּזְמַן שֶׁהֵם יְבֵשִׁים גְּמוּרִים, שֶׁאֵין עִמָּהֶם דָּם כְּלָל. אֲבָל אִם יֵשׁ עֲלֵיהֶם שׁוּם לִחְלוּחַ דָּם, טְמֵאָה. <small>הַגָּה: וְהוּא הַדִּין אִם נִתְמַעֲכוּ אוֹ נִמּוֹחוּ קְצָתָן, וּקְצָתָן לֹא נִמּוֹחוּ, דִּטְמֵאָה. <small><small>(פִּסְקֵי מהרא''י סִימָן מ''ז)</small>.</small> מִיהוּ נִרְאֶה לִי דְּאִם בָּדְקָה ג' פְּעָמִים, כָּל מַה שֶּׁרָאֲתָה וְלֹא נִמּוֹחוּ כְּלָל, שׁוּב אֵינָהּ צְרִיכָה לִבְדֹּק מַה שֶּׁהִיא רוֹאָה אַחַר כָּךְ, כְּדֶרֶךְ זֶה, שֶׁהֲרֵי הֻחְזְקָה שֶׁדְּבָרִים אֵלּוּ אֵינָן דָּם, רַק בָּאִים מִמַּכָּה שֶׁבְּגוּפָהּ. וְדַוְקָא בְּאִשָּׁה שֶׁיֵּשׁ לָהּ וֶסֶת, וְשֶׁלֹּא בִּשְׁעַת וִסְתָּהּ, כְּמוֹ שֶׁנִּתְבָּאֵר גַּבֵּי מַכָּה, לְעֵיל סִימָן קפ''ז.</small> 

בַּמֶּה דְּבָרִים אֲמוּרִים שֶׁצָּרִיךְ בְּדִיקָה בִּשְׁרִיָּה, בְּמַפֶּלֶת כְּמִין קְלִפּוֹת וּשְׂעָרוֹת, אֲבָל חֲתִיכַת דָּם, אַף עַל פִּי שֶׁקָּשֶׁה וְאֵינוֹ נִמּוֹחַ, טְמֵאָה. וְיֵשׁ אוֹמְרִים שֶׁגַּם לָזֶה צָרִיךְ בְּדִיקָה בִּשְׁרִיָּה, אִם הִיא חֲתִיכָה קְטַנָּה כְּשִׁעוּר שְׁפוֹפֶרֶת קָּנֶה דַּק שֶׁבַּדַּקִּים <small><small>(ד''ע)</small>.</small> 


Siman 189

כָּל אִשָּׁה שֶׁאֵין לָהּ וֶסֶת קָבוּעַ, חוֹשֶׁשֶׁת לְיוֹם ל' לִרְאִיָּתָהּ, שֶׁהוּא עוֹנָה בֵּינוֹנִית לִסְתָם נָשִׁים, וְאִם יֵשׁ לָהּ וֶסֶת קָבוּעַ לִזְמַן יָדוּעַ מִכ' לְכ' אוֹ מִכ''ה לְכ''ה, חוֹשֶׁשֶׁת לַזְּמַן הַיָּדוּעַ. 

כֵּיצַד קוֹבַעְתּוֹ, כְּגוֹן שֶׁתִּרְאֶה ד' פְּעָמִים, וּבֵינֵיהֶם ג' זְמַנִּים שָׁוִין, כְּגוֹן שֶׁרָאֲתָה הַיּוֹם, וּלְסוֹף כ' יוֹם פַּעַם אַחֶרֶת, וְעוֹד לְסוֹף עֶשְׂרִים יוֹם, וְעוֹד לְסוֹף כ' יוֹם, וְזֶה נִקְרָא וֶסֶת הַהַפְלָגוֹת. וּלְכָךְ צְרִיכָה ד' רְאִיּוֹת, שֶׁרְאִיָּה רִאשׁוֹנָה אֵינָהּ מִן הַמִּנְיָן, לְפִי שֶׁאֵינָהּ בְּהַפְלָגָה. וַאֲפִלּוּ קֹדֶם שֶׁקְּבַעְתּוֹ שָׁלֹשׁ פְּעָמִים חוֹשֶׁשֶׁת, שֶׁמִּיָּד אַחַר שֶׁרָאֲתָה פַּעַם אַחַת לְסוֹף כ' חוֹשֶׁשֶׁת מִכָּאן וְאֵילֵךְ כְּשֶׁיַּגִּיעַ כ', וְכֵן בִּרְאִיַּת הַיָּמִים שֶׁהִיא לְיָמִים יְדוּעִים לַחֹדֶשׁ, מִיָּד אַחַר שֶׁרָאֲתָה פַּעַם אַחַת לְיוֹם יָדוּעַ לַחֹדֶשׁ, כְּגוֹן כ'' א אוֹ כ''ה בּוֹ, חוֹשֶׁשֶׁת לְפַעַם אַחֶרֶת לְזֶה הַיּוֹם, וַאֲסוּרָה לְשַׁמֵּשׁ כָּל אוֹתָהּ הָעוֹנָה. וְהוּא הַדִּין לִשְׁאָר מִינֵי וֶסֶת שֶׁצְּרִיכָה לָחוּשׁ לָהֶם כֵּן, חוּץ מִוֶּסֶת הַדִּלּוּג, וּכְמוֹ שֶׁיִּתְבָּאֵר בְּסִימָן זֶה. וְלֹא אָמְרוּ שֶׁצָּרִיךְ לְקָבִעָם ג' פְּעָמִים, אֶלָּא לְעִנְיַן עֲקִירָה, שֶׁכֵּיוָן שֶׁקּוֹבַעְתּוֹ בְּשָׁלֹשׁ פְּעָמִים אֵינוֹ נֶעֱקָר בְּפָחוֹת מִג' פְּעָמִים, שֶׁכָּל זְמַן שֶׁלֹּא עֲקַרְתּוֹ ג' פְּעָמִים צְרִיכָה לָחוּשׁ לוֹ. אֲבָל לֵאָסֵר, אֲפִלּוּ בְּפַעַם אַחַת חוֹשֶׁשֶׁת לוֹ פַּעַם שְׁנִיָּה. וּמִיהוּ, אַף עַל פִּי שֶׁחוֹשֶׁשֶׁת לוֹ, נֶעֱקַר בְּפַעַם אַחַת, אֲפִלּוּ קְבַעְתּוֹ ב' פְּעָמִים. שֶׁאִם רָאֲתָה ב' פְּעָמִים לְיוֹם יָדוּעַ, וּבַשְּׁלִישִׁית לֹא רָאֲתָה, אֵינָהּ חוֹשֶׁשֶׁת לוֹ עוֹד. 

אִם קָבְעָה וֶסֶת לְשָׁעוֹת וְלֹא לְיָמִים, אֵינָהּ חוֹשֶׁשֶׁת אֶלָּא שְׁעָתָהּ בִּלְבַד, וְהַוֶּסֶת הַזֶּה הוּא נֶעֱקָר בְּשָׁעָה אַחַת, וַאֲפִלּוּ בְּלֹא בְּדִיקָה. 

עוֹד יֵשׁ חִלּוּק בֵּין קְבַעְתּוֹ ג' פְּעָמִים לְלֹא קְבַעְתּוֹ ג' פְּעָמִים. שֶׁהַקָּבוּעַ אַף עַל פִּי שֶׁעָבְרָה עוֹנָתָהּ וְלֹא הִרְגִּישָׁה, אֲסוּרָה לְשַׁמֵּשׁ עַד שֶׁתִּבְדֹּק וְתִמָּצֵא טְהוֹרָה. וְשֶׁלֹּא קְבַעְתּוֹ ג' פְּעָמִים, אִם הִגִּיעַ זְמַן הַוֶּסֶת וְלֹא בָּדְקָה וְלֹא רָאֲתָה, כֵּיוָן שֶׁעָבְרָה עוֹנָתָהּ, מֻתֶּרֶת. וְעוֹנָה בֵּינוֹנִית, שֶׁהִיא לְל' יוֹם, דִּינָהּ כְּוֶסֶת קָבוּעַ <small><small>(הָרַשְׁבָּ''א)</small>.</small> 

פְּעָמִים שֶׁתִּהְיֶה הַהַפְלָגָה שֶׁקּוֹבַעַת בָּהֶם הַוֶּסֶת, בְּדִלּוּג. כְּגוֹן שֶׁרָאֲתָה הַיּוֹם, וְרָאֲתָה שֵׁנִית לְסוֹף ל', וּשְׁלִישִׁית לְל'' א, וּרְבִיעִית לְל''ב, קָבְעָה וֶסֶת לְדִלּוּג שֶׁל הַפְלָגוֹת. בֵּין שֶׁהִרְחִיקָה דִּלּוּגָהּ הַרְבֵּה, בֵּין שֶׁלֹּא הִרְחִיקָה אֶלָּא יוֹם אֶחָד, קָבְעָה וֶסֶת לַדִּלּוּג הַשָּׁוֶה. שֶׁבְּכָל עִנְיָן שֶׁתְּהֵא מַשְׁוָה רְאִיָּתָהּ, קָבְעָה לָהּ וֶסֶת. 

כְּשֵׁם שֶׁקּוֹבַעַת וֶסֶת בְּהַפְלָגָה מִיָּמִים שָׁוִים וְשֶׁאֵינָם שָׁוִים, כָּךְ קוֹבַעַת בִּימֵי הַחֹדֶשׁ וּבִימֵי הַשָּׁבוּעַ שָׁוִים וְשֶׁאֵינָם שָׁוִים. כֵּיצַד, רָאֲתָה ג' פְּעָמִים בְּאֶחָד בְּשַׁבָּת אוֹ בְּה' בְּשַׁבָּת, אוֹ בְּאֶחָד בְּנִיסָן וּבְאֶחָד בְּאִיָּר וּבְאֶחָד בְּסִיוָן, אוֹ בְּה' בְּנִיסָן וּבְה' בְּאִיָּר ובה' בְּסִיוָן, קָבְעָה לָהּ וֶסֶת בְּאֶחָד בְּשַׁבָּת אוֹ בְּה' בּוֹ, וּבְאֶחָד בַּחֹדֶשׁ אוֹ בְּה' בּוֹ, אַף עַל פִּי שֶׁאֶחָד מָלֵא וְאֶחָד חָסֵר, אֵין מְדַקְדְּקִין בְּכָךְ. 

כֵּיצַד קוֹבַעַת בִּימֵי הַחֹדֶשׁ בְּדִלּוּג, כְּגוֹן שֶׁרָאֲתָה בְּט''ו בְּנִיסָן וְט''ז בְּאִיָּר וְי''ז בְּסִיוָן, לֹא קָבְעָה וֶסֶת עַד שֶׁתִּרְאֶה בְּי''ח בְּתַמּוּז, שֶׁאֵין רְאִיָּה רִאשׁוֹנָה מִצְטָרֶפֶת, כֵּיוָן שֶׁאֵין הַהַפְלָגוֹת שָׁווֹת. וּמִיהוּ, אִם הָיָה לָהּ וֶסֶת קֹדֶם שֶׁהִתְחִילָה, וְאַחַר כָּךְ שִׁנְּתָה וְרָאֲתָה בְּדִלּוּג ג' פְּעָמִים, קָבְעָה וֶסֶת בְּדִלּוּג. לְפִי שֶׁאַף הָרִאשׁוֹנָה בְּדִלּוּג רָאֲתָה אוֹתָהּ, שֶׁדִּלְּגָה מִוֶּסֶת הַקָּבוּעַ לָהּ <small><small>(רַמְבַּ''ם וְרַמְבַּ''ן כִּשְׁמוּאֵל וְטוּר לְדַעַת רֹא''שׁ אֲבָל בְּפֶרֶק שׁוֹר שֶׁנָּגַח ד' וְה' פָּסַק רֹא''שׁ כְּרַב וְכֵן הוּא בִּרְמָזִים שָׁם)</small></small> וְיֵשׁ אוֹמְרִים שֶׁאַף עַל פִּי שֶׁלֹּא רָאֲתָה אֶלָּא בְּט''ו בְּנִיסָן וְט''ז בְּאִיָּר וְי''ז בְּסִיוָן, קָבְעָה וֶסֶת וְחוֹשֶׁשֶׁת לְי''ח בְּתַמּוּז וְי''ט בְּאָב, וְכֵן לְעוֹלָם. וְיֵשׁ לָחוּשׁ לְדִבְרֵיהֶם וּלְהַחְמִיר. 

רָאֲתָה ג''פ בְּג' חֳדָשִׁים, בְּדִלּוּג, וְחָזְרָה וְרָאֲתָה בְּאוֹתָם דִּלּוּגִים עַצְמָן, אִם נָהֲגָה כֵּן ג' פְּעָמִים, הֲרֵי זֶה וֶסֶת קָבוּעַ לְדִלּוּג חָלִילָה. כֵּיצַד, רָאֲתָה ט''ו בְּנִיסָן וְט''ז בְּאִיָּר וְי''ז בְּסִיוָן, וְחָזְרָה חָלִילָה וְרָאֲתָה ט''ו בְּתַמּוּז וְט''ז בְּאָב וְי''ז בֶּאֱלוּל, וְעוֹד חָזְרָה וְרָאֲתָה ט''ו בְּתִשְׁרֵי וְט''ז בְּחֶשְׁוָן וְי''ז בְּכִסְלֵיו, קָבְעָה לָהּ וֶסֶת לְדִלּוּג חָלִילָה, וְחוֹשֶׁשֶׁת לְעוֹלָם ט''ו לְחֹדֶשׁ זֶה וְט''ז לְחֹדֶשׁ זֶה וְי''ז לְחֹדֶשׁ זֶה. 

רָאֲתָה בְּאֶחָד בְּנִיסָן וּבְאֶחָד בְּסִיוָן וּבְא' בְּאָב, קָבְעָה לָהּ וֶסֶת לְרֹאשׁ חֹדֶשׁ לְדִלּוּגִים. אֲבָל רָאֲתָה בְּאֶחָד בְּנִיסָן וּבְאֶחָד בְּאִיָּר וּבְאֶחָד בְּתַמּוּז, וּבְאֶחָד בְּסִיוָן לֹא רָאֲתָה, לֹא קָבְעָה לָהּ וֶסֶת. 

רָאֲתָה ט''ו בְּנִיסָן וְט''ז בְּאִיָּר וְי''ח בְּסִיוָן, לֹא קָבְעָה לָהּ וֶסֶת, כֵּיוָן שֶׁסֵרְגָה בַּחֹדֶשׁ הַשְּׁלִישִׁי וְלֹא רָאֲתָה עַד י''ח בּוֹ. 

דִּלְּגָה פַּעַם אַחַת אוֹ שְׁתַּיִם, אֵינָהּ חוֹשֶׁשֶׁת לְדִלּוּג, אַף עַל פִּי שֶׁחוֹשֶׁשֶׁת לִשְׁאַר וְסָתוֹת בְּפַעַם אַחַת, אֵינָהּ חוֹשֶׁשֶׁת לְוֶסֶת הַדִּלּוּג, עַד שֶׁתִּקְבָּעֶנּוּ. 

וֶסֶת הַסֵרוּג, רְאִיָּה רִאשׁוֹנָה מִן הַמִּנְיָן, לְדִבְרֵי הַכֹּל, וְאַף עַל פִּי שֶׁהִרְחִיקָה רְאִיּוֹתֶיהָ. אֶלָּא שֶׁלְּעִנְיַן חֲשַׁשׁ וִסְתָּהּ בִּתְחִלָּה הוּא שָׁוֶה לְדִלּוּג, שֶׁאֵינָהּ חוֹשֶׁשֶׁת אֶלָּא מֵרֹאשׁ חֹדֶשׁ לְרֹאשׁ חֹדֶשׁ הַסָמוּךְ לוֹ. כְּגוֹן שֶׁרָאֲתָה בְּרֹאשׁ חֹדֶשׁ נִיסָן, חוֹשֶׁשֶׁת לְרֹאשׁ חֹדֶשׁ אִיָּר, וְאִם לֹא רָאֲתָה עַד רֹאשׁ חֹדֶשׁ סִיוָן, חוֹשֶׁשֶׁת לְרֹאשׁ חֹדֶשׁ תַּמּוּז, הַסָמוּךְ לוֹ, וְאִם לֹא רָאֲתָה בְּרֹאשׁ חֹדֶשׁ תַּמּוּז, אֵינָהּ חוֹשֶׁשֶׁת לְרֹאשׁ חֹדֶשׁ אָב, אַף עַל פִּי שֶׁהֵם הַפְלָגַת ב' חֳדָשִׁים כְּעֵין הַהַפְלָגָה הָרִאשׁוֹנָה, מִפְּנֵי שֶׁהַפְסָקַת הַחֹדֶשׁ הַשֵּׁנִי בִּטְּלָה רְאִיַּת הָרִאשׁוֹן, וּרְאִיַּת הַחֹדֶשׁ הַשְּׁלִישִׁי הִיא הַתְחָלַת וֶסֶת, וְחוֹשֶׁשֶׁת לְרֹאשׁ חֹדֶשׁ הַסָמוּךְ, וְלֹא יוֹתֵר. 

אֵין הָאִשָּׁה קוֹבַעַת לָהּ וֶסֶת, אֲפִלּוּ רָאֲתָה שְׁלֹשָׁה רָאשֵׁי חֳדָשִׁים זֶה אַחַר זֶה, אֶלָּא אִם כֵּן יִהְיוּ כֻּלָּם בְּעוֹנָה אַחַת, בַּיּוֹם אוֹ בַּלַּיְלָה. וְאִם רָאֲתָה שָׁלֹשׁ פְּעָמִים בַּיּוֹם, וְהָרְבִיעִית בַּלַּיְלָה, אוֹ שָׁלֹשׁ פְּעָמִים בַּלַּיְלָה וְהָרְבִיעִית בַּיּוֹם, חוֹשֶׁשֶׁת בַּיּוֹם וּבַלַּיְלָה מִפְּנֵי חֲשַׁשׁ הַוֶּסֶת הָרִאשׁוֹן וּמִפְּנֵי חֲשַׁשׁ הַשֵּׁנִי, שֶׁהוּא הָאַחֲרוֹן, וְאִם רָאֲתָה פְּעָמִים בַּיּוֹם וּפְעָמִים בַּלַּיְלָה, שֶׁלֹּא עַל הַסֵדֶר, <small>וְלֹא קָבְעָה אֶחָד מֵהֶן ג' פְּעָמִים,</small> אוֹ שֶׁתִּרְאֶה הָרִאשׁוֹנָה בַּיּוֹם וְג' הָאַחֲרוֹנוֹת בַּלַּיְלָה, אוֹ הָרִאשׁוֹנָה בַּלַּיְלָה וְהַג' אַחֲרוֹנוֹת בַּיּוֹם, אוֹ שָׁלֹשׁ בָּזֶה וְשָׁלֹשׁ בָּזֶה, חוֹשֶׁשֶׁת לָאַחֲרוֹנָה בִּלְבַד. <small>הַגָּה: הָאִשָּׁה שֶׁרָאֲתָה, חוֹשֶׁשֶׁת לְוֶסֶת הַחֹדֶשׁ וּלְהַפְלָגָה, עַד שֶׁתִּקְבַּע וֶסֶת הַחֹדֶשׁ בְּג' פְּעָמִים, אוֹ וֶסֶת הַפְלָגָה בְּד' פְּעָמִים, אוֹ שֶׁתֵּעָקֵר אַחַת מֵהֶן. כֵּיצַד, רָאֲתָה בְּא' בְּנִיסָן וְכ' בּוֹ, חוֹשֶׁשֶׁת לְאֶחָד בְּאִיָּר, מִפְּנֵי רֹאשׁ חֹדֶשׁ נִיסָן. רָאֲתָה בְּאֶחָד בְּאִיָּר אוֹ לֹא רָאֲתָה בּוֹ, חוֹשֶׁשֶׁת לִט' בְּאִיָּר, שֶׁהוּא יוֹם כ' מֵרְאִיַּת יוֹם כ' שֶׁרָאֲתָה. רָאֲתָה בְּט' בְּאִיָּר אוֹ לֹא רָאֲתָה, חוֹשֶׁשֶׁת לְעֶשְׂרִים בְּאִיָּר, שֶׁמָּא קָבְעָה לָהּ וֶסֶת כ' לַחֹדֶשׁ, שֶׁהֲרֵי רָאֲתָה עֶשְׂרִים לְחֹדֶשׁ נִיסָן. וְכֵן הִיא חוֹשֶׁשֶׁת לְעוֹלָם עַד שֶׁתִּקְבַּע וֶסֶת אֶחָד כְּדִינוֹ, דְּאָז אֵינָהּ חוֹשֶׁשֶׁת לַשֵּׁנִי שֶׁלֹּא נִקְבַּע, אוֹ עַד שֶׁאֶחָד מֵהֶן נֶעֱקַר, אָז אֵינָהּ חוֹשֶׁשֶׁת לוֹ, אַף עַל פִּי שֶׁלֹּא נִקְבַּע הַשֵּׁנִי <small><small>(הַכֹּל בַּטּוּר בְּשֵׁם רַמְבַּ''ן)</small>.</small> וְאֵינָהּ חוֹשֶׁשֶׁת לְוֶסֶת הַדִּלּוּגִין, עַד שֶׁתִּקְבָּעֶנּוּ. כֵּיצַד, רָאֲתָה ט''ו בְּנִיסָן, חוֹשֶׁשֶׁת לְט''ו בְּאִיָּר. לֹא רָאֲתָה בְּט''ו בְּאִיָּר, אֵינָהּ חוֹשֶׁשֶׁת לְט''ז בּוֹ. רָאֲתָה ט''ז בּוֹ, חוֹשֶׁשֶׁת לְט''ז בְּסִיוָן וְאֵינָהּ חוֹשֶׁשֶׁת לְשִׁבְעָה עָשָׂר בּוֹ. רָאֲתָה י''ז בּוֹ, חוֹשֶׁשֶׁת לְי''ז בְּתַמּוּז וְאֵינָהּ חוֹשֶׁשֶׁת לְי''ח בּוֹ רָאֲתָה י''ח בְּתַמּוּז, קָבְעָה לָהּ וֶסֶת דִּלּוּגִין לִימֵי הַחֹדֶשׁ וְחוֹשֶׁשֶׁת לְי''ט בְּאָב. <small><small>(ג''ז מִמַּשְׁמָעוּת הַטּוּר)</small>.</small> וְכֵן בְּדֶרֶךְ זֶה בְּהַפְלָגָה וְדִלּוּגִין, כִּי אֵין חִלּוּק בֵּינֵיהֶן. רַק יֵשׁ אוֹמְרִים כִּי בְּדִלּוּג חֹדֶשׁ, הָרְאִיָּה הָרִאשׁוֹנָה מִן הַמִּנְיָן, כְּמוֹ שֶׁנִּתְבָּאֵר. רָאֲתָה ט''ו בְּנִיסָן וְהִמְשִׁיכָה רְאִיָּתָהּ ד' יָמִים, וּבְיוֹם ט''ז בְּאִיָּר רָאֲתָה וְהִמְשִׁיכָה רְאִיָּתָהּ ג' יָמִים, וּבְסִיוָן הִתְחִילָה לִרְאוֹת בְּי''ז בּוֹ, יֵשׁ אוֹמְרִים שֶׁחוֹשֶׁשֶׁת לְדִלּוּג וּלְוֶסֶת שָׁוֶה, שֶׁהֲרֵי שִׁלְּשָׁה לִרְאוֹת ג''פ בְּי''ז לַחֹדֶשׁ, <small><small>(הַטּוּר וְהָרַמְבַּ''ן)</small></small> וְיֵשׁ אוֹמְרִים שֶׁאֵין כָּאן וֶסֶת שָׁוֶה כְּלָל, דְּהוֹלְכִין תָּמִיד אַחַר תְּחִלַּת הָרְאִיָּה, וְכֵן עִקָּר. <small><small>(בֵּית יוֹסֵף בְּשֵׁם הרז''ה וְהָרַשְׁבָּ''א וְהָרֹא''שׁ וְהָרַאֲבָ''ד בס' בה''נ מְבִיאוֹ ב''ח סוֹף סָעִיף כ')</small>.</small> </small> 

הָיְתָה רְגִילָה לִרְאוֹת יוֹם עֶשְׂרִים, <small>וְיֵשׁ לָהּ בָּזֶה וֶסֶת קָבוּעַ,</small> וְשִׁנְּתָה לְיוֹם שְׁלֹשִׁים, זֶה וָזֶה אֲסוּרִים, וּכְשֶׁיַּגִּיעַ יוֹם כ' לִרְאִיַּת שְׁלֹשִׁים, אֲסוּרָה מִשּׁוּם וֶסֶת הָרִאשׁוֹן, וְאִם לֹא תִּרְאֶה בּוֹ חוֹשֶׁשֶׁת לְיוֹם ל'. שִׁנְּתָה פַּעֲמַיִם לְיוֹם ל' זֶה וָזֶה אֲסוּרִים. שִׁנְּתָה ג' פְּעָמִים לְיוֹם ל', הֻתַּר יוֹם כ' וְנֶאֱסַר יוֹם ל'. וְאִם לְאַחַר שֶׁשִּׁנְּתָה פַּעַם אוֹ פַּעֲמַיִם לְיוֹם ל' רָאֲתָה לְסוֹף כ', חָזַר וֶסֶת שֶׁל כ' לִמְקוֹמוֹ וְהֻתַּר שְׁלֹשִׁים. 

שִׁנְּתָה רְאִיּוֹתֶיהָ וְלֹא הִשְׁוָה אוֹתָם, כְּגוֹן שֶׁשִּׁנְּתָה פַּעַם אַחַת לְיוֹם ל' וְהַשֵּׁנִי לְל''ב, וְהַג' לְל''ד, נֶעֱקַר וֶסֶת הָרִאשׁוֹן וְאֵין לָהּ וֶסֶת כְּלָל. וְאִם חָזְרָה לִרְאוֹת בְּיוֹם הַוֶּסֶת הָרִאשׁוֹן, חוֹזֵר לִקְבִיעוּתוֹ הָרִאשׁוֹן וְחוֹשֶׁשֶׁת לוֹ תָּמִיד עַד שֶׁיֵּעָקֵר מִמֶּנָּהּ שָׁלֹשׁ פְּעָמִים. וְהוּא הַדִּין לְהִפְסִיקָה מִלִּרְאוֹת שָׁלֹשׁ עוֹנוֹת, וְאַחַר כָּךְ חָזְרָה לִרְאוֹת בְּיוֹם הַוֶּסֶת הָרִאשׁוֹן. 

כַּיּוֹצֵא בָּזֶה דִּין עֲקִירַת וֶסֶת רֹאשׁ חֹדֶשׁ. כֵּיצַד, הָיְתָה רְגִילָה לִרְאוֹת בְּרֹאשׁ חֹדֶשׁ, וְעָבַר עָלֶיהָ רֹאשׁ חֹדֶשׁ וְלֹא רָאֲתָה, חוֹשֶׁשֶׁת לְרֹאשׁ חֹדֶשׁ עַד שֶׁיַּעַבְרוּ עָלֶיהָ שְׁלֹשָׁה רָאשֵׁי חֳדָשִׁים. עָבְרוּ עָלֶיהָ שְׁלֹשָׁה רָאשֵׁי חֳדָשִׁים וְלֹא רָאֲתָה, אֵינָהּ חוֹשֶׁשֶׁת לָהֶם. חָזְרָה וְרָאֲתָה בְּרֹאשׁ חֹדֶשׁ, חָזַר הַוֶּסֶת לִמְקוֹמוֹ. 

כָּל וֶסֶת שֶׁנִּקְבַּע מֵחֲמַת אֹנֶס, <small>כְּגוֹן שֶׁקָּפְצָה וְרָאֲתָה,</small> אֲפִלּוּ רָאֲתָה בּוֹ כַּמָּה פְּעָמִים, <small>אִם לֹא קָבְעָה אוֹתָן לְיָמִים <small><small>(תּוֹסָפוֹת וְרַשְׁבָּ''א ור''ח וּפָשׁוּט הוּא לְקַמָּן סעי' י''ח)</small>,</small> </small> אֵינוֹ וֶסֶת, שֶׁמִּפְּנֵי הָאֹנֶס רָאֲתָה. <small>וּמִכָּל מָקוֹם חוֹשֶׁשֶׁת לוֹ כְּמוֹ לְוֶסֶת שֶׁאֵינוֹ קָבוּעַ <small><small>(הג''מ פ''ח)</small>.</small> </small> קָפְצָה וְרָאֲתָה, קָפְצָה וְרָאֲתָה, קָבְעָה לָהּ וֶסֶת לְיָמִים, בְּלֹא קְפִיצוֹת. כֵּיצַד, קָפְצָה בְּאֶחָד בְּשַׁבָּת וְרָאֲתָה דָּם, וּלְאַחַר כ' יוֹם קָפְצָה בְּאֶחָד בְּשַׁבָּת וְרָאֲתָה דָּם, וּלְאַחַר י''ט יוֹם קָפְצָה בְּיוֹם הַשַּׁבָּת וְלא רָאֲתָה דָּם, וּלְאַחַר הַשַּׁבָּת רָאֲתָה בְּלֹא קְפִיצָה, הֲרֵי נִקְבַּע אֶחָד בְּשַׁבָּת אַחַר כ', שֶׁהֲרֵי נוֹדַע שֶׁהַיּוֹם גָּרַם לָהּ, וְלֹא הַקְּפִיצָה, וּכְבָר נִקְבַּע יוֹם זֶה ג' פְּעָמִים. וְכֵן כָּל כַּיּוֹצֵא בָּזֶה. 

קָפְצָה בְּיוֹם יָדוּעַ, כְּגוֹן בְּרֹאשׁ חֹדֶשׁ אוֹ בְּאֶחָד בְּשַׁבָּת, וְרָאֲתָה בּוֹ, וְאֵרַע כֵן בְּג' ר''ח אוֹ בְּג' אֶחָד בְּשַׁבָּת, קָבְעָה לָהּ וֶסֶת וְחוֹשֶׁשֶׁת לְכָל פַּעַם שֶׁתִּקְפֹּץ בְּאוֹתוֹ זְמַן. וְאִם אַחַר כָּךְ הִגִּיעַ א' בְּשַׁבָּת וְלֹא קָפְצָה, אוֹ שֶׁקָּפְצָה בְּשֵׁנִי בְּשַׁבָּת, אֵינָהּ חוֹשֶׁשֶׁת, שֶׁהֲרֵי לֹא קָבְעָה אֶלָּא לִקְפִיצוֹת שֶׁל אֶחָד בְּשַׁבָּת. 

יֵשׁ קוֹבַעַת וֶסֶת עַל יְדֵי מִקְרִים שֶׁיֶּאֱרְעוּ בְּגוּפָהּ כְּגוֹן שֶׁמְּפַהֶקֶת, דְּהַיְנוּ כְּאָדָם שֶׁפּוֹשֵׁט זְרוֹעוֹתָיו מֵחֲמַת כֹּבֶד, אוֹ כְּאָדָם שֶׁפּוֹתֵחַ פִּיו מֵחֲמַת כֹּבֶד, אוֹ כְּאָדָם שֶׁמּוֹצִיא קוֹל דֶּרֶךְ הַגָּרוֹן, וְכֵן אִם מִתְעַטֶּשֶׁת דֶּרֶךְ מַטָּה, אוֹ חוֹשֶׁשֶׁת בְּפִי כְּרֵסָה וּבְשִׁפּוּלֵי מֵעֶיהָ, אוֹ שֶׁאֲחָזוּהָ צִירֵי הַקַּדַּחַת, אוֹ שֶׁרֹאשָׁהּ וְאֵיבָרֵיהָ כְּבֵדִים עָלֶיהָ, בְּכָל אֶחָד מֵאֵלּוּ אִם יְאֵרַע לָהּ שְׁלֹשָׁה פְּעָמִים, וְרָאֲתָהּ, קָבְעָה לָהּ וֶסֶת, שֶׁבְּכָל פַּעַם שֶׁהִיא חוֹשֶׁשֶׁת מֵהֶם, אֲסוּרָה לְשַׁמֵּשׁ. וּמִיהוּ בְּפִהוּק אוֹ עִטּוּשׁ שֶׁל פַּעַם אֶחָד אֵין הַוֶּסֶת נִקְבָּע, אֶלָּא כִּשֶׁעוֹשָׂה כֵּן הַרְבֵּה פְּעָמִים זֶה אַחַר זֶה. וְאִם אֵרַע לָהּ שְׁלֹשָׁה פְּעָמִים, שֶׁבְּכָל פַּעַם עָשְׂתָה כֵן הַרְבֵּה פְּעָמִים, הֲרֵי זֶה וֶסֶת. וְכָל אֵלּוּ הַוְּסָתוֹת שֶׁבְּגוּפָהּ אֵין לָהֶם זְמַן יָדוּעַ, אֶלָּא בְּכָל פַּעַם שֶׁיִּקְרֶה לָהּ זֶה הַמִּקְרֶה, הוּא וֶסֶת. וְאִם בָּא וֶסֶת הַגּוּף לִזְמַן יָדוּעַ, כְּגוֹן מֵרֹאשׁ חֹדֶשׁ לְרֹאשׁ חֹדֶשׁ אוֹ מִכ' יוֹם לְכ' יוֹם, קָבְעָה לָהּ וֶסֶת לִזְמַן וּלְמֵחוּשׁ הַוֶּסֶת, וְאֵינָהּ חוֹשֶׁשֶׁת אֶלָּא לִשְׁנֵיהֶם בְּיַחַד, וְאִם הִגִּיעַ הָעֵת וְלֹא בָּא הַמֵּחוּשׁ, אוֹ שֶׁבָּא הַמֵּחוּשׁ בְּלֹא עִתּוֹ אֵינָהּ חוֹשֶׁשֶׁת. <small>הַגָּה: וְדַוְקָא שֶׁקָּבְעָה לָהּ וֶסֶת לִשְׁנֵיהֶם בְּיַחַד, אֲבָל מִתְּחִלָּה חוֹשֶׁשֶׁת לְכָל אֶחָד בִּפְנֵי עַצְמוֹ, כִּי אֵינָהּ יוֹדַעַת אֵיזֶה מֵהֶן תִּקְבַּע, וּכְמוֹ שֶׁנִּתְבָּאֵר לְעֵיל גַּבֵּי וֶסֶת הַדִּלּוּג וְיָמִים, אוֹ מֵהַפְלָגָה וְיָמִים, וְכֵן יִתְבָּאֵר בְּסָמוּךְ.</small> 

 פִּהֲקָה ב' פְּעָמִים בְּרֹאשׁ חֹדֶשׁ, וְרָאֲתָה וְאַחַר כָּךְ פִּהֲקָה שֶׁלֹּא בְּרֹאשׁ חֹדֶשׁ וְרָאֲתָה, הֻבְרַר הַדָּבָר שֶׁאֵין רֹאשׁ חֹדֶשׁ גּוֹרֵם אֶלָּא הַפִּהוּק. וְכֵן אִם בַּפַּעַם הַשְּׁלִישִׁית רָאֲתָה בְּרֹאשׁ חֹדֶשׁ בְּלֹא פִּהוּק, הֻבְרַר הַדָּבָר שֶׁאֵין הַפִּהוּק גּוֹרֵם אֶלָּא הָרֹאשׁ חֹדֶשׁ. אֲבָל אִם פִּהֲקָה ב' פְּעָמִים בְּרֹאשׁ חֹדֶשׁ, וּבַפַּעַם הַשְּׁלִישִׁית פִּהֲקָה בְּכ''ט לַחֹדֶשׁ, וְלֹא רָאֲתָה, וּבְרֹאשׁ חֹדֶשׁ רָאֲתָה בְּלֹא פִּהוּק, קָבְעָה לָהּ וֶסֶת לַפִּהוּק שֶׁל רֹאשׁ חֹדֶשׁ, שֶׁפִּהוּק שֶׁל אֶתְמוֹל גָּרַם לָרְאִיָּה שֶׁל רֹאשׁ חֹדֶשׁ. 

פִּהֲקָה בְּרֹאשׁ חֹדֶשׁ וְרָאֲתָה, וְחָזְרָה וּפִהֲקָה בְּתוֹךְ יְמֵי הַחֹדֶשׁ, חוֹשֶׁשֶׁת לְאוֹתוֹ הַפִּהוּק וַאֲסוּרָה לְשַׁמֵּשׁ עַד שֶׁתִּבְדֹּק. שֶׁכָּל וֶסֶת בֵּין שֶׁל יָמִים בֵּין שֶׁל הַגּוּף חוֹשֶׁשֶׁת לוֹ בְּפַעַם אַחַת, וְיֵשׁ לָחוּשׁ שֶׁמָּא תִּקְבַּע וֶסֶת לְפִהוּק בְּלֹא זְמַן יָדוּעַ. וְאִם בָּדְקָה וְנִמְצֵאת שֶׁלֹּא רָאֲתָה, אֵינָהּ חוֹשֶׁשֶׁת עוֹד לְפִהוּק גְּרֵידָא אֲבָל חוֹשֶׁשֶׁת לְרֹאשׁ חֹדֶשׁ, שֶׁמָּא תִּקְבַּע לְרֹאשׁ חֹדֶשׁ. 

וְכֵן הַדִּין בְּיָמִים. אִם פִּהֲקָה הַיּוֹם, וּפִהֲקָה לְסוֹף ל', אִם תְּפַהֵק אֲפִלּוּ שֶׁלֹּא בְּיוֹם שְׁלֹשִׁים חוֹשֶׁשֶׁת לְאוֹתוֹ פִּהוּק שֶׁמָּא תִּקְבַּע לְפִהוּק גְּרֵידָא. פִּהֲקָה בְּתוֹךְ שְׁלֹשִׁים וְלֹא רָאֲתָה, אֵינָה צְרִיכָה לָחוּשׁ עוֹד לְפִהוּק גְּרֵידָא אֲבָל צְרִיכָה לָחוּשׁ לְסוֹף שְׁלֹשִׁים, וְכֵן צְרִיכָה לָחוּשׁ לַיּוֹם הַקָּבוּעַ בַּחֹדֶשׁ שֶׁפִּהֲקָה בּוֹ, שֶׁמָּא תִּקְבַּע וֶסֶת לְיָמִים. 

כָּל אֵלּוּ הַוְּסָתוֹת שֶׁנִּקְבָּעִים עַל יִדֵי מִקְרֶה אֵין אֶחָד קוֹבֵעַ עִם חֲבֵרוֹ, אֶלָּא כָּל שֶׁפִּהֲקָה שָׁלֹשׁ פְּעָמִים וְרָאֲתָה, קָבְעָה וֶסֶת. אֲבָל אִם פִּהֲקָה פַּעַם אֶחָד וְנִתְעַטְּשָׁה שְׁתֵּי פְּעָמִים, אֵין מִצְטָרְפִים. <small>הַגָּה: אָכְלָה שׁוּם וְרָאֲתָה, אָכְלָה בָּצָל וְרָאֲתָה, אָכְלָה פִּלְפְּלִין וְרָאֲתָה, יֵשׁ אוֹמְרִים שֶׁקָּבְעָה לָהּ וֶסֶת לִרְאִיָּה עַל יְדֵי כָּל אֲכִילַת דְּבָרִים חַמִּים. <small><small>(הָרֹא''שׁ פֶּרֶק הָאִשָּׁה וּמָרְדְּכַי רֵישׁ שְׁבוּעוֹת)</small>.</small> וְיֵשׁ אוֹמְרִים שֶׁכָּל זֶה שֶׁתִּרְאֶה עַל יְדֵי מַאֲכָל דִּינוֹ כְּמוֹ שֶׁתִּרְאֶה עַל יְדֵי קְפִיצָה וּשְׁאָר מַעֲשֶׂה שֶׁהִיא עוֹשָׂה, שֶׁמִּקְרֵי רְאִיָּה עַל יְדֵי אֹנֶס וְאֵינָהּ קוֹבַעַת וֶסֶת אֶלָּא עִם הַיָּמִים. <small><small>(בֵּית יוֹסֵף לְדַעַת הָרַשְׁבָּ''א)</small></small> וְיֵשׁ אוֹמְרִים שֶׁדִּינוֹ כְּוֶסֶת שֶׁתִּרְאֶה עַל יְדֵי מִקְרֶה שֶׁבְּגוּפָהּ וְקוֹבַעַת אוֹתוֹ אֲפִלּוּ בְּלֹא יָמִים שָׁוִים. <small><small>(בֵּית יוֹסֵף בְּשֵׁם תּוֹסָפוֹת)</small>.</small> </small> 

וְכֻלָּם, אֵין חוֹשְׁשִׁין לָהֶם אֶלָּא לִשְׁעָתָהּ, כֵּיצַד, הָיְתָה רְגִילָה לִרְאוֹת עִם הַתְחָלַת הַוֶּסֶת מִיָּד, אֲסוּרָה כָּל זְמַן הַמְשָׁכַת הַוֶּסֶת. הָיְתָה רְגִילָה לִרְאוֹת בְּסוֹפוֹ, אֵינָהּ אֲסוּרָה אֶלָּא בְּסוֹפוֹ. בַּמֶּה דְּבָרִים אֲמוּרִים, בִּזְמַן שֶׁכָּל הָרְאִיָּה מֻבְלַעַת בְּתוֹךְ הַוֶּסֶת, אֲבָל אִם אֵין כָּל הָרְאִיָּה מֻבְלַעַת בְּתוֹךְ הַוֶּסֶת, אֶלָּא נִמְשֶׁכֶת גַּם אַחַר הַוֶּסֶת, אֲסוּרָה מִתְּחִלַּת הַוֶּסֶת עַד סוֹף עוֹנָה אַחַת. 

אִם אֶחָד מֵאֵלּוּ בָּא לִזְמַן יָדוּעַ, אָז וַדַּאי אֲסוּרָה כָּל עוֹנַת הַוֶּסֶת, כְּמוֹ וֶסֶת יָמִים גְּרֵידָא. 

כְּשֵׁם שֶׁחוֹשֶׁשֶׁת לְוֶסֶת הַיָּמִים בְּפַעַם אַחַת, כָּךְ חוֹשֶׁשֶׁת לְוֶסֶת הַגּוּף בְּפַעַם אַחַת. כֵּיצַד, הָיְתָה מְפַהֶקֶת פַּעַם אַחַת, וְרָאֲתָה, כְּשֶׁתְּפַהֵק פַּעַם אַחֶרֶת, חוֹשֶׁשֶׁת לוֹ, וּכְשֵׁם שֶׁוֶּסֶת הַיָּמִים שֶׁאֵינוֹ קָבוּעַ נֶעֱקָר בְּפַעַם אַחַת, שֶׁאֲפִלּוּ רָאֲתָה שְׁנֵי פְּעָמִים לְיוֹם יָדוּעַ אִם הִגִּיעַ זְמַן שְׁלִישִׁי וְלֹא רָאֲתָה, נֶעֱקַר לְגַמְרֵי, כֵּן הוּא וֶסֶת הַגּוּף. וּכְשֵׁם שֶׁוֶּסֶת הַיָּמִים הַקָּבוּעַ בְּג' פְּעָמִים צָרִיךְ עֲקִירָה ג' פְּעָמִים וּבְדִיקָה, כֵּן הוּא וֶסֶת הַקָּבוּעַ בַּגּוּף. וּמֵאֵימָתַי עֲקִירָתוֹ, מִשֶּׁיִּקְרֶה מִקְרֶה, וְלֹא תִּרְאֶה. הָיָה הַמִּקְרֶה לִזְמַן יָדוּעַ, אֵינוֹ נֶעֱקַר אֶלָּא אִם כֵּן בָּא הַמִּקְרֶה שָׁלֹשׁ פְּעָמִים בִּזְמַנּוֹ, וְלֹא רָאֲתָה, אֲבָל בְּמִקְרֶה לְבַדּוֹ, אוֹ זְמַן לְבַדּוֹ שֶׁלֹּא רָאֲתָה בָּהֶם, אֵינוֹ נֶעֱקָר. 

תִּינֹקֶת שֶׁלֹּא הִגִּיעַ זְמַנָּהּ לִרְאוֹת, וְהִיא קְטַנָּה שֶׁלֹּא הִגִּיעָה לִימֵי הַנְּעוּרִים אֲפִלּוּ הֵבִיאָה שְׁתֵּי שְׂעָרוֹת, וְכֵן אֲפִלּוּ הִגִּיעָה לִימֵי הַנְּעוּרִים אִם בְּדָקוּהָ וְלֹא הֵבִיאָה שְׁתֵּי שְׂעָרוֹת, הִיא קוֹבַעַת וֶסֶת כִּשְׁאָר נָשִׁים בְּשָׁלֹשׁ רְאִיּוֹת בִּשְׁאָר הַוְּסָתוֹת, וּבְאַרְבָּעָה בְּוֶסֶת הַהַפְלָגוֹת, אֶלָּא שֶׁיֵּשׁ הֶפְרֵשׁ בֵּינָהּ לִגְדוֹלָה שֶׁאַף עַל פִּי שֶׁהֻחְזְקָה רוֹאָה וְקָבְעָה לָהּ וֶסֶת, אִם פָּסְקָה ג' עוֹנוֹת בֵּינוֹנִיוֹת שֶׁהֵם צ' יוֹם וְלֹא רָאֲתָה, אֵינָהּ חוֹשֶׁשֶׁת לַוֶּסֶת הָרִאשׁוֹן כְּלָל, וְחָזְרָה לְקַדְמוּתָהּ. וַאֲפִלּוּ חָזְרָה לִרְאוֹת בְּאוֹתָן עוֹנוֹת שֶׁהָיְתָה לְמוּדָה <small><small>(פי' נְהוּגָה)</small></small> לִרְאוֹת בָּהֶן, אֵינָהּ חוֹשֶׁשֶׁת עַד שֶׁתַּחֲזֹר וְתִקְבָּעֶנּוּ ג' פְּעָמִים, לְפִי שֶׁאֵינָהּ בַּת דָּמִים וְנִתְגַּלָּה שֶׁדָּמִים הָרִאשׁוֹנִים מִקְרֶה הָיָה. רָאֲתָה ג' רְאִיּוֹת מְג' עוֹנוֹת מְכֻוָּנוֹת שֶׁלֹּא פִּחֲתָה וְלֹא הוֹתִירָה, נִתְגַּלָּה שֶׁדִּלּוּג הָרִאשׁוֹן אֵינוֹ סִלּוּק דָּמִים, אֶלָּא שִׁנּוּי וֶסֶת. לְפִיכָךְ, רְאִיָּה רִאשׁוֹנָה שֶׁמִּמֶּנָּה הִתְחִילָה <small><small>(לְדַלֵּג)</small></small> מִצְטָרֶפֶת לְג' רְאִיּוֹת אַחֲרוֹנוֹת, וְנִמְצְאוּ ד' רְאִיּוֹת וג' הַפְלָגוֹת בֵּינֵיהֶם מִצ' לְצ'. אֲבָל אִם פִּחֲתָה אוֹ הוֹתִירָה, שֶׁלֹּא הָיוּ הָרְאִיּוֹת מְכֻוָּנוֹת, אָז אִי אֶפְשָׁר לָרִאשׁוֹנוֹת לְהִצְטָרֵף, וְעַד שֶׁתִּרְאֶה ד' רְאִיּוֹת מְכֻוָּנוֹת אֵינָהּ קוֹבַעַת וֶסֶת לְהַפְלָגוֹת. 

וְכֵן זְקֵנָה שֶׁעָבְרוּ עָלֶיהָ שָׁלֹשׁ עוֹנוֹת מִשֶּׁהִזְקִינָה, וְלֹא רָאֲתָה, הֲרֵי זוֹ מְסֻלֶּקֶת דָּמִים וְאֵינָהּ חוֹשֶׁשֶׁת לְוִסְתָּהּ הָרִאשׁוֹן. <small>וּקְטַנָּה וּזְקֵנָה אֵינָן חוֹשְׁשׁוֹת לְוֶסֶת שֶׁאֵינוֹ קָבוּעַ <small><small>(בֵּית יוֹסֵף בְּשֵׁם הָרַשְׁבָּ''א)</small>.</small> </small> 

אֵיזוֹ הִיא זְקֵנָה, כָּל <small>שֶׁזְּקֵנָה כָּל כָּךְ שֶׁרְאוּיָה <small><small>(טוּר)</small></small> </small> שֶׁקּוֹרִין לָהּ אִמָּא בְּפָנֶיהָ מֵחֲמַת זִקְנוּתָהּ וְאֵינָהּ חוֹשֶׁשֶׁת. 

חָזְרָה וְרָאֲתָה, דִּינָהּ כְּדִין תִּינֹקֶת שֶׁלֹּא הִגִּיעַ זְמַנָּהּ לִרְאוֹת. 

חָזְרָה לִרְאוֹת בְּעוֹנוֹת קְטַנּוֹת שֶׁהָיְתָה לְמוּדָה לִהְיוֹת רוֹאֶה בָּהֶן, חָזְרָה לִקְבִיעוּתָהּ הָרִאשׁוֹן. אִם וֶסֶת הַהַפְלָגוֹת חָזְרָה לְקַדְמוּתָהּ, אִם תִּהְיֶה הַהַפְלָגָה כְּמוֹ שֶׁהָיְתָה לְמוּדָה תְּחִלָּה, אִם בִּשְׁאָר הַוְּסָתוֹת, אֲפִלּוּ בְּפַעַם אַחַת חוֹזֶרֶת לְקַדְמוּתָהּ, שֶׁהֲרֵי נִתְגַּלָּה שֶׁדִּלּוּג הָרִאשׁוֹן לֹא סִלּוּק דָּמֶיהָ הָיָה אֶלָּא מִקְרֶה. וּבָזֶה חָמוּר דִּין הַזְּקֵנָה מִדִּין הַקְּטַנָּה שֶׁלֹּא הִגִּיעַ זְמַנָּהּ לִרְאוֹת. 

פְּעָמִים שֶׁהָאִשָּׁה קוֹבַעַת לָהּ וֶסֶת בְּתוֹךְ וֶסֶת. כֵּיצַד, רָאֲתָה שָׁלֹשׁ פְּעָמִים בְּרֹאשׁ חֹדֶשׁ, וּרְבִיעִית בְּב' לְחֹדֶשׁ וּבְרֹאשׁ חֹדֶשׁ וְכֵן בַּחֲמִישִׁית וּבַשִּׁשִּׁית, הֲרֵי קָבְעָה שְׁתֵּי וְסָתוֹת. 

מְעֻבֶּרֶת, לְאַחַר שְׁלֹשָׁה חֳדָשִׁים לְעִבּוּרָהּ וּמֵינִיקָה כָּל כ''ד חֹדֶשׁ אַחַר לֵדַת הַוָּלָד, אֵינָהּ קוֹבַעַת וֶסֶת. אֲפִלּוּ מֵת הַוָּלָד אוֹ גְּמָלַתּוּ, דָּמִים מְסֻלָּקִים מֵהֶן כָּל זְמַן עִבּוּרָהּ וְכָל כ''ד חֹדֶשׁ. וּמִכָּל מָקוֹם חוֹשֶׁשֶׁת לָרְאִיָּה שֶׁתִּרְאֶה כְּדֶרֶךְ שֶׁחוֹשֶׁשֶׁת לְוֶסֶת שֶׁאֵינוֹ קָבוּעַ. 

מְעֻבֶּרֶת, מִשֶּׁהֻכַּר עֻבָּרָהּ, וּמֵינִיקָה, כָּל כ''ד חֹדֶשׁ, אֵינָהּ חוֹשֶׁשֶׁת לַוֶּסֶת הָרִאשׁוֹן. אֲפִלּוּ הָיָה לָהּ וֶסֶת קָבוּעַ וְהִגִּיעַ תּוֹךְ הַזְּמַן הַזֶּה, אֵינָהּ צְרִיכָה בְּדִיקָה וּמֻתֶּרֶת לְבַעֲלָהּ. וַאֲפִלּוּ שׁוֹפְעוֹת וְרוֹאוֹת דָּם בְּאוֹתָן עוֹנוֹת שֶׁהֵן לְמוּדוֹת לִרְאוֹת בָּהֶן, אֵינוֹ אֶלָּא בְּמִקְרֶה. עָבְרוּ יְמֵי הָעִבּוּר וְהַהֲנָקָה, חוֹזְרוֹת לָחוּשׁ לְוִסְתָּן הָרִאשׁוֹן. כֵּיצַד, הָיָה לָהּ וֶסֶת לְיָמִים, אִם לְמוּדָה לְרָאשֵׁי חֳדָשִׁים, חוֹשֶׁשֶׁת לְרֹאשׁ חֹדֶשׁ רִאשׁוֹן שֶׁהִיא פּוֹגַעַת בּוֹ. וְכֵן כָּל כַּיּוֹצֵא בָּזֶה. וְכֵן הַדִּין אִם הָיָה לָהּ וֶסֶת הַגּוּף אוֹ לִזְמַן יָדוּעַ, אֲבָל אִם הָיָה וִסְתָּהּ וֶסֶת הַהַפְלָגוֹת, אִי אֶפְשָׁר לָחוּשׁ עַד שֶׁתַּחֲזֹר לִרְאוֹת. חָזְרָה לִרְאוֹת אֲפִלּוּ פַּעַם אַחַת חוֹשֶׁשֶׁת יוֹם הַהַפְלָגָה שֶׁהָיְתָה לְמוּדָה לְהַפְלִיג. 

וכן כל כיוצא בזה. וכן הדין אם היה לה וסת הגוף או לזמן ידוע, אבל אם היה וסתה וסת ההפלגות, אי אפשר לחוש עד שתחזור לראות. חזרה לראות אפילו פעם א' חוששת יום ההפלגה שהיתה למודה להפליג:
וכן כל כיוצא בזה. וכן הדין אם היה לה וסת הגוף או לזמן ידוע, אבל אם היה וסתה וסת ההפלגות, אי אפשר לחוש עד שתחזור לראות. חזרה לראות אפילו פעם א' חוששת יום ההפלגה שהיתה למודה להפליג:

Siman 190

דְּבַר תּוֹרָה אֵין הָאִשָּׁה מִטַּמְּאָה וְלֹא אֲסוּרָה לְבַעֲלָהּ עַד שֶׁתַּרְגִּישׁ שֶׁיָּצָא דָּם מִבְּשָׂרָהּ, וַחֲכָמִים גָּזְרוּ עַל כֶּתֶם שֶׁנִּמְצָא בְּגוּפָהּ אוֹ בִּבְגָדֶיהָ, שֶׁהִיא טְמֵאָה, וַאֲסוּרָה לְבַעֲלָהּ אֲפִלּוּ לֹא הִרְגִּישָׁה, וַאֲפִלּוּ בָּדְקָה עַצְמָהּ וּמָצְאָה טְהוֹרָה. וּצְרִיכָה הֶפְסֵק טָהֳרָה, שֶׁתִּבְדֹּק עַצְמָהּ וְתִמָּצֵא טְהוֹרָה, וְאַחַר כָּךְ תִּמְנֶה שִׁבְעָה נְקִיִּים מִיּוֹם הַמְּצִיאָה <small>כְּאִלּוּ רָאֲתָה וַדַּאי, וּכְמוֹ שֶׁיִּתְבָּאֵר לְקַמָּן סִימָן קצ''ו.</small> וְאִם הִרְגִּישָׁה שֶׁנִּפְתַּח מְקוֹרָהּ לְהוֹצִיא דָּם וּבָדְקָה אַחַר כָּךְ וְלֹא מָצְאָה כְּלוּם, יֵשׁ מִי שֶׁאוֹמֵר שֶׁהִיא טְמֵאָה. 

לֹא גָּזְרוּ בְּתִינֹקֶת שֶׁלֹּא הִגִּיעַ זְמַנָּהּ לִרְאוֹת, דְּהַיְנוּ שֶׁהִיא פְּחוּתָהּ מִי''ב, אֲפִלּוּ הֵבִיאָה שְׁתֵּי שְׂעָרוֹת, וְכֵן אֲפִלּוּ הָיְתָה יְתֵרָה מִי''ב אִם בְּדָקוּהָ וְלֹא הֵבִיאָה ב' שְׂעָרוֹת, בֵּין שֶׁהִיא בְּתוּלָה בֵּין שֶׁהִיא בְּעוּלָה, וַאֲפִלּוּ אִם רָאֲתָה כְּבָר ב' פְּעָמִים. אֲבָל לְאַחַר שֶׁרָאֲתָה שָׁלֹשׁ פְּעָמִים חוֹשֶׁשֶׁת לְכֶתֶם. 

הָיְתָה שׁוֹפַעַת כַּמָּה יָמִים, אוֹ שֶׁהָיְתָה מְזַלֶּפֶת טִיף אַחַר טִיף בְּלֹא הֶפְסֵק, אֵינוֹ אֶלָּא כִּרְאִיָּה אַחַת עַד שֶׁתַּפְסִיק. אֲבָל אִם פָּסְקָה מְעַט, וְחָזְרָה וְרָאֲתָה שָׁלֹשׁ פְּעָמִים אֲפִלּוּ בְּיוֹם אֶחָד, הֲרֵי זוֹ מֻחְזֶקֶת בְּדָמִים וְכִתְמָהּ טָמֵא. וְיֵשׁ מִי שֶׁאוֹמֵר שֶׁאֵין כִּתְמָהּ טָמֵא אֶלָּא אִם כֵּן רָאֲתָה דָּם שְׁלֹשָׁה וְסָתוֹת. <small>וְיֵשׁ לְהַחְמִיר כַּסְּבָרָא הָרִאשׁוֹנָה. <small><small>(הִיא סְבָרַת רַשִׁ''י וְרַשְׁבָּ''א וְהַטּוּר)</small>.</small> </small> 

תִּינֹקֶת שֶׁלֹּא הִגִּיעַ זְמַנָּהּ לִרְאוֹת וְרָאֲתָה ג' פְּעָמִים, וּפָסְקָה מִלִּרְאוֹת שִׁעוּר שָׁלֹשׁ עוֹנוֹת, שֶׁהֵם צ' יוֹם, חוֹזֶרֶת לְקַדְמוּתָהּ וְכִתְמָהּ טָהוֹר עַד שֶׁתַּחֲזֹר וְתִרְאֶה שָׁלֹשׁ פְּעָמִים. 

לֹא גָּזְרוּ עַל הַכֶּתֶם אֶלָּא אִם כֵּן יֵשׁ בּוֹ כִּגְרִיס וְעוֹד, וְשִׁעוּר הַגְּרִיס הוּא כְּט' עֲדָשִׁים <small>ג' עַל ג' <small><small>(טוּר)</small>,</small> </small> וְשִׁעוּר עֲדָשָׁה כְּד' שְׂעָרוֹת <small><small>(אָגוּר בְּשֵׁם מהרי''ל)</small> <small>שֶׁהוּא ל''ו שְׂעָרוֹת כְּמוֹ שֶׁהֵן קְבוּעוֹת בְּגוּפוֹ שֶׁל אָדָם</small> <small>(תְּשׁוּבַת מהרי''ו סִימָן ס''ב)</small>.</small> וְכָל זְמַן שֶׁאֵין בּוֹ כְּזֶה הַשִּׁעוּר אָנוּ תּוֹלִין לוֹמַר דַּם כִּנָּה הוּא, אַף עַל פִּי שֶׁלֹּא הָרְגָה כִּנָּה. אֲבָל כְּשֶׁיֵּשׁ בּוֹ כְּזֶה הַשִּׁעוּר אֵין תּוֹלִין בְּכִנָּה, בֵּין אִם הוּא מְרֻבָּע אוֹ אִם הוּא אָרֹךְ. וְאִם נִזְדַּמֵּן לָהּ גְּרִיס יוֹתֵר גָּדוֹל מִזֶּה הַשִּׁעוּר, מְשַׁעֲרִין בּוֹ. 

הָא דְּבָעֵינָן שִׁעוּרָא, בֵּין בְּכֶתֶם הַנִּמְצָא עַל חֲלוּקָהּ בֵּין בְּכֶתֶם הַנִּמְצָא עַל בְּשָׂרָהּ. וְיֵשׁ אוֹמְרִים שֶׁלֹּא אָמְרוּ אֶלָּא בְּכֶתֶם הַנִּמְצָא עַל חֲלוּקָהּ, אֲבָל כֶּתֶם הַנִּמְצָא עַל בְּשָׂרָהּ בִּלְבַד, בַּמְּקוֹמוֹת שֶׁחוֹשְׁשִׁין לָהֶם, אֵין לוֹ שִׁעוּר. 

אִם הָרְגָה פִּשְׁפֵּשׁ אוֹ הֵרִיחָה רֵיחוֹ, תּוֹלָה בּוֹ עַד כְּתֻרְמוּס <small><small>(פֵּרוּשׁ מִין מִמִּינֵי הַקִטְנִיּוֹת שֶׁהוּא מַר וּבְלַעַ''ז לוֹפִינוֹ)</small>.</small> 

אִם אֵין בַּכֶּתֶם בְּמָקוֹם אֶחָד כִּגְרִיס וְעוֹד, אַף עַל פִּי שֶׁיֵּשׁ שָׁם טִפִּין הַרְבֵּה סְמוּכִין זֶה לָזֶה עַד שֶׁאִם נְצָרְפָם יֵשׁ בָּהֶם יוֹתֵר מִכִּגְרִיס, טְהוֹרָה, שֶׁאָנוּ תּוֹלִין כָּל טִפָּה וְטִפָּה בְּכִנָּה עַד שֶׁיְּהֵא בּוֹ כִּגְרִיס וְעוֹד בְּמָקוֹם אֶחָד. וְיֵשׁ אוֹמְרִים דְּהָנֵי מִלֵּי כְּשֶׁנִּמְצְאוּ עַל חֲלוּקָהּ, אֲבָל אִם נִמְצְאוּ עַל בְּשָׂרָהּ, מִצְטָרְפִין לְכִגְרִיס וְעוֹד. 

כֶּתֶם הַנִּמְצָא עַל בְּשָׂרָהּ, שֶׁהוּא אָרֹךְ כִּרְצוּעָה אוֹ עָגֹל, אוֹ שֶׁהָיוּ טִפִּין טִפִּין, אוֹ שֶׁהָיָה אֹרֶךְ הַכֶּתֶם עַל רֹחַב יְרֵכָהּ, אוֹ שֶׁהָיָה נִרְאֶה כְּאִלּוּ הוּא מִמַּטָּה לְמַעְלָה, הוֹאִיל וְהוּא כְּנֶגֶד בֵּית תֻּרְפָּה <small><small>(פי', גְּנַאי הוּא וְהוּא כִּנּוּי לָעֶרְוָה)</small>,</small> טְמֵאָה, וְאֵין אוֹמְרִים אִלּוּ נָטַף מִן הַגּוּף לֹא הָיָה כָּזֶה. 

כֶּתֶם שֶׁנִּמְצָא עַל דָּבָר שֶׁאֵינוֹ מְקַבֵּל טֻמְאָה, לֹא גָּזְרוּ עָלָיו. כֵּיצַד, בָּדְקָה קַרְקַע עוֹלָם <small>אוֹ בֵּית הַכִּסֵּא שֶׁאֵינוֹ מְקַבֵּל טֻמְאָה, <small><small>(מָרְדְּכַי ה''נ בְּשֵׁם סְמַ''ג וּסְמַ''ק)</small></small> </small> אוֹ כָּל דָּבָר שֶׁאֵינוֹ מְקַבֵּל טֻמְאָה, וְיָשְׁבָה עָלָיו וּמָצְאָה בּוֹ כֶּתֶם, וְכֵן כֶּתֶם שֶׁנִּמְצָא עַל בֶּגֶד צָבוּעַ, טְהוֹרָה. <small>לְפִיכָךְ, תִּלְבַּשׁ הָאִשָּׁה בִּגְדֵי צִבְעוֹנִין, כְּדֵי לְהַצִּילָהּ מִכְּתָמִים <small><small>(הַרַמְבַּ''ם וּבַגְּמָרָא פֶּרֶק הָאִשָּׁה)</small>.</small> </small> 

לֹא בְּכָל מָקוֹם שֶׁיִּמָּצֵא שָׁם כֶּתֶם טְמֵאָה, אֶלָּא בְּמָקוֹם שֶׁאֶפְשָׁר שֶׁבָּא שָׁם מִן הַמָּקוֹר. כֵּיצַד, נִמְצָא עַל עֲקֵבָהּ, טְמֵאָה. וְכֵן אִם נִמְצָא עַל כָּל אֹרֶךְ שׁוֹקָהּ וּפַרְסוֹתֶיהָ מִבִּפְנִים, וְהֵם הַמְּקוֹמוֹת הַנִּדְבָּקִים זֶה בָּזֶה בְּעֵת שֶׁתַּעֲמֹד וּתְדַבֵּק רֶגֶל בְּרֶגֶל וְשׁוֹק בְּשׁוֹק, וְכֵן אִם נִמְצָא עַל רֹאשׁ גּוּדָל רַגְלֶיהָ <small>וְכָל שֶׁכֵּן עַל רַגְלֶיהָ מַמָּשׁ <small><small>(בֵּית יוֹסֵף בְּשֵׁם רַשְׁבָּ''א)</small>,</small> </small> וְכֵן אִם נִמְצָא עַל יָדֶיהָ, אֲפִלּוּ עַל קִשְׁרֵי אֶצְבְּעוֹתֶיהָ, שֶׁהַיָּדַיִם עַסְקָנִיּוֹת הֵן וְשֶׁמָא נָגְעוּ בְּאוֹתוֹ מָקוֹם. אֲבָל אִם נִמְצָא עַל שׁוֹקֶיהָ וְעַל פַּרְסוֹתֶיהָ מִצַּד חוּץ, אוֹ אֲפִלּוּ מֵהַצְּדָדִין, וְאֵין צָרִיךְ לוֹמַר לְמַעְלָה מֵאוֹתוֹ מָקוֹם, טְהוֹרָה. וְאִם יוֹדַעַת שֶׁנִּזְדַּקְּרָה וְהִגְבִּיהָה רַגְלֶיהָ לְמַעְלָה, טְמֵאָה בְּכָל מָקוֹם שֶׁתִּמְצָאֶנוּ, אֲפִלּוּ לְמַעְלָה מֵהֶחָגוֹר, בֵּין מִלְּפָנֶיהָ בֵּין מִלְּאַחֲרֶיהָ, אֲפִלּוּ עָבְרָה בְּשׁוּק שֶׁל טַבָּחִים אוֹ נִתְעַסְקָה בִּכְתָמִים. וְדַוְקָא כְּשֶׁנִּמְצָא עַל בְּשָׂרָהּ לְבַד, אֲבָל אִם נִמְצָא עַל בְּשָׂרָהּ וְגַם עַל חֲלוּקָהּ, אִם עָבְרָה בְּשׁוּק שֶׁל טַבָּחִים אוֹ נִתְעַסְקָה בִּכְתָמִים, תּוֹלָה בּוֹ בֵּין שֶׁנִּמְצָא לְמַטָּה מֵהֶחָגוֹר אוֹ שֶׁהִגְבִּיהָה רַגְלֶיהָ וְנִמְצָא לְמַעְלָה מֵהֶחָגוֹר <small><small>(הָרַמְבַּ''ן וְהָרַשְׁבָּ''א)</small>.</small> בַּמֶּה דְּבָרִים אֲמוּרִים, שֶׁכְּשֶׁנִּמְצָא הַכֶּתֶם עַל בְּשָׂרָהּ בִּלְבַד אֵינָהּ תּוֹלָה, כְּשֶׁאֵין לָהּ לִתְלוֹת אֶלָּא בְּעֵסֶק הַכְּתָמִים אוֹ בְּשׁוּק שֶׁל טַבָּחִים, אֲבָל אִם יֵשׁ מַכָּה בְּגוּפָהּ שֶׁיְּכוֹלָה לִתְלוֹת בָּהּ, שֶׁאֶפְשָׁר שֶׁבָּא הַדָּם מִמֶּנָּהּ, תּוֹלָה בָּהּ, וּטְהוֹרָה. וְאִם הַמַּכָּה בִּכְתֵפָהּ וְהַכֶּתֶם עַל יְרֵכָה בְּמָקוֹם שֶׁאִי אֶפְשָׁר לָבֹא מֵהַמַּכָּה, טְמֵאָה. 

נִמְצָא הַכֶּתֶם עַל חֲלוּקָהּ לְמַטָּה מֵהַחֲגוֹר, אוֹ בִּמְקוֹם הַחֲגוֹר עַצְמוֹ, טְמֵאָה. אֲפִלּוּ נִמְצָא לְצַד חוּץ. <small>וְאֵין חִלּוּק בֵּין נִמְצָא בֶּחָלוּק לְפָנֶיהָ אוֹ מֵאַחֲרֶיהָ אוֹ מִן הַצְּדָדִין, מִפְּנֵי שֶׁהַבְּגָדִים חוֹזְרִין הֵנָּה וָהֵנָּה <small><small>(בֵּית יוֹסֵף בְּשֵׁם הָרַאֲבָ''ד בס' בעה''נ וְרַשְׁבָּ''א בת''ה)</small>.</small> </small> וְאִם עָבְרָה בְּשׁוּק שֶׁל טַבָּחִים, טְהוֹרָה, אֲפִלּוּ נִמְצָא לְצַד פְּנִים וְעַל בְּשָׂרָהּ. וְאִם נִמְצָא עַל חֲלוּקָהּ בִּלְבַד, מֵהֶחָגוֹר וּלְמַעְלָה, טְהוֹרָה אֲפִלּוּ נִזְדַּקְּרָה וְהִגְבִּיהָה רַגְלֶיהָ, וַאֲפִלּוּ לֹא עָבְרָה בְּשׁוּק שֶׁל טַבָּחִים, שֶׁאִלּוּ בָּא מִן הַמָּקוֹר הָיָה נִמְצָא גַּם עַל בְּשָׂרָהּ. 

נִמְצָא עַל בֵּית יָד שֶׁל חֲלוּקָהּ, אִם הַמָּקוֹם שֶׁנִּמְצָא בּוֹ הַדָּם בְּבֵית יָד מַגִּיעַ עַד בֵּית תֻּרְפָּה, טְמֵאָה אֲפִלּוּ אֵינָהּ יְכוֹלָה לְהַגִּיעַ שָׁם אֶלָּא אִם כֵּן תִּשְׁחֶה הַרְבֵּה, וְאִם אֵינָהּ יְכוֹלָה לִגֹּעַ שָׁם כְּלָל, טְהוֹרָה. 

הָיְתָה פּוֹשַׁטְתּוֹ וּמִתְכַּסָה בּוֹ בַּלַּיְלָה, בְּכָל מָקוֹם שֶׁיִּמָּצֵא בּוֹ, טְמֵאָה, מִפְּנֵי שֶׁהוּא <small>חוֹזֵר</small> הֵילָךְ וְהֵילָךְ. וְכֵן הַדִּין אִם נִמְצָא בְּמַעֲפֹרֶת שֶׁמְּכַסָה רֹאשָׁהּ אוֹ שֶׁחוֹגֶרֶת בּוֹ <small><small>(רמב''ם)</small></small> וְאִם קָשְׁרָה בּוֹ רֹאשָׁהּ הֵיטֵב וּכְשֶׁנֵּעוֹרָה גַּם כֵּן מְצָאָתוֹ קָשׁוּר יָפֶה, אֵינָהּ חוֹשֶׁשֶׁת. 

שְׁתֵּי נָשִׁים שֶׁכִּסוּ רֹאשָׁן בְּחָלוּק א', שְׁתֵּיהֶן טְמֵאוֹת. וְאִם אַחַת כִּסְתָה וְהָאַחֶרֶת לֹא כִּסְתָה, אַף עַל פִּי שֶׁשְּׁתֵּיהֶן לָבְשׁוּ הֶחָלוּק, וְנִמְצָא הַכֶּתֶם לְמַעְלָה מֵהֶחָגוֹר, אוֹתָהּ שֶׁכִּסְתָה טְמֵאָה, וְהָאַחֶרֶת טְהוֹרָה. 

אִם יֵשׁ לָהּ מַכָּה בְּצַוָּארָהּ וְנִמְצָא הַכֶּתֶם בֶּחָלוּק אֲפִלּוּ לְמַטָּה מֵהֶחָגוֹר שֶׁאִי אֶפְשָׁר לִגֹּעַ שָׁם מֵהַמַּכָּה, אִם פּוֹשַׁטְתּוֹ וּמִתְכַּסָה בּוֹ תּוֹלָה בְּמַכָּתָהּ, שֶׁאֲנִי אוֹמֵר נִתְהַפֵּךְ וּבָא לוֹ שָׁם. 

מָצְאָה כֶּתֶם לְמַעְלָה מֵהֶחָגוֹר וְכֶתֶם לְמַטָּה מִמֶּנּוּ, וְיוֹדַעַת שֶׁלֹּא נִזְדַּקְּרָה, טְהוֹרָה, שֶׁאֲנִי אוֹמֵר כְּמוֹ שֶׁהָעֶלְיוֹן בָּא מֵעָלְמָא כָּךְ בָּא הַתַּחְתּוֹן. בַּמֶּה דְּבָרִים אֲמוּרִים כְּשֶׁיֵּשׁ בָּעֶלְיוֹן כִּגְרִיס וְעוֹד, אוֹ יוֹתֵר, שֶׁוַּדַּאי מֵעָלְמָא בָּא, שֶׁהֲרֵי אֵין לִתְלוֹתוֹ בְּכִנָּה. אֲבָל אִם אֵין בּוֹ כִּגְרִיס וְעוֹד, אֵין תּוֹלִין אוֹתוֹ מֵעָלְמָא, דְּשֶׁמָּא דַּם כִּנָּה הוּא. וְאִם יֵשׁ בַּתַּחְתּוֹן כִּגְרִיס וְעוֹד, שֶׁאֵין לִתְלוֹת בְּכִנָּה, טְמֵאָה. 

כֵּיוָן שֶׁכְּתָמִים דְּרַבָּנָן, מְקִלִּין בָּהֶם וְתוֹלָה בְּכָל דָּבָר שֶׁיְּכוֹלָה לִתְלוֹת. כֵּיצַד, שָׁחֲטָה בְּהֵמָה חַיָּה אוֹ עוֹף, אוֹ נִתְעַסְקָה בִּכְתָמִים, אוֹ יָשְׁבָה בְּצַד הַמִּתְעַסְקִים בָּהֶם, אוֹ שֶׁעָבְרָה בְּשׁוּק שֶׁל טַבָּחִים וְנִמְצָא דָּם בִּבְגָדֶיהָ, תּוֹלָה בָּהּ וּטְהוֹרָה. אֲפִלּוּ לוֹבֶשֶׁת ג' חֲלוּקִים זֶה עַל זֶה, וְנִמְצָא אֲפִלּוּ בַּתַּחְתּוֹן, טְהוֹרָה. אֲבָל אִם נִמְצָא עַל בְּשָׂרָהּ, אֵינָהּ תּוֹלָה אֶלָּא אִם כֵּן יֵשׁ לָהּ מַכָּה בְּגוּפָהּ אָז תּוֹלָה בָּהּ, אֲפִלּוּ עַל בְּשָׂרָהּ אִם הוּא בְּמָקוֹם שֶׁאֶפְשָׁר לַדָּם לִנְטֹף מִשָּׁם. וַאֲפִלּוּ נִתְרַפֵּאת, אִם אֶפְשָׁר לָהּ לְהִתְגַּלַּע וּלְהוֹצִיא דָּם עַל יְדֵי חִכּוּךְ, תּוֹלָה בָּהּ, וְאַף עַל פִּי שֶׁעַכְשָׁו עָלָה עָלֶיהָ קְרוּם וְאֵינָהּ מְטַפְטֶפֶת <small><small>(רַשְׁבָּ''א וּמָרְדְּכַי וְסה''ת וּסְמַ''ג)</small>.</small> 

כְּשֵׁם שֶׁתּוֹלָה בָּהּ כָּךְ תּוֹלָה בִּבְנָהּ וּבְבַעֲלָהּ אִם נִתְעַסְקוּ בִּכְתָמִים אוֹ אִם יֵשׁ בָּהֶם מַכָּה, לְפִי שֶׁדַּרְכָּם לִגֹּעַ בָּהּ. אֲבָל אִם הָיוּ עֲסוּקִים בְּדָם וְלֹא נִמְצָא בָּהֶם דָּם, אֵינָהּ תּוֹלָה בָּהֶם אֶלָּא אִם כֵּן הָיוּ עֲסוּקִים בְּדָבָר שֶׁדַּרְכּוֹ לִנָּתֵז כְּגוֹן שְׁחִיטָה וְכַיּוֹצֵא בָהּ. <small>הַגָּה: וְהוּא הַדִּין אִם שָׁכְבָה בְּמִטָּה עִם נָשִׁים שֶׁיֵּשׁ לָהֶם מַכּוֹת בְּגוּפָן, תּוֹלָה בָּהֶן כְּמוֹ בִּבְנָהּ וּבַעֲלָהּ <small><small>(מָרְדְּכַי ה''נ וּבש''ד)</small>.</small> </small> 

מִי שֶׁרָגִיל לָצֵאת מִמֶּנּוּ דָּם דֶּרֶךְ פִּי הָאַמָּה, וּבִשְׁעַת תַּשְׁמִישׁ נִמְצָא בְּעֵד הָאִשָּׁה דָּם, תּוֹלָה בְּבַעֲלָהּ. 

הֵיכָא דְּאִשְׁתַּכַּח כֶּתֶם בְּשִׁפּוּלָהּ מֵאֲחוֹרָהּ, וּמַכָּה אִכָּא מִקַּמָּא, תַּלְיָא בָּהּ, דְּאֶפְשָׁר, אַדְּיָתְבָא, הַךְ דְּבַתְרָא אֲתָא לְקַמָּהּ וְנָטְפָה בָּהּ מֵהַהִיא מַכָּה. 

סָפֵק אִם עָבְרָה בְּשׁוּק שֶׁל טַבָּחִים אוֹ אִם יָשְׁבָה בְּצַד הַמִּתְעַסְקִים בִּכְתָמִים, אֵינָהּ תּוֹלָה בָּהֶם. בַּמֶּה דְּבָרִים אֲמוּרִים, בְּעִיר שֶׁהַטַּבָּחִים אוֹ הַמִּתְעַסְקִים בִּכְתָמִים יוֹשְׁבִים בְּמָקוֹם יָדוּעַ, אֲבָל אִם דַּרְכָּם לְהִתְעַסֵק כָּאן וְכָאן, תּוֹלִין אֲפִלּוּ מִסָפֵק, שֶׁמָּא נִתְעַסְקוּ בַּמָּקוֹם שֶׁעָבְרָה, וְלֹא הִרְגִּישָׁה. 

נִתְעַסְקָה בְּדָבָר אָדֹם וְנִמְצָא עָלֶיהָ כֶּתֶם שָׁחֹר אוֹ אִפְּכָא, אֵין תּוֹלִין בּוֹ. בַּמֶּה דְּבָרִים אֲמוּרִים, אָדֹם בְּשָׁחֹר וְשָׁחֹר בְּאָדֹם, אֲבָל אָדֹם בְּאָדֹם וְשָׁחֹר בְּשָׁחֹר, אֲפִלּוּ אִם אֵינוֹ נִכָּר מַמָּשׁ שֶׁדּוֹמֶה לוֹ, תּוֹלָה בּוֹ, כְּגוֹן שֶׁנִּתְעַסְקָה בְּמֵי תִּלְתָּן אוֹ בְּמֵי בָּשָׂר אוֹ בְּקִילוֹר אָדֹם קְצָת, תּוֹלָה בּוֹ הָאָדֹם. 

נִתְעַסְקָה בְּתַרְנְגוֹלֶת, תּוֹלָה בּוֹ אָדֹם וְשָׁחֹר וְכַרְכֻּמִּי, לְפִי שֶׁדַּם שְׁחִיטָתָהּ אָדֹם, וְדַם אֵבָרֶיהָ שָׁחֹר, וְדַם בְּנֵי מֵעֶיהָ כַּרְכֻּמִּי. 

שְׁתֵּי נָשִׁים שֶׁנִּתְעַסְקוּ בְּצִפּוֹר אַחַת שֶׁאֵין בּוֹ דָּם אֶלָּא כְּסֶלַע, וְנִמְצָא עַל כָּל אַחַת כְּסֶלַע, שְׁתֵּיהֶן טְמֵאוֹת. 

נִתְעַסְקָה בְּדָם שֶׁאִי אֶפְשָׁר שֶׁיִּהְיֶה מִמֶּנּוּ כֶּתֶם אֶלָּא כִּגְרִיס, וְנִמְצָא עָלֶיהָ כִּשְׁנֵי גְּרִיסִין, הֲרֵי זֶה תּוֹלָה כִּגְרִיס בַּדָּם שֶׁנִּתְעַסְקָה בּוֹ וְכִגְרִיס בְּמַאֲכֹלֶת אֲבָל אִם נִמְצָא הַכֶּתֶם יוֹתֵר מִכִּשְׁנֵי גְּרִיסִין, טְמֵאָה. <small><small>(רַמְבַּ''ם פ''ט וְרַשְׁבָּ''א וְרא''ה בב''ה וְה''ה)</small> <small>וְיֵשׁ מַחְמִירִין וּמְטַמְּאִין בְּכָל זֶה,</small> <small>(הָרֹא''שׁ וְהַטּוּר)</small>. <small>וּמִכָּל מָקוֹם נִרְאֶה דְּיֵשׁ לִסְמֹךְ אַמְּקִלִּין, דְּבִכְתָמִים שׁוֹמְעִין לְהָקֵל.</small> </small> 

נִתְעַסְקָה בְּפָחוֹת מִכִּגְרִיס, וְנִמְצָא עָלֶיהָ כִּגְרִיס וְעוֹד, טְהוֹרָה. שֶׁאֲנִי אוֹמֵר כֶּתֶם זֶה מֵעֵסֶק הַכְּתָמִים הוּא וּכְבָר הָיָה שָׁם דָּם מַאֲכֹלֶת <small><small>(פֵּרוּשׁ, דַּם כִּנָּה)</small> <small>שֶׁנִּצְטָרֵף אֵלָיו עַד שֶׁחָזַר לְיוֹתֵר מִכִּגְרִיס. וְכֵן אִם נִתְעַסְּקָה בְּפָחוֹת מִכִּגְרִיס, וְנִמְצָא עָלֶיהָ כִּשְׁנֵי גְּרִיסִין, טְהוֹרָה. הַגָּה: וְיֵשׁ מַחְמִירִין וּמְטַמְּאִין. וּמִכָּל מָקוֹם אִם נִתְעַסְּקָה בְּדָם וְאֵינָהּ יוֹדַעַת בְּכַמָּה, אַזְלִינָן לְקֻלָּא וְאַמְרִינָן שֶׁהָיָה בַּדָּם כְּשִׁעוּר הַכֶּתֶם,</small> <small>(בֵּית יוֹסֵף וְכֵן כָּתַב הָרַשְׁבָּ''א וְרֹא''שׁ וְטוּר וּבל''ח כָּתַב דְּדַעַת הָרַב דְּהָכָא מַחְמִירִין כֻּלֵּי עָלְמָא וּכמ''ש בס''ק ל''ז)</small>.</small> 

הָאִשָּׁה שֶׁמָּצְאָה עַל חֲלוּקָהּ כִּשְׁנֵי גְּרִיסִין וְכִנָּה מְעוּכָה בּוֹ, טְהוֹרָה. שֶׁהַגְּרִיס הָא' וַדַּאי מִכִּנָּה הַמְּעוּכָה בּוֹ, וְהַגְּרִיס הַשֵּׁנִי אָנוּ תּוֹלִין אוֹתוֹ בְּכִנָּה אַחֶרֶת, כֵּיוָן שֶׁאֵין בּוֹ כִּגְרִיס וְעוֹד. 

הָרְגָה פִּשְׁפֵּשׁ שֶׁאָנוּ תּוֹלִין בּוֹ עַד כְּתֻרְמוּס, חָזַר כְּתֻרְמוּס לְשִׁעוּר הַגְּרִיס לְכָל הַדִּינִים שֶׁאָמַרְנוּ. 

אֵינָהּ צְרִיכָה לְהַקִּיף <small><small>(פי' עִנְיַן הַקָפָה הוּא לְדַמּוֹת דָּבָר לְדָבָר)</small></small> הַכֶּתֶם לַדָּבָר שֶׁהִיא תּוֹלָה בּוֹ, אֶלָּא תּוֹלָה מִן הַסְתָם עַד שֶׁתֵּדַע שֶׁזֶּה שָׁחֹר וְזֶה אָדֹם. 

מָצְאָה כֶּתֶם וְאֵין לָהּ בַּמֶּה לִתְלוֹת, וְהַדָּבָר מְסֻפָּק אִם הוּא דָּם אוֹ צֶבַע, מַעֲבֶרֶת עָלָיו ז' סַמָּנִים אִם עָמַד בְּעֵינָיו הֲרֵי זֶה צֶבַע וּטְהוֹרָה, וְאִם אֵינָהּ מַעֲבֶרֶת עָלָיו, טְמֵאָה מִסָפֵק. וְעַכְשָׁו אֵין לָנוּ הַעֲבָרַת ז' סַמָּנִים, מִפְּנֵי שֶׁאֵין אָנוּ בְּקִיאִים בִּקְצָת מִשְּׁמוֹתָם. 

הָאִשָּׁה שֶׁהָיְתָה עוֹסֶקֶת בִּמְלָאכְתָּהּ, וְנִמְצָא דָּם בַּמָּקוֹם שֶׁעָבְרָה עַל דָּבָר שֶׁהָיָה בָּדוּק לָהּ מִתְּחִלָּה <small>וְהוּא מְקַבֵּל טֻמְאָה <small><small>(ד''ע בד''מ וכ''ה בְּרֹא''שׁ פֶּרֶק הָאִשָּׁה וְרַשְׁבָּ''א סוֹף שַׁעַר ד' וְתוֹסָפוֹת רֵישׁ דַּף נ''ח)</small>,</small> </small> תַּחֲזֹר לְהִתְעַסֵק כְּמוֹ שֶׁעָשְׂתָה, אִם יִזְדַּמֵּן שֶׁתַּעֲבֹר עַל הַמָּקוֹם שֶׁנִּמְצָא בּוֹ הַדָּם, טְמֵאָה. וְאִם לָאו, טְהוֹרָה. 

הָאִשָּׁה שֶׁבָּדְקָה עַצְמָהּ בְּעֵד <small>פֵּרוּשׁ סְמַרְטוּט מֵעִנְיַן וּכְבֶגֶד עִדִּים כָּל צִדְקֹתֵינוּ <small><small>(יְשַׁעְיָה סד, ה)</small></small> </small> הַבָּדוּק לָהּ, וְנִמְצָא עָלָיו אֲפִלּוּ טִפָּה כְּחַרְדָּל, בֵּין עָגֹל בֵּין מָשׁוּךְ, טְמֵאָה. וְלֹא עוֹד, אֶלָּא אֲפִלּוּ נִמְצָא עַל הַכֶּתֶם מַאֲכֹלֶת מְעוּכָה, טְמֵאָה. וְכֵן הַדִּין כְּשֶׁבָּדְקָה בּוֹ וְהִנִּיחָתוֹ בְּקֻפְסָא, וְאַחַר שָׁעָה בָּדְקָה אוֹתוֹ וּמָצְאָה עָלָיו דָּם כָּל שֶׁהוּא, בֵּין מָשׁוּךְ בֵּין עָגֹל, טְמֵאָה. 

בָּדְקָה עַצְמָהּ בְּעֵד הַבָּדוּק לָהּ וְהִנִּיחָתוֹ תַּחַת הַכַּר אוֹ תַּחַת הַכֶּסֶת, וּלְמָחָר נִמְצָא עָלָיו דָּם, אִם מָשׁוּךְ, טְמֵאָה, שֶׁחֶזְקָתוֹ מֵהַקִּנּוּחַ. וְאִם עָגֹל, וְאֵין בּוֹ כִּגְרִיס וְעוֹד, טְהוֹרָה, שֶׁאֵין זֶה אֶלָּא דָּם מַאֲכֹלֶת שֶׁנֶּהֶרְגָה תַּחַת הַכַּר. <small>הַגָּה: וְהוּא הַדִּין אִם הוּא יוֹתֵר מִכִּגְרִיס, וְיֵשׁ מָקוֹם לִתְלוֹת בּוֹ, כְּמוֹ שֶׁנִּתְבָּאֵר לְעֵיל בְּאֵיזֶה דָּבָר תָּלִינָן כֶּתֶם. <small><small>(בֵּית יוֹסֵף)</small>,</small> </small> 

בָּדְקָה עַצְמָהּ בְּעֵד הַבָּדוּק לָהּ וְטַחְתּוֹ בִּירֵכָהּ, וּלְמָחָר נִמְצָא עָלָיו דָּם, אִם מָשׁוּךְ, טְמֵאָה אֲפִלּוּ בְּכָל שֶׁהוּא, וְאִם עָגֹל, טְהוֹרָה, אִם אֵין בּוֹ כִּגְרִיס וְעוֹד. וְיֵשׁ אוֹמְרִים שֶׁאַף עָגֹל טָמֵא בְּכָל שֶׁהוּא. <small>הַגָּה: וְכֵן עִקָּר.</small> 

בָּדְקָה עַצְמָהּ בְּעֵד שֶׁאֵינוֹ בָּדוּק לָהּ, אֲפִלּוּ הִנִּיחָתוֹ שָׁמוּר בְּתֵבָתָהּ וּמָצְאָה עָלָיו דָּם, <small>אֵינָהּ</small> טְמֵאָה <small>אֶלָּא</small> אִם יֵשׁ בּוֹ כִּגְרִיס וְעוֹד <small><small>(טוּר בְּשֵׁם הָרֹא''שׁ וְעוֹד פּוֹסְקִים)</small>. <small>הַגָּה: וְדַוְקָא בְּעֵד בֵּינוֹנִי, דְּהַיְנוּ שֶׁאֵין חֶזְקָתוֹ בָּדוּק וְלֹא מְלֻכְלָךְ</small> <small>(ד''ע)</small>, <small>אֲבָל אִם בָּדְקָה עַצְמָהּ בְּעֵד שֶׁחֶזְקָתוֹ מְלֻכְלָךְ, כְּגוֹן שֶׁלָּקְחָה עֵד מִמָּקוֹם שֶׁדָּמִים מְצוּיִין שָׁם, שֶׁחֶזְקָתוֹ שֶׁכְּבָר הָיוּ בּוֹ כְּתָמִים, וּבָדְקָה עַצְמָהּ בּוֹ וְנִמְצָא עָלָיו כֶּתֶם, טְהוֹרָה אֲפִלּוּ יוֹתֵר מִכִּגְרִיס,</small> <small>(כֵּן מַשְׁמָע מֵהריטב''א שֶׁהֵבִיא הַבֵּית יוֹסֵף)</small>.</small> 

בָּדְקָה עַצְמָהּ בְּעֵד שֶׁאֵינוֹ בָּדוּק לָהּ, וְטַחְתּוֹ בִּירֵכָהּ, וְאַחַר כָּךְ נִמְצָא עָלָיו דָּם, אֲפִלּוּ כִּגְרִיס וְעוֹד, טְהוֹרָה. <small>הַגָּה: וְכָל שֶׁכֵּן אִם הִנִּיחָתוֹ אַחַר הַבְּדִיקָה בְּמָקוֹם שֶׁיֵּשׁ לִתְלוֹת הַכֶּתֶם, דְּטָהוֹר אֲפִלּוּ בְּיוֹתֵר מִכִּגְרִיס <small><small>(ד''ע וּבֵית יוֹסֵף)</small>,</small> אֲבָל הִנִּיחָתוֹ בְּמָקוֹם שֶׁאֵין דָּם שָׁכִיחַ, טְמֵאָה, אִם הוּא יוֹתֵר מִכִּגְרִיס.</small> 

אֵיזֶהוּ עֵד הַבָּדוּק, כָּל שֶׁבְּדַקְתּוֹ, בֵּין הִיא בֵּין חֲבֶרְתָּהּ, וְלֹא נוֹדַע שֶׁנִּכְנַס בּוֹ כֶּתֶם, וְלֹא הֶעֱבִירָתוֹ בְּשׁוּק שֶׁל טַבָּחִים, וְלֹא בְּצַד הַמִּתְעַסְקִים בִּכְתָמִים, הֲרֵי זֶה בְּחֶזְקַת בָּדוּק. 

אֵין הָאִשָּׁה טְמֵאָה מִשּׁוּם כֶּתֶם שֶׁמָּצְאָה בַּחֲלוּקָהּ, אֶלָּא אִם כֵּן הָיָה בָּדוּק לָהּ קֹדֶם שֶׁלְּבַשְׁתּוֹ. אֲבָל אִם אֵינוֹ בָּדוּק קֹדֶם שֶׁלְּבָשְׁתּוֹ, וּלְבַשְׁתּוֹ בְּלֹא בְּדִיקָה וּמָצְאָה בּוֹ כֶּתֶם, טְהוֹרָה. 

 בָּדְקָה חֲלוּקָהּ וּפְשַׁטְתוֹ וּמָצְאָה טְהוֹרָה, וְהִשְׁאִילָה לַחֲבֶרְתָּהּ, וּלְבַשְׁתָּהּ, וּמָצְאָה בּוֹ כֶּתֶם, הָרִאשׁוֹנָה טְהוֹרָה, וְהַשְׁנִיָּה טְמֵאָה. 

לָבְשָׁה חֲלוּק הַבָּדוּק לָהּ, וּפְשַׁטְתוֹ, וְהִשְׁאִילָתוֹ לְיִשְׂרְאֵלִית נִדָּה אוֹ לַעֲבוֹדַת כּוֹכָבִים שֶׁהִגִּיעַ זְמַנָּהּ לִרְאוֹת וְרָאֲתָה פַּעַם א', אַף עַל פִּי שֶׁאֵינָהּ רוֹאָה בִּימֵי הַשְׁאָלַת הֶחָלוּק, וְאַחַר כָּךְ נִמְצָא בּוֹ כֶּתֶם, תּוֹלָה בָּהֶן וּטְהוֹרָה. וְהוּא הַדִּין אִם בְּדַקְתּוֹ וְהִשְׁאִילָתוֹ לָהֶן, וְאַחַר כָּךְ לְבַשְׁתּוֹ הִיא וּמָצְאָה בּוֹ כֶּתֶם, שֶׁתּוֹלָה בָּהֶן <small><small>(זֶהוּ פי' רש''י וְרַמְבַּ''ם וְטוּר)</small></small> וַאֲפִלּוּ הִיא בִּסְפִירַת שִׁבְעָה נְקִיִּים. <small>וְע''ל סי' קצ''ו, דבג' יָמִים הָרִאשׁוֹנִים שֶׁל ז' נְקִיִּים אֵין מְקִלִּין בִּכְתָמִים לִתְלוֹת בְּדָבָר אַחֵר.</small> 

הִשְׁאִילָתוֹ לִקְטַנָּה, שֶׁלֹּא רָאֲתָה מֵעוֹלָם, וּלְבַשְׁתּוֹ קְטַנָּה זוֹ לְאַחַר שֶׁנִּבְעֲלָה קֹדֶם שֶׁחָיְתָה הַמַּכָּה, אוֹ שֶׁהִשְׁאִילָתוֹ לְנַעֲרָה שֶׁלֹּא רָאֲתָה, וּלְבַשְׁתּוֹ תּוֹךְ אַרְבָּעָה לֵילוֹת לִבְעִילָתָהּ, אוֹ שֶׁהִשְׁאִילָתוֹ לְיוֹשֶׁבֶת עַל דַּם טֹהַר, תּוֹלָה בָּהֶן וַאֲפִלּוּ בַּזְּמַן הַזֶּה <small><small>(רַאֲבָ''ד וְטוּר בְּשֵׁם י''א וְה''ה וְר' יְרוּחָם לְדַעַת רַמְבַּ''ם וְרא''ה בְּב''ה)</small>.</small> וְכֵן אִם הִשְׁאִילָתוֹ לְסוֹפֶרֶת ז' שֶׁלֹּא טָבְלָה, תּוֹלָה בָּהּ וּבַעֲלַת הֶחָלוּק טְהוֹרָה, וַחֲבֶרְתָּהּ שֶׁשְּׁאָלְתוֹ מְקֻלְקֶּלֶת. 

הִשְׁאִילָתוֹ לְבַעֲלַת הַכֶּתֶם, בֵּין שֶׁהָיְתָה יוֹשֶׁבֶת כְּבַר עַל הַכֶּתֶם קֹדֶם שְׁאֵלָה בֵּין שֶׁרָאֲתָה כֶּתֶם בְּחָלוּק אַחֵר לְאַחַר שֶׁשָּׁאֲלָה אֶת זֶה, אֵין תּוֹלוֹת זוֹ בְּזוֹ וְלֹא זוֹ בְּזוֹ וּשְׁתֵּיהֶן צְרִיכוֹת לָחוּשׁ. וְכָל שֶׁכֵּן אִם הִשְׁאִילָתוֹ לִטְהוֹרָה, וְחָזְרָה וּלְבַשְׁתּוֹ, שֶׁשְּׁתֵּיהֶן צְרִיכוֹת לָחוּשׁ <small><small>(טוּר וְכֵן מוֹרִים בִּפְשִׁיטוּת בְּשַׁ''ס וּפוֹסְקִים טוּבֵי זִמְנֵי)</small>.</small> 

לָבְשָׁה חָלוּק בִּימֵי נִדָּתָהּ וְלֹא בְּדַקְתּוֹ, וּלְבַשְׁתּוֹ בִּימֵי טָהֳרָתָהּ וְנִמְצָא בּוֹ כֶּתֶם, תּוֹלָה שֶׁמִּימֵי נִדּוּתָהּ הוּא. 

לָבְשָׁה חָלוּק קֹדֶם שֶׁהָיְתָה מְעֻבֶּרֶת, וְאַחַר שֶׁנִּתְעַבְּרָה לְבַשְׁתּוֹ בְּלֹא בְּדִיקָה וּמָצְאָה עָלָיו כֶּתֶם, תּוֹלָה בִּלְבִישַׁת הַיָּמִים שֶׁלֹּא הָיְתָה מְעֻבֶּרֶת. וְכֵן הַמֵּינִיקָה, תּוֹלָה בְּעַצְמָהּ כְּמוֹ שֶׁתּוֹלָה בַּחֲבֶרְתָּהּ. <small>וְכֵן זְקֵנָה תּוֹלָה בְּעַצְמָהּ בַּיָּמִים שֶׁלֹּא הָיְתָה זְקֵנָה, <small><small>(בֵּית יוֹסֵף בְּשֵׁם הָרַשְׁבָּ''א)</small>.</small> </small> 

חָלוּק שֶׁלְּבַשְׁתּוֹ בִּימֵי נִדָּתָהּ וְנִתְכַּבֵּס, וְחָזְרָה וּלְבַשְׁתּוֹ בַּזְּמַן שֶׁהִיא טְהוֹרָה בְּלֹא בְּדִיקָה, אִם נִתְכַּבֵּס עַל יְדֵי יִשְׂרְאֵלִית וְאֵינָהּ בְּפָנֵינוּ לִשְׁאֹל, חֲזָקָה בְּדַקְתּוֹ בִּשְׁעַת כִּבּוּס, וְאֵינָהּ תּוֹלָה בָּה. וְאִם הִיא בְּפָנֵינוּ וְאוֹמֶרֶת שֶׁלֹּא בְּדַקְתּוֹ, תּוֹלָה לוֹמַר שֶׁמִּתְּחִלָּה הָיָה וְלֹא עָבַר עַל יְדֵי הַכִּבּוּס. וְאִם נִתְכַּבֵּס עַל יְדֵי שִׁפְחָה אוֹ עוֹבֶדֶת כּוֹכָבִים, אֲפִלּוּ אֵינָהּ לְפָנֵינוּ, תּוֹלָה לוֹמַר שֶׁמִּתְּחִלָּה הָיָה. וְאִם אֶפְשָׁר לַעֲמֹד עַל הַבֵּרוּר, כְּגוֹן שֶׁמַּכֶּרֶת בְּמַרְאִיתוֹ, אִם מַקְדִּיר דְּהַיְנוּ שֶׁנִּכְנַס לְתוֹךְ הַבֶּגֶד, בְּיָדוּעַ שֶׁקֹּדֶם כִּבּוּס הָיָה. וְאִם מַגְלִיד, דְּהַיְנוּ שֶׁאֵינוֹ נִכְנָס לְתוֹךְ הַבֶּגֶד, בְּיָדוּעַ שֶׁאַחַר כִּבּוּס הָיָה. וְאִם אֵינָהּ בְּקִיאָה בְּכָךְ, חוֹשֶׁשֶׁת לְהַחְמִיר <small><small>(דַּעַת הָרַאֲבָ''ד)</small>.</small> 

לָבְשָׁה חָלוּק הַבָּדוּק לָהּ, וּפְשַׁטְתּוֹ וְכִבַּסְתּוֹ וְהִשְׁאִילָתוֹ לַחֲבֶרְתָּהּ, וְנִמְצָא עָלָיו כֶּתֶם, אִם מַגְלִיד, בְּיָדוּעַ שֶׁמֵּהַשְּׁנִיָּה הִיא וְהִיא טְמֵאָה וְהָרִאשׁוֹנָה טְהוֹרָה. וְאִם הוּא מַקְדִּיר, בְּיָדוּעַ שֶׁמֵהָרִאשׁוֹנָה הִיא, וְהִיא טְמֵאָה וְהַשְּׁנִיָּה טְהוֹרָה. 

שְׁתֵּי נָשִׁים שֶׁלָּבְשׁוּ חָלוּק אֶחָד בָּדוּק וְנִמְצָא בּוֹ כֶּתֶם, אִם הוּא מֵהֶחָגוֹר וּלְמַטָּה לִשְׁתֵּיהֶן, שְׁתֵּיהֶן טְמֵאוֹת. וְאִם הוּא לְמַעְלָה מֵהֶחָגוֹר לִשְׁתֵּיהֶן, שְׁתֵּיהֶן טְהוֹרוֹת. הָיְתָה אַחַת אֲרֻכָּה וְאַחַת קְצָרָה, אִם הוּא מֵהֶחָגוֹר וּלְמַטָּה לָאֲרֻכָּה כְּשֵׁם שֶׁהוּא לַקְּצָרָה, שְׁתֵּיהֶן טְמֵאוֹת. וְאִם הוּא מֵהֶחָגוֹר וּלְמַטָּה לַקְּצָרָה, וּלְמַעְלָה מֵהֶחָגוֹר לָאֲרֻכָּה, קָצְרָה טְמֵאָה, וַאֲרֻכָּה טְהוֹרָה. בַּמֶּה דְּבָרִים אֲמוּרִים, כְּשֶׁלֹּא פָּשְׁטוּ אוֹתוֹ בַּלַּיְלָה לְכַסוֹת בּוֹ אֶת רֹאשָׁן, אֲבָל אִם כִּסוּ בּוֹ אֶת רֹאשָׁן, שְׁתֵּיהֶן טְמֵאוֹת. כִּסְתָה אַחַת מֵהֶן אֶת רֹאשָׁהּ וְלֹא הַשְּׁנִיָּה, אוֹתָהּ שֶׁכִּסְתָה אֶת רֹאשָׁהּ טְמֵאָה, וַחֲבֶרְתָּהּ טְהוֹרָה. 

שָׁלֹשׁ נָשִׁים שֶׁלָּבְשׁוּ חָלוּק אֶחָד, אוֹ שֶׁיָּשְׁבוּ עַל סַפְסָל אֶחָד זוֹ אַחַר זוֹ, וְאַחַר כָּךְ נִמְצָא עָלָיו כֶּתֶם, כֻּלָּן טְמֵאוֹת וְהוּא שֶׁיְּהֵא הַסַפְסָל מִדָּבָר הַמְקַבֵּל טֻמְאָה. בַּמֶּה דְּבָרִים אֲמוּרִים, בִּזְמַן שֶׁכֻּלָּן שָׁווֹת. אֲבָל אִם הָיְתָה אַחַת מֵהֶן רְאוּיָה לִרְאוֹת יוֹתֵר מֵחֲבֶרְתָּהּ, כְּגוֹן שֶׁהִיא זְקֵנָה אוֹ מְעֻבֶּרֶת אוֹ מֵינִיקָה אוֹ שֶׁלֹּא רָאֲתָה דָּם מִיָּמֶיהָ אַף עַל פִּי שֶׁנְּשׂוּאָה, אוֹתָהּ שֶׁאֵינָהּ רְאוּיָה לִרְאוֹת תּוֹלָה בָּרְאוּיָה. 

שָׁלֹשׁ נָשִׁים שֶׁיְּשֵׁנוֹת בְּמִטָּה אַחַת וּמְשֻׁלָּבוֹת, <small><small>(פי' תְּכוּפוֹת וּדְבוּקוֹת יַחַד כִּשְׁלִיבוֹת הַסֻלָּם)</small>,</small> שֶׁרַגְלֵיהֶן מְעוּרוֹת זוֹ בְּזוֹ וְנִמְצָא דָּם תַּחַת אַחַת מֵהֶן, כֻּלָּן טְמֵאוֹת. וְאִם אֵינָן מְשֻׁלָּבוֹת זוֹ בְּזוֹ וְנִמְצָא דָּם תַּחַת הָאֶמְצָעִית, כֻּלָּן טְמֵאוֹת. נִמְצָא תַּחַת הַפְּנִימִית, הִיא וְאֶמְצָעִית טְמֵאָה, וְהַחִיצוֹנָה טְהוֹרָה. נִמְצָא תַּחַת הַחִיצוֹנָה, הִיא וְהָאֶמְצָעִית טְמֵאָה, וְהַפְּנִימִית טְהוֹרָה. בַּמֶּה דְּבָרִים אֲמוּרִים, כְּשֶׁעָלוּ דֶּרֶךְ מַרְגְּלוֹת הַמִּטָּה, אֲבָל אִם עָלוּ דֶּרֶךְ הַחִיצוֹנָה, כֻּלָּן טְמֵאוֹת, שֶׁאוּלַי דֶּרֶךְ עֲבָרָתָהּ נָטַף מִמֶּנָּהּ. וְהָנֵי מִלֵּי כְּשֶׁלֹּא נִמְצָא עַל סָדִין הָעֶלְיוֹן <small><small>(טוּר בְּשֵׁם הָרֹא''שׁ)</small>,</small> אֲבָל אִם נִמְצָא בּוֹ, בֵּין כָּךְ וּבֵין כָּךְ כֻּלָּם טְמֵאוֹת, מִפְּנֵי שֶׁהוּא עָשׂוּי לְהִתְהַפֵּךְ אֵילָךְ וָאֵילָךְ.  

כָּל זֶה מַיְרֵי שֶׁלֹּא בָּדְקָה שׁוּם אַחַת מֵהֶן, אוֹ שֶׁבָּדְקוּ שְׁלֹשְׁתָּן וּמָצְאוּ טְהוֹרוֹת, אֲבָל אִם בָּדְקָה אַחַת אוֹ שְׁתַּיִם וּמָצְאוּ טְהוֹרוֹת, הֵן טְהוֹרוֹת וְהָאַחֶרֶת שֶׁלֹּא בָּדְקָה, טְמֵאָה. וְאִם בָּדְקָה גַּם הַשְּׁלִישִׁית וּמָצְאָה טְהוֹרָה, כֻּלָּן טְמֵאוֹת. וְאִם בָּדְקָה אַחַת וּמָצְאָה טְמֵאָה, הָאֲחֵרוֹת שֶׁלֹּא בָּדְקוּ תּוֹלוֹת בָּהּ, וְהֵן טְהוֹרוֹת. בָּדְקוּ שְׁתַּיִם וּמָצְאוּ טְמֵאוֹת, הֵן טְמֵאוֹת, וְהַשְּׁלִישִׁית טְהוֹרָה, מִפְּנֵי שֶׁתּוֹלָה בָּהֶן. וְהָא דְּתָלִינָן בְּאוֹתָהּ שֶׁמָּצְאָה טְמֵאָה, לְטַהֵר הָאַחֶרֶת, וְכֵן הָא דִּמְטַהֲרִינָן לְאוֹתָהּ שֶׁמָּצְאָה טְהוֹרָה, דַּוְקָא שֶׁקִּנְּחָה עַצְמָהּ בְּעֵד שֶׁבְּיָדָהּ מִיָּד תֵּכֶף לִמְצִיאַת הַדָּם, אֲבָל אִם שָׁהֲתָה כְּדֵי שִׁעוּר בְּדִיקָה, דְּהַיְנוּ כְּדֵי שֶׁתְּקַנַּח בַּחֹרִין וּבַסְדָקִים, אֵין הַבְּדִיקָה מוֹעֶלֶת לִטְמֵאָה לְטַהֵר הָאַחֶרֶת, וְלֹא לִטְהוֹרָה לְטַהֵר עַצְמָהּ.  

בַּמֶּה דְּבָרִים אֲמוּרִים, כְּשֶׁכֻּלָּן שָׁווֹת. אֲבָל אִם אַחַת רְאוּיָה לִרְאוֹת יוֹתֵר מֵחֲבֶרְתָּהּ, שֶׁאֵינָהּ רְאוּיָה תּוֹלָה בָּרְאוּיָה. כֵּיצַד, אַחַת זְקֵנָה שֶׁעָבְרוּ עָלֶיהָ שְׁלֹשָׁה עוֹנוֹת וְלֹא רָאֲתָה, וְאַחַת יָלְדָה, זְקֵנָה טְהוֹרָה, וְיָלְדָה טְמֵאָה. אַחַת מְעֻבֶּרֶת שֶׁהֻכַּר עֻבָּרָהּ, וְאַחַת שֶׁאֵינָהּ מְעֻבֶּרֶת, מְעֻבֶּרֶת טְהוֹרָה, וְשֶׁאֵינָהּ מְעֻבֶּרֶת, טְמֵאָה. אַחַת בְּתוּלַת דָּמִים שֶׁלֹּא רָאֲתָה מֵעוֹלָם, וְאַחַת שֶׁרָאֲתָה, שֶׁלֹּא רָאֲתָה, טְהוֹרָה. וְשֶׁרָאֲתָה, טְמֵאָה. אַחַת מֵינִיקָה וְאַחַת שֶׁאֵינָהּ מֵינִיקָה, מֵינִיקָה, טְהוֹרָה, וְשֶׁאֵינָהּ מֵינִיקָה, טְמֵאָה. וּכְשֵׁם שֶׁתּוֹלָה בַּחֲבֶרְתָּהּ כָּךְ תּוֹלָה בְּעַצְמָהּ, שֶׁאִם לָבְשָׁה חָלוּק בִּזְמַן שֶׁאֵינָהּ מְעֻבֶּרֶת, וְאַחַר כָּךְ לְבַשְׁתּוֹ בִּזְמַן שֶׁהִיא מְעֻבֶּרֶת, וְנִמְצָא עָלָיו דָּם, תּוֹלָה בַּיָּמִים הָרִאשׁוֹנִים שֶׁלֹּא הָיְתָה מְעֻבֶּרֶת, וְכֵן מֵינִיקָה וּזְקֵנָה, וּטְהוֹרָה. וְאִם הָיוּ כֻּלָּן שָׁווֹת מֵינִיקוֹת אוֹ זְקֵנוֹת אוֹ אַחַת זְקֵנָה וְאַחַת מֵינִיקָה, אֵין תּוֹלוֹת זוֹ בְּזוֹ. הָיוּ שְׁלֹשְׁתָּן עֵרוֹת וְשׁוֹכְבוֹת עַל הַמִּטָּה אוֹ יוֹשְׁבוֹת עַל הַסַפְסָל כְּאַחַת, וְנִמְצָא דָּם תַּחַת אַחַת מֵהֶן, אֲפִלּוּ תַּחַת הָאֶמְצָעִית, כֵּיוָן שֶׁכָּל אַחַת מַכֶּרֶת מְקוֹמָהּ אוֹתָהּ שֶׁתֹּאמַר: בָּרִי לִי שֶׁלֹּא בָּאתִי לַמָּקוֹם שֶׁנִּמְצָא הַדָּם, טְהוֹרָה. וְאִם נִמְצָא בֵּינֵיהֶן, הַשְּׁתַּיִם שֶׁנִּמְצָא בֵּינֵיהֶן טְמֵאוֹת, וְהָאַחֶרֶת טְהוֹרָה. וְאִם עָלוּ דֶּרֶךְ הַחִיצוֹנָה וְנִמְצָא תַּחַת הַחִיצוֹנָה, כֻּלָּן טְמֵאוֹת. תַּחַת הָאֶמְצָעִית, אֶמְצָעִית וּפְנִימִית טְמֵאוֹת, וְהַחִיצוֹנָה טְהוֹרָה. תַּחַת הַפְּנִימִית, הִיא לְבַדָּהּ טְמֵאָה, וּשְׁתַּיִם הַחִיצוֹנוֹת טְהוֹרוֹת. וְאִם הָיָה לָהֶן עֵסֶק לְצַד פְּנִים שֶׁדַּרְכָּן לִקְרָב לַצַּד הַפְּנִימִי, כְּגוֹן שֶׁהֵן טוֹחֲנוֹת בַּרֵחַיִם, וְנִמְצָא דָּם תַּחַת הַפְּנִימִית, שְׁתַּיִם הַפְּנִימִיּוֹת טְמֵאוֹת, וְאִם נִמְצָא תַּחַת הַחִיצוֹנָה, הִיא טְמֵאָה וּפְנִימִית טְהוֹרָה, שֶׁאֵין פְּנִימִית דּוֹחֶקֶת לָבוֹא לְצַד הַחִיצוֹנָה.  

הָא דְּאָמְרִינַן: נִמְצָא דָּם בְּחָלוּק אוֹ מִטָּה אוֹ סַפְסָל כֻּלָּן טְמֵאוֹת, אִם נִתְעַסְקָה אַחַת בִּכְתָמִים, כֻּלָּן טְהוֹרוֹת, שֶׁכֻּלָּן תּוֹלוֹת בָּהּ וְהִיא תּוֹלָה בַּכְּתָמִים.  

אֵין בַּכְּתָמִים מִשּׁוּם וֶסֶת. כֵּיצַד, מָצְאָה כֶּתֶם בְּרֹאשׁ חֹדֶשׁ, אֲפִלּוּ שָׁלֹשׁ פְּעָמִים, לֹא קְבַעֲתוֹ וְלֹא עוֹקַרְתּוֹ. חוּץ מִכִּתְמֵי עֵד הַבָּדוּק לָהּ, שֶׁהֵם מְטַמְּאִים בְּכָל שֶׁהֵן, וַהֲרֵי הֵן כִּרְאִיּוֹת לְכָל דָּבָר. 


Siman 191

הָאִשָּׁה שֶׁהִשְׁתִּינָה מַיִם וְיָצָא דָּם עִם מֵי רַגְלֶיהָ, בֵּין שֶׁהִשְׁתִּינָה וְהִיא עוֹמֶדֶת, בֵּין שֶׁהִשְׁתִּינָה וְהִיא יוֹשֶׁבֶת, הֲרֵי זוֹ טְהוֹרָה. וַאֲפִלּוּ הִרְגִּישָׁה גּוּפָהּ וְנִזְדַּעְזְעָה, אֵינָהּ חוֹשֶׁשֶׁת, שֶׁהַרְגָּשַׁת מֵי רַגְלֶיהָ הִיא זוֹ שֶׁאֵין מֵי רַגְלַיִם מִן הַחֶדֶר, וְדָם זֶה דַּם מַכָּה הוּא בַּחַלְחֹלֶת אוֹ בַּכּוּלְיָא. <small>הַגָּה: וְיֵשׁ אוֹמְרִים דְּאֵין לְהַתִּירָהּ אֶלָּא בְּיוֹשֶׁבֶת וְהִשְׁתִּינָה, אֲבָל בְּעוֹמֶדֶת, אִם מְקַלַּחַת לְתוֹךְ הַסֵּפֶל וְנִמְצָא שָׁם דָּם, טְהוֹרָה. אֲבָל אִם שׁוֹתֵתִין עַל שְׂפַת הַסֵּפֶל וְנִמְצָא שָׁם דָּם, טְמֵאָה, דְּהוֹאִיל וְהַמָּקוֹם צַר חוֹזְרִין לַמָּקוֹר וּמְבִיאִים דָּם, <small><small>(הַטּוּר בְּשֵׁם הָרֹא''שׁ)</small>.</small> וְיֵשׁ אוֹמְרִים דַּאֲפִילוּ בְּיוֹשֶׁבֶת אֵין לְהַתִּיר אֶלָּא בִּמְקַלַּחַת וְנִמְצָא הַדָּם תּוֹךְ הַסֵּפֶל, אֲבָל עַל שְׂפַת הַסֵּפֶל, טְמֵאָה. וּבְעוֹמֶדֶת, בְּכָל עִנְיָן, טְמֵאָה. <small><small>(מָרְדְּכַי ה''נ וּבֵית יוֹסֵף בְּשֵׁם הַגָּהוֹת מַיְמוֹנִי וְש''ד וּב''ז סִימָן ק''צ וְכֵן מַשְׁמָע מִתְּשׁוּבַת הָרַ''ן וּמַהֲרַ''ם בִּתְשׁוּבוֹת סִימָן תר''ל וַאֲגֻדָּה וְהַגָּהַת ש''ד בְּשֵׁם מהר''ט)</small>,</small> וְהָכִי נָהוּג. וְדַוְקָא כְּשֶׁנִּמְצָא הַדָּם בַּסֵּפֶל שֶׁהִיא מַשְׁתֶּנֶת שָׁם לְחוּד, דְּיָדוּעַ שֶׁהוּא מִמֶּנָּהּ, אֲבָל אִם נִמְצָא בְּסֵפֶל שֶׁאִישׁ וְאִשָּׁה מְטִילִין שָׁם מַיִם, טְהוֹרָה בְּכָל עִנְיָן <small><small>(טוּר וּפוֹסְקִים מֵהַשָּׁ''ס)</small>.</small> וְכָל זֶה אִם נִמְצָא דָּם בְּמִקְרֶה, אֲבָל אִשָּׁה שֶׁרְגִילָה לִרְאוֹת דָּם בְּמֵי רַגְלֶיהָ וּמַרְגֶּשֶׁת כְּאֵב בְּשָׁעָה שֶׁמַּטֶּלֶת מַיִם כְּגוֹן הַחֹלִי שֶׁקּוֹרִין הארי''ן וינ''ד, נִרְאֶה דְּיֵשׁ לְהַתִּיר בְּכָל עִנְיָן, דְּהָא אִכָּא יָדַיִם מוֹכִיחוֹת שֶׁיֵּשׁ לָהּ מַכָּה הַמַּכְאִיב אוֹתָהּ בְּהַטָּלַת מֵי רַגְלַיִם וּמִמֶּנּוּ הַדָּם יוֹצֵא. וַאֲפִלּוּ אִם מָצְאָה דָּם אַחַר הַטָּלַת מֵי רַגְלַיִם, כְּשֶׁמְּקַנַּחַת עַצְמָהּ, טְהוֹרָה, דְּמֵאַחַר דְּמַרְגֶּשֶׁת כְּאֵב וְאֵינָהּ מוֹצְאָה דָּם רַק אַחַר הַטָּלַת מֵי רַגְלַיִם, וַדַּאי דַּם מַכָּה הוּא, <small><small>(בְּהַגָּהַת ש''ד בְּשֵׁם מהרי''ל וְהוּא בִּתְשׁוּבַת מהרי''ל סִימָן קע''ג שכ''כ בְּשֵׁם מהר''ש וּבֵית יוֹסֵף בְּשֵׁם אָגוּר בְּשֵׁם מהר''ש)</small>.</small> אַךְ יֵשׁ מַחְמִירִין שֶׁלֹּא לְהַתִּיר רַק בְּאִשָּׁה שֶׁיֵּשׁ לָהּ וֶסֶת לְהַצְרִיכָהּ בְּדִיקָה <small><small>(דַּעַת מהרי''ל שָׁם)</small>,</small> דְּהַיְנוּ קֹדֶם שֶׁתַּשְׁתִּין, תִּבְדֹּק עַצְמָהּ הֵיטֵב בַּחֹרִין וּבַסְּדָקִין וְאִם לֹא תִּמְצָא דָּם תַּכְנִיס מוֹךְ נָקִי עַל הַמָּקוֹר בִּפְנִים, וְתַשְׁתִּין וּתְקַנַּח עַצְמָהּ יָפֶה מִמֵּי רַגְלֶיהָ וְתוֹצִיא הַמּוֹךְ, אִם נְקִיָּה הִיא הוֹכָחָה גְּדוֹלָה דְּאֵין הַדָּם מִן הַמָּקוֹר, <small><small>(שָׁם וּבְמהרי''ו)</small>,</small> וְהָכִי נָהוּג. וְאִם בָּדְקָה עַצְמָהּ ג' פְּעָמִים בִּכְהַאי גַּוְנֵי וּמָצְאָה הַמּוֹךְ נָקִי, מֻתֶּרֶת אַחַר כָּךְ בְּלֹא בְּדִיקָה שֶׁלֹּא בִּשְׁעַת וִסְתָּהּ, דַּחֲזָקָה דְּדַם מַכָּה הוּא מֵאַחַר שֶׁאֵינָהּ מוֹצְאָה אוֹתוֹ רַק אַחַר שֶׁהִשְׁתִּינָה. וְכָל זֶה דַּוְקָא שֶׁמַּרְגֶּשֶׁת כְּאֵב עִם מֵי רַגְלֶיהָ, אֲבָל אִם אֵינָהּ מַרְגֶּשֶׁת כְּאֵב וּבוֹדֶקֶת עַצְמָהּ אַחַר הַטָּלַת מַיִם וּמוֹצְאָה דָּם, אִם לֹא מָצְאָה דָּם בְּמֵי רַגְלֶיהָ וַדַּאי טְמֵאָה, <small><small>(כֵּן מַשְׁמָע שָׁם וּבְהַגָּהוֹת מַיְמוֹנִי וּבְמָרְדְּכַי שָׁם)</small>.</small> אֲבָל אִם מָצְאָה דָּם תּוֹךְ מֵי רַגְלֶיהָ וְגַם עַל הָעֵד שֶׁבָּדְקָה עַצְמָהּ בּוֹ, יֵשׁ אוֹמְרִים דְּהִיא טְמֵאָה, דְּלֹא הִתִּירוּ רַק דָּם שֶׁנִּמְצָא תּוֹךְ מֵי רַגְלֶיהָ, <small><small>(מָרְדְּכַי ה''נ)</small>.</small> וְיֵשׁ אוֹמְרִים שֶׁהִיא טְהוֹרָה דְּדָם שֶׁנִּמְצָא תּוֹלִין שֶׁעֲדַיִן נִשְׁאַר מִתַּמְצִית מֵי רַגְלֶיהָ, <small><small>(בֵּית יוֹסֵף מִמַּשְׁמָעוּת הָרֹא''שׁ וְהָרַ''ן)</small> <small>(ולפענ''ד לֹא מַשְׁמַע מֵהָרֹא''שׁ מִידִי)</small>. </small> וְיֵשׁ לְהַחְמִיר, מִיהוּ אֵינָהּ צְרִיכָה לִבְדֹּק אַחַר זֶה. וַאֲפִלּוּ אִם הָיְתָה רְגִילָה לִרְאוֹת אִם בָּדְקָה עַצְמָהּ שָׁלֹשׁ פְּעָמִים וּמָצְאָה טְהוֹרָה, שׁוּב אֵינָהּ צְרִיכָה בְּדִיקָה, <small><small>(שָׁם בְּמָרְדְּכַי)</small>.</small> וְאִם אֵינָהּ רְגִילָה לִרְאוֹת רַק לִפְרָקִים, קוֹבַעַת לָהּ וֶסֶת אִם הוּא בְּדֶרֶךְ קֶבַע, בֵּין וֶסֶת שָׁוֶה בֵּין וֶסֶת דִּלּוּגִין <small><small>(שָׁם)</small>.</small> וְאִם אֵינָהּ מוֹצְאָה דָּם אַחַר כָּךְ כְּשֶׁבּוֹדֶקֶת עַצְמָהּ, רַק קָרְטִין קָרְטִין כְּמוֹ חוֹל וְחָצָץ אָדֹם, וְנִמְצָא כָּזֶה גַּם כֵּן בְּמֵי רַגְלֶיהָ וּבִשְׁעַת וִסְתָּהּ, אוֹ לִפְעָמִים אֲחֵרִים רוֹאָה דָּם מַמָּשׁ כִּשְׁאָר נָשִׁים, וְאֵינָהּ מוֹצֵאת אוֹתוֹ חוֹל רַק אַחַר מֵי רַגְלֶיהָ, טְהוֹרָה, דְּאֵינוֹ דָּם רַק חוֹל שֶׁדַּרְכּוֹ לְהִוָּלֵד בַּכְּלָיוֹת, <small><small>(בֵּית יוֹסֵף בְּשֵׁם תְּשׁוּבַת הָרַ''ן)</small>.</small> </small> 


Siman 192

תְּבָעוּהָ לִנָּשֵׂא וְנִתְפַּיְּסָה, צְרִיכָה לֵישֵׁב שִׁבְעָה נְקִיִּים, בֵּין גְּדוֹלָה בֵּין קְטַנָּה, וַאֲפִלּוּ בָּדְקָה עַצְמָהּ בִּשְׁעַת תְּבִיעָה וּמָצְאָה טְהוֹרָה, שֶׁמָּא מֵחֲמַת חִמּוּד רָאֲתָה טִפַּת דָּם כְּחַרְדָּל וְלֹא הִרְגִּישָׁה בּוֹ. וּמוֹנָה ז' מִמָּחֳרָת יוֹם הַתְּבִיעָה, וְאֵינָהּ צְרִיכָה הֶפְסֵק טָהֳרָה, שֶׁאַף עַל פִּי שֶׁלֹּא בָּדְקָה בְּיוֹם הַתְּבִיעָה לְהַפְסִיק בְּטָהֳרָה, מוֹנָה מִיּוֹם הַמָּחֳרָת ז' נְקִיִּים. וּמִיהוּ צְרִיכָה בְּדִיקָה תּוֹךְ ז' <small>כָּל יוֹם לְכַתְּחִלָּה <small><small>(בֵּית יוֹסֵף בְּשֵׁם הָרֹא''שׁ וּב''ח שֶׁגַּם כֵּן דַּעַת רַמְבַּ''ן)</small>,</small> מִיהוּ בְּדִיעֲבַד אִם לֹא בָּדְקָה עַצְמָהּ רַק פַּעַם אַחַת תּוֹךְ ז' סָגֵי <small><small>(בֵּית יוֹסֵף וְהָאַחֲרוֹנִים)</small>.</small> </small> 

שִׁבְעַת יָמִים הַלָּלוּ מוֹנִים אוֹתָם מִשָּׁעָה שֶׁהִיא סוֹמֶכֶת בְּדַעְתָּהּ וּמְכִינָה עַצְמָהּ לַחֻפָּה, אַף עַל פִּי שֶׁלֹּא נִתְקַדְּשָׁה עֲדַיִן. <small>הַגָּה: וְיֵשׁ לִסְמֹךְ הַטְּבִילָה סָמוּךְ לִבְעִילַת מִצְוָה בְּכָל מַה דְּאֶפְשָׁר, <small><small>(כָּךְ מַשְׁמָע בְּמָרְדְּכַי בְּשֵׁם רַשְׁבָּ''ם וְר''מ וְרוֹקֵחַ בְּשֵׁם אָבִיו וְרַבּוֹתָיו וּבְהַגָּהַת מַיְמוֹנִי פי''א דְּהִלְכוֹת א''ב)</small>,</small> וְהַמִּנְהָג לִטְבֹּל הַכַּלָּה לֵיל ד' אַף עַל פִּי שֶׁלֹּא תִּבָּעֵל קֹדֶם מוֹצָאֵי שַׁבָּת <small><small>(מָרְדְּכַי שָׁם)</small>,</small> אֲבָל אֵין לְהַרְחִיק הַטְּבִילָה מִן הַבְּעִילָה יוֹתֵר מִזֶּה. וְאִם לֹא תִּבָּעֵל בְּמוֹצָאֵי שַׁבָּת, יֵשׁ לָהּ לִבְדֹּק עַצְמָהּ בְּכָל יוֹם עַד בְּעִילַת מִצְוָה, <small><small>(שָׁם וּבְהַגָּה וּבְתוֹסָפוֹת פ''ק דְּיוֹמָא דַּף י''ח)</small>,</small> וְדַוְקָא לְכַתְּחִלָּה, אֲבָל בְּדִיעֲבַד אֵין לְהַחְמִיר אִם בָּדְקָה רַק פַּעַם אַחַת תּוֹךְ ז' <small><small>(בֵּית יוֹסֵף)</small>.</small> וְכָל חָתָן יִשְׁאַל לַכַּלָּה קֹדֶם שֶׁיִּגַּע בָּהּ, אִם שָׁמְרָה ז' נְקִיִּים, <small><small>(הג''ה ש''ד)</small>.</small> </small> 

אִם דָּחוּ הַנִּשּׂוּאִין מֵחֲמַת אֵיזֶה סִבָּה אַף עַל פִּי שֶׁיָּשְׁבָה ז' נְקִיִּים צְרִיכָה לַחֲזֹר וְלֵישֵׁב ז' נְקִיִּים <small>וְלִטְבֹּל</small> כְּשֶׁיִּתְפַּשְּׁרוּ לַעֲשׂוֹת הַנִּשּׂוּאִין, <small>אַף עַל פִּי שֶׁבָּדְקָה עַצְמָהּ תָּמִיד בַּיָּמִים שֶׁבֵּינְתַיִם, לֹא מֵהָנֵי, <small><small>(מָרְדְּכַי ה''נ ובמהרי''ק שֹׁרֶשׁ קנ''ט)</small>.</small> </small> 

עָבַר וּכְנָסָהּ תּוֹךְ זְמַן זֶה, וְכֵן חָתָן שֶׁפֵּרְסָה כַּלָּתוֹ נִדָּה קֹדֶם שֶׁבָּא עָלֶיהָ, לֹא יִתְיַחֵד עִמָּהּ, אֶלָּא הוּא יָשֵׁן בֵּין הָאֲנָשִׁים וְהִיא יְשֵׁנָה בֵּין הַנָּשִׁים. <small>הַגָּה: יֵשׁ אוֹמְרִים אִם הָיְתָה טְהוֹרָה כְּשֶׁנִּשֵׂאת וְלֹא בָּא עָלֶיהָ, וּפֵרְסָה נִדָּה אַחַר כָּךְ, אֵין צָרִיךְ שִׁמּוּר עוֹד, <small><small>(ת''ה סִימָן רנ''ג וְהַגָּהוֹת אַלְפָסִי)</small>,</small> וְהַמַּחְמִיר תָּבוֹא עָלָיו בְּרָכָה <small><small>(ת''ה שָׁם)</small>.</small> וְאֵין לְחַלֵּק בָּזֶה בֵּין בָּחוּר לְאַלְמוֹן אוֹ בְּתוּלָה לְאַלְמָנָה, <small><small>(רַבֵּנוּ יְרוּחָם נָתִיב כ''ו)</small>.</small> יֵשׁ אוֹמְרִים שֶׁאֲסוּרָה לְיַחֵד עִמּוֹ בַּיּוֹם, כְּמוֹ בַּלַּיְלָה, וְאֵין צָרִיךְ לִהְיוֹת שְׁתֵּי שְׁמִירוֹת, רַק הוּא בֵּין הָאֲנָשִׁים אוֹ הִיא בֵּין הַנָּשִׁים <small><small>(טוּר בְּשֵׁם הָרֹא''שׁ)</small>.</small> וְאִם אֵינָם יְשֵׁנִים בְּחֶדֶר א' אֵינָן צְרִיכִים שִׁמּוּר כְּלָל, <small><small>(בֵּית יוֹסֵף בְּשֵׁם הָרַשְׁבָּ''א)</small>.</small> וְיֵשׁ אוֹמְרִים דְּבַלַּיְלָה צָרִיךְ שְׁתֵּי שְׁמִירוֹת, וּבַיּוֹם מֻתָּר לְהִתְיַחֵד, <small><small>(הָרַאֲבָ''ד)</small>.</small> וְהַמִּנְהָג לִקַּח קָטָן אֵצֶל הֶחָתָן וּקְטַנָּה אֵצֶל הַכַּלָּה, וְאֵין מִתְיַחֲדִין בַּיּוֹם בְּלֹא קָטָן אוֹ קְטַנָּה.</small> 

מַחֲזִיר גְּרוּשָׁתוֹ צְרִיכָה לֵישֵׁב שִׁבְעָה נְקִיִּים: 


Siman 193

הַכּוֹנֵס אֶת הַבְּתוּלָה, בּוֹעֵל בְּעִילַת מִצְוָה וְגוֹמֵר בִּיאָתוֹ וּפוֹרֵשׁ מִיָּד. אֲפִלּוּ הִיא קְטַנָּה שֶׁלֹּא הִגִּיעַ זְמַנָּהּ לִרְאוֹת וְלֹא רָאֲתָה, וַאֲפִלּוּ בָּדְקָה וְלֹא מָצְאָה דָּם, טְמֵאָה שֶׁמָּא רָאֲתָה טִפַּת דָּם כְּחַרְדָּל וְחִפָּהוּ שִׁכְבַת זֶרַע. <small>הַגָּה: הַגָּה וְיֵשׁ מְקִלִּין אִם לֹא רָאֲתָה דָּם, <small><small>(הַגָּהוֹת מַיְמוֹנִי בְּשֵׁם אִכָּא מ''ד)</small> ;</small> וְנָהֲגוּ לְהָקֵל אִם לֹא גָּמַר בִּיאָה רַק הֶעֱרָה בָּהּ וְלֹא רָאֲתָה דָּם; אֲבָל אִם בָּא עָלֶיהָ בִּיאָה מַמָּשׁ, צָרִיךְ לִפְרֹשׁ מִמֶּנָּהּ אַף עַל פִּי שֶׁלֹּא רָאֲתָה דָּם <small><small>(טוּר וּבֵית יוֹסֵף בְּשֵׁם רֹב הַפּוֹסְקִים)</small>.</small> וּבַעַל נֶפֶשׁ יָחוּשׁ לְעַצְמוֹ שֶׁלֹּא לִשְׂחֹק בְּתִינוֹקוֹת.</small> וּצְרִיכָה שֶׁתִּפְסֹק בְּטָהֳרָה וְתִבְדֹּק כָּל שִׁבְעָה, וְלֹא תַּתְחִיל לִמְנוֹת עַד יוֹם ה' לְשִׁמּוּשָׁהּ. וְנוֹהֵג עִמָּהּ כְּכָל דִּינֵי נִדָּה לְעִנְיַן הַרְחָקָה; אֶלָּא שֶׁנִּדָּה גְּמוּרָה, אָסוּר לוֹ לִישַׁן עַל מִטָּתָהּ אֲפִלּוּ כְּשֶׁאֵינָהּ בַּמִּטָּה, וְזוֹ מֻתָּר לוֹ לִישַׁן בְּאוֹתָהּ מִטָּה, לְאַחַר שֶׁעָמְדָה מֵאֶצְלוֹ, וַאֲפִלּוּ בְּסָדִין שֶׁהַדָּם עָלָיו. 


Siman 194

יוֹלֶדֶת, אֲפִלּוּ לֹא רָאֲתָה דָּם, טְמֵאָה כְּנִדָּה; בֵּין יָלְדָה חַי, בֵּין יַלְדָּה מֵת וַאֲפִלּוּ נֵפֶל. וְכַמָּה הֵם יְמֵי טֻמְאָתָהּ, עַכְשָׁו בַּזְּמַן הַזֶּה כָּל הַיּוֹלְדוֹת חֲשׁוּבוֹת יוֹלְדוֹת בְּזוֹב וּצְרִיכוֹת לִסְפֹּר שִׁבְעָה נְקִיִּים; נִמְצֵאתָ אוֹמֵר שֶׁיּוֹלֶדֶת זָכָר יוֹשֶׁבֶת ז' לַלֵּדָה וְז' לִנְקִיִּים לְזִיבָה, וְהַיּוֹלֶדֶת נְקֵבָה יוֹשֶׁבֶת שְׁבוּעַיִם לַלֵּדָה וְז' נְקִיִּים לְזִיבָה. יְמֵי לֵדָה, שֶׁהֵם ז' לְזָכָר וְי''ד לִנְקֵבָה, אִם לֹא רָאֲתָה בָּהֶן עוֹלִים לִסְפִירַת זִיבָתָהּ; וְאִם שָׁלְמוּ ז' נְקִיִּים בְּתוֹךְ י''ד לִנְקֵבָה, הֲרֵי זוֹ אֲסוּרָה עַד לֵיל ט''ו; וְאִם טָבְלָה קֹדֶם לָכֵן, לֹא עָלְתָה לָהּ טְבִילָה. <small>הַגָּה: וּלְאַחַר ז' לְזָכָר וְי''ד לִנְקֵבָה, מֻתֶּרֶת לְבַעֲלָהּ מִיָּד, מֵאַחַר שֶׁסָּפְרָה ז' נְקִיִּים וְלֹא חָזְרָה וְרָאֲתָה. מִיהוּ יֵשׁ מְקוֹמוֹת שֶׁנּוֹהֲגִין שֶׁאֵין טוֹבְלִין תּוֹךְ מ' לְזָכָר וּשְׁמוֹנִים לִנְקֵבָה, <small><small>(בֵּית יוֹסֵף בְּשֵׁם מהרי''ק שֶׁהֵבִיא הַתַּנְיָא וּבַאֲגֻדָּה פֶּרֶק ע''פ ובמהרי''ל)</small>,</small> וְאֵין לְהַתִּיר בְּמָקוֹם שֶׁנָּהֲגוּ לְהַחְמִיר <small><small>(ריב''ש)</small> ;</small> אֲבָל בְּמָקוֹם שֶׁאֵין מִנְהָג, אֵין לְהַחְמִיר כְּלָל רַק מִיָּד שֶׁלֹּא רָאֲתָה דָּם אַחַר ז' לְזָכָר וְי''ד לִנְקֵבָה וְסָפְרָה ז' נְקִיִּים, מֻתֶּרֶת לְבַעֲלָהּ <small><small>(ת''ה סִימָן רנ''ה)</small>.</small> אֲבָל אִם חָזְרָה וְרָאֲתָה, אֲפִלּוּ טִפַּת דָּם כְּחַרְדָּל, טְמֵאָה אַף עַל גַּב דְּמִדְּאוֹרַיְתָא דָּם טָהוֹר הוּא כְּבַר פָּשַׁט הַמִּנְהָג בְּכָל יִשְׂרָאֵל שֶׁאֵין בּוֹעֲלִין עַל דָּם טָהוֹר <small><small>(בֵּית יוֹסֵף וְאָגוּר וְטוּר וּפוֹסְקִים בְּשֵׁם הַגְּאוֹנִים)</small>,</small> וְדִינוֹ כִּשְׁאָר דָּם לְכָל דָּבָר.</small> 

הַמַּפֶּלֶת בְּתוֹךְ מ' אֵינָהּ חוֹשֶׁשֶׁת לְוָלָד אֲבָל חוֹשֶׁשֶׁת מִשּׁוּם נִדָּה, אֲפִלּוּ לֹא רָאֲתָה. <small>הַגָּה: מִפְּנֵי שֶׁאִי אֶפְשָׁר לִפְתִיחַת הַקֶּבֶר בְּלֹא דָּם, וְנָפְקָא מִינָהּ דְּמִיָּד לְאַחַר שֶׁסָּפְרָה ז' נְקִיִּים מֻתֶּרֶת וְאֵינָהּ חוֹשֶׁשֶׁת לַוָּלָד <small><small>(ד''ע)</small>.</small> </small> 

הַמַּפֶּלֶת כְּמִין בְּהֵמָה חַיָּה וָעוֹף אוֹ כְּמִין דָּגִים וַחֲגָבִים וּשְׁקָצִים וּרְמָשִׂים, וְכָל צוּרַת וָלָד, אוֹ שָׁפִיר אוֹ שִׁלְיָא אוֹ חֲתִיכָה שֶׁקְּרָעוּהָ וְיֵשׁ בָּהּ עֶצֶם עַכְשָׁיו שֶׁאֵין אָנוּ בְּקִיאִין בְּצוּרוֹת, חוֹשֶׁשֶׁת לְוָלָד; וְאִם כָּלוּ ז' נְקִיִּים בְּתוֹךְ י''ד יוֹם, אִם טָבְלָה קֹדֶם לֵיל ט''ו לֹא עָלְתָה לָהּ טְבִילָה. 

יָלְדָה וָלָד חַי וְאַחַר כָּךְ הִפִּילָה שִׁלְיָא, אֵינָהּ חוֹשֶׁשֶׁת לְוָלָד אַחֵר, אֶלָּא תּוֹלָה אוֹתָהּ בַּוָּלָד שֶׁיָּלְדָה כְּבָר, עַד כ''ג יוֹם. אֲבָל אִם הִפִּילָה נֵפֶל תְּחִלָּה אֵין תּוֹלִין בּוֹ הַשִּׁלְיָא שֶׁהִפִּילָה אַחַר כָּךְ, וְחוֹשֶׁשֶׁת לַשִּׁלְיָא לִתֵּן לָהּ יְמֵי טֻמְאָה שֶׁל נְקֵבָה. 

יָצְאָה הַשִּׁלְיָא תְּחִלָּה, אֵין תּוֹלִין אוֹתָהּ בַּוָּלָד שֶׁתֵּלֵד אַחַר כָּךְ, אֲפִלּוּ הוּא בֶּן קְיָמָא, וְחוֹשֶׁשֶׁת לַשִּׁלְיָא לִתֵּן לָהּ יְמֵי טֻמְאָה שֶׁל נְקֵבָה. 

יָצְאָה מִקְצָת שִׁלְיָא בְּיוֹם רִאשׁוֹן, וְלֹא נִגְמְרָה יְצִיאָתָהּ עַד יוֹם ב', חוֹשֶׁשֶׁת מִיּוֹם רִאשׁוֹן אֲבָל אֵינָהּ מוֹנָה אֶלָּא מִיּוֹם שֵׁנִי. 

הַמַּפֶּלֶת דְּמוּת בְּהֵמָה חַיָּה וְעוֹף, וְשִׁלְיָא קְשׁוּרָה בָּהּ, אֵינָהּ חוֹשֶׁשֶׁת לְוָלָד אַחֵר; וְאִם אֵינָהּ קְשׁוּרָה בָּהּ, חוֹשֶׁשֶׁת לְוָלָד אַחֵר; וְאַף עַל פִּי שֶׁהַוָּלָד הַנִּדְמֶה זָכָר, חוֹשְׁשִׁין לִתֵּן לָהּ יְמֵי טֻמְאָה שֶׁל נְקֵבָה בִּשְׁבִיל הַשִּׁלְיָא. 

הַיּוֹלֶדֶת טֻמְטוּם אוֹ אַנְדְּרוֹגִינוּס, נוֹתְנִין לָהּ יְמֵי טֻמְאָה שֶׁל נְקֵבָה. 

הִרְגִּישָׁה שֶׁהִפִּילָה וְאֵינָהּ יוֹדַעַת מָה, אֲפִלּוּ לֹא הָיְתָה בְּחֶזְקַת מְעֻבֶּרֶת הֲרֵי זוֹ טְמֵאָה לֵדָה וְחוֹשֶׁשֶׁת שֶׁמָּא נְקֵבָה הָיְתָה. 

נֶחְתַּךְ הַוָּלָד בְּמֵעֶיהָ וְיָצָא אֵבֶר אֵבֶר, בֵּין שֶׁיָּצָא עַל סֵדֶר הָאֵבָרִים כְּגוֹן שֶׁיָּצָא הָרֶגֶל וְאַחֲרֶיהָ הַשּׁוֹק וְאַחֲרֶיהָ הַיָּרֵךְ, בֵּין שֶׁיָּצָא שֶׁלֹּא עַל הַסֵדֶר, אֵינָהּ טְמֵאָה לֵדָה עַד שֶׁיֵּצֵא רֻבּוֹ; וְאִם יָצָא רֹאשׁוֹ כֻּלּוֹ כְּאֶחָד, הֲרֵי זֶה כְּרֻבּוֹ; וְאִם לֹא נִתְחַתֵּךְ, וְיָצָא כְּדַרְכּוֹ, מִשֶּׁתֵּצֵא פַּדַּחְתּוֹ הֲרֵי זֶה כְּיִלּוֹד אַף עַל פִּי שֶׁנֶּחְתַּךְ אַחַר כָּךְ. וְלֹא סוֹף דָּבָר שֶׁיֵּצֵא לַחוּץ מַמָּשׁ, אֶלָּא אֲפִלּוּ מִשֶּׁיָּצָא חוּץ לִפְרוֹזְדוֹר. 

הוֹצִיא הָעֻבָּר אֶת יָדוֹ וְהֶחֱזִירָהּ, אִמּוֹ טְמֵאָה לֵדָה. 

הָיְתָה מַקְשָׁה לֵילֵד וְשָׁמְעָה קוֹלוֹ שֶׁל וָלָד, חָשׁוּב כְּיִלּוֹד שֶׁאִי אֶפְשָׁר שֶׁלֹּא הוֹצִיא רֹאשׁוֹ חוּץ לַפְּרוֹזְדוֹר. 

הַיּוֹלֶדֶת תְּאוֹמִים וְשָׁהָה וָלָד אַחַר חֲבֵרוֹ, כְּגוֹן הָאֶחָד קֹדֶם שְׁקִיעַת הַחַמָּה וְהָאַחֵר אַחַר שְׁקִיעַת הַחַמָּה, מִשֶּׁיָּצָא הָרִאשׁוֹן טְמֵאָה לֵדָה וּמוֹנִין יְמֵי טֻמְאָה מִשֶּׁיֵּצֵא הָאַחֲרוֹן; וְאִם הָרִאשׁוֹן נִכָּר שֶׁהוּא זָכָר וְהַשֵּׁנִי נִכָּר שֶׁהוּא נְקֵבָה, אוֹ שֶׁאֵינוֹ נִכָּר שֵׁנִי זֶה אִם הוּא זָכָר אוֹ נְקֵבָה, מוֹנָה מִשֶּׁיָּצָא הַשֵּׁנִי יְמֵי טֻמְאָה לִנְקֵבָה. 

יוֹצֵא דֹּפֶן, אִם לֹא יָצָא דָּם אֶלָּא דֶּרֶךְ דֹּפֶן, אִמּוֹ טְהוֹרָה מִלֵּדָה וּמִנִּדָּה וּמִזִּיבָה. 


Siman 195

חַיָּב אָדָם לִפְרֹשׁ מֵאִשְׁתּוֹ בִּימֵי טֻמְאָתָהּ עַד שֶׁתִּסְפֹּר וְתִטְבֹּל. <small>וַאֲפִלּוּ שָׁהֲתָה זְמַן אָרֹךְ וְלֹא טָבְלָה, תָּמִיד הִיא בְּנִדָּתָהּ עַד שֶׁתִּטְבֹּל <small><small>(בֵּית יוֹסֵף בְּשֵׁם הַפּוֹסְקִים)</small>.</small> </small> וְלֹא יִשְׂחֹק וְלא יָקֵל רֹאשׁ עִמָּהּ <small>אֲפִלּוּ בִּדְבָרִים <small><small>(טוּר וּבֵית יוֹסֵף בְּשֵׁם רַשְׁבָּ''א מֵאָבוֹת דְּר''ן)</small></small> </small> שֶׁמָּא יַרְגִּיל לַעֲבֵרָה; אֲבָל מֻתָּר לְהִתְיַחֵד עִמָּהּ, דְּכֵיוָן שֶׁבָּא עָלֶיהָ פַּעַם אַחַת תּוּ לֹא תַּקִּיף יִצְרֵיהּ <small><small>(ל' עַצְמוֹ)</small>.</small> 

לֹא יִגַּע בָּהּ אֲפִלּוּ בְּאֶצְבַּע קְטַנָּה, וְלֹא יוֹשִׁיט מִיָּדוֹ לְיָדָהּ שׁוּם דָּבָר וְלֹא יְקַבְּלֶנּוּ מִיָּדָהּ, שֶׁמָּא יִגַּע בִּבְשָׂרָהּ. <small>וְכֵן עַל יְדֵי זְרִיקָה מִיָּדוֹ לְיָדָהּ אוֹ לְהֶפֶךְ, אָסוּר. <small><small>(בִּנְיָמִין זְאֵב ס''ס קנ''ט וְהַגָּהוֹת ש''ד בְּשֵׁם המהר''ם)</small>.</small> </small> 

לֹא יֹאכַל עִמָּהּ עַל הַשֻּׁלְחָן, אֶלָּא אִם כֵּן יֵשׁ שׁוּם שִׁנּוּי שֶׁיִּהְיֶה שׁוּם דָּבָר מַפְסִיק בֵּין קְעָרָה שֶׁלּוֹ לַקְּעָרָה שֶׁלָּהּ, לֶחֶם אוֹ קַנְקַן, אוֹ שֶׁיֹּאכַל כָּל אֶחָד בַּמַּפָּה שֶׁלּוֹ. <small>הַגָּה: וְיֵשׁ אוֹמְרִים הָא דִּצְרִיכִין הֶפְסֵק בֵּין קְעָרָה שֶׁלּוֹ לַקְּעָרָה שֶׁלָּהּ הַיְנוּ דַּוְקָא כְּשֶׁאֵינָן אוֹכְלִין בִּקְעָרָה אַחַת כְּשֶׁהִיא טְהוֹרָה, אֲבָל אִם אוֹכְלִין בִּקְעָרָה אַחַת כְּשֶׁהִיא טְהוֹרָה סָגֵי אִם אוֹכֶלֶת בִּקְעָרָה בִּפְנֵי עַצְמָהּ, וְאֵין צָרִיךְ הֶכֵּר אַחֵר, <small><small>(הַגָּהוֹת אֲשֵׁרִי בְּשֵׁם ר''י וְהַגָּהוֹת אַלְפָסִי)</small>,</small> וְכֵן נוֹהֲגִין. יֵשׁ אוֹמְרִים שֶׁאָסוּר לוֹ לֶאֱכֹל מִשִּׁיּוּרֵי מַאֲכָל שֶׁלָּהּ, <small><small>(מְצָא בְּקוּנְטְרֵס דְּהִלְכוֹת נִדָּה)</small>,</small> כְּמוֹ שֶׁאָסוּר לִשְׁתּוֹת מִשִּׁיּוּרֵי כּוֹס שֶׁלָּהּ, וּכְמוֹ שֶׁיִּתְבָּאֵר.</small> 

לֹא יִשְׁתֶּה מִשִּׁיוּרֵי כּוֹס שֶׁשָּׁתְתָה הִיא. <small>הַגָּה: אִם לֹא שֶׁמַּפְסִיק אָדָם אַחֵר בֵּינֵיהֶם <small><small>(טוּר בְּשֵׁם סְמַ''ק)</small>,</small> אוֹ שֶׁהוּרַק מִכּוֹס זֶה אֶל כּוֹס אַחֵר אֲפִלּוּ הֻחְזַר לְכוֹס רִאשׁוֹן <small><small>(הגהמי''י בְּשֵׁם רא''ם וְרוֹקֵחַ סִימָן שי''ח וּמָרְדְּכַי וַאֲגֻדָּה פ''ק דְּשַׁבָּת)</small> ;</small> וְאִם שָׁתְתָה וְהוּא אֵינוֹ יוֹדֵעַ, וְרוֹצֶה לִשְׁתּוֹת מִכּוֹס שֶׁלָּהּ, אֵינָהּ צְרִיכָה לְהַגִּיד לוֹ שֶׁלֹּא יִשְׁתֶּה <small><small>(שָׁם)</small> ;</small> וְהִיא מֻתֶּרֶת לִשְׁתּוֹת מִכּוֹס שֶׁשָּׁתָה הוּא <small><small>(ג''ז שָׁם)</small>.</small> וְאִם שָׁתְתָה מִכּוֹס וְהָלְכָה לָהּ, יֵשׁ אוֹמְרִים שֶׁמֻּתָּר לוֹ לִשְׁתּוֹת הַמּוֹתָר, דְּמֵאַחַר שֶׁכְּבָר הֲלָכָה אֵין כָּאן חִבָּה. <small><small>(בַּקוּנְטְרֵס הנ''ל)</small>.</small> </small> 

לֹא יֵשֵׁב בְּמִטָּה הַמְיֻחֶדֶת לָהּ, אֲפִלּוּ שֶׁלֹּא בְּפָנֶיהָ. <small>הַגָּה: וְאָסוּר לֵישֵׁב עַל סַפְסָל אָרֹךְ שֶׁמִּתְנַדֶּדֶת וְאֵינָהּ מְחֻבֶּרֶת לַכֹּתֶל, כְּשֶׁאִשְׁתּוֹ נִדָּה יוֹשֶׁבֶת עָלָיו, <small><small>(מָרְדְּכַי פ''ק דְּשַׁבָּת בְּשֵׁם צָפְנַת פַּעְנֵחַ בְּשֵׁם רַשִׁ''י)</small>.</small> וְיֵשׁ מַתִּירִים כְּשֶׁאָדָם אַחֵר מַפְסִיק וְיוֹשֵׁב בֵּינֵיהֶן <small><small>(אֲגֻדָּה פֶּרֶק הַתִּינֹקֶת ות''ה סִימָן רנ''א)</small>.</small> וְכֵן לֹא יֵלֵךְ עִם אִשְׁתּוֹ בַּעֲגָלָה אַחַת אוֹ בִּסְפִינָה אַחַת, אִם הוֹלֵךְ רַק דֶּרֶךְ טִיּוּל כְּגוֹן לְגִנּוֹת וּפַרְדֵּסִים וְכַיּוֹצֵא בָזֶה; אֲבָל אִם הוֹלֵךְ מֵעִיר לְעִיר לִצְרָכָיו, מֻתָּר אַף עַל פִּי שֶׁהוּא וְאִשְׁתּוֹ הֵם לְבַדָּן, וּבִלְבַד שֶׁיֵּשְׁבוּ בַּדֶּרֶךְ שֶׁלֹּא יִגְּעוּ זֶה בָּזֶה <small><small>(כָּל זֶה בת''ה סִימָן רנ''א)</small>.</small> </small> 

לֹא יִישַׁן עִמָּהּ בְּמִטָּה, אֲפִלּוּ כָּל אֶחָד בְּבִגְדּוֹ וְאֵין נוֹגְעִין זֶה בָּזֶה. <small>הַגָּה: וַאֲפִלּוּ יֵשׁ לְכָל אֶחָד מַצָּע בִּפְנֵי עַצְמוֹ <small><small>(בֵּית יוֹסֵף דְּלֹא כְּר' יְרוּחָם)</small>,</small> וַאֲפִלּוּ אִם שׁוֹכְבִים בִּשְׁתֵּי מִטּוֹת וְהַמִּטּוֹת נוֹגְעוֹת זוֹ בְּזוֹ, אָסוּר <small><small>(מָרְדְּכַי פ''ק דְּשַׁבָּת בְּשֵׁם הַר''מ)</small>.</small> </small> 

לֹא יִסְתַּכֵּל אֲפִלּוּ בַּעֲקֵבָהּ, וְלֹא בִּמְקוֹמוֹת הַמְכֻסִים שֶׁבָּהּ, <small>אֲבָל מֻתָּר לְהִסְתַּכֵּל בָּהּ בַּמְּקוֹמוֹת הַגְּלוּיִם אַף עַל פִּי שֶׁנֶּהֱנֶה בִּרְאִיָּתָהּ, <small><small>(בֵּית יוֹסֵף בְּשֵׁם הָרַמְבַּ''ם)</small>.</small> </small> 

רָאוּי לָהּ שֶׁתְּיַחֵד לָהּ בְּגָדִים לִימֵי נִדּוּתָהּ, כְּדֵי שֶׁיִּהְיוּ שְׁנֵיהֶם זוֹכְרִים תָּמִיד שֶׁהִיא נִדָּה. 

בְּקֹשִׁי הִתִּירוּ לָהּ לְהִתְקַשֵּׁט בִּימֵי נִדָּתָהּ, אֶלָּא כְּדֵי שֶׁלֹּא תִּתְגַּנֶּה עַל בַּעֲלָהּ. 

כָּל מְלָאכוֹת שֶׁהָאִשָּׁה עוֹשָׂה לְבַעֲלָהּ, נִדָּה עוֹשָׂה לוֹ, חוּץ מִמְּזִיגַת הַכּוֹס, שֶׁאֲסוּרָה לִמְזֹג הַכּוֹס <small>בְּפָנָיו, <small><small>(בֵּית יוֹסֵף וְכֵן מַשְׁמָע מִמָּרְדְּכַי פ''ק דְּשָׁבוּעוֹת וכ''מ מִדִּבְרֵי הַפּוֹסְקִים)</small>,</small> </small>  וּלְהַנִּיחוֹ לְפָנָיו עַל הַשֻּׁלְחָן אֶלָּא אִם כֵּן תַּעֲשֶׂה שׁוּם הֶכֵּר, כְּגוֹן שֶׁתַּנִּיחֶנּוּ עַל הַשֻּׁלְחָן בְּיַד שְׂמֹאל אוֹ תַּנִּיחֶנּוּ עַל הַכַּר אוֹ עַל הַכֶּסֶת, אֲפִלּוּ בְּיַד יְמִינָהּ. 

אֲסוּרָה לְהַצִּיעַ מִטָּתוֹ בְּפָנָיו; וְדַוְקָא פְּרִיסַת סְדִינִים וְהַמִּכְסֶה שֶׁהוּא דֶּרֶךְ חִבָּה, אֲבָל הַצָּעַת הַכָּרִים וְהַכְּסָתוֹת שֶׁהוּא טֹרַח וְאֵינָהּ דֶּרֶךְ חִבָּה, שָׁרֵי. וְשֶׁלֹּא בְּפָנָיו, הַכֹּל מֻתָּר אֲפִלּוּ הוּא יוֹדֵעַ שֶׁהִיא מַצֶּעֶת אוֹתָם. 

אֲסוּרָה לִצֹּק לוֹ מַיִם לִרְחֹץ פָּנָיו יָדָיו וְרַגְלָיו, אֲפִלּוּ אֵינָהּ נוֹגַעַת בּוֹ וַאֲפִלּוּ הֵם מַיִם צוֹנְנִים. 

כְּשֵׁם שֶׁאֲסוּרָה לִמְזֹג לוֹ כָּךְ הוּא אָסוּר לִמְזֹג לָהּ; וְלֹא עוֹד, אֶלָּא אֲפִלּוּ לִשְׁלֹחַ לָהּ כּוֹס שֶׁל יַיִן אָסוּר, לֹא שְׁנָא כּוֹס שֶׁל בְּרָכָה לֹא שְׁנָא כּוֹס אַחֵר, אִם הוּא מְיֻחָד לָהּ; אֲבָל אִם שׁוֹתִים הֵם מֵאוֹתוֹ הַכּוֹס וְשָׁתִית אִיהִי אַבַּתְרַיְהוּ, לֵית לָן בָּהּ. 

כָּל אֵלּוּ הַהַרְחָקוֹת צָרִיךְ לְהַרְחִיק בֵּין בִּימֵי נִדּוּתָהּ בֵּין בִּימֵי לִבּוּנָהּ, שֶׁהֵם כָּל יְמֵי סְפִירָתָהּ, וְאֵין חִלּוּק בְּכָל אֵלּוּ בֵּין רוֹאָה מַמָּשׁ לְמוֹצֵאת כֶּתֶם. <small>הַגָּה: וְיֵשׁ אוֹמְרִים דְּאֵין לְהַחְמִיר בִּימֵי לִבּוּנָהּ בְּעִנְיַן אִסּוּר אֲכִילָה עִמָּהּ בִּקְעָרָה <small><small>(הַגָּה בְּמָרְדְּכַי בְּשֵׁם ראבי''ה)</small>,</small> וְכֵן נוֹהֲגִין לְהָקֵל בְּזֶה, וְיֵשׁ לְהַחְמִיר.</small> 

אִם הוּא חוֹלֶה וְאֵין לוֹ מִי שֶׁיְּשַׁמְּשֶׁנּוּ זוּלָתָהּ, מֻתֶּרֶת לְשַׁמְּשׁוֹ, רַק שֶׁתִּזָּהֵר בְּיוֹתֵר שֶׁתּוּכַל לְהִזָּהֵר מֵהַרְחָצַת פָּנָיו יָדָיו וְרַגְלָיו וְהַצָּעַת הַמִּטָּה בְּפָנָיו. 

אִשָּׁה חוֹלָה וְהִיא נִדָּה, אָסוּר לְבַעֲלָהּ לִגֹּעַ בָּהּ כְּדֵי לְשַׁמְּשָׁהּ, כְּגוֹן לַהֲקִימָהּ וּלְהַשְׁכִּיבָהּ וּלְסָמְכָהּ. <small>וְיֵשׁ אוֹמְרִים דְּאִם אֵין לָהּ מִי שֶׁיְּשַׁמְּשֶׁנָּה, מֻתָּר בַּכֹּל <small><small>(הַגָּהוֹת ש''ד וְהַגָּהוֹת מָרְדְּכַי פ''ק דְּשַׁבָּת בְּשֵׁם הר''מ)</small>,</small> וְכֵן נוֹהֲגִין אִם צְרִיכָה הַרְבֵּה לְכָךְ.</small> 

אִם בַּעֲלָהּ רוֹפֵא, אָסוּר לְמַשֵּׁשׁ לָהּ הַדֹּפֶק. <small>הַגָּה: וּלְפִי מַה שֶּׁכָּתַבְתִּי דְּנוֹהֲגִין הֶתֵּר אִם צְרִיכָה אֵלָיו דִּמְשַׁמֵּשׁ לָהּ, כָּל שֶׁכֵּן דְּמֻתָּר לְמַשֵּׁשׁ לָהּ הַדֹּפֶק אִם אֵין רוֹפֵא אַחֵר וּצְרִיכָה אֵלָיו וְיֵשׁ סַכָּנָה בְּחָלְיָהּ, <small><small>(כָּךְ דִּקְדֵּק הַבֵּית יוֹסֵף מִלְּשׁוֹן הָרַמְבַּ''ן סִימָן קכ''ז)</small>,</small> וְעַיֵּן בא''ח סִימָן פ''ח אִם מֻתָּר לְנִדָּה לִכָּנֵס לְבֵית הַכְּנֶסֶת וּלְהִתְפַּלֵּל.</small>


Siman 196

שִׁבְעָה יָמִים שֶׁהַזָּבָה סוֹפֶרֶת מַתְחִילִין מִמָּחֳרַת יוֹם שֶׁפָּסְקָה בּוֹ. וְכָךְ מִשְׁפָּטָהּ, אִם תִּרְאֶה ב' יָמִים אוֹ ג' וּפָסְקָה מִלִּרְאוֹת, בּוֹדֶקֶת בַּיּוֹם שֶׁפָּסְקָה כְּדֵי שֶׁתִּפְסֹק בְּטָהֳרָה; וּבְדִיקָה זוֹ תִּהְיֶה סָמוּךְ לְבֵין הַשְּׁמָשׁוֹת. <small>וְכֵן נוֹהֲגִין לְכַתְּחִלָּה; וּבְדִיעֲבַד, אֲפִלּוּ לֹא בָּדְקָה עַצְמָהּ רַק שַׁחֲרִית וּמָצְאָה עַצְמָהּ טְהוֹרָה, סָגֵי בְּכָךְ. <small><small>(טוּר בְּשֵׁם הָרַשְׁבָּ''א וּבֵית יוֹסֵף אַף לְפִי דִּבְרֵי הָרֹא''שׁ)</small>.</small> </small> וּלְעוֹלָם יְלַמֵּד אָדָם <small>לְהַחְמִיר לְכַתְּחִלָּה</small> בְּתוֹךְ בֵּיתוֹ שֶׁתְּהֵא בּוֹדֶקֶת בְּיוֹם הֶפְסֵק טַהֲרָתָהּ בְּמוֹךְ דָּחוּק וְשֶׁיְּהֵא שָׁם כָּל בֵּין הַשְּׁמָשׁוֹת, שֶׁזּוֹ הַבְּדִיקָה מוֹצִיאָה מִיְּדֵי סָפֵק <small><small>(רַשְׁבָּ''א בְּתה''ק)</small>. <small>הַגָּה: יֵשׁ אוֹמְרִים אִם הִתְפַּלְּלוּ הַקָּהָל עַרְבִית וְעוֹד הַיּוֹם גָּדוֹל, אֵינָהּ יְכוֹלָה לִבְדֹּק אָז לִלְבֹּשׁ לְבָנִים וּלְהַתְחִיל וְלִמְנוֹת מִיּוֹם הַמָּחֳרָת, מֵאַחַר דְּהַקָּהָל כְּבָר עָשׂוּ אוֹתוֹ לַיְלָה</small> <small>(ת''ה)</small>, <small>וְיֵשׁ אוֹמְרִים דְּמֻתָּר אֲפִלּוּ עָשׂוּ הַקָּהָל שַׁבָּת</small> <small>(אָגוּר בְּשֵׁם מהרי''ל)</small> ; <small>וְנוֹהֲגִין לְכַתְּחִלָּה לִזָהֵר, וּבְדִיעֲבַד אֵין לָחוּשׁ. וּמִקְצָת נָשִׁים נוֹהֲגוֹת שֶׁאִם פָּסְקָה קֹדֶם בָּרְכוּ וְחָזְרָה לִרְאוֹת כֶּתֶם אוֹ דָּם תּוֹךְ יְמֵי סְפִירָתָהּ, אָז מַפְסִיקִין אֲפִלּוּ לְאַחַר בָּרְכוּ אִם נִתְקַלְקְלָה סָמוּךְ לָעֶרֶב, וְחוֹשְׁבִים דָּבָר זֶה לְדִיעֲבַד; וְאֵין לִמְחוֹת בְּיָדָם, כִּי כֵן קִבְּלוּ מֵאֵיזֶה חָכָם שֶׁהוֹרָה לָהֶן, וְהוּא מִנְהַג וָתִיקִין.</small> </small> 

רָאֲתָה יוֹם אֶחָד בִּלְבַד וּפָסְקָה בּוֹ בַּיּוֹם, צְרִיכָה לִבְדֹּק עַצְמָהּ בְּמוֹךְ דָּחוּק וְשֶׁיְּהֵא שָׁם כָּל בֵּין הַשְּׁמָשׁוֹת. <small>הַגָּה: וּבְדִיעֲבַד אִם בָּדְקָה עַצְמָהּ סָמוּךְ לְבֵין הַשְּׁמָשׁוֹת וּמָצְאָה עַצְמָהּ טְהוֹרָה, אַף עַל פִּי שֶׁלֹּא הָיְתָה הַמּוֹךְ אֶצְלָהּ כָּל בֵּין הַשְּׁמָשׁוֹת, סָגִי <small><small>(טוּר בְּשֵׁם הָרַשְׁבָּ''א וְהוּא הַדִּין בְּשֵׁם רַמְבַּ''ן וּבֵית יוֹסֵף לְהָרַמְבַּ''ם וכ''מ בַּשָּׁ''ס)</small>.</small> אֲבָל בְּדִיקַת שַׁחֲרִית לֹא מֵהָנֵי, הוֹאִיל וְלֹא רָאֲתָה רַק יוֹם אֶחָד <small><small>(רַשְׁבָּ''א וְרַמְבַּ''ן בְּשֵׁם י''א וְכ''ד רַמְבַּ''ם פ''ו מהא''ב וּבְפי' מִשְׁנָה סוֹף פ''ד וּבַרְטְנוּרָה שָׁם)</small>.</small> </small> 

בַּיּוֹם שֶׁפָּסְקָה מִלִּרְאוֹת וּבוֹדֶקֶת עַצְמָהּ כָּאָמוּר, תִּלְבַּשׁ חָלוּק הַבָּדוּק לָהּ שֶׁאֵין בּוֹ כֶּתֶם, וּבַלַּיְלָה תָּשִׂים סְדִינִים הַבְּדוּקִים מִכְּתָמִים, וּמִיּוֹם הַמָּחֳרָת תַּתְחִיל לִסְפֹּר שִׁבְעָה נְקִיִּים. <small>הַגָּה: וּמִנְהָג כָּשֵׁר הוּא כְּשֶׁהָאִשָּׁה פּוֹסֶקֶת בְּטָהֳרָה שֶׁתִּרְחַץ וְלוֹבֶשֶׁת לְבָנִים; אָמְנָם אִם לֹא רָחֲצָה רַק פָּנֶיהָ שֶׁל מַטָּה, דַּי בְּכָךְ <small><small>(מָרְדְּכַי בְּשֵׁם רוֹקֵחַ)</small>,</small> וְכֵן נוֹהֲגִין וְאֵין לְשַׁנּוֹת; אֲבָל בִּשְׁעַת הַדַּחַק, כְּגוֹן אִשָּׁה הַהוֹלֶכֶת בַּדֶּרֶךְ וְאֵין לָהּ בְּגָדִים, תּוּכַל לִסְפֹּר ז' נְקִיִּים רַק שֶׁהֶחָלוּק נָקִי וּבָדוּק מִדָּם <small><small>(אָגוּר וְהַגָּהוֹת שַׁ''ד סוֹף סִימָן י''ט)</small>.</small> </small> 

בְּכָל יוֹם מִז' יְמֵי הַסְפִירָה צְרִיכָה לִהְיוֹת בּוֹדֶקֶת לְכַתְּחִלָּה פַּעֲמַיִם בְּכָל יוֹם, אַחַת שַׁחֲרִית וְאַחַת סָמוּךְ לְבֵין הַשְּׁמָשׁוֹת <small><small>(טוּר בְּשֵׁם סה''ת וְעוֹד פּוֹסְקִים)</small> ;</small> וְאִם לֹא בָּדְקָה בְּכָל הַשִּׁבְעָה אֶלָּא פַּעַם אַחַת, לֹא שְׁנָא בָּדְקָה בְּיוֹם רִאשׁוֹן שֶׁל הַשִּׁבְעָה אוֹ בַּיּוֹם הַשְּׁבִיעִי אוֹ בְּאֶחָד מֵהָאֶמְצָעִים, מֵאַחַר שֶׁבָּדְקָה בַּיּוֹם שֶׁקֹּדֶם הַשְּׁבִיעִי וּמָצְאָה טְהוֹרָה, עָלוּ לָהּ. אֲבָל אִם לֹא בָּדְקָה בְּכָל הַז', וּבַיּוֹם הַשְּׁמִינִי בָּדְקָה וּמָצְאָה טְהוֹרָה, אֵין לָהּ אֶלָּא יוֹם ח' בִּלְבַד וּמַשְׁלֶמֶת עָלָיו. וְיֵשׁ אוֹמְרִים שֶׁצָּרִיךְ שֶׁתִּבְדֹּק בְּיוֹם רִאשׁוֹן מֵהַשִּׁבְעָה וּבַיּוֹם הַשְּׁבִיעִי, וְאֵין לְהָקֵל. <small>וְהַבְּדִיקָה תִּהְיֶה לְאוֹר הַיּוֹם וְלֹא לְאוֹר הַנֵּר <small><small>(תא''ו נכ''ו וְהָרַשְׁבָּ''א בת''ה)</small>,</small> וּבְדִיעֲבַד מֵהָנֵי אֲפִלּוּ לְאוֹר הַנֵּר <small><small>(כֵּן מַשְׁמָע בְּבֵית יוֹסֵף)</small>.</small> </small> 

בָּדְקָה עַצְמָהּ בַּיּוֹם שֶׁפָּסְקָה מִלִּרְאוֹת וּמָצְאָה טְמֵאָה, וּבָדְקָה לְאַחַר שְׁלֹשָׁה אוֹ ד' יָמִים וּמָצְאָה טְהוֹרָה, הֲרֵי זוֹ בְּחֶזְקַת טְמֵאָה עַד שֶׁתִּפְסֹק בְּטָהֳרָה, שֶׁלְּעוֹלָם אֵינָהּ סוֹפֶרֶת עַד שֶׁתִּבְדֹּק אִם פָּסְקָה, וְאָז מוֹנָה לְמָחֳרָתוֹ. 

כָּל בְּדִיקוֹת אֵלּוּ, בֵּין בְּדִיקַת הֶפְסֵק טָהֳרָה בֵּין בְּדִיקַת כָּל הַשִּׁבְעָה, צְרִיכוֹת לִהְיוֹת בְּבֶגֶד פִּשְׁתָּן לָבָן יָשָׁן, אוֹ בְּצֶמֶר גֶּפֶן, אוֹ בְּצֶמֶר לָבָן נָקִי וְרַךְ, וְתַכְנִיסֶנּוּ בְּאוֹתוֹ מָקוֹם בָּעֹמֶק לַחוֹרִים וְלַסְדָקִים עַד מָקוֹם שֶׁהַשַּׁמָּשׁ דָּשׁ, וְתִרְאֶה אִם יֵשׁ בּוֹ שׁוּם מַרְאֵה אַדְמוּמִית, וְלֹא שֶׁתַּכְנִיסֵהוּ מְעַט לְקַנֵּחַ עַצְמָהּ. וְאִם יִקְשֶׁה בְּעֵינֶיהָ מְאֹד לְהַכְנִיסוֹ כָּל כָּךְ בָּעֹמֶק, לְפָחוֹת בְּדִיקָה שֶׁל יוֹם הֶפְסֵק טָהֳרָה וּבְדִיקָה שֶׁל יוֹם רִאשׁוֹן מֵהַשִּׁבְעָה תִּהְיֶינָה עַד מָקוֹם שֶׁהַשַּׁמָּשׁ דַּשׁ. <small>הַגָּה: וְאִם לֹא עָשְׂתָה כֵן בִּבְדִיקַת יוֹם רִאשׁוֹן, תַּעֲשֶׂה פַּעַם אַחַת כֵּן מִבְּדִיקוֹת שְׁאָר הַיָּמִים <small><small>(בֵּית יוֹסֵף)</small> ;</small> מִיהוּ בְּדִיעֲבַד אִם לֹא עָשְׂתָה כֵן כְּלָל רַק שֶׁבָּדְקָה עַצְמָהּ יָפֶה בַּחֹרִין וּבַסְּדָקִין בָּעֹמֶק הֵיטֵב כְּפִי כֹּחָהּ, אַף עַל פִּי שֶׁלֹּא הִגִּיעַ לְמָקוֹם שֶׁהַשַּׁמָּשׁ דָּשׁ, סָגֵי לָהּ <small><small>(בֵּית יוֹסֵף שכ''ד רֹב הַפּוֹסְקִים וְכֵן מהרא''י בִּפְסָקָיו סִימָן ע''ח וּב''ח)</small>.</small> </small> 

הַסוּמָא בּוֹדֶקֶת עַצְמָהּ וּמַרְאָה לַחֲבֶרְתָּהּ. 

הַחֵרֶשֶׁת שֶׁשּׁוֹמַעַת וְאֵינָהּ מְדַבֶּרֶת אוֹ שֶׁמְּדַבֶּרֶת וְאֵינָהּ שׁוֹמַעַת, הֲרֵי הֵן כְּפִקְחוֹת; אֲבָל אִם אֵינָהּ שׁוֹמַעַת וְאֵינָהּ מְדַבֶּרֶת, וְכֵן הַשּׁוֹטָה אוֹ שֶׁנִּטְרְפָה דַּעְתָּהּ מֵחֲמַת חֹלִי, צְרִיכוֹת פִּקְחוֹת לִבְדֹּק אוֹתָן וְלִקְבֹּעַ לָהֶן וְסָתוֹת כְּדֵי שֶׁתִּהְיֶינָה מֻתָּרוֹת לְבַעֲלֵיהֶן. הַקּוֹבֵעַ לָהֶן וֶסֶת, הֲרֵי הֵן כִּשְׁאָר כָּל הַנָּשִׁים; לֹא הֻקְבַּע לָהֶן, חוֹשְׁשׁוֹת מִשְּׁלֹשִׁים יוֹם לִשְׁלֹשִׁים יוֹם וּבוֹדְקוֹת עַל יְדֵי פִּקְחוֹת. 

הָאִשָּׁה שֶׁמַּרְבָּה לִבְדֹּק, בֵּין בִּימֵי סְפִירָתָהּ בֵּין בַּיָּמִים שֶׁלֹּא רָאֲתָה בָּהֶם, הֲרֵי זוֹ מְשֻׁבַּחַת אַף עַל פִּי שֶׁיֵּשׁ לָהּ וֶסֶת קָבוּעַ. 

הַשִּׁבְעָה נְקִיִּים צָרִיךְ שֶׁיִּהְיוּ רְצוּפִים שֶׁלֹּא תִּרְאֶה דָּם בָּהֶם, שֶׁאִם רָאֲתָה דָּם אֲפִלּוּ בְּסוֹף יוֹם הַשְּׁבִיעִי סָתְרָה כָּל הַיָּמִים וּצְרִיכָה לִפְסֹק בְּטָהֳרָה וְלַחֲזֹר וְלִמְנוֹת שִׁבְעָה נְקִיִּים. <small>הַגָּה: יֵשׁ אוֹמְרִים דְּבִשְׁלֹשָׁה יָמִים רִאשׁוֹנִים שֶׁל יְמֵי הַסְּפִירָה אִם מָצְאָה כֶּתֶם אֵין תּוֹלִין אוֹתוֹ לְהָקֵל כְּמוֹ שֶׁתּוֹלִין שְׁאָר כְּתָמִים, דְּג' יָמִים רִאשׁוֹנִים צְרִיכִים לִהְיוֹת נְקִיִּים לְגַמְרֵי <small><small>(מָרְדְּכַי הִלְכוֹת נִדָּה וּבְהַגָּהוֹת מַיְמוֹנִי פ''ט דא''ב ות''ה סִימָן רמ''ט וְאָגוּר פ' תִּינֹקֶת וא''ח וְר''ף)</small> ;</small> אֲבָל אַחַר כָּךְ דִּינוֹ כִּשְׁאָר כֶּתֶם, וְכֵן נוֹהֲגִין. וְדַוְקָא כֶּתֶם שֶׁהוּא יוֹתֵר מִכִּגְרִיס וְעוֹד, אֲבָל פָּחוֹת מִכִּגְרִיס וְעוֹד תּוֹלָה בְּכִנָּה אֲפִלּוּ בְּג' יָמִים רִאשׁוֹנִים <small><small>(ת''ה סִימָן רמ''ט)</small>.</small> וְהוּא הַדִּין אִם הָיָה לָהּ מַכָּה בְּגוּפָהּ וְיוֹדַעַת שֶׁמּוֹצִיאָה דָּם, תּוֹלָה בָּהּ אֲפִלּוּ בְּיֶתֶר מִכִּגְרִיס וְעוֹד <small><small>(סְבָרַת הָרַב וְכֵן מַשְׁמָע לָשׁוֹן הַמָּרְדְּכַי)</small>,</small> אֶלָּא שֶׁאֵין מְקִלִּין בִּשְׁלֹשָׁה יָמִים הָרִאשׁוֹנִים לִתְלוֹת בְּמַכָּה שֶׁאֵין יָדוּעַ שֶׁמּוֹצִיאָה דָּם אוֹ בִּשְׁאָר דְּבָרִים שֶׁתָּלִינָן בָּהֶם כֶּתֶם, כַּמְּבֹאָר לְעֵיל סִימָן ק''צ.</small> 

הַפּוֹלֶטֶת שִׁכְבַת זֶרַע בִּימֵי סְפִירָתָהּ, אִם הוּא תּוֹךְ ו' עוֹנוֹת לְשִׁמּוּשָׁהּ סוֹתֶרֶת אוֹתוֹ יוֹם. לְפִיכָךְ הַמְשַׁמֶּשֶׁת מִטָּתָהּ וְרָאֲתָה אַחַר כָּךְ וּפָסְקָה, <small>הַגָּה: וַאֲפִלּוּ לֹא רָאֲתָה רַק מָצְאָה כֶּתֶם.</small> אֵינָהּ מַתְחֶלֶת לִסְפֹּר שִׁבְעָה נְקִיִּים עַד שֶׁיַּעַבְרוּ עָלֶיהָ ו' עוֹנוֹת שְׁלֵמוֹת שֶׁמָּא תִּפְלֹט; לְפִיכָךְ אֵינָהּ מַתְחֶלֶת לִסְפֹּר עַד יוֹם ה' לְשִׁמּוּשָׁהּ, כְּגוֹן אִם שִׁמְּשָׁה בְּמוֹצָאֵי שַׁבָּת אֵינָהּ מַתְחֶלֶת לִסְפֹּר עַד יוֹם ה', דְּקַיְמָא לָן אֵין שִׁכְבַת זֶרַע מַסְרִיחַ עַד שֶׁיַּעַבְרוּ עָלָיו שִׁשָּׁה עוֹנוֹת שְׁלֵמוֹת מֵעֵת לְעֵת; וְאִם שִׁמְּשָׁה בְּמוֹצָאֵי שַׁבָּת וּפָלְטָה לֵיל ד', קֹדֶם עֵת שִׁמּוּשָׁהּ בְּמוֹצָאֵי שַׁבָּת, עֲדַיִן הִיא עוֹמֶדֶת בְּתוֹךְ עוֹנָה שִׁשִּׁית לְשִׁמּוּשָׁהּ וְסוֹתֶרֶת, הִלְכָּךְ יוֹם ה' יִהְיֶה רִאשׁוֹן לִסְפִירָתָהּ. <small>הַגָּה: וְתִפְסֹק יוֹם ד' לְעֵת עֶרֶב, וְיוֹם ה' עוֹלֶה לְמִנְיָן. וְיֵשׁ שֶׁכָּתְבוּ שֶׁיֵּשׁ לְהַמְתִּין עוֹד יוֹם אֶחָד, דְּהַיְנוּ שֶׁלֹּא תַּתְחִיל לִמְנוֹת עַד יוֹם הַשִּׁשִּׁי וְהוּא יִהְיֶה יוֹם רִאשׁוֹן לִסְפִירָתָהּ, דְּחַיְשִׁינָן שֶׁמָּא תְּשַׁמֵּשׁ בְּיּוֹם רִאשׁוֹן בֵּין הַשְּׁמָשׁוֹת וְתִסְבֹּר שֶׁהוּא יוֹם, וְאֶפְשָׁר שֶׁהוּא לַיְלָה, וְאִם תַּתְחִיל לִמְנוֹת מִיּוֹם חֲמִישִׁי יִהְיֶה תּוֹךְ שִׁשָּׁה עוֹנוֹת לְשִׁמּוּשָׁהּ, עַל כֵּן יֵשׁ לְהוֹסִיף עוֹד יוֹם אֶחָד דְּמֵעַתָּה אִי אֶפְשָׁר לָבוֹא לִידֵי טָעוּת <small><small>(ת''ה סִימָן רמ''ה וְהָאָגוּר בְּשֵׁם מהרי''ל וְש''ד וְכֵן כָּתַב מהרא''י וּמהרי''ק שֹׁרֶשׁ ל''ה)</small>,</small> וְכֵן נוֹהֲגִין בְּכָל מְדִינוֹת אֵלּוּ, וְאֵין לְשַׁנּוֹת. וְיֵשׁ נָשִׁים שֶׁנָּהֲגוּ לְהַחְמִיר עוֹד לְהַמְתִּין עַד שִׁבְעָה יָמִים <small><small>(שָׁם בת''ה)</small>,</small> וְאֵין טַעַם בַּדָּבָר וְהַמַּחְמִיר יַחְמִיר, וְהַמֵּקֵל נִשְׂכָּר לְהַקְדִּים עַצְמוֹ לַמִּצְוָה. וְיֵשׁ שֶׁכָּתְבוּ שֶׁעַכְשָׁו אֵין לְחַלֵּק בֵּין שִׁמְּשָׁה עִם בַּעֲלָהּ לְלֹא שִׁמְּשָׁה, וְכָל אִשָּׁה שֶׁרוֹאָה, אֲפִלּוּ כֶּתֶם, צְרִיכָה לְהַמְתִּין ה' יָמִים עִם יוֹם שֶׁרָאֲתָה בּוֹ וְתִפְסֹק לְעֵת עֶרֶב וְתִסְפֹּר ז' נְקִיִּים <small><small>(שָׁם בְּת''ה בְּשֵׁם אוֹר זָרוּעַ ומהרי''ק)</small></small> וְכֵן נוֹהֲגִין בִּמְדִינוֹת אֵלּוּ וְאֵין לְשַׁנּוֹת <small><small>(סה''ת וּסְמַ''ג)</small>.</small> </small> 

אִם טָעֲתָה בְּמִנְיַן יוֹם אֶחָד וְטָבְלָה וְשִׁמְּשָׁה, צְרִיכָה לְהַמְתִּין שִׁשָּׁה עוֹנוֹת שְׁלֵמוֹת וְאַחַר כָּךְ תִּמְנֶה יוֹם אֶחָד נָקִי וְתִטְבֹּל; אַךְ סְתִירָה שֶׁלְּאַחַר שִׁבְעָה, כְּגוֹן שֶׁלֹּא טָבְלָה כָּרָאוּי וְשִׁמְּשָׁה, הֲרֵי זוֹ טוֹבֶלֶת בְּכָל עֵת. 

הָאִשָּׁה שֶׁשִּׁמְּשָׁה מִטָּתָהּ וְרָאֲתָה אַחַר כָּךְ וּפָסְקָה, וְרוֹצָה לִסְפֹּר מִיּוֹם מָחֳרַת רְאִיָּתָהּ, תְּקַנַּח יָפֶה יָפֶה אוֹתוֹ מָקוֹם בְּמוֹךְ אוֹ בְּבֶגֶד לְהַפְלִיט כָּל הַזֶּרַע אוֹ תִּרְחֹץ בְּמַיִם חַמִּין וְהֵם יַפְלִיטוּ כָּל הַזֶּרַע. <small>הַגָּה: וְיֵשׁ אוֹמְרִים דְּאֵין אָנוּ בְּקִיאִין בַּזְּמַן הַזֶּה וְאֵין לִסְמֹךְ עַל זֶה <small><small>(הַגָּהוֹת מַיְמוֹנִי פ''ו וּסְמַ''ק)</small>,</small> וְהָכִי נָהוּג דְּהֲרֵי כְּבַר נִתְבָּאֵר שֶׁאָנוּ נוֹהֲגִין לְהַמְתִּין אֲפִלּוּ לֹא שִׁמְּשָׁה כְּלָל, כְּדֵי שֶׁלֹּא לְחַלֵּק בֵּין סְפִירָה לִסְפִירָה, כָּל שֶׁכֵּן בִּכְהַאי גַּוְנָא; וְכָל הַפּוֹרֵץ גָּדֵר בִּדְבָרִים אֵלּוּ בְּמָקוֹם שֶׁנָּהֲגוּ לְהַחְמִיר, יִשְׁכֶנּוּ נָחָשׁ.</small> 


Siman 197

אֵין הַנִּדָּה וְהַזָּבָה וְהַיּוֹלֶדֶת עוֹלוֹת מִטֻּמְאָתָן בְּלֹא טְבִילָה, שֶׁאֲפִלּוּ אַחַר כַּמָּה שָׁנִים חַיָּב כָּרֵת הַבָּא עַל אַחַת מֵהֶן אֶלָּא אִם כֵּן טָבְלוּ כָּרָאוּי בְּמָקוֹם הָרָאוּי. 

אִם בַּעֲלָהּ בָּעִיר, מִצְוָה לִטְבֹּל בִּזְמַנָּהּ שֶׁלֹּא לְבַטֵּל מִפְּרִיָּה וּרְבִיָּה אֲפִלּוּ לַיְלָה אַחַת. <small>הַגָּה: וּמֻתֶּרֶת לִטְבֹּל לֵיל שַׁבָּת <small><small>(ר''ח וְר' אליה ואוֹר זָרוּעַ ובה''ג וסה''ת וּסְמַ''ג בְּשֵׁם ר' שְׁמוּאֵל שֶׁהִנְהִיג כָּךְ בִּתּוֹ)</small></small> אִם לֹא יְכוֹלָה לִטְבֹּל קֹדֶם לָכֵן, <small><small>(בֵּית יוֹסֵף וּמָרְדְּכַי בְּשֵׁם כַּמָּה רַבְּוָתָא עַיִּןִ שָׁם)</small>.</small> וְדַוְקָא אִם בַּעֲלָהּ בָּעִיר, אֲבָל בְּלָאו הָכֵי אָסוּר, <small><small>(כֵּן מַשְׁמָע בת''ה סִימָן רנ''ה)</small>.</small> וְאִם הָיָה אֶפְשָׁר לָהּ לִטְבֹּל קֹדֶם לָכֵן, כְּגוֹן שֶׁהָיָה אַחַר לֵדָה אוֹ שֶׁלֹּא הָיָה בַּעֲלָהּ בָּעִיר וּבָא בְּעֶרֶב שַׁבָּת, יֵשׁ אוֹמְרִים שֶׁאֲסוּרָה לִטְבֹּל <small><small>(שָׁם ובמהרי''ו בִּפְסָקָיו סִימָן מ''ח כְּדַעַת בֵּית יוֹסֵף)</small> ;</small> וְכֵן נָהֲגוּ בְּמִקְצָת מְקוֹמוֹת, אֲבָל בְּמָקוֹם שֶׁאֵין מִנְהָג אֵין לְהַחְמִיר; וּבְמָקוֹם שֶׁנָּהֲגוּ לְהַחְמִיר, גַּם בְּמוֹצָאֵי שַׁבָּת לֹא תִּטְבֹּל דְּמֵאַחַר שֶׁהָיָה אֶפְשָׁר לָהּ לִטְבֹּל קֹדֶם לָכֵן אֵין מַרְחִיקִין הַטְּבִילָה מִן הַחֲפִיפָה <small><small>(אָגוּר וּבְמַהֲרִי''ל)</small>.</small> וְכֵן אַלְמָנָה שֶׁאֲסוּרָה לִטְבֹּל טְבִילָה רִאשׁוֹנָה בְּלֵיל שַׁבָּת, מִשּׁוּם דְּאָסוּר לָבוֹא עָלֶיהָ בִּיאָה רִאשׁוֹנָה בְּשַׁבָּת, אֲסוּרָה לִטְבֹּל גַּם כֵּן בְּמוֹצָאֵי שַׁבָּת <small><small>(מהרי''ל)</small>.</small> וְיֵשׁ מְקִלִּין וּמַתִּירִין לִטְבֹּל בְּמוֹצָאֵי שַׁבָּת, הוֹאִיל שֶׁלֹּא טָבְלָה בְּשַׁבָּת מִשּׁוּם חֲשַׁשׁ אִסּוּר <small><small>(בֵּית יוֹסֵף)</small>.</small> </small> 

אֲסוּרָה לִטְבֹּל בְּיוֹם ז'; וַאֲפִלּוּ אִם מַמְתֶּנֶת מִלִּטְבֹּל עַד יוֹם ח' אוֹ ט' אֵינָהּ יְכוֹלָה לִטְבֹּל בָּיוֹם מִשּׁוּם סְרָךְ בִּתָּהּ. <small><small>(פי' דִּבּוּק הַבַּת וְקֻרְבָתָהּ לַעֲשׂוֹת כְּמַעֲשֵׂה הָאֵם שֶׁתִּטְבֹּל בַּיּוֹם כָּמוֹהָ וְלֹא תַּבְחִין שֶׁאִמָּהּ לְאַחַר שִׁבְעָה טָבְלָה וְלֹא בַּשְּׁבִיעִי עַצְמוֹ)</small>. <small>הַגָּה: וְהַכָּלוֹת הַטּוֹבְלוֹת קֹדֶם הַחֻפָּה יְכוֹלוֹת לִטְבֹּל בַּיּוֹם דְּהָא לֹא בָּאִין אֵצֶל הֶחָתָן עַד הַלַּיְלָה, אֲבָל אַחַר הַחֻפָּה דִּינָן כִּשְׁאָר נָשִׁים</small> <small>(מהרי''ל)</small>.</small> 

הֵיכָא דְּאִכָּא אֹנֶס, כְּגוֹן שֶׁיְּרֵאָה לִטְבֹּל בַּלַּיְלָה מֵחֲמַת צִנָּה אוֹ פַּחַד גַּנָּבִים וְכַיּוֹצֵא בוֹ, אוֹ שֶׁסוֹגְרִין שַׁעֲרֵי הָעִיר, יְכוֹלָה לִטְבֹּל בַּשְּׁמִינִי מִבְּעוֹד יוֹם; אֲבָל בַּשְּׁבִיעִי לֹא תִּטְבֹּל מִבְּעוֹד יוֹם אַף עַל גַּב דְּאִכָּא אֹנֶס. 

אִם עָבְרָה וְטָבְלָה בְּח ' בַּיּוֹם בְּלֹא אֹנֶס, אֲפִלּוּ הָכִי עָלְתָה לָהּ טְבִילָה; וְכֵן אִם עָבְרָה וְטָבְלָה בְּז' בַּיּוֹם, עָלְתָה לָהּ טְבִילָה. <small>הַגָּה: וּמִכָּל מָקוֹם לֹא תְּשַׁמֵּשׁ אֲפִלּוּ בַּשְּׁמִינִי עַד הַלַּיְלָה, וְתַסְתִּיר טְבִילָתָהּ מִבַּעֲלָהּ עַד הַלַּיְלָה <small><small>(בֵּית יוֹסֵף בְּשֵׁם הָאָגוּר)</small>.</small> </small> 


Siman 198

צְרִיכָה שֶׁתִּטְבֹּל כָּל גּוּפָהּ בְּפַעַם אַחַת; לְפִיכָךְ צָרִיךְ שֶׁלֹּא יִהְיֶה עָלֶיהָ שׁוּם דָּבָר הַחוֹצֵץ. וַאֲפִלּוּ כָּל שֶׁהוּא, אִם דֶּרֶךְ בְּנֵי אָדָם לִפְעָמִים לְהַקְפִּיד עָלָיו, חוֹצֵץ אֲפִלּוּ אִם אֵינָהּ מַקְפֶּדֶת עָלָיו עַתָּה, אוֹ אֲפִלּוּ אֵינָהּ מַקְפֶּדֶת עָלָיו לְעוֹלָם כֵּיוָן שֶׁדֶּרֶךְ רֹב בְּנֵי אָדָם לְהַקְפִּיד עָלָיו, חוֹצֵץ; וְאִם הוּא חוֹפֶה רֹב הַגּוּף, אֲפִלּוּ אֵין דֶּרֶךְ בְּנֵי אָדָם לְהַקְפִּיד בְּכָךְ, חוֹצֵץ. <small>הַגָּה: וּלְכַתְּחִלָּה לֹא תִּטְבֹּל אֲפִלּוּ בִּדְבָרִים שֶׁאֵינָם חוֹצְצִין, גְּזֵרָה אָטוּ דְּבָרִים הַחוֹצְצִים <small><small>(הַגָּהוֹת ש''ד)</small>.</small> </small>  
אֵלּוּ הַדְּבָרִים שֶׁחוֹצְצִין, חוּטֵי צֶמֶר וְחוּטֵי פִּשְׁתָּן וּרְצוּעוֹת שֶׁכּוֹרְכִין בָּהֶם הַשֵּׂעָר בָּרֹאשׁ, לֹא תִּטְבֹּל בָּהֶם עַד שֶּׁתְּרַפֵּם; וְאִם הֵם בְּתוֹךְ קְלִיעַת שַׂעֲרָהּ אֵינוֹ מוֹעִיל בָּהֶם רִפְיוֹן. וְאִם הֵם כְּרוּכִים בִּשְׁאָר מְקוֹמוֹת בַּגּוּף, לֹא תִּטְבֹּל בָּהֶם עַד שֶּׁתְּרַפֵּם, חוּץ מֵאִם הֵם כְּרוּכִים בַּצַּוָּאר שֶׁאֵינָם חוֹצְצִין לְפִי שֶׁאֵינָהּ מְהַדְּקָן; אֲבָל קָטְלָא, שֶׁהִיא רְצוּעָה חֲלָקָה וּרְחָבָה שֶׁכּוֹרֶכֶת סְבִיב צַוָּארָהּ, חוֹצֶצֶת, מִפְּנֵי שֶׁחוֹנֶקֶת עַצְמָהּ בְּחֹזֶק, כְּדֵי שֶׁיִּהְיֶה בְּשָׂרָה בּוֹלֵט וְתֵרָאֶה בַּעֲלַת בָּשָׂר, וּמִתּוֹךְ שֶׁהָרְצוּעָה חֲלָקָה וּרְחָבָה אֵינָהּ מַזִּיקָתָהּ <small><small>(רַשִׁ''י)</small>.</small>  
אִם הַחוּטִין הָאֵלּוּ חֲלוּלִין, עֲשׂוּיִן מַעֲשֵׂה רֶשֶׁת, אֵינָם חוֹצְצִין <small><small>(טוּר בְּשֵׁם רַאֲבָ''ד)</small>.</small>  
חוּטֵי שֵׂעָר אֵינָם חוֹצְצִין. <small>הַגָּה: וְאִם הָיוּ מֻזְהָבוֹת, חוֹצְצִין, דְּמַקְפֶּדֶת עֲלֵיהֶם שֶׁלֹּא תְּטַנְּפֵם; וְכֵן אִם הָיוּ מְטֻנָּפִים תְּחִלָּה, מַקְפֶּדֶת עֲלֵיהֶם שֶׁלֹּא תִּתְלַכְלֵךְ מֵהֶן בַּמַּיִם, וְחוֹצְצִין <small><small>(טוּר)</small>.</small> </small>  
שְׁתֵּי שְׂעָרוֹת אוֹ יוֹתֵר שֶׁהָיוּ קְשׁוּרִים כְּאֶחָד קֶשֶׁר אֶחָד, אֵינָם חוֹצְצִין. <small>הַגָּה: וְאֵין חִלּוּק בֵּין אִם קָשַׁר ב' שְׂעָרוֹת עִם שְׁתֵּי שְׂעָרוֹת, אוֹ שֶׁקָּשַׁר ב' שְׂעָרוֹת בִּפְנֵי עַצְמָן <small><small>(בֵּית יוֹסֵף בְּשֵׁם רַשְׁבָּ''א וְרַ''ן)</small> ;</small> </small> וְשַׂעֲרָה אַחַת שֶׁנִּקְשְׁרָה, חוֹצֶצֶת וְהוּא שֶׁתְּהֵא מַקְפֶּדֶת עָלֶיהָ, אֲבָל אִם אֵינָהּ מַקְפֶּדֶת עָלֶיהָ עָלְתָה לָהּ טְבִילָה עַד שֶׁיְּהֵא רֹב שַׂעֲרָהּ קָשׁוּר נִימָא נִימָא בִּפְנֵי עַצְמוֹ.  
שֵׂעָר שֶׁכְּנֶגֶד הַלֵּב וְשֶׁבַּזָּקָן הַנִּדְבָּק זֶה בָּזֶה מֵחֲמַת זֵעָה, חוֹצֵץ; שֶׁבָּרֹאשׁ וְשֶׁבְּבֵית הַשֶּׁחִי, אֵינוֹ חוֹצֵץ; וְשֶׁבְּאוֹתוֹ מָקוֹם, בְּאִישׁ אֵינוֹ חוֹצֵץ; וּבְאִשָּׁה, בִּנְשׂוּאָה חוֹצֵץ, בִּפְנוּיָה אֵינוֹ חוֹצֵץ. <small>הַגָּה: וְאוֹתָן שֶׁיֵּשׁ לָהֶן כְּמִין קְלִיעוֹת שְׂעָרוֹת דְּבוּקוֹת זוֹ בְּזוֹ, וְנַעֲשֵׂית בְּלִילָה עַל יְדֵי שֵׁד וְסַכָּנָה לַהֲסִירָם, לֹא חַיְצֵי <small><small>(מָרְדְּכַי ה''נ בְּשֵׁם ראב''יה וּבְאָגוּר וּבְהַגָּהוֹת ש''ד)</small>.</small> </small>  
לִפְלוּף <small><small>(פי' צוֹאַת הָעַיִן)</small></small> שֶׁחוּץ לָעַיִן, חוֹצֵץ אֲפִלּוּ הוּא לַח; וְלִפְלוּף שֶׁבָּעַיִן אֵינוֹ חוֹצֵץ, וְאִם הָיָה יָבֵשׁ, חוֹצֵץ; וְהוּא שֶׁהִתְחִיל לְהוֹרִיק <small><small>(כ''ד הַתּוֹסָפוֹת וּסְמַ''ג בְּשֵׁם רַבֵּנוּ תָּם וְרַמְבַּ''ם)</small>.</small>  
כָּחֹל שֶׁבָּעַיִן אֵינוֹ חוֹצֵץ, וְשֶׁחוּץ לָעַיִן חוֹצֵץ; וְאִם הָיְתָה פּוֹתַחַת וְעוֹצֶמֶת <small><small>(פֵּרוּשׁ וְסוֹגֶרֶת)</small></small> עֵינֶיהָ תָּדִיר, אַף שֶׁחוּץ לָעַיִן אֵינוֹ חוֹצֵץ.  
דָּם יָבֵשׁ שֶׁעַל הַמַּכָּה, חוֹצֵץ; וְרִיר שֶׁבְּתוֹכָהּ, אֵינוֹ חוֹצֵץ. יָצָא הָרִיר מִתּוֹכָהּ, כָּל תּוֹךְ ג' יָמִים לַח הוּא וְאֵינוֹ חוֹצֵץ; לְאַחַר מִכָּאן, יָבֵשׁ הוּא וְחוֹצֵץ. לְפִיכָךְ אִשָּׁה בַּעֲלַת חֲטָטִים צְרִיכָה לָחוּף בְּמַיִם עַד שֶׁיִּתְרַכְּכוּ.  
רְטִיָּה שֶׁעַל הַמַּכָּה, חוֹצֶצֶת.  
חֵץ אוֹ קוֹץ הַתָּחוּב בַּבָּשָׂר, אִם נִרְאֶה מִבַּחוּץ, חוֹצֵץ; וְאִם אֵינוֹ נִרְאֶה, אֵינוֹ חוֹצֵץ.  
לִכְלוּכֵי צוֹאָה שֶׁעַל הַבָּשָׂר מֵחֲמַת זֵעָה, אֵינָם חוֹצְצִין; נִגְלַד כִּגְלִיד, חוֹצֵץ.   
מִלְמוּלִין שֶׁעַל הַבָּשָׂר, חוֹצְצִין.  
טִיט הַיָּוֵן וְטִיט הַיּוֹצְרִים וְטִיט דְּרָכִים הַנִּמְצָא שָׁם תָּמִיד, אֲפִלּוּ בִּימוֹת הַחַמָּה, כָּל אֵלּוּ חוֹצְצִין; וּשְׁאָר כָּל הַטִּיט, כְּשֶׁהוּא לַח אֵינוֹ חוֹצֵץ שֶׁהֲרֵי הוּא נִמְחֶה בְּמַיִם; וּכְשֶׁהוּא יָבֵשׁ, חוֹצֵץ <small><small>(רמב''ם וסמ''ג)</small> <small>וּמִיהוּ אִם הִיא מַקְפֶּדֶת אֲפִלּוּ בְּדָבָר לַח חוֹצֵץ</small> <small>(רוֹקֵחַ וּמָרְדְּכַי הִלְכוֹת נִדָּה)</small>.</small>  
הַדְּיוֹ, הַחֵלֶב וְהַדְּבַשׁ וְהַדָּם, שְׂרַף הַתְּאֵנָה וּשְׂרַף הַתּוּת וּשְׂרַף הֶחָרוּב וּשְׂרַף הַשִּׁקְמָה <small><small>(פֵּרוּשׁ מִין מִמִּינֵי הַתְּאֵנִים)</small>,</small> יְבֵשִׁים, חוֹצְצִין; לַחִים, אֵינָם חוֹצְצִין. וּשְׁאָר כָּל הַשְּׂרָפִים, אֲפִלּוּ לַחִים, חוֹצְצִין.  
דָּם שֶׁנִּסְרָךְ בַּבָּשָׂר, אֲפִלּוּ לַח, חוֹצֵץ.  
צֶבַע שֶׁצּוֹבְעוֹת הַנָּשִׁים עַל פְּנֵיהֶן וִידֵיהֶן וּשְׂעַר רֹאשָׁן, אֵינוֹ חוֹצֵץ. וְכֵן מִי שֶׁהוּא צַבָּע וְיָדָיו צְבוּעוֹת, אֵינוֹ חוֹצֵץ. <small>הַגָּה: וְכֵן מִי שֶׁאֻמָּנוּתוֹ לִהְיוֹת שׁוֹחֵט אוֹ קַצָּב וְיָדָיו תָּמִיד מְלֻכְלָכוֹת בְּדָם, אֵינוֹ חוֹצֵץ, שֶׁרֹב בְּנֵי אֻמָּנוּת זוֹ אֵינָן מַקְפִּידִים <small><small>(בֵּית יוֹסֵף בְּשֵׁם רי''ו)</small>.</small> </small>  
צוֹאָה שֶׁתַּחַת הַצִּפֹּרֶן שֶׁלֹּא כְּנֶגֶד הַבָּשָׂר, חוֹצֵץ; כְּנֶגֶד הַבָּשָׂר, אֵינוֹ חוֹצֵץ. וּבָצֵק שֶׁתַּחַת הַצִּפֹּרֶן, אֲפִלּוּ כְּנֶגֶד הַבָּשָׂר חוֹצֵץ. וְאֵיזֶהוּ שֶׁלֹּא כְּנֶגֶד הַבָּשָׂר, זֶה שֶׁהַצִּפֹּרֶן עוֹדֵף עַל הַבָּשָׂר. וּלְפִי שֶׁאֵינָן יְכוֹלוֹת לְכַוֵּן מַה נִּקְרָא כְּנֶגֶד הַבָּשָׂר אוֹ שֶׁלֹּא כְּנֶגְדּוֹ, נָהֲגוּ הַנָּשִׁים לִטֹּל צִפָּרְנֵיהֶם בִּשְׁעַת טְבִילָה.  
אִם יֵשׁ לָהּ נֶפַח עַל מְקוֹם הַצִּפֹּרֶן וְאֵינָהּ יְכוֹלָה לֹא לַחְתֹּךְ וְלֹא לְחַטֵּט, אִם נְפוּחָה כָּל כָּךְ שֶׁאֵין הַטִּיט שֶׁתַּחַת הַצִּפֹּרֶן נִרְאֶה, אֵינוֹ חוֹצֵץ.  
דַּוְקָא בָּצֵק שֶׁתַּחַת הַצִּפֹּרֶן חוֹצֵץ, אֲבָל הַצִּפֹּרֶן עַצְמָהּ אֵינָהּ חוֹצֶצֶת. וַאֲפִלּוּ אִם הָיְתָה גְּדוֹלָה וְעוֹמֶדֶת לֵחָתֵךְ וּפוֹרַחַת וְעוֹבֶרֶת מִכְּנֶגֶד הַבָּשָׂר, אֵינָהּ חוֹצֶצֶת. <small>הַגָּה: מִיהוּ כָּל זֶה דַּוְקָא שֶׁאֵין צוֹאָה אוֹ בָּצֵק תַּחְתָּיו בְּשָׁעָה שֶׁטָּבְלָה. וּמֵאַחַר דְּכְּבָר נָהֲגוּ לִטֹּל הַצִּפָּרְנַיִם, אֲפִלּוּ אִם צִפֹּרֶן אַחַת נִשְׁאַר בְּיָדָהּ וְטָבְלָה, צְרִיכָה טְבִילָה אַחֶרֶת. <small><small>(הַגָּהוֹת ש''ד)</small></small> וְכֵן נוֹהֲגִין.</small>  
צִפֹּרֶן הַמְדֻלְדֶּלֶת שֶׁפֵּרְשָׁה מִעוּטָהּ, חוֹצֶצֶת; פֵּרְשָׁה רֻבָּהּ, אֵינָהּ חוֹצֶצֶת.  
אֵבֶר וּבָשָׂר הַמְדֻלְדָּלִים, חוֹצְצִים. <small>אֲבָל יַבֶּלֶת אוֹ יַתֶּרֶת וְאֵינָן מְדֻלְדָּלִין, אֵינָם חוֹצְצִים <small><small>(בֵּית יוֹסֵף בְּשֵׁם סְמַ''ג סִימָן רמ''ח בְּשֵׁם ר''י)</small>.</small> </small>  
הַשֵּׁירִים וְהַנְּזָמִים וְהַטַּבָּעוֹת וְהַקַּטְלָאוֹת אִם הֵם רְפוּיִים, אֵינָם חוֹצְצִים; וְאִם הֵם מְהֻדָּקִים, חוֹצְצִים. וְכֵן הַדִּין בְּאֶגֶד שֶׁל הַמַּכָּה וְקַשְׂקַשִּׂים שֶׁעַל הַשֶּׁבֶר.  
צְרִיכָה לַחֲצֹץ שִׁינֶיהָ שֶׁלֹּא יְהֵא בָּהֶם דָּבָר חוֹצֵץ, שֶׁאִם טָבְלָה וְנִמְצָא שׁוּם דָּבָר דָּבוּק בָּהֶם לֹא עָלְתָה לָהּ טְבִילָה. וְיֵשׁ נוֹהֲגוֹת שֶׁלֹּא לֶאֱכֹל בָּשָׂר בְּיוֹם לֶכְתָּן לְבֵית הַטְּבִילָה, מִפְּנֵי שֶׁהוּא נִכְנָס בֵּין הַשִּׁנַּיִם יוֹתֵר מִמַּאֲכָל אַחֵר; וְאַף עַל פִּי שֶׁבּוֹדְקוֹת וְחוֹצְצוֹת הַשִּׁנַּיִם, חוֹשֶׁשֶׁת דִּלְמָא תִּשְׁתַּיֵּר מִנֵּהּ וְלָאו אַדַעְתָּהּ. וּמִנְהָג יָפֶה הוּא. <small>הַגָּה: וְאֵין לָהּ לֶאֱכֹל בֵּין הָרְחִיצָה לַטְּבִילָה <small><small>(הרא''ש בה''נ)</small> ;</small> וְאֵין לָהּ לַעֲסֹק כָּל הַיּוֹם קֹדֶם הַטְּבִילָה בְּבָצֵק אוֹ בְּנֵרוֹת שֶׁל שַׁעֲוָה, שֶׁלֹּא יִדְבַּק בָּהּ <small><small>(ש''ד)</small>,</small> וְכֵן נָהֲגוּ.</small>  
אִם לֹא הֵדִיחָה בֵּית הַסְתָרִים וּבֵית הַקְּמָטִים שֶׁלָּהּ וְנִמְצָא בָּהֶם דָּבָר חוֹצֵץ, לֹא עָלְתָה לָהּ טְבִילָה. וְאִם לֹא נִמְצָא עָלֶיהָ דָּבָר חוֹצֵץ, אַף עַל פִּי שֶׁלֹּא בָּדְקָה קֹדֶם טְבִילָה עָלְתָה לָהּ טְבִילָה; וְאֵינוֹ דּוֹמֶה לִבְדִיקַת הַגּוּף וַחֲפִיפַת הָרֹאשׁ.  
אִם לֹא בָּדְקָה קֹדֶם טְבִילָה בֵּין שִׁנֶּיהָ וְלֹא בֵּית הַסְתָרִים שֶׁלָּהּ, וְאַחַר טְבִילָה נָמִי לֹא בָּדְקָה עַד שֶׁנִּתְעַסְקָה בִּכְתָמִים וּבְתַבְשִׁילִין, וְאַחַר כָּךְ בָּדְקָה וּמָצְאָה עֶצֶם בֵּין שִׁנֶּיהָ אוֹ דָּבָר חוֹצֵץ בֵּין סְתָרֶיהָ, תָּלִינָן לְקֻלָּא וְאָמְרִינָן דְּבָתַר טְבִילָה עַיְלֵי בָּהּ.  
נָתְנָה שְׂעָרָהּ בְּפִיהָ אוֹ קָרְצָה שִׂפְתוֹתֶיהָ אוֹ קָפְצָה יָדָהּ בְּעִנְיָן שֶׁלֹּא בָּאוּ הַמַּיִם בָּהֶם, לֹא עָלְתָה לָהּ טְבִילָה.  
לֹא תֶּאֱחֹז בָּהּ חֲבֶרְתָּהּ בְּיָדֶיהָ בִּשְׁעַת טְבִילָה אֶלָּא אִם כֵּן רָפְתָה יָדָהּ, כְּדֵי שֶׁיָּבוֹאוּ הַמַּיִם בִּמְקוֹם אֲחִיזַת יָדֶיהָ; וְאִם הֵדִיחָה יָדֶיהָ בְּמַיִם תְּחִלָּה, שָׁרֵי, שֶׁמַּשְׁקֶה טוֹפֵחַ שֶׁעַל יָדֶיהָ חָבוּר לְמִי הַמִּקְוֶה.  
הַטּוֹבֵל בְּמִקְוֶה שֶׁאֵין בָּהּ אֶלָּא מ' סְאָה מְצֻמְצָמִין, אִם אָמַר לַחֲבֵרוֹ: כְּבֹשׁ יָדֶיךָ עָלַי בַּמִּקְוֶה, הֲרֵי זֶה מְגֻנֶּה.  
אֵינָהּ צְרִיכָה לְהַגְבִּיהַּ רַגְלֶיהָ בִּשְׁעַת טְבִילָתָהּ אִם אֵין שָׁם טִיט, אַף עַל פִּי שֶׁדּוֹרֶסֶת עַל הָרִצְפָּה אֵין כָּאן חֲצִיצָה, מִפְּנֵי שֶׁהַמַּיִם מַקְדִּימִים לְרַגְלֶיהָ.  
אֵין טוֹבְלִין בְּכֵלִים. לְפִיכָךְ אִם הָיָה טִיט בַּמָּקוֹם שֶׁטּוֹבֶלֶת, לֹא תַּעֲמֹד עַל גַּבֵּי כְּלֵי עֵץ שֶׁמְּקַבְּלִין טֻמְאָה מִגַּבָּן, וְלֹא עַל גַּבֵּי נְסָרִים שֶׁרְאוּיִים לְמִדְרָסוֹת וְלֹא עַל שׁוּם כְּלִי הָרָאוּי לְמִדְרָס וְתִטְבֹּל, מִשּׁוּם גְּזֵרַת מֶרְחֲצָאוֹת שֶׁל כֵּלִים; עָבְרָה וְטָבְלָה, לֹא עָלְתָה לָהּ טְבִילָה. אֲבָל נוֹתֶנֶת הִיא חֲבִילֵי זְמוֹרוֹת תַּחַת רַגְלֶיהָ, מִפְּנֵי הַטִּיט. וְכֵן לֹא תַּעֲמֹד עַל גַּבֵּי כְּלִי חֶרֶס וְלֹא עַל גַּבֵּי בְּקַעַת וְתִטְבֹּל; וְאַף עַל פִּי שֶׁאֵין כְּלִי חֶרֶס מְטַמֵּא מִגַּבּוֹ וְלֹא רָאוּי לְמִדְרָס, חֲשָׁשׁ חֲכָמִים הוּא שֶׁמָּא תִּפְחַד שֶׁלֹּא תִּפֹּל וְלֹא תִּטְבֹּל כָּרָאוּי. עָבְרָה וְטָבְלָה עַל גַּבֵּי אֵלּוּ, עָלְתָה לָהּ טְבִילָה; וּלְפִי זֶה מִקְוֶה שֶׁיֵּשׁ בּוֹ שְׁלִיבוֹת <small><small>(פִּי' מַדְרֵגוֹת)</small></small> שֶׁל עֵץ, אִם טָבְלָה עַל גַּבֵּי הַשְּׁלִיבוֹת <small>אֲפִלּוּ אִם הֵם מְחֻבָּרִים לְכָתְלֵי הַמִּקְוֶה <small><small>(תְּשׁוּבַת הָרַשְׁבָּ''א)</small></small> </small> לֹא עָלְתָה לָהּ טְבִילָה דִּפְשׁוּטֵי כְּלֵי עֵץ הֵם, וְצָרִיךְ לַעֲשׂוֹת בִּמְקוֹמָן מַדְרֵגָה שֶׁל אֲבָנִים וְתִהְיֶה הַמַּדְרֵגָה רְחָבָה ד', מְקוֹם הַנָּחַת הָרֶגֶל, כְּדֵי שֶׁיְּהֵא בָּהּ שִׁעוּר מָקוֹם לְבַל תִּפְחַד לִפֹּל מִמֶּנָּהּ.  
סִילוֹן שֶׁל עֵץ הַקָּבוּעַ בְּקַרְקָעִית הַטְּבִילָה, אִם אֵין לוֹ לְבַזְבֵּז <small><small>(פִּי' מִסְגֶּרֶת שֶׁאָז אֵין לוֹ בֵּית קִבּוּל)</small>,</small> מֻתֶּרֶת לַעֲמֹד עָלָיו וְלִטְבֹּל.  
לֹא תִּטְבֹּל בְּמָקוֹם שֶׁיֵּשׁ בְּקַרְקָעִיתוֹ טִיט, מִשּׁוּם חֲצִיצָה, אֶלָּא אִם כֵּן תִּתֵּן עָלָיו זְמוֹרוֹת וְכַיּוֹצֵא בָהֶם, דָּבָר שֶׁאֵינוֹ מְקַבֵּל שׁוּם טֻמְאָה; וְאִם טָבְלָה, יֵשׁ אוֹמְרִים שֶׁלֹּא עָלְתָה לָהּ טְבִילָה <small><small>(רַאֲבָ''ד וְרַשִׁ''י אֲבָל רֹב הַפּוֹסְקִים מַתִּירִין)</small>.</small>  
לֹא תִּטְבֹּל בְּמָקוֹם שֶׁיֵּשׁ חֲשָׁשׁ שֶׁיִּרְאוּהָ בְּנֵי אָדָם, מִפְּנֵי שֶׁמִּתּוֹךְ כָּךְ מְמַהֶרֶת לִטְבֹּל וְאֵינָהּ מְדַקְדֶּקֶת בַּטְּבִילָה; וּמִיהוּ בְּדִיעֲבַד, עָלְתָה לָהּ טְבִילָה.  
לֹא תִּטְבֹּל בְּקוֹמָה זְקוּפָה, מִפְּנֵי שֶׁיֵּשׁ מְקוֹמוֹת שֶׁמִּסְתַּתְּרִים בָּהּ; וְלֹא תִּשְׁחֶה הַרְבֵּה עַד שֶׁיִּדָּבְקוּ סְתָרֶיהָ זֶה בָּזֶה, אֶלָּא שׁוֹחָה מְעַט עַד שֶׁיִּהְיוּ סִתְרֵי בֵּית הָעֶרְוָה נִרְאִים כְּדֶרֶךְ שֶׁנִּרְאֵית בְּשָׁעָה שֶׁהִיא עוֹרֶכֶת; וְיִהְיֶה תַּחַת דַּדֶּיהָ נִרְאֶה כְּדֶרֶךְ שֶׁנִּרְאֶה בְּשָׁעָה שֶׁמֵּינִיקָה אֶת בְּנָהּ; וְיִהְיֶה תַּחַת בֵּית הַשֶּׁחִי נִרְאֶה כְּדֶרֶךְ שֶׁנִּרְאֶה כְּשֶׁאוֹרֶגֶת בְּעוֹמְדִין, וְאֵינָהּ צְרִיכָה לְהַרְחִיק יַרְכוֹתֶיהָ זוֹ מִזוֹ יוֹתֵר מִדַּאי וְגַם לֹא לְהַרְחִיק זְרוֹעוֹתֶיהָ מֵהַגּוּף יוֹתֵר מִדַּאי, אֶלָּא כְּדֶרֶךְ שֶׁהֵם בְּעֵת הִלּוּכָהּ; וְאִם שִׁנְּתָה, כְּגוֹן שֶׁשָּׁחֲתָה בְּיוֹתֵר אוֹ זָקְפָה בְּיוֹתֵר, עָלְתָה לָהּ טְבִילָה <small><small>(עָרוּךְ וּסְמַ''ג וְרַשְׁבָּ''ץ וְרַמְבַּ''ם)</small> ;</small> וְיֵשׁ מִי שֶׁאוֹמֵר שֶׁלֹּא עָלְתָה.  
צָרִיךְ שֶׁיִּהְיֶה הַמִּקְוֶה גָּבוֹהַּ מִמַּעַל לְטַבּוּרָהּ זֶרֶת, לְפָחוֹת.  
יֵשׁ מִי שֶׁאוֹמֵר שֶׁאַף עַל פִּי שֶׁאֵין בְּגֹבַהּ מֵי הַמִּקְוֶה לַעֲלוֹת בָּהֶם כָּל גּוּפָהּ, אֶלָּא אִם כֵּן פָּנֶיהָ וְגוּפָהּ כְּבוּשִׁים בַּקַּרְקַע, שַׁפִּיר דָּמִי <small>וְעַיֵּן לְקַמָּן סִימָן ר''א <small><small>(סָעִיף ס''ו)</small></small> בְּדִינֵי מִקְוֶה.</small>  
אֵינָהּ צְרִיכָה לִפְתֹחַ פִּיהָ כְּדֵי שֶׁיִּכָּנְסוּ בָּהּ הַמַּיִם, וְלֹא תִּקְפֹּץ אוֹתָהּ יוֹתֵר מִדַּאי; וְאִם קָפְצָה, לֹא עָלְתָה לָהּ טְבִילָה, אֶלָּא תַּשִּׁיק שִׂפְתוֹתֶיהָ זוֹ לְזוֹ דִּבּוּק בֵּינוֹנִי.  
לֹא תַּעֲצִים עֵינֶיהָ בְּיוֹתֵר וְאַל תִּפְתְּחֵם בְּיוֹתֵר, וְאִם עָשְׂתָה כֵן יֵשׁ אוֹמְרִים שֶׁלֹּא עָלְתָה לָהּ טְבִילָה <small><small>(ב' דֵּעוֹת בַּטּוּר וּפוֹסְקִים עב''י)</small>.</small>  
צָרִיךְ לְהַעֲמִיד עַל גַּבָּהּ יְהוּדִית גְּדוֹלָה יוֹתֵר מִי''ב שָׁנָה וְיוֹם אֶחָד בְּשָׁעָה שֶׁהִיא טוֹבֶלֶת, שֶׁתִּרְאֶה שֶׁלֹּא יִשָּׁאֵר מִשְּׂעַר רֹאשָׁהּ צָף עַל פְּנֵי הַמַּיִם; וְאִם אֵין לָהּ מִי שֶׁתַּעֲמֹד עַל גַּבָּהּ, אוֹ שֶׁהוּא בַּלַּיְלָה, תִּכְרֹךְ שְׂעָרָהּ עַל רֹאשָׁהּ בְּחוּטֵי צֶמֶר אוֹ בָּרְצוּעָה שֶׁבְּרֹאשָׁהּ, וּבִלְבַד שֶׁתְּרַפֵּם אוֹ בְּשַׁרְשְׁרוֹת שֶׁל חוּטִים חֲלוּלוֹת אוֹ קוֹשֶׁרֶת בֶּגֶד רָפוּי עַל שְׂעָרוֹתֶיהָ.  
הַמַּפְשֶׁלֶת בְּנָהּ לַאֲחוֹרֶיהָ כְּשֶׁהִיא עֲרֻמָּה, וְטָבְלָה, לֹא עָלְתָה לָהּ טְבִילָה שֶׁמָּא הָיָה טִיט בְּרַגְלֵי הַתִּינוֹק אוֹ בְּיָדָיו וְנִדְבַּק בְּאִמּוֹ וְחָצַץ בִּשְׁעַת טְבִילָה וְאַחַר שֶׁעָלְתָה נָפַל.  
נִכְנְסוּ צְרוֹרוֹת וּקְסָמִים בְּסִדְקֵי רַגְלֶיהָ מִלְּמַטָּה, חוֹצְצִים.  
אִסְפְּלָנִית מְלוּגְמָא וּרְטִיָּה שֶׁעַל בֵּית הַסְתָרִים, חוֹצְצִין; אַף עַל פִּי שֶׁאֵינָם צְרִיכִים שֶׁיִּכָּנְסוּ בָּהֶם הַמַּיִם, צְרִיכִים שֶׁיִּהְיוּ רְאוּיִים וְלֹא יְהֵא בָּהֶם דָּבָר חוֹצֵץ. <small>הַגָּה: יֵשׁ אוֹמְרִים שֶׁהָאִשָּׁה צְרִיכָה לְהָטִיל מַיִם קֹדֶם טְבִילָה אִם הִיא צְרִיכָה לְכָךְ. גַּם צְרִיכָה לִבְדֹּק עַצְמָהּ בִּגְדוֹלִים וּבִקְטַנִּים שֶׁלֹּא תְּהֵא צְרִיכָה לַעֲצֹר עַצְמָהּ, וְלֹא יִהְיוּ רְאוּיִים לְבִיאַת מַיִם. גַּם צְרִיכָה לְהָסִיר צוֹאַת הַחֹטֶם <small><small>(ש''ד וראב''ן סִימָן שכ''ו דַּף ס' ע''ג)</small>.</small>  </small>
הָיְתָה בָּהּ שַׂעֲרָה אַחַת אוֹ שְׁתַּיִם חוּץ לְמַכַּת רֹאשָׁהּ מֻדְבָּק לַמַּכָּה, אוֹ שֶׁהָיוּ שְׁתֵּי שְׂעָרוֹת <small>(רֹאשָׁהּ)</small> [רֹאשָׁם] מֻדְבָּקוֹת בְּטִיט אוֹ בְּצוֹאָה, אוֹ שֶׁהָיוּ שְׁתֵּי שְׂעָרוֹת בְּרִיסֵי עֵינֶיהָ מִלְּמַטָּה וְנִקְּבוּ וְהוֹצִיאָתָן בְּרִיסֵי עֵינֶיהָ מִלְּמַעְלָה, וְכֵן אִם הָיוּ ב' שְׂעָרוֹת רִיסֵי עֵינֶיהָ שֶׁל מַטָּה מְדֻבָּקוֹת בְּרִיסֵי עֵינֶיהָ שֶׁל מַעְלָה, הֲרֵי אֵלּוּ חוֹצְצִים.  
לֹא תִּטְבֹּל בְּאָבָק שֶׁל רַגְלֶיהָ; וְאִם טָבְלָה, יֵשׁ מִי שֶׁאוֹמֵר שֶׁאֵינוֹ חוֹצֵץ וְיֵשׁ מִי שֶׁאוֹמֵר שֶׁחוֹצֵץ, אֶלָּא אִם כֵּן שִׁפְשְׁפָה אוֹ שֶׁטָּבְלָה בְּחַמִּין.  
נִדָּה שֶׁטָּבְלָה בִּבְגָדֶיהָ מֻתֶּרֶת לְבַעֲלָהּ.  
מִין כִּנִּים שֶׁדְּבוּקִים בַּבָּשָׂר וְנוֹשְׁכִים בָּעוֹר בִּמְקוֹם שֵׂעָר וְנִדְבָּקִים בְּחֹזֶק בַּבָּשָׂר, צָרִיךְ לַהֲסִירָן עַל יְדֵי חַמִּין וּלְגוֹרְדָן בְּצִפֹּרֶן; וְאִם אֵינוֹ יָכוֹל לַהֲסִירָן, אֵינוֹ חוֹצֵץ.  
נִדָּה שֶׁטָּבְלָה בְּלֹא כַּוָּנָה, כְּגוֹן שֶׁנָּפְלָה לְתוֹךְ הַמַּיִם אוֹ שֶׁיָּרְדָה לְהָקֵר, הֲרֵי זוֹ מֻתֶּרֶת לְבַעֲלָהּ. <small>הַגָּה: וְיֵשׁ מַחְמִירִין וּמַצְרִיכִין אוֹתָהּ טְבִילָה אַחֶרֶת <small><small>(בֵּית יוֹסֵף בְּשֵׁם רַשְׁבָּ''א וְר' יְרוּחָם וְרוֹקֵחַ וְהַגָּהוֹת אֲשֵׁרִ''י)</small> ;</small> וְיֵשׁ  לְהַחְמִיר לְכַתְּחִלָּה. יֵשׁ שֶׁכָּתְבוּ שֶׁיֵּשׁ לָאִשָּׁה לִהְיוֹת צְנוּעָה בְּלֵיל טְבִילָתָהּ, וְכֵן נָהֲגוּ הַנָּשִׁים לְהַסְתִּיר לֵיל טְבִילָתָן שֶׁלֹּא לֵילֵךְ בִּמְהוּמָה אוֹ בִּפְנֵי הַבְּרִיּוֹת, שֶׁלֹּא יַרְגִּישׁוּ בָּהֶן בְּנֵי אָדָם; וּמִי שֶׁאֵינָהּ עוֹשָׂה כֵן, נֶאֱמַר עָלֶיהָ: אָרוּר שׁוֹכֵב עִם בְּהֵמָה <small><small>(דְּבָרִים כז, כא)</small>.</small> וְיֵשׁ לַנָּשִׁים לִזָּהֵר כְּשֶׁיּוֹצְאוֹת מִן הַטְּבִילָה שֶׁיִּפְגַּע בָּהּ חֲבֶרְתָּהּ, שֶׁלֹּא יִפְגַּע בָּהּ תְּחִלָּה דָּבָר טָמֵא אוֹ עוֹבֵד כּוֹכָבִים; וְאִם פָּגְעוּ בָּהּ דְּבָרִים אֵלּוּ, אִם הִיא יִרְאַת שָׁמַיִם תַּחֲזֹר וְתִטְבֹּל <small><small>(ש''ד וְכָל בּוֹ וְרוֹקֵחַ)</small>.</small> וְעַיֵּן לְקַמָּן סוֹף סִימָן ר''א אִם מֻתָּר לְהָטִיל חַמִּין לְמִקְוֶה אוֹ אִם מֻתָּר לִרְחֹץ אַחַר הַטְּבִילָה.</small>  

Siman 199

צְרִיכָה לְהָדִיחַ בֵּית הַשֶּׁחִי וּבֵית הַסְתָרִים שֶׁלָּהּ בְּמַיִם, <small>וְלֹא בִּשְׁאָר מַשְׁקִין <small><small>(מהרי''ק שֹׁרֶשׁ קנ''ט)</small>,</small> </small> וְלִסְרֹק שְׂעַר רֹאשָׁהּ יָפֶה בְּמַסְרֵק שֶׁלֹּא תִּהְיֶינָה שַׂעֲרוֹתֶיהָ נִדְבָּקוֹת זוֹ בָּזוֹ; וְכֵן צְרִיכָה הָאִשָּׁה לְעַיֵּן בְּעַצְמָהּ וּבִבְשָׂרָהּ וּבוֹדֶקֶת כָּל גּוּפָהּ סָמוּךְ לִטְבִילָתָהּ, שֶׁלֹּא יְהֵא עָלֶיהָ שׁוּם דְּבַר מִאוּס שֶׁחוֹצֵץ; וְתָחֹף כָּל גּוּפָהּ, וְתִשְׁטֹף בְּמַיִם חַמִּין בִּשְׁעַת חֲפִיפַת גּוּפָהּ וּשְׂעָרָהּ. 

חֲפִיפָה שֶׁבִּמְקוֹם שֵׂעָר לֹא תִּהְיֶה בְּמַיִם קָרִים, לְפִי שֶׁמְּסַבְּכִין אֶת הַשֵּׂעָר, אֶלָּא בְּמַיִם חַמִּין; וּמִיהוּ אֲפִלּוּ בְּחַמֵּי חַמָּה סָגֵי. וְלֹא תָּחֹף בְּנֶתֶר הַנִּקְרָא בְּעַרְבִי: טפל <small><small>(רַמְבַּ''ם בְּפי' הַמִּשְׁנָה פ''ב דְּכֵלִים)</small></small> וּבְלַעַ''ז: גריד'' א <small><small>(ריב''ש)</small>,</small> לְפִי שֶׁמְּחַתֵּךְ הַשֵּׂעָר וְחוֹזֵר וּמִסְתַּבֵּךְ, וְלֹא בְּאָהָל, לְפִי שֶׁמְּסַבֵּךְ הַשֵּׂעָר, וְלֹא בְּכָל דְּבָרִים הַמְסַבְּכִים הַשֵּׂעָר. <small>הַגָּה: וְכָל זֶה לְכַתְּחִלָּה, אֲבָל אִם חָפְפָה בְּנֶתֶר וְכַיּוֹצֵא בוֹ, וְרָאֲתָה בְּעַצְמָהּ שֶׁאֵין שְׂעָרוֹת שֶׁלָּהּ קְשׁוּרִין וּמְסֻבָּכִין, שָׁרֵי <small><small>(מהרי''ק שֹׁרֶשׁ קנ''ט)</small>.</small> וְאִשָּׁה שֶׁצִּוּוּ אוֹתָהּ הָרוֹפְאִים שֶׁלֹּא תָּחֹף רֹאשָׁהּ בְּמַיִם, רַק בְּיַיִן, יֵשׁ לִשְׁאֹל לָרוֹפְאִים אִם הַיַּיִן מְסַבֵּךְ הַשְּׂעָרוֹת, וְאִם אוֹמְרִים שֶׁאֵינוֹ מְסַבֵּךְ יֵשׁ לִסְמֹךְ עֲלֵיהֶן; וְאִם אֵין הָרוֹפְאִים בְּקִיאִין בַּדָּבָר, יֵשׁ לָאִשָּׁה לְנַסּוֹת לְעַצְמָהּ תְּחִלָּה אִם הַיַּיִן אֵינוֹ מְסַבֵּךְ הַשְּׂעָרוֹת, <small><small>(גַּם זֶה שָׁם)</small>.</small> </small> 

חֲפִיפָה צְרִיכָה לִהְיוֹת לְכַתְּחִלָּה סָמוּךְ לִטְבִילָתָהּ. וְהַמִּנְהָג הַכָּשֵׁר שֶׁתַּתְחִיל לָחֹף מִבְּעוֹד יוֹם וְעוֹסֶקֶת בַּחֲפִיפָה עַד שֶׁתֶּחְשַׁךְ, וְאָז תִּטְבֹּל. וְכֵן מִנְהָג כָּשֵׁר שֶׁאַף עַל פִּי שֶׁחָפְפָה, תִּשָּׂא עִמָּהּ מַסְרֵק לְבֵית הַטְּבִילָה וְתִסְרֹק שָׁם. <small>הַגָּה: וּבִשְׁעַת הַדְּחַק שֶׁצְּרִיכָה לָחֹף בַּיּוֹם, אוֹ שֶׁאִי אֶפְשָׁר לָהּ לָחֹף בַּיּוֹם וּצְרִיכָה לָחֹף בַּלַּיְלָה, יְכוֹלָה לַעֲשׂוֹת <small><small>(בֵּית יוֹסֵף בְּשֵׁם הַפּוֹסְקִים וּבְשֵׁם הָרַמְבַּ''ם פ''ב דְּמִקְוָאוֹת)</small>.</small> וּבִלְבַד שֶׁלֹּא תְּמַהֵר לְבֵיתָהּ וְתָחֹף כָּרָאוּי.</small> 

חָל טְבִילָתָהּ בְּמוֹצָאֵי שַׁבָּת, שֶׁאִי אֶפְשָׁר לָחֹף מִבְּעוֹד יוֹם, תָּחֹף בְּלֵיל טְבִילָתָהּ. <small>הַגָּה: וּמִכָּל מָקוֹם מִנְהָג יָפֶה הוּא שֶׁתִּרְחַץ הֵיטֵב בְּעֶרֶב שַׁבָּת, וּבְמוֹצָאֵי שַׁבָּת תַּחֲזֹר וְתָחֹף וְתִסְרֹק מְעַט <small><small>(טוּר)</small>.</small> </small> 

נִזְדַּמְּנָה לָהּ טְבִילָה בְּלֵיל שַׁבָּת, תָּחוֹף בְּיוֹם. 

חָל לֵיל טְבִילָתָהּ בְּמוֹצָאֵי שַׁבָּת וְהוּא יוֹם טוֹב שֶׁאִי אֶפְשָׁר לָחֹף, אָז תָּחֹף בְּעֶרֶב שַׁבָּת; וְכֵן אִם חָלוּ ב' יָמִים טוֹבִים בְּיוֹם חֲמִשִּׁי וְשִׁשִּׁי, וְחָל לֵיל טְבִילָתָהּ בְּלֵיל שַׁבָּת, תָּחֹף בְּיוֹם רְבִיעִי בְּשַׁבָּת וְתִקְשֹׁר שַׂעֲרוֹתֶיהָ כְּדֵי שֶׁלֹּא יִתְבַּלְבְּלוּ. <small>הַגָּה: גַּם תִּזָּהֵר בַּיָּמִים שֶׁבֵּין הַחֲפִיפָה לַטְּבִילָה מִכָּל טִנֹּפֶת, וְשֶׁלֹּא יִדְבַּק בָּהּ שׁוּם דָּבָר; גַּם מִנְּגִיעַת תַּבְשִׁילִין, אוֹ מִנְּתִינָתָן לְבָנֶיהָ הַקְּטַנִּים, תִּזָּהֵר, אִם אֶפְשָׁר לָהּ לִזָּהֵר, אִם הֵם דְּבָרִים הַנִּדְבָּקִים <small><small>(טוּר וְכֵן כָּתַב הַבֵּית יוֹסֵף בְּשֵׁם הָרֹא''שׁ וּסְמַ''ג וְסה''ת)</small>.</small> וְאִם אִי אֶפְשָׁר לָהּ לִזָּהֵר, כְּגוֹן שֶׁאֵין לָהּ מִי שֶׁיַּעֲשֶׂה בִּמְקוֹמָהּ אוֹ שֶׁצְּרִיכָה לִגֹּעַ בָּהֶן בִּשְׁעַת אֲכִילָה, אֵין לָחוּשׁ, וּמִכָּל מָקוֹם תִּרְחֹץ יָדֶיהָ כָּל פַּעַם שֶׁלֹּא תָּבֹא לִידֵי חֲצִיצָה.</small> וּבִשְׁעַת טְבִילָה תְּעַיֵּן וְתִבְדֹק הֵיטֵב כָּל גּוּפָהּ וְשַׂעֲרוֹת רֹאשָׁהּ, שֶׁלֹּא יְהֵא דָּבָר חוֹצֵץ, וְתָדִיחַ בֵּית הַסְתָרִים בְּמַיִם חַמִּים שֶׁהֻחַמּוּ, וַאֲפִלּוּ בְּיוֹם טוֹב, וְכֵן תַּחְצֹץ שִׁנֶּיהָ בְּטוֹב בִּשְׁעַת הַטְּבִילָה שֶׁלֹּא יִשָּׁאֵר פֵּרוּרִין וְלֹא בָּשָׂר וְלֹא עֶצֶם. <small>וְע''ל סִימָן קצ''ז אִם לֹא חָל טְבִילָתָהּ בְּמוֹצָאֵי שַׁבָּת, אִם תּוּכַל לִטְבֹּל בְּמוֹצָאֵי שַׁבָּת.</small> 

בְּמָקוֹם שֶׁיְּרֵאוֹת לִטְבֹּל בַּלַּיְלָה, אֵין לְהַתִּיר לָחֹף מֵעֶרֶב שַׁבָּת וְלִטְבֹּל בְּיוֹם שַׁבָּת, דִּתְרֵי קֻלֵּי בַּהֲדָדֵי לֹא מְקִלִּינָן; קֻלָּא דְּסְרָךְ בִּתָּהּ, וְקֻלָּא דְּהַרְחָקַת חֲפִיפָה מִטְּבִילָה. 

בִּימֵי חֹל <small>וְכָל שֶׁכֵּן בְּיוֹם טוֹב,</small> אִם חָפְפָה וְעִיְּנָה עַצְמָהּ הַיּוֹם וְטָבְלָה בְּלֵיל יוֹם אַחֵר, עָלְתָה לָהּ טְבִילָה בְּדִיעֲבַד, אַף עַל פִּי שֶׁלֹּא הָיוּ חֲפִיפָה וּבְדִיקָה סָמוּךְ לַטְּבִילָה; אֲבָל אִם לֹא חָפְפָה כְּלָל, לֹא עָלְתָה לָהּ טְבִילָה אַף עַל פִּי שֶׁעִיְּנָה בְּעַצְמָהּ בְּגוּפָהּ, וַאֲפִלּוּ חָפְפָה מִיָּד אַחַר הַטְּבִילָה וְסָרְקָה בְּמַסְרֵק וְלֹא מָצְאָה שׁוּם נִימָא קְשׁוּרָה, לֹא עָלְתָה לָהּ טְבִילָה; וְאֵין צָרִיךְ לוֹמַר אִם חָפְפָה בִּמְקוֹם שֵׂעָר, וְלֹא עִיְּנָה בִּשְׁאָר גּוּפָהּ, שֶׁלֹּא עָלְתָה לָהּ טְבִילָה, שֶׁעִיּוּן הַגּוּף הוּא דְּבַר תּוֹרָה. 

בַּמֶּה דְּבָרִים אֲמוּרִים, בִּשְׁאָר כָּל הַגּוּף, אֲבָל בְּבֵית הַסְתָרִים כֵּיוָן שֶׁאֵין צְרִיכִים לְבִיאַת מַיִם, אִם לֹא עִיְּנָה אוֹתָם קֹדֶם לָכֵן, וְאַחַר כָּךְ עִיְּנָה אוֹתָם וְלֹא מָצְאָה בָּהֶם שׁוּם דָּבָר, עָלְתָה לָהּ טְבִילָה. 

חָפְפָה וְעִיְּנָה וְטָבְלָה, וּבַעֲלִיָּתָהּ נִמְצָא עָלֶיהָ דָּבָר חוֹצֵץ, אִם בְּתוֹךְ עוֹנָה שֶׁחָפְפָה טָבְלָה, אֵינָהּ צְרִיכָה טְבִילָה אַחֶרֶת; וְאִם לָאו, צְרִיכָה טְבִילָה אַחֶרֶת. <small>הַגָּה: אַף עַל פִּי שֶׁהָיְתָה הַחֲפִיפָה סָמוּךְ לַטְּבִילָה, כְּגוֹן שֶׁחָפְפָה בַּיּוֹם סָמוּךְ לָעֶרֶב וְטָבְלָה בִּתְחִלַּת הַלַּיְלָה, הוֹאִיל וְהָיָה בִּשְׁתֵּי עוֹנוֹת <small><small>(בֵּית יוֹסֵף בְּשֵׁם הָרַמְבַּ''ם)</small>.</small> </small> וּלְהָרַמְבַּ''ם, בֵּין כָּךְ וּבֵין כָּךְ צְרִיכָה טְבִילָה אַחֶרֶת, אֶלָּא שֶׁזּוֹ אֵינָהּ צְרִיכָה לַחֲזֹר לָחֹף וְזוֹ צְרִיכָה <small><small>(וְכֵן דַּעַת רַבֵּינוּ יְרוּחָם)</small>.</small> 

בַּמֶּה דְּבָרִים אֲמוּרִים, כְּשֶׁלֹּא נִתְעַסְקָה בְּאוֹתוֹ הַמִּין אַחַר טְבִילָה, אֲבָל אִם נִתְעַסְקָה בּוֹ בֵּין טְבִילָה לִבְדִיקָה אֵינָהּ צְרִיכָה טְבִילָה אַחֶרֶת, שֶׁאֲנִי תּוֹלֶה אוֹתוֹ בַּמִּין שֶׁנִּתְעַסְקָה בּוֹ; אֲבָל אִם לֹא חָפְפָה קֹדֶם טְבִילָה, אֵין תּוֹלִין בּוֹ אַף עַל פִּי שֶׁנִּתְעַסְקָה בּוֹ אַחַר טְבִילָה. 

בַּמֶה דְּבָרִים אֲמוּרִים, בִּשְׁאָר כָּל הַגּוּף, אֲבָל בֵּית הַסְתָרִים, אִם לֹא עִיְּנָה אוֹתָם קֹדֶם טְבִילָה, וְאַחַר טְבִילָה גַּם כֵּן לֹא עִיְּנָה עַד שֶׁנִּתְעַסְקָה בְּדָבָר הַחוֹצֵץ, וְאַחַר כָּךְ נִמְצָא בָּהֶם מֵאוֹתוֹ הַמִּין, תּוֹלִין לְהָקֵל. 

חָפְפָה קֹדֶם טְבִילָה, וּבֵין חֲפִיפָה לִטְבִילָה נִתְעַסְקָה בִּדְבָרִים הַחוֹצְצִין, אוֹ שֶׁנָּתְנָה לִבְנָהּ תַּבְשִׁיל הָרָאוּי לִדָּבֵק בָּהּ, לֹא עָלְתָה לָהּ טְבִילָה, אֲפִלּוּ אִם בָּדְקָה מִיָּד אַחַר טְבִילָה וְלֹא מָצְאָה עָלֶיהָ שׁוּם דָּבָר חוֹצֵץ, שֶׁאֲנִי אוֹמֵר בַּעֲלִיָּתָהּ מֵהַמַּיִם נָפַל מִמֶּנָּהּ, וּצְרִיכָה טְבִילָה אַחֶרֶת. <small>הַגָּה: מִיהוּ אִם בָּדְקָה עַצְמָהּ קֹדֶם טְבִילָה וְרָאֲתָהּ שֶׁלֹּא נִדְבַּק בָּהּ שׁוּם דָּבָר, אֵינָהּ צְרִיכָה טְבִילָה אַחֶרֶת <small><small>(הַגָּהַת ש''ד וּמָרְדְּכַי וּבֵית יוֹסֵף בְּשֵׁם הָרַשְׁבָּ''א)</small> ;</small> אֲבָל מֻתֶּרֶת לִלְבֹּשׁ בְּגָדֶיהָ בֵּין חֲפִיפָה לַטְּבִילָה, וְלֹא תִּקַּח תִּינוֹק אֶצְלָהּ וְעַיִּןִ לְעֵיל סִימָן קצ''ח <small><small>(בֵּית יוֹסֵף בְּשֵׁם הָרַמְבַּ''ם)</small>.</small> </small> 


Siman 200

כְּשֶׁפּוֹשֶׁטֶת מַלְבּוּשֶׁיהָ, כְּשֶׁעוֹמֶדֶת בַּחֲלוּקָהּ, תְּבָרֵךְ: אֲשֶׁר קִדְּשָׁנוּ בְּמִצְוֹתָיו וְצִוָּנוּ עַל הַטְּבִילָה, וְתִפְשֹׁט חֲלוּקָהּ וְתִטְבֹּל; וְאִם לֹא בֵּרְכָה אָז, תְּבָרֵךְ לְאַחַר שֶׁתִּכָּנֵס עַד צַוָּארָהּ בַּמַּיִם; וְאִם הֵם צְלוּלִים, עוֹכַרְתָּן בְּרַגְלֶיהָ וּמְבָרֶכֶת. <small>הַגָּה: וְיֵשׁ אוֹמְרִים שֶׁלֹּא תְּבָרֵךְ עַד אַחַר הַטְּבִילָה <small><small>(טוּר בְּשֵׁם בַּעַל הֲלָכוֹת גְּדוֹלוֹת וְהוּא בה''ג דַּף פ''ה ע''ב וְרַשִׁ''י וְרָאָבָ''ן סִימָן שכ''ח וְש''ד)</small>,</small> וְכֵן נוֹהֲגִים שֶׁלְּאַחַר הַטְּבִילָה, בְּעוֹדָהּ עוֹמֶדֶת תּוֹךְ הַמַּיִם, מְכַסֵּית עַצְמָהּ בְּבִגְדָהּ אוֹ בַּחֲלוּקָהּ, וּמְבָרֶכֶת. </small> 


Siman 201

אֵין הָאִשָּׁה עוֹלָה מִטֻּמְאָתָהּ בִּרְחִיצָה בַּמֶּרְחָץ. וַאֲפִלּוּ עָלוּ עָלֶיהָ כָּל מֵימוֹת שֶׁבָּעוֹלָם, עֲדַיִן הִיא בְּטֻמְאָתָהּ וְחַיָּבִין עָלֶיהָ כָּרֵת עַד שֶׁתִּטְבֹּל כָּל גּוּפָהּ בְּבַת אַחַת בְּמֵי מִקְוֶה אוֹ מַעְיָן שֶׁיֵּשׁ בָּהֵם אַרְבָּעִים סְאָה; וְשִׁיעוּרָה, אַמָּה עַל אַמָּה עַל רוּם שָׁלֹשׁ אַמּוֹת בִּמְרֻבָּע, בְּאַמָּה בַּת שִׁשָּׁה טְפָחִים וַחֲצִי אֶצְבַּע, וְאִם הוּא רָחָב יוֹתֵר וְאֵינוֹ גָּבוֹהַּ כָּל כָּךְ, כָּשֵׁר אִם יְכוֹלָה לְהִתְכַּסוֹת כָּל גּוּפָהּ בָּהֶן בְּבַת אַחַת; וְצָרִיךְ שֶׁיַּעֲלֶה בְּתִשְׁבֹּרֶת מ ''ד אֶלֶף וְקי''ח אֶצְבָּעוֹת בְּגוּדָל וְעוֹד חֲצִי אֶצְבַּע <small><small>(ד''ע בב''ה)</small> ;</small> וְצָרִיךְ שֶׁיִּהְיֶה הֶחָרִיץ שֶׁבּוֹ הַמַּיִם גָּדוֹל יוֹתֵר מִשִּׁעוּר זֶה, כְּדֵי שֶׁכְּשֶׁתִּכָּנֵס הַטּוֹבֶלֶת וְיִתְפְחוּ הַמַּיִם יִשָּׁאֲרוּ שָׁם אַרְבָּעִים סְאָה <small><small>(תוס' פ' עַרְבֵי פְּסָחִים)</small>.</small> 

מֵי מַעְיָן מְטַהֲרִין אַף בְּזוֹחֲלִין <small><small>(פֵּרוּשׁ זוֹחֲלִין נִמְשָׁכִים וְהוֹלְכִים וְאֵינָן מְכֻנָּסִים)</small> ;</small> מֵי גְּשָׁמִים אֵין מְטַהֲרִין אֶלָּא בְּאַשְׁבֹּרֶן <small><small>(פֵּרוּשׁ מָקוֹם עָמֹק שֶׁמִּתְכַּנְּסִים בּוֹ הַמַּיִם וְנִקְרָא אַשְׁבֹּרֶן)</small> <small>אֲבָל עַל יְדֵי זְחִילָה פְּסוּלִין מִן הַתּוֹרָה</small> <small>(בֵּית יוֹסֵף בְּשֵׁם מהרי''ק שֹׁרֶשׁ קט''ו ות''ה סי' רכ''ד)</small> <small>אִם הֵם לְחוּד בְּלֹא מַעְיָן</small> </small> הָיוּ הַזּוֹחֲלִין מִן הַמַּעְיָן מִתְעָרְבִים עִם הַנּוֹטְפִים שֶׁהֵם מֵי גְּשָׁמִים, הֲרֵי הַכֹּל כְּמַעְיָן לְכָל דָּבָר; וְאִם רַבּוּ הַנּוֹטְפִים עַל הַזּוֹחֲלִין, וְכֵן אִם רַבּוּ מֵי גְּשָׁמִים עַל מֵי הַנָּהָר, אֵינָם מְטַהֲרִים בְּזוֹחֲלִין אֶלָּא בְּאַשְׁבֹּרֶן. לְפִיכָךְ, צָרִיךְ לְהַקִּיף מַפָּץ <small><small>(פי' כְּעֵין מַחְצֶלֶת)</small></small> וְכַיּוֹצֵא בוֹ בְּאוֹתוֹ הַנָּהָר הַמְעֹרָב, עַד שֶׁיִּקָּווּ הַמַּיִם וְיִטְבֹּל בָּהֶם. <small>הַגָּה: וְכֵן נָכוֹן לְהוֹרוֹת וּלְהַחְמִיר <small><small>(מהרי''ק ות''ה שָׁם וּשְׁאָר אַחֲרוֹנִים כָּתְבוּ וְיֵשׁ לְהַחֲמִיר כְּשִׁטַּת הָר''ם וְרֹא''שׁ וְסִיעָתָם)</small> ;</small> אֲבָל יֵשׁ מַתִּירִים לִטְבֹּל בִּנְהָרוֹת כָּל הַשָּׁנָה, אַף בִּשְׁעַת הַגְּשָׁמִים וְהַפְשָׁרַת שְׁלָגִים וְרַבּוּ הַנּוֹטְפִים עַל הַזּוֹחֲלִין, מִשּׁוּם דְּעִקַּר גִּדּוּל הַנָּהָר הוּא מִמְּקוֹם מְקוֹרוֹ <small><small>(טוּר בְּשֵׁם ר''ש וּבֵית יוֹסֵף בְּשֵׁם רַשִׁ''י וסה''ת וּסְמַ''ג)</small> ;</small> וְכֵן נָהֲגוּ בְּרֹב הַמְּקוֹמוֹת בְּמָקוֹם שֶׁאֵין מִקְוֶה, וְאֵין לִמְחוֹת בְּיַד הַנּוֹהֲגִין לְהָקֵל כִּי יֵשׁ לָהֶם עַל מִי שֶׁיִּסְמֹכוּ <small><small>(מהרי''ק ובת''ה שָׁם וּמהרי''ו סִימָן ע' וב''ז סִימָן קנ''ד)</small>.</small> מִיהוּ יֵשׁ לִזָּהֵר מִלִּטְבֹּל בְּנָהָר הַמִּתְהַוֶּה לְגַמְרֵי עַל יְדֵי גְּשָׁמִים, וּכְשֶׁאֵין גְּשָׁמִים פּוֹסֵק לְגַמְרֵי, אַף עַל פִּי שֶׁשְּׁאָר נְהָרוֹת שׁוֹפְכִים לְתוֹכוֹ בִּשְׁעַת הַגְּשָׁמִים וּמִתְהַוֶּה עַל יָדָן, מִכָּל מָקוֹם הוֹאִיל וּפוֹסֵק לְגַמְרֵי בְּשָׁעָה שֶׁאֵין גְּשָׁמִים, אָסוּר לִטְבֹּל בּוֹ דֶּרֶךְ זְחִילָתוֹ עַד שֶׁיִּקָּווּ הַמַּיִם שֶׁבְּתוֹכוֹ <small><small>(שָׁם במהרי''ק)</small> ;</small> אֲבָל בְּנָהָר שֶׁאֵינוֹ פּוֹסֵק, אַף עַל פִּי שֶׁבִּשְׁעַת הַגְּשָׁמִים מִתְרַחֵב וּמִתְפַשֵּׁט עַל כָּל גְּדוֹתָיו, מֻתָּר לִטְבֹּל בּוֹ בְּכָל מָקוֹם <small><small>(בֵּית יוֹסֵף לְדַעַת הַמָּרְדְּכַי וְהָאֲשֵׁרִי וְהַתּוֹסָפוֹת)</small>,</small> לְפִי סְבָרַת הַמְקִלִּין וּלְפִי מַה שֶּׁנָּהֲגוּ.</small> 

אַרְבָּעִים סְאָה שֶׁאָמְרוּ, צָרִיךְ שֶׁלֹּא יִהְיוּ שְׁאוּבִים; שֶׁאִם הֵם שְׁאוּבִים, פְּסוּלִים. <small>הַגָּה: וְאִם כָּל הַמִּקְוֶה הוּא שְׁאוּבִין, פָּסוּל מִן הַתּוֹרָה, וּסְפֵקָא לְחֻמְרָא; אֲבָל אִם רֹב הַמִּקְוֶה כָּשֵׁר וְהַמִּעוּט הוּא שְׁאוּבִין, אֵינוֹ אֶלָּא מִדְּרַבָּנָן, וּסְפֵקָא לְקֻלָּא <small><small>(טוּר בְּשֵׁם הָרֹא''שׁ וְר''ש וְהַרְבֵּה פּוֹסְקִים)</small>.</small> </small> 

מִקְוֶה שֶׁהִיא שֶׁל עוֹבֵד כּוֹכָבִים וּמְקַבֵּל מִמֶּנּוּ שָׂכָר, אֵין לְהַאֲמִינוֹ לְעוֹבֵד כּוֹכָבִים עָלָיו אֶלָּא אִם כֵּן יֵשׁ <small>תָּמִיד</small> בַּמִּקְוֶה כ'' א סְאָה. <small>הַגָּה: דְּמֵאַחַר דְּרֻבּוֹ כָּשֵׁר, סְפֵקָא לְקֻלָּא. מִקְוֶה שֶׁהָיְתָה חֲסֵרָה לְפָנֵינוּ, וּבָא וּמְצָאָהּ מְלֵאָה <small><small>(בֵּית יוֹסֵף בְּשֵׁם תְּשׁוּבַת הָרַשְׁבָּ''ץ)</small></small> וְלֹא יָדַעְנוּ מִי מִלֵּא אוֹתָהּ, אִי הָיְתָה כְּבָר רֻבָּהּ בְּהֶכְשֵׁר, דְּהַיְנוּ שֶׁהָיוּ בָּהּ כ''א סְאִין, אָזְלִינָן לְקֻלָּא; וְאִם לֹא הָיָה רֻבָּהּ בְּהֶכְשֵׁר, דְּעַכְשָׁיו אִכָּא סְפֵקָא דְּאוֹרַיְתָא, אִם יֵשׁ לָחוּשׁ שֶׁעוֹבֵד כּוֹכָבִים מִלְּאָהּ כְּדֵי לִרְחֹץ בָּהּ, פְּסוּלָה <small><small>(כָּךְ מַשְׁמָע בְּתוֹסֶפְתָּא)</small> ;</small> וְאִם לָאו, דְּוַדַּאי יִשְׂרָאֵל מִלֵּא אוֹתָהּ כְּדֵי לִטְבֹּל בָּהּ, כְּשֵׁרָה, <small><small>(רַשְׁבָּ''ץ שָׁם)</small></small> דְּרֹב הַמְּצוּיִין אֵצֶל מִקְוֶה וְעוֹשִׂין כְּדֵי לְהַכְשִׁירָה בְּקִיאִין הֵן וּבְוַדַּאי בְּהֶכְשֵׁר מִלֵּא אוֹתָהּ; וְכָל שֶׁכֵּן אִם הַיִּשְׂרָאֵל לְפָנֵינוּ וְאוֹמֵר שֶׁבְּהֶכְשֵׁר מִלֵּא אוֹתָהּ, דְּנֶאֱמָן <small><small>(מהרי''ק שֹׁרֶשׁ קט''ו וּדְלֹא כְּרַשְׁבָּ''ץ)</small></small> מֵאַחַר שֶׁבְּיָדוֹ לְתַקְּנָהּ וּכְהַאי גַּוְנָא עֵד אֶחָד נֶאֱמָן בְּאִסּוּרִין <small><small>(שָׁם עד''מ)</small></small> כְּדִלְעֵיל סִימָן קכ''ז וְעַיֵּן עוֹד לְקַמָּן סוֹף הַסִּימָן בְּדִין סָפֵק שְׁאוּבִים.</small> 

כָּל הַיַּמִּים יֵשׁ לָהֶם דִּין מַעְיָן לְטַהֵר בִּזְחִילָה; הִלְכָּךְ, גַּל שֶׁנִּתְלַשׁ מֵהַיָּם וּבוֹ אַרְבָּעִים סְאָה וְנָפָל עַל הָאָדָם אוֹ עַל הַכֵּלִים, עָלְתָה לָהֶם טְבִילָה. אֲבָל אִם הִטְבִּיל בַּגַּל כְּשֶׁהוּא בַּאֲוִיר, קֹדֶם שֶׁיִּפֹּל עַל הָאָרֶץ, אַף עַל פִּי שֶׁיֵּשׁ בּוֹ אַרְבָּעִים סְאָה, אוֹ שֶׁזָּרַק כֵּלִים בְּאֶמְצָעִית הַגַּל שֶׁהוּא עָשׂוּי כְּכִפָּה, לֹא עָלְתָה לָהֶם טְבִילָה. 

צָרִיךְ שֶׁלֹּא יִהְיוּ אַרְבָּעִים סְאָה שֶׁל מִקְוֶה בְּתוֹךְ הַכְּלִי, שֶׁאֵין טוֹבְלִין בְּכֵלִים. 

הַלּוֹקֵחַ כְּלִי גָּדוֹל, כְּגוֹן חָבִית גְּדוֹלָה אוֹ עֲרֵבָה גְּדוֹלָה, וְנִקְּבוֹ נֶקֶב הַמְטַהֲרוֹ <small>וְיֵשׁ אוֹמְרִים דְּבָעֵינָן נֶקֶב כִּשְׁפוֹפֶרֶת הַנּוֹד <small><small>(טוּר וְהָרֹא''שׁ בִּתְשׁוּבָה)</small></small> וְכֵן יֵשׁ לְהַחְמִיר</small> וּקְבָעוֹ בָּאָרֶץ וְעָשָׂהוּ מִקְוֶה, הֲרֵי זֶה כָּשֵׁר. וְכֵן אִם פָּקַק הַנֶּקֶב בְּסִיד וּבְבִנְיָן, אֵינוֹ פּוֹסֵל וְהַמַּיִם הַנִּקְוִים בְּתוֹכוֹ מִקְוֶה כָּשֵׁר. סְתָמוֹ בְּסִיד אוֹ בְּגִפְסִית, עֲדַיִן הוּא פּוֹסֵל אֶת הַמִּקְוֶה עַד שֶׁיִּקְבְּעֶנּוּ בָּאָרֶץ אוֹ יִבָּנֶה. וְאִם הוֹלִיכוֹ עַל גַּבֵּי הָאָרֶץ וְעַל גַּבֵּי הַסִיד, וּמֵרַח בְּטִיט מִן הַצְּדָדִין, הֲרֵי זֶה כָּשֵׁר. <small>הַגָּה: מֻתָּר לַעֲשׂוֹתוֹ עַל הַגַּג, וּבִלְבַד שֶׁלֹּא יִהְיֶה תּוֹךְ כְּלִי אוֹ אֶבֶן אַחַת שֶׁחָקְקוּ וּלְבַסּוֹף קָבְעוּ, אֲבָל חִבּוּר אֲבָנִים הַרְבֵּה לֹא מִקְרֵי כְּלִי <small><small>(תְּשׁוּבַת הָרַשְׁבָּ''א סִימָן ת''ת)</small>.</small> </small> 

מַעְיָן שֶׁמְקַלֵּחַ לְתוֹךְ כְּלִי, פָּסוּל לִטְבֹּל בֵּין בַּמַּיִם שֶׁבְּתוֹךְ הַכְּלִי בֵּין לְאַחַר שֶׁיָּצְאוּ מֵהַכְּלִי. וְאִם הַמַּעְיָן מְקַלֵּחַ עַל שְׂפַת הַכְּלִי וּלְתוֹכוֹ, תּוֹךְ הַכְּלִי אָסוּר לִטְבֹּל; וְחוּצָה לוֹ, מֻתָּר, אֲפִלּוּ אִם הַמַּיִם שֶׁבְּתוֹכוֹ מְרֻבִּין. 

כְּלִי טָמֵא שֶׁנָּתַן בְּתוֹכוֹ כֵּלִים אֲחֵרִים וְהִטְבִּיל הַכְּלִי, עָלְתָה לָהֶם טְבִילָה אַף עַל פִּי שֶׁפִּי הַכְּלִי צַר בְּיוֹתֵר, שֶׁהֲרֵי הַמַּיִם נִכְנָסִים לוֹ, וּמִתּוֹךְ שֶׁעָלְתָה טְבִילָה לַכְּלִי הַגָּדוֹל עָלְתָה טְבִילָה לַכֵּלִים שֶׁבְּתוֹכוֹ; וְאִם הִטָּהוּ עַל צִדּוֹ וְהִטְבִּיל, לֹא עָלְתָה לָהֶם טְבִילָה עַד שֶׁיִּהְיֶה פִּיו רָחָב כִּשְׁפוֹפֶרֶת הַנֹּאד; וְכֵן אִם הָיָה הַכְּלִי טָהוֹר וְנָתַן לְתוֹכוֹ כֵּלִים טְמֵאִין וְהִטְבִּילָן, לֹא עָלְתָה לָהֶם טְבִילָה, עַד שֶׁיִּהְיֶה פִּיו רָחָב כִּשְׁפוֹפֶרֶת הַנֹאד. <small>הַגָּה: וּמֻתָּר לִטְבֹּל כֵּלִים בְּסַל אוֹ בְּשַׂק, דְּכֵיוָן דְּאֵינוֹ מַחֲזִיק מַיִם עָדִיף טְפֵי מִנִּקַּב כִּשְׁפוֹפֶרֶת הַנּוֹד <small><small>(בֵּית יוֹסֵף בְּשֵׁם מִשְׁנָה וּפֵרֵשׁ הר''ש פ''ו דְּמִקְוָאוֹת וְרַמְבַּ''ם פ''ו)</small>.</small> </small> 

 מַעְיָן שֶׁהִמְשִׁיכוֹ לִבְרֵכַת מַיִם שֶׁהֵם נִקְוִים וְעוֹמְדִים, יֵשׁ לוֹ דִּין מַעְיָן; וְאִם הִפְסִיק רֹאשׁ הַקִּלּוּחַ, חָזַר לִהְיוֹת לָהּ דִּין מִקְוֶה; וְאִם חָזַר וְהִמְשִׁיךְ קִלּוּחַ הַמַּעְיָן לְתוֹכָהּ, חָזְרָה לְדִין מַעְיָן. 

מִקְוֵה מַיִם שְׁאוּבִים שֶׁהִמְשִׁיכוּ עָלָיו מֵי מַעְיָן, אֲפִלּוּ מֵי הַמַּעְיָן מֻעָטִים, הַמֻּעָטִים שֶׁל מַעְיָן מְטַהֲרִין אֶת הַשְּׁאוּבִים הַמְּרֻבִּים, בֵּין קָדְמוּ מֵי מַעְיָן לַשְּׁאוּבִים בֵּין קָדְמוּ שְׁאוּבִים לַמַּעְיָן. <small>הַגָּה: כְּמוֹ שֶׁיִּתְבָּאֵר לְמַטָּה; וּמִכָּל מָקוֹם אֵין לִטְבֹּל בּוֹ רַק בְּאַשְׁבֹּרֶן, דְּלָא עָדִיף מִנְּהָרוֹת שֶׁרַבּוּ הַנּוֹטְפִים עַל הַזּוֹחֲלִין <small><small>(מהרי''ק)</small>.</small> </small> 

מַעְיָן שֶׁהֶעֱבִירוֹ עַל גַּבֵּי אֲחוֹרֵי כֵּלִים וְהִמְשִׁיכוֹ לְמָקוֹם אַחֵר חָזַר לִהְיוֹת לוֹ דִּין מִקְוֶה, וּבִלְבַד שֶׁלֹּא יִטְבֹּל עַל אֲחוֹרֵי כֵּלִים מַמָּשׁ. 

מַעְיָן שֶׁיּוֹרֵד מֵהַהַר טִפִּין טִפִּין בְּהֶפְסֵק, יֵשׁ לוֹ דִּין מִקְוֶה אֶלָּא אִם כֵּן יוֹרֵד בְּקִלּוּחַ בְּלֹא הֶפְסֵק. 

נוֹטְפִין שֶׁעֲשָאָן זוֹחֲלִין, כְּגוֹן שֶׁסָמַךְ לַמָּקוֹם הַמְנַטֵּף טַבְלָא שֶׁל חֶרֶס חֲלָקָה וַהֲרֵי הַמַּיִם זוֹחֲלִים וְיוֹרְדִים עָלֶיהָ, הֲרֵי הֵם כְּשֵׁרִים. וְכָל דָּבָר שֶׁמְּקַבֵּל טֻמְאָה, וַאֲפִלּוּ מִדִּבְרֵי סוֹפְרִים, אֵין מַזְחִילִין בּוֹ. וְזוֹחֲלִין שֶׁקִּלְּחָן בַּעֲלֵי אֱגוֹז, כְּשֵׁרִים. 

מִקְוֶה שֶׁיֵּשׁ בּוֹ אַרְבָּעִים סְאָה, וּמַעְיָן כָּל שֶׁהוּא, יָכוֹל לִשְׁאֹב כָּל מַה שֶׁיִּרְצֶה לִתֵּן לְתוֹכָהּ וְהֵם כְּשֵׁרִים, אַף עַל פִּי שֶׁהֵם רַבִּים עַל הַמַּיִם שֶׁהָיוּ בְּתוֹכָהּ תְּחִלָּה. <small>וְאֵין חִלּוּק בֵּין קָדַם הַמַּעְיָן לַשְּׁאוּבִין אוֹ לֹא, כְּמוֹ שֶׁנִּתְבָּאֵר, וְעַיֵּן לְקַמָּן סָעִיף מ' דְּיֵשׁ חוֹלְקִין <small><small>(בֵּית יוֹסֵף בְּשֵׁם תְּשׁוּבַת רַמְבַּ''ן סִימָן רל''א)</small>.</small> </small> אֲבָל כָּל זְמַן שֶׁאֵין בַּמִּקְוֶה מ' סְאָה, אֲפִלּוּ אִם אֵינוֹ חָסֵר אֶלָּא כָּל שֶׁהוּא, אִם נָפְלוּ לְתוֹכוֹ ג' לוֹגִים מַיִם שְׁאוּבִים, פְּסָלוּהוּ. לֹא שְׁנָא שְׁאָבָן בִּכְלִי, לֹא שְׁנָא סוֹחֵט כְּסוּתוֹ וְהִגְבִּיהוֹ וְהַמַּיִם שֶׁבָּהּ נוֹפְלִין מִמְּקוֹמוֹת הַרְבֵּה; <small><small>(רַמְבַּ''ם פ''ה)</small></small> וְכֵן הַמְעָרֶה מֵהַצַּרְצוּר וּמַטִּיל מִמְּקוֹמוֹת הַרְבֵּה לְתוֹכוֹ, אוֹ שֶׁזְּרָקָם בְּחָפְנָיו, וַאֲפִלּוּ נָפְלוּ בּוֹ מִשְּׁנֵי כֵּלִים אוֹ מִשְּׁלֹשָׁה, מִזֶּה מְעַט וּמִזֶּה מְעַט, מִצְטָרְפִין. בַּמֶּה דְּבָרִים אֲמוּרִים, שֶׁמַּתְחִיל מִכְּלִי הַשֵּׁנִי עַד שֶׁלֹּא פָּסַק מֵהַכְּלִי רִאשׁוֹן, אֲבָל אִם פָּסַק הָרִאשׁוֹן קֹדֶם שֶׁהִתְחִיל הַשֵּׁנִי, אֵין מִצְטָרְפִין. <small>(וְאִם)</small> [וַאֲפִלּוּ] הִתְחִיל הַשֵּׁנִי עַד שֶׁלֹּא פָּסַק [הָרִאשׁוֹן], דַּוְקָא מִשְּׁלֹשָׁה כֵּלִים, אֲבָל מִד' אֵין מִצְטָרְפִין. בַּמֶּה דְּבָרִים אֲמוּרִים שֶׁמֵּאַרְבָּעָה אֵין מִצְטָרְפִין, שֶׁלֹּא הָיָה דַּעְתּוֹ מִתְּחִלָּה לִתֵּן כָּל הַשְּׁלֹשָׁה לֻגִּין; אֲבָל אִם מִתְּחִלָּה הָיָה דַּעְתּוֹ לִתֵּן כָּל הַג' לֻגִּין, אֲפִלּוּ אִם לֹא נָתַן אֶלָּא מְעַט מְעַט מִכַּמָּה כֵּלִים עַד שֶׁהִשְׁלִים לְג' לֻגִּין, פָּסוּל. <small>הַגָּה: וְאִם הֶעֱבִיר ג' לֻגִּין בְּיָדָיו עַל גַּבֵּי קַרְקַע, אוֹ שֶׁנִּתְּזוּ מֵרַגְלֵי בְּהֵמָה, כָּשֵׁר <small><small>(טוּר)</small>.</small> וְיֵשׁ אוֹמְרִים דְּרַגְלֵי הַבְּהֵמָה כְּדִין רֶגֶל אָדָם, וּבִשְׁנֵיהֶן אֵינוֹ כָּשֵׁר אֶלָּא בְּהֶעֱבִיר עַל גַּבֵּי קַרְקַע דְּהָוֵי כְּהַמְשָׁכָה, אֲבָל לֹא בְּנִתְּזוּ <small><small>(ר''ש פ''ב דְּמִקְוָאוֹת רַמְבַּ''ם פ''ה)</small></small> וְעַיִּןִ לְקַמָּן בְּסִימָן זֶה סָעִיף ל''ט.</small> 

הַסְפוֹג שֶׁבְּלוּעִין בּוֹ ג' לֻגִּין וּכְשֶׁנָּפַל לַמִּקְוֶה נִתְעָרְבוּ הַמַּיִם הַבְּלוּעִין עִם מֵי הַמִּקְוֶה, וְכֵן דְּלִי שֶׁפִּיו צַר וּבוֹ ג' לֻגִּין מַיִם שְׁאוּבִין וְנָפַל לַמִּקְוֶה וְלֹא יָצְאוּ כָּל הַמַּיִם שֶׁבְּתוֹכוֹ אֶלָּא נִתְעָרִבוּ עִם מֵי הַמִּקְוֶה, לֹא פְּסָלוּהוּ, שֶׁלֹּא אָמְרוּ אֶלָּא שְׁלֹשָׁה לֻגִּין שֶׁנָּפְלוּ וְנִתְעָרְבוּ כֻּלָּם עִם מֵי הַמִּקְוֶה. 

מַיִם שְׁאוּבִין שֶׁהָיוּ בְּצַד הַמִּקְוֶה, אַף עַל פִּי שֶׁהַמַּיִם נוֹגְעִים בְּמֵי הַמִּקְוֶה, לֹא פְּסָלוּהוּ. 

שְׁתֵּי בְּרֵכוֹת זוֹ לְמַעְלָה מִזּוֹ וְכֹתֶל בֵּינֵיהֶן, וְאַחַת מֵהֶן מְלֵאָה מַיִם כְּשֵׁרִים, וַחֲבֶרְתָּהּ מִלֵאָה שְׁאוּבִין, וְנֶקֶב בֵּינֵיהֶם, אִם יֵשׁ כְּנֶגֶד הַנֶּקֶב שְׁלֹשָׁה לְגִּין מַיִם שְׁאוּבִין, נִפְסְלָה. כַּמָּה יְהֵא בַּנֶּקֶב וְיִהְיֶה בּוֹ שְׁלֹשָׁה לֻגִּין, אֶחָד מִשְּׁלֹשׁ מֵאוֹת וְעֶשְׂרִים לִבְרֵכָה. 

שְׁתֵּי מִקְוָאוֹת שֶׁאֵין בְּשׁוּם אַחַת מֵהֶן מ' סְאָה, וְנָפַל לְזוֹ לֹג וּמֶחֱצָה וּלְזוֹ לֹג וּמֶחֱצָה וְנִתְעָרְבוּ ב' הַמִּקְוָאוֹת, הֲרֵי אֵלּוּ כְּשָׁרֵים, מִפְּנֵי שֶׁלֹּא נִקְרָא עַל אֶחָד מֵהֶם שֵׁם פְּסוּל; אֲבָל מִקְוֶה שֶׁאֵין בּוֹ מ' סְאָה, שֶׁנָּפְלוּ לְתוֹכָן ג' לֻגִּין מַיִם שְׁאוּבִין וְאַחַר כָּךְ נֶחֱלַק לִשְׁנַיִם, וְרִבָּה מַיִם כְּשֵׁרִים עַל כָּל אַחַת מֵהֶם, הֲרֵי אֵלּוּ פְּסוּלִין. 

בּוֹר שֶׁהוּא מָלֵא מַיִם שְׁאוּבִים וְהָאַמָּה נִכְנֶסֶת לוֹ וְיוֹצְאָה מִמֶּנּוּ, לְעוֹלָם הוּא בִּפְסוּלוֹ עַד שֶׁיִּתְחַשֵּׁב שֶׁלֹּא נִשְׁאֲרוּ מֵהַשְּׁאוּבִים שֶׁהָיוּ בַּבּוֹר שְׁלֹשָׁה לֻגִּין. 

מִקְוֶה שֶׁנָּפַל לְתוֹכוֹ מַיִם שְׁאוּבִים וְנִפְסַל, וְאַחַר כָּךְ רִבָּה עָלָיו מַיִם כְּשֵׁרִים עַד שֶׁנִּמְצְאוּ הַכְּשֵׁרִים מ' סְאָה, הֲרֵי הוּא בִּפְסוּלוֹ עַד שֶׁיֵּצְאוּ כָּל הַמַּיִם שֶׁהָיוּ בְּתוֹכוֹ וְיִפְחֲתוּ הַשְּׁאוּבִים פָּחוֹת מִג' לֻגִּין. וְכֵן אִם עָשָׂה מִקְוֶה שֶׁיֵּשׁ בּוֹ אַרְבָּעִים סְאָה מַיִם כְּשֵׁרִים, וְעֵרְבוֹ עִם הַמִּקְוֶה הַזֶּה הַפָּסוּל, טִהֲרוּ אֵלּוּ אֶת אֵלּוּ <small>וְהוּא הַדִּין בְּמַעְיָן כָּל שֶׁהוּא שֶׁהִמְשִׁיךְ אֵלָיו הַשְּׁאוּבִין, נִטְהֲרוּ כְּמוֹ שֶׁנִּתְבָּאֵר לְעֵיל.</small> 

הָיָה הַמִּקְוֶה חָסֵר ג' לֻגִּין, וְנָפְלוּ לוֹ ג' לֻגִּין מַיִם שְׁאוּבִים, לְעוֹלָם הוּא בִּפְסוּלוֹ עַד שֶׁיַּרְבֶּה עָלָיו מֵי גְּשָׁמִים אוֹ שֶׁיִּשְׁטְפוּ עָלָיו מַיִם כְּשֵׁרִים עַד כְּדֵי שֶׁנְּשַׁעֵר שֶׁנָּפְלוּ עָלָיו בִּמְלוֹאָן הָרִאשׁוֹן וְעוֹד, שֶׁהַמַּיִם הַבָּאִים עָלָיו דּוֹחִין אֶת הַמַּיִם שֶׁבְּתוֹכוֹ וּמוֹצִיאִין אוֹתָן. הָיָה הַמִּקְוֶה פָּחוֹת, וַאֲפִלּוּ קֻרְטוֹב, וְנָפְלוּ עָלָיו מַיִם שְׁאוּבִין פָּחוֹת מִג' לֻגִּין וְהִשְׁלִימוּהוּ, לֹא פְּסָלוּהוּ וְלֹא הִכְשִׁירוּהוּ; כֵּיצַד, הֲרֵי הוּא בִּפְסוּלוֹ עַד שֶׁיֵּרְדוּ עָלָיו מֵי גְּשָׁמִים אוֹ שֶׁיִּשְׁטְפוּ כְּשִׁעוּר הַמַּיִם שֶׁהָיָה חָסֵר. נָפְלוּ עָלָיו מֵי גְּשָׁמִים כְּשִׁעוּרָן, הֲרֵי זֶה כָּשֵׁר. הָיָה חָסֵר אֲפִלּוּ קֻרְטוֹב, וְנָפְלוּ לְתוֹכוֹ שְׁלֹשָׁה לֻגִּין מַיִם, פְּסָלוּהוּ וַהֲרֵי הוּא בִּפְסוּלוֹ עַד שֶׁיֵּצֵא מִמֶּנּוּ מִלּוּאוֹ וְעוֹד. <small>הַגָּה: וְדַוְקָא בְּג' לֻגִּין שְׁאוּבִין מַכְשְׁרִינָן בִּכְהַאי גַּוְנָא, אֲבָל אִם הָיְתָה כֻּלָּהּ שְׁאוּבָה אֲפִלּוּ נָתַן עָלֶיהָ עַד שֶׁיָּצְאוּ כְּדֵי מִלּוּאָהּ וְעוֹד, לֹא מְהַנֵּי אֶלָּא מְחַשְּׁבִין הַמַּיִם הַיּוֹצְאִין לְפִי עֵרֶךְ הַכְּשֵׁרִים וְהַפְּסוּלִים <small><small>(בֵּית יוֹסֵף בְּשֵׁם הָרַאֲבָ''ד)</small>.</small> </small> 

אֵין ג' לֻגִּין פּוֹסְלִין אֶלָּא אִם כֵּן יִהְיוּ שְׁלֵמִים וּמַרְאֵיהֶן מַרְאֵה מַיִם; לְפִיכָךְ ג' לֻגִּין מַיִם שֶׁנָּפַל לְתוֹכָן יַיִן, וַהֲרֵי מַרִאֵיהֶן מַרְאֵה יַיִן, שֶׁנָּפְלוּ לַמִּקְוֶה, לֹא פְּסָלוּהוּ. וְכֵן שָׁלֹשׁ לֻגִּין חֲסֵרִים כָּל שֶׁהוּא, שֶׁנָּפַל לְתוֹכָן מְעַט חָלָב וְהִשְׁלִימוּהוּ לְג' לֻגִּין, וְנָפְלוּ לְמִקְוֶה חָסֵר, לֹא פְּסָלוּהוּ. 

מֵי כְּבָשִׁים וּמֵי שְׁלָקוֹת וְתֶמֶד שֶׁלֹּא הֶחֱמִיץ, וְכֵן מֵי צֶבַע, פּוֹסְלִין הַמִּקְוֶה בְּג' לֻגִּין; אֲבָל כָּל שְׁאָר הַמַּשְׁקִין וּמֵי פֵּרוֹת וּמֻרְיָס וְתֶמֶד מִשֶּׁהֶחֱמִיץ, אֵין פּוֹסְלִין מִקְוֶה הֶחָסֵר בְּג' לֻגִּין וְגַם אֵין מַשְׁלִימִים אוֹתוֹ לְהַכְשִׁירוֹ, שֶׁאִם הָיָה בּוֹ ל''ט סְאִין וְנָפַל לְתוֹכוֹ סְאָה אַחַת מֵאֵלּוּ, אֵין מַשְׁלִימִים אוֹתוֹ; אֲבָל אִם יֵשׁ בּוֹ מ' סְאָה וְנָפַל לְתוֹכוֹ סְאָה אַחַת מֵאֵלּוּ, וְנָטַל מִתּוֹכָן סְאָה אַחֶרֶת, כָּשֵׁר אֲפִלּוּ עָשָׂה עַד י''ט פְּעָמִים. אֲבָל בְּמַיִם שְׁאוּבִים שֶׁנָּפַל סְאָה לְמ' סְאָה כְּשֵׁרִים, וְנָטַל מִתּוֹכָן סְאָה וְנָפַל לְתוֹכָן סְאָה מַיִם כְּשֵׁרִים, אֲפִלּוּ עָשָׂה כֵן עַד עוֹלָם, כָּשֵׁר. 

מֵי צֶבַע יֵשׁ לָהֶם דִּין מַיִם לִפְסֹל אֶת הַמִּקְוֶה הֶחָסֵר בְּג' לֻגִּין, אַף עַל פִּי שֶׁמְּשֻׁנִּים מַרְאֵיהֶן מִמַּרְאֵה הַמַּיִם. אֲבָל הַמִּקְוֶה הַשָּׁלֵם, אַף עַל פִּי שֶׁנָּפְלוּ בּוֹ מֵי צֶבַע וְשִׁנּוּ מַרְאָיו, לֹא נִפְסָל. וְכֵן אִם הֵדִיחַ בּוֹ כֵּלִים וְנִשְׁתַּנּוּ מַרְאָיו, אוֹ שֶׁשָּׁרָה בּוֹ סַמָּנִים אוֹ אֳכָלִין וְנִשְׁתַּנּוּ מַרְאָיו, לֹא נִפְסָל <small><small>(רַאֲבָ''ד וְרַשְׁבָּ''א)</small>.</small> אֲבָל אִם נָפַל לְתוֹכוֹ יַיִן אוֹ מֹהַל <small><small>(פי' הַמַּיִם הַיּוֹצְאִים מֵהַזֵּיתִים בִּתְחִלַּת טְעִינַת הַזֵּיתִים וְיֵשׁ בָּהֶן צִחְצוּחֵי שֶׁמֶן)</small></small> וְשִׁנּוּ מַרְאָיו מִכְּמוֹת שֶׁהָיָה, נִפְסָל. כֵּיצַד יַעֲשֶׂה, אִם הוּא חָסֵר, יַמְתִּין לוֹ עַד שֶׁיֵּרְדוּ גְּשָׁמִים וְיִתְמַלֵּא וְיַחְזְרוּ מַרְאָיו לְמַרְאֵה מַיִם; וְאִם יֵשׁ בּוֹ מ' סְאָה שֶׁאֵינוֹ נִפְסָל עוֹד בִּשְׁאִיבָה, יְמַלֵּא בַּכָּתֵף וְיִתֵּן לְתוֹכוֹ עַד שֶׁיַּחְזְרוּ מַרְאָיו לְמַרְאֵה הַמַּיִם. 

הָיוּ בּוֹ מ' סְאָה, וְנָפַל לְתוֹכוֹ יַיִן וְנִשְׁתַּנּוּ מַרְאָיו שֶׁל חֶצְיוֹ, אִם אֵין בּוֹ מַרְאֵה מַיִם מ' סְאָה הֲרֵי זֶה לֹא יִטְבֹּל בּוֹ. 

מִקְוֶה שֶׁנִּשְׁתַּנּוּ מַרְאֵה מֵימָיו מֵחֲמַת עַצְמוֹ וְלֹא נָפַל בּוֹ דָּבָר, הֲרֵי זֶה כָּשֵׁר. 

אֵין שִׁנּוּי מַרְאֶה פּוֹסֵל אֶלָּא בְּמֵי גְּשָׁמִים שֶׁנַּעֲשׂוּ מִקְוֶה, אֲבָל מַעְיָן אֵינוֹ נִפְסָל בְּשִׁנּוּי מַרְאֶה <small><small>(רַמְבַּ''ם וְרַשְׁבָּ''א בְּשַׁעַר הַמַּיִם)</small> ;</small> וְלֹא עוֹד, אֶלָּא אֲפִלּוּ הַמִּקְוֶה שֶׁנִּפְסָל, אִם הִמְשִׁיךְ אֵלָיו מֵי מַעְיָן, הַמַּעְיָן מְטַהֵר אוֹתוֹ אֲפִלּוּ לֹא חָזְרוּ לְמַרְאִיתָן. <small><small>(לְשׁוֹן רַשְׁבָּ''א שם)</small>.</small> 

נָפְלוּ לוֹ שְׁלֹשָׁה לֻגִּין יַיִן, כְּאִלּוּ לֹא נָפַל <small>וּמֻתָּר לִטְבֹּל</small> בֵּין בִּמְקוֹם הַיַּיִן בֵּין בִּמְקוֹם הַמַּיִם; הָיָה שָאוּב וְהִשִּׁיקוֹ, הִשִּׁיק בִּמְקוֹם הַיַּיִן, זֶה וָזֶה לֹא טִהֵר. הִשִּׁיק בִּמְקוֹם הַמַּיִם, מְקוֹם הַמַּיִם טִהֵר, מְקוֹם הַיַּיִן לֹא טִהֵר. <small>הַגָּה: מִקְוֶה חָסֵר שֶׁנָּפַל שָׁם יַיִן וְנִשְׁתַּנּוּ מַרְאָיו וְנָפַל שָׁם ג' לֻגִּין מַיִם שְׁאוּבִין, אֵינָן פּוֹסְלִין וּכְשֶׁחָזַר וְהִשְׁלִים הַמִּקְוֶה בְּמַיִם כְּשֵׁרִים וְחָזְרָה לְמַרְאֵה מַיִם, כְּשֵׁרָה <small><small>(בֵּית יוֹסֵף בְּשֵׁם הַתּוֹסֶפְתָּא בְּשֵׁם הָרַאֲבָ''ד)</small>.</small> </small> 

אֵין שְׁאִיבָה פּוֹסֶלֶת אֶלָּא בְּמַיִם, אֲבָל הַשֶּׁלֶג וְהַבָּרָד וְהַכְּפוֹר וְהַמֶּלַח וְהַטִּיט שֶׁהוּא עָב קְצָת אֲפִלּוּ יֵשׁ בּוֹ רַכּוּת שֶׁיְּכוֹלִין לְהָרִיקוֹ מִכְּלִי אֶל כְּלִי, אֵין שְׁאִיבָה פּוֹסֶלֶת בָּהֶם. שֶׁאִם שָׁאַב מֵאֵלּוּ לְמִּקְוֶה הֶחָסֵר, לֹא פְּסָלוּהוּ. וְלֹא עוֹד, אֶלָּא אֲפִלּוּ עָשָׂה כָּל הַמִּקְוֶה מִשֶּׁלֶג אוֹ כְּפוֹר אוֹ בָּרָד שֶׁהֵבִיאוֹ בִּכְלִי וְעָשָׂה מֵהֶן מִקְוֶה, כָּשֵׁר. <small>הַגָּה: וּכְשֶׁמְּשַׁעֵר שִׁעוּר הַמִּקְוֶה בְּשֶׁלֶג, יְמַעֵךְ חֲלָלוֹ תְּחִלָּה <small><small>(בֵּית יוֹסֵף בְּשֵׁם הָרַאֲבַ''ד וְהָרֹא''שׁ וְכֵן כָּתַב הָרַמְבַּ''ם)</small></small> וְאָז מֻתָּר לִטְבֹּל בּוֹ כְּמוֹת שֶׁהוּא <small><small>(מָרְדְּכַי ס''פ בַּמֶּה טּוֹמְנִין בְּשֵׁם ר' שְׁמַרְיָה)</small>.</small> וְיֵשׁ מַחְמִירִין לִטְבֹּל בְּכָל אֵלֶּה, עַד שֶׁנִּמּוֹחוּ וְנַעֲשׂוּ מַיִם <small><small>(שָׁם בְּמָרְדְּכַי בְּשֵׁם הָר''ר שִׂמְחָה וְהָר''א מִבִּיהֶם)</small>.</small> וְטוֹב לְהַחְמִיר לְכַתְּחִלָּה וְעַיֵּן בא''ח סִימָן ק''ס. <small><small>(בֵּית יוֹסֵף)</small>.</small> </small> 

מִקְוֶה שָאוּב שֶׁהִגְלִיד, טָהוֹר מִשּׁוּם מַיִם שְׁאוּבִים. נִמּוֹחוּ, כָּשֵׁר לְהִקָּווֹת. 

מִקְוֶה שֶׁיֵּשׁ בּוֹ מ' סְאָה מַיִם וְטִיט רַךְ שֶׁהַפָּרָה שׁוֹחָה וְשׁוֹתָה מִמֶּנּוּ, אִם הַמַּיִם צָפִים עַל גַּבֵּי הַטִּיט יְכוֹלִין לִטְבֹּל אֲפִלּוּ בַּטִּיט; אֵין הַמַּיִם צָפִים עַל גַּבֵּי הַטִּיט, אֵין טוֹבְלִין בִּמְקוֹם הַטִּיט. אֲבָל בַּמַּיִם, טוֹבְלִין אֲפִלּוּ אֵין בּוֹ מ' סְאָה אֶלָּא עַל יְדֵי הַטִּיט. 

כָּל שֶׁתְּחִלַּת בְּרִיָּתוֹ מִן הַמַּיִם, כְּגוֹן יַבְחוּשִׁים אֲדֻמִּים, מַטְבִּילִין בּוֹ. וּמַטְבִּילִין בְּעֵינוֹ שֶׁל דָּג גָּדוֹל שֶׁנִּמֹּק שֻׁמַּן עֵינוֹ בְּחוֹרוֹ. 

אֵין הַכְּלִי חָשׁוּב לִפְסֹל הַמַּיִם שֶׁבּוֹ מִשּׁוּם שְׁאִיבָה, אֶלָּא אִם כֵּן הוּא רָאוּי לְקַבֵּל קֹדֶם שֶׁיִּקְבְּעֶנּוּ וְשֶׁיִּתְמַלֵּא לָדַעַת, וְאָז פּוֹסֵל בֵּין אִם הוּא כְּלִי גָּדוֹל הַמַּחֲזִיק אַרְבָּעִים סְאָה בְּלַח שֶׁהֵם כּוֹרַיִּים בְּיָבֵשׁ, בֵּין אִם הוּא כְּלִי קָטָן בְּיוֹתֵר, וַאֲפִלּוּ הֵם כְּלֵי גְּלָלִים, כְּלֵי אֲבָנִים, כְּלֵי אֲדָמָה. 

הַמַּנִּיחַ טַבְלָא תַּחַת הַצִּנּוֹר אֵצֶל הַמִּקְוֶה כְּדֵי שֶׁיִּפְּלוּ מִמֶּנָּה הַמַּיִם לַמִּקְוֶה, אִם יֵשׁ לָהּ ד' שָׂפוֹת שֶׁרְאוּיָה לְקַבֵּל הַמַּיִם, פּוֹסֶלֶת. וְאִם לָאו, אֵינָהּ פּוֹסֶלֶת. זְקָפָהּ עַל צִדָּהּ לִדּוֹחַ, אֲפִלּוּ יֵשׁ לָהּ שָׂפוֹת, אֵינָהּ פּוֹסֶלֶת כֵּיוָן שֶׁאֵינָהּ עוֹמֶדֶת בְּעִנְיָן שֶׁרְאוּיָה לְקַבֵּל; וּכְגוֹן שֶׁהַמַּיִם רְאוּיִם לָבֹא לַמִּקְוֶה זוּלָתָהּ, אֲבָל אִם אֵין הַמַּיִם רְאוּיִם לָבֹא לַמִּקְוֶה זוּלָתָהּ, אֲפִלּוּ זְקָפָהּ עַל צִדָּהּ אוֹ כְּפָאָהּ עַל פִּיהָ, פּוֹסֶלֶת. 

צִנּוֹר שֶׁאֵין לוֹ ד' שָׂפוֹת אֵינוֹ חָשׁוּב כְּלִי וְרָאוּי לְהָבִיא עַל יָדוֹ מַיִם לְמִקְוֶה; וְאִם חָקַק בּוֹ גּוּמָא אַחַת קְטַנָּה קֹדֶם שֶׁקְּבָעוֹ, אִם הוּא שֶׁל עֵץ אֲפִלּוּ אֵין הַגּוּמָא מַחֲזֶקֶת, אֶלָּא כָּל שֶׁהוּא נַעֲשֶׂה כֻּלָּהּ עַל יָדָהּ כְּלִי וְכָל הַמַּיִם שֶׁעוֹבְרִין עָלָיו חֲשׁוּבִין שְׁאוּבִים; וְאִם הוּא שֶׁל חֶרֶס, אֵין הַחֲקִיקָה פּוֹסַלְתּוֹ אֶלָּא אִם כֵּן הִיא מַחֲזֶקֶת רְבִיעִית, וְאִם נָפְלוּ צְרוֹרוֹת אוֹ עָפָר בַּגּוּמָא, אֵינוֹ חָשׁוּב סְתִימָה לְבַטְּלוֹ מִתּוֹרַת קַבָּלָה, אֶלָּא אִם כֵּן יִהְיוּ מְהֻדָּקִים לְתוֹכָהּ. סִלּוֹן שֶׁהוּא צַר מִכָּאן וּמִכָּאן וְרָחָב בָּאֶמְצַע, אֵינוֹ חָשׁוּב קַבָּלָה לִפְסֹל בּוֹ הַמִּקְוֶה. <small>הַגָּה: וְלָכֵן מֻתָּר לַעֲשׂוֹת מִקְוָאוֹת עַל יְדֵי צִנּוֹרוֹת וְסִלּוֹנוֹת שֶׁל עֵץ שֶׁמְּבִיאִין מַיִם מִן הַנָּהָר אוֹ שְׁאָר מַעְיָן אֶל הַמִּקְוֶה <small><small>(מָרְדְּכַי דְּקִדּוּשִׁין בְּשֵׁם הָר''ר שְׁמַרְיָה וְרַ''ן ה''נ וּתְשׁוּבַת רֹא''שׁ, וְכֵן הוּא דַּעַת הַטּוּר וְרַמְבַּ''ם)</small>,</small> אוֹ צִנּוֹרוֹת שֶׁל הַגַּגּוֹת <small><small>(מהרי''ק שֹׁרֶשׁ נ''ו)</small> ;</small> וְלֹא חַיְשִינָן שֶׁמָּא נַעֲשָׂה בָּהֶן גּוּמָא מִכֹּחַ לַחְלוּחִית וּמְקַבְּלִים, דְּלָא מִקְרֵי קַבָּלָה אַף אִם הָיָה בָּהֶן גּוּמָא הוֹאִיל וְלֹא עֲשָאוֹ אָדָם בְּכַוָּנָה <small><small>(שָׁם טַעֲמָא דהר''ש)</small>.</small> וְאִם הַמַּיִם בָּאִים אֶל הַצִּנּוֹר עַל יְדֵי כֵּלִים הַקְּבוּעִים בְּגַלְגַּל וְהֵם נְקוּבִים בְּדֶרֶךְ שֶׁלֹּא מִקְרֵי כְּלִי, מֻתָּר לִטְבֹּל בָּהֶן אִם יֵשׁ מ' סְאָה בַּמִּקְוֶה <small><small>(מָרְדְּכַי הִלְכוֹת נִדָּה בְּשֵׁם רוֹקֵחַ)</small> ;</small> אֲבָל אִם אֵין בָּהּ מ' סְאָה, אֵין לִטְבֹּל שָׁם דְּלֹא מִקְרֵי חִבּוּר לְנָהָר עַל יְדֵי זֶה וְעַיֵּן בא''ח סִימָן קנ''ט <small><small>(בֵּית יוֹסֵף סוֹף סִימָן זֶה וְלֹא כְּרוֹקֵחַ)</small>.</small> </small> 

רְעָפִים שֶׁמְכַסִין בָּהֶן הַגַּגּוֹת, אַף עַל פִּי שֶׁיֵּשׁ בָּהֶן גֻּמּוֹת וַחֲקָקִים, אֵינָן פּוֹסְלִין הַמִּקְוֶה לְפִי שֶׁלֹּא נַעֲשׂוּ לְקַבֵּל בָּהֶם. 

הַמַּנִּיחַ שַׂק אוֹ קֻפָּה תַּחַת הַצִּנּוֹר, אֵין הַמַּיִם הַנִּמְשָׁכִין מֵהֶן פּוֹסְלִין אֶת הַמִּקְוֶה. 

זֶה שֶׁאָמְרוּ שֶׁכָּל שֶׁאֵינוֹ עָשׂוּי לְקַבֵּל אֶת הַמַּיִם אֵינוֹ פּוֹסֵל אֶת הַמִּקְוֶה, לֹא אָמְרוּ אֶלָּא כְּשֶׁנָּפְלוּ מִתּוֹכָן לַמִּקְוֶה מֵעַצְמָן; אֲבָל אִם נְתָנָם אָדָם לַמִּקְוֶה, הֲרֵי זֶה פּוֹסֵל; שֶׁכָּל עַל יְדֵי אָדָם, אֲפִלּוּ זִלֵּף בְּיָדָיו וּבְרַגְלָיו וַאֲפִלּוּ עוֹבֵר בְּמַיִם וְנִזְדַּלְּפוּ מֵאֲלֵיהֶם בְּרַגְלָיו לַמִּקְוֶה, פְּסָלוּהוּ. בַּמֶּה דְּבָרִים אֲמוּרִים, כְּשֶׁנִּזְדַּלְּפוּ בְּרַגְלָיו. אֲבָל אִם הָיָה רוֹכֵב עַל גַּבֵּי בְּהֵמָה וְנִזְדַּלְּפוּ מַיִם בְּרַגְלֵי הַבְּהֵמָה, לֹא פְּסָלוּהוּ; אַף עַל פִּי שֶׁעַל יְדֵי בְּהֵמָה שֶׁהוּא רוֹכֵב עָלֶיהָ נִזְדַּלְּפוּ, אֵין זֶה כִּמְזַלֵּף בְּרַגְלָיו <small>וּכְבָר נִתְבָּאֵר דְּיֵשׁ חוֹלְקִין וְעַיֵּן לְעֵיל סָעִיף ט''ו.</small> 

כְּלִי שֶׁנִּקַּב בְּשׁוּלָיו, אֲפִלּוּ כָּל שֶׁהוּא, אֵינוֹ חָשׁוּב כְּלִי לִפְסֹל הַמִּקְוֶה. וּמִכָּל מָקוֹם אֵין לְהָקֵל לַעֲשׂוֹת מִקְוֶה לְכַתְּחִלָּה וּלְהָבִיא מַיִם בִּכְלִי מְנֻקָּב כָּזֶה. וְאִם הַנֶּקֶב בַּצְּדָדִין, אֵינוֹ בָּטֵל מִתּוֹרַת כְּלִי עַד שֶׁיְּהֵא בְּרֹחַב הַנֶּקֶב כִּשְׁפוֹפֶרֶת הַנֹּאד, שֶׁהוּא כִּשְׁתֵּי אֶצְבָּעוֹת רִאשׁוֹנִים מֵהָאַרְבָּעָה שֶׁבְּפַס הַיָּד, מִתְהַפְּכוֹת בַּחֲלַל הַנֶּקֶב בְּרֶוַח, בֵּין שֶׁהוּא מְרֻבָּע בֵּין שֶׁהוּא עָגֹל. וִיהֵא קָרוֹב לְשׁוּלָיו, שֶׁאֵינוֹ יָכוֹל לְקַבֵּל שׁוּם מַיִם מִמֶּנּוּ וּלְמַטָּה, אֲבָל אִם מְקַבֵּל שׁוּם מַיִם לְמַטָּה מִמֶּנּוּ, לֹא נִתְבַּטֵּל מִתּוֹרַת כְּלִי. וְאִם עֵרַב סִיד וּצְרוֹרוֹת וְסָתַם בָּהֶם הַנֶּקֶב, לָא חֲשִיב סְתִימָה לְהַחֲזִירוֹ לְתוֹרַת כְּלִי. אוֹ אִם הוֹשִׁיבוֹ עַל גַּבֵּי הָאָרֶץ, וַאֲפִלּוּ עַל גַּבֵּי סִיד וְגִפְסִיס, לָא חֲשִיב סְתִימָה; אֲבָל אִם עֵרַב סִיד וְגִפְסִיס וּסְתָמוֹ, חָשׁוּב סְתִימָה. הִלְכָּךְ, הָרוֹצֶה לִשְׁאֹב מַיִם מֵהַמִּקְוֶה לְנַקּוֹתוֹ, וְיָרֵא שֶׁמָּא יַחְזְרוּ מֵהַכְּלִי שֶׁמּוֹצִיאִין בּוֹ הַמַּיִם ג' לֻגִּין לַמִּקְוֶה אַחַר שֶׁחָסְרוּ מ' סְאָה, וְיִפְסְלוּהוּ, יִקֹּב הַכְּלִי בְּשׁוּלָיו כָּל שֶׁהוּא, וְאָז לֹא יֵחָשְׁבוּ הַמַּיִם שֶׁבּוֹ שְׁאוּבִין; וְאִם הֵם מַיִם נוֹבְעִים, אֵין צָרִיךְ לְכָךְ, כִּי הַמַּעְיָן אֵינוֹ נִפְסָל בִּשְׁאִיבָה. <small>הַגָּה: וּמִכָּל מָקוֹם נָהֲגוּ לְהַחְמִיר גַּם בְּמַעְיָן <small><small>(מָרְדְּכַי ה''נ בְּשֵׁם הַשְּׁאִלְתּוֹת מהרי''ק שֹׁרֶשׁ נ''ה ותה''ד סִימָן רנ''ח)</small>,</small> כִּי יֵשׁ חוֹלְקִין אֲפִלּוּ בְּמַעְיָן וְאוֹמְרִים דִּשְׁאִיבָה פּוֹסֶלֶת; וְלָכֵן לְכַתְּחִלָּה יֵשׁ לְהַחֲמִיר <small><small>(עי' ס''ק פ''ז)</small> </small> לִנְקֹב הַכְּלִי שֶׁשׁוֹאֲבִין בּוֹ, אַף בְּמַעְיָן, וְאִם לֹא עָשׂוּ כֵן וְשָׁאֲבוּ בִּכְלִי שָׁלֵם וְנָפְלוּ שָׁם שְׁלֹשָׁה לֻגִּין שְׁאוּבִין וְנִפְסְלָה הַמִּקְוֶה, וְרוֹצִין לְנַקּוֹתָהּ וּלְהַכְשִׁירָהּ, אִם אֶפְשָׁר לִפְקֹק נִקְבֵי הַנְּבִיעָה בְּקַלּוּת טוֹב לְהַחֲמִיר וְלַעֲשׂוֹת כֵּן; אֲבָל אִם יֵשׁ טֹרַח גָּדוֹל בַּדָּבָר, אוֹ בְּדִיעֲבַד שֶׁלֹּא עָשׂוּ כֵן, יֵשׁ לִסְמֹךְ אַמְּקִלִּין דְּסוֹבְרִין דְּאֵין שְׁאִיבָה פּוֹסֶלֶת בְּמַעְיָן <small><small>(מהרי''ק שֹׁרֶשׁ נ''ה)</small>,</small> כִּי כֵן עִקָּר; וַאֲפִלּוּ בְּמִקְוֶה שֶׁאֵין בָּהּ מַעְיָן, אִם אֵין הַכְּלִי גָּדוֹל כָּל כָּךְ שֶׁבְּוַדַּאי יִפְּלוּ שָׁם ג' לֻגִּין שְׁאוּבִין, אֶלָּא שֶׁיֵּשׁ לָחוּשׁ שֶׁמָּא נָפְלוּ בָּזֶה אַחַר זֶה וְכַיּוֹצֵא בָזֶה, אָזְלִינָן לְקֻלָּא; דִּסְפֵקָא דְּג' לֻגִּין שְׁאוּבִין הֲוֵי סְפֵקָא דְּרַבָּנָן, וְאֵין לָחוּשׁ בְּדִיעֲבַד. <small><small>(מהרי''ק שֹׁרֶשׁ נ''ו וְהַגָּהוֹת סמ''ק)</small>.</small> </small> 

הַמַּנִּיחַ כֵּלִים תַּחַת הַצִּנּוֹר לְקַבֵּל מֵימָיו שֶׁיִּפְּלוּ מֵהֶם לְתוֹךְ הַמִּקְוֶה, אִם הִנִּיחָם בִּשְׁעַת קִשּׁוּר עָבִים וְקֹדֶם שֶׁנִּתְפַּזְּרוּ הֶעָבִים יָרְדוּ גְּשָׁמִים וְנִתְמַלְּאוּ, חֲשׁוּבִים לְדַעַת וְהָוֵי שְׁאוּבִין; אֲבָל אִם לֹא נִתְקַשְּׁרוּ הֶעָבִים בְּשָׁעָה שֶׁהִנִּיחָם, וְאַחַר כָּךְ נִתְקַשְּׁרוּ וְנִתְמַלְּאוּ, אוֹ אֲפִלּוּ הִנִּיחָן בִּשְׁעַת קִשּׁוּר הֶעָבִים, וְנִתְפַּזְּרוּ, וְנִשְׁאֲרוּ שָׁם עַד שֶׁחָזְרוּ וְנִתְקַשְּׁרוּ וְיָרְדוּ גְּשָׁמִים וְנִתְמַלְּאוּ, לֹא חֲשִיבֵי לְדַעַת וְאֵינָם פּוֹסְלִין; וּבִלְבַד שֶׁיִּשְׁבֹּר אֶת הַכְּלִי אוֹ יַהְפְּכֶנּוּ בְּעִנְיָן שֶׁלֹּא יַגְבִּיהֶנּוּ מֵעַל הָאָרֶץ, שֶׁאִם מַגְבִּיהוֹ מִן הָאָרֶץ עִם הַמַּיִם, חֲשׁוּבִים שְׁאוּבִין וּפוֹסְלִים אֶת הַמִּקְוֶה. 

הַמַּנִּיחַ קַנְקַנִּים בְּרֹאשׁ הַגַּג, לְנַגְּבָם, וְיָרְדוּ עֲלֵיהֶם גְּשָׁמִים וְנִתְמַלְּאוּ, אַף עַל פִּי שֶׁהִיא עוֹנַת גְּשָׁמִים, הֲרֵי זֶה יִשְׁבֹּר הַקַּנְקַנִּים אוֹ יִכְפֵּם; וְהַמַּיִם שֶׁהָיוּ בַּקַּנְקַנִּים, כְּשֵׁרִים לִטְבֹּל בָּהֶן וְאַף עַל פִּי שֶׁכָּל הַמַּיִם הָאֵלּוּ הָיוּ בַּכֵּלִים, שֶׁהֲרֵי לֹא מִלְּאָן בְּיָדוֹ; אֲבָל אִם הִגְבִּיהַּ הַקַּנְקַנִּים וְעֵרָם, הֲרֵי כָּל הַמַּיִם שֶׁבָּהֶם שְׁאוּבִים. 

 הַסַיָּד שֶׁשָּׁכַח עָצִיץ בַּמִּקְוֶה וְנִתְמַלֵּא מַיִם, אַף עַל פִּי שֶׁלֹּא נִשְׁאַר בַּמִּקְוֶה אֶלָּא מְעַט וַהֲרֵי הֶעָצִיץ יֵשׁ בּוֹ רֹב הַמִּקְוֶה, הֲרֵי זֶה יִשְׁבֹּר הֶעָצִיץ בִּמְקוֹמוֹ וְנִמְצָא הַמִּקְוֶה כֻּלּוֹ כָּשֵׁר. וְכֵן הַמְסַדֵּר אֶת הַקַּנְקַנִּים בְּתוֹךְ הַמִּקְוֶה כְּדֵי לְחַסְמָן, וְנִתְמַלְּאוּ מַיִם, אַף עַל פִּי שֶׁבָּלַע הַמִּקְוֶה אֶת מֵימָיו וְלֹא נִשְׁאַר שָׁם מַיִם כְּלָל אֶלָּא מַיִם שֶׁבְּתוֹךְ הַקַּנְקַנִּים, הֲרֵי זֶה יִשְׁבֹּר אֶת הַקַּנְקַנִּים, וְהַמַּיִם הַנִּקְוִים מֵהֶם מִקְוֶה כָּשֵׁר. 

אֵין הַמַּיִם שְׁאוּבִים פּוֹסְלִים אֶת הַמִּקְוֶה בְּג' לֻגִּין עַד שֶׁיִּפְּלוּ לְתוֹךְ הַמִּקְוֶה מֵהַכְּלִי, אֲבָל אִם נִגְרְרוּ הַמַּיִם הַשְּׁאוּבִים חוּץ לַמִּקְוֶה וְנִמְשְׁכוּ וְיָרְדוּ לַמִּקְוֶה, אֵינָם פּוֹסְלִים אֶת הַמִּקְוֶה עַד שֶׁיִּהְיוּ מֶחֱצָה עַל מֶחֱצָה; אֲבָל אִם הָיוּ רֹב מֵהַכְּשֵׁרִים, הֲרֵי הַמִּקְוֶה כָּשֵׁר. כֵּיצַד, מִקְוֶה שֶׁיֵּשׁ בּוֹ עֶשְׂרִים סְאָה וּמַשֶּׁהוּ מַיִם כְּשֵׁרִים, וְהָיָה מְמַלֵּא וְשׁוֹאֵב חוּץ לַמִּקְוֶה וְהַמַּיִם נִמְשָׁכִים וְיוֹרְדִים לַמִּקְוֶה, בֵּין שֶׁהָיוּ נִמְשָׁכִים עַל גַּבֵּי קַרְקַע אוֹ בְּתוֹךְ הַסִלּוֹן וְכַיּוֹצֵא בּוֹ מִדְּבָרִים שֶׁאֵינָם פּוֹסְלִים אֶת הַמִּקְוֶה, הֲרֵי הוּא כָּשֵׁר וַאֲפִלּוּ הִשְׁלִימוֹ לְאֶלֶף סְאִין, שֶׁהַשְּׁאוּבָה שֶׁהִמְשִׁיכוּהָ, כְּשֵׁרָה אִם הָיָה שָׁם רֹב מ' סְאָה מִן הַכָּשֵׁר וְכֵן גַּג שֶׁהָיָה בְּרֹאשׁוֹ כ' סְאָה וּמַשֶּׁהוּ מֵי גְּשָׁמִים, וּמִלֵּא בִּכְתֵפוֹ וְנָתַן לְתוֹכוֹ פָּחוֹת מִכ', שֶׁנִּמְצָא הַכֹּל פָּסוּל, וּפָתַח הַצִּנּוֹר וְנִמְשְׁכוּ הַכֹּל לְמָקוֹם אֶחָד, הֲרֵי זֶה מִקְוֶה כָּשֵׁר, שֶׁהַשְּׁאוּבָה שֶׁהִמְשִׁיכוּהָ כֻּלָּהּ כְּשֵׁרָה, הוֹאִיל וְיֵשׁ שָׁם רֹב מֵהַכָּשֵׁר. <small>הַגָּה: אֲבָל אִם הִמְשִׁיךְ תְּחִלָּה מַיִם פְּסוּלִים, וְאַחַר כָּךְ הֵבִיא עֲלֵיהֶם רֹב מַיִם כְּשֵׁרִים, לֹא מֵהָנֵי <small><small>(דִּקְדּוּק הַבֵּית יוֹסֵף מִדִבְרֵי הָרַמְבַּ''ם)</small>.</small> </small> 

שִׁעוּר הַמְשָׁכָה זוֹ אֵין פָּחוֹת מִג' טְפָחִים. 

אֵין הַמְשָׁכָה מוֹעֶלֶת אֶלָּא עַל גַּבֵּי קַרְקַע אוֹ עַל גַּבֵּי צִנּוֹר שֶׁלֹּא הָיָה עָלָיו שֵׁם כְּלִי בְּתָלוּשׁ, אֲבָל אִם הִמְשִׁיךְ עַל גַּבֵּי כֵּלִים, אֲפִלּוּ כְּלֵי גְּלָלִים וְכַיּוֹצֵא בָהֶם, לֹא הָוֵי הַמְשָׁכָה <small><small>(הָרַאֲבָ''ד)</small>. <small>הַגָּה: וְיֵשׁ אוֹמְרִים דְּאֵין הַמְשָׁכָה מוֹעֶלֶת אֶלָּא דַּוְקָא עַל גַּבֵּי קַרְקַע הָרָאוּי לִבְלֹעַ בָּהּ, אֲבָל אִם הִמְשִׁיךְ עַל גַּבֵּי רִצְפַּת אֲבָנִים שֶׁאֵין רָאוּי לִבְלֹעַ בָּהּ, וְכָל שֶׁכֵּן עַל גַּבֵּי דַּף אוֹ כְּלִי, אַף עַל פִּי שֶׁאֵינוֹ פּוֹסֵל הַמִּקְוֶה, לֹא מְהָנֵי</small> <small>(בֵּית יוֹסֵף בְּשֵׁם מָרְדְּכַי פ''ב דְּשָׁבוּעוֹת שכ''כ בְּשֵׁם הָרוֹקֵחַ)</small>. <small>וְטוֹב לְהַחְמִיר לְכַתְּחִילָה.</small> </small> 

מִקְוֶה שֶׁנּוֹבֵעַ וְנִתְיַבֵּשׁ בַּקַּיִץ, וְהָיָה בּוֹר רָחוֹק מִמֶּנּוּ קְצָת, וּמִלְּאוּהוּ מַיִם שְׁאוּבִים, וְנִתְמַלֵּא הַמִּקְוֶה מִתַּחַת הַקַּרְקַע מֵאוֹתָם מַיִם שְׁאוּבִים, הַמִּקְוֶה כָּשֵׁר כְּאִלּוּ הוּא נוֹבֵעַ. 

הַבָּא לְהַמְשִׁיךְ מַיִם לְמִקְוֶה, צָרִיךְ שֶׁלֹּא יְהֵא בְּדָבָר הַמְקַבֵּל טֻמְאָה, כְּגוֹן מֵי גְּשָׁמִים שֶׁרוֹצֶה לְהַמְשִׁיכָם לְמָקוֹם אַחֵר לַעֲשׂוֹת מִקְוֶה, לֹא יֹאחַז בְּיָדוֹ דַּף וְיַעֲבִירֵם עָלָיו, אֶלָּא יַנִּיחַ הַדַּף בַּקַּרְקַע וְיָסִיר יָדוֹ מִשָּׁם מִטֶּרֶם יַעַבְרוּ הַמַּיִם עָלָיו. וְכֵן סִלּוֹן שֶׁל מַתֶּכֶת, אָסוּר לְהַמְשִׁיךְ בּוֹ מַיִם לְמִקְוֶה, שֶׁמְּקַבֵּל טֻמְאָה; וְהוּא שֶׁיִּהְיוּ הַמַּיִם נוֹפְלִים לְהֶדְיָא מִדָּבָר הַמְקַבֵּל טֻמְאָה לְתוֹךְ הַמִּקְוֶה, אֲבָל אִם נוֹפְלִים עַל שְׂפָתוֹ בַּחוּץ, וְנִמְשָׁכִין לְתוֹכוֹ, אוֹ שֶׁמְּחַבֵּר לְפִי הַסִלּוֹן שֶׁל אֲבָר צִנּוֹר קָטָן שֶׁל עֵץ אוֹ שֶׁל חֶרֶס שֶׁהַמַּיִם מְקַלְּחִין מִמֶּנּוּ לַמִּקְוֶה, כָּשֵׁר. וְאִם הַסִלּוֹן שֶׁל מַתֶּכֶת מְחֻבָּר לַקַּרְקַע, אֲפִלּוּ מְקַלֵּחַ לְהֶדְיָא לְתוֹךְ הַמִּקְוֶה, כָּשֵׁר, שֶׁהֲרֵי אֵינוֹ מְקַבֵּל טֻמְאָה, לְפִי שֶׁהוּא בָּטֵל אַגַּב קַרְקַע. <small>וְאֵין חִלּוּק בֵּין אִם טָמוּן תַּחַת הַקַּרְקַע אוֹ לֹא <small><small>(כָּתַב הַבֵּית יוֹסֵף שֶׁכֵּן מַשְׁמָע מִתְּשׁוּבַת הָרֹא''שׁ וּתְשׁוּבַת רַמְבַּ''ן וְרַשְׁבָּ''א וּמָרְדְּכַי בְּשֵׁם הרא''מ וְר''ש בר''ב)</small>.</small> </small> 

בַּמֶּה דְּבָרִים אֲמוּרִים, בְּמַמְשִׁיךְ מֵי גְּשָׁמִים בְּעָלְמָא, אֲבָל אִם מַמְשִׁיךְ מִמַּעְיָן אוֹ מִמִּקְוֶה, אֲפִלּוּ עַל יְדֵי דָּבָר הַמְקַבֵּל טֻמְאָה, כָּשֵׁר דְּחַשְׁבִינָן לָזֶה הַמִּקְוֶה שֶׁמַּמְשִׁיךְ הַמַּיִם לְתוֹכוֹ כְּאִלּוּ הוּא מְחֻבָּר לַמַּעְיָן אוֹ לְמִקְוֶה שֶׁמַּמְשִׁיךְ הַמַּיִם מִשָּׁם; וְיֵשׁ מִי שֶׁאֵינוֹ מְחַלֵּק בְּכָךְ. 

מִקְוֶה שֶׁל מֵי גְּשָׁמִים שֶׁנִּפְרַץ אֶחָד מִכְּתָלָיו וְהַמַּיִם יוֹצְאִים דֶּרֶךְ הַסֶדֶק, אִם יִשָּׁאֲרוּ בּוֹ מ' סְאָה אַחַר שֶׁיֵּצְאוּ קְצָתָן שֶׁעַד הַסֶדֶק, כָּשֵׁר; וְאִם לָאו, פָּסוּל מִשּׁוּם דְּהָוֵי לֵהּ זוֹחֲלִין וְאֵין מִקְוֶה מְטַהֵר בְּזוֹחֲלִין. <small>הַגָּה: וְיֵשׁ מַחֲמִירִין אֲפִלּוּ אִם יִשָּׁאֲרוּ מ' סְאָה עַד הַסֶּדֶק, וְיֵשׁ לָחוּשׁ לְדִבְרֵיהֶם לְכַתְּחִלָּה לִסְתֹּם הַסֶּדֶק <small><small>(טוּר בשי''א וּבֵית יוֹסֵף בְּשֵׁם הַמָּרְדְּכַי)</small>.</small> וְכָל זֶה דַּוְקָא בְּמִקְוֶה שֶׁאֵינָהּ בָּאָה מִמַּעְיָן, אֲבָל אִם הִיא בָּאָה מִמַּעְיָן, אֵין לָחוּשׁ לִזְחִילָתָהּ <small><small>(בֵּית יוֹסֵף בְּשֵׁם מהרי''ק שֹׁרֶשׁ קנ''ו)</small>.</small> וְאֵין יְצִיאַת הַמַּיִם קָרוּי זוֹחֲלִין, אֶלָּא כְּשֶׁאֵין חוֹזְרִין לַמִּקְוֶה אֲבָל כְּשֶׁיּוֹצְאִין מְעַט וְחוֹזְרִין שָׁם, לֹא מִקְרֵי זְחִילָה. <small><small>(ריב''ש סִימָן רצ''ב)</small>.</small> </small> וְאִם בָּא לִסְתֹּם הַסֶדֶק כְּדֵי שֶׁיִּשָּׁאֲרוּ בּוֹ מ' סְאָה, לֹא יִסְתֹּם אוֹתוֹ בְּיָדוֹ וְלֹא בְּכָל דָּבָר הַמְקַבֵּל טֻמְאָה; וְיֵשׁ מִי שֶׁמַּתִּיר לִסְתֹּם בְּכָל דָּבָר שֶׁמְּקַבֵּל טֻמְאָה. 

נִקַּב הַמִּקְוֶה וּמֵימָיו נוֹטְפִים מְעַט מְעַט אוֹ נִבְלָעִים בַּקַּרְקַע מְעַט מְעַט, כָּשֵׁר לְפִי שֶׁאֵין זְחִילָתָן נִכֶּרֶת.  

הַבָּא לְעָרֵב מִקְוֶה פָּסוּל אוֹ חָסֵר עִם מִקְוֶה כָּשֵׁר, לְהַכְשִׁירוֹ; אוֹ שֶׁשְּׁנֵיהֶם חֲסֵרִים וּבָא לְעָרְבָם לְהַכְשִׁירָם, צָרִיךְ שֶׁיְּהֵא נֶקֶב שֶׁבֵּינֵיהֶם רָחָב כִּשְׁפוֹפֶרֶת הַנֹּאד <small>וְקִלּוּחַ הַמַּיִם יִהְיֶה כְּרֹחַב הַנֶּקֶב <small><small>(ריב''ש סִימָן רל''ב בְּשֵׁם א' מֵהַמְפָרְשִׁים וְכֵן כָּתַב הַבֵּית יוֹסֵף)</small>,</small> </small> וּלְאַחַר שֶׁנִּתְעָרֵב הַפָּסוּל עִם הַכָּשֵׁר, אֲפִלּוּ רֶגַע, נִשְׁאָר לְעוֹלָם בְּהֶכְשֵׁרוֹ, אֲפִלּוּ נִסְתַּם הַנֶּקֶב אַחַר כָּךְ. כָּל שֶׁיַּעֲמֹד בִּשְׁפוֹפֶרֶת הַנֹּאד, מְמַּעֲטוֹ, אֲפִלּוּ דָּבָר שֶׁהוּא מִבְּרִיַּת הַמַּיִם. סָפֵק אִם הַנֶּקֶב רָחָב כִּשְׁפוֹפֶרֶת הַנֹּאד אִםלָאו, פָּסוּל. אִם יֵשׁ שָׁם נְקָבִים דַּקִּים הַרְבֵּה, מִצְטָרְפִין לְכִשְׁפוֹפֶרֶת הַנֹּאד, אִם הַמִּקְוֶה הָאֶחָד שָׁלֵם וְהַשֵּׁנִי חָסֵר. <small>הַגָּה: וּמֻתָּר לַחְפֹּר מִקְוֶה בְּצַד הַנָּהָר וְלִטְבֹּל בָּהּ, אַף עַל פִּי שֶׁאֵין בָּהּ מ' סְאָה, דְּהָא אַרְעָא חִלְחוּלֵי מִתְחַלְחֶלֶת וְהוֹאִיל וְהוּא סָמוּךְ לַנָּהָר וְאָנוּ רוֹאִין הַחִלְחוּלִים שֶׁבֵּינֵיהֶם, שֶׁהַמַּיִם בָּאִין מִן הַנָּהָר דֶּרֶךְ הַחִלְחוּל, דְּהַיְינוּ מִנְּקָבִים דַּקִּים שֶׁבַּקַּרְקַע, הָווּ חִבּוּר <small><small>(מָרְדְּכַי ה''נ בְּשֵׁם ראבי''ה)</small>.</small> </small> אֲבָל אִם שְׁנֵיהֶם חֲסֵרִים, אֵין הַנְּקָבִים הַדַּקִּים מִצְטָרְפִין לְכִשְׁפוֹפֶרֶת הַנֹּאד <small>וְהוּא הַדִּין אִם חִלֵּק מִקְוֶה בְּסַל אוֹ שַׂק, אִם אֵין שִׁעוּר מִקְוֶה בְּצַד אֶחָד, פָּסוּל.</small> 

הַבָּא לְהַכְשִׁיר מִקְוֶה שָאוּב מִמִּקְוֶה שָׁלֵם שֶׁאֵינוֹ שָאוּב, אַף עַל פִּי שֶׁאֵינוֹ מַשִּׁיקוֹ אֶלָּא כְּשַׂעֲרָה, כָּשֵׁר וַאֲפִלּוּ אֵין מֵי הַהַשָּׁקָה רוֹאִין פְּנֵי הָאֲוִיר. <small>הַגָּה: וְדַוְקָא בִּפְסוּל שְׁאִיבָה שֶׁהִיא מִדְּרַבָּנָן, אֲבָל בְּפְסוּל דְּאוֹרַיְתָא בְּעִינָן כִּשְׁפוֹפֶרֶת הַנֹּאד <small><small>(ת''ה ור''ש בִּמְקְוָאוֹת)</small></small> כְּמוֹ שֶׁנִּתְבָּאֵר; וַאֲפִלּוּ בְּפָסוּל שְׁאִיבָה יֵשׁ חוֹלְקִין <small><small>(טוּר וְהָרֹא''שׁ)</small>,</small> וְכֵן רָאוּי לְהוֹרוֹת.</small> 

כֹּתֶל שֶׁבֵּין ב' מִקְוָאוֹת שֶׁנִּסְדַּק מִצַּד זֶה לְצַד זֶה אֲפִלּוּ כָּל שֶׁהוּא, לַשְּׁתִי - מִצְטָרֵף לְעָרֵב שְׁנֵי הַמִּקְוָאוֹת לְהַכְשִׁירָם; וְאִם לָעֵרֶב - אֵינָם מִצְטָרְפִים עַד שֶׁיְּהֵא בְּמָקוֹם אֶחָד כִּשְׁפוֹפֶרֶת הַנֹּאד. וְאִם נִפְרַץ הַכֹּתֶל לְמַעְלָה זֶה לָזֶה עַל רוּם כִּקְלִפַּת הַשּׁוּם וְעַל רֹחַב כִּשְׁפוֹפֶרֶת הַנֹּאד, כָּשֵׁר. <small>הַגָּה: וְהוּא הַדִּין אִם הָיָה גַּל שֶׁל עָפָר בֵּין ב' הַמִּקְוָאוֹת, אִם נִטַּל מִגֹּבַהּ הַגַּל מְעַט עַד שֶׁמְּקַלְּחִין זֶה לָזֶה כְּרֹחַב שְׁפוֹפֶרֶת הַנֹּאד בְּרוּם קְלִפַּת הַשּׁוּם, סָגֵי דְּלָא בְּעִינָן כִּמְלֹא שְׁפוֹפֶרֶת הַנֹּאד אֶלָּא בְּנֶקֶב <small><small>(מָרְדְּכַי ה''נ)</small>.</small> </small> 

שְׁלֹשָׁה מִקְוָאוֹת שֶׁיֵּשׁ בִּשְׁנַיִם מֵהֶם בְּכָל אֶחָד עֶשְׂרִים סְאָה מַיִם כְּשֵׁרִים, וּבְאֶחָד מֵהֶם עֶשְׂרִים סְאָה מַיִם שְׁאוּבִין, וְעוֹמְדִין זֶה בְּצַד זֶה, אִם הַשָּׁאוּב מִן הַצַּד וְיָרְדוּ שְׁלֹשָׁה וְטָבְלוּ בָּהֶם וּמִתּוֹךְ כָּךְ נִתְמַלְּאוּ וְיָצְאוּ עַל שְׂפָתָם וְנִתְעָרְבוּ יַחַד, הֻכְשְׁרוּ שְׁלָשְׁתָּם, כֵּיוָן שֶׁפַּעַם אַחַת הָיוּ מְחֻבָּרִים בְּיַחַד מ' סְאָה מַיִם כְּשֵׁרִים, וְאוֹתָם שֶׁטָּבְלוּ בָּהֶם, טְהוֹרִים. וְאִם הַשָּׁאוּב בָּאֶמְצַע, שֶׁאֵין שְׁנֵי הַכְּשֵׁרִים יְכוֹלִין לְהִתְעָרֵב אֶלָּא עַל יָדוֹ, לֹא הֻכְשְׁרוּ אֶלָּא נִשְׁאֲרוּ כְּמוֹ שֶׁהָיוּ תְּחִלָּה וְאוֹתָם שֶׁטָּבְלוּ בָּהֶם לֹא נִטְהֲרוּ.  

שְׁנֵי מְקְוָאוֹת שֶׁל כ' כ' סְאָה, אֶחָד שָׁאוּב וְאֶחָד כָּשֵׁר, יָרְדוּ שְׁנַיִם וְהִשִּׁיקוּם וְטָבְלוּ בָּהֶם, אֲפִלּוּ אֲדֻמִּים וְהִלְבִּינוּם אוֹ לְבָנִים וְהֶאֱדִימוּם, הַמִּקְוָאוֹת כְּמוֹת שֶׁהָיוּ וְהַטּוֹבְלִים כְּמוֹת שֶׁהָיוּ.  

כָּל הַמְּעֹרָב לְמִקְוֶה הֲרֵי הוּא כְּמִקְוֶה וּמַטְבִּילִין בּוֹ. גֻּמּוֹת הַסְמוּכוֹת לְפִי הַמִּקְוֶה וּמְקוֹם רַגְלֵי פַּרְסוֹת בְּהֵמָה שֶׁהָיוּ בָּהֶם מַיִם מְעֹרָבִים עִם מֵי הַמִּקְוֶה כִּשְׁפוֹפֶרֶת הַנֹּאד, מַטְבִּילִין בָּהֶם. <small>הַגָּה: וְלָכֵן כְּלִי הַמֻּנָּח בְּצַד הַמִּקְוֶה, מְנַעְנֵעַ בְּיָדוֹ הַמִּקְוֶה כְּדֵי שֶׁיַּעֲשֶׂה גַּל בְּמַיִם וְיַעֲבֹר עַל הַכְּלִי, וְעוֹלָה לוֹ הַטְּבִילָה; וּבִלְבַד שֶׁלֹּא יַעֲקֹר הַגַּל מִמְּקוֹמוֹ, אֶלָּא יְהֵא מְחֻבָּר לַמִּקְוֶה. <small><small>(כֵּן מַשְׁמָע בפ''ו דְּמִקְוָאוֹת לְדַעַת הַמְפָרְשִׁים)</small>.</small> </small> 

חֹרֵי הַמְּעָרָה וְסִדְקֵי הַמְּעָרָה, מַטְבִּילִין בָּהֶם אַף עַל פִּי שֶׁאֵין הַמַּיִם שֶׁבָּהֶם מְעֹרָבִים עִם מֵי הַמִּקְוֶה אֶלָּא בְּכָל שֶׁהוּא.  

עוּקָה <small><small>(פי' חֲפִירָה)</small></small> שֶׁבְּתוֹךְ הַמִּקְוֶה, אִם הָיְתָה הַקַּרְקַע הַמַּבְדֶּלֶת בֵּין הָעוּקָה וּבֵין הַמִּקְוֶה בְּרִיאָה וִיכוֹלָה לְהַעֲמִיד אֶת עַצְמָהּ, אֵין מַטְבִּילִין בַּמַּיִם שֶׁבָּעוּקָה עַד שֶׁיִּהְיוּ מְעֹרָבִין עִם הַמִּקְוֶה כִּשְׁפוֹפֶרֶת הַנֹּאד; וְאִם אֵינָהּ יְכוֹלָה לְהַעֲמִיד אֶת עַצְמָהּ, אֲפִלּוּ אֵינָם מְעֹרָבִים אֶלָּא בְּכָל שֶׁהוּא, מַטְבִּילִין בָּהֶם. 

ג' גֻּמּוֹת שֶׁבְּנַחַל, הַתַּחְתּוֹנָה וְעֶלְיוֹנָה שֶׁל כ' סְאָה, וְהָאֶמְצָעִית שֶׁל מ', וְשֶׁטֶף שֶׁל גְּשָׁמִים עוֹבֵר בְּתוֹךְ הַנַּחַל, אַף עַל פִּי שֶׁהוּא נִכְנָס לְתוֹכָן וְיוֹצֵא מִתּוֹכָן, אֵין זֶה עֵרוּב וְאֵין מַטְבִּילִין אֶלָּא בָּאֶמְצָעִית, שֶׁאֵין הַנִּזְחָלִין מְעָרְבִים אֶלָּא אִם כֵּן עָמְדוּ. 

הַכּוֹפֵת יָדָיו וְרַגְלָיו וְיָשַׁב לוֹ בְּאַמַּת הַמַּיִם, אִם נִכְנְסוּ מַיִם דֶּרֶךְ כֻּלּוֹ, טָהוֹר. 

מִקְוֶה שֶׁיֵּשׁ בּוֹ מ' סְאָה מְצֻמְצָמוֹת, הָאָדָם הַטּוֹבֵל בְּתוֹכוֹ לֹא יִקְפֹּץ לְתוֹכוֹ, שֶׁלֹּא יַחְסְרוּ הַמַּיִם בִּקְפִיצָתוֹ בְּתוֹכוֹ; וְלֹא יִטְבֹּל בּוֹ פַּעֲמַיִם זֶה אַחַר זֶה; טָבְלוּ בּוֹ שְׁנַיִם זֶה אַחַר זֶה, אַף עַל פִּי שֶׁרַגְלָיו שֶׁל רִאשׁוֹן נוֹגְעוֹת בַּמַּיִם, הַשֵּׁנִי בְּטֻמְאָתוֹ, שֶׁהֲרֵי חָסְרוּ הַמַּיִם מֵאַרְבָּעִים סְאָה. 

הִטְבִּיל בּוֹ בֶּגֶד עָבֶה שֶׁהַמַּיִם נִבְלָעִים בְּתוֹכוֹ, כָּל זְמַן שֶׁהַבֶּגֶד נוֹגֵעַ בַּמִּקְוֶה, הוּא כָּשֵׁר אַף עַל פִּי שֶׁזָּבוּ מִמֶּנּוּ שְׁלֹשָׁה לֻגִּין לַמִּקְוֶה; הֶעֱלָהוּ מִמֶּנּוּ, פָּסוּל, שֶׁנַּעֲשָׂה שָאוּב מֵהַמַּיִם שֶׁיָּרְדוּ מֵהַבֶּגֶד לְתוֹכוֹ; וְאִם מַטְבִּיל בּוֹ יוֹרָה אוֹ שְׁאָר כֵּלִים, מוֹרִידָן לְתוֹכוֹ דֶּרֶךְ פִּיהֶן, שֶׁלֹּא יִנָּתְזוּ הַמַּיִם כְּשֶׁמַּכְנִיסָן לְתוֹכוֹ וְנִמְצָא שֶׁהוּא חָסֵר, וּמַעֲלֵהוּ דֶּרֶךְ שׁוּלָיו כְּדֵי שֶׁלֹּא יִּשָּׁאֵר בּוֹ מֵהַמַּיִם וְיֶחְסַר מֵהַמִּקְוֶה. <small>הַגָּה: כָּל הַמַּיִם שֶׁבַּכְּלִי, וְגַּם שֶׁהַמַּיִם שֶׁבַּכְּלִי יִהְיוּ שְׁאוּבִים, וְאִם יִפְּלוּ אַחַר כָּךְ לַמִּקְוֶה יִפְסְלוּ אוֹתָהּ מֵאַחַר שֶׁלֹּא נִשְׁאַר בָּהּ כְּשִׁעוּר מִקְוֶה <small><small>(מִלְּשׁוֹן הָרַמְבַּ''ם)</small>.</small> </small> 

הַמַּטְבִּיל כַּר אוֹ כֶּסֶת בְּמִקְוֶה שֶׁיֵּשׁ בּוֹ מ' סְאָה מְכֻוָּנוֹת, כֵּיוָן שֶׁהִגְבִּיהַּ שִׂפְתוֹתֶיהָ מֵהַמַּיִם נִמְצָאוֹת הַמַּיִם שֶׁבְּתוֹכָן שְׁאוּבִין; כֵּיצַד יַעֲשֶׂה, מַטְבִּילָן וּמַעֲלָן דֶּרֶךְ שׁוּלֵיהֶן. אֲבָל הַקֻּפָּה וְהַשַּׂק, מַטְבִּילָן וּמַעֲלָן כְּדַרְכָּן וְאֵינוֹ חוֹשֵׁשׁ. 

מִקְוֶה שֶׁהוּא מֻחְזָק לִהְיוֹת מֵימָיו מִתְמַעֲטִים וְלַעֲמֹד עַל פָּחוֹת מִמ' סְאָה <small>וְטָבְלָה בּוֹ,</small> צְרִיכָה לַחֲזֹר וְלִטְבֹּל כָּל זְמַן שֶׁלֹּא יָדַעְנוּ בְּוַדַּאי שֶׁבְּשָׁעָה שֶׁטָּבְלָה הָיָה בּוֹ מ' סְאָה; אֲבָל אִם לֹא הֻחְזַק לִהְיוֹת מֵימָיו מִתְמַעֲטִין כָּל כָּךְ שֶׁיַּעַמְדוּ עַל פָּחוֹת מֵאַרְבָּעִים סְאָה, אַף עַל פִּי שֶׁפְּעָמִים שֶׁמֵּימָיו עוֹלִין וּפְעָמִים מִתְמַעֲטִין, אֵינָהּ צְרִיכָה לַחֲזֹר וְלִטְבֹּל; וּמִכָּל מָקוֹם כָּשֵׁר הַדָּבָר לְעַיֵּן קֹדֶם טְבִילָה אִם יֵשׁ בּוֹ אַרְבָּעִים סְאָה <small>וְעַיֵּן לְקַמָּן סָעִיף ע''א.</small> 

מִקְוֶה שֶׁמֵּימָיו מִתְפַּשְּׁטִין וְאֵינוֹ יָכוֹל לְהִתְכַּסוֹת בּוֹ, נוֹתֵן בּוֹ מִצַּד אֶחָד אֲבָנִים אוֹ חֲבִילֵי עֵצִים, כְּדֵי שֶׁיִּקָּבְצוּ מֵימָיו אֶל מָקוֹם אֶחָד וְיַעֲלוּ בְּעִנְיָן שֶׁיּוּכַל לְהִתְכַּסוֹת בּוֹ, וּבִלְבַד שֶׁלֹּא יְחַלְּקוּ כָּל הַמִּקְוֶה; אֲבָל בְּכֵלִים, פָּסוּל. <small>הַגָּה: וַאֲפִלּוּ אִם יְכוֹלָה לְהִתְכַּסּוֹת בַּמַּיִם, אִם אֵין הַמַּיִם עֲמֻקִּים עַד טַבּוּרָהּ וּלְמַעְלָה מִמֶּנּוּ זֶרֶת, לֹא תִּטְבֹּל בָּהּ לְכַתְּחִלָּה שֶׁמָּא לֹא תִּטְבֹּל יָפֶה <small><small>(בֵּית יוֹסֵף בְּסִימָן קצ''ח בְּשֵׁם תְּשׁוּבַת הָרַשְׁבָּ''א וְכֵן כָּתַב רַשְׁבָּ''ץ)</small>.</small> מִיהוּ, אִם אֵין מִקְוֶה אַחֶרֶת וְאִי אֶפְשָׁר לְתַקֵּן, אֲפִלּוּ צְרִיכָה לְהִשְׁתַּטֵּחַ עַל פָּנֶיהָ מֵחֲמַת שֶׁאֵין הַמַּיִם עֲמֻקִּים, אִם מִתְכַּסֶּה גּוּפָהּ בְּדֶרֶךְ זֶה בְּפַעַם אַחַת, טוֹבֶלֶת שָׁם <small><small>(תְּשׁוּבַת הָרַשְׁבָּ''א סִימָן תתי''ח)</small></small> וְעַיִּןִ לְעֵיל סִימָן קצ''ח.</small> 

סְפֵק מַיִם שְׁאוּבִים, טָהוֹר. כֵּיצַד, מִקְוֶה שֶׁנִּסְתַּפֵּק אִם נָפְלוּ לוֹ מַיִם שְׁאוּבִים אוֹ לֹא נָפְלוּ; וַאֲפִלּוּ יָדַע בְּוַדַּאי שֶׁנָּפְלוּ, סָפֵק יֵשׁ בָּהֶם ג' לֻגִּין סָפֵק אֵין בָּהֶם; וַאֲפִלּוּ יָדַע בְּוַדַּאי שֶׁיֵּשׁ בָּהֶם ג' לֻגִּין, סָפֵק שֶׁהָיָה בְּמִקְוֶה שֶׁנָּפְלוּ בּוֹ מ' סְאָה סָפֵק לֹא הָיָה, הֲרֵי זֶה כָּשֵׁר. 

ב' מִקְוָאוֹת, אֶחָד יֵשׁ בּוֹ מ' סְאָה, וְאֶחָד אֵין בּוֹ; נָפְלוּ ג' לֻגִּין מַיִם שְׁאוּבִין לְאֶחָד מֵהֶם וְאֵינוֹ יוֹדֵעַ לְאֵיזוֹ מֵהֶם נָפְלוּ, סְפֵקוֹ טָהוֹר, מִפְּנֵי שֶׁיֵּשׁ לוֹ בַּמֶּה יִּתְלֶה; הָיוּ שְׁנֵיהֶם פְּחוּתִים מִמ' סְאָה וְנָפְלוּ לְאֶחָד מֵהֶם וְאֵין יָדוּעַ לְאֵיזֶה מֵהֶם, כָּל אֶחָד מִשְּׁנֵיהֶם פָּסוּל, שֶׁאֵין לוֹ בַּמֶּה יִּתְלֶה. 

מִקְוֶה שֶׁהִנִּיחוֹ רֵיקָן וּבָא וּמְצָאוֹ מָלֵא, כָּשֵׁר מִפְּנֵי שֶׁזֶּה סְפֵק מַיִם שְׁאוּבִין לַמִּקְוֶה <small>וְעַיֵּן לְעֵיל רֵישׁ סִימָן זֶה מַה שֶּׁכָּתַבְתִּי בָּזֶה.</small> 

צִנּוֹר שֶׁמְּקַלֵּחַ לְמִקְוֶה וְהַמַּכְתֶּשֶׁת נְתוּנָה בְּצִדּוֹ, סָפֵק מֵהַצִּנּוֹר לַמִּקְוֶה סָפֵק מֵהַמַּכְתֶּשֶׁת לַמִּקְוֶה, הֲרֵי זֶה פָּסוּל מִפְּנֵי שֶׁהַפְּסוּל מוֹכִיחַ; וְאִם יֵשׁ בַּמִּקְוֶה רֻבּוֹ מַיִם כְּשֵׁרִים, הֲרֵי זֶה כָּשֵׁר שֶׁזֶּה סְפֵק מַיִם שְׁאוּבִים, שֶׁהֲרֵי יֵשׁ שָׁם מִקְוֶה כָּשֵׁר קָבוּעַ. 

טָמֵא שֶׁיָּרַד לִטְבֹּל, סָפֵק טָבַל סָפֵק לֹא טָבַל; וַאֲפִלּוּ טָבַל, סָפֵק יֵשׁ בּוֹ אַרְבָּעִים סְאָה סָפֵק אֵין בּוֹ, שְׁנֵי מִקְוָאוֹת אֶחָד יֵשׁ בּוֹ אַרְבָּעִים סְאָה וְאֶחָד אֵין בּוֹ, טָבַל בְּאֶחָד מֵהֶם וְאֵין יָדוּעַ בְּאֵיזֶה מֵהֶם, טָמֵא לְפִי שֶׁהַטָּמֵא בְּחֶזְקָתוֹ עַד שֶׁיִּוָּדַע שֶׁטָּבַל כָּרָאוּי. וְכֵן מִקְוֶה שֶׁנִּמְדַּד וְנִמְצָא חָסֵר, בֵּין שֶׁהָיָה הַמִּקְוֶה בִּרְשׁוּת הָרַבִּים בֵּין שֶׁהָיָה בִּרְשׁוּת הַיָּחִיד, כָּל הַטְּהָרוֹת שֶׁנַּעֲשׂוּ עַל גַּבָּיו לְמַפְרֵעַ טְמֵאוֹת, עַד שֶׁיִּוָּדַע זְמַן שֶׁנִּמְדַּד בּוֹ שֶׁהָיָה שָׁלֵם <small>וְעַיֵּן לְעֵיל סָעִיף ס''ה.</small> 

ב' מִקְוָאוֹת שֶׁאֵין בָּהֶם אַרְבָּעִים סְאָה, וְנָפְלוּ שְׁלֹשָׁה לֻגִּין לְתוֹךְ אֶחָד מֵהֶם וְיָדוּעַ לְאֵיזֶה מֵהֶם נָפְלוּ, וְאַחַר כָּךְ נָפְלוּ שְׁנִיִּים וְאֵין יָדוּעַ לְאֵיזֶה מֵהֶם נָפְלוּ, הֲרֵינִי יָכוֹל לִתְלוֹת וְלוֹמַר: לַמָּקוֹם שֶׁנָּפְלוּ רִאשׁוֹנִים נָפְלוּ שְׁנִיִּים; אֲבָל אִם בָּרִאשׁוֹנִים לֹא נוֹדַע לְאֵיזֶה מֵהֶם נָפְלוּ, וּבַשְּׁנִיִּים נוֹדַע לְאֵיזֶה מֵהֶם נָפְלוּ, אֵין יָכוֹל לִתְלוֹת וְלוֹמַר: לַמָּקוֹם שֶׁנָּפְלוּ שְׁנִיִּים נָפְלוּ הָרִאשׁוֹנִים. אֶחָד יֵשׁ בּוֹ אַרְבָּעִים סְאָה וְאֶחָד אֵין בּוֹ, הֲרֵינִי אוֹמֵר: לְתוֹךְ שֶׁל אַרְבָּעִים נָפְלוּ. אֶחָד שָאוּב וְאֶחָד שֶׁאֵינוֹ שָאוּב, הֲרֵינִי אוֹמֵר: לְתוֹךְ שֶׁל שָאוּב נָפְלוּ. 

שְׁנֵי מִקְוָאוֹת שֶׁאֵין בָּהֶם אַרְבָּעִים סְאָה וְנָפְלוּ שְׁלֹשָׁה לֻגִּין לְתוֹךְ אֶחָד מֵהֶן וְאֵין יָדוּעַ לְאֵיזֶה מֵהֶם נָפְלוּ, וְאַחַר כָּךְ יָרְדוּ גְּשָׁמִים וְנִתְמַלְּאוּ, לֹא יִטְבֹּל בְּשׁוּם אֶחָד מֵהֶם לְכַתְּחִלָּה. 

כָּל הַמִּקְוָאוֹת הַנִּמְצָאִים, פְּסוּלִין, שֶׁחֶזְקָתָם שְׁאוּבִין. 

 יֵשׁ מִי שֶׁאוֹסֵר לְהַטִּיל יוֹרָה מְלֵאָה מַיִם חַמִּין לְתוֹךְ הַמִּקְוֶה לְחַמְּמוֹ, וְכֵן לְמַלֹּאת מִקְוֶה מַיִם חַמִּין וּלְחַבְּרוֹ לְנָהָר בִּשְׁפוֹפֶרֶת הַנּוֹד. <small>הַגָּה: וְיֵשׁ מְקִלִּין וּמַתִּירִין לְהַטִּיל חַמִּין לְמִקְוֶה כְּדֵי לְחַמְּמוֹ <small><small>(הַגָּהוֹת מָרְדְּכַי דהל' נִדָּה בְּשֵׁם ראבי''ה וריב''א)</small>.</small> וּמִכָּל מָקוֹם יֵשׁ לְהַחְמִיר אִם לֹא בְּמָקוֹם שֶׁנָּהֲגוּ לְהָקֵל, אָז אֵין לִמְחוֹת בְּיָדָן <small><small>(בִּנְיָמִין זְאֵב)</small> ;</small> וּבְחָמִי טְבֶרְיָא מֻתָּר לְכֻלֵּי עָלְמָא <small><small>(מָרְדְּכַי בְּסוֹף שָׁבוּעוֹת)</small>.</small> וּלְאַחַר הַטְּבִילָה בְּמֵי מִקְוֶה כְּשֵׁרִים, מֻתֶּרֶת לִכָּנֵס לַמֶּרְחָץ כְּדֵי שֶׁתְּחַמֵּם עַצְמָהּ <small><small>(מָרְדְּכַי)</small> ;</small> אֲבָל לַחֲזֹר וְלִרְחֹץ אַחַר כָּךְ, יֵשׁ אוֹסְרִים <small><small>(מָרְדְּכַי בְּשֵׁם רשב''ט)</small>,</small> וְכֵן נָהֲגוּ.</small> 


Siman 202

אֵלּוּ חוֹצְצִין בְּכֵלִים. הַזֶּפֶת וְהַמּוֹר <small><small>(יֵשׁ מְפָרֵשׁ הַחֵמָר, וְיֵשׁ מְפָרֵשׁ הַמסתיכ''ו אוֹ הַמוסק''ו)</small></small> בִּכְלֵי זְכוּכִית, בֵּין מִבִּפְנִים בֵּין מִבַּחוּץ. 

כָּל דָּבָר שֶׁדֶּרֶךְ לְהַקְפִּיד עָלָיו, חוֹצֵץ; וְאִם לָאו, אֵינוֹ חוֹצֵץ אֶלָּא אִם כֵּן הָיָה חוֹפֶה אֶת רֻבּוֹ <small><small>(רַמְבַּ''ם פ''ג)</small>. <small>הַגָּה: שַׁחֲרוּרִית הַדָּבוּק בְּיוֹרָה מִבַּחוּץ הָוֵי כְּדֹפֶן הַכְּלִי, וְדַרְכּוֹ בְּכָךְ, וְאֵינוֹ חוֹצֵץ</small> <small>(בֵּית יוֹסֵף סוֹף סִימָן ק''כ בְּשֵׁם הָרֹא''שׁ)</small>.</small> 

יְדוֹת הַכֵּלִים שֶׁאֵינָן עוֹמְדִים לִהְיוֹת קְבוּעִים, כְּגוֹן שֶׁהִכְנִיסָן שֶׁלֹּא כְּדַרְכָּן אוֹ שֶׁלֹּא הִכְנִיסָם כֻּלָּן אוֹ שֶׁהִכְנִיסָם כֻּלָּן וְנִשְׁבְּרוּ, חוֹצְצִין. 

כָּל יְדוֹת הַכֵּלִים שֶׁנִּשְׁתַּבְּרוּ, כְּגוֹן הַמַּגָּל וְהַסַכִּין, אִם מְשַׁמְּשִׁין מֵעֵין מְלַאכְתָּן רִאשׁוֹנָה, אֵין חוֹצְצִין; וְאִם לָאו, חוֹצְצִין. 

מַגָּל שֶׁנִּשְׁבְּרָה יָדוֹ מִן הַשָּׂפָה וּלְפָנִים אֵינָהּ חוֹצֶצֶת, מִפְּנֵי שֶׁהִיא כְּבֵית הַסְתָרִים; מִן הַשָּׂפָה וְלַחוּץ, אִם מְשַׁמֶּשֶׁת מֵעֵין מְלַאכְתָּהּ אֵינָהּ חוֹצֶצֶת; וְאִם לָאו, חוֹצֶצֶת. סֵרְגָה בְּגֶמִי אוֹ בִּמְשִׁיחָה, הֲרֵי זוֹ חוֹצֶצֶת; דָּבְקָה בְּשָׂרָף, אֵינָהּ חוֹצֶצֶת. 

כְּלִי שֶׁכָּפָה פִּיו לְמַטָּה וְהִכְנִיסוֹ לַמַּיִם, אִם פִּיו צַר קְצָת וְלֹא הָפַךְ פִּיו לְמַעְלָה, לֹא עָלְתָה לוֹ טְבִילָה לְפִי שֶׁלֹּא יַגִּיעוּ הַמַּיִם לְשׁוּלָיו אֲפִלּוּ אִם מַכְנִיסוֹ כֻּלּוֹ לַמַּיִם. <small>הַגָּה: מֻתָּר לִטְבֹּל כְּלִי בְּתוֹךְ כְּלִי, אִם יֵשׁ בְּפִי הַחִיצוֹן כִּשְׁפוֹפֶרֶת הַנּוֹד <small><small>(טוּר)</small>,</small> וְיִזָּהֵר שֶׁכְּלִי הַפְּנִימִי יְהֵא רָפוּי בְּתוֹךְ כְּלִי הַחִיצוֹן <small><small>(מָרְדְּכַי סוֹף עֲבוֹדַת כּוֹכָבִים)</small>,</small> וְלָכֵן לֹא יִתְחֹב סַכִּינִים תּוֹךְ דְּלִי וְיִטְבְּלֵם, כִּי לֹא תַּעֲלֶה טְבִילָה בְּרֹאשָׁם <small><small>(או''ה כְּלָל נ''ח)</small>.</small> וְכֵן אִם הַכְּלִי הַפְּנִימִי הוּא כָּבֵד וּמֻנָּח תּוֹךְ הַחִיצוֹן, לֹא תַּעֲלֶה לוֹ טְבִילָה בַּמָּקוֹם שֶׁמֻּנָּח. וְעַיֵּן לְעֵיל סִימָן ר''א סָעִיף ט'.</small> 

כְּלִי שֶׁצַּר מִכָּאן וּמִכָּאן וְרָחָב בָּאֶמְצַע, אֵין הַמַּיִם בָּאִים לוֹ לְכָל צַד עַד שֶׁיַּטֵּהוּ עַל צִדּוֹ. 

כָּל כְּלִי שֶׁפִּיו צַר <small>יוֹתֵר מִשְּׁפוֹפֶרֶת הַנּוֹד</small> צָרִיךְ לְהַשְׁהוֹתוֹ בְּמַיִם עַד שֶׁיִּתְמַלֵּא, אוֹ יְמַלְּאֶנּוּ קֹדֶם שֶׁיַּכְנִיסֶנּוּ לַמִּקְוֶה. 

יְדוֹת הַכֵּלִים שֶׁהֵם אֲרֻכּוֹת וְעָתִיד לְקָצְצָן, מַטְבִּיל עַד מָקוֹם שֶׁעָתִיד לְקָצְצָן, וְדַיּוֹ. 


Siman 203

אַל תְּהִי רָגִיל בִּנְדָרִים. כָּל הַנּוֹדֵר, אַף עַל פִּי שֶׁמְּקַיְּמוֹ, נִקְרָא רָשָׁע וְנִקְרָא חוֹטֵא. 

אֵחַר אָדָם נִדְרוֹ, פִּנְקָסוֹ נִפְתַּחַת. 

הַנּוֹדֵר, כְּאִלּוּ בּוֹנֶה בָּמָה בִּשְׁעַת אִסוּר הַבָּמוֹת; וְהַמְקַיְּמוֹ, כְּאִלּוּ הִקְרִיב עָלֶיהָ קָרְבָּן, שֶׁטּוֹב יוֹתֵר שֶׁיִּשְׁאַל עַל נִדְרוֹ. וְהָנֵי מִלֵּי בִּשְׁאָר נְדָרִים, אֲבָל נִדְרֵי הֶקְדֵּשׁ מִצְוָה לְקַיְּמָן. וְלֹא יִשְׁאַל עֲלֵיהֶם אֶלָּא מִדֹּחַק <small>וְכֵן אִם נִשְׁבַּע עַל אֵיזֶה דָּבָר, לֹא יִשְׁאַל עָלָיו אֶלָּא מִדֹּחַק <small><small>(מָרְדְּכַי פ''ג דִּשְׁבוּעוֹת בְּשֵׁם מֹהַר''ם וְעוֹד פּוֹסְקִים עַיֵּן בֵּית יוֹסֵף סוֹף סִימָן ר''ל)</small>.</small> </small> 

צָרִיךְ לִזָהֵר שֶׁלֹּא יִדֹּר שׁוּם דָּבָר, וַאֲפִלּוּ צְדָקָה אֵין טוֹב לִדֹּר; אֶלָּא אִם יֶשְׁנוֹ בְּיָדוֹ, יִתֵּן מִיָּד; וְאִם לָאו, לֹא יִדֹּר עַד שֶׁיִּהְיֶה לוֹ. וְאִם פּוֹסְקִים צְדָקָה וְצָרִיךְ לִפְסֹק עִמָּהֶם, יֹאמַר: בְּלֹא נֶדֶר. 

בְּעֵת צָרָה מֻתָּר לִנְדֹּר. 

הָאוֹמֵר: אֶשְׁנֶה פֶּרֶק זֶה, וְיָרֵא שֶׁמָּא יִתְרַשֵּׁל בַּדָּבָר, שָׁרֵי לֵהּ לְמִנְדָּר לְזֵרוּזֵי נַפְשֵׁהּ. וְכֵן אִם יָרֵא שֶׁיִּתְקְפוֹ יִצְרוֹ וְיַעֲבֹר עַל אֵיזוֹ מִצְוָה מִמִּצְוֹת לֹא תַעֲשֶׂה, אוֹ יִתְרַשֵּׁל מִקִּיּוּם מִצְוַת עֲשֵׂה, מִצְוָה לִשָּׁבַע וְלִנְדֹּר כְּדֵי לְזָרֵז עַצְמוֹ. 

מִי שֶׁנָּדַר נְדָרִים כְּדֵי לְכוֹנֵן דֵּעוֹתָיו וּלְתַקֵּן מַעֲשָׂיו, הֲרֵי זֶה זָרִיז וּמְשֻׁבָּח. כֵּיצַד, מִי שֶׁהָיָה זוֹלֵל, וְאָסַר עָלָיו הַבָּשָׂר שָׁנָה אוֹ שְׁנָתַיִם; אוֹ שֶׁהָיָה שׁוֹגֶה בְּיַיִן, וְאָסַר הַיַּיִן עַל עַצְמוֹ זְמַן מְרֻבֶּה; אוֹ אָסַר הַשִּׁכְרוּת לְעוֹלָם; וְכֵן מִי שֶׁהָיָה רוֹדֵף שַׁלְמוֹנִים וְנִבְהַל לְהוֹן, וְאָסַר עַל עַצְמוֹ הַמַּתָּנוֹת אוֹ הֲנִיַּת אַנְשֵׁי מְדִינָה זוֹ; וְכֵן מִי שֶׁהָיָה מִתְגָּאֶה בְּיָפְיוֹ וְנָדַר בְּנָזִיר. וְכַיּוֹצֵא בִּנְדָרִים, כֻּלָּם דֶּרֶךְ עֲבוֹדָה לַשֵּׁם הֵם; וּבִנְדָרִים אֵלּוּ וְכַיּוֹצֵא בָּהֶם אָמְרוּ חֲכָמִים: נְדָרִים סְיָג לִפְרִישׁוּת; וְאַף עַל פִּי שֶׁהֵם עֲבוֹדָה, לֹא יַרְבֶּה אָדָם בְּנִדְרֵי אִסוּר וְלֹא יַרְגִּיל עַצְמוֹ בָּהֶם, אֶלָּא יִפְרֹשׁ מִדְּבָרִים שֶׁרָאוּי לִפְרֹשׁ מֵהֶם, בְּלֹא נֵדֶר. 


Siman 204

עִקַּר נֶדֶר הָאָמוּר בַּתּוֹרָה הוּא שֶׁיַּתְפִּיס בַּדָּבָר הַנָּדוּר, כְּגוֹן שֶׁאוֹמֵר: כִּכָּר זֶה עָלַי כְּקָרְבָּן, אוֹ שֶׁאָמַר: יֵאָסֵר עָלַי כִּכָּר זֶה, אוֹ שֶׁאָמַר: כִּכָּר זֶה עָלַי אִסוּר. וְכֵן אִם אָסַר עָלָיו כִּכָּר אֶחָד שֶׁתְּלָאוֹ בַּדָּבָר הַנָּדוּר, וְאָמַר עַל אַחֵר: יְהֵא כָּזֶה, אָסוּר; וַאֲפִלּוּ עַד מֵאָה, כֻּלָּם אֲסוּרִים. אוֹ שֶׁנָּדַר עַל יוֹם אֶחָד לְהִתְעַנּוֹת בּוֹ, אוֹ שֶׁלֹּא לֶאֱכֹל בּוֹ בָּשָׂר, וְאָמַר עַל יוֹם אַחֵר: יְהֵא כָּזֶה, אָסוּר <small>יֵשׁ חִלּוּקֵי לְשׁוֹנוֹת בְּעִנְיַן הַנֶּדֶר וְהָרַב לֹא כְּתָבָם, וְעַיֵּן בִּפְנִים.</small> 

לָאו דַּוְקָא מַתְפִּיס בְּקָרְבָּן, אֶלָּא הוּא הַדִּין בְּכָל דָּבָר הַקָּדוֹשׁ בִּקְדֻּשַּׁת הַפֶּה, כְּגוֹן שֶׁאוֹמֵר: כִּכָּר זֶה כָּאִמְרָא, כַּדִּירִים, כַּמִּזְבֵּחַ, כַּהֵיכָל, כִּירוּשָׁלַיִם, אוֹ כְּאֶחָד מִכָּל מְשַׁמְּשֵׁי מִזְבֵּחַ, הֲרֵי זֶה נֶדֶר. <small>הַגָּה: אִם נָדַר בַּשֻּׁלְחָן שֶׁבַּמִּקְדָּשׁ, הָוֵי נֶדֶר; אֲבָל אִם אָמַר: כְּשֻׁלְחָן, סָתַם, וְלֹא אָמַר: כְּשֻׁלְחַן הַקֹּדֶשׁ, אֵין זֶה כְּלוּם; וּמִכָּל מָקוֹם בְּעַם הָאָרֶץ יֵשׁ לְהַתִּיר שֶׁלֹּא יְהֵא פָּרוּץ בִּנְדָרִים <small><small>(הַגָּהוֹת מָרְדְּכַי דִּשְׁבוּעוֹת בְּשֵׁם מוהר''ם מְבִיאָהּ בֵּית יוֹסֵף בסי' רל''ז)</small>.</small> </small> 

שָׁמַע חֲבֵרוֹ וְאָמַר: וַאֲנִי כְּמוֹתְךָ, בְּתוֹךְ כְּדֵי דִּבּוּר, הֲרֵי זֶה אָסוּר בַּמֶּה שֶּׁנֶּאֱסַר בּוֹ חֲבֵרוֹ. שָׁמַע הַג' זֶה שֶׁאָמַר: וַאֲנִי, וְאָמַר: וַאֲנִי, אֲפִלּוּ הָיוּ ק ' וְכָל אֶחָד אוֹמֵר: וַאֲנִי, בְּתוֹךְ כְּדֵי דִּבּוּרוֹ שֶׁל חֲבֵרוֹ, הֲרֵי כֻּלָּם אֲסוּרִים. 

אָדָם אוֹסֵר עַל עַצְמוֹ דָּבָר שֶׁלֹּא בָּא לָעוֹלָם לִכְשֶׁיָּבֹא לָעוֹלָם. 


Siman 205

הָאוֹמֵר: פֵּרוֹת אֵלּוּ עָלַי, אוֹ: מִין פְּלוֹנִי עָלַי, אוֹ: מַה שֶּׁאֹכַל עִם פְּלוֹנִי עָלַי כִּבְשַׂר חֲזִיר אוֹ כַּעֲבוֹדַת כּוֹכָבִים אוֹ כִּנְבֵלוֹת וּטְרֵפוֹת וְכַיּוֹצֵא בָאֵלּוּ, וְכֵן הָאוֹמֵר לְאִשְׁתּוֹ: הֲרֵי אַתְּ עָלַי כְּאִמִּי, אוֹ: כַּאֲחוֹתִי אוֹ: כְּעָרְלָה אוֹ: כְּכִלְאֵי הַכֶּרֶם, הֲרֵי אֵלּוּ מֻתָּרִים וְאֵין כָּאן נֶדֶר; וְאִם הָיָה הָאוֹמֵר עַם הָאָרֶץ, צָרִיךְ שְׁאֵלָה לְחָכָם וּמַרְאִין בְּעֵינָיו שֶׁאִשְׁתּוֹ אֲסוּרָה וְשֶׁאוֹתָם פֵּרוֹת אֲסוּרִים, וּמַחֲמִירִים עָלָיו שֶׁאֵין דַּי לוֹ בַּחֲרָטָה אֶלָּא צָרִיךְ לִפְתֹּחַ לוֹ פֶּתַח מִמָּקוֹם אַחֵר וּמַתִּירִים לוֹ נִדְרוֹ, כְּדֵי שֶׁלֹּא יִנְהֲגוּ קַלּוּת רֹאשׁ בִּנְדָרִים. <small>הַגָּה: יֵשׁ אוֹמְרִים דְּבַזְּמַן הַזֶּה לְכֻלֵּי עָלְמָא דַּיְנִינָן לְהוּ כְּדִין עַם הָאָרֶץ, לְפִי שֶׁרֻבָּן אֵינָן בְּנֵי תּוֹרָה <small><small>(תְּשׁוּבַת הָרַשְׁבָּ''א)</small>.</small> וּמִיהוּ יֵשׁ אוֹמְרִים דַּאֲפִילוּ בְּעַם הָאָרֶץ אֵין צָרִיךְ שְׁאֵלָה רַק בְּאוֹסֵר אִשְׁתּוֹ עָלָיו, אֲבָל לֹא בִּשְׁאָר נְדָרִים <small><small>(טוּר ועי' ס''ק ד')</small>.</small> </small> 

הָאוֹמֵר שֶׁיְּהֵא יֵינוֹ יַיִן נֶסֶךְ וּפִתּוֹ פַּת כּוּתִים, לֹא נֶאֱסַר בְּכָךְ; אֲבָל אִם אֲמָרוֹ בְּדֶרֶךְ קְנָס, כְּגוֹן שֶׁאָמַר: אִם אֶעֱשֶׂה כָּךְ אוֹ אִם אֶעֱבֹר עַל כָּךְ יִהְיֶה פִּתִּי פַּת כּוּתִים וְיֵינִי יַיִן נֶסֶךְ, וְעָבַר, יֵשׁ אוֹסְרִים וְיֵשׁ מַתִּירִים. <small>הַגָּה: וַאֲפִלּוּ הָכִי בְּעַם הָאָרֶץ יֵשׁ לְהַתִּירוֹ. וְכָל זֶה בְּיָחִיד שֶׁקִּבֵּל עַל עַצְמוֹ, אֲבָל רַבִּים יְכוֹלִים לִרְדּוֹת הַמּוֹרְדִים וְהַפּוֹשְׁעִים שֶׁיֵּינָם יִהְיֶה יֵין נֶסֶךְ וּפִתָּן פַּת כּוּתִים, וְכָל מַה שֶּׁגּוֹזְרִים בָּזֶה הוּא קַיָּם <small><small>(תְּשׁוּבַת הָרַשְׁבָּ''א)</small>,</small> עַיֵּן לְעֵיל סִימָן רכ''ט מִי שֶׁאָמַר: אִם אֶעֱשֶׂה דָּבָר פְּלוֹנִי לֹא אֶהְיֶה יְהוּדִי.</small> 


Siman 206

יָדוֹת <small><small>(פֵּרוּשׁ יָדוֹת, שֶׁהִתְחִיל לִנְדֹּר וְלֹא גָּמַר הַדִּבּוּר, וְאַף עַל פִּי כֵן הוּא נֶאֱסָר כְּאִלּוּ נָדַר כָּל הַדִּבּוּר, כְּאָדָם שֶׁאוֹחֵז בְּיַד הַכְּלִי וְעַל יְדֵי כָּךְ מִשְׁתַּמֵּשׁ בַּכְּלִי כְּאִלּוּ אָחַז בּוֹ בְּעַצְמוֹ)</small></small> נְדָרִים, כִּנְדָרִים; וְהוּא שֶׁיְּהוּ מוֹכִיחוֹת קְצָת עַל הַנֶּדֶר. כֵּיצַד, הָאוֹמֵר לַחֲבֵרוֹ: מֻדְּרַנִי מִמְּךָ שֶׁאֵינִי אוֹכֵל לְךָ, אוֹ: מֻפְרְשַׁנִי מִמְּךָ שֶׁאֵינִי אוֹכֵל לְךָ, אוֹ: מְרֻחֲקַנִי מִמְּךָ שֶׁאֵינִי אוֹכֵל לְךָ, אָסוּר לֶאֱכֹל עִמּוֹ. <small>וְיֵשׁ אוֹמְרִים דַּאֲפִילוּ אָמַר: שֶׁאֲנִי אוֹכֵל לְ <small>ךָ,</small> בְּאֵלּוּ לְשׁוֹנוֹת, אָסוּר לֶאֱכֹל עִמּוֹ <small><small>(הר''ן בְּשֵׁם יֵשׁ גּוֹרְסִין ועס''ק ב')</small>.</small> </small> אֲבָל אִם אוֹמֵר: שֶׁאֵינִי אוֹכֵל לְךָ, לְבַד בְּלֹא מֻדְּרַנִי מִמְּךָ, לֹא הָוֵי יָד. וְאִם אָמַר: מֻדְּרַנִי מִמְּךָ, אוֹ: מֻפְרְשַׁנִי מִמְּךָ, אוֹ: מְרֻחֲקַנִי מִמְּךָ, וְלֹא סִיֵּם דְּבָרָיו: שֶׁאֵינִי אוֹכֵל לְךָ; בְּמֻדְּרַנִי מִמְּךָ, אָסוּר לְדַבֵּר עִמּוֹ; וּבְמֻפְרְשַׁנִי מִמְּךָ, אָסוּר לָשֵׂאת וְלָתֵת עִמּוֹ; וּבִמְרֻחֲקַנִי מִמְּךָ, אָסוּר לַעֲמֹד בְּד' אַמּוֹתָיו. 

אָמַר לַחֲבֵרוֹ: מֻדָּר אֲנִי לְךָ מֵאֲכִילָה אוֹ מֵהֲנָאָה, שְׁנֵיהֶם אֲסוּרִים לֶאֱכֹל אוֹ לֵהָנוֹת זֶה מִזֶּה; אֲבָל אִם אָמַר: מֻדָּר אֲנִי מִמְּךָ מֵאֲכִילָה אוֹ מֵהֲנָאָה, הוּא אָסוּר בַּחֲבֵרוֹ וַחֲבֵרוֹ מֻתָּר בּוֹ. 

אָמַר: מְנֻדֶּה אֲנִי לְךָ, אוֹ: מְשַׁמִּיתְנָא מִמְּךָ, אִם סִיֵּם דְּבָרָיו: שֶׁאֵינִי אוֹכֵל לְךָ, אֵינוֹ נֶדֶר וּמֻתָּר בַּכֹּל; וְאִם לֹא סִיֵּם דְּבָרָיו, אָסוּר לַעֲמֹד בְּד' אַמּוֹתָיו. אֲבָל אִם אָמַר: נָדֵינָא מִמְּךָ, וְסִיֵּם בִּדְבָרָיו: שֶׁאֵינִי אוֹכֵל לְךָ, אָסוּר לֶאֱכֹל עִמּוֹ; לֹא סִיֵּם דְּבָרָיו: שֶׁאֵינִי אוֹכֵל לְךָ, אָסוּר לֵהָנוֹת מִמֶּנּוּ. <small>הַגָּה: וּכְבָר נִתְבָּאֵר דְּיֵשׁ חוֹלְקִין, וּסְבִירָא לְהוּ דְּכָל שֶׁלֹּא אָמַר שֶׁאֵינִי אוֹכֵל לְ <small>ךָ</small> אוֹ שֶׁאֲנִי אוֹכֵל לְ <small>ךָ,</small> לָאו כְּלוּם הוּא.</small> 

אָמַר: כְּנִדְרֵי רְשָׁעִים כִּכָּר זֶה עָלַי, אוֹ שֶׁאָמַר: כְּנִדְרֵי רְשָׁעִים הֵימֶנּוּ, וְהָיָה כִּכָּר מֻנָּח לְפָנָיו, אָסוּר בּוֹ; אֲבָל אִם אָמַר: כְּנִדְרֵי כְּשֵׁרִים עָלַי, אוֹ: כְּנִדְרֵי כְּשֵׁרִים כִּכָּר זֶה עָלַי, אֵינוֹ כְּלוּם, וַאֲפִלּוּ אָמַר: כְּנִדְרֵי כְּשֵׁרִים כִּכָּר זֶה עָלַי קוּנָם <small><small>(פֵּרוּשׁ קוּנָם, אֶחָד מִכִּנּוּיֵי הַקָרְבָּן)</small> ;</small> אֲבָל אִם אָמַר: כְּנִדְבַת כְּשֵׁרִים עָלַי, אוֹ כְּנִדְבַת כְּשֵׁרִים כִּכָּר זֶה עָלַי, הָוֵי נֶדֶר. 

הַנּוֹדֵר: שֶׁלֹּא אֹכַל עִמְּךָ, אוֹ: שֶׁאֹכַל עִמְּךָ, אֲפִלּוּ יָד לֹא הֲוֵי, דְּלָשׁוֹן זֶה לְשׁוֹן שְׁבוּעָה הוּא וְלֹא לְשׁוֹן נֶדֶר, אִם לֹא שֶׁנָּדַר לַעֲשׂוֹת מִצְוָה. וּמִיהוּ, כֵּיוָן דְּהָאִדָּנָא מַרְגְּלָא בְּפוּמַיְהוּ דְּאִינְשֵׁי לְמִנְדָּר בְּהַאי לִשָּׁנָא, אֵין לְהָקֵל וְצָרִיךְ הַתָּרָה, כְּדֵי שֶׁלֹּא יִנְהֲגוּ קַלּוּת רֹאשׁ בִּנְדָרִים. וְיֵשׁ מִי שֶׁאוֹמֵר, דְּנֶדֶר שֶׁאֲמָרוֹ בִּלְשׁוֹן שְׁבוּעָה וּשְׁבוּעָה בִּלְשׁוֹן נֶדֶר, מֵהַנֵּי מִדִּין יָדוֹת; וּמִיהוּ, בִּנְזִירוּת שֶׁהוֹצִיאוֹ בִּלְשׁוֹן שְׁבוּעָה, לְדִבְרֵי הַכֹּל אָסוּר. 


Siman 207

 כִּנּוּיֵי נְדָרִים כִּנְדָרִים, כֵּיצַד, קוּנָם קוּנָח, קוּנָס; שֶׁאִם אָמַר: קוּנָם, אוֹ: קוּנָח, אוֹ: קוּנָס כִּכָּר זֶה עָלַי, אָסוּר בּוֹ; וְכֵן בְּכָל מָקוֹם הוֹלְכִים אַחַר הַלָּשׁוֹן שֶׁרְגִילִין בּוֹ, שֶׁאִם יֵשׁ לָהֶם כִּנּוּי לְנֶדֶר וְנָדַר בּוֹ, הָוֵי נֶדֶר; <small>וְכֵן אִם אֵינוֹ מַכִּיר אֵלּוּ הַלְּשׁוֹנוֹת שֶׁדִּבְּרוּ בָּהֶם חֲכָמִים, אַף עַל פִּי שֶׁנָּדַר בָּהֶם לָאו כְּלוּם הוּא <small><small>(בֵּית יוֹסֵף וְכֵן נִרְאֶה מִדִּבְרֵי הַרַמְבַּ''ם פ''א דִּנְדָרִים וּדְנָזִיר ופ''ב דִּשְׁבוּעוֹת)</small> ;</small> </small> אֲבָל כִּנּוּיֵי כִּנּוּיִם, דְּהַיְנוּ כִּנּוּי שֶׁרָחוֹק הַרְבֵּה מֵהַלָּשׁוֹן, אֵינוֹ כְּנֶדֶר. <small>הַנֶּדֶר הוּא בְּכָל לָשׁוֹן שֶׁיֶּאֱסֹר עָלָיו מִקְרֵי נֶדֶר <small><small>(וְכֵן מַשְׁמָע בְּבֵית יוֹסֵף וְרַמְבַּ''ם רפ''א מה''נ)</small>.</small> </small> 


Siman 208

סְתָם נְדָרִים לְהַחֲמִיר. כֵּיצַד, אָמַר: פֵּרוֹת אֵלּוּ כִּבְשַׂר מָלִיחַ אוֹ: כְּיַיִן נֶסֶךְ, שֶׁיֵּשׁ בְּמַשְׁמָעוֹ מָלִיחַ שֶׁל קָדָשִׁים אוֹ יַיִן נֶסֶךְ לַשָּׁמַיִם שֶׁהוּא נֶדֶר, שֶׁהֲרֵי הוּא מַתְפִּיס בְּדָבָר הַנָּדוּר, וְיֵשׁ עוֹד בְּמַשְׁמָע בְּשַׂר מָלִיחַ וְיַיִן נֶסֶךְ לְעוֹבְדֵי גִּלּוּלִים שֶׁאֵינוֹ נֶדֶר, שֶׁהֲרֵי הוּא מַתְפִּיס בְּדָבָר הָאָסוּר, אָנוּ תּוֹלִין אוֹתוֹ לְהַחֲמִיר. וְאִם הוּא אוֹמֵר שֶׁדַּעְתּוֹ כִּבְשַׂר מָלִיחַ וְיַיִן נֶסֶךְ שֶׁל עֲבוֹדַת כּוֹכָבִים, נֶאֱמָן וְאֵין צָרִיךְ שְׁאֵלָה, וַאֲפִלּוּ הוּא עַם הָאָרֶץ. וְאִם רֹב אַנְשֵׁי הַמָּקוֹם קוֹרִים לִבְשַׂר מָלִיחַ שֶׁל קָדָשִׁים בְּשַׂר מָלִיחַ סְתָם, וּלְיַיִן נֶסֶךְ לַשָּׁמַיִם יַיִן נֶסֶךְ סְתָם, אֵינוֹ נֶאֱמָן. 

נָדַר בְּחֵרֶם וְאָמַר: לֹא נָדַרְתִּי אֶלָּא בְּחֶרְמוֹ שֶׁל יָם <small><small>(פי' רֶשֶׁת שֶׁצָדִין בָּהּ דָּגִים בְּיָם)</small> ;</small> בְּקָרְבָּן, וְאָמַר: לֹא נָדַרְתִּי אֶלָּא בְּקָרְבְּנוֹת מְלָכִים; הֲרֵי עַצְמִי קָרְבָּן, וְאָמַר: לֹא נָדַרְתִּי אֶלָּא בְּעֶצֶם שֶׁהִנַּחְתִּי לִהְיוֹת נוֹדֵר בּוֹ; קוֹנָם אִשְׁתִּי נֶהֱנֵית לִי, וְאָמַר: לֹא נָדַרְתִּי אֶלָּא מֵאִשְׁתִּי הָרִאשׁוֹנָה שֶׁגֵּרַשְׁתִּי, אִם הוּא תַּלְמִיד חָכַם נֶאֱמָן וְאֵינוֹ צָרִיךְ הַתָּרָה; וְאִם הוּא עַם הָאָרֶץ, צָרִיךְ שְׁאֵלָה, שֶׁלֹּא יִנְהֲגוּ קַלּוּת רֹאשׁ בִּנְדָרִים. וּמִיהוּ בַּחֲרָטָה סָגֵי, וְאֵין צָרִיךְ לִפְתֹּחַ לוֹ פֶּתַח. וְאִם עָבַר עַל הַנֶּדֶר, אֵין קוֹנְסִין אוֹתוֹ לִנְהֹג אִסוּר כַּיָּמִים שֶׁעָבַר עַל הַנֶּדֶר וְנָהַג בָּהֶם הֶתֵּר; אֲבָל הַנּוֹדֵר נֶדֶר גָּמוּר דְּאוֹרַיְתָא וְעָבַר עָלָיו <small>בְּמֵזִיד,</small> קוֹנְסִין אוֹתוֹ וְאֵין מַתִּירִין לוֹ אֶלָּא אִם כֵּן יִנְהֹג אִסוּר כַּיָּמִים שֶׁעָבַר עָלָיו וְנָהַג בּוֹ הֶתֵּר. וְאִם יֵשׁ מִכְשׁוֹל בַּדָּבָר, כְּגוֹן שֶׁנָּדַר בְּדָבָר שֶׁאֵינוֹ יָכוֹל לִזָּהֵר בּוֹ, כְּגוֹן שֶׁאָסַר עָלָיו כָּל הַפֵּרוֹת שֶׁבָּעוֹלָם חוּץ מִדָּגָן, וְעָבַר עָלָיו, מַתִּירִין לוֹ מִיָּד, וְאֵין קוֹנְסִין אוֹתוֹ לִנְהֹג אִסוּר כַּיָּמִים שֶׁעָבַר עָלָיו, כְּדֵי שֶׁלֹּא יָבֹא לִידֵי מִכְשׁוֹל. וְיֵשׁ מִי שֶׁאוֹמֵר שֶׁמִּכָּל מָקוֹם יֵשׁ לְהַחְמִיר עָלָיו שֶׁלֹּא לְהַתִּירוֹ בַּחֲרָטָה אֶלָּא בְּפֶתַח; וּמִזֶּה נִלְמַד לְמִי שֶׁאָסַר עַל עַצְמוֹ בָּשָׂר וְיַיִן אִם יַעֲבֹר עֲבֵרָה פְּלוֹנִית, וְעָבַר עָלֶיהָ וְלֹא נִזְהַר מִבָּשָׂר וְיַיִן וּבָא לְהַתִּיר נִדְרוֹ, שֶׁמַּתִּירִין לוֹ מִיָּד, וְאֵינוֹ צָרִיךְ לִנְהֹג אִסוּר כַּיָּמִים שֶׁנָּהַג בָּהֶם הֶתֵּר, כֵּיוָן שֶׁיֵּשׁ חֲשַׁשׁ מִכְשׁוֹל בַּדָּבָר. <small>הַגָּה: מִיהוּ אִם נִרְאָה לֶחָכָם שֶׁיּוּכַל לַעֲמֹד עַל עַצְמוֹ וְלֹא יַעֲבֹר עוֹד, אֵין מַתִּירִים לוֹ עַד שֶׁיִּנְהֹג אִסּוּר כַּיָּמִים שֶׁנָּהַג בָּהֶן הֶתֵּר <small><small>(מָרְדְּכַי רֵישׁ שְׁבוּעוֹת שְׁתַּיִם וּבִתְשׁוּבַת הָרַמְבַּ''ן סִימָן רנ''ה)</small>.</small> </small> 

בַּמֶּה דְּבָרִים אֲמוּרִים שֶׁצָּרִיךְ לִנְהֹג אִסוּר כַּיָּמִים שֶׁנָּהַג בָּהֶם הֶתֵּר, בְּיָמִים מוּעָטִים; אֲבָל בַּמְּרֻבִּים, דַּיּוֹ ל' יוֹם. 

מִי שֶׁעָבַר עַל נִדּוּי אֵין צָרִיךְ לִנְהֹג אִסוּר כַּיָּמִים שֶׁנָּהַג בָּהֶם הֶתֵּר, מִפְּנֵי שֶׁנִּדּוּי הוּא דְּרַבָּנָן. 

נִשְׁבַּע שֶׁלֹּא יִשָּׂא אִשָּׁה תּוֹךְ ג' שָׁנִים, וְעָבַר וְנָשָׂא, אִם אָמַר לָשׁוֹן שֶׁמַּשְׁמָעוֹ שֶׁלֹּא יַעֲשֶׂה נִשּׂוּאִין עִמָּהּ, הֲוָה לֵיהּ כְּנִשְׁבַּע עַל הַכִּכָּר וַאֲכָלָהּ, דְּנִשְׁאַל וּמַתִּירִין לוֹ; אֲבָל אִם אָמַר לָשׁוֹן שֶׁמַּשְׁמָעוֹ שֶׁלֹּא תִּהְיֶה אִשְׁתּוֹ, אֵין מַתִּירִין לוֹ עַד שֶׁיְּגָרְשֶׁנָּה כַּיָּמִים שֶׁנָּהַג בָּהֶם קַלּוּת רֹאשׁ בְּנִדְרוֹ <small>וּכְבָר נִתְבָּאֵר דְּבִשְׁלֹשִׁים יוֹם סָגֵי <small><small>(תְּשׁוּבַת הָרַשְׁבָּ''א וּתְשׁוּבַת הָרַמְבַּ''ן וריב''ש לְעִנְיַן הִלְכְתָא)</small>.</small> </small> 


Siman 209

אֶחָד הַנּוֹדֵר מֵעַצְמוֹ אוֹ שֶׁהִדִּירוֹ חֲבֵרוֹ וְאָמַר: אָמֵן, אוֹ דָּבָר שֶׁעִנְיָנוֹ כַּעֲנִיַּת אָמֵן שֶׁהוּא קַבָּלַת דְּבָרִים, אָסוּר; אֲבָל כְּשֶׁחֲבֵרוֹ מַדִּירוֹ מִשֶּׁלּוֹ אֵין צָרִיךְ לְקַבֵּל דְּבָרָיו. 


Siman 210

אֵין הַנֶּדֶר חָל עַד שֶׁיּוֹצִיא בִּשְׂפָתָיו וְיִהְיוּ פִּיו וְלִבּוֹ שָׁוִים. לְפִיכָךְ הָיָה בְּלִבּוֹ מִפַּת חִטִּים, וְהוֹצִיא בִּשְׂפָתָיו פַּת שְׂעוֹרִים, מֻתָּר בִּשְׁנֵיהֶם. אֲבָל אִם הָיָה בְּלִבּוֹ פַּת חִטִּים <small>אוֹ פַּת שְׂעוֹרִים,</small> וְהוֹצִיא בִּשְׂפָתָיו פַּת סְתָם, אָסוּר בְּשֶׁל חִטִּים לְבַד <small>אוֹ <small><small>(בְּשֶׁל)</small></small> שְׂעוֹרִים לְבַד <small><small>(דְּכֵן מַשְׁמָע בסי' רי''ז ס''ט)</small>.</small> </small> וְאִם נָדַר עַל דַּעַת אֲחֵרִים, אֵינוֹ תָּלוּי בְּלִבּוֹ אֶלָּא כְּפִי מַה שֶׁיֹּאמְרוּ אֲחֵרִים שֶׁהוּא דַּעְתָּם, כָּךְ יָחוּל הַנֶּדֶר. 

הַנּוֹדֵר בַּחֲלוֹם, אֵינוֹ כְּלוּם וְאֵינוֹ צָרִיךְ שְׁאֵלָה; וְיֵשׁ אוֹמְרִים שֶׁיַּתִּירוּ לוֹ עֲשָׂרָה דְּיָדְעֵי לְמִקְרֵי <small>וְיַתִּירוּ לוֹ בַּחֲרָטָה כְּאִלּוּ נָדַר בְּהָקִיץ <small><small>(תְּשׁוּבַת הַגְּאוֹנִים)</small>,</small> </small> וְיֵשׁ לָחוּשׁ לְדִבְרֵיהֶם. <small>מִיהוּ אִי לֵית לֵיהּ בְּקַלּוּת עֲשָׂרָה דְּיָדְעֵי לְמִקְרֵי, יַתִּירֶנּוּ בִּשְׁלֹשָׁה כִּשְׁאָר נֶדֶר <small><small>(רשב''א סִימָן תרס''ח)</small>.</small> </small> 

הַנּוֹדֵר וְחוֹזֵר בּוֹ תּוֹךְ כְּדֵי דִּבּוּר, אוֹ שֶׁמִּיחוּ בּוֹ אֲחֵרִים תּוֹךְ כְּדֵי דִּבּוּר וְקִבֵּל דִּבְרֵיהֶם <small>תּוֹךְ כְּדֵי דִּבּוּר לְנִדְרוֹ <small><small>(סְבָרַת הָרַב, וּבָזֶה יִשֵּׁב הַשָּׂגַת הָרַאֲבַ''ד עַל הַרַמְבַּ''ם וּדְלֹא כְּבֵית יוֹסֵף)</small>,</small> </small> לֹא הָוֵי נֶדֶר; וְהוּא שֶׁאוֹמֵר כָּךְ בְּפִיו, אֲבָל אִם אָמַר חָזַרְתִּי בְּלִבּוֹ, אֵינוֹ כְּלוּם. 


Siman 211

הָאוֹמֵר נֶדֶר שֶׁאֲנִי רוֹצֶה לִדֹּר לֹא יְהֵא נֶדֶר, וְנָדַר, אֵינוֹ נֶדֶר. בַּמֶּה דְּבָרִים אֲמוּרִים, שֶׁהוֹצִיא תְּחִלָּה בִּשְׂפָתָיו לוֹמַר שֶׁלֹּא יְהֵא נֶדֶר; אֲבָל אִם חָשַׁב כָּךְ בְּלִבּוֹ, הָוֵי דְּבָרִים שֶׁבַּלֵּב וְאֵינָם מְבַטְּלִים הַנֶּדֶר שֶׁהוֹצִיא בִּשְׂפָתָיו. וְיֵשׁ אוֹמְרִים דַּאֲפִילוּ אָמַר כֵּן בְּלַחַשׁ, הָוֵי דְּבָרִים שֶׁבַּלֵּב. <small>הַגָּה: וְהָא דְּאָמְרִינַן כָּל נִדְרֵי בְּלֵיל יוֹם כִּפּוּרִים הָוֵי כְּאִלּוּ הִתְנוּ בְּהֶדְיָא וּמִכָּל מָקוֹם לֹא סָמְכִינַן עַל זֶה לְהַתִּיר בְּלֹא שְׁאֵלָה לְחָכָם, כִּי אִם לְצֹרֶךְ גָּדוֹל <small><small>(מהרי''ו סִימָן ב')</small>.</small> </small> 

מִי שֶׁהִתְנָה וְאָמַר: כָּל נְדָרַי שֶׁאֶדֹּר עַד זְמַן פְּלוֹנִי יִהְיוּ בְּטֵלִים, וְנָדַר בְּתוֹךְ הַזְּמַן, אִם הוּא זוֹכֵר לִתְנָאוֹ בִּשְׁעַת הַנֶּדֶר, נִדְרוֹ קַיָּם שֶׁהֲרֵי מְבַטֵּל תְּנָאוֹ בְּשָׁעָה שֶׁנּוֹדֵר; וְאִם אֵינוֹ זוֹכֵר לִתְנָאוֹ בִּשְׁעַת הַנֶּדֶר, הַתְּנַאי קַיָּם וְהַנֶּדֶר בָּטֵל. וְיֵשׁ אוֹמְרִים שֶׁאֵין הַתְּנַאי מוֹעִיל לְבַטֵּל הַנֶּדֶר, אֶלָּא אִם כֵּן יִזְכְּרֶנוּ תּוֹךְ כְּדֵי דִּבּוּר לַנֶּדֶר וְיֹאמַר בְּלִבּוֹ שֶׁהוּא סוֹמֵךְ עַל הַתְּנַאי, וְיֵשׁ לָחוּשׁ לְדִבְרֵיהֶם. 

הִתְנָה עַל קְצָת דְּבָרִים שֶׁיְּהֵא נִדְרוֹ בָּטֵל בָּהֶם וְאֵינוֹ יוֹדֵעַ עַל מַה הִתְנָה, אִם עַל אֲכִילַת בָּשָׂר אוֹ שְׁתִיַּת יַיִן; אִם אוֹמֵר בִּשְׁעַת הַנֶּדֶר: עַל דַּעַת רִאשׁוֹנָה אֲנִי נוֹדֵר שֶׁאִם אֶזְכֹּר עַל מַה שֶּׁהִתְנֵיתִי שֶׁאֵלֵךְ אַחַר הַתְּנַאי, וְנִזְכָּר עַל מַה הִתְנָה, הַתְּנַאי קַיָּם וְהַנֶּדֶר בָּטֵל; וְאִם לֹא אָמַר: עַל דַּעַת רִאשׁוֹנָה אֲנִי נוֹדֵר, הַתְּנַאי בָּטֵל וְהַנֶּדֶר קַיָּם. 

אֵין דְּבָרִים הַלָּלוּ אֲמוּרִים אֶלָּא בִּשְׁבוּעָה אוֹ נֶדֶר שֶׁנִּשְׁבַּע וְנָדַר לְעַצְמוֹ, אֲבָל מִי שֶׁהִשְׁבִּיעוֹ חֲבֵרוֹ אוֹ הִדִּירוֹ, אֵין בִּטּוּל זֶה מוֹעִיל לוֹ כְּלוּם. 


Siman 212

הַנּוֹדֵר בַּתּוֹרָה, כְּגוֹן שֶׁאָמַר: פֵּרוֹת אֵלּוּ עָלַי כְּזוֹ, לֹא אָמַר כְּלוּם וְאֵין צָרִיךְ הַתָּרָה אִם הוּא תַּלְמִיד חָכָם; אֲבָל אִם הוּא עַם הָאָרֶץ, צָרִיךְ הַתָּרָה כְּדֵי שֶׁלֹּא יִנְהֲגוּ קַלּוּת רֹאשׁ בִּנְדָרִים. וְאִם נָדַר בַּמֶּה שֶּׁכָּתוּב בָּהּ, אָסוּר שֶׁהֲרֵי כָּתוּב בָּהּ אִסוּר. נְטָלָהּ בְּיָדוֹ וְנָדַר בָּהּ, כְּמִי שֶׁנָּדַר בַּמֶּה שֶּׁכָּתוּב בָּהּ דָּמִי; <small>אֲבָל הַנִּשְׁבָּע בַּתּוֹרָה, בְּכָל עִנְיָן צָרִיךְ הַתָּרָה וְעַיֵּן לְקַמָּן סִימָן רל''ז <small><small>(בֵּית יוֹסֵף לְעִנְיַן מַעֲשֶׂה)</small>.</small> </small> 


Siman 213

נְדָרִים אֵין חָלִין עַל דָּבָר שֶׁאֵין בּוֹ מַמָּשׁ. כֵּיצַד, אָמַר: קוּנָם שֶׁאֲנִי מְדַבֵּר עִמְּךָ, שֶׁאֲנִי עוֹשֶׂה לְךָ, שֶׁאֲנִי מְהַלֵּךְ לְךָ, שֶׁאֲנִי יָשֵׁן עִמְּךָ אֵינוֹ נֶדֶר; וְכֵן אִם אָמַר: דִּבּוּרַי וַעֲשִׂיָּתִי וַהֲלִיכָתִי אֲסוּרִים עָלֶיךָ וְשֵׁנָה אֲסוּרָה עָלַי, אֵינוֹ נֶדֶר; וּמִיהוּ מִדְּרַבָּנָן צָרִיךְ שְׁאֵלָה <small><small>(פי' לִשְׁאֹל עַל נִדְרוֹ וְלִמְצֹא פֶּתַח לְהַתִּירוֹ)</small>.</small> לְפִיכָךְ רְאוּבֵן הָאוֹסֵר עָלָיו שְׁמִיעַת תְּפִלַּת שִׁמְעוֹן, צָרִיךְ שְׁאֵלָה מִדְּרַבָּנָן; אֲבָל אִם אָמַר: קוּנָם פִּי מְדַבֵּר עִמְּךָ, קוּנָם יָדַי עוֹשׂוֹת לְךָ, קוּנָם רַגְלַי מְהַלְּכוֹת לְךָ, קוּנָם עֵינַי בַּשֵּׁנָה, הָוֵי נֶדֶר גָּמוּר מִן הַתּוֹרָה. וְכָל שֶׁכֵּן אִם אָמַר: יֵאָסֵר עָלֶיךָ פִּי לְדִבּוּרִי וְיָדַי לַעֲשִׂיָּתִי וְרַגְלַי לְהִלּוּכִי. <small>הַגָּה: הָאוֹמֵר: דִּבּוּר פִּי עָלֶי <small>ךָ</small> אוֹ נְטִילַת אֶבֶן עָלַי, יֵשׁ אוֹמְרִים דְּהָוֵי נֶדֶר הוֹאִיל וְהִזְכִּיר הַפֶּה וְהָאֶבֶן <small><small>(תא''ו ני''ד וְכֵן מַשְׁמָע בר''ן בְּשֵׁם התוס' שֶׁבְּבֵית יוֹסֵף סוֹף סִימָן רל''ט)</small>.</small> </small> 

הָאוֹמֵר: אֶשְׁנֶה פֶּרֶק זֶה, הָוֵי כְּאִלּוּ נָדַר לָתֵת צְדָקָה. <small>אוֹ לַעֲשׂוֹת שְׁאָר מִצְוֹת וְנִדְרוֹ קַיָּם <small><small>(וְכֵן מַשְׁמָע בַּטּוּר וְרֹא''שׁ וּפוֹסְקִים)</small>.</small> </small> 

אָמַר: קוּנָם עֵינַי בְּשֵׁנָה הַיּוֹם אִם אִישַׁן לְמָחָר, לֹא יִישַׁן הַיּוֹם שֶׁמָּא יִשְׁכַּח וְיִישַׁן לְמָחָר; אֲבָל אִם אָמַר: קוּנָם עֵינַי בְּשֵׁנָה לְמָחָר אִם אִישַׁן הַיּוֹם, יָכוֹל לִישַׁן הַיּוֹם וְלֹא חַיְשִׁינָן שֶׁמָּא לְמָחָר יִשְׁכַּח נִדְרוֹ וְיִישַׁן. 


Siman 214

דְּבָרִים הַמֻּתָּרִים וְהַיּוֹדְעִים בָּהֶם שֶׁהֵם מֻתָּרִים נָהֲגוּ בָּהֶם אִסוּר, הָוֵי כְּאִלּוּ קִבְּלוּ עֲלֵיהֶם בְּנֶדֶר וְאָסוּר לְהַתִּירָם בָּהֶם. הִלְכָּךְ, מִי שֶׁרָגִיל לְהִתְעַנּוֹת תַּעֲנִיּוֹת שֶׁלִּפְנֵי רֹאשׁ הַשָּׁנָה וְשֶׁבֵּין רֹאשׁ הַשָּׁנָה לְיוֹם כִּפּוּרִים, וּמִי שֶׁרָגִיל שֶׁלֹּא לֶאֱכֹל בָּשָׂר וְשֶׁלֹּא לִשְׁתּוֹת יַיִן מֵרֹאשׁ חֹדֶשׁ אָב אוֹ מִי''ז בְּתַמּוּז, וְרוֹצֶה לַחֲזֹר בּוֹ מֵחֲמַת שֶׁאֵינוֹ בָּרִיא, צָרִיךְ ג' שֶׁיַּתִּירוּ לוֹ. אִם בְּשָׁעָה שֶׁהִתְחִיל לִנְהֹג הָיָה דַּעְתּוֹ לִנְהֹג כֵּן לְעוֹלָם, וְנָהַג כֵּן אֲפִלּוּ פַּעַם אַחַת, צָרִיךְ הַתָּרָה וְיִפְתַּח בַּחֲרָטָה שֶׁמִּתְחָרֵט שֶׁנָּהַג כֵּן לְשֵׁם נֶדֶר. לְפִיכָךְ, הָרוֹצֶה לִנְהֹג בִּקְצָת דְּבָרִים הַמֻּתָּרִים, לִסְיָג וּפְרִישׁוּת, יֹאמַר בִּתְחִלַּת הַנְהָגָתוֹ שֶׁאֵינוֹ מְקַבֵּל עָלָיו כֵּן בְּנֶדֶר, וְגַם יֹאמַר שֶׁאֵין בְּדַעְתּוֹ לִנְהֹג כֵּן אֶלָּא בַּפַּעַם הַהוּא אוֹ בַּפְּעָמִים שֶׁיִּרְצֶה, וְלֹא לְעוֹלָם. אֲבָל הַנּוֹהֲגִים אִסוּר בִּדְבָרִים הַמֻּתָּרִים מֵחֲמַת שֶׁסוֹבְרִים שֶׁהֵם אֲסוּרִים, לֹא הָוֵי כְּאִלּוּ קִבְּלוּם בְּנֶדֶר. וְיֵשׁ מִי שֶׁאוֹמֵר, שֶׁאִם טוֹעֶה וְנָהַג אִסוּר בְּדָבָר הַמֻּתָּר, נִשְׁאָל וּמַתִּירִים לוֹ בִּשְׁלֹשָׁה כְּעֵין הַתָּרַת נְדָרִים. וְאִם יוֹדֵעַ שֶׁהוּא מֻתָּר וְנָהַג בּוֹ אִסוּר, אֵין מַתִּירִין לוֹ אֲפִלּוּ כְּעֵין הַתָּרַת נְדָרִים; דְּהָוֵי כְּאִלּוּ קִבְּלוֹ עַל עַצְמוֹ כְּאִסוּרִים שֶׁאֲסָרְתָן תּוֹרָה שֶׁאֵין לָהֶם הֶתֵּר לְעוֹלָם. <small>וְהַמִּנְהָג כַּסְּבָרָא הָרִאשׁוֹנָה.</small> 

קַבָּלַת הָרַבִּים חָלָה עֲלֵיהֶם וְעַל זַרְעָם; וַאֲפִלּוּ בִּדְבָרִים שֶׁלֹּא קִבְּלוּ עֲלֵיהֶם בְּנֵי הָעִיר בְּהַסְכָּמָה, אֶלָּא שֶׁנּוֹהֲגִין כֵּן מֵעַצְמָם לַעֲשׂוֹת גָּדֵר וּסְיָג לַתּוֹרָה; וְכֵן הַבָּאִים מִחוּץ לָעִיר לָדוּר שָׁם, הֲרֵי הֵם כְּאַנְשֵׁי הָעִיר וְחַיָּבִים לַעֲשׂוֹת כְּתַקָּנָתָן, וְאַף בִּדְבָרִים שֶׁהָיוּ אֲסוּרִים בָּהֶם בְּעִירָם מִפְּנֵי מִנְהָגָם וְאֵין מִנְהַג הָעִיר שֶׁבָּאוּ לָדוּר בָּהּ לֶאֱסֹר, הֻתְּרוּ בָּהֶם אִם אֵין דַּעְתָּם לַחֲזֹר. 


Siman 215

נְדָרִים חָלִים עַל דְּבַר מִצְוָה. כֵּיצַד, אָמַר: קוּנָם סֻכָּה שֶׁאֲנִי יוֹשֵׁב, לוּלָב אֲנִי נוֹטֵל, אָסוּר לִישֵׁב בַּסֻכָּה וְלִטֹּל לוּלָב. <small>הַגָּה: וְיֵשׁ אוֹמְרִים שֶׁמַּלְקִין אוֹתוֹ עַל שֶׁנָּדַר לְבַטֵּל הַמִּצְוָה, וּמַתִּירִין לוֹ נִדְרוֹ וּמְקַיֵּם הַמִּצְוָה <small><small>(מָרְדְּכַי רֵישׁ שְׁבוּעוֹת שְׁתַּיִם בְּשֵׁם ר''ח)</small> ;</small> וְיֵשׁ אוֹמְרִים דְּאֵין מַלְקוֹת בְּנֶדֶר שָׁוְא, רַק גַּבֵּי שְׁבוּעַת שָׁוְא <small><small>(מָרְדְּכַי מָצָא בְּשֵׁם ראבי''ה ור''ן וְרֹא''שׁ בִּנְדָרִים וְעַיֵּן בֵּית יוֹסֵף סִימָן רל''ו)</small>,</small> וְכֵן עִקָּר.</small> 

נָדַר לְהִתְעַנּוֹת זְמַן יָדוּעַ וְאֵרַע בּוֹ שַׁבָּתוֹת וְיָמִים טוֹבִים וְרֹאשׁ חֹדֶשׁ, מַתִּירִין לוֹ נִדְרוֹ וּפוֹתְחִין לוֹ בָּהֶם שֶׁאוֹמְרִים לוֹ: אִלּוּ שַׂמְתָּ עַל לִבְּךָ שֶׁיִּפְגְּעוּ בְּתוֹךְ הַזְּמַן הַזֶּה אֵלּוּ הַיָּמִים לֹא הָיִיתָ נוֹדֵר, וְהֻתַּר כָּל הַנֶּדֶר. 

בַּמֶּה דְּבָרִים אֲמוּרִים שֶׁצָּרִיךְ הַתָּרָה, כְּשֶׁקִּבְּלוֹ בִּלְשׁוֹן נֶדֶר, שֶׁאָמַר: קוּנָם אֲכִילַת יָמִים כָּךְ וְכָךְ עָלַי; אֲבָל אִם לֹא הוֹצִיאוֹ אֶלָּא בִּלְשׁוֹן קַבָּלַת תַּעֲנִית, אֵינוֹ דּוֹחֶה לֹא שַׁבָּת וְיוֹם טוֹב וְרֹאשׁ חֹדֶשׁ וְלֹא חֲנֻכָּה וּפוּרִים וְאֵינוֹ צָרִיךְ הַתָּרָה, וַאֲפִלּוּ לֹא קִבֵּל עָלָיו לְהִתְעַנּוֹת אֶלָּא בְּשַׁבָּת וְיוֹם טוֹב בִּלְבַד <small>וְעַיֵּן בא''ח סִימָן תי''ח.</small> 

הַמְקַבֵּל עָלָיו בִּלְשׁוֹן נֶדֶר לָצוּם בְּשַׁבָּת וְיוֹם טוֹב, חָל הַנֶּדֶר. וְכֵן הַנּוֹדֵר לָצוּם יוֹם א' אוֹ ב' כָּל יָמָיו, וּפָגַע בָּהֶם יוֹם טוֹב אוֹ עֶרֶב יוֹם כִּפּוּר, חַיָּב לָצוּם; וְאֵין צָרִיךְ לוֹמַר רֹאשׁ חֹדֶשׁ, אֲבָל אִם פָּגַע בָּהֶם חֲנֻכָּה וּפוּרִים, נִדְרוֹ בָּטֵל. <small>וְעַיֵּן בא''ח סִימָן תק''ע דְּלֹא פָּסַק כֵּן.</small> 

הָא דִּנְדָרִים חָלִים עַל דְּבַר מִצְוָה, דַּוְקָא בְּמִצְוַת עֲשֵׂה בֵּין שֶׁיֵּשׁ בָּהּ עֲשֵׂה גְּרֵידָא בֵּין שֶׁיֵּשׁ עֲשֵׂה בְּקִיּוּמָהּ וְלֹא תַּעֲשֶׂה בְּבִטּוּלָהּ, וְאֵין הֶפְרֵשׁ בָּזֶה בֵּין אִסוּר הַבָּא מֵאֵלָיו לְאִסוּר הַבָּא עַל יְדֵי עַצְמוֹ; אֲבָל עַל מִצְוַת לֹא תַּעֲשֶׂה דְּעַלְמָא, אֵינוֹ חָל בֵּין בְּבִטּוּלוֹ בֵּין בְּקִיּוּמוֹ. כֵּיצַד, הֲרֵי שֶׁאָמַר: אֲכִילַת נְבֵלָה עָלַי, אֵין הַנֶּדֶר חָל עָלָיו; וְהוּא הַדִּין לְאִסוּר הַבָּא עַל יְדֵי עַצְמוֹ, כְּגוֹן שֶׁאָמַר: שְׁבוּעָה שֶׁלֹּא אֹכַל כִּכָּר זֶה, וְחָזַר וְאָמַר: כִּכָּר זֶה עָלַי, אֵינוֹ חַיָּב אֶלָּא אַחַת דְּהַיְנוּ מִשּׁוּם בַּל יַחֵל דִּשְׁבוּעָה; וְכֵן אִם אָמַר: שְׁבוּעָה שֶׁלֹּא אֶשְׁתֶּה וְחָזַר וְאָמַר הֲרֵינִי נָזִיר, וְשָׁתָה, אֵינוֹ חַיָּב אֶלָּא אַחַת דְּהַיְנוּ בַּל יַחֵל דִּשְׁבוּעָה; אֲבָל דִּנְזִירוּת לֹא, אֶלָּא אִם כֵּן נִשְׁאַל עַל הַשְּׁבוּעָה שֶׁאָז חָל הַנְּזִירוּת עָלָיו. וְהַנֶּדֶר חָל עַל מִי שֶׁנִּשְׁבַּע שֶׁיִּישַׁן אוֹ שֶׁיִּשְׁתֶּה, וְאַף עַל פִּי שֶׁיֵּשׁ בְּבִטּוּלוֹ לֹא תַּעֲשֶׂה. 

וְיֵשׁ אוֹמְרִים שֶׁאִם נָדַר מִדְּבָרִים הָאֲסוּרִים, כְּגוֹן נְבֵלוֹת וּטְרֵפוֹת, חָל הַנֶּדֶר וְאִם אוֹכֵל מֵהֶם עוֹבֵר בְּלֹא יַחֵל; אֲבָל אִם הִתְפִּיס בָּהֶם דָּבָר אַחֵר, אֵינוֹ נִתְפָּס, שֶׁאֵין דַּעְתּוֹ אֶלָּא בְּעִקַּר הָאִסוּר דְּהָוֵי לֵיהּ מַתְפִּיס בְּדָבָר הָאָסוּר; אֲבָל דָּבָר שֶׁאָסוּר מִדְּרַבָּנָן, וַאֲסָרוֹ עָלָיו בִּלְשׁוֹן נֶדֶר וְהִתְפִּיס בּוֹ דָּבָר אַחֵר, נִתְפַּס בַּנֶּדֶר וְאָסוּר. <small>הַגָּה: הַנּוֹדֵר אוֹ הַנִּשְׁבָּע שֶׁלֹּא לֶאֱכֹל מַצָּה בְּלֵיל פֶּסַח, אֵין מַצָּה עֲשִׁירָה בַּכְּלָל; אֲבָל אִם נָדַר שֶׁלֹּא לֶאֱכֹל מַצָּה כָּל הַשָּׁנָה, אֶפְשָׁר דְּמַצָּה עֲשִׁירָה בַּכְּלָל <small><small>(ריב''ש מְבִיאוֹ בֵּית יוֹסֵף סוֹף סִימָן רל''ו)</small>.</small> </small> 


Siman 216

קוּנָם פֵּרוֹת הָאֵלּוּ עָלַי, אָסוּר בְּחִלּוּפֵיהֶם וּבְגִדּוּלֵיהֶם וְאֵין צָרִיךְ לוֹמַר בַּמַּשְׁקִין הַיּוֹצְאִין מֵהֶם, וְכֵן אָסוּר בְּגִדּוּלֵי גִּדּוּלֵיהֶן, אֲבָל חִלּוּפֵי חִלּוּפֵיהֶן מֻתָּרִים, וְאִם הוּא דָּבָר שֶׁזַּרְעוֹ כָּלֶה גִּדּוּלֵי גִּדּוּלָיו מֻתָּרִים; וְכֵן הַדִּין אִם לֹא אָמַר: הָאֵלּוּ, אֶלָּא הָיוּ לְפָנָיו וְאָמַר: קוּנָם הֵם עָלַי. <small>הַגָּה: וְכֶן אִם אָמַר פֵּרוֹת פְּלוֹנִי אוֹ מָקוֹם פְּלוֹנִי הֵם קוּנָם עָלַי, הֲוָה כְּאִלּוּ אָמַר: פֵּרוֹת אֵלּוּ <small><small>(בֵּית יוֹסֵף בְּשֵׁם הר''ן)</small>.</small> </small> 

אָמַר: קוּנָם מַה שֶּׁאֲנִי אוֹכֵל אוֹ טוֹעֵם מֵהֶם, אִם הוּא דָּבָר שֶׁזַּרְעוֹ כָּלֵה כְּגוֹן חִטִּים וְכַיּוֹצֵא בָהֶם, מֻתָּר בְּחִלּוּפֵיהֶם וּבְגִדּוּלֵיהֶם; וְאִם הוּא דָּבָר שֶׁאֵין זַרְעוֹ כָּלֵה כְּשֶׁזּוֹרְעִים אוֹתוֹ, כְּגוֹן שׁוּם וּבְצָלִים, אֲפִלּוּ גִּדּוּלֵי גִּדּוּלִין אֲסוּרִים וְכֵן מַשְׁקִים הַיּוֹצְאִים מֵהֶם אֲסוּרִים. וְכֵן אִם אָמַר: קוּנָם פֵּרוֹת הָאֵלּוּ עַל פְּלוֹנִי, אָסוּר בְּחִלּוּפֵיהֶם וּבְגִדּוּלֵיהֶם. 

אָמַר לְאִשְׁתּוֹ: קוּנָם מַעֲשֵׂה יָדַיִךְ עָלַי, אָסוּר בְּחִלּוּפֵיהֶם וּבְגִדּוּלֵיהֶן. אָמַר: קוּנָם שֶׁאֲנִי אוֹכֵל אוֹ שֶׁאֲנִי טוֹעֵם מִמַּעֲשֵׂה יָדַיִךְ, מֻתָּר בְּחִלּוּפֵיהֶן וּבְגִדּוּלֵיהֶן בְּדָבָר שֶׁזַּרְעוֹ כָּלֵה; אֲבָל בְּדָבָר שֶׁאֵין זַרְעוֹ כָּלֵה, אֲפִלּוּ גִּדּוּלֵי גִּדּוּלִין אֲסוּרִין. 

אָמַר לַחֲבֵרוֹ: קוּנָם לְבֵיתְךָ שֶׁאֲנִי נִכְנָס, שָׂדְךָ שֶׁאֲנִי לוֹקֵחַ, מֵת אוֹ שֶׁמְּכָרָן אוֹ נְתָנָן לְאַחֵר, מֻתָּר; אֲבָל כָּל שֶׁהוּא בִּרְשׁוּתוֹ, אָסוּר אֲפִלּוּ מְכָרוֹ וְאַחַר כָּךְ קְנָאוֹ אוֹ שֶׁנָּפַל וּבְנָאוֹ, וַאֲפִלּוּ לֹא בְּנָאוֹ בִּמְקוֹמוֹ הָרִאשׁוֹן. <small>הַגָּה: אָמַר לוֹ: קוּנָם בֵּית אָבִי <small>ךָ</small> שֶׁאֵינִי נִכְנָס בּוֹ, אַף עַל פִּי שֶׁמֵּת הָאָב, אָסוּר, דְּכָל יוֹצְאֵי חֲלָצָיו קְרוּיִין בֵּית אָב <small><small>(מָרְדְּכַי ספ''ק דְּגִטִּין ובא''ע סִימָן קמ''ו ועס''ק י''ב)</small>.</small> </small> 

אָמַר: קוּנָם לְבַיִת זֶה שֶׁאֲנִי נִכְנָס בּוֹ, אָסוּר בּוֹ לְעוֹלָם בֵּין שֶׁמֵּת אוֹ מְכָרוֹ אוֹ נְתָנוֹ לַאֲחֵרִים; וְאִם נָפַל וּבְנָאוֹ, אֲפִלּוּ בִּמְקוֹמוֹ וּבְמִדָּתוֹ הָרִאשׁוֹנָה, מֻתָּר. 

אָמַר: קוּנָם לְבֵיתְךָ זֶה שֶׁאֲנִי נִכְנָס, אָסוּר בּוֹ לְעוֹלָם, בֵּין שֶׁמֵּת אוֹ מְכָרוֹ אוֹ נְתָנוֹ לְאַחֵר בֵּין שֶׁנָּפַל וּבְנָאוֹ. וְיֵשׁ מִי שֶׁמַּתִּיר בְּמֵת אוֹ מְכָרוֹ אוֹ נְתָנוֹ, וְאוֹסֵר בְּנָפַל וּבְנָאוֹ. וְיֵשׁ מִי שֶׁאוֹסֵר בְּזוֹ וּמַתִּיר בְּזוֹ. 

אָמַר רְאוּבֵן לְשִׁמְעוֹן: קוּנָם בַּיִת זֶה שֶׁאַתָּה נִכְנָס, וּמֵת אוֹ שֶׁמְּכָרוֹ לְאַחֵר, אָסוּר, שֶׁהָאוֹסֵר דָּבָר שֶׁהוּא שֶׁלּוֹ עַל חֲבֵרוֹ, אַף עַל פִּי שֶׁיָּצָא מֵרְשׁוּתוֹ, הֲרֵי הוּא בְּאִסוּרוֹ עוֹמֵד. אֲבָל אִם אָמַר לוֹ: קוּנָם לְבֵיתִי שֶׁאַתָּה נִכְנָס, אִם מֵת אוֹ מְכָרוֹ אוֹ נְתָנוֹ לְאַחֵר, מֻתָּר. הָאוֹמֵר לִבְנוֹ: הֲרֵי אַתָּה אָסוּר בַּהֲנִיָּתִי, אוֹ שֶׁנִּשְׁבַּע שֶׁלֹּא יֵהָנֶה בּוֹ, אִם מֵת, יִירְשֶׁנּוּ, שֶׁזֶּה כְּאוֹמֵר: נְכָסַי עָלֶיךָ אֲסוּרִין. אֲבָל אִם אָסַר עָלָיו הֲנִיָּתוֹ וּפֵרֵשׁ: בֵּין בְּחַיָּיו בֵּין בְּמוֹתוֹ, אִם מֵת לֹא יִירְשֶׁנּוּ, שֶׁזֶּה כְּאוֹמֵר: נְכָסַי אֵלּוּ עָלֶיךָ אֲסוּרִים. <small>וְע''ל סִימָן רכ''ג. הַגָּה: קָהָל שֶׁנָּדְרוּ כָּל מַה שֶּׁיִּגְבּוּ יִהְיֶה לְצֹרֶךְ בִּנְיַן בֵּית הַכְּנֶסֶת וּבִנְיַן בֵּית הַמִּדְרָשׁ, יִתְּנוּ מֶחֱצָה לָזֶה וּמֶחֱצָה לָזֶה אַף עַל פִּי שֶׁלֹּא גָּבוּ לְהַסְפִּיק א' מֵהֶם <small><small>(בֵּית יוֹסֵף סוֹף סִימָן רכ''ח בְּשֵׁם תשו' הָרַשְׁבָּ''א)</small>.</small> מִי שֶׁהִשְׁבִּיעַ אֶת בְּנוֹ אוֹ חֲבֵרוֹ שֶׁלֹּא יַלְוֶה מְעוֹתָיו לַאֲחֵרִים אִם לֹא בִּרְשׁוּת רְאוּבֵן וְשִׁמְעוֹן, וּמֵת אֶחָד מֵהֶם, מֻתָּר לְהַלְווֹת בִּרְשׁוּת הָאֶחָד, דְּכָל מָקוֹם שֶׁנֶּאֱמַר פְּלוֹנִי וּפְלוֹנִי מַשְׁמָע אֲפִלּוּ אֶחָד מֵהֶם, עַד שֶׁיִּפְרֹט לְ <small>ךָ</small> שְׁנֵיהֶם בְּיַחַד <small><small>(בֵּית יוֹסֵף סי' רכ''ח דַּף ע''ב ע''ד בְּשֵׁם תְּשׁוּבַת הָרַשְׁבָּ''א)</small>.</small> מִי שֶׁנִּשְׁבַּע לְאִשָּׁה הַמְשֻׁדֶּכֶת לוֹ שֶׁלֹּא יִשָּׂא אִשָּׁה עָלֶיהָ, וְקֹדֶם שֶׁכְּנָסָהּ נָפְלָה לוֹ יְבָמָה, מֻתָּר לְיַבְּמָהּ, דִּלְשׁוֹן עָלֶיהָ אֵינָהּ בְּמַשְׁמָע אֶלָּא אִם נְשָׂאָה תְּחִלָּה. וְלֹא יִכְנֹס הַמְשֻׁדֶּכֶת אֶלָּא אִם כֵּן יַתִּירוּ לוֹ שְׁבוּעָתוֹ <small><small>(שָׁם סוֹף דַּף רע''ג בְּשֵׁם תְּשׁוּבַת רַשְׁבָּ''א וְהִיא בְּסִימָן תתי''ב)</small>.</small> </small> 

אָמַר לַחֲבֵרוֹ: כִּכָּרִי זוֹ אֲסוּרָה עָלֶיךָ, אֲפִלּוּ נְתָנָהּ לוֹ בְּמַתָּנָה אוֹ מְכָרָהּ לוֹ, אֲסוּרָה לוֹ. מֵת וְנָפְלוּ לוֹ בִּירוּשָׁה, אוֹ שֶׁנְּתָנָהּ לְאַחֵר וְהוּא נְתָנָהּ לוֹ, מֻתֶּרֶת לוֹ; שֶׁלֹּא אָמַר אֶלָּא כִּכָּרִי, וְעַתָּה אֵינָהּ שֶׁלּוֹ. 

אָמַר: קוּנָם בָּשָׂר וְיַיִן עָלַי, מֻתָּר בְּתַבְשִׁיל שֶׁיֵּשׁ בּוֹ בָּשָׂר וְיַיִן, אַף עַל פִּי שֶׁנּוֹתְנִין בּוֹ טַעַם. וְאִם אָמַר: קוּנָם בָּשָׂר וְיַיִן שֶׁאֲנִי טוֹעֵם אוֹ שֶׁאֲנִי אוֹכֵל, אוֹ שֶׁאָמַר קוּנָם בָּשָׂר אוֹ יַיִן זֶה עָלַי, אָסוּר בְּתַבְשִׁיל שֶׁיֵּשׁ בּוֹ טַעַם <small><small>(בָּשָׂר אוֹ)</small></small> יַיִן. 

נִתְעָרֵב יַיִן זֶה שֶׁאֲסָרוֹ עַל עַצְמוֹ בְּיַיִן אַחֵר, אֲפִלּוּ טִפָּה בְּחָבִית, נֶאֱסַר הַכֹּל, מִפְּנֵי שֶׁיֵּשׁ לוֹ לְהַשְׁאִיל עַל נִדְרוֹ נַעֲשָׂה כְּדָבָר שֶׁיֵּשׁ לוֹ מַתִּירִין שֶׁאֵינוֹ בָּטֵל בְּמִינוֹ. 

הָאוֹסֵר עַל עַצְמוֹ יֵינוֹ שֶׁל פְּלוֹנִי אוֹ שֶׁל מָקוֹם פְּלוֹנִי. דִּינוֹ כְּדִין הָאוֹסֵר עַל עַצְמוֹ יַיִן זֶה שֶׁאָסוּר בַּתַּבְשִׁיל שֶׁנָּפַל בּוֹ וְיֵשׁ בּוֹ טַעַם יַיִן. וְהוּא הַדִּין אִם אוֹתוֹ יַיִן נַעֲשָׂה חֹמֶץ אַחַר הַנֶּדֶר, שֶׁהוּא אָסוּר עָלָיו. אֲבָל מַה שֶּׁהָיָה חֹמֶץ בִּשְׁעַת הַנֶּדֶר, מֻתָּר, <small>דְּיַיִן אָסַר עָלָיו וְלֹא חֹמֶץ. <small><small>(בֵּית יוֹסֵף בְּשֵׁם תְּשׁוּבַת הָרַשְׁבָּ''א)</small>.</small> </small> 

אָמַר: קוּנָם זֵיתִים וַעֲנָבִים עָלַי, מֻתָּר בְּשֶׁמֶן וְיַיִן הַיּוֹצֵא מֵהֶם, אֲפִלּוּ הוּא חָדָשׁ. וְאִם אָמַר: קוּנָם זֵיתִים וַעֲנָבִים שֶׁאֲנִי טוֹעֵם, אוֹ שֶׁאָמַר קוּנָם זֵיתִים וַעֲנָבִים אֵלּוּ עָלַי, אָסוּר אַף בַּמַּשְׁקִים הַיּוֹצֵא מֵהֶם וּבַתַּבְשִׁיל שֶׁנּוֹתְנִין בָּהֶם טַעַם. 


Siman 217

נָדַר נִשְׁבַּע מֵהַמְּבֻשָּׁל, אִם דֶּרֶךְ אוֹתוֹ מָקוֹם בְּאוֹתוֹ לָשׁוֹן וּבְאוֹתוֹ זְמַן שֶׁקּוֹרְאִין מְבֻשָּׁל אֲפִלּוּ לְצָלִי וּלְשָׁלוּק, הֲרֵי זֶה אָסוּר בַּכֹּל. וְאִם אֵין דַּרְכָּם לִקְרוֹת מְבֻשָּׁל אֶלָּא לְבָשָׂר שֶׁנִּתְבַּשֵּׁל בְּמַיִם וּבְתַבְלִין, הֲרֵי זֶה מֻתָּר בְּצָלִי וּבְשָׁלוּק. וְכֵן הַמְעֻשָּׁן וְהַמְטֻגָּן וְהַמְּבֻשָּׁל בְּחַמֵּי טְבֶרְיָא וְכַיּוֹצֵא בָהם, הוֹלְכִים בּוֹ אַחַר הַלָּשׁוֹן שֶׁל בְּנֵי הָעִיר. 

הַנּוֹדֵר מִמַּעֲשֵׂה קְדֵרָה, אֵינוֹ אָסוּר אֶלָּא מִדְּבָרִים שֶׁמַּרְתִּיחִים אוֹתָם בִּקְדֵרָה, כְּגוֹן רִיפוֹת וּלְבִיבוֹת וְכַיּוֹצֵא בָהֶם. אָסַר עַצְמוֹ מִכָּל הַיּוֹרֵד לַקְּדֵרָה, הֲרֵי זֶה אָסוּר בְּכָל הַמִּתְבַּשְּׁלִים בִּקְדֵרָה. נָדַר מֵהַיּוֹרֵד לְתוֹךְ הַתַּנּוּר, אֵינוֹ אָסוּר אֶלָּא בְּפַת. וְאִם אָמַר: כָּל מַעֲשֵׂה תַּנּוּר עָלַי, אָסוּר בְּכָל הַנַּעֲשֶׂה בְּתַנּוּר. 

נָדַר אוֹ נִשְׁבַּע מִן הַמָּלִיחַ, אִם דַּרְכָּם לִקְרוֹת מָלִיחַ לְכָל הַמְּלוּחִים, הֲרֵי זֶה אָסוּר בַּכָּל הַמְּלוּחִין אֲפִלּוּ אֵינוֹ מָלִיחַ אֶלָּא לְהִתְקַיֵּם לְשָׁעָה. וְאִם אֵין דַּרְכָּם לִקְרוֹת מָלִיחַ אֶלָּא לְדָג מָלִיחַ בִּלְבַד, אֵינוֹ אָסוּר אֶלָּא בְּדָג מָלִיחַ <small><small>(טוּר וְרֹא''שׁ וְרַ''ן בְּשֵׁם הַיְּרוּשַׁלְמִי)</small>.</small> נָדַר אוֹ נִשְׁבַּע מִן הַכָּבוּשׁ, אִם דַּרְכָּם לִקְרוֹת כָּבוּשׁ לְכָל הַכְּבוּשִׁים, הֲרֵי זֶה אָסוּר בַּכֹּל. וְאִם אֵין דַּרְכָּם לִקְרוֹת כָּבוּשׁ אֶלָּא לְיָרָק כָּבוּשׁ בִּלְבַד, אֵינוֹ אָסוּר אֶלָּא בְּכָבוּשׁ שֶׁל יָרָק. וְכֵן כָּל כַּיּוֹצֵא בָּזֶה. הָיוּ מִקְצָת בְּנֵי הַמָּקוֹם קוֹרִין לוֹ כָּךְ וּמִקְּצָתָן אֵין קוֹרִין, אֵין הוֹלְכִין אַחַר הָרֹב, אֶלָּא הֲרֵי זֶה סְפֵק נְדָרִים וְכָל סְפֵק נְדָרִים לְהַחְמִיר. 

אָמַר: קוּנָם יָרָק עָלַי, אֵינוֹ אָסוּר אֶלָּא בְּנֶאֱכָלִין חַיִּים. וְאִם אָמַר יִרְקֵי קְדֵרָה עָלַי, אָסוּר אַף בְּנִכְבָּשִׁים בָּהּ. וְאִם אָמַר יָרָק הַמִּתְבַּשֵּׁל בִּקְדֵרָה אֵינוֹ אָסוּר אֶלָּא בְּמִתְבַּשֵּׁל בָּהּ; וּמִיהוּ אָסוּר בְּכָל הַמִּתְבַּשֵּׁל בָּהּ, אַף בַּדִּלּוּעִין <small><small>(פֵּרוּשׁ מִין יָרָק שֶׁעָלָיו גְּדוֹלִים בְּיוֹתֵר, עָרוּךְ)</small> ;</small> שֶׁכָּל דָּבָר שֶׁהַשָּׁלִיחַ נִמְלָךְ עָלָיו, הוּא בִּכְלַל הַמִּין הַהוּא. וְאִם אָמַר לִשְׁלוּחוֹ: קַח לִי יָרָק, וְאֵינוֹ מוֹצֵא אֶלָּא דִּלּוּעִים, הוּא נִמְלָךְ בּוֹ לוֹמַר: תִּרְצֶה דִּלּוּעִין. אֲבָל אִם נָדַר מֵהַדִּלּוּעִין, מֻתָּר בְּיָרָק. 

הַנּוֹדֵר מֵהַיָּרָק, אָסוּר אֲפִלּוּ בְּיָבֵשׁ, מֵאַחַר שֶׁאֵין לוֹ גֹּרֶן; וּמֻתָּר בְּפוֹלִין יְבֵשִׁים, מֵאַחַר שֶׁיֵּשׁ לוֹ גֹּרֶן, וְאֵינָם נִקְרָאִים יָרָק אֶלָּא הַלַּחִים. 

הַנּוֹדֵר מֵהַיָּרָק, נִסְתַּפֵּק בַּיְּרוּשַׁלְמִי אִם הוּא אָסוּר בקולקס <small><small>(פֵּרַשׁ הֶעָרוּךְ שֶׁהוּא מִין לוּף וּמֻנָּח בְּתַרְמִיל אָרֹךְ וְיֵשׁ בּוֹ גַּרְגְּרִין הַרְבֵּה)</small>.</small> 

הַנּוֹדֵר מֵהַבָּשָׂר, אָסוּר בְּגִידִין; מֵהַגִּידִין, מֻתָּר בְּבָשָׂר. 

מָקוֹם שֶׁדַּרְכָּם אִם יִשְׁלַח אָדָם שָׁלִיחַ לִקְנוֹת לוֹ בָּשָׂר אוֹמֵר לוֹ: לֹא מָצָאתִי אֶלָּא דָּגִים, אִם נִשְׁבַּע אוֹ נָדַר בְּמָקוֹם זֶה מֵהַבָּשָׂר, נֶאֱסַר אַף בִּבְשַׂר דָּגִים. וְכֵן כָּל כַּיּוֹצֵא בָּזֶה. וּבְכָל מָקוֹם, הַנּוֹדֵר מֵהַבָּשָׂר אָסוּר בִּבְשַׂר עוֹפוֹת וּבַקְּרָבַיִם וּבָרֹאשׁ וּבָרַגְלַיִם, בַּקָּנֶה וּבַלֵּב; וּמֻתָּר בַּחֲגָבִים. וְאִם מַרְאִים הַדְּבָרִים, בְּעֵת שֶׁנָּדַר, שֶׁלֹּא נִתְכַּוֵּן אֶלָּא בִּבְשַׂר בְּהֵמָה בִּלְבַד <small><small>(אוֹ לִבְשַׂר עוֹף וּבְהֵמָה בִּלְבַד)</small>,</small> הֲרֵי זוֹ מֻתָּר בִּבְשַׂר דָּגִים, וְאֲפִלּוּ בְּמָקוֹם שֶׁהַשָּׁלִיחַ נִמְלָךְ עֲלֵיהֶם. <small>וַאֲפִלּוּ בִּבְשַׂר עוֹפוֹת נָמֵי שָׁרֵי, דְּהָא לֹא נִתְכַּוֵּן רַק לִבְשַׂר בְּהֵמָה. <small><small>(כֵּן מַשְׁמָע לְשׁוֹן הַטּוּר, וְכֵן מַטִּין דִּבְרֵי הר''ן)</small>.</small> </small> 

הַנּוֹדֵר מֵהַקִּיפָה, מֻתָּר בְּרֹטֶב; מֵהָרֹטֶב, מֻתָּר בְּקִיפָה; מֵהַבָּשָׂר, מֻתָּר בִּשְׁנֵיהֶם, אִם לֹא שֶׁאוֹמֵר: קוּנָם בָּשָׂר עָלַי שֶׁאֲנִי טוֹעֵם אוֹ שֶׁאֲנִי אוֹכֵל. 

הַנּוֹדֵר מֵהַגְּרִיסִין, אָסוּר בְּמִקְפָּה <small><small>(פי' מָרָק קָפוּי וְעָב)</small></small> שֶׁל גְּרִיסִין; מֵהַמִּקְפָּה, מֻתָּר בִּגְרִיסִין. מֵהַמִּקְפָּה, אָסוּר בְּשׁוּם; מֵהַשּׁוּם, מֻתָּר בְּמִקְפָּה. מֵהַתַּבְלִין, אָסוּר בַּחַיִּין וּמֻתָּר בַּמְבֻשָּׁלִין. וְאִם אָמַר: קוּנָם תַּבְלִין שֶׁאֲנִי טוֹעֵם, אָסוּר בַּחַיִּין וּמְבֻשָּׁלִין. מֵהַכְּרוּב, אָסוּר בְּאַסְפָּרָגוֹס <small><small>(פי' מִין מַיִם שֶׁבִּשְּׁלוּ בָּהֶם הַכְּרוּב, רַמְבַּ''ם וְרַשִׁ''י פִּי' מִין כְּרוּב)</small>.</small> מֵהָאַסְפָּרָגוֹס, מֻתָּר בִּכְרוּב. מֵהַכְּרִישִׁים, מֻתָּר בְּקַפְלוּטוֹת. מֵהַיָּרָק, מֻתָּר בִּירָקוֹת שָׂדֶה מִפְּנֵי שֶׁהוּא שֵׁם לְוַי <small><small>(מִשְׁנָה ס''פ הַנּוֹדֵר מִן הַמְּבֻשָּׁל)</small> <small>דְּבִלְשׁוֹן בְּנֵי אָדָם אֵינָם קוֹרִין יֶרֶק סְתָם, רַק לִירָקוֹת הַגְּדֵלִים בְּגַנּוֹת</small> <small>(בֵּית יוֹסֵף וְרַשִׁ''י שָׁם בפי' הַמִּשְׁנָה)</small>.</small> 

הַנּוֹדֵר מֵהֶחָלָב, מֻתָּר בְּקוֹם <small><small>(פֵּרוּשׁ, מַיִם הַמֻּבְדָּלִים מֵהֶחָלָב כְּשֶׁמַּעֲמִידִים אוֹתוֹ הַנִּקְרֵאת סור''ו)</small>.</small> נָדַר מֵהַקּוֹם, מֻתָּר בְּחָלָב. <small>וְיֵשׁ אוֹמְרִים דְּאִם קוֹרִים לַקּוֹם עַל שֵׁם הַחָלָב, כְּגוֹן שֶׁקּוֹרִין אוֹתָהּ קוֹמָא דְּחַלְבָּא, אָסוּר. <small><small>(טוּר וּבֵית יוֹסֵף בְּשֵׁם הָרַ''ן)</small>.</small> </small> מֵהֶחָלָב, מֻתָּר בִּגְבִינָה. מֵהַגְּבִינָה, מֻתָּר בְּחָלָב; וְאָסוּר בָּהּ בֵּין מְלוּחָה בֵּין תְּפֵלָה בֵּין לָחָה בֵּין יְבֵשָׁה. 

הַנּוֹדֵר מִן הַדָּגִים, מֻתָּר בְּצִיר וּמֻרְיָס שֶׁל דָּגִים <small><small>(לְשׁוֹן הַרַמְבַּ''ם שָׁם)</small>.</small> 

הַנּוֹדֵר מֵהַתְּמָרִים, מֻתָּר בִּדְבַשׁ תְּמָרִים. <small>הַגָּה: אַף עַל פִּי שֶׁשֵּׁם הַתְּמָרִים עָלָיו, וְנִקְרָא דְּבַשׁ תְּמָרִים, הוֹאִיל וְנִשְׁתַּנָּה צוּרָתָן מִמַּה שֶּׁהָיָה תְּחִלָּה, מַשָּׂאָם כֵּן בְּקוֹמָא דְּחַלְבָּא <small><small>(ר''ן בְּשֵׁם רַשְׁבָּ''א)</small>.</small> וְעוֹד דְּמַה שֶּׁנִּקְרָא דְּבַשׁ תְּמָרִים אֵינוֹ אֶלָּא כְּדֵי לְהַבְדִּילוֹ מִשְּׁאָר דְּבַשׁ <small><small>(הר''ן)</small>.</small> </small> מִדְּבַשׁ תְּמָרִים, מֻתָּר בִּתְמָרִים. מִסִתְוָנִיּוֹת <small><small>(פי' עֲנָבִים רָעִים הַנִּשְׁאָרִים בַּגֶּפֶן בִּימוֹת הַסְתָו וְעוֹשִׂין מֵהֶם חֹמֶץ)</small>,</small> מֻתָּר בְּחֹמֶץ הַיּוֹצֵא מֵהֶם. 

הַנּוֹדֵר מִדְּבַשׁ, מֻתָּר בִּדְבַשׁ תְּמָרִים. מֵהַחֹמֶץ, מֻתָּר בְּחֹמֶץ סִתְוָנִיּוֹת. 

הַנּוֹדֵר מֵהַיַּיִן, מֻתָּר בְּיֵין תַּפּוּחִים וְאָסוּר בְּיַיִן מְבֻשָּׁל וּמֻתָּר בְּקוֹנְדִּיטוֹן <small><small>(פי' מַשְׁקֶה שֶׁיֵּשׁ בּוֹ דְּבַשׁ וְיַיִן וּפִלְפְּלִין)</small>.</small> וְיֵשׁ מִי שֶׁאוֹסֵר בְּקוֹנְדִּיטוֹן. <small>וְדִין חֹמֶץ עַיֵּן לְעֵיל סוֹף סִימָן רט''ז סְעִיף י''א.</small> 

הַנּוֹדֵר מֵהַתִּירוֹשׁ, לְדִידָן אָסוּר בְּיַיִן וּמֻתָּר בְּכָל מִינֵי מְתִיקָה. 

הַנּוֹדֵר מֵהַשֶּׁמֶן, אִם הוּא בְּמָקוֹם שֶׁמִּסְתַּפְּקִים בְּשֶׁמֶן זַיִת, אָסוּר בּוֹ וּמֻתָּר בְּשֶׁמֶן שֻׁמְשֻׁמִּין; וְאִם הוּא בְּמָקוֹם שֶׁמִּסְתַּפְּקִין בְּשֶׁמֶן שֻׁמְשֻׁמִּין, אָסוּר בּוֹ וּמֻתָּר בְּשֶׁמֶן זַיִת. וְאִם מִסְתַּפְּקִין בִּשְׁנֵיהֶם, אָסוּר בִּשְׁנֵיהֶם אַף עַל פִּי שֶׁרֹב סִפּוּקָן מֵאֶחָד מֵהֶם. 

הַנּוֹדֵר מֵהַתְּבוּאָה אוֹ הַנּוֹדֵר מֵעֲלַלְתָּא, אֵינוֹ אָסוּר אֶלָּא בַּחֲמֵשֶׁת הַמִּינִים. וְהוּא הַדִּין לַנּוֹדֵר מֵהַדָּגָן. 

הַנּוֹדֵר מִפַּת, סְתָם, אֵינוֹ אָסוּר אֶלָּא בְּפַת חִטִּים וּשְׂעוֹרִים; וּבְמָקוֹם שֶׁנּוֹהֲגִים לַעֲשׂוֹת פַּת מִכָּל דָּבָר, וְנָדַר מֵהַפַּת אוֹ מֵהַמָּזוֹן, אָסוּר בַּחֲמֵשֶׁת הַמִּינִין. וְאִם אָמַר: כָּל הַזָּן עָלַי, אָסוּר בַּכֹּל חוּץ מִמַּיִם וּמֶּלַח. 

הַנּוֹדֵר מֵהַחִטִּים, אָסוּר בָּהֶם בֵּין חַיִּים בֵּין מְבֻשָּׁלִים; חִטָּה חִטִּים שֶׁאֵינִי טוֹעֵם, אָסוּר בָּהֶם בֵּין קֶמַח בֵּין פַּת; חִטָּה שֶׁאֵינִי טוֹעֵם, אָסוּר בָּהֶם בַּאֲפוּיָה וּמֻתָּר לָכֹס; חִטִּים שֶׁאֵינִי טוֹעֵם, מֻתָּר בַּאֲפוּיָה וְאָסוּר לָכֹס; חִטָּה חִטִּים שֶׁאֵינִי טוֹעֵם, אָסוּר בֵּין בַּאֲפוּיָה בֵּין לָכֹס. <small>הַגָּה: הָאוֹמֵר: פַּת חִטִּים וּשְׂעוֹרִים וְכֻסְּמִין עָלַי, אֵינוֹ אָסוּר אֶלָּא בְּפַת חִטִּים וּפַת שְׂעוֹרִים וּפַת כֻּסְּמִין, דְּפַת דְּקָאָמַר קָאֵי עַל כֻּלָּם <small><small>(הר''ן פ' שְׁבוּעוֹת שְׁתַּיִם)</small>.</small> וְיֵשׁ מַחֲמִירִין לֶאֱסֹר בִּשְׂעוֹרִים וְכֻסְּמִין לְגַמְרֵי, אֶלָּא אִם כֵּן אוֹמֵר שֶׁלֹּא הָיְתָה כַּוָּנָתוֹ רַק אַפַּת, אוֹ שֶׁיָּדוּעַ לְשׁוֹן בְּנֵי אָדָם שֶׁבְּאוֹתוֹ הָעִיר, דְּאָז הוֹלְכִין אַחַר לְשׁוֹן בְּנֵי אָדָם <small><small>(כ''כ הר''ן בְּשֵׁם הָרַמְבַּ''ן)</small>.</small> </small> 

גְּרִיס שֶׁאֲנִי טוֹעֵם, אָסוּר לֶאֱכֹל מְבֻשָּׁל וּמֻתָּר לֶאֱכֹל חַי. גְּרִיסִין שֶׁאֲנִי טוֹעֵם, אָסוּר לְאָכְלָם חַיִּים וּמֻתָּר לְאָכְלָם מְבֻשָּׁלִים. גְּרִיס גְּרִיסִין שֶׁאֲנִי טוֹעֵם, אָסוּר לְאָכְלָם חַיִּים וּמְבֻשָּׁלִים. 

הַנּוֹדֵר מִפֵּרוֹת הַשָּׁנָה, אָסוּר בְּכָל פֵּרוֹת הַשָּׁנָה וּמֻתָּר בִּגְדָיִים וּטְלָאִים, בְּחָלָב וּבְבֵיצִים וּבְגוֹזָלוֹת. וְאִם אָמַר: גִּדּוּלֵי שָׁנָה עָלַי, אָסוּר בְּכֻלָּם. 

הַנּוֹדֵר מִפֵּרוֹת הָאָרֶץ, אָסוּר בְּכָל פֵּרוֹת הָאָרֶץ וּבִפְרִי הָעֵץ, וּמֻתָּר בִּכְמִיהִין וּפִטְרִיּוֹת. וְאִם אָמַר: גִּדּוּלֵי קַרְקַע עָלַי, אָסוּר בְּכֻלָּם. 

הַנּוֹדֵר מֵהַקַּיִץ, אֵינוֹ אָסוּר אֶלָּא מֵהַתְּאֵנִים. 

הַנּוֹדֵר מֵהַמַּיִם הַנִּמְשָׁכִים מִמַּעְיָן פְּלוֹנִי, אָסוּר בְּכָל הַנְּהָרוֹת הַיּוֹנְקוֹת מִמֶּנּוּ, וְאֵין צָרִיךְ לוֹמַר מֵהַנִּמְשָׁכִים מִמֶּנּוּ, אַף עַל פִּי שֶׁנִּשְׁתַּנָּה שְׁמוֹ וְאֵין קוֹרִין אוֹתוֹ אֶלָּא נָהָר פְּלוֹנִי אוֹ מַעְיָן פְּלוֹנִי. אִם אָמַר: מִנָּהָר פְּלוֹנִי אוֹ מִמַּעְיָן פְּלוֹנִי, אֵינוֹ אָסוּר אֶלָּא בַּנִּקְרָאִים עַל שְׁמוֹ. 

הַנּוֹדֵר הֲנָאָה מִמַּעְיָן, טוֹבֵל בּוֹ טְבִילָה שֶׁל מִצְוָה בִּימוֹת הַגְּשָׁמִים, אֲבָל לֹא בִּימוֹת הַחַמָּה. 

הַנּוֹדֵר מֵהַכְּסוּת, מֻתָּר בְּשַׂק וּבִירִיעָה וּבַחֲמִילָה <small><small>(פי' מִינֵי בְּגָדִים גַּסִים שֶׁאֵין דֶּרֶךְ בְּנֵי אָדָם לְהִתְכַּסוֹת בָּהֶם)</small>.</small> 

הַנּוֹדֵר מֵהַבַּיִת, אָסוּר בַּעֲלִיָּה. מֵהָעֲלִיָּה, מֻתָּר בְּבַיִת. 

הַנּוֹדֵר מֵהָעִיר, אָסוּר לִכָּנֵס לְעִבּוּרָהּ דְּהַיְנוּ תּוֹךְ שִׁבְעִים אַמָּה וְשִׁירַיִם. 

הַנּוֹדֵר מֵהַבַּיִת, אֵינוֹ אָסוּר אֶלָּא מֵהָאֲגַף וּלְפָנִים, דְּהַיְנוּ מִסְתִימַת הַדֶּלֶת וּלְפָנִים; אֲבָל מִסְתִימַת הַדֶּלֶת וְלַחוּץ, עַל עֹבִי הַמִּפְתָּן, מֻתָּר. 

הַנִּשְׁבַּע לַעֲמֹד בְּבַיִת אֶחָד, אָסוּר מֵהָאֲגַף וְלַחוּץ. <small>הַגָּה: הַנּוֹדֵר לָדוּר בִּשְׁכוּנוֹת הַיְּהוּדִים צָרִיךְ לָדוּר בַּשְּׁכוּנָה הַגְּדוֹלָה וּבָרְחוֹב שֶׁלָּהּ, דְּכֵן הוּא לְשׁוֹן בְּנֵי אָדָם, וְלֹא אַמְרִינָן דג' בָּתִּים מִקְרֵי שְׁכוּנָה <small><small>(בֵּית יוֹסֵף סי' רכ''ח דַּף רע''ד סוֹף ע''ב בְּשֵׁם תְּשׁוּבַת הָרַשְׁבָּ''א)</small>.</small> קָהָל שֶׁגָּזְרוּ שֶׁלֹּא לִקְנוֹת בָּתִּים מֵעוֹבְדֵי כּוֹכָבִים, אָסוּר לְהַחֲלִיף עִמָּהֶם דְּזֶה נָמֵי מִקְרֵי קְנִיָּה וּמְכִירָה <small><small>(מָרְדְּכַי פֶּרֶק הַמְקַבֵּל)</small>.</small> </small> 

נָדַר מִיּוֹשְׁבֵי הָעִיר, אָסוּר בְּמִי שֶׁיָּשַׁב שָׁם שְׁלֹשִׁים יוֹם. מִבְּנֵי הָעִיר, אֵינוֹ אָסוּר אֶלָּא בְּמִי שֶׁיָּשַׁב שָׁם י''ב חֹדֶשׁ. <small>הַגָּה: וְאִם נָדַר מִמִּי שֶׁדָּר שָׁם, אֲפִלּוּ דִּירַת עֲרַאי מִקְרֵי דִּירָה <small><small>(רַשְׁבָּ''א סִימָן תרס''ז)</small>.</small> מִיהוּ הוֹלְכִים אַחַר לְשׁוֹן בְּנֵי אָדָם, שֶׁאֵין נִקְרָא דִּירָה אֶלָּא שֶׁדָּר שָׁם עִם בְּנֵי בֵּיתוֹ דֶּרֶךְ קֶבַע, אַף עַל פִּי שֶׁהוּא פָּחוֹת מל' יוֹם. וְאִם לְשׁוֹן בְּנֵי אָדָם הוּא בְּדֶרֶךְ אַחֵר, הוֹלְכִין אַחֲרָיו אַחַר כַּוָּנַת הַנּוֹדֵר.</small> 

נָדַר מִיּוֹרְדֵי הַיָּם, אָסוּר בְּכָל יוֹרְדֵי הַיָּם, אֲפִלּוּ בְּאוֹתָם שֶׁאֵין הוֹלְכִים אֶלָּא מֵעַכּוֹ לְיָפוֹ, וַאֲפִלּוּ בְּאוֹתָם שֶׁיּוֹרְדִים לְטַיֵּל, וּמֻתָּר בְּיוֹשְׁבֵי יַבָּשָׁה. 

נָדַר מִיּוֹשְׁבֵי יַבָּשָׁה, אָסוּר גַּם בְּיוֹרְדֵי הַיָּם, וַאֲפִלּוּ בְּאוֹתָם שֶׁמַּפְלִיגִים בּוֹ הַרְבֵּה, שֶׁסוֹפָם לֵירֵד לַיַּבָּשָׁה. 

אָמַר: יוֹרְדֵי הַיָּם לְאַחַר ל' יוֹם עָלַי, מִי שֶׁהוּא בִּשְׁעַת הַנֶּדֶר מִיּוֹרְדֵי הַיָּם אָסוּר בּוֹ, וּמִי שֶׁאֵינוֹ מִיּוֹרְדֵי הַיָּם בִּשְׁעַת הַנֶּדֶר מֻתָּר בּוֹ, אַף עַל פִּי שֶׁלְּאַחַר ל' יוֹם, כְּשֶׁחָל הַנֶּדֶר, הוּא מִיּוֹרְדֵי הַיָּם. 

נָדַר מֵרוֹאֵי הַחַמָּה, אָסוּר אַף בְּסוּמִים, שֶׁלֹּא נִתְכַּוֵּן אֶלָּא לְמִי שֶׁהַחַמָּה רוֹאָה אוֹתוֹ, לַאֲפוּקֵי דָּגִים וְעֻבָּרִים. <small>הַגָּה: וַאֲפִלּוּ אָמַר: לֹא נִתְכַּוַּנְתִּי לְכָךְ, לֹא מֵהָנֵי <small><small>(בֵּית יוֹסֵף בְּשֵׁם הָרֹא''שׁ)</small>,</small> הוֹאִיל וְהַלָּשׁוֹן וַדַּאי כָּךְ הוּא. וּמֻתָּר בְּכָל דָּבָר שֶׁאֵינוֹ בַּעַל חַיִּים, אַף עַל פִּי שֶׁהַחַמָּה רוֹאָה אוֹתוֹ <small><small>(בֵּית יוֹסֵף בְּשֵׁם הַתּוֹסָפוֹת)</small>.</small> </small> וְאִם נָדַר מֵרוֹאִים הַחַמָּה, מֻתָּר בְּסוּמִים. 

נָדַר מִשְּׁחֹרֵי הָרֹאשׁ, אָסוּר בְּקֵרְחִים וּבַעֲלֵי שֵׂיבָה, וּמֻתָּר בְּנָשִׁים וּבִקְטַנִּים, שֶׁאֵין נִקְרָאִים שְׁחֹרֵי הָרֹאשׁ, אֶלָּא הָאֲנָשִׁים. וְאִם דַּרְכָּם לִקְרוֹת שְׁחֹרֵי הָרֹאשׁ לַכֹּל, אָסוּר <small><small>(בַּכֹּל)</small>. <small>הַנּוֹדֵר מִכָּל דָּבָר שֶׁהוּא אָדֹם, אָסוּר לִרְאוֹת בַּחַמָּה, שֶׁגַּם כֵּן הִיא אֲדֻמָּה.</small> <small>(נִמּוּקֵי יוֹסֵף פ' הַמּוֹכֵר אֶת הַסְפִינָה וְתוס' שָׁם דַּף ע''ד ע''א וְחִדּוּשֵׁי רַמְבַּ''ן שָׁם)</small>.</small> 

הַנּוֹדֵר מִשּׁוֹבְתֵי שַׁבָּת, אָסוּר אַף בְּכוּתִים. 

נָדַר מֵעוֹלֵי יְרוּשָׁלַיִם, אָסוּר בְּיִשְׂרָאֵל וּמֻתָּר בְּכוּתִים. 

נָדַר מִבְּנֵי נֹחַ, אָסוּר בְּאֻמּוֹת הָעוֹלָם וּמֻתָּר בְּיִשְׂרָאֵל. נָדַר מִזֶּרַע אַבְרָהָם, אָסוּר בְּיִשְׂרָאֵל וּבְגֵרִים וּמֻתָּר בְּאֻמּוֹת הָעוֹלָם, אֲפִלּוּ בִּבְנֵי יִשְׁמָעֵאל וְעֵשָׂו. 

נָדַר מֵהָעֲרֵלִים, אָסוּר בְּמוּלֵי אֻמּוֹת הָעוֹלָם, וּמֻתָּר בְּעַרְלֵי יִשְׂרָאֵל. 

נָדַר מֵהַמּוּלִים, אָסוּר בְּעַרְלֵי יִשְׂרָאֵל, וּמֻתָּר בְּמוּלֵי אֻמּוֹת הָעוֹלָם. 

נָדַר מִיִּשְׂרָאֵל, אָסוּר בְּגֵרִים. מֵהַגֵּרִים, מֻתָּר בְּיִשְׂרָאֵל. 

נָדַר מִיִּשְׂרָאֵל, אָסוּר בְּכֹהֲנִים וּלְוִיִּים. בְּכֹהֲנִים וּלְוִיִּים, מֻתָּר בְּיִשְׂרָאֵל. 

נָדַר מִכֹּהֲנִים, מֻתָּר בִּלְוִיִּים. מִלְּוִיִּים, מֻתָּר בְּכֹהֲנִים. 

נָדַר מִבָּנִים, מֻתָּר בִּבְנֵי בָּנִים. 

מִי שֶׁנָּדַר, אוֹ נִשְׁבַּע, עַל דָּבָר חוּץ מִמּוֹעֲדוֹת וְיוֹם טוֹב, אִם אָמַר שֶׁבְּדַעְתּוֹ הָיָה לְהוֹצִיא גַּם חֲנֻכָּה וּפוּרִים מֵהַכְּלָל, נֶאֱמָן. <small>וְעַיֵּן בא''ח סִימָן תק''ע.</small> 

מִי שֶׁנָּדַר אוֹ שֶׁנִּשְׁבַּע שֶׁלֹּא יִצְחֹק שׁוּם צְחוֹק, אָסוּר לְהַטִּיל גּוֹרָלוֹת, וְלא שׁוּם אָדָם בִּשְׁבִילוֹ. וְכֵן אָסוּר לְהַמְרוֹת עִם חֲבֵרוֹ, שֶׁקּוֹרִין אפוסטא''ר <small><small>(תְּשׁוּבַת חֲזֵה הַתְּנוּפָה)</small>. <small>הַגָּה: צִבּוּר שֶׁגָּזְרוּ שֶׁלֹּא לְהִתְפַּלֵּל בְּמִנְיָן מִשּׁוּם אֵיזֶה דָּבָר, אֲסוּרִים לִקְרוֹת בַּתּוֹרָה; דְּכָל דְּבַר קְדֻשָּׁה נִקְרָא תְּפִלָּה</small> <small>(תְּשׁוּבַת הָרֹא''שׁ כְּלָל ג' סִימָן ט')</small>. <small>מִי שֶׁנָּדַר שֶׁלֹּא לְקִבֵּל פִּקָּדוֹן, אָסוּר לְהַלְווֹת עַל מַשְׁכּוֹן לְיִשְׂרָאֵל</small> <small>(מהרי''ל)</small>. <small>מִיהוּ נִרְאֶה דְּהוֹלְכִין אַחַר כַּוָּנָתוֹ, וּכְדֶרֶךְ שֶׁיִּתְבָּאֵר בְּסִימָן רי''ח</small> <small>(ד''ע)</small>. <small>מִי שֶׁנָּדַר אוֹ נִשְׁבַּע לְהִתְעַנּוֹת סַךְ יָמִים, וְאֵרַע תַּעֲנִית חוֹבָה, עוֹלֶה לוֹ לְמִנְיַן הַיָּמִים. וְכֵן מִי שֶׁנָּדַר לֵילֵךְ לְבֵית הַקְּבָרוֹת, אוֹ לְמָקוֹם, וְאֵרַע לוֹ שֶׁהָלַךְ עַל יְדֵי עֵסֶק שָׁם, יָצָא יְדֵי נִדְרוֹ</small> <small>(תְּשׁוּבַת מַהֲרִי''ל סִימָן קי''ח)</small>. <small>וְע''ל סִימָן רל''ט עוֹד מִזֶּה.</small> </small> 


Siman 218

כָּל הַנּוֹדֵר, אוֹ נִשְׁבָּע, רוֹאִין דְּבָרִים שֶׁבִּגְלָלָן נִשְׁבַּע אוֹ נָדַר, וְלוֹמְדִים מֵהֶם לְאֵיזֶה נִתְכַּוֵּן. וְהוֹלְכִין אַחַר הָעִנְיָן, וְלֹא אַחַר מַשְׁמָעוּת הַדִּבּוּר. כֵּיצַד, הָיָה טָעוּן מַשָּׁא שֶׁל צֶמֶר אוֹ פִּשְׁתִּים, וְהִזִּיעַ וְהָיָה רֵיחוֹ קָשֶׁה, וְנִשְׁבַּע אוֹ נָדַר שֶׁלֹּא יַעֲלֶה עָלָיו צֶמֶר אוֹ פִּשְׁתִּים לְעוֹלָם, הֲרֵי זֶה מֻתָּר לִלְבֹּשׁ בִּגְדֵי צֶמֶר אוֹ פִּשְׁתִּים וּלְהִתְכַּסוֹת, וְאֵינוֹ אָסוּר אֶלָּא לְהַפְשִׁילָן לַאֲחוֹרָיו. הָיָה לָבוּשׁ בִּגְדֵי צֶמֶר, וְנִצְטַעֵר בִּלְבִישָׁתוֹ וְנִשְׁבַּע אוֹ נָדַר שֶׁלֹּא יַעֲלֶה עָלָיו צֶמֶר לְעוֹלָם, אָסוּר לִלְבֹּשׁ, וּמֻתָּר לִטְעֹן עָלָיו וּמֻתָּר לְהִתְכַּסוֹת בְּגִזֵּי צֶמֶר, שֶׁלֹּא נִתְכַּוֵּן זֶה אֶלָּא לְבֶגֶד צֶמֶר. וְכֵן כָּל כַּיּוֹצֵא בָּזֶה. <small>הַגָּה: וְכָל זֶה דַּוְקָא בְּנוֹדֵר בֵּינוֹ לְבֵין עַצְמוֹ, אֲבָל בְּנוֹדֵר לַחֲבֵרוֹ, כָּל שֶׁלְּשׁוֹן הַנֶּדֶר כּוֹלֵל הוֹלְכִין אַחֲרָיו, אִם לֹא בְּאֻמְדָּנָא דְּמוּכָח <small><small>(כָּךְ מַשְׁמָע בריב''ש וּבְהָרַמְבַּ''ן)</small>.</small> </small> 

מִי שֶׁהֶעֱלִילוּ עָלָיו מִפְּנֵי שֶׁמָּכַר יַיִן לַיִּשְׁמְעֵאלִים וּמִפְּנֵי כָּךְ נִשְׁבַּע שֶׁלֹּא יַעֲשֶׂה יַיִן לִמְכֹּר, וְהָיָה לוֹ יַיִן עָשׂוּי מִקֹּדֶם, אָסוּר לְמָכְרוֹ. <small>הַגָּה: דְּאַף עַל פִּי שֶׁקָּאָמַר שֶׁלֹּא יַעֲשֶׂה, אַזְלִינָן בָּתַר כַּוָּנָתוֹ <small><small>(בֵּית יוֹסֵף בְּשֵׁם רשב''ץ)</small>.</small> וְכָל שֶׁכֵּן קָהָל שֶׁעָשׂוּ תַּקָּנָה כַּיּוֹצֵא בָּזֶה, שֶׁאֲסוּרִין לִמְכֹּר אֲפִלּוּ מַה שֶּׁהָיָה לָהֶם קֹדֶם לָכֵן <small><small>(סְבָרַת הָרַב מִמַּשְׁמָעוּת רשב''ץ וְלֹא כַּת''ה סִימָן רפ''א)</small>.</small> </small> 

הָיוּ מַפְצִירִין בּוֹ לִשָּׂא בַּת אֲחוֹתוֹ, וְאָמַר: קוּנָם שֶׁהִיא נֶהֱנֵית לִי לְעוֹלָם, וְכֵן הַמְגָרֵשׁ אֶת אִשְׁתּוֹ וְאָמַר: קוּנָם שֶׁהִיא נֶהֱנֵית לִי לְעוֹלָם, הֲרֵי אֵלּוּ מֻתָּרוֹת לֵהָנוֹת לוֹ, שֶׁלֹּא נִתְכַּוֵּן אֶלָּא לְשׁוּם אִשּׁוּת. 

הָיָה מַפְצִיר בַּחֲבֵרוֹ שֶׁיֹּאכַל אֶצְלוֹ, וּמֵאֵן וְאָמַר: קוּנָם לְבֵיתְךָ שֶׁאֵינִי נִכְנָס, וְטִפַּת צוֹנֵן שֶׁאֵינִי טוֹעֵם, מֻתָּר לִכְנֹס לְבֵיתוֹ וְלִשְׁתּוֹת לוֹ צוֹנֵן, שֶׁלֹּא נִתְכַּוֵּן אֶלָּא שֶׁלֹּא יֹאכַל וְיִשְׁתֶּה עִמּוֹ בִּסְעֻדָּה זוֹ. וְכֵן כָּל כַּיּוֹצֵא בָּזֶה. <small>מִי שֶׁנָּדַר צְדָקָה אוֹ שְׁאָר נֶדֶר מֵחֲמַת חוֹלֶה, וּמֵת, עַיֵּן לְקַמָּן סִימָן ר''כ.</small> 

אָמַר לַחֲבֵרוֹ: הַשְׁאִילֵנִי פָּרָתְךָ, אָמַר לוֹ: אֵינָהּ פְּנוּיָה. אָמַר: קוּנָם שֶׁאֵינִי חוֹרֵשׁ בָּהּ לְעוֹלָם, אִם הָיָה דַּרְכּוֹ לַחֲרֹשׁ שָׂדֵהוּ בְּעַצְמוֹ, הוּא אָסוּר לַחֲרֹשׁ בְּאוֹתָהּ פָּרָה, אֲבָל אֲחֵרִים מֻתָּרִין לַחֲרֹשׁ לוֹ בָּהּ. וְאִם אֵין דַּרְכּוֹ לַחֲרֹשׁ בְּעַצְמוֹ, אֶלָּא אָרִיסִין חוֹרְשִׁין לוֹ, הוּא וְכָל אָדָם אֲסוּרִין. 

הַסְכָּמָה שֶׁצִּוָּה הַשַּׂר לְבַטֵּל מִקְצָתָהּ, אֵין הַהַסְכָּמָה בְּטֵלָה מִפְּנֵי צִוּוּיוֹ. <small>הַגָּה: קָהָל שֶׁהֶחֱרִימוּ עַל אֶחָד שֶׁלֹּא יָדוּר עִמָּהֶם, וְאַחַר כָּךְ רוֹצֶה לֵישֵׁב שָׁם בַּחֲנוּת, דָּנִין כְּפִי הָעִנְיָן שֶׁנָּדְרוּ עָלָיו. אִם לֹא כִּוְּנוּ רַק עַל דִּירַת קֶבַע עִם אִשְׁתּוֹ וּבָנָיו, חֲנוּת שָׁרֵי. וְאִם לָאו, הַכֹּל אָסוּר <small><small>(רַמְבַּ''ן סִימָן רנ''ז)</small>.</small> </small> 


Siman 219

מִי שֶׁנָּדַר, אוֹ נִשְׁבַּע, לִשָּׂא אִשָּׁה אוֹ לִקְנוֹת בַּיִת וְכַיּוֹצֵא בוֹ, וְלֹא קָבַע זְמַן, אֵין מְחַיְּבִין אוֹתוֹ לִשָּׂא אוֹ לִקְנוֹת, עַד שֶׁיִּמְצָא הָרָאוּי לוֹ. 

הַנִּשְׁבַּע לִשְׂכֹּר מְלַמֵּד לִבְנוֹ עַד עֲשָׂרָה לִטְרִין, כָּל זְמַן שֶׁיִּשְׂכֹּר מְלַמֵּד הָגוּן הוּא פָּטוּר; וְיִזָּהֵר שֶׁלֹּא יִשְׁלַח הַמְלַמֵּד הָרִאשׁוֹן, עַד שֶׁיָּבֹא הַשֵּׁנִי. <small>כִּי צָרִיךְ לִשְׂכֹּר הַמְלַמֵּד הָרִאשׁוֹן הֶהָגוּן לוֹ, אִם לֹא שֶׁבָּא לוֹ מְלַמֵּד אַחֵר <small><small>(תְּשׁוּבַת הָרַשְׁבָּ''א)</small>.</small> </small> 

מִי שֶׁאָסַר דָּבָר אֶחָד עָלָיו בְּלֹא זְמַן, אָסוּר בּוֹ לְעוֹלָם. 


Siman 220

 קוּנָם יַיִן שֶׁאֲנִי טוֹעֵם יוֹם אֶחָד, אוֹ קוּנָם יַיִן שֶׁאֲנִי טוֹעֵם יוֹם, אָסוּר בּוֹ מֵעֵת לְעֵת. וְאִם אָמַר: קוּנָם יַיִן שֶׁאֲנִי טוֹעֵם הַיּוֹם, אֵינוֹ אָסוּר אֶלָּא עַד שֶׁתֶּחְשַׁךְ, בֵּין עוֹמֵד בִּתְחִלַּת הַיּוֹם אוֹ בְּסוֹפוֹ; וְצָרִיךְ שְׁאֵלָה לְחָכָם, גְּזֵרָה שֶׁמָּא פַּעַם אַחֶרֶת יֶאֱסֹר עָלָיו יוֹם אֶחָד, וְלֹא יֵדַע לְהַפְרִישׁ בֵּין הַיּוֹם לְיוֹם אֶחָד, וְיָבֹא לִשְׁתּוֹת בַּלַּיְלָה. וְיֵשׁ אוֹמְרִים שֶׁאִם הָיָה נֶדֶר שֶׁל מִצְוָה, כְּגוֹן לִלְמֹד אוֹ לְקַיֵּם שׁוּם מִצְוָה, אֵינוֹ צָרִיךְ הַתָּרָה. <small>וּמִיהוּ בְּקַבָּלַת תַּעֲנִית בְּעָלְמָא, מֻתָּר לֶאֱכֹל מִיָּד בַּלַּיְלָה וְאֵין צָרִיךְ הַתָּרַת חָכָם <small><small>(בֵּית יוֹסֵף בְּשֵׁם הָרַ''ן)</small>.</small> </small> 

אָמַר: בַּיּוֹם שֶׁאֶעֱשֶׂה דָּבָר פְּלוֹנִי לֹא אֹכַל אוֹתוֹ הַיּוֹם, דִּינוֹ כְּהַיּוֹם שֶׁמֻּתָּר בַּלַּיְלָה. וְאִם אָמַר: אוֹתוֹ הַיּוֹם וּלְמָחֳרָתוֹ, אָסוּר אוֹתוֹ הַיּוֹם וּמָחֳרָתוֹ וְלַיְלָה שֶׁבֵּינְתַיִם. 

הָיָה עוֹמֵד בְּאֶמְצַע הַשָּׁבוּעַ, אוֹ קֹדֶם לוֹ, וְאָמַר: קוּנָם יַיִן שֶׁאֲנִי טוֹעֵם שָׁבוּעַ זֶה, אָסוּר עַד תַּשְׁלוּם כָּל הַשָּׁבוּע, וְיוֹם הַשַּׁבָּת הַבָּא אָסוּר גַּם כֵּן. <small>וּמֻתָּר אַחַר כָּךְ בְּלֹא שְׁאֵלַת חָכָם <small><small>(רַבֵּנוּ יְרוּחָם ני''ד)</small>.</small> </small> וְאִם אָמַר: שָׁבוּעַ אֶחָד, אוֹ שָׁבוּעַ, סְתָם, אָסוּר מֵעֵת לְעֵת. 

הָיָה עוֹמֵד בְּתוֹךְ הַחֹדֶשׁ, אוֹ קֹדֶם לוֹ, וְאָמַר: חֹדֶשׁ זֶה, אָסוּר עַד תַּשְׁלוּם הַחֹדֶשׁ וּמֻתָּר בְּיוֹם רֹאשׁ חֹדֶשׁ, אֲפִלּוּ רֹאשׁ חֹדֶשׁ שְׁנֵי יָמִים שֶׁהָרִאשׁוֹן לְתַשְׁלוּם חֹדֶשׁ שֶׁעָבַר, אֲפִלּוּ הָכִי מֻתָּר בּוֹ, כֵּיוָן שֶׁבִּלְשׁוֹן בְּנֵי אָדָם קוֹרִין אוֹתוֹ רֹאשׁ חֹדֶשׁ. <small>וְכָל שֶׁכֵּן אִם נָדַר לַעֲשׂוֹת קֹדֶם רֹאשׁ חֹדֶשׁ, שֶׁצָּרִיךְ לְקַיְּמוֹ קֹדֶם יוֹם רִאשׁוֹן.</small> 

אָמַר: חֹדֶשׁ אֶחָד, אוֹ חֹדֶשׁ, סְתָם, אָסוּר מִיּוֹם לְיוֹם. 

הָיָה עוֹמֵד בְּתוֹךְ הַשָּׁנָה, אוֹ קֹדֶם לָהּ, וְאָמַר: שָּׁנָה זוֹ, אָסוּר עַד תַּשְׁלוּם הַשָּׁנָה וּמֻתָּר בְּיוֹם רֹאשׁ הַשָּׁנָה. וְשָׁנָה זוֹ מוֹנִים מִתִּשְׁרֵי, שֶׁאֲפִלּוּ אִם עוֹמֵד בכ''ט בֶּאֱלוּל, כֵּיוָן שֶׁהִגִּיעַ תִּשְׁרֵי, מֻתָּר. 

אָמַר: שָׁנָה אַחַת, אוֹ שָׁנָה, סְתָם, אָסוּר מֵעֵת לְעֵת. וְאִם נִתְעַבְּרָה הַשָּׁנָה, אָסוּר בָּהּ וּבְעִבּוּרָהּ. וְאִם עוֹמֵד בַּחֹרֶף וְאָמַר: שָׁנָה זוֹ, וְהִיא מְעֻבֶּרֶת, אָסוּר עַד תִּשְׁרֵי וְלֹא אַמְרִינָן שֶׁאֲדָר שֵׁנִי יַעֲלֶה לוֹ בִּמְקוֹם אֱלוּל. 

אָמַר: עַד רֹאשׁ חֹדֶשׁ אֲדָר, עַד רֹאשׁ חֹדֶשׁ אֲדָר רִאשׁוֹן. עַד סוֹף אֲדָר, עַד סוֹף אֲדָר שֵׁנִי. וּלְהָרַמְבַּ''ם, אִם יָדַע שֶׁהַשָּׁנָה מְעֻבֶּרֶת וְאָמַר: עַד רֹאשׁ חֹדֶשׁ אֲדָר, אָסוּר עַד רֹאשׁ חֹדֶשׁ אֲדָר שֵׁנִי. 

הָיָה עוֹמֵד בְּתוֹךְ שְׁמִטָּה, אוֹ קֹדֶם לָהּ, וְאָמַר: שְׁמִטָּה זוֹ, אָסוּר עַד סוֹף הַשְׁמִטָּה וְאָסוּר גַּם בַּשָּׁנָה הַשְּׁבִיעִית. 

אָמַר: שְׁמִטָּה אַחַת, אוֹ שְׁמִטָּה, סְתָם, אָסוּר שֶׁבַע שָׁנִים מֵעֵת לְעֵת. 

הָאוֹסֵר עַצְמוֹ בְּדָבָר עַד הַפֶּסַח, אוֹ שֶׁאָמַר עַד פְּנֵי הַפֶּסַח, אֵינוֹ אָסוּר אֶלָּא עַד שֶׁיַּגִּיעַ בִּלְבַד. וְאִם אָמַר: עַד שֶׁיִּהְיֶה הַפֶּסַח, הֲרֵי זֶה אָסוּר עַד שֶׁיֵּצֵא הַפֶּסַח. וְיֵשׁ אוֹמְרִים דְּעַד פְּנֵי הַפֶּסַח, אָסוּר עַד שֶׁיֵּצֵא. 

אָמַר: עַד הַקָּצִיר, אוֹ עַד הַבָּצִיר, אוֹ שֶׁאָמַר: עַד שֶׁיִּהְיֶה הַבָּצִיר אוֹ הַקָּצִיר, אֵינוֹ אָסוּר אֶלָּא עַד שֶׁיַּגִּיעַ, שֶׁכָּל דָּבָר שֶׁאֵין זְמַנּוֹ יָדוּעַ, בְּכָל לָשׁוֹן שֶׁיֹּאמַר, אֵינוֹ אָסוּר אֶלָּא עַד שֶׁיַּגִּיעַ. 

בְּכָל מָקוֹם, זְמַן הַנֶּדֶר הוּא לְפִי מַה שֶּׁמְּמַהֲרִין אוֹ מְאַחֲרִין לִקְצֹר בּוֹ, וְאָנוּ הוֹלְכִים אַחַר הַמָּקוֹם שֶׁעוֹמֵד בּוֹ הַנּוֹדֵר בִּשְׁעַת הַנֶּדֶר אֲפִלּוּ אִם הָלַךְ אַחַר כָּךְ הַנּוֹדֵר אֶל מָקוֹם אַחֵר, בֵּין לְהַחְמִיר כְּגוֹן שֶׁהָלַךְ לְמָקוֹם שֶׁמְּמַהֲרִין הַקָּצִיר, בֵּין לְהָקֵל שֶׁהָלַךְ לְמָקוֹם שֶׁמְּאַחֲרִין אוֹתוֹ. 

קָצִיר, סְתָם, הוּא קְצִיר חִטִּים. וְאִם הַמָּקוֹם שֶׁנָּדַר בּוֹ רֻבּוֹ קְצִיר שְׂעוֹרִים, הוֹלְכִין אַחֲרָיו. 

אִם קָבַע זְמַן לְמִשְׁתֵּה בְּנוֹ, וְנָדַר עַד זְמַן מִשְׁתֵּה בְּנוֹ, מְסַפְּקָא לָן אִם חָשׁוּב זְמַנּוֹ קָבוּעַ, וְהוֹלְכִין בּוֹ לְהַחְמִיר. <small>הַגָּה: וַאֲפִלּוּ אִם מֵת הַבֵּן קֹדֶם שֶׁיַּגִּיעַ מִשְׁתֶּה שֶׁלּוֹ, צָרִיךְ לְהַמְתִּין עַד אוֹתוֹ זְמַן. וְכֵן אִם נָדַר לַעֲשׂוֹת דָּבָר עַד שֶׁיִּהְיֶה בְּנוֹ בַּר מִצְוָה, וּמֵת, צָרִיךְ לְהַמְתִּין עַד שֶׁיִּהְיֶה רָאוּי לִהְיוֹת בַּר מִצְוָה <small><small>(ת''ה סִימָן רע''ז)</small>.</small> וְעַיֵּן בא''ח סִימָן תקס''ט, יָחִיד אוֹ רַבִּים שֶׁקִּבְּלוּ עֲלֵיהֶם תַּעֲנִית מֵחֲמַת אֵיזֶה צָרָה, וְעָבְרָה, אִם צְרִיכִים לְהַשְׁלִים תַּעֲנִיתָם. וְהוּא הַדִּין בְּנָדַר נֶדֶר לַעֲשׂוֹת צְדָקָה אוֹ שְׁאָר נְדָרִים <small><small>(אוֹר זָרוּעַ פָּסָק דְּחַיָּב לְקַיֵּם נִדְרוֹ)</small>.</small> ונ''ל דְּכָל זֶה מַיְרֵי בְּקִבְּלוּ עֲלֵיהֶם, סְתָם, אֲבָל אִם פֵּרֵשׁ דְּבָרָיו, כְּגוֹן מִי שֶׁנָּדַר וְאָמַר: אִם יִחְיֶה פְּלוֹנִי הַחוֹלֶה אֶתְעַנֶּה כָּךְ וְכָךְ אוֹ אֶתֵּן כָּךְ וְכָךְ לִצְדָקָה, אִם מֵת אוֹתוֹ פְּלוֹנִי, פָּטוּר מִנִּדְרוֹ, דַּהֲרֵי הִתְנָה בְּפֵרוּשׁ וְלֹא בָּעֵינָן תְּנַאי כָּפוּל בִּנְדָרִים, דְּלֹא גָּרַע דִּבּוּרוֹ מִכַּוָּנַת הַנּוֹדֵר כְּדִלְעֵיל סִימָן רי''ח. וְכֵן יִתְבָּאֵר לְקַמָּן סוֹף סִימָן רל''ב <small><small>(ד''ע)</small>,</small> וְכָל שֶׁכֵּן הָאוֹמֵר: אֶתֵּן סֶלַע לִצְדָקָה כְּדֵי שֶׁיִּחְיֶה בְּנִי, וְאִם לֹא יִחְיֶה לֹא אֶתֵּן, אַף עַל גַּב דְּעוֹבֵד עַל מְנָת לְקַבֵּל פְּרָס מִכָּל מָקוֹם פָּטוּר אִם לֹא יִחְיֶה <small><small>(בֵּית יוֹסֵף סי' רנ''ט בְּשֵׁם מ''כ וְהוּא תְּשׁוּבַת מהרי''ל סי' ק''ץ וד''מ שָׁם)</small>.</small> </small> 

עַד הַקַּיִץ, עַד שֶׁיָּקוּצוּ הַרְבֵּה וּמַכְנִיסִין הַתְּאֵנִים בְּכַלְכָּלוֹת. 

עַד שֶׁיַּעֲבֹר הַקַּיִץ, עַד שֶׁיִּשְׁמְרוּ הַסַכִּינִים שֶׁקּוֹצְצִים בָּהֶם הַתְּאֵנִים. 

הָאוֹסֵר עַצְמוֹ בְּדָבָר עַד הַגֶּשֶׁם, הֲרֵי זֶה אָסוּר עַד זְמַן הַגְּשָׁמִים שֶׁהוּא בְּאֶרֶץ יִשְׂרָאֵל רֹאשׁ חֹדֶשׁ כִּסְלֵו. הִגִּיעַ זְמַן הַגְּשָׁמִים, הֲרֵי זֶה מֻתָּר בֵּין יָרְדוּ גְּשָׁמִים בֵּין לֹא יָרְדוּ. וְאִם יָרְדוּ מי''ז בְּמַרְחֶשְׁוָן, מֻתָּר. וְאִם אָמַר: עַד הַגְּשָׁמִים, הֲרֵי זֶה אָסוּר עַד שֶׁיֵּרְדוּ הַגְּשָׁמִים, וְהוּא שֶׁיֵּרְדוּ מִזְּמַן רְבִיעָה שְׁנִיָּה שֶׁהוּא בְּאֶרֶץ יִשְׂרָאֵל וּמְקוֹמוֹת הַסְמוּכִים לָהּ מכ''ג מִמַּרְחֶשְׁוָן וָאֵילָךְ. <small>הַגָּה: וּבַגּוֹלָה, זְמַן הַגְּשָׁמִים שִׁשִּׁים יוֹם אַחֵר הַתְּקוּפָה שֶׁמַּתְחִילִין אָז הַשְּׁאֵלָה, וּזְמַן רְבִיעָה שְׁנִיָּה שִׁבְעִים יוֹם אַחַר הַתְּקוּפָה <small><small>(טוּר)</small>.</small> </small> 

אָמַר עַד שֶׁיִּפְסְקוּ הַגְּשָׁמִים, אָסוּר עַד שֶׁיַּעֲבֹר הַפֶּסַח. 

קוּנָם יַיִן שֶׁאֵינִי טוֹעֵם בֶּחָג, אָסוּר בְּיוֹם טוֹב הָאַחֲרוֹן. 

הָאוֹמֵר לְאִשְׁתּוֹ: מַה שֶּׁאַתְּ עוֹשָׂה קוּנָם שֶׁאֵינִי נֶהֱנֶה מִמֶּנּוּ עַד הַפֶּסַח, עָשְׂתָה לִפְנֵי הַפֶּסַח מֻתָּר לֵהָנוֹת מִמֶּנּוּ אַחַר הַפֶּסַח. אֲבָל אִם אָמַר: מַה שֶּׁאַתְּ עוֹשָׂה עַד הַפֶּסַח קוּנָם שֶׁאֵינִי נֶהֱנֶה מִמֶּנּוּ, אָסוּר לֵהָנוֹת לְעוֹלָם בַּמֶּה שֶּׁעָשְׂתָה לִפְנֵי הַפֶּסַח. 

אָמַר לְאִשְׁתּוֹ: קוּנָם שֶׁאַתְּ נֶהֱנֵית לִי מֵהַיּוֹם עַד פֶּסַח, אִם תֵּלְכִי לְבֵית אָבִיךְ עַד הֶחָג. הָלְכָה לִפְנֵי הַפֶּסַח, אֲסוּר לֵהָנוֹת מִמֶּנָּה עַד הַפֶּסַח; וְאֲפִלּוּ לֹא הָלְכָה, אֲסוּר לֵהָנוֹת מִמֶּנָּה עַד הַפֶּסַח, שֶׁמָּא תֵּלֵךְ אַחַר כָּךְ וְתַעֲבֹר לְמַפְרֵעַ. 

אָמַר לָהּ: קוּנָם שֶׁאַתְּ נֶהֱנֵית לִי עַד הֶחָג, אִם תֵּלְכִי לְבֵית אָבִיךְ עַד הַפֶּסַח, אָסוּר לֵהָנוֹת מִיָּד. וְאִם הָלְכָה לִפְנֵי הַפֶּסַח וְנִמְצָא מְהַנֶּה אוֹתָהּ, הֲרֵי זֶה לוֹקָה וַאֲסוּרָה בַּהֲנִיָּתוֹ עַד הֶחָג. וּמֻתֶּרֶת לֵילֵךְ לְבֵית אָבִיהָ מִשֶּׁהִגִּיעַ הַפֶּסַח. 


Siman 221

רְאוּבֵן שֶׁאָסַר נְכָסָיו עַל שִׁמְעוֹן, אוֹ שֶׁאָסַר עַצְמוֹ מִנִּכְסֵי שִׁמְעוֹן, הַנֶּאֱסָר אָסוּר לַעֲבֹר עַל שְׂדֵה הָאַחֵר אֲפִלּוּ בְּבִקְעָה בִּימוֹת הַחַמָּה שֶׁאֵין בְּנֵי אָדָם מַקְפִּידִים עַל דְּרִיסַת רֶגֶל שֶׁבָּהּ; וְאָסוּר לִשְׁאֹל מִמֶּנּוּ כָּל כֵּלִים שֶׁבָּעוֹלָם. וְאִם לֹא נָדַר מִמֶּנּוּ אֶלָּא מַאֲכָל, אֵינוֹ אָסוּר אֶלָּא לֶאֱכֹל מִשֶּׁלּוֹ. אָמַר: הֲנָאַת מַאֲכָלְךָ עָלַי, אָסוּר לֶאֱכֹל מִשֶּׁלּוֹ וְאָסוּר לִלְעֹס חִטִּים לִתֵּן עַל גַּבֵּי מַכָּתוֹ, אֲבָל לִשְׁאֹל מִמֶּנּוּ נָפָה וּכְבָרָה, מֻתָּר. אָמַר: הֲנָאָה הַמְּבִיאָה לִידֵי מַאֲכָל עָלַי, אָסוּר לֶאֱכֹל מִשֶּׁלּוֹ וּמֻתָּר לִלְעֹס חִטִּים וְלִתֵּן עַל גַּבֵּי מַכָּתוֹ וְאָסוּר לֵהָנוֹת בְּכָל דָּבָר שֶׁמַּשְׂכִּירִין כַּיּוֹצֵא בוֹ, וּמַה שֶּׁאֵין מַשְׂכִּירִין כַּיּוֹצֵא בוֹ, מֻתָּר אִם אֵין בּוֹ שַׁיָּכוּת מַאֲכָל, אֲבָל אִם יֵשׁ בּוֹ שַׁיָּכוּת מַאֲכָל, כְּגוֹן נָפָה וּכְבָרָה, וַאֲפִלּוּ שַׂק לְהָבִיא בּוֹ פֵּרוֹת, וַחֲמוֹר לְהָבִיא עָלָיו פֵּרוֹת, וְכֵן סוּס לִרְכֹּב עָלָיו לְבֵית הַמִּשְׁתֶּה, וְטַבַּעַת לְהֵרָאוֹת בּוֹ בְּבֵית הַמִּשְׁתֶּה, וְלַעֲבֹר דֶּרֶךְ שָׂדֵהוּ לְבֵית הַמִּשְׁתֶּה, אַף עַל פִּי שֶׁאֵין מַשְׂכִּירִין כַּיּוֹצֵא בוֹ, אָסוּר. וְכֵן אָסוּר לִקְנוֹת לוֹ צָרְכֵי סְעֻדָּה. וְכֵן אָסוּר לְחַמֵּם יָדָיו בְּכִכָּר שֶׁלּוֹ. <small>הַגָּה: קַרְדֹּם שֶׁמְּבַקְּעִים בּוֹ עֵצִים לְבַשֵּׁל בּוֹ מַאֲכָל, מִקְרֵי הֲנָאָה הַמְבִיאָה לִידֵי מַאֲכָל; אֲבָל קַרְדֹּם שֶׁמְּנַכֵּשׁ בּוֹ, מֻתָּר לִשְׁאֹל לוֹ <small><small>(בֵּית יוֹסֵף בְּשֵׁם רַבֵּינוּ יְרוּחָם)</small>.</small> </small> 

הַמֻּדָּר הֲנָאָה מֵחֲבֵרוֹ, יָכוֹל לִפְרֹעַ חוֹבוֹ. וַאֲפִלּוּ אִם הָיָה לוֹ מַשְׁכּוֹן בְּיַד הַמַּלְוֶה וּפָרַע זֶה בִּשְׁבִילוֹ וְנָטַל הַמַּשְׁכּוֹן, צָרִיךְ לְהַחְזִירוֹ לַלֹּוֶה הַנֶּאֱסָר <small><small>(דַּעַת רַשִׁ''י וריב''ש וְרַמְבַּ''ם)</small>.</small> וְיָכוֹל לָזוּן אֶת אִשְׁתּוֹ וּבָנָיו וַעֲבָדָיו, וַאֲפִלּוּ הַכְּנַעֲנִים; אֲבָל אָסוּר לָזוּן בְּהֶמְתּוֹ, בֵּין טְמֵאָה בֵּין טְהוֹרָה; וְאָסוּר לְלַמְּדוֹ מִקְרָא, כֵּיוָן שֶׁמֻּתָּר לִטֹּל שָׂכָר עָלֶיהָ, וְהוּא מְלַמְּדוֹ חִנָּם, נִמְצָא שֶׁמְּהַנֵּהוּ; אֲבָל מְלַמְּדוֹ מִדְרָשׁ הֲלָכוֹת וְאַגָּדוֹת, וְהוּא שֶׁלֹּא יֹאמַר הַנֶּאֱסָר לָאוֹסֵר שֶׁיְּלַמְּדֶנּוּ. וְהָאִדָּנָא שֶׁמֻּתָּר לִטֹּל שָׂכָר אַף עַל הַמִּדְרָשׁ, הַכֹּל אָסוּר. אֲבָל לְלַמֵּד אֶת בְּנוֹ, אֲפִלּוּ מִקְרָא, מֻתָּר. וּמֻתָּר לְשַׁמְּשׁוֹ בְּכוֹס שֶׁל בֵּית הָאֵבֶל וּבְכוֹס שֶׁל בֵּית הַמֶּרְחָץ. <small>הַגָּה: וְיֵשׁ חוֹלְקִין וּמַתִּירִין אֲפִלּוּ אָמַר לוֹ שֶׁיְּלַמְּדֶנּוּ. <small><small>(הָרֹא''שׁ וְהַטּוּר)</small>,</small> וְהוּא הַדִּין בְּכָל דְּבַר מִצְוָה; וּבִלְבַד בְּדָבָר הַצָּרִיךְ שְׁלִיחוּת, כְּגוֹן לִתְרֹם תְּרוּמָתוֹ, אָסוּר לִהְיוֹת שְׁלוּחוֹ <small><small>(בֵּית יוֹסֵף בְּשֵׁם הָרֹא''שׁ וְרַבֵּנוּ יְרוּחָם)</small>.</small> </small> 

רְאוּבֵן שֶׁאָסַר נְכָסָיו עַל שִׁמְעוֹן, אָסוּר לְהַשִּׂיאוֹ בִּתּוֹ קְטַנָּה אוֹ נַעֲרָה, לְפִי שֶׁעֲדַיִן הִיא בִּרְשׁוּתוֹ, וַהֲרֵי מוֹסֵר לוֹ שִׁפְחָה לְשַׁמְּשׁוֹ. וְאִם נִכְסֵי שִׁמְעוֹן אֲסוּרִין עָלָיו, מֻתָּר לִשָּׂא בִּתּוֹ אַף עַל פִּי שֶׁפְּטָרוֹ מֵחִיּוּב מְזוֹנוֹתֶיהָ. וּמַחֲזִיר לוֹ אֲבֵדָתוֹ, בֵּין שֶׁנִּכְסֵי בַּעַל אֲבֵדָה אֲסוּרִין לַמַּחְזִיר בֵּין שֶׁנִּכְסֵי מַחְזִיר אֲסוּרִין לְבַעַל אֲבֵדָה. וּבְמָקוֹם שֶׁנּוֹטְלִין שָׂכָר עַל הַחְזָרַת אֲבֵדָה, אִם נִכְסֵי בַּעַל אֲבֵדָה אֲסוּרִין לַמַּחְזִיר, אָסוּר לוֹ לְקַבְּלוֹ אֶלָּא מַחְזִיר לוֹ בְּחִנָּם; וְאִם נִכְסֵי מַחְזִיר אֲסוּרִים עַל בַּעַל אֲבֵדָה, אֵינוֹ רַשַּׁאי לְהַחֲזִיר לוֹ בְּחִנָּם. וְאִם נִכְסֵי שְׁנֵיהֶם אֲסוּרִין זֶה עַל זֶה, אֵינוֹ יָכוֹל לְקַבֵּל הַשָּׂכָר, שֶׁאִם כֵּן הוּא נֶהֱנֶה; וְלֹא לְהַנִּיחוֹ, שֶׁאִם כֵּן הוּא מְהַנֶּה; אֶלָּא יִפֹּל הַשָּׂכָר לְהֶקְדֵּשׁ. 

רְאוּבֵן שֶׁאָסַר הֲנָאָתוֹ עַל שִׁמְעוֹן, וְחָלָה שִׁמְעוֹן, יָכוֹל רְאוּבֵן לִכְנֹס לוֹ לְבַקְּרוֹ. וּבְמָקוֹם שֶׁנּוֹתְנִין שָׂכָר לְמִי שֶׁיּוֹשֵׁב אֵצֶל הַחוֹלֶה לְצַוּוֹת לוֹ, לֹא יֵשֵׁב אֶצְלוֹ אֶלָּא מְבַקְּרוֹ מְעֻמָּד. וְאִם אֵין דֶּרֶךְ לִתֵּן שָׂכָר לָרוֹפֵא, יָכוֹל לְרַפְּאֹתוֹ, אֲפִלּוּ בְּיָדַיִם, אֲפִלּוּ אִם יֵשׁ רוֹפֵא אַחֵר שֶׁיְּרַפְּאֶנּוּ; אֲבָל אִם דֶּרֶךְ לִתֵּן שָׂכָר לָרוֹפֵא, לֹא יְרַפְּאֶנּוּ בְּחִינָם. וְלא יְרַפֵּא לִבְהֶמְתּוֹ, וַאֲפִלּוּ אִם אֵין דֶּרֶךְ לִתֵּן שָׂכָר לָרוֹפֵא, אֲבָל יָכוֹל לוֹמַר לוֹ: סַם פְּלוֹנִי יָפֶה לָהּ, וְהוּא יַעֲשֶׂנָּה. וְאִם אֵינוֹ יוֹדֵעַ לַעֲשׂוֹתוֹ, וְהִיא תָּמוּת אִם לֹא יַעֲשֶׂנָּה, מֻתָּר הַמַּדִּיר לַעֲשׂוֹתוֹ. וְאִם מֵת, יָכוֹל לְהָבִיא אָרוֹן וְתַכְרִיכִין. וְאִם חָלָה בֶּן שִׁמְעוֹן, יָכוֹל רְאוּבֵן לִכְנֹס לוֹ וְלֵישֵׁב עִמּוֹ וּלְבַקְּרוֹ מֵעֹמֶד. וְאִם נִכְסֵי שִׁמְעוֹן אֲסוּרִין עַל רְאוּבֵן, שֶׁהִדִּירוֹ שִׁמְעוֹן מִנְּכָסָיו, וְחָלָה שִׁמְעוֹן, נִכְנָס רְאוּבֵן לְבַקְּרוֹ מְעֻמָּד, אֲבָל לֹא מְיֻשָּׁב. חָלָה בְּנוֹ, אֵינוֹ נִכְנָס כְּלָל, אֶלָּא שׁוֹאֵל עָלָיו בַּשּׁוּק. וְיָכוֹל רְאוּבֵן לְהָעִיד לְשִׁמְעוֹן, הַנֶּאֱסָר, בֵּין עֵדוּת מָמוֹן בֵּין עֵדוּת נְפָשׁוֹת. 

רְאוּבֵן שֶׁאָסַר הֲנָאָתוֹ עַל שִׁמְעוֹן, יָכוֹל לִישַׁן בְּמִטָּה קְטַנָּה בִּימוֹת הַחַמָּה; אֲבָל לֹא בִּימוֹת הַגְּשָׁמִים, מִפְּנֵי שֶׁהוּא מְהַנֵּהוּ. וּבִגְדוֹלָה, מֻתָּר בֵּין בִּימוֹת הַחַמָּה בֵּין בִּימוֹת הַגְּשָׁמִים. וְרוֹחֵץ עִמּוֹ בְּאַמְבְּטִי גְּדוֹלָה. אֲבָל לֹא בִּקְטַנָּה, מִפְּנֵי שֶׁמְּהַנֵּהוּ שֶׁמַּגְבִּיהַּ עָלָיו הַמַּיִם. וּמַזִּיעַ עִמּוֹ אַף בִּקְטַנָּה. וּמֵסֵב עִמּוֹ בְּמִטָּה וְאוֹכֵל עִמּוֹ עַל הַשֻּׁלְחָן, אֲבָל לֹא בִּקְעָרָה אַחַת, שֶׁמָּא יֹאכַל מֵחֶלְקוֹ. וְאִם דֶּרֶךְ שֶׁבַּעַל הַבַּיִת חוֹזֵר וּמְמַלֵּא הַקְּעָרָה לְאַחַר שֶׁאָכְלוּ כָּל מַה שֶּׁהָיָה בָּהּ, מֻתָּר. <small>הַגָּה: אוֹ שֶׁהָיָה מִתְּחִלָּה כָּל כָּךְ בַּקְּעָרָה שֶׁהַמּוֹתָר חוֹזֵר לְבַעַל הַבַּיִת, מֻתָּר <small><small>(בֵּית יוֹסֵף בְּשֵׁם הר''ן וְהָרַאֲבָ''ד)</small>.</small> </small> אִם הָיוּ שְׁנֵיהֶם חוֹפְרִים בְּכֶרֶם בְּיַחַד, לֹא יַחְפֹּר בַּשּׁוּרָה הַקְּרוֹבָה לוֹ, מִפְּנֵי שֶׁמְּהַנֵּהוּ שֶׁמַּרְפֶּה הַקַּרְקַע לְפָנָיו, אֲבָל בְּרִחוּק מִמֶּנּוּ, מֻתָּר. וְלֹא יִמְכֹּר לוֹ, וְלֹא יִקְנֶה מִמֶּנּוּ, וְלֹא יַשְׁאִילֶנּוּ, וְלא יַלְוֶנּוּ, וְלֹא יִשְׁאַל וְלֹא יִלְוֶה מִמֶּנּוּ. 

הַמֻּדָּר הֲנָאָה מֵחֲבֵרוֹ וְיֵשׁ לוֹ מֶרְחָץ וּבֵית הַבַּד מֻשְׂכָּרִים בָּעִיר, אִם יֵשׁ לוֹ בָּהֶם תְּפִיסַת יָד, אָסוּר. אִם אֵין לוֹ בָּהֶם תְּפִיסַת יָד, מֻתָּר. אֲבָל אִם אָסְרוּ עָלָיו בְּפֵרוּשׁ, חָל הָאִסוּר גַּם עָלָיו. 

הַמַּשְׂכִּיר בַּיִת לַחֲבֵרוֹ וְאַחַר כָּךְ הִדִּיר הַשּׂוֹכֵר מִנְּכָסָיו, לֹא חָל אִסוּר עַל הַבַּיִת שֶׁהִשְׂכִּיר לוֹ. וְאִם פֵּרֵשׁ הַבַּיִת בְּפֵרוּשׁ, יֵשׁ אוֹמְרִים שֶׁחָלָה הָאִסוּר גַּם עָלָיו. וְיֵשׁ אוֹמְרִים שֶׁאֲפִלּוּ אִם פֵּרְשׁוּ בְּפֵרוּשׁ, אֵינוֹ יָכוֹל לְאָסְרוֹ בִּלְשׁוֹן קוּנָם, אִם לֹא בִּלְשׁוֹן הֶקְדֵּשׁ מַמָּשׁ. וְשׂוֹכֵר יָכוֹל לְאָסְרוֹ, דְּהָא פֵּירוֹתָיו הֵם. וּמְמַשְׁכֵּן דִּינוֹ כְּמַשְׂכִּיר, וּבַעַל מַשְׁכּוֹנָא דִּינוֹ כְּשׂוֹכֵר. <small>הַגָּה: הַמַּשְׁאִיל בַּיִת לַחֲבֵרוֹ, אֵין יָכוֹל לְאָסְרוֹ עָלָיו כָּל זְמַן הַשְׁאָלָה <small><small>(הַגָּהַת מיי' פ''ו)</small>.</small> וְהַשּׁוֹאֵל יָכוֹל לְאָסְרוֹ עַל אַחֵר כָּל זְמַן הַשְּׁאֵלָה, דִּכְדִידֵהּ דָּמֵי <small><small>(בֵּית יוֹסֵף סוֹף סִימָן זֶה בְּשֵׁם הָרַשְׁבָּ''א)</small>.</small> </small> 

הַנּוֹתֵן טַבְלָא לְאֻמָּן לְצַיֵּר, וַאֲסָרָהּ עַל בַּעֲלָהּ אַחַר שֶׁצִּיְּרָהּ, קֹדֶם שֶׁפְּרָעוֹ, מֻתֶּרֶת. הַמֻּדָּר הֲנָאָה מֵחֲבֵרוֹ, יָכוֹל הַמַּדִּיר לוֹמַר לַחֶנְוָנִי: פְּלוֹנִי מֻדָּר הֲנָאָה מִמֶּנִּי וְאֵינִי יוֹדֵעַ מָה אֶעֱשֶׂה, וְהַחֶנְוָנִי נוֹתֵן לוֹ וְחוֹזֵר וְנוֹטֵל מֵהַמַּדִּיר, אִם יִרְצֶה הַמַּדִּיר לְפָרְעוֹ. <small>אֲבָל אֵינוֹ מְחֻיָּב לְפָרְעוֹ.</small> וְכֵן אִם הָיָה לַמֻּדָּר בַּיִת לִבְנוֹת, גָּדֵר לִגְדֹּר, שָׂדֶה לִקְצֹר, יָכוֹל לוֹמַר לַפּוֹעֲלִים: פְּלוֹנִי מֻדָּר הֲנָאָה מִמֶּנּוּ וְאֵינִי יוֹדֵעַ מָה אֶעֱשֶׂה, הֵם עוֹשִׂים עִמּוֹ וּבָאִים וְנוֹטְלִין שָׂכָר מֵהַמַּדִּיר, אִם יִרְצֶה הַמַּדִּיר לְפָרְעָם. וְכֵן מֻתָּר לוֹמַר: כָּל הַזָּן לִפְלוֹנִי אוֹ עוֹשֶׂה עִמּוֹ, אֵינוֹ מַפְסִיד. אֲבָל אָסוּר לוֹמַר: כָּל הַשּׁוֹמֵעַ קוֹלִי יָזוּן לִפְלוֹנִי, דְּכֵיוָן שֶׁהוּא לְשׁוֹן צִוּוּי הָוֵי כִּשְׁלוּחוֹ. וְכֵן אָסוּר לוֹמַר לַחֲבֵרוֹ: אִם תָּזוּן לִפְלוֹנִי לֹא תַּפְסִיד, דְּכֵיוָן שֶׁאוֹמֵר כֵּן לְיָחִיד נִרְאֶה כִּשְׁלוּחוֹ. 

הָיוּ מְהַלְּכִין בַּדֶּרֶךְ וְאֵין לוֹ מַה יֹּאכַל, נוֹתֵן לְאַחֵר לְשֵׁם מַתָּנָה וְהַלָּה מֻתָּר. וְאִם אֵין עִמָּהֶם אַחֵר, מַנִּיחַ עַל הַסֶלַע וְאוֹמֵר: הֲרֵי הוּא מֻפְקָר לְכָל מִי שֶׁיִּרְצֶה, וְהַלָּה נוֹטֵל וְאוֹכֵל. בַּמֶּה דְּבָרִים אֲמוּרִים, בְּנוֹתֵן לְאַחֵר לְשֵׁם מַתָּנָה, בִּסְתָם. אֲבָל אִם אָמַר לַחֲבֵרוֹ: הַסְעֻדָּה נְתוּנָה לְךָ בְּמַתָּנָה, וְיָבֹא פְּלוֹנִי שֶׁהוּא אָסוּר בַּהֲנִיָּתִי וְיֹאכַל עִמָּכֶם בַּסְעֻדָּה, הֲרֵי זֶה אָסוּר. וְלֹא עוֹד אֶלָּא אֲפִלּוּ נוֹתֵן לוֹ, סְתָם, וְחָזַר וְאָמַר לוֹ: רְצוֹנְךָ שֶׁיָּבֹא פְּלוֹנִי וְיֹאכַל עִמָּכֶם, אִם הוֹכִיחַ סוֹפוֹ עַל תְּחִלָּתוֹ שֶׁלֹּא נָתַן לוֹ אֶלָּא עַל מְנַת שֶׁיָּבֹא פְּלוֹנִי וְיֹאכַל, אָסוּר, כְּגוֹן שֶׁהָיְתָה סְעֻדָּה גְּדוֹלָה וְהוּא רוֹצֶה שֶׁיָּבֹא אָבִיו אוֹ רַבּוֹ וְכַיּוֹצֵא בָהֶם שֶׁהֵם אֲסוּרִים בַּהֲנִיָּתוֹ לֶאֱכֹל מִסְעוּדָתוֹ, שֶׁהֲרֵי סְעוּדָתוֹ מוֹכַחַת עָלָיו שֶׁלֹּא גָּמַר לְהַקְנוֹת. וְכֵן כָּל כַּיּוֹצֵא בָּזֶה. 

מִי שֶׁנִּשְׁבַּע אוֹ נָדַר שֶׁלֹּא יְדַבֵּר עִם חֲבֵרוֹ, יָכוֹל לִכְתֹּב לוֹ כְּתָב, לְדַבֵּר עִם אַחֵר וְהוּא שׁוֹמֵעַ. 

אִם אָסַר סִפְרוֹ עַל חֲבֵרוֹ, אָסוּר לַנֶּאֱסָר לִלְמֹד בּוֹ. 

הַמֻּדָּר הֲנָאָה מֵחֲבֵירוֹ, אָסוּר בְּגַחַלְתּוֹ וּמֻתָּר בְּשַׁלְהַבְתּוֹ. הַמֻּדָּר הֲנָאָה מֵחֲבֵרוֹ, תּוֹקֵעַ לוֹ תְּקִיעָה שֶׁל מִצְוָה. <small>הַגָּה: הַמֻּדָּר הֲנָאָה מֵחֲבֵרוֹ, מֻתָּר לִשְׁחֹט לוֹ בְּהֵמָה בְּרִיאָה, אֲבָל לֹא מְסֻכֶּנֶת. <small><small>(כֵּן מַשְׁמָע מִבֵּית יוֹסֵף בְּשֵׁם אֹהֶל מוֹעֵד)</small>.</small> </small> 

הַמֻּדָּר הֲנָאָה מִשּׁוֹפָר, מֻתָּר לִתְקֹעַ בּוֹ תְּקִיעָה שֶׁל מִצְוָה. הַמֻּדָּר הֲנָאָה מִמַּעְיָן, טוֹבֵל בּוֹ טְבִילָה שֶׁל מִצְוָה בִּימוֹת הַגְּשָׁמִים, אֲבָל לֹא בִּימוֹת הַחַמָּה <small><small>(כפול סי' רי''ז סכ''ו)</small>.</small> 

הַנּוֹדֵר הֲנָאָה מֵחֲבֵירוֹ וְנָתַן לוֹ לוּלָב לָצֵאת בּוֹ עַל מְנַת שֶׁיַּחֲזִירֶנּוּ בְּיוֹם שֵׁנִי, יָצָא. אֲבָל בְּיוֹם רִאשׁוֹן, לֹא יָצָא. 


Siman 222

הַמֻּדָּר מֵחֲתָנוֹ וְהוּא רוֹצֶה לָתֵת לְבִתּוֹ מָעוֹת, כְּדֵי שֶׁתְּהֵא נֶהֱנֵית בָּהֶם וּמוֹצִיאָה אוֹתָם בַּחֲפָצֶיהָ, הֲרֵי זֶה נוֹתֵן לָהּ וְאוֹמֵר לָהּ: הָרֵי הַמָּעוֹת הַלָּלוּ נְתוּנִים לָךְ בְּמַתָּנָה, וּבִלְבַד שֶׁלֹּא יְהֵא לְבַעֲלֵךְ רְשׁוּת בָּהֶן, אֶלָּא יִהְיוּ לְמַה שֶּׁאַתְּ נוֹתֶנֶת לְתוֹךְ פִּיךְ אוֹ לְמַה שֶּׁתִּלְבְּשִׁי, וְכַיּוֹצֵא בָזֶה. וַאֲפִלּוּ אָמַר: עַל מְנַת שֶׁאֵין לְבַעֲלֵךְ רְשׁוּת בָּהֶם אֶלָּא מַה שֶּׁתִּרְצִי עֲשִׂי בָּהֶם, לֹא קָנָה הַבַּעַל, וּמַה שֶּׁתִּרְצֶה תַּעֲשֶׂה בָּהֶם. אֲבָל אִם נָתַן לָהּ מַתָּנָה וְאָמַר לָהּ: עַל מְנַת שֶׁאֵין לְבַעֲלֵךְ רְשׁוּת בָּהֶם, וְלֹא פֵּרֵשׁ שֶׁתְּהֵא הַמַּתָּנָה הַזֹּאת לְכָךְ וּלְכָךְ אוֹ לְמַה שֶּׁתִּרְצֶה תַּעֲשֶׂה בָּהֶם, הֲרֵי זֶה יִקְנֶה אוֹתָהּ הַבַּעַל לֶאֱכֹל פֵּירוֹתֶיהָ, וְדָבָר זֶה אָסוּר, שֶׁהֲרֵי הוּא אָסוּר בַּהֲנִיַּת חוֹתְנוֹ. וְיֵשׁ אוֹמְרִים דַּאֲפִילוּ בְּאוֹמֵר לָהּ: עַל מְנַת שֶׁאֵין לְבַעֲלֵךְ רְשׁוּת בָּהֶם, וּמַה שֶּׁתִּרְצִי תַּעֲשִׂי בָּהֶם, קָנָה הַבַּעַל וְאָסוּר בָּהֶם. 


Siman 223

הַמַּדִּיר עַצְמוֹ מֵהֲנָאַת בְּנוֹ, כְּדֵי שֶׁלֹּא יִתְבַּטֵּל הַבֵּן מִלִּמּוּדוֹ בִּשְׁבִילוֹ, מֻתָּר הַבֵּן לְמַלְּאוֹת לוֹ חָבִית שֶׁל מַיִם, וּלְהַדְלִיק לוֹ אֶת הַנֵּר, וְלִצְלוֹת לוֹ דָּג קָטָן. וְכֵן מֻתָּר לִקְנוֹת לוֹ מֵהַשּׁוּק מַה שֶּׁצָּרִיךְ, אִם הוּא אָדָם שֶׁאֵין דַּרְכּוֹ לִקְנוֹת בְּעַצְמוֹ אוֹ אִם הִיא אִשָּׁה שֶׁהִדִּירָה אֶת בְּנָהּ. 

הָאוֹמֵר לִבְנוֹ: הֲרֵי אַתָּה אָסוּר בַּהֲנָאָתִי, אוֹ שֶׁנִּשְׁבַּע שֶׁלֹּא יֵהָנֶה בּוֹ, אִם מֵת, יִירְשֶׁנּוּ. אָסוּר עָלָיו הֲנָאָתוֹ וּפֵרֵשׁ בֵּין בְּחַיַּי בֵּין בְּמוֹתִי, אִם מֵת, לֹא יִירְשֶׁנּוּ <small>וְעַיֵּן לְעֵיל סי' רט''ז.</small> 

אָסַר בְּנוֹ מֵהֲנָאָתוֹ וְאָמַר: אִם יִהְיֶה בֶּן בְּנִי זֶה תַּלְמִיד חָכָם, יִקְנֶה בְּנִי זֶה נְכָסַי, כְּדֵי לְהַקְנוֹתָם לִבְנוֹ, הֲרֵי זֶה הַבֵּן אָסוּר בְּנִכְסֵי הָאָב וּבֶן הַבֵּן מֻתָּר בָּהֶם, אִם יִהְיֶה תַּלְמִיד חָכָם כְּמוֹ שֶׁהִתְנָה. 

זֶה הַבֵּן הָאָסוּר בִּירוּשַׁת אָבִיו, אִם נָתַן יְרוּשַׁת אָבִיו לְאָחִיו אוֹ לִבְנוֹ, הֲרֵי זֶה מֻתָּר. וְכֵן אִם פְּרָעָם בְּחוֹבוֹ אוֹ בִּכְתֻבַּת אִשְׁתּוֹ. וְצָרִיךְ לְהוֹדִיעָם שֶׁאֵלּוּ נִכְסֵי אָבִיו שֶׁאֲסָרָם עָלָיו. 


Siman 224

רְאוּבֵן שֶׁאָמַר לְשִׁמְעוֹן: הֲרֵינִי עָלֶיךָ חֵרֶם, אוֹ הֲרֵי אַתָּה אָסוּר בַּהֲנָאָתִי; רְאוּבֵן מֻתָּר בַּהֲנָאַת שִׁמְעוֹן, וְשִׁמְעוֹן אָסוּר בַּהֲנָאַת רְאוּבֵן. וְאִם אָמַר לְשִׁמְעוֹן: הֲרֵי אַתָּה עָלַי חֵרֶם, רְאוּבֵן אָסוּר בַּהֲנָאַת שִׁמְעוֹן, וְשִׁמְעוֹן מֻתָּר בַּהֲנָאַת רְאוּבֵן. הֲרֵינִי עָלֶיךָ חֵרֶם וְאַתָּה עָלַי, שְׁנֵיהֶם אֲסוּרִין לֵהָנוֹת זֶה מִזֶּה, וּמֻתָּרִים בִּדְבָרִים שֶׁהֵם בְּשֻׁתָּפוּת לְכָל יִשְׂרָאֵל, כְּמוֹ הַר הַבַּיִת וְהָעֲזָרוֹת, וַאֲסוּרִין בִּדְבָרִים שֶׁהֵם בְּשֻׁתָּפוּת לִבְנֵי אוֹתָהּ הָעִיר, כְּמוֹ בֵּית הַכְּנֶסֶת וְהַתֵּבָה וְהַסְפָרִים. וּמַה תַּקָּנָתָם, שֶׁיַּקְנוּ חֶלְקָם שֶׁיֵּשׁ לָהֶם בּוֹ לְאַחֵר, וְנִמְצָא שֶׁאֵין אֶחָד מֵהֶם נֶהֱנֶה מִשֶּׁל חֲבֵרוֹ. וְיֵשׁ אוֹמְרִים שֶׁהֵם מֻתָּרִים בְּכָל דָּבָר שֶׁאֵין בּוֹ דִּין חֲלוּקָה. <small>הַגָּה: וּמִי שֶׁהִשְׁאִיל בֵּיתוֹ לְבֵית הַכְּנֶסֶת, יֵשׁ בְּתַקָּנַת ר' גֵּרְשׁוֹן שֶׁאֵינוֹ רַשַּׁאי לְאָסְרָהּ עַל א' מִבְּנֵי הַקָּהָל, אֶלָּא אִם כֵּן יַאַסְרֶנָּה עַל כֻּלָּם <small><small>(בֵּית יוֹסֵף בְּשֵׁם א''ח וְכָל בּוֹ סי' קי''ו)</small>.</small> </small> 


Siman 225

הָאוֹמֵר לַחֲבֵרוֹ פֵּירוֹתָיו שֶׁל פְּלוֹנִי אֲסוּרִין עָלֶיךָ, אֵינוֹ כְּלוּם אֶלָּא אִם כֵּן עָנָה הַנֶּאֱסָר: אָמֵן. 


Siman 226

שְׁנַיִם שֶׁהֵם שֻׁתָּפִים בְּחָצֵר וְנָדְרוּ הֲנָאָה זֶה מִזֶּה, אִם יֵשׁ בּוֹ דִּין חֲלוּקָהּ חָל הַנֶּדֶר, וַאֲסוּרִין לִכָּנֵס בּוֹ עַד שֶׁיַּחְלְקוּ וְיִכָּנֵס כָּל אֶחָד בְּשֶׁלּוֹ. וְכָל שֶׁכֵּן אִם אֶחָד מֵהֶם הִדִּיר לְאֶחָד מִן הַשּׁוּק מִנְּכָסָיו, שֶׁאָסוּר לִכָּנֵס בּוֹ <small><small>(ד''ע וּמַשְׁמָעוּת ר' יְרוּחָם)</small>.</small> וְאִם אֵין בּוֹ דִּין חֲלוּקָהּ, לֹא חָל הַנֵּדֶר, וּמֻתָּרִין לִכָּנֵס בּוֹ, בֵּין אִם הִדִּירוּ זֶה אֶת זֶה אוֹ שֶׁהִדִּיר אֶחָד מֵהֶם לְאֶחָד מִן הַשּׁוּק מִנְּכָסָיו. וְדַוְקָא כְּשֶׁאוֹתוֹ מִן הַשּׁוּק שֶׁהוּא מֻדָּר נִכְנַס לְצֹרֶךְ הַשֻּׁתָּף, בֵּין שֶׁהוּא צָרִיךְ לַשֻּׁתָּף בֵּין שֶׁהַשֻּׁתָּף צָרִיךְ לוֹ, אֲבָל לִכָּנֵס בּוֹ שֶׁלֹּא לְצֹרֶךְ הַשֻּׁתָּף, אָסוּר. <small>הַגָּה: וְכֵן הַדִּין בִּשְׁנַיִם שֶׁהָיָה לָהֶם יַחַד מָקוֹם בְּבֵית הַכְּנֶסֶת, וְאָמַר אֶחָד לַחֲבֵרוֹ: חֶלְקֵי יְהֵא לְ <small>ךָ</small> הֶקְדֵּשׁ, דְּמֵאַחַר דְּקָאָמַר לְ <small>ךָ</small> הֶקְדֵּשׁ, וַדַּאי כַּוָּנָתוֹ לְאָסְרוֹ עָלָיו. אֲבָל אִם אָמַר: יְהֵא הֶקְדֵּשׁ, וְלֹא אָמַר: לְ <small>ךָ, </small> לֹא כִּוֵּן אֶלָּא שֶׁיִּהְיֶה הֶקְדֵּשׁ לָעֲנִיִּים, וּמֻתָּר חֲבֵרוֹ לֵהָנוֹת וְלֵישֵׁב עָלֶיהָ <small><small>(בֵּית יוֹסֵף סִימָן רכ''א בְּשֵׁם תְּשׁוּבַת רַשְׁבָּ''א)</small>.</small> וְהוּא הַדִּין בְּכָל כַּיּוֹצֵא בָּזֶה. וְכֵן אִם הָיוּ שֻׁתָּפִין בְּדָבָר הַמִּטַּלְטֵל, אִם יֵשׁ בּוֹ דִּין חֲלוּקָה אֲסוּרִים בּוֹ. וְאִם אֵין בּוֹ דִּין חֲלוּקָה, מֻתָּרִין בּוֹ <small><small>(טח''מ סִימָן ק''פ)</small>.</small> </small> 

כְּשֶׁהִדִּירוּ שְׁנֵיהֶם זֶה אֶת זֶה, אֲסוּרִין לְהַעֲמִיד בּוֹ תַּנּוּר וְכִירַיִם וְרֵיחַיִם וְתַרְנְגוֹלִים. הָיָה אֶחָד מֵהֶם מֻדָּר הֲנָאָה מֵחֲבֵירוֹ, הוּא אָסוּר בְּהַעֲמָדַת תַּנּוּר וְכִירַיִם וְרֵיחַיִם וְתַרְנְגוֹלִים, וְאָסוּר לִכָּנֵס בּוֹ אִם יֵשׁ בּוֹ דִּין חֲלוּקָה, וַחֲבֵרוֹ מֻתָּר בַּכֹּל. וְהָיוּ כּוֹפִין אֶת הַנּוֹדֵר לִמְכֹּר חֶלְקוֹ אִם נֶאֱסַר בִּלְשׁוֹן חֲצֵרִי, שֶׁמֻּתָּר בּוֹ לְאַחַר שֶׁיִּמָּכֵר. 

בַּעַל שֶׁאוֹסֵר הֲנָאָתוֹ עַל אֲחֵרִים, אֲסוּרִים לִכָּנֵס בְּנִכְסֵי מְלוֹג שֶׁל אִשְׁתּוֹ, וְאֵינוֹ דּוֹמֶה לְשֻׁתָּף שֶׁהִדִּיר אֶת אֶחָד מִן הַשּׁוּק. 


Siman 227

מִי שֶׁאָסַר עַצְמוֹ מִכָּל יִשְׂרָאֵל, אָסוּר לִקְנוֹת מֵהֶם וְלִמְכֹּר לָהֶם זַבִּינָא מְצִיעָא דְּאִית בֵּהּ הֲנָאָה לַלּוֹקֵחַ וְלַמּוֹכֵר, אֶלָּא לוֹקֵחַ בְּיוֹתֵר וּמוֹכֵר בְּפָחוֹת. וְאִם אָסַר הֲנָאָתוֹ עֲלֵיהֶם, לוֹקֵחַ מֵהֶם בְּפָחוֹת וּמוֹכֵר בְּיוֹתֵר, אִם יִשְׁמְעוּ לוֹ. וְזַבִּינָא חֲרִיפָא הוּא הֲנָאַת הַלּוֹקֵחַ וְלֹא הֲנָאַת הַמּוֹכֵר. הִלְכָּךְ, אִם אָסַר עַצְמוֹ מֵהֶם, יִקְנֶנּוּ מֵהֶם בְּיוֹתֵר, וּמוֹכֵר לָהֶם שָׁוֶה בְּשָׁוֶה. וְאִם אֲסָרָם עָלָיו, יִמְכְּרֶנּוּ לָהֶם בְּיוֹתֵר, אִם יִשְׁמְעוּ לוֹ, וְיִקְנֶנּוּ מֵהֶם שָׁוֶה בְּשָׁוֶה. וְזַבִּינָא דְּרָמִי בְּאַפֵּהּ, הָוֵי הֲנָאַת הַמּוֹכֵר וְלֹא הֲנָאַת הַלּוֹקֵחַ. הִלְכָּךְ, אִם אָסַר עַצְמוֹ מֵהֶם יִמְכְּרֶנּוּ לָהֶם בְּפָחוֹת, וְיִקְנֶנּוּ מֵהֶם שָׁוֶה בְּשָׁוֶה. וְאִם אֲסָרָם עָלָיו, יִקְנֶנּוּ מֵהֶם בְּפָחוֹת אִם יִשְׁמְעוּ לוֹ, וְיִמְכְּרֶנּוּ לָהֶם שָׁוֶה בְּשָׁוֶה. 

אָסַר הֲנִיָּתָם עָלָיו, הֲרֵי זֶה מַשְׁאִילָן וּמַלְוֶה אוֹתָם, אֲבָל הוּא לוֹ יִשְׁאַל וְלֹא יִלְוֶה מֵהֶם. וְאִם אָסַר הֲנָאָתוֹ עֲלֵיהֶם וַהֲנָאָתָם עָלָיו, לֹא יַשְׁאִיל וְלֹא יַלְוֶה לָהֶם, וְלֹא הֵם מִמֶּנּוּ. 

מִי שֶׁאָסַר הֲנָאָתוֹ עַל הַכֹּהֲנִים וְעַל הַלְּוִיִּם, בָּאִים וְנוֹטְלִין תְּרוּמוֹתָיו וּמַעְשְׂרוֹתָיו בְּעַל כָּרְחוֹ. וְאִם אָמַר: כֹּהֲנִים אֵלּוּ וּלְוִיִּם אֵלּוּ, יִתֵּן לְכֹהֲנִים וּלְוִיִּם אֲחֵרִים; וְכֵן הַדִּין בְּמַתְּנוֹת עֲנִיִּים לַעֲנִיִּים. 


Siman 228

מִי שֶׁנָּדַר וְנִתְחָרֵט, יֵשׁ תַּקָּנָה עַל יְדֵי חֲרָטָה, וַאֲפִלּוּ נָדַר בֶּאֱלֹהֵי יִשְׂרָאֵל. כֵּיצַד יַעֲשֶׂה, יֵלֵךְ אֵצֶל חָכָם מֻמְחֶה, דְּגָמִיר וְסָבִיר, וְאִם אֵין יָחִיד מֻמְחֶה יֵלֵךְ אֵצֶל שְׁלֹשָׁה הֶדְיוֹטוֹת, וְהוּא דִּגְמִירֵי לְהוּ וּסְבִירֵי וְגַם יוֹדְעִים לִפְתֹּחַ לוֹ פֶּתַח, וְיַתִּירוּ לוֹ. וְהָאִדָּנָא אֵין מֻמְחֶה שֶׁיְּהֵא רָאוּי לְהַתִּיר בְּיָחִיד. 

אֵין לְאָדָם לְהַתִּיר לְכַתְּחִלָּה בִּמְקוֹם רַבּוֹ, וְלֹא בְּמָקוֹם שֶׁיֵּשׁ גָּדוֹל מִמֶּנּוּ, אֶלָּא אִם כֵּן נָתַן לוֹ רְשׁוּת <small><small>(רֹא''שׁ וְרַ''ן)</small>. <small>הַגָּה: וּמַתִּירִין ב' ג' נְדָרִים בְּיַחַד לוֹמַר לוֹ: מֻתָּר לְ</small> ךָ. <small>וְכֵן מַתִּירִין לְב' אוֹ לְג' אֲנָשִׁים בְּיַחַד, וְיוּכְלוּ לוֹמַר: מֻתָּר לָכֶם</small> <small>(בֵּית יוֹסֵף סוֹף סִימָן זֶה בְּשֵׁם תְּשׁוּבַת הָרַמְבַּ''ן סִי' רע''ד)</small> <small>וְעַיֵּן לְקַמָּן סוֹף סִימָן זֶה סָעִיף מ''ו.</small> </small> 

כֵּיצַד הִיא הַהַתָּרָה, יֹאמַר לוֹ ג' פְּעָמִים: מֻתָּר לְךָ, אוֹ שָׁרוּי לְךָ, אוֹ מָחוּל לְךָ, <small>בְּכָל לָשׁוֹן שֶׁיֹּאמַר, <small><small>(בֵּית יוֹסֵף בְּשֵׁם הָרַמְבַּ''ם)</small>,</small> </small> וַאֲפִלּוּ מְעֻמָּד, וּבִקְרוֹבִים, וּבַלַּיְלָה, וּבְשַׁבָּת, אֲפִלּוּ אִם הָיָה אֶפְשָׁר לוֹ מֵאֶתְמוֹל לִשָּׁאֵל עָלָיו, וּבִלְבַד שֶׁיִּהְיֶה לְצֹרֶךְ הַשַּׁבָּת, כְּגוֹן שֶׁנָּדַר שֶׁלֹּא לֶאֱכֹל אוֹ לִבָּטֵל מֵעֹנֶג הַשַּׁבָּת. וְחֶרְמֵי צִבּוּר, נָהֲגוּ לְהַתִּיר אַף עַל פִּי שֶׁאֵינָם לְצֹרֶךְ הַשַּׁבָּת. 

בַּמֶּה דְּבָרִים אֲמוּרִים שֶׁמַּתִּירִין מְעֻמָּד, כְּשֶׁמַּתִּירִין עַל יְדֵי חֲרָטָה, בְּלֹא פֶּתַח. אֲבָל מִי שֶׁאֵינוֹ מִתְחָרֵט מֵעִקָּרוֹ, וְצָרִיךְ לִמְצֹא לוֹ פֶּתַח, צָרִיךְ לְהִתְיַשֵּׁב בַּדָּבָר וְצָרִיךְ עִיּוּן גָּדוֹל, דְּמָה שֶׁאֵינוֹ מִתְחָרֵט מֵעִקָּרוֹ הַיְנוּ מִפְּנֵי שֶׁהָיָה לוֹ תּוֹעֶלֶת בַּנֶּדֶר, כְּגוֹן שֶׁהָיוּ אוֹהֲבָיו רוֹצִים לְהַעֲבִירוֹ עַל דַּעְתּוֹ כְּגוֹן שֶׁיֹּאכַל עִמָּהֶם, אוֹ שֶׁיַּשִּׂיא בְּנוֹ אוֹ בִּתּוֹ לְפִי דַּעְתָּם וְכַיּוֹצֵא בָזֶה, וּבִשְׁבִיל הַנֶּדֶר נִמְלַט מֵהֶם וְלֹא הָיָה רוֹצֶה שֶׁלֹּא נָדַר, הִלְכָּךְ צָרִיךְ לִמְצֹא לוֹ פֶּתַח שֶׁאִלּוּ הָיָה יוֹדֵעַ שֶׁיָּבֹא לִידֵי כָּךְ הָיָה נִמְנָע מִלִּדֹּר, אַף עַל פִּי שֶׁהָיָה צָרִיךְ לִשְׁמֹעַ לְקוֹל אוֹהֲבָיו וְלַעֲבֹר עַל דַּעְתּוֹ. וְאִם הוּא מְשַׁקֵּר לְחָכָם, אֵין הַתָּרָתוֹ כְּלוּם. וְכֵיוָן שֶׁצָּרִיךְ יִשּׁוּב דַּעַת, צָרִיךְ שֶׁיִּהְיֶה מְיֻשָּׁב. 

אָסַר עַל עַצְמוֹ הֲנִיַּת בְּנֵי הָעִיר, אָסוּר לְהַשְׁאִיל עַל נִדְרוֹ לְחָכָם מִבְּנֵי אוֹתָהּ הָעִיר. וְאִם נִשְׁאַל וְהִתִּיר לוֹ, הֲרֵי נִדְרוֹ מֻתָּר. 

נִשְׁבַּע שֶׁלֹּא יִהְיֶה גַּבַּאי אוֹ נֶאֱמָן מֵהָעִיר, אֵינוֹ נִשְׁאָל לְחָכָם שֶׁבָּעִיר. 

מִי שֶׁנִּתְחָרֵט בְּעִקַּר הַנֶּדֶר, אֵינוֹ צָרִיךְ פֶּתַח אֶלָּא שֶׁיִּשְׁאֲלֶנּוּ הֶחָכָם: אַתָּה חָפֵץ בְּנֶדֶר זֶה, וְהוּא אוֹמֵר: אֵינִי חָפֵץ בּוֹ, וּמִתְחָרֵט אֲנִי שֶׁנָּדַרְתִּי וּמַתִּיר לוֹ. וּמִיהוּ צָרִיךְ שֶׁיִּתְחָרֵט בְּעִקַּר הַנֶּדֶר, שֶׁהָיָה רוֹצֶה שֶׁלֹּא נָדַר מֵעוֹלָם; אֲבָל אִם אָמַר שֶׁעַתָּה הוּא מִתְחָרֵט, וְעַד עַתָּה הוּא חָפֵץ בַּמֶּה שֶּׁנָּדַר, לֹא הָוֵי חֲרָטָה, שֶׁצָּרִיךְ שֶׁיַּעֲקֹר הַנֶּדֶר מֵעִקָּרוֹ. וְיִזָּהֵר הַנּוֹדֵר שֶׁלֹּא יֹאמַר שֶׁמִּתְחָרֵט מֵעִקָּרוֹ, אֶלָּא אִם כֵּן הוּא בָּרוּר לוֹ שֶׁהָיָה רוֹצֶה שֶׁלֹּא נָדַר מֵעוֹלָם, שֶׁאִם לֹא כֵן אֵין הַהַתָּרָה הַתָּרָה וְהוּא בְּאִסוּר נֶדֶר כָּל יָמָיו. וְאִם אֵינוֹ מִתְחָרֵט, צָרִיךְ לְבַקֵּשׁ לוֹ פֶּתַח לוֹמַר לוֹ: אִלּוּ הָיִיתָ יוֹדֵעַ דָּבָר זֶה לֹא הָיִיתָ נוֹדֵר, וְנִמְצָא הַנֶּדֶר נֶעֱקָר מֵעִקָּרוֹ. וְכֵיצַד הוּא הַפֶּתַח, כְּגוֹן שֶׁנָּדַר עַל דָּבָר אֶחָד, וּמַפְצִירִין בּוֹ הַרְבֵּה שֶׁיִּשָּׁאֵל עָלָיו, אוֹמְרִים לוֹ: אִלּוּ יָדַעְתָּ שֶׁיַּפְצִירוּ בְּךָ כָּל כָּךְ, וְלֹא תּוּכַל לְהָשִׁיב פְּנֵיהֶם, לֹא הָיִיתָ נוֹדֵר, וְהוּא אוֹמֵר: כֵּן. <small>וְיֵשׁ אוֹמְרִים דְּחוֹזְרִין וְשׁוֹאֲלִין לוֹ אִם מִתְחָרֵט <small><small>(מָרְדְּכַי פֶּרֶק שְׁבוּעוֹת שְׁתַּיִם)</small>.</small> </small> וַאֲפִלּוּ פֶּתַח שֶׁמִּגּוּף הַנֶּדֶר הָוֵי פֶּתַח, כְּגוֹן שֶׁהִדִּיר פְּלוֹנִי מִנְּכָסָיו אִם יַעֲשֶׂה דָּבָר פְּלוֹנִי, וְעָבַר וַעֲשָׂאוֹ, פּוֹתְחִין לוֹ: אִלּוּ הָיִיתָ יוֹדֵעַ שֶׁהָיָה עוֹבֵר עַל דְּבָרֶיךָ לֹא הָיִיתָ נוֹדֵר, וְהוּא אוֹמֵר: כֵּן. וְיֵשׁ מִי שֶׁמַּצְרִיךְ שְׁנֵיהֶם פֶּתַח, וְגַם חֲרָטָה. <small>הַגָּה: וְנָהֲגוּ לְהַחְמִיר וְלַעֲשׂוֹת מִן הַחֲרָטָה פֶּתַח, שֶׁלְּאַחַר שֶׁאוֹמֵר שֶׁמִּתְחָרֵט מֵעִקָּרָא, אוֹמְרִים לוֹ: אִלּוּ יָדַעְתָּ שֶׁתִּתְחָרֵט, כְּלוּם נָדַרְתָּ, וְהוּא אוֹמֵר: לֹא. וְאָז מַתִּירִין לוֹ.</small> 

הַחֵרֶם, אֵינוֹ צָרִיךְ לֹא פֶּתַח וְלֹא חֲרָטָה. 

פּוֹתְחִין לוֹ לְאָדָם בִּכְבוֹד עַצְמוֹ, כְּגוֹן שֶׁנָּדַר לְגָרֵשׁ אֶת אִשְׁתּוֹ, פּוֹתְחִין לוֹ: אִלּוּ יָדַעְתָּ שֶׁלְּמָחָר יִהְיוּ אוֹמְרִים מָה רָאָה פְּלוֹנִי לְגָרֵשׁ אֶת אִשְׁתּוֹ, אֶלָּא שֶׁמָּצָא עָלֶיהָ שֵׁם רַע, וְנִמְצֵאתָ פּוֹגֵם בָּנֶיךָ; אוֹ שֶׁיֹּאמְרוּ לוֹ: אִלּוּ יָדַעְתָּ שֶׁאַתָּה צָרִיךְ לִפְרֹעַ לָהּ כְּתֻבָּתָהּ לֹא הָיִיתָ נוֹדֵר, וְהוּא אוֹמֵר: כֵּן. 

נָדַר שֶׁלֹּא לְהַשְׁאִיל כֵּלָיו לַחֲבֵרוֹ אוֹ שֶׁלֹּא לִשְׁאֹל בִּשְׁלוֹמוֹ, פּוֹתְחִין לוֹ: אִלּוּ יָדַעְתָּ שֶׁאַתָּה עוֹבֵר עַל לֹא תִקֹּם <small><small>(וַיִּקְרָא יט, יח)</small></small> אוֹ עַל לֹא תִשְׂנָא אָחִיךָ בִּלְבָבֶךָ <small><small>(וַיִּקְרָא יט, יז)</small>,</small> לֹא הָיִיתָ נוֹדֵר. אֲבָל אֵין פּוֹתְחִין בִּכְבוֹד הַמָּקוֹם לוֹמַר: אֵלּוּ הָיִיתָ יוֹדֵעַ שֶׁהָיִיתָ מֵקֵל בִּכְבוֹד הַמָּקוֹם, שֶׁהַנּוֹדֵר הוּא כְּאִלּוּ נוֹדֵר בְּחַיֵּי הַמֶּלֶךְ, אוֹ שֶׁיֹּאמַר לוֹ: אִלּוּ הָיִיתָ יוֹדֵעַ שֶׁהַנּוֹדֵר רַע בְּעֵינֵי הַמָּקוֹם, שֶׁאֵין אָדָם חָצוּף לוֹמַר שֶׁלֹּא הָיָה נִמְנָע בִּשְׁבִיל כָּךְ, וְהוּא אוֹמֵר שֶׁהָיָה נִמְנָע, אֲפִלּוּ אִם אֵינוֹ אֱמֶת, וְנִמְצָא שֶׁאֵין הַנֶּדֶר נֶעֱקָר מֵעִקָּרוֹ. וּמִטַּעַם זֶה אֵין פּוֹתְחִין בְּהַהִיא דְּאִילּוּ יָדַעְתָּ דְּפוֹתְחִין פִּנְקַסְךָ וּמְמַשְׁמְשִׁין בְּעוֹבָדָךְ, וְלֹא בְּהַהִיא דְּכָל הַנּוֹדֵר רָאוּי לְדָקְרוֹ בְּחֶרֶב, וְלֹא בְּהַהִיא דְּכָל הַמְקַיְּמוֹ כְּאִלּוּ הִקְרִיב עָלָיו קָרְבָּן. 

אֵין פּוֹתְחִין בִּכְבוֹד אָבִיו וְאִמּוֹ לוֹמַר: אִלּוּ יָדַעְתָּ שֶׁיֹּאמְרוּ לְאָבִיךָ וּלְאִמְּךָ, רְאוּ גִּדּוּלִים שֶׁגִּדַּלְתֶּם, כַּמָּה בְּנֵיכֶם קַל בִּנְדָרִים, וְנִמְצֵאתָ מְזַלְזֵל בִּכְבוֹד אָבִיךָ וְאִמְּךָ, מֵהַאי טַעֲמָא שֶׁאֵינוֹ חָצוּף לוֹמַר שֶׁלֹּא הָיָה נִמְנָע בִּשְׁבִיל כָּךְ. וּמֵהַאי טַעֲמָא אֵין פּוֹתְחִין לוֹ בִּכְבוֹד רַבּוֹ. אֲבָל פּוֹתְחִין לוֹ בִּדְבָרִים שֶׁבֵּינוֹ לְאָבִיו וְאִמּוֹ, כְּגוֹן אִם הִדִּירָן מִנְּכָסָיו שֶׁפּוֹתְחִין לוֹ: אִלּוּ יָדַעְתָּ שֶׁאַתָּה חַיָּב בִּמְזוֹנוֹתֵיהֶם לֹא הָיִיתָ נוֹדֵר. 

אֵין פּוֹתְחִין אֶלָּא בְּדָבָר הַהֹוֶה וְרָגִיל, דְּשָׁכִיחַ טוּבָא, אֲבָל אֵין פּוֹתְחִין בְּמִלְּתָא דְּלֹא שָׁכִיחַ טוּבָא. כְּגוֹן אִם אָמַר: קוּנָם שֶׁאֲנִי נֶהֱנֶה לִפְלוֹנִי אוֹ שֶׁאֲנִי נִכְנָס לְבֵית פְּלוֹנִי, וְנַעֲשָׂה אוֹתוֹ פְּלוֹנִי תַּלְמִיד חָכָם שֶׁהַכֹּל צְרִיכִין לוֹ, אוֹ אוֹתוֹ בַּיִת נַעֲשָׂה בֵּית הַכְּנֶסֶת, אֵין פּוֹתְחִין לוֹ לוֹמַר: אִלּוּ יָדַעְתָּ שֶׁיֵּעָשֶׂה פְּלוֹנִי תַּלְמִיד חָכָם אוֹ אוֹתוֹ בַּיִת נַעֲשֶׂה בֵּית הַכְּנֶסֶת לֹא הָיִיתָ נוֹדֵר, לְפִי שֶׁעַל יְדֵי פֶּתַח נֶעֱקָר הַנֶּדֶר מֵעִקָּרוֹ, וּפֶתַח כָּזֶה אֵינוֹ עוֹקְרוֹ, שֶׁאַף אִם הָיָה מַעֲלֶה אוֹתוֹ עַל לִבּוֹ לֹא הָיָה נִמְנָע בִּשְׁבִילוֹ מִלִּדֹּר, כֵּיוָן דְּלֹא שְׁכִיחָא טוּבָא. <small>הַגָּה: וְכֵן מִיתָה לֹא שְׁכִיחָא, אֲבָל עֲנִיּוּת שְׁכִיחָא. <small><small>(בֵּית יוֹסֵף בְּשֵׁם הַגְּמָרָא פֶּרֶק ר''א וְהַגָּהוֹת מַיְמוֹנִי פֶּרֶק ו')</small></small> וְכֵן הֵרָיוֹן אִשָּׁה שָׁכִיחַ, וְלֹא מִקְרֵי נוֹלַד <small><small>(הַגָּהוֹת מַיְמוֹנִי פֶּרֶק ו')</small>.</small> </small> 

אַף עַל פִּי שֶׁאֵין פּוֹתְחִין בְּנוֹלָד, פּוֹתְחִין בִּתְנַאי נוֹלָד, כְּגוֹן מִי שֶׁנָּדַר בְּנָזִיר קֹדֶם שֶׁחָרַב הַבַּיִת, וְחָרַב, אֵין פּוֹתְחִין לוֹ לוֹמַר: אִלּוּ יָדַעְתָּ שֶׁיֶּחֱרַב הַבַּיִת, כְּלוּם הָיִיתָ נוֹדֵר. אֲבָל פּוֹתְחִין לוֹמַר: אִלּוּ בָּא אָדָם בִּשְׁעַת הַנֶּדֶר וְהָיָה מְשַׁקֵּר וְאוֹמֵר שֶׁבְּאוֹתָהּ שָׁעָה חָרַב הַבַּיִת, כְּלוּם הָיִיתָ נוֹדֵר, וְכֵן כָּל כַּיּוֹצֵא בָּזֶה. <small>הַגָּה: הָא שֶׁאֵין פּוֹתְחִין בְּנוֹלָד, הַיְנוּ לַעֲשׂוֹת מִן הַנּוֹלָד פֶּתַח כְּדֵי שֶׁיִּתְחָרֵט, דְּוַדַּאי אֵינוֹ מִתְחָרֵט רַק מִן הַנּוֹלָד וָאֵילָךְ. אֲבָל אִם מִתְחָרֵט מֵעִקָּרוֹ, אַף עַל פִּי שֶׁעוֹשֶׂה מִכֹּחַ הַנּוֹלָד, מִקְרֵי חֲרָטָה וּמַתִּירִין לוֹ. <small><small>(מָרְדְּכַי רא''ס שֶׁהֵבִיא הַמָּרְדְּכַי פ' שְׁבוּעוֹת שְׁתַּיִם וְכֵן מַשְׁמָע מִסְמַ''ג וּבְהַגָּהוֹת מַיְמוֹנִי פֶּרֶק ו')</small>.</small> </small> 

קֹדֶם שֶׁיַּתִּירוּ צָרִיךְ שֶׁיְּפָרֵט לָהֶם הַנֶּדֶר וְהַסִבָּה שֶׁבִּשְׁבִילָהּ נָדַר. וְאִם לֹא פֵּרֵט, אֵין הַתָּרָתָן הַתָּרָה. וּמִיהוּ כְּשֶׁיִּפְרֹט לְאֶחָד מֵהַמַּתִּירִין, סָגֵי. 

אֵין מַתִּירִין נֶדֶר שֶׁל דְּבַר אִסוּר, אֲפִלּוּ אֵינוֹ אֶלָּא אִסוּר דְּרַבָּנָן, כְּגוֹן לִשְׂחֹק. וְאִם הִתִּירוּ נֶדֶר שֶׁל שְׂחוֹק, יֵשׁ מַתִּירִין וְיֵשׁ אוֹסְרִים. <small>הַגָּה: וְאִם יֵשׁ מִכְשׁוֹל בְּנֶדֶר זֶה, כְּגוֹן שֶׁיֵּשׁ לָחוּשׁ שֶׁיַּעֲבֹר בְּלֹא הַתָּרָה, מַתִּירִין לוֹ לְכַתְּחִלָּה <small><small>(הַגָּהוֹת מָרְדְּכַי דִּשְׁבוּעוֹת בְּשֵׁם רַבֵּנוּ תָּם וְהג''ה בִּסְמַ''ג)</small>.</small> וְכֵן מִי שֶׁנָּדַר שֶׁלֹּא לִשְׂחֹק, וְנִשְׁתַּטָּה לִפְעָמִים, וּכְשֶׁשֹּׁוֹחֵק יִרְוַח לוֹ, מַתִּירִין לוֹ. <small><small>(תְּשׁוּבַת הָרַמְבַּ''ן סִי' רפ''א)</small></small> וְעַיֵּן לְעֵיל סוֹף סִימָן רי''ז הַנּוֹדֵר שֶׁלֹּא לִשְׂחֹק מַהוּ בִּכְלָלוֹ.</small> 

צָרִיךְ הַנּוֹדֵר לָבוֹא לִפְנֵי הַמַּתִּירִין, כְּשֶׁיַּתִּירוּ לוֹ, וְאֵינוֹ עוֹשֶׂה שָׁלִיחַ לִשְׁאֹל עַל נִדְרוֹ. <small>וּמַתִּירִין עַל יְדֵי תֻּרְגְּמָן. <small><small>(ר''ן פ''ק דִּנְדָרִים וּבֵית יוֹסֵף בְּשֵׁם הַיְּרוּשַׁלְמִי וריב''ש סי' ש''ע)</small>.</small> </small> 

אֵין מַתִּירִין הַנֶּדֶר, עַד שֶׁיָּחוּל. כֵּיצַד, הֲרֵי שֶׁנִּשְׁבַּע שֶׁלֹּא יֹאכַל בָּשָׂר ל' יוֹם מֵרֹאשׁ חֹדֶשׁ אִיָּר, וְנִחַם, אֵינוֹ נִשְׁאָל עַד שֶׁיִּכָּנֵס אִיָּר. וַאֲפִלּוּ בְּמָקוֹם שֶׁיֵּשׁ לָחוּשׁ לְמִכְשׁוֹל הַנּוֹדֵר, אֵין מַתִּירִין לוֹ עַד שֶׁיָּחוּל. <small>וְכָל שֶׁכֵּן נוֹדֵר עַל תְּנַאי, שֶׁאֵין מַתִּירִין לוֹ עַד שֶׁיָּחוּל <small><small>(תא''ו ני''ד)</small>.</small> </small> וְהוּא הַדִּין לִמְנַדֶּה עַצְמוֹ עַל תְּנַאי, שֶׁאֵין מַתִּירִין לוֹ עַד שֶׁיָּחוּל הַנִּדּוּי. אֲבָל בַּהֲפָרַת הַבַּעַל, וְכֵן בְּהַתָּרַת חֶרְמֵי צִבּוּר, אֵינוֹ צָרִיךְ שֶׁיָּחוּל הַנֶּדֶר <small><small>(תְּשׁוּבַת רַשְׁבָּ''א וריב''ש וְעַיֵּן לְקַמָּן סִי' רל''ד סכ''ח)</small>.</small> 

מִי שֶׁנִּשְׁבַּע אוֹ נָדַר שֶׁאִם לֹא יִפְרְעֶנּוּ חָמִיו קֹדֶם הַפֶּסַח, שֶׁלֹּא יִהְיֶה חַג הָעֲצֶרֶת בָּעִיר, וְהִגִּיעַ פֶּסַח וְלֹא פְּרָעוֹ, וְנִתְחָרֵט, אֵין מַתִּירִין לוֹ נִדְרוֹ עַד הָעֲצֶרֶת. וְנִרְאֶה לִי שֶׁטּוֹב שֶׁיַּתִּירוּ לוֹ פַּעֲמַיִם, אַחַת אַחַר הַפֶּסַח, וְאַחַת אַחַר הָעֲצֶרֶת. 

מִי שֶׁנִּשְׁבַּע, אוֹ נָדַר, לַעֲשׂוֹת דָּבָר פְּלוֹנִי תּוֹךְ שָׁנָה, מֵעַתָּה חָלָה עָלָיו הַשְּׁבוּעָה, וִיכוֹלִים לְהַתִּיר לוֹ מִיָּד. 

נָדַר עַל דַּעַת חֲבֵרוֹ, אֵין מַתִּירִין לוֹ אֶלָּא אִם כֵּן הוֹדִיעוּ לְאוֹתוֹ שֶׁנָּדַר עַל דַּעְתּוֹ. <small>וְיֵשׁ אוֹמְרִים דַּאֲפִילוּ הוֹדִיעוֹ, אֵין מַתִּירִין אֶלָּא מִדַּעְתּוֹ וּרְצוֹנוֹ, <small><small>(מהרי''ק שֹׁרֶשׁ כ''ב וְטוּר וְרֹא''שׁ)</small>,</small> וְכֵן עִקָּר.</small> וְדַוְקָא שֶׁנָּדַר עַל דַּעְתּוֹ בִּשְׁבִיל שׁוּם טוֹבָה שֶׁעָשָׂה לוֹ <small>בִּשְׁבִיל הַשְּׁבוּעָה <small><small>(בֵּית יוֹסֵף בְּשֵׁם הָרִיבָ''שׁ סי' קפ''ו וש''ע)</small>,</small> </small> כְּמוֹ מֹשֶׁה שֶׁנָּדַר עַל דַּעַת יִתְרוֹ בִּשְׁבִיל שֶׁהִשִּׂיא לוֹ בִּתּוֹ, <small>וְהַשְּׁבוּעָה הָיְתָה לְתוֹעֶלֶת יִתְרוֹ <small><small>(ריב''ש סִימָן תס''א)</small>,</small> </small> אֲבָל אִם מֵעַצְמוֹ נָדַר ע''ד חֲבֵרוֹ, יְכוֹלִים לְהַתִּיר לוֹ בְּלֹא דַּעְתּוֹ. <small>הַגָּה: וְיֵשׁ אוֹמְרִים שֶׁצָּרִיךְ שֶׁיּוֹדִיעַ לוֹ שֶׁהִתִּיר לוֹ, כְּדֵי שֶׁלֹּא יַחְשֹׁד אוֹתוֹ שֶׁעָבַר עַל נִדְרוֹ <small><small>(מרדכי פ' שְׁבוּעוֹת שְׁתַּיִם בְּשֵׁם הַיְּרוּשַׁלְמִי ומהרי''ק שֹׁרֶשׁ נ''ב וְעוֹד פּוֹסְקִים)</small>.</small> וְאִם כְּבָר מֵת, שֶׁאִי אֶפְשָׁר לְהוֹדִיעוֹ, מַתִּירִין לוֹ כָּךְ, דְּשׁוּב לֵיכָּא חֲשָׁדָא <small><small>(תְּשׁוּבַת רַמְבַּ''ן סִי' ר''ן)</small>.</small> </small> וַאֲפִלּוּ נָדַר עַל דַּעְתּוֹ בִּשְׁבִיל טוֹבָה שֶׁעָשָׂה לוֹ, אִם בְּדִיעֲבַד הִתִּירוּ לוֹ בְּלֹא דַּעְתּוֹ, הַוְיָא הַתָּרָה, וְהוּא שֶׁפֵּרֵט הַנֶּדֶר וְיֵדַע הֶחָכָם שֶׁלְּתוֹעֶלֶת חֲבֵרוֹ נַעֲשָׂה. וּמִיהוּ הַבֵּית דִּין שֶׁנִּזְקָק לְכָךְ, רָאוּי לְיַסְרוֹ וּלְהוֹכִיחוֹ. וְיֵשׁ אוֹמְרִים דְּלֹא הָוֵי הַתָּרָה. <small>הַגָּה: מֵאַחַר שֶׁעָשָׂה לוֹ טוֹבָה וְנִשְׁבַּע לוֹ מִשּׁוּם זֶה, אֲבָל אִם נִשְׁבַּע לַחֲבֵרוֹ לַעֲשׂוֹת לוֹ אֵיזֶה דָּבָר, וְלֹא עָשָׂה כֵן מִשּׁוּם טוֹבָה שֶׁעָשָׂה לוֹ, אַף עַל פִּי שֶׁאֵין מַתִּירִין לוֹ לְכַתְּחִלָּה בְּלֹא דַּעְתּוֹ, מִכָּל מָקוֹם אִם הִתִּירוּ לוֹ בְּדִיעֲבַד הָוֵי הַתָּרָה <small><small>(כֵּן מַשְׁמָע במהרי''ק שֹׁרֶשׁ נ''ב בַּחֲלוּקָה ב')</small>.</small> </small> וְאִם נִשְׁבַּע לַחֲבֵרוֹ שֶׁלֹּא יָזוּז מֵעִיר פְּלוֹנִי, וְעָבַר וְיָצָא, מַתִּירִין לוֹ אֲפִלּוּ שֶׁלֹּא מִדַּעְתּוֹ, כֵּיוָן שֶׁאֵין הֲנָאָה שׁוּב לְמַשְׁבִּיעַ בַּדָּבָר. וְיֵשׁ אוֹמְרִים שֶׁאֵין חִלּוּק בֵּין עָשָׂה לוֹ טוֹבָה לְלֹא עָשָׂה לוֹ טוֹבָה, לְעוֹלָם אֵין מַתִּירִין לוֹ אֶלָּא בִּידִיעָתוֹ. <small>הַגָּה: וְאִם מֵת אוֹתוֹ שֶׁנָּדַר עַל דַּעְתּוֹ, יָכוֹל לְהַתִּיר כָּךְ. מִיהוּ אִם הַשְּׁבוּעָה הָיְתָה לְתוֹעֶלֶת חֲבֵרוֹ, כְּגוֹן שֶׁנִּשְׁבַּע לָתֵת לוֹ אֵיזֶה דָּבָר אוֹ שֶׁלֹּא לַעֲסֹק בִּסְחוֹרָה בִּלְתִּי רְשׁוּתוֹ, וְהָיָה לְתוֹעֶלֶת חֲבֵרוֹ, בָּאֵי כֹּחוֹ וְיוֹרְשָׁיו הֵם בִּמְקוֹמוֹ <small><small>(תְּשׁוּבַת הָרַמְבַּ''ן סי' רמ''ט)</small>.</small> כָּל מָקוֹם שֶׁהַנִּשְׁבָּע קִבֵּל טוֹבָה מִן הַמַּשְׁבִּיעַ, אַף עַל גַּב שֶׁהַמַּשְׁבִּיעַ קִבֵּל יוֹתֵר טוֹבָה מִמֶּנּוּ, אֲפִלּוּ הָכֵי מִקְרֵי הֲטָבָה. שֶׁהֲרֵי יִתְרוֹ קִבֵּל יוֹתֵר טוֹבָה מִמֹּשֶׁה שֶׁנָּשָׂא בִּתּוֹ, וַאֲפִלּוּ הָכֵי מִקְרֵי הֲטָבָה <small><small>(ריב''ש סי' ש''ע)</small>.</small> יֵשׁ אוֹמְרִים דִּלְצֹרֶךְ מִצְוָה מַתִּירִין נֶדֶר שֶׁנִּשְׁבַּע עַל דַּעַת חֲבֵרוֹ, אֲפִלּוּ בְּלֹא דַּעַת חֲבֵרוֹ <small><small>(בֵּית יוֹסֵף בְּשֵׁם התוס')</small>.</small> אִישׁ וְאִשָּׁה שֶׁקִּבְּלוּ חֵרֶם אוֹ שֶׁנִּשְׁבְּעוּ זֶה לָזֶה לִשָּׂא זֶה אֶת זוֹ, אֵין מַתִּירִין לְאֶחָד בְּלֹא דַּעַת חֲבֵרוֹ, דְּזֶה מִקְרֵי הֲטָבָה, שֶׁכָּל אֶחָד רוֹצֶה לִשָּׂא חֲבֵרוֹ, וְנִשְׁבְּעוּ מִשּׁוּם כָּךְ זֶה לָזֶה <small><small>(הַגָּהוֹת מָרְדְּכַי דִּשְׁבוּעוֹת ומהרי''ק שֹׁרֶשׁ נ''ב ומהר''מ פדוא''ה סִי' ע')</small>.</small> אֲבָל אִם הָאִשָּׁה אוֹמֶרֶת שֶׁשּׂוֹנֵאת אוֹתוֹ וְנָתְנָה אֲמַתְלָא טוֹבָה לִדְבָרֶיהָ, מַתִּירִין לָהּ שֶׁלֹּא מִדַּעְתּוֹ, דַּאֲפִילוּ אִם כְּבַר נִשְּׂאָה, הָאוֹמֶרֶת: מָאִיס עָלַי, חַיָּב לְהוֹצִיא <small><small>(בֵּית יוֹסֵף בְּשֵׁם מהר''י ויי''ל סי' קל''ז קפ''ו)</small>.</small> וְע''ל סִי' רל''ט מִי שֶׁנִּשְׁבַּע שֶׁלֹּא לִשָּׂא אִשָּׁה עַל אִשְׁתּוֹ.</small> 

נֶדֶר שֶׁעַל דַּעַת רַבִּים, אֵין לוֹ הַתָּרָה בְּלֹא דַּעְתָּם. <small>הַגָּה: וְיֵשׁ מַחְמִירִין דַּאֲפִילוּ עִם דַּעְתָּם אֵין לְהַתִּיר לִדְבַר הָרְשׁוּת <small><small>(בֵּית יוֹסֵף בְּשֵׁם תְּשׁוּבַת הָרַמְבַּ''ן וְהָרַשְׁבָּ''א וּסְמַ''ג וריב''ש)</small>,</small> וְכֵן נָכוֹן לְהַחְמִיר לְכַתְּחִלָּה,</small> אֶלָּא אִם כֵּן יֵשׁ מִצְוָה בְּהַתָּרָתוֹ. <small>הַגָּה: מִי שֶׁנִּשְׁבַּע שֶׁלֹּא יִכָּנֵס חֲבֵרוֹ לְבֵיתוֹ, וְיֵשׁ בֵּית הַכְּנֶסֶת בְּבֵיתוֹ, מִקְרֵי דְּבַר מִצְוָה וּמַתִּירִין לוֹ שֶׁיָּבֹא חֲבֵרוֹ לְהִתְפַּלֵּל בָּרַבִּים <small><small>(סְמַ''ג וְהַגָּהוֹת מַיְמוֹנִי וֶהֱבִיאוֹ מהרי''ק שֹׁרֶשׁ כ''ב וּתְשׁוּבַת ר''י)</small></small> וְכֵן לַעֲשׂוֹת שָׁלוֹם בֵּין אִישׁ לְאִשְׁתּוֹ <small><small>(תְּשׁוּבַת מיי')</small>,</small> אוֹ מִשּׁוּם צָרְכֵי רַבִּים, מִקְרֵי דְּבַר מִצְוָה לְהַתִּיר בִּשְׁבִילָם נֶדֶר שֶׁהֻדַּר עַל דַּעַת רַבִּים <small><small>(ריב''ש סי' תס''א)</small>.</small> וְכֵן לְצֹרֶךְ פַּרְנָסָתוֹ <small><small>(רשב''ץ)</small>.</small> וְדַוְקָא אִם אִי אֶפְשָׁר לְקַיֵּם הַמִּצְוָה בְּלֹא הַתָּרַת הַנֶּדֶר <small><small>(שָׁם במהרי''ק)</small>.</small> וְאִם אוֹתָן הָרַבִּים אוֹמְרִים שֶׁלֹּא לְהַתִּיר לוֹ, אֲפִלּוּ לְצֹרֶךְ מִצְוָה אֵין מַתִּירִין לוֹ <small><small>(בֵּית יוֹסֵף בְּשֵׁם ריב''ש ומהר''מ פדוא''ה סי' ס''ב)</small></small> מִי שֶׁנִּשְׁבַּע שֶׁלֹּא לֵהָנוֹת מֵאָבִיו, וּמִתְחָרֵט, מִקְרֵי דְּבַר מִצְוָה וּמַתִּירִין לוֹ <small><small>(בֵּית יוֹסֵף בְּשֵׁם תְּשׁוּבַת רַשְׁבָּ''א)</small>.</small> </small> וְאֵין נִקְרָאִים רַבִּים בְּפָחוֹת מִג', וּכְגוֹן שֶׁיִּפְרֹט אוֹתָם: עַל דַּעַת פְּלוֹנִי וּפְלוֹנִי וּפְלוֹנִי, אֲבָל אִם אָמַר, סְתָם: עד''ר, יֵשׁ לוֹ הַתָּרָה. וְיֵשׁ אוֹמְרִים שֶׁאִם נָדַר בִּפְנֵי ג', אֲפִלּוּ לֹא פֵּרֵט אוֹתָם, אֶלָּא אָמַר, סְתָם: עַל דַּעַת רַבִּים, אֵין לוֹ הַתָּרָה. דְּמִסְתָמָא עַל דַּעַת רַבִּים, אוֹתָם שֶׁעוֹמְדִים לְפָנָיו, קָאָמַר. <small>הַגָּה: וְהוּא הַדִּין אִם נִשְׁבַּע סְתָם, וְיָדַעְנוּ עַל מִי נִתְכַּוֵּן, כְּגוֹן שֶׁנִּשְׁבַּע עַל דַּעַת הַקָּהָל אוֹ שֶׁאָמַר שֶׁנִּשְׁבַּע עַל דַּעַת ג' רַבָּנִי הָעִיר, וְאֵין שָׁם אֶלָּא שְׁלֹשָׁה רַבָּנִים, שֶׁבְּוַדַּאי לְאֵלּוּ נִתְכַּוֵּן, מִקְרֵי עַל דַּעַת רַבִּים <small><small>(בֵּית יוֹסֵף בְּשֵׁם ריב''ש)</small>.</small> יֵשׁ אוֹמְרִים ד' שֶׁנִּשְׁבְּעוּ יַחַד לַעֲשׂוֹת דָּבָר אֶחָד, מִקְרֵי עַל דַּעַת רַבִּים, דְּכָל אֶחָד נִשְׁבַּע לְג' חֲבֵרָיו, וְעַל דַּעְתָּן נִשְׁבַּע <small><small>(מהרי''ק שֹׁרֶשׁ קס''ב)</small>.</small> וְעַיֵּן לְמַטָּה סָעִיף ל'. יֵשׁ אוֹמְרִים דְּנֶדֶר עַל דַּעַת רַבִּים שֶׁהִתִּירוּ בְּדִיעֲבַד, הֻתַּר <small><small>(שָׁם שֹׁרֶשׁ נ''ב בְּשֵׁם הר''ר אֲבִיגְדוֹר)</small>.</small> וְאֵין לִסְמֹךְ עַל זֶה, כִּי אִם בִּשְׁעַת הַדַּחַק וְיֵשׁ צֹרֶךְ בַּדָּבָר <small><small>(בֵּית יוֹסֵף בְּשֵׁם תְּשׁוּבַת הָרַשְׁבָּ''א)</small>.</small> אִם נִשְׁבַּע עַל דַּעַת רַבִּים בְּדָבָר שֶׁיֵּשׁ בּוֹ נִדְנוּד עֲבֵרָה, מֻתָּר לְהַתִּיר לוֹ בְּלֹא דַּעְתָּם, כִּי אֵין דַּעַת רַבִּים מַסְכֶּמֶת בְּדָבָר שֶׁיֵּשׁ בּוֹ עֲבֵרָה <small><small>(בֵּית יוֹסֵף בְּשֵׁם תְּשׁוּבַת הר''ן סי' מ''ב)</small>.</small> מִי שֶׁנִּשְׁבַּע שֶׁלֹּא לַעֲשׂוֹת דָּבָר פְּלוֹנִי כִּי אִם בִּרְשׁוּת שְׁלֹשָׁה אֲנָשִׁים נְקוּבִים בִּשְׁמוֹתָם, לֹא מִקְרֵי עַל דַּעַת רַבִּים, דְּאַדְרַבָּה אֵלּוּ הָרַבִּים דְּנָקַט לְהָקֵל עָלָיו לַעֲשׂוֹת בִּרְשׁוּתָם בְּלֹא הַתָּרָה, וְכֵן כָּל כַּיּוֹצֵא בָּזֶה <small><small>(גַּם זֶה בְּבֵית יוֹסֵף רֵישׁ דַּף רע''ג בְּשֵׁם הר''ן סי' י''ז)</small>.</small> </small> 

נֶדֶר שֶׁנָּדַר מֵעַצְמוֹ עַל דַּעַת אֶחָד אוֹ עַל דַּעַת שְׁנַיִם, יֵשׁ לוֹ הַתָּרָה אֲפִלּוּ בְּלֹא דַּעְתָּם. <small>הַגָּה: מִיהוּ אִם נִשְׁבַּע אוֹ נָדַר עַל דַּעַת הַמָּקוֹם, דִּינוֹ כְּנֶדֶר שֶׁעַל דַּעַת רַבִּים. <small><small>(ר''ן פ' שְׁבוּעוֹת שְׁתַּיִם וריב''ש סִימָן תל''ו בְּשֵׁם הָרַמְבַּ''ן וְהָרַשְׁבָּ''א)</small>.</small> וְיֵשׁ מְקִלִּין אִם נִשְׁבַּע לִדְבַר הָרְשׁוּת <small><small>(שָׁם בהר''ן בְּשֵׁם י''א)</small>.</small> </small> 

נָדַר שֶׁהֻדַּר בָּרַבִּים, יֵשׁ לוֹ הַתָּרָה מֵאַחַר שֶׁלֹּא אָמַר עַל דַּעְתָּם. 

בַּעַל מֵפֵר נֶדֶר שֶׁנָּדְרָה אִשְׁתּוֹ עַל דַּעַת רַבִּים, וַאֲפִלּוּ לִדְבַר הָרְשׁוּת. 

נְדָרִים וַחֲרָמִים שֶׁמַּטִּילִין הַקָּהָל, לֹא מִקְרֵי עַל דַּעַת רַבִּים אַף עַל פִּי שֶׁאָמְרוּ עַל דַּעַת הַמָּקוֹם <small>וְעַל דַּעַת הַקָּהָל <small><small>(תוס' וְעוֹד פּוֹסְקִים)</small>,</small> </small> וְיֵשׁ לָהֶם הַתָּרָה בְּלֹא פֶּתַח וַחֲרָטָה, וְאֵין צָרִיךְ לֹא יָחִיד וְלֹא ג' הֶדְיוֹטוֹת, שֶׁאֵינוֹ אֶלָּא כְּעֵין גְּזֵרָה וְנִדּוּי עַל כָּל מִי שֶׁיַּעֲבֹר עַל גְּזֵרָתָם. הִלְכָּךְ נוֹדְרִין וּמַתִּירִין הֵם בְּעַצְמָם <small>אֲפִלּוּ הִזְכִּירוּ שְׁבוּעָה עִם הַחֵרֶם <small><small>(תְּשׁוּבַת הָרֹא''שׁ)</small>.</small> </small> וְאִם הִתְנוּ בְּפֵרוּשׁ שֶׁלֹּא יוּכְלוּ לְהַתִּירוֹ, אוֹ שֶׁאָמְרוּ עַל דַּעַת הַקְּהִלּוֹת הָרְחוֹקוֹת, וְכֵן אִם הוֹסִיפוּ בְּחֵרֶם עַל מִנְהָגָם הָרִאשׁוֹן, כְּגוֹן הַתְרָעוֹת אוֹ נֹאדוֹת נְפוּחִים אוֹ כִּבּוּי נֵרוֹת וְכַיּוֹצֵא בָאֵלּוּ, גַּלְיָא דַּעְתַּיְיהוּ דִּלְהַחֲמִיר בָּאוּ וְאֵינוֹ נִתַּר כִּשְׁאָר חֲרָמוֹת, אֶלָּא עַל יְדֵי שְׁאֵלָה. וְאִם הֻחְרַם אוֹ הֻדַּר עַל דַּעַת רַבִּים, אֵין לוֹ הַתָּרָה. <small>הַגָּה: וְיֵשׁ אוֹמְרִים דַּאֲפִילוּ הִתְנוּ בְּפֵרוּשׁ שֶׁלֹּא יְהֵא לוֹ הַתָּרָה, אֲפִלּוּ הָכֵי יְכוֹלִין לַחֲזֹר וּלְהַתִּירוֹ. וְאִם הֶחֱרִימוּ שֶׁלֹּא לְהַתִּירוֹ, מַתִּירִין חֵרֶם הָאַחֲרוֹן תְּחִלָּה, וְאַחַר כָּךְ מַתִּירִין חֵרֶם הָרִאשׁוֹן. <small><small>(תְּשׁוּבַת הָרֹא''שׁ כְּלָל ה' סִימָן ז')</small>.</small> וְע''ל סִימָן רכ''ט.</small> 

אֵין נִדְרֵי צִבּוּר נִתָּרִים, אֶלָּא מִכָּאן וּלְהַבָּא, אֲבָל לֹא עַל מַה שֶּׁעָבַר. 

אֲפִלּוּ לֹא בְּטֵלָה הַסִבָּה שֶׁבִּשְׁבִילָהּ תִּקְּנוּ וְהֶחֱרִימוּ, אִם רָצוּ לְהַתִּיר, מַתִּירִין וְאֲפִלּוּ בְּתוֹךְ הַזְּמַן שֶׁקָּבְעוּ לְהֶמְשֵׁךְ הַתַּקָּנָה, וַאֲפִלּוּ לֹא בָּא זְמַן הַנֶּדֶר וְלֹא חָל הַנֶּדֶר, יְכוֹלִים לְהַתִּיר. <small>וִיכוֹלִין לְהַתִּיר קְצָתוֹ וּלְהַנִּיחַ קְצָתוֹ. <small><small>(ריב''ש סי' קנ''ה ורפ''ב)</small>.</small> </small> 

אִם הָיְתָה הַהַסְכָּמָה גָּדֵר לְרַבִּים, אוֹ סְיָג לַתּוֹרָה וְלִדְבַר מִצְוָה, אֵינָם יְכוֹלִים לְהַתִּירוֹ. וְכֵן בְּנֶדֶר שֶׁל שְׂחוֹק <small><small>(שָׁם וּבֵית יוֹסֵף בְּשֵׁם תְּשׁוּבַת רַשְׁבָּ''א)</small>.</small> 

יֵשׁ מִי שֶׁאוֹמֵר שֶׁאִם קָהָל אֶחָד עָשׂוּ הַסְכָּמָה בְּחֵרֶם, לְמִגְדַּר מִלְּתָא, וְהָלְכוּ קְצָתָם לְעִיר אַחֶרֶת לָדוּר וְאֵין דַּעְתָּם לַחֲזֹר, אִם הַפִּרְצָה הַהִיא מְצוּיָה שָׁם, חַיָּבִין לְהִתְנַהֵג בַּנֶּדֶר שֶׁקִּבְּלוּ עֲלֵיהֶם בְּעִירָם הָרִאשׁוֹנָה, וְאִם עָבְרוּ הֲרֵי הֵם עֲבַרְיָנִים. <small>הַגָּה: וְלָכֵן מִי שֶׁיָּצָא מִמָּקוֹם שֶׁנּוֹהֵג חֵרֶם רַבֵּינוּ גֵּרְשׁוֹן שֶׁלֹּא לִשָּׂא ב' נָשִׁים לְמָקוֹם שֶׁמְּקִלִּין, אָסוּר לוֹ לִשָּׂא ב' נָשִׁים <small><small>(בֵּית יוֹסֵף בְּשֵׁם תְּשׁוּבַת הר''ן סִימָן מ''ח)</small>.</small> </small> 

צִבּוּר שֶׁהִסְכִּימוּ עַל עִנְיָן אֶחָד, וְנִשְׁבְּעוּ כָּל אִישׁ מֵהֶם עָלָיו, וְאַחַר כָּךְ רָצוּ לְהַתִּיר, אֵין לָהֶם תַּקָּנָה עַד שֶׁיִּתְחָרְטוּ כֻּלָּם, וְיִמְצְאוּ פֶּתַח לִשְׁבוּעָתָם, כִּשְׁאָר שְׁבוּעוֹת דְּעַלְמָא, וְיַתִּירוּ לָהֶם ג' אֲנָשִׁים שֶׁאֵינָם מִבְּנֵי הָעִיר. וְאִם פִּתְחָם וַחֲרָטָתָם שָׁוָה, אַחַת לְכֻלָּם, יְכוֹלִים הַמַּתִּירִים לְהַתִּיר לְכֻלָּם יַחַד; וְאִם לָאו, מַתִּירִין לְכָל אֶחָד כְּפִי פִּתְחוֹ וַחֲרָטָתוֹ. <small>הַגָּה: וְעַיֵּן לְעֵיל כָּתַבְתִּי דְּיֵשׁ מִי שֶׁאוֹמֵר דִּכְהַאי גַּוְנָא מִקְרֵי נִשְׁבַּע עַל דַּעַת רַבִּים <small><small>(מהרי''ק שֹׁרֶשׁ קפ''ב)</small>,</small> מִיהוּ יֵשׁ חוֹלְקִין סְבִירֵי לְהוּ דְּכָל אֶחָד מֵהֶם יָכוֹל לְהִתְחָרֵט וְלִשְׁאֹל עַל נִדְרוֹ, אַף עַל פִּי שֶׁאֵין חֲבֵרָיו מִתְחָרְטִין <small><small>(ריב''ש סִימָן תס''ב)</small>.</small> </small> 

קָהָל שֶׁרוֹצִים לְהַתִּיר הַסְכָּמָה בְּחֵרֶם וְיֵשׁ מוֹחִים, הוֹלְכִים אַחַר הָרֹב, שֶׁאִם הָרֹב מַסְכִּימִים לְהַתִּיר, מַתִּירִין, מִי שֶׁלֹּא הִסְכִּים בְּהַתָּרָה, לְדִידֵיהּ לֹא הֻתַּר <small><small>(תְּשׁוּבַת הָרֹא''שׁ כְּלָל ז' סִימָן ה')</small> <small>וְאִם נָתְנוּ רְשׁוּת לְטוֹבֵי הָעִיר, הֵם בִּמְקוֹם כָּל הַקָּהָל</small> <small>(שָׁם כְּלָל ה')</small>.</small> 

כֵּיוָן שֶׁלֹּא נָהֲגוּ לִנְהֹג עִם הָעוֹבֵר עַל הַסְכָּמַת הַקָּהָל כְּדִין מֻחְרָם, יֵשׁ לָנוּ לוֹמַר שֶׁעַל דַּעַת הַמִּנְהָג הַזֶּה הֵם מְתַקְּנִים. <small>אִם לֹא שֶׁהִתְנוּ בְּפֵרוּשׁ שֶׁיִּנְהֲגוּ בּוֹ דִּין מֻחְרָם <small><small>(בֵּית יוֹסֵף בְּשֵׁם הר''ן)</small>.</small> </small> 

הַנִּשְׁבַּע שֶׁלֹּא לִכָּנֵס בְּתַקָּנַת הַקָּהָל, הָוֵי שְׁבוּעַת שָׁוְא, וְעַל כָּרְחוֹ חָל עָלָיו תַּקָּנַת הַקָּהָל, וְאִם אֵינוֹ נוֹהֵג כְּמוֹתָם נִכְשָׁל בְּחֵרֶם תַּקָּנָתָם. <small>הַגָּה: וַאֲפִלּוּ נִשְׁבַּע עַל אֵיזֶה דָּבָר שֶׁלֹּא לְגַלּוֹתוֹ, וְאַחַר כָּךְ נָתְנוּ עָלָיו חֵרֶם, חַיָּב לְהַגִּיד <small><small>(מהרי''ק שֹׁרֶשׁ ק''י)</small>.</small> וְלֹא יוּכַל שׁוּם אָדָם לוֹמַר: לֹא שָׁמַעְתִּי הַחֵרֶם, כִּי אַף עַל פִּי שֶׁלֹּא שָׁמְעוּ כְּלָל אֲפִלּוּ הָכֵי חָל חֵרֶם הַצִּבּוּר עַל כָּל אָדָם <small><small>(מָרְדְּכַי רֵישׁ פ''ג דִּשְׁבוּעוֹת וּבֵית יוֹסֵף בְּשֵׁם הָרַמְבַּ''ן)</small>.</small> וְצִבּוּר שֶׁגָּזְרוּ חֵרֶם עַל כָּל בְּנֵי עִירָם, כֻּלָּם בַּכְּלָל, אֲפִלּוּ אוֹתָן שֶׁאֵין נוֹתְנִין מִסִּים <small><small>(תְּשׁוּבַת הָרֹא''שׁ כְּלָל ו' סִי' כ''ט)</small>.</small> וְאָסוּר לַעֲבֹר עַל חָמְרֵי הַמָּקוֹם, כָּל זְמַן שֶׁהוּא בִּתְחוּם הָעִיר <small><small>(מָרְדְּכַי פ' כָּל הַבָּשָׂר)</small>.</small> וְע''ל סִימָן של''ד מִדִּין חֶרְמֵי צִבּוּר.</small> 

אִם מִקְצָת הַקָּהָל מוֹחֶה בַּהַסְכָּמָה, כֵּיוָן שֶׁהֵם מִעוּט אֵינוֹ מוֹעִיל הַמְחָאָתָן. 

אִי אֶפְשָׁר לְהַשְׁבִּיעַ הַנּוֹלָדִים אַחַר זְמַן, אֲבָל נִדּוּי וְחֵרֶם חָל עַל דּוֹרוֹת הַבָּאִים. <small>הַגָּה: קָהָל שֶׁגָּזְרוּ חֵרֶם עַל אֵיזֶה דָּבָר, וְקֹדֶם שֶׁהִתִּירוּ חֵרֶם הָרִאשׁוֹן גָּזְרוּ וְתִקְּנוּ אֵיזֶה דָּבָר שֶׁהוּא נֶגֶד חֵרֶם הָרִאשׁוֹן, יֵשׁ אוֹמְרִים דְּאֵין הַחֵרֶם הַשֵּׁנִי חָל כְּלָל <small><small>(הרא''ש כְּלָל ה')</small>.</small> וְיֵשׁ מַחְמִירִין <small><small>(שָׁם כְּלָל ו')</small>.</small> וְעַיֵּן לְקַמָּן סִימָן רל''ח סָעִיף ט''ז.</small> 

מִי שֶׁנָּדַר לַעֲלוֹת לְאֶרֶץ יִשְׂרָאֵל, יֵשׁ לוֹ הַתָּרָה כִּשְׁאָר נְדָרִים. 

הַנִּשְׁבָּע עַל דַּעַת חֲבֵרוֹ שֶׁלֹּא לַעֲשׂוֹת דָּבָר פְּלוֹנִי, אַף עַל פִּי שֶׁנָּתַן לוֹ חֲבֵרוֹ רְשׁוּת לַעֲשׂוֹתוֹ, צָרִיךְ שֶׁיַּתִּירוּ לוֹ ג' הֶדְיוֹטוֹת; אֶלָּא אִם כֵּן אוֹמֵר שֶׁדַּעְתּוֹ הָיָה, כְּשֶׁנִּשְׁבַּע, שֶׁיּוּכַל אוֹתוֹ פְּלוֹנִי לְהַתִּירוֹ <small><small>(ריב''ש וְרַמְבַּ''ן סִי' רפ''ח ור''ן פֶּרֶק נַעֲרָה הַמְּאֹרָסָה)</small> <small>וְעַיִּןִ לְקַמָּן סי' רל''א.</small> </small> 

נִשְׁבַּע שֶׁלֹּא לַעֲשׂוֹת דָּבָר פְּלוֹנִי שֶׁלֹּא בִּרְשׁוּת פְּלוֹנִי, כֵּיוָן שֶׁנָּתַן לוֹ אוֹתוֹ פְּלוֹנִי רְשׁוּת, הֻתַּר, וְאֵינוֹ צָרִיךְ הַתָּרָה. 

הַנִּשְׁבָּע לִפְרֹעַ לַחֲבֵרוֹ לִזְמַן פְּלוֹנִי, יָכוֹל לְהַתִּירוֹ שֶׁלֹּא עַל פִּי חָכָם, שֶׁיֹּאמַר: הֲרֵינִי כְּאִלּוּ הִתְקַבַּלְתִּי. אֲבָל לְהַאֲרִיכוֹ וְשֶׁיַּעֲמֹד בְּחִיּוּבוֹ, לָאו כָּל כְּמִנֵּיהּ, אֶלָּא אִם כֵּן הִתְנָה שֶׁיּוּכַל לְהַאֲרִיכוֹ <small>וְע''ל סוֹף סִימָן רל''ב.</small> 

אָב שֶׁהִשְׁבִּיעַ אֶת בְּנוֹ שֶׁלֹּא יוּכַל לְהַלְווֹת כִּי אִם בִּרְשׁוּת שִׁמְעוֹן וְלֵוִי, מֻתָּר לְהַלְווֹת בִּרְשׁוּת אֶחָד מֵהֶם <small>וְעַיֵּן לְעֵיל סי' רט''ז)</small>. 

הַנִּשְׁבָּע לִפְרֹעַ לַחֲבֵרוֹ לִזְמַן פְּלוֹנִי אוֹ לְהַזְמִין בִּתּוֹ לְנִשּׂוּאִין לִזְמַן פְּלוֹנִי, עוֹבֵר, <small>לְאַחַר זְמַן,</small> בְּכָל יוֹם עַל שְׁבוּעָתוֹ, <small>הוֹאִיל וְהָיָה מְחֻיָּב בְּלֹא שְׁבוּעָה <small><small>(וּבְסִימָן זֶה בְּבֵית יוֹסֵף תִּמְצָא מְבֹאָר)</small>.</small> </small> אֲבָל אִם נִשְׁבַּע לַעֲשׂוֹת הַדָּבָר בְּיוֹם פְּלוֹנִי, <small>וְלֹא הָיָה מְחֻיָּב בְּדָבָר בְּלֹא שְׁבוּעָה זוֹ,</small> וְעָבַר הַיּוֹם, שׁוּב אֵין חִיּוּב שְׁבוּעָה עָלָיו, וְלוֹקֶה עַל שֶׁעָבַר שְׁבוּעָתוֹ, וְאֵינוֹ חַיָּב לַעֲשׂוֹת אוֹתוֹ דָּבָר מִכֹּחַ שְׁבוּעָה. וְיֵשׁ מִי שֶׁחוֹלֵק וְאוֹמֵר שֶׁעֲדַיִן הוּא חַיָּב לַעֲשׂוֹתוֹ מִכֹּחַ הַשְּׁבוּעָה <small>וְעַיֵּן בְּחֹשֶׁן הַמִּשְׁפָּט סִימָן ע''ג.</small> 

נָדַר לְהִתְעַנּוֹת אוֹ לִצְדָקָה, יֵשׁ לוֹ הַתָּרָה עַל יְדֵי פֶּתַח וַחֲרָטָה, וְהוּא שֶׁלֹּא בָּאָה הַצְּדָקָה לְיַד גַּבַּאי. וְאִם נָתַן מִקְצָת, יָכוֹל הוּא לְהִשָּׁאֵל עַל הַשְּׁאָר. 

נִשְׁבַּע לָתֵת בִּתּוֹ לִפְלוֹנִי לְאִשָּׁה לִזְמַן פְּלוֹנִי, וּבְתוֹךְ הַזְּמַן קִלְקֵל הַמְּשֻׁדָּךְ <small><small>(פֵּרוּשׁ הַמִּזְדַּוְּגִין עַצְמָם יִקָרְאוּ מְשֻׁדָּכִים מֵעִנְיַן וּמְצֶאןָ מְנוּחָה <small>(רוּת א, ט)</small> כִּי תִּרְגּוּם וַתִּשְׁקֹט הָאָרֶץ <small>(שׁוֹפְטִים ה, לא)</small> וּשְׁדִיכַת אַרְעָא)</small></small> מַעֲשָׂיו, פָּטוּר הַלָּה מִשְּׁבוּעָתוֹ. וְהוּא הַדִּין אִם הֵמִירָה אֲחוֹת הַמְּשֻׁדָּךְ. <small>הַגָּה: וְיֵשׁ אוֹמְרִים דַּוְקָא אִם נִשְׁאַר בְּקִלְקוּלוֹ, אוֹ שֶׁבָּא לְבֵית דִּין בְּעוֹדוֹ בְּקִלְקוּלוֹ וְאִי אֶפְשָׁר לְהִנָּשֵׂא לוֹ, כְּגוֹן שֶׁהֵמִיר דָּתוֹ, אֲבָל אִם חָזַר בִּתְשׁוּבָה וְאַחַר כָּךְ בָּא הַנִּשְׁבָּע לְבֵית דִּין, צָרִיךְ הַתָּרָה לִשְׁבוּעָתוֹ אַף עַל פִּי שֶׁפָּטוּר מִן הַקְּנָס שֶׁשִּׁעְבֵּד עַצְמוֹ אִם יַעֲבֹר, מִכָּל מָקוֹם צָרִיךְ הַתָּרָה לִשְׁבוּעָתוֹ <small><small>(הַגָּהוֹת מָרְדְּכַי דִּשְׁבוּעוֹת דְּלֹא כְּבֵית יוֹסֵף וְעַיֵּן בתשוב' הָרַב סִי' ק' שְׁאֵלָה י''ד)</small>.</small> אֲבָל אִם בָּא לְבֵית דִּין בְּעוֹדוֹ בְּקִלְקוּלוֹ, אֲפִלּוּ הַתָּרָה לֹא צָרִיךְ, דְּהָא אִי אֶפְשָׁר שֶׁתִּנָּשֵׂא לְמוּמָר, וּמֵאַחַר דְּהֻתַּר בְּאוֹתוֹ הַזְּמַן, הֻתַּר לְעוֹלָם אַף אִם יַחֲזֹר בּוֹ אַחַר כָּךְ, וְכֵן נִרְאֶה לִי עִקָּר <small><small>(שם)</small>.</small> </small> 

שְׁנַיִם שֶׁנָּדְרוּ לָלֶכֶת יַחַד לְאֶרֶץ יִשְׂרָאֵל תּוֹךְ שְׁתֵּי שָׁנִים, וְהָאֶחָד מִתְעַכֵּב, חֲבֵרוֹ פָּטוּר <small>וְעַיֵּן לְקַמָּן סוֹף סִימָן רל''ו.</small> 

הַמְנַדֶּה עַצְמוֹ בָּעוֹלָם הַבָּא אִם יַעֲשֶׂה כָּךְ, יֵשׁ מִי שֶׁאוֹמֵר שֶׁיֵּשׁ לוֹ הַתָּרָה, וְיֵשׁ מִי שֶׁאוֹמֵר שֶׁאֵין לוֹ הַתָּרָה, לָכֵן יֵשׁ לִזָּהֵר מִלְּנַדּוֹת עַצְמוֹ בָּעוֹלָם הַבָּא, עַל שׁוּם דָּבָר. <small>הַגָּה: וְאִם כְּבַר נָדַר כָּךְ, אֵין לְהַתִּירוֹ אֶלָּא בִּמְקוֹם מִצְוָה, כְּדִין נֶדֶר שֶׁהֻדַּר עַל דַּעַת רַבִּים <small><small>(מהר''ם מִפַּדָּוואָה סי' י')</small>.</small> וְכֵן נֶדֶר שֶׁנָּדַר בִּשְׁעַת צָרָה, אֵין לְהַתִּיר אֶלָּא לְצֹרֶךְ מִצְוָה אוֹ לְצֹרֶךְ גָּדוֹל, כְּמוֹ נֶדֶר עַל דַּעַת רַבִּים <small><small>(ב''ז סִימָן רע''ז וּתְשׁוּבַת מהרי''ל סי' רי''ג)</small>.</small> וּמִיהוּ אִם הִתִּירוֹ בְּדִיעֲבַד, מֻתָּר <small><small>(ד''ע)</small>,</small> כְּמוֹ שֶׁנִּתְבָּאֵר בְּנֶדֶר שֶׁעַל דַּעַת רַבִּים.</small> 

מַתִּירִים כַּמָּה נְדָרִים לְאִישׁ אֶחָד, אֲפִלּוּ בְּהֶתֵּר אֶחָד; וּלְכַמָּה אֲנָשִׁים, בְּהֶתֵּר אֶחָד. וְהָנֵי מִלֵּי דִּלְאִישׁ אֶחָד סָגֵי בְּהֶתֵּר אֶחָד, בִּנְדָרִים מְחֻלָּפִים, אֲבָל מִי שֶׁנִּשְׁבַּע עַל דָּבָר אֶחָד פַּעֲמַיִם וְשָׁלֹשׁ, צָרִיךְ הַתָּרָה לְכָל אֶחָד וְאֶחָד. 

אִם צִוָּה הַשַּׂר שֶׁלֹּא יַחֲרִימוּ שׁוּם חֵרֶם כִּי אִם בְּהַסְכָּמַת רְאוּבֵן, וְאִם הֶחֱרִימוּ שֶׁיְּהֵא מְבֻטָּל, וְאַחַר כָּךְ הֶחֱרִימוּ הַקָּהָל שֶׁלֹּא בְּהַסְכָּמַת רְאוּבֵן, חָל הַחֵרֶם. <small>הַגָּה: וְאִם צְרִיכִין לַעֲבֹר מִכֹּחַ גְּזֵרַת הַמַּלְכוּת, אֵין אִסּוּר בַּדָּבָר. וּמִכָּל מָקוֹם הַחֵרֶם בְּתָקְפּוֹ כְּשֶׁיַּעֲבֹר גְּזֵרַת הַמֶּלֶךְ, וְיֵשׁ לָהֶם לְהִשְׁתַּדֵּל בְּכָל מַאֲמַצֵּי כֹּחָם וּלְבַקֵּשׁ לְבַטֵּל הַצִּוּוּי. <small><small>(בֵּית יוֹסֵף בְּשֵׁם ריב''ש)</small></small> וְע''ל סוֹף סִימָן של''ד.</small> 

הַנִּשְׁבָּע לִפְרֹעַ לַחֲבֵרוֹ מָנֶה בְּרֹאשׁ חֹדֶשׁ אֲדָר, חַיָּב לִפְרֹעַ בְּיוֹם רֹאשׁ הַחֹדֶשׁ הָרִאשׁוֹן. 

קָהָל שֶׁהֶחֱרִימוּ שֶׁיִּפְרְעוּ חוֹבוֹתֵיהֶם, וְיִבְנוּ בֵּית הַכְּנֶסֶת מֵהַמָּעוֹת שֶׁיִּגְבּוּ מֵהָרִבִּית שֶׁיַּחֲזִירוּ לָהֶם הָעוֹבְדֵי גִּלּוּלִים, וְעַכְשָׁו כְּשֶׁגָּבוּ הָרִבִּית מֵהָעוֹבְדֵי כּוֹכָבִים אֵין בּוֹ כְּדֵי לִפְרֹעַ חוֹבוֹתֵיהֶם, יִתְּנוּ מֶחֱצָה לָזֶה וּמֶחֱצָה לָזֶה. 

לָשׁוֹן מְסֻפָּק בְּהַסְכָּמָה בְּחֵרֶם, נִדּוֹן כְּפִי מַה שֶּׁיֹּאמְרוּ רֹב הַקָּהָל שֶׁהָיְתָה כַּוָּנָתָם בִּשְׁעַת הַחֵרֶם. <small>הַגָּה: וְכֵן בִּשְׁאָר דְּבָרִים שֶׁהַצִּבּוּר מְחֻלָּקִים בּוֹ בְּעִנְיַן תַּקָּנָתָם וְחֵרֶם שֶׁלָּהֶם. וְאִם הִתְנוּ שֶׁכָּל לָשׁוֹן הַמְסֻפָּק יְהֵא נִדּוֹן עַל פִּי פְּלוֹנִי, לֹא יוּכַל לָדוּן עַל פִּי אֹמֶד דַּעְתּוֹ, אֶלָּא כְּפִי מַה שֶּׁנִּרְאֶה לוֹ מִלְּשׁוֹן הַהַסְכָּמָה וְהַתַּקָּנָה <small><small>(בֵּית יוֹסֵף בְּשֵׁם הָרִיבָ''שׁ בח''מ סִימָן ט''ו בְּשֵׁם תשו' רשב''א)</small>.</small> קָהָל שֶׁגָּזְרוּ חֲרָמוֹת שֶׁאֵין הַצִּבּוּר יְכוֹלִין לַעֲמֹד בָּם, אֵין צְרִיכִין לְקַיְּמָם <small><small>(פִּסְקֵי מהרא''י סי' רנ''ב)</small>.</small> </small> 

הֶתֵּר שֶׁנַּעֲשָׂה בְּאֹנֶס, אֵינוֹ כְּלוּם. 


Siman 229

נֶדֶר שֶׁהֻתַּר מִקְּצָתוֹ, הֻתַּר כֻּלּוֹ. כֵּיצַד, נָדַר לְהִתְעַנּוֹת אוֹ שֶׁלֹּא לֶאֱכֹל בָּשָׂר זְמַן יָדוּעַ, וְאֵרְעוּ בּוֹ שַׁבָּתוֹת וְיָמִים טוֹבִים, אוֹמְרִים לוֹ: אִלּוּ נָתַתָּ לְלִבְּךָ שֶׁיֶּאֱרְעוּ בּוֹ שַׁבָּתוֹת וְיָמִים טוֹבִים לֹא הָיִיתָ נוֹדֵר, וְהֻתַּר הַכֹּל <small><small>(רֹא''שׁ וְרַמְבַּ''ם)</small>.</small> וְכֵן אִם אָמַר לַחֲבוּרַת אֲנָשִׁים: קוּנָם שֶׁאֲנִי נֶהֱנֶה לְכֻלְּכֶם, אוֹ שֶׁאָמַר: שֶׁאֲנִי נֶהֱנֶה לְךָ, לְךָ, לְךָ, הָוֵי כְּלָל, וְאִם הֻתַּר אֶחָד מֵהֶם הֻתְּרוּ כֻּלָּם. אֲבָל אִם אָמַר: קוּנָם שֶׁאֲנִי נֶהֱנֶה לְךָ, קוּנָם שֶׁאֲנִי נֶהֱנֶה לְךָ, כָּל אֶחָד נֶדֶר בִּפְנֵי עַצְמוֹ, וְאִם הֻתַּר אֶחָד לֹא הֻתְּרוּ כֻּלָּם. וּלְהָרַמְבַּ''ם, אִם אָמַר: שֶׁאֲנִי נֶהֱנֶה לְזֶה וּלְזֶה וּלְזֶה, הֻתַּר הָרִאשׁוֹן הֻתְּרוּ כֻּלָּם; הֻתַּר הָאַחֲרוֹן, הָאַחֲרוֹן מֻתָּר וְכֻלָּם אֲסוּרִים. שֶׁאֲנִי נֶהֱנֶה לְזֶה, לְזֶה, לְזֶה, צָרִיךְ פֶּתַח לְכָל אֶחָד וְאֶחָד. וְיֵשׁ אוֹמְרִים דְּלֹא אַמְרִינָן נֶדֶר שֶׁהֻתַּר מִקְּצָתוֹ הֻתַּר כֻּלּוֹ, אֶלָּא כְּשֶׁנִּתַּר עַל יְדֵי פֶּתַח, אֲבָל עַל יְדֵי חֲרָטָה לֹא, וְיֵשׁ אוֹמְרִים דַּאֲפִלוּ נִתַּר בַּחֲרָטָה, נָמֵי. וְאֵין דְּבָרִים אֵלּוּ אֲמוּרִים אֶלָּא בְּנוֹדֵר לְעַצְמוֹ, אֲבָל אִם נָדַר אוֹ נִשְׁבַּע לַחֲבֵרוֹ לְפָרְעוֹ אוֹ לַעֲשׂוֹת לוֹ מְלָאכָה, וְהִתִּיר לוֹ חֲבֵרוֹ מִקְּצָתוֹ, לֹא הֻתְּרוּ לוֹ הַשְּׁאָר. וְהוּא הַדִּין אִם הָיוּ שְׁנַיִם וְהֻתַּר הָאֶחָד. 

אִם הֶחֱרִימוּ אוֹ נִדּוּ עֲשָׂרָה בְּנֵי אָדָם, וְהִתִּירוּ אֶחָד מֵהֶם, הוּא מֻתָּר וְכֻלָּם אֲסוּרִים. וְכֵן בַּהֲפָרַת בַּעַל, אִם הֵפֵר נֶדֶר אִשְׁתּוֹ בְּמִקְצָת, לֹא הֻתַּר כֻּלּוֹ. 

נָדַר מֵאֶחָד, וְאָמַר עַל אַחֵר: יְהֵא כִּפְלוֹנִי, כֻּלָּם אֲסוּרִים, אֲפִלּוּ עַד מֵאָה. הֻתַּר הָרִאשׁוֹן, הֻתְּרוּ כֻּלָּם. הֻתַּר הָאַחֲרוֹן, הוּא מֻתָּר וְכֻלָּם אֲסוּרִין. הֻתַּר הָאֶמְצָעִי, כָּל שֶׁקּוֹדֵם לוֹ, אֲסוּרִין, הוּא וְכָל שֶׁלְּאַחֲרָיו מֻתָּרִים. וְכֵן מִי שֶׁנָּדַר, וְשָׁמַע חֲבֵרוֹ וְאָמַר תּוֹךְ כְּדֵי דִּבּוּר: וַאֲנִי; וְשָׁמַע שְׁלִישִׁי וְאָמַר: וַאֲנִי, וְנִשְׁאַל הָרִאשׁוֹן עַל נִדְרוֹ, וְהֻתַּר, הֻתְּרוּ כֻּלָּם. נִשְׁאַל הָאַחֲרוֹן, וְהֻתַּר, הָאַחֲרוֹן מֻתָּר וְכֻלָּם אֲסוּרִים. נִשְׁאַל הַשֵּׁנִי, וְהֻתַּר, הַשֵּׁנִי וְהָאַחֲרוֹן מֻתָּרִים, וְהָרִאשׁוֹן אָסוּר. וְהוּא הַדִּין לְנוֹדֵר מִבָּשָׂר, וְהִתְפִּיס פַּת בְּבָשָׂר, וְהִתְפִּיס דְּבַשׁ בְּפַת. אָסַר עָלָיו כִּכָּר ב' פְּעָמִים, אוֹ שֶׁנִּשְׁבַּע עָלָיו ב' פְּעָמִים, אַף עַל פִּי שֶׁנִּשְׁאַל עָלָיו וְהִתִּירוּ לוֹ, אָסוּר עַד שֶׁיִּשְׁאַל עָלָיו וְיַתִּירוּ לוֹ פַּעַם שֵׁנִית. 

נִשְׁבַּע עַל דָּבָר אֶחָד, וְנִשְׁבַּע שֶׁלֹּא יִשְׁאַל עַל שְׁבוּעָתוֹ, נִשְׁאַל תְּחִלָּה עַל הָאַחֲרוֹנָה שֶׁנִּשְׁבַּע שֶׁלֹּא יַתִּירוּ לוֹ, וְאַחַר כָּךְ יִשְׁאַל עַל הָרִאשׁוֹנָה. וְכֵן אִם נִשְׁבַּע אוֹ נָדַר שֶׁלֹּא לַעֲשׂוֹת דָּבָר פְּלוֹנִי בְּלֹא הַתָּרָה וּבְלֹא הֲפָרָה, נִשְׁאַל תְּחִלָּה עַל מַה שֶּׁאָמַר: בְּלֹא הַתָּרָה, וְאַחַר כָּךְ נִשְׁאַל עַל עִקַּר הַנֶּדֶר <small><small>(תְּשׁוּבַת רַשְׁבָּ''א וְעַל פִּי בֵּית יוֹסֵף סי' רכ''ח דַּף ער''ב סוֹף ע''א)</small>.</small> וְכֵן צִבּוּר שֶׁהִטִּילוּ חֵרֶם וְהִתְנוּ שֶׁלֹּא יַעֲשׂוּ הַתָּרָה וְלֹא הַתָּרָה לְהַתָּרָה עַד סוֹף הָעוֹלָם, יַתִּירוּ תְּחִלָּה חֵרֶם הָאַחֲרוֹן שֶׁהֶחֱרִימוּ שֶׁלֹּא לְהַתִּיר, וְאַחַר כָּךְ יַתִּירוּ הָרִאשׁוֹן. <small>הַגָּה: מִי שֶׁנִּשְׁבַּע עַל דָּבָר אֶחָד וְאָמַר: שֶׁאִם יִשְׁאַל עַל נִדְרוֹ, אֵינוֹ יְהוּדִי; אָסוּר לִשְׁאֹל עַל נִדְרוֹ. וַאֲפִלּוּ אִם נִשְׁאַל עָלָיו בְּדִיעֲבַד, יֵשׁ לְהוֹכִיחוֹ וּלְיַסְּרוֹ שֶׁתָּלָה אֱמוּנָתוֹ בְּנִדְרוֹ, וְצָרִיךְ כַּפָּרָה וּסְלִיחָה <small><small>(מָרְדְּכַי פ' הָאֻמָּנִים)</small>.</small> וְדַוְקָא בִּכְהַאי גַּוְנָא אֵין לְהַתִּיר לוֹ, אֲבָל אִם אָמַר: אִם אֶעֱשֶׂה דָּבָר פְּלוֹנִי לֹא אֶהְיֶה יְהוּדִי, אֲפִלּוּ הֶתֵּר אֵינוֹ צָרִיךְ <small><small>(פִּסְקֵי מהרא''י סי' קצ''ב)</small>.</small> וּמִכָּל מָקוֹם נִרְאֶה דְּלֹא טוֹב עָשָׂה מִי שֶׁנִּשְׁבַּע, וְיֵשׁ לְהוֹכִיחוֹ עַל זֶה.</small> 

אָסַר עַל עַצְמוֹ מִין מַאֲכָל אִם יַעֲשֶׂה דָּבָר פְּלוֹנִי, וְאָמַר שֶׁיְּהֵא בְּאִסוּרוֹ בְּכָל פַּעַם וּפַעַם שֶׁיִּשְׁאַל וְיֻתַּר מֵהָאִסוּר שֶׁיָּחוּל עָלָיו פַּעַם אַחֶרֶת, וְכֵן לְעוֹלָם, יַתִּירוּ לוֹ פְּעָמִים רַבּוֹת כְּמוֹ שֶׁיְּשַׁעֲרוּ שֶׁאָמַר: וְכֵן בְּכָל פַּעַם וּפַעַם וְכו', וְעוֹד יַתִּירוּ לוֹ עַל מַה שֶּׁאָמַר: וְכֵן לְעוֹלָם. 

אִם נִשְׁבַּע עַל דָּבָר אֶחָד וְהִתְנָה שֶׁלֹּא יוּכְלוּ לְהַתִּיר לוֹ אֶלָּא פְּלוֹנִי וּפְלוֹנִי שֶׁהֵם בְּאֶרֶץ מֶרְחַקִּים, יִתְחָרֵט עַל אוֹתוֹ תְּנַאי וְיַתִּירוּהוּ לוֹ אֲחֵרִים, וְאַחַר כָּךְ יַתִּירוּ לוֹ אֲחֵרִים הַדָּבָר שֶׁנִּשְׁבַּע עָלָיו <small><small>(תשו' מיי' בֵּית יוֹסֵף סי' רכ''ח דף ער''ב סוֹף ע''א והיא בתשב''ץ סִימָן ח' ובסמ''ק)</small>.</small> 

אִם הִתְנָה בִּשְׁעַת שְׁבוּעָתוֹ שֶׁלֹּא תְּהֵא נִתֶּרֶת לְעוֹלָם, אֵין תְּנָאוֹ כְּלוּם, דִּדְבָרִים בְּעָלְמָא הֵם, כֵּיוָן שֶׁלֹּא כָּלַל בִּשְׁבוּעָתוֹ שֶׁלֹּא יִשְׁאַל עַל שְׁבוּעָתוֹ, דְּאִם כֵּן מַתִּירִין תְּחִלָּה הַשְּׁנִיָּה וְאַחַר כָּךְ הָרִאשׁוֹנָה כָּאָמוּר. 

קִבֵּל עָלָיו חֵרֶם וְנִדּוּי לַעֲשׂוֹת דָּבָר פְּלוֹנִי בְּלִי שׁוּם פֶּתַח וַחֲרָטָה, מַתִּירִין לוֹ, שֶׁאֵין הַחֵרֶם צָרִיךְ לֹא פֶּתַח <small><small>(וְלֹא)</small></small> חֲרָטָה. וְאִם אָמַר: בְּלִי שׁוּם פֶּתַח הֶתֵּר וַחֲרָטָה, יֵשׁ לָחוּשׁ לְמִלַּת הֶתֵּר שֶׁאָמַר, וּמַתִּירִים לוֹ תְּחִלָּה הַב' וְאַחַר כָּךְ הָרִאשׁוֹנָה. 

נִשְׁבַּע שֶׁלֹּא יְדַבֵּר עִם פְּלוֹנִי, וְנִשְׁבַּע אַחַר כָּךְ שֶׁאִם יְדַבֵּר עִמּוֹ שֶׁיֵּאָסֵר בְּבָשָׂר. נִשְׁאָל עַל הָרִאשׁוֹנָה וְאַחַר כָּךְ עַל הַשְּׁנִיָּה, שֶׁאֵין מַתִּירִין לֹא נֶדֶר וְלֹא שְׁבוּעָה, כָּל זְמַן שֶׁלֹּא חָלוּ. וְכֵן אִם נִשְׁבַּע שֶׁלֹּא יֵהָנֶה לִפְלוֹנִי, אוֹ לְחָכָם שֶׁיִּשְׁאַל לוֹ עַל הַשְּׁבוּעָה, נִשְׁאָל תְּחִלָּה עַל הָרִאשׁוֹנָה, וְאַחַר כָּךְ עַל הַב' שֶׁל חָכָם. וְכֵן אִם נִשְׁבַּע שֶׁלֹּא יֵהָנֶה לִפְלוֹנִי, וַהֲרֵי הוּא נָזִיר אִם יִשְׁאַל עַל שְׁבוּעָתוֹ זוֹ, יִשְׁאַל עַל שְׁבוּעָתוֹ תְּחִלָּה וְאַחַר כָּךְ עַל נְזִירוּתוֹ, וְכֵן כָּל כַּיּוֹצֵא בָּזֶה. 


Siman 230

מַתִּירִין שְׁבוּעוֹת וּנְדָרִים, אֲפִלּוּ נִשְׁבַּע בְּהַזְכָּרַת הַשֵּׁם. <small><small>(כֵּן נָהֲגוּ עַל פִּי ש''ס וּפוֹסְקִים עַיֵּן בֵּית יוֹסֵף)</small>. <small>הַגָּה: וּמִכָּל מָקוֹם לֹא יִשְׁאַל עָלָיו לְכַתְּחִלָּה, אֶלָּא מִדֹּחַק. וְעַיֵּן לְעֵיל סִימָן ר''ג</small> <small>(הַגְּאוֹנִים וְעוֹד פּוֹסְקִים)</small> <small>כָּל נֶדֶר שֶׁיֵּשׁ בְּהַתָּרָתוֹ נִדְנוּד עֲבֵרָה אֵין לְהַתִּירוֹ</small> <small>(הר''ד כֹּהֵן וריב''ש סי' תל''ב)</small>. <small>יֵשׁ אוֹמְרִים כָּל מִי שֶׁנִּשְׁבַּע שֶׁלֹּא לַעֲשׂוֹת אֵיזֶה דָּבָר, כְּגוֹן שֶׁנִּשְׁבַּע שֶׁלֹּא לִמְכֹּר חֵפֶץ פְּלוֹנִי, וְעָבַר וּמְכָרוֹ, אֵין בִּמְכִירָתוֹ כְּלוּם, הוֹאִיל וְעָבַר עַל שְׁבוּעָתוֹ.</small> <small>(בְּמָרְדְּכַי הַגָּהוֹת דִּשְׁבוּעוֹת)</small>.</small> 


Siman 231

אֵין הַנֶּדֶר וְהַשְּׁבוּעָה נִתָּרִים, אֶלָּא עַל פִּי מֻמְחֶה אוֹ בְּג' הֶדְיוֹטוֹת, שֶׁאֲפִלּוּ פֵּרֵשׁ וְהִתְנָה בִּשְׁעַת הַנֶּדֶר אוֹ הַשְּׁבוּעָה אֵימָתַי שֶׁיִּרְצֶה שֶׁיְּבַטְּלֶנּוּ מֵעִקָּרוֹ, אוֹ שֶׁתּוֹלֶה <small>בְּאַחֵר </small> שֶׁיְּבַטְּלֶנּוּ אֵימָתַי שֶׁיִּרְצֶה, אֵינוֹ כְּלוּם, דְּמִיָּד כְּשֶׁחָל הַנֶּדֶר אֵין לוֹ הַתָּרָה אֶלָּא עַל יְדֵי מֻמְחֶה אוֹ ג' הֶדְיוֹטוֹת וַאֲפִלּוּ אִם תְּלָאוֹ בְּדַעַת אַחֵר וְקִיְּמוֹ וְשׁוּב נִשְׁאַל עַל הַקִּיּוּם אֵינוֹ מוֹעִיל. <small>הַגָּה: אֲבָל אִם לֹא קִיְּמוֹ וּמִיָּד שֶׁשָּׁמְעוּ אָמַר שֶׁלֹּא יִהְיֶה נֶדֶר, הַנֶּדֶר בָּטֵל <small><small>(כ''מ מִדִּבְרֵי הָרֹא''שׁ כְּלָל י' סִימָן ג' וּמִלְּשׁוֹן הַטּוּר)</small>.</small> וְכָל שֶׁכֵּן אִם הִתְנָה בְּפֵרוּשׁ שֶׁחֲבֵרוֹ יוּכַל לְבַטְּלוֹ, דְּיוּכַל חֲבֵרוֹ לְבַטֵּל כָּל זְמַן שֶׁלּא חָל הַנֶּדֶר <small><small>(ריב''ש סִימָן ת''ז וקפ''ה)</small></small> וְעַיֵּן לְעֵיל סִימָן רכ''ח סָעִיף ל''ז ול''ח.</small> וּמִיהוּ אִם נָדַר לִזְמַן, אֵין צָרִיךְ הַתָּרָה אֶלָּא כְּשֶׁיַּגִּיעַ הַזְּמַן בָּטֵל מִמֵּילָא. 


Siman 232

יֵשׁ נְדָרִים שֶׁאֵין צְרִיכִין הַתָּרָה; נִדְרֵי זֵרוּזִין, נִדְרֵי הֲבַאי, נִדְרֵי שְׁגָגוֹת, נִדְרֵי אֳנָסִין וְהַתּוֹלֶה בְּדָבָר וְלֹא נִתְקַיֵּם. 

נִדְרֵי זֵרוּזִין כֵּיצַד, הָיָה מוֹכֵר חֵפֶץ לַחֲבֵרוֹ וְאָמַר: קוּנָם עָלַי כִּכָּר זֶה אִם אֶפְחֹת מִסֶלַע, וְאָמַר הַלּוֹקֵחַ: קוּנָם כִּכָּר זֶה עָלַי אִם אוֹסִיף עַל שֶׁקֶל, וְנִתְרַצּוּ שְׁנֵיהֶם בְּג' דִּינָרִים, <small>אוֹ בְּפָחוֹת מְעַט אוֹ יוֹתֵר מְעַט <small><small>(ר''ן)</small>,</small> </small> לֹא נֶאֱסָר שׁוּם אֶחָד מֵהֶם, שֶׁכֵּן דֶּרֶךְ הַתַּגָּרִים לִדֹּר אוֹ לִשָּׁבַע כְּדֵי לְזָרֵז חֲבֵרוֹ, וְאֵין בְּלִבּוֹ לְשׁוּם נֶדֶר. <small>וְיֵשׁ אוֹמְרִים אַף עַל גַּב דְּאָמְרִינַן לְזֵרוּזֵי נִתְכַּוְּנוּ, מִכָּל מָקוֹם לֹא יוּכַל הַמּוֹכֵר לִתְּנוֹ בְּשֶׁקֶל וְלֹא יוּכַל הַלּוֹקֵחַ לִקְנוֹתוֹ בְּסֶלַע, <small><small>(שָׁם בְּשֵׁם י''א)</small></small> וְיֵשׁ מְקִלִּין <small><small>(שם)</small>.</small> </small> וְדַוִקָא כְּשֶׁאֵין מַעֲמִידִים דִּבְרֵיהֶם, אֶלָּא שְׁנֵיהֶם נִתְרַצּוּ בִּשְׁלֹשָׁה דִּינָרִים, אֲבָל אִם לֹא נִתְרַצּוּ, אֶלָּא זֶה בְּסֶלַע וְזֶה בְּשֶׁקֶל וְנִתְבַּטֵּל הַמִּקָּח, וַדַּאי לְנֶדֶר גָּמוּר נִתְכַּוְּנוּ וְחָל הַנֶּדֶר, וְכָל מִי שֶׁיַּעֲבֹר עַל נִדְרוֹ הֲרֵי חִלֵּל דְּבָרָיו. וְאִם הָאֶחָד הֶעֱמִיד דְּבָרָיו וְהַשֵּׁנִי לֹא הֶעֱמִיד, מִתּוֹךְ שֶׁנִּתְבַּטֵּל לְאֶחָד נִתְבַּטֵּל גַּם לַשֵּׁנִי. וְכָל זֶה מַיְרֵי בִּסְתָם, אֲבָל אִם אוֹמְרִים שֶׁלְּנֶדֶר גָּמוּר נִתְכַּוְּנוּ, הָוֵי נֶדֶר. וְאִם הַמּוֹכֵר אָמַר: קוּנָם אִם אֶפְחֹת מִיּוֹתֵר מִסֶלַע, אוֹ שֶׁאָמַר הַלּוֹקֵחַ: קוּנָם אִם אוֹסִיף לְךָ עַל מְעַט פָּחוֹת מִשֶּׁקֶל וְנִתְרַצּוּ בְּג' דִּינָרִים, הֲרֵי זֶה נֶדֶר, שֶׁאֵין דֶּרֶךְ לְזָרֵז כְּשֶׁמַּפְלִיגִין כָּל כָּךְ, וּלְנֶדֶר גָּמוּר נִתְכַּוְּנוּ. <small>הַגָּה: נָדַר לִשְׁנַיִם שֶׁרוֹצִים לִקְנוֹת מִמֶּנּוּ, וְאָמַר לְאֶחָד מֵהֶם: לְנֶדֶר גָּמוּר כַּוָּנָתִי, וּלְאַחֵר: לְזֵרוּזִין, כֵּיוָן שֶׁהַנֶּדֶר בָּטֵל לְגַבֵּי אֶחָד, בָּטֵל לְגַבֵּי שֵׁנִי הוֹאִיל וְנִקְרָא נֶדֶר אֶחָד לִשְׁנֵיהֶם. <small><small>(בֵּית יוֹסֵף בְּשֵׁם הר''ן בְּפי' הַיְּרוּשַׁלְמִי)</small>.</small> </small> 

הַמַּזְמִין אֶת חֲבֵרוֹ שֶׁיֹּאכַל עִמּוֹ, וּמְסָרֵב, וּמַדִּירוֹ אִם אֵינוֹ אוֹכֵל עִמּוֹ, אוֹ שֶׁאָמַר לוֹ: קוּנָם שֶׁאֲנִי נֶהֱנֶה לְךָ אִם אֵין אַתָּה מִתְאָרֵחַ עִמִּי וְאוֹכֵל פַּת חַמָּה וְשׁוֹתֶה כּוֹס שֶׁל צוֹנֵן, וְזֶה מְסָרֵב, הֲרֵי זֶה נֶדֶר שֶׁל זֵרוּז. אֲבָל אִם זִמֵּן רְאוּבֵן לְשִׁמְעוֹן לֶאֱכֹל עִמּוֹ, וְהָיוּ מַזְמִינִים אוֹתוֹ גַּם בְּמָקוֹם אַחֵר וְחָפֵץ לֶאֱכֹל יוֹתֵר עִם רְאוּבֵן וְאוֹמֵר לוֹ: הַדִּירֵנִי מִנְּכָסֶיךָ אִם לֹא אֹכַל עִמְּךָ כְּדֵי שֶׁלֹּא יַפְצִירוּ בִּי בְּמָקוֹם אַחֵר, הֲרֵי זֶה נֶדֶר גָּמוּר. <small>הַגָּה: וְאֵין לְמֵדִין מִדִּינֵי נִדְרֵי זֵרוּזִין לְמָקוֹם אַחֵר, שֶׁאֵין לְ <small>ךָ</small> בָּהֶם אֶלָּא מַה שֶּׁאָמְרוּ חֲכָמִים <small><small>(בֵּית יוֹסֵף בְּשֵׁם רַבֵּינוּ יְרוּחָם)</small>.</small> </small> 

נִדְרֵי הֲבַאי כֵּיצַד, כְּגוֹן שֶׁאוֹמֵר: קוּנָם כִּכָּר זֶה עָלַי אִם לֹא רָאִיתִי כְּיוֹצְאֵי מִצְרַיִם, אוֹ אִם לֹא רָאִיתִי נָחָשׁ כְּקוֹרַת בֵּית הַבַּד, אוֹ חוֹמָה גְּבוֹהָה לַשָּׁמַיִם, <small>אֵינוֹ נֶדֶר,</small> שֶׁכֵּן דֶּרֶךְ הָעוֹלָם לְהַפְלִיג, וְלֹא כִּוֵּן לְשֵׁם נֶדֶר. <small>וְאִם מַעֲמִיד דְּבָרָיו, שֶׁאָמַר שֶׁכִּוֵּן לְשֵׁם נֶדֶר, הָוֵי נֶדֶר <small><small>(תא''ו ני''ג וְכֵן מַשְׁמָע לְקַמָּן בַּטּוּר סִימָן רל''ט גַּבֵּי שְׁבוּעָה)</small>.</small> </small> 

אָמַר: קוּנָם כָּל פֵּרוֹת שֶׁבָּעוֹלָם עָלַי, אֵינוֹ נֶדֶר, כֵּיוָן שֶׁאִי אֶפְשָׁר לוֹ לִחְיוֹת בְּלֹא כָּל הַפֵּרוֹת הָוֵי לֵיהּ נֶדֶר שָׁוְא. וְכֵן אָמַר: קוּנָם כָּל פֵּרוֹת שֶׁבָּעוֹלָם עָלַי אִם לֹא עָשִׂיתִי דָּבָר פְּלוֹנִי, אֵינוֹ נֶדֶר. <small>הַגָּה: אֲבָל אִם אָמַר בִּלְשׁוֹן עָתִיד: אִם אֶעֱשֶׂה דָּבָר פְּלוֹנִי יֵאָסְרוּ כָּל פֵּרוֹת עָלַי, יֵשׁ אוֹמְרִים דְּאָסוּר <small><small>(בֵּית יוֹסֵף בְּשֵׁם סְמַ''ג וְתוס' פ' הַמַּדִּיר רֵישׁ דַּף ע''א וְהַגָּ''א מהרי''ח)</small>.</small> וְכֵן אִם אָסַר עָלָיו כָּל פֵּרוֹת חוּץ מֵחִטִּים, יֵשׁ אוֹמְרִים דְּהָוֵי נֶדֶר <small><small>(סְמַ''ג וּמָרְדְּכַי פ''ג דִּשְׁבוּעוֹת)</small>,</small> וְיֵשׁ חוֹלְקִין. <small><small>(תְּשׁוּבוֹת מַיְמוֹנִי סוֹף הִלְכוֹת נְדָרִים)</small>.</small> </small> 

נִדְרֵי שְׁגָגוֹת כֵּיצַד, אָמַר: קוּנָם עָלַי כִּכָּר זֶה אִם אָכַלְתִּי וְשָׁתִיתִי, וְנִזְכַּר שֶׁאָכַל וְשָׁתָה; אוֹ אִם אֹכַל וְאֶשְׁתֶּה, וְשָׁכַח וְאָכַל וְשָׁתָה, כֵּיוָן שֶׁהוּא שׁוֹגֵג בִּשְׁעַת הוֹצָאַת הַנֶּדֶר מִפִּיו אוֹ בְּשָׁעָה שֶׁיֵּשׁ לָהּ לָחוּל, וְאִם הָיָה יוֹדֵעַ שֶׁהוּא כֵּן לֹא הָיָה נוֹדֵר, אֵינוֹ נֶדֶר. וְכֵן אִם אָמַר: קוּנָם אִשְׁתִּי נֶהֱנֵית לִי שֶׁגָּנְבָה כִּסִי אוֹ שֶׁהִכְּתָה בְּנִי, וְנִמְצָא שֶׁלֹּא גָּנְבָה וְשֶׁלֹּא הִכְּתָה, וְכֵן אִם אָמַר: קוּנָם שֶׁאֵינִי נוֹשֵׂא פְּלוֹנִית שֶׁהִיא כְּעוּרָה, וְהָיְתָה יָפָה בִּשְׁעַת הַנֶּדֶר, שֶׁאִם הָיָה יוֹדֵעַ שֶׁהִיא נָאָה לֹא הָיָה נוֹדֵר. אֲבָל אִם הָיְתָה כְּעוּרָה וְיִפּוּהָ, חָל הַנֶּדֶר. <small>הַגָּה: וְכֵן הָאוֹמֵר אִם הָיָה פְּלוֹנִי אֵצֶל זֶה הַדָּבָר אֶתֵּן אֶלֶף זוּז לִצְדָקָה, וְהָיָה שָׁם, פָּטוּר, דְּהָוֵי נֶדֶר בְּשׁוֹגֵג <small><small>(מהרי''ו בַּדִּינִים וַהֲלָכוֹת סִימָן נ''ט)</small>.</small> </small> 

וְכֵן אִם רָאָה מֵרָחוֹק אֲנָשִׁים אוֹכְלִים פֵּירוֹתָיו, וְלֹא הִכִּירָם, וְאָמַר: הֲרֵי הֵם עֲלֵיכֶם כְּקָרְבָּן, וּכְשֶׁקָּרַב אֲלֵיהֶם רָאָה שֶׁהֵם אָבִיו אוֹ אֶחָיו, שֶׁלֹּא הָיָה רוֹצֶה לְאָסְרָם עֲלֵיהֶם, אֵינוֹ נֶדֶר אַף עַל פִּי שֶׁלֹּא פֵּרֵשׁ, כֵּיוָן שֶׁהַדָּבָר מוֹכִיחַ שֶׁאֵין אָדָם אוֹסֵר פֵּירוֹתָיו עַל אָבִיו וְאֶחָיו. וַאֲפִלּוּ נִמְצְאוּ עִמָּהֶם זָרִים, דְּכֵיוָן שֶׁבָּטַל הַנֶּדֶר אֵצֶל אָבִיו וְאֶחָיו, בָּטַל גַּם אֵצֶל אֲחֵרִים. 

בַּמֶּה דְּבָרִים אֲמוּרִים, כְּשֶׁהֶחֱלִיף אֶת דְּבָרָיו, שֶׁאָמַר תְּחִלָּה: כֻּלְּכֶם אֲסוּרִים, וּלְבַסוֹף אָמַר: אִלּוּ הָיִיתִי יוֹדֵעַ שֶׁאַבָּא בֵּינֵיכֶם, הָיִיתִי אוֹמֵר פְּלוֹנִי וּפְלוֹנִי אֲסוּרִים, וְאַבָּא מֻתָּר, אוֹ כְּשֶׁאָמַר תְּחִלָּה כְּשֶׁרָאָם מֵרָחוֹק וְלֹא הִכִּירָם: יְהוּ אֲסוּרִים לְזֶה וּלְזֶה, וְאַחַר כָּךְ הֶחֱלִיף דְּבָרָיו לוֹמַר: אִלּוּ הָיִיתִי יוֹדֵעַ שֶׁאַבָּא בֵּינֵיכֶם, הָיִיתִי אוֹמֵר כֻּלְּכֶם אֲסוּרִים חוּץ מֵאַבָּא, אֲבָל אִם בִּשְׁעַת הָאִסוּר אוֹמֵר: כֻּלְּכֶם אֲסוּרִים, וְגַם בִּשְׁעַת חֲזָרָה אוֹמֵר: הָיִיתִי אוֹמֵר כֻּלְּכֶם אֲסוּרִים, חוּץ מֵאַבָּא; אוֹ שֶׁאָמַר בִּשְׁעַת הָאִסוּר: יְהוּ אֲסוּרִים לְזֶה וּלְזֶה, וּבִשְׁעַת חֲזָרָה אוֹמֵר: הָיִיתִי אוֹמֵר פְּלוֹנִי וּפְלוֹנִי אֲסוּרִים, וְאַבָּא מֻתָּר, שֶׁלֹּא הֶחֱלִיף לְשׁוֹן הַנֶּדֶר בֵּין שְׁעַת אִסוּר לִשְׁעַת חֲזָרָה, לֹא הֻתְּרוּ הָאֲחֵרִים. 

אָמַר: הַיַּיִן עָלַי קָרְבָּן מִפְּנֵי שֶׁהוּא רַע לַמֵּעַיִם, אָמְרוּ לוֹ: הֲרֵי הַמְּיֻשָּׁן יָפֶה לַמֵּעַיִם, אָמַר: אִלּוּ הָיִיתִי יוֹדֵעַ לֹא הָיִיתִי נוֹדֵר; וַאֲפִלּוּ אָמַר: אִלּוּ הָיִיתִי יוֹדֵעַ הָיִיתִי אוֹמֵר הֶחָדָשׁ אָסוּר וְהַיָּשָׁן מֻתָּר, מֻתָּר בְּיָשָׁן וּבְחָדָשׁ. אֲבָל אִם אָמַר: אִלּוּ הָיִיתִי יוֹדֵעַ הָיִיתִי אוֹמֵר כָּל הַיֵּינוֹת אֲסוּרִים עָלַי חוּץ מִן הַמְיֻשָּׁן, הֲרֵי זֶה מֻתָּר בַּמְיֻשָּׁן בִּלְבַד. וְכֵן כָּל כַּיּוֹצֵא בָּזֶה. 

נִשְׁבַּע שֶׁלֹּא יַעֲשֶׂה כָּךְ, מִפְּנֵי שֶׁהָיָה סָבוּר שֶׁהוּא אִסוּר גָּדוֹל, וְאַחַר כָּךְ נוֹדַע לוֹ שֶׁאֵין בּוֹ אִסוּר כָּל כָּךְ, לֹא חָלָה הַשְּׁבוּעָה כְּלָל, כִּי הָיְתָה בְּטָעוּת. 

מִי שֶׁאָמַר לַחֲבֵרוֹ שֶׁהַשַּׂר כָּלַל אוֹתוֹ בַּפְּשָׁרָה שֶׁלּוֹ, וְעַל יְדֵי כָּךְ נִשְׁבַּע לָתֵת לוֹ כָּךְ וְכָךְ מָעוֹת, וְאִיגְלָאֵי מִלְּתָא שֶׁהַשַּׂר פִּטְּרוֹ לָזֶה, אֵין מַמָּשׁ בְּאוֹתָהּ שְׁבוּעָה, כֵּיוָן שֶׁהִטְעָהוּ. 

נִדְרֵי אֳנָסִין כֵּיצַד, הִדִּירוֹ חֲבֵרוֹ שֶׁיֹּאכַל אֶצְלוֹ, וְחָלָה אוֹ שֶׁחָלָה בְּנוֹ אוֹ שֶׁעִכְּבוֹ נָהָר, הֲרֵי אֵלּוּ נִדְרֵי אֳנָסִין. <small>הַגָּה: וְאִם אֵרַע לוֹ אֹנֶס וְהָיָה אֶפְשָׁר לְסַלְּקוֹ עַל יְדֵי מָמוֹן הַרְבֵּה שֶׁיִּתֵּן, מִקְרֵי אֹנֶס <small><small>(ריב''ש סי' קפ''ו)</small>.</small> וְכֵן אִם צִוָּה עָלָיו הַשַּׂר שֶׁלֹּא לְקַיֵּם שְׁבוּעָתוֹ וְנִדְרוֹ, אֲפִלּוּ לֹא הָוֵי הַקְּנָס רַק מָמוֹן, מִקְרֵי אֹנֶס <small><small>(שָׁם וּבֵית יוֹסֵף בְּשֵׁם תְּשׁוּבַת הָרַשְׁבָּ''א)</small>.</small> מִכָּל מָקוֹם אִם בְּנָקֵל יְכוֹלִים לְהִשְׁתַּדֵּל, לֹא מִקְרֵי אֹנֶס <small><small>(שָׁם וּתְשׁוּבַת הָרַשְׁבָּ''א)</small>,</small> וְעַיֵּן לְעֵיל סִימָן רכ''ח סָעִיף מ''ז בְּדִין חֵרֶם שֶׁגּוֹזֵר הַמּוֹשֵׁל לַעֲבֹר עָלָיו. מִי שֶׁנִּשְׁבַּע אוֹ נָדַר לַעֲשׂוֹת דָּבָר בְּיוֹם פְּלוֹנִי, וְנֶאֱנַס, כְּגוֹן שֶׁנִּשְׁבַּע לְשַׁלֵּם וּכְשֶׁהִגִּיעַ הַזְּמַן אֵין לוֹ לְשַׁלֵּם, פָּטוּר מִשְּׁבוּעָתוֹ. וְאִם יָכוֹל לְקַיְּמָהּ אַחַר כָּךְ, דִּינוֹ כְּאִלּוּ עָבַר עַל שְׁבוּעָתוֹ בְּמֵזִיד <small><small>(בֵּית יוֹסֵף סי' רכ''ח דַּף רע''ג ע''ד בְּשֵׁם תְּשׁוּבַת הָרַשְׁבָּ''א)</small></small> וּכְבָר נִתְבָּאֵר דִּינוֹ לְעֵיל סי' רכ''ח סָעִיף מ''א. וְאִם כְּשֶׁהִגִּיעַ הַזְּמַן לִפְרֹעַ הִכְרִיחַ הַשַּׂר לַמַּלְוֶה לְהַרְוִיחַ הַזְּמַן לַלֹּוֶה, אוֹ שֶׁפְּטָרוֹ לְגַמְרֵי, הַשְּׁבוּעָה קַיֶּמֶת <small><small>(בֵּית יוֹסֵף בְּשֵׁם תְּשׁוּבַת הָרַשְׁבָּ''א וְרַמְבָּ''ן סי' רמ''ו)</small></small> וּלְכֻלֵּי עָלְמָא צָרִיךְ לִפְרֹעַ לוֹ אַחַר כָּךְ. וְעַיֵּן בח''מ סִימָן ע''ג מִדִּינִים אֵלּוּ. קָהָל שֶׁעָשׂוּ חֵרֶם עַל ה' שָׁנִים וְקָבְעוּ זְמַן שֶׁיַּתְחִיל הַחֵרֶם וּבְאוֹתוֹ הַזְּמַן הָיוּ אֲנוּסִים אוֹ שׁוֹגְגִים וְלֹא הִתְחִילוּ לְקַיֵּם הַנֶּדֶר, צְרִיכִים לְקַיְּמוֹ אַחַר כָּךְ כִּי אֵינוֹ בָּטֵל מִשּׁוּם זֶה <small><small>(תְּשׁוּבַת הָרֹא''שׁ כְּלָל ז')</small>.</small> מִי שֶׁנִּשְׁבַּע אוֹ נָדַר לַעֲשׂוֹת דָּבָר תּוֹךְ שָׁנָה, אוֹ בְּיוֹם פְּלוֹנִי, יֵשׁ לוֹ לַעֲשׂוֹתוֹ מִיָּד אוֹ בְּשַׁחֲרִית כְּשֶׁיַּגִּיעַ אוֹתוֹ הַיּוֹם, שֶׁמָּא יִשְׁכַּח אַחַר כָּךְ וְלֹא יַעֲשֶׂנּוּ, וְיַעֲבֹר עַל נִדְרוֹ וּשְׁבוּעָתוֹ. וְאִם לֹא עָשָׂהוּ מִיָּד, כִּי אָמַר עֲדַיִן יֵשׁ לִי פְּנַאי לַעֲשׂוֹתוֹ, וְשָׁכַח אוֹ נֶאֱנַס אַחַר כָּךְ וְלֹא עָשָׂהוּ, יֵשׁ אוֹמְרִים דְּמִקְרֵי אֹנֶס <small><small>(הר''ן פ' כֵּיצַד הָרֶגֶל)</small>.</small> וְיֵשׁ אוֹמְרִים דְּלֹא מִקְרֵי אֹנֶס <small><small>(חִדּוּשֵׁי אֲגֻדָּה פֶּרֶק מִי שֶׁאֲחָזוֹ)</small>.</small> וְלֹא מִקְרֵי אֹנֶס בִּשְׁבוּעָה, אֶלָּא אִם כֵּן הָיָה מַגִּיעַ לוֹ אֵיזֶה רָעָה אִם לֹא הָיָה נִשְׁבָּע, אֲבָל אִם לֹא הָיָה מַגִּיעַ לוֹ טוֹבָה וְנִשְׁבַּע, כְּדֵי שֶׁיְּהֵא לוֹ טוֹבָה מִזֶּה, אֵין מִקְרֵי אָנוּס בִּשְׁבוּעָה <small><small>(מהרי''ק שֹׁרֶשׁ קס''ז וּפִסְקֵי מהרא''י סִימָן ע''ג)</small>.</small> כָּל שֶׁהוּא אָנוּס בִּשְׁבוּעָה, אַף עַל פִּי שֶׁאָמַר עַל דַּעַת רַבִּים אוֹ עַל דַּעַת הַמָּקוֹם, אֵינוֹ כְּלוּם <small><small>(בֵּית יוֹסֵף בְּשֵׁם רַשְׁבָּ''ץ)</small>. </small> נֶאֱמָן אָדָם לוֹמַר שֶׁשְּׁבוּעָתוֹ הָיְתָה בְּאֹנֶס אוֹ עַל תְּנַאי כָּךְ וְכָךְ <small><small>(שָׁם)</small>.</small> וְדַוְקָא קֹדֶם שֶׁעָבַר עַל שְׁבוּעָתוֹ, אֲבָל אִם כְּבַר עָבַר, אֵינוֹ נֶאֱמָן לְפָטְרוֹ מִמַּלְקוֹת <small><small>(בסי' רכ''ח דַּף רע''ד ע''א בְּבֵית יוֹסֵף בְּשֵׁם הָרַשְׁבָּ''א)</small>.</small> וְכֵן מִי שֶׁהוֹדָה בָּרַבִּים אוֹ כָּתַב עָלָיו שְׁטָר וְהוֹדָה בּוֹ שֶׁנִּשְׁבַּע, וְאוֹמֵר אַחַר כָּךְ שֶׁלֹּא נִשְׁבַּע, וְנוֹתֵן טַעַם לָמָּה אָמַר שֶׁנִּשְׁבַּע, נֶאֱמָן וְכָל שֶׁכֵּן אִם הָאֱמֶת שֶׁלֹּא נִשְׁבַּע, שֶׁאֵין עָלָיו אִסּוּר שְׁבוּעָה מִשּׁוּם הוֹדָאָתוֹ <small><small>(ת''ה סִימָן שכ''ו)</small>.</small> </small> 

אַף עַל פִּי שֶׁאַרְבַּעָה נְדָרִים אֵלּוּ אֵינָם צְרִיכִים הַתָּרָה, אָסוּר לִדֹּר בָּהֶם, אִם לֹא שֶׁרוֹצֶה לְקַיֵּם דְּבָרָיו. 

הַנּוֹדֵר אוֹ הַנִּשְׁבַּע לְאַנָּס, לֹא הָוֵי נֶדֶר וְלֹא שְׁבוּעָה. לְפִיכָךְ נוֹדְרִים לָהוֹרְגִים וְלַמּוֹכְסִים אִם הוּא מוֹכֵס הָעוֹמֵד בְּלֹא צִוּוּי הַמֶּלֶךְ, אוֹ שֶׁבָּא לִטֹּל מִמֶּנּוּ יוֹתֵר מִקִּצְבָּתוֹ, יָכוֹל לִדֹּר אוֹ לִשָּׁבַע כְּדֵי לִפָּטֵר מִמֶּנּוּ, וְאוֹמֵר: יֵאָסְרוּ עָלַי כָּל פֵּרוֹת שֶׁבָּעוֹלָם אִם אֵינִי מִבֵּית הַמֶּלֶךְ, לִפָּטֵר מִן הַהֶרֶג. אוֹ אִם אֵין מַה שֶּׁאֲנִי מֵבִיא מִבֵּית הַמֶּלֶךְ, לִפָּטֵר מִן הַמֶּכֶס. וְחוֹשֵׁב בְּלִבּוֹ יֵאָסְרוּ עָלַי רַק הַיּוֹם, אַף עַל פִּי שֶׁמּוֹצִיא מִפִּיו, סְתָם, וְקַיְמָא לָן דְּבָרִים שֶׁבַּלֵּב אֵינָם דְּבָרִים, גַּבֵּי אַנָּס שָׁרֵי. <small>וּבִלְבַד שֶׁלֹּא יוֹצִיא בְּפִיו דָּבָר שֶׁהוּא בְּפֵרוּשׁ נֶגֶד מַה שֶּׁבְּלִבּוֹ <small><small>(בְּתוֹסָפוֹת נְדָרִים וּבְפ' הַגּוֹזֵל בַּתְרָא וְעוֹד הַרְבֵּה פּוֹסְקִים)</small>.</small> </small> וַאֲפִלּוּ לֹא בִּקֵּשׁ מִמֶּנּוּ שֶׁיִּדֹּר, וְהוּא נוֹדֵר מֵעַצְמוֹ אוֹ הוֹסִיף לִדֹּר יוֹתֵר מִמַּה שֶּׁבִּקֵּשׁ, כְּגוֹן שֶׁאָמַר לוֹ: אֱמֹר קוּנָם שֶׁתֵּהָנֶה מֵאִשְׁתְּךָ אִם אֵינוֹ כִּדְבָרֶיךָ, וְהוּא אוֹמֵר: קוּנָם אִשְׁתִּי וּבָנַי נֶהֱנִים לִי, אוֹ שֶׁבִּקֵּשׁ מִמֶּנּוּ שֶׁיִּדֹּר, וְהוּא נִשְׁבַּע, אֵינוֹ כְּלוּם, שֶׁכָּל מַה שֶּׁעוֹשֶׂה אֵינוֹ עוֹשֶׂה אֶלָּא מֵחֲמַת הָאֹנֶס וּלְחַזֵּק דְּבָרָיו נֶגֶד הָאַנָּס. <small>הַגָּה: וְדַוְקָא כְּשֶׁנִּשְׁבַּע לוֹ בְּפִיו, אָז צָרִיךְ לְבַטֵּל בְּלִבּוֹ בְּאֵיזֶה תְּנַאי וְדֶרֶךְ שֶׁלֹּא יִסְתֹּר מַה שֶּׁהוֹצִיא בְּפִיו, אֲבָל שַׂר אם שִׁלְטוֹן שֶׁצִּוּוּ לְהַחֲרִים עַל אֵיזֶה דָּבָר שֶׁלֹּא כַּדִּין, אֵין בְּאוֹתוֹ חֵרֶם כְּלוּם, וַאֲפִלּוּ בִּטּוּל בַּלֵּב אֵינוֹ צָרִיךְ. <small><small>(הַגָּהוֹת מַיְמוֹנִי פ''ג מֵהִלְכוֹת שְׁבוּעוֹת בְּשֵׁם הַגְּאוֹנִים וְכֵן כָּתַב רַבֵּינוּ יְרוּחָם)</small>.</small> וְכָל זֶה לֹא מַיְרֵי אֶלָּא כְּשֶׁאֶפְשָׁר לַעֲבֹר עַל שְׁבוּעָתוֹ וְנִדְרוֹ שֶׁלֹּא יִוָּדַע לַגּוֹי, אֲבָל אִם יִוָּדַע לַגּוֹי, אָסוּר מִפְּנֵי חִלּוּל הַשֵּׁם. וְלָכֵן נֶעֱנַשׁ צִדְקִיָּהוּ שֶׁעָבַר עַל שְׁבוּעָתוֹ לִנְבוּכַדְנֶצַר <small><small>(ד''ע)</small>,</small> אַף עַל פִּי שֶׁהָיָה בְּדֶרֶךְ אֹנֶס <small><small>(תְּשׁוּבַת הָרֹא''שׁ כְּלָל ט' ותשו' מ''ע סי' מ''ט וּמהרי''ו סִימָן נ''ג)</small>.</small> מִיהוּ אִם הוֹדִיעַ לַגּוֹי מִיָּד שֶׁיָּצָא מֵאָנְסוֹ, שֶׁהָיָה לוֹ תְּנַאי בְּלִבּוֹ, וְלָכֵן יַעֲבֹר עַל שְׁבוּעָתוֹ, לֵיכָּא לְמֵיחַשׁ, הוֹאִיל וְהָיָה אָנוּס מִתְּחִלָּה <small><small>(כָּךְ מַשְׁמָע בפ''ב דְּיוֹמָא)</small>.</small> מִיהוּ הַכֹּל לְפִי צֹרֶךְ הָעִנְיָן <small><small>(ד''ע)</small>.</small> מֶלֶךְ אוֹ שִׁלְטוֹן שֶׁצִּוּוּ לִשָּׁבַע לְהַגִּיד עַל אֶחָד אִם בָּא עַל הַגּוֹיָה, כְּדֵי לְהַעֲנִישׁוֹ מִיתָה, מִקְרֵי שְׁבוּעַת אֹנֶס <small><small>(בֵּית יוֹסֵף בְּשֵׁם הָרֹא''שׁ כְּלָל ח')</small></small> וְיֵשׁ לְבַטְּלָהּ בְּלִבָּם. וְכֵן אִם רְאוּבֵן הִפְקִיד מָמוֹן בְּיַד שִׁמְעוֹן, וְצִוָּה הַמֶּלֶךְ אוֹ הַשַּׂר לְהַחֲרִים עַל מִי שֶׁיּוֹדֵעַ מִמָּמוֹן שֶׁל רְאוּבֵן, אִם הַגּוֹי רוֹצֶה לִקַּח מָמוֹן שֶׁל רְאוּבֵן בְּאֹנֶס שֶׁלֹּא כַּדִּין, אֵין הַחֵרֶם כְּלוּם. וְכֵן יוּכַל הַנִּפְקָד לִשָּׁבַע שֶׁאֵין לוֹ מִשֶּׁל רְאוּבֵן <small><small>(הַכֹּל בְּבֵית יוֹסֵף בְּשֵׁם תְּשׁוּבַת הָרֹא''שׁ כְּלָל ח' וט')</small>,</small> וּבִלְבַד שֶׁיְּבַטְּלֶנּוּ בְּלִבּוֹ וּבִלְבַד שֶׁלֹּא יְהֵא חִלּוּל הַשֵּׁם בַּדָּבָר <small><small>(שָׁם בִּתְשׁוּבָה)</small>,</small> כְּמוֹ שֶׁנִּתְבָּאֵר. ב' יְהוּדִים שֶׁהִכּוּ זֶה אֶת זֶה, וְגָזַר הַשִּׁלְטוֹן אַחַר עֵדוּת. אִם יַעֲנִישׁוּ הַמַּכֶּה יוֹתֵר מִדַּאי נִקְרָא אֹנֶס. וְאִם אֵינָם יְכוֹלִים לְהִשָּׁמֵט, וּצְרִיכִין לְהַגִּיד, יָעִידוּ וִישַׁלְּמוּ לַנִּזָּק נִזְקוֹ, וְאַל יַצִּילוּ עַצְמָן בְּמָמוֹן חַבְרֵיהֶם <small><small>(חִדּוּשֵׁי אֲגֻדָּה פֶּרֶק הַגּוֹזֵל בַּתְרָא וְשָׁם הג''ה בְּמָרְדְּכַי בְּשֵׁם מהר''מ)</small>.</small> וְעַיֵּן לְקַמָּן סִימָן רל''ט עוֹד מִדִּינִים אֵלּוּ.</small> 

מִי שֶׁאָנַס אֶת חֲבֵרוֹ וְיִסְרוֹ בְּמִינֵי יִסוּרִים, עַד שֶׁנִּשְׁבָּע לָתֵת לוֹ כָּךְ וְכָךְ מָעוֹת, אֵין בְּאוֹתָהּ שְׁבוּעָה אוֹ נֶדֶר אוֹ חֵרֶם, מַמָּשׁ. <small>וְכָל שֶׁכֵּן אִם קִבְּלוּ חֵרֶם אוֹ שְׁבוּעָה עֲלֵיהֶם מִכֹּחַ אֹנֶס מִיתָה דְּאֵינוֹ כְּלוּם. <small><small>(כֵּן מַשְׁמָע בְּמָרְדְּכַי פ' הַנִּזָּקִין וְכֵן כָּתַב מהרד''ךְ בַּיִת י' תשו' י''ז וְלֹא כתשו' מהרי''ו סי' נ''ג וּפִסְקֵי מהרא''י סי' ע''ג)</small>.</small> </small> 

מִי שֶׁשִּׁדֵּךְ בִּתּוֹ וְנָדַר לָתֵת עִמָּהּ סַךְ מָעוֹת, <small>וְנִשְׁבַּע,</small> וְאַחַר כָּךְ נִתְקַלְקְלוּ הַחוֹבוֹת שֶׁהָיוּ חַיָּבִים לוֹ, אִם אֵין לוֹ מִמַּה לִּפְרֹעַ לֹא חוֹבוֹת וְלֹא קַרְקָעוֹת וַחֲפָצִים חוּץ מִבֵּית דִּירָתוֹ וּכְלֵי תַּשְׁמִישׁוֹ, פָּטוּר, דְּאֵין לְךָ אֹנֶס גָּדוֹל מִזֶּה. <small>הַגָּה: רְאוּבֵן וְשִׁמְעוֹן שֶׁהָיוּ דָּרִים בְּעִיר אַחַת, וְנִשְׁבְּעוּ שְׁנֵיהֶם לְהַשִּׂיא בְּנֵיהֶם זֶה לָזֶה, וְאַחַר כָּךְ יָצָא רְאוּבֵן וּבְנוֹ מִן הָעִיר, שִׁמְעוֹן פָּטוּר וְאֵין צָרִיךְ לְהוֹלִיךְ בִּתּוֹ אַחֲרָיו, גַּם רְאוּבֵן פָּטוּר אִם הֻצְרַךְ לָצֵאת, דְּמִקְרֵי אֹנֶס. וְכֵן אִם נִשְׁבַּע הַבֵּן, וְאָבִיו הֻצְרַךְ לָצֵאת וְאֵין לַבֵּן פַּרְנָסָה זוּלַת אָבִיו <small><small>(בֵּית יוֹסֵף סי' רכ''ח דַּף עד''ר ע''ב בְּשֵׁם הרמב''ן סי' רע''ח)</small>.</small> וְעַיֵּן בח''מ סִימָן ע''ג סָעִיף ח'.</small> 

מִי שֶׁנִּשְׁבַּע שֶׁיָּדוּר בִּמְקוֹם חָמִיו אִם לֹא יְעַכְּבֶנּוּ אֹנֶס, אִם סִבֵּב הוּא אוֹ אֲחֵרִים בִּשְׁבִילוֹ אִיּוּם עָלָיו שֶׁלֹּא לֵילֵךְ לִמְקוֹם חָמִיו, אֵין זֶה אֹנֶס. <small>הַגָּה: אִשָּׁה שֶׁנָּדְרָה לְבַעֲלָהּ בְּחָלְיוֹ שֶׁלֹּא תִּנָּשֵׂא אַחֲרֵי מוֹתוֹ, אוֹ לְהֶפֶךְ <small><small>(ר''ד כֹּהֵן בַּיִת י''ז וּבְהָרַמְבָּ''ן סִימָן מ')</small></small> אוֹ מִי שֶׁנָּדַר לְחוֹלֶה אֵיזֶה דָּבָר <small><small>(תְּשׁוּבַת הָרַשְׁבָּ''א)</small>,</small> אִם עָשׂוּ זֶה מִשּׁוּם הַפְצָרַת הַחוֹלֶה שֶׁלֹּא תִּטָּרֵף דַּעְתּוֹ עָלָיו הָוֵי הַנֶּדֶר אֹנֶס, אֲבָל אִם לֹא עָשָׂה כֵן מִפְּנֵי זֶה אֶלָּא מִפְּנֵי דָּבָר אַחֵר, הָוֵי כְּנֶדֶר עַל דַּעַת חֲבֵרוֹ <small><small>(שָׁם)</small>.</small> וְעַיֵּן לְעֵיל סִימָן רכ''ח.</small> 

שֻׁתָּפִים שֶׁבֵּרְרוּ דַּיָּנִים בְּכֹחַ חֵרֶם לְקַיֵּם מַה שֶּׁגָּזְרוּ עֲלֵיהֶם, וְאֶחָד מֵהֶם מָסַר מוֹדָעָה שֶׁלֹּא קִבֵּל עָלָיו הַנִּבְרָרִים אֶלָּא כְּדֵי שֶׁיִּתְאַמֵּת מַה שֶּׁחַיָּב לוֹ, שֶׁהָיָה יָרֵא שֶׁמָּא יַכְחִישׁ שֶׁהִתְחִיל לוֹמַר שֶׁאֵין בְּיָדוֹ כְּלוּם וְאַחַר שֶׁגָּזְרוּ הַנִּבְרָרִים הֶרְאָה מוֹדָעָא זוֹ וְאָמַר שֶׁאֵינוֹ רוֹצֶה לְקַבֵּל אֶלָּא מַה שֶּׁיָּדִין עָלָיו דַּיַּן הַקָּהָל בְּדִין תּוֹרָה, כֵּיוָן שֶׁקִּבֵּל עָלָיו בְּחֵרֶם אָסוּר לוֹ לִסְתֹּר דִּינָם. 

מִי שֶׁפֵּרֵשׁ בִּשְׁעַת נִדְרוֹ עַל מַה נָּדַר, הֲרֵי זֶה כְּתוֹלֶה נִדְרוֹ בְּאוֹתוֹ דָּבָר וְאִם לֹא נִתְקַיֵּם הַדָּבָר שֶׁנִּשְׁבַּע בִּגְלָלוֹ, מֻתָּר. כְּגוֹן שֶׁאָמַר: שֶׁאֵינִי נוֹשֵׂא אֶת פְּלוֹנִית שֶׁאָבִיהָ רַע, וְשָׁמְעוּ שֶׁמֵּת אוֹ שֶׁעָשָׂה תְּשׁוּבָה, אֵין צָרִיךְ הַתָּרָה דְּהָוֵי כְּאִלּוּ פֵּרֵשׁ שֶׁנּוֹדֵר עַל זֶה הַתְּנַאי, וְכֵיוָן שֶׁנִּתְבַּטֵּל נִתְבַּטֵּל הַנֶּדֶר. <small>וְעַיֵּן לְעֵיל סִימָן ר''כ <small><small>(סט''ו בהג''ה)</small>.</small> </small> 

וְעוֹד יֵשׁ נֶדֶר שֶׁאֵין צָרִיךְ הַתָּרָה, כְּגוֹן שֶׁאָמַר לַחֲבֵרוֹ: קוּנָם שֶׁאֲנִי נֶהֱנֶה לְךָ אִם אֵין אַתָּה נוֹטֵל מִמֶּנִּי כָּךְ וְכָךְ, הֲרֵי זֶה יָכוֹל לְהַתִּיר נִדְרוֹ שֶׁלֹּא עַל פִּי חָכָם, שֶׁיֹּאמַר לוֹ: כְּלוּם נָדַרְתָּ אֶלָּא לְכַבְּדֵנִי, וְזֶהוּ כְּבוֹדִי שֶׁלֹּא אֶטֹּל מִמְּךָ. וַאֲפִלּוּ אֵין הַמַּדִּיר אוֹמֵר בְּפֵרוּשׁ שֶׁכָּךְ הָיְתָה כַּוָנָתוֹ, אֶלָּא מִן הַסְתָם. וְכֵן אִם אָמַר לוֹ: קוּנָם שֶׁאַתָּה נֶהֱנֶה לִי אִם אֵין אַתָּה נוֹתֵן לִי כָּךְ וְכָךְ, יֵשׁ לוֹ הֶתֵּר בְּלֹא שְׁאֵלַת חָכָם, שֶׁיֹּאמַר לוֹ: הֲרֵי הוּא כְּאִלּוּ קִבַּלְתִּי. <small>הַגָּה: וְעַיֵּן לְעֵיל סִימָן רכ''ח סְעִיף ל''ט. יֵשׁ אוֹמְרִים דַּוְקָא בִּדְבַר קִיּוּם מַעֲשֶׂה יָכוֹל לוֹמַר כְּאִלּוּ עָשִׂיתָ, אֲבָל בְּבִטּוּל מַעֲשֶׂה כְּגוֹן שֶׁיֹּאמַר: קוּנָם נְכָסַי לְ <small>ךָ</small> אִם תֵּלֵךְ לְמָקוֹם פְּלוֹנִי, לֹא יוּכַל לוֹמַר: לֵךְ וְהָוֵי לִי כְּאִלּוּ לֹא הָלַכְתָּ <small><small>(ר''ן בְּשֵׁם רַשְׁבָּ''א)</small>.</small> וְיֵשׁ אוֹמְרִים דְּאֵין חִלּוּק <small><small>(בֵּית יוֹסֵף בְּשֵׁם הר''ן פ''ד דִּנְדָרִים ות''ה סי' שי''א ור''ל ן' חביב סי' קל''ז)</small>.</small> וְכָל תְּנַאי שֶׁהוּא לְטוֹבַת הַנּוֹדֵר יָכוֹל לוֹמַר: הֲרֵי לִי כְּאִלּוּ קִיַּמְתָּ הַתְּנַאי. מִי שֶׁאָמַר: קוּנָם אַתָּה נֶהֱנֶה לִי אִם אֵין אַתָּה נוֹתֵן לִבְנִי כָּךְ וְכָךְ, אִם הַבֵּן סוֹמֵךְ עַל שֻׁלְחַן אָבִיו, אִם כֵּן הָאָב מִתְכַּוֵּן לְטוֹבָתוֹ וְיוּכַל לוֹמַר: כְּאִלּוּ הִתְקַבַּלְתִּי; וְאִם לָאו, אֵין הָאָב יָכוֹל לוֹמַר כָּךְ, רַק הַבֵּן <small><small>(ג''ז שָׁם בְּשֵׁם הר''ן)</small>.</small> </small> 


Siman 233

קָטָן בֶּן י''ב שָׁנָה וְיוֹם אֶחָד וּקְטַנָּה בַּת י'' א שָׁנָה וְיוֹם אֶחָד, אִם יוֹדְעִים לְשֵׁם מִי נָדְרוּ וְנִשְׁבְּעוּ, נִדְרֵיהֶם נֶדֶר, וּשְׁבוּעָתָם שְׁבוּעָה, אַף עַל פִּי שֶׁלֹּא הֵבִיאוּ ב' שְׂעָרוֹת. וּבוֹדְקִין שְׁנַת י''ג לְזָכָר וּשְׁנַת י''ב לִנְקֵבָה, וְקֹדֶם שֶׁיֵּשׁ י''ב לְזָכָר וי'' א לִנְקֵבָה, אֲפִלּוּ יוֹדְעִים לְשֵׁם מִי נוֹדְרִים אֵינוֹ נֶדֶר. <small>הַגָּה: וְגוֹעֲרִים בָּהֶם וּמַכִּין אוֹתָן שֶׁלֹּא יְלַמְּדוּ לְשׁוֹנָם בִּנְדָרִים וּשְׁבוּעוֹת. וְאִם הוּא דָּבָר קָטָן וְקַל וְאֵין בּוֹ עִנּוּי נֶפֶשׁ, אוֹמְרִים לָהֶם שֶׁיַּעַמְדוּ בְּנִדְרָם וּשְׁבוּעָתָם, כְּדֵי שֶׁלֹּא יַרְגִּילוּ עַצְמָם בָּזֶה <small><small>(רַמְבַּ''ם פי''ב מה''ש סְמַ''ג וְכָל בּוֹ)</small>.</small> </small> וּמִי''ג וְיוֹם אֶחָד וָאֵילָךְ לְזָכָר, וּמִי''ב וְיוֹם אֶחָד לִנְקֵבָה, אַף עַל פִּי שֶׁאֵין יוֹדְעִים לְשֵׁם מִי נוֹדְרִים, נִדְרֵיהֶם נֶדֶר. 


Siman 234

הָאָב מֵפֵר נִדְרֵי בִּתּוֹ כָּל זְמַן שֶׁהִיא קְטַנָּה אוֹ נַעֲרָה, אֲפִלּוּ נָדְרָה עַל דַּעַת רַבִּים. בָּגְרָה <small><small>(פי' כְּשֶׁהָאִשָּׁה עָבְרָה שְׁתֵּים עֶשְׂרֵה שָׁנָה וְיוֹם אֶחָד, אָז אִם הֵבִיאָה ב' שְׂעָרוֹת נִקְרֵאת נַעֲרָה עַד ו' חֳדָשִׁים אַחַר כָּךְ, שֶׁאָז נִקְרֵאת בּוֹגֶרֶת, כְּלוֹמַר מְלֵאָה שֵׂעָר כִּי תַּרְגּוּם יְרוּשַׁלְמִי שֶׁל אִישׁ שָׂעִיר גְּבַר בְּגָר)</small>,</small> אוֹ נִשֵּׂאת, שׁוּב אֵינוֹ יָכוֹל לְהָפֵר. 

הַבַּעַל מֵפֵר נִדְרֵי אִשְׁתּוֹ, לְבַדּוֹ, מִשֶּׁתִּכָּנֵס לַחֻפָּה עַד שֶׁתִּתְגָּרֵשׁ וְהִגִּיעַ הַגֵּט לְיָדָהּ. הָיְתָה מְגֹרֶשֶׁת מִסָפֵק, לֹא יָפֵר לָהּ. 

נָתַן לָהּ גֵּט עַל תְּנַאי, אוֹ לְאַחַר זְמַן, לֹא יָפֵר לָהּ בַּיָּמִים שֶׁבֵּינְתַיִם. 

שָׁמְעָה שֶׁמֵּת בַּעֲלָהּ, וְנִשֵּׂאת, וַהֲרֵי הוּא קַיָּם, אֵין בַּעֲלָהּ רִאשׁוֹן וְשֵׁנִי מְפֵרִים נְדָרֶיהָ. וְכֵן כָּל מִי שֶׁנִּשֵּׂאת בְּאִסוּר כָּרֵת. 

נִשֵּׂאת לְאִסוּרֵי לָאוִין אוֹ לְחַיָּבֵי עֲשֵׂה, וְהֵפֵר לָהּ בַּעֲלָהּ, הֲרֵי זֶה מוּפָר. מִשֶּׁתִּתְאָרֵס עַד שֶׁתִּכָּנֵס לַחֻפָּה, אֵין הַבַּעַל מֵפֵר לְבַדּוֹ, אֲפִלּוּ אִם הוּא חַיָּב בִּמְזוֹנוֹתֶיהָ, וְלֹא הָאָב לְבַדּוֹ מֵפֵר, אֶלָּא שְׁנֵיהֶם מְפֵרִים בְּשֻׁתָּפוּת, וַאֲפִלּוּ נְדָרִים שֶׁהָיוּ עָלֶיהָ קֹדֶם שֶׁנִּתְאָרְסָה. וְאִם הֵפֵר א' בְּלֹא הַשֵּׁנִי, אֵינוֹ מוּפָר וּמִיהוּ חֶלְקוֹ שֶׁל שֵׁנִי נִשְׁאָר קָלוּשׁ וְהֵקֵל אִסוּרוֹ, שֶׁאֵין בּוֹ מַלְקוֹת. וְצָרִיךְ שֶׁיִּשְׁמְעוּ שְׁנֵיהֶם בְּיוֹם אֶחָד, אֲבָל אִם שָׁמַע אֶחָד הַיּוֹם, וְהֵפֵר, וְשָׁמַע הַשֵּׁנִי בְּיוֹם אַחֵר, אֵינוֹ יָכוֹל לְהָפֵר. וְיֵשׁ אוֹמְרִים שֶׁכָּל אֶחָד מֵפֵר בְּיוֹם שָׁמְעוֹ, אַף עַל פִּי שֶׁלֹּא שָׁמְעוּ בְּיוֹם אֶחָד. <small>וְאִם נִתְאָרְסָה וְאֵין לָהּ אָב, אֵין הָאָרוּס יָכוֹל לְהָפֵר <small><small>(רַשְׁבָּ''א סִימָן קס''ו)</small>.</small> </small> 

אִם קִיֵּם הָאֶחָד, אֲפִלּוּ חָזַר וְנִשְׁאַל עַל הַהֲקָמָה, אֵינוֹ יָכוֹל לְהָפֵר עִם הַשֵּׁנִי. 

שׁוֹמֶרֶת יָבָם, אֵין הַיָּבָם מֵפֵר, אֲפִלּוּ אֵין שָׁם אֶלָּא יָבָם אֶחָד, וַאֲפִלּוּ עָשָׂה בָּהּ מַאֲמָר <small><small>(פֵּרוּשׁ שֶׁקִדְּשָׁהּ בְּכֶסֶף)</small>.</small> 

הָלַךְ הָאָב אוֹ שְׁלוּחָיו עִם שְׁלוּחֵי הַבַּעַל לַהֲבִיאָהּ לוֹ לְהַכְנִיסָהּ לַחֻפָּה, עֲדַיִן הִיא בִּרְשׁוּת שְׁנֵיהֶם לַהֲפָרָה. מְסָרָהּ הָאָב אוֹ שְׁלוּחָיו לִשְׁלוּחֵי הַבַּעַל, יָצָאת מֵרְשׁוּת הָאָב <small><small>(ר''ן וְתוֹסָפוֹת)</small>.</small> וְיֵשׁ אוֹמְרִים דְּמִכָּל מָקוֹם אֵין הַבַּעַל מֵפֵר לָהּ עַד שֶׁתִּכָּנֵס לַחֻפָּה <small><small>(טוּר)</small>.</small> 

נַעֲרָה מְאֹרָסָה שֶׁלֹּא שָׁמְעוּ אָבִיהָ וּבַעֲלָהּ אֶת נִדְרָהּ עַד שֶׁבָּגְרָה, שֶׁיָּצְאָה מֵרְשׁוּת הָאָב, אֵין הָאָרוּס <small><small>(פי' הַמְקַדֵּשׁ וּבָא הַפָּעוּל בִּמְקוֹם תֹּאַר עַל דֶּרֶךְ הֱוֵי שָׁקוּד לִלְמֹד תּוֹרָה)</small></small> יוּכַל לְהָפֵר לְבַדּוֹ. 

נָדְרָה, וְשָׁמַע אָבִיהָ וְהֵפֵר חֶלְקוֹ, וְלֹא שָׁמַע בַּעֲלָהּ עַד שֶׁכְּנָסָהּ, אֵינוֹ יָכוֹל לְהָפֵר. לְכָךְ דֶּרֶךְ תַּלְמִידֵי חֲכָמִים לוֹמַר לָהּ קֹדֶם שֶׁיַּכְנִיסֶנָּה: כָּל נְדָרִים שֶׁנָּדַרְתְּ מִשֶׁאֵרַסְתִּיךְ, יִהְיוּ מוּפָרִים. וְכֵן יֹאמַר הָאָב לְבִתּוֹ קֹדֶם שֶׁתֵּצֵא מִבֵּיתוֹ: כָּל נְדָרִים שֶׁנָּדַרְתְּ, יְהוּ מוּפָרִים. 

מֵת הָאָרוּס בְּעוֹדָהּ נַעֲרָה, חוֹזֶרֶת לִרְשׁוּת הָאָב, וּמֵפֵר אֲפִלּוּ מַה שֶּׁנָּדְרָה בְּחַיֵּי הָאָרוּס וְשָׁמַע וָמֵת, מֵפֵר הָאָב לְבַדּוֹ בְּיוֹם שָׁמְעוֹ. וַאֲפִלּוּ יֵשׁ לָהּ יָבָם וְעָשָׂה בָּהּ מַאֲמָר, מֵפֵר הָאָב לְבַדּוֹ. וְדַוְקָא שֶׁמֵּת הָאָרוּס קֹדֶם שָׁמְעוֹ, אוֹ שֶׁמֵּת בְּיוֹם שָׁמְעוֹ וְלֹא קִיֵּם הַנֶּדֶר, וְכֵן אִם הֵפֵרוּ צָרִיךְ הָאָב לַחֲזֹר וּלְהָפֵר, אֲבָל אִם קִיֵּם הַנֶּדֶר קֹדֶם שֶׁמֵּת, אוֹ שֶׁמֵּת אַחַר יוֹם שָׁמְעוֹ, אֵין הָאָב יָכוֹל לְהָפֵר. וּלְהָרַמְבַּ''ם, שָׁמַע אָרוּס וְהֵפֵר לָהּ וָמֵת, וְאַחַר כָּךְ שָׁמַע הָאָב, אֵין הָאָב יָכוֹל לְהָפֵר. 

כְּנָסָהּ אוֹ שֶׁמָּסְרָה לוֹ הָאָב אוֹ שְׁלוּחָיו לְהַכְנִיסָהּ, וּמֵת בְּעוֹדָהּ נַעֲרָה, אֵינָהּ חוֹזֶרֶת לִרְשׁוּת הָאָב. 

נָדְרָה, וְהִיא אֲרוּסָה, וְנִתְגָּרְשָׁה, וְחָזְרָה וְנִתְאָרְסָה לְאָרוּס זֶה אוֹ לְאַחֵר, אָבִיהָ וְאָרוּסָה הָאַחֲרוֹן מְפֵרִין לָהּ. 

כְּנָסָהּ, וְנָדְרָה וְלֹא שָׁמַע הַבַּעַל, וְגֵרְשָׁהּ וְאַחַר כָּךְ אֵרְסָהּ, אֵינוֹ יָכוֹל לְהָפֵר אוֹתוֹ נֶדֶר, מִשּׁוּם דְּאֵין אָרוּס מֵפֵר אֶלָּא בְּשֻׁתָּפוּת הָאָב, וְהָכָא כֵּיוָן שֶׁהָאָב אֵינוֹ יָכוֹל לְהָפֵר לְפִי שֶׁכֵּיוָן שֶׁכְּנָסָהּ יָצָא מֵרְשׁוּתוֹ, <small>הָאָרוּס</small> נָמֵי אֵינוֹ יָכוֹל לְהָפֵר. 

מֵת הָאָב מִשֶּׁנִּתְאָרְסָה, אֵין הָאָרוּס יָכוֹל לְהָפֵר, אֲפִלּוּ אִם שָׁמְעוּ הָאָרוּס וְהָאָב יַחַד וְהֵפֵר הָאָב קֹדֶם שֶׁמֵּת. וְכֵן אִם שָׁמַע הָאָרוּס וְהֵפֵר לָהּ, וְלֹא הִסְפִּיק הָאָב לִשְׁמֹעַ עַד שֶׁמֵּת, אֵין הָאָרוּס יָכוֹל לְהָפֵר חֵלֶק הָאָב. 

שָׁמַע אָבִיהָ וְהֵפֵר לָהּ, וְלֹא הִסְפִּיק הָאָרוּס לִשְׁמֹעַ עַד שֶׁמֵּת, אֵין הָאָב יָכוֹל לְהָפֵר חֶלְקוֹ שֶׁל אָרוּס. וְדַוְקָא שֶׁמֵּת אַחַר יוֹם שְׁמִיעָה, אֲבָל אִם מֵת בְּיוֹם שְׁמִיעָה, חוֹזֵר וּמֵפֵר הַכֹּל בְּיַחַד. וְאִם חָזְרָה וְנִתְאָרְסָה בּוֹ בַּיּוֹם, אַף עַל פִּי שֶׁמֵּת הָאָרוּס הָרִאשׁוֹן אַחַר יוֹם שְׁמִיעַת הָאָב, חוֹזֵר וּמֵפֵר עִם הָאָרוּס הַשֵּׁנִי. וְיֵשׁ חוֹלְקִין בָּזֶה לוֹמַר שֶׁאֵין הָאָב חוֹזֵר וּמֵפֵר עִם הָאָרוּס הַשֵּׁנִי. 

נָדְרָה וְהִיא אֲרוּסָה, וּמֵת הָאָרוּס בֵּין קֹדֶם שְׁמִיעָה בֵּין לְאַחַר שְׁמִיעָה, וְשָׁמַע הָאָב, וְחָזְרָה וְנִתְאָרְסָה בּוֹ בַּיּוֹם, אֲפִלּוּ כַּמָּה פְּעָמִים, הָאָב וְהָאָרוּס הָאַחֲרוֹן מְפֵרִין נְדָרֶיהָ. וְאִם לֹא שָׁמַע הָאָב בּוֹ בַּיּוֹם, וְנִתְאָרְסָה לַאֲחֵרִים וְשָׁמַע אַחַר כָּךְ, אֲפִלּוּ אַחַר כַּמָּה יָמִים, הָאָב וְהָאָרוּס הָאַחֲרוֹן מְפֵרִים בְּיַחַד בַּיּוֹם שֶׁיִּשְׁמְעוּ. 

נָדְרָה וְהִיא אֲרוּסָה, וְשָׁמַע אָבִיהָ וְלֹא שָׁמַע הָאָרוּס, וְנִתְגָּרְשָׁה בּוֹ בַּיּוֹם וְנִתְאָרְסָה לְאַחֵר בּוֹ בַּיּוֹם, אֲפִלּוּ לְמֵאָה, אָבִיהָ וּבַעֲלָהּ הָאַחֲרוֹן מְפֵרִין נְדָרֶיהָ שֶׁנָּדְרָה בִּפְנֵי אָרוּס רִאשׁוֹן, מִפְּנֵי שֶׁלֹּא יָצְאתָה לִרְשׁוּת עַצְמָהּ שָׁעָה אַחַת, שֶׁעֲדַיִן הָיְתָה בִּרְשׁוּת הָאָב, מִפְּנֵי שֶׁהִיא נַעֲרָה. 

נַעֲרָה הַמְּאֹרָסָה שֶׁנָּדְרָה וְלֹא שָׁמַע אָבִיהָ וְלֹא בַּעֲלָהּ, וְנִתְגָּרְשָׁה וְנִתְאָרְסָה לְאַחֵר, אֲפִלּוּ לְאַחַר כַּמָּה יָמִים, כְּשֶׁיִּשְׁמַע הָאָב וְהָאָרוּס הָאַחֲרוֹן, מְפֵרִין נְדָרֶיהָ שֶׁנָּדְרָה בִּפְנֵי הָאָרוּס הָרִאשׁוֹן, הוֹאִיל וְלֹא שָׁמַע אוֹתָם הָאָרוּס הָרִאשׁוֹן. 

הָא דְּאָמְרִינַן שֶׁחוֹזֶרֶת לִרְשׁוּת הָאָב לְבַטֵּל מַה שֶּׁנָּדְרָה תַּחַת הָאָרוּס וְהוּא שְׁמָעָן, דַּוְקָא כְּשֶׁמֵּת הַבַּעַל מִן הָאֵרוּסִין, אֲבָל אִם גֵּרְשָׁהּ, לֹא, דִּמְסַפְּקָא לָן אִי גֵּרוּשִין כַּהֲקָמָה דָּמֵי. הִלְכָּךְ אִם שָׁמַע נִדְרָה וְגֵרְשָׁהּ, אֵין הָאָב יָכוֹל לְהָפֵר, לֹא לְבַדּוֹ וְלֹא בְּשֻׁתָּפוּת אִם אָרוּס אַחֵר, וַאֲפִלּוּ עִם הָרִאשׁוֹן נָמִי לֹא, אֲפִלּוּ הֶחֱזִירָהּ בְּיוֹם הַשְּׁמִיעָה. אֲבָל אִם לֹא שָׁמַע הָאָרוּס נִדְרָהּ וְגֵרְשָׁהּ, דִּינָהּ כְּמוֹ לֹא שָׁמַע וָמֵת, לְכָל דָּבָר. 

אֵין הָאָב מֵפֵר נִדְרֵי בִּתּוֹ, וְלֹא הַבַּעַל נִדְרֵי אִשְׁתּוֹ, אֶלָּא בְּיוֹם שָׁמְעָם. וְדַוְקָא כָּל הַיּוֹם, וְלֹא מֵעֵת לְעֵת, שֶׁאִם שָׁמַע בִּתְחִלַּת הַלַּיְלָה מֵפֵר כָּל הַלַּיְלָה וְיוֹם הַמָּחֳרָת, וְאִם שָׁמַע סָמוּךְ לַחֲשֵׁכָה, אֵינוֹ מֵפֵר אֶלָּא עַד שֶׁתֶּחְשַׁךְ. וְאִם עָבַר הַיּוֹם וְשָׁתַק, אֲפִלּוּ לֹא כִּוֵּן בִּשְׁתִיקָתוֹ אֶלָּא לְצַעֲרָהּ, אֵינוֹ יָכוֹל לְהָפֵר. וְאִם שָׁתַק מִפְּנֵי שֶׁאֵינוֹ יוֹדֵעַ שֶׁיֵּשׁ בְּיַד הַבַּעַל לְהָפֵר, אוֹ אֲפִלּוּ יוֹדֵעַ אֶלָּא שֶׁנָּדְרָה נֶדֶר שֶׁסָבוּר שֶׁאֵינוֹ יָכוֹל לְהָפֵר, כְּגוֹן שֶׁסָבוּר שֶׁאֵינוֹ עִנּוּי נֶפֶשׁ, יָכוֹל לְהָפֵר אֲפִלּוּ לְאַחַר כַּמָּה יָמִים וְלֹא הַוְיָא שְׁתִיקָתוֹ קִיּוּם, וּשְׁעַת יְדִיעָתוֹ כְּאִלּוּ הוּא שְׁעַת הַנֶּדֶר אוֹ יוֹם שְׁמִיעָה, וְיָפֵר לָהּ כָּל אוֹתוֹ הַיּוֹם. 

נָדְרָה אִשְׁתּוֹ וְקִיֵּם לָהּ בְּאֶחָד מִלְּשׁוֹנוֹת שֶׁל הֲקָמָה, וּכְסָבוּר שֶׁאֵינָן לְשׁוֹן הֲקָמָה, וּבוֹ בַּיּוֹם הֵפֵר לָהּ, הֲקָמָתוֹ הֲקָמָה. וְהוּא הַדִּין לְמִי שֶׁיּוֹדֵעַ שֶׁיֵּשׁ בְּיָדוֹ לְהָפֵר אוֹתוֹ נֶדֶר שֶׁנָּדְרָה, אֲבָל לֹא יָדַע שֶׁצָּרִיךְ לְהָפֵר בְּיוֹם שָׁמְעוֹ, כֵּיוָן שֶׁעָבַר יוֹם שְׁמִיעָה אֵינוֹ יָכוֹל לְהָפֵר. וְאִם נִשְׁאַל עַל הַהֶקֵּם, הֲפָרָתוֹ שֶׁהֵפֵר, הֲפָרָה, וְאֵינוֹ צָרִיךְ לַחֲזֹר וּלְהָפֵר. 

בַּעַל שֶׁקִּיֵּם נִדְרֵי אִשְׁתּוֹ, וְהָלְכָה לִפְנֵי שְׁלֹשָׁה הֶדְיוֹטוֹת וְהִתִּירוּ לָהּ, מֻתָּר. <small>הַגָּה: וְיֵשׁ אוֹמְרִים דְּאֵין חָכָם אוֹ ג' הֶדְיוֹטוֹת יְכוֹלִין לְהַתִּיר אַחַר הֲקָמָה שֶׁל בַּעַל <small><small>(מהרי''ו סי' ט''ו וּמָרְדְּכַי פֶּרֶק הַשּׁוֹלֵחַ בְּשֵׁם ר''י והגהמ''ר דְּשַׁבָּת סי' תס''ז בְּשֵׁם ר' יוֹנָתָן)</small>.</small> אֲבָל אִם לֹא הֵפֵר לָהּ הַבַּעַל וְהֶחֱרִישׁ לָהּ, יוּכַל חָכָם אוֹ ג' הֶדְיוֹטוֹת לְהַתִּיר <small><small>(מהרי''ק שֹׁרֶשׁ נ')</small>.</small> וְטוֹב לְהַחְמִיר לְעִנְיַן אִם קִיֵּם לָהּ הַבַּעַל, שֶׁיִּשְׁאַל הַבַּעַל עַל הַהֶקֵּם וְיַתִּיר <small><small>(וְיָפֵר)</small></small> לָהּ. וְאִם אֵינוֹ בְּיוֹם שָׁמְעוֹ, יַתִּיר גַּם כֵּן חָכָם אוֹ ג' הֶדְיוֹטוֹת <small><small>(ת''ה סי' רע''ט)</small></small> וע''ל סָעִיף מ''ט. וְכָל זֶה לְכַתְּחִילָה לָחוּשׁ לִסְבָרַת הַמַּחְמִירִים, אֲבָל הָעִקָּר כַּסְּבָרָא הָרִאשׁוֹנָה דְּחָכָם אוֹ ג' הֶדְיוֹטוֹת מַתִּירִים אַחַר הֶקֵּם הַבַּעַל, וְכִּסְבָרָא הָרִאשׁוֹנָה. <small><small>(הִיא סְבָרַת הַגָּהוֹת מָרְדְּכַי דִּשְׁבוּעוֹת וּדְשַׁבָּת וְרַשְׁבָּ''ם בְּשֵׁם ר''י ורא''ם, בֵּית יוֹסֵף בְּשֵׁם רשב''ץ ות''ה)</small>.</small> </small> 

מְפֵרִין נְדָרִים בְּשַׁבָּת, אַף עַל פִּי שֶׁאֵינָם לְצֹרֶךְ הַשַּׁבָּת. וְלֹא יֹאמַר לָהּ: מוּפָר לֵיכִי, כְּמוֹ שֶׁאוֹמֵר בְּחֹל, אֶלָּא מְבַטֵּל בְּלִבּוֹ וְאוֹמֵר לָהּ: טְלִי אִכְלִי, וּטְלִי וּשְׁתִי, וְכַיּוֹצֵא בָּזֶה <small><small>(רַמְבַּ''ם וְטוּר לְקַמָּן סִימָן זֶה)</small>.</small> 

הַבַּעַל, <small>אוֹ הָאָב,</small> יָכוֹל לְהָפֵר בְּלֹא שְׁמִיעָה אִם הוּא פִּקֵּחַ, אֲבָל אִם אֵינוֹ שׁוֹמֵעַ וְהוּא מְדַבֵּר, אֵינוֹ יָכוֹל לְהָפֵר. <small>הַגָּה: וְיֵשׁ חוֹלְקִין דְּאַף פִּקֵּחַ אֵינוֹ יָכוֹל לְהָפֵר, עַד שֶׁיִּשְׁמַע <small><small>(הַטּוּר וְהָרֹא''שׁ וּסְמַ''ק)</small>.</small> וּמִיהוּ אִם הֵפֵר וְאַחַר כָּךְ שָׁמַע, הָוֵי הֲפָרָה. <small><small>(רַבֵּינוּ יְרוּחָם ועס''ק מ''ג)</small>.</small> </small> 

הַשּׁוֹטֶה אֵינוֹ מֵפֵר. 

קָטָן אֵינוֹ מֵפֵר, לְפִי שֶׁאֵין לוֹ אִשּׁוּת. 

אֵין הָאָב וְהַבַּעַל מְפֵרִין קֹדֶם שֶׁתִּדֹּר, אֲבָל מִשֶּׁנָּדְרָה מְפֵרִים, אַף עַל פִּי שֶׁלֹּא חָל הַנֶּדֶר, וַאֲפִלּוּ שֶׁלֹּא בְּפָנֶיהָ. <small>הַגָּה: וְיֵשׁ אוֹמְרִים דַּוְקָא נֶדֶר שֶׁתָּלוּי בִּזְמַן, דְּמִמֵּילָא חַיִל, אֲבָל אִם תָּלוּי בְּמַעֲשֶׂה לֹא יוּכַל לְהָפֵר עַד שֶׁיָּחוּל <small><small>(רַבֵּינוּ יְרוּחָם סוֹף נכ''ז בְּשֵׁם רַבֵּנוּ יוֹנָה)</small>.</small> </small> 

הַבַּעַל מֵפֵר לִשְׁתֵּי נָשָׁיו כְּאַחַת, וְכֵן הָאָב לִשְׁתֵּי בְּנוֹתָיו. וְיֵשׁ חוֹלְקִין. 

אֵין יְכוֹלִים לַעֲשׂוֹת שָׁלִיחַ, לֹא לַהֲקָמָה וְלֹא לַהֲפָרָה. 

צָרִיךְ שֶׁיְּכַוֵּן לְשֵׁם הָאִשָּׁה שֶׁהֵפֵר לָהּ, וּלְשֵׁם הַנֶּדֶר שֶׁהוּא מֵפֵר. כֵּיצַד, נָדְרָה אִשְׁתּוֹ וְסָבִיר שֶׁנָּדְרָה בִּתּוֹ <small>כִּי כֵן אָמְרוּ לוֹ <small><small>(אַלִּבָּא דְּחָד שִׁנּוּיָא בַּגְּמָרָא)</small>,</small> </small> אוֹ אִיפְּכָא; נָדְרָה מֵהַתְּאֵנִים וְסָבוּר שֶׁנָּדְרָה מֵהָעֲנָבִים <small>כִּי כֵן אָמְרוּ לוֹ,</small> אוֹ אִיפְּכָא; וְהֵפֵר לָהּ עַל דַּעַת זֶה לֹא הָוֵי הֲפָרָה, אֶלָּא אִם כֵּן נוֹדַע לוֹ תּוֹךְ כְּדֵי דִּבּוּר וְרָצָה גַּם בַּהֲפָרָה זוֹ. 

כְּשֶׁנּוֹדַע לוֹ אַחַר כְּדֵי דִּבּוּר דְּלֹא הָוֵי הֲפָרָה, יֵשׁ לוֹ לְהָפֵר כָּל יוֹם יְדִיעָה שְׁנִיָּה. וְאִם קִיֵּם בִּידִיעָה קַמַּיְתָא, לָאו כְּלוּם הוּא. וְאִם רָצָה לְהָפֵר בִּידִיעָה שְׁנִיָּה, מֵפֵר. 

אָמְרוּ לוֹ: נָדְרָה אִשָּׁה בְּתוֹךְ בֵּיתְךָ, וְסָבוּר שֶׁהִיא בִּתּוֹ וְהֵפֵר לָהּ, וְנִמְצָא שֶׁאִשְׁתּוֹ הִיא שֶׁנָּדְרָה, אַף עַל פִּי שֶׁלֹּא נִמְצָא אֶלָּא לְאַחַר כְּדֵי דִּבּוּר, הֲרֵי זֶה מוּפָר, וְהוּא שֶׁרוֹצֶה בַּהֲפָרַת אִשְׁתּוֹ. 

כָּל הַהֲפָרָה תְּלוּיָה בִּשְׁעַת הַנֶּדֶר. כֵּיצַד, אִם בִּשְׁעַת הַנֶּדֶר הִיא נְשׂוּאָה, אַף עַל פִּי שֶׁלֹּא יָחוּל עַד שֶׁתִּתְאַלְמֵן, כְּגוֹן שֶׁאָמְרָה קוּנָם כִּכָּר זֶה עָלַי לְאַחַר ל' יוֹם, וְהֵפֵר לָהּ, וְנִתְאַלְמְנָה בֵּינְתַיִם, מוּפָר. וְכֵן אִם אָמְרָה: קוּנָם עָלַי כִּכָּר זֶה לְאַחַר שֶׁתִּתְאַלְמֵן, הֲרֵי זֶה מוּפָר. 

הָיְתָה אַלְמָנָה בִּשְׁעַת הַנֶּדֶר, אֵינוֹ מוּפָר אַף עַל פִּי שֶׁנִּשֵּׂאת קֹדֶם שֶׁיָּחוּל, לֹא שְׁנָא אָמְרָה: קוּנָם עָלַי לְאַחַר ל' יוֹם, וְנִשֵּׂאת בֵּינְתַיִם, לֹא שְׁנָא אָמְרָה: קוּנָם עָלַי לְאַחַר שֶׁאֶנָּשֵׂא. וְהוּא הַדִּין אִם הָיְתָה אֲרוּסָה בְּשָׁעָה שֶׁנָּדְרָה וְחָל הַנֶּדֶר אַחַר שֶׁנִּשֵּׂאת לוֹ, אֵינוֹ יָכוֹל לְהָפֵר. 

אָסְרָה עַצְמָהּ בִּתְאֵנִים וַעֲנָבִים, בֵּין בְּנֶדֶר בֵּין בִּשְׁבוּעָה, בֵּין שֶׁאָסְרָה עַצְמָהּ בְּכָל הַמִּין, בֵּין שֶׁאָמְרָה תְּאֵנִים וַעֲנָבִים אֵלּוּ, וְקִיֵּם לַתְּאֵנִים וְהֵפֵר לָעֲנָבִים, אוֹ שֶׁקִּיֵּם לָעֲנָבִים וְהֵפֵר לַתְּאֵנִים, מַה שֶׁקִּיֵּם קִיֵּם, וּמַה שֶּׁהֵפֵר מוּפָר, וְכֵן כָּל כַּיּוֹצֵא בָּזֶה; וְאֵין אוֹמְרִים בַּהֲפָרָה נֶדֶר שֶׁהוּפַר מִקְּצָתוֹ, הוּפַר כֻּלּוֹ. <small>הַגָּה: וְיֵשׁ חוֹלְקִין, וּסְבִירָא לְהוּ דְּאִם קִיֵּם קְצָתוֹ קִיֵּם כֻּלּוֹ, וְאִם הֵפֵר קְצָתוֹ אֵינוֹ מוּפָר כְּלָל <small><small>(טוּר וְהָרֹא''שׁ וְרַמְבַּ''ן וְר''ן)</small></small> וְדַוְקָא בְּנֶדֶר אֶחָד, אֲבָל אִם אָמְרָה: קוּנָם עֲנָבִים עָלַי, קוּנָם תְּאֵנִים עָלַי, ב' נְדָרִים הֵם וְאֵין שַׁיָּךְ אֶחָד לַחֲבֵרוֹ. <small><small>(ג''ז בַּטּוּר)</small>.</small> </small> 

מֵפֵר אָדָם אוֹ מְקַיֵּם נִדְרֵי אִשְׁתּוֹ וּבִתּוֹ בְּכָל לָשׁוֹן, וְאַף עַל פִּי שֶׁאֵינָהּ מַכֶּרֶת. <small>וְכָל לָשׁוֹן שֶׁיֹּאמַר שֶׁמּוֹרֶה שֶׁקִּיֵּם לָהּ, אֲפִלּוּ עָשָׂה כְּדֵי לְצַעֲרָהּ, הָוֵי קִיּוּם <small><small>(בֵּית יוֹסֵף בְּשֵׁם תְּשׁוּבַת הָרַשְׁבָּ''א ומהרי''ק שֹׁרֶשׁ נ' אֶלָּא דְּמֵבִיא שָׁם רְאָיָה מִנּוֹדְרִין לְהָרָגִין דִּדְבָרִים שֶׁבַּלֵּב אֵינָם דְּבָרִים וּלְדַעְתִּי פָּשׁוּט כֵּן מִלְּעֵיל סכ''א וְהוּא ש''ס ס''פ נַעֲרָה הַמְּאֹרָסָה וְדוּק)</small>.</small> </small> וְכֵיצַד מֵפֵר, אוֹמֵר ג' פְּעָמִים: מוּפָר, אוֹ בָּטֵל, אוֹ אֵין נֶדֶר זֶה כְּלוּם וְכַיּוֹצֵא בִּדְבָרִים שֶׁעִנְיָנָם עֲקִירַת הַנֶּדֶר מֵעִקָּרוֹ, בֵּין בְּפָנֶיהָ בֵּין שֶׁלֹּא בְּפָנֶיהָ. אֲבָל אִם אָמַר לָהּ: אִי אֶפְשִׁי שֶׁתִּדּוֹרִי, אוֹ אֵין כָּאן נֶדֶר, הֲרֵי זֶה לֹא הֵפֵר. וְכֵן הָאוֹמֵר לְאִשְׁתּוֹ אוֹ לְבִתּוֹ: מָחוּל לָךְ, אוֹ שָׁרוּי לָךְ, אוֹ שָׁרוּי לָךְ וְכֵן כָּל כַּיּוֹצֵא בְּעִנְיָן זֶה, לֹא אָמַר כְּלוּם. וְיֵשׁ מִי שֶׁחוֹלֵק וְאוֹמֵר דְּהָאוֹמֵר אֵין נֶדֶר זֶה כְּלוּם, לֹא הָוֵי הֲפָרָה <small><small>(הָרֹא''שׁ וְטוּר)</small>.</small> 

חָשַׁב לְשׁוֹן הֲפָרָה בְּלִבּוֹ וְלֹא הוֹצִיאוֹ בִּשְׂפָתָיו, אֵינוֹ כְּלוּם. בַּמֶּה דְּבָרִים אֲמוּרִים, שֶׁלֹּא אָמַר לָהּ: טְלִי וְאִכְלִי. אֲבָל אִם אָמַר לָהּ: טְלִי וְאִכְלִי, וְחָשַׁב לְשׁוֹן הַהֲפָרָה בְּלִבּוֹ, הָוֵי הֲפָרָה. 

כָּל זְמַן שֶׁלֹּא הֵפֵר הַנֶּדֶר לְאִשְׁתּוֹ, אֵינוֹ יָכוֹל לְכוּפָהּ שֶׁתַּעֲבֹר עַל הַנֶּדֶר, אֶלָּא אִם כֵּן אָמַר לָהּ: טְלִי וְאִכְלִי, וְיַחֲשֹׁב בְּלִבּוֹ לְשׁוֹן הֲפָרָה. וּלְהָרַמְבַּ''ם, הַמְבַטֵּל נִדְרֵי אִשְׁתּוֹ וּבִתּוֹ אֵין צָרִיךְ לוֹמַר כְּלוּם, וְנִתְבַּטְּלוּ כָּל הַנְּדָרִים. וּמַהוּ הַבִּטּוּל, שֶׁיָּכוֹף אוֹתָהּ לַעֲשׂוֹתָהּ דָּבָר שֶׁאָסְרָה אוֹתוֹ. אֲבָל הַהֲפָרָה, אֵינוֹ כּוֹפֶה אוֹתָהּ, אֶלָּא מֵפֵר לָהּ וּמַנִּיחָהּ, אִם רָצְתָה עוֹשָׂה, וְאִם רָצְתָה אֵינָהּ עוֹשָׂה. כֵּיצַד, נָדְרָה אוֹ נִשְׁבְּעָה שֶׁלֹּא תֹּאכַל אוֹ שֶׁלֹּא תִּשְׁתֶּה, וְאָמַר לָהּ: מוּפָר לָךְ, הֲרֵי זֶה מוּפָר, וּמֻתֶּרֶת לֶאֱכֹל וְלִשְׁתּוֹת. נָטַל וְנָתַן לָהּ, וְאָמַר לָהּ: טְלִי אִכְלִי, טְלִי וּשְׁתִי, הֲרֵי זוֹ אוֹכֶלֶת וְשׁוֹתָה וְהַנֶּדֶר בָּטֵל מֵאֵלָיו. 

הַמֵּפֵר נִדְרֵי אִשְׁתּוֹ וּבִתּוֹ, צָרִיךְ לְהוֹצִיא בִּשְׂפָתָיו. וְאִם הֵפֵר בְּלִבּוֹ, אֵינוֹ מוּפָר. אֲבָל הַמְבַטֵּל, אֵינוֹ צָרִיךְ לְהוֹצִיא בִּשְׂפָתָיו, אֶלָּא מְבַטֵּל בְּלִבּוֹ בִּלְבַד, וְכוֹפֶה אוֹתָהּ. <small>הַגָּה: כָּל זֶה הוּא סְבָרַת הַרַמְבַּ''ם, אֲבָל לַסְּבָרָא הָרִאשׁוֹנָה אֵין חִלּוּק בֵּין הֲפָרָה לְבִטּוּל, וּבִשְׁנֵיהֶם אֵינוֹ מוּפָר אוֹ בָּטֵל <small><small>(טוּר וְהָרֹא''שׁ וְתוֹסָפוֹת ור''ן וְהָרַאֲבָ''ד)</small>,</small> רַק כְּשֶׁמֵּפֵר אוֹ מְבַטֵּל בְּלִבּוֹ וְאָמַר לָהּ: טְלִי וְאִכְלִי, וְכֵן עִקָּר.</small> 

הַמְקַיֵּם בְּלִבּוֹ, הֲרֵי זֶה קִיּוּם. וְהַמֵּפֵר בְּלִבּוֹ, אֵינוֹ מוּפָר. לְפִיכָךְ אִם הֵפֵר בְּלִבּוֹ, הֲרֵי זֶה יָכוֹל לַחֲזֹר וּלְקַיֵּם. וְאִם קִיֵּם בְּלִבּוֹ, אֵינוֹ יָכוֹל לַחֲזֹר וּלְהָפֵר אֶלָּא אִם חָזַר בְּתוֹךְ כְּדֵי דִּבּוּר. 

אָמְרוּ לוֹ: אִשְׁתְּךָ נָדְרָה, וְאָמַר: בְּלִבִּי הָיָה לְהָפֵר לָהּ, וְהֵפַרְתִּי לָהּ, שׁוֹמְעִין לוֹ. אָמְרוּ לוֹ: נָדְרָה, וְהוּא אוֹמֵר: לֹא נָדְרָה, וְכֵיוָן שֶׁרוֹאֶה אוֹתָם הֵעִידוּ עָלֶיהָ אָמַר: בְּלִבִּי הָיָה לְהָפֵר, אֵין שׁוֹמְעִין לוֹ. 

אָמַר לָהּ: קַיָּם לֵיכִי וּמוּפָר לֵיכִי וְלֹא תָּחוּל הַהֲקָמָה אֶלָּא אִם כֵּן חָלָה הֲפָרָה, הֲרֵי זֶה מוּפָר. <small>וְיֵשׁ אוֹמְרִים דְּהָוֵי קִיּוּם. <small><small>(טוּר בְּשֵׁם י''א וּמַסְקָנַת הָרֹא''שׁ)</small>.</small> </small> 

אָמַר לָהּ בְּבַת אַחַת: קַיָּם וּמוּפָר לֵיכִי, <small>אוֹ שֶׁאָמַר לָהּ: קַיָּם לֵיכִי וּמוּפָר, בְּבַת אַחַת <small><small>(ר''ן הֵבִיא נֻסְחָאוֹת)</small>,</small> </small> אֵין כָּאן לֹא הֲקָמָה וְלֹא הֲפָרָה, וּלְהָרַמְבַּ''ם קַיָּם. 

אָמַר לָהּ: קַיָּם לֵיכִי הַיּוֹם, הֲרֵי זֶה קַיָּם לְעוֹלָם. 

אָמַר לָהּ: מוּפָר לֵיכִי לְמָחָר, אֵינוֹ מוּפָר. <small>וְיֵשׁ אוֹמְרִים דְּהָוֵי קִיּוּם <small><small>(טוּר וְרֹא''שׁ)</small>.</small> </small> 

אָמַר לָהּ: קַיָּם לֵיכִי שָׁעָה אַחַת, וְעָבַר הַיּוֹם וְלֹא הֵפֵר, הֲרֵי זֶה קִיּוּם. 

אָמַר לָהּ: קַיָּם לֵיכִי שָׁעָה אַחַת, וּכְשֶׁעָבַר הַשָּׁעָה אָמַר לָהּ: מוּפָר לֵיכִי, הֲרֵי זֶה סָפֵק. 

הַמְקַיֵּם נִדְרֵי בִּתּוֹ אוֹ אִשְׁתּוֹ וְנִחַם, הֲרֵי זֶה נִשְׁאָל לְחָכָם וּמַתִּיר לוֹ הֲקָמָתוֹ, וְחוֹזֵר וּמֵפֵר לָהּ בּוֹ בַּיּוֹם. אֲבָל אִם הֵפֵר לָהּ וְנִחַם, אֵינוֹ יָכוֹל לְהִשָּׁאֵל לְחָכָם כְּדֵי שֶׁיַּחֲזֹר וִיקַיֵּם. וְיֵשׁ אוֹמְרִים שֶׁאֵינוֹ יָכוֹל לְהִשָּׁאֵל עַל הַהֶקֵּם אֶלָּא בְּיוֹם הַשְּׁמִיעָה. <small>וְיֵשׁ לְהַחְמִיר כַּסְּבָרָא הָאַחֲרוֹנָה <small><small>(ר''ן וְהַתּוֹסָפוֹת וְכֵן כָּתַב ר' יְרוּחָם ובת''ה בְּשֵׁם סמ''ק)</small></small> וְיַתִּיר לָהּ חָכָם גַּם כֵּן כְּדִלְעֵיל סָעִיף כ''ג.</small> 

אָמַר לָהּ: קַיָּם לֵיכִי, שְׁתֵּי פְּעָמִים, וְנִשְׁאַל עַל הָרִאשׁוֹן, חָל הַשֵּׁנִי.  

הָאִשָּׁה שֶׁנָּדְרָה וְהִתְפִּיס אַחֵר בְּנִדְרָהּ, אוֹ שֶׁאָסְרָה עָלֶיהָ כִּכָּר בְּנֶדֶר וְאַחֵר הִתְפִּיס בּוֹ, וְהֵפֵר לָהּ הַבַּעַל אוֹ הָאָב, הִיא מֻתֶּרֶת וְהַמַּתְפִּיס בָּהּ אָסוּר, שֶׁאֵין הַבַּעַל וְהָאָב עוֹקְרִין הַנֶּדֶר מֵעִקָּרוֹ, כְּמוֹ הֶחָכָם.  

נָדְרָה הִיא, וְהִתְפִּיס בָּהּ הַבַּעַל אוֹ הָאָב, שׁוּב אֵינָם יְכוֹלִים לְהָפֵר, דְּהָוֵי כְּקִיּוּם.  

נָדַר הוּא, וְהִיא הִתְפִּיסָה בּוֹ, מֵפֵר שֶׁלָּהּ, וְשֶׁלּוֹ קַיָּם.  

נָדַר לְעַצְמוֹ, וְהִדִּירָהּ כְּמוֹתוֹ וְגָמַר בְּלִבּוֹ לְהַדִּירָהּ, וְאָמְרָה: אָמֵן, הֲרֵי זֶה אֵינוֹ יָכוֹל לְהָפֵר. וְאִם נָדַר וְהִדִּירָהּ דֶּרֶךְ שְׁאֵלָה לֵידַע מַה בְּלִבָּהּ, כְּגוֹן שֶׁאָמַר לָהּ: הֲתִרְצִי בְּנֶדֶר זֶה לִהְיוֹת כְּמוֹתִי אוֹ לֹא, וְאָמְרָה: אָמֵן, הֲרֵי זֶה מֵפֵר לָהּ. כֵּיצַד, אָמַר לָהּ; הֲרֵינִי נָזִיר, וְאַתְּ, כְּלוֹמַר: וְאַתְּ נְזִירָה כְּמוֹתִי, וְאָמְרָה: אָמֵן, אֵינוֹ יָכוֹל לְהָפֵר לָהּ. אָמַר לָהּ: הֲרֵינִי נָזִיר, וּמַה תֹּאמְרִי, הָאַתְּ נְזִירָה כְּמוֹתִי, וְאָמְרָה: אָמֵן. הֲרֵי זֶה יָפֵר; וְאִם הֵפֵר לָהּ, שֶׁלּוֹ בָּטֵל, שֶׁזֶּה כְּמוֹ שֶׁתּוֹלֶה נִדְרוֹ בְּנִדְרָהּ. אָמְרָה לוֹ: הֲרֵינִי נְזִירָה, וְאַתָּה, וְאָמַר: אָמֵן. אֵינוֹ יָכֹל לְהָפֵר.  

אֵלּוּ נְדָרִים שֶׁהַבַּעַל מֵפֵר, נְדָרִים שֶׁיֵּשׁ בָּהֶם עִנּוּי נֶפֶשׁ וּדְבָרִים שֶׁבֵּינוֹ לְבֵינָהּ. אֶלָּא שֶׁנְּדָרִים שֶׁיֵּשׁ בָּהֶן עִנּוּי נֶפֶשׁ, כְּשֶׁמַּתִּירִים לָהּ מֻתֶּרֶת בָּהֶם לְעוֹלָם. וּדְבָרִים שֶׁבֵּינוֹ לְבֵינָהּ, אֵין הַהַתָּרָה אֶלָּא לְעַצְמוֹ, כָּל זְמַן שֶׁיֵּשׁ לוֹ בּוֹ תּוֹעֶלֶת, דְּהַיְנוּ כָּל זְמַן שֶׁהִיא תַּחְתָּיו, וּלְאַחַר שֶׁתִּתְגָּרֵשׁ כָּל זְמַן שֶׁלֹּא תִּנָּשֵׂא שֶׁאֶפְשָׁר שֶׁתַּחֲזֹר אֵלָיו. אֲבָל לְאַחַר שֶׁתִּנָּשֵׂא, חָל הַנֶּדֶר גַּם לְדִידֵיהּ. וּנְדָרִים שֶׁאֵין בָּהֶם עִנּוּי נֶפֶשׁ וְאֵינָם בֵּינוֹ לְבֵינָהּ, אֵינוֹ יָכוֹל לְהָפֵר.  

הַבַּעַל נַעֲשָׂה שָׁלִיחַ לְהִשָּׁאֵל עַל נִדְרֵי אִשְׁתּוֹ, וּבִלְבַד שֶׁמָּצָא שְׁלֹשָׁה מְקֻבָּצִים, אֲבָל הוּא לֹא יְקַבְּצֵם.  

אֵין הַבָּעַל מִצְטָרֵף עִם שְׁנַיִם לְהַתִּיר נִדְרֵי אִשְׁתּוֹ בִּלְשׁוֹן הַתָּרָה, אֲבָל הָאָב מֻתָּר לְהַתִּיר נִדְרֵי בִּתּוֹ בִּלְשׁוֹן הַתָּרָה, כִּשְׁאָר חָכָם.  

יֵשׁ אוֹמְרִים שֶׁגַּם הָאָב אֵינוֹ מֵפֵר נְדָרִים שֶׁאֵין בָּהֶם עִנּוּי נֶפֶשׁ. וְיֵשׁ מִי שֶׁמַּתִּיר. וְיֵשׁ מִי שֶׁחִלֵּק, שֶׁקֹּדֶם שֶׁנִּתְאָרְסָה מֵפֵר לָהּ כָּל נְדָרֶיהָ, אֲבָל נִתְאָרְסָה וּמֵת הָאָרוּס וְחָזְרָה לִרְשׁוּתוֹ, אָז אֵינוֹ מֵפֵר אֶלָּא נִדְרֵי עִנּוּי נֶפֶשׁ.  

אֵיזוֹ הֵם דְּבָרִים שֶׁיֵּשׁ בָּהֶם עִנּוּי נֶפֶשׁ, כְּגוֹן רְחִיצָה וְקִשּׁוּט, כִּחוּל וּפִרְכּוּס, כְּגוֹן שֶׁנִּשְׁבְּעָה שֶׁלֹּא תִּרְחַץ אוֹ שֶׁלֹּא תִּתְקַשֵּׁט, אוֹ שֶׁאָמְרָה הֲנָאַת רְחִיצָה וְקִשּׁוּט עָלַי אִם אֶרְחַץ אוֹ אֶתְקַשֵּׁט אֲפִלּוּ לֹא תָּלְתָה אֶלָּא בִּרְחִיצָה וְקִשּׁוּט שֶׁל הַיּוֹם, וְאֶפְשָׁר שֶׁלֹּא תִּרְחַץ וְלֹא תִּתְקַשֵּׁט הַיּוֹם וְלֹא תֵּאָסֵר, הָוֵי עִנּוּי נֶפֶשׁ אַף עַל פִּי שֶׁאֵין חָל הַנֶּדֶר אֶלָּא לְיוֹם אֶחָד. וְיֵשׁ אוֹמְרִים דִּרְחִיצָה וְקִשּׁוּט הָוֵי דְּבָרִים שֶׁבֵּינוֹ לְבֵינָהּ. <small>הַגָּה: וְכָל זֶה לֹא מַיְרֵי אֶלָּא בְּקִשּׁוּט הַפָּנִים, אֲבָל קִשּׁוּט שֶׁל מַטָּה, לְכֻלֵּי עָלְמָא לֹא הָוֵי רַק דְּבָרִים שֶׁבֵּינוֹ לְבֵינָהּ <small><small>(בֵּית יוֹסֵף בְּשֵׁם הָרַב רַבֵּינוּ נִסִים)</small>.</small> </small> 

אָמְרָה: קוּנָם פֵּרוֹת הָעוֹלָם עָלַי, אוֹ אֲפִלּוּ פֵּרוֹת מְדִינָה אַחַת, אוֹ אֲפִלּוּ אָסְרָה עָלֶיהָ פֵּרוֹת שֶׁל אִישׁ אֶחָד לְבַדּוֹ, הָוֵי עִנּוּי נֶפֶשׁ וַאֲפִלּוּ אֵינוֹ חֶנְוָנִי. וּלְהָרַמְבַּ''ם, אֵינָם אֶלָּא דְּבָרִים שֶׁבֵּינוֹ לְבֵינָהּ. 

אֲפִלּוּ נָדְרָה מִמִּין שֶׁהוּא רַע לָהּ וְלֹא טָעֲמָה אוֹתוֹ מֵעוֹלָם, הָוֵי עִנּוּי נֶפֶשׁ. 

נָדְרָה שֶׁלֹּא תֵּלֵךְ לְבֵית הָאָבֵל, אוֹ לְבֵית הַמִּשְׁתֶּה, אוֹ לְבֵית אָבִיהָ וְאִמָּהּ, אוֹ שֶׁלֹּא תֵּלֵךְ בְּמָחוֹל, אוֹ שֶׁלֹּא לְשׁוֹרֵר, אוֹ שֶׁלֹּא לִשְׁמֹעַ קוֹל שִׁיר, הָוֵי נִדְרֵי עִנּוּי נֶפֶשׁ. 

נָדְרָה מִשְּׁנֵי כִּכָּרוֹת בְּיַחַד, עַל אֶחָד מִצְטַעֶרֶת אִם לֹא תֹּאכְלֶנּוּ וְעַל הַשֵּׁנִי אֵינָהּ מִצְטַעֶרֶת, וְהֵפֵר לִשְׁתֵּיהֶן, עַל אוֹתָהּ שֶׁמִּצְטַעֶרֶת חָלָה הַהֲפָרָה, וְלֹא עַל אוֹתָהּ שֶׁאֵינָהּ מִצְטַעֶרֶת. 

אָמְרָה: קוּנָם שֶׁאֵינִי נֶהֱנֶה לַבְּרִיּוֹת, יֵשׁ מִי שֶׁאוֹמֵר דְּהָוֵי נִדְרֵי עִנּוּי נֶפֶשׁ, וְיֵשׁ מִי שֶׁאוֹמֵר שֶׁאֵינָם אֶלָּא דְּבָרִים שֶׁבֵּינוֹ לְבֵינָהּ. 

נָדְרָה שֶׁלֹּא לֵהָנוֹת לַבְּרִיּוֹת, וְלֹא הֵפֵר לָהּ, מֻתֶּרֶת לֵהָנוֹת מֵהַבַּעַל כָּל זְמַן שֶׁהִיא תַּחְתָּיו שֶׁאֵינוֹ בִּכְלַל הַבְּרִיּוֹת, וּלְאַחַר שֶׁתִּתְגָּרֵשׁ חָל הַנֶּדֶר גַּם עָלָיו, וְאִי אֶפְשָׁר לָהּ לֵהָנוֹת אֶלָּא מִלֶּקֶט שִׁכְחָה וּפֵאָה. 

נָדְרָה מִתַּשְׁמִישׁ וְכַיּוֹצֵא בוֹ, דְּבָרִים שֶׁגּוֹרְמִים אֵיבָה בֵּינָהּ לְבֵינוֹ, הָוֵי דְּבָרִים שֶׁבֵּינוֹ לְבֵינָהּ. 

הָא דְּחָל נֶדֶר מִתַּשְׁמִישׁ, דַּוְקָא שֶׁאָמְרָה: הֲנָאַת תַּשְׁמִישְׁךָ עָלַי, אֲבָל אָמְרָה: הֲנָאַת תַּשְׁמִישִׁי עָלֶיךָ אֵינוֹ צָרִיךְ לְהָפֵר, שֶׁהִיא מְשֻׁעְבֶּדֶת לוֹ. וְכֵן הוּא שֶׁאָמַר: <small><small>(הֲנָאַת)</small></small> תַּשְׁמִישִׁי עָלַיִךְ, אֵינוֹ נֶדֶר, אֲבָל אִם אָמַר: הֲנָאַת תַּשְׁמִישֵׁךְ עָלַי, הָוֵי נֶדֶר. <small>הַגָּה: בַּעַל שֶׁנָּדַר שֶׁלֹּא לִקְרַב אֶל אִשְׁתּוֹ עַד זְמַן פְּלוֹנִי, אִם עָשָׂה בִּרְצוֹן אִשְׁתּוֹ חָל הַנֶּדֶר, וְאִם לָאו אֵינוֹ חָל <small><small>(בֵּית יוֹסֵף בְּשֵׁם הַגָּהוֹת מיי' פ''ד מֵהִלְכוֹת אִשּׁוּת בְּשֵׁם הר''מ)</small>.</small> הָאִשָּׁה שֶׁבִּקְּשָׁה מִבַּעֲלָהּ שֶׁלֹּא לְשַׁמֵּשׁ עִמָּהּ, וּבַעֲלָהּ כָּעַס וְנִשְׁבַּע שֶׁלֹּא לְשַׁמֵּשׁ עִמָּהּ, וְכִרְאוֹת הָאִשָּׁה שֶׁבַּעֲלָהּ כּוֹעֵס וְרָצָה לִשָּׁבַע מִחֲתָה בּוֹ, חָל הַנֶּדֶר. דְּכֵיוָן שֶׁבִּקְּשָׁה מִמֶּנּוּ שֶׁלֹּא לְשַׁמֵּשׁ עִמָּהּ, הֲרֵי מָחֲלָה לוֹ שִׁעְבּוּדוֹ, וּמָה שֶׁמָּחֲתָה בּוֹ לֹא עָשְׂתָה רַק שֶׁלֹּא יִכְעֹס <small><small>(מהרי''ו סִימָן א')</small>.</small> </small> 

אָסְרָה עָלֶיהָ תַּשְׁמִישׁ כָּל אָדָם שֶׁבָּעוֹלָם, יָפֵר חֶלְקוֹ וּתְהֵא מְשַׁמַּשְׁתּוֹ, וּכְשֶׁיָּמוּת אוֹ יְגָרְשֶׁנָּה הֲרֵי הִיא אֲסוּרָה בְּתַשְׁמִישׁ כָּל אָדָם, וְכֵן כָּל כַּיּוֹצֵא בָּזֶה <small><small>(ל' רַמְבַּ''ם פ' י''ב מֵהל' נְדָרִים דִּין ג')</small>.</small> 

אָמְרָה: קוּנָם שֶׁאֵינִי נֶהֱנֵית לְאַבָּא וּלְאָבִיךָ אִם אֲנִי עוֹשָׂה לְךָ, אוֹ קוּנָם שֶׁאֵינִי נֶהֱנֵית לְךָ אִם עוֹשָׂה אֲנִי לְאַבָּא וּלְאָבִיךָ, יָכוֹל לְהָפֵר; אַף עַל פִּי שֶׁלֹּא חָל הַנֶּדֶר עֲדַיִן, וּדְבָרִים אֵלּוּ הָוֵי דְּבָרִים שֶׁבֵּינוֹ לְבֵינָהּ. 

אָמְרָה: קוּנָם שֶׁאֵינִי עוֹשָׂה עַל פִּי אַבָּא וְאָבִיךָ, אוֹ עַל פִּי אָחִי וְעַל פִּי אָחִיךָ, אֵינוֹ יָכוֹל לְהָפֵר, שֶׁאֵינָהּ מְשֻׁעְבֶּדֶת לָהֶם. 

אָמְרָה: קוּנָם שֶׁאָנִי עוֹשָׂה עַל פִּיךָ, יָפֵר אַף עַל פִּי שֶׁהִיא מְשֻׁעְבֶּדֶת לוֹ, שֶׁמָּא יְגָרְשֶׁנָּה וְאָז יָחוּל הַנֶּדֶר וְלֹא יוּכַל לְהַחְזִירָהּ, הִלְכָּךְ קָרִינָן בֵּיהּ הַשְּׁתָּא דְּבָרִים שֶׁבֵּינוֹ לְבֵינָהּ. <small>וְדַוְקָא שֶׁאָמְרָה: יִקְּדְשׁוּ יָדַי לְעוֹשֵׂיהֶם <small><small>(בֵּית יוֹסֵף וְטוּר וְש''ס וּפוֹסְקִים)</small></small> וְעַיִּןִ בְּאֶבֶן הָעֵזְר סִימָן פ''א.</small> 

נָדְרָה שֶׁלֹּא תִּתֵּן לִפְנֵי בְּקָרוֹ וְכַיּוֹצֵא בִּדְבָרִים אֵלּוּ, שֶׁאֵין בָּהֶם עִנּוּי נֶפֶשׁ וְאֵינָם מִדְּבָרִים שֶׁבֵּינוֹ לְבֵינָהּ, וְאֵינָם מִמְּלָאכוֹת שֶׁהִיא חַיֶּבֶת בָּהֶם, אֵינוֹ יָכוֹל לְהָפֵר. 

נָדְרָה שֶׁלֹּא לִרְחֹץ פָּנָיו יָדָיו וְרַגְלָיו, אוֹ שֶׁלֹּא לִמְזֹג לוֹ הַכּוֹס וְשֶׁלֹּא לְהַצִּיעַ לוֹ הַמִּטָּה, אֵינוֹ צָרִיךְ לְהָפֵר, לְפִי שֶׁמְּשֻׁעְבֶּדֶת לוֹ. 

אִשָּׁה שֶׁנָּדְרָה לִשְׁתּוֹת סַם לְהִתְעַבֵּר, אֵין הַבַּעַל יָכוֹל לְהָפֵר. 


Siman 235

הַמַּדִּיר אֶת אִשְׁתּוֹ מִתַּשְׁמִישׁ הַמִּטָּה, שֶׁאָמַר: <small><small>(קוּנָם)</small></small> תַּשְׁמִישֵׁךְ עָלַי, יְקַיֵּם אוֹתָהּ שִׁבְעָה יָמִים, בֵּין שֶׁהִדִּירָהּ בְּפֵרוּשׁ לְשִׁבְעָה יָמִים אוֹ יוֹתֵר אוֹ שֶׁהִדִּירָהּ סְתָם, וּלְאַחַר שִׁבְעָה יָמִים יוֹצִיא וְיִתֵּן כְּתֻבָּתָהּ. 

הִדִּירָהּ שֶׁלֹּא תֵּהָנֶה מִמֶּנּוּ, אֵינוֹ חָל, שֶׁהֲרֵי הוּא מְשֻׁעְבָּד לָהּ. וְאִם אָמַר לָהּ: צְאִי <small><small>(מַעֲשֵׂה)</small></small> יָדַיִךְ בִּמְזוֹנוֹתַיִךְ, וְהִיא מְסַפֶּקֶת בָּהֶם לִדְבָרִים גְּדוֹלִים, וְאֵינָהּ מְסַפֶּקֶת לִדְבָרִים קְטַנִּים, אִם כָּל מִשְׁפַּחְתָּהּ רְגִילִין בְּאוֹתָם דְּבָרִים קְטַנִּים, אֵינוֹ חָל שֶׁהֲרֵי הוּא מְשֻׁעְבָּד לָהּ גַּם בָּהֶם; וְאִם אֵין כָּל מִשְׁפַּחְתָּהּ רְגִילִים בָּהֶם, אֶלָּא הָעֲשִׁירִים, וְאָבִיהָ עָשִׁיר וְרָגִיל בָּהֶם, וּבַעֲלָהּ אֵינוֹ עָשִׁיר וְאֵינוֹ רָגִיל בָּהֶם, חָל הַנֶּדֶר שֶׁהֲרֵי אֵינוֹ חַיָּב לָהּ בָּהֶם. וּמִכָּל מָקוֹם כֵּיוָן שֶׁהִדִּירָהּ מִמֶּנּוּ וְהִיא חָזְרָה לבֵית אָבִיהָ, הוּא מִתְחַיֵּב לָהּ עַתָּה בָּהֶם. הִלְכָּךְ עַד ל' יוֹם יְפַרְנְסֶנָּה בְּאֵלוּ הַדְּבָרִים הַקְּטַנִּים עַל יְדֵי פַּרְנָס, שֶׁיֹּאמַר: כָּל הַזָּן אֵינוֹ מַפְסִיד, וְיָזוּן אוֹתָהּ אַחֵר וְיִקַּח מֵהַבַּעַל, לֹא שְׁנָא הִדִּירָהּ שְׁלֹשִׁים יוֹם אוֹ יוֹתֵר אוֹ שֶׁהִדִּירָהּ סְתָם. אַחַר שְׁלֹשִׁים יוֹם, יוֹצִיא וְיִתֵּן כְּתֻבָּה. 

הִדִּירָהּ שֶׁלֹּא תִּתְקַשֵּׁט אוֹ שֶׁלֹּא תֹּאכַל אֶחָד מֵהַמִּינִים, אֲפִלּוּ הוּא רַע וְלֹא טְעַמְתּוֹ מֵעוֹלָם, וּתְלָאוֹ בְּתַשְׁמִישׁ, שֶׁאָמַר: קוּנָם תַּשְׁמִישֵׁךְ עָלַי אִם תִּתְקַשְּׁטִי אוֹ תֹּאכְלִי מִין פְּלוֹנִי, אוֹ שֶׁאָמַר: קוּנָם הֲנָאַת תַּשְׁמִישֵׁךְ עָלַי אִם תֵּלְכִי לְבֵית אָבִיךְ יוֹתֵר מֵחֹדֶשׁ, אִם הוּא דָּר עִמָּהּ בָּעִיר, אוֹ יוֹתֵר מֵרֶגֶל אִם הוּא דַּר בְּעִיר אַחֶרֶת, יְקַיֵּם ז' יָמִים וְאָז יוֹצִיא וְיִתֵּן כְּתֻבָּה. וְאִם הִיא נָדְרָה, שֶׁאָמְרָה: קוּנָם מִין פְּלוֹנִי עָלַי אוֹ קוּנָם שֶׁלֹּא אֶתְקַשֵּׁט בְּקִשּׁוּט פְּלוֹנִי, אוֹ שֶׁאָמְרָה: יֵאָסֵר תַּשְׁמִישְׁךָ עָלַי אִם אֹכַל מִין פְּלוֹנִי אוֹ אֶתְקַשֵּׁט בְּקִשּׁוּט פְּלוֹנִי אוֹ אִם אֵלֵךְ לְבֵית אָבִי, וְהוּא שָׁמַע וְלֹא הֵפֵר לָהּ, יוֹצִיא מִיָּד וְיִתֵּן כְּתֻבָּה. וּלְהָרַמְבַּ''ם בְּנָדְרָהּ הִיא וְקִיֵּם לָהּ הוּא, אִם רוֹצֶה לֵישֵׁב וְלֹא תֹּאכַל מֵאוֹתוֹ הַמִּין, תֵּשֵׁב. וְאִם הוּא אוֹמֵר אִי אֶפְשִׁי בְּאִשָּׁה נַדְרָנִית, יוֹצִיא וְיִתֵּן כְּתֻבָּה. וְהוּא הַדִּין אִם נָדְרָה שֶׁלֹּא תֵּלֵךְ לְבֵית אָבִיהָ, שֶׁאָמְרָה: קוּנָם תַּשְׁמִישְׁךָ עָלַי אִם אֵלֵךְ לְבֵית אָבִי, וְשָׁמַע הַבַּעַל וְלֹא הֵפֵר, וְכֵן אִם אָמְרָה: קוּנָם תַּשְׁמִישְׁךָ עָלַי אִם אֵלֵךְ לְבֵית הָאָבֵל אוֹ לְבֵית הַמִּשְׁתֶּה וְשָׁמַע וְלֹא הֵפֵר לָהּ, <small>[וְהוּא הַדִּין אִם אָמְרָה קוּנָם תַּשְׁמִישְׁךָ עָלַי אִם אֶעֱשֶׂה שׁוּם מְלָאכָה, וְשָׁמַע וְלֹא הֵפֵר לָהּ],</small> וְהוּא הַדִּין אִם אָמְרָה: קוּנָם תַּשְׁמִישְׁךָ עָלַי אִם אֶשְׁאַל מִשְּׁכֵנַי כְּלוּם אוֹ אִם אַשְׁאִיל כֵּלַי, וְשָׁמַע וְלֹא הֵפֵר. 

נָדְרָה נֶדֶר מִדְּבָרִים שֶׁבֵּינוֹ לְבֵינָהּ אוֹ שֶׁל עִנּוּי נֶפֶשׁ וְהֵפֵר לָהּ, עַל מְנַת שֶׁתֹּאמַר לִפְלוֹנִי דָּבָר שֶׁל קָלוֹן, אוֹ שֶׁתְּהֵא מִתְהַפֶּכֶת אַחַר הַתַּשְׁמִישׁ כְּדֵי שֶׁלֹּא תִּתְעַבֵּר, אוֹ שֶׁתְּהֵא מְמַלְּאָה עֲשָׂרָה כַּדֵּי מַיִם וְתִשְׁפְּכֵם לָאַשְׁפָּה, וְהִיא אֵינָהּ רוֹצָה לַעֲשׂוֹת אֶחָד מֵאֵלּוּ הַדְּבָרִים וְנִתְקַיֵּם הַנֶּדֶר, יוֹצִיא וְיִתֵּן כְּתֻבָּה. 

אָסְרָה כְּלֵי שְׁכֵנֶיהָ עָלֶיהָ כְּדֵי שֶׁלֹּא תִּשְׁאַל מֵהֶם, אוֹ שֶׁנָּדְרָה שֶׁלֹּא לֶאֱרֹג בְּגָדִים נָאִים לִבְנָהּ, אֵינוֹ יָכוֹל לְהָפֵר וַאֲסוּרָה לִשְׁאֹל מִשְּׁכֵנֶיהָ וְלֶאֱרֹג בְּגָדִים, הִלְכָּךְ תֵּצֵא בְּלֹא כְּתֻבָּה, שֶׁמַּשִּׂיאוֹ שֵׁם רַע בִּשְׁכֵנָיו. 

בַּעַל שֶׁאָמַר לְאִשְׁתּוֹ: אוֹסֵר אֲנִי עָלַיִךְ שֶׁלֹּא תֵּלֵךְ לְבֵית אָבִיךְ אוֹ שֶׁאָמַר לָהּ קוּנָם עָלַיךְ בֵּית אָבִיךְ, אֵינוֹ כְּלוּם <small>וְעַיֵּן חִלוּקֵי דִּינִים שֶׁבְּסִימָן זוֹ באה''ע סִימָן ע''ד. </small> 


Siman 236

נֶפֶשׁ כִּי תִשָּׁבַע לְבַטֵּא בִּשְׂפָתַיִם <small><small>(וַיִּקְרָא ה, ד)</small></small> הַיְנוּ שֶׁנִּשְׁבַּע בֵּין עַל דָּבָר שֶׁעָבַר, כְּגוֹן שֶׁנִּשְׁבָּע שֶׁאָכַל וְלֹא אָכַל, אוֹ שֶׁלֹּא אָכַל וְאָכַל, בֵּין עַל דָּבָר שֶׁהוּא לְהַבָּא, כְּגוֹן שֶׁאוֹכֵל וְאֵינוֹ אוֹכֵל, אוֹ שֶׁלֹּא אוֹכֵל וְאוֹכֵל, וְכֵן כָּל דָּבָר אֲפִלּוּ אֵין בּוֹ לֹא הֲרָעָה וְלֹא הֲטָבָה, כְּגוֹן שֶׁזָּרַקְתִּי לַיָּם וְלֹא זָרַקְתִּי, אוֹ שֶׁאֶזְרֹק וְלֹא אֶזְרֹק, וַאֲפִלּוּ בְּדָבָר שֶׁאֵין בּוֹ מַמָּשׁ, כְּגוֹן שֶׁיָּשַׁנְתִּי וְלֹא יָשַׁנְתִּי, אוֹ שֶׁאִישַׁן וְלֹא אִישַׁן, וַאֲפִלּוּ בְּדָבָר שֶׁאֵינוֹ יָכוֹל לַעֲשׂוֹתוֹ אֶלָּא עַל יְדֵי אֲחֵרִים, כְּגוֹן שֶׁנָּתַתִּי לִפְלוֹנִי אוֹ שֶׁלֹּא נָתַתִּי, אוֹ שֶׁאֶתֵּן לִפְלוֹנִי אוֹ שֶׁלֹּא אֶתֵּן, וַאֲפִלּוּ נִשְׁבַּע עַל אֲחֵרִים כְּגוֹן שֶׁזָּרַק פְּלוֹנִי צְרוֹר לַיָּם אוֹ שֶׁלֹּא זָרַק, כָּל אֵלּוּ שְׁבוּעוֹת בִּטּוּי הֵן, וְאִם שִׁקֵּר בִּשְׁבוּעָתוֹ חַיָּב קָרְבָּן. 

יֵשׁ דְּבָרִים שֶׁאֲפִלּוּ שִׁקֵּר בִּשְׁבוּעָתוֹ אֵינוֹ חַיָּב קָרְבָּן, כְּגוֹן שֶׁנִּשְׁבַּע לְקַיֵּם הַמִּצְוָה וְלֹא קִיֵּם, אוֹ שֶׁנִּשְׁבַּע לְהָרַע לִפְלוֹנִי, כְּגוֹן לְהַכּוֹתוֹ אוֹ לְקַלְּלוֹ. <small>אֲבָל אִם נִשְׁבַּע לְהַכּוֹת עַצְמוֹ, אַף עַל פִּי שֶׁאֵינוֹ רַשַּׁאי, חַיְלָא שְׁבוּעָה <small><small>(בֵּית יוֹסֵף בְּשֵׁם הר''ן פ''ג דִּשְׁבוּעוֹת)</small>.</small> </small> וְנִשְׁבַּע שֶׁיַּעֲשֶׂה חֲבֵרוֹ דָּבָר פְּלוֹנִי, כְּגוֹן שֶׁיִּזְרֹק פְּלוֹנִי צְרוֹר לַיָּם אוֹ שֶׁלֹּא יִזְרֹק, וְכַיּוֹצֵא בוֹ; אֲבָל עֲבֵרָה אִכָּא בְּכָל דָּבָר שֶׁמְּשַׁקֵּר בִּשְׁבוּעָתוֹ. וְגַם אֵין לוֹ לִשָּׁבַע עַל חֲבֵרוֹ שֶׁיַּעֲשֶׂה שׁוּם דָּבָר, שֶׁאֵינוֹ בִּרְשׁוּתוֹ שֶׁיַּעֲשֶׂנּוּ עַל כָּל פָּנִים, וְאֵין חֲבֵרוֹ מְחֻיָּב לַעֲשׂוֹתוֹ, אֶלָּא אִם כֵּן יְקַבֵּל שְׁבוּעָתוֹ דְּהַיְנוּ שֶׁיֹּאמַר: אָמֵן, אוֹ דָּבָר שֶׁעִנְיָנוֹ כְּעִנְיַן אָמֵן, כְּגוֹן שֶׁאָמַר: הֵן, אוֹ מְחֻיָּב אֲנִי בִּשְׁבוּעָה זוֹ, אוֹ קִבַּלְתִּי עָלַי שְׁבוּעָה זוֹ, וְכֵן כָּל כַּיּוֹצֵא בָּזֶה. וְאַף עַל פִּי שֶׁלֹּא קִבְּלוּ אוֹתָם הָאֲחֵרִים בִּשְׁבוּעָה, אִם קִיְּמוּ דְּבָרָיו הֲרֵי אֵלּוּ מְשֻׁבָּחִים. <small>הַגָּה: וְכָל שֶׁכֵּן שֶׁהַנִּשְׁבָּע עַצְמוֹ צָרִיךְ לְקַיֵּם שְׁבוּעָתוֹ, אִם אֶפְשָׁר, אַף עַל פִּי שֶׁבִּתְחִלָּה הָיָה שְׁבוּעַת שָׁוְא. כְּגוֹן שֶׁנִּשְׁבַּע לִשָּׂא אִשָּׁה פְּלוֹנִית, וְשֶׁמָא לֹא תִּתְרַצֶּה וְאִכָּא שְׁבוּעַת שָׁוְא, מִכָּל מָקוֹם כְּשֶׁהִיא רוֹצָה, צָרִיךְ לְקַיֵּם שְׁבוּעָתוֹ <small><small>(מהרי''ק שֹׁרֶשׁ כ''ב)</small>.</small> וְיֵשׁ אוֹמְרִים דִּבְכִי הַאי גַּוְנָא לֹא מִקְרֵי שְׁבוּעַת שָׁוְא, רַק שְׁבוּעַת בִּטּוּי, דְּהַנִּשְׁבָּע לִתֵּן דָּבָר לַחֲבֵרוֹ וְהוּא אֵינוֹ רוֹצֶה לְקַבְּלוֹ, פָּטוּר מִשְּׁבוּעָתוֹ, וְהוּא הַדִּין אִם אֵינָהּ רוֹצָה לְהִנָּשֵׂא לוֹ, וְלָכֵן לֹא הָוֵי רַק שְׁבוּעַת בִּטּוּי <small><small>(כ''מ מִתְּשׁוּבַת ריב''ש סִימָן שפ''ז הֱבִיאוֹ הַבֵּית יוֹסֵף)</small>.</small> </small> 

בַּמֶּה דְּבָרִים אֲמוּרִים, שֶׁנִּשְׁבַּע עַל דָּבָר שֶׁאֵינוֹ בִּרְשׁוּתוֹ, כְּגוֹן שֶׁנִּשְׁבַּע עַל שִׁמְעוֹן שֶׁלֹּא יֵלֵךְ בִּסְחוֹרָה וְכַיּוֹצֵא בָּזֶה. אֲבָל אִם מַשְׁבִּיעוֹ עַל דָּבָר שֶׁהוּא שֶׁלּוֹ, כְּגוֹן שֶׁלֹּא יִכָּנֵס לְבֵיתוֹ וְכַיּוֹצֵא בוֹ, צָרִיךְ לִזָּהֵר בִּשְׁבוּעָתוֹ. 

נִשְׁבַּע לְשַׁנּוֹת אֶת הַיָּדוּעַ לָאָדָם, כְּגוֹן עַל אִישׁ שֶׁהוּא אִשָּׁה, אוֹ עַל אִשָּׁה שֶׁהוּא אִישׁ, חַיָּב מִשּׁוּם שְׁבוּעַת שָׁוְא. וְכֵן אִם נִשְׁבַּע לְאַמֵּת הָאֱמֶת עַל דָּבָר שֶׁהוּא יָדוּעַ לַכֹּל, כְּגוֹן עַל שְׁנַיִם שֶׁהֵם שְׁנַיִם וְכַיּוֹצֵא בוֹ; אוֹ עַל דָּבָר שֶׁאִי אֶפְשָׁר לַעֲשׂוֹתוֹ, כְּגוֹן שֶׁלֹּא אִישַׁן ג' יָמִים, אוֹ שֶׁנִּשְׁבָּע שֶׁלֹּא יֹאכַל ז' יָמִים, אוֹ שֶׁנִּשְׁבַּע שֶׁלֹּא יֹאכַל מִכָּל פֵּרוֹת שֶׁבָּעוֹלָם, הָוֵי שְׁבוּעַת שָׁוְא וּמַלְקִין אוֹתוֹ, וְיָשֵׁן לְאַלְתַּר וְאוֹכֵל לְאַלְתַּר. <small>הַגָּה: נִשְׁבַּע סְתָם שֶׁלֹּא יִישַׁן וְשֶׁלֹּא יֹאכַל, הָוֵי כְּאִלּוּ נִשְׁבַּע שֶׁלֹּא יַעֲשֶׂה לְעוֹלָם, וְהָוֵי שְׁבוּעַת שָׁוְא <small><small>(בֵּית יוֹסֵף וד''מ סוֹף סִימָן רי''ג בְּשֵׁם רַבֵּינוּ יְרוּחָם וְכֵן כָּתַב הָרֹא''שׁ פֶּרֶק ג' דִּשְׁבוּעוֹת וְהַט''ו סוֹף סִימָן רי''ט)</small>.</small> </small> 

נִשְׁבַּע שֶׁרָאָה גָּמָל פּוֹרֵחַ <small>בָּאֲוִיר,</small> הֲרֵי זֶה שְׁבוּעַת שָׁוְא, אֲפִלּוּ אוֹמֵר שֶׁרָאָה לְעוֹף גָּדוֹל פּוֹרֵחַ וְהוּא מְכַנֶּהוּ גָּמָל. <small>הַנִּשְׁבַּע עַל דָּבָר שֶׁהוּא גֻּזְמָא קְצָת, כְּדֵי לְהַחֲזִיק דְּבָרָיו לֹא הָוֵי שְׁבוּעַת שָׁוְא <small><small>(מָרְדְּכַי פֶּרֶק שְׁבוּעוֹת שְׁתַּיִם)</small></small> </small> אָמַר: שְׁבוּעָה שֶׁלֹּא אֹכַל מַצָּה, אָסוּר לֶאֱכֹל מַצָּה בְּלֵיל פֶּסַח. שְׁבוּעָה שֶׁלֹּא אֹכַל מַצָּה בְּלֵיל פֶּסַח, לוֹקֶה וְאוֹכֵל מַצָּה בְּלֵיל פֶּסַח. שְׁבוּעָה שֶׁלֹּא אֵשֵׁב בַּצֵּל, אָסוּר לֵישֵׁב בְּצֵל סֻכָּה. שְׁבוּעָה שֶׁלֹּא אֵשֵׁב בְּצֵל הַסֻכָּה, לוֹקֶה וְיֵשֵׁב בְּצֵל סֻכָּה. <small>וְהָא דִּשְׁבוּעוֹת חָלִין עַל דָּבָר מִצְוָה בְּכוֹלֵל, הַיְנוּ דַּוְקָא בְּמִצְוֹת עֲשֵׂה, אֲבָל מִצְוֹת לֹא תַּעֲשֶׂה, לֹא. <small><small>(מוהר''ם מִפַּדָּוואָה סִימָן ע''ד וּבֵית יוֹסֵף בְּשֵׁם ריב''ש ורי''ף וְתוֹסָפוֹת פ''ג דִּשְׁבוּעוֹת דַּף כ''ד ע''א בְּשֵׁם ר''י)</small>.</small> </small> 

שְׁנַיִם שֶׁנִּשְׁבְּעוּ לַעֲשׂוֹת דָּבָר אֶחָד, וְעָבַר אֶחָד מֵהֶם עַל הַשְּׁבוּעָה, הַשֵּׁנִי פָּטוּר וְאֵינוֹ צָרִיךְ הַתָּרָה. לְפִיכָךְ אִישׁ וְאִשָּׁה שֶׁנִּשְׁתַּדְּכוּ זֶה לָזֶה וְקִבְּלוּ חֵרֶם לִנָּשֵׂא לִזְמַן קָבוּעַ, מִי שֶׁעִכֵּב וְהֶעֱבִיר הַמּוֹעֵד אָסוּר לִנָּשֵׂא לְאַחֵר, וְהַלָּה מֻתָּר וְאֵינוֹ צָרִיךְ הַתָּרָה. וְגַם הַמְעַכֵּב עַצְמוֹ מֻתָּר בְּלֹא הַתָּרָה לְאַחַר שֶׁנָּשָׂא שֶׁכְּנֶגְדוֹ. <small>הַגָּה: וַאֲפִלּוּ אִם טָעַן זֶה הָעוֹבֵר הַמּוֹעֵד שֶׁהָיָה אָנוּס, אֵינוֹ נֶאֱמָן שֶׁיִּתְחַיֵּב שֶׁכְּנֶגְדוֹ עֲדַיִן בִּשְׁבוּעָתוֹ. וּמִכָּל מָקוֹם אִם רָצָה זֶה לִפְטֹר מִשְּׁבוּעָתוֹ, יֵלֵךְ אֵצֶל חָכָם וְיַתִּיר לוֹ שְׁבוּעָתוֹ, שֶׁמָּא יָבִיא זֶה שֶׁכְּנֶגְדוֹ עֵדִים שֶׁהָיָה אָנוּס בַּדָּבָר שֶׁהֶעֱבִיר הַמּוֹעֵד וְנִמְצָא עָבַר זֶה עַל שְׁבוּעָתוֹ אִם נִשָּׂא בְּלֹא הַתָּרָה <small><small>(תְּשׁוּבַת מהרי''ו סִימָן קל''ז)</small>.</small> וְכָל זֶה לֹא מַיְרֵי אֶלָּא בִּשְׁנַיִם שֶׁנִּשְׁבְּעוּ זֶה לָזֶה, אֲבָל שְׁנַיִם שֶׁנִּשְׁבְּעוּ יַחַד לַעֲשׂוֹת דָּבָר, כְּגוֹן שֶׁלֹּא לְדַבֵּר עִם פְּלוֹנִי, וְעָבַר אֶחָד מֵהֶם, הַשֵּׁנִי חַיָּב לְקַיֵּם שְׁבוּעָתוֹ. וַאֲפִלּוּ אִם נִשְׁבְּעוּ זֶה לָזֶה וְהֵם ג' אוֹ יוֹתֵר, שֶׁאַף אִם עוֹבֵר הָאֶחָד הַשְּׁבוּעָה, הַשְּׁנַיִם הַנִּשְׁאָרִים צְרִיכִין לְקַיֵּם שְׁבוּעָתָן <small><small>(מוהר''ם פַּאדוֹאָה סי' כ''ו ובריב''ש סי' תנ''ג)</small>.</small> וְנִרְאֶה הָא דְּאִם נִשְׁבְּעוּ שְׁנַיִם בְּיַחַד וְלֹא נִשְׁבְּעוּ זֶה לָזֶה וְעָבַר הָאֶחָד הַשֵּׁנִי חַיָּב לְקַיָּם שְׁבוּעָתוֹ, הַיְנוּ דַּוְקָא שֶׁאֵינָן תְּלוּיִן זֶה בָּזֶה, אֲבָל אִם תְּלוּיִן זֶה בָּזֶה וְאִי אֶפְשָׁר לְאֶחָד לְקַיֵּם שְׁבוּעָתוֹ בְּלֹא חֲבֵרוֹ, כְּגוֹן שֶׁנִּשְׁבְּעוּ לֵילֵךְ בְּיַחַד לְאֶרֶץ יִשְׂרָאֵל, וְהָאֶחָד עוֹבֵר וְקָשֶׁה לִשְׁנֵי לֵילֵךְ לְבַד, פָּטוּר גַּם כֵּן, וּכְמוֹ שֶׁנִּתְבָּאֵר לְעֵיל סִימָן רכ''ח סָעִיף מ''ד <small><small>(תְּשׁוּבַת הרא''ש כְּלָל ח')</small>.</small> </small> 


Siman 237

הָאוֹמֵר: אֲנִי נִשְׁבָּע שֶׁאֶעֱשֶׂה דָּבָר פְּלוֹנִי, אוֹ שֶׁלֹּא אֶעֱשֶׂנּוּ, הֲרֵי זֶה שְׁבוּעָה אַף עַל פִּי שֶׁלֹּא הִזְכִּיר לֹא שֵׁם וְלֹא כִּנּוּי. <small>הַגָּה: וְאֵין חִלּוּק אִם הוֹצִיא הַשְּׁבוּעָה בִּלְשׁוֹן הַקֹּדֶשׁ אוֹ בְּכָל לָשׁוֹן שֶׁיֹּאמְרֶנָּה <small><small>(תְּשׁוּבַת הָרַשְׁבָּ''א סִימָן תתמ''ב וּבְמָרְדְּכַי פ' שְׁבוּעוֹת שְׁתַּיִם וּבָרַמְבַּ''ם פי''ב מֵהִלְכוֹת שְׁבוּעוֹת)</small>.</small> </small> 

הִשְׁבִּיעוֹ אַחֵר, שֶׁאָמַר לוֹ: אֲנִי מַשְׁבִּיעֲךָ שֶׁתַּעֲשֶׂה דָּבָר פְּלוֹנִי, אוֹ שֶׁלֹּא תַּעֲשֶׂנּוּ, וְעָנָה: אָמֵן, אוֹ דָּבָר שֶׁנִּשְׁמָע מִמֶּנּוּ שֶׁמְּקַבֵּל שְׁבוּעָתוֹ, כְּגוֹן שֶׁאָמַר: הֵן, אוֹ: קִבַּלְתִּי דְּבָרֶיךָ, הָוֵי כְּאִלּוּ נִשְׁבַּע בְּעַצְמוֹ. וַאֲפִלּוּ הִשְׁבִּיעוֹ עוֹבֵד כּוֹכָבִים אוֹ קָטָן. 

אָמַר: אֱהֵא בְּאָלָה אוֹ בְּאָרוּר אִם לֹא אֶעֱשֶׂה דָּבָר פְּלוֹנִי, אוֹ שֶׁאָמַר לוֹ אַחַר כֵּן, וְקִבֵּל דְּבָרָיו, הָוֵי כִּשְׁבוּעָה אַף עַל פִּי שֶׁלֹּא הִזְכִּיר לֹא שֵׁם וְלֹא כִּנּוּי. 

הָאוֹמֵר: מִבְטָא שֶׁאֶעֱשֶׂה דָּבָר פְּלוֹנִי, אוֹ שֶׁלֹּא אֶעֱשֶׂנּוּ, הָוֵי כְּאִלּוּ אוֹמֵר: שְׁבוּעָה. 

הָאוֹמֵר פַּעֲמַיִם עַל דָּבָר אֶחָד אֶעֱשֶׂנּוּ, אוֹ לֹא אֶעֱשֶׂנּוּ, הָוֵי שְׁבוּעָה. וְהוּא שֶׁיִּתְכַּוֵּן לְשֵׁם שְׁבוּעָה. בַּמֶּה דְּבָרִים אֲמוּרִים, כְּשֶׁאֲמָרָם זֶה אַחַר זֶה בְּלֹא הֶפְסֵק, אֲבָל אִם מְבַקְּשִׁים אוֹתוֹ עָלָיו, וְהוּא אָמַר: לֹא אֶעֱשֶׂנּוּ וּבִקְּשׁוּהוּ עוֹד, וְאָמַר: לֹא אֶעֱשֶׂנּוּ, לֹא הָוֵי שְׁבוּעָה. 

מִי שֶׁנִּשְׁבַּע בַּשָּׁמַיִם וּבָאָרֶץ וּבַשֶּׁמֶשׁ וְכַיּוֹצֵא בָּהֶם, אַף עַל פִּי שֶׁאֵין כַּוָּנָתוֹ אֶלָּא לְמִי שֶׁבְּרָאָם, אֵינָהּ שְׁבוּעָה. וְהוּא הַדִּין לְנִשְׁבַּע בְּנָבִיא מֵהַנְּבִיאִים, <small>אוֹ בִּשְׁאָר כְּתָב מִכִּתְבֵי הַקֹּדֶשׁ, <small><small>(הָרַמְבָּ''ם)</small>,</small> </small> אוֹ בְּשֻׁלְחַן הַמִּקְדָּשׁ אוֹ בְּאֶחָד מִכְּלֵי הַקֹּדֶשׁ. וְאַף עַל פִּי כֵן מְאַיְּמִין עֲלֵיהֶן וּמַרְאִין לָהֶם שֶׁזּוֹ שְׁבוּעָה, כְּדֵי שֶׁלֹּא יִנְהֲגוּ קַלּוּת רֹאשׁ בִּשְׁבוּעוֹת, וּמַתִּירִים לָהֶם. <small>הַגָּה: וְכָל זֶה שֶׁלֹּא נָטַל בְּיָדוֹ, אֲבָל אִם נָטַל בְּיָדוֹ כְּתָב אַשּׁוּרִית, אֲפִלּוּ אֵינוֹ רַק חָכְמָה חִיצוֹנִית אוֹ אָלֶ''ף בֵּי''ת שֶׁאֵין בּוֹ רַק אוֹתִיּוֹת, אִם נִשְׁבַּע בָּהֶן וְהֵן בְּיָדוֹ, הָוֵי שְׁבוּעָה <small><small>(סְבָרַת הַבֵּית יוֹסֵף)</small>.</small> וְעַיֵּן לְעֵיל סִימָן רי''ב. וְהוּא הַדִּין אִם לֹא אֲחָזָן בְּיָדוֹ, וְהָיוּ מֻנָּחִים לְפָנָיו, וְאָמַר: בַּמֶּה שֶּׁכָּתוּב בָּהֶן.</small> 

הַנִּשְׁבָּע בַּעֲשֶׂרֶת הַדִּבְּרוֹת, שְׁבוּעָה גְּמוּרָה הִיא <small>וְעַיֵּן לְעֵיל סִימָן רי''ב.</small> 

יָמִין, שְׁבוּעָה. וְכֵן שְׂמֹאל, דִּכְתִּיב נִשְׁבַּע יְיָ' בִּימִינוֹ וּבִזְרוֹעַ עֻזּוֹ <small><small>(יְשַׁעְיָהוּ סב, ח)</small> <small>וְהוּא שֶׁיְּכַוֵּן גַּם כֵּן לְיָמִין וּשְׂמֹאל שֶׁאָמַר הַקַּבָּ''ה.</small> <small>(טוּר בְּשֵׁם הָרַאֲבָ''ד)</small>.</small> 

יְדוֹת שְׁבוּעָה, כִּשְׁבוּעָה. כֵּיצַד יָדוֹת, אָמַר: כְּנִדְרֵי רְשָׁעִים שֶׁלֹּא אֹכַל כִּכָּר זֶה. 

כִּנּוּי שְׁבוּעָה, כִּשְׁבוּעָה. כֵּיצַד, שְׁבוּתָה <small><small>(אוֹ)</small></small> <small>(שְׁבוּקָה)</small> שְׁקוּקָה שֶׁלֹּא אֹכַל כִּכָּר זֶה, אוֹ מוֹמֵי, אוֹמֵי. אֲבָל אָמַר בְּאוֹמָתָא אוֹ בְּאוֹמֵי, בְּבֵי''ת, אֵינוֹ כְּלוּם. וְאֵלּוּ הַכִּנּוּיִים הֵם כְּפִי זְמַנָּם לִבְנֵי אָדָם שֶׁלֹּא הָיָה בְּקִיאִים בְּטִיב לְשׁוֹן הַקֹּדֶשׁ, וְהַכֹּל לְפִי הַזְּמַן וְהַמָּקוֹם לְהוֹסִיף בְּכִנּוּיִם אֵלּוּ אוֹ לִגְרֹעַ מֵהֶם <small><small>(ד''ע בְּבֵית יוֹסֵף)</small>. <small>הַגָּה: אוֹתָן שֶׁרְגִילִין לוֹמַר בִּלְשׁוֹן הַקֹּדֶשׁ: אֱמוּנָה, אֶעֱשֶׂה אוֹ לֹא אֶעֱשֶׂה, אַף עַל פִּי שֶׁהֵן כְּנִדְרֵי זֵרוּזִין מִכָּל מָקוֹם בָּעֵי הַתָּרָה</small> <small>(הַגָּהוֹת מַיְמוֹנִי פ''ד דִּנְדָרִים בְּשֵׁם מהר''מ)</small>.</small> 

אָמַר לַחֲבֵרוֹ: שְׁבוּעָה שֶׁאֵינִי אוֹכֵל לְךָ, אוֹ: הַשְּׁבוּעָה לֹא אֹכַל לְךָ, אוֹ: לִשְׁבוּעָה לֹא אֹכַל לְךָ, אָסוּר לֶאֱכֹל עִמּוֹ. 

אָמַר: הַשְּׁבוּעָה שֶׁאֹכַל לְךָ, נִשְׁבַּע שֶׁיֹּאכַל עִמּוֹ. וְאֵין חִלּוּק בֵּין הִפְצִיר בּוֹ תְּחִלָּה שֶׁיֹּאכַל עִמּוֹ, אוֹ לֹא הִפְצִיר. וְיֵשׁ מִי שֶׁאוֹמֵר שֶׁאִם הִפְצִיר בּוֹ תְּחִלָּה שֶׁיֹּאכַל עִמּוֹ, וְאָמַר: שְׁבוּעָה שֶׁאֹכַל לְךָ, אָסוּר לֶאֱכֹל עִמּוֹ. 


Siman 238

שְׁבוּעָה שֶׁלֹּא אֹכַל, סְתָם, אָסוּר בְּכָל שֶׁהוּא, אֲבָל אֵינוֹ חַיָּב אֶלָּא עַל כַּזַּיִת. וְאִם פֵּרֵשׁ: כָּל שֶׁהוּא, אוֹ שֶׁאוֹמֵר: שֶׁלֹּא אֶטְעֹם, חַיָּב בְּכָל שֶׁהוּא. 

נִשְׁבַּע שֶׁלֹּא לֶאֱכֹל, אָסוּר אַף לִשְׁתּוֹת, דִּשְׁתִיָּה בִּכְלַל אֲכִילָה. אֲבָל אִם נִשְׁבַּע שֶׁלֹּא לִשְׁתּוֹת, מֻתָּר לֶאֱכֹל. 

שְׁבוּעָה שֶׁלֹּא אֹכַל אוֹ שֶׁלֹּא אֶשְׁתֶּה, וְאָכַל אוֹ שָׁתָה מַאֲכָלִים אוֹ מַשְׁקִים רָעִים שֶׁאֵינָם רְאוּיִים לַאֲכִילָה וְלִשְׁתִיָּה, פָּטוּר אֲבָל אָסוּר. 

אָמַר: שְׁבוּעָה שֶׁלֹּא אֹכַל נְבֵלוֹת וּטְרֵפוֹת, וְאָכַל, אֵינוֹ חַיָּב מִשּׁוּם שְׁבוּעָה, שֶׁהֲרֵי מֻשְׁבָּע וְעוֹמֵד מֵהַר סִינַי הוּא. וְאִם אָמַר: שְׁבוּעָה שֶׁלֹּא אֹכַל כָּל שֶׁהוּא מִנְּבֵלוֹת וּטְרֵפוֹת, וְאָכַל פָּחוֹת מִכַּזַּיִת, חַיָּב עַל הַשְּׁבוּעָה, שֶׁהֲרֵי אֵינוֹ מֻשְׁבָּע מֵהַר סִינַי עַל חֲצִי שִׁעוּר. וְכֵן אִם אָמַר שְׁבוּעָה שֶׁאֹכַל פָּחוֹת מִכַּזַּיִת נְבֵלָה וּטְרֵפָה, חַיָּב עַל הַשְּׁבוּעָה. <small><small>(רַמְבַּ''ם פ''ה מה''ש דִּין ח')</small>.</small> 

נִשְׁבַּע שֶׁיֹּאכַל נְבֵלָה וּטְרֵפָה וְכַיּוֹצֵא בָּהֶן מֵאִסוּרֵי תּוֹרָה, הֲרֵי זוֹ לוֹקֶה מִשּׁוּם שְׁבוּעַת שָׁוְא, בֵּין אָכַל בֵּין לֹא אָכַל. 

שְׁבוּעָה שֶׁלֹּא אֹכַל נְבֵלָה וּשְׁחוּטָה, אוֹ אֲפִלּוּ אָמַר: שְׁבוּעָה שֶׁלֹּא אֹכַל, סְתָם, חָלָה הַשְּׁבוּעָה גַּם עַל הַנְּבֵלָה. וְכֵן אִם אָמַר: שְׁבוּעָה שֶׁלֹּא אֹכַל תְּאֵנִים, וְחָזַר וְאָמַר: שְׁבוּעָה שֶׁלֹּא אֹכַל תְּאֵנִים וַעֲנָבִים, חָלוּ שְׁתֵּי הַשָּׁבוּעוֹת עַל הַתְּאֵנִים. <small>הַגָּה: הַנִּשְׁבָּע לְקַדֵּשׁ אִשָּׁה פְּלוֹנִית, אִם תִּרְצֶה עַד הַפֶּסַח, וְאַחַר כָּךְ נִשְׁבַּע שֶׁלֹּא לְקַדְּשָׁהּ, שְׁבוּעָה שְׁנִיָּה חָלָה עַל יְדֵי כּוֹלֵל, שֶׁהֲרֵי אֵינוֹ מְחֻיָּב לְקַדְּשָׁהּ רַק כְּשֶׁתִּרְצֶה עַד הַפֶּסַח, וּבְלָאו הָכֵי אֵינוֹ מְחֻיָּב. וְאִם שְׁבוּעָה רִאשׁוֹנָה הָיְתָה לְתוֹעֶלֶת הָאִשָּׁה, אוֹ עַל יְדֵי שִׁדּוּכִין, אֵין לוֹ כֹּחַ לְהַפְקִיעַ זְכוּתָהּ וּלְפִיכָךְ צָרִיךְ לְהַתִּיר הַשְּׁנִיָּה וּלְקַיֵּם הָרִאשׁוֹנָה. <small><small>(בֵּית יוֹסֵף בְּשֵׁם תְּשׁוּבַת הר''ן סי' פ''ב)</small>.</small> </small> 

אָמַר: קוּנָם אִשְׁתִּי נֶהֱנֵית לִי אִם אָכַלְתִּי הַיּוֹם, וְאָכַל נְבֵלוֹת וּטְרֵפוֹת, אִשְׁתּוֹ אֲסוּרָה, דְּחָשִׁיב שַׁפִּיר אֲכִילָה. 

אָמַר: שְׁבוּעָה שֶׁאֹכַל הַיּוֹם, וְאָכַל עָפָר, יָצָא יְדֵי שְׁבוּעָה דְּהָא אַחְשְׁבֵיהּ אֲכִילָה. 

שְׁבוּעָה שֶׁלֹּא אֹכַל, וְאָכַל עָפָר, פָּטוּר, שֶׁאֵינוֹ בִּכְלַל אֲכִילָה סְתָם. וְאִם פֵּרֵשׁ: שֶׁלֹּא אֹכַל עָפָר, וַאֲכָלוֹ, חַיָּב בְּכַזַּיִת. וּבְפָחוֹת מִכַּזַּיִת, פָּטוּר אֲבָל אָסוּר. וְכֵן שְׁבוּעָה שֶׁלֹּא אֹכַל חַרְצָן, פָּטוּר אֲבָל אָסוּר עַל פָּחוֹת מִכַּזַּיִת. 

שְׁבוּעָה שֶׁלֹּא אֹכַל כִּכָּר זוֹ, חַיָּב עַל כָּל כַּזַּיִת וְכַזַּיִת שֶׁיֹּאכַל מִמֶּנָּהּ, וְאָסוּר אֲפִלּוּ בְּכָל שֶׁהוּא. שְׁבוּעָה שֶׁלֹּא אֹכְלֶנָּה, אֵינוֹ חַיָּב עַד שֶׁיֹּאכַל כֻּלָּהּ, אֲבָל אָסוּר אֲפִלּוּ בְּכָל שֶׁהוּא. וּמִכָּל מָקוֹם אִם שִׁיֵּר מִמֶּנָּהּ פָּחוֹת מִכַּזַּיִת, חַיָּב כְּאִלּוּ אֲכָלָהּ כֻּלָּהּ. הִלְכָּךְ אִם אָמַר: שְׁבוּעָה שֶׁלֹּא אֹכְלֶנָּה, וְאַחַר כָּךְ אָמַר: שְׁבוּעָה שֶׁלֹּא אֹכַל כִּכָּר זוֹ, גַּם הַשְּׁנִיָּה חָלָה, שֶׁמִּתְּחִלָּה לֹא נִשְׁבַּע אֶלָּא עַל כֻּלָּהּ, אֲבָל מִקְצָתָהּ יָכוֹל לֶאֱכֹל, וְאַחַר כָּךְ נִשְׁבַּע עַל קְצָתָהּ. וּכְשֶׁאָכַל כַּזַּיִת מִמֶּנָּהּ, עָבַר עַל הַשְּׁנִיָּה. וּכְשֶׁגּוֹמֵר לְאָכְלָהּ, מִתְחַיֵּב בָּרִאשׁוֹנָה. 

אָמַר: שְׁבוּעָה שֶׁלֹּא אֹכַל כִּכָּר זוֹ, שְׁבוּעָה שֶׁלֹּא אֹכְלֶנָּה, אֵין הַשְּׁנִיָּה חָלָה, שֶׁאִי אֶפְשָׁר לוֹ לֶאֱכֹל כֻּלָּהּ אִם לֹא שֶׁיֹּאכַל מִתְּחִלָּה מִקְצָתָהּ. 

שְׁבוּעָה שֶׁלֹּא אֹכַל תֵּשַׁע, וְחָזַר וְאָמַר: שְׁבוּעָה שֶׁלֹּא אֹכַל עֶשֶׂר, אֵין הַשְּׁנִיָּה חָלָה. אָמַר שְׁבוּעָה שֶׁלֹּא אֹכַל תֵּשַׁע אֵלּוּ, שְׁבוּעָה שֶׁלֹּא אֹכַל עֶשֶׂר, גַּם הַשְּׁנִיָּה חָלָה. וְאִם אָכַל תֵּשַׁע אֵלּוּ וְעוֹד אֶחָד, עוֹבֵר עַל ב' הַשְּׁבוּעוֹת. 

שְׁבוּעָה שֶׁלֹּא אֹכַל עֶשֶׂר, שְׁבוּעָה שֶׁלֹּא אֹכַל תֵּשַׁע, יֵשׁ כָּאן שְׁתֵּי שְׁבוּעוֹת. וְאִם אָכַל ט', עוֹבֵר עַל הַשְּׁנִיָּה; וּכְשֶׁאוֹכֵל הָעֲשִׂירִית, עוֹבֵר גַּם עַל הָרִאשׁוֹנָה. וְהָנֵי מִלֵּי שֶׁלֹּא נָדַר מִכִּכָּרוֹת יְדוּעוֹת, אֲבָל אִם נָדַר מִכִּכָּרוֹת יְדוּעוֹת, אֵינוֹ חַיָּב אֶלָּא אַחַת, שֶׁהֲרֵי בִּשְׁבוּעָה רִאשׁוֹנָה נֶאֱסָר בְּכָל אֲכִילָה וַאֲכִילָה שֶׁבָּהֶם. 

שְׁבוּעָה שֶׁאֹכַל כִּכָּר זוֹ, מִקְצָתָהּ נָמֵי בְּמַשְׁמָע, שֶׁנִּשְׁבַּע עַל כָּל כַּזַּיִת וְכַזַּיִת מִמֶּנָּהּ שֶׁיֹּאכְלֶנָּה. לְפִיכָךְ נִשְׂרַף מִקְצָתָהּ, חַיָּב לֶאֱכֹל הַמּוֹתָר, שֶׁהֲרֵי יוֹצֵא בּוֹ יְדֵי שְׁבוּעָתוֹ שֶׁנִּשְׁבַּע עַל כָּל כַּזַּיִת וְכַזַּיִת מִמֶּנָּהּ שֶׁיֹּאכְלֶנָּה. וּמִיהוּ כְּשֶׁהִיא לְפָנֵינוּ, צָרִיךְ לֶאֱכֹל כֻּלָּהּ. 

שְׁבוּעָה שֶׁאֹכְלֶנָּה, לֹא יָצָא יְדֵי חוֹבָתוֹ עַד שֶׁיֹּאכַל כֻּלָּהּ. לְפִיכָךְ נִשְׂרַף מִקְצָתָהּ, אֵין צָרִיךְ לֶאֱכֹל הַמּוֹתָר, שֶׁלֹּא יָצָא בּוֹ יְדֵי חוֹבָתוֹ. 

שְׁבוּעָה שֶׁאֹכַל כִּכָּר זוֹ, וְאַחַר כָּךְ אָמַר: שְׁבוּעָה שֶׁלֹּא אֹכְלֶנָּה, הָרִאשׁוֹנָה שְׁבוּעַת בִּטּוּי וְהַשְּׁנִיָּה שְׁבוּעַת שָׁוְא, שֶׁנִּשְׁבַּע לְבַטֵּל אֶת הַמִּצְוָה לַעֲבֹר עַל שְׁבוּעָתוֹ וְעָבַר מִיָּד אֲפִלּוּ אִם לֹא יֹאכְלֶנָּה; וְאִם יֹאכְלֶנָּה, קִיֵּם שְׁבוּעָתוֹ הָרִאשׁוֹנָה וְאֵינוֹ עוֹבֵר אֶלָּא עַל הַשְּׁנִיָּה. הִלְכָּךְ מוּטָב שֶׁיֹּאכְלֶנָּה, כְּדֵי שֶׁלֹּא יַעֲבֹר גַּם עַל הָרִאשׁוֹנָה. וְאִם אָמַר: שְׁבוּעָה שֶׁלֹּא אֹכַל כִּכָּר זוֹ, שְׁבוּעָה שֶׁאֹכְלֶנָּה, מִיָּד עָבַר עַל הַשְּׁנִיָּה, וְאִם יֹאכְלֶנָּה יַעֲבֹר גַּם עַל הָרִאשׁוֹנָה, הִלְכָּךְ מוּטָב שֶׁלֹּא יֹאכְלֶנָּה, כְּדֵי שֶׁלּא יַעֲבֹר גַּם עַל הָרִאשׁוֹנָה. צִבּוּר שֶׁהֶחֱרִימוּ עַל דָּבָר, וְאַחַר כָּךְ הֶחֱרִימוּ עַל הֶפְכּוֹ, אִם לֹא הִתִּירוּ הַחֵרֶם הָרִאשׁוֹן קֹדֶם שֶׁהֶחֱרִימוּ הַשֵּׁנִי, אֵין הַשֵּׁנִי כְּלוּם. <small>וְעַיֵּן לְעֵיל סי' רכ''ח סָעִיף ל''ה.</small> 

מִי שֶׁנִּשְׁבַּע עַל דָּבָר, וְחָזַר וְנִשְׁבַּע לְבַטֵּל שְׁבוּעָה הָרִאשׁוֹנָה, וְנִשְׁאַל עַל שְׁבוּעָה רִאשׁוֹנָה, יֵשׁ לְהִסְתַּפֵּק אִי אַמְרִינָן שֶׁנִּפְטַר מִידֵי שְׁבוּעַת שָׁוְא וְתַחֲזֹר שְׁבוּעָה שְׁנִיָּה מִשְּׁבוּעַת שָׁוְא לִשְׁבוּעַת בִּטּוּי, כֵּיוָן שֶׁמָּצְאָה מָקוֹם לָחוּל. 

הַנִּשְׁבָּע לִפְרֹעַ לִפְלוֹנִי מָנֶה בְּחֹדֶשׁ אֲדָר, וְאַחַר כָּךְ נִשְׁבַּע לִפְרֹעַ לְאַחֵר בְּאוֹתוֹ זְמַן, וְכָתַב בַּשְּׁטָר הָרִאשׁוֹן: כָּל זְמַן שֶׁיִּתְבְּעֶנּוּ, וְכֵן בַּשֵּׁנִי, וְעַכְשָׁו בָּא הַשֵּׁנִי לְתָבְעוֹ, כָּל זְמַן שֶׁלֹּא תָּבְעוּ הָרִאשׁוֹן, חַיָּב לִפְרֹעַ לַשֵּׁנִי, שֶׁהֲרֵי מָצְאָה הַשְּׁבוּעָה מָקוֹם לָחוּל. אַךְ אַחַר כָּךְ יֵשׁ לוֹ לְקַיֵּם הָרִאשׁוֹנָה, אִם יָכוֹל. 

נִדּוּי אוֹ אִסוּר חָל עַל הַשְּׁבוּעָה, וְהָאוֹמֵר: קוּנָם אִשְׁתּוֹ אֲסוּרָה לִי אִם לֹא אֹכַל הַיּוֹם נְבֵלוֹת וּטְרֵפוֹת, אִם לֹא אָכַל, אִשְׁתּוֹ אֲסוּרָה. וְכֵן אִם אָמַר: הֲרֵי הוּא מְנֻדֶּה אִם לֹא יֹאכַל הַיּוֹם נְבֵלוֹת וּטְרֵפוֹת, אִם עָבַר הַיּוֹם וְלֹא אָכַל, הֲרֵי הוּא מְנֻדֶּה; וְאֵין זֶה מַתְנֶה עַל מַה שֶּׁכָּתוּב בַּתּוֹרָה, שֶׁאוֹמְרִים לוֹ: לֹא תֹּאכַל, וְתִתְנַדֶּה. 

נִשְׁבַּע עַל כִּכָּר זֶה שֶׁלֹּא יֹאכְלֶנָּה, וַאֲכָלוֹ, אֲפִלּוּ כֻּלּוֹ, נִשְׁאָל עָלָיו וְנִפְטָר מִשְּׁבוּעָתוֹ. 

שְׁבוּעָה שֶׁלֹּא אֹכַל כִּכָּר זֶה, שְׁבוּעָה שֶׁלֹּא אֹכַל כִּכָּר זֶה, אֵין הַשְּׁנִיָּה חָלָה. וְאִם נִשְׁאַל עַל הָרִאשׁוֹנָה, חָלָה הַשְּׁנִיָּה. 

הֲרֵי שֶׁאָכַל בְּאוֹתוֹ הַיּוֹם, וְאָמַר: שְׁבוּעָה שֶׁלֹּא אָכַלְתִּי הַיּוֹם, שְׁבוּעָה שֶׁלֹּא אָכַלְתִּי הַיּוֹם, יֵשׁ כָּאן עֹנֶשׁ שְׁתֵּי שָׁבוּעוֹת לְשֶׁקֶר. 

מַתָּנָה עַל מְנַת לְהַחֲזִיר, שְׁמָהּ מַתָּנָה אֲפִלּוּ בִּשְׁבוּעוֹת; לְפִיכָךְ אִם נִשְׁבַּע לִתֵּן שׁוּם מַתָּנָה, יָכוֹל לִתְּנָהּ כָּךְ. 


Siman 239

דִּין הַשְּׁבוּעָה כְּדִין הַנֶּדֶר לְכָל דָּבָר, בֵּין לְעִנְיָן שֶׁצָּרִיךְ שֶׁיּוֹצִיא בִּשְׂפָתָיו בֵּין לְעִנְיָן שֶׁנִּתְכַּוֵּן לוֹמַר פַּת חִטִּים וְאָמַר פַּת שְׂעוֹרִים אוֹ פַּת סְתָם, בֵּין שֶׁהוֹלְכִין בָּהּ אַחַר לְשׁוֹן בְּנֵי אָדָם, בֵּין לְעִנְיַן הֲקָמָתָהּ וּבִטּוּלָהּ, בֵּין לְעִנְיַן תְּנַאי. וְיֵשׁ אוֹמְרִים שֶׁכְּשֵׁם שֶׁנִּדְרֵי זֵרוּזִין וַהֲבַאי וָאֳנָסִים וּשְׁגָגוֹת מֻתָּרִים, הוּא הַדִּין לְעִנְיַן שְׁבוּעָה, וְהוּא שֶׁכְּשֶׁנִּשְׁבַּע שְׁבוּעַת הֲבַאי לֹא יְהֵא מַעֲמִיד דְּבָרָיו לוֹמַר שֶׁוַּדַּאי רָאָה בְּאוֹתוֹ דֶּרֶךְ כְּיוֹצְאֵי מִצְרַיִם, דְּאִם כֵּן אָסוּר הוּא. וְיֵשׁ אוֹמְרִים דִּשְׁבוּעוֹת הֲבַאי בְּכָל גַּוְנָא אֲסוּרוֹת. וּמִדִּבְרֵי הָרַמְבַּ''ם נִרְאֶה דִּשְׁבוּעוֹת זֵרוּזִין אֲסוּרוֹת. וְגַם בִּשְׁאָר שְׁבוּעוֹת נִרְאֶה מִדְּבָרָיו שֶׁאַף עַל פִּי שֶׁפָּטוּר מִקָּרְבָּן, אִסוּרָא מִיהָא אִכָּא. <small>הַגָּה: יְהוּדִי שֶׁגָּנַב לְעוֹבֵד כּוֹכָבִים וְחִיְּבוּהוּ לִשָּׁבַע בְּמַעֲמַד שְׁאָר הַיְּהוּדִים, וְיוֹדְעִים שֶׁנִּשְׁבָּע לַשֶּׁקֶר, יְכוּפוּהוּ שֶׁיִּתְפַּשֵּׁר עִם הָעוֹבֵד כּוֹכָבִים וְלֹא יִשָּׁבַע לַשֶּׁקֶר, אֲפִלּוּ אִם הָיָה אָנוּס עַל הַשְּׁבוּעָה, הוֹאִיל וְיֵשׁ חִלּוּל הַשֵּׁם בִּשְׁבוּעָתוֹ <small><small>(תְּשׁוּבַת מהר''מ וְהַגָּהוֹת אֲשֵׁרִ''י רֵישׁ פֶּרֶק שְׁבוּעַת הָעֵדוּת)</small>.</small> וְאִם הָיָה אָנוּס וְלֵיכָּא חִלּוּל הַשֵּׁם בַּדָּבָר, מְבַטֵּל הַשְּׁבוּעָה בְּלִבּוֹ, הוֹאִיל וְהוּא אָנוּס בִּשְׁבוּעָה, כְּדִלְעֵיל סי' רל''ב <small><small>(ד''ע)</small>.</small> </small> 

תְּקִיעַת כַּף, דִּינָהּ כְּדִין שְׁאָר שְׁבוּעוֹת וְיֵשׁ לָהּ הַתָּרָה. <small>וּלְכַתְּחִלָּה לֹא יַתִּירָהּ רַק בְּמָקוֹם שֶׁמַּתִּירִין שְׁבוּעָה, <small><small>(טוּר וְהַתּוֹסָפוֹת בְּשֵׁם רַבֵּנוּ תָּם מַחְמִירִים בת''כ יוֹתֵר מִשְּׁבוּעוֹת)</small></small> וְעַיִּןִ לְעֵיל סִימָן ר''ג ור''ל.</small> וְהָנֵי מִלֵּי כְּשֶׁהִיא דֶּרֶךְ שְׁבוּעָה, אֲבָל כְּשֶׁהִיא כְּדֶרֶךְ הַסוֹחֲרִים שֶׁתּוֹקְעִים כַּפָּם זֶה לָזֶה לְקַיֵּם הַמִּקָּח, אֵין לָהּ דִּין שְׁבוּעָה כְּלָל. <small>הַגָּה: הִגְבִּיהַּ יָדוֹ וְאָמַר: אֲנִי תּוֹקֵעַ כַּפַּי לַשָּׁמַיִם אוֹ לְצוּרִי, צָרִיךְ הַתָּרָה <small><small>(בְּמָרְדְּכַי פ''ג דִּשְׁבוּעוֹת וּתְשׁוּבַת ר''י וּתְשׁוּבַת מיימ')</small>.</small> הַנּוֹתֵן תְּקִיעַת כַּף לַחֲבֵרוֹ, וְתָלָה בְּדַעְתּוֹ, יָכוֹל לִמְחֹל לוֹ. וְאִם לֹא תָּלָה בְּדַעְתּוֹ, רַק עֲשָׂאוֹ דֶּרֶךְ שְׁבוּעָה, לֹא יוּכַל לִמְחֹל לוֹ וּבָעֵי הַתָּרָה <small><small>(גַּם זֶה שָׁם)</small>.</small> </small> 

שְׁבוּעָה חָלָה עַל דָּבָר שֶׁאֵין בּוֹ מַמָּשׁ, כְּגוֹן שֶׁנִּשְׁבַּע שֶׁלֹּא יִישַׁן אוֹ שֶׁלֹּא יְדַבֵּר. <small>הַגָּה: נִדּוּי יֵשׁ לוֹ דִּין שְׁבוּעָה <small><small>(בֵּית יוֹסֵף סוֹף סִימָן ר''ו בְּשֵׁם יְלַמְּדֵנוּ)</small>.</small> וְיֵשׁ אוֹמְרִים דְּדָנִין לְחֻמְרָא, שֶׁחָל עַל כָּל דָּבָר שֶׁחָל עָלָיו הַשְּׁבוּעָה וְעַל כָּל דָּבָר שֶׁחָל עָלָיו הַנֶּדֶר <small><small>(שָׁם בְּשֵׁם רשב''ץ)</small>.</small> </small> 

שְׁבוּעָה אֵינָהּ חָלָה עַל דְּבַר מִצְוָה, בֵּין שֶׁהוֹצִיאָהּ בִּלְשׁוֹן שְׁבוּעָה שֶׁאָמַר: שְׁבוּעָה שֶׁלֹּא אֵשֵׁב בַּסֻכָּה, בֵּין שֶׁהוֹצִיאָהּ בְּלָשׁוֹן נֶדֶר שֶׁאָמַר: יְשִׁיבַת סֻכָּה עָלַי בִּשְׁבוּעָה. <small>הַגָּה: וְדַוְקָא בְּנִשְׁבַּע עַל הַמִּצְוָה לְחוּד, אֲבָל אִם נִשְׁבַּע עָלֶיהָ בְּכוֹלֵל, חַלָּה גַּם כֵּן עַל דְּבַר מִצְוָה, וּכְמוֹ שֶׁנִּתְבָּאֵר לְעֵיל סִימָן רל''ו וְסִימָן רל''ח.</small> 

מְלַמֵּד שֶׁנִּשְׁבַּע שֶׁאִם לֹא יִפְרְעוּהוּ תּוֹךְ ו' שָׁבוּעוֹת יְבַטֵּל הַיְּלָדִים מִלִּמּוּדָם עַד שֶׁיִּפְרְעוּהוּ, הַשְּׁבוּעָה חָלָה, דְּמִצְוָה לָאו עֲלֵיהּ רַמְיָא אֶלָּא עַל אֲבוֹת הַנְּעָרִים. 

הַנִּשְׁבָּע עַל דְּבַר מִצְוָה דְּרַבָּנָן, כְּגוֹן שֶׁלֹּא לְהַדְלִיק נֵר שֶׁל חֲנֻכָּה אוֹ שֶׁלֹּא לִקְרֹא הַמְּגִלָּה, הַשְּׁבוּעָה חָלָה. וְכֵן אִם נִשְׁבָּע לְקַיֵּם מִצְוָה דְּרַבָּנָן, חַיָּב מִשּׁוּם שְׁבוּעָה אִם מְבַטְּלָהּ. וְהוּא הַדִּין לְדָבָר שֶׁהוּא מִדְרַשׁ חֲכָמִים שֶׁאֵינוֹ מְפֹרָשׁ בַּתּוֹרָה. בַּמֶּה דְּבָרִים אֲמוּרִים, בְּנִשְׁבָּע שֶׁלֹּא לַעֲשׂוֹת מִצְוָה דְּרַבָּנָן, אוֹ לַעֲשׂוֹת, אֲבָל אִם נִשְׁבַּע לַעֲבֹר עַל מִצְוַת לֹא תַּעֲשֶׂה, אֲפִלּוּ הִיא דְּרַבָּנָן, לֹא חָלָה עָלָיו שְׁבוּעָה. 

הַנִּשְׁבָּע לַחֲלֹץ לִיבִמְתּוֹ אֵין זֶה נִשְׁבָּע לְבַטֵּל אֶת הַמִּצְוָה, דִּבְדִידֵיהּ תָּלָה רַחֲמָנָא אִי נִיחָא לֵיהּ לְיַבֵּם אִי נִיחָא לֵיהּ לַחֲלֹץ. <small>הַגָּה: יֵשׁ אוֹמְרִים שֶׁהַנִּשְׁבָּע שֶׁלֹּא לְגַלּוֹת לַחֲבֵרוֹ דָּבָר שֶׁיַּצִּילֶנּוּ מִן הַהֶפְסֵד הֲוָה נִשְׁבָּע לְבַטֵּל מִצְוָה וְאֵינוֹ חָל <small><small>(בֵּית יוֹסֵף בְּשֵׁם הָרֹא''שׁ כְּלָל י''א)</small>.</small> וּמִכָּל מָקוֹם נִרְאֶה לִי דְּיֵשׁ לְהַתִּירָהּ תְּחִלָּה וְאַחַר כָּךְ יְגַלֶּה לוֹ, דְּלֹא עָדִיף מִמַּה שֶּׁהוּא מִדְרַשׁ חֲכָמִים. קְרִיאַת הַתּוֹרָה בְּצִבּוּר אֵינוֹ אֶלָּא מִדְּרַבָּנָן, וּשְׁבוּעָה אוֹ נֶדֶר חָל עָלָיו <small><small>(בֵּית יוֹסֵף בְּשֵׁם רשב''ץ)</small>.</small> </small> 

אִם נִשְׁבַּע לָדוּר בְּמָקוֹם שֶׁנָּשָׂא אִשָּׁה, אַף עַל פִּי שֶׁעַל יְדֵי כָּךְ הוּא מִתְבַּטֵּל מִכִּבּוּד אָב וָאֵם, לֹא הָוֵי נִשְׁבָּע לְבַטֵּל אֶת הַמִּצְוָה, כֵּיוָן שֶׁלֹּא הָיוּ נוֹתְנִין לוֹ אִשָּׁה עַד שֶׁיִּשָּׁבַע כֵּן. <small>הַגָּה: וְכָל שֶׁכֵּן אִם נָשָׂא אִשָּׁה זְקֵנָה וְנִשְׁבַּע לָהּ שֶׁלֹּא יִשָּׂא אִשָּׁה אַחֶרֶת, אַף עַל פִּי שֶׁלֹּא קִיֵּם פִּרְיָה וּרְבִיָּה, דְּחָלָה הַשְּׁבוּעָה, שֶׁהֲרֵי כָּלַל בָּזֶה דְּבָרִים שֶׁהַשְּׁבוּעָה חָלָה בָּהֶם, עַל נָשִׁים שֶׁלֹּא יוּכַל לְקַיֵּם מִצְוַת פִּרְיָה וּרְבִיָּה, וְהָוֵי כְּנִשְׁבָּע עַל דַּעַת חֲבֵרוֹ <small><small>(בֵּית יוֹסֵף סִימָן רכ''ח וְרל''ב וְריב''ש וְרשב''ץ)</small></small> וְעַיִּןִ לְעֵיל סִימָן רכ''ח דִּינוֹ.</small> 

מַתְפִּיס בַּשְּׁבוּעָה, כְּגוֹן שֶׁנִּשְׁבַּע שֶׁלֹּא יֹאכַל כִּכָּר זֶה, וְאָמַר עַל אַחֵר: יְהֵא כָּמוֹהוּ, אַף עַל פִּי שֶׁפָּטוּר מִמַּלְקוֹת וּמִקָּרְבָּן עַל הַכִּכָּר הַמֻּתְפָּס, אִסוּרָא מִיהָא אִכָּא. 

שָׁמַע חֲבֵרוֹ שֶׁנִּשְׁבַּע, וְאָמַר: אֲנִי כְּמוֹתְךָ, הֲרֵי הוּא אָסוּר. 

שְׁבוּעָה שֶׁהוֹצִיאָהּ בִּלְשׁוֹן נֶדֶר, כְּגוֹן שֶׁאָמַר: אֲכִילַת כִּכָּר זֶה עָלַי שְׁבוּעָה, אָסוּר. 

אָמַר: הֲרֵינִי נָזִיר הֲרֵינִי נָזִיר, חָלוּ שְׁנֵיהֶם וְצָרֶיךָ לִנְהֹג שְׁתֵּי נְזִירוּת. 

אֵין שְׁבוּעָה חָלָה עַל שְׁבוּעָה, שֶׁאִם אָמַר: שְׁבוּעָה שֶׁלּא אֹכַל כִּכָּר זוֹ שְׁבוּעָה שֶׁלֹּא אֹכַל כִּכָּר זוֹ, אֵין הַשְּׁנִיָּה חָלָה. אֲבָל אִם נִשְׁאַל עַל הָרִאשׁוֹנָה, חָלָה הַשְּׁנִיָּה. 

אָמַר: שְׁבוּעָה שֶׁלֹּא אֹכַל בָּשָׂר עֶשְׂרִים יוֹם, וְחָזַר וְאָמַר: שְׁבוּעָה שֶׁלֹּא אֹכַל בָּשָׂר כ''ב יוֹם, יֵשׁ מִי שֶׁאוֹמֵר שֶׁאָסוּר בְּבָשָׂר שְׁנַיִם וְאַרְבָּעִים יוֹם. וְאֵינוֹ נִרְאֶה לִי, אֶלָּא אֵינוֹ אָסוּר בְּבָשָׂר אֶלָּא כ''ב יוֹם. <small>הַגָּה: וְדַוְקָא בְּמוֹסִיף בְּנֶדֶר שֵׁנִי עַל נֶדֶר רִאשׁוֹן, אֲבָל אִם אָמַר ב' פְּעָמִים: עֶשְׂרִים יוֹם, וַדַּאי לֹא כִּוֵּן לַיָּמִים הָרִאשׁוֹנִים, דְּאִם כֵּן נִדְרוֹ לָמָּה לִי, וְאָסוּר בְּבָשָׂר מ' יוֹם <small><small>(כֵּן דִּקְדֵּק מִסֻגְיַת הַגְּמָרָא פ''ב דִּנְדָרִים)</small>.</small> וַאֲפִלּוּ אִם מוֹסִיף עַל נִדְרוֹ, יֵשׁ אוֹמְרִים דְּאֵין עוֹלִים לוֹ יָמִים הָרִאשׁוֹנִים רַק אִם נָדַר ב' הַנְּדָרִים בְּיוֹם אֶחָד <small><small>(סְבָרַת הַתּוֹסָפוֹת פ' הֲרֵינִי נָזִיר וּמָרְדְּכַי סוֹף הל' אֲבֵלוּת)</small>,</small> אֲבָל אִם כְּבַר הִתְחִיל לִמְנוֹת עֶשְׂרִים יוֹם הָרִאשׁוֹנִים וְאַחַר כָּךְ נָדַר כ''ב יוֹם, אֵין מִנְיָן הָרִאשׁוֹן עוֹלֶה לוֹ כְּלָל וְאָסוּר בְּבָשָׂר מ''ב יוֹם, וְרָאוּי לָחוּשׁ לְזֶה. וְעַיִּןִ לְעֵיל סוֹף סִימָן רי''ז עוֹד מִזֶּה.</small> 

יֵשׁ מִי שֶׁאוֹמֵר שֶׁאִם אָמַר: קוּנָם כִּכָּר זוֹ עָלַי, וְחָזַר וְאָמַר: קוּנָם כִּכָּר זוֹ עָלַי, אֵינוֹ חַיָּב אֶלָּא אַחַת. 

כֵּיוָן שֶׁנִּדְרֵי שְׁגָגוֹת מֻתָּרִים, אִם נִשְׁבַּע שֶׁלֹּא אֹכַל כִּכָּר זוֹ אִם פְּלוֹנִי אָמַר דָּבָר זֶה, וְנִמְצָא שֶׁאֲמָרוֹ, מֻתָּר בַּכִּכָּר. וְכֵן אִם תָּלָה כִּכָּר בְּאַחֵר, שֶׁאָמַר: שְׁבוּעָה שֶׁלֹּא אֹכַל כִּכָּר זוֹ אִם אֹכַל זוֹ, וְשָׁכַח וַאֲכָלָהּ, לֹא חָלָה עָלָיו הַשְּׁבוּעָה וְיָכוֹל לֶאֱכֹל שֶׁל תְּנַאי תְּחִלָּה, וְלֹא חַיְשִׁינָן שֶׁיִּשְׁכַּח וְיֹאכַל הָאִסוּר אַחַר כָּךְ. אֲבָל שֶׁל אִסוּר אָסוּר לֶאֱכֹל, שֶׁמָּא יִשְׁכַּח וְיֹאכַל שֶׁל תְּנַאי. וְאִם אָכַל שֶׁל תְּנַאי תְּחִלָּה, בְּשׁוֹגֵג, מֻתָּר בַּשְּׁנִיָּה. וְאִם אֲכָלָהּ בְּמֵזִיד, חַיָּב עַל הַשְּׁנִיָּה. 

אִם תְּלָאָן זוֹ בְּזוֹ, שֶׁאָמַר: לֹא אֹכַל זוֹ אִם אֹכַל זוֹ וְלֹא אֹכַל זוֹ אִם אֹכַל זוֹ, אָסוּר לֶאֱכֹל כָּל אַחַת מֵהֶן, דְּחַיְשִׁינָן שֶׁמָּא יֹאכַל הַשְּׁנִיָּה. וְאִם אָכַל הָאַחַת, אִם נִזְכַּר לִשְׁבוּעָתוֹ בְּשָׁעָה שֶׁאֲכָלָהּ, אָסוּר בַּשְּׁנִיָּה; לֹא נִזְכַּר לִשְׁבוּעָתוֹ, מֻתָּר בַּשְּׁנִיָּה. 


Siman 240

צָרִיךְ לִזָּהֵר מְאֹד בִּכְבוֹד אָבִיו וְאִמּוֹ וּבְמוֹרָאָם. <small>הַגָּה: וּמִכָּל מָקוֹם אֵין בֵּית דִּין כּוֹפִין עַל מִצְוַת כִּבּוּד אָב וָאֵם, דְּהָוֵי לֵיהּ מִצְוַת עֲשֵׂה שֶׁמַּתַּן שְׂכָרָהּ בְּצִדָּהּ שֶׁאֵין בֵּית דִּין כּוֹפִין עָלֶיהָ <small><small>(בֵּית יוֹסֵף בְּשֵׁם הַגְּמָרָא ובתא''ו נָתִיב א')</small>.</small> </small> 

אֵיזֶה מוֹרָא, לֹא יַעֲמֹד בִּמְקוֹמוֹ הַמְיֻחָד לוֹ לַעֲמֹד שָׁם בְּסוֹד זְקֵנִים עִם חֲבֵרָיו, אוֹ מָקוֹם הַמְיֻחָד לוֹ לְהִתְפַּלֵּל; וְלֹא יֵשֵׁב בְּמָקוֹם הַמְיֻחָד לוֹ לְהָסֵב בְּבֵיתוֹ; וְלֹא סוֹתֵר אֶת דְּבָרָיו וְלֹא מַכְרִיעַ אֶת דְּבָרָיו בְּפָנָיו, אֲפִלּוּ לוֹמַר נִרְאִין דִּבְרֵי אַבָּא; וְלֹא יִקְרָאֶנּוּ בִּשְׁמוֹ, לֹא בְּחַיָּיו וְלֹא בְּמוֹתוֹ, אֶלָּא אוֹמֵר: אַבָּא מָארִי. הָיָה שֵׁם אָבִיו כְּשֵׁם אֲחֵרִים, מְשַׁנֶּה שְׁמָם, אִם הוּא שֵׁם שֶׁהוּא פִּלְאִי, שֶׁאֵין הַכֹּל רְגִילִים לִקְרוֹת בּוֹ. <small>אֲבָל שֵׁם שֶׁרְגִילִין בּוֹ מֻתָּר לִקְרוֹת אֲחֵרִים שֶׁלֹּא בְּפָנָיו <small><small>(טוּר)</small>.</small> </small> 

עַד הֵיכָן מוֹרָאָם, הָיָה הַבֵּן לָבוּשׁ חֲמוּדוֹת וְיוֹשֵׁב בְּרֹאשׁ הַקָּהָל, וּבָאוּ אָבִיו וְאִמּוֹ וְקָרְעוּ בְּגָדָיו וְהִכּוּהוּ עַל רֹאשׁוֹ וְיָרְקוּ בְּפָנָיו, לֹא יַכְלִים אוֹתָם, אֶלָּא יִשְׁתֹּק, וְיִירָא מִן מֶּלֶךְ מַלְכֵי הַמְּלָכִים שֶׁצִּוָּהוּ בְּכָךְ. 

אֵיזֶהוּ כָּבוֹד, מַאֲכִילוֹ וּמַשְׁקֵהוּ, מַלְבִּישׁ וּמְכַסֶה, מַכְנִיס וּמוֹצִיא. וְיִתְּנֶנּוּ לוֹ בְּסֵבֶר פָּנִים יָפוֹת, שֶׁאֲפִלּוּ מַאֲכִילוֹ בְּכָל יוֹם פְּטוּמוֹת וְהֶרְאָה לוֹ פָּנִים זוֹעֲפוֹת, נֶעֱנָשׁ עָלָיו. <small>הַגָּה: וְכֵן לְהֶפֶךְ, אִם מַטְחִין אָבִיו בָּרֵחַיִם, וְכַוָּנָתוֹ לְטוֹבָה כְּדֵי שֶׁיִּנָּצֵל אָבִיו מִדָּבָר קָשֶׁה יוֹתֵר מִזֶּה, וּמְדַבֵּר פִּיּוּסִים עַל לֵב אָבִיו וּמַרְאֶה לוֹ שֶׁכַּוָנָתוֹ לְטוֹבָה עַד שֶׁיִּתְרַצֶּה אָבִיו לִטְחֹן בָּרֵחַיִם, נוֹחֵל עוֹלָם הַבָּא <small><small>(גְּמָרָא וְרַשִׁ''י פ''ק דְּקִדּוּשִׁין וִירוּשַׁלְמִי)</small>.</small> וִישַׁמְּשֶׁנּוּ בִּשְׁאָר דְּבָרִים שֶׁהַשַּׁמָּשׁ מְשַׁמֵּשׁ רַבּוֹ.</small> 

זֶה שֶׁמַּאֲכִילוֹ וּמַשְׁקֵהוּ, מִשֶּׁל אָב וָאֵם, אִם יֵשׁ לוֹ. וְאִם אֵין לָאָב, וְיֵשׁ לַבֵּן, כּוֹפִין אוֹתוֹ וְזָן אָבִיו כְּפִי מַה שֶּׁהוּא יָכוֹל. וְאִם אֵין לַבֵּן, אֵינוֹ חַיָּב לְחַזֵּר עַל הַפְּתָחִים לְהַאֲכִיל אֶת אָבִיו. <small>הַגָּה: וְיֵשׁ אוֹמְרִים דְּאֵינוֹ חַיָּב לִתֵּן לוֹ רַק מַה שֶּׁמְּחֻיָּב לִתֵּן לִצְדָקָה <small><small>(כֵּן כָּתַב הַבֵּית יוֹסֵף דְּנִרְאֶה כֵּן מִדִּבְרֵי הָרִי''ף וְהָרֹא''שׁ, וְכֵן כָּתַב הר''ן פ''ק דְּקִדּוּשִׁין)</small>.</small> וּמִכָּל מָקוֹם אִם יָדוֹ מַשֶּׂגֶת, תָּבֹא מְאֵרָה לְמִי שֶׁמְּפַרְנֵס אָבִיו מִמָּעוֹת צְדָקָה שֶׁלּוֹ <small><small>(הַגָּהוֹת מָרְדְּכַי דב''ב וּבְהַגָּהוֹת פ''ק דב''מ וּבְחִדּוּשֵׁי אֲגֻדָּה)</small>.</small> וְאִם יֵשׁ לוֹ בָּנִים רַבִּים, מְחַשְּׁבִים לְפִי מָמוֹן שֶׁלָּהֶם, וְאִם מִקְּצָתָן עֲשִׁירִים וּמִקְּצָתָן עֲנִיִּים, מְחַיְּבִים הָעֲשִׁירִים לְבַד. <small><small>(תְּשׁוּבַת מַיְמוֹנִי הִלְכוֹת מַמְרִים בְּשֵׁם מוֹהֲרַ''ם וֶהֱבִיאָהּ הַבֵּית יוֹסֵף)</small>.</small> </small> אֲבָל חַיָּב לְכַבְּדוֹ בְּגוּפוֹ, אַף עַל פִּי שֶׁמִּתּוֹךְ כָּךְ בָּטֵל מִמְּלַאכְתּוֹ, וְיִצְטָרֵךְ לְחַזֵּר עַל הַפְּתָחִים. וְדַוְקָא דְּאִית לַבֵּן מְזוֹנוֹת לְאִיתְזוּנֵי הַהוּא יוֹמָא, אֲבָל אִי לֵית לֵיהּ, לֹא מְחֻיָּב לְבַטֵּל מִמְּלַאכְתּוֹ וְלַחֲזֹר עַל הַפְּתָחִים. 

הָיָה צָרִיךְ עַל שׁוּם דָּבָר בָּעִיר, וְיוֹדֵעַ שֶׁיַּשְׁלִימוּ חֶפְצוֹ בִּשְׁבִיל אָבִיו, אַף עַל פִּי שֶׁיּוֹדֵעַ שֶׁגַּם כֵּן יַעֲשׂוּ בִּשְׁבִילוֹ, לֹא יֹאמַר: עֲשׂוּ לִי דָּבָר פְּלוֹנִי בִּשְׁבִילִי, אֶלָּא יֹאמַר עֲשׂוּ בִּשְׁבִיל אַבָּא, כְּדֵי לִתְלוֹת הַכָּבוֹד בְּאָבִיו. 

חַיָּב לַעֲמֹד מִפְּנֵי אָבִיו. וְאִם הָאָב תַּלְמִיד בְּנוֹ, כָּל אֶחָד מֵהֶם עוֹמֵד מִפְּנֵי הַשֵּׁנִי. <small><small>(טוּר בְּשֵׁם הָרֹא''שׁ)</small> <small>הַגָּה: וְאִם הַבֵּן רוֹצֶה לִמְחֹל עַל כְּבוֹדוֹ, לְשַׁמֵּשׁ אָבִיו, הָרְשׁוּת בְּיָדוֹ, דְּהָא הָרַב שֶׁמָּחַל עַל כְּבוֹדוֹ כְּבוֹדוֹ מָחוּל. וְדַוְקָא בְּצִנְעָא, אוֹ אֲפִלּוּ בְּפַרְהֶסְיָא וְדָשׁ בְּעִירוֹ שֶׁהַכֹּל יוֹדְעִים שֶׁהוּא אָבִיו, אֲבָל אִם הַבֵּן גָּדוֹל בַּתּוֹרָה וְאֵין אָבִיו דָּשׁ בְּעִירוֹ, אִיכָּא לְמֵיחַשׁ לְבִזְיוֹן הַתּוֹרָה אִם יִתְבַּזֶּה הַבֵּן לִפְנֵי הָאָב, וְיֵשׁ לָהֶם לְהַרְחִיק זֶה מִזֶּה שֶׁלֹּא יָקֵל שׁוּם אֶחָד בִּכְבוֹדוֹ לִפְנֵי חֲבֵרוֹ</small> <small>(הַכֹּל סְבָרַת הָרַב לְדַעַת ב''י)</small> ; <small>וְכֵן עָשָׂה מוֹהֲרַ''ם עִם אָבִיו.</small> </small> 

עַד הֵיכָן כִּבּוּד אָב וָאֵם, אֲפִלּוּ נָטְלוּ כִּיס שֶׁל זְהוּבִים שֶׁלּוֹ, וְהִשְׁלִיכוּ בְּפָנָיו לַיָּם, לֹא יַכְלִימֵם וְלא יְצַעֵר בִּפְנֵיהֶם וְלֹא יִכְעֹס כְּנֶגְדָּם, אֶלָּא יְקַבֵּל גְּזֵרַת הַכָּתוּב וְיִשְׁתֹּק. <small>הַגָּה: וְיֵשׁ אוֹמְרִים דְּאִם רוֹצֶה לִזְרֹק מָעוֹת שֶׁל בֵּן לַיָּם דְּיָכוֹל לְמָנְעוֹ, דְּהָא אֵינוֹ חַיָּב לְכַבְּדוֹ רַק מִשֶּׁל אָב, אֲבָל לֹא מִשֶּׁל בֵּן <small><small>(טוּר בְּשֵׁם ר''י)</small>.</small> וְאֵין חִלּוּק בֵּין לְכַבְּדוֹ אוֹ לְצַעֲרוֹ <small><small>(ת''ה סִימָן מ')</small>.</small> וְדַוְקָא קֹדֶם שֶׁזְּרָקָן, דְּאֶפְשָׁר דְמִמְנַע וְלֹא עָבֵיד, אֲבָל אִם כְּבָר זְרָקוּהוּ, אָסוּר לְאַכְלוּמֵהּ אֲבָל יוּכַל לְתָבְעוֹ לְדִינָא <small><small>(טוּר בְּשֵׁם הָרֹא''שׁ)</small>.</small> וְדַוְקָא אִם רוֹצֶה לִזְרֹק כִּיסוֹ לַיָּם, דְּאִית בֵּיהּ חֶסְרוֹן כִּיס, אֲבָל אִם רוֹצֶה לְהַעֲבִיר מִמֶּנּוּ רֶוַח בְּעָלְמָא, אָסוּר בְּכָל עִנְיָן <small><small>(ר''ן פ''ק דְּקִדּוּשִׁין)</small>.</small> בֵּן שֶׁיֵּשׁ לוֹ דִּין עִם אָבִיו, וְהָאָב הוּא תּוֹבֵעַ הַבֵּן, צָרִיךְ הַבֵּן לֵילֵךְ אַחַר אָבִיו אַף עַל פִּי שֶׁהַבֵּן הוּא נִתְבָּע וְדָר בְּעִיר אַחֶרֶת, שֶׁזֶּהוּ כְּבוֹד אָבִיו. אֲבָל הָאָב חַיָּב לְשַׁלֵּם לַבֵּן הוֹצָאוֹת, דְּאֵינוֹ חַיָּב לְכַבְּדוֹ מִשֶּׁל בֵּן <small><small>(במהרי''ק שֹׁרֶשׁ נ''ח)</small>,</small> כְּמוֹ שֶׁנִּתְבָּאֵר.</small> 

חַיָּב לְכַבְּדוֹ אֲפִלּוּ אַחַר מוֹתוֹ. כֵּיצַד, הָיָה אוֹמֵר דְּבַר שְׁמוּעָה מִפִּיו, אוֹמֵר: כָּךְ אָמַר אַבָּא מָארִי הֲרֵינִי כַּפָּרַת מִשְׁכָּבוֹ, אִם הוּא תּוֹךְ שְׁנֵים עָשָׂר חֹדֶשׁ, וְאִם הוּא לְאַחַר שְׁנֵים עָשָׂר חֹדֶשׁ, אוֹמֵר: זִכְרוֹנוֹ לִבְרָכָה. <small>הַגָּה: וְאֵין חִלּוּק בֵּין אֵם לְאָב בְּכָל זֶה <small><small>(מהרי''ל סִימָן כ''ד)</small>.</small> יֵשׁ אוֹמְרִים דְּאִם כּוֹתֵב תּוֹךְ שְׁנֵים עָשָׂר חֹדֶשׁ דָּבָר וּמַזְכִּיר אָבִיו, אֵין צָרִיךְ לִכְתֹּב הֲרֵינִי כַּפָּרַת מִשְׁכָּבוֹ אֶלָּא זִכְרוֹנוֹ לִבְרָכָה, דְּהָא כְּתִיבָתוֹ מִתְקַיֶּמֶת לְאַחַר שְׁנֵים עָשָׂר חֹדֶשׁ <small><small>(הג' בְּאִלְפָּס פ''ק דְּקִדּוּשִׁין)</small>,</small> וְיֵשׁ מַחְמִירִים אֲפִלּוּ בִּכְתִיבָה <small><small>(בנ''י וּשְׁאָר מְחַבְּרִים וכ''מ בְּבֵית יוֹסֵף סוֹף סי' רמ''ב בְּשֵׁם רשב''ץ וּתְשׁוּבַת ן' חָבִיב רס''ד)</small>,</small> וְכֵן נוֹהֲגִין.</small> 

מִי שֶׁנִּטְרְפָה דַּעַת אָבִיו אוֹ אִמּוֹ, מִשְׁתַּדֵּל לִנְהֹג עִמָּהֶם כְּפִי דַּעְתָּם עַד שֶׁיְּרֻחַם עֲלֵיהֶם. וְאִם אִי אֶפְשָׁר לוֹ לַעֲמֹד, מִפְּנֵי שֶׁנִּשְׁתַּגְּעוּ בְּיוֹתֵר, יֵלֵךְ לוֹ וְיַנִּיחֵם, וִיצַוֶּה לַאֲחֵרִים לְנַהֲגָם כָּרָאוּי. 

רָאָה אָבִיו שֶׁעָבַר עַל דִּבְרֵי תּוֹרָה, לֹא יֹאמַר לוֹ: עָבַרְתָּ עַל דִּבְרֵי תּוֹרָה, אֶלָּא יֹאמַר לוֹ: אַבָּא כָּתוּב בַּתּוֹרָה כָּךְ וְכָךְ, כְּאִלּוּ הוּא שׁוֹאֵל מִמֶּנּוּ וְלֹא כְּמַזְהִירוֹ, וְהוּא יָבִין בְּעַצְמוֹ וְלֹא יִתְבַּיֵּשׁ. וְאִם הָיָה אוֹמֵר שְׁמוּעָה בְּטָעוּת, לֹא יֹאמַר לוֹ: לָא תִּתְנֵי הָכִי. 

אָמַר לוֹ אָבִיו: הַשְׁקֵנִי מַיִם, וְיֵשׁ לְפָנָיו לַעֲשׂוֹת מִצְוָה עוֹבֶרֶת, כְּגוֹן קְבוּרַת מֵת אוֹ לְוָיָה, אִם אֶפְשָׁר לַמִּצְוָה שֶׁתֵּעָשֶׂה עַל יְדֵי אֲחֵרִים, יַעֲסֹק בִּכְבוֹד אָבִיו. <small>וְאִם הִתְחִיל בַּמִּצְוָה תְּחִלָּה, יִגְמֹר, דְּהָעוֹסֵק בְּמִצְוָה פָּטוּר מִן הַמִּצְוָה <small><small>(בֵּית יוֹסֵף בְּשֵׁם הר''ן)</small>.</small> </small> וְאִם אֵין שָׁם אֲחֵרִים לַעֲשׂוֹת, יַעֲסֹק בַּמִּצְוָה וְיַנִּיחַ כְּבוֹד אָבִיו. <small>מִיהוּ אִם אֵין זְמַן הַמִּצְוָה עוֹבֶרֶת, יַעֲסֹק בִּכְבוֹד אָבִיו וְאַחַר כָּךְ יַעֲשֶׂה הַמִּצְוָה <small><small>(רַבֵּנוּ יְרוּחָם נָתִיב א' בְּשֵׁם רֹא''שׁ)</small>.</small> </small> 

תַּלְמוּד תּוֹרָה גָּדוֹל מִכְּבוֹד אָב וָאֵם. 

אָבִיו אוֹמֵר לוֹ: הַשְׁקֵנִי מַיִם, וְאִמּוֹ אוֹמֶרֶת: הַשְׁקֵנִי מַיִם, מַנִּיחַ אִמּוֹ וְעוֹסֵק בִּכְבוֹד אָבִיו. וְאִם הִיא מְגֹרֶשֶׁת מֵאָבִיו, שְׁנֵיהֶם שָׁוִים וּלְאֵיזֶה מֵהֶם שֶׁיִּרְצֶה יַקְדִּים. 

אָמַר לוֹ אָבִיו לַעֲבֹר עַל דִּבְרֵי תּוֹרָה, בֵּין מִצְוָה עֲשֵׂה בֵּין מִצְוַת לֹא תַּעֲשֶׂה, אֲפִלּוּ מִצְוָה שֶׁל דִּבְרֵיהֶם, לֹא יִשְׁמַע לוֹ. 

הָאָב שֶׁצִּוָּה אֶת בְּנוֹ שֶׁלֹּא יְדַבֵּר עִם פְּלוֹנִי וְשֶׁלֹּא יִמְחֹל לוֹ עַד זְמַן קָצוּב, וְהַבֵּן הָיָה רוֹצֶה לְהִתְפַּיֵּס מִיָּד לוּלֵי צַוָּאַת אָבִיו, אֵין לוֹ לָחוּשׁ לְצַוָּאָתוֹ. 

אֶחָד הָאִישׁ וְאֶחָד הָאִשָּׁה שָׁוִין בְּכָבוֹד וּבְמוֹרָא שֶׁל אָב וָאֵם, אֶלָּא שֶׁהָאִשָּׁה אֵין בְּיָדָהּ לַעֲשׂוֹת, שֶׁהִיא מְשֻׁעְבֶּדֶת לְבַעֲלָהּ, לְפִיכָךְ הִיא פְּטוּרָה מִכִּבּוּד אָב וָאֵם בְּעוֹדָהּ נְשׂוּאָה. וְאִם נִתְגָּרְשָׁה אוֹ נִתְאַלְמְנָה, חַיֶּבֶת. 

מַמְזֵר חַיָּב בִּכְבוֹד אָבִיו וּבְמוֹרָאוֹ. אֲפִלּוּ הָיָה אָבִיו רָשָׁע וּבַעַל עֲבֵרוֹת, מְכַבְּדוֹ וּמִתְיָרֵא מִמֶּנּוּ. <small>הַגָּה: וְיֵשׁ אוֹמְרִים דְּאֵינוֹ מְחֻיָּב לְכַבֵּד אָבִיו רָשָׁע, אֶלָּא אִם כֵּן עָשָׂה תְּשׁוּבָה <small><small>(טוּר וּמָרְדְּכַי פ' כֵּיצַד וּבְהַגָּהוֹת מַיְמוֹנִי פ''ו דְּהִלְכוֹת מַמְרִים)</small>.</small> </small> 

אָסוּר לְאָדָם לְהִכְבִּיד עֻלּוֹ עַל בָּנָיו וּלְדַקְדֵּק בִּכְבוֹדוֹ עִמָּהֶם, שֶׁלֹּא יְבִיאֵם לִידֵי מִכְשׁוֹל, אֶלָּא יִמְחֹל וְיַעֲלִים עֵינָיו מֵהֶם, שֶׁהָאָב שֶׁמָּחַל עַל כְּבוֹדוֹ, כְּבוֹדוֹ מָחוּל. 

הַמַּכֶּה לִבְנוֹ גָּדוֹל, מְנַדִּין אוֹתוֹ, שֶׁהֲרֵי עוֹבֵר עַל לִפְנֵי עִוֵּר לֹא תִתֵּן מִכְשׁוֹל <small><small>(וַיִּקְרָא יט, יד)</small>. <small>וְלא מִקְרֵי גָּדוֹל לְדָבָר זֶה, רַק אַחַר כ''ב שָׁנָה אוֹ כ''ד שָׁנָה</small> <small>(בְּקוּנְטְרֵס פ''ק דְּקִדּוּשִׁין וּבֵית יוֹסֵף סוֹף סִימָן של''ד)</small>.</small> 

חַיָּב אָדָם לְכַבֵּד אֵשֶׁת אָבִיו, אַף עַל פִּי שֶׁאֵינָהּ אִמּוֹ, כָּל זְמַן שֶׁאָבִיו קַיָּם. וְחַיָּב לְכַבֵּד בַּעַל אִמּוֹ, כָּל זְמַן שֶׁאִמּוֹ קַיֶּמֶת. אֲבָל לְאַחַר מִיתָה, אֵינוֹ חַיָּב בִּכְבוֹדָם. וּמִכָּל מָקוֹם דָּבָר הָגוּן לְכַבְּדָם אַף לְאַחַר מִיתָה. 

חַיָּב אָדָם בִּכְבוֹד אָחִיו הַגָּדוֹל, בֵּין שֶׁהוּא אָחִיו מֵאָבִיו בֵּין שֶׁהוּא אָחִיו מֵאִמּוֹ. <small>וַאֲפִלּוּ הַקָּטָן הוּא תַּלְמִיד חָכָם וְגָדוֹל בְּתוֹרָה יוֹתֵר מִן הַגָּדוֹל. כֵּן מַשְׁמָע לוֹ <small><small>(מִתְּשׁוּבַת הָרֹא''שׁ שֶׁבְּסָעִיף שאח''ז וּסְמַ''ג)</small></small> וּדְלֹא כְּיֵשׁ חוֹלְקִין בָּזֶה <small><small>(ב''ז)</small>.</small> </small> 

אָח גָּדוֹל שֶׁחֵרֵף וּבִזָּה לְאָחִיו שֶׁהוּא תַּלְמִיד חָכָם וְקָטָן מִמֶּנּוּ בְּשָׁנִים, וְנִדָּה הַקָּטָן לַגָּדוֹל, יָפֶה עָשָׂה שֶׁנִּדָּהוּ, דְּכֵיוָן שֶׁאֵינוֹ נוֹשֵׂא פָנִים לַתּוֹרָה אֵינוֹ עוֹשֶׂה מַעֲשֵׂה עַמְּךָ וְאֵינוֹ חַיָּב לְכַבְּדוֹ. 

חַיָּב אָדָם לְכַבֵּד חָמִיו. <small>הַגָּה: יֵשׁ אוֹמְרִים דְּאֵין אָדָם חַיָּב בִּכְבוֹד אֲבִי אָבִיו <small><small>(מהרי''ק שֹׁרֶשׁ מ''ד)</small>.</small> וְאֵינוֹ נ''ל, אֶלָּא דְּחַיָּב בִּכְבוֹד אָבִיו יוֹתֵר מִכְּבוֹד אֲבִי אָבִיו <small><small>(וּרְאָיָה מִמִּדְרָשׁ גַּבֵּי וַיִּזְבַּח זְבָחִים וגו' <small>(בראשית מו, א)</small> )</small>.</small>  
</small>
אִם הָאָב רוֹצֶה לְשָׁרֵת אֶת הַבֵּן, מֻתָּר לְקַבֵּל מִמֶּנּוּ אֶלָּא אִם כֵּן הָאָב בֶּן תּוֹרָה. תַּלְמִיד שֶׁרוֹצֶה לָלֶכֶת לְמָקוֹם אַחֵר, שֶׁהוּא בּוֹטֵחַ שֶׁיִּרְאֶה סִימַן בְּרָכָה בְּתַלְמוּדוֹ לִפְנֵי הָרַב שֶׁשָּׁם, וְאָבִיו מוֹחֶה בּוֹ לְפִי שֶׁדּוֹאֵג שֶׁבְּאוֹתָהּ הָעִיר הָעוֹבְדֵי כּוֹכָבִים מַעֲלִילִים, אֵינוֹ צָרִיךְ לִשְׁמֹעַ לְאָבִיו בָּזֶה. <small>הַגָּה: וְכֵן אִם הָאָב מוֹחֶה בַּבֵּן לִשָּׂא אֵיזוֹ אִשָּׁה שֶׁיַּחְפֹּץ בָּהּ הַבֵּן, אֵין צָרִיךְ לִשְׁמֹעַ אֶל הָאָב <small><small>(מהרי''ק שֹׁרֶשׁ קס''ו)</small>.</small> </small> 


Siman 241

הַמְקַלֵּל אָבִיו אוֹ אִמּוֹ, אֲפִלּוּ לְאַחַר מִיתָתָן, חַיָּב סְקִילָה אִם הוּא בְּעֵדִים וְהַתְרָאָה, אֶחָד הָאִישׁ וְאֶחָד הָאִשָּׁה שֶׁקִּלְּלוּ. בַּמֶּה דְּבָרִים אֲמוּרִים, שֶׁקִּלְּלוּם בְּשֵׁם מֵהַשֵּׁמוֹת הַמְיֻחָדִים, אֲבָל קִלְּלָם בְּכִנּוּי, אֵינוֹ חַיָּב אֶלָּא בְּלָאו, כְּמוֹ הַמְקַלֵּל אֶחָד מִיִּשְׂרָאֵל. <small>הַגָּה: וְכֵן הַמַּכֶּה אָבִיו אוֹ אִמּוֹ, בְּחַיֵּיהֶם, בֵּין אִישׁ בֵּין אִשָּׁה חַיָּבִים חֶנֶק. וְדַוְקָא אִם עָשׂוּ בָּהֶם חַבּוּרָה, אֲבָל אִם לֹא עָשׂוּ חַבּוּרָה אֵינוֹ אֶלָּא בְּלָאו, כְּמוֹ מִי שֶׁמַּכֶּה אֶחָד מִיִּשְׂרָאֵל <small><small>(טוּר)</small>.</small> </small> 

הִכָּהוּ עַל אָזְנוֹ וְחֵרְשׁוֹ, חַיָּב מִיתָה, שֶׁאִי אֶפְשָׁר שֶׁיֵּעָשֶׂה חֵרֵשׁ בְּלֹא חַבּוּרָה, דְּטִפַּת דָּם יוֹצֵא מִבִּפְנִים בָּאֹזֶן וְעַל זֶה נִתְחָרֵשׁ. 

הָיָה קוֹץ תָּחוּב לְאָבִיו, לֹא יוֹצִיאֶנּוּ, שֶׁמָּא יָבֹא לַעֲשׂוֹת בּוֹ חַבּוּרָה. וְכֵן אִם הוּא מַקִּיז דָּם, אוֹ רוֹפֵא, לֹא יַקִּיז דָּם לְאָבִיו וְלֹא יַחְתֹּךְ לוֹ אֵבֶר, אַף עַל פִּי שֶׁמְּכַוֵּן לִרְפוּאָה. <small>הַגָּה: בַּמֶּה דְּבָרִים אֲמוּרִים, בְּשֶׁיֵּשׁ שָׁם אַחֵר לַעֲשׂוֹת. אֲבָל אִם אֵין שָׁם אַחֵר לַעֲשׂוֹת וְהוּא מִצְטַעֵר, הֲרֵי הוּא מַקִּיזוֹ וְחוֹתֵךְ לוֹ כְּפִי מַה שֶּׁיַּרְשׁוּהוּ לַעֲשׂוֹת. <small><small>(גַּם זֶה בַּטּוּר ורמב''ם פ''ב מַמְרִים)</small>.</small> </small> 

הָיוּ אָבִיו וְאִמּוֹ רְשָׁעִים גְּמוּרִים וְעוֹבְרֵי עֲבֵרָה, אֲפִלּוּ נִגְמַר דִּינָם לַהֲרִיגָה וְיוֹצְאִים לֵהָרֵג, אָסוּר לוֹ לְהַכּוֹתָם וּלְקַלְּלָם. וְאִם הִכָּה אוֹתָם אוֹ קִלְּלָם פָּטוּר. וְאִם עָשׂוּ תְּשׁוּבָה, הֲרֵי זֶה חַיָּב וְנֶהֱרָג עֲלֵיהֶם אַף עַל פִּי שֶׁיּוֹצְאִין לֵהָרֵג. 

עָבַר אָבִיו אוֹ אִמּוֹ עֲבֵרָה שֶׁלּוֹקִים עָלֶיהָ, וְהָיָה הַבֵּן שָׁלִיחַ לַדַּיָּנִים, לֹא יַכֶּה אוֹתָם. וְכֵן אִם נִתְחַיְּבוּ נִדּוּי, לֹא יְהֵא שָׁלִיחַ לְנַדּוֹתָם. וְלֹא יִרְדֹּף וְלֹא יַכֶּה אוֹתָם בִּשְׁלִיחוּת בֵּית דִּין, אַף עַל פִּי שֶׁרְאוּיִים לְכָךְ וְלֹא עָשׂוּ תְּשׁוּבָה. 

כָּל הַמְבַזֶּה אָבִיו וְאִמּוֹ, אֲפִלּוּ בִּדְבָרִים, אֲפִלּוּ בִּרְמִיזָה, הֲרֵי זֶה בִּכְלַל אָרוּר מִפִּי הַגְּבוּרָה, שֶׁנֶּאֱמַר: אָרוּר מַקְלֶה אָבִיו וְאִמּוֹ <small><small>(דְּבָרִים כז, טז)</small>.</small> וְיֵשׁ לְבֵית דִּין לְהַכּוֹת עַל זֶה מַכַּת מַרְדוּת וְלַעֲנֹשׁ כְּפִי מַה שֶּׁרָאוּי. <small>הַגָּה: מִי שֶׁנִּתְחַיֵּב שְׁבוּעָה לִבְנוֹ בְּבֵית דִּין, אֵינוֹ מַשְׁבִּיעַ בִּשְׁבוּעָה שֶׁיֵּשׁ בָּהּ אַלָּה, שֶׁהֲרֵי זֶה בָּא לְקַלֵּל אָבִיו, אֶלָּא מַשְׁבִּיעוֹ שְׁבוּעָה שֶׁאֵין בָּהּ אַלָּה <small><small>(טוּר בְּשֵׁם הָרַמְבַּ''ם)</small>.</small> </small> 

שְׁתוּקִי <small><small>(פֵּרוּשׁ שָׁתוּק לִקְרֹא אֶת אָבִיו בְּשֵׁם, כְּמוֹ שֶׁאָמְרוּ בְּפֶרֶק עֲשָׂרָה יוּחֲסִין אֵיזֶהוּ שְׁתוּקִי, כָּל שֶׁמַּכִּיר אֶת אִמּוֹ וְאֵינוֹ מַכִּיר אֶת אָבִיו)</small>,</small> חַיָּב עַל הַכָּאַת וְקִלְלַת אִמּוֹ וְאֵינוֹ חַיָּב עַל אָבִיו. אַף עַל פִּי שֶׁנִּבְדְּקָה אִמּוֹ וְאָמְרָה: בֶּן פְּלוֹנִי הוּא, אֵינוֹ נֶעֱנָשׁ עַל פִּיהָ. 

בְּנוֹ מֵהַשִּׁפְחָה אוֹ מֵהַכּוּתִית אֵינוֹ חַיָּב לֹא עַל אָבִיו וְלֹא עַל אִמּוֹ. וְכֵן מִי שֶׁהָיְתָה הוֹרָתוֹ שֶׁלֹּא בִּקְדֻשָּׁה אַף עַל פִּי שֶׁלֵּדָתוֹ בִּקְדֻשָּׁה. 

גֵּר אָסוּר לְקַלֵּל אָבִיו הָעוֹבֵד כּוֹכָבִים וּלְהַכּוֹתוֹ. וְלֹא יְבַזֶּהוּ, שֶׁלּא יֹאמְרוּ: בָּאנוּ מִקְּדֻשָּׁה חֲמוּרָה לִקְדֻשָּׁה קַלָּה. אֲבָל עֶבֶד שֶׁנִּשְׁתַּחְרֵר אֵין לוֹ יִחוּס, וַהֲרֵי הוּא כְּמִי שֶׁאֵינוֹ אָבִיו לְכָל דָּבָר. 


Siman 242

חַיָּב אָדָם בִּכְבוֹד רַבּוֹ וְיִרְאָתוֹ יוֹתֵר מִבְּשֶׁל אָבִיו. <small>הַגָּה: אָבִיו שֶׁהוּא רַבּוֹ מֻבְהָק, קוֹרֵא אוֹתוֹ בְּדַבְּרוֹ: רַבִּי, אֲבָל בְּרַבּוֹ שֶׁאֵינוֹ מֻבְהָק, קוֹרֵא אוֹתוֹ: אַבָּא. <small><small>(סְבָרַת הָרַב מִמַּשְׁמָעוּת הַטּוּר וּמִשַּׁ''ס ר''פ הַזָּהָב)</small>.</small> </small> 

כָּל הַחוֹלֵק עַל רַבּוֹ, כְּחוֹלֵק עַל הַשְּׁכִינָה. וְכָל הָעוֹשֶׂה מְרִיבָה עִם רַבּוֹ, כְּעוֹשֶׂה עִם הַשְּׁכִינָה. וְכָל הַמִּתְרַעֵם עָלָיו, כְּאִלּוּ מִתְרַעֵם עַל הַשְּׁכִינָה. וְכָל הַמְהַרְהֵר אַחַר רַבּוֹ, כִּמְהַרְהֵר אַחַר הַשְּׁכִינָה. 

אֵיזֶהוּ חוֹלֵק עַל רַבּוֹ, כָּל שֶׁקּוֹבֵעַ לוֹ מִדְרָשׁ וְיוֹשֵׁב וְדוֹרֵשׁ וּמְלַמֵּד שֶׁלֹּא בִּרְשׁוּת רַבּוֹ, וְרַבּוֹ קַיָּם, אַף עַל פִּי שֶׁהוּא בִּמְדִינָה אַחֶרֶת. <small>הַגָּה: אֲבָל מֻתָּר לַחֲלֹק עָלָיו בְּאֵיזֶה פְּסָק אוֹ הוֹרָאָה, אִם יֵשׁ לוֹ רְאָיוֹת וְהוֹכָחוֹת לִדְבָרָיו שֶׁהַדִּין עִמּוֹ <small><small>(פִּסְקֵי מהרא''י סי' רל''ח)</small>.</small> </small> 

אָסוּר לְאָדָם לְהוֹרוֹת לִפְנֵי רַבּוֹ לְעוֹלָם, וְכָל הַמּוֹרֶה לְפָנָיו חַיָּב מִיתָה. <small>הַגָּה: וַאֲפִלּוּ נְטִילַת רְשׁוּת לֹא מְהָנֵי תּוֹךְ שְׁלֹשָׁה פַּרְסָאוֹת, אִם הוּא רַבּוֹ מֻבְהָק. <small><small>(בֵּית יוֹסֵף בְּשֵׁם תּוֹסָפוֹת פ''ק דְּסַנְהֶדְרִין וּמַהֲרִי''ק שֹׁרֶשׁ ק''ע וַאֲגֻדָּה שָׁם וּסְמַ''ק סוֹף עֲשִׂין י''ג בְּשֵׁם ר''י וּפֶרֶק אַף עַל פִּי)</small>.</small> </small> וְאִם הוּא רָחוֹק מֵרַבּוֹ י''ב מִיל, וְשָׁאַל לוֹ אָדָם דְּבַר הֲלָכָה בְּדֶרֶךְ מִקְרֶה, יָכוֹל לְהָשִׁיב. אֲבָל לִקְבֹּעַ עַצְמוֹ לְהוֹרָאָה וְלֵישֵׁב וּלְהוֹרוֹת, אֲפִלּוּ הוּא בְּסוֹף הָעוֹלָם, אָסוּר לְהוֹרוֹת עַד שֶׁיָּמוּת רַבּוֹ אוֹ עַד שֶׁיִּתֵּן לוֹ רְשׁוּת. <small>הַגָּה: וְכָל זֶה בְּרַבּוֹ מֻבְהָק, אֲבָל בְּתַלְמִיד חָבֵר, אֲפִלּוּ תּוֹךְ שְׁלֹשָׁה פַּרְסָאוֹת שָׁרֵי <small><small>(רי''ף וְרַמְבַּ''ם כִּדְאִיתָא בְּבֵית יוֹסֵף)</small>.</small> וְיֵשׁ אוֹמְרִים דְּמִכָּל מָקוֹם לִפְנֵי רַבּוֹ מַמָּשׁ אָסוּר <small><small>(ריב''ש סי' רע''א)</small>,</small> וַאֲפִלּוּ שֶׁלֹּא בְּפָנָיו מַמָּשׁ, אִם הִתְחִילוּ בִּכְבוֹד הָרַב לוֹמַר שֶׁיִּשְׁאֲלוּ לָרַב, אוֹ שֶׁהָרַב מֻפְלָג בְּחָכְמָה וְזִקְנָה, אֵין לְהוֹרוֹת בְּעִירוֹ. <small><small>(בְּבֵית יוֹסֵף מִגְּמָרָא בפ' הַדָּר)</small>.</small> </small> וְיֵשׁ אוֹמְרִים דְּתַלְמִיד גָּמוּר תּוֹךְ י''ב מִיל חַיָּב מִיתָה, אִם הוּא מוֹרֶה. חוּץ לְי''ב מִיל, פָּטוּר אֲבָל אָסוּר. <small>הַגָּה: וְיֵשׁ אוֹמְרִים דְּדַוְקָא בְּרָגִיל לָבוֹא לְעִירוֹ שֶׁל תַּלְמִיד. אֲבָל אִם אֵינוֹ רָגִיל לָבוֹא שָׁם, רַק בְּדֶרֶךְ אַקְרַאי, מֻתָּר, כָּל שֶׁהוּא חוּץ לְג' פַּרְסָאוֹת <small><small>(מָרְדְּכַי בְּשֵׁם ריב''א)</small>.</small> </small> תַּלְמִיד חָבֵר תּוֹךְ י''ב מִיל, פָּטוּר אֲבָל אָסוּר. וחוץ לְי''ב מִיל, מֻתָּר. אַף עַל פִּי שֶׁנָּטַל רְשׁוּת מֵרַב אֶחָד, לֹא סָגֵי, עַד שֶׁיִּטֹּל רְשׁוּת מִכָּל רַבּוֹתָיו הַמֻּבְהָקִים. <small>הַגָּה: וְהַאי מֻבְהָקִים לֹא מַיְרֵי כִּשְׁאָר רַבּוֹ מֻבְהָק שֶׁרֹב חָכְמָתוֹ מִמֶּנּוּ, דְּאִם כֵּן לֹא אֶפְשָׁר לִהְיוֹת לוֹ הַרְבֵּה רַבּוֹתָיו מֻבְהָקִים, אֶלָּא ר''ל תַּלְמִיד גָּמוּר, לַאֲפוּקֵי תַּלְמִיד חָבֵר דְּהַיְנוּ שֶׁנִּתְגַּדֵּל בַּתּוֹרָה וְנַעֲשָׂה חָבֵר לְרַבּוֹ, דְּהַיְנוּ שֶׁהוּא קָרוֹב לִהְיוֹת גָּדוֹל כְּרַבּוֹ. <small><small>(מהרי''ק שֹׁרֶשׁ ק''ע וּבֵית יוֹסֵף בְּשֵׁם רשב''ם פ' יֵשׁ נוֹחֲלִין)</small>.</small> מִיהוּ יֵשׁ חוֹלְקִין וּסְבִירָא לְהוּ דְּאִי קִבֵּל רְשׁוּת מֵרַבּוֹ אֶחָד, מְהָנֵי לְהוֹרוֹת חוּץ לְג' פַּרְסָאוֹת. <small><small>(תְּשׁוּבַת הָרַשְׁבָּ''א סי' קי''א וריב''ש סי' רפ''א)</small>.</small> אֲבָל תּוֹךְ ג' פַּרְסָאוֹת, לֹא מְהָנֵי לֵיהּ. וְיֵשׁ אוֹמְרִים דְּכָל שֶׁאֵינוֹ רַבּוֹ מֻבְהָק, דְּהַיְנוּ שֶׁאֵין רֹב חָכְמָתוֹ מִמֶּנּוּ, תַּלְמִיד חָבֵר הוּא <small><small>(בֵּית יוֹסֵף בְּשֵׁם הָרַמְבַּ''ם)</small>.</small> </small> 

אֵין תַּלְמִיד יָכוֹל לִסְמֹךְ אֲחֵרִים בִּמְקוֹם רַבּוֹ. 

אִם לֹא קִבֵּל הַנִּסְמָךְ הַסְמִיכָה מִיַּד הָרַב הַהוּא הַסוֹמֵךְ אֶלָּא עַל יְדֵי רַבָּנִים אֲחֵרִים, וְהוּא נַעֲשָׂה לָהֶם סְנִיף, אֵין לְאוֹתוֹ הָרַב לְהִשְׂתָּרֵר עָלָיו כְּלָל אִם אֵינוֹ רַבּוֹ. <small>הַגָּה: אֲבָל אִם סְמָכוֹ לְבַדּוֹ, נָהֲגוּ שֶׁהַנִּסְמָךְ כָּפוּף קְצָת לְסוֹמְכוֹ. <small><small>(מהרי''ק שֹׁרֶשׁ קי''ג וקי''ז)</small>.</small> וְכֵן מִי שֶׁלּוֹמֵד בִּישִׁיבָה זְמַן אֶחָד, נָהֲגוּ לוֹמַר שֶׁהוּא תַּלְמִיד בַּעַל הַיְשִׁיבָה, אַף עַל פִּי שֶׁאֶפְשָׁר שֶׁבַּעַל הַיְשִׁיבָה שָׁמַע יוֹתֵר חִדּוּשִׁים מִמֶּנּוּ, וְיֵשׁ לְמִנְהָגִים אֵלּוּ עִקָּר עַל מַה שֶּׁיִּסְמֹכוּ <small><small>(בְּפִסְקֵי מהרא''י)</small>.</small> </small> 

לֹא מִקְרֵי הוֹרָאָה אֶלָּא כְּשֶׁמּוֹרֶה עַל מַעֲשֶׂה שֶׁבָּא לְפָנָיו, אֲבָל אִם שָׁאֲלוּ לְתַלְמִיד הֲלָכָה כְּדִבְרֵי מִי, יָכוֹל לוֹמַר מַה שֶּׁבְּדַעְתּוֹ, כֵּיוָן שֶׁאֵינוֹ מוֹרֶה עַל מַעֲשֶׂה שֶׁבָּא לְפָנָיו. 

לֹא מִקְרֵי הוֹרָאָה אֶלָּא בְּדָבָר שֶׁיֵּשׁ בּוֹ חִדּוּשׁ לַשּׁוֹאֵל, אֲבָל בְּהוֹרָאָה יְדוּעָה שֶׁהִיא פְּשׁוּטָה לַכֹּל, כְּגוֹן נוֹתֵן טַעַם לִפְגָם אוֹ לְבַטֵּל אִסוּר בְּשִׁשִּׁים וְכַיּוֹצֵא בָּאֵלּוּ, מֻתָּר. 

יֵשׁ מִי שֶׁכָּתַב, שֶׁכָּל הַכָּתוּב בַּסְפָרִים מִפִּסְקֵי הַגְּאוֹנִים יָכוֹל לְהוֹרוֹת בִּימֵי רַבּוֹ, רַק לֹא יוֹרֶה דָּבָר מִלִּבּוֹ וְלֹא יִסְמֹךְ עַל רְאָיוֹתָיו לְדַמּוֹת מִלְּתָא לְמִלְּתָא מֵעַצְמוֹ. 

יֵשׁ מִי שֶׁכָּתַב שֶׁאָסוּר לְחָכָם לְהַתִּיר דָּבָר הַתָּמוּהַּ שֶׁנִּרְאֶה לָרַבִּים שֶׁהִתִּיר אֶת הָאָסוּר. 

לְאַפְרוּשֵׁי מֵאִסוּרָא, כְּגוֹן שֶׁרוֹאֶה אָדָם שֶׁעוֹבֵר עֲבֵרָה מִפְּנֵי שֶׁאֵינוֹ יוֹדֵעַ שֶׁהוּא אָסוּר, אוֹ מִפְּנֵי רִשְׁעָתוֹ, מֻתָּר לְהַפְרִישׁוֹ וְלוֹמַר לוֹ שֶׁהוּא אָסוּר, בִּפְנֵי רַבּוֹ, שֶׁבְּכָל מָקוֹם שֶׁיֵּשׁ חִלּוּל הַשֵּׁם אֵין חוֹלְקִין כָּבוֹד לָרַב. 

אִם בְּנֵי בֵּיתוֹ שֶׁל תַּלְמִיד הֻצְרְכוּ לְהוֹרָאָה וְשָׁאֲלוּ לוֹ, לֹא יוֹרֶה לָהֶם בִּמְקוֹם רַבּוֹ. <small>וְלֹא כָּל מִי שֶׁמֵּת רַבּוֹ מֻתָּר לֵישֵׁב וּלְהוֹרוֹת, אֶלָּא אִם כֵּן הִגִּיעַ לְהוֹרָאָה. <small><small>(טוּר בְּשֵׁם הָרַמְבַּ''ם)</small>.</small> </small>  

תַּלְמִיד שֶׁלּא הִגִּיעַ לְהוֹרָאָה וּמוֹרֶה, הֲרֵי זֶה שׁוֹטֶה רָשָׁע וְגַס רוּחַ, וְעָלָיו נֶאֱמַר: כִּי רַבִּים חָלָלִים הִפִּילָה <small><small>(מִשְׁלֵי ז, כו)</small>. <small>הַגָּה: וְתַלְמִידִים הַקְּטַנִּים הַקּוֹפְצִים לְהוֹרוֹת וְלֵישֵׁב בָּרֹאשׁ, לְהִתְגַּדֵּל בִּפְנֵי עַמֵּי הָאָרֶץ, מַרְבִּים מַחֲלֹקֶת וּמַחֲרִיבִים הָעוֹלָם וּמְכַבִּין נֵרָהּ שֶׁל תּוֹרָה.</small> <small>(טוּר מֵהָרַמְבַּ''ם)</small>. <small>וְיִזָּהֵר כָּל אָדָם שֶׁלֹּא יוֹרֶה כְּשֶׁהוּא שְׁתוּי יַיִן אוֹ שְׁאָר דְּבָרִים הַמְשַׁכְּרִים, אֲפִלּוּ בְּדָבָר פָּשׁוּט, אִם לֹא שֶׁהוּא דָּבָר בָּרוּר בַּפּוֹסְקִים וְזִיל קָרֵי בֵּי רַב הוּא.</small> <small>(ת''ה סִימָן מ''ב ובמהרי''ק שֹׁרֶשׁ ק''ע ועס''ק י''ט)</small>. <small>עַיִּןִ בְּחֹשֶׁן הַמִּשְׁפָּט סי' ז'.</small> </small> 

כָּל חָכָם שֶׁהִגִּיעַ לְהוֹרָאָה וְאֵינוֹ מוֹרֶה, הֲרֵי זֶה מוֹנֵעַ תּוֹרָה וְנוֹתֵן מִכְשׁוֹלוֹת לִפְנֵי רַבִּים, וְעָלָיו נֶאֱמַר: וַעֲצוּמִים כָּל הֲרוּגֶיהָ <small><small>(מִשְׁלֵי ז, כו)</small>. <small>הַגָּה: עִנְיַן הַסְּמִיכוּת שֶׁנָּהֲגוּ בַּזְּמַן הַזֶּה, כְּדֵי שֶׁיֵּדְעוּ כָּל הָעָם שֶׁהִגִּיעַ לְהוֹרָאָה וּמַה שֶּׁמּוֹרֶה הוּא בִּרְשׁוּת רַבּוֹ הַסּוֹמְכוֹ, וְלָכֵן אִם כְּבַר מֵת רַבּוֹ אֵין צָרִיךְ לַסְּמִיכוּת. וְכֵן בְּתַלְמִיד חָבֵר, כְּדֶרֶךְ שֶׁנִּתְבָּאֵר לְעֵיל, בְּמָקוֹם שֶׁאֵין צָרִיךְ רְשׁוּת אֵין צָרִיךְ סְמִיכוּת.</small> <small>(ריב''ש סִימָן רע''א וּדְלֹא כְּנַחֲלַת אָבוֹת פ' שָׁנוּ חֲכָמִים)</small>. <small>וְיֵשׁ אוֹמְרִים דְּמִי שֶׁאֵינוֹ מֻסְמָךְ לְמוֹרֵנוּ וְנוֹתֵן גִּטִּין וַחֲלִיצוֹת, אֵין בְּמַעֲשָׂיו כְּלוּם, וְיֵשׁ לָחוּשׁ לְגִטִּין וַחֲלִיצוֹת שֶׁנָּתַן, אִם לֹא שֶׁיָּדוּעַ לַכֹּל שֶׁמֻּמְחֶה לְרַבִּים הוּא רַק שֶׁמִּצַּד עֲנָוָה וְשִׁפְלוּת אֵינוֹ מְבַקֵּשׁ גְּדוֹלוֹת.</small> <small>(מהר''ד כֹּהֵן סי' כ' ומהרי''ו סי' פ''ה וקכ''ב)</small>. <small>וְיֵשׁ חוֹלְקִים וּמְקִלִּין</small> <small>(תְּשׁוּבַת ריב''ש הַנַּ''ל)</small>. <small>וּבִמְקוֹם עִגּוּן יֵשׁ לְהָקֵל אִם כְּבַר נָתַן גִּטִּין וַחֲלִיצוֹת, אֲבָל לֹא בְּדֶרֶךְ אַחֵר, כִּי מִנְהָגָן שֶׁל יִשְׂרָאֵל תּוֹרָה, כֵּן נ''ל. וְעוֹד נ''ל שֶׁמֻּתָּר לָתֵת מוֹרֵנוּ לְאֶחָד שֶׁיְּסַדֵּר גִּטִּין, וְאַף עַל פִּי שֶׁמִּדִּין הַסְּמִיכָה שֶׁבַּיָּמִים הָרִאשׁוֹנִים לֹא הָוֵי דִּינָא הָכֵי, מִכָּל מָקוֹם עַכְשָׁו אֵינוֹ אֶלָּא נְטִילַת רְשׁוּת בְּעָלְמָא וְשָׁרֵי.</small> </small> 

אָסוּר לְתַלְמִיד לִקְרוֹת לְרַבּוֹ בִּשְׁמוֹ, לֹא בְּחַיָּיו וְלֹא בְּמוֹתוֹ, וַאֲפִלּוּ לִקְרוֹת לַאֲחֵרִים שֶׁשְּׁמָם כִּשְׁמוֹ אָסוּר, אִם הוּא שֵׁם פִּלְאִי שֶׁאֵין הַכֹּל רְגִילִין לִקְרוֹת בּוֹ. <small>הַגָּה: אֲבָל שֵׁם שֶׁרְגִילִין בּוֹ, מֻתָּר לְהַזְכִּיר שֶׁלֹּא בִּפְנֵי רַבּוֹ. <small><small>(בֵּית יוֹסֵף בְּשֵׁם הָרַמְבַּ''ם)</small>.</small> וְכָל זֶה דַּוְקָא כְּשֶׁאֵינוֹ מַזְכִּיר רַק שְׁמוֹ לְבַד, אֲבָל מֻתָּר לוֹמַר: ר' מוֹרִי פְּלוֹנִי. <small><small>(כֵּן מַשְׁמָע מִפי' רַשִׁ''י פ' חֵלֶק)</small>.</small> </small> 

לֹא יִתֵּן שָׁלוֹם לְרַבּוֹ וְלֹא יַחֲזִיר לוֹ שָׁלוֹם, כְּדֶרֶךְ שְׁאָר הָעָם, אֶלָּא שׁוֹחֶה לְפָנָיו וְאוֹמֵר לוֹ בְּיִרְאָה וּבְכָבוֹד: <small><small>(שָׁלוֹם עָלֶיךָ רַבִּי, וְאִם נָתַן לוֹ רַבּוֹ שָׁלוֹם, אוֹמֵר לוֹ)</small></small> שָׁלוֹם עָלֶיךָ מוֹרִי וְרַבִּי. <small>וְכֵן נוֹהֲגִין. וְיֵשׁ אוֹמְרִים דְּאֵין לְתַלְמִיד לִשְׁאֹל בִּשְׁלוֹם רַבּוֹ כְּלָל, שֶׁנֶּאֱמַר: רָאוּנִי נְעָרִים וְנֶחְבָּאוּ <small><small>(אִיּוֹב כח, ט)</small>. <small>(יְרוּשַׁלְמִי הֱבִיאוֹ הַגָּהַת מַיְמוֹנִי פֶּרֶק ה' וְכֵן כָּתַב תא''ו נָתִיב ב' וּבֵית יוֹסֵף בְּשֵׁם רַבֵּנוּ יוֹנָה)</small>.</small> </small> וְלֹא יַחֲלֹץ תְּפִלָּיו לִפְנֵי רַבּוֹ וְלֹא יָסֵב לְפָנָיו, אֶלָּא יוֹשֵׁב כְּיוֹשֵׁב לִפְנֵי הַמֶּלֶךְ. <small>הָיָה רַבּוֹ יוֹשֵׁב בִּסְעֻדָּה עִם אֲחֵרִים, נוֹטֵל רְשׁוּת מֵרַבּוֹ וְאַחַר כָּךְ מֵאֲחֵרִים. <small><small>(רוֹקֵחַ סִימָן של''ה)</small>.</small> </small> וְלֹא יִתְפַּלֵּל לְפָנָיו לֹא לְאַחֲרָיו וְלֹא בְּצִדּוֹ, וְאֵין צָרִיךְ לוֹמַר שֶׁאָסוּר לַהֲלֹךְ בְּצִדּוֹ, אֶלָּא יִתְרַחֵק לְאַחַר רַבּוֹ. וְלֹא יְהֵא מְכַוֵּן כְּנֶגֶד אֲחוֹרָיו, אֶלָּא יְצַדֵּד עַצְמוֹ לְצַד אַחֵר, בֵּין כְּשֶׁמִּתְפַּלֵּל עִמּוֹ בֵּין כְּשֶׁהוֹלֵךְ עִמּוֹ. וְחוּץ לְד' אַמּוֹת, הַכֹּל מֻתָּר. <small>וְעַיֵּן בא''ח סי' צ''ד.</small> וְלֹא יִכָּנֵס עִמּוֹ לַמֶּרְחָץ אֶלָּא אִם כֵּן הוּא צָרִיךְ לוֹ. <small>הַגָּה: וְאִם הָיָה הַתַּלְמִיד בַּמֶּרְחָץ קֹדֶם לְרַבּוֹ, וּבָא רַבּוֹ לְשָׁם, אֵין צָרִיךְ לָצֵאת. <small><small>(מהרי''ו בְּדִינִין)</small>.</small> וְכָל זֶה לֹא מַיְרֵי אֶלָּא בְּמָקוֹם שֶׁהוֹלְכִים עֲרֻמֵּי עֶרְוָה בַּמֶּרְחָץ, אֲבָל בְּמָקוֹם שֶׁהוֹלְכִים בְּמִכְנָסַיִם, מֻתָּר. <small><small>(אֲגֻדָּה פ' מָקוֹם שֶׁנָּהֲגוּ)</small></small> וְכֵן הַמִּנְהָג פָּשׁוּט לִכָּנֵס עִם רַבּוֹ וְאָבִיו וְחָמִיו וּבַעַל אִמּוֹ וּבַעַל אֲחוֹתוֹ לַמֶּרְחָץ, אַף עַל פִּי שֶׁבַּגְּמָרָא אָסְרוּ כֻּלָּם, וְהַכֹּל הוּא מִטַּעַם דְּעַכְשָׁיו הוֹלְכִים בְּמִכְנָסַיִם.</small> וְלֹא יֵשֵׁב לְפָנָיו, עַד שֶׁיֹּאמַר לוֹ: שֵׁב, וְלֹא יַעֲמֹד, עַד שֶׁיֹּאמַר לוֹ: עֲמֹד, אוֹ עַד שֶׁיִּטֹּל רְשׁוּת לַעֲמֹד. וּכְשֶׁיִּפָּטֵר מִלְּפָנָיו לֹא יַחֲזִיר לוֹ אֲחוֹרָיו, אֶלָּא נִרְתָּע לַאֲחוֹרָיו, וּפָנָיו כְּנֶגֶד פְּנֵי רַבּוֹ. <small>הַגָּה: וְהַנִּפְטָר מֵרַבּוֹ וְנָטַל מִמֶּנּוּ רְשׁוּת וְלָן בָּעִיר, צָרִיךְ לַחֲזֹר וְלִטֹּל מִמֶּנּוּ רְשׁוּת <small><small>(ש''ס פ''ק דמ''ק וְר' יְרוּחָם)</small>.</small> וְדַוְקָא שֶׁלּא אָמַר לוֹ מִתְּחִלָּה שֶׁרוֹצֶה לָלוּן בָּעִיר, אֲבָל אִם הִגִּיד לוֹ בְּשָׁעָה שֶׁנָּטַל רְשׁוּת, אֵין צָרִיךְ לַחֲזֹר וְלִטֹּל מִמֶּנּוּ רְשׁוּת. <small><small>(הר''ן שָׁם)</small>.</small> </small> וְלֹא יֵשֵׁב בִּמְקוֹמוֹ; וְלֹא יַכְרִיעַ דְּבָרָיו בְּפָנָיו; וְלֹא יִסְתֹּר דְּבָרָיו. וְחַיָּב לַעֲמֹד מִפָּנָיו, מִשֶּׁיִּרְאֶנּוּ מֵרָחוֹק מְלֹא עֵינָיו עַד שֶׁיִּתְכַּסֶה מִמֶּנּוּ שֶׁלֹּא יֵרָאֶה קוֹמָתוֹ, וְאַחַר כָּךְ יֵשֵׁב. וַאֲפִלּוּ הָיָה רָכוּב, צָרִיךְ לַעֲמֹד מִפָּנָיו, דְּחָשִׁיב כִּמְהַלֵּךְ. <small>הַגָּה: יֵשׁ אוֹמְרִים דְּאֵין אָדָם חַיָּב לַעֲמֹד לִפְנֵי רַבּוֹ, רַק שַׁחֲרִית וְעַרְבִית. <small><small>(טוּר בְּשֵׁם הָרַמְבַּ''ם)</small>.</small> וְדַוְקָא בְּבֵית הָרַב, אֲבָל בִּפְנֵי אֲחֵרִים שֶׁאֵין יוֹדְעִים שֶׁעָמַד לְפָנָיו, חַיָּב לַעֲמֹד. <small><small>(בֵּית יוֹסֵף בְּשֵׁם התוס' וּמָרְדְּכַי בְּשֵׁם ר''י וְעוֹד פּוֹסְקִים)</small>.</small> </small> 

שְׁלֹשָׁה שֶׁהָיוֹ מְהַלְּכִים בַּדֶּרֶךְ, הָרַב בָּאֶמְצַע, הַגָּדוֹל לְיָמִין, וְהַקָּטָן לִשְׂמֹאל. <small>הַגָּה: וְהָא דְּאֵין מְכַבְּדִים בַּדְּרָכִים אֶלָּא בְּפֶתַח הָרָאוּי לִמְזוּזָה, הַיְנוּ שֶׁכָּל א' הוֹלֵךְ לְדַרְכּוֹ וְאֵינָן בַּחֲבוּרָה אַחַת, אֲבָל אִם הֵם בַּחֲבוּרָה אַחַת, מְכַבְּדִים בַּדְּרָכִים. <small><small>(הַגָּהוֹת מיי' פ''ו דהל' תַּלְמוּד תּוֹרָה וּבְתוֹסָפוֹת פֶּרֶק בַּמֶּה בְּהֵמָה)</small>.</small> וּבִמְקוֹם סַכָּנָה, אֵין צָרִיךְ לְכַבֵּד כְּלָל. <small><small>(מָרְדְּכַי בְּשֵׁם ראבי''ה פ' שְׁלֹשָׁה שֶׁאָכְלוּ)</small>.</small> </small> 

אִם קָרְאוּ לְרַבּוֹ לִקְרוֹת בַּתּוֹרָה בְּצִבּוּר, אֵינוֹ צָרִיךְ לַעֲמֹד כָּל זְמַן שֶׁרַבּוֹ עוֹמֵד. <small>הַגָּה: וְכֵן כְּשֶׁהָרַב עוֹמֵד לְמַעְלָה בַּבַּיִת, וְהַתַּלְמִיד עַל הַקַּרְקַע, אֵין צָרִיךְ לַעֲמֹד לְפָנָיו. וַאֲפִלּוּ כְּשֶׁהַסֵּפֶר תּוֹרָה עַל הַבִּימָה, אֵין צִבּוּר שֶׁבְּבֵית הַכְּנֶסֶת צְרִיכִים לַעֲמֹד, דְּהַסֵּפֶר בִּרְשׁוּת אַחֶרֶת <small><small>(בֵּית יוֹסֵף בְּשֵׁם תְּשׁוּבַת הָרַשְׁבָּ''א)</small>.</small> </small> 

כָּל מְלָאכוֹת שֶׁהָעֶבֶד עוֹשֶׂה לְרַבּוֹ תַּלְמִיד עוֹשֶׂה לְרַבּוֹ. וְאִם הוּא בְּמָקוֹם שֶׁאֵין מַכִּירִין אוֹתוֹ, וְאֵין לוֹ תְּפִלִּין בְּרֹאשׁוֹ, וְחוֹשֵׁשׁ שֶׁמָּא יֹאמְרוּ עָלָיו שֶׁהוּא עֶבֶד, אֵינוֹ נוֹעֵל לוֹ מִנְעָל וְלֹא חוֹלְצוֹ. 

כָּל הַמּוֹנֵעַ תַּלְמִידוֹ מִלְּשַׁמְּשׁוֹ, מוֹנֵעַ מִמֶּנּוּ חֶסֶד וּפוֹרֵק מִמֶּנּוּ יִרְאַת שָׁמַיִם. וְכָל תַּלְמִיד שֶׁמְּזַלְזֵל דָּבָר מִכָּל כְּבוֹד רַבּוֹ, גּוֹרֵם לַשְּׁכִינָה שֶׁתִּסְתַּלֵּק מִיִּשְׂרָאֵל. 

אֵין חוֹלְקִין כָּבוֹד לְתַלְמִיד בִּפְנֵי רַבּוֹ, אֶלָּא אִם כֵּן רַבּוֹ חוֹלֵק לוֹ כָּבוֹד. <small>הַגָּה: וַאֲפִלּוּ תַּלְמִידוֹ שֶׁל הַתַּלְמִיד אוֹ בְּנוֹ שֶׁל הַתַּלְמִיד אֵין לָהֶם לַעֲמֹד לִפְנֵי הָרַב נֶגֶד רַבּוֹ אוֹ אֲבִי הַתַּלְמִיד, אֶלָּא אִם כֵּן הָרַב חוֹלֵק לוֹ כָּבוֹד. וְדַוְקָא אִם הָרַב הוּא כֵּן רַבּוֹ שֶׁל זֶה הַיּוֹשֵׁב לְפָנָיו. <small><small>(בֵּית יוֹסֵף בְּשֵׁם שִׁבּוֹלֵי לֶקֶט)</small>.</small> </small> 

רָאָה רַבּוֹ עוֹבֵר עַל דִּבְרֵי תּוֹרָה, אוֹמֵר לוֹ: לִמַּדְתַּנִי רַבֵּנוּ כָּךְ וְכָךְ. <small>הַגָּה: וְאִם רָצָה לַעֲבֹר רַק עַל אִסּוּר דְּרַבָּנָן, אֲפִלּוּ הָכֵי צָרִיךְ לִמְחוֹת בְּיָדוֹ. <small><small>(ת''ה סִימָן מ''ג)</small>.</small> הָרוֹאֶה רַבּוֹ עוֹשֶׂה מַעֲשֶׂה, וְיֵשׁ לוֹ לְהַקְשׁוֹת עַל זֶה, אִם הוּא אִסּוּר דְּאוֹרַיְתָא יַקְשֶׁה לוֹ קֹדֶם הַמַּעֲשֶׂה, וְאִם הוּא אִסּוּר דְּרַבָּנָן, יַנִּיחוֹ לַעֲשׂוֹת הַמַּעֲשֶׂה וְאַחַר כָּךְ יַקְשֶׁה לוֹ, הוֹאִיל וְאֵינוֹ יוֹדֵעַ וַדַּאי שֶׁעוֹבֵר, אֶלָּא שֶׁיֵּשׁ לוֹ לְהַקְשׁוֹת עַל זֶה <small><small>(תא''ו נָתִיב ב')</small>.</small> </small> 

כָּל זְמַן שֶׁמַּזְכִּיר שְׁמוּעָה בְּפָנָיו אוֹמֵר לוֹ: כָּךְ לִמַּדְתַּנִי רַבֵּנוּ. 

לֹא יֹאמַר דָּבָר שֶׁלֹּא שָׁמַע מֵרַבּוֹ, עַד שֶׁיַּזְכִּיר שֵׁם אוֹמְרוֹ. 

כְּשֶׁיָּמוּת רַבּוֹ, קוֹרֵעַ עָלָיו כָּל בְּגָדָיו עַד שֶׁמְּגַלֶּה לִבּוֹ. וְיֵשׁ אוֹמְרִים שֶׁאֵינוֹ קוֹרֵעַ אֶלָּא טֶפַח. וְאֵינוֹ מְאַחֶה לְעוֹלָם. וּמִתְאַבֵּל עָלָיו בַּחֲלִיצָה וְכָל דִּינֵי אֲבֵלוּת מִקְצָת יוֹם הַמִּיתָה אוֹ מִקְצָת יוֹם הַשְּׁמוּעָה. 

אֲפִלּוּ בִּשְׁמוּעָה רְחוֹקָה קוֹרֵעַ עַל רַבּוֹ כְּשֵׁם שֶׁקּוֹרֵעַ עַל אָבִיו. <small>וְע''ל סי' ש''מ ושע''ד.</small> 

מִי שֶׁרַבּוֹ מֵת מֻטָּל לְפָנָיו, אֵינוֹ אוֹכֵל בָּשָׂר וְאֵינוֹ שׁוֹתֶה יַיִן, כְּדִין מִי שֶׁמֵּתוֹ מֻטָּל לְפָנָיו. 

כְּשֶׁמַּזְכִּיר רַבּוֹ תּוֹךְ י''ב חֹדֶשׁ צָרִיךְ לוֹמַר: הֲרֵינִי כַּפָּרַת מִשְׁכָּבוֹ. 

רָק בִּפְנֵי רַבּוֹ, הוּא בִּכְלַל כָּל מְשַׂנְאַי אָהֲבוּ מָוֶת <small><small>(מִשְׁלֵי ח, לו)</small>. <small>הַגָּה: וְדַוְקָא כִּיחוֹ, שֶׁהוּא דָּבָר שֶׁיָּצָא מִגּוּפוֹ בְּכֹחַ, אֲבָל רֹק בְּעָלְמָא, מֻתָּר, דְּאָנוּס לָרֹק.</small> <small>(תא''ו נָתִיב ב')</small>.</small> 

כָּל אֵלּוּ הַדְּבָרִים שֶׁאָמַרְנוּ שֶׁצָּרִיךְ לְכַבֵּד בָּהֶם אֶת רַבּוֹ, לֹא אָמְרוּ אֶלָּא בְּרַבּוֹ מֻבְהָק דְּהַיְנוּ שֶׁרֹב חָכְמָתוֹ מִמֶּנּוּ; אִם מִקְרָא מִקְרָא, אִם מִשְׁנָה, מִשְׁנָה; אִם גְּמָרָא, גְּמָרָא. <small>הַגָּה: וּבְיָמִים אֵלּוּ עִקַּר הָרַבָּנוּת אֵינוֹ תָּלוּי בְּמִי שֶׁלִּמְּדוֹ הַפִּלְפּוּל וְחִלּוּקִים שֶׁנּוֹהֲגִים בָּהֶם בַּזְּמַן הַזֶּה, רַק בְּמִי שֶׁלִּמְּדוֹ פְּשַׁט הַהֲלָכָה וְהָעִיּוּן וְהֶעֱמִידוֹ עַל הָאֱמֶת וְהַיֹּשֶׁר. <small><small>(מהרי''ק שֹׁרֶשׁ קס''ט)</small>.</small> </small> אֲבָל אִם לֹא לָמַד רֹב חָכְמָתוֹ מִמֶּנּוּ, אֵינוֹ חַיָּב לְכַבְּדוֹ בְּכָל אֵלּוּ הַדְּבָרִים, אֲבָל עוֹמֵד מִלְּפָנָיו מִשֶּׁיַּגִּיעַ לְאַרְבַּע אַמּוֹתָיו וְקוֹרֵעַ עָלָיו, כְּשֵׁם שֶׁהוּא קוֹרֵעַ עַל כָּל הַמֵּתִים שֶׁהוּא מִתְאַבֵּל עֲלֵיהֶם. אֲפִלּוּ לֹא לָמַד מִמֶּנּוּ אֶלָּא דָּבָר אֶחָד, בֵּין קָטָן בֵּין גָּדוֹל, עוֹמֵד מִלְּפָנָיו וְקוֹרֵעַ עָלָיו. <small><small>(וְעַיִּןִ לְקַמָּן סי' ש''מ סָעִיף ח')</small>.</small> 

כָּל תַּלְמִיד חָכָם שֶׁדֵּעוֹתָיו מְכֻוָּנוֹת אֵינוֹ מְדַבֵּר בִּפְנֵי מִי שֶׁגָּדוֹל מִמֶּנּוּ בְּחָכְמָה, אַף עַל פִּי שֶׁלֹּא לָמַד מִמֶּנּוּ כְּלוּם. <small>הַגָּה: וְאֵין לְאָדָם לְהוֹרוֹת עַד אַרְבָּעִים שָׁנָה, אִם יֵשׁ גָּדוֹל מִמֶּנּוּ בָּעִיר, אַף עַל פִּי שֶׁאֵינוֹ רַבּוֹ. <small><small>(בֵּית יוֹסֵף בְּשֵׁם הָרַ''ן וּסְמַ''ק וְרַשִׁ''י פֶּרֶק הַנֶּחֱנָקִין)</small>.</small> חָכָם שֶׁאָסַר, אֵין חֲבֵרוֹ רַשַּׁאי לְהַתִּיר מִשִּׁקּוּל הַדַּעַת, אֲבָל אִם יֵשׁ לוֹ קַבָּלָה שֶׁטָּעָה, <small><small>(רַבֵּינוּ יְרוּחָם בְּשֵׁם י''א)</small>.</small> אוֹ שֶׁטָּעָה בִּדְבַר מִשְׁנָה, יוּכַל לְהַתִּיר. <small><small>(הר''ן פ''ק דַּעֲבוֹדַת כּוֹכָבִים בְּשֵׁם רַאֲבָ''ד וְרַשְׁבָּ''א וְרַמְבַּ''ן זַ''ל וְתוס' וְרֹא''שׁ וְר' יְרוּחָם סוֹף נָתִיב ב')</small>.</small> וַאֲפִלּוּ אִם טָעָה בְּשִׁקּוּל הַדַּעַת, יָכוֹל לִשָּׂא וְלִתֵּן עִם הַמּוֹרֶה עַד שֶׁיַּחֲזֹר בּוֹ. <small><small>(סְבָרַת הר''ן)</small>.</small> וְלָכֵן אֵין אִסּוּר לַשּׁוֹאֵל <small><small>(לִשְׁאֹל)</small></small> לַשֵּׁנִי <small><small>(שָׁם בְּמָרְדְּכַי וַאֲגֻדָּה וְתוס' וְרֹא''שׁ וְר' יְרוּחָם שָׁם)</small>,</small> וּבִלְבַד שֶׁיּוֹדִיעַ אוֹתוֹ שֶׁכְּבָר הוֹרָה הָרִאשׁוֹן לֶאֱסֹר. <small><small>(רַבֵּינוּ יְרוּחָם נָתִיב ב' וְתוס' וְרֹא''שׁ)</small>.</small> וַאֲפִלּוּ אִם הִתִּיר הָרִאשׁוֹן וּכְבָר חָלָה הוֹרָאָתוֹ, אֵין לַשֵּׁנִי לֶאֱסֹר מִכֹּחַ שִׁקּוּל הַדַּעַת. <small><small>(כֵּן מַשְׁמָע בַּאֲשֵׁרִ''י פֶּרֶק קַמָּא דע''א)</small>.</small> וְכָל זֶה בְּאוֹתָהּ הוֹרָאָה עַצְמָהּ, אֲבָל בְּמַעֲשֶׂה אַחֵר, פְּשִׁיטָא שֶׁיָּכוֹל לְהוֹרוֹת מַה שֶּׁנִּרְאֶה אֵלָיו. <small><small>(מהרי''ק שֹׁרֶשׁ קע''ב וְחִדּוּשֵׁי רַשְׁבָּ''א וְעוֹד פּוֹסְקִים)</small>.</small> </small> 

הָרַב הַמֻּבְהָק שֶׁמָּחַל עַל כְּבוֹדוֹ בְּכָל הַדְּבָרִים הָאֵלּוּ, אוֹ בְּאֶחָד מֵהֶם, לְכָל תַּלְמִידָיו אוֹ לְאֶחָד מֵהֶם, כְּבוֹדוֹ מָחוּל. וְאַף עַל פִּי שֶׁמָּחַל, מִצְוָה עַל הַתַּלְמִיד לְהַדְּרוֹ. <small>וְאָסוּר לְבַזּוֹתוֹ. <small><small>(פִּסְקֵי מהרא''י סִימָן קכ''ז)</small>.</small> </small> 

יְהִי כְבוֹד תַּלְמִידְךָ חָבִיב עָלֶיךָ כְּשֶׁלְּךָ. 

אֲבֵדַת אָבִיו וַאֲבֵדַת רַבּוֹ <small>הַמֻּבְהָק, <small><small>(בֵּית יוֹסֵף וְטוּר וּפוֹסְקִים מֵהַשַּׁ''ס)</small>,</small> </small> אֲבֵדַת רַבּוֹ קוֹדֶמֶת. וְאִם הָיָה אָבִיו שָׁקוּל כְּנֶגֶד רַבּוֹ, אֲבֵדַת אָבִיו קוֹדֶמֶת. הָיָה אָבִיו וְרַבּוֹ נוֹשְׂאִים מַשְּׂאוֹי, מַנִּיחַ שֶׁל רַבּוֹ וְאַחַר כָּךְ מַנִּיחַ שֶׁל אָבִיו. הָיָה אָבִיו וְרַבּוֹ עוֹמְדִים בְּבֵית הַשְּׁבִי, פּוֹדֶה אֶת רַבּוֹ וְאַחַר כָּךְ פּוֹדֶה אֶת אָבִיו. וְאִם הָיָה אָבִיו תַּלְמִיד חָכָם, פּוֹדֶה אֶת אָבִיו וְאַחַר כָּךְ פּוֹדֶה אֶת רַבּוֹ. <small>הַגָּה: וְכֵן מְפָרֵק מַשָּׂאוֹ קֹדֶם לְרַבּוֹ, וְאַף עַל פִּי שֶׁאֵינוֹ שָׁקוּל בְּחָכְמָה כְּרַבּוֹ, אֲבָל אֵין מַחֲזִיר אֲבֵדַת אָבִיו קֹדֶם, עַד שֶׁיְּהֵא שָׁקוּל כְּנֶגֶד רַבּוֹ. <small><small>(טוּר בְּשֵׁם הָרֹא''שׁ והגה''מ וּבֵית יוֹסֵף הוֹכִיחַ כֵּן ע''ש)</small>.</small> יֵשׁ אוֹמְרִים הָא דְּרַבּוֹ קוֹדֵם לְאָבִיו הַיְנוּ שֶׁלּוֹמֵד עִמּוֹ בְּחִנָּם, אֲבָל אִם אָבִיו שׂוֹכֵר לוֹ רַבִּי וּמְלַמְּדוֹ, אָבִיו קוֹדֵם לְכָל דָּבָר. <small><small>(סֵפֶר הַחֲסִידִים)</small></small> וְכֵן נִרְאֶה לִי עִקָּר.</small> 

אֲבֵדָתוֹ קוֹדֶמֶת לְשֶׁל אָבִיו וְשֶׁל רַבּוֹ. 

הָאוֹמֵר לַחֲבֵרוֹ: אֵינִי מְקַבֵּל מִמְּךָ אִם הָיִיתָ כְּמֹשֶׁה, מַלְקִין אוֹתוֹ מִשּׁוּם בִּזָּיוֹן. <small>הַגָּה: וְתַלְמִיד חָכָם שֶׁאָמַר דְּבַר הֲלָכָה בְּדָבָר הַשַּׁיָּךְ לְדִידֵיהּ <small><small>(תוס' בְּשֵׁם רַבֵּנוּ תָּם ונ''י)</small>,</small> אִם אֲמָרָהּ קֹדֶם מַעֲשֶׂה שׁוֹמְעִין לוֹ; וְאִם לָאו, אֵין שׁוֹמְעִין לוֹ <small><small>(ש''ס פ' הֶעָרֵל רֵישׁ דַּף ע''ז וְתוס' ונ''י שָׁם ד''מ סוֹף סִימָן רמ''ה)</small>.</small> וְדַוְקָא שֶׁאָמַר: כָּךְ קִבַּלְתִּי, אֲבָל אִם אוֹמֵר דָּבָר מִסְּבָרָא וּמַרְאֶה פָּנִים לִדְבָרָיו וְהוּא נִרְאֶה, שׁוֹמְעִין לוֹ. <small><small>(נ''י בְּשֵׁם הריטב''א)</small>.</small> אֲבָל אֵין שׁוֹמְעִין לְדִידֵיהּ, דִּלְמָא מְדַמֵּי דְּבָרִים לַהֲדָדֵי שֶׁאֵינָן דּוֹמִים. אֲבָל אִם הוּא פָּשׁוּט, שׁוֹמְעִין לוֹ <small><small>(רַבֵּנוּ יְרוּחָם סוֹף נָתִיב ב' וּבְשֵׁם הָרֹא''שׁ)</small>.</small> </small> 


Siman 243

תַּלְמִידֵי חֲכָמִים לֹא הָיוּ יוֹצְאִין בְּעַצְמָם עִם שְׁאָר הָעָם לַעֲשׂוֹת בְּבִנְיָן וּבַחֲפִירוֹת הָעִיר וְכַיּוֹצֵא בָּזֶה, שֶׁלֹּא יִתְבַּזּוּ בִּפְנֵי עַמֵּי הָאָרֶץ, וְכֵיוָן שֶׁהֵם פְּטוּרִים אֲפִלּוּ אֲחֵרִים בִּמְקוֹמָם אֵין שׂוֹכְרִין. 

בַּמֶּה דְּבָרִים אֲמוּרִים, כְּשֶׁכָּל אָדָם יוֹצֵא בְּעַצְמוֹ. אֲבָל אִם אֵין יוֹצְאִין בְּעַצְמָם, אֶלָּא שׂוֹכְרִים אֲחֵרִים בִּמְקוֹמָם אוֹ גּוֹבִים מָמוֹן מִבְּנֵי הָעִיר לַעֲשׂוֹתוֹ, אִם דָּבָר שֶׁצָּרִיךְ לְחַיֵּי הָאָדָם כְּגוֹן בְּאֵרוֹת מַיִם וְכַיּוֹצֵא בָּהֶם, חַיָּבִים לָתֵת חֶלְקָם. <small>וְאִם בִּתְחִלָּה הָלְכוּ בְּעַצְמָן, וְאַחַר כָּךְ נִמְלְכוּ לִשְׂכֹּר אֲחֵרִים, תַּלְמִידֵי חֲכָמִים חַיָּבִים לִתֵּן חֶלְקָם <small><small>(תשו' מהר''מ בְּמָרְדְּכַי פ' הַשֻּׁתָּפִין)</small>.</small> </small> אֲבָל דָּבָר שֶׁהוּא צָרִיךְ לִשְׁמִירַת הָעִיר, כְּגוֹן חוֹמוֹת הָעִיר וּמִגְדְּלוֹתֶיהָ. וּשְׂכַר הַשּׁוֹמְרִים, אֵין חַיָּבִין לָתֵת לָהֶם כְּלוּם, שֶׁאֵין צְרִיכִין שְׁמִירָה, שֶׁתּוֹרָתָן שְׁמִירָתָם. וְלָכֵן פְּטוּרִים מִכָּל מִינֵי מִסִים, בֵּין מִסִים הַקְּצוּבִים עַל כָּל בְּנֵי הָעִיר, בֵּין מַס שֶׁהוּא קָצוּב עַל כָּל אִישׁ לְבַדּוֹ, בֵּין הַקְּבוּעִים בֵּין שֶׁאֵינָם קְבוּעִים, וְחַיָּבִים בְּנֵי הָעִיר לִפְרֹעַ בִּשְׁבִילָם אֲפִלּוּ הַקְּבוּעִים עַל כָּל אִישׁ וְאִישׁ. <small>הַגָּה: וַאֲפִלּוּ אִם אָמַר הַמֶּלֶךְ שֶׁתַּלְמִידֵי חֲכָמִים עַצְמָם יִתְּנוּ, חַיָּב הַצִּבּוּר לָתֵת בַּעֲדָם. וְאִם הֶחֱרִימוּ הַצִּבּוּר עַל תַּלְמִיד חָכָם לִתֵּן, אֵין בַּחֵרֶם שֶׁלָּהֶם כְּלוּם. וְתַלְמִיד חָכָם יָכוֹל לְהַחֲרִים וּלְשַׁמֵּת הַצִּבּוּר שֶׁיִּתְּנוּ בַּעֲדוֹ דָּמָיו. <small><small>(בֵּית יוֹסֵף בְּשֵׁם ת' ה''ר נְחֶמְיָה באלשקר סי' י''ט)</small>.</small> וְאֵין חִלּוּק אִם הַתַּלְמִיד חָכָם עָשִׁיר אוֹ עָנִי. <small><small>(בֵּית יוֹסֵף בְּשֵׁם הָרַמְבַּ''ם ורמ''ה וְר''י הַלֵּוִי)</small>.</small> </small> וְדַוְקָא תַּלְמִידֵי חֲכָמִים שֶׁתּוֹרָתָם אֻמָּנוּתָם, אֲבָל אֵין תּוֹרָתָם אֻמָּנוּתָם, חַיָּבִים. וּמִיהוּ אִם יֵשׁ לוֹ מְעַט אֻמָּנוּת, אוֹ מְעַט מַשָּׁא וּמַתָּן לְהִתְפַּרְנֵס בּוֹ כְּדֵי חַיָּיו וְלֹא לְהִתְעַשֵּׁר, וּבְכָל שָׁעָה שֶׁהוּא פָּנוּי מֵעֲסָקָיו חוֹזֵר עַל דִּבְרֵי תּוֹרָה וְלוֹמֵד תָּדִיר, נִקְרָא תּוֹרָתוֹ אֻמָּנוּתוֹ. <small>הַגָּה: וְאֵין חִלּוּק בֵּין שֶׁהוּא תּוֹפֵס יְשִׁיבָה אוֹ לֹא, רַק שֶׁהוּא מֻחְזָק לְתַלְמִיד חָכָם בְּדוֹרוֹ שֶׁיּוֹדֵעַ לִשָּׂא וְלִתֵּן בַּתּוֹרָה, וּמֵבִין מִדַּעְתּוֹ בְּרֹב מְקוֹמוֹת הַתַּלְמוּד וּפֵרוּשָׁיו וּבְפִסְקֵי הַגְּאוֹנִים, וְתוֹרָתוֹ אֻמָּנוּתוֹ כַּדֶּרֶךְ שֶׁנִּתְבָּאֵר. <small><small>(ת''ה סִימָן שמ''ב)</small>.</small> וְאַף עַל גַּב דְּאֵין בְּדוֹרֵנוּ עַכְשָׁו חָכָם לְעִנְיָן שֶׁיִּתְּנוּ לוֹ לִטְרָא דְּדַהֲבָא אִם מְבַיְּשׁוֹ, מִכָּל מָקוֹם לְעִנְיַן לְפָטְרוֹ מִמַּס אֵין מְדַקְדְּקִין בָּזֶה, רַק שֶׁיְּהֵא מֻחְזָק לְתַלְמִיד חָכָם, כְּמוֹ שֶׁנִּתְבָּאֵר. <small><small>(שָׁם סִימָן שמ''א)</small>.</small> וּמִכָּל מָקוֹם יֵשׁ מְקוֹמוֹת שֶׁנָּהֲגוּ לִפְטֹר תַּלְמִידֵי חֲכָמִים מִמַּס, וְיֵשׁ מְקוֹמוֹת שֶׁנָּהֲגוּ שֶׁלֹּא לְפָטְרָן <small><small>(שָׁם שמ''ב)</small>.</small> </small> 

וְתַלְמִיד חָכָם הַמְזַלְזֵל בְּמִצְוֹת וְאֵין בּוֹ יִרְאַת שָׁמַיִם, הֲרֵי הוּא כְּקַל שֶׁבַּצִּבּוּר. 

תַּלְמִיד חָכָם שֶׁיֵּשׁ לוֹ סְחוֹרָה לִמְכֹּר, אֵין מַנִּיחִין לְשׁוּם אָדָם לִמְכֹּר מֵאוֹתָהּ סְחוֹרָה עַד שֶׁיִּמְכֹּר הוּא תְּחִלָּה אֶת שֶׁלּוֹ. וְדַוְקָא דְּלֵיכָּא עוֹבְדֵי כּוֹכָבִים דִּמְזַבְּנֵי, אֲבָל אִי אִיכָּא עוֹבְדֵי כּוֹכָבִים דִּמְזַבְּנֵי, לֹא, דְּהָא לֵית רְוָחָה לְצֻרְבָא מִדְּרַבָּנָן, וְאַפְסוּדֵי לְהָנַךְ בִּכְדִי, לָא מַפְסְדִינָן. 

תַּלְמִיד חָכָם שֶׁיֵּשׁ לוֹ דִּין עִם אַחֵר וְעוֹמֵד לִפְנֵי הַדַּיָּן, וְיֵשׁ שָׁם בַּעֲלֵי דִּינִים אֲחֵרִים שֶׁקָּדְמוּ לְפָנָיו תְּחִלָּה, מַקְדִּימִים דִּינוֹ שֶׁל תַּלְמִיד חָכָם, וּמוֹשִׁיבִין אוֹתוֹ. 

עָוֹן גָּדוֹל הוּא לְבַזּוֹת תַּלְמִידֵי חֲכָמִים אוֹ לִשְׂנְאוֹתָן, וְכָל הַמְבַזֶּה אֶת הַחֲכָמִים אֵין לוֹ חֵלֶק לָעוֹלָם הַבָּא, וְהוּא בִּכְלַל: כִּי דְּבַר ה' בָּזָה <small><small>(בַּמִּדְבָּר טו, לא)</small>. <small>הַגָּה: וְאָסוּר לְשַׁמֵּשׁ בְּמִי שֶׁשּׁוֹנֶה הֲלָכוֹת, וְכָל שֶׁכֵּן בְּמִי שֶׁשּׁוֹנֶה תַּלְמוּד שֶׁהוּא הַגְּמָרָא, וְיַקְדִּים לְשַׁמֵּשׁ בְּמִי שֶׁשּׁוֹנֶה הֲלָכוֹת קֹדֶם שֶׁיְּשַׁמֵּשׁ בְּמִי שֶׁשּׁוֹנֶה גְּמָרָא.</small> <small>(רַבֵּנוּ יְרוּחָם נָתִיב ב')</small>.</small> 

מִי שֶׁהֵעִידוּ עָלָיו שֶׁבִּזָּה תַּלְמִידֵי חֲכָמִים, אֲפִלּוּ בִּדְבָרִים <small>אֲפִלּוּ שֶׁלֹּא בְּפָנָיו,</small> בֵּית דִּין מְנַדִּין אוֹתוֹ וְאֵין מַתִּירִים לוֹ עַד שֶׁיְּרָצֶה הֶחָכָם שֶׁנִּדּוּהוּ בִּשְׁבִילוֹ. וְאִם בִּזָּה אֶת הֶחָכָם לְאַחַר מוֹתוֹ, בֵּית דִּין מְנַדִּין אוֹתוֹ וְהֵם מַתִּירִים לוֹ מִשֶּׁיַּחֲזֹר בִּתְשׁוּבָה. <small>הַגָּה: אֲבָל אֵין דִּין תַּלְמִידֵי חֲכָמִים בַּזְּמַן הַזֶּה לְעִנְיַן שֶׁיִּתֵּן לוֹ הַמְבַיֵּשׁ לִטְרָא דְּדַהֲבָא. <small><small>(מהרי''ק שֹׁרֶשׁ קס''ג ומהרי''ו סִימָן קס''ג)</small>.</small> וּמִכָּל מָקוֹם יִקְנְסוּ הַמְבַיֵּשׁ לְפִי הַמְבַיֵּשׁ וְהַמִּתְבַּיֵּשׁ <small><small>(ריב''ש)</small>.</small> וּבִלְבַד שֶׁלֹּא יַתְחִיל הֶחָכָם בִּמְרִיבָה לְבַזּוֹת בְּנֵי אָדָם שֶׁלֹּא כַּדִּין וְיִגְרֹם בָּזֶה שֶׁיְּבַזּוּהוּ וְיִתְרְסוּ נֶגְדּוֹ <small><small>(ג''ז שָׁם)</small>.</small> וּמִכָּל מָקוֹם אַף אִם הִתְחִיל הֶחָכָם קְצָת, אֵין רְשׁוּת לְכָל אָדָם לְהַחְצִיף נֶגְדּוֹ לַעֲנוֹת לוֹ בְּעַזּוּת. <small><small>(הַגָּהוֹת מָרְדְּכַי דְּקִדּוּשִׁין)</small>.</small> וְהַכֹּל לְפִי רְאוּת הַדַּיָּנִים.</small> 

הֶחָכָם עַצְמוֹ מְנַדֶּה לִכְבוֹדוֹ לְעַם הָאֶרֶץ שֶׁהִפְקִיר כְּנֶגְדּוֹ, וְאֵין צָרִיךְ לֹא עֵדוּת וְלֹא הַתְרָאָה, וְאֵין מַתִּירִין לוֹ עַד שֶׁיְּרַצֶּה הֶחָכָם. וְאִם מֵת הֶחָכָם, בָּאִים שְׁלֹשָׁה וּמַתִּירִים לוֹ. וְאִם רָצָה הֶחָכָם לִמְחֹל לוֹ וְלֹא נִדָּהוּ, הָרְשׁוּת בְּיָדוֹ. <small>הַגָּה: יֵשׁ אוֹמְרִים שֶׁבַּזְּמַן הַזֶּה אֵין תַּלְמִיד חָכָם יָכוֹל לְנַדּוֹת לִכְבוֹד עַצְמוֹ וְלֹא לַעֲשׂוֹת דִּינָא לְנַפְשֵׁיהּ. <small><small>(מהרי''ק ומהרי''ו שָׁם וּבְפִסְקֵי מהרא''י סי' רצ''ה)</small>.</small> וְיֵשׁ חוֹלְקִים, וּבִלְבַד שֶׁיְּהֵא מֻחְזָק וְרָאוּי לְכָךְ <small><small>(ריב''ש ומהר''ד כֹּהֵן)</small></small> וְעַיֵּן לְקַמָּן סוֹף סִימָן של''ד.</small> 

אַף עַל פִּי שֶׁיֵּשׁ רְשׁוּת לְחָכָם לְנַדּוֹת לִכְבוֹדוֹ, אֵינוֹ שֶׁבַח לְתַלְמִיד חָכָם שֶׁיַּנְהִיג עַצְמוֹ בְּדָבָר זֶה. בַּמֶּה דְּבָרִים אֲמוּרִים, שֶׁחֵרְפוּהוּ בַּסֶתֶר. אֲבָל אִם חֵרְפוּהוּ בְּפַרְהֶסְיָא, אָסוּר לוֹ לִמְחֹל עַל כְּבוֹדוֹ, אֶלָּא נוֹקֵם וְנוֹטֵר הַדָּבָר כְּנָחָשׁ, עַד שֶׁיְּבַקֵּשׁ מִמֶּנּוּ מְחִילָה וְיִסְלַח לוֹ. 


Siman 244

מִצְוַת עֲשֵׂה לָקוּם מִפְּנֵי כָּל חָכָם, אֲפִלּוּ אֵינוֹ זָקֵן אֶלָּא יַנִּיק וְחַכִּים, וְאֲפִלּוּ אֵינוֹ רַבּוֹ, <small>רַק שֶׁהוּא גָּדוֹל מִמֶּנּוּ וְרָאוּי לִלְמֹד מִמֶּנּוּ. <small><small>(טוּר בְּשֵׁם הָרַמְבַּ''ם ור''ן פ''ק דְּקִדּוּשִׁין)</small>.</small> </small> וְכֵן מִצְוָה לָקוּם מִפְּנֵי שֵׂיבָה, דְּהַיְנוּ בֶּן שִׁבְעִים שָׁנָה, <small>אֲפִלּוּ הוּא עַם הָאָרֶץ, וּבִלְבַד שֶׁלֹּא יִהְיֶה רָשָׁע. <small><small>(בֵּית יוֹסֵף בְּשֵׁם הַתּוֹסָפוֹת וּבְהַגָּהוֹת מיי' פ''ו וּמָרְדְּכַי פ''ק דְּקִדּוּשִׁין וְר' יְרוּחָם ןר''ן ורַבֵּנוּ תָּם)</small>.</small> </small> 

מֵאֵימָתַי חַיָּב לָקוּם מִפְּנֵיהֶם, מִשֶּׁיַּגִּיעַ לְתוֹךְ אַרְבַּע אַמּוֹתָיו עַד שֶׁיַּעֲבֹר מִכְּנֶגֶד פָּנָיו. וְרוֹכֵב כִּמְהַלֵּךְ דָּמֵי. 

אָסוּר לְהַעֲצִים עֵינָיו מִמֶּנּוּ קֹדֶם שֶׁיַּגִּיעַ לְתוֹךְ אַרְבַּע אַמּוֹתָיו, כְּדֵי שֶׁלֹּא יִצְטָרֵךְ לָקוּם מִפָּנָיו כְּשֶׁיַּגִּיעַ לְתוֹךְ אַרְבַּע אַמּוֹתָיו. 

אֵין עוֹמְדִים מִפְּנֵיהֶם לֹא בְּבֵית הַכִּסֵא וְלֹא בְּבֵית הַמֶּרְחָץ, דִּכְתִּיב: תָּקוּם וְהָדַרְתָּ <small><small>(וַיִּקְרָא יט, לב)</small>.</small> קִימָה שֶׁיֵּשׁ בָּהּ הִדּוּר. <small>וְדַוְקָא בַּבַּיִת הַפְּנִימִי שֶׁל מֶרְחָץ, אֲבָל בַּבַּיִת הַחִיצוֹן, עוֹמְדִים. <small><small>(בֵּית יוֹסֵף בְּשֵׁם הַגְּמָרָא ורי''ף וְרֹא''שׁ וְר' יְרוּחָם וַאֲגוּדָה וּסְמַ''ג סכ''ב)</small>.</small> </small> 

אֵין בַּעֲלֵי אֻמָּנִיּוֹת חַיָּבִים לַעֲמֹד בִּפְנֵי תַּלְמִיד חָכָם בְּשָׁעָה שֶׁעוֹסְקִים בִּמְלָאכְתָן. וְאִם הוּא עוֹסֵק בִּמְלֶאכֶת אֲחֵרִים וְרוֹצֶה לְהַחְמִיר עַל עַצְמוֹ לַעֲמֹד מִפָּנָיו, אֵינוֹ רַשַּׁאי. 

אֵין רָאוּי לְחָכָם שֶׁיַּטְרִיחַ עַל הַצִּבּוּר לְכַוֵּן לַעֲבֹר לִפְנֵיהֶם שֶׁיַּעַמְדוּ מִפָּנָיו, אֶלָּא יֵלֵךְ לוֹ בְּדֶרֶךְ קְצָרָה, כְּדֵי שֶׁלֹּא יַרְבּוּ לַעֲמֹד. וְאִם יוּכַל לְהַקִּיף הַדֶּרֶךְ כְּדֵי שֶׁלֹּא יַעֲבֹר לִפְנֵיהֶם, זְכוּת הוּא לוֹ. 

אֲפִלּוּ חָכָם שֶׁהוּא יֶלֶד, עוֹמֵד בִּפְנֵי הַזָּקֵן הַמֻּפְלָג בְּזִקְנָה. וְאֵינוֹ חַיָּב לַעֲמֹד מְלֹא קוֹמָתוֹ, אֶלָּא כְּדֵי לְהַדְּרוֹ. וַאֲפִלּוּ זָקֵן גּוֹי, מְהַדְּרִים אוֹתוֹ בִּדְבָרִים וְנוֹתְנִים לוֹ יָד לְסָמְכוֹ. 

שְׁנֵי חֲכָמִים וּשְׁנֵי זְקֵנִים, אֵין אֶחָד צָרִיךְ לָקוּם מִפְּנֵי חֲבֵרוֹ, אֶלָּא יַעֲשֶׂה לוֹ הִדּוּר. <small>וַאֲפִלּוּ הָרַב לְתַלְמִידוֹ יַעֲשֶׂה לוֹ הִדּוּר קְצָת. <small><small>(מֵהַגָּהַת מַיְמוֹנִי פ''ה דְּתַלְמוּד תּוֹרָה בְּשֵׁם רמ''ךְ)</small>.</small> </small> 

הָרוֹאֶה חָכָם עוֹבֵר, אֵינוֹ עוֹמֵד עַד שֶׁיַּגִּיעַ לְתוֹךְ אַרְבַּע אַמּוֹתָיו, וְכֵיוָן שֶׁעָבַר מִלְּפָנָיו יוֹשֵׁב. וְאִם הוּא רַבּוֹ מֻבְהָק, עוֹמֵד מִלְּפָנָיו מְלֹא עֵינָיו וְאֵינוֹ יוֹשֵׁב עַד שֶׁיִּתְכַּסֶה מֵעֵינָיו אוֹ עַד שֶׁיֵּשֵׁב בִּמְקוֹמוֹ. 

אִם הוּא מֻפְלָג בְּחָכְמָה, אֲפִלּוּ אֵינוֹ רַבּוֹ, דִּינוֹ כְּרַבּוֹ מֻבְהָק. <small>מִי שֶׁהוּא גְּדוֹל הַדּוֹר וּמְפֻרְסָם בְּדוֹרוֹ בְּכָךְ, נִקְרָא מֻפְלָג בְּחָכְמָה. <small><small>(ת''ה סִימָן קל''ח וְתוס')</small>.</small> </small> 

אֲפִלּוּ בְּשָׁעָה שֶׁהוּא עוֹסֵק בַּתּוֹרָה, צָרִיךְ לַעֲמֹד מִפָּנָיו. 

חָכָם, אֲפִלּוּ מֻפְלָג בְּחָכְמָה, רַשַּׁאי לַעֲמֹד בִּפְנֵי מִי שֶׁהוּא בַּעַל מַעֲשִׂים <small><small>(ר''ן בְּשֵׁם הָרַמְבַּ''ן)</small>.</small> 

רָאָה אַב בֵּית דִּין, עוֹמֵד מִלְּפָנָיו מִשֶּׁיִּרְאֶנּוּ מֵרָחוֹק מְלֹא עֵינָיו עַד שֶׁיַּעֲבֹר מִלְּפָנָיו אַרְבַּע אַמּוֹת. 

רָאָה אֶת הַנָּשִׂיא, עוֹמֵד מִלְּפָנָיו מְלֹא עֵינָיו, וְאֵינוֹ יוֹשֵׁב עַד שֶׁיֵּשֵׁב בִּמְקוֹמוֹ אוֹ עַד שֶׁיִּתְכַּסֶה מֵעֵינָיו. וְכֻלָּם שֶׁמָּחֲלוּ עַל כְּבוֹדָם, כְּבוֹדָם מָחוּל, וְאַף עַל פִּי כֵן מִצְוָה לְכַבְּדָם וְלָקוּם מִפְּנֵיהֶם קְצָת. 

כְּשֶׁהַנָּשִׂיא נִכְנָס לְבֵית הַמִּדְרָשׁ, עוֹמְדִים וְאֵינָם יוֹשְׁבִים עַד שֶׁיֹּאמַר לָהֶם: שְׁבוּ. כְּשֶׁאַב בֵּית דִּין נִכְנָס, עוֹשִׂים לוֹ שׁוּרוֹת עוֹמְדִים מִכָּאן וּמִכָּאן, עַד שֶׁיֵּשֵׁב בִּמְקוֹמוֹ. כְּשֶׁהֶחָכָם נִכְנָס, כָּל שֶׁיַּגִּיעַ לוֹ בְּאַרְבַּע אַמּוֹתָיו עוֹמֵד מִלְּפָנָיו, אֶחָד עוֹמֵד וְאֶחָד יוֹשֵׁב, עַד שֶׁנִּכְנָס בִּמְקוֹמוֹ. 

בְּנֵי חֲכָמִים וְתַלְמִידֵי חֲכָמִים, בִּזְמַן שֶׁהָרַבִּים צְרִיכִים לָהֶם, מַפְסִיעִים עַל רָאשֵׁי הָעָם וְנִכְנָסִים לִמְקוֹמָם. וְאֵין שֶׁבַח לְתַלְמִיד חָכָם שֶׁיִּכָּנֵס בָּאַחֲרוֹנָה. יָצָא לִצְרָכָיו, נִכְנָס וְחוֹזֵר לִמְקוֹמוֹ. 

בְּנֵי חֲכָמִים שֶׁאֲבוֹתֵיהֶם מְמֻנִּים פַּרְנָסִים עַל הַצִּבּוּר, בִּזְמַן שֶׁיֵּשׁ בָּהֶם דַּעַת לִשְׁמֹעַ, נִכְנָסִים וְיוֹשְׁבִים לִפְנֵי אֲבִיהֶם וְהוֹפְכִים פְּנֵיהֶם כְּנֶגֶד אֲבִיהֶם. וְאִם אֵין בָּהֶם דַּעַת לִשְׁמֹעַ, הוֹפְכִים פְּנֵיהֶם כְּלַפֵּי הָעָם. 

הָיוּ בְּיַחַד, חָכָם שֶׁמֻּפְלָג בְּחָכְמָה וְהוּא בָּחוּר וְזָקֵן שֶׁמֻּפְלָג בְּזִקְנָה וְהוּא חָכָם קְצָת; בִּישִׁיבָה שֶׁל דִּין אוֹ שֶׁל תּוֹרָה, הוֹלְכִים אַחַר הַחָכְמָה לְהוֹשִׁיב הֶחָכָם בָּחוּר בָּרֹאשׁ וּלְדַבֵּר תְּחִלָּה. וּבִמְסִבָּה שֶׁל מִשְׁתֶּה אוֹ שֶׁל נִשּׁוּאִים, הוֹלְכִים אַחַר הַזִּקְנָה לְהוֹשִׁיבוֹ בָּרֹאשׁ. וְאִם הֶחָכָם מֻפְלָג בְּחָכְמָה וְהַזָּקֵן אֵינוֹ מֻפְלָג בְּזִקְנָה, בְּכָל מָקוֹם הוֹלְכִים אַחַר הַחָכְמָה. וְאִם הַזָּקֵן מֻפְלָג בְּזִקְנָה וְהֶחָכָם אֵינוֹ מֻפְלָג בְּחָכְמָה, בְּכָל מָקוֹם הוֹלְכִים אַחַר הַזִּקְנָה, הוֹאִיל וְהוּא חָכָם קְצָת. וְאִם אֵין שׁוּם אֶחָד מֵהֶם מֻפְלָג, לֹא זֶה בְּחָכְמָה וְלֹא זֶה בְּזִקְנָה, הַזָּקֵן קוֹדֵם בְּכָל מָקוֹם. 


Siman 245

מִצְוַת עֲשֵׂה עַל הָאִישׁ לְלַמֵּד אֶת בְּנוֹ תּוֹרָה. וְאִם לֹא לִמְּדוֹ אָבִיו, חַיָּב לִלְמֹד לְעַצְמוֹ. <small>וְע''ל סי' רמ''ו סָעִיף ו'.</small> 

הָיָה הוּא צָרִיךְ לִלְמֹד, וְיֵשׁ לוֹ בֶּן לְלַמֵּד, וְאֵין יָדוֹ מַשֶּׂגֶת לְהַסְפִּיק לִשְׁנֵיהֶם, אִם שְׁנֵיהֶם שָׁוִים הוּא קוֹדֵם לִבְנוֹ. וְאִם בְּנוֹ נָבוֹן וּמַשְׂכִּיל מַה שֶּׁיִּלְמַד יוֹתֵר מִמֶּנּוּ, בְּנוֹ קוֹדְמוֹ. וְאַף עַל פִּי כֵן לֹא יִבָּטֵל הוּא. 

כְּשֵׁם שֶׁמִּצְוָה לְלַמֵּד אֶת בְּנוֹ, כָּךְ מִצְוָה לְלַמֵּד אֶת בֶּן בְּנוֹ, שֶׁנֶּאֱמַר: וְהוֹדַעְתָּם לְבָנֶיךָ וְלִבְנֵי בָנֶיךָ <small><small>(דְּבָרִים ד, ט)</small>.</small> וְלֹא לְבֶן בְּנוֹ בִּלְבַד, אֶלָּא מִצְוָה עַל כָּל חָכָם מִיִּשְׂרָאֵל לְלַמֵּד לַתַּלְמִידִים, שֶׁגַּם הֵם נִקְרָאִים בָּנִים, אֶלָּא שֶׁמִּצְוָה לְהַקְדִּים בְּנוֹ לְבֶן בְּנוֹ, וּבֶן בְּנוֹ לְבֶן חֲבֵרוֹ. 

חַיָּב לְהַשְׂכִּיר מְלַמֵּד לִבְנוֹ, לְלַמְּדוֹ. אֲבָל לְבֶן חֲבֵרוֹ, אֵינוֹ חַיָּב לְהַשְׂכִּיר. <small>הַגָּה: וְהָיוּ כּוֹפִין לֵיהּ לִשְׂכֹּר לִבְנוֹ מְלַמֵּד. וְאִם אֵינוֹ בָּעִיר, וְיֵשׁ לוֹ נְכָסִים, אִם אֶפְשָׁר לְאוֹדוֹעֵי לֵיהּ מוֹדִיעִים לֵיהּ; וְאִם לָאו, יוֹרְדִים לִנְכָסָיו וְשׂוֹכְרִים מְלַמֵּד לִבְנוֹ. <small><small>(הַגָּהוֹת מַיְמוֹנִי פֶּרֶק א' דְּתַלְמוּד תּוֹרָה בְּשֵׁם הר''מ)</small>.</small> </small> 

מֵאֵימָתַי מַתְחִיל לְלַמֵּד לִבְנוֹ, מִשֶּׁיַּתְחִיל לְדַבֵּר מַתְחִיל לְלַמְּדוֹ: תּוֹרָה צִוָּה לָנוּ וגו' <small><small>(דְּבָרִים לג, ד)</small>,</small> וּפָסוּק רִאשׁוֹן מִפָּרָשַׁת שְׁמַע <small><small>(דְּבָרִים ו, ד)</small>,</small> וְאַחַר כָּךְ מְלַמְּדוֹ מְעַט מְעַט, עַד שֶׁיְּהֵא כְּבֶן שִׁשָּׁה אוֹ כְּבֶן שִׁבְעָה, וְאָז מוֹלִיכוֹ אֵצֶל מְלַמְּדֵי תִּינוֹקוֹת. 

הָיָה מִנְהָג בָּעִיר שֶׁלּוֹקֵחַ מְלַמֵּד תִּינוֹקוֹת שָׂכָר, חַיָּב לְלַמְּדוֹ בְּשָׂכָר עַד שֶׁיִּקְרָא תּוֹרָה שֶׁבִּכְתָב כֻּלָּהּ. וְאֵינוֹ חַיָּב לְלַמְּדוֹ, בְּשָׂכָר, מִשְׁנָה וּגְמָרָא. וְהָנֵי מִלֵּי דְּלֹא אֶפְשָׁר, דִּדְחִיקָא לֵיהּ שַׁעְתָּא, אֲבָל אִם אֶפְשָׁר לֵיהּ, מִצְוָה לְאַגְמוּרֵיהּ מִשְׁנָה וּגְמָרָא, הֲלָכוֹת וְאַגָּדוֹת. 

מוֹשִׁיבִין מְלַמְּדֵי תִּינוֹקוֹת בְּכָל עִיר וְעִיר. וְכָל עִיר שֶׁאֵין בָּהּ מְלַמֵּד תִּינוֹקוֹת, מַחֲרִימִין אַנְשֵׁי הָעִיר עַד שֶׁיּוֹשִׁיבוּ מְלַמֵּד תִּינוֹקוֹת. וְאִם לֹא הוֹשִׁיבוּ, מַחֲרִיבִין הָעִיר, שֶׁאֵין הָעוֹלָם מִתְקַיֵּם אֶלָּא בְּהֶבֶל פִּיהֶם שֶׁל תִּינוֹקוֹת שֶׁל בֵּית רַבָּן. <small>וְעַיֵּן בְּחֹשֶׁן הַמִּשְׁפָּט סי' קס''ג סָעִיף ג'.</small> 

מַכְנִיסִים הַתִּינוֹקוֹת לְהִתְלַמֵּד, בֶּן חָמֵשׁ שָׁנִים שְׁלֵמוֹת, וּבְפָחוֹת מִכָּאן אֵין מַכְנִיסִין אוֹתָן. וְאִם הוּא כָּחוּשׁ, מַכְנִיסִין אוֹתוֹ בֶּן ו' שָׁנִים שְׁלֵמוֹת. <small>הַגָּה: וּמִכָּל מָקוֹם מִיָּד שֶׁיִּהְיֶה בֶּן ג' שָׁנִים שְׁלֵמוֹת מְלַמְּדִין אוֹתוֹ אוֹתִיּוֹת הַתּוֹרָה, כְּדֵי שֶׁיַּרְגִּיל עַצְמוֹ לִקְרוֹת בַּתּוֹרָה. <small><small>(הָרַב אַבַּרְבַּנֵאל בְּפֵרוּשׁ לְאָבוֹת)</small>.</small> </small> 

אֲפִלּוּ תִּינוֹק שֶׁאֵינוֹ מֵבִין לִקְרוֹת, לֹא יְסַלְּקוּהוּ מִשָּׁם אֶלָּא יֵשֵׁב עִם הָאֲחֵרִים, אוּלַי יָבִין. 

לֹא יַכֶּה אוֹתוֹ הַמְלַמֵּד מַכַּת אוֹיֵב, מוּסָר אַכְזָרִי, לֹא בְּשׁוֹטִים וְלֹא בְּמַקֵּל, אֶלָּא בִּרְצוּעָה קְטַנָּה. 

יוֹשֵׁב וּמְלַמְּדָם כָּל הַיּוֹם וּקְצָת מֵהַלַּיְלָה, כְּדֵי לְחַנְּכָם לִלְמֹד בַּיּוֹם וּבַלַּיְלָה. 

לֹא יְבַטְּלוּ הַתִּינוֹקוֹת כְּלָל, חוּץ מֵעֶרֶב שַׁבָּת וְעֶרֶב יוֹם טוֹב בְּסוֹף הַיּוֹם. 

אֵין מְבַטְּלִין הַתִּינוֹקוֹת, אֲפִלּוּ לְבִנְיַן בֵּית הַמִּקְדָּשׁ. 

אֵין קוֹרִין לַתִּינוֹקוֹת בְּשַׁבָּת מִתְּחִלָּה, מַה שֶּׁלֹּא לָמְדוּ, מִשּׁוּם טֹרַח שַׁבָּת. אֲבָל מַה שֶּׁקָּרְאוּ פַּעַם אַחַת, שׁוֹנִים אוֹתוֹ לָהֶם בְּשַׁבָּת. 

כ''ה תִּינוֹקוֹת, מַסְפִּיק לָהֶם מְלַמֵּד אֶחָד. הָיוּ יוֹתֵר עַל כ''ה, עַד מ', מוֹשִׁיבִין אַחֵר לְסַיְּעוֹ בְּלִמּוּדָם. <small>הַגָּה: וַאֲפִלּוּ שָׂכְרוּ הַקָּהָל מְלַמֵּד לְכָל תִּינוֹקוֹת סְתָם, הוּא מוֹשִׁיב אַחֵר לְסַיֵּעַ בַּעֲדוֹ, וְהֵם יִתְּנוּ לוֹ שְׂכָרוֹ. <small><small>(נ''י פ' לֹא יַחְפֹּר)</small>.</small> וְיֵשׁ אוֹמְרִים דְּאִם אֵין בָּעִיר כ''ה תִּינוֹקוֹת, אֵין בְּנֵי הָעִיר חַיָּבִים לִשְׂכֹּר לָהֶם מְלַמֵּד. <small><small>(הַגָּהוֹת מַיְמוֹנִי פ''ב דְּתַלְמוּד תּוֹרָה וְתוס' וְר' יְרוּחָם)</small>.</small> וְיֵשׁ אוֹמְרִים דַּאֲפִילוּ בְּפָחוֹת מִזֶּה, חַיָּבִים. <small><small>(שָׁם בנ''י)</small>.</small> </small> הָיוּ יוֹתֵר מֵאַרְבָּעִים, מַעֲמִידִים שְׁנַיִם. 

מוֹלִיכִים הַקָּטָן מִמְּלַמֵּד לִמְלַמֵּד אַחֵר שֶׁהוּא מָהִיר מִמֶּנּוּ, בֵּין בְּמִקְרָא בֵּין בְּדִקְדּוּק. בַּמֶּה דְּבָרִים אֲמוּרִים, כְּשֶׁהָיוּ שְׁנֵיהֶם בְּעִיר אַחַת וְאֵין נָהָר מַפְסִיק בֵּינֵיהֶם. אֲבָל מֵעִיר לְעִיר, אוֹ מִצַּד הַנָּהָר לְצִדּוֹ בְּאוֹתָהּ הָעִיר, אֵין מוֹלִיכִים אוֹתוֹ אֶלָּא אִם כֵּן הָיָה גֶּשֶׁר בִּנְיָן בָּרִיא, שֶׁאֵינוֹ רָאוּי לִפֹּל מְהֵרָה. 

מְלַמֵּד תִּינוֹקוֹת שֶׁמַּנִּיחַ הַתִּינוֹקוֹת וְיוֹצֵא, אוֹ שֶׁעוֹשֶׂה מְלָאכָה אַחֶרֶת עִמָּהֶם, אוֹ שֶׁמִּתְרַשֵּׁל בְּתַלְמוּדוֹ, הֲרֵי זֶה בִּכְלָל: אָרוּר עֹשֶׂה מְלֶאכֶת ה' רְמִיָּה <small><small>(יִרְמִיָּה מח, י)</small></small> לְפִיכָךְ אֵין לְהוֹשִׁיב מְלַמֵּד, אֶלָּא בַּעַל יִרְאָה, מָהִיר לִקְרֹא וּלְדַקְדֵּק. <small>הַגָּה: וְאֵין לִמְלַמֵּד לִנְעֹר בַּלַּיְלָה יוֹתֵר מִדַּאי, שֶׁלֹּא יִהְיֶה עָצֵל בְּיוֹם לְלַמֵּד. וְכֵן לֹא יִתְעַנֶּה, אוֹ לַעֲצֹר בְּמַאֲכָל וּמִשְׁתֶּה, אוֹ לֶאֱכֹל וְלִשְׁתּוֹת יוֹתֵר מִדַּאי, כִּי כָּל אֵלּוּ הַדְּבָרִים גּוֹרְמִים שֶׁלֹּא יוּכַל לְלַמֵּד הֵיטֵב. וְכָל הַמְשַׁנֶּה, יָדוֹ עַל הַתַּחְתּוֹנָה וּמְסַלְּקִין לֵיהּ. <small><small>(מָרְדְּכַי פ' הָאֻמָּנִין מֵהַיְּרוּשַׁלְמִי)</small>.</small> וּשְׁאָר דִּינֵי מְלַמֵּד, עַיִּןִ בחו''ה סִימָן של''ד וְשל''ה.</small> 

אִם יֵשׁ כָּאן מְלַמֵּד שֶׁמְּלַמֵּד לְתִינוֹקוֹת, וּבָא אַחֵר טוֹב מִמֶּנּוּ, מְסַלְּקִין הָרִאשׁוֹן מִפְּנֵי הַשֵּׁנִי. 

אִם יֵשׁ כָּאן שְׁנֵי מְלַמְּדִים, הָאֶחָד קוֹרֵא הַרְבֵּה וְאֵינוֹ מְדַקְדֵּק עִמָּהֶם לַהֲבִינָם עַל נָכוֹן, וְאֶחָד אֵינוֹ קוֹרֵא כָּל כָּךְ, אֶלָּא שֶׁמְּדַקְדֵּק עִמָּהֶם לַהֲבִינָם, לוֹקְחִין אוֹתוֹ שֶׁמְּדַקְדֵּק יוֹתֵר. 

מִי שֶׁאֵין לוֹ אִשָּׁה, לֹא יְלַמֵּד תִּינוֹקוֹת, מִפְּנֵי שֶׁאִמּוֹתֵיהֶם מְבִיאוֹת בְּנֵיהֶם. וְאֵין הַמְלַמֵּד צָרִיךְ שֶׁתִּהְיֶה אִשְׁתּוֹ שְׁרוּיָה עִמּוֹ בְּבֵית הַסֵפֶר, אֶלָּא הִיא בְּבֵיתָהּ וְהוּא מְלַמֵּד בִּמְקוֹמוֹ. 

לֹא תְּלַמֵּד אִשָּׁה תִּינוֹקוֹת, מִפְּנֵי אֲבִיהֶם שֶׁמְּבִיאִים בְּנֵיהֶם. 

אֶחָד מִבְּנֵי הֶחָצֵר אוֹ מִבְּנֵי מָבוֹי שֶׁבִּקֵּשׁ לֵיעָשׂוֹת מְלַמֵּד תִּינוֹקוֹת, אֵין שְׁכֵנָיו יְכוֹלִים לִמְחוֹת בְּיָדוֹ. וְכֵן מְלַמֵּד תִּינוֹקוֹת שֶׁבָּא חֲבֵרוֹ וּפָתַח בַּיִת לְלַמֵּד תִּינוֹקוֹת בְּצִדּוֹ, כְּדֵי שֶׁיָּבִיאוּ לוֹ תִּינוֹקוֹת אֲחֵרִים אוֹ כְּדֵי שֶׁיָּבוֹאוּ הַתִּינוֹקוֹת שֶׁאֵצֶל זֶה לָזֶה, אֵין יְכוֹלִים לִמְחוֹת בְּיָדוֹ, שֶׁנֶּאֱמַר: ה' חָפֵץ לְמַעַן צִדְקוֹ יַגְדִּיל תּוֹרָה וְיַאְדִּיר <small><small>(יְשַׁעְיָהוּ מב, כא)</small>. <small>הַגָּה: רַב הַיּוֹשֵׁב בָּעִיר וְלוֹמֵד לָרַבִּים, יָכוֹל חָכָם אַחֵר לָבוֹא וּלְלַמֵּד גַּם כֵּן שָׁם, אֲפִלּוּ מְקַפֵּחַ קְצָת פַּרְנָסַת הָרִאשׁוֹן, כְּגוֹן שֶׁהַקָּהָל קִבְּלוּ הָרִאשׁוֹן עֲלֵיהֶם לְרַב וְנוֹטֵל פְּרָס מֵהֶם עַל זֶה, אֲפִלּוּ הָכֵי יָכוֹל הַשֵּׁנִי לָבוֹא לָדוּר שָׁם וּלְהַחֲזִיק רַבָּנוּת בְּכָל דָּבָר, כְּמוֹ הָרִאשׁוֹן, אִם הוּא גָּדוֹל וְרָאוּי לְכָךְ.</small> <small>(מהרי''ו סי' קנ''א ומהרא''י בִּפְסָקָיו סִימָן קנ''ח ע''ש תשו' הַגְּדוֹלִים)</small>. <small>אֲבָל אִם בָּא חָכָם אַכְסְנַאי לָעִיר, אֵין לוֹ לְקַפֵּחַ שְׂכַר הָרַב הַדָּר שָׁם לַעֲשׂוֹת חֻפּוֹת וְקִדּוּשִׁין וְלִטֹּל הַשָּׂכָר הַבָּא מֵהֶם, הוֹאִיל וְהוּא פְּרַס הָרַב הַדָּר שָׁם; אֲבָל מֻתָּר לַעֲשׂוֹת הַחֻפָּה וְלָתֵת הַשָּׂכָר לָרַב הַקָּבוּעַ. וְכֵן מֻתָּר לוֹ לָדוּן בֵּין שְׁנֵי בַּעֲלֵי דִּינִין שֶׁבָּעִיר הַבָּאִים לְפָנָיו לָדוּן, דְּדִּלְמָא הָרַב שֶׁבָּעִיר אֵין מְמֻצָּע לָהֶם. אֲבָל אֵין לוֹ לְהוֹרוֹת אִסּוּר וְהֶתֵּר, אוֹ לִדְרֹשׁ לִנְהֹג שְׂרָרָה, בְּאַתְרֵיהּ דְּחַבְרֵיהּ.</small> <small>(מהרי''ק שֹׁרֶשׁ ק''ע ומהר''ד בִּתְשׁוּבָה כ''ב)</small>. <small>מִי שֶׁהֻחְזַק לְרַב בָּעִיר, אֲפִלּוּ הֶחֱזִיק בְּעַצְמוֹ בְּאֵיזֶה שְׂרָרָה, אֵין לְהוֹרִידוֹ מִגְּדֻלָּתוֹ אַף עַל פִּי שֶׁבָּא לְשָׁם אַחֵר גָּדוֹל מִמֶּנּוּ</small> <small>(ריב''ש סִימָן רע''א)</small>. <small>אֲפִלּוּ בְּנוֹ וּבֶן בְּנוֹ לְעוֹלָם קוֹדְמִים לַאֲחֵרִים, כָּל זְמַן שֶׁמְּמַלְּאִים מְקוֹם אֲבוֹתֵיהֶם בְּיִרְאָה וְהֵם חֲכָמִים קְצָת.</small> <small>(רַמְבַּ''ם פֶּרֶק א' מֵהִלְכוֹת מְלָכִים)</small>. <small>וּבְמָקוֹם שֶׁיֵּשׁ מִנְהָג לְקַבֵּל רַב עַל זְמַן קָצוּב, אוֹ שֶׁמִּנְהָג לִבְחֹר בְּמִי שֶׁיִּרְצוּ, הָרְשׁוּת בְּיָדָם,</small> <small>(כָּל בּוֹ)</small>. <small>אֲבָל כָּל שֶׁקִּבְּלוּ הַקָּהָל עֲלֵיהֶם, וְכָל שֶׁכֵּן אִם עָשׂוּ בִּרְצוֹן הַשְּׂרָרָה, אֵין לְשׁוּם גָּדוֹל בָּעוֹלָם לְהִשְׂתָּרֵר עָלָיו וּלְהוֹרִידוֹ</small> <small>(שָׁם בריב''ש)</small>.</small> 


Siman 246

כָּל אִישׁ יִשְׂרָאֵל חַיָּב בְּתַלְמוּד תּוֹרָה, בֵּין עָנִי בֵּין עָשִׁיר, בֵּין שָׁלֵם בְּגוּפוֹ בֵּין בַּעַל יִסוּרִים, בֵּין בָּחוּר בֵּין זָקֵן גָּדוֹל. אֲפִלּוּ עָנִי הַמְחַזֵּר עַל הַפְּתָחִים, אֲפִלּוּ בַּעַל אִשָּׁה וּבָנִים, חַיָּב לִקְבֹּעַ לוֹ זְמַן לְתַלְמוּד תּוֹרָה בַּיּוֹם וּבַלַּיְלָה, שֶׁנֶּאֱמַר: וְהָגִיתָ בּוֹ יוֹמָם וָלָיְלָה <small><small>(יְהוֹשֻׁעַ א, ח)</small>. <small>וּבִשְׁעַת הַדַּחַק, אֲפִלּוּ לֹא קָרָא רַק קְרִיאַת שְׁמַע שַׁחֲרִית וְעַרְבִית, לֹא יָמוּשׁוּ מִפִּי</small> ךָ <small>(יְשַׁעְיָהוּ נט, כא)</small> <small>קָרִינָן בֵּיהּ</small> <small>(הַגָּהוֹת מַיְמוֹנִי פֶּרֶק א' וּסְמַ''ג עֲשִׂין י''ב)</small>.</small> וּמִי שֶׁאִי אֶפְשָׁר לוֹ לִלְמֹד, מִפְּנֵי שֶׁאֵינוֹ יוֹדֵעַ כְּלָל לִלְמֹד אוֹ מִפְּנֵי הַטְּרָדוֹת שֶׁיֵּשׁ לוֹ, יַסְפִּיק לַאֲחֵרִים הַלּוֹמְדִים. <small>הַגָּה: וְתֵחָשֵׁב לוֹ כְּאִלּוּ לוֹמֵד בְּעַצְמוֹ <small><small>(טוּר)</small>.</small> וְיָכוֹל אָדָם לְהַתְנוֹת עִם חֲבֵרוֹ שֶׁהוּא יַעֲסֹק בַּתּוֹרָה וְהוּא יַמְצִיא לוֹ פַּרְנָסָה וְיַחֲלֹק עִמּוֹ הַשָּׂכָר, אֲבָל אִם כְּבַר עָסַק בְּתוֹרָה אֵינוֹ יָכוֹל לִמְכֹּר לוֹ חֶלְקוֹ בִּשְׁבִיל מָמוֹן שֶׁיִּתְּנוּ לוֹ. <small><small>(תא''ו נָתִיב ב' מִשַּׁ''ס דְּסוֹטָה)</small>.</small> </small> 

יִלְמַד אָדָם תּוֹרָה וְאַחַר כָּךְ יִשָּׂא אִשָּׁה, שֶׁאִם יִשָּׂא אִשָּׁה תְּחִלָּה אִי אֶפְשָׁר לוֹ לַעֲסֹק בַּתּוֹרָה מֵאַחַר שֶׁרֵחַיִם בְּצַוָּארוֹ. וְאִם אִי אֶפְשָׁר לוֹ בְּלֹא אִשָּׁה, מִפְּנֵי שֶׁיִּצְרוֹ מִתְגַּבֵּר עָלָיו, יִשָּׂא אִשָּׁה תְּחִלָּה. 

עַד אֵימָתַי חַיָּב לִלְמֹד, עַד יוֹם מוֹתוֹ, שֶׁנֶּאֱמַר: וּפֶן יָסוּרוּ מִלְּבָבְךָ כֹּל יְמֵי חַיֶּיךָ <small><small>(דְּבָרִים ד, ט)</small>.</small> וְכָל זְמַן שֶׁלֹּא יַעֲסֹק בַּתּוֹרָה, הוּא שׁוֹכֵחַ. 

חַיָּב אָדָם לְשַׁלֵּשׁ לִמּוּדוֹ, שְׁלִישׁ בַּתּוֹרָה שֶׁבִּכְתָב, דְּהַיְנוּ הָאַרְבָּעָה וְעֶשְׂרִים; שְׁלִישׁ בְּמִשְׁנָה, דְּהַיְנוּ תּוֹרָה שֶׁבְּעַל פֶּה, וּפֵרוּשׁ תּוֹרָה שֶׁבִּכְתָב בִּכְלַל זֶה; שְׁלִישׁ בְּתַלְמוּד, דְּהַיְנוּ שֶׁיָּבִין וְיַשְׂכִּיל אַחֲרִית דָּבָר מֵרֵאשִׁיתוֹ, וְיוֹצִיא דָּבָר מִתּוֹךְ דָּבָר, וִידַמֶּה דָּבָר לְדָבָר וְיָדוּן בְּמִדּוֹת שֶׁהַתּוֹרָה נִדְרֶשֶׁת בָּהֶם עַד שֶׁיֵּדַע הֵיאָךְ עִקַּר הַמִּצְוֹת וְהֵיאָךְ יוֹצֵא הָאָסוּר וְהַמֻּתָּר וְכַיּוֹצֵא בָּזֶה, דְּבָרִים שֶׁלָּמַד מִפִּי הַשְּׁמוּעָה. כֵּיצַד, הָיָה בַּעַל אֻמָּנוּת וְעוֹסֵק בִּמְלַאכְתּוֹ ג' שָׁעוֹת בְּיוֹם וְט' בַּתּוֹרָה, קוֹרֵא ג' מֵהֶם בַּתּוֹרָה שֶׁבִּכְתָב, וּבג' תּוֹרָה שֶׁבְּעַל פֶּה, וּבְג' יָבִין דָּבָר מִתּוֹךְ דָּבָר. בַּמֶּה דְּבָרִים אֲמוּרִים, בִּתְחִלַּת לִמּוּדוֹ שֶׁל אָדָם. אֲבָל כְּשֶׁיַּגְדִּיל בַּתּוֹרָה וְלֹא יְהֵא צָרִיךְ לִלְמֹד תּוֹרָה שֶׁבִּכְתָב וְלֹא לַעֲסֹק תָּמִיד בַּתּוֹרָה שֶׁבְּעַל פֶּה, יִקְרָא בְּעִתִּים מְזֻמָּנִים תּוֹרָה שֶׁבִּכְתָב וְדִבְרֵי תּוֹרָה שֶׁבְּעַל פֶּה, כְּדֵי שֶׁלֹּא יִשְׁכַּח דָּבָר מִדִּינֵי הַתּוֹרָה, וְיִפְנֶה כָּל יָמָיו לְתַלְמוּד בִּלְבַד לְפִי רֹחַב לִבּוֹ וְיִשּׁוּב דַּעְתּוֹ. <small>הַגָּה: וְיֵשׁ אוֹמְרִים שֶׁבְּתַלְמוּד בַּבְלִי שֶׁהוּא בָּלוּל בְּמִקְרָא, בְּמִשְׁנָה וְתַלְמוּד, אָדָם יוֹצֵא יְדֵי חוֹבָתוֹ בִּשְׁבִיל הַכֹּל. <small><small>(טוּר בְּשֵׁם רַבֵּנוּ תָּם וְעוֹד פּוֹסְקִים עַיֵּן לְעֵיל סִי' רמ''ה ס''ו)</small>.</small> וְאֵין לְאָדָם לִלְמֹד כִּי אִם מִקְרָא, מִשְׁנָה וְתַלְמוּד וְהַפּוֹסְקִים הַנִּמְשָׁכִים אַחֲרֵיהֶם, וּבָזֶה יִקְנֶה הָעוֹלָם הַזֶּה וְהָעוֹלָם הַבָּא, אֲבָל לֹא בְּלִמּוּד שְׁאָר חָכְמוֹת. <small><small>(ריב''ש סִימָן מ''ה וְתַלְמִידֵי רַשְׁבָּ''א)</small></small> וּמִכָּל מָקוֹם מֻתָּר לִלְמֹד בְּאַקְרַאי בִּשְׁאָר חָכְמוֹת, וּבִלְבַד שֶׁלֹּא יִהְיוּ סִפְרֵי מִינִים, וְזֶהוּ נִקְרָא בֵּין הַחֲכָמִים טִיּוּל בְּפַרְדֵּס. וְאֵין לְאָדָם לְטַיֵּל בְּפַרְדֵּס רַק לְאַחַר שֶׁמִּלֵּא כְּרֵסוֹ בָּשָׂר וְיַיִן, וְהוּא לֵידַע אִסּוּר וְהֶתֵּר וְדִינֵי הַמִּצְוֹת <small><small>(רַמְבַּ''ם סוֹף מַדָּע ס''פ ד' מהל' יְסוֹדֵי הַתּוֹרָה)</small>.</small> </small> 

מָקוֹם שֶׁנָּהֲגוּ לְלַמֵּד תּוֹרָה שֶׁבִּכְתָב בְּשָׂכָר, מֻתָּר לְלַמֵּד בְּשָׂכָר, אֲבָל תּוֹרָה שֶׁבְּעַל פֶּה אָסוּר לְלַמֵּד בְּשָׂכָר. לֹא מָצָא מִי שֶׁיְּלַמְּדֶנּוּ בְּחִנָּם, יִלְמַד בְּשָׂכָר. וְאַף עַל פִּי שֶׁהֻצְרַךְ לִלְמֹד בְּשָׂכָר, לֹא יֹאמַר: כְּשֵׁם שֶׁלָּמַדְתִּי בְּשָׂכָר כָּךְ אֲלַמֵּד בְּשָׂכָר, אֶלָּא יְלַמֵּד לַאֲחֵרִים בְּחִנָּם. וּמַה שֶּׁנָּהֲגוּ הָאִדָּנָא לְלַמֵּד הַכֹּל בְּשָׂכָר, אִם אֵין לוֹ בַּמֶּה לְהִתְפַּרְנֵס, שָׁרֵי, וַאֲפִלּוּ יֵשׁ לוֹ, אִם הוּא שְׂכַר בַּטָּלָה דְּמוּכָח, שֶׁמַּנִּיחַ כָּל עֲסָקָיו וּמַשָּׂאוֹ וּמַתָּנוֹ, שָׁרֵי. <small>וְכָל חִדּוּשֵׁי סוֹפְרִים, דְּהַיְנוּ מַה שֶּׁנִּתְקַן מִדְּרַבָּנָן, מֻתָּר לִטֹּל שָׂכָר לְלַמְּדוֹ. <small><small>(הַגָּהוֹת מַיְמוֹנִי פֶּרֶק א')</small>.</small> </small> 

אִשָּׁה שֶׁלָּמְדָה תּוֹרָה יֵשׁ לָהּ שָׂכָר, אֲבָל לֹא כִּשְׂכַר הָאִישׁ, מִפְּנֵי שֶׁאֵינָהּ מְצֻוָּה וְעוֹשָׂה. וְאַף עַל פִּי שֶׁיֵּשׁ לָהּ שָׂכָר, צִוּוּ חֲזַ''ל שֶׁלֹּא יְלַמֵּד אָדָם אֶת בִּתּוֹ תּוֹרָה, מִפְּנֵי שֶׁרֹב הַנָּשִׁים אֵין דַּעְתָּן מְכֻוֶּנֶת לְהִתְלַמֵּד, וּמוֹצִיאוֹת דִּבְרֵי תּוֹרָה לְדִבְרֵי הֲבַאי לְפִי עֲנִיּוּת דַּעְתָּן. אָמְרוּ חֲכָמִים: כָּל הַמְלַמֵּד אֶת בִּתּוֹ תּוֹרָה, כְּאִלּוּ מְלַמְּדָהּ תִּפְלוּת <small><small>(פי' דְּבַר עֲבֵרָה)</small>.</small> בַּמֶּה דְּבָרִים אֲמוּרִים בְּתוֹרָה שֶׁבְּעַל פֶּה; אֲבָל תּוֹרָה שֶׁבִּכְתָב לֹא יְלַמֵּד אוֹתָהּ לְכַתְּחִלָּה, וְאִם מְלַמְּדָהּ אֵינוֹ כִּמְלַמְּדָהּ תִּפְלוּת <small><small>(רַמְבַּ''ם וּסְמַ''ג וְלֹא כְּמִקְצָת סִפְרֵי הַטּוּר)</small>. <small>הַגָּה: וּמִכָּל מָקוֹם חַיֶּבֶת הָאִשָּׁה לִלְמֹד דִּינִים הַשַּׁיָכִים לְאִשָּׁה.</small> <small>(אָגוּר בְּשֵׁם סְמַ''ג)</small>. <small>וְאִשָּׁה אֵינָהּ חַיֶּבֶת לְלַמֵּד אֶת בְּנָהּ תּוֹרָה, וּמִכָּל מָקוֹם אִם עוֹזֶרֶת לִבְנָהּ אוֹ לְבַעֲלָהּ שֶׁיַּעַסְקוּ בַּתּוֹרָה, חוֹלֶקֶת שָׂכָר בַּהֲדַיְיהוּ.</small> <small>(הַגָּהוֹת מַיְמוֹנִי פֶּרֶק א' דְּתַלְמוּד תּוֹרָה וּסְמַ''ג)</small>.</small> 

אֵין מְלַמְּדִין תּוֹרָה לְתַלְמִיד שֶׁאֵינוֹ הָגוּן, אֶלָּא מַחֲזִירִין אוֹתוֹ לַמּוּטָב וּמַנְהִיגִין אוֹתוֹ בְּדֶרֶךְ יְשָׁרָה וּבוֹדְקִין אוֹתוֹ, וְאַחַר כָּךְ מַכְנִיסִין אוֹתוֹ לְבֵית הַמִּדְרָשׁ וּמְלַמְּדִין אוֹתוֹ. 

הָרַב שֶׁאֵינוֹ הוֹלֵךְ בְּדֶרֶךְ טוֹבָה, אַף עַל פִּי שֶׁחָכָם גָּדוֹל הוּא וְכָל הָעָם צְרִיכִים לוֹ, אֵין לְמֵדִין מִמֶּנּוּ עַד שֶׁיַּחֲזֹר לְמוּטָב. 

כֵּיצַד מְלַמְּדִים, הָרַב יוֹשֵׁב בָּרֹאשׁ וְהַתַּלְמִידִים לְפָנָיו מֻקָּפִים כַּעֲטָרָה, כְּדֵי שֶׁיִּהְיוּ כֻּלָּם רוֹאִים אֶת הָרַב וְשׁוֹמְעִין דְּבָרָיו. וְלֹא יֵשֵׁב הָרַב עַל הַכִּסֵא וְתַלְמִידָיו עַל הַקַּרְקַע, אֶלָּא אוֹ הַכֹּל עַל הָאָרֶץ אוֹ הַכֹּל עַל הַכִּסְאוֹת. <small>הַגָּה: וְיֵשׁ אוֹמְרִים דַּוְקָא כְּשֶׁהִגִּיעוּ הַתַּלְמִידִים לִכְלַל סְמִיכָה. <small><small>(הר''ן פ''ב דִּמְגִלָּה)</small>.</small> וְרַב הַלּוֹמֵד עַל יְדֵי מְתֻרְגְּמָן וְדִינָיו נִתְבָּאֲרוּ בִּפְנִים, וְלֹא כְּתָבָן הָרַב כִּי אֵינָן שְׁכִיחִין.</small> 

הָרַב שֶׁלִּמֵּד וְלֹא הֵבִינוּ הַתַּלְמִידִים, לֹא יִכְעֹס עֲלֵיהֶם, אֶלָּא שׁוֹנֶה וְחוֹזֵר הַדָּבָר כַּמָּה פְּעָמִים, עַד שֶׁיָּבִינוּ עֹמֶק הַהֲלָכָה. וְלֹא יֹאמַר הַתַּלְמִיד: הֵבַנְתִּי, וְהוּא לֹא הֵבִין, אֶלָּא שׁוֹאֵל וְחוֹזֵר וְשׁוֹאֵל כַּמָּה פְּעָמִים, וְאִם יִכְעֹס עָלָיו רַבּוֹ, יֹאמַר לוֹ: רַבִּי, תּוֹרָה הִיא וְלִלְמֹד אֲנִי צָרִיךְ וְדַעְתִּי קְצָרָה. 

וְלֹא יְהֵא הַתַּלְמִיד בּוֹשׁ מֵחֲבֵרוֹ שֶׁלָּמַד בְּפַעַם רִאשׁוֹנָה אוֹ שְׁנִיָּה וְהוּא לֹא לָמַד אֲפִלּוּ אַחַר כַּמָּה פְּעָמִים, שֶׁאִם נִתְבַּיֵּשׁ מִדָּבָר זֶה נִמְצָא נִכְנָס וְיוֹצֵא לְבֵית הַמִּדְרָשׁ וְהוּא לֹא לָמַד כְּלוּם, וְעַל כֵּן אָמְרוּ: לֹא הַבַּיְשָׁן לָמֵד וְלֹא הַקַּפְּדָן מְלַמֵּד. בַּמֶּה דְּבָרִים אֲמוּרִים, שֶׁלֹּא הֵבִינוּ הַתַּלְמִידִים הַדָּבָר מִפְּנֵי עָמְקוֹ, אוֹ מִפְּנֵי דַּעְתָּן שֶׁהִיא קְצָרָה, אֲבָל אִם נִכָּר לָרַב שֶׁהֵם מִתְרַשְּׁלִים בְּדִבְרֵי תּוֹרָה וּמִתְרַפִּים עֲלֵיהֶם וּלְפִיכָךְ לֹא הֵבִינוּ, חַיָּב לִכְעֹס עֲלֵיהֶם וּלְהַכְלִימָם בִּדְבָרִים כְּדֵי לְחַדְּדָן, וְעַל זֶה אָמְרוּ: זְרֹק מָרָה בַּתַּלְמִידִים. לְפִיכָךְ אֵין רָאוּי לָרַב לִנְהֹג קַלּוּת רֹאשׁ בִּפְנֵי הַתַּלְמִידִים; וְלֹא לִשְׂחֹק בִּפְנֵיהֶם; וְלֹא לֶאֱכֹל וְלִשְׁתּוֹת עִמָּהֶם, כְּדֵי שֶׁתְּהֵא אֵימָתוֹ מֻטֶּלֶת עֲלֵיהֶם וְיִלְמְדוּ מִמֶּנּוּ מְהֵרָה. 

אֵין שׁוֹאֲלִין אֶת הָרַב כְּשֶׁיִּכָּנֵס לְבֵית הַמִּדְרָשׁ מִיָּד, עַד שֶׁתִּתְיַשֵּׁב דַּעְתּוֹ עָלָיו. וְאֵין הַתַּלְמִיד שׁוֹאֵל כְּשֶׁיִּכָּנֵס, עַד שֶׁיֵּשְׁב וְיָנוּחַ. וְאֵין שׁוֹאֲלִים שְׁנַיִם כְּאֶחָד. וְאֵין שׁוֹאֲלִים אֶת הָרַב מֵעִנְיָן אַחֵר, אֶלָּא מֵאוֹתוֹ עִנְיָן שֶׁהֵם עוֹסְקִים בּוֹ, כְּדֵי שֶׁלֹּא יִתְבַּיֵּשׁ. וְיֵשׁ לָרַב לְהַטְעוֹת אֶת הַתַּלְמִידִים בִּשְׁאֵלוֹתָיו וּבַמַּעֲשִׂים שֶׁעוֹשֶׂה לִפְנֵיהֶם, כְּדֵי לְחַדְּדָם וּכְדֵי שֶׁיֵּדַע אִם הֵם זוֹכְרִים מַה שֶּׁלּוֹמְדִים. וְאֵין צָרִיךְ לוֹמַר שֶׁיֵּשׁ לוֹ רְשׁוּת לִשְׁאֹל אוֹתָם בְּעִנְיָן אַחֵר שֶׁאֵין עוֹסְקִים בּוֹ, כְּדֵי לְזָרְזָם. 

אֵין שׁוֹאֲלִים מְעֻמָּד וְאֵין מְשִׁיבִים מְעֻמָּד. <small>וְיֵשׁ אוֹמְרִים כְּשֶׁשּׁוֹאֲלִים דְּבַר הֲלָכָה צָרִיךְ לַעֲמֹד. <small><small>(תּוֹסֶפֶת פֶּרֶק פְּסוּלֵי הַמֻּקְדָּשִׁין בְּשֵׁם הַיְּרוּשַׁלְמִי)</small>.</small> </small> וְלֹא מִגָּבוֹהּ וְלֹא מֵרָחוֹק, וְלֹא מֵאֲחוֹרֵי הַזְּקֵנִים. וְאֵין שׁוֹאֲלִים אֶלָּא כָּעִנְיָן. וְאֵין שׁוֹאֲלִים אֶלָּא מִיִּרְאָה. וְלֹא יִשְׁאַל בָּעִנְיָן יוֹתֵר מִג' הֲלָכוֹת. 

שְׁנַיִם שֶׁשָּׁאֲלוּ, אֶחָד שָׁאַל כָּעִנְיָן וְאֶחָד שָׁאַל שֶׁלֹּא כָּעִנְיָן, נִזְקָקִים לְכָעִנְיָן. מַעֲשֶׂה וְשֶׁאֵינוֹ מַעֲשֶׂה, נִזְקָקִים לַמַּעֲשֶׂה. הֲלָכָה וּמִדְרָשׁ, נִזְקָקִין לַהֲלָכָה. מִדְרָשׁ וְאַגָּדָה, נִזְקָקִין לַמִּדְרָשׁ. אַגָּדָה וְקַל וָחֹמֶר, נִזְקָקִין לְקַל וָחֹמֶר. קַל וָחֹמֶר וּגְזֵרָה שָׁוָה, נִזְקָקִין לְקַל וָחֹמֶר. 

הָיוּ הַשּׁוֹאֲלִים אֶחָד חָכָם וְאֶחָד תַּלְמִיד חָכָם, נִזְקָקִין לֶחָכָם. תַּלְמִיד חָכָם וְעַם הָאָרֶץ, נִזְקָקִין לַתַּלְמִיד חָכָם. שְׁנֵיהֶם חֲכָמִים, שְׁנֵיהֶם תַּלְמִידִים, שְׁנֵיהֶם עַמֵּי הָאֶרֶץ, שָׁאֲלוּ שְׁנֵיהֶם בִּשְׁתֵּי הֲלָכוֹת אוֹ בִּשְׁתֵּי שְׁאֵלוֹת, שְׁתֵּי תְּשׁוּבוֹת, שְׁנֵי מַעֲשִׂים, הָרְשׁוּת בְּיַד הַמֵּשִׁיב, לְמִי שֶׁיִּרְצֶה יַקְדִּים. <small>מַמְזֵר תַּלְמִיד חָכָם קוֹדֵם לְכֹהֵן עַם הָאָרֶץ. <small><small>(לְשׁוֹן הַטּוּר בְּשֵׁם חֲזַ''ל)</small>.</small> </small> 

אֵין יְשֵׁנִים בְּבֵית הַמִּדְרָשׁ. וְכָל הַמִּתְנַמְנֵם בְּבֵית הַמִּדְרָשׁ חָכְמָתוֹ נַעֲשֵׂית קְרָעִים שֶׁנֶּאֱמַר: וּקְרָעִים תַּלְבִּישׁ נוּמָה. <small><small>(מִשְׁלֵי כג, א)</small>.</small> 

אֵין מְשִׂיחִין בְּבֵית הַמִּדְרָשׁ אֶלָּא בְּדִבְרֵי תּוֹרָה. אֲפִלּוּ מִי שֶׁנִּתְעַטֵּשׁ, אֵין אוֹמְרִים לוֹ: רְפוּאָה, בְּבֵית הַמִּדְרָשׁ. וּקְדֻשַּׁת בֵּית הַמִּדְרָשׁ חֲמוּרָה מִקְּדֻשַּׁת בֵּית הַכְּנֶסֶת. 

תַּלְמוּד תּוֹרָה שָׁקוּל כְּנֶגֶד כָּל הַמִּצְוֹת. הָיָה לְפָנָיו עֲשִׂיַּת מִצְוָה וְתַלְמוּד תּוֹרָה, אִם אֶפְשָׁר לַמִּצְוָה לְהֵעָשׂוֹת עַל יְדֵי אֲחֵרִים לֹא יַפְסִיק תַּלְמוּדוֹ, וְאִם לָאו יַעֲשֶׂה הַמִּצְוָה וְיַחֲזֹר לְתוֹרָתוֹ. 

תְּחִלַּת דִּינוֹ שֶׁל אָדָם עַל תַּלְמוּד תּוֹרָה, וְאַחַר כָּךְ עַל שְׁאָר מַעֲשָׂיו. 

לְעוֹלָם יַעֲסֹק אָדָם בַּתּוֹרָה, אֲפִלּוּ שֶׁלֹּא לִשְׁמָהּ, שֶׁמִּתּוֹךְ שֶׁלֹּא לִשְׁמָהּ בָּא לִשְׁמָהּ. 

אֵין דִּבְרֵי הַתּוֹרָה מִתְקַיְּמִים בְּמִי שֶׁמִּתְרַפֶּה עַצְמוֹ עֲלֵיהֶם, וְלֹא בְּלוֹמְדִים מִתּוֹךְ עִדּוּן וּמִתּוֹךְ אֲכִילָה וּשְׁתִיָּה, אֶלָּא בְּמִי שֶׁמֵּמִית עַצְמוֹ עָלֶיהָ וּמְצַעֵר גּוּפוֹ תָּמִיד, וְלֹא יִתֵּן שֵׁנָה לְעֵינָיו וּתְנוּפָה לְעַפְעַפָּיו. <small>הַגָּה: לֹא יַחֲשֹׁב הָאָדָם לַעֲסֹק בַּתּוֹרָה וְלִקְנוֹת עֹשֶׁר וְכָבוֹד עִם הַלִּמּוּד, כִּי מִי שֶׁמַּעֲלֶה מַחְשָׁבָה זוֹ בְּלִבּוֹ אֵינוֹ זוֹכֶה לְכִתְרָהּ שֶׁל תּוֹרָה, אֶלָּא יַעֲשֶׂה תּוֹרָתוֹ קֶבַע וּמְלַאכְתּוֹ עֲרַאי, וִימַעֵט בְּעֵסֶק וְיַעֲסֹק בַּתּוֹרָה. וְיָסִיר תַּעֲנוּגֵי הַזְּמַן מִלִּבּוֹ וְיַעֲשֶׂה מְלָאכָה כָּל יוֹם כְּדֵי חַיָּיו, אִם אֵין לוֹ מַה יֹּאכַל, וּשְׁאָר הַיּוֹם וְהַלַּיְלָה יַעֲסֹק בַּתּוֹרָה. וּמַעֲלָה גְּדוֹלָה לְמִי שֶׁמִּתְפַּרְנֵס מִמַּעֲשֵׂה יָדָיו, שֶׁנֶּאֱמַר: יְגִיעַ כַּפֶּי <small>ךָ</small> כִּי תֹאכֵל וְגו' <small><small>(תְּהִלִּים קכח)</small>,</small> כָּל הַמֵּשִׂים עַל לִבּוֹ לַעֲסֹק בַּתּוֹרָה וְלֹא לַעֲשׂוֹת מְלָאכָה לְהִתְפַּרְנֵס מִן הַצְּדָקָה, הֲרֵי זֶה מְחַלֵּל הַשֵּׁם וּמְבַזֶּה הַתּוֹרָה, שֶׁאָסוּר לֵהָנוֹת מִדִּבְרֵי תּוֹרָה. וְכָל תּוֹרָה שֶׁאֵין עִמָּהּ מְלָאכָה, גּוֹרֶרֶת עָוֹן וְסוֹפוֹ לְלַסְטֵם הַבְּרִיּוֹת. <small><small>(לְשׁוֹן הַטּוּר)</small>.</small> וְכָל זֶה בְּבָרִיא וְיָכוֹל לַעֲסֹק בִּמְלַאכְתּוֹ אוֹ בְּדֶרֶךְ אֶרֶץ קְצָת וּלְהַחֲיוֹת עַצְמוֹ, <small><small>(רַבֵּנוּ יוֹנָה וְרַבֵּנוּ יְרוּחָם נָתִיב ב' וְכֵן כָּתַב הרמ''ה)</small>,</small> אֲבָל זָקֵן אוֹ חוֹלֶה, מֻתָּר לֵהָנוֹת מִתּוֹרָתוֹ וְשֶׁיְּסַפְּקוּ לוֹ <small><small>(לכ''ע)</small>.</small> וְיֵשׁ אוֹמְרִים דַּאֲפִילוּ בְּבָרִיא מֻתָּר <small><small>(בֵּית יוֹסֵף בְּשֵׁם תְּשׁוּבַת רשב''ץ)</small>.</small> וְלָכֵן נָהֲגוּ בְּכָל מְקוֹמוֹת יִשְׂרָאֵל שֶׁהָרַב שֶׁל עִיר יֵשׁ לוֹ הַכְנָסָה וְסִפּוּק מֵאַנְשֵׁי הָעִיר, כְּדֵי שֶׁלֹּא יִצְטָרֵךְ לַעֲסֹק בִּמְלָאכָה בִּפְנֵי הַבְּרִיּוֹת וְיִתְבַּזֶּה הַתּוֹרָה בִּפְנֵי הֶהָמוֹן. <small><small>(אַבַּרְבַּנֵאל בְּפֵרוּשׁ מַסֶכֶת אָבוֹת)</small>.</small> וְדַוְקָא חָכָם הַצָּרִיךְ לָזֶה, אֲבָל עָשִׁיר, אָסוּר. וְיֵשׁ מְקִלִּין עוֹד לוֹמַר דְּמֻתָּר לְחָכָם וּלְתַלְמִידָיו לְקַבֵּל הַסְפָּקוֹת מִן הַנּוֹתְנִים כְּדֵי לְהַחֲזִיק יְדֵי לוֹמְדֵי תּוֹרָה, שֶׁעַל יְדֵי זֶה יְכוֹלִין לַעֲסֹק בְּתוֹרָה בְּרֶוַח. וּמִכָּל מָקוֹם מִי שֶׁאֶפְשָׁר לוֹ לְהִתְפַּרְנֵס הֵיטֵב מִמַּעֲשֵׂה יָדָיו וְלַעֲסֹק בַּתּוֹרָה, מִדַּת חֲסִידוּת הוּא וּמַתַּת אֱלֹהִים הִיא, אַךְ אֵין זֶה מִדַּת כָּל אָדָם, שֶׁאִי אֶפְשָׁר לְכָל אָדָם לַעֲסֹק בַּתּוֹרָה וּלְהַחְכִּים בָּהּ וּלְהִתְפַּרְנֵס בְּעַצְמוֹ. <small><small>(גַּם זֶה בִּתְשׁוּבָה הַנִּזְכֶּרֶת)</small>.</small> וְכָל זֶה דְּשָׁרֵי הַיְנוּ שֶׁנּוֹטֵל פְּרָס מִן הַצִּבּוּר אוֹ הַסְפָּקָה קְבוּעָה, אֲבָל אֵין לוֹ לְקַבֵּל דּוֹרוֹנוֹת מִן הַבְּרִיּוֹת. וְהָא דְּאָמְרִינַן: כָּל הַמֵּבִיא דּוֹרוֹן לְחָכָם כְּאִלּוּ מַקְרִיב בִּכּוּרִים, הַיְנוּ בְּדוֹרוֹנוֹת קְטַנִּים שֶׁכֵּן דֶּרֶךְ בְּנֵי אָדָם לְהָבִיא דּוֹרוֹן קָטָן לְאָדָם חָשׁוּב, אֲפִלּוּ הוּא עַם הָאָרֶץ. <small><small>(רַבֵּנוּ יְרוּחָם בְּשֵׁם רַבֵּנוּ יוֹנָה)</small>.</small> וְשָׁרֵי לְתַלְמִיד חָכָם לְמִטְעַם מִידִי מֵהוֹרָאָתוֹ, כְּדֵי לְבָרֵר הוֹרָאָתוֹ, אֲבָל לִקַּח מַתָּנָה דָּבָר חָשׁוּב מִמַּה שֶּׁהִתִּיר, אָסוּר. <small><small>(הַגָּהוֹת אֲשֵׁרִ''י פ''ק דע''א)</small>.</small> וּדְאִשְׁתַּמַּשׁ בְּתָגָא חֲלָף <small><small>(הג''מ וּסְמַ''ג)</small>.</small> וְיֵשׁ אוֹמְרִים דְּזֶהוּ הַמִּשְׁתַּמֵּשׁ בְּשֵׁמוֹת. <small><small>(שָׁם בְּשֵׁם אָבוֹת דר' נָתָן)</small></small> וּמֻתָּר לְצֻרְבָא מֵרַבָּנָן לְאוֹדוֹעֵי נַפְשֵׁיהּ בְּאַתְרָא דְּלֹא יָדְעֵי לֵיהּ <small><small>(בִּנְדָרִים דַּף ס''ב וּסְמַ''ג והג''מ שָׁם ות' רַשְׁבָּ''א סי' פ''ד)</small>,</small> אִם צָרִיךְ הוּא לְכָךְ.</small> 

בְּרִית כְּרוּתָה שֶׁכָּל הַלּוֹמֵד בְּבֵית הַכְּנֶסֶת לֹא בִּמְהֵרָה הוּא מְשַׁכֵּחַ, וְכָל הַיָּגֵעַ בְּתַלְמוּדוֹ בְּצִנְעָה מַחְכִּים, שֶׁנֶּאֱמַר: וְאֶת צְנוּעִים חָכְמָה <small><small>(מִשְׁלֵי יא, ב)</small>.</small> וְכָל הַמַּשְׁמִיעַ קוֹלוֹ בִּשְׁעַת תַּלְמוּדוֹ, מִתְקַיֵּם בְּיָדוֹ. אֲבָל הַקּוֹרֵא בְּלַחַשׁ, בִּמְהֵרָה הוּא שׁוֹכֵחַ. 

מִי שֶׁרוֹצֶה לִזְכּוֹת בְּכִתְרָהּ שֶׁל תּוֹרָה, יִזָּהֵר בְּכָל לֵילוֹתָיו וְלֹא יְאַבֵּד אֲפִלּוּ אַחַת מֵהֶן בְּשֵׁנָה, בַּאֲכִילָה וּשְׁתִיָּה וְשִׂיחָה וְכַיּוֹצֵא בָּהֶם, אֶלָּא בְּדִבְרֵי חָכְמָה וְתַלְמוּד תּוֹרָה. <small>הַגָּה: כִּי אֵין אָדָם לוֹמֵד רֹב חָכְמָתוֹ כִּי אִם בַּלַּיְלָה. <small><small>(לְשׁוֹן הַטּוּר מֵרַמְבַּ''ם)</small>.</small> וְיֵשׁ לְאָדָם לְהַתְחִיל לִלְמֹד בַּלַּיְלָה מִטּ''וּ בְּאָב וָאֵילָךְ, וּמָאן דְּלֹא מוֹסִיף, יָסֵף. <small><small>(נ''י פֶּרֶק יֵשׁ נוֹחֲלִין שַׁ''ס וְרַשְׁבַּ''ם שָׁם דף קכ''א ע''ב וְסוֹף תַּעֲנִית ע''ש)</small>.</small> </small> 

כָּל בַּיִת שֶׁאֵין דִּבְרֵי תּוֹרָה נִשְׁמָעִים בּוֹ בַּלַּיְלָה, אֵשׁ אוֹכַלְתּוֹ. 

כָּל שֶׁאֶפְשָׁר לוֹ לַעֲסֹק בַּתּוֹרָה וְאֵינוֹ עוֹסֵק, אוֹ שֶׁקָּרָא וְשָׁנָה וּפֵרֵשׁ לְהַבְלֵי הָעוֹלָם וְהִנִּיחַ תַּלְמוּדוֹ וּזְנָחוֹ, הֲרֵי זֶה בִּכְלַל כִּי דְּבַר ה' בָּזָה <small><small>(בַּמִּדְבָּר טו, לא)</small>. <small>וְאָסוּר לְדַבֵּר בְּשִׂיחַת חֻלִּין.</small> <small>(הַגָּהוֹת מַיְמוֹנִי פ''ד בְּשֵׁם חֲזַ''ל)</small>. <small>וְעַיֵּן בא''ח סִימָן ש''ז סָעִיף ט''ז.</small> </small> 

כָּל הַמְבַטֵּל אֶת הַתּוֹרָה מֵעֹשֶׁר, סוֹפוֹ לְבַטְּלָהּ מֵעֹנִי. וְכָל הַמְקַיֵּם אֶת הַתּוֹרָה מֵעֹנִי, סוֹפָהּ לְקַיְּמָהּ מֵעֹשֶׁר. <small>הַגָּה: כְּשֶׁמְּסַיֵּם מַסֶּכֶת, מִצְוָה לִשְׂמֹחַ וְלַעֲשׂוֹת סְעֻדָּה, וְנִקְרֵאת סְעֻדַּת מִצְוָה. <small><small>(נ''י פ' יֵשׁ נוֹחֲלִין וּמֵימְרָא דְּאַבַּיֵי פ' כָּל כִּתְבֵי)</small>.</small> וְאָסוּר לַעֲסֹק בְּדִבְרֵי תּוֹרָה בִּמְקוֹמוֹת הַמְטֻנָּפִים, וְלָכֵן אָמְרוּ שֶׁאָסוּר לְתַלְמִיד חָכָם לַעֲמֹד בִּמְקוֹמוֹת הַמְטֻנָּפִים, מִפְּנֵי שֶׁלֹּא יְהַרְהֵר בְּדִבְרֵי תּוֹרָה. <small><small>(פָּשׁוּט פ' מִי שֶׁמֵּתוֹ)</small>.</small> וּמִכָּל מָקוֹם מֻתָּר לִכָּנֵס לַמֶּרְחָץ אַף מִתּוֹךְ הֲלָכָה שֶׁאֵינָהּ פְּסוּקָה, <small><small>(ת''ה סי' מ''א)</small></small> וְלֹא חַיְשִׁינָן שֶׁיְּהַרְהֵר, דְּבַמֶּרְחָץ שׁוֹמֵר עַצְמוֹ מֵהִרְהוּר תּוֹרָה <small><small>(סְבָרַת הָרַב דְּלֹא כְּמַסְקָנַת ת''ה שֶׁמְּגַמְגֵּם בָּזֶה)</small>. </small> </small> 


Siman 247

מִצְוַת עֲשֵׂה לִתֵּן צְדָקָה כְּפִי הַשָּׂגַת יָד, וְכַמָּה פְּעָמִים נִצְטַוֵּינוּ בָּהּ בְּמִצְוַת עֲשֵׂה. וְיֵשׁ לֹא תַּעֲשֶׂה בַּמַּעֲלִים עֵינָיו מִמֶּנָּהּ, שֶׁנֶּאֱמַר: לֹא תְאַמֵּץ אֶת לְבָבְךָ וְלֹא תִקְפֹּץ אֶת יָדְךָ <small><small>(דְּבָרִים טו, ז)</small>.</small> וְכָל הַמַּעֲלִים עֵינָיו מִמֶּנָּהּ נִקְרָא בְּלִיַּעַל, וּכְאִלּוּ עוֹבֵד עֲבוֹדַת כּוֹכָבִים. וּמְאֹד יֵשׁ לִזָּהֵר בָּהּ, כִּי אֶפְשָׁר שֶׁיָּבֹא לִידֵי שְׁפִיכוּת דָּמִים, שֶׁיָּמוּת הֶעָנִי הַמְבַקֵּשׁ אִם לֹא יִתֵּן לוֹ מִיָּד, כְּעוּבְדָא דְּנַחוּם אִישׁ גַּם זוֹ. 

לְעוֹלָם אֵין אָדָם מַעֲנִי מִן הַצְּדָקָה, וְלֹא דָּבָר רַע וְלֹא הֶזֵּק מִתְגַּלְגֵּל עַל יָדָהּ, שֶׁנֶּאֱמַר: וְהָיָה מַעֲשֵׂה הַצְּדָקָה שָׁלוֹם. <small><small>(יְשַׁעְיָה לב, יז)</small>.</small> 

כָּל הַמְרַחֵם עַל הָעֲנִיִּים, הקב''ה מְרַחֵם עָלָיו. <small>הַגָּה: וְיִתֵּן הָאָדָם עַל לִבּוֹ שֶׁהוּא מְבַקֵּשׁ כָּל שָׁעָה פַּרְנָסָתוֹ מֵהקב''ה, וּכְמוֹ שֶׁהוּא מְבַקֵּשׁ שֶׁהקב''ה יִשְׁמַע שַׁוְעָתוֹ כָּךְ הוּא יִשְׁמַע שַׁוְעַת עֲנִיִּים. גַּם יִתֵּן אֶל לִבּוֹ כִּי הוּא גַּלְגַּל הַחוֹזֵר בָּעוֹלָם, וְסוֹף הָאָדָם שֶׁיָּבֹא הוּא אוֹ בְּנוֹ אוֹ בֶּן בְּנוֹ לִידֵי מִדָּה זוֹ, וְכָל הַמְרַחֵם עַל אֲחֵרִים מְרַחֲמִין עָלָיו <small><small>(מִלְּשׁוֹן הַטּוּר)</small>.</small> </small> 

הַצְּדָקָה דּוֹחָה אֶת הַגְּזֵרוֹת הַקָּשׁוֹת, וּבְרָעָב תַּצִּיל מִמָּוֶת, כְּמוֹ שֶׁאֵרַע לַצָּרְפִית. <small>הַגָּה: וְהִיא מַעֲשֶׁרֶת, וְאָסוּר לְנַסּוֹת הַקַּבָּ''ה כִּי אִם בְּדָבָר זֶה, שֶׁנֶּאֱמַר: וּבְחָנוּנִי נָא בָּזֹאת וגו' <small><small>(מַלְאָכִי ג, י)</small>. <small>(טוּר מִגְּמָרָא פ''ק דְּתַעֲנִית)</small>.</small> וְיֵשׁ אוֹמְרִים דַּוְקָא בִּנְתִינַת מַעֲשֵׁר מֻתָּר לְנַסּוֹת הקב''ה, אֲבָל לֹא בִּשְׁאָר צְדָקָה <small><small>(בֵּית יוֹסֵף דְּכָךְ מַשְׁמָע מִשַּׁ''ס שָׁם)</small>.</small> </small> 


Siman 248

כָּל אָדָם חַיָּב לִתֵּן צְדָקָה, אֲפִלּוּ, עָנִי הַמִּתְפַּרְנֵס מִן הַצְּדָקָה חַיָּב לִתֵּן מִמַּה שֶּׁיִּתְּנוּ לוֹ. וּמִי שֶׁנּוֹתֵן פָּחוֹת מִמַּה שֶּׁרָאוּי לִתֵּן, בֵּית דִּין כּוֹפִין אוֹתוֹ וּמַכִּין אוֹתוֹ מַכַּת מַרְדוּת עַד שֶׁיִּתֵּן מַה שֶּׁאֲמָדוּהוּ לִתֵּן, וְיוֹרְדִים לִנְכָסָיו בְּפָנָיו וְלוֹקְחִין מִמֶּנּוּ מַה שֶּׁרָאוּי לוֹ לִתֵּן. 

מְמַשְׁכְּנִים עַל הַצְּדָקָה, אֲפִלּוּ בְּעֶרֶב שַׁבָּת. 

יְתוֹמִים, אֵין פּוֹסְקִין עֲלֵיהֶם צְדָקָה, אֲפִלּוּ לְפִדְיוֹן שְׁבוּיִים, אֲפִלּוּ יֵשׁ לָהֶם מָמוֹן הַרְבֵּה, אֶלָּא אִם כֵּן פּוֹסְקִין עֲלֵיהֶם לִכְבוֹדָם, כְּדֵי שֶׁיֵּצֵא לָהֶם שֵׁם. <small>הַגָּה: וְדַוְקָא צְדָקָה שֶׁאֵין לָהּ קִצְבָּה, אוֹ שֶׁיֵּשׁ לָהּ קִצְבָּה עַל נִכְסֵי יְתוֹמִים וִיכוֹלִין לְהַמְתִּין עַד שֶׁיִּגְדְּלוּ, כְּגוֹן שֶׁיֵּשׁ לָהֶם טֶבֶל וְאֵינָן צְרִיכִין לֶאֱכֹל עַכְשָׁו. אֲבָל אִם צְרִיכִים לֶאֱכֹל עַכְשָׁו, מְעַשְּׂרִין וְתוֹרְמִין לָהֶם. וְהוּא הַדִּין בִּצְדָקָה שֶׁיֵּשׁ לָהּ קִצְבָּה, כְּגוֹן שֶׁהָיוּ לָהֶם קְרוֹבִים עֲנִיִּים וְהָיָה לָהֶם קִצְבָּה מֵאֲבִיהֶם כָּל שָׁנָה וְשָׁנָה, וְאֵין לָהֶם לֶאֱכֹל רַק זוֹ אוֹ יְחַזְּרוּ עַל הַפְּתָחִים וְיִהְיֶה גְּנַאי לַיְתוֹמִים, הָאַפּוֹטְרוֹפּוֹס שֶׁלָּהֶם נוֹתֵן מִנִּכְסֵיהֶם הַקְצָבָה לִקְרוֹבֵיהֶם <small><small>(תְּשׁוּבַת ר''י מִינְץ סִימָן א')</small>.</small> </small> 

גַּבָּאֵי צְדָקָה, אֵין מְקַבְּלִין מֵהַנָּשִׁים וּמֵהָעֲבָדִים וּמֵהַתִּינוֹקוֹת, אֶלָּא דָּבָר מוּעָט, אֲבָל לֹא דָּבָר גָּדוֹל שֶׁחֶזְקָתוֹ גָּזוּל אוֹ גָּנוּב מִשֶּׁל אֲחֵרִים. וְכַמָּה הוּא דָּבָר מוּעָט, הַכֹּל לְפִי עֹשֶׁר הַבְּעָלִים וַעֲנִיּוּתָם. וְהָנֵי מִלֵּי בִּסְתָמָא, אֲבָל אִם הַבַּעַל מוֹחֶה, אֲפִלּוּ כָּל שֶׁהוּא אָסוּר לְקַבֵּל מֵהֶם. 

אִם הָאִשָּׁה הִשְׂכִּירָה מְלַמֵּד לִבְנָהּ, אִם יָדַע הַבַּעַל וְשָׁתַק וַדַּאי נִיחָא לֵיהּ בְּמַה שֶּׁעָשְׂתָה. אֲבָל אִם מוֹחֶה לְאַלְתַּר, אֵין בְּמַעֲשֶׂיהָ כְּלוּם. <small>וַאֲפִלּוּ אִם נוֹשֵׂאת וְנוֹתֶנֶת תּוֹךְ הַבַּיִת יוּכַל לִמְחוֹת בָּהּ <small><small>(בֵּית יוֹסֵף בְּשֵׁם תְּשׁוּבַת הָרֹא''שׁ כְּלָל י''ג)</small>.</small> </small> 

בֵּן שֶׁאוֹכֵל אֵצֶל אָבִיו וְעֶבֶד הָאוֹכֵל עִם רַבּוֹ, נוֹתֵן פְּרוּסָה לְעָנִי אוֹ לִבְנוֹ שֶׁל אוֹהֲבוֹ וְאֵינוֹ חוֹשֵׁשׁ מִשּׁוּם גֶּזֶל, שֶׁכָּךְ נָהֲגוּ בַּעֲלֵי בָּתִּים. 

אָדָם שׁוּעַ שֶׁנּוֹתֵן צְדָקָה יוֹתֵר מֵהָרָאוּי לוֹ, אוֹ שֶׁמֵּיצֵר לְעַצְמוֹ וְנוֹתֵן לַגַּבַּאי כְּדֵי שֶׁלֹּא יִתְבַּיֵּשׁ, אָסוּר לְתָבְעוֹ וְלִגְבּוֹת מִמֶּנּוּ צְדָקָה, וְהַגַּבַּאי שֶׁמַּכְלִימוֹ וְשׁוֹאֵל מִמֶּנּוּ, עָתִיד הקב''ה לִפָּרַע מִמֶּנּוּ. 

הָרוֹצֶה לִזְכּוֹת לְעַצְמוֹ, יָכוֹף יִצְרוֹ הֵרַע וְיַרְחִיב יָדוֹ, וְכָל דָּבָר שֶׁהוּא לְשֵׁם שָׁמַיִם יִהְיֶה מֵהַטּוֹב וְהַיָּפֶה. אִם בָּנָה בֵּית תְּפִלָּה, יִהְיֶה נָאֶה מִבֵּית יְשִׁיבָתוֹ. הֶאֱכִיל רָעֵב, יַאֲכִיל מֵהַטּוֹב וְהַמָּתוֹק שֶׁבְּשֻׁלְחָנוֹ. כִּסָה עָרֹם, יְכַסֶה מֵהַיָּפֶה שֶׁבִּכְסוּתוֹ. הִקְדִּישׁ דָּבָר, יַקְדִּישׁ מֵהַיָּפֶה שֶׁבִּנְכָסָיו. וְכֵן הוּא אוֹמֵר: כָּל חֵלֶב לַה' <small><small>(וַיִּקְרָא ג, טז)</small>.</small> 


Siman 249

שִׁעוּר נְתִינָתָהּ, אִם יָדוֹ מַשֶּׂגֶת, יִתֵּן כְּפִי צֹרֶךְ הָעֲנִיִּים. וְאִם אֵין יָדוֹ מַשֶּׂגֶת כָּל כָּךְ, יִתֵּן עַד חֹמֶשׁ נְכָסָיו, מִצְוָה מִן הַמֻּבְחָר; וְאֶחָד מֵעֲשָׂרָה, מִדָּה בֵּינוֹנִית; פָּחוֹת מִכָּאן, עַיִן רָעָה. וְחֹמֶשׁ זֶה שֶׁאָמְרוּ, שָׁנָה רִאשׁוֹנָה מֵהַקֶּרֶן, מִכָּאן וָאֵילָךְ חֹמֶשׁ שֶׁהִרְוִיחַ בְּכָל שָׁנָה. <small>הַגָּה: וְאַל יְבַזְבֵּז אָדָם יוֹתֵר מֵחֹמֶשׁ, שֶׁלֹּא יִצְטָרֵךְ לַבְּרִיּוֹת. <small><small>(בֵּית יוֹסֵף בְּשֵׁם הַגְּמָרָא פ' נַעֲרָה שֶׁנִּתְפַּתְּתָה)</small></small> וְדַוְקָא כָּל יְמֵי חַיָּיו, אֲבָל בִּשְׁעַת מוֹתוֹ יָכוֹל אָדָם לִתֵּן צְדָקָה כָּל מַה שֶּׁיִּרְצֶה <small><small>(ג''ז שָׁם פ' מְצִיאַת הָאִשָּׁה וּמַיְתֵי לָהּ רִי''ף וְרֹא''שׁ וְרַ''ן וּמָרְדְּכַי)</small>.</small> וְאֵין לַעֲשׂוֹת מִמַּעֲשֵׁר שֶׁלּוֹ דְּבַר מִצְוָה, כְּגוֹן נֵרוֹת לְבֵית הַכְּנֶסֶת אוֹ שְׁאָר דְּבַר מִצְוָה, רַק יִתְּנֶנּוּ לַעֲנִיִּים. <small><small>(מהרי''ל הל' רֹאשׁ הַשָּׁנָה)</small>.</small> </small> 

לְעוֹלָם לֹא יִמְנַע אָדָם עַצְמוֹ פָּחוֹת מִשְּׁלִישִׁית הַשֶּׁקֶל לְשָׁנָה, וְאִם נָתַן פָּחוֹת מִזֶּה, לֹא קִיֵּם מִצְוַת צְדָקָה. 

צָרִיךְ לִתֵּן הַצְּדָקָה בְּסֵבֶר פָּנִים יָפוֹת, בְּשִׂמְחָה וּבְטוּב לֵבָב, וּמִתְאוֹנֵן עִם הֶעָנִי בְּצַעֲרוֹ וּמְדַבֵּר לוֹ דִּבְרֵי תַּנְחוּמִין. וְאִם נְתָנָהּ בְּפָנִים זוֹעֲפוֹת וְרָעוֹת, הִפְסִיד זְכוּתוֹ. 

אִם שָׁאַל לוֹ הֶעָנִי וְאֵין לוֹ מַה יִּתֵּן לוֹ, לֹא יִגְעַר בּוֹ וְיַגְבִּיהַּ קוֹלוֹ עָלָיו, אֶלָּא יְפַיְּסֶנּוּ בִּדְבָרִים, וְיַרְאֶה לִבּוֹ הַטּוֹב שֶׁרְצוֹנוֹ לִתֵּן לוֹ, אֶלָּא שֶׁאֵין יָדוֹ מַשֶּׂגֶת. <small>הַגָּה: וְאָסוּר לְהַחֲזִיר הֶעָנִי הַשּׁוֹאֵל רֵיקָם, אֲפִלּוּ אֵין נוֹתֵן לוֹ רַק גְּרֹגֶרֶת אַחַת, שֶׁנֶּאֱמַר אַל יָשֹׁב דַּךְ נִכְלָם <small><small>(תְּהִלִּים עד, כא)</small>. <small>(לְשׁוֹן הַטּוּר לְקַמָּן סי' ר''ן בְּשֵׁם הָרַמְבַּ''ם)</small>.</small> </small> 

אִם יָכוֹל לַעֲשׂוֹת לַאֲחֵרִים שֶׁיִּתְּנוּ, שְׂכָרוֹ גָּדוֹל מִשְּׂכַר הַנּוֹתֵן. 

שְׁמוֹנֶה מַעֲלוֹת יֵשׁ בַּצְּדָקָה, זוֹ לְמַעְלָה מִזּוֹ: מַעֲלָה הַגְּדוֹלָה שֶׁאֵין לְמַעְלָה מִמֶּנָּהּ, הַמַּחֲזִיק בְּיַד יִשְׂרָאֵל הַמָּךְ וְנוֹתֵן לוֹ מַתָּנָה, אוֹ הַלְוָאָה, אוֹ עוֹשֶׂה שֻׁתָּפוּת, אוֹ מַמְצִיא לוֹ מְלָאכָה כְּדֵי לְחַזֵּק יָדוֹ שֶׁלֹּא יִצְטָרֵךְ לַבְּרִיּוֹת וְלֹא יִשְׁאַל, וְעַל זֶה נֶאֱמַר: וְהֶחֱזַקְתָּ בּוֹ <small><small>(בַּמִּדְבָּר כה, לה)</small>.</small> 

ַ פָּחוֹת מִזֶּה, הַנּוֹתֵן צְדָקָה לְעָנִי וְלֹא יֵדַע לְמִי יִתֵּן, וְלֹא יֵדַע הֶעָנִי מִמִּי מְקַבֵּל. וְקָרוֹב לָזֶה, הַנּוֹתֵן לְקֻפָּה שֶׁל צְדָקָה; וְלֹא יִתֵּן אָדָם לְקֻפָּה שֶׁל צְדָקָה אֶלָּא אִם כֵּן יוֹדֵעַ שֶׁהַמְמֻנֶּה עָלֶיהָ נֶאֱמָן וְיוֹדֵעַ לִנְהֹג בָּהּ כַּשּׁוּרָה. 

פָּחוֹת מִזֶּה, שֶׁיּוֹדֵעַ הַנּוֹתֵן לְמִי נוֹתֵן, וְלֹא יֵדַע הֶעָנִי מִמִּי לוֹקֵחַ, כְּגוֹן גְּדוֹלֵי הַחֲכָמִים שֶׁהָיוּ הוֹלְכִים בַּסֶתֶר וּמַשְׁלִיכִים הַמָּעוֹת בְּפִתְחֵי הָעֲנִיִּים; וְכָזֶה רָאוּי לַעֲשׂוֹת, וּמַעֲלָה טוֹבָה הִיא, אִם אֵין מְמֻנִּים עַל הַצְּדָקָה נוֹהֲגִים כְּשׁוּרָה. 

פָּחוֹת מִזֶּה, שֶׁיּוֹדֵעַ הֶעָנִי מִמִּי נוֹטֵל, וְלֹא יֵדַע הַנּוֹתֵן לְמִי נוֹתֵן, כְּגוֹן הַחֲכָמִים שֶׁהָיוּ צוֹרְרִים הַמָּעוֹת בִּסְדִינֵיהֶם וּמַשְׁלִיכִים אוֹתָם לַאֲחוֹרֵיהֶם, וּבָאִים הָעֲנִיִּים וְנוֹטְלִין, כְּדֵי שֶׁלֹּא יִהְיֶה לָהֶם בּוּשָׁה. 

פָּחוֹת מִזֶּה, שֶׁיִּתֵּן לְעָנִי בְּיָדוֹ, קֹדֶם שֶׁיִּשְׁאַל. 

פָּחוֹת מִזֶּה, שֶׁיִּתֵּן לוֹ כָּרָאוּי אַחַר שֶׁיִּשְׁאַל. 

פָּחוֹת מִזֶּה, שֶׁיִּתֵּן לוֹ פָּחוֹת מֵהָרָאוּי, בְּסֵבֶר פָּנִים יָפוֹת. 

פָּחוֹת מִזֶּה, שֶׁיִּתֵּן לוֹ בְּעֶצֶב. <small>הַגָּה: וְעַל כָּל פָּנִים לֹא יִתְפָּאֵר הָאָדָם בַּצְּדָקָה שֶׁנּוֹתֵן. וְאִם מִתְפָּאֵר, לֹא דַּי שֶׁאֵינוֹ מְקַבֵּל שָׂכָר, אֶלָּא אֲפִלּוּ מַעֲנִישִׁין אוֹתוֹ עָלֶיהָ <small><small>(סְמַ''ג מְבִיאוֹ בֵּית יוֹסֵף סי' רמ''ז)</small>.</small> וּמִכָּל מָקוֹם מִי שֶׁמַּקְדִּישׁ דָּבָר לִצְדָקָה, מֻתָּר לוֹ שֶׁיִּכְתֹּב שְׁמוֹ עָלָיו שֶׁיְּהֵא לוֹ לְזִכָּרוֹן, וְרָאוּי לַעֲשׂוֹת כֵּן <small><small>(תְּשׁוּבַת רַשְׁבָּ''א סִימָן תקפ''א)</small>.</small> </small> 

טוֹב לִתֵּן פְּרוּטָה לְעָנִי קֹדֶם כָּל תְּפִלָּה, שֶׁנֶּאֱמַר: אֲנִי בְּצֶדֶק אֶחֱזֶה פָנֶיךָ <small><small>(תְּהִלִּים יז, טו)</small>.</small> 

גַּבָּאֵי צְדָקָה שֶׁיֵּשׁ בְּיָדָם מָעוֹת צְדָקָה, יַשִּׂיאוּ בָּהֶם בְּתוּלוֹת עֲנִיּוֹת, שֶׁאֵין צְדָקָה גְּדוֹלָה מִזּוֹ. 

יֵשׁ מִי שֶׁאוֹמֵר שֶׁמִּצְוַת בֵּית הַכְּנֶסֶת עֲדִיפָא מִמִּצְוַת צְדָקָה, וּמִצְוַת צְדָקָה לִנְעָרִים לִלְמֹד תּוֹרָה אוֹ לְחוֹלִים עֲנִיִּים, עָדִיף מִמִּצְוַת בֵּית הַכְּנֶסֶת. <small>הַגָּה: מַה שֶּׁנּוֹהֲגִין לִפְסֹק צְדָקָה עֲבוּר מֵתִים בִּשְׁעַת הַזְכָּרַת נְשָׁמוֹת, מִנְהַג וָתִיקִין הוּא וּמְהָנֵי לְנִשְׁמוֹתֵיהֶם. <small><small>(רוֹקֵחַ סִימָן רי''ז)</small>.</small> </small> 


Siman 250

כַּמָּה נוֹתְנִין לְעָנִי, דֵּי מַחְסוֹרוֹ אֲשֶׁר יֶחְסַר לוֹ. כֵּיצַד, אִם הָיָה רָעֵב, יַאֲכִילוּהוּ. הָיָה צָרִיךְ לִכְסוּת, יְכַסוּהוּ. אֵין לוֹ כְּלֵי בָּיִת, קוֹנֶה לוֹ כְּלֵי בָּיִת. וַאֲפִלּוּ אִם הָיָה דַּרְכּוֹ לִרְכֹּב עַל סוּס, וְעֶבֶד לָרוּץ לְפָנָיו כְּשֶׁהָיָה עָשִׁיר, וְהֶעֱנִי, קוֹנֶה לוֹ סוּס וְעֶבֶד. וְכֵן לְכָל אֶחָד וְאֶחָד. לְפִי מַה שֶּׁצָּרִיךְ. הָרָאוּי לָתֵת לוֹ פַּת, נוֹתְנִים לוֹ פַּת. עִסָה, נוֹתְנִים לוֹ עִסָה. מִטָּה, נוֹתְנִים לוֹ מִטָּה. הָרָאוּי לִתֵּן לוֹ פַּת חַמָּה, חַמָּה. צוֹנֵן, צוֹנֵן. לְהַאֲכִילוֹ לְתוֹךְ פִּיו, מַאֲכִילִין. אֵין לוֹ אִשָּׁה וּבָא לִשָּׂא, מַשִּׂיאִין לוֹ. וְשׂוֹכְרִים לוֹ בַּיִת וּמַצִּיעִים לוֹ מִטָּה וּכְלֵי תַּשְׁמִישׁוֹ, וְאַחַר כָּךְ מַשִּׂיאִין לוֹ אִשָּׁה. <small>הַגָּה: וְנִרְאֶה דְּכָל זֶה בְּגַבָּאֵי צְדָקָה, אוֹ רַבִּים בְּיַחַד, אֲבָל אֵין הַיָּחִיד מְחֻיָּב לִתֵּן לְעָנִי דֵּי מַחְסוֹרוֹ, אֶלָּא מוֹדִיעַ צַעֲרוֹ לָרַבִּים, וְאִם אֵין רַבִּים אֶצְלוֹ יִתֵּן הַיָּחִיד, אִם יָדוֹ מַשֶּׂגֶת. <small><small>(בֵּית יוֹסֵף וּדְלֹא כְּמַשְׁמָעוּת הַטּוּר)</small>,</small> וּכְמוֹ שֶׁנִּתְבָּאֵר סִימָן רמ''ט.</small> 

אִשָּׁה שֶׁבָּאָה לִנָּשֵׂא, לֹא יִפְחֲתוּ לָהּ מנ' זוּז. וְאִם יֵשׁ בַּכִּיס, מְפַרְנְסִים אוֹתָהּ לְפִי כְּבוֹדָהּ. <small>וְעַיֵּן לְקַמָּן סִימָן רנ''ז אִם הַגַּבָּאִים צְרִיכִים לִלְווֹת.</small> 

עָנִי הַמְחַזֵּר עַל הַפְּתָחִים, אֵין נוֹתְנִין לוֹ מֵהַקֻּפָּה מַתָּנָה מְרֻבָּה, אֶלָּא מַתָּנָה מוּעֶטֶת <small><small>(רַשִׁ''י וְהָרֹא''שׁ וְהַפּוֹסְקִים כִּדְאִיתָא בב''י)</small>.</small> 

אֵין פּוֹחֲתִין לְעָנִי הָעוֹבֵר מִמָּקוֹם לְמָקוֹם, מִכִּכָּר בְּפּוּנְדְּיוֹן <small><small>(הָרַמְבַּ''ם פֵּרֵשׁ שֶׁמִּשְׁקָל הַפּוּנְדְּיוֹן הוּא ח' גַּרְעִינֵי שְׂעוֹרָה)</small>.</small> מִד' סְאִין בְּסֶלַע. וְאִם לָן, נוֹתְנִין לוֹ מַצָּע לִישַׁן עָלָיו וְכֶסֶת לִתֵּן מְרַאֲשׁוֹתָיו וְשֶׁמֶן וְקִטְנִיּוֹת. וְאִם שָׁבַת, נוֹתְנִין לוֹ מְזוֹן ג' סְעֻדּוֹת וְשֶׁמֶן וְקִטְנִית וְדָג וְיָרָק. וְאִם מַכִּירִין אוֹתוֹ, נוֹתְנִין לוֹ לְפִי כְּבוֹדוֹ. 

עֲנִיֵּי הָעִיר מְרֻבִּים, וְהָעֲשִׁירִים אוֹמְרִים: יְחַזְּרוּ עַל הַפְּתָחִים, וְהַבֵּינוֹנִים אוֹמְרִים: שֶׁלֹּא יְחַזְּרוּ עַל הַפְּתָחִים, אֶלָּא תִּהְיֶה פַּרְנָסָתָן מֻטֶּלֶת עַל הַצִּבּוּר, לְפִי מָמוֹן, הַדִּין עִם הַבֵּינוֹנִים. <small>הַגָּה: כִּי עִקַּר חִיּוּב הַצְּדָקָה לְפִי הַמָּמוֹן <small><small>(תְּשׁוּבַת הָרַשְׁבָּ''א הֵבִיא הַבֵּית יוֹסֵף)</small>.</small> וְיֵשׁ מְקוֹמוֹת נוֹהֲגִין לִתֵּן לְפִי הַנְּדָבָה, וְיֵשׁ לְפִי הַמַּס. וְהַנּוֹתֵן לְפִי בִּרְכָּתוֹ, רָאוּי יוֹתֵר לִבְרָכָה. <small><small>(גַּם זֶה תְּשׁוּבַת הָרַשְׁבָּ''א הוּבְאָה בְּבֵית יוֹסֵף)</small>.</small> </small> 


Siman 251

מִי שֶׁהוּא עֲבַרְיָן בְּמֵזִיד עַל אַחַת מִכָּל מִצְוֹת הָאֲמוּרוֹת בַּתּוֹרָה וְלֹּא עָשָׂה תְּשׁוּבָה, אֵינוֹ חַיָּב לְהַחֲיוֹתוֹ וְלֹּא לְהַלְווֹתוֹ. <small>וּמְפַרְנְסִים עֲנִיֵּי עוֹבְדֵי כּוֹכָבִים עִם עֲנִיֵּי יִשְׂרָאֵל, מִפְּנֵי דַּרְכֵי שָׁלוֹם <small><small>(טוּר מִגְּמָרַת פֶּרֶק הַנִּזָּקִין)</small>.</small> </small> 

מִי שֶׁהוּא מוּמָר לְהַכְעִיס, אֲפִלוּ לְמִצְוָה אַחַת, כְּגוֹן שֶׁאוֹכֵל נְבֵלָה הֵיכָא דְּשָׁכִיחַ בְּשָׂר כְּשֵׁרָה, אָסוּר לִפְדּוֹתוֹ אִם נִשְׁבָּה. <small><small>(כ''מ בְּשַׁ''ס ס''פ הַשּׁוֹלֵחַ וְטוּר סוֹף סִימָן רנ''ב)</small> <small>אֲבָל מוּמָר לְתֵאָבוֹן, אֵין אִסּוּר בַּדָּבָר אִם רוֹצִים לִפְדּוֹתוֹ, אֲבָל אֵין מְחֻיָּבִים בְּכָךְ.</small> <small>(בֵּית יוֹסֵף דִּקְדֵּק מִלְּשׁוֹן הָרַמְבַּ''ם וְסֵפֶר יְרֵאִים סִימָן מ''ז)</small>.</small> 

הַנּוֹתֵן לְבָנָיו וּבְנוֹתָיו הַגְדוֹלִים, שֶׁאֵינוֹ חַיָּב בִּמְזוֹנוֹתֵיהֶם, כְּדֵי לְלַמֵּד אֶת הַבָּנִים תּוֹרָה וּלְהַנְהִיג הַבָּנוֹת בְּדֶרֶךְ יְשָׁרָה, וְכֵן הַנּוֹתֵן מַתָּנוֹת לְאָבִיו וְהֵם צְרִיכִים לָהֶם, הֲרֵי זֶה בִּכְלַל צְדָקָה. וְלֹא עוֹד אֶלָא שֶׁצָּרִיךְ לְהַקְדִּימוֹ לַאֲחֵרִים. וַאֲפִלוּ אֵינוֹ בְּנוֹ וְלֹא אָבִיו, אֶלָא קְרוֹבוֹ, צָרִיךְ לְהַקְדִּימוֹ לְכָל אָדָם. וְאָחִיו מֵאָבִיו, קוֹדֵם לְאָחִיו מֵאִמּוֹ. וַעֲנִיֵּי בֵּיתוֹ קוֹדְמִין לַעֲנִיֵּי עִירוֹ, וַעֲנִיֵּי עִירוֹ קוֹדְמִין לַעֲנִיֵּי עִיר אַחֶרֶת <small><small>(כ''מ בִּסְמַ''ג וּסְמַ''ק וְטוּר)</small>. <small>הַגָּה: וְהַקְּבוּעִים בָּעִיר קְרוּיִים עֲנִיֵּי הָעִיר, וְהֵם קוֹדְמִין לַעֲנִיִּים אֲחֵרִים הַבָּאִים לְשָׁם מִמְּקוֹמוֹת אֲחֵרִים</small> <small>(טוּר דְּלֹא כר''י בַּר בָּרוּךְ)</small>.</small> וְיוֹשְׁבֵי אֶרֶץ יִשְׂרָאֵל קוֹדְמִין לְיוֹשְׁבֵי חוּצָה לָאָרֶץ. <small>הַגָּה: פַּרְנָסַת עַצְמוֹ קוֹדֶמֶת לְכָל אָדָם, וְאֵינוֹ חַיָּב לָתֵת צְדָקָה עַד שֶׁיִּהְיֶה לוֹ פַּרְנָסָתוֹ, וְאַחַר כָּךְ יַקְדִּים פַּרְנָסַת אָבִיו וְאִמּוֹ, אִם הֵם עֲנִיִּים, וְהֵם קוֹדְמִים לְפַרְנָסַת בָּנָיו. וְאַחַר כָּךְ בָּנָיו, וְהֵם קוֹדְמִים לְאֶחָיו, וְהֵם קוֹדְמִים לִשְׁאָר קְרוֹבִים, וְהַקְּרוֹבִים קוֹדְמִים לִשְׁכֵנָיו, וּשְׁכֵנָיו לְאַנְשֵׁי עִירוֹ, וְאַנְשֵׁי עִירוֹ לְעִיר אַחֶרֶת. וְהוּא הַדִּין אִם הָיוּ שְׁבוּיִים וְצָרִיךְ לִפְדּוֹתָן. <small><small>(הַכֹּל בַּטּוּר)</small>.</small> </small> 

מְחַיְּבִין הָאָב לָזוּן בְּנוֹ עָנִי, וַאֲפִלוּ הוּא גָּדוֹל, מְחַיְּבִין אוֹתוֹ יוֹתֵר מִשְּׁאָר עֲשִׁירִים שֶׁבָּעִיר. <small>וְכֵן שְׁאָר קְרוֹבִים וְע''ל סי' רנ''ז סָעִיף ח' <small><small>(מָרְדְּכַי פ''ק דב''ב)</small>.</small> </small> 

מִי שֶׁנָּתַן מָמוֹן לְגַבָּאִים לִצְדָקָה, אֵין לוֹ וְלֹא לְיוֹרְשָׁיו שׁוּם כֹּחַ בָּהֶם, וְהַקָּהָל יַעֲשׂוּ הַטּוֹב בְּעֵינֵי אֱלֹהִים וְאָדָם. <small>הַגָּה: אֲבָל קֹדֶם שֶׁבָּאוּ לְיַד גַּבַּאי, אִם נָדַר צְדָקָה סְתָם נוֹתְנִין לִקְרוֹבָיו הָעֲנִיִּים, דְּאוֹמְדִין דַּעְתּוֹ דְּכַוָּנָתוֹ לִקְרוֹבָיו. וְדַוְקָא אִם הָיוּ לוֹ קְרוֹבִים עֲנִיִּים בִּשְׁעַת הַנֶּדֶר, אֲבָל אִם הָיוּ עֲשִׁירִים אָז, וְהֶעֱנוּ, אֵין נוֹתְנִין לָהֶם. וְכָל זֶה בְּפוֹסֵק צְדָקָה לְבַדּוֹ, אֲבָל אִם פּוֹסֵק צְדָקָה עִם בְּנֵי הָעִיר, עַל דַּעַת בְּנֵי הָעִיר נָדַר וְהֵם יַעֲשׂוּ מַה שֶּׁיִּרְצוּ <small><small>(הַכֹּל בְּמָרְדְּכַי בפ''ק דב''ב תְּשׁוּבַת מַהֲרַ''ם)</small>.</small> </small> 

יִהְיוּ עֲנִיִּים בְּנֵי בֵּיתְךָ. 

חַיָּב לְהַקְדִּים לְהַאֲכִיל הָרָעֵב מִלְכַסוֹת הֶעָרֹם. 

אִישׁ וְאִשָּׁה שֶׁבָּאוּ לִשְׁאֹל מָזוֹן, מַקְדִּימִין אִשָּׁה לְאִישׁ. וְכֵן אִם בָּאוּ לִשְׁאֹל כְּסוּת. וְכֵן אִם בָּאוּ יָתוֹם וִיתוֹמָה לִנָּשֵׂא, מַקְדִּימִין לְהַשִּׂיא הַיְתוֹמָה. 

הָיוּ לְפָנָיו עֲנִיִּים הַרְבֵּה, וְאֵין בַּכִּיס לְפַרְנֵס, אוֹ לְכַסוֹת, אוֹ לִפְדּוֹת אֶת כֻּלָם, מַקְדִּים הַכֹּהֵן לַלֵוִי, וְהַלֵוִי לַיִּשְׂרָאֵל, וְהַיִּשְׂרָאֵל לֶחָלָל, וְהֶחָלָל לַשְּׁתוּקִי, וְהַשְּׁתוּקִי לָאֲסוּפִי, וְהָאֲסוּפִי לַמַּמְזֵר, וְהַמַּמְזֵר לַנָּתִין, וְהַנָּתִין לַגֵּר, וְהַגֵּר לְעֶבֶד מְשֻׁחְרָר. בַּמֶּה דְּבָרִים אֲמוּרִים, בִּזְמַן שֶׁהֵם שָׁוִים בְּחָכְמָה, אֲבָל אִם הָיָה מַמְזֵר תַּלְמִיד חָכָם וְכֹהֵן גָּדוֹל עַם הָאָרֶץ, מַמְזֵר תַּלְמִיד חָכָם קֹדֶם. <small>וַאֲפִלּוּ חָכָם לְכַסּוֹת, וְעַם הָאָרֶץ לְהַחֲיוֹת. וְאֵשֶׁת חָבֵר, כְּחָבֵר <small><small>(בֵּית יוֹסֵף מֵהַיְּרוּשַׁלְמִי)</small>.</small> </small> וְכָל הַגָּדוֹל בְּחָכְמָה קוֹדֵם לַחֲבֵרוֹ. וְאִם הָיָה אֶחָד בָּהֶם רַבּוֹ, אוֹ אָבִיו, אַף עַל פִּי שֶׁיֵּשׁ שָׁם גָּדוֹל מֵהֶם בְּחָכְמָה, רַבּוֹ, אוֹ אָבִיו שֶׁהוּא תַּלְמִיד חָכָם, קוֹדֵם לָזֶה שֶׁהוּא גָּדוֹל מִמֶּנּוּ. 

מִי שֶׁבָּא וְאָמַר: הַאֲכִילוּנִי, אֵין בּוֹדְקִין אַחֲרָיו אִם הוּא רַמַּאי, אֶלָא מַאֲכִילִין אוֹתוֹ מִיָּד. הָיָה עָרֹם וּבָא וְאָמַר: כַּסוּנִי, בּוֹדְקִין אַחֲרָיו אִם הוּא רַמַּאי, וְאִם מַכִּירִין אוֹתוֹ מְכַסִין אוֹתוֹ מִיָּד. 

רַבִּי שֶׁהָיָה מִצְטַעֵר שֶׁנָּתַן פִּתּוֹ לְעַם הָאָרֶץ, מִשּׁוּם דְּהָיוּ שְׁנֵי בַּצֹּרֶת וּמַה שֶּׁהָיָה אוֹכֵל עַם הָאֶרֶץ יֶחְסַר לַתַּלְמִיד חָכָם, הָא לָאו הָכֵי חַיָּב לְהַחֲיוֹתוֹ. אִם בָּא לְפָנֵינוּ מֵת בָּרָעָב, חַיָּב לְהַחֲיוֹתוֹ אַף עַל פִּי שֶׁהוּא סָפֵק אִם יֶחְסַר לַתַּלְמִיד חָכָם אַחַר כָּךְ. 

שְׁנֵי עֲנִיִּים שֶׁחַיָיבִים לִתֵּן צְדָקָה, יָכוֹל כָּל אֶחָד מֵהֶם לִתֵּן צְדָקָה שֶׁלוֹ לַחֲבֵרוֹ. <small>הַגָּה: וְדַוְקָא צְדָקָה, אֲבָל אִם חַיָּבִים כָּל אֶחָד קְנָס לִצְדָקָה שֶׁעָבְרוּ עַל אֵיזֶה דָּבָר, אֵינָם יְכוֹלִים לָתֵת אֶחָד לַחֲבֵרוֹ, דְּאִם כֵּן אֵין כָּאן קְנָס <small><small>(הַגָּהוֹת מָרְדְּכַי דב''ב)</small>.</small> </small> 

צִבּוּר שֶׁצְּרִיכִין לִשְׂכֹּר רַב וּשְׁלִיחַ צִבּוּר, וְאֵין סִפּוּק בְּיָדָם לִתֵּן לִשְׁנֵיהֶם, אִם הוּא רַב מֻבְהָק וּבָקִי בַּהוֹרָאוֹת וּבַדִּינִים, הוּא קוֹדֵם. וְאִם לָאו, שְׁלִיחַ צִבּוּר קוֹדֵם. <small>הַגָּה: וְאֵין לְפַרְנֵס הָרַב שֶׁבָּעִיר מִכִּיס שֶׁל צְדָקָה, דִּגְנַאי הוּא לוֹ וְגַם לִבְנִי הָעִיר, אֶלָּא יַעֲשׂוּ לוֹ סִפּוּק מִמָּקוֹם אַחֵר. <small><small>(גַּם זֶה שָׁם)</small>.</small> אֲבָל כָּל יָחִיד יוּכַל לִשְׁלֹחַ לוֹ מִצְּדָקָה שֶׁלּוֹ, וְזֶהוּ דֶּרֶךְ כָּבוֹד.</small> 

יְכוֹלִים לְשַׁנּוֹת, אֲפִלוּ מִתַּלְמוּד תּוֹרָה, לְצֹרֶךְ שְׁלֹשִׁים פְּשִׁיטִים לְהֶגְמוֹן בְּכָל שָׁנָה, לְפִי שֶׁהוּא הַצָּלַת נְפָשׁוֹת, שֶׁאִם לֹא יִתְפַּשְּׁרוּ עִמּוֹ יֵשׁ כַּמָּה עֲנִיִּים שֶׁאֵין לָהֶם לִתֵּן, וְיַכּוּם וְיַפְשִׁיטוּם עֲרֻמִּים. 


Siman 252

פִּדְיוֹן שְׁבוּיִים קוֹדֵם לְפַרְנָסַת עֲנִיִּים וְלִכְסוּתָן. וְאֵין מִצְוָה גְדוֹלָה כְּפִדְיוֹן שְׁבוּיִים. הִלְכָּךְ, לְכָל דְּבַר מִצְוָה שֶׁגָבוּ מָעוֹת בִּשְׁבִילוֹ, יְכוֹלִים לְשַׁנּוֹתָן לְפִדְיוֹן שְׁבוּיִים. וַאֲפִלוּ אִם גָבוּ לְצֹרֶךְ בִּנְיָן ב''ה, וַאֲפִלוּ אִם קָנוּ הָעֵצִים וְהָאֲבָנִים וְהִקְצוּם לְצֹרֶךְ הַבִּנְיָן, שֶׁאָסוּר לְמָכְרָם בִּשְׁבִיל מִצְוָה אַחֶרֶת, מֻתָּר לְמָכְרָם לְצֹרֶךְ פִּדְיוֹן שְׁבוּיִים. אֲבָל אִם בְּנָאוּהוּ כְּבַר, לֹא יִמְכְּרוּ אוֹתוֹ. <small>וּמִכָּל מָקוֹם הַנּוֹדֵר סֶלַע לִצְדָקָה, אֵין פִּדְיוֹן שְׁבוּיִים בַּכְּלָל וְאֵין לִפְדּוֹת בְּסֶלַע זוֹ רַק מִדַּעַת בְּנֵי הָעִיר <small><small>(מהרי''ק שֹׁרֶשׁ ז')</small></small> כְּדִלְקַמָּן סִימָן רנ''ו סָעִיף ד'.</small>  

הַמַּעֲלִים עֵינָיו מִפִּדְיוֹן שְׁבוּיִים, עוֹבֵר עַל לֹא תְאַמֵּץ אֶת לְבָבְךָ <small><small>(דְּבָרִים טו, ז)</small>.</small> וְעַל לֹא תִקְפֹּץ אֶת יָדְךָ <small><small>(דְּבָרִים טו, ז)</small>.</small> וְעַל לֹא תַעֲמֹד עַל דַּם רֵעֶךָ <small><small>(וַיִּקְרָא יט, טז)</small>.</small> וְעַל לֹא יִרְדֶּנּוּ בְּפֶרֶךְ לְעֵינֶיךָ <small><small>(וַיִּקְרָא כה, נג)</small>.</small> וּבִטֵּל מִצְוַת פָּתֹחַ תִּפְתַּח אֶת יָדְךָ לוֹ <small><small>(דְּבָרִים טו, ח)</small>.</small> וּמִצְוַת וְחֵי אָחִיךָ עִמָּךְ <small><small>(וַיִּקְרָא כה, לו)</small>.</small> וְאָהַבְתָּ לְרֵעֲךָ כָּמוֹךָ <small><small>(וַיִּקְרָא יט, יח)</small>.</small> וְהַצֵּל לְקֻחִים לַמָּוֶת <small><small>(מִשְׁלֵי כד, יא)</small>.</small> וְהַרְבֵּה דְּבָרִים כָּאֵלוּ. 

כָּל רֶגַע שֶׁמְּאַחֵר לִפְדּוֹת הַשְּׁבוּיִים, הֵיכָא דְּאֶפְשָׁר לְהַקְדִּים, הָוֵי כְּאִלוּ שׁוֹפֵךְ דָּמִים. 

אֵין פּוֹדִין הַשְּׁבוּיִים יוֹתֵר מִכְּדֵי דְּמֵיהֶם, מִפְּנֵי תִּקוּן הָעוֹלָם, שֶׁלֹּא יִהְיוּ הָאוֹיְבִים מוֹסְרִים עַצְמָם עֲלֵיהֶם לִשְׁבּוֹתָם. אֲבָל אָדָם יָכוֹל לִפְדּוֹת אֶת עַצְמוֹ בְּכָל מַה שֶּׁיִּרְצֶה. וְכֵן לְתַלְמִיד חָכָם, אוֹ אֲפִלוּ אֵינוֹ תַּלְמִיד חָכָם, אֶלָא שֶׁהוּא תַּלְמִיד חָרִיף וְאֶפְשָׁר שֶׁיִּהְיֶה אָדָם גָדוֹל, פּוֹדִים אוֹתוֹ בְּדָמִים מְרֻבִּים. <small>וְאִם אִשְׁתּוֹ כְּאַחֵר דָּמִי אוֹ לֹא, עַיֵּן בַּטּוּר אֶבֶן הָעֵזְר סי' ע''ח.</small> 

אֵין מַבְרִיחִין הַשְּׁבוּיִים, מִפְּנֵי תִּקוּן הָעוֹלָם, שֶׁלֹּא יִהְיוּ הָאוֹיְבִים מַכְבִּידִים עֻלָם עֲלֵיהֶם וּמַרְבִּים בִּשְׁמִירָתָם. 

מִי שֶׁמָּכַר עַצְמוֹ לְעוֹבֵד כּוֹכָבִים, אוֹ שֶׁלָוָה מֵהֶם וְשָׁבוּ אוֹתוֹ בְּהַלְוָאָתוֹ, פַּעַם רִאשׁוֹנָה וּשְׁנִיָּה פּוֹדִים אוֹתוֹ; שְׁלִישִׁית, אֵין פּוֹדִים אוֹתוֹ. אֲבָל פּוֹדִים אֶת הַבָּנִים לְאַחַר מִיתַת אֲבִיהֶם. וְאִם בִּקְשׁוּ לְהָרְגוֹ, פּוֹדִין אוֹתוֹ מִיָּד, אֲפִלוּ אַחַר כַּמָּה פְּעָמִים. <small>וְשָׁבוּי שֶׁהֵמִיר אֲפִלּוּ לְמִצְוָה אַחַת, כְּגוֹן אוֹכֵל נְבֵלוֹת לְהַכְעִיס, אָסוּר לִפְדּוֹתוֹ. <small><small>(טוּר)</small></small> וְעַיֵּן לְעֵיל רֵישׁ סִימָן רנ''א.</small> 

עֶבֶד שֶׁנִּשְׁבָּה, הוֹאִיל וְטָבַל לְשֵׁם עַבְדוּת וְקִבֵּל עָלָיו מִצְוֹת, פּוֹדִים אוֹתוֹ כְּיִשְׂרָאֵל שֶׁנִּשְׁבָּה. 

פּוֹדִים הָאִשָּׁה קֹדֶם הָאִישׁ, וְאִם רְגִילִין בְּמִשְׁכַּב זָכוּר, פּוֹדִין הָאִישׁ קֹדֶם. <small>וְאִם שְׁנֵיהֶם רוֹצִים לִטְבֹּעַ בַּנָּהָר, הַצָּלַת הָאִישׁ קוֹדֵם. <small><small>(בֵּית יוֹסֵף רנ''א וְכֵן מַשְׁמָע סוֹף הוֹרָיוֹת)</small>.</small> </small> 

הוּא וְאָבִיו וְרַבּוֹ בַּשֶּׁבִי, הוּא קוֹדֵם לְרַבּוֹ, וְרַבּוֹ קוֹדֵם לְאָבִיו, אִמּוֹ קוֹדֶמֶת לְכֻלָם. <small>וְעַיֵּן לְעֵיל סִימָן רמ''ב סָעִיף ל''ד.</small> 

אִם אִישׁ וְאִשְׁתּוֹ שְׁבוּיִים, אִשְׁתּוֹ קוֹדֶמֶת לוֹ. וּבֵית דִּין יוֹרְדִין לִנְכָסָיו וּפוֹדִים אוֹתָהּ, וַאֲפִלוּ עוֹמֵד וְצוֹוֵחַ: אַל תִּפְדּוּהָ מִנְּכָסַי, אֵין שׁוֹמְעִין לוֹ. 

מִי שֶׁנִּשְׁבָּה וְיֵשׁ לוֹ נְכָסִים וְאֵינוֹ רוֹצֶה לִפְדּוֹת עַצְמוֹ, פּוֹדִים אוֹתוֹ בְּעַל כָּרְחוֹ. 

הָאָב חַיָּב לִפְדּוֹת אֶת הַבֵּן, אִי אִית לֵיהּ לָאָב וְלֵית לֵיהּ לַבֵּן. <small>הַגָּה: וְהוּא הַדִּין קָרוֹב אַחֵר, קָרוֹב קָרוֹב קוֹדֵם, דְּלֹא כָּל הֵימֶנּוּ שֶׁיַּעֲשִׁירוּ עַצְמָם וְיַטִּילוּ קְרוֹבֵיהֶם עַל הַצִּבּוּר. <small><small>(מָרְדְּכַי פ' הַשּׂוֹכֵר)</small>.</small> הַפּוֹדֶה חֲבֵרוֹ מִן הַשִּׁבְיָה, חַיָּב לְשַׁלֵּם לוֹ אִם אִית לֵיהּ לְשַׁלֵּם, וְלֹא אַמְרִינָן דְּהוּא מַבְרִיחַ אֲרִי מִנִּכְסֵי חֲבֵרוֹ <small><small>(מָרְדְּכַי פ' הַכּוֹנֵס ופ' דַּיָּנֵי גְּזֵרוֹת ות' מהרי''ו סי' קמ''ח קמ''ט וּבֵית יוֹסֵף בְּשֵׁם מ''כ)</small>.</small> וְצָרִיךְ לְשַׁלֵּם לוֹ מִיָּד, וְלֹא יוּכַל לְמֵימַר אֲנִי צָיֵת לָךְ דִּין. וְאִם אִית לֵהּ אַחַר כָּךְ טַעֲנָה עָלָיו יִתְבְּעֶנּוּ לְדִין. דִּבְלָא זֶה אֵין אָדָם פּוֹדֶה אֶת חֲבֵרוֹ. <small><small>(מהרי''ו סִי' קמ''ט וְכֵן כָּתַב הַבֵּית יוֹסֵף)</small>.</small> </small> 


Siman 253

מִי שֶׁיֵּשׁ לוֹ מְזוֹן שְׁתֵּי סְעֻדּוֹת, לֹא יִטֹּל מֵהַתַּמְחוּי. מְזוֹן י''ד סְעֻדּוֹת, לֹא יִטֹּל מֵהַקֻפָּה. וְאִם יֵשׁ לוֹ ר' זוּז, וְאֵינוֹ נוֹשֵׂא וְנוֹתֵן בָּהֶם, אוֹ שֶׁיֵּשׁ לוֹ חֲמִשִּׁים זוּז וְהוּא נוֹשֵׂא וְנוֹתֵן בָּהֶם, לֹא יִטֹּל צְדָקָה. וְאִם יֵשׁ לוֹ ר' זוּז חָסֵר דִּינָר, וְאֵינוֹ נוֹשֵׂא וְנוֹתֵן בָּהֶם, אֲפִלוּ נוֹתְנִים לוֹ אֶלֶף זוּז בְּבַת אַחַת, הֲרֵי זֶה יִטֹּל. <small>הַגָּה: וּמִי שֶׁהוֹלֵךְ מִבֵּיתוֹ וְנוֹסֵעַ מֵעִיר לְעִיר לְקַבֵּץ, כָּל הַדֶּרֶךְ שֶׁהָיָה בְּדַעְתּוֹ לִסַּע כְּשֶׁהָלַךְ מִבֵּיתוֹ, נִקְרָא פַּעַם אַחַת. וַאֲפִלּוּ נָתְנוּ לוֹ ר' זוּז בְּעִיר אַחַת יָכוֹל לְקַבֵּל יוֹתֵר, וּמִכָּאן וָאֵילָךְ אָסוּר <small><small>(מָרְדְּכַי פ''ק דב''ב בְּשֵׁם אוֹר זָרוּעַ)</small>.</small> </small> וְאִם יֵשׁ לוֹ הַרְבֵּה וְהוּא עָלָיו בְּחוֹב, אוֹ שֶׁמְּמֻשְׁכָּן לִכְתֻבַּת אִשְׁתּוֹ, הֲרֵי זֶה יִטֹּל. וְאִם יֵשׁ לוֹ בַּיִת וּכְלֵי בַּיִת הַרְבֵּה, וְאֵין לוֹ ר' זוּז, הֲרֵי זֶה יִטֹּל, וְאֵין צָרִיךְ לִמְכֹּר כְּלֵי בֵּיתוֹ וְאֲפִלוּ הֵם שֶׁל כֶּסֶף וְזָהָב. בַּמֶּה דְּבָרִים אֲמוּרִים, בִּכְלֵי אֲכִילָה וּשְׁתִיָּה וּמַלְבּוּשׁ וּמַצָּעוֹת וְכַיּוֹצֵא בָּהֶן, אֲבָל מַגְרֵדָה אוֹ עֱלִי שֶׁהֵם שֶׁל כֶּסֶף, מוֹכְרָם, וְלֹא יִטֹּל מֵהַצְּדָקָה. וְהָא דְּאֵין מְחַיְּבִים אוֹתוֹ לִמְכֹּר כְּלֵי תַּשְׁמִישׁוֹ שֶׁל כֶּסֶף וְזָהָב, דַּוְקָא כָּל זְמַן שֶׁאֵינוֹ צָרִיךְ לִטֹּל מֵהַקֻפָּה אֶלָא נוֹטֵל בַּסֶתֶר מִיְּחִידִים. אֲבָל אִם בָּא לִטֹּל מֵהַקֻפָּה שֶׁל צְדָקָה, לֹא יִתְּנוּ לוֹ עַד שֶׁיִּמְכֹּר כֵּלָיו. <small>הַגָּה: וְכֵן בְּמָקוֹם דְּאִכָּא תַּקָּנָה שֶׁלֹּא לִתֵּן צְדָקָה לְמִי שֶׁיֵּשׁ לוֹ דָּבָר קָצוּב, אֵין חוֹשְׁבִין לוֹ בֵּית דִּירָה וּכְלֵי תַּשְׁמִישָׁיו. <small><small>(מָרְדְּכַי רֵישׁ פ''ק דב''ק)</small>.</small> וְכָל מִי שֶׁהוּא עָשִׁיר, אָסוּר לִתֵּן לְבָנָיו, אַף עַל פִּי שֶׁהֵם גְּדוֹלִים, אִם הֵם סְמוּכִים עַל שֻׁלְחַן אֲבִיהֶם <small><small>(מָרְדְּכַי פ''ק דב''מ בב''י סי' רנ''ב)</small>.</small> וְכָל זֶה דַּוְקָא דֶּרֶךְ צְדָקָה, אֲבָל דֶּרֶךְ דּוֹרוֹן וְכָבוֹד יָכוֹל לְקַבֵּל אָדָם, כִּדְאָמְרִינַן הָרוֹצֶה לֵהָנוֹת יֶהֱנֶה כֶּאֱלִישָׁע. <small><small>(מָרְדְּכַי מֵהַגָּהוֹת דב''ק)</small>.</small> </small> 

וְיֵשׁ אוֹמְרִים שֶׁלֹּא נֶאֶמְרוּ הַשִּׁעוּרִים הַלָלוּ אֶלָא בִּימֵיהֶם, אֲבָל בַּזְּמַן הַזֶּה יָכוֹל לִטֹּל עַד שֶׁיִּהְיֶה לוֹ קֶרֶן כְּדֵי שֶׁיִּתְפַּרְנֵס הוּא וּבְנֵי בֵּיתוֹ מֵהָרֶוַח. וּדְבָרִים שֶׁל טַעַם הֵם. 

מִי שֶׁהָיוּ לוֹ קַרְקָעוֹת וְאִם יִמְכְּרֵם בִּימוֹת הַגְשָׁמִים יִמְכְּרֵם בְּזוֹל, וְאִם יַנִּיחֵם עַד יְמוֹת הַחַמָּה מוֹכְרָן בְּשָׁוְיָן, אֵין מְחַיְּבִין אוֹתוֹ לִמְכֹּר אֶלָא מַאֲכִילִין אוֹתוֹ מַעֲשַׂר עָנִי עַד חֲצִי דְּמֵיהֶם, וְלֹא יִדְחֹק עַצְמוֹ וְיִמְכֹּר שֶׁלֹּא בִּזְמַן מְכִירָה <small><small>(ל' הָרַמְבַּ''ם פ''ט מהל' מ''ע דִּין י''ז)</small>. <small>וְיֵשׁ אוֹמְרִים שֶׁאֵין מַאֲכִילִין אוֹתוֹ רַק עַד שֶׁיָּכוֹל לִמְכֹּר קַרְקָעוֹתָיו בַּחֲצִי דְּמֵיהֶן</small> <small>(טוּר וּשְׁאָר הַרְבֵּה פּוֹסְקִים)</small>.</small> הָיוּ שְׁאָר הָאָדָם לוֹקְחִים בְּיֹקֶר וְהוּא אֵינוֹ מוֹצֵא מִי שֶׁיִּקַח מִמֶּנּוּ אֶלָא בְּזוֹל, מִפְּנֵי שֶׁהוּא דָּחוּק וְטָרוּד, אֵין מְחַיְּבִים אוֹתוֹ לִמְכֹּר, אֶלָא אוֹכֵל מַעֲשַׂר עָנִי, וְהוֹלֵךְ עַד שֶׁיִּמְכֹּר בְּשָׁוֶה, וְיֵדְעוּ הַכֹּל שֶׁאֵינוֹ דָּחוּק לִמְכֹּר. 

בַּעַל הַבַּיִת הַהוֹלֵךְ מִמָּקוֹם לְמָקוֹם וְכָלוּ מְעוֹתָיו בַּדֶּרֶךְ וְאֵין לוֹ מַה יֹאכַל, יִטֹּל צְדָקָה, וּכְשֶׁיַּחֲזֹר לְבֵיתוֹ אֵינוֹ חַיָּב <small><small>(לְשַׁלֵּם)</small></small> כְּלוּם <small>דַּהֲוָה לֵיהּ כְּעָנִי וְהֶעֶשִׁיר דְּאֵינוֹ חַיָּב לְשַׁלֵּם <small><small>(טוּר)</small>.</small> </small> 

מִי שֶׁפִּרְנֵס יָתוֹם, וְהָיָה מְכַוֵּן לְמִצְוָה, וּכְשֶׁהִגְדִּיל תָּבַע מִמֶּנּוּ מַה שֶּׁפִּרְנְסוֹ, פָּטוּר. <small>הַגָּה: אֲפִלּוּ הָיָה לוֹ לַיָּתוֹם בְּאוֹתָהּ שָׁעָה, אִם לֹא שֶׁפֵּרֵשׁ שֶׁדֶּרֶךְ הַלְוָאָה פִּרְנְסוֹ. וְדַוְקָא יָתוֹם, אֲבָל אַחֵר, אֲפִלּוּ בִּסְתָם, נָמֵי אַמְרִינָן שֶׁדֶּרֶךְ הַלְוָאָה עָשָׂה מֵאַחַר שֶׁיֵּשׁ לוֹ נְכָסִים <small><small>(תא''ו)</small>.</small> וְעַיֵּן בְּחֹשֶׁן הַמִּשְׁפָּט סִימָן ר''ץ סָעִיף כ''ה.</small> 

עָנִי שֶׁגָבוּ לוֹ לְהַשְׁלִים לוֹ דֵּי מַחְסוֹרוֹ וְהוֹתִירוּ עַל מַה שֶּׁצָּרִיךְ, הַמּוֹתָר שֶׁלוֹ. וְאִם גָבוּ לַעֲנִיִּים, סְתָם, וְהוֹתִירוּ, יִשְׁמְרוּ לַעֲנִיִּים אֲחֵרִים. וְכֵן מוֹתַר שָׁבוּי, לְאוֹתוֹ שָׁבוּי. וְאִם גָבוּ לִשְׁבוּיִים, סְתָם, וְהוֹתִירוּ, יִשְׁמְרוּ אוֹתָם לִשְׁבוּיִים אֲחֵרִים. וְכֵן מוֹתַר הַמֵּת, לְיוֹרְשָׁיו. מוֹתַר מֵּתִים, לַמֵּתִים. וְאִם רָאוּ הַפַּרְנָסִים שֶׁיֵּשׁ צֹרֶךְ שָׁעָה וְרָצוּ לְשַׁנּוֹת, הָרְשׁוּת בְּיָדָם. 

מָעוֹת שֶׁגָבוּ לְפִדְיוֹן שָׁבוּי, וּמֵת קֹדֶם שֶׁנִּפְדָּה, יֵשׁ מִי שֶׁאוֹמֵר שֶׁהֵם שֶׁל יוֹרְשָׁיו, וְיֵשׁ מִי שֶׁאוֹמֵר שֶׁלֹּא זָכוּ בָּהֶם יוֹרְשָׁיו, וּלְזֶה הַדַּעַת נוֹטָה בַּזְּמַן הַזֶּה, דְּאָמְדִינַן דַּעְתַּיְיהוּ שֶׁלֹּא הִתְנַדְּבוּ עַל דַּעַת כָּךְ. וְהוּא הַדִּין לְנִטְמָע <small><small>(פִּי נִטְמַן וְנֶאֱבַד, כִּי בָא הַשֶּׁמֶשׁ <small>(בְּרֵאשִׁית כח, יא)</small>, תִּרְגֵּם יוֹנָתָן טְמָעַת שִׁמְשָׁא)</small></small> הַשָּׁבוּי בֵּין הַגוֹיִים קֹדֶם שֶׁנִּפְדָּה. <small>הַגָּה: וְעַיֵּן בחו''מ סוֹף סִימָן רפ''ג. וְהוּא הַדִּין אִם נָדַר א' לִיתוֹמָה מָעוֹת לְהַשִּׂיאָהּ, וּמֵתָה, דְּלֹא זָכוּ בָּהֶם יוֹרְשִׁים. <small><small>(מָרְדְּכַי פ' אַף עַל פִּי בְּשֵׁם ה''ר חַיִּים וְהָרֹא''שׁ כְּלָל כ' תה''ד סי' ש''נ)</small></small> וּמִיהוּ כָּל זְמַן שֶׁהִיא חַיָּה הֵם שֶׁל הַיְתוֹמָה וְצָרִיךְ לָתֵת לָהּ מִיָּד, וְאֵין מַמְתִּינִים עַד נִשּׂוּאֶיהָ. וְאִם מֵתָה, הַמָּעוֹת חוֹזְרִין. וְעַיֵּן בְּחֹשֶׁן מִשְׁפָּט סִימָן רנ''ג סָעִיף י''ו דְּיֵשׁ חוֹלְקִין.</small> 

עָנִי שֶׁנָּתַן פְּרוּטָה לִצְדָקָה, מְקַבְּלִין מִמֶּנּוּ. וְאִם לֹא נָתַן, אֵין מְחַיְּבִין אוֹתוֹ לִתֵּן. נָתְנוּ לוֹ בְּגָדִים חֲדָשִׁים וְהֶחֱזִיר הַיְשָׁנִים, מְקַבְּלִים מִמֶּנּוּ. וְאִם לֹא הֶחֱזִיר, אֵין מְחַיְּבִים אוֹתוֹ. 

עָנִי שֶׁאֵינוֹ רוֹצֶה לִקַח צְדָקָה, מַעֲרִימִים וְנוֹתְנִין לוֹ לְשֵׁם מַתָּנָה אוֹ לְשֵׁם הַלְוָאָה. 

עָשִׁיר הַמַּרְעִיב עַצְמוֹ, וְעֵינוֹ צָרָה בְּמָמוֹנוֹ שֶׁלֹּא יֹאכַל מִמֶּנּוּ, אֵין מַשְׁגִיחִין בּוֹ. 

תַּלְמִיד חָכָם חַיָּבִים לָתֵת לוֹ לְפִי כְּבוֹדוֹ. וְאִם אֵינוֹ רוֹצֶה לְקַבֵּל, מִתְעַסְקִין לִסְחֹר לוֹ סְחוֹרָה, שֶׁקוֹנִים לוֹ סְחוֹרָה בְּזוֹל וְקוֹנִים מִמֶּנּוּ סְחוֹרָתוֹ בְּיֹקֶר. וְאִם יוֹדֵעַ לְהִתְעַסֵק בִּפְרַקְמַטְיָא, מַלְוִין לוֹ מָעוֹת לִסְחוֹר בָּהֶם. 

מִי שֶׁצָּרִיךְ לַבְּרִיּוֹת וְשָׁט אַחַר פַּרְנָסָתוֹ וְנָתְנוּ לוֹ צְדָקָה, אֵין בַּעֲלֵי חוֹבוֹת יְכוֹלִים לְהִפָּרַע מִמַּה שֶּׁגָבָה בִּצְדָקָה. <small>הַגָּה: אִם לֹא שֶׁיִּכְתֹּב בְּקִבּוּצוֹ שֶׁחַיָּב לַאֲחֵרִים, דְּאָז נָתְנוּ לוֹ אַדַּעְתָּא דְּהָכֵי שֶׁיְּשַׁלֵּם <small><small>(כָּךְ מַשְׁמָע מֵהַגָּהוֹת מָרְדְּכַי דב''ב)</small>.</small> </small> 


Siman 254

אָסוּר לְיִשְׂרָאֵל לִטֹּל צְדָקָה מִן הָעוֹבְדֵי כּוֹכָבִים בְּפַרְהֶסְיָא. וְאִם אֵינוֹ יָכוֹל לִחְיוֹת בַּצְּדָקָה שֶׁל יִשְׂרָאֵל, וְאֵינוֹ יָכוֹל לִטְּלָהּ מֵהָעוֹבֵד כּוֹכָבִים בְּצִנְעָא, הֲרֵי זֶה מֻתָּר. 

מֶלֶךְ אוֹ שַׂר עוֹבֵד כּוֹכָבִים שֶׁשָּׁלַח מָמוֹן לְיִשְׂרָאֵל לִצְדָקָה, אֵין מַחֲזִירִין אוֹתוֹ מִשּׁוּם שְׁלוֹם מַלְכוּת, אֶלָא נוֹטְלִין מִמֶּנּוּ וְיִנָּתֵן לַעֲנִיֵי נָכְרִים בַּסֶתֶר, כְּדֵי שֶׁלֹּא יִשְׁמַע הַמֶּלֶךְ. <small>הַגָּה: וְיֵשׁ אוֹמְרִים דְּיַעֲשֶׂה בָּהֶן מַה שֶּׁצִּוָּה לוֹ הַמּוֹשֵׁל. <small><small>(כָּךְ מַשְׁמָע מִפֵּרוּשׁ רַשִׁ''י וְתוֹסָפוֹת מֵעֻבְדָּא דְּאִמֵּיהּ דִּשְׁבוֹר מַלְכָּא)</small>.</small> וְכָל זֶה דַּוְקָא כְּשֶׁנּוֹתְנִין מָעוֹת לִצְדָקָה, אֲבָל אִם מְנַדְּבִין דָּבָר לְבֵית הַכְּנֶסֶת, מְקַבְּלִים מֵהֶם <small><small>(בֵּית יוֹסֵף בְּשֵׁם הַתּוֹסָפוֹת סִימָן רנ''ט בְּשֵׁם מ''כ וְהוּא בְּדִינִים וַהֲלָכוֹת מהרי''ו סי' ס''ז וְכֵן הוּא בְּהג''ה בא''ח סי' קנ''ד סי''א)</small>, אֲבָל לֹא מִן </small> הַמּוּמָר. <small><small>(ג''ז שָׁם)</small></small> וְעַיֵּן לְקַמָּן סי' רנ''ט סָעִיף ד'.</small> 


Siman 255

לְעוֹלָם יַרְחִיק אָדָם עַצְמוֹ מֵהַצְּדָקָה וִיגַלְגֵל עַצְמוֹ בְּצַעַר, שֶׁלֹּא יִצְטָרֵךְ לַבְּרִיּוֹת. וְכֵן צִוּוּ חֲכָמִים: עֲשֵׂה שַׁבָּתְךָ חֹל, וְאַל תִּצְטָרֵךְ לַבְּרִיּוֹת. וַאֲפִלוּ הָיָה חָכָם מְכֻבָּד וְהֶעֱנִי, יַעֲ ק בְּאֻמָּנוּת וְאֲפִלוּ בְּאֻמָּנוּת מְנֻוֶּלֶת, וְאַל יִצְטָרֵךְ לַבְּרִיּוֹת. 

ֹ כָּל מִי שֶׁאֵינוֹ צָרִיךְ לִטֹּל מֵהַצְּדָקָה וּמְרַמֶּה הָעָם וְנוֹטֵל, אֵינוֹ מֵת עַד שֶׁיִּצְטָרֵךְ לַבְּרִיּוֹת. וְכָל מִי שֶׁצָּרִיךְ לִטֹּל וְאֵינוֹ יָכוֹל לִחְיוֹת אֶלָא אִם כֵּן יִטֹּל, כְּגוֹן זָקֵן אוֹ חוֹלֶה אוֹ בַּעַל יִסוּרִין, וּמֵגִיס דַּעְתּוֹ וְאֵינוֹ נוֹטֵל, הֲרֵי זֶה שׁוֹפֵךְ דָּמִים, וּמִתְחַיֵּב בְּנַפְשׁוֹ, וְאֵין לוֹ בְּצַעֲרוֹ אֶלָא עֲוֹנוֹת וְחָטָאִים. וְכָל מִי שֶׁצָּרִיךְ לִטֹּל וּמְצַעֵר עַצְמוֹ, וְדוֹחֵק אֶת הַשָּׁעָה, וְחַי חַיֵּי צַעַר כְּדֵי שֶׁלֹּא יַטְרִיחַ עַל הַצִּבּוּר, אֵינוֹ מֵת עַד שֶׁיְּפַרְנֵס אֲחֵרִים, וְעָלָיו הַכָּתוּב אוֹמֵר: בָּרוּךְ הַגֶבֶר אֲשֶׁר יִבְטַח בַּה' <small><small>(יִרְמִיָּה יז, ז)</small>.</small> 


Siman 256

כָּל עִיר שֶׁיֵּשׁ בָּהּ יִשְׂרָאֵל, חַיָּבִים לְהַעֲמִיד מֵהֶם גַבָּאֵי צְדָקָה אֲנָשִׁים יְדוּעִים וְנֶאֱמָנִים, שֶׁיִּהְיוּ מְחַזְּרִים לִגְבּוֹת מִכָּל אֶחָד מַה שֶּׁהוּא רָאוּי לִתֵּן וְדָבָר הַקָצוּב עָלָיו, וְהֵם מְחַלְקִים הַמָּעוֹת מֵעֶרֶב שַׁבָּת לְעֶרֶב שַׁבָּת, וְנוֹתְנִים לְכָל עָנִי מַה שֶּׁיַּסְפִּיק לוֹ לְשִׁבְעָה יָמִים, וְזוֹ הִיא הַנִּקְרֵאת קֻפָּה. וְכֵן מַעֲמִידִים גַבָּאִים שֶׁלוֹקְחִים בְּכָל יוֹם וָיוֹם מִכָּל חָצֵר וְחָצֵר פַּת וּמִינֵי מַאֲכָל אוֹ פֵּרוֹת אוֹ מָעוֹת מִמִּי שֶׁמִּתְנַדֵּב לְפִי שָׁעָה, וּמְחַלְקִין אֶת הַגִבּוּי לָעֶרֶב בֵּין הָעֲנִיִּים, וְנוֹתְנִים מִמֶּנּוּ לְכָל עָנִי פַּרְנָסַת יוֹמוֹ, וְזֶהוּ הַנִּקְרָא תַּמְחוּי. מֵעוֹלָם לֹא רָאִינוּ וְלֹא שָׁמַעְנוּ קָהָל מִיִּשְׂרָאֵל שֶׁאֵין לָהֶם קֻפָּה שֶׁל צְדָקָה, אֲבָל תַּמְחוּי יֵשׁ מְקוֹמוֹת שֶׁלֹּא נָהֲגוּ בּוֹ. <small>הַגָּה: וְלָכֵן מִי שֶׁיֵּשׁ לוֹ מְזוֹן שִׁבְעָה יָמִים, לֹא יִקַּח מִן הַקֻּפָּה וּמִי שֶׁיֵּשׁ לוֹ מְזוֹן יוֹם אֶחָד, לֹא יִקַּח מִן הַתַּמְחוּי, כְּמוֹ שֶׁנִּתְבָּאֵר לְעֵיל סִימָן רנ''ג. וּצְרִיכִים הַגַּבָּאִים שֶׁיִּהְיוּ נֶאֱמָנִים וַחֲכָמִים וִידַקְדְּקוּ עַל הָעֲנִיִּים שֶׁלֹּא יִהְיוּ רַמָּאִים. וְכָל שֶׁהַגַּבַּאי אֵינוֹ נֶאֱמָן, אָסוּר לִתֵּן צְדָקָה עַל יָדוֹ <small><small>(הַכֹּל בָּטּוּר)</small>.</small> </small> 

בְּתַעֲנִית מְחַלְקִים מְזוֹנוֹת לַעֲנִיִּים. וְכָל תַּעֲנִית שֶׁאָכְלוּ הָעָם וְלָנוּ וְלֹא חִלְקוּ צְדָקָה לַעֲנִיִּים, הֲרֵי אֵלוּ כְּשׁוֹפְכֵי דָּמִים. בַּמֶּה דְּבָרִים אֲמוּרִים, כְּשֶׁלֹּא נָתְנוּ לָהֶם הַפַּת וִהַפֵּרוֹת, אֲבָל אִם אִחֲרוּ הַמָּעוֹת אוֹ הַחִטִּים אֵינָם כְּשׁוֹפְכֵי דָּמִים. 

ֹ הַקֻפָּה אֵינָהּ נִגְבֵּית בְּפָחוֹת מִשְּׁנַיִם, שֶׁאֵין עוֹשִׂים שְׂרָרָה עַל הַצִּבּוּר בְּמָמוֹן בְּפָחוֹת מִשְּׁנַיִם. אֲבָל לְאַחַר שֶׁנִּגְבֵּית, אֶחָד נֶאֱמָן עָלֶיהָ לִהְיוֹת גִזְבָּר. וְכֵן יְכוֹלים לְמַנּוֹת שְׁנֵי אַחִים לִהְיוֹת גִזְבָּרִים. וְאֵינָהּ מִתְחַלֶקֶת אֶלָא בִּשְׁלֹשָׁה, לְפִי שֶׁהוּא כְּדִינֵי מָמוֹנוֹת לְעַיֵּן עַל כָּל עָנִי וְעָנִי כַּמָּה רָאוּי לִתֵּן לוֹ. וְתַמְחוּי, כְּמוֹ שֶׁמִּתְחַלֶקֶת בִּשְׁלֹשָׁה כָּךְ אֵינָהּ נִגְבֵּית אֶלָא בִּשְׁלֹשָׁה, לְפִי שֶׁאֵינוֹ דָּבָר קָצוּב, וּצְרִיכִים לְעַיֵּן עַל כָּל אֶחָד וְאֶחָד כַּמָּה רָאוּי שֶׁיִּתֵּן. 

הַתַּמְחוּי נִגְבֵּית בְּכָל יוֹם, וְהַקֻפָּה מֵעֶרֶב שַׁבָּת לְעֶרֶב שַׁבָּת. הַתַּמְחוּי לַעֲנִיֵּי עוֹלָם, וְהַקֻפָּה לַעֲנִיֵּי אוֹתָהּ הָעִיר בִּלְבַד. רַשָּׁאִים בְּנֵי הָעִיר לַעֲשׂוֹת קֻפָּה תַּמְחוּי, וְתַמְחוּי קֻפָּה, וּלְשַׁנּוֹתָם לְכָל מַה שֶּׁיִּרְצוּ מִצָּרְכֵי צִבּוּר, וְאַף עַל פִּי שֶׁלֹּא הִתְנוּ כֵּן בְּשָׁעָה שֶׁגָבוּ. וְאִם הָיָה בַּמְּדִינָה חָכָם גָדוֹל שֶׁהַכֹּל גוֹבִים עַל דַּעְתּוֹ, וְהוּא יְחַלֵק לָעֲנִיִּים כְּפִי מַה שֶּׁיִּרְאֶה, הֲרֵי זֶה יָכוֹל לְשַׁנּוֹתוֹ לְכָל מַה שֶׁיֵּרָאֶה לוֹ מִצָּרְכֵי צִבּוּר. <small>הַגָּה: וְהוּא הַדִּין לְגַבַּאי הַמְמֻנֶּה מִבְּנֵי הָעִיר. <small><small>(מהרי''ק שֹׁרֶשׁ ה')</small>.</small> וְהוּא הַדִּין בְּיָחִיד שֶׁהִתְנַדֵּב צְדָקָה וּנְתָנָהּ לְגַבַּאי <small><small>(בֵּית יוֹסֵף בְּשֵׁם הר''ן וּמַהֲרַ''ם וְרֹא''שׁ ומהרי''ק)</small>.</small> אֲבָל אִם מִנָּה בְּעַצְמוֹ גַּבָּאִים, אֵין בְּנֵי הָעִיר יְכוֹלִים לְשַׁנּוֹתָהּ, דְּלֹא עַל דַּעְתָּן הִתְנַדֵּב. וְכֵן אִם פֵּרֵשׁ הַנּוֹתֵן וְאָמַר שֶׁיִּתְּנוּ לַעֲנִיֵּי הָעִיר אוֹ לְעָנִי פְּלוֹנִי, אֵין לָהֶם לְשַׁנּוֹת אֲפִלּוּ לְתַלְמוּד תּוֹרָה. <small><small>(כֵּן מַשְׁמָע במהרי''ו סי' כ''ו)</small>.</small> בְּנֵי הָעִיר שֶׁמִּנּוּ גַּבַּאי וְנִתְפָּרְדָה הַחֲבִילָה וְנִפְרְדוּ זֶה מִזֶּה, וַעֲדַיִן מָעוֹת צְדָקָה בְּיַד הַגַּבַּאי, אִם הָיָה רְשׁוּת בְּיַד הַגַּבַּאי בִּתְחִלָּה לַעֲשׂוֹת מַה שֶּׁיִּרְצֶה, גַּם עַתָּה יַעֲשֶׂה מַה שֶּׁיִּרְצֶה. וְאִם בִּתְחִלָּה הֻצְרַךְ לִמָּלֵךְ בִּבְנֵי הָעִיר, גַּם עַכְשָׁו יַעֲשֶׂה כֵן. וְאִם אִי אֶפְשָׁר לוֹ לִמָּלֵךְ, אוֹ שֶׁאֵינָן יְכוֹלִין לְהַשְׁווֹת דַּעְתָּם, יַעֲשֶׂה הַגַּבַּאי מַה שֶּׁיִּרְצֶה וּבִלְבַד שֶׁיַּעֲשֶׂה בּוֹ דְּבַר מִצְוָה. <small><small>(מהרי''ק שֹׁרֶשׁ קכ''ג)</small></small> וְע''ל סִימָן רנ''ט סָעִיף ב'.</small> 

מִי שֶׁיָּשַׁב בִּמְדִינָה ל' יוֹם, כּוֹפִין אוֹתוֹ לִתֵּן צְדָקָה לְקֻפָּה עִם בְּנֵי הַמְּדִינָה. יָשַׁב שָׁם ג' חֳדָשִׁים, כּוֹפִין אוֹתוֹ לִתֵּן לַתַּמְחוּי, יָשַׁב שָׁם ו' חֳדָשִׁים, כּוֹפִין אוֹתוֹ לִתֵּן צְדָקָה בַּכְּסוּת שֶׁמְּכַסִים בָּהּ עֲנִיֵּי הָעִיר. יָשַׁב שָׁם ט' חֳדָשִׁים, כּוֹפִין אוֹתוֹ לִתֵּן צְדָקָה לַקְבוּרָה שֶׁקוֹבְרִים בָּהּ אֶת הָעֲנִיִּים וְעוֹשִׂים לָהֶם כָּל צָרְכֵי קְבוּרָה. בַּמֶּה דְּבָרִים אֲמוּרִים, בְּבָא לָגוּר וְאוֹמֵר שֶׁאֵינוֹ רוֹצֶה לְהִשְׁתַּקֵעַ. אֲבָל אִם בָּא לָעִיר כְּדֵי לְהִשְׁתַּקֵעַ, כּוֹפִין אוֹתוֹ מִיָּד. <small>וְכֵן בְּנֵי עִיר חֲדָשָׁה כּוֹפִין זֶה אֶת זֶה מִיָּד <small><small>(מהרי''ק שֹׁרֶשׁ י''ז)</small>.</small> וְיֵשׁ אוֹמְרִים דְּבַזְּמַן הַזֶּה מְשַׁעֲרִים לַכֹּל בִּשְׁלֹשִׁים יוֹם <small><small>(סְמַ''ק וְכָל בּוֹ)</small>.</small> </small> 

מִי שֶׁהָלַךְ בִּסְחוֹרָה וּפָסְקוּ עָלָיו אַנְשֵׁי הָעִיר שֶׁהָלַךְ שָׁם, צְדָקָה, הֲרֵי זֶה נוֹתֵן לַעֲנִיֵּי אוֹתָהּ הָעִיר. וְאִם הָיוּ רַבִּים וּפָסְקוּ עֲלֵיהֶם צְדָקָה, נוֹתְנִים, וּכְשֶׁבָּאִים מְבִיאִים אוֹתָהּ עִמָּהֶם וּמְפַרְנְסִים בָּהּ עֲנִיֵּי עִירָם. <small>הַגָּה: וְהָא דִּצְרִיכִין לִתֵּן, מִפְּנֵי הַחֲשָׁד. לָכֵן חוֹזְרִים וְלוֹקְחִים מֵהֶם וּמְבִיאִים לְעִירָן <small><small>(מָרְדְּכַי פ' בְּנֵי הָעִיר)</small>.</small> וְדַוְקָא בִּצְדָקָה שֶׁלֹּא הָיוּ נוֹתְנִין אִלּוּ נִשְׁאֲרוּ בְּעִירָן, וְלָכֵן אִכָּא חֲשָׁדָא, אֲבָל לִצְדָקָה שֶׁאַף בְּעִירָן הָיוּ נוֹתְנִין, אֵין צְרִיכִין לִתֵּן כְּלָל, דְּוַדַּאי יִתְּנוּ בְּעִירָן. <small><small>(מָרְדְּכַי פ''ק דב''ב)</small>.</small> מִי שֶׁיֵּשׁ לוֹ מָעוֹת אֲחֵרִים לְמַחֲצִית שָׂכָר אוֹ בְּדֶרֶךְ אַחֵר, וְנוֹתְנִין מַעֲשֵׁר מִן הָרֶוַח, צָרִיךְ לִתֵּן הָרֶוַח לִבְעָלָיו וְהוּא יִתְּנֶנּוּ לְמִי שֶׁיִּרְצֶה, אִם לֹא שֶׁיֵּשׁ תַּקָּנָה בָּעִיר לִתֵּן מִכָּל מַה שֶּׁמַּרְוִיחַ, אֲפִלּוּ עִם מָעוֹת אֲחֵרִים. <small><small>(מָרְדְּכַי פ' הַגּוֹזֵל בַּתְרָא תשו' ה''ר טוּבְיָה וּבְהַגָּהַת מָרְדְּכַי פ''ק דב''ב)</small>.</small> </small> וְאִם יֵשׁ שָׁם חֶבֶר עִיר, יִתְּנוּ לַחֶבֶר עִיר וְהוּא מְחַלְקָהּ כְּפִי שֶׁיֵּרָאֶה לוֹ. 


Siman 257

גַבָּאֵי צְדָקָה אֵינָם רַשָּׁאִים לִפְרֹשׁ זֶה מִזֶּה בַּשּׁוּק, אֶלָא כְּדֵי <small>שֶׁיִּרְאוּ זֶה אֶת זֶה <small><small>(טוּר)</small>,</small> כְּגוֹן</small> שֶׁיְּהֵא זֶה פּוֹרֵשׁ לַשַּׁעַר וְזֶה פּוֹרֵשׁ לַחֲנוּת, וְגוֹבִים. מָצָא הַגַבַּאי מָעוֹת בַּשּׁוּק, לֹא יִתְּנֵם לְתוֹךְ כִּיסוֹ, אֶלָא לְתוֹךְ אַרְנְקֵי שֶׁל צְדָקָה, וּכְשֶׁיַּגִיעַ לְבֵיתוֹ יִטְּלֵם. הָיָה הַגַבַּאי נוֹשֶׁה בַּחֲבֵרוֹ מָנָה וּפְרָעוֹ בַּשּׁוּק, לֹא יִתְּנֵם לְתוֹךְ כִּיסוֹ, אֶלָא לְתוֹךְ אַרְנְקֵי שֶׁל צְדָקָה, וּכְשֶׁיַּגִיעַ לְבֵיתוֹ יִטְּלֵם. וְלא יִמְנֶה מָעוֹת הַקֻפָּה שְׁנַיִם שְׁנַיִם, אֶלָא אֶחָד אֶחָד, מִפְּנֵי הַחֲשָׁד, שֶׁנֶּאֱמַר: וִהְיִיתֶם נְקִיִּם מֵה' וּמִיִּשְׂרָאֵל <small><small>(בַּמִּדְבָּר לב, כב)</small> <small>(ל' רַמְבַּ''ם פ''ט מהל' מ''ע)</small>.</small> 

גַבָּאֵי צְדָקָה שֶׁאֵין לָהֶם עֲנִיִּים לְחַלֵק, מְצָרְפִים הַמָּעוֹת דִּינָרִים לַאֲחֵרִים, אֲבָל לֹא לְעַצְמָם. וְכֵן אִם צְרִיכִים לִמְכֹּר מַה שֶּׁגָבוּ מֵהַתַּמְחוּי, יִמְכְּרוּ לַאֲחֵרִים אֲבָל לֹא לְעַצְמָם, מִפְּנֵי הַחֲשָׁד. וְאֵין מְחַשְּׁבִין בַּצְּדָקָה עִם גַבָּאֵי צְדָקָה, וְלֹא בְּהֶקְדֵּשׁ עִם הַגִזְבָּרִים, שֶׁנֶּאֱמַר: וְלֹא יַחְשְּׁבוּ אֶת הָאֲנָשִׁים אֲשֶׁר יִתְּנוּ אֶת הַכֶּסֶף עַל יָדָם לָתֵת לְעוֹשֵׂי הַמְּלָאכָה, כִּי בֶאֱמֻנָה הֵם עֹשִׂים <small><small>(מְלָכִים ב, יב, טז)</small> <small>(רַמְבַּ''ם שָׁם)</small>. <small>הַגָּה: וּמִכָּל מָקוֹם כְּדֵי שֶׁיִּהְיוּ נְקִיִּים מֵה' וּמִיִּשְׂרָאֵל, טוֹב לָהֶם לִתֵּן חֶשְׁבּוֹן</small> <small>(טוּר)</small>. <small>וְכָל זֶה בַּגַּבָּאִים הַכְּשֵׁרִים, אֲבָל מִי שֶׁאֵינוֹ כָּשֵׁר, אוֹ שֶׁנִּתְמַנָּה בְּאַלָּמוּת וְחָזְקָה, צָרִיךְ לִתֵּן חֶשְׁבּוֹן. וְהוּא הַדִּין בְּכָל מְמֻנִּים עַל הַצִּבּוּר.</small> <small>(מהרי''ו סִימָן קע''ג)</small>. <small>וּכְשֶׁרוֹצִים הַצִּבּוּר יְכוֹלִין לְסַלֵּק הַגַּבַּאי וּלְמַנּוֹת אַחֵר, וְאֵין כָּאן מִשּׁוּם חֲשָׁד. וְהוּא הַדִּין שְׁאָר מְמֻנִּים</small> <small>(כָּל בּוֹ)</small>.</small> 

הַצְּדָקָה, הֲרֵי הִיא בִּכְלַל הַנְּדָרִים. לְפִיכָךְ הָאוֹמֵר: הֲרֵי עָלַי סֶלַע לִצְדָקָה אוֹ הֲרֵי הַסֶלַע זוֹ צְדָקָה, חַיָּב לִתְּנָהּ לַעֲנִיִּים מִיָּד. וְאִם אִחֵר, עוֹבֵר בְּבַל תְּאַחֵר <small><small>(דְּבָרִים כג, כב)</small>.</small> שֶׁהֲרֵי בְּיָדוֹ לִתֵּן מִיָּד, וַעֲנִיִּים מְצוּיִים הֵם. וְאִם אֵין שָׁם עֲנִיִּים, מַפְרִישׁ וּמַנִּיחַ עַד שֶׁיִּמְצָא עֲנִיִּים. <small>הַגָּה: וְכָל זֶה בִּצְדָקָה שֶׁיֵּשׁ בְּיָדוֹ לְחַלְּקָהּ בְּעַצְמוֹ, אֲבָל כְּשֶׁנּוֹדְרִין צְדָקָה בְּבֵית הַכְּנֶסֶת לִתְּנָהּ לְיַד גַּבַּאי, אוֹ שְׁאָר צְדָקָה שֶׁיֵּשׁ לוֹ לִתֵּן לַגַּבַּאי, אֵינוֹ עוֹבֵר עָלֶיהָ אַף עַל גַּב דַּעֲנִיִּים מְצוּיִים. אֶלָּא אִם כֵּן תְּבָעוֹ הַגַּבַּאי וְאָז עוֹבֵר עָלֶיהָ מִיָּד אִי קָיְימֵי עֲנִיִּים וְהַגַּבַּאי הָיָה מְחַלֵּק לָהֶם מִיָּד. וְאִם אֵין יָדוּעַ לַגַּבַּאי, צָרִיךְ הוּא לְהוֹדִיעַ לַגַּבַּאי מַה שֶּׁנָּדַר, כְּדֵי שֶׁיּוּכַל לְתָבְעוֹ. <small><small>(מָרְדְּכַי פ''ק דב''ב ופ''ק דר''ה)</small>.</small> וְלֹא מִקְרֵי עֲנִיִּים מְצוּיִים אֶלָּא עֲנִיִּים הַצְּרִיכִים לְחַלֵּק לָהֶם, אֲבָל אִם אֵין דֶּרֶךְ לְחַלֵּק לָהֶם מִיָּד, לֹא מִקְרֵי עֲנִיִּים מְצוּיִים. <small><small>(גַּם זֶה בְּמָרְדְּכַי בב''ב)</small>.</small> וְאִם אָמַר: אֶתֵּן סֶלַע לִצְדָקָה לִפְלוֹנִי, אֵינוֹ עוֹבֵר עַד שֶׁיָּבֹא אוֹתוֹ עָנִי, אַף עַל גַּב דִּשְׁאָר עֲנִיִּים מְצוּיִים <small><small>(ג''ז שָׁם)</small>.</small> </small> וְדַוְקָא בְּמַפְרִישׁ צְדָקָה סְתָם, אֲבָל כָּל אָדָם יָכוֹל לְהַפְרִישׁ מָעוֹת לִצְדָקָה שֶׁיִּהְיוּ מֻנָּחִים אֶצְלוֹ לִתְּנָם מְעַט עַל יָד עַל יָד, כְּמוֹ שֶׁיֵּרָאֶה לוֹ. <small><small>(טוּר בְּשֵׁם הָרֹא''שׁ)</small></small> וְכֵן אִם הִתְנָה בְּשָׁעָה שֶׁנָּדַר בִּצְדָקָה אוֹ הִתְנַדֵּב אוֹתָם שֶׁיִּהְיוּ הַגַבָּאִים רַשָּׁאִים לְשַׁנּוֹתָהּ וּלְצָרְפָהּ בְּזָהָב, הֲרֵי אֵלוּ מֻתָּרִים. <small><small>(רַמְבַּ''ם)</small></small> 

צָרִיךְ לִזָּהֵר מִלִ ר, וְאִם פּוֹסְקִים צְדָקָה וְצָרִיךְ לִפְסֹק עִמָּהֶם, יֹאמַר: בְּלֹא נֶדֶר. 

כְּשֶׁחָסֵר בְּכִיס שֶׁל צְדָקָה צָרִיךְ הַגַבַּאי לְהַלְווֹת. וּכְשֶׁיִּמְצָא בְּכִיס לְאַחַר זְמַן, נִפְרָע מִמֶּנּוּ, וְאֵין צָרִיךְ לִטֹּל רְשׁוּת מֵהַנּוֹתְנִים בַּכִּיס. <small>הַגָּה: מִי שֶׁמַּפְרִישׁ מַעַשְׂרוֹתָיו וְהִלְוָה לְעָנִי מִשֶּׁלּוֹ, מַפְרִישׁ מַעֲשֵׁר שֶׁלּוֹ וּמְחַשֵּׁב עַל זֶה שֶׁהִלְוָה לֶעָנִי, וּמְעַכֵּב לְעַצְמוֹ מַה שֶּׁהִפְרִישׁ. <small><small>(בֵּית יוֹסֵף בְּשֵׁם רַשִׁ''י ס''פ כָּל הַגֵּט)</small>.</small> וְדַוְקָא שֶׁהֶעָנִי שֶׁהִלְוָה לוֹ עֲדַיִן חַי, אֲבָל אִם מֵת אוֹ נִתְעַשֵּׁר אֵין צָרִיךְ לְשַׁלֵּם, שֶׁהֲרֵי עָנִי הָיָה בְּאוֹתָהּ שָׁעָה, וְאֵין מַפְרִישִׁין עָלָיו, דְּאֵין מַפְרִישִׁין עַל הָאָבוּד. וְאֵין לָחוּשׁ שֶׁמָּא נִתְעַשֵּׁר אֶלָּא בְּיָדוּעַ. <small><small>(בְּהַגָּהוֹת מָרְדְּכַי דב''ב וּבְסוֹף כָּל הַגֵּט בְּשֵׁם הַיְּרוּשַׁלְמִי וסה''ת שַׁעַר ס''ה)</small>.</small> </small> 

הַגַבַּאי שֶׁאוֹמֵר בְּעוֹדוֹ גַבַּאי: כָּךְ וְכָךְ הִלְוֵיתִי לְכִיס שֶׁל צְדָקָה, נֶאֱמָן בְּלֹא שְׁבוּעָה. אַךְ לֹא לְאַחַר שֶׁסִלְקוּהוּ. 

גַבַּאי צְדָקָה, אִם יְחָרְפוּהוּ הָעֲנִיִּים אֵין לוֹ לָחוּשׁ, כִּי יוֹתֵר זְכוּתוֹ גָדוֹל. 

עָנִי שֶׁיֵּשׁ לוֹ קְרוֹבִים עֲשִׁירִים שֶׁיְּכוֹלִין לְפַרְנְסוֹ, אֵין גַבָּאֵי הָעִיר חַיָּבִים לְפַרְנְסוֹ, אַף עַל גַב דִּקְרוֹבָיו גַם כֵּן נוֹתְנִים בַּכִּיס. 

לֹא יִתֵּן אָדָם כָּל צִדְקוֹתָיו לְעָנִי אֶחָד בִּלְבַד. 

הַמְחַלֵק צְדָקָה צָרִיךְ לִזָּהֵר שֶׁלֹּא יַרְבֶּה לִקְרוֹבָיו יוֹתֵר מִשְּׁאָר בְּנֵי אָדָם. <small>הַגָּה: וְדַוְקָא גַּבַּאי, אֲבָל כָּל אֶחָד מֻתָּר לִתֵּן צְדָקָה שֶׁלּוֹ אוֹ מַעֲשֵׁר שֶׁלּוֹ לְמִי שֶׁיִּרְצֶה מִקְּרוֹבָיו, וְהֵם קוֹדְמִין כְּמוֹ שֶׁנִּתְבָּאֵר לְעֵיל סִימָן רנ''א. <small><small>(מָרְדְּכַי פ''ק דב''ב)</small>.</small> </small> 

הַמַּנִּיחַ מָעוֹת לְהַרְוִיחַ לְתַלְמוּד תּוֹרָה, וּמְמַנֶּה אִשְׁתּוֹ עֲלֵיהֶם לָתֵת הָרֶוַח לְמִי שֶׁתַּחְפֹּץ, אֵינָהּ יְכוֹלָה לְהַפְקִידָם בְּיַד אַחֵר, אֲפִלוּ הוּא כְּרַבִּי חֲנַנְיָא בֶּן תְּרַדְיוֹן. אֲבָל אִם הַמִּתְנַדֵּב מִנָּה עֲלֵיהֶם חֶבֶר עִיר, יָכוֹל הַחֶבֶר עִיר לְהַפְקִידָם בְּיַד אִשְׁתּוֹ.


Siman 258

הַמַּתְפִּיס בִּצְדָקָה הֲרֵי זֶה כְּמַתְפִּיס בְּנֶדֶר. כֵּיצַד, הָיָה סֶלַע שֶׁל צְדָקָה מֻנָּח לְפָנָיו וְאָמַר עַל אַחֵר: הֲרֵי זֶה כְּזֶה, <small>הֲרֵי זֶה</small> צְדָקָה. <small>הַגָּה: אַל יֹאמַר אָדָם: סֶלַע זֶה לְהֶקְדֵּשׁ, אֶלָּא לִצְדָקָה. <small><small>(מָרְדְּכַי רֵישׁ פ''ק דַּעֲבוֹדַת כּוֹכָבִים וּבֵית יוֹסֵף סוֹף סִימָן רנ''ט בְּשֵׁם הג''א שָׁם וְכָל בּוֹ)</small>.</small> וּמִכָּל מָקוֹם אִם אָמַר: לְהֶקְדֵּשׁ, סְתָם, כַּוָנָתוֹ לִצְדָקָה לַעֲנִיִּים. <small><small>(בֵּית יוֹסֵף בְּשֵׁם הָרַמְבַּ''ן ותשו' רַשְׁבָּ''א סי' תשמ''ב)</small>.</small> וּמִיהוּ אִם אָמַר שֶׁכַּוָנָתוֹ לְהֶקְדֵּשׁ מַמָּשׁ, אֵין לוֹ תַּקָּנָה לֵהָנוֹת מִמֶּנּוּ, וְצָרִיךְ לִשְׁאֹל לְחָכָם, וּמַתִּירִין לוֹ בַּחֲרָטָה כִּשְׁאָר נֶדֶר. <small><small>(הַגָּהוֹת אֲשֵׁרִי שָׁם)</small>.</small> </small> 

הַמַּפְרִישׁ סֶלַע וְאָמַר: הֲרֵי זֶה צְדָקָה. וְאָמַר עַל אַחֵר: וְזֶה, גַּם הַשֵּׁנִי צְדָקָה. <small>וְאִם רָצָה לוֹמַר עַל סֶלַע זֶה, וְהוֹצִיא בִּשְׂפָתָיו עַל אַחֵר, הָוֵי טָעוּת וְאֵינוֹ כְּלוּם. <small><small>(שָׁם בְּהַגָּהוֹת אֲשֵׁרִי)</small>.</small> </small> 

הַנּוֹדֵר צְדָקָה וְאֵינוֹ יוֹדֵעַ כַּמָּה נָדַר, מַרְבֶּה לִתֵּן עַד שֶׁיֹּאמַר: לֹא לְכָל כָּךְ נִתְכַּוַּנְתִּי. 

הָאוֹמֵר: תְּנוּ ק' ק' זוּז אוֹ סֵפֶר תּוֹרָה לְבֵית הַכְּנֶסֶת, יִתְּנוּ לְבֵית הַכְּנֶסֶת שֶׁהוּא רָגִיל בָּעִיר שֶׁהוּא דָּר שָׁם. <small>הַגָּה: וְאִם רָגִיל בִּשְׁתַּיִם, יִתֵּן לִשְׁתֵּיהֶם <small><small>(טוּר)</small>.</small> הָאוֹמֵר לִתֵּן שֶׁמֶן לַמָּאוֹר, יִתֵּן לְבֵית הַכְּנֶסֶת וְלֹא לְבֵית הַמִּדְרָשׁ <small><small>(בֵּית יוֹסֵף בְּשֵׁם תְּשׁוּבַת הָרַמְבַּ''ן סי' רס''ח)</small>.</small> </small> 

הָאוֹמֵר: תְּנוּ ק' ק' זוּז לַעֲנִיִּים, יִתְּנוּ לַעֲנִיֵּי אוֹתָהּ הָעִיר שֶׁהוּא דָּר בָּהּ. <small>הַגָּה: וְעַיֵּן לְעֵיל סִימָן רנ''א סָעִיף ה'. וְכָל זֶה מִן הַסְּתָם, אֲבָל בְּמָקוֹם שֶׁיּוֹדְעִים כַּוָנָתוֹ שֶׁלֹּא כִּוֵּן לַעֲנִיֵּי אוֹתָהּ הָעִיר לְבַד, כְּגוֹן בִּמְקוֹמוֹת שֶׁדֶּרֶךְ עֲשִׁירִים לִתֵּן לִצְדָקָה הַרְבֵּה בִּשְׁעַת מִיתָתָן, וְדֶרֶךְ לַחֲלֹק אוֹתָן הַצְּדָקוֹת לְכָל עֲנִיִּים, הוֹלְכִים אַחַר זֶה. וַאֲפִלּוּ נָדַר סְתָם, הוֹלְכִים אַחַר הַמִּנְהָג וִיחַלְּקוּ יוֹרְשֵׁיהֶם הַצְּדָקָה לְכָל עֲנִיִּים הַטּוֹבִים בְּעֵינֵיהֶם, אֲפִלּוּ אֵינָם בְּעִירָן. וַאֲפִלּוּ הָיְתָה אוֹתָהּ צְדָקָה מֻנַּחַת וּמֻפְקֶדֶת בְּיַד אַחֵר, יִתְּנוּ אוֹתָהּ לַיּוֹרְשִׁים וְיוֹדִיעוּם שֶׁכָּךְ נָדַר <small><small>(מָרְדְּכַי פ''ק דב''ב)</small>.</small> הַמְחַיֵּב עַצְמוֹ בִּקְנָס לִצְדָקָה, וְעָבַר, צָרִיךְ לִתְּנָן לָעֲנִיִּים שֶׁבָּעִיר וְלֹא יוּכַל לוֹמַר שֶׁיִּתְּנֵם לַעֲנִיִּים אֲחֵרִים. וְיוּכַל הַגַּבַּאי לְתָבְעוֹ, דְּמִקְרֵי מָמוֹן שֶׁיֵּשׁ לוֹ תּוֹבְעִים. <small><small>(מָרְדְּכַי פֶּרֶק בְּנֵי הָעִיר בְּשֵׁם מַהֲרַ''ם)</small>.</small> אֲבָל מִי שֶׁהִקְדִּישׁ מָמוֹן הַרְבֵּה, וּמִנָּה עֲלֵיהֶם יוֹרְשָׁיו לְחַלְּקוֹ כְּפִי הַטּוֹב בְּעֵינֵיהֶם, אֲפִלּוּ לַעֲנִיֵּי עִיר אַחֶרֶת, מִקְרֵי מָמוֹן שֶׁאֵין לוֹ תּוֹבְעִים וְאֵין גַּבָּאֵי הָעִיר יְכוֹלִין לָכוֹף אוֹתָן וּלְתָבְעָם שֶׁיְּקַיְּמוּ צַוָּאַת הַמֵּת. וְאַף עַל גַּב דְּעוֹבְרִים וְגוֹזְלִים הָעֲנִיִּים, מִכָּל מָקוֹם מִקְרֵי מָמוֹן שֶׁאֵין לוֹ תּוֹבְעִים, הוֹאִיל וִיכוֹלִין לְחַלֵּק לְכָל מִי שֶׁיִּרְצוּ. <small><small>(בֵּית יוֹסֵף בְּסִימָן רנ''ט בְּשֵׁם תְּשׁוּבַת הָרַשְׁבָּ''א)</small>.</small> וַאֲפִלּוּ הָיוּ הָאַפּוֹטְרוֹפְּסִים שְׁנַיִם, וּמֵת אֶחָד מֵהֶן, אֵין הַקָּהָל יְכוֹלִין לְמַנּוֹת אַחֵר, אֶלָּא הַנִּשְׁאָר יַעֲשֶׂה מַה שֶּׁיִּרְצֶה וּכְמוֹ שֶׁצִּוָּה הַנּוֹתֵן <small><small>(שָׁם וְשָׁם)</small>.</small> וְעַיֵּן בחו''מ סִימָן ש''א. וַאֲפִלּוּ בִּצְדָקָה שֶׁל בְּנֵי עִיר אֵין אָדָם יָכוֹל לִתְבֹּעַ צְדָקָה, אֶלָּא אִם כֵּן יֵשׁ לוֹ הַרְשָׁאָה מִן הַגַּבַּאי אוֹ טוֹבֵי הָעִיר. הַמַּקְדִּישׁ מָנֶה לִצְדָקָה וְאֵין לוֹ לְשַׁלֵּם, מְסַדְּרִין לוֹ כְּמוֹ לִשְׁאָר בַּעַל חוֹב <small><small>(בֵּית יוֹסֵף בְּשֵׁם ס''ה שַׁעַר א')</small>.</small> </small> 

הַנּוֹדֵר צְדָקָה אֵינוֹ יָכוֹל לַחֲזֹר בּוֹ, אֶלָּא אִם כֵּן נִשְׁאַל לְחָכָם וְהִתִּיר לוֹ. וְאִם הִגִּיעַ לְיַד הַגַּבַּאי, אֵינוֹ יָכוֹל לְהִשָּׁאֵל עָלָיו. 

אֵין אָדָם מַקְדִּישׁ דָּבָר שֶׁאֵינוֹ בִּרְשׁוּתוֹ. כֵּיצַד, הָיָה לוֹ פִּקָּדוֹן בְּיַד אַחֵר, וְכָפַר בּוֹ זֶה שֶׁהִיא אֶצְלוֹ, אֵין הַבְּעָלִים יְכוֹלִין לְהַקְדִּישׁוֹ. אֲבָל אִם לֹא כָּפַר בּוֹ, הֲרֵי הוּא בִּרְשׁוּת בְּעָלָיו בְּכָל מָקוֹם שֶׁהוּא. בַּמֶּה דְּבָרִים אֲמוּרִים, בְּמִטַּלְטְלִין. אֲבָל קַרְקַע שֶׁגְּזָלָהּ אַחֵר וְכָפַר בָּהּ, אִם יָכוֹל לְהוֹצִיאָהּ בְּדַיָּנִים הֲרֵי זֶה יָכוֹל לְהַקְדִּישָׁהּ, וְאַף עַל פִּי שֶׁעֲדַיִן לֹא הוֹצִיאָה, שֶׁהַקַּרְקַע עַצְמָהּ הֲרֵי הִיא בִּרְשׁוּת בְּעָלֶיהָ. הַגּוֹזֵל אֶת חֲבֵרוֹ וְלֹא נִתְיָאֲשׁוּ הַבְּעָלִים, שְׁנֵיהֶם אֵין יְכוֹלִים לְהַקְדִּישׁוֹ, זֶה לְפִי שֶׁאֵינוֹ שֶׁלּוֹ, וְזֶה לְפִי שֶׁאֵינוֹ בִּרְשׁוּתוֹ. וְכֵן כָּל כַּיּוֹצֵא בָּזֶה. <small>הַגָּה: אִם יֵשׁ לוֹ מַשְׁכּוֹן בְּיַד חֲבֵרוֹ, מַה שֶּׁהוּא נֶגֶד הַלְוָאָתוֹ אֵינוֹ יָכוֹל לְהַקְדִּישׁ, וְהַמּוֹתָר יָכוֹל לְהַקְדִּישׁ. <small><small>(מָרְדְּכַי פ' הַמּוֹכֵר)</small>.</small> וְיֵשׁ אוֹמְרִים דַּאֲפִילוּ הַמּוֹתָר אֵינוֹ יָכוֹל לְהַקְדִּישׁ. <small><small>(תא''ו ני''ט)</small>.</small> הַמַּקְדִּישׁ שְׁטָר חוֹב צָרִיךְ כְּתִיבָה וּמְסִירָה כְּמוֹ בְּהֶדְיוֹט. <small><small>(בֵּית יוֹסֵף סי' רנ''ט בְּשֵׁם תְּשׁוּבַת הָרַשְׁבָּ''א)</small>.</small> </small> 

אִם יֵשׁ לוֹ חוֹב עַל אֶחָד וְאוֹמֵר: יִהְיֶה לְהֶקְדֵּשׁ אוֹ לִצְדָקָה, אֵינוֹ כְּלוּם. אֲבָל אִם אָמַר: חוֹב שֶׁיֵּשׁ לִי עַל פְּלוֹנִי, כְּשֶׁיָּבֹא לְיָדִי אַקְדִּישֶׁנּוּ אוֹ אֶתְּנֶנּוּ לִצְדָקָה, חַיָּב לְהַשְׁלִים דְּבָרָיו לְהַקְדִּישׁוֹ וְלִתְּנוֹ כְּשֶׁיָּבֹא לְיָדוֹ. וַאֲפִלּוּ הָאוֹמֵר: חוֹב שֶׁיֵּשׁ לִי בְּיַד פְּלוֹנִי יִהְיֶה לִצְדָקָה, אִם אָמַר כֵּן בִּפְנֵי ב''ח וּבִפְנֵי הַגַּבַּאי, אוֹ בִּפְנֵי טוֹבֵי הָעִיר <small>אוֹ אָדָם חָשׁוּב שֶׁבָּעִיר <small><small>(בֵּית יוֹסֵף בְּשֵׁם ר''י)</small>,</small> </small> זָכָה בּוֹ הַגַּבַּאי מִדִּין מַעֲמַד שְׁלָשְׁתָּם, וַהֲרֵי הוּא צְדָקָה וְאֵינוֹ יָכוֹל לַחֲזֹר בּוֹ, וְאָסוּר לְשַׁנּוֹתוֹ. 

הַמַּכֶּה אֶת חֲבֵרוֹ אוֹ חֵרְפוֹ, בְּעִנְיָן שֶׁחַיָּב לְפִי תַּקָּנַת הָעִיר ה' זְהוּבִים, וְאָמַר בִּפְנֵי הַגַּבַּאי אוֹ בִּפְנֵי טוֹבֵי הָעִיר: אֵינִי חָפֵץ בִּקְנָס אֶלָּא יִהְיֶה לִצְדָקָה, וְאַחַר כָּךְ פִּיְּסוֹ עַד שֶׁמָּחַל לוֹ, אֵין מְחִילָתוֹ כְּלוּם וְזָכוּ הָעֲנִיִּים בַּקְּנָס. 

נָדַר לִצְדָקָה בְּאַסְמַכְתָּא, כְּגוֹן: אִם אֶעֱשֶׂה דָּבָר פְּלוֹנִי אֶתֵּן כָּךְ וְכָךְ לִצְדָקָה, וַעֲשָׂאוֹ, חַיָּב לִתֵּן. 

אִישׁ וְאִשָּׁה שֶׁקִּבְּלוּ עֲלֵיהֶם חֵרֶם לְהִתְגָּרֵשׁ, וְהֶעֱמִידוּ קְנָסוֹת עַל כָּכָה לִצְדָקָה, וְאַחַר כָּךְ נִתְפַּיְּסוּ שֶׁלֹּא לְהִתְגָּרֵשׁ, יֵשׁ מִי שֶׁאוֹמֵר שֶׁפְּטוּרִים מֵהַקְּנָסוֹת. <small>וְהוּא הַדִּין בִּשְׁאָר דְּבָרִים כַּיּוֹצֵא בָּזֶה.</small> 

אָמַר לִתֵּן לַחֲבֵרוֹ מַתָּנָה אִם הוּא עָנִי, הָוֵי כְּנוֹדֵר לִצְדָקָה וְאָסוּר לַחֲזֹר בּוֹ. 

הָאוֹמֵר: חֵפֶץ פְּלוֹנִי אֲנִי נוֹתֵן לִצְדָקָה בְּכָךְ וְכָךְ, וְהוּא שָׁוֶה יוֹתֵר, אֵינוֹ יָכוֹל לַחֲזֹר בּוֹ <small>דְּכָל אֲמִירָה שֶׁיֵּשׁ בָּהּ רְוָחָא לִצְדָקָה, אַמְרִינָן בֵּיהּ אֲמִירָתוֹ לְגָבוֹהַּ כִּמְסִירָתוֹ לְהֶדְיוֹט. <small><small>(ר''ן פ''ק דְּקִדּוּשִׁין וּבְהַגָּהוֹת אֲשֵׁרִי)</small>.</small> </small> אֲבָל אִם לֹא הָיָה שָׁוֶה יוֹתֵר בְּאוֹתָהּ שָׁעָה, וְאַחַר כָּךְ הוּקַר, יָכוֹל לַחֲזֹר בּוֹ כֵּיוָן שֶׁלֹּא מָשַׁךְ וְלֹא נָתַן הַכֶּסֶף. <small>הַגָּה: אִם חָשַׁב בְּלִבּוֹ לִתֵּן אֵיזֶה דָּבָר לִצְדָקָה, חַיָּב לְקַיֵּם מַחֲשַׁבְתּוֹ וְאֵין צָרִיךְ אֲמִירָה, אֶלָּא דְּאִם אָמַר כּוֹפִין אוֹתוֹ לְקַיֵּם. <small><small>(מָרְדְּכַי פ''ק דְּקִדּוּשִׁין ובפ''ק דב''ב וּבְהַגָּהוֹת ובמהרי''ק שֹׁרֶשׁ קפ''ה ומהר''ר פֶּרֶץ וּבְהַגָּהוֹת סמ''ק וְרֹא''שׁ פ''ק דְּתַעֲנִית)</small>.</small> וְיֵשׁ אוֹמְרִים דְּאִם לֹא הוֹצִיא בְּפִיו, אֵינוֹ כְּלוּם. <small><small>(הָרֹא''שׁ כְּלָל י''ג)</small>.</small> וְהָעִקַּר כַּסְּבָרָא הָרִאשׁוֹנָה, וְעַיֵּן בְּחֹשֶׁן הַמִּשְׁפָּט סִימָן רי''ב.</small> 


Siman 259

הָאוֹמֵר: סֶלַע זוֹ לִצְדָקָה, אוֹ שֶׁאוֹמֵר: הֲרֵי עָלַי סֶלַע לִצְדָקָה, וְהִפְרִישׁוֹ, עַד שֶׁלֹּא בָּא לְיַד הַגַּבַּאי יָכוֹל לְשַׁנּוֹתוֹ, בֵּין לִלְווֹתוֹ לְעַצְמוֹ בֵּין לְהַלְווֹתוֹ לַחֲבֵרוֹ, וְיִפְרַע אַחֵר תַּחְתָּיו. <small>הַגָּה: וְכֵן אִם הִקְדִּישׁ כֵּלִים, יָכוֹל לְמָכְרָם לִפְנֵי ג' בְּקִיאִים בְּשׁוּמָא, וְנוֹתֵן דְּמֵיהֶם לִצְדָקָה. <small><small>(בֵּית יוֹסֵף בְּשֵׁם הַגָּהוֹת מָרְדְּכַי דִּכְתֻבּוֹת)</small>.</small> </small> מִשֶּׁבָּא לְיַד גַּבַּאי, אָסוּר לִלְווֹתוֹ, בֵּין לוֹ בֵּין לְאַחֵר בֵּין לַגַּבַּאי. וְאִם הָיָה הֲנָאָה לַעֲנִיִּים בְּעִכּוּב הַמָּעוֹת בְּיַד הַגַּבַּאי, כְּדֵי לְעַשׂוֹת לַאֲחֵרִים לִתֵּן, הֲרֵי הַגַּבַּאי מֻתָּר לִלְווֹתָם וּלְפָרְעָם. <small>הַגָּה: דְּאֵין הַצְּדָקָה כְּהֶקְדֵּשׁ, וּמֻתָּר לֵהָנוֹת מִמֶּנָּהּ. <small><small>(טוּר)</small>.</small> וְאֵין נוֹשְׂאִין וְנוֹתְנִין בִּצְדָקָה הָעוֹמֶדֶת לְחַלֵּק לַעֲנִיִּים, כִּי אִם כֶּסֶף בְּכֶסֶף וְכַיּוֹצֵא בוֹ, שֶׁמָּא יָבֹאוּ עֲנִיִּים וְלא יִהְיֶה לָהֶם מָעוֹת לְחַלֵּק. אֲבָל צְדָקָה שֶׁאֵינָהּ עוֹמֶדֶת לְחַלֵּק, רַק הַקֶּרֶן יְהֵא קַיָּם וְיֹאכְלוּ הַפֵּרוֹת, שָׁרֵי. <small><small>(בֵּית יוֹסֵף בְּשֵׁם סה''ת שַׁעַר מ''ו ח''ד ס''ח וְהַגָּהוֹת מַיְמוֹנִי)</small>.</small> וְכֵן נוֹהֲגִין.</small> 

צְדָקוֹת שֶׁהִתְנַדְּבוּ לְצֹרֶךְ בֵּית הַכְּנֶסֶת אוֹ לְצֹרֶךְ בֵּית עָלְמִין, יְכוֹלִים בְּנֵי הָעִיר לְשַׁנּוֹתָם לְצֹרֶךְ בֵּית הַמִּדְרָשׁ אוֹ תַּלְמוּד תּוֹרָה, אֲפִלּוּ אִם הַבְּעָלִים מְעַכְּבִים, אֲבָל לֹא מִתַּלְמוּד תּוֹרָה לְצֹרֶךְ בֵּית הַכְּנֶסֶת. <small>הַגָּה: וְדַוְקָא בִּדְאִכָּא לְמֵיחַשׁ שֶׁלֹּא יִהְיֶה לָהֶם סִפּוּק לְתַלְמוּד תּוֹרָה, אֲבָל בְּמָקוֹם שֶׁבְּנֵי הָעִיר מְסַפְּקִים לְתַלְמוּד תּוֹרָה, וְאִם יוֹצִיאוּ אֵלּוּ הַמָּעוֹת לְצֹרֶךְ בֵּית הַכְּנֶסֶת יִתְּנוּ מָעוֹת אֲחֵרִים לְתַלְמוּד תּוֹרָה כְּשֶׁיִּצְטָרְכוּ, מֻתָּר. <small><small>(מהרי''ק שֹׁרֶשׁ קכ''ח)</small>.</small> וַאֲפִלּוּ אִם הוּא בְּמָקוֹם שֶׁאָסוּר לְשַׁנּוֹת, אִם אֵינָן צְרִיכִים לַדָּבָר שֶׁנָּדַר, כְּגוֹן שֶׁהִקְדִּישׁ קַרְקַע לִבְנוֹת עָלֶיהָ בֵּית הַמִּדְרָשׁ, וְאֵינָן יְכוֹלִין לִבְנוֹת מִיָּד, אֵין הַמִּתְנַדֵּב יָכוֹל לַחֲזֹר בּוֹ אֶלָּא יִהְיֶה עוֹמֵד כָּךְ עַד שֶׁיִּבְנוּ עָלֶיהָ. <small><small>(מָרְדְּכַי פ' בְּנֵי הָעִיר)</small>.</small> וְכָל זֶה בְּמָקוֹם שֶׁאֵין מִנְהָג יָדוּעַ בָּעִיר, אֲבָל בְּמָקוֹם שֶׁנּוֹהֲגִים שֶׁהַגַּבַּאי אוֹ בְּנֵי הָעִיר מְשַׁנִּים לְכָל מַה שֶּׁיִּרְצוּ, אוֹ אֲפִלּוּ בְּמָקוֹם שֶׁנּוֹהֲגִים שֶׁאָדָם מֵשִׂים אֵיזֶה דָּבָר בְּבֵית הַכְּנֶסֶת, כְּגוֹן סֵפֶר תּוֹרָה אוֹ כְּלֵי כֶּסֶף וְכַדּוֹמֶה, וּכְשֶׁיִּרְצֶה חוֹזֵר וְלוֹקְחוֹ, וּכְשֶׁיּוֹרֵד מִנְּכָסָיו מוֹכְרוֹ לַאֲחֵרִים, הוֹלְכִים אַחַר הַמִּנְהָג. דְּכָל מַקְדִּישׁ אַדַּעְתָּא דְּמִנְהָג הוּא מַקְדִּישׁ, וְלֵב בֵּית דִּין מַתְנֶה עַל זֶה, וּבִלְבַד שֶׁיִּהְיֶה מִנְהָג קָבוּעַ. <small><small>(כֵּן מַשְׁמָע מֵהַבֵּית יוֹסֵף וממהרי''ק שֹׁרֶשׁ קס''א)</small>.</small> וּמִכָּל מָקוֹם אִם הִתְנָה הַמַּקְדִּישׁ בְּפֵרוּשׁ שֶׁלֹּא יְשַׁנּוּ הֶקְדְּשׁוֹ וְלֹא יְהֵא כֹּחַ בָּזֶה, פְּשִׁיטָא שֶׁאָסוּר לְשַׁנּוֹתוֹ. וְעַיֵּן לְעֵיל סי' רנ''ו סָעִיף ד'.</small> 

יִשְׂרָאֵל שֶׁהִתְנַדֵּב נֵר אוֹ מְנוֹרָה לְבֵית הַכְּנֶסֶת, אִם נִשְׁתַּקַּע שֵׁם בְּעָלֶיהָ מֵעָלֶיהָ שֶׁאֵינָהּ נִקְרֵאת עַל שְׁמוֹ, יְכוֹלִים הַצִּבּוּר לְשַׁנּוֹתָהּ אֲפִלּוּ לִדְבַר הָרְשׁוּת, <small>אֲפִלּוּ אִם גַּם הַמִּתְנַדֵּב מוֹחֶה <small><small>(מהרי''ק שֹׁרֶשׁ קכ''ג קכ''ד וּבְשֵׁם רַשְׁבָּ''א וּתְשׁוּבַת רא''ש)</small>.</small> </small> וְאִם לֹא נִשְׁתַּקַּע שָׁם בְּעָלֶיהָ מֵעָלֶיהָ, אֵין יְכוֹלִים לְשַׁנּוֹתוֹ לִדְבַר הָרְשׁוּת, אֲבָל לִדְבַר מִצְוָה יְכוֹלִים לְשַׁנּוֹתוֹ. וְאִם הָיָה הַמִּתְנַדֵּב גּוֹי, אָסוּר לְשַׁנּוֹתָהּ אֲפִלּוּ לִדְבַר מִצְוָה, כָּל זְמַן שֶׁלֹּא נִשְׁתַּקַּע שֵׁם בְּעָלֶיהָ מֵעָלֶיהָ. <small>וְכָל זְמַן שֶׁשֵּׁם בְּעָלִים חָקוּק עַל הַכֵּלִים שֶׁנָּתַן, לֹא נִשְׁתַּקַּע שֵׁם בְּעָלֶיהָ. <small><small>(יְרוּשַׁלְמִי פ' בְּנֵי הָעִיר)</small>.</small> </small> 

גּוֹי שֶׁהִתְנַדֵּב מְנוֹרָה אוֹ דָּבָר אַחֵר לְבֵית הַכְּנֶסֶת, מְקַבְּלִים מִמֶּנּוּ. וְהוּא שֶׁיֹּאמַר: בְּדַעַת יִשְׂרָאֵל הִפְרַשְׁתִּי אוֹתָהּ. וְאִם לֹא אָמַר כֵּן, טָעוּן גְּנִיזָה. <small>וְעַיֵּן לְעֵיל סי' רנ''ד.</small> 

מִי שֶׁיֵּשׁ בְּיָדוֹ מָעוֹת וְהוּא מְסֻפָּק אִם הֵם שֶׁל צְדָקָה, חַיָּב לִתֵּן אוֹתָם לִצְדָקָה. <small>הַגָּה: אֲבָל מִי שֶׁהִקְדִּישׁ דָּבָר בְּלָשׁוֹן שֶׁמְּסֻפָּקִים בּוֹ, וּמֵת, שֶׁאֵין לֵידַע כַּוָנָתוֹ, נִקְרְאוּ הַיּוֹרְשִׁים מֻחְזָקִים וְהַהֶקְדֵּשׁ שֶׁבָּא לְהוֹצִיא <small><small>(מֵהֶם)</small></small> עָלָיו הָרְאָיָה, וְכָל זְמַן שֶׁאֵינוֹ מֵבִיא רְאָיָה הַנְּכָסִים בְּחֶזְקַת הַיּוֹרְשִׁים. <small><small>(רַשְׁבָּ''א סִי' תרנ''ו וּפִסְקֵי מהרא''י סי' ע''ג)</small></small> וְעַיִּןִ בח''ה סִי' ר''ן <small><small>(סעי' ג')</small>.</small> </small> 

אֵין לְקָהָל לִתְבֹּעַ מִסִים וְאַרְנוֹנִיּוֹת מִמְּעוֹת צְדָקָה. <small>הַגָּה: מִי שֶׁמָּצָא כִּיס מָלֵא מָעוֹת בְּתֵבָתוֹ, וְכָתוּב עָלָיו: צְדָקָה, סָמְכִינַן אַכְּתִיבָה וַהֲרֵי הֵן צְדָקָה. <small><small>(הַגָּהוֹת מָרְדְּכַי פ''ק דב''ב)</small>.</small> וְכֵן אִם אָמַר אֶחָד לְבָנָיו: מָעוֹת אֵלּוּ צְדָקָה הֵם, אִם נִרְאֶה לָהֶם שֶׁעָשָׂה זֶה כְּמוֹסֵר <small>דְּבָרָיו בִּלְשׁוֹן צַוָּאָה,</small> דְּבָרָיו קַיָּמִים. וְאִם עָשָׂה זֶה שֶׁלֹּא יִקְּחוּ כְּלוּם, אוֹ שֶׁלֹּא יַחֲזִיקוּ אוֹתוֹ לְעָשִׁיר, אֵין בִּדְבָרָיו כְּלוּם. <small><small>(שָׁם)</small>.</small> וְכֵן אִם אָמְרוּ בַּחֲלוֹם: אֵלּוּ הַמָּעוֹת שֶׁהִטְמִין אָבִיךָ, שֶׁל צְדָקָה הֵם, אֵינוֹ כְּלוּם, דְּדִבְרֵי חֲלוֹמוֹת לֹא מַעֲלִין וְלֹא מוֹרִידִין, <small><small>(שָׁם)</small>.</small> אֲבָל אִם אָמַר לָהֶם כֵּן אַחֵר, אִם הֵם בְּמָקוֹם שֶׁהָיָה יָכוֹל לִטֹּל אֵלּוּ הַמָּעוֹת וְלִתְּנָם לִצְדָקָה, נֶאֱמָן בְּמִגּוֹ שֶׁהָיָה נוֹתְנָם לִצְדָקָה. וְאִם לָאו, אֵינוֹ נֶאֱמָן. <small><small>(מָרְדְּכַי פ' זֶה בּוֹרֵר בְּשֵׁם אז''ק)</small>.</small> הִשְׁתַּמֵּשׁ בְּתֵבָה מְעוֹת הֶקְדֵּשׁ וְחֻלִּין זֶה אַחַר זֶה, וּמָצָא אַחַר כָּךְ מָעוֹת, אַזְלִינָן בָּתַר בַּתְרָא. <small><small>(הַגָּהוֹת מָרְדְּכַי פֶּרֶק קַמָּא דב''ב)</small>.</small> וְאִם הִשְׁתַּמֵּשׁ בְּבַת אַחַת בִּשְׁתֵּיהֶן, אַזְלִינָן בָּתָר רֻבָּא. וְאִם מְצָאָן בְּגוּמָא, דְּאִכָּא לְמֵימַר שֶׁהָיוּ מֻנָּחִים שָׁם זְמַן אָרֹךְ וְלֹא רָאָה, אֲפִלּוּ בָּזֶה אַחַר זֶה אַזְלִינָן בָּתַר רֻבָּא <small><small>(שָׁם)</small>. </small> </small> 


Siman 260

מִצְוַת עֲשֵׂה לָאָב לָמוּל אֶת בְּנוֹ, וּגְדוֹלָה מִצְוָה זוֹ מִשְּׁאָר מִצְוֹת עֲשֵׂה. 


Siman 261

אִם לֹא מָל הָאָב אֶת בְּנוֹ, חַיָּבִים בֵּית דִּין לְמוּלוֹ. וְאִם לֹא מָלוּהוּ בֵּית דִּין, חַיָּב הוּא, כְּשֶׁיַּגְדִּיל, לָמוּל אֶת עַצְמוֹ. וְאִם לֹא מָל, חַיָּב כָּרֵת. <small>הַגָּה: וּבְכָל יוֹם עוֹבְרִים בָּעֳנָשִׁין אֵלּוּ. <small><small>(טוּר וּבְכָל בּוֹ)</small></small> וְאֵין מָלִין בְּנוֹ שֶׁל אָדָם שֶׁלֹּא מִדַּעְתּוֹ, אֶלָּא אִם כֵּן עָבַר הָאָב, וְלֹא מָלוּ בֵּית דִּין, מָלִין אוֹתוֹ בְּעַל כָּרְחוֹ. <small><small>(טוּר בְּשֵׁם הָרַמְבַּ''ם)</small>.</small> וְאֵין הָאִשָּׁה חַיֶּבֶת לָמוּל אֶת בְּנָהּ. <small><small>(טוּר)</small>.</small> הָאָב שֶׁאֵינוֹ יוֹדֵעַ לָמוּל, וְיֵשׁ כָּאן מוֹהֵל שֶׁאֵינוֹ רוֹצֶה לָמוּל בְּחִנָּם, רַק בְּשָׂכָר, יֵשׁ לְבֵית דִּין לִגְעֹר בְּמוֹהֵל זֶה, כִּי אֵין זֶה דַּרְכָּן שֶׁל זֶרַע אַבְרָהָם, וְאַדְּרַבָּה הַמוֹהֲלִים מְהַדְּרִין שֶׁיִּתְּנוּ לָהֶם לָמוּל. וְאִם עוֹמֵד בְּמִרְדּוֹ, וְאֵין יַד הָאִישׁ מַשֶּׂגֶת לָתֵת לוֹ שְׂכָרוֹ, הָוֵי כְּמִי שֶׁאֵין לוֹ אָב שֶׁבֵּית דִּין חַיָּבִים לְמוּלוֹ, וְלָכֵן בֵּית דִּין כּוֹפִין אוֹתוֹ, מֵאַחַר שֶׁאֵין אַחֵר שֶׁיָּמוּל <small><small>(רַשְׁבָּ''א סי' תע''ב)</small>.</small> </small> 


Siman 262

אֵין מָלִין עַד שֶׁתָּנֵץ הַחַמָּה בַּיּוֹם הַשְּׁמִינִי לְלֵדָתוֹ. <small>וּמִשֶּׁעָלָה עַמּוּד הַשַּׁחַר יָצָא. <small><small>(בֵּית יוֹסֵף מִמִּשְׁנָה פ''ב דִּמְגִלָּה)</small>.</small> </small> וְכָל הַיּוֹם כָּשֵׁר לְמִילָה, אֶלָּא שֶׁזְּרִיזִין מַקְדִּימִים לְמִצְוֹת וּמָלִין מִיָּד בַּבֹּקֶר. וַאֲפִלּוּ מִילָה שֶׁלֹּא בִּזְמַנָּהּ אֵינָהּ אֶלָּא בַּיּוֹם. <small>הַגָּה: עָבַר וּמָל בַּלַּיְלָה, צָרִיךְ לַחֲזֹר וּלְהַטִּיף מִמֶּנּוּ דַּם בְּרִית. <small><small>(בֵּית יוֹסֵף מִמִּשְׁנָה שָׁם וְהַגָּה' מיי')</small>.</small> מָלוֹ תּוֹךְ ח' וּבַיּוֹם, יָצָא. <small><small>(הָרֹא''שׁ בְּפ' ר''א דְּמִילָה ושכ''נ מִתְּשׁוּבַת הָרַשְׁבָּ''א)</small>.</small> וְעַיֵּן לְקַמָּן סִימָן רס''ד.</small> 

חוֹלֶה אֵין מָלִין אוֹתוֹ עַד שֶׁיַּבְרִיא, וּמַמְתִּינִים לוֹ מֵעֵת שֶׁנִּתְרַפֵּא מֵחָלְיוֹ שִׁבְעָה יָמִים מֵעֵת לְעֵת, וְאָז מָלִין אוֹתוֹ. בַּמֶּה דְּבָרִים אֲמוּרִים, שֶׁחֲלַצְתּוֹ חַמָּה וְכַיּוֹצֵא בוֹ, שֶׁהוּא חֹלִי שֶׁבְּכָל הַגּוּף, אֲבָל אִם חָלָה בְּאֶחָד מֵאֵבָרָיו, כְּגוֹן שֶׁכָּאֲבוּ לוֹ עֵינָיו כְּאֵב מוּעָט וְכַיּוֹצֵא בָּזֶה, מַמְתִּינִים לוֹ עַד שֶׁיַּבְרִיא, וּלְאַחַר שֶׁיַּבְרִיא, מָלִין אוֹתוֹ מִיָּד. <small>אֲבָל כָּאֲבוּ לוֹ עֵינָיו כְּאֵב גָּדוֹל, הָוֵי כְּחֹלִי שֶׁבְּכָל הַגּוּף. <small><small>(נ''י פ' הֶעָרֵל)</small>.</small> </small> 

אַנְדְּרוֹגִינוּס וּמִי שֶׁיֵּשׁ לוֹ שְׁתֵּי עָרְלוֹת וְיוֹצֵא דֹּפֶן, נִמּוֹלִים לִשְׁמוֹנָה. 

נוֹלַד בֵּין הַשְּׁמָשׁוֹת, מוֹנִים לוֹ מֵהַלַּיְלָה, וְנִמּוֹל לַתְּשִׁיעִי, שֶׁהוּא סְפֵק שְׁמִינִי. וְאִם הוֹצִיא רֹאשׁוֹ חוּץ לַפְּרוֹזְדוֹר מִבְּעוֹד יוֹם, אוֹ שֶׁשָּׁמְעוּ אוֹתוֹ בּוֹכֶה, אֲפִלּוּ נוֹלַד אַחַר כַּמָּה יָמִים, מוֹנֶה לוֹ ח' יָמִים מִיּוֹם שֶׁיָּצָא רֹאשׁוֹ, אוֹ מִיּוֹם שֶׁשָּׁמְעוּ אוֹתוֹ בּוֹכֶה. <small>הַגָּה: וְיֵשׁ אוֹמְרִים דַּוְקָא בִּסְתָם, אֲבָל אִם אִמּוֹ אוֹמֶרֶת דְּהַתִּינוֹק הָיָה מֻנָּח בְּבִטְנָהּ כְּמוֹ בִּשְׁאָר פְּעָמִים, וְלֹא הָיָה לָהּ חֶבְלֵי לֵדָה כְּלָל, אַף עַל פִּי שֶׁשָּׁמְעוּ בּוֹכֶה מוֹנִין לוֹ מִיּוֹם הַלֵּדָה, דְּאַף עַל גַּב דְּלֹא שָׁכִיחַ שֶׁיִּבְכֶּה בְּלֹא הוֹצָאַת הָרֹאשׁ חוּץ לַפְּרוֹזְדוֹר, מִכָּל מָקוֹם הָאֵם נֶאֱמֶנֶת לוֹמַר שֶׁהָיָה מֻנָּח כְּמוֹ בִּשְׁאָר פְּעָמִים וּבָכָה, <small><small>(בְּאוֹר זָרוּעַ בְּשֵׁם תְּשׁוּבַת רַבִּי יוֹאֵל הַלֵּוִי וְהוּא במהרי''ו סי' כ''ה)</small>.</small> </small> 

אִם נוֹלַד כְּשֶׁהָיוּ נִרְאִים בָּרָקִיעַ כּוֹכָבִים קְטַנִּים מְאֹד, יֵשׁ לִסְמֹךְ עַל הַכּוֹכָבִים לְסָפֵק לָמוּל לְמָחֳרָת, כֵּיוָן שֶׁלֹּא הָיָה לֹא שַׁבָּת וְלֹא יוֹם טוֹב, וְאַף עַל פִּי שֶׁהָיָה הָרָקִיעַ מַזְהִיר כְּעֵין אוֹרָהּ שֶׁל יוֹם. 

אִם לְאַלְתַּר כְּשֶׁהוֹצִיא הַוָּלָד רֹאשׁוֹ חוּץ לַפְּרוֹזְדוֹר נִרְאוּ ג' כּוֹכָבִים בֵּינוֹנִים, יֵשׁ לִסְמֹךְ עֲלֵיהֶם שֶׁהוּא לַיְלָה, אֲפִלּוּ הוּא לְמָחָר שַׁבָּת. אֲבָל אִם שָׁהוּ אַחַר כָּךְ, אִם לְפִי הַשִּׁהוּי נִרְאֶה לָהֶם שֶׁהָיָה יוֹם בְּהוֹצָאַת הָרֹאשׁ, אֵין לָהֶם אֶלָּא מַה שֶּׁעֵינֵיהֶם רוֹאוֹת וִיהֵא נִמּוֹל לִשְׁמוֹנָה, אֲפִלּוּ אִם יְאֵרַע בְּשַׁבָּת. 

אֵין דָּבָר זֶה תָּלוּי בַּתְּפִלָּה, אִם הִתְפַּלְּלוּ מִבְּעוֹד יוֹם, לֹא לְהָקֵל וְלֹא לְהַחְמִיר. 


Siman 263

קָטָן שֶׁהוּא יָרֹק, סִימָן שֶׁלֹּא נָפַל בּוֹ דָּמוֹ, וְאֵין מָלִין אוֹתוֹ עַד שֶׁיִּפֹּל בּוֹ דָּמוֹ וְיַחֲזֹר מַרְאֵהוּ כְּמַרְאֵה שְׁאָר הַקְּטַנִּים. וְכֵן אִם נִמְצָא אָדֹם, סִימָן שֶׁלֹּא נִבְלַע דָּמוֹ בְּאֵבָרָיו, אֶלָּא בֵּין עוֹר לַבָּשָׂר, וְאֵין מָלִין אוֹתוֹ עַד שֶׁיִּבָּלַע בּוֹ דָּמוֹ. וְצָרִיךְ לִזָּהֵר מְאֹד בְּאֵלּוּ הַדְּבָרִים, שֶׁאֵין מֵלִין וָלָד שֶׁיֵּשׁ בּוֹ חֲשַׁשׁ חֹלִי, דְּסַכָּנַת נְפָשׁוֹת דּוֹחָה אֶת הַכֹּל, שֶׁאֶפְשָׁר לוֹ לָמוּל לְאַחַר זְמַן, וְאִי אֶפְשָׁר לְהַחֲזִיר נֶפֶשׁ אַחַת מִיִּשְׂרָאֵל, לַעוֹלָם. 

אִשָּׁה שֶׁמָּלָה בְּנָהּ רִאשׁוֹן וּמֵת מֵחֲמַת מִילָה שֶׁהִכְשִׁיל כֹּחוֹ, וּמָלָה גַּם הַשֵּׁנִי וּמֵת מֵחֲמַת מִילָה, הֲרֵי הֻחְזְקָה שֶׁבָּנֶיהָ מֵתִים מֵחֲמַת מִילָה, לֹא שְׁנָא מִבַּעַל אֶחָד אוֹ מִשְּׁנַיִם, וְלֹא תָּמוּל הַשְּׁלִישִׁי, אֶלָּא תַּמְתִּין לוֹ עַד שֶׁיַּגְדִּיל וְיִתְחַזֵּק כֹּחוֹ, וְהוּא הַדִּין אִם אִישׁ אֶחָד מָל בְּנוֹ רִאשׁוֹן וְשֵׁנִי, וּמֵתוּ מֵחֲמַת מִילָה, לֹא יָמוּל הַשְּׁלִישִׁי, בֵּין שֶׁהָיוּ לוֹ מֵאִשָּׁה אַחַת בֵּין מִשְּׁתַּיִם. <small>וְיֵשׁ חוֹלְקִין וּסְבִירָא לְהוּ דְּלֹא שַׁיָּךְ בְּאִישׁ רַק בְּאִשָּׁה <small><small>(חִדּוּשֵׁי אֲגֻדָּה פר''א דְּמִילָה)</small>,</small> וְנִרְאֶה דִּסְפֵק נְפָשׁוֹת לְהָקֵל.</small> 

וְהוּא הַדִּין אִם אִשָּׁה מָלָה בְּנָהּ וּמֵת מֵחֲמַת מִילָה, וְגַם אֲחוֹתָהּ מָלָה בְּנָהּ וּמֵת מֵחֲמַת מִילָה, שְׁאָר הָאֲחָיוֹת לֹא יָמוּלוּ בְּנֵיהֶן אֶלָּא יַמְתִּינוּ עַד שֶׁיִּגְדְּלוּ וְיִתְחַזֵּק כֹּחָם. 

נוֹלַד כְּשֶׁהוּא מָהוּל, צָרִיךְ לְהַטִּיף מִמֶּנּוּ דַּם בְּרִית. וּמִיהוּ בְּנַחַת. וּצְרִיכָה מִלְּתָא לְמִבְדְּקֵהּ יָפֶה יָפֶה בַּיָּדַיִם וּבְמַרְאִית עֵינַיִם, וְלֹא בְּפַרְזְלָא, דְּלֹא לְעַיֵּק לֵיהּ, וְרוֹאִים וְנִזְהָרִים הֵיאָךְ מָלִין אוֹתוֹ. וּמַמְתִּינִים לוֹ הַרְבֵּה וְאֵין חוֹשְׁשִׁין לְיוֹם שְׁמִינִי, שֶׁלֹּא יְבִיאוּהוּ לִידֵי סַכָּנָה. 

תִּינוֹק שֶׁמֵּת קֹדֶם שֶׁיַּגִּיעַ לִהְיוֹת בֶּן שְׁמוֹנָה, מָלִין אוֹתוֹ עַל קִבְרוֹ בְּצֹר אוֹ בְּקָנֶה, וְאֵין מְבָרְכִין עַל הַמִּילָה. אֲבָל מְשִׂימִים לוֹ שֵׁם, לְזֵכֶר שֶׁיְּרַחֲמוּהוּ מִן הַשָּׁמַיִם וְיִחְיֶה בִּתְחִיַּת הַמֵּתִים. <small>הַגָּה: וְאֵין עוֹשִׂין כֵּן אֲפִלּוּ בְּיוֹם טוֹב שֵׁנִי שֶׁל גָּלֻיּוֹת, דְּאָסוּר לִקְבֹּר בְּיוֹם טוֹב הַנְּפָלִים, דַּאֲפִילוּ לְטַלְטְלוֹ אָסוּר. <small><small>(הַגָּהוֹת מָרְדְּכַי פר''א דְּמִילָה וְהג''א פֶּרֶק א')</small>.</small> וְאָסוּר לָמוּל עוֹבֵד כּוֹכָבִים שֶׁלֹּא לְשֵׁם גֵּרוּת, אֲפִלּוּ בְּחֹל. <small><small>(בֵּית יוֹסֵף בְּשֵׁם רַבֵּנוּ יְרוּחָם סוֹף סִימָן רס''ו)</small>.</small> </small> 


Siman 264

הַכֹּל כְּשֵׁרִים לָמוּל; אֲפִלּוּ עֶבֶד אִשָּׁה וְקָטָן וַעֲרֵל יִשְׂרָאֵל שֶׁמֵּתוּ אֶחָיו מֵחֲמַת מִילָה. וְאִם יֵשׁ יִשְׂרָאֵל גָּדוֹל שֶׁיּוֹדֵעַ לָמוּל, הוּא קוֹדֵם לְכֻלָּם. <small>וְיֵשׁ אוֹמְרִים דְּאִשָּׁה לֹא תָּמוּל <small><small>(סמ''ק וְהַגָּהוֹת מָרְדְּכַי)</small>,</small> וְכֵן נוֹהֲגִין לְהַדֵּר אַחַר אִישׁ.</small> אֲבָל עוֹבֵד כּוֹכָבִים, אֲפִלּוּ הוּא מָהוּל, לֹא יָמוּל כְּלָל. וְאִם מָל אֵין צָרִיךְ לַחֲזֹר וְלָמוּל פַּעַם שֵׁנִית. <small>הַגָּה: וְיֵשׁ אוֹמְרִים דְּחַיָּבִים לַחֲזֹר וּלְהַטִּיף מִמֶּנּוּ דַּם בְּרִית. <small><small>(טוּר בְּשֵׁם סְמַ''ג)</small>.</small> וְכֵן עִקָּר. מוּמָר לְכָל הַתּוֹרָה כֻּלָּהּ, אוֹ שֶׁהוּא מוּמָר לְעָרְלוֹת, דִּינוֹ כְּעוֹבֵד כּוֹכָבִים <small><small>(כ''מ בְּשַׁ''ס פ''ב דע''א וּבְטוּר וּבֵית יוֹסֵף בְּשֵׁם הר' מָנוֹחַ וב''ה וד''מ שבאוֹר זָרוּעַ מִסְתַּפֵּק)</small>.</small> תִּינוֹק שֶׁהֻצְרְכוּ לְמוּלוֹ תּוֹךְ ח', מִפְּנֵי הַסַּכָּנָה, אֵין חִלּוּק בֵּין יִשְׂרָאֵל לְעוֹבֵד כּוֹכָבִים, דְּכָל תּוֹךְ ח' לֹא מִקְרֵי מִילָה. מִיהוּ אִם נִשְׁאֲרוּ צִיצִין הַמְּעַכְּבִין הַמִּילָה, אוֹ שֶׁמָּל וְלֹא פָּרַע, יִגְמֹר הַיִּשְׂרָאֵל הַמִּילָה לְח' אוֹ לְאַחַר שֶׁיִּתְרַפֵּא <small><small>(רַשְׁבָּ''א)</small>.</small> וְיֵשׁ לְאָדָם לַחֲזֹר וּלְהַדֵּר אַחַר מוֹהֵל וּבַעַל בְּרִית הַיּוֹתֵר טוֹב וְצַדִּיק <small><small>(אוֹר זָרוּעַ)</small>.</small> וְאִם נְתָנוֹ לְאֶחָד, אָסוּר לַחֲזֹר בּוֹ. מִיהוּ אִם חָזַר בּוֹ, הָוֵי חֲזָרָה <small><small>(מָרְדְּכַי ס''פ כָּל הַגֵּט)</small>.</small> וְאֵין מוֹעִיל בָּזֶה קִבּוּל קִנְיָן. <small><small>(הַגָּהוֹת מָרְדְּכַי דְּשַׁבָּת וּתְשׁוּבַת הָרֹא''שׁ כ''ב)</small>.</small> אֲבָל אִם נִשְׁבַּע לוֹ, כּוֹפִין אוֹתוֹ שֶׁיְּקַיֵּם <small><small>(שָׁם בְּהָרֹא''שׁ)</small>.</small> וְאִם נְתָנוֹ לְאֶחָד וְלֹא הָיָה בָּעִיר, וְאָב הָיָה סָבוּר שֶׁלֹּא יִהְיֶה שָׁם בִּזְמַן הַמִּילָה וְשָׁלַח אַחַר אַחֵר וּבְתוֹךְ כָּךְ בָּא הָרִאשׁוֹן, יִמְהֲלֶנּוּ הַרִאשׁוֹן, דְּוַדַּאי לֹא חָזַר מִן הָרִאשׁוֹן <small><small>(בֵּית יוֹסֵף בְּשֵׁם תשו' ר''מ ומהרי''ק שֹׁרֶשׁ ע''ו)</small>.</small> אִשָּׁה אֵינָהּ יְכוֹלָה לִתֵּן לְאַחֵר לָמוּל, דַּהֲרֵי אֵינָהּ שַׁיָּכָה בְּמִצְוַת לָמוּל אֶת בְּנָהּ <small><small>(שָׁם בִּתְשׁוּבָה בְּשֵׁם ר''מ)</small>.</small> </small> 

בַּכֹּל מָלִין, וַאֲפִלּוּ בְּצֹר וּבִזְכוּכִית וּבְכָל דָּבָר הַכּוֹרֵת, חוּץ מִבִּקְרוּמִית שֶׁל קָנֶה, לְפִי שֶׁקֵּיסָמִים נִתָּזִים מִמֶּנָּה, וְיָבֹא לִידֵי כְּרוּת שָׁפְכָה. וּמִצְוָה מִן הַמֻּבְחָר לָמוּל בְּבַרְזֶל, בֵּין בְּסַכִּין בֵּין בְּמִסְפָּרַיִם, וְנָהֲגוּ לָמוּל בְּסַכִּין. 

כֵּיצַד מָלִין, חוֹתְכִין אֶת הָעָרְלָה, כָּל הָעוֹר הַחוֹפֶה הָעֲטָרָה, עַד שֶׁתִּתְגַּלֶה הָעֲטָרָה, וְאַחַר כָּךְ פּוֹרְעִין אֶת הַקְּרוּם הָרַךְ שֶׁלְּמַטָּה מֵהָעוֹר, בַּצִּפֹּרֶן, וּמַחֲזִירוֹ לְכָאן וּלְכָאן עַד שֶׁיֵּרָאֶה בְּשַׂר הָעֲטָרָה, וְאַחַר כָּךְ מוֹצְצִין הַמִּילָה עַד שֶׁיֵּצֵא הַדָּם מֵהַמְּקוֹמוֹת הָרְחוֹקִים, כְּדֵי שֶׁלֹּא יָבֹא לִידֵי סַכָּנָה. וְכָל מוֹהֵל שֶּׁאֵינוֹ מוֹצֵץ, מַעֲבִירִין אוֹתוֹ. וְאַחַר שֶׁמָּצַץ נוֹתֵן עָלֶיהָ אִסְפַּלְנִית אוֹ רְטִיָּה אוֹ אֲבַק סַמִּים הָעוֹצְרִים הַדָּם. <small>הַגָּה: וְיִהְיֶה נִזְהָר, אִם יֵשׁ לָאִסְפַּלְנִית שָׂפָה, שֶׁיַּהַפְכֶנּוּ לַחוּץ וְלֹא לְפָנִים, שֶׁלֹּא לְדַבֵּק בַּמַּכָּה וְיָבֹא לִידֵי סַכָּנָה. <small><small>(רַבֵּנוּ יְרוּחָם נָתִיב א')</small>.</small> </small> 

מָל וְלֹא פָּרַע, כְּאִלּוּ לֹא מָל. 

יֵשׁ צִיצִים הַמְעַכְּבִים הַמִּילָה וְיֵשׁ שֶׁאֵינָם מְעַכְּבִים אוֹתָהּ. כֵּיצַד, אִם נִשְׁאַר מֵהָעוֹר עוֹר הַחוֹפֶה אֶת רֹב גָּבְהָהּ שֶׁל עֲטָרָה, אֲפִלּוּ בְּמָקוֹם אֶחָד, זֶהוּ הַמְעַכֵּב אֶת הַמִּילָה וּכְאִלּוּ לֹא נִמּוֹל. וְאִם לֹא נִשְׁאַר מִמֶּנּוּ אֶלָּא מְעַט, וְאֵינוֹ חוֹפֶה רֹב גָּבְהָהּ שֶׁל עֲטָרָה, אֵינוֹ מְעַכֵּב הַמִּילָה. <small>וּמִכָּל מָקוֹם אִם הוּא בַּחֹל, לְכַתְּחִילָה יִטֹּל כָּל הַצִּיצִים הַגְּדוֹלִים אַף שֶׁאֵינָן מְעַכְּבִים <small><small>(טוּר)</small>.</small> </small> 

קָטָן שֶׁבְּשָׂרוֹ רַךְ וּמְדֻלְדָּל, אוֹ שֶׁהוּא בַּעַל בָּשָׂר הַרְבֵּה עַד שֶׁנִּרְאֶה כְּאִלּוּ אֵינוֹ מָהוּל, רוֹאִים אִם בְּעֵת שֶׁמִּתְקַשֶּׁה נִרְאֶה מָהוּל אֵין צָרִיךְ לָמוּל פַּעַם שֵׁנִית, וּמִכָּל מָקוֹם מִשּׁוּם מַרְאִית הָעַיִן צָרִיךְ לְתַקֵּן רִבּוּי הַבָּשָׂר שֶׁמִּכָּאן וּמִכָּאן. וְאִם אֵינוֹ נִרְאֶה נִמּוֹל בְּעֵת הַקִּשּׂוּי, צָרִיךְ לַחְתֹּךְ כָּל הַבָּשָׂר הַמְּדֻלְדָּל, עַד שֶׁיִּהְיֶה נִרְאֶה כְּנִמּוֹל בִּשְׁעַת קִשּׁוּיוֹ. <small>הַגָּה: וְאֵין צָרִיךְ שֶׁיְּהֵא נִרְאֶה בְּעֵת קִשּׁוּיוֹ רֹב הָעֲטָרָה, הוֹאִיל וְנִמּוֹל פַּעַם אַחַת כַּהֹגֶן, אֲפִלּוּ אֵינוֹ נִרְאֶה רַק מִעוּט הָעֲטָרָה שֶׁנִּמּוֹל סָגֵי וְאֵין צָרִיךְ לְמוּלוֹ שֵׁנִית. וּמִכָּל מָקוֹם אִם אֶפְשָׁר יְתַקֵּן עַל יְדֵי שֶׁיִּמְשֹׁךְ הָעוֹר, וְיִדְחֲקֶנָּה לַאֲחוֹרָיו, וְיִקְשְׁרֶנָּה שָׁם עַד שֶׁתַּעֲמֹד וְלֹא תַּחֲזֹר לְמַטָּה <small><small>(ת''ה סִימָן רס''ד)</small>.</small> </small> 


Siman 265

הַמָּל מְבָרֵךְ: אֲשֶׁר קִדְּשָׁנוּ בְּמִצְוֹתָיו וְצִוָּנוּ עַל הַמִּילָה; וַאֲבִי הַבֵּן מְבָרֵךְ בֵּין חֲתִיכַת הָעָרְלָה לַפְּרִיעָה: אֲשֶׁר קִדְּשָׁנוּ בְּמִצְוֹתָיו וְצִוָּנוּ לְהַכְנִיסוֹ בִּבְרִיתוֹ שֶׁל אַבְרָהָם אָבִינוּ. <small>הַגָּה: וְאִם אֵין אֲבִי הַבֵּן אֵצֶל הַמִּילָה, יֵשׁ מִי שֶׁאוֹמֵר שֶׁאָדָם אַחֵר מְבָרֵךְ בְּרָכָה זוֹ, דַּהֲרֵי הַבֵּית דִּין מְצֻוִּין לְמוּלוֹ <small><small>(רַמְבַּ''ם בְּשֵׁם י''א)</small>.</small> וְנוֹהֲגִין שֶׁמִּי שֶׁתּוֹפֵס הַנַּעַר מְבָרֵךְ בְּרָכָה זוֹ <small><small>(טוּר וּבְשֵׁם רַאֲבָ''ד והַגָּהַת מיי' בְּשֵׁם סמ''ק)</small>.</small> וְכֵן אִם הָאָב בְּכָאן, וְאֵינוֹ יוֹדֵעַ לְבָרֵךְ <small><small>(רַבֵּנוּ יְרוּחָם נָתִיב א' וְכֵן כָּתַב בֵּית יוֹסֵף בְּשֵׁם אַבּוּדַרְהַם)</small>.</small> הָאָב וְהַמּוֹהֵל כְּשֶׁמְּבָרְכִים, צְרִיכִים לַעֲמֹד <small><small>(טוּר וּבֵית יוֹסֵף בְּשֵׁם ב''ה)</small>.</small> אֲבָל הַתּוֹפֵס הַנַּעַר, כְּשֶׁמְּבָרֵךְ, נוֹהֲגִים שֶׁיּוֹשֵׁב וּמְבָרֵךְ. יֵשׁ אוֹמְרִים שֶׁכָּל הָעָם שֶׁהֵם אֵצֶל הַמִּילָה יַעַמְדוּ, שֶׁנֶּאֱמַר וַיַּעֲמֹד הָעָם בַּבְּרִית <small><small>(מְלָכִים ב כג, ג)</small>. <small>(מָרְדְּכַי פר''א דְּמִילָה וּבְכָל בּוֹ וְר' יְרוּחָם וְאַבּוּדַרְהַם וְתַנְיָא)</small></small> וְכֵן נוֹהֲגִין מִלְּבַד הַתּוֹפֵס הַנַּעַר, שֶׁהוּא יוֹשֵׁב.</small> וְאִם אֲחֵרִים עוֹמְדִים שָׁם, אוֹמְרִים: כְּשֵׁם שֶׁהִכְנַסְתּוֹ לַבְּרִית כֵּן תַּכְנִיסֵהוּ לְתוֹרָה וּלְחֻפָּה וּלְמַעֲשִׂים טוֹבִים. וַאֲבִי הַבֵּן, אוֹ הַמּוֹהֵל, אוֹ אֶחָד מֵהָעָם מְבָרֵךְ עַל הַכּוֹס: בּוֹרֵא פְּרִי הַגֶּפֶן. וְיֵשׁ נוֹהֲגִים לִטֹּל הֲדַס בְּיָדוֹ, וּמְבָרֵךְ עָלָיו, וּלְהָרִיחַ, וְאוֹמֵר: בא''י אֱלֹהֵינוּ מֶלֶךְ הָעוֹלָם אֲשֶׁר קִדֵּשׁ יָדִיד מִבֶּטֶן וכו'. וְנוֹהֲגִין שֶׁכְּשֶׁמַּגִּיעַ לִבְדָמַיִךְ חֲיִי, נוֹתֵן מֵהַיַּיִן בְּאֶצְבָּעוֹ וּפִי הַתִּינוֹק. <small>וּכְשֶׁהַמּוֹהֵל מְבָרֵךְ בְּרָכָה זוֹ, רוֹחֵץ תְּחִלָּה יָדָיו וּפִיו, כְּדֵי שֶׁיְּבָרֵךְ בִּנְקִיּוּת <small><small>(אַבּוּדַרְהַם)</small>.</small> </small> 

אִם אֲבִי הַבֵּן הוּא מוֹהֵל בְּעַצְמוֹ, מְבָרֵךְ: לָמוּל אֶת הַבֵּן, לְדַעַת הָרַמְבַּ''ם. <small>וְיֵשׁ חוֹלְקִין, <small><small>(טוּר בְּשֵׁם בַּעַל הָעִטּוּר)</small>,</small> וְכֵן נוֹהֲגִין שֶׁלֹּא לְחַלֵּק מִיהוּ אִם בֵּרַךְ לָמוּל, אוֹ שֶׁבֵּרַךְ בִּרְכַּת לְהַכְנִיסוֹ לְחוּד, יָצָא <small><small>(וְכֵן מַשְׁמָע בְּהַגָּהוֹת מַיְמוֹנִי)</small>.</small> </small> 

גֵּר שֶׁמָּל קֹדֶם שֶׁנִּתְגַּיֵּר, וְקָטָן שֶׁנּוֹלַד כְּשֶׁהוּא מָהוּל, כְּשֶׁמַּטִּיפִין מִמֶּנּוּ דַּם בְּרִית אֵינָם צְרִיכִים בְּרָכָה. וְכֵן אַנְדְּרוֹגִינוּס אֵין מְבָרְכִין עַל מִילָתוֹ, מִפְּנֵי שֶׁאֵינוֹ זָכָר וַדַּאי. <small>הַגָּה: אֲבָל כְּשֶׁחוֹזְרִין עַל צִיצִין הַמְעַכְּבִים הַמִּילָה, צָרִיךְ לַחֲזֹר וּלְבָרֵךְ כָּל הַבְּרָכוֹת, אֲבָל אֵין לוֹמַר קַיֵּם אֶת הַיֶּלֶד הַזֶּה וכו' <small><small>(בִנְיָמִין זְאֵב סִימָן ל' בְּשֵׁם אֲגֻדָּה)</small>.</small> </small> 

מַמְזֵר, כְּיִשְׂרָאֵל הוּא וּמְבָרְכִים עָלָיו בִּרְכַּת מִילָה עַד כּוֹרֵת הַבְּרִית, אֲבָל אֵין מְבַקְּשִׁים עָלָיו רַחֲמִים. <small>וּמְפַרְסְמִין בִּשְׁעַת מִילָתוֹ שֶׁהוּא מַמְזֵר. <small><small>(מהרי''ל)</small>.</small> </small> בְּיוֹם הַכִּפּוּרִים וּבְאַרְבָּעָה צוֹמוֹת, לֹא יְבָרֵךְ עַל הַכּוֹס <small><small>(טוּר בְּשֵׁם בַּעַל הָעִטּוּר וְעוֹד פּוֹסְקִים)</small> ;</small> מִיהוּ בְּג' צוֹמוֹת מֵהֶם, שֶׁהַיּוֹלֶדֶת אֵינָהּ מִתְעַנָּה, יָכוֹל לְבָרֵךְ עַל הַכּוֹס וְתִטְעֹם מִמֶּנּוּ הַיּוֹלֶדֶת, אִם הִיא שׁוֹמַעַת הַבְּרָכָה, וּמִתְכַּוֶּנֶת שֶׁלֹּא לְהַפְסִיק בִּדְבָרִים בֵּין שְׁמִיעַת הַבְּרָכָה לִשְׁתִיַּת הַכּוֹס. אֲבָל בְּיוֹם הַכִּפּוּרִים וּבְתִשְׁעָה בְּאָב, שֶׁאֵין הַיּוֹלֶדֶת יְכוֹלָה לִשְׁתּוֹת, אֵין מְבָרְכִין עַל הַכּוֹס. וּבְתִשְׁעָה בְּאָב, אַסָא נָמֵי לֹא מַיְתִינָן מִטַּעֲמָא שֶׁאֵין מְבָרְכִין עַל הַבְּשָׂמִים בְּמוֹצָאֵי שַׁבָּת שֶׁחָל בּוֹ תִּשְׁעָה בְּאָב. <small>הַגָּה: וְיֵשׁ אוֹמְרִים דִּמְבָרֵךְ אַכּוֹס בְּכָל תַּעֲנִיּוֹת וְנוֹתְנִים הַבְּרָכָה לְתִינוֹקוֹת קְטַנִּים <small><small>(תּוֹסָפוֹת בַּכֹּל מְעָרְבִין וּמָרְדְּכַי דְּיוֹמָא)</small></small> וְכֵן פָּסַק בַּטּוּר א''ח סִימָן תקנ''ט, וְכֵן נוֹהֲגִין. וּבְיוֹם כִּפּוּרִים נוֹהֲגִין לִתֵּן לַתִּינוֹק הַנִּמּוֹל, כְּמוֹ שֶׁנִּתְבָּאֵר באו''ח סִימָן תרכ''א. וְיֵשׁ אוֹמְרִים דְּאַף בְּלֹא תַּעֲנִית יוֹצְאִים בָּזֶה <small><small>(כָּל בּוֹ)</small>,</small> אֲבָל אֵין נוֹהֲגִין כֵּן, אֶלָּא הַסַּנְדָּק שׁוֹתֶה כְּשֶׁאֵינוֹ תַּעֲנִית.</small> 

מִי שֶׁיֵּשׁ לוֹ שְׁנֵי תִּינוֹקוֹת לָמוּל, יְבָרֵךְ בְּרָכָה אַחַת לִשְׁנֵיהֶם, וַאֲפִלּוּ אִם שְׁנַיִם מָלִים, הָרִאשׁוֹן יְבָרֵךְ עַל הַמִּילָה וְעוֹלֶה גַּם לַשֵּׁנִי, וְהַשֵּׁנִי יְבָרֵךְ: אֲשֶׁר קִדֵּשׁ יָדִיד, וְעוֹלֶה גַּם לָרִאשׁוֹן, וַאֲפִלּוּ אֵין הַנַּעַר לְפָנָיו בִּשְׁעַת הַבְּרָכָה, כֵּיוָן שֶׁדַּעְתּוֹ עָלָיו, רַק שֶׁלֹּא יַסִיחַ דַּעְתּוֹ בֵּינְתַיִם. <small><small>(ד''ע בְּבֵית יוֹסֵף וְלֹא כְּרַבֵּנוּ יְרוּחָם)</small>. <small>הַגָּה: אֲבָל אִם שָׂח בֵּינְתַיִם אוֹ שֶׁלּא הָיָה דַּעְתּוֹ עַל הַב' מִתְּחִלָּה, צָרִיךְ לְבָרֵךְ: אֲשֶׁר קִדֵּשׁ יָדִיד, עַל הָרִאשׁוֹן, וְלַחֲזֹר וּלְבָרֵךְ עַל מִילַת הַשֵּׁנִי. וְדַוְקָא אִם שָׂח בִּדְבָרִים שֶׁאֵינָן צָרְכֵי הַמִּילָה, אֲבָל בְּצָרְכֵי מִילָה לֹא הָוֵי הֶפְסֵק</small> <small>(רַבֵּנוּ יְרוּחָם וּמָרְדְּכַי ס''פ כִּסוּי הַדָּם וְאַבּוּדַרְהַם)</small>. <small>וַאֲפִלּוּ אִם שָׁכַח וּבֵרַךְ: אֲשֶׁר קִדֵּשׁ יָדִיד, לְאַחַר הָרִאשׁוֹן, אֵין צָרִיךְ לַחֲזֹר וּלְבָרֵךְ עַל הַמִּילָה, דִּבְרָכָה לֹא הָוֵי הֶפְסֵק</small> <small>(רַשְׁבָּ''א סִימָן שפ''ב וּבְכָל בּוֹ)</small>, <small>כְּמוֹ שֶׁנִּתְבָּאֵר סִימָן כ''ח לְעִנְיַן כִּסּוּי דָּם. וְאִם שְׁנֵי הַיְלָדִים שֶׁל אָדָם אֶחָד, הָאָב אוֹמֵר: לְהַכְנִיסָם בִּבְרִיתוֹ שֶׁל אַבְרָהָם אָבִינוּ</small> <small>(בֵּית יוֹסֵף בְּשֵׁם מָרְדְּכַי וְאַבּוּדַרְהַם)</small>, <small>וְכֵן אוֹמֵר: קַיֵּם אֶת הַיְלָדִים, וְכו', וִיתַקֵּן כָּל צָרְכֵי הַמִּילָה לְכָל אֶחָד בִּפְנֵי עַצְמוֹ, כְּגוֹן הַנֵּר שֶׁמַּדְלִיקִין, יַעֲשֶׂה לְכָל אֶחָד נֵר בִּפְנֵי עַצְמוֹ</small> <small>(מהרי''ל)</small>.</small> 

הֵיכָא דְּאֶפְשָׁר, עָבְדִינַן לְמִילָה בַּעֲשָׂרָה. וְהֵיכָא דְּלֹא אֶפְשָׁר, עָבְדִינַן בְּפָחוֹת מֵעֲשָׂרָה. 

כְּשֶׁהָאָב עַצְמוֹ מוֹהֵל אֶת בְּנוֹ, הוּא מְבָרֵךְ: שֶׁהֶחֱיָנוּ. וְאִם הַמּוֹהֵל הוּא אַחֵר, יֵשׁ אוֹמְרִים שֶׁאֵין שָׁם בִּרְכַּת שֶׁהֶחֱיָנוּ. וּלְהָרַמְבַּ''ם, לְעוֹלָם הָאָב מְבָרֵךְ שֶׁהֶחֱיָנוּ עַל כָּל מִילָה וּמִילָה, וְכֵן נָהֲגוּ בְּכָל מַלְכוּת אֶרֶץ יִשְׂרָאֵל וְסוּרְיָא וּסְבִיבוֹתֶיהָ וּמַלְכוּת מִצְרַיִם. <small>הַגָּה: וּבִמְדִינוֹת אֵלּוּ נוֹהֲגִין שֶׁלֹּא לְבָרֵךְ שֶׁהֶחֱיָנוּ, אֲפִלּוּ כְּשֶׁהָאָב עַצְמוֹ מָל בְּנוֹ, אִם לֹא שֶׁמָּל בְּנוֹ הַבְּכוֹר שֶׁחַיָּב לִפְדּוֹתוֹ מְבָרֵךְ שֶׁהֶחֱיָנוּ בִּשְׁעַת מִילָה וְאֵינוֹ מְבָרֵךְ בִּשְׁעַת פִּדְיוֹן, אֲבָל כְּשֶׁפָּטוּר מֵהַפִּדְיוֹן אֵינוֹ מְבָרֵךְ שֶׁהֶחֱיָנוּ <small><small>(עַל פִּי מהרי''ל)</small>.</small> </small> 

אֵין צָרִיךְ לְכַסוֹת עֶרְוַת הַקָּטָן בִּשְׁעַת הַבְּרָכָה. <small>אֲבָל יֵשׁ לְנַקּוֹת הַקָּטָן מִצּוֹאָתוֹ קֹדֶם שֶׁיְּבָרֵךְ <small><small>(בֵּית יוֹסֵף בְּשֵׁם כָּל בּוֹ וְהַגָּהַת סמ''ק סי' קנ''ח)</small>.</small> </small> 

אֲבִי הַבֵּן עוֹמֵד עַל הַמּוֹהֵל לְהוֹדִיעַ שֶׁהוּא שְׁלוּחוֹ. 

נוֹתְנִין אֶת הָעָרְלָה בְּחוֹל וְעָפָר, <small>וְכֵן רוֹקְקִים דַּם הַמְּצִיצָה אֶל הֶעָפָר, <small><small>(מהרי''ל בְּשֵׁם יֵשׁ מְקוֹמוֹת)</small>.</small> </small> וְאִם הוּא שַׁבָּת, צָרִיךְ שֶׁיִּהְיוּ מוּכָנִים מִבְּעוֹד יוֹם. <small><small>(בֵּית יוֹסֵף בְּפֵרוּשׁ בַּעַל הָעִטּוּר)</small>.</small> 

נוֹהֲגִין לַעֲשׂוֹת כִּסֵא לְאֵלִיָּהוּ, שֶׁנִּקְרָא מַלְאַךְ הַבְּרִית, וּכְשֶׁמַּנִּיחוֹ יֹאמַר בְּפִיו שֶׁהוּא כִּסֵא אֵלִיָּהוּ. <small>הַגָּה: וְנוֹהֲגִין לְהַדֵּר אַחַר מִצְוָה זוֹ, לִהְיוֹת סַנְדָּק לִתְפֹּס הַתִּינוֹק לְמָהֲלוֹ <small><small>(הַגָּהוֹת מַיְמוֹנִי פֶּרֶק ג' דְּמִילָה)</small>.</small> וְיָפֶה כֹּחַ הַסַּנְדָּק מִכֹּחַ הַמּוֹהֵל לְהַקְדִּימוֹ לִקְרִיאַת הַתּוֹרָה, דְּכָל סַנְדָּק הָוֵי כְּמַקְטִיר קְטֹרֶת <small><small>(מהרי''ל בְּשֵׁם ר''פ)</small>,</small> וְלָכֵן נוֹהֲגִין שֶׁלֹּא לִתֵּן שְׁנֵי יְלָדִים לְבַעַל בְּרִית אֶחָד, כִּדְאָמְרִינַן גַּבֵּי קְטֹרֶת: חֲדָשִׁים לַקְּטֹרֶת <small><small>(שָׁם בְּשֵׁם ר''פ)</small>.</small> וְאֵין לְאִשָּׁה לִהְיוֹת סַנְדָּק לְתִינוֹק בְּמָקוֹם שֶׁאֶפְשָׁר בְּאִישׁ, מִשּׁוּם דְּהָוֵי כִּפְרִיצוּת. וּמִכָּל מָקוֹם הִיא עוֹזֶרֶת לְבַעֲלָהּ וּמְבִיאָה הַתִּינוֹק עַד בֵּית הַכְּנֶסֶת, וְאָז לוֹקֵחַ הָאִישׁ מִמֶּנָּהּ וְנַעֲשֶׂה סַנְדָּק <small><small>(שָׁם בְּשֵׁם מוֹהֲרַ''ם)</small>.</small> אֲבָל הָאִישׁ יָכוֹל לַעֲשׂוֹת הַכֹּל בְּלֹא אִשָּׁה <small><small>(כֵּן עָשָׂה מהרי''ל)</small>.</small> נָהֲגוּ הַמּוֹהֲלִים לְהִתְפַּלֵּל בְּיוֹם הַמִּילָה, שֶׁנֶּאֱמַר: רוֹמְמוֹת אֵל בִּגְרוֹנָם וְחֶרֶב פִּיפִיּוֹת בְּיָדָם <small><small>(תְּהִלִּים קמט, ו)</small>.</small> </small> 

נוֹהֲגִים לַעֲשׂוֹת סְעֻדָּה בְּיוֹם הַמִּילָה. <small>הַגָּה: וְנָהֲגוּ לָקַחַת מִנְיָן לִסְעֻדַּת מִילָה, וּמִקְרֵי סְעֻדַּת מִצְוָה <small><small>(פר''א דְּמִילָה וּבְאוֹר זָרוּעַ)</small>.</small> וְכָל מִי שֶׁאֵינוֹ אוֹכֵל בִּסְעֻדַּת מִילָה, הָוֵי כִּמְנֻדֶּה לַשָּׁמַיִם <small><small>(תּוֹסָפוֹת פ' ע''פ)</small>.</small> וְדַוְקָא שֶׁנִּמְצְאוּ שָׁם בְּנֵי אָדָם מְהֻגָּנִים, אֲבָל אִם נִמְצְאוּ בְּנֵי אָדָם שֶׁאֵינָם מְהֻגָּנִים, אֵין צָרִיךְ לֶאֱכֹל שָׁם <small><small>(ג''ז שָׁם)</small>.</small> עוֹד נָהֲגוּ לַעֲשׂוֹת סְעֻדָּה וּמִשְׁתֶּה בְּלֵיל שַׁבָּת לְאַחַר שֶׁנּוֹלָד זָכָר נִכְנָסִים אֵצֶל הַתִּינוֹק לִטְעֹם שָׁם, וְהוּא גַּם כֵּן סְעֻדַּת מִצְוָה. <small><small>(בת''ה סִימָן רס''ט מתוס' פֶּרֶק מְרֻבֶּה)</small>.</small> </small> 

יוֹם מִילָה שֶׁחָל בְּיוֹם תַּעֲנִית צִבּוּר הַכְּתוּבִים, מִתְפַּלְּלִים סְלִיחוֹת וְאוֹמְרִים וִדּוּי כְּדַרְכָּם, וְאֵין אוֹמְרִים וְהוּא רַחוּם וְלֹא נְפִילַת אַפַּיִם, <small>אֲבָל אוֹמְרִים אֵל אֶרֶךְ אַפַּיִם <small><small>(בֵּית יוֹסֵף בְּשֵׁם הָרַשְׁבָּ''א)</small>.</small> </small> 


Siman 266

מִילָה, בֵּין בִּזְמַנָּהּ בֵּין שֶׁלֹּא בִּזְמַנָּהּ, דּוֹחָה צָרַעַת; שֶׁאִם יֵשׁ בַּהֶרֶת בְּעוֹר הָעָרְלָה, אַף עַל פִּי שֶׁיֵּשׁ בִּקְצִיצַת הַבַּהֶרֶת לֹא תַּעֲשֶׂה, חוֹתְכָהּ עִם הָעָרְלָה. אֲבָל אִם לְאַחַר שֶׁנִּמּוֹל גָּדַל בָּשָׂר בְּמִילָתוֹ, עַד שֶׁאֵינוֹ נִרְאֶה מָהוּל וְצָרִיךְ לְחָתְכוֹ, אִם יֵשׁ בַּהֶרֶת בְּאוֹתוֹ הַבָּשָׂר אָסוּר לְחָתְכוֹ, כֵּיוָן שֶׁאֵין צָרִיךְ לְמוּלוֹ פַּעַם אַחֶרֶת אֶלָּא מִדְּרַבָּנָן. 

מִילָה דּוֹחָה יוֹם טוֹב וְשַׁבָּת, בִּזְמַנָּהּ. אֲבָל שֶׁלֹּא בִּזְמַנָּהּ, אֵינָהּ דּוֹחָה. וַאֲפִלּוּ בִּזְמַנָּהּ, אֵינָהּ דּוֹחָה אֶלָּא הַמִּילָה עַצְמָהּ וּפְרִיעָה וּמְצִיצָה, וַאֲפִלּוּ פֵּרַשׁ, חוֹזֵר עַל צִיצִין הַמְּעַכְּבִין דְּהַיְנוּ אִם נִשְׁאַר מֵהָעוֹר עוֹר הַחוֹפֶה רֹב גָּבְהָהּ שֶׁל עֲטָרָה אֲפִלּוּ בְּמָקוֹם אֶחָד. וְעַל שֶׁאֵינָם מְעַכְּבִים, אִם לֹא פֵּרַשׁ, חוֹזֵר, וְאִם פֵּרַשׁ, אֵינוֹ חוֹזֵר. וְנוֹתְנִין עָלֶיהָ אִסְפַּלְנִית. <small>הַגָּה: וּמֻתָּר לְטַלְטֵל הָאִזְמֵל לְאַחַר הַמִּילָה לְהַצְנִיעוֹ בְּחָצֵר הַמְעֹרָב, אַף עַל גַּב דְּאֵינוֹ צָרִיךְ לוֹ עוֹד בְּאוֹתוֹ שַׁבָּת, דְּהָא לֹא הֻקְצָה בֵּין הַשְּׁמָשׁוֹת מֵאַחַר דְּהָיָה צָרִיךְ לוֹ בְּאוֹתוֹ שַׁבָּת, כֵּן נִרְאֶה לִי. <small><small>(הֶתֵּר טִלְטוּל כָּתוּב בתא''ו נָתִיב א', וְהַטַּעַם הוּא דִבְרֵי הַמְּחַבֵּר וּדְלֹא כמהרי''ל)</small>.</small> </small> אֲבָל מַכְשִׁירֶיהָ אֵינָם דּוֹחִים, כֵּיוָן שֶׁהָיָה אֶפְשָׁר לַעֲשׂוֹתָהּ מִבְּעוֹד יוֹם. וּלְפִיכָךְ אֵין עוֹשִׂין סַכִּין לִמֹּל בּוֹ, וְאֵין מְבִיאִין אוֹתוֹ מִמָּקוֹם לְמָקוֹם, וַאֲפִלּוּ לְהוֹצִיאוֹ מֵהַבַּיִת וְלַהֲבִיאוֹ דֶּרֶךְ גַּגִּין וַחֲצֵרוֹת וּמְבוֹאוֹת שֶׁלֹּא עֵרְבוּ. אֲבָל אִם שָׁכַח הַסַכִּין בְּגַג וְחָצֵר, מֻתָּר לַהֲבִיאוֹ מִזֶּה לָזֶה, אֲפִלּוּ עֵרְבוּ חֲצֵרוֹת עִם הַבָּתִּים. 

אֵין שׁוֹחֲקִין סַמָּנִים, וְלֹא מְחַמִּין לוֹ חַמִּין, וְאֵין עוֹשִׂין לָהּ אִסְפַּלְנִית, וְלֹא טוֹרְפִין לָהּ יַיִן וְשֶׁמֶן. אִם לֹא שָׁחַק כַּמּוֹן מֵעֶרֶב שַׁבָּת, לוֹעֵס בְּשִׁנָּיו. אִם לֹא טָרַף יַיִן וְשֶׁמֶן מֵעֶרֶב שַׁבָּת, נוֹתֵן זֶה לְעַצְמוֹ וְזֶה לְעַצְמוֹ. וְאֵין עוֹשִׂין לָהּ חַלּוּק, אֲבָל כּוֹרֵךְ עָלֶיהָ סְמַרְטוּט, וְאִם לֹא הִתְקִין מֵעֶרֶב שַׁבָּת, כּוֹרֵךְ עַל אֶצְבָּעוֹ וּמֵבִיא דֶּרֶךְ מַלְבּוּשׁ, אֲפִלּוּ מֵחָצֵר אַחֶרֶת שֶׁלֹּא עֵרְבָהּ. 

מָלוּ אֶת הַקָּטָן בְּשַׁבָּת, וְאַחַר כָּךְ נִתְפַּזְרוּ הַסֲמָנִים, עוֹשִׂין לוֹ בְּשַׁבָּת, מִפְּנֵי שֶׁסַכָּנָה הִיא לוֹ. <small>דִין רְחִיצַת תִּינוֹק קֹדֶם מִילָה אוֹ לְאַחֲרֶיהָ, עַיֵּן בַּטּוּר א''ח סִימָן של''א.</small> 

שָׁכְחוּ וְלֹא הֵבִיאוּ סַכִּין מֵעֶרֶב שַׁבָּת, אוֹמֵר לְעוֹבֵד כּוֹכָבִים לְהָבִיא סַכִּין בְּשַׁבָּת, וּבִלְבַד שֶׁלֹּא יָבִיא אוֹתוֹ דֶּרֶךְ רְשׁוּת הָרַבִּים. כְּלָלוֹ שֶׁל דָּבָר: כָּל דָּבָר שֶׁעֲשִׂיָּתוֹ בְּשַׁבָּת אֲסוּרָה עָלֵינוּ מִשּׁוּם שְׁבוּת, מֻתָּר לָנוּ לוֹמַר לְעוֹבְדֵי כּוֹכָבִים לַעֲשׂוֹת אוֹתָהּ כְּדֵי לַעֲשׂוֹת מִצְוָה בִּזְמַנָּהּ. וְדָבָר שֶׁעֲשִׂיָּתוֹ בְּשַׁבָּת אֲסוּרָה עָלֵינוּ מִשּׁוּם מְלָאכָה, אָסוּר לָנוּ לוֹמַר לְעוֹבְדֵי כּוֹכָבִים לַעֲשׂוֹתָהּ בְּשַׁבָּת. 

כָּל הַמַּכְשִׁירִים שֶׁאֵין דּוֹחִין שַׁבָּת, גַּם יוֹם טוֹב אֵין דּוֹחִין, חוּץ מִזֶּה שֶׁשּׁוֹחֲקִין לָהּ כַּמּוֹן בְּיוֹם טוֹב הוֹאִיל וּרְאוּיִים לִקְדֵרָה, וְכֵן טוֹרְפִין לָהּ יַיִן וְשֶׁמֶן. 

אָדָם שֶׁלֹּא מָל מֵעוֹלָם לֹא יִמּוֹל בְּשַׁבָּת, שֶׁמָּא יְקַלְקֵל וְנִמְצָא מְחַלֵּל שַׁבָּת. וְאִם כְּבָר מָל פַּעַם אַחַת, מֻתָּר, וַאֲפִלּוּ אִם הוּא אָבִיו <small><small>(תה''ד סי' רמ''ה וּדְלֹא כה''ר אֱלִיעֶזְר שֶׁבַּטּוּר)</small>.</small> 

מִי שֶׁנּוֹלַד בֵּין הַשְּׁמָשׁוֹת, שֶׁהוּא סְפֵק יוֹם סְפֵק לַיְלָה, מוֹנִין מִן הַלַּיְלָה וְנִמּוֹל לַתְּשִׁיעִי, שֶׁהוּא סְפֵק שְׁמִינִי. וְאִם נוֹלַד עֶרֶב שַׁבָּת בֵּין הַשְּׁמָשׁוֹת, אֵינוֹ דּוֹחֶה אֶת הַשַּׁבָּת, שֶׁאֵין דּוֹחִין אֶת הַשַּׁבָּת מִסָפֵק. וְכֵן אֵינוֹ דּוֹחֶה יוֹם טוֹב מִסָפֵק, וַאֲפִלּוּ יוֹם טוֹב שֵׁנִי שֶׁל גָּלֻיּוֹת <small><small>(טוּר ר''ס זֶה בְּשֵׁם תְּשׁוּבַת רֹא''שׁ וְהִיא בִּכְלָל כ''ו)</small>.</small> וַאֲפִלּוּ לֹא הוֹצִיא אֶלָּא רֹאשׁוֹ בֵּין הַשְּׁמָשׁוֹת, אַף עַל פִּי שֶׁיָּצָא כֻּלּוֹ בְּשַׁבָּת, אֵינוֹ נִמּוֹל בְּשַׁבָּת. 

בְּשִׁעוּר בֵּין הַשְּׁמָשׁוֹת אַפְלִיגֵי תַּנָּאֵי וְאָמוֹרָאֵי בְּסוֹף פֶּרֶק בַּמֶּה מַּדְלִיקִין, וְכָתַב בַּעַל הָעִטּוּר: מְסַפְּקָא לָן הֲלָכָה כְּדִבְרֵי מִי הִלְכָּךְ אִי אִיתְיְלִיד יַנוּקָא מִשֶּׁתִּשְׁקַע הַחַמָּה סָפֵק הוּא, עַד דְּשָׁלִים בֵּין הַשְּׁמָשׁוֹת דְּרַבִּי יוֹסִי, וְנִמּוֹל לַעֲשָׂרָה. וְאִי אִיתְיְלִיד בְּמוֹצָאֵי שַׁבָּת מִשֶּׁתִּשְׁקַע הַחַמָּה, עָבְדִינַן לְחֻמְרָא כִּדְרָבָּה <small>וְעַיֵּן לְעֵיל סִימָן רס''ב סָעִיף ה' ו'.</small> 

קָטָן שֶׁנּוֹלַד כְּשֶׁהוּא מָהוּל, וּמִי שֶׁיֵּשׁ לוֹ שְׁתֵּי עָרְלוֹת, וְאַנְדְּרוֹגִינוּס, וְיוֹצֵא דֹּפֶן, וִיְלִיד בַּיִת שֶׁלֹּא טָבְלָה אִמּוֹ עַד שֶׁיָּלְדָה, אַף עַל פִּי שֶׁנִּמּוֹלִים לִשְׁמוֹנָה אֵינָם דּוֹחִים אֶת הַשַּׁבָּת, <small>טֻמְטוּם שֶׁנִּקְרַע וְנִמְצָא זָכָר, מָלִין אוֹתוֹ בְּשַׁבָּת <small><small>(כ''כ הָרַמְבַּ''ם וְהָרֹא''שׁ)</small>,</small> וְיֵשׁ אוֹסְרִין <small><small>(בֵּית יוֹסֵף בְּשֵׁם הָרִי''ף, וְכֵן כָּתַב רַבֵּנוּ יְרוּחָם)</small>.</small> </small> 

מִי שֶׁנּוֹלַד בַּחֹדֶשׁ הַשְּׁבִיעִי, מָלִין אוֹתוֹ בְּשַׁבָּת אֲפִלּוּ אִם לֹא גָּמְרוּ שְׁעָרוֹ וְצִפָּרְנָיו. אֲבָל מִי שֶׁנּוֹלַד בַּחֹדֶשׁ הַשְּׁמִינִי, אֵין מָלִין אוֹתוֹ בְּשַׁבָּת אֶלָּא אִם כֵּן גָּמְרוּ שְׂעָרוֹ וְצִפָּרְנָיו. וְהוּא הַדִּין לְסָפֵק בֶּן שִׁבְעָה סָפֵק בֶּן שְׁמוֹנָה, שֶׁאֵין מָלִין אוֹתוֹ בְּשַׁבָּת אֶלָּא אִם כֵּן גָּמְרוּ שְׂעָרוֹ וְצִפָּרְנָיו. <small>הַגָּה: וְיֵשׁ אוֹמְרִים דְּמַהֲלִינָן לֵיהּ הוֹאִיל וְסָפֵק בֶּן שִׁבְעָה הוּא, אֶלָּא דְּאֵין מְחַלְּלִין עָלָיו הַשַּׁבָּת בִּשְׁאָר דְּבָרִים <small><small>(סְמַ''ג וְכֵן מַשְׁמָע מֵהָרִי''ף וְהָרֹא''שׁ וְטוּר)</small>,</small> וְכֵן נִרְאֶה לִי עִקָּר.</small> 

יִשְׂרָאֵל שֶׁהֵמִיר וְנוֹלַד לוֹ בֵּן מִיִּשְׂרְאֵלִית, מָלִין אוֹתוֹ בְּשַׁבָּת. 

יִשְׂרָאֵל שֶׁנּוֹלַד לוֹ בֵּן מֵעוֹבֶדֶת כּוֹכָבִים, אֵין מָלִין אוֹתוֹ בְּשַׁבָּת. 

יֵשׁ לִזָּהֵר שֶׁלֹּא יָמוּלוּ שְׁנֵי מוֹהֲלִים מִילָה אַחַת בְּשַׁבָּת, שֶׁזֶּה יָמוּל וְזֶה יִפְרַע, אֶלָּא הַמָּל הוּא עַצְמוֹ יִפְרַע. <small>הַגָּה: וְלא מָצָאתִי רְאָיָה לִדְבָרָיו, וְאַדְּרַבָּה נִרְאֶה לִי דְּשָׁרֵי דְּהָא מִילָה דָּחְיָא שַׁבָּת כְּמוֹ עֲבוֹדָה בַּמִּקְדָּשׁ שֶׁכַּמָּה כֹּהֲנִים הָיוּ עוֹבְדִים וּמְחַלְּלִים שַׁבָּת, דְּמֵאַחַר דְּשַׁבָּת נִתָּן לִדְחוֹת הֲרֵי הוּא כְּחֹל לְכָל דָּבָר. וְכֵן מָצָאתִי בְּסֵפֶר הַתְּרוּמָה יָשָׁן כָּתוּב בִּקְלָף, שֶׁכָּתַב בְּסוֹף הִלְכוֹת שַׁבָּת בְּהֶדְיָא, דְּשָׁרֵי. אָמְנָם מָצָאתִי בְּקֹבֶץ שֶׁיֵּשׁ לֶאֱסֹר וְעַל כֵּן טוֹב לְהַחְמִיר לְכַתְּחִלָּה, אַף עַל פִּי שֶׁמִּדִּינָא נִרְאֶה לִי מַה שֶּׁכָּתַבְתִּי <small><small>(ד''ע וּדְלֹא כַּבֵּית יוֹסֵף)</small>. </small> </small> 


Siman 267

מִצְוַת עֲשֵׂה עַל הָרַב לָמוּל עֲבָדָיו. עָבַר הָרַב וְלֹא מָלוֹ, מִצְוָה עַל בֵּית דִּין לְמוּלוֹ. אֶחָד עֶבֶד שֶׁנּוֹלַד בְּבֵית יִשְׂרָאֵל, וְאֶחָד שֶׁקְּנָאוֹ מֵהָעוֹבֵד כּוֹכָבִים, חַיָּב לְמוּלוֹ. וְאֵינָם נִמּוֹלִים אֶלָּא בַּיּוֹם. וִילִיד בַּיִת נִמּוֹל לְח', וּמִקְנַת כֶּסֶף נִמּוֹל בַּיּוֹם שֶׁנִּלְקַח, אֲפִלּוּ לְקָחוֹ בַּיּוֹם שֶׁנּוֹלַד, נִמּוֹל בְּיוֹמוֹ. <small>לָקַח אֶחָד הַשִּׁפְחָה, וְאֶחָד לָקַח הָעֻבָּר, נִמּוֹל לְאֶחָד <small><small>(טוּר)</small>.</small> כָּל שֶׁכֵּן קָנָה שִׁפְחָה וּוְלָדָהּ עִמָּהּ, שֶׁנִּמּוֹל לְאֶחָד <small><small>(בֵּית יוֹסֵף)</small>.</small> </small> וְיֵשׁ מִקְנַת כֶּסֶף שֶׁנִּמּוֹל לְח', וְיֵשׁ יְלִיד בַּיִת שֶׁנִּמּוֹל לְאוֹתוֹ יוֹם שֶׁנּוֹלַד. כֵּיצַד, לָקַח שִׁפְחָה וְעֻבָּרָהּ עִמָּהּ, וְיָלְדָה, הֲרֵי זֶה נִמּוֹל לִשְׁמוֹנָה. וְאַף עַל פִּי שֶׁלָּקַח הָעֻבָּר בִּפְנֵי עַצְמוֹ, וַהֲרֵי הָעֻבָּר מִקְנַת כֶּסֶף, הוֹאִיל וְלָקַח אִמּוֹ קֹדֶם שֶׁנּוֹלַד, נִמּוֹל לִשְׁמוֹנָה. לָקַח שִׁפְחָה לְעֻבָּרֶיהָ, אוֹ שֶׁלָּקַח שִׁפְחָה עַל מְנַת שֶׁלֹּא לְהַטְבִּילָהּ לְשֵׁם עַבְדוּת, אַף עַל פִּי שֶׁנּוֹלַד בִּרְשׁוּתוֹ <small>וְנִתְעַבְּרָה בְּבֵיתוֹ <small><small>(טוּר)</small>,</small> </small> נִמּוֹל בַּיּוֹם שֶׁנּוֹלַד, שֶׁהֲרֵי הַנּוֹלָד הַזֶּה כְּאִלּוּ הוּא מִקְנַת כֶּסֶף לְבַדּוֹ, וּכְאִלּוּ הַיּוֹם קְנָאוֹ, שֶׁאֵין אִמּוֹ בִּכְלַל שִׁפְחוֹת יִשְׂרָאֵל, כְּדֵי שֶׁיִּהְיֶה הַבֵּן יְלִיד בַּיִת. וְאִם טָבְלָה אִמּוֹ אַחַר שֶׁיָּלְדָה, הֲרֵי זֶה נִמּוֹל לִשְׁמוֹנָה. 

כְּשֵׁם שֶׁמִּילַת הַבָּנִים דּוֹחָה אֶת הַשַּׁבָּת, כָּךְ מִילַת הָעֲבָדִים שֶׁהֵם נִמּוֹלִים לִשְׁמוֹנָה דּוֹחָה אֶת הַשַּׁבָּת, חוּץ מִיְלִיד בַּיִת וּמִקְנַת כֶּסֶף שֶׁלֹּא טָבְלָה אִמּוֹ עַד שֶׁיָּלְדָה, שֶׁאַף עַל פִּי שֶׁהֵם נִמּוֹלִים לִשְׁמוֹנָה אֵינָם דּוֹחִים אֶת הַשַּׁבָּת. 

הָעֶבֶד הַנִּלְקָח מֵהָעוֹבֵד כּוֹכָבִים, אוֹמְרִים לוֹ: רְצוֹנְךָ שֶׁתִּכָּנֵס לִכְלַל עַבְדֵי יִשְׂרָאֵל וְתִהְיֶה מֵהַכְּשֵׁרִים, אוֹ לֹא. אִם רָצָה, מוֹדִיעִין לוֹ עִקָּרֵי הַדָּת, וּמִקְצָת מִצְוֹת קַלּוֹת וַחֲמוּרוֹת וְעָנְשָׁן וּשְׂכָרָן, כְּמוֹ שֶׁמּוֹדִיעִין אֶת הַגֵּר, וּמַטְבִּילִין אוֹתוֹ כְּגֵר וּמוֹדִיעִין אוֹתוֹ כְּשֶׁהוּא בַּמַּיִם. <small>וְהָעֶבֶד מְבָרֵךְ עַל הַטְּבִילָה וְלֹא הָאָדוֹן <small><small>(נ''י פֶּרֶק הַחוֹלֵץ וּבְמַגִּיד מִשְׁנֶה פֶּרֶק י''ג מֵאִסוּרֵי בִּיאָה)</small>.</small> </small> 

לָקַח עֶבֶד גָּדוֹל מֵהָעוֹבֵד כּוֹכָבִים, וְלֹא רָצָה הָעֶבֶד לִמֹּל, מְגַלְגֵּל עִמּוֹ כָּל י''ב חֹדֶשׁ. יֶתֶר עַל כֵּן, אָסוּר לְקַיְּמוֹ כְּשֶׁהוּא עָרֵל, אֶלָּא חוֹזֵר וּמוֹכְרוֹ לְעוֹבֵד כּוֹכָבִים. <small>הַגָּה: וְדַוְקָא בְּמָקוֹם שֶׁקְּנָאוֹ כְּדֵי לְגַיְּרוֹ לְעֶבֶד, אֲבָל אִם הִתְנָה בְּפֵרוּשׁ שֶׁלֹּא לְמוּלוֹ <small><small>(טוּר וּמָרְדְּכַי ס''פ הַחוֹלֵץ וְרַמְבַּ''ם בְּפֶרֶק א' מהל' מִילָה ופי''ד מהא''ב וְרַאֲבָ''ד שָׁם)</small>,</small> וְכֵן בִּמְדִינוֹת אֵלּוּ שֶׁאָסוּר לְגַיֵּר שׁוּם גּוֹי, הֲוָה כְּאִלּוּ הִתְנָה עִמּוֹ שֶׁלֹּא לְמוּלוֹ וּמֻתָּר לְקַיְּמוֹ עָרֵל כָּל זְמַן שֶׁיִּרְצֶה <small><small>(ג''ז בְּמָרְדְּכַי שָׁם וְר' יְרוּחָם)</small>,</small> וְכֵן הוּא הַמִּנְהָג פָּשׁוּט.</small> 

אִם מָל אֶת עַבְדּוֹ וְהִטְבִּילוֹ בְּעַל כָּרְחוֹ לְשֵׁם עַבְדוּת, לֹא עָשָׂה כְּלוּם. <small>מִיהוּ אִם עָשָׂה מֵרְצוֹנוֹ וְנָהַג בְּמִצְוֹת שֶׁל עֶבֶד, יָכוֹל לְשַׁחְרְרוֹ אַחַר כָּךְ בע''כ <small><small>(טוּר)</small>.</small> </small> 

עֶבֶד קָטָן אוֹ שׁוֹטֶה, מַטְבִּילִין אוֹתוֹ עַל דַּעַת בֵּית דִּין. 

כְּשֶׁיִּשְׁתַּחְרֵר הָעֶבֶד צָרִיךְ טְבִילָה אַחַר כָּךְ בִּפְנֵי שְׁלֹשָׁה, וְאֵין צָרִיךְ לְקַבֵּל עָלָיו מִצְוֹת וּלְהוֹדִיעוֹ עִקָּרֵי הַדָּת, שֶׁכְּבָר הוֹדִיעוּהוּ כְּשֶׁטָּבַל לְשֵׁם עַבְדוּת. 

עֶבֶד <small><small>(עוֹבֵד כּוֹכָבִים)</small></small> שֶׁמָּלוֹ רַבּוֹ וְחָזַר לְגֵיוּתוֹ וּמְכָרוֹ לְעוֹבֵד כּוֹכָבִים, וְחָזַר יִשְׂרָאֵל וּקְנָאוֹ מִמֶּנּוּ, הֲרֵי הוּא כְּיִשְׂרָאֵל מוּמָר וְאֵינוֹ צָרִיךְ טְבִילָה אֶלָּא מַלְקוֹת. <small>וְיֵשׁ אוֹמְרִים שֶׁמִּכָּל מָקוֹם לְכַתְּחִלָּה חוֹזְרִין וּמַטְבִּילִין אוֹתוֹ לְמָעַלָה בְּעָלְמָא <small><small>(נ''י פ' הַחוֹלֵץ)</small>.</small> </small> 

הַלּוֹקֵחַ עֶבֶד מִן הָעוֹבֵד כּוֹכָבִים, אֵין הַגּוּף קָנוּי לוֹ עַד שֶׁיַּטְבִּילֶנּוּ לְשֵׁם עַבְדוּת. הִלְכָּךְ אִם קָדַם וְטָבַל לְשֵׁם בֶּן חוֹרִין, הֲרֵי הוּא בֶּן חוֹרִין. <small>הַגָּה: וּמִכָּל מָקוֹם צָרִיךְ לְשַׁלֵּם לְרַבּוֹ דָּמָיו שֶׁנָּתַן בַּעֲדוֹ <small><small>(נ''י פ' הַחוֹלֵץ וּבמ''מ פי''ג דא''ב וּבְשֵׁם רַבּוֹ שֶׁל ריטב''א וְר' יְרוּחָם וְעוֹד פּוֹסְקִים עַיִּןִ בֵּית יוֹסֵף)</small>.</small> וְאִם טְבָלוֹ בֵּית דִּין אוֹ אַחֵר לְשֵׁם בֶּן חוֹרִין, צָרִיךְ לְשַׁלֵּם לוֹ, אִם יָדַע שֶׁהוּא עַבְדּוֹ שֶׁל זֶה <small><small>(שָׁם בב''י)</small>.</small> אֲבָל אִם לֹא טְבָלוֹ, אֶלָּא שֶׁהִשִּׂיא עֵצָה לָעֶבֶד לִטְבֹּל לְשֵׁם בֶּן חוֹרִין, פָּטוּר. <small><small>(תְּשׁוּבַת הָרַשְׁבָּ''א וְלֹא כַּבֵּית יוֹסֵף שֶׁכָּתַב שֶׁחוֹלֵק אָרַבֵּנוּ יְרוּחָם וְעַיִּןִ בַּיִת חָדָשׁ)</small>.</small> </small> לְפִיכָךְ צָרִיךְ לְהַטִּיל עָלָיו שׁוּם עֲבוֹדָה בְּעוֹדוֹ בַּמַּיִם, שֶׁיְּהֵא נִרְאֶה כְּעֶבֶד, שֶׁלֹּא יַקְדִּים וְיֹאמַר: אֲנִי טוֹבֵל לְשֵׁם בֶּן חוֹרִין. אֲבָל עוֹבֵד כּוֹכָבִים שֶׁמּוֹכֵר אֶת עַצְמוֹ לְיִשְׂרָאֵל, קוֹנֶה גּוּפוֹ מִיָּד וְאֵינוֹ יָכוֹל לְהַקְדִּים לִטְבֹּל לְשֵׁם בֶּן חוֹרִין. 

בַּמֶּה דְּבָרִים אֲמוּרִים, שֶׁכְּשֶׁלָּקַח עֶבֶד מֵהָעוֹבֵד כּוֹכָבִים אֵין הַגּוּף קָנוּי לוֹ, כְּשֶׁאוֹתוֹ עוֹבֵד כּוֹכָבִים קָנָה אוֹתוֹ עֶבֶד עַל יְדֵי שֶׁנִּמְכַּר לוֹ הוּא עַצְמוֹ. אֲבָל אִם קְנָאוֹ בְּדִינָא דְּמַלְכוּתָא, דְּקָנֵי לֵיהּ גּוּפֵיהּ, וּלְקָחוֹ מִמֶּנּוּ יִשְׂרָאֵל, אִם קָדַם וְטָבַל לְשֵׁם בֶּן חוֹרִין לֹא קָנָה עַצְמוֹ בּוֹ חוֹרִין. 

מִי שֶּׁיֵּשׁ לוֹ שִׁפְחָה וַעֲדַיִן לֹא טָבְלָה לְשֵׁם עַבְדוּת, אָסוּר לְאַחֵר לְהַטְבִּילָהּ בְּלֹא רְשׁוּת הָאָדוֹן. <small>הַגָּה: דְּשֶׁמָּא הָאָדוֹן אֵינוֹ רוֹצֶה לְטָבְלָהּ לְשֵׁם עַבְדוּת, דַּעֲדִיפָא לֵיהּ שֶׁהִיא עוֹבֶדֶת כּוֹכָבִים דִּיכוֹלָה לַעֲשׂוֹת צְרָכָיו בְּשַׁבָּת, גַּם יוּכַל לְמָכְרָהּ לְעוֹבֵד כּוֹכָבִים. וְאִם עָבַר וּטְבָלָהּ, צָרִיךְ לְשַׁלֵּם לָאָדוֹן הֶזֵּקוֹ שֶׁעָשָׂה לוֹ <small><small>(רַבֵּנוּ יְרוּחָם נָתִיב י''ג)</small>.</small> </small> 

הַמָּל אֶת הָעֲבָדִים, מְבָרֵךְ: אֲשֶׁר קִדְּשָׁנוּ בְּמִצְוֹתָיו וְצִוָּנוּ לָמוּל אֶת הָעֲבָדִים. <small><small>(וְאִם מָל עֶבֶד שֶׁל אֲחֵרִים, מְבָרֵךְ עַל מִילַת הָעֲבָדִים)</small></small> וְאַחַר כָּךְ מְבָרֵךְ: אקב''ו לָמוּל אֶת הָעֲבָדִים וּלְהַטִּיף מֵהֶם דַּם בְּרִית וְכו' בָּרוּךְ אַתָּה ה' כּוֹרֵת הַבְּרִית. 

צָרִיךְ לְכַסוֹת עֶרְוָתוֹ בִּשְׁעַת בְּרָכָה, כֵּיוָן שֶׁהוּא גָּדוֹל. 

אֵין עֶבֶד עִבְרִי נוֹהֵג אֶלָּא בִּזְמַן שֶׁהַיּוֹבֵל נוֹהֵג. וְהָנֵי מִלֵּי לְמִקְנְיֵהּ גּוּפֵיהּ לִשְׁאָר דִּינֵי עֶבֶד עִבְרִי, אֲבָל הֵיכָא דְּקַנְיֵהּ שַׁבַּאי לְמַעֲשֶׂה יָדָיו בְּדִינָא דְּמַלְכוּתָא, כְּגוֹן שֶׁנִּשְׁבָּה בְּמִלְחָמָה שֶׁמְּכָרוּהוּ גּוֹבֵי הַמַּס, הָדָר מָצֵי לְזַבּוּנֵי יִשְׂרָאֵל לְמַעֲשֵׂה יָדָיו, וּמָצֵי הַאי עֶבֶד לְמֵיהַב לְרַבֵּיהּ יִשְׂרָאֵל דְּמֵי מִקְנָתוֹ אוֹ דְּמֵי שָׁוְיוֹ, וְנָפִיק, וְיַד הָאָדוֹן עַל הַתַּחְתּוֹנָה לִקַּח הַפָּחוֹת. 

אֲנָשִׁים שֶׁאֵינָם נוֹהֲגִים כַּשּׁוּרָה, מֻתָּר לִרְדוֹתָן בְּחָזְקָה וּלְהִשְׁתַּעְבֵּד בָּהֶם. 

מֶלֶךְ שֶׁגָּזַר שֶׁכָּל מִי שֶׁלֹּא יִתֵּן הַמַּס הַקָּצוּב עַל כָּל אִישׁ וְאִישׁ יִשְׁתַּעְבֵּד לָזֶה שֶׁנָּתַן הַמַּס עַל יָדוֹ, הֲרֵי זוֹ מֻתָּר לְהִשְׁתַּמֵּשׁ בּוֹ יוֹתֵר מִדַּאי, אֲבָל לֹא כְּעֶבֶד. וְאִם אֵינוֹ נוֹהֵג כַּשּׁוּרָה, מֻתָּר לְהִשְׁתַּמֵּשׁ בּוֹ כְּעֶבֶד. 

הַקּוֹנֶה עֶבֶד עוֹבֵד כּוֹכָבִים מִיִּשְׂרָאֵל, אוֹ מֵעוֹבֵד כּוֹכָבִים, וְכֵן עוֹבֵד כּוֹכָבִים שֶׁמָּכַר עַצְמוֹ לְיִשְׂרָאֵל אוֹ שֶׁמָּכַר בָּנָיו וּבְנוֹתָיו, הֲרֵי הוּא כְּעֶבֶד כְּנַעֲנִי, אֶלָּא שֶׁאוֹתוֹ שֶׁלּוֹקֵחַ מֵעוֹבֵד כּוֹכָבִים אֵין גּוּפוֹ קָנוּי אֶלָּא לְמַעֲשֵׂה יָדָיו, אֶלָּא אִם כֵּן קְנָאוֹ בְּדִינָא דְּמַלְכוּתָא <small><small>(מִמַּשְׁמָעוּת הַתּוֹסָפוֹת וד''ע לְדַעַת הָרַמְבַּ''ם וְעַיֵּן בֵּית יוֹסֵף)</small>.</small> וּבְכֻלָּם, כָּל זְמַן שֶׁלֹּא הִטְבִּילוֹ לְשֵׁם עַבְדוּת, דִּינוֹ כְּעוֹבֵד כּוֹכָבִים לְכָל דָּבָר. וּלְאַחַר שֶׁיַּטְבִּילֶנּוּ לְשֵׁם עַבְדוּת, הוּא עֶבֶד וְחַיָּב בְּמִצְוֹת שֶׁהָאִשָּׁה חַיֶּבֶת בָּהֶן, וּבְעֶבֶד זֶה מֻתָּר לַעֲבֹד בְּפָרֶךְ. וְאַף עַל פִּי שֶׁהַדִּין כָּךְ, מִמִּדַּת חֲסִידוּת וְדַרְכֵי הַחָכְמָה שֶׁיְּהֵא אָדָם רַחֲמָן וְלֹא יַכְבִּיד עֻלּוֹ עַל עַבְדּוֹ וְלֹא יָצֵר לוֹ, וְיַאֲכִילֵהוּ וְיַשְׁקֵהוּ מִכָּל מַאֲכָל וּמַשְׁקֶה, וְלֹא יְבַזֶּהוּ לֹא בַּיָּד וְלֹא בִּדְבָרִים וְלֹא יַרְבֶּה עָלָיו צְעָקוֹת וְכַעַס, אֶלָּא יְדַבֵּר עִמּוֹ בְּנַחַת וְיִשְׁמַע טַעֲנוֹתָיו. 

מֶלֶךְ עוֹבֵד כּוֹכָבִים שֶׁעָשָׂה מִלְחָמָה וְהֵבִיא שְׁבוּיִים וּמְכָרָם, וְכֵן אִם הִרְשָׁה לְכָל מִי שֶׁיִּרְצֶה שֶׁיֵּלֵךְ וְיִגְנֹב מֵאֻמָּה שֶׁהָיָה עוֹשֶׂה עִמּוֹ מִלְחָמָה יָבִיא וְיִמְכֹּר לְעַצְמוֹ, וְכֵן אִם הָיוּ דִּינָיו דְּכָל מִי שֶׁלֹּא יִתֵּן הַמַּס יִמָּכֵר אוֹ מִי שֶׁיַּעֲשֶׂה, כָּךְ וְכָךְ אוֹ לֹא יַעֲשֶׂה, יִמָּכֵר, הֲרֵי דִּינָיו דִּין וְעֶבֶד הַנִּלְקָח בְּדִינִים אֵלּוּ הֲרֵי הוּא כְּעֶבֶד כְּנַעֲנִי לְכָל דָּבָר. 

הָאִשָּׁה קוֹנָה שְׁפָחוֹת אֲבָל אֵינָהּ קוֹנָה עֲבָדִים, אֲפִלּוּ קְטַנִּים, מִפָּנָי הַחֲשָׁד. 

יָכוֹל הָרַב לוֹמַר לְעַבְדּוֹ: עֲשֵׂה עִמִּי וְאֵינִי זָנְךָ. אֲבָל עַבְדֵי נִכְסֵי מְלוֹג, <small><small>(פֵּרוּשׁ נִכְסֵי מְלוֹג כְּעִנְיַן מְלִיגַת הָרֹאשׁ שֶׁתּוֹלְשִׁין הַשֵּׂעָר וְעוֹזְבִין הָרֹאשׁ, כָּךְ הַבַּעַל אוֹכֵל פֵּרוֹת וּמַנִּיחַ הַקֶרֶן וְאֵין לוֹ רְשׁוּת בְּזוֹ)</small></small> חַיָּב לְזוּנָם. <small>הַגָּה: וְיֵשׁ אוֹמְרִים הָא דְּיָכוֹל לוֹמַר אֵינִי זָנְךָ, הַיְנוּ כְּשֶׁהַשָּׁנִים כְּתִקּוּנָן אֲבָל בִּשְׁנַת בַּצֹּרֶת שֶׁאֵין מְרַחֲמִים עָלָיו, לֹא. אֲבָל יָכוֹל לוֹמַר לוֹ: צֵא מַעֲשֵׂה יָדֶיךָ בִּמְזוֹנוֹתֶיךָ, אַף עַל פִּי שֶׁאֵינָן מַסְפִּיקִין <small><small>(טוּר וְהַתּוֹסָפוֹת וְהָרֹא''שׁ וְרַשְׁבָּ''א)</small>.</small> </small> 

הַקּוֹטֵעַ יַד עֶבֶד כְּנַעֲנִי שֶׁל חֲבֵרוֹ, נוֹתֵן חֲמִשָּׁה דְּבָרִים לָאָדוֹן וְהָעֶבֶד נִזּוֹן מֵהַצְדָּקָה, אַף עַל פִּי שֶׁהָאָדוֹן לוֹקֵחַ הַשֶּׁבֶת, שֶׁהֲרֵי יָכוֹל לוֹמַר לוֹ: עֲשֵׂה עִמִּי, וְאֵינִי זָנְךָ. וְהָרִפּוּי, נוֹתֵן לִרְפוּאָתוֹ. וְאִם אֲמָדוּהוּ לְהִתְרַפְּאוֹת בְּה' יָמִים, וְעָשׂוּ לוֹ סַמִּים חֲזָקִים שֶׁמִּהֵר לְהִתְרַפְּאוֹת בְּג' יָמִים, הָאָדוֹן לוֹקֵחַ הַיִּתְרוֹן אַף עַל פִּי שֶׁהָעֶבֶד נִצְטַעֵר בַּסַמִּים הַחֲזָקִים. <small>וְכָל שֶׁכֵּן אִם חִבֵּל בּוֹ הָאָדוֹן, דְּפָטוּר <small><small>(מֵישָׁרִים ני''ג ועי' ס''ק ל''ז)</small>.</small> </small> 

כָּל מַה שֶּׁקָּנָה עֶבֶד, קָנָה רַבּוֹ. בֵּין שֶׁמָּצָא מְצִיאָה אוֹ נָתְנוּ לוֹ מַתָּנָה, בֵּין שֶׁנְּתָנָהּ לוֹ הָאָדוֹן אוֹ אַחֵר, לֹא זָכָה בָּהּ אֶלָּא הַכֹּל לָאָדוֹן, בֵּין גּוּף בֵּין פֵּרוֹת. אֲפִלּוּ אָמַר לֵיהּ: עַל מְנַת שֶׁאֵין לְרַבָּךְ רְשׁוּת בּוֹ אֲנִי נוֹתֵן לְךָ, אֵינוֹ כְּלוּם אֶלָּא אִם כֵּן יֹאמַר: אֲנִי נוֹתֵן לְךָ עַל מְנַת שֶׁתֵּצֵא בּוֹ לְחֵרוּת. <small>וְלָכֵן אֵין יָכוֹל לְקַבֵּל מַתָּנָה מֵרַבּוֹ, אֲבָל מְקַבֵּל מַתָּנָה מֵאַחֵר לְרַבּוֹ וּמֵרַבּוֹ לְאַחֵר <small><small>(הַגָּהוֹת מַיְמוֹנִי פֶּרֶק ה' מֵהִלְכוֹת עֲבָדִים וּבִסְמַ''ג סִימָן פ''ו מ''ע)</small>.</small> </small> 

עֶבֶד כְּנַעֲנִי, בֵּין קְנָאוֹ בְּעוֹדוֹ עוֹבֵד כּוֹכָבִים בֵּין קְנָאוֹ אַחַר שֶׁהִטְבִּילוֹ רַבּוֹ, נִקְנֶה בְּכֶסֶף אוֹ בִּשְׁטָר אוֹ בְּחָזְקָה, בֵּין קְנָאוֹ מֵעוֹבֵד כּוֹכָבִים בֵּין קְנָאוֹ מִיִּשְׂרָאֵל. וַחֲזָקָה הוּא שֶׁיִּשְׁתַּמֵּשׁ בּוֹ, כְּגוֹן שֶׁיַּתִּיר לוֹ מִנְעָלוֹ אוֹ, יַנְעִילֶנּוּ אוֹ שֶׁהוֹלִיךְ כֵּלָיו לְבֵית הַמֶּרְחָץ, אוֹ הִלְבִּישׁוֹ אוֹ הִפְשִׁיטוֹ, הִרְחִיצוֹ, סָכוֹ אוֹ גֵּרְדוֹ. <small>הַגָּה: וְדַוְקָא אֵלּוּ, שֶׁהֵם שִׁמּוּשׁ לְגוּפוֹ, אֲבָל עָשָׂה לוֹ שְׁאָר מְלָאכָה, כְּגוֹן שֶׁתָּפַר בְּגָדָיו, לֹא <small><small>(טוּר וְעוֹד פּוֹסְקִים עַיֵּן בֵּית יוֹסֵף)</small>.</small> </small> 

הִגְבִּיהַּ הָעֶבֶד לָרַב לְצֹרֶךְ תַּשְׁמִישׁ, קְנָאוֹ. הִגְבִּיהַּ הָרַב לָעֶבֶד, לֹא קְנָאוֹ. 

נִקְנֶה בַּחֲלִיפִין <small><small>(פֵּרוּשׁ בַּחֲלִיפִין בְּקִנְיָן, וְהוּא עִנְיַן חִלּוּף, שֶׁמַּחֲלִיף לוֹ הַדָּבָר שֶׁמַּקְנֶה לוֹ בִּכְנַף בִּגְדּוֹ)</small>.</small> וְכֵן נִקְנֶה בִּמְשִׁיכָה, שֶׁתְּקָפוֹ וּמְשָׁכוֹ אֵלָיו. אֲבָל אִם קְרָאוֹ וְהוּא בָּא אֵלָיו, לֹא קְנָאוֹ אֶלָּא אִם כֵּן הוּא קָטָן. 

הָעֶבֶד קוֹנֶה אֶת עַצְמוֹ בְּכֶסֶף אוֹ בְּרָאשֵׁי אֵיבָרִים אוֹ בִּשְׁטָר. כֵּיצַד קוֹנֶה אֶת עַצְמוֹ בְּכֶסֶף, כְּגוֹן שֶׁנָּתַן אֶחָד לְרַבּוֹ מָעוֹת וְאָמַר לֵיהּ: עַל מְנַת שֶׁיֵּצֵא עַבְדְּךָ בָּהֶם לְחֵרוּת, כֵּיוָן שֶׁקִּבֵּל הָרַב הַכֶּסֶף אוֹ שְׁוֵה כֶּסֶף יָצָא הָעֶבֶד לְחֵרוּת וְאֵין צָרִיךְ דַּעַת הָעֶבֶד. וְכֵן אִם נָתַן אֶחָד לָעֶבֶד מָעוֹת וְאָמַר: עַל מְנַת שֶׁתֵּצֵא בָּהֶם לְחֵרוּת, אִם רָצָה הָאָדוֹן לְקַבֵּל הַמָּעוֹת יָצָא הָעֶבֶד לַחֵרוּת, וְאִם לֹא רָצָה, לֹא קָנָה הָעֶבֶד הַמָּעוֹת <small><small>(רַמְבַּ''ם פ''ה מה''ע ד''ב)</small>. <small>וְיֵשׁ אוֹמְרִים דְּאַף קוֹנֶה עַצְמוֹ בַּחֲלִיפִין, אִם יֵשׁ לוֹ כְּלִי לַעֲשׂוֹת בּוֹ חֲלִיפִין, כְּגוֹן שֶׁנָּתְנוּ לוֹ לָצֵאת בּוֹ לְחֵרוּת</small> <small>(טוּר בְּשֵׁם רַבֵּנוּ תָּם וְכ''ד רַאֲבָ''ד בְּהַשָּׂגוֹת וְרַבֵּנוּ יְרוּחָם)</small>.</small> 

כֵּיצַד בְּרָאשֵׁי אֵבָרִים, עֶבֶד שֶׁמָּל וְטָבַל לְשֵׁם עַבְדוּת, אִם סִמֵּא אֲדוֹנָיו אֶת עֵינוֹ, אוֹ הִפִּיל שִׁנּוֹ, אוֹ חִסְרוֹ אֶחָד מֵרָאשֵׁי אֶצְבְּעוֹתָיו יָדָיו וְרַגְלָיו, אוֹ רָאשֵׁי אָזְנָיו, אוֹ רֹאשׁ הַחֹטֶם, אוֹ רֹאשׁ הַגְּוִיָּה, אוֹ רָאשֵׁי הַדַּדִּים שֶׁבָּאִשָּׁה, יוֹצֵא לְחֵרוּת וְצָרִיךְ גֵּט שִׁחְרוּר. <small>וְכוֹפִין רַבּוֹ לִכְתֹּב לוֹ גֵּט שִׁחְרוּר <small><small>(בֵּית יוֹסֵף בְּשֵׁם רַבֵּנוּ יְרוּחָם)</small></small> </small> אֲבָל חָתַךְ לְשׁוֹנוֹ, אֵינוֹ יוֹצֵא לְחֵרוּת. 

סֵרְסוֹ בַּבֵּיצִים וְנִתְּקָן מֵהַכִּיס לְגַמְרֵי, יוֹצֵא לְחֵרוּת. אֲבָל אִם כְּרָתָם וַעֲדַיִן תְּלוּיִים בַּכִּיס, אֵינוֹ יוֹצֵא לְחֵרוּת. 

הָיְתָה לוֹ אֶצְבַּע יְתֵרָה וַחֲתָכָהּ, אִם עוֹמֶדֶת בְּסֵדֶר הָאֶצְבָּעוֹת יוֹצֵא לְחֵרוּת. 

תָּלַשׁ בִּזְקָנוֹ וְדִלְדֵל בּוֹ עֶצֶם מֵהַלֶּחִי, יוֹצֵא לְחֵרוּת. 

הִכָּהוּ עַל יָדוֹ וּצְמָתָהּ וְסוֹפָהּ לַחֲזֹר, אֵינוֹ יוֹצֵא לְחֵרוּת. 

הִפִּיל שִׁנּוֹ שֶׁל קָטָן שֶׁעָתִיד לְהַחֲלִיפָהּ, אֵינוֹ יוֹצֵא לְחֵרוּת. 

הָיְתָה עֵינוֹ כֵּהָה קְצָת וְהִכָּהוּ בָּהּ וְסִמְּאָהּ, אִם מִתְּחִלָּה הָיָה יָכוֹל לְהִשְׁתַּמֵּשׁ בּוֹ קְצָת, יוֹצֵא בּוֹ לְחֵרוּת. אֲבָל אִם חִטְּטָהּ, אֲפִלּוּ לֹא הָיָה יָכוֹל לְהִשְׁתַּמֵּשׁ בּוֹ כְּלָל, יוֹצֵא לַחֵרוּת שֶׁהֲרֵי חִסְרוֹ אֵבֶר. וְהוּא הַדִּין בְּאֶחָד מֵרָאשֵׁי אֲבָרִים שֶׁהָיָה בָּטֵל וְאֵינוֹ עוֹשֶׂה בּוֹ מְלָאכָה, אִם חֲתָכוֹ יוֹצֵא בּוֹ לְחֵרוּת שֶׁהֲרֵי חִסְרוֹ אֵבֶר. 

הִכָּהוּ עַל עֵינוֹ וְחִסֵר מֵאוֹרָהּ, עַל שִׁנּוֹ וְנִדְּדָהּ, אִם יָכוֹל לְהִשְׁתַּמֵּשׁ בּוֹ עֲדַיִן אֵינוֹ יוֹצֵא לְחֵרוּת. 

הִכָּהוּ עַל עֵינוֹ וְסִמְּאָהּ, עַל אָזְנוֹ וְחֵרְשָׁהּ, יוֹצֵא לְחֵרוּת. אֲבָל אִם הִכָּה בַּכֹּתֶל כְּנֶגֶד עֵינוֹ אוֹ כְּנֶגֶד אָזְנוֹ וְנִבְעַת עַד שֶׁאֵינוֹ רוֹאֶה וְאֵינוֹ שׁוֹמֵעַ, אֵינוֹ יוֹצֵא לְחֵרוּת. 

בְּכָל אֵלּוּ אֵינוֹ יוֹצֵא לְחֵרוּת עַד שֶׁיַּעֲשֶׂה הָאָדוֹן בְּכַוָּנָה. לְפִיכָךְ אִם כִּוֵּן לִזְרֹק אֶבֶן בִּבְהֵמָה, וְנָפְלָה בָּעֶבֶד, וְחָתְכָה אֶצְבָּעוֹ אוֹ הִפִּיל שִׁנּוֹ, אֵינוֹ יוֹצֵא לְחֵרוּת. וְכֵן אִם הוֹשִׁיט יָדוֹ לִמְעֵי שִׁפְחָתוֹ, וְסִמֵּא עֵין עֻבָּר שֶׁבְּמֵעֶיהָ, אֵינוֹ יוֹצֵא לְחֵרוּת שֶׁהֲרֵי לֹא יָדַע דָּבָר שֶׁיִּתְכַּוֵּן לוֹ. אֲבָל אִם הָיָה רַבּוֹ רוֹפֵא וְאָמַר לֵיהּ: כְּחֹל עֵינַי, וְסִמְּאָהּ, יוֹצֵא לְחֵרוּת שֶׁהֲרֵי כִּוֵּן לָאֵבֶר. 

מִי שֶׁחֶצְיוֹ עֶבֶד וְחֶצְיוֹ בֶּן חוֹרִין, אוֹ עֶבֶד שֶׁל ב' שֻׁתָּפִין, אֵין יוֹצְאִין בְּרָאשֵׁי אֵיבָרִים, מִשּׁוּם דְּאָמַר קְרָא: עַבְדּוֹ <small><small>(שְׁמוֹת כא, כ, כו, כז)</small>.</small> הַמְיֻחָד לוֹ. 

עַבְדֵי צֹאן בַּרְזֶל <small><small>(פֵּרוּשׁ צֹאן בַּרְזֶל, כָּל נְדוּנְיָא שֶׁאִשָּׁה מַכְנֶסֶת לְבַעְלָהּ וְשָׁמָה אוֹתוֹ עָלָיו בְּדָמִים וְקִבֵּל אַחֲרָיוּתָן, וַאֲפִלּוּ כָּלָה חַיָּב לְשַׁלֵּם כְּעִנְיַן צֹאן בַּרְזֶל שֶׁהֵן הַצֹאן שֶׁקִבֵּל עָלָיו הָרוֹעֶה אַחֲרָיוּתָן וּמְחַלֵּק הַוְּלָדוֹת וְהַצֶמֶר וְהֶחָלָב עִם הַבְּעָלִים)</small></small> יוֹצְאִים בְּרָאשֵׁי אֲבָרִים לְאִישׁ, אֲבָל לֹא לְאִשָּׁה. וְשֶׁל נִכְסֵי מְלוֹג, אֵין יוֹצְאִין לֹא לְאִישׁ וְלֹא לְאִשָּׁה. 

הִפִּיל שֵׁן עַבְדּוֹ וְסִמֵּא עֵינוֹ, יוֹצֵא בְּשִׁנּוֹ וְאֵינוֹ נוֹתֵן דְּמֵי עֵינוֹ. וְאִם תָּפַס אֵין מוֹצִיאִין מִיָּדוֹ. וְאִם כָּתַב לוֹ גֵּט שִׁחְרוּר בֵּין הִפִּיל שִׁנּוֹ לְסִמֵּא עֵינוֹ, חַיָּב לִתֵּן לוֹ דְּמֵי עֵינוֹ. 

יְצִיאַת הָעֶבֶד בְּרָאשֵׁי אֵיבָרִים, אַף עַל פִּי שֶׁהוּא קְנָס, נוֹהֵג בַּזְּמַן הַזֶּה, שֶׁאִם בָּאוּ עֵדִים בַּדָּבָר אֵינוֹ יָכוֹל לְהִשְׁתַּמֵּשׁ בּוֹ. וְיֵשׁ מִי שֶׁכָּתַב שֶׁמְּשַׁמְּתִין אוֹתוֹ עַד שֶׁיִּכְתֹּב לוֹ גֵּט שִׁחְרוּר. <small>וְהוּא הַדִּין אִם הוֹדָה הָאָדוֹן מֵעַצְמוֹ <small><small>(טוּר בְּשֵׁם הָרַמְבַּ''ם וְהָרֹא''שׁ)</small>.</small> </small> 

כֵּיצַד בִּשְׁטָר, כּוֹתֵב עַל הַנְּיָר אוֹ עַל הַחֶרֶס: הֲרֵי אַתָּה בֶּן חוֹרִין, אוֹ הֲרֵי אַתָּה לְעַצְמְךָ, אוֹ אֵין לִי עֵסֶק בְּךָ, וּמוֹסְרוֹ לְיָדוֹ אוֹ לְאַחֵר בִּשְׁבִילוֹ, אֲפִלּוּ בְּלֹא יְדִיעַת הָעֶבֶד, שֶׁזְּכוּת הוּא לוֹ שֶׁיֵּצֵא מִתַּחַת יַד רַבּוֹ לְחֵרוּת, וְאִם מוֹחֶה בְּיָדוֹ מִלְּקַבְּלוֹ, לֹא יָצָא בּוֹ לְחֵרוּת. 

אָמַר לוֹ אֶחָד מֵאֵלּוּ הַלְּשׁוֹנוֹת עַל פֶּה, אֵינוֹ כְּלוּם. 

הַכּוֹתֵב לְשִׁפְחָתוֹ: הֲרֵי אַתְּ מֻתֶּרֶת לְכָל אָדָם, אֵין זֶה לְשׁוֹן שִׁחְרוּר. 

מָסַר לוֹ הַשְּׁטָר בִּפְנֵי עֵדִים, אוֹ שֶׁהָיוּ הָעֵדִים חֲתוּמִין בּוֹ וּמָסְרוּ לוֹ בֵּינוֹ לְבֵין עַצְמוֹ, יָצָא בּוֹ לְחֵרוּת. וְיֵשׁ אוֹמְרִים שֶׁצָּרִיךְ שֶׁיִּמְסְרֶנּוּ לוֹ בִּפְנֵי עֵדִים. וְאִם אָנוּ רוֹאִים אוֹתוֹ חָתוּם אֵין צָרִיךְ שֶׁיָּבוֹאוּ לְפָנֵינוּ עֵדֵי מְסִירָה שֶׁאָנוּ תּוֹלִים שֶׁבַּדִּין נִמְסַר. 

בְּשִׁשָּׁה דְּבָרִים שָׁוִים שִׁחְרוּרֵי עֲבָדִים לְגִטֵּי נָשִׁים, וּבִשְׁאָר הַדְּבָרִים הֲרֵי הֵם כִּשְׁאָר כָּל הַשְּׁטָרוֹת. וְאֵלּוּ הֵם הַשִּׁשָּׁה: פְּסוּלִים בְּעֶרְכָּאוֹת שֶׁל עוֹבְדֵי כּוֹכָבִים, וּכְשֵׁרִים בְּעֵד כּוּתִי, וּצְרִיכִים כְּתִיבָה לְשֵׁם הַמִּשְׁתַּחְרֵר עַצְמוֹ, וְאֵין נִכְתָּבִים בִּמְחֻבָּר, וְאֵין חוֹתְמִים עֵדֵיהֶם אֶלָּא זֶה בִּפְנֵי זֶה. אֶחָד גִּטֵּי נָשִׁים וְאֶחָד שִׁחְרוּרֵי עֲבָדִים שָׁוִים בְּמוֹלִיךְ וּמֵבִיא. 

כֵּיצַד, כָּל הַשְּׁטָרוֹת הָעוֹלִים בְּעֶרְכָּאוֹת שֶׁל עוֹבְדֵי כּוֹכָבִים, כְּשֵׁרִים בַּתְּנָאִים שֶׁנִּתְבָּאֲרוּ בְּהִלְכוֹת הַלְוָאָה, חוּץ מִגִּטֵּי נָשִׁים וְשִׁחְרוּרֵי עֲבָדִים. 

כָּל שְׁטָר שֶׁיֵּשׁ עָלָיו אֲפִלּוּ עֵד אֶחָד כּוּתִי, פָּסוּל, חוּץ מִגִּטֵּי נָשִׁים וְשִׁחְרוּרֵי עֲבָדִים שֶׁהֵם כְּשֵׁרִים בְּעֵד אֶחָד יִשְׂרָאֵל וְעַד אֶחָד כּוּתִי, וְהוּא שֶׁיִּהְיֶה כּוּתִי חָבֵר. וּבַזְּמַן הַזֶּה שֶׁהַכּוּתִים כְּגוֹיִים לְכָל דִּבְרֵיהֶם, אָנוּ לְמֵדִים מֵהֶם לַצְּדוֹקִים, שֶׁהַצְּדוֹקִים בַּזְּמַן הַזֶּה כְּמוֹ כּוּתִים בְּאוֹתוֹ זְמַן, קֹדֶם שֶׁגָּזְרוּ עֲלֵיהֶם שֶׁיִּהְיוּ כְּגוֹיִים. 

בְּגֵט אִשָּׁה הוּא אוֹמֵר: וְכָתַב לָהּ <small><small>(דְּבָרִים כד, א ג)</small></small> לִשְׁמָהּ. וּבְגֵט שִׁחְרוּר הוּא אוֹמֵר: אוֹ חֻפְשָׁה לֹא נִתַּן לָהּ <small><small>(וַיִּקְרָא יט, כ)</small>,</small> עַד שֶׁיִּכְתֹּב לִשְׁמָהּ. 

בְּגֵט אִשָּׁה הוּא אוֹמֵר: וְכָתַב וְנָתַן <small><small>(דְּבָרִים כד, א ג)</small>,</small> מִי שֶׁאֵינוֹ מְחֻסָר אֶלָּא נְתִינָה, יָצָא הַכּוֹתֵב בִּמְחֻבָּר וְאַחַר כָּךְ קָצַץ, שֶׁהֲרֵי מְחֻסָר קְצִיצָה וּנְתִינָה. וּבְגֵט שִׁחְרוּר הוּא אוֹמֵר: נִתַּן לָהּ <small><small>(וַיִּקְרָא יט, כ)</small>,</small> לֹא יְהֵא מְחֻסָר אֶלָּא נְתִינָה. 

אֶחָד גִּטֵּי נָשִׁים וְשִׁחְרוּרֵי עֲבָדִים אֵינָם חוֹתְמִים אֶלָּא זֶה בִּפְנֵי זֶה. 

כֵּיצַד שָׁוִין בְּמוֹלִיךְ וּמֵבִיא, שֶׁהַמֵּבִיא גֵּט שִׁחְרוּר בְּאֶרֶץ יִשְׂרָאֵל אֵינוֹ צָרִיךְ לוֹמַר: בִּפְנֵי נִכְתַּב וּבְפָנַי נֶחְתַּם, וּבְחוּצָה לָאָרֶץ אִם אֵין עֵדִים מְצוּיִים לְקַיְּמוֹ וְאָמַר הַשָּׁלִיחַ: בְּפָנַי נִכְתַּב וּבִפְנֵי נֶחְתַּם, זֶה קִיּוּמוֹ, וְאִם בָּא הָאָדוֹן וְעִרְעֵר אַחַר כָּךְ, אֵין מַשְׁגִּיחִין בּוֹ. 

כְּשֵׁם שֶׁהָאִשָּׁה מְבִיאָה גִּטָּהּ וְאֵינָהּ צְרִיכָה לְקַיְּמוֹ, הוֹאִיל וְהַגֵּט יוֹצֵא מִתַּחַת יָדָהּ, כָּךְ הָעֶבֶד שֶׁשְּׁטָר שִׁחְרוּר יוֹצֵא מִתַּחַת יָדוֹ אֵינוֹ צָרִיךְ לְקַיְּמוֹ. 

וּכְשֵׁם שֶׁהָאִשָּׁה אוֹמֶרֶת: בְּפָנַי נִכְתַּב וּבְפָנַי נֶחְתַּם, אִם הִתְנָה עָלֶיהָ, כֵּן הָעֶבֶד. 

כָּל הַכָּשֵׁר לְהָבִיא גֵּט הָאִשָּׁה כָּשֵׁר לְהָבִיא גֵּט הָעֶבֶד. 

הָעֶבֶד מְקַבֵּל לַחֲבֵרוֹ גֵּט מִיַּד רַבּוֹ שֶׁל חֲבֵרוֹ, אֲבָל לֹא מִיַּד רַבּוֹ שֶׁל עַצְמוֹ. 

הַמּוֹסֵר גֵּט שִׁחְרוּר לְעֶבֶד עַל מְנַת שֶׁיִּשְׁתַּחְרֵר בְּבֵית דִּין, לֹא שְׁנָא אִם כָּתוּב בּוֹ: עַצְמְךָ וּנְכָסַי קְנוּיִים לְךָ, לֹא שְׁנָא אִם כָּתוּב בּוֹ: כָּל נְכָסַי קְנוּיִים לְךָ, עַצְמוֹ קָנָה עַל פִּי דִּבּוּרוֹ שֶׁיֹּאמַר: בְּפָנַי נִכְתַּב וּבְפָנַי נֶחְתַּם; נְכָסִים לֹא קָנָה עַד שֶׁיִּתְקַיֵּם בְּחוֹתְמָיו. 

הַכּוֹתֵב כָּל נְכָסָיו לְעַבְדּוֹ, יָצָא לְחֵרוּת, שֶׁהוּא בִּכְלַל הַנְּכָסִים וְקוֹנֶה עַצְמוֹ בִּכְלַל הַנְּכָסִים. אֲבָל אִם שִׁיֵּר מִקְצָת הַנְּכָסִים, בֵּין קַרְקַע בֵּין מִטַּלְטְלִין, בֵּין פֵּרֵשׁ הַשִּׁיּוּר בֵּין לֹא פֵּרְשׁוֹ, בֵּין הָיוּ לוֹ נְכָסִים אֲחֵרִים חוּץ מֵאֵלּוּ שֶׁשִּׁיֵּר בֵּין לֹא הָיוּ לוֹ נְכָסִים אֲחֵרִים, וַאֲפִלּוּ כָּתַב לוֹ: עַצְמְךָ וְכָל נְכָסַי קְנוּיִים לְךָ חוּץ מִדָּבָר פְּלוֹנִי, לֹא יָצָא לְחֵרוּת וְלֹא קָנָה הַנְּכָסִים. 

הַכּוֹתֵב שְׁטָר אֵרוּסִין לְשִׁפְחָתוֹ, אַף עַל פִּי שֶׁאָמַר לָהּ: צְאִי בּוֹ לְחֵרוּת וְהִתְקַדְּשִׁי בּוֹ, אֵין זֶה לְשׁוֹן שִׁחְרוּר וְאֵינָהּ לֹא מְקֻדֶּשֶׁת וְלֹא מְשֻׁחְרֶרֶת. <small><small>(שָׁם ספ''ו מב''ע)</small> <small>אֲבָל אִם אָמַר לָהּ: הִתְקַדְּשִׁי, גְּרֵידָא, אַמְרִינָן וַדַּאי שִׁחְרְרָהּ מֵעִקָּרָא וְחָלוּ הַקִּדּוּשִׁין</small> <small>(בֵּית יוֹסֵף בְּשֵׁם רַשִׁ''י וְכֵן מַשְׁמָע בַּגְּמָרָא פֶּרֶק הַשּׁוֹלֵחַ)</small>.</small> 

הַמְשַׁחְרֵר שְׁנֵי עֲבָדִים בִּשְׁטָר אֶחָד, לֹא קָנוּ עַצְמָם. לְפִיכָךְ הַכּוֹתֵב כָּל נְכָסָיו לִשְׁנֵי עֲבָדָיו בִּשְׁטָר אֶחָד, אַף עַצְמָם לֹא קָנוּ. וְאִם כָּתַב בִּשְׁתֵּי שְׁטָרוֹת, קָנוּ וּמְשַׁחְרְרִין זֶה אֶת זֶה. בַּמֶּה דְּבָרִים אֲמוּרִים, כְּשֶׁכָּתַב בְּכָל שְׁטָר מִשְּׁנֵיהֶם: כָּל נְכָסַי נְתוּנִים לִפְלוֹנִי וּפְלוֹנִי עֲבָדַי <small>וְנָתַן לְאָדָם אֶחָד ב' הַשְּׁטָרוֹת בְּיַחַד <small><small>(טוּר)</small>,</small> </small> אֲבָל אִם כָּתַב: חֲצִי נְכָסַי לִפְלוֹנִי עַבְדִּי, וַחֲצִי נְכָסַי לִפְלוֹנִי עַבְדִּי, אַף בִּשְׁנֵי שְׁטָרוֹת לֹא קָנוּ כְּלוּם. 

הַמְשַׁחְרֵר חֲצִי עַבְדּוֹ, בִּשְׁטָר, לֹא קָנָה הָעֶבֶד אֶת חֶצְיוֹ וְנִשְׁאַר עֶבֶד כְּמוֹ שֶׁהָיָה. אֲבָל אִם שִׁחְרֵר חֶצְיוֹ בְּכֶסֶף, שֶׁנָּתַן לוֹ דְּמֵי חֶצְיוֹ כְּדֵי לְהִשְׁתַּחְרֵר, קָנָה, וְהוּא חֶצְיוֹ בֶּן חוֹרִין. בַּמֶּה דְּבָרִים אֲמוּרִים, בְּשִׁחְרֵר חֶצְיוֹ בִּשְׁטָר וְנִשְׁאַר בּוֹ חֵצִי הָאַחֵר, אֲבָל אִם מְכָרוֹ אוֹ נְתָנוֹ לְאַחֵר, בֵּין שֶׁהָיָה הַשִּׁחְרוּר וְהַמְּכִירָה אוֹ הַנְּתִינָה כְּאֶחָד, בֵּין שֶׁקָּדַם הַמְּכִירָה אוֹ הַנְּתִינָה לַשִּׁחְרוּר, קָנָה הָעֶבֶד אֶת חֶצְיוֹ, וְהַלּוֹקֵחַ אוֹ הַמְקַבֵּל חֵצִי הָאַחֵר. וְכֵן עֶבֶד שֶׁל שְׁנֵי שֻׁתָּפִים שֶׁשִּׁחְרֵר אֶחָד מֵהֶם אֶת חֶלְקוֹ, אֲפִלּוּ בִּשְׁטָר, קָנָה, וְהוּא חֲצִי בֶּן חוֹרִין. 

הַכּוֹתֵב לְשִׁפְחָתוֹ מְעֻבֶּרֶת: הֲרֵי אַתְּ בַּת חוֹרִין וּוְלָדֵךְ עֶבֶד, דְּבָרָיו קַיָּמִים. אַתְּ שִׁפְחָה וּוְלָדֵךְ בֶּן חוֹרִין, לֹא אָמַר כְּלוּם. 

מִי שֶׁחֶצְיוֹ עֶבֶד וְחֶצְיוֹ בֶּן חוֹרִין, אֵינוֹ יָכוֹל לִשָּׂא לֹא שִׁפְחָה וְלֹא בַּת חוֹרִין, לְפִיכָךְ כּוֹפִין אֶת רַבּוֹ לְשַׁחְרְרוֹ, וְכוֹתֵב לוֹ שְׁטָר עַל חֲצִי דָּמָיו. וּבְעוֹד שֶׁלֹּא כָּתַב לוֹ גֵּט שִׁחְרוּר, מַעֲשֵׂה יָדָיו לְעַצְמוֹ, וְאִם הֵמִיתוֹ שׁוֹר אֵינוֹ מְשַׁלֵּם לֹא קְנָס וְלֹא כֹּפֶר. בַּמֶּה דְּבָרִים אֲמוּרִים, בְּעֶבֶד, מִפְּנֵי שֶׁהוּא מְצֻוֶּה עַל פְּרִיָּה וּרְבִיָּה; אֲבָל שִׁפְחָה, תִּשָּׁאֵר כְּמוֹ שֶׁהָיְתָה וְעוֹבֶדֶת אֶת עַצְמָהּ יוֹם אֶחָד, וְאֶת רַבָּהּ יוֹם אֶחָד, וְאִם הִכָּה אָדָם עַל יָדָהּ וּצְמָתָהּ וְסוֹפָהּ לַחֲזֹר, אִם הִכָּה בְּיוֹם שֶׁעוֹבֶדֶת אֶת רַבָּהּ, הַנֵּזֶק לְרַבָּהּ. וְאִם בְּיוֹמָהּ, הַנֵּזֶק לְעַצְמָהּ. אֲבָל אִם נִקְטְעָה יָדָהּ, וְכֵן כָּל דָּבָר שֶׁאֵין סוֹפוֹ לַחֲזֹר, חוֹלְקִין הַנֵּזֶק הִיא וְהָאָדוֹן. וְאִם הֱמִיתָהּ, נוֹתֵן חֲצִי הַקְּנָס לָאָדוֹן וּפָטוּר מֵחֲצִי הַכֹּפֶר. 

עֶבֶד שֶׁל שְׁנֵי שֻׁתָּפִין שֶׁשִּׁחְרֵר אֶחָד מֵהֶם חֶלְקוֹ, כּוֹפִין אֶת הַשֵּׁנִי שֶׁיְּשַׁחְרֵר גַּם הוּא חֶלְקוֹ. וְאִם יָדַע מֵחֲבֵרוֹ שֶׁרָצָה לְשַׁחְרֵר חֶלְקוֹ, וְהִקְנָה חֶלְקוֹ לִבְנוֹ קָטָן וְאַחַר כָּךְ שִׁחְרֵר חֲבֵרוֹ, אֵין בֵּית דִּין יְכוֹלִין לָכֹף לַקָּטָן לְשַׁחְרֵר, אֲבָל מַעֲמִידִים לוֹ אַפּוֹטְרוֹפּוֹס וְשָׁם אֶת הָעֶבֶד בְּדָמִים, וְנוֹתֵן קְצָת מֵהַדָּמִים לַקָּטָן, כְּדֵי שֶׁיִּתְרַצֶּה בְּשִׁחְרוּרוֹ וִישַׁחְרְרֶנּוּ הָאַפּוֹטְרוֹפּוֹס בַּדָּמִים שֶׁקִּבֵּל הַקָּטָן, וְיִכְתֹּב לוֹ הָאַפּוֹטְרוֹפּוֹס שְׁטָר שִׁחְרוּר עַל שְׁמוֹ. וְדַוְקָא כְּהַאי גַּוְנָא, שֶׁכִּוֵּן לְהַפְקִיעַ תַּקָּנַת חֲכָמִים, אֲבָל אִם מֵת וְהִנִּיחַ בֶּן קָטָן וְאַחַר כָּךְ שִׁחְרֵר הַשֻּׁתָּף חֶלְקוֹ, אֵין מַעֲמִידִים אַפּוֹטְרוֹפּוֹס לַקָּטָן לְשַׁחְרְרוֹ, אֶלָּא עוֹבֵד אֶת עַצְמוֹ יוֹם אֶחָד וְאֶת הַקָּטָן יוֹם אֶחָד, עַד שֶׁיַּגְדִּיל. 

הַמַּפְקִיר עַבְדּוֹ, יָצָא לְחֵרוּת וְצָרִיךְ גֵּט שִׁחְרוּר. וְאִם מֵת קֹדֶם שֶׁשִּׁחְרְרוֹ, הַיּוֹרֵשׁ כּוֹתֵב לוֹ גֵּט שִׁחְרוּר. 

גֵּר שֶׁמֵּת וְאֵין לוֹ יוֹרְשִׁים, וְהָיוּ לוֹ עֲבָדִים גְּדוֹלִים, זָכוּ בְּעַצְמָם וַהֲרֵי הֵם בְּנֵי חוֹרִין. קְטַנִּים, אֵין לָהֶם יָד לִזְכּוֹת בְּעַצְמָם וְכָל הַקּוֹדֵם בָּהֶם זָכָה. <small>וְאִם לֹא זָכָה בָּהֶם אָדָם עַד שֶׁיִּגְדְּלוּ, אֵין לָהֶם תַּקָּנָה <small><small>(טוּר בְּשֵׁם הרמ''ה)</small>.</small> </small> 

עֶבֶד שֶׁנִּשְׁבָּה <small>וּבָרַח,</small> וּבָא אַחַר שֶׁנִּתְיָאֵשׁ רַבּוֹ מִמֶּנּוּ, אֵינוֹ יָכוֹל לְהִשְׁתַּעְבֵּד בּוֹ עוֹד וְכוֹפִין אוֹתוֹ לִכְתֹּב לוֹ גֵּט שִׁחְרוּר. 

עֶבֶד שֶׁנִּשְׁבָּה, אִם נִתְיָאֵשׁ מִמֶּנּוּ רַבּוֹ רִאשׁוֹן, כָּל הַפּוֹדֶה אוֹתוֹ לְשֵׁם עֶבֶד יִשְׁתַּעְבֵּד בּוֹ וַהֲרֵי הוּא שֶׁלּוֹ, וְאִם פָּדָהוּ לְשֵׁם בֶּן חוֹרִין, הֲרֵי זֶה בֶּן חוֹרִין. וְאִם לֹא נִתְיָאֵשׁ מִמֶּנּוּ רַבּוֹ רִאשׁוֹן, הַפּוֹדֶה אוֹתוֹ לְשֵׁם עֶבֶד נוֹטֵל פִּדְיוֹנוֹ מֵרַבּוֹ וְחוֹזֵר לְרַבּוֹ, וְאִם פָּדָהוּ לְשֵׁם בֶּן חוֹרִין, חוֹזֵר לְרַבּוֹ רִאשׁוֹן בְּלֹא כְּלוּם. 

עֶבֶד שֶׁעֲשָׂאוֹ רַבּוֹ אַפּוֹתִּיקֵי <small><small>(פֵּרוּשׁ אַפֹּה תְּהֵא קָאֵי כְּלוֹמַר לֹא יִהְיֶה לְךָ פֵּרָעוֹן אֶלָּא מִזֶּה)</small></small> לְבַעַל חוֹבוֹ וְאַחַר כָּךְ שִׁחְרְרוֹ, הִפְקִיעוֹ מִידֵי שִׁעְבּוּד וַהֲרֵי הוּא בֶּן חוֹרִין, וְצָרִיךְ לְשַׁלֵּם לְבַעַל חוֹבוֹ, וְכוֹפִין לְבַעַל חוֹבוֹ שֶׁיִּכְתֹּב לוֹ גֵּט שִׁחְרוּר. 

יִשְׂרָאֵל שֶׁבָּא עַל שִׁפְחָה, אֲפִלּוּ הִיא שִׁפְחָתוֹ, הַוָּלָד עֶבֶד. וְיֵשׁ אוֹמְרִים שֶׁאִם בָּא עַל שִׁפְחָתוֹ אוֹ קִדְּשָׁהּ, הַוָּלָד בֶּן חוֹרִין, לְכָל הַדְּבָרִים <small><small>(רַב נַטְרוֹנַאי גָּאוֹן וְרֹא''שׁ וְעוֹד פּוֹסְקִים)</small>.</small> וְיֵשׁ מִי שֶׁאוֹמֵר שֶׁאַף עַל פִּי שֶׁלִּשְׁאָר דְּבָרִים דִּינוֹ כְּבֶן חוֹרִין, אֵינוֹ מֻתָּר בְּבַת חוֹרִין עַד שֶׁיְּקַבֵּל גֵּט שִׁחְרוּר. 

עֶבֶד שֶׁהִשִּׂיאוֹ רַבּוֹ בַּת חוֹרִין, <small>וְכָל שֶׁכֵּן אִם נוֹשֵׂא שִׁפְחָתוֹ <small><small>(טוּר)</small>,</small> </small> אוֹ שֶׁהִנִּיחַ לוֹ רַבּוֹ תְּפִלִּין בְּרֹאשׁוֹ, אוֹ שֶׁאָמַר לוֹ רַבּוֹ לִקְרוֹת ג' פְּסוּקִים בְּסֵפֶר תּוֹרָה בִּפְנֵי הַצִּבּוּר, וְכֵן כָּל כַּיּוֹצֵא בְּאֵלּוּ הַדְּבָרִים שֶׁאֵינוֹ חַיָּב בָּהֶן אֶלָּא בֶּן חוֹרִין, יָצָא לְחֵרוּת, וְכוֹפִין אֶת רַבּוֹ לִכְתֹּב לוֹ גֵּט שִׁחְרוּר, אֲבָל אִם לָוָה מֵעַבְדּוֹ, אוֹ שֶׁעֲשָׂאוֹ אַפּוֹטְרוֹפּוֹס, אוֹ שֶׁהִנִּיחַ תְּפִלִּין בִּפְנֵי רַבּוֹ, אוֹ שֶׁקָּרָא ג' פְּסוּקִים בְּצִבּוּר בִּפְנֵי רַבּוֹ <small>אוֹ שֶׁנָּשָׂא בַּת חוֹרִין לְפָנָיו <small><small>(טוּר)</small></small> </small> וְלֹא מִחָה בּוֹ, לֹא יָצָא לְחֵרוּת. 

אָסוּר לְלַמֵּד אֶת עַבְדּוֹ תּוֹרָה, וְאִם לִמְּדוֹ לֹא יֵצֵא לְחֵרוּת. 

יֵשׁ מִי שֶׁאוֹמֵר שֶׁעֶבֶד שֶׁנָּדַר נֶדֶר שֶׁכּוֹפִין אוֹתוֹ לַעֲבֹר עָלָיו, כְּגוֹן שֶׁנָּדַר שֶׁלֹּא לֶאֱכֹל בָּשָׂר וְכַיּוֹצֵא בוֹ, וְאָמַר לוֹ רַבּוֹ: מוּפָר לְךָ, יֵצֵא לְחֵרוּת, שֶׁכֵּיוָן שֶׁלֹּא כָּפָה אוֹתוֹ בְּמָקוֹם שֶׁיֵּשׁ לִכְפּוֹתוֹ גִּלָּה דַּעְתּוֹ שֶׁהִפְקִיעַ שִׁעְבּוּדוֹ. 

הַמְשַׁחְרֵר עַבְדּוֹ בְּכָל לָשׁוֹן וְהוֹצִיא מִפִּיו דְּבָרִים שֶׁמַּשְׁמָעָן שֶׁלֹּא נִשְׁאַר לוֹ עָלָיו שִׁעְבּוּד כְּלָל וְשֶׁגָּמַר בְּלִבּוֹ לְדָבָר זֶה, אֵינוֹ יָכוֹל לַחֲזֹר בּוֹ וְכוֹפִין אוֹתוֹ לִכְתֹּב גֵּט שִׁחְרוּר. 

כָּתַב בִּשְׁטָר: אֶעֱשֶׂה פְּלוֹנִי עַבְדִּי בֶּן חוֹרִין, וּמְסָרוֹ לְיָדוֹ, לֹא יָצָא לְחֵרוּת. אֲבָל אִם כָּתַב: עָשִׂיתִי פְּלוֹנִי עַבְדִּי בֶּן חוֹרִין, אוֹ עָשׂוּי הוּא בֶּן חוֹרִין אוֹ הֲרֵי הוּא בֶּן חוֹרִין, אוֹ יְהֵא בֶּן חוֹרִין, וּמְסָרוֹ לְיָדוֹ, יָצָא לְחֵרוּת. אֲבָל אִם אָמַר לוֹ עַל פֶּה אֶחָד מִלְּשׁוֹנוֹת אֵלּוּ, לֹא יָצָא לְחֵרוּת. וְהָנֵי מִלֵּי בְּבָרִיא, אֲבָל שְׁכִיב מְרַע שֶׁאָמַר אֶחָד מִלְּשׁוֹנוֹת אֵלּוּ, יָצָא לְחֵרוּת, וְצָרִיךְ גֵּט שִׁחְרוּר לְהַתִּירוֹ בְּבַת חוֹרִין, וְכוֹפִין אֶת הַיּוֹרְשִׁים לְכָתְבוֹ לוֹ. וַאֲפִלּוּ בָּרִיא, אִם אֲמָרוֹ דֶּרֶךְ הוֹדָאָה, יָצָא לְחֵרוּת וְצָרִיךְ גֵּט שִׁחְרוּר, וְכוֹפִין אֶת רַבּוֹ לְכָתְבוֹ לוֹ. 

הָאוֹמֵר: עָשִׂיתִי פְּלוֹנִי עַבְדִּי בֶּן חוֹרִין, וְהוּא אוֹמֵר: לֹא עֲשָׂאָנִי, חוֹשְׁשִׁין שֶׁמָּא זִכָּה לוֹ עַל יְדֵי אַחֵר. אֲבָל אִם אָמַר: כָּתַבְתִּי גֵּט שִׁחְרוּר וְנָתַתִּי לוֹ, וְהוּא אוֹמֵר: לֹא כָּתַב וְלֹא נָתַן, הוֹדָאַת בַּעַל דִּין כְּמֵאָה עֵדִים וַהֲרֵי זֶה עֶבֶד. <small>הַגָּה: <small><small>(וְאִם חָזַר רַבּוֹ וְאָמַר לֹא נְתַתִּיו)</small></small> לֹא יוּכַל הָעֶבֶד לַחֲזֹר וְלוֹמַר: קִבַּלְתִּיו. וְאִם רַבּוֹ עוֹמֵד בְּדִבּוּרוֹ, כּוֹפִין אוֹתוֹ וְכוֹתֵב לוֹ גֵּט שִׁחְרוּר <small><small>(טוּר בְּשֵׁם הרמ''ה)</small>.</small> </small> 

אָמַר לְאַחֵר זְכֵה בְּגֵט שִׁחְרוּר זֶה לְעַבְדִּי, יָצָא לְחֵרוּת אַף עַל פִּי שֶׁלֹּא הִגִּיעַ לְיַד הָעֶבֶד. אֲבָל אִם אָמַר: תְּנוּ גֵּט זֶה לְעַבְדִּי, אֵינוֹ יָכוֹל לַחֲזֹר בּוֹ, וְלֹא יָצָא הָעֶבֶד לְחֵרוּת עַד שֶׁיַּגִּיעַ הַגֵּט לְיָדוֹ. לְפִיכָךְ הָאוֹמֵר: תְּנוּ גֵּט זֶה לְעַבְדִּי, לֹא יִתֵּן לְאַחַר מִיתָה. <small>הַגָּה: וְיֵשׁ אוֹמְרִים דְּאִם נָתַן הַגֵּט לְיַד הַשָּׁלִיחַ וְאָמַר: תֵּן לְעַבְדִּי גֵּט זֶה, הָוֵי כְּאִלּוּ אָמַר לוֹ: זְכֵה לוֹ <small><small>(טוּר בְּשֵׁם רַבֵּנוּ תָּם וְרֹא''שׁ וְרַשְׁבָּ''א ור''ן)</small>.</small> </small> 

מִי שֶׁצִּוָּה בִּשְׁעַת מִיתָתוֹ: פְּלוֹנִית שִׁפְחָתִי אַל יִשְׁתַּעְבְּדוּ בָּהּ יוֹרְשִׁים, הֲרֵי זוֹ שִׁפְחָה כְּמוֹ שֶׁהָיְתָה, וְאָסוּר לַיּוֹרְשִׁים לְהִשְׁתַּעְבֵּד בָּהּ. וְאִם אָמַר: עֲשׂוּ לָהּ קוֹרַת רוּחַ, כּוֹפִין אֶת הַיּוֹרְשִׁין, וְאֵין מִשְׁתַּעְבְּדִין בָּהּ אֶלָּא בִּמְלָאכָה שֶׁהִיא רוֹצָה בָּהּ. <small>וְאֵין הַיּוֹרְשִׁים יְכוֹלִים לְמָכְרָהּ לְאַחֵר בֵּין שֶׁאָמַר: אַל יִשְׁתַּעְבְּדוּ בָּהּ יוֹרְשָׁיו, בֵּין שֶׁאָמַר: עֲשׂוּ לָהּ קוֹרַת רוּחַ <small><small>(טוּר בְּשֵׁם הרמ''ה)</small></small> </small> וְאִם צִוָּה וְאָמַר: שַׁחְרְרוּהָ, כּוֹפִין אֶת הַיּוֹרְשִׁים לְשַׁחְרֵר אוֹתָהּ. 

שְׁכִיב מְרַע שֶׁכָּתַב כָּל נְכָסָיו לְעַבְדּוֹ, וְעָמַד, חוֹזֵר בַּנְּכָסִים וְאֵינוֹ חוֹזֵר בָּעֶבֶד, שֶׁהֲרֵי כְּבַר יָצָא עָלָיו שֵׁם בֶּן חוֹרִין. 

הַמְשַׁחְרֵר אֶת עַבְדּוֹ עוֹבֵר בַּעֲשֵׂה דִּלְעוֹלָם בָּהֶם תַּעֲבֹדוּ <small><small>(וַיִּקְרָא כה, מו)</small>,</small> וּמֻתָּר לְשַׁחְרְרוֹ לִדְבַר מִצְוָה, אֲפִלּוּ הִיא מִדִּבְרֵיהֶם, כְּגוֹן שֶׁלֹּא הָיוּ בְּבֵית הַכְּנֶסֶת י' הֲרֵי זֶה מְשַׁחְרֵר עַבְדּוֹ וּמַשְׁלִים בּוֹ מִנְיַן י', וְכֵן כָּל כַּיּוֹצֵא בָּזֶה. וְכֵן שִׁפְחָה שֶׁנּוֹהֲגִין בָּהּ הָעָם מִנְהַג הֶפְקֵר, כּוֹפִין אֶת רַבָּהּ וּמְשַׁחְרְרָהּ, כְּדֵי שֶׁתִּנָּשֵׂא וְיָסוּר הַמִּכְשׁוֹל <small><small>(ל' רַמְבַּ''ם פ''ט מה''ע דִּין ו')</small>.</small> 

הַמּוֹכֵר עַבְדּוֹ לְעוֹבֵד כּוֹכָבִים אוֹ לְגֵר תּוֹשָׁב, יֵצֵא לְחֵרוּת, שֶׁאִם בָּרַח מֵהַגּוֹי אֵין רַבּוֹ יָכוֹל לְהִשְׁתַּעְבֵּד בּוֹ עוֹד. וְאִם לֹא בָּרַח, קוֹנְסִים אֶת הָאָדוֹן לִפְדּוֹתוֹ עַד עֲשָׂרָה בְּדָמָיו, וְלִכְתֹּב לוֹ גֵּט שִׁחְרוּר לְהַתִּירוֹ בְּבַת חוֹרִין. וּקְנָס זֶה אֵין גּוֹבִין אוֹתוֹ וְדָנִין בּוֹ אֶלָּא בְּבֵית דִּין מֻמְחִים. וְאִם מֵת הַמּוֹכֵר, אֵין קוֹנְסִין הַיּוֹרֵשׁ לְהַחֲזִיר הָעֶבֶד לְשִּׁחְרוּר <small><small>(שָׁם רפ''ח מה''ע)</small>. <small>הַגָּה: לָוָה עָלָיו מָעוֹת לִזְמַן, שֶׁאִם לֹא יִפְרְעֶנּוּ לַזְּמַן יְהֵא הָעֶבֶד שֶׁלּוֹ, אִם מְסָרוֹ לְיַד גּוֹי מִיָּד, יָצָא לְחֵרוּת מִיָּד, וְאִם לֹא מְסָרוֹ לְיַד גּוֹי מִיָּד, כְּשֶׁיַּגִּיעַ הַזְּמַן וְלֹא פָּרַע לוֹ, יוֹצֵא לְחֵרוּת. אֲבָל אִם גְּבָאוֹ הַגּוֹי בְּחוֹבוֹ, אוֹ שֶׁקָּם עָלָיו אַנָּס וּפָדָה עַצְמוֹ בּוֹ, לֹא יָצָא לְחֵרוּת. מְכָרוֹ לְעַבְדֵי הַמֶּלֶךְ שֶׁרְגִילִין לִקַּח עֲבָדִים וּבְהֵמוֹת מֵאֲשֶׁר יִמְצְאוּן, וְנוֹתְנִין דְּמֵיהֶם לַבְּעָלִים, יוֹצֵא לְחֵרוּת. מְכָרוֹ עַל תְּנַאי שֶׁיַּחֲזִירֶנּוּ לוֹ לְאַחַר זְמַן אוֹ חוּץ מִמְּלַאכְתּוֹ אוֹ חוּץ מֵהַמִּצְוֹת, אוֹ שֶׁמְּכָרוֹ לִצְדוֹקִי וּלְמוּמָר, הֲרֵי זֶה סָפֵק אִם יוֹצֵא לְחֵרוּת, וְאַזְלִינָן לְקֻלָּא, דְּאִסּוּרָא דְּרַבָּנָן הוּא וְלֹא יָצָא</small> <small>(הַכֹּל בַּטּוּר וְהוּא מִן הַשַּׁ''ס)</small>. <small>וְיֵשׁ אוֹמְרִים דִּמְהָנֵי בֵּיהּ תְּפִיסָה, דְּאִם תָּפַס מִשֶּׁל רַבּוֹ כְּדֵי דָּמָיו לָצֵאת בּוֹ לְחֵרוּת מִיַּד הַגּוֹי, אֵין מוֹצִיאִין מִמֶּנּוּ</small> <small>(שָׁם בְּשֵׁם הָרַמְבַּ''ם דִּין ה')</small>.</small> 

עֶבֶד שֶׁמָּל וְטָבַל לְשֵׁם עַבְדוּת וְהִפִּיל עַצְמוֹ לְיַד גּוֹי, וְאֵין רַבּוֹ יָכוֹל לְהוֹצִיאוֹ, אוֹ שֶׁנִּשְׁבָּה וְאֵין רוֹצִים לִתְּנוֹ לְפִדְיוֹן, מֻתָּר לִטֹּל מֵהֶם דָּמָיו וְיָכוֹל לִכְתֹּב לָהֶם שְׁטָר מְכִירָה עָלָיו. 

הַמּוֹכֵר עַבְדּוֹ לְחוּצָה לָאָרֶץ אוֹ לְסוּרְיָא אוֹ לְעַכּוֹ, יָצָא לְחֵרוּת וְכוֹפִין אֶת רַבּוֹ הַשֵּׁנִי לִכְתֹּב לוֹ גֵּט שִׁחְרוּר וּמַפְסִיד הַדָּמִים. וַאֲפִלּוּ אִם אָמַר: אֵינִי רוֹצֶה לְהוֹצִיאוֹ לְחוּצָה לָאָרֶץ, אֶשְׁתַּעְבֵּד בּוֹ בְּאֶרֶץ יִשְׂרָאֵל, אֵין שׁוֹמְעִין לוֹ. <small>וְדִין זֶה נוֹהֵג אֲפִלּוּ הָאִדָּנָא <small><small>(טוּר וּבֵית יוֹסֵף בְּשֵׁם הָרַמְבַּ''ם דִּין ט')</small>.</small> </small> 

עֶבֶד שֶׁיָּצָא אַחַר רַבּוֹ לְסוּרְיָא וּמְכָרוֹ שָׁם, אִבֵּד זְכוּתוֹ. בַּמֶּה דְּבָרִים אֲמוּרִים, כְּשֶׁיָּצָא רַבּוֹ עַל מְנַת שֶׁלֹּא לַחֲזֹר לְאֶרֶץ יִשְׂרָאֵל, אֲבָל אִם דַּעַת רַבּוֹ לַחֲזֹר וְיָצָא אַחֲרָיו וּמְכָרוֹ שָׁם, יָצָא לְחֵרוּת וְכוֹפִין אֶת הַלּוֹקֵחַ לְשַׁחְרְרוֹ <small><small>(ל' רַמְבַּ''ם שָׁם דִּין ח')</small>.</small> 

עֶבֶד שֶׁאָמַר לַעֲלוֹת לְאֶרֶץ יִשְׂרָאֵל, כּוֹפִין אֶת רַבּוֹ לַעֲלוֹת עִמּוֹ אוֹ יִמְכֹּר אוֹתוֹ לְמִי שֶׁיַּעֲלֶהוּ שָׁם. רָצָה הָאָדוֹן לָצֵאת לְחוּצָה לְאֶרֶץ, אֵינוֹ יָכוֹל לְהוֹצִיא אֶת עַבְדּוֹ עַד שֶׁיִּרְצֶה. וְדִין זֶה בְּכָל זְמַן, אֲפִלּוּ בַּזְּמַן הַזֶּה שֶׁהָאָרֶץ בְּיַד גּוֹיִים. 

עֶבֶד שֶׁבָּרַח מֵחוּצָה לָאָרֶץ לָאָרֶץ, אֵין מַחֲזִירִין אוֹתוֹ לְעַבְדוּת, וְעָלָיו נֶאֱמַר: לֹא תַסְגִּיר עֶבֶד אֶל אֲדֹנָיו <small><small>(דְּבָרִים כג, טז)</small>,</small> וְאוֹמְרִים לְרַבּוֹ שֶׁיִּכְתֹּב לוֹ גֵּט שִׁחְרוּר וְיִכְתֹּב לוֹ שְׁטָר חוֹב בְּדָמָיו עַד שֶׁתַּשִּׂיג יָדוֹ וְיִתֵּן לוֹ. וְאִם לֹא רָצָה הָאָדוֹן לְשַׁחְרְרוֹ, מַפְקִיעִים בֵּית דִּין שִׁעְבּוּדוֹ מֵעָלָיו וְיֵלֵךְ לוֹ. 


Siman 268

גֵּר שֶׁנִּכְנַס לִקְהַל יִשְׂרָאֵל, חַיָּב מִילָה תְּחִלָּה. וְאִם מָל כְּשֶׁהָיָה עוֹבֵד כּוֹכָבִים <small>אוֹ שֶׁנּוֹלַד מָהוּל <small><small>(טוּר בְּשֵׁם הָרֹא''שׁ)</small>,</small> </small> צָרִיךְ לְהַטִּיף מִמֶּנּוּ דַּם בְּרִית וְאֵין מְבָרְכִין עָלָיו. וְאִם נִכְרַת הַגִּיד, אֵין מִילָתוֹ מְעַכֶּבֶת מִלְּהִתְגַּיֵּר וְסָגֵי לֵיהּ בִּטְבִילָה. <small>טָבַל קֹדֶם שֶׁמָּל, מוֹעִיל, דִּבְדִיעֲבַד הָוֵי טְבִילָה <small><small>(בֵּית יוֹסֵף בְּשֵׁם הָרַמְבַּ''ן וְכֵן כָּתַב המ''מ פי''ד מהל' א''ב)</small></small> וְיֵשׁ אוֹמְרִים דְּלֹא הָוֵי טְבִילָה <small><small>(נ''י פֶּרֶק הַחוֹלֵץ בְּשֵׁם הרא''ה)</small>.</small> </small> 

כְּשֶׁבָּא לְהִתְגַּיֵּר אוֹמְרִים לוֹ: מָה רָאִיתָ שֶׁבָּאתָ לְהִתְגַּיֵּר, אֵי אַתָּה יוֹדֵעַ שֶׁיִּשְׂרָאֵל בַּזְּמַן הַזֶּה דְּחוּפִים סְחוּפִים <small><small>(פי' אֲבוּדִים וּסְחוּפִים מִן מַדּוּעַ נִסְחַף אַבִּירֶיךָ <small>(יִרְמִיָּה מו, טו)</small> )</small></small> וּמְטֹרָפִים, וְיִסוּרִים בָּאִים עֲלֵיהֶם. אִם אָמַר: יוֹדֵעַ אֲנִי וְאֵינִי כְּדַאי לְהִתְחַבֵּר עִמָּהֶם, מְקַבְּלִין אוֹתוֹ מִיָּד וּמוֹדִיעִים אוֹתוֹ עִקָּרֵי הַדָּת שֶׁהוּא יִחוּד ה' וְאִסוּר עֲבוֹדַת כּוֹכָבִים, וּמַאֲרִיכִין עִמּוֹ בְּדָבָר זֶה, וּמוֹדִיעִים אוֹתוֹ מִקְצָת מִצְוֹת קַלּוֹת וּמִקְצָת מִצְוֹת חֲמוּרוֹת, וּמוֹדִיעִים אוֹתוֹ מִקְצָת עֳנָשִׁין שֶׁל מִצְוֹת, שֶׁאוֹמְרִים לוֹ: קֹדֶם שֶׁבָּאתָ לְמִדָּה זוֹ אָכַלְתָּ חֵלֶב אֵי אַתָּה עָנוּשׁ כָּרֵת, חִלַּלְתָּ שַׁבָּת אֵי אַתָּה חַיָּב סְקִילָה, וְעַכְשָׁו אָכַלְתָּ חֵלֶב אַתָּה עָנוּשׁ כָּרֵת, חִלַּלְתָּ שַׁבָּת אַתָּה חַיָּב סְקִילָה. וְאֵין מַרְבִּין עָלָיו וְאֵין מְדַקְדְּקִין עָלָיו. וּכְשֵׁם שֶׁמּוֹדִיעִים אוֹתוֹ עָנְשָׁן שֶׁל מִצְוֹת כָּךְ מוֹדִיעִים אוֹתוֹ שְׂכָרָן שֶׁל מִצְוֹת, וּמוֹדִיעִים אוֹתוֹ שֶׁבַּעֲשִׂיַּת מִצְוֹת אֵלּוּ יִזְכֶּה לְחַיֵּי הָעוֹלָם הַבָּא, וְשֶׁאֵין שׁוּם צַדִּיק גָּמוּר אֶלָּא בַּעַל הַחָכְמָה שֶׁעוֹשֶׂה מִצְוֹת אֵלּוּ וְיוֹדְעָם. וְאוֹמְרִים לוֹ: הֱוֵי יוֹדֵעַ שֶׁהָעוֹלָם הַבָּא אֵינוֹ צָפוּן אֶלָּא לַצַּדִּיקִים, וְהֵם יִשְׂרָאֵל וְזֶה שֶׁתִּרְאֶה יִשְׂרָאֵל בְּצַעַר בָּעוֹלָם הַזֶּה, טוֹבָה הִיא צְפוּנָה לָהֶם שֶׁאֵינָם יְכוֹלִים לְקַבֵּל רֹב טוֹבָה בָּעוֹלָם הַזֶּה כְּעוֹבְדֵי כּוֹכָבִים, שֶׁמָּא יָרוּם לִבָּם וְיִתְעוּ וְיַפְסִידוּ שְׂכַר עוֹלָם הַבָּא, וְאֵין הקב''ה מֵבִיא עֲלֵיהֶם רֹב פֻּרְעָנוּת כְּדֵי שֶׁלֹּא יֹאבְדוּ, אֶלָּא כָּל הָעוֹבְדֵי כּוֹכָבִים כָּלִים וְהֵם עוֹמְדִים. וּמַאֲרִיכִין בְּדָבָר זֶה כְּדֵי לְחַבְּבָן. אִם קִבֵּל, מָלִין אוֹתוֹ מִיָּד וּמַמְתִּינִים לוֹ עַד שֶׁיִּתְרַפֵּא רְפוּאָה שְׁלֵמָה וְאַחַר כָּךְ מַטְבִּילִין אוֹתוֹ טְבִילָה הוֹגֶנֶת בְּלֹא חֲצִיצָה. <small>וְיֵשׁ אוֹמְרִים שֶׁיְּגַלַּח שַׂעֲרוֹתָיו וְיִטֹּל צִפָּרְנֵי יָדָיו וְרַגְלָיו קֹדֶם טְבִילָה <small><small>(טוּר וְרִי''ף וְרֹא''שׁ)</small></small> </small> וּשְׁלֹשָׁה <small>תַּלְמִידֵי חֲכָמִים <small><small>(ג''ז טוּר)</small></small> </small> עוֹמְדִים עַל גַּבָּיו, וּמוֹדִיעִים אוֹתוֹ מִקְצָת מִצְוֹת קַלּוֹת וּמִקְצָת מִצְוֹת חֲמוּרוֹת פַּעַם שְׁנִיָּה, וְהוּא עוֹמֵד בַּמַּיִם. וְאִם הָיְתָה אִשָּׁה, נָשִׁים מוֹשִׁיבוֹת אוֹתָהּ בַּמַּיִם עַד צַוָּארָהּ, וְהַדַּיָּנִים מִבַּחוּץ, וּמוֹדִיעִין אוֹתָהּ מִקְצָת מִצְוֹת קַלּוֹת וַחֲמוּרוֹת, וְהִיא יוֹשֶׁבֶת בַּמַּיִם, וְאַחַר כָּךְ טוֹבֶלֶת בִּפְנֵיהֶם וְהֵם מַחֲזִירִים פְּנֵיהֶם וְיוֹצְאִין, כְּדֵי שֶׁלֹּא יִרְאוּ אוֹתָהּ כְּשֶׁתַּעֲלֶה מֵהַמַּיִם, וִיבָרֵךְ עַל הַטְּבִילָה אַחַר שֶׁיַּעֲלֶה מִן הַמַּיִם, וְכֵיוָן שֶׁטָּבַל הֲרֵי הוּא כְּיִשְׂרָאֵל, שֶׁאִם חָזַר לְסוּרוֹ הֲרֵי הוּא כְּיִשְׂרָאֵל מוּמָר שֶׁאִם קִדֵּשׁ קִדּוּשָׁיו קִדּוּשִׁין. 

כָּל עִנְיְנֵי הַגֵּר, בֵּין לְהוֹדִיעוֹ הַמִּצְוֹת לְקַבְּלָם בֵּין הַמִּילָה בֵּין הַטְּבִילָה, צָרִיךְ שֶׁיִּהְיוּ בְּג' הַכְּשֵׁרִים לָדוּן, וּבַיּוֹם <small>תוס' וְרֹא''שׁ פ' הַחוֹלֵץ.</small> מִיהוּ דַּוְקָא לְכַתְּחִלָּה, אֲבָל בְּדִיעֲבַד אִם לֹא מָל אוֹ טָבַל אֶלָּא בִּפְנֵי ב' <small><small>(אוֹ קְרוֹבִים)</small> <small>(הַגָּהוֹת מָרְדְּכַי)</small></small> וּבַלַּיְלָה, אֲפִלּוּ לֹא טָבַל לְשֵׁם גֵּרוּת, אֶלָּא אִישׁ שֶׁטָּבַל לְקִרְיוֹ וְאִשָּׁה שֶׁטָּבְלָה לְנִדָּתָהּ, הָוֵי גֵּר וּמֻתָּר בְּיִשְׂרְאֵלִית, חוּץ מִקַּבָּלַת הַמִּצְוֹת שֶׁמְּעַכֶּבֶת אִם אֵינָהּ בַּיּוֹם וּבִשְׁלֹשָׁה. וּלְהָרִי''ף וּלְהָרַמְבַּ''ם, אֲפִלּוּ בְּדִיעֲבַד שֶׁטָּבַל אוֹ מָל בִּפְנֵי שְׁנַיִם אוֹ בַּלַּיְלָה, מְעַכֵּב, וְאָסוּר בְּיִשְׂרְאֵלִית, אֲבָל אִם נָשָׂא יִשְׂרְאֵלִית וְהוֹלִיד מִמֶּנָּהּ בֵּן, לֹא פָּסְלִינַן לֵיהּ. 

הוֹאִיל וּטְבִילַת גֵּר צָרִיךְ בֵּית דִּין שֶׁל ג', אֵין מַטְבִּילִין אוֹתוֹ בְּשַׁבָּת וְלֹא בְּיוֹם טוֹב וְלֹא בַּלַּיְלָה. וְאִם טָבַל, הֲרֵי זֶה גֵּר. 

הַמָּל אֶת הַגֵּרִים מְבָרֵךְ: בא''י אמ''ה אקב''ו לָמוּל אֶת הַגֵּרִים, וְאַחַר כָּךְ מְבָרֵךְ: בא''י אמ''ה אקב''ו לָמוּל אֶת הַגֵּרִים, וּלְהַטִּיף מֵהֶם דַּם בְּרִית, שֶׁאִלְמָלֵא דַּם בְּרִית לֹא נִתְקַיְּמוּ שָׁמַיִם וָאָרֶץ שֶׁנֶּאֱמַר: אִם לֹא בְרִיתִי יוֹמָם וָלָיְלָה חֻקּוֹת שָׁמַיִם וָאָרֶץ לֹא שָׂמְתִּי <small><small>(יִרְמִיָּה לג, כה)</small>.</small> 

נָכְרִית שֶׁנִּתְגַּיְּרָה וְהִיא מְעֻבֶּרֶת, בְּנָהּ אֵין צָרִיךְ טְבִילָה. 

עוֹבֵד כּוֹכָבִים קָטָן, אִם יֵשׁ לוֹ אָב יָכוֹל לְגַיֵּר אוֹתוֹ. וְאִם אֵין לוֹ אָב, וּבָא לְהִתְגַּיֵּר אוֹ אִמּוֹ מְבִיאָתוֹ לְהִתְגַּיֵּר, בֵּית דִּין מְגַיְּרִין אוֹתוֹ, שֶׁזְּכוּת הוּא לוֹ וְזָכִין לָאָדָם שֶׁלֹּא בְּפָנָיו. בֵּין קָטָן שֶׁגִּיְּרוֹ אָבִיו בֵּין שֶׁגִּיְּרוּהוּ בֵּית דִּין, יָכוֹל לִמְחוֹת מִשֶּׁיַּגְדִּיל וְאֵין דִּינוֹ כְּיִשְׂרָאֵל מוּמָר אֶלָּא כְּעוֹבֵד כּוֹכָבִים. 

בַּמֶּה דְּבָרִים אֲמוּרִים, כְּשֶׁלֹּא נָהַג מִנְהַג יַהֲדוּת מִשֶּׁהִגְדִּיל, אֲבָל נָהַג מִנְהַג יַהֲדוּת מִשֶּׁהִגְדִּיל שׁוּב אֵינוֹ יָכוֹל לִמְחוֹת. 

עוֹבֵד כּוֹכָבִים שֶׁבָּא לַחְתֹּךְ עָרְלָתוֹ מִפְּנֵי מַכָּה אוֹ מִפְּנֵי שְׁחִין שֶׁנּוֹלַד לוֹ בָּהּ, אָסוּר לְיִשְׂרָאֵל לְחָתְכָה, מִפְּנֵי שֶׁלֹּא נִתְכַּוֵּן לְמִצְוָה. לְפִיכָךְ אִם נִתְכַּוֵּן הָעוֹבֵד כּוֹכָבִים לְמִילָה, מִצְוָה לְיִשְׂרָאֵל לָמוּל אוֹתוֹ. <small>וּבְמָקוֹם שֶׁמֻּתָּר לְרַפְּאוֹת הָעוֹבֵד כּוֹכָבִים, מֻתָּר בְּכָל עִנְיָן <small><small>(נ''י פ' נוֹשְׂאִין עַל הָאֲנוּסָה)</small></small> וְעַיֵּן לְעֵיל סִימָן קנ''ח.</small> 

גּוֹי אוֹ גּוֹיָה שֶׁבָּא וְאָמַר: נִתְגַּיַּרְתִּי בְּבֵית דִּינוֹ שֶׁל פְּלוֹנִי, כָּרָאוּי, אֵינוֹ נֶאֱמָן לָבוֹא בַּקָּהָל עַד שֶׁיָּבִיא עֵדִים. וְאִם רְאִינוּם נוֹהֲגִין כְּדַרְכֵי יִשְׂרָאֵל וְעוֹשִׂים כָּל הַמִּצְוֹת, הֲרֵי אֵלּוּ בְּחֶזְקַת גֵּרֵי צֶדֶק וְאַף עַל פִּי שֶׁאֵין שָׁם עֵדִים שֶׁמְּעִידִים בִּפְנֵי מִי נִתְגַּיְּרוּ. וְאַף עַל פִּי כֵן, אִם בָּאוּ לְהִתְעָרֵב בְּיִשְׂרָאֵל אֵין מַשִּׂיאִין אוֹתָם עַד שֶׁיָּבִיאוּ עֵדִים אוֹ עַד שֶׁיִּטְבְּלוּ בְּפָנֵינוּ, הוֹאִיל וְהֻחְזְקוּ עוֹבְדֵי כּוֹכָבִים. אֲבָל מִי שֶׁבָּא וְאָמַר שֶׁהוּא עוֹבֵד כּוֹכָבִים וְנִתְגַּיֵּר בְּבֵית דִּין, נֶאֱמָן, שֶׁהַפֶּה שֶׁאָסַר הוּא הַפֶּה שֶׁהִתִּיר. וְכָתַב הָרַמְבַּ''ם בַּמֶּה דְּבָרִים אֲמוּרִים, בְּאֶרֶץ יִשְׂרָאֵל וּבְאוֹתָן הַיָּמִים, שֶׁחֶזְקַת הַכֹּל שָׁם בְּחֶזְקַת יִשְׂרָאֵל, אֲבָל בְּחוּץ לָאָרֶץ צָרִיךְ לְהָבִיא רְאָיָה וְאַחַר כָּךְ יִשָּׂא יִשְׂרְאֵלִית, שֶׁמַּעֲלָה עָשׂוּ בְּיוֹחֲסִין. 

מִי שֶׁהָיָה מֻחְזָק בְּיִשְׂרָאֵל שֶׁאָמַר: נִתְגַּיַּרְתִּי בֵּינִי לְבֵין עַצְמִי, וְיֵשׁ לוֹ בָּנִים, אֵינוֹ נֶאֱמָן עַל הַבָּנִים אֲבָל נֶאֱמָן עַל עַצְמוֹ לְשַׁוְיֵהּ נַפְשֵׁיהּ חֲתִיכָא דְּאִסוּרָא לֵאָסֵר בְּבַת יִשְׂרָאֵל עַד שֶׁיִּטְבֹּל בִּפְנֵי בֵּית דִּין. 

כְּשֶׁבָּא הַגֵּר לְהִתְגַּיֵּר, בּוֹדְקִים אַחֲרָיו שֶׁמָּא בִּגְלַל מָמוֹן שֶׁיִּטֹּל אוֹ בִּשְׁבִיל שְׂרָרָה שֶׁיִּזְכֶּה לָהּ אוֹ מִפְּנֵי הַפַּחַד בָּא לִכָּנֵס לַדָּת. וְאִם אִישׁ הוּא, בּוֹדְקִין אַחֲרָיו שֶׁמָּא עֵינָיו נָתַן בְּאִשָּׁה יְהוּדִית. וְאִם אִשָּׁה הִיא, בּוֹדְקִין אַחֲרֶיהָ שֶׁמָּא עֵינֶיהָ נָתְנָה בְּבַחוּרֵי יִשְׂרָאֵל, וְאִם לֹא נִמְצֵאת לָהֶם עִלָּה מוֹדִיעִים לָהֶם כֹּבֶד עֹל הַתּוֹרָה וְטֹרַח שֶׁיֵּשׁ בַּעֲשִׂיָּתָהּ עַל עַמֵּי הָאֲרָצוֹת, כְּדֵי שֶׁיִּפְרְשׁוּ. אִם קִבְּלוּ וְלֹא פֵּרְשׁוּ, וְרָאוּ אוֹתָם שֶׁחָזְרוּ מֵאַהֲבָה, מְקַבְּלִים אוֹתָם. וְאִם לֹא בָּדְקוּ אַחֲרָיו, אוֹ שֶׁלֹּא הוֹדִיעוּהוּ שְׂכַר הַמִּצְוֹת וְעָנְשָׁן, וּמָל וְטָבַל בִּפְנֵי ג' הֶדְיוֹטוֹת, הֲרֵי זֶה גֵּר אֲפִלּוּ נוֹדַע שֶׁבִּשְׁבִיל דָּבָר הוּא מִתְגַּיֵּר, הוֹאִיל וּמָל וְטָבַל יָצָא מִכְּלַל הָעוֹבְדֵי כּוֹכָבִים, וְחוֹשְׁשִׁים לוֹ עַד שֶׁתִּתְבָּרֵר צִדְקָתוֹ; וַאֲפִלּוּ חָזַר וְעָבַד עֲבוֹדַת כּוֹכָבִים, הֲרֵי הוּא כְּיִשְׂרָאֵל מוּמָר שֶׁקִּדּוּשָׁיו קִדּוּשִׁין. <small>יִשְׂרָאֵל מוּמָר שֶׁעָשָׂה תְּשׁוּבָה, אֵין צָרִיךְ לִטְבֹּל; רַק מִדְּרַבָּנָן יֵשׁ לוֹ לִטְבֹּל וּלְקַבֵּל עָלָיו דִּבְרֵי חֲבֵרוּת בִּפְנֵי ג' <small><small>(נ''י פ' הַחוֹלֵץ)</small>.</small> </small> 


Siman 269

דִּין תּוֹרָה שֶׁמֻּתָּר לְגֵר שֶׁיִּשָּׂא אִמּוֹ, אוֹ אֲחוֹתוֹ מֵאִמּוֹ, שֶׁנִּתְגַּיְּרוּ. אֲבָל חֲכָמִים אָסְרוּ דָּבָר זֶה, כְּדֵי שֶׁלֹּא יֹאמְרוּ: בָּאנוּ מִקְּדֻשָּׁה חֲמוּרָה לִקְדֻשָּׁה קַלָּה. וְכֵן גֵּר שֶׁבָּא עַל אִמּוֹ אוֹ אֲחוֹתוֹ, וְהִיא בְּגֵיוּתָהּ, הֲרֵי זֶה כְּבָא עַל אֲרַמִּית. 

כֵּיצַד דִּין גֵּרִים בַּעֲרָיוֹת שֶׁל שְׁאֵר בָּשָׂר, אִם הָיָה נָשׂוּי כְּשֶׁהוּא עוֹבֵד כּוֹכָבִים לְאִמּוֹ אוֹ לַאֲחוֹתוֹ מֵאִמּוֹ, וְנִתְגַּיְּרוּ, מַפְרִישִׁין אוֹתָם. וְאִם הָיָה נָשׁוּי לִשְׁאָר עֲרָיוֹת, וְנִתְגַּיֵּר הוּא וְאִשְׁתּוֹ, אֵין מַפְרִישִׁין אוֹתָם. 

עוֹבֵד כּוֹכָבִים אָסוּר בִּשְׁאֵר הָאֵם אַחַר שֶׁנִּתְגַּיֵּר, מִדִּבְרֵי סוֹפְרִים, וּמֻתָּר בִּשְׁאֵר הָאָב, אַף עַל פִּי שֶׁיּוֹדֵעַ בְּוַדַּאי שֶׁזֶּה שְׁאֵרוֹ מֵאָבִיו, כְּגוֹן תְּאוֹמִים, שֶׁדָּבָר בָּרוּר הוּא שֶׁאָבִיו שֶׁל זֶה הוּא אָבִיו שֶׁל זֶה, אַף עַל פִּי כֵן לֹא גָּזְרוּ עַל שְׁאֵר אָבִיו. לְפִיכָךְ נוֹשֵׂא הַגֵּר אֵשֶׁת אָחִיו מֵאָבִיו, וְאֵשֶׁת אֲחִי אָבִיו, וְאֵשֶׁת אָבִיו, וְאֵשֶׁת בְּנוֹ, אַף עַל פִּי שֶׁנִּשֵּׂאת לְאָחִיו אוֹ לַאֲחִי אָבִיו אוֹ לִבְנוֹ אַחַר שֶׁנִּתְגַּיְּרוּ. וְכֵן אֲחוֹת אִמּוֹ מֵאָבִיהָ, וַאֲחוֹתוֹ מֵאָבִיו, וּבִתּוֹ, שֶׁנִּתְגַּיְּרוּ, מֻתָּרוֹת לוֹ. <small>וְיֵשׁ אוֹסְרִים בְּאֵשֶׁת אָבִיו <small><small>(טוּר בה''ג)</small>.</small> </small> אֲבָל אֵינוֹ נוֹשֵׂא לֹא אֲחוֹתוֹ מֵאִמּוֹ, וְלֹא אֲחוֹת אִמּוֹ מֵאִמָּהּ, וְלֹא אֵשֶׁת אָחִיו מֵאִמּוֹ, שֶׁנְּשָׂאָהּ אָחִיו מֵאִמּוֹ אַחַר שֶׁנִּתְגַיְּרָה, אֲבָל אִם נְשָׂאָהּ אָחִיו כְּשֶׁהָיָה עוֹבֵד כּוֹכָבִים, הֲרֵי זֶה מֻתֶּרֶת לוֹ. 

שְׁנֵי אַחִים תְּאוֹמִים שֶׁהָיְתָה הוֹרָתָן שֶׁלֹּא בִּקְדֻשָּׁה וְלֵדָתָן בִּקְדֻשָּׁה, חַיָּבִים מִשּׁוּם אֵשֶׁת אָח, אֲבָל לֹא חוֹלְצִין וְלֹא מְיַבְּמִין. 

הַנּוֹשֵׂא גִּיֹּרֶת וּבִתָּהּ הַגִּיֹּרֶת, אוֹ שְׁתֵּי אֲחָיוֹת מִן הָאֵם, יוֹשֵׁב עִם אַחַת מֵהֶן וּמְגָרֵשׁ הַשְּׁנִיָּה. 

נָשָׂא גִּיֹּרֶת, וּמֵתָה, מֻתָּר לִשָּׂא אִמָּהּ אוֹ בִּתָּהּ, שֶׁלֹּא גָּזְרוּ אֶלָּא בְּחַיֵּיהֶן. 

מֻתָּר לְאָדָם לִשָּׂא שְׁתֵּי אֲחָיוֹת גִּיּוֹרוֹת מִן הָאָב, שֶׁלֹּא גָּזְרוּ בִּשְׁאֵר הָאָב. 

הַשְּׁנִיּוֹת, כֻּלָּן, לֹא גָּזְרוּ עֲלֵיהֶם בְּגֵרִים. לְפִיכָךְ מֻתָּר הַגֵּר לִשָּׂא אֵם אִמּוֹ. וְנוֹשֵׂא אָדָם גִּיֹּרֶת וְאֵם אִמָּהּ, אוֹ בַּת בַּת בִּתָּהּ, וְכֵן בִּשְׁאָר הַשְּׁנִיּוֹת. 

גֵּר שֶׁנִּתְגַּיֵּר וְאִשְׁתּוֹ עִמּוֹ, צְרִיכִים לִפְרֹשׁ זֶה מִזֶּה ג' חֲדָשִׁים, לְהַבְחִין בֵּין זֶרַע שֶׁנִּזְרַע בִּקְדֻשָּׁה לְזֶרַע שֶׁנִּזְרַע שֶׁלֹּא בִּקְדֻשָּׁה. <small>וְאִם אֵינוֹ רוֹצֶה לְקַיְּמָהּ, אֵין צְרִיכָה גֵּט אֶלָּא יוֹצְאָה מִמֶּנּוּ בְּלֹא גֵּט <small><small>(נ''י פ' נוֹשְׂאִין עַל הָאֲנוּסָה)</small>.</small> </small> 

וּלְעִנְיַן עֵדוּת, אֲפִלּוּ אַחִים מִן הָאֵם מְעִידִים זֶה לָזֶה; דְּגֵר שֶׁנִּתְגַּיֵּר, כְּקָטָן שֶׁנּוֹלַד דָּמֵי. 

לְעִנְיַן דִּין, גֵּר כָּשֵׁר לָדוּן דִּינֵי מָמוֹנוֹת, וְהוּא שֶׁתְּהֵא אִמּוֹ מִיִּשְׂרָאֵל. אֲבָל אִם אֵין אִמּוֹ מִיִּשְׂרָאֵל, פָּסוּל לָדוּן אֶת יִשְׂרָאֵל, אֲבָל לַחֲבֵרוֹ גֵּר דָּן. וְלַחֲלִיצָה, פָּסוּל, אֲפִלּוּ לַחֲלִיצַת גֵּרִים, עַד שֶׁיְּהֵא אָבִיו וְאִמּוֹ מִיִּשְׂרָאֵל. 


Siman 270

מִצְוַת עֲשֵׂה עַל כָּל אִישׁ מִיִּשְׂרָאֵל לִכְתֹּב לוֹ סֵפֶר תּוֹרָה. וַאֲפִלּוּ הִנִּיחוּ לוֹ אֲבוֹתָיו סֵפֶר תּוֹרָה, מִצְוָה לִכְתֹּב מִשֶּׁלּוֹ. וְאֵינוֹ רַשַּׁאי לְמָכְרוֹ, אֲפִלּוּ יֵשׁ לוֹ הַרְבֵּה סִפְרֵי תּוֹרָה. <small>וַאֲפִלּוּ אֵין לוֹ מַה יֹּאכַל רַק עַל יְדֵי הַדַּחַק <small><small>(הַגָּהוֹת מַיְמוֹנִי פ''ו)</small></small> </small> וַאֲפִלּוּ לִמְכֹּר יָשָׁן כְּדֵי לִקְנוֹת חָדָשׁ, אָסוּר. אֲבָל לִלְמֹד תּוֹרָה אוֹ לִשָּׂא אִשָּׁה, מֻתָּר לִמְכֹּר אִם אֵין לוֹ דָּבָר אַחֵר לִמְכֹּר. <small>הַגָּה: וְהוּא הַדִּין לְצֹרֶךְ פִּדְיוֹן שְׁבוּיִים, מֻתָּר לְמָכְרוֹ <small><small>(גַּם זֶה שָׁם וְתוס' פ''ק דב''ב וַאֲגֻדָּה שָׁם)</small>.</small> וְעַיֵּן בְּאֵלּוּ הַדִּינִים בא''ח סִימָן קנ''ג. שָׂכַר לוֹ סוֹפֵר לִכְתֹּב לוֹ סֵפֶר תּוֹרָה, אוֹ שֶׁקְּנָאוֹ וְהוּא הָיָה מֻטְעֶה וְהִגִּיהוֹ, הֲרֵי זֶה כְּאִלּוּ כְּתָבוֹ <small><small>(בֵּית יוֹסֵף בְּשֵׁם נ''י)</small>.</small> אֲבָל לְקָחוֹ כָּךְ וְלֹא הִגִּיהַּ בּוֹ דָּבָר, הָוֵי כְּחוֹטֵף מִצְוָה מִן הַשּׁוּק <small><small>(טוּר בְּשֵׁם ריב''ל פֶּרֶק הַקוֹמֵץ)</small>. </small> וְאֵינוֹ יוֹצֵא בָּזֶה.</small> 

 הָאִדָּנָא, מִצְוָה לִכְתֹּב חֻמְשֵׁי תּוֹרָה וּמִשְׁנָה וּגְמָרָא וּפֵרוּשֵׁיהֶן, וְלֹא יִמְכְּרֵם אִם לֹא לִלְמֹד תּוֹרָה וְלִשָּׂא אִשָּׁה. 


Siman 271

אֵין כּוֹתְבִין סֵפֶר תּוֹרָה עַל עוֹר בְּהֵמָה, חַיָּה וְעוֹף הַטְּמֵאִים; וְלֹא עַל עוֹר דָּג, אֲפִלּוּ טָהוֹר. אֲבָל כּוֹתְבִין עַל עוֹר בְּהֵמָה, חַיָּה וְעוֹף הַטְּהוֹרִים, וַאֲפִלּוּ עוֹר נְבֵלוֹת וּטְרֵפוֹת שֶׁלָּהֶן. וְצָרִיךְ שֶׁיְּהוּ הָעוֹרוֹת מְעֻבָּדִין עַל יְדֵי יִשְׂרָאֵל לְשֵׁם סֵפֶר תּוֹרָה, שֶׁיֹּאמַר בִּתְחִלַּת הָעִבּוּד כְּשֶׁמֵּשִׂים אוֹתָם לְתוֹךְ הַסִיד: עוֹרוֹת אֵלּוּ אֲנִי מְעַבֵּד לְשֵׁם סֵפֶר תּוֹרָה. <small>הַגָּה: וְאִם מְעַבְּדָן עוֹבֵד כּוֹכָבִים, יְסַיַּע הַיִּשְׂרָאֵל מְעַט <small><small>(טוּר בְּשֵׁם ר''ב)</small>, </small> בִּתְחִלָּה כְּשֶׁנּוֹתְנוֹ לַסִּיד, וְיֹאמַר שֶׁהוּא עוֹשֶׂה לְשֵׁם קְדֻשַּׁת סֵפֶר תּוֹרָה <small><small>(בֵּית יוֹסֵף)</small>,</small> וִיסַמֵּן אוֹתָן עוֹרוֹת שֶׁלֹּא יַחֲלִיפֵן הָעוֹבֵד כּוֹכָבִים, וְלֹא חַיְשִׁינָן אַחַר כָּךְ שֶׁמָּא הֶחֱלִיפָן הָעוֹבֵד כּוֹכָבִים וְזִיֵּף סִימָנָיו אַחֲרָיו <small><small>(הַגָּהוֹת מַיְמוֹנִי פֶּרֶק א' מהל' סֵפֶר תּוֹרָה)</small>.</small> וְעַיֵּן בְּאֹרַח חַיִּים סִימָן ל''ב.</small> 

צָרִיךְ שֶׁיְּהוּ מְעֻבָּדִים בְּעַפְצָא אוֹ בְּסִיד וְכַיּוֹצֵא בוֹ, מִדְּבָרִים שֶׁמְּכַוְּצִים הָעוֹר וּמַחְזִיקִין אוֹתוֹ <small><small>(רַמְבַּ''ם ספ''א מהל' סֵפֶר תּוֹרָה ד''ו)</small>.</small> 

כּוֹתְבִין סֵפֶר תּוֹרָה עַל הַגְּוִיל, וְהוּא הָעוֹר שֶׁלֹּא נֶחְלַק, וְכוֹתְבִין בּוֹ בִּמְקוֹם שֵׂעָר. וְאִם כָּתַב סֵפֶר תּוֹרָה עַל הַקְּלָף, כָּשֵׁר, וְהוּא שֶׁיִּהְיֶה כָּתוּב בַּצַּד הַפְּנִימִי שֶׁכְּלַפֵּי הַבָּשָׂר. <small>הַגָּה: וּקְלָפִים שֶׁלָּנוּ הֵם יוֹתֵר מֻבְחָרִים מִגְּוִיל, וְכוֹתְבִין עֲלֵיהֶם לְכַתְּחִלָּה לְצַד בָּשָׂר. וְאֵין כּוֹתְבִין עַכְשָׁו עַל הַגְּוִיל <small><small>(ר''י מִינְץ סי' ס''ו)</small>.</small> וְאִם שִׁנָּה וְכָתַב עַל קְלָפִים שֶׁלָּנוּ בִּמְקוֹם שֵׂעָר, פָּסוּל <small><small>(אוֹר זָרוּעַ הִלְכוֹת תְּפִלִּין)</small>.</small> מִיהוּ יֵשׁ מְקִלִּין בָּזֶה <small><small>(טוּר וְעוֹד פּוֹסְקִים עַיֵּן בֵּית יוֹסֵף)</small>.</small> </small> 

כָּתַב מִקְּצָתוֹ עַל הַגְּוִיל וּמִקְּצָתוֹ עַל הַקְּלָף, פָּסוּל. אֲבָל אִם עָשָׂה חֶצְיוֹ גְּוִיל וְחֶצְיוֹ צְבָאִים, אַף עַל פִּי שֶׁאֵינָהּ מִצְוָה מִן הַמֻּבְחָר, כָּשֵׁר. <small>וְעַיֵּן לְקַמָּן סִימָן ר''ץ.</small> 

סֵפֶר תּוֹרָה צָרִיךְ שִׂרְטוּט. וְאִם כְּתָבוֹ בְּלֹא שִׂרְטוּט, פָּסוּל. וְלֹא יְשַׂרְטֵט בְּעוֹפֶרֶת וְכַיּוֹצֵא בוֹ, שֶׁצּוֹבֵעַ. 

סֵפֶר תּוֹרָה צָרִיךְ שֶׁיִּכְתְּבֶנּוּ בִּדְיוֹ הֶעָשׂוּי מֵעֶשֶׁן הַשְּׁמָנִים שָׁרוּי בְּמֵי עֲפָצִים. <small>וּלְכַתְּחִלָּה טוֹב לִזָּהֵר שֶׁלֹּא לַעֲשׂוֹת הַדְּיוֹ כִּי אִם מִדְּבָרִים הַבָּאִים מִן הָעֵץ <small><small>(כֵּן מַשְׁמָע בַּזֹּהַר פ' תְּרוּמָה דַּף ע''ב ע''א)</small>.</small> </small> וְאִם כְּתָבוֹ בְּמֵי עַפְצָא וְקַנְקַנְתּוּם, כָּשֵׁר. אֲבָל לֹא בִּשְׁאָר מִינֵי צִבְעוֹנִים, כְּגוֹן הָאָדֹם וְהַיָּרֹק וְכַיּוֹצֵא בָהֶם, שֶׁאִם כָּתַב אֲפִלּוּ אוֹת אַחַת בִּשְׁאָר מִינֵי צִבְעוֹנִים אוֹ בְּזָהָב, פָּסוּל. <small>הַגָּה: וְכֵן אָסוּר לִכְתֹּב שׁוּם שֵׁם מִסֵּפֶר עֶשְׂרִים וְאַרְבַּע סְפָרִים, שֶׁלֹּא בִּדְיוֹ <small><small>(ר' יְרוּחָם בְּשֵׁם אֶבֶן יַרְחִי)</small>.</small> וְיֵשׁ אוֹמְרִים דְּלֹא בָּעֵינָן דְּיוֹ רַק בְּסֵפֶר תּוֹרָה <small><small>(בְּמָרְדְּכַי ה''ק)</small>.</small> </small> 

סֵפֶר תּוֹרָה צָרִיךְ לְכָתְבוֹ בְּיָמִין. <small>יֵשׁ אוֹמְרִים שֶׁיֵּשׁ לִכְתֹּב בְּקֻלְמוֹס שֶׁל קָנֶה וְלֹא בְּנוֹצָה <small><small>(מָרְדְּכַי פ''ק דְּגִטִּין)</small>.</small> </small> 


Siman 272

אֵין עוֹשִׂין סֵפֶר תּוֹרָה לֹא אָרְכּוֹ יָתֵר עַל הֶקֵּפוֹ, וְלֹא הֶקֵּפוֹ יָתֵר עַל אָרְכּוֹ. <small>פֵּרוּשׁ, יְכַוֵּן שֶׁיְּהֵא חוּט הַמַּקִּיף יְרִיעוֹת כָּל הַסֵּפֶר לְאַחַר שֶׁיִּתְפֹּר וְיִגְלֹל, אָרֹךְ כְּשִׁעוּר אָרְכּוֹ <small><small>(טוּר)</small>.</small> </small> וְכַמָּה הוּא אָרְכּוֹ, בַּגְּוִיל, שִׁשָּׁה טְפָחִים שֶׁהֵם כ''ד אֶצְבָּעוֹת בְּרֹחַב אֲגֻדַּל שֶׁל יָד. וּבַקְּלָף, אוֹ פָּחוֹת אוֹ יוֹתֵר, וְהוּא שֶׁיְּהֵא אָרְכּוֹ כְּהֶקֵּפוֹ. וְכֵן אִם עָשָׂה בַּגְּוִיל <small><small>(פָּחוֹת מִ)</small> <small>שִּׁשָּׁה טְפָחִים, וּמִעֵט הַכְּתָב, אוֹ יִתֵּר עַל שִׁשָּׁה וְהִרְחִיב בַּכְּתָב, עַד שֶׁיִּהְיֶה אָרְכּוֹ כְּהֶקֵּפוֹ, הֲרֵי זֶה כְּמִצְוָה. וְהָעַמּוּד שֶׁבְּתוֹךְ הַסֵּפֶר, יֵשׁ אוֹמְרִים דְּמִצְרַף לַהֶקֵּף</small> <small>(טוּר בְּשֵׁם הָרֹא''שׁ)</small>.</small> 

אֹרֶךְ כָּל שִׁיטָה שְׁלֹשִׁים אוֹתִיּוֹת, כְּדֵי לִכְתֹּב לְמִשְׁפְּחוֹתֵיכֶם ג' פְּעָמִים. וְלֹא תִּהְיֶה קְצָרָה מִזֶּה, כְּדֵי שֶׁלֹּא יְהֵא הַדַּף נִרְאֶה כְּאִגֶּרֶת. וְלֹא אֲרֻכָּה יוֹתֵר עַל זֶה, כְּדֵי שֶׁלֹּא יִהְיוּ עֵינָיו מְשׁוֹטְטוֹת בַּכְּתָב <small><small>(ל' רַמְבַּ''ם פ''ז מֵהִלְכוֹת סֵפֶר תּוֹרָה ד''ד)</small>.</small> 

אֵין עוֹשִׂין יְרִיעָה פָּחוֹת מִג' דַּפִּין, וְלֹא יוֹתֵר עַל ח'. נִזְדַּמְּנָה לוֹ יְרִיעָה בַּת ט' דַּפִּין, לֹא יְחַלְּקֶנָּה בְּעִנְיָן שֶׁהָיוּ ג' דַּפִּין בְּאַחַת וְשִׁשָּׁה בַּשְּׁנִיָּה, אֶלָּא שֶׁיִּהְיוּ ד' בְּאַחַת וַחֲמִשָּׁה בַּשְּׁנִיָּה. בַּמֶּה דְּבָרִים אֲמוּרִים, בְּכָל הַיְרִיעוֹת שֶׁבַּסֵפֶר, חוּץ מִבָּאַחֲרוֹנָה. אֲבָל בְּסוֹף הַסֵפֶר, אֲפִלּוּ פָּסוּק אֶחָד עוֹשִׂין אוֹתוֹ דַּף לְבַדּוֹ וְתוֹפְרִים אוֹתוֹ עִם שְׁאָר יְרִיעוֹת. 

כְּשֶׁיִּגְמֹר אֶת הַתּוֹרָה, צָרִיךְ שֶׁיִּגְמֹר בָּאֶמְצַע שִׁיטָה שֶׁבְּסוֹף הַדַּף. וְאִם נִשְׁאַר מִן הַדַּף שִׁיטִין הַרְבֵּה, מְקַצֵּר וְעוֹלֶה <small>וְעוֹשֶׂה אוֹתִיּוֹת אֲרֻכּוֹת מִמַּטָּה לְמַעְלָה, כְּדֵי שֶׁתַּחֲזִיק תֵּבָה אַחַת ד' וְה' שִׁיטִין <small><small>(טוּר)</small>.</small> </small> וּמַתְחִיל מִתְּחִלַּת הַשִּׁיטָה שֶׁבְּסוֹף הַדַּף, וְלֹא יִגְמֹר אֶת הַשִּׁיטָה, וּמִתְכַּוֵּן עַד שֶׁיִּהְיֶה לְעֵינֵי כָּל יִשְׂרָאֵל <small><small>(דְּבָרִים לד, יב)</small></small> בְּאֶמְצַע שִׁיטָה שֶׁבְּסוֹף הַדַּף. 


Siman 273

שִׁעוּר הַגִּלָּיוֹן לְמַטָּה, ד' אֶצְבָּעוֹת בְּגוּדָל. וּלְמַעְלָה, ג'. וּבֵין כָּל דַּף וְדַף, שְׁנַיִם. לְפִיכָךְ צָרִיךְ לְהַנִּיחַ בִּתְחִלַּת כָּל יְרִיעָה וְסוֹפָהּ כְּרֹחַב אֶצְבַּע, וּכְדֵי תְּפִירָה, וְנִמְצָא כְּשֶׁתּוֹפֵר הַיְרִיעוֹת בְּיַחַד יִהְיֶה בֵּין כָּל דַּף וְדַף בְּכָל הַסֵפֶר רֹחַב שְׁתֵּי אֶצְבָּעוֹת. וּבֵין שִׁיטָה לְשִׁיטָה, כִּמְלֹא רֹחַב שִׁיטָה. וּבֵין כָּל חֻמָּשׁ וְחֻמָּשׁ, ד' שִׁיטִין פְּנוּיוֹת בְּלֹא כְּתָב, וְיַתְחִיל הַחֻמָּשׁ מִתְּחִלַּת שִׁיטָה חֲמִישִׁית. וְיַנִּיחַ בִּתְחִלָּתוֹ וּבְסוֹפוֹ כְּדֵי לִגְלֹל עַל הָעַמּוּד, וְעוֹד שְׁתֵּי אֶצְבָּעוֹת שֶׁיִּשָּׁאֲרוּ בֵּין הָעַמּוּד וְהַדַּף. 

לֹא יְמַעֵט הַכְּתָב מִפְּנֵי רֶוַח שֶׁלְּמַטָּה וּלְמַעְלָה, וְלֹא מִפְּנֵי רֶוַח שֶׁבֵּין פָּרָשָׁה לְפָרָשָׁה. 

נִזְדַּמְּנָה לוֹ תֵּבָה בַּת ה' אוֹתִיּוֹת, לֹא יִכְתֹּב שְׁתַּיִם בְּתוֹךְ הַדַּף וג' חוּץ לַדַּף, אֶלָּא כּוֹתֵב ג' בְּתוֹךְ הַדַּף וּשְׁתַּיִם חוּץ לַדַּף. וְאִם אֵין מָקוֹם כְּדֵי לִכְתֹּב ג' בְּתוֹךְ הַדַּף, יַנִּיחַ הַמָּקוֹם חָלָק וְלֹא יִמְשֹׁךְ הָאוֹתִיּוֹת לַעֲשׂוֹתָן גְּדוֹלוֹת מֵחֲבֶרְתָּן כְּדֵי לְמַלְּאוֹת עַד סוֹף הַדַּף <small><small>(הגהמי''י בְּשֵׁם הרמ'' <small>ךָ)</small>.</small> </small> וְתֵבָה בַּת ג' אוֹתִיּוֹת, יָכוֹל לִכְתֹּב מִמֶּנָּהּ שְׁתַּיִם חוּץ לַדַּף, אַף עַל פִּי שֶׁמִּעוּטָהּ בִּפְנִים. אֲבָל אִם אֵין בָּהּ אֶלָּא שְׁתֵּי אוֹתִיּוֹת, לֹא יִכְתְּבֶנָּה חוּץ לַדַּף. <small>הַגָּה: וַאֲפִלּוּ אִם ב' אוֹתִיּוֹת הֵם מִתֵּבָה גְּדוֹלָה וְנִרְאִים כְּמוֹ תֵּבָה בִּפְנֵי עַצְמָהּ, לֹא יִכְתְּבֵם עַל הַגִּלָּיוֹן <small><small>(בֵּית יוֹסֵף בְּשֵׁם מָרְדְּכַי שכ''כ בְּשֵׁם סמ''ק)</small>.</small> </small> 

נִזְדַּמְּנָה לוֹ תֵּבָה בַּת עֶשֶׂר אוֹתִיּוֹת, אוֹ פָּחוֹת אוֹ יוֹתֵר, וְלֹא נִשְׁאַר מֵהַשִּׁיטָה כְּדֵי לִכְתֹּב אֶת כֻּלָּהּ בְּתוֹךְ הַדַּף, אִם יָכוֹל לִכְתֹּב חֶצְיָהּ בְּתוֹךְ הַדַּף וְחֶצְיָהּ חוּץ לַדַּף, כּוֹתֵב. וְאִם לָאו, מַנִּיחַ הַמָּקוֹם פָּנוּי וּמַתְחִיל מִתְּחִלַּת הַשִּׁיטָה. 

כָּל אֵלּוּ הַדְּבָרִים אֵינָם אֶלָּא לְמִצְוָה מִן הַמֻּבְחָר, וְאִם שִׁנָּה כָּשֵׁר. 

שָׁכַח לִכְתֹּב אֶת הַשֵּׁם כֻּלּוֹ, תּוֹלֶה אוֹתוֹ בֵּין הַשִּׁיטוֹת. אֲבָל מִקְצָת הַשֵּׁם בַּשִּׁיטָה וּמִקְּצָתוֹ תָּלוּי, פָּסוּל. וּבִשְׁאָר תֵּבוֹת, אִם שָׁכַח, כּוֹתֵב מִקְצָת הַתֵּבָה בַּשִּׁיטָה וּמִקְצָתָהּ לְמַעְלָה. <small>הַגָּה: יֵשׁ סוֹפְרִים מְדַקְדְּקִים לִכְתֹּב <small><small>(אוֹתִיּוֹת)</small> </small> בי''ה שמ''ו בְּרֹאשׁ הָעַמּוּדִים, וְכֵן קְצָת מְדַקְדְּקִים לִכְתֹּב בְּרֹאשׁ כָּל עַמּוּד ו' וְקוֹרִין אוֹתוֹ וָוֵי הָעַמּוּדִים, וְאֵין לְדַקְדֵּק בְּכָל זֶה, וַאֲפִלּוּ הַמְדַקְדֵּק יִזָּהֵר שֶׁלֹּא יְמַעֵט אוֹ יַרְחִיב הַכְּתָב לִפְעָמִים מִשּׁוּם זֶה <small><small>(הַגָּהוֹת מַיְמוֹנִי פ''ז)</small>,</small> כִּי כָּל דְּבָרִים אֵלּוּ אֵין לָהֶם שֹׁרֶשׁ עַל מַה שֶּׁיִּסְמְכוּ <small><small>(בֵּית יוֹסֵף)</small>.</small> </small> 


Siman 274

צָרִיךְ שֶׁיֹּאמַר הַסוֹפֵר כְּשֶׁיַּתְחִיל לִכְתֹּב: סֵפֶר זֶה אֲנִי כּוֹתֵב לְשֵׁם קְדֻשַּׁת סֵפֶר תּוֹרָה. וּמַסְפִּיק לְכָל הַסֵפֶר.  
צָרִיךְ שֶׁיִּהְיֶה לְפָנָיו סֵפֶר אַחֵר, שֶׁיַּעְתִּיק מִמֶּנּוּ, שֶׁאָסוּר לִכְתֹּב אוֹת אַחַת שֶׁלֹּא מִן הַכְּתָב. וְצָרִיךְ שֶׁיִּקְרָא כָּל תֵּבָה בְּפִיו קֹדֶם שֶׁיִּכְתְּבֶנָּה.  
יִכְתֹּב כְּתִיבָה נָאָה וּמְיֻשֶּׁרֶת, תַּמָּה. וְאִם כָּתַב אָלֶף לָמֶד בְּיַחַד, כָּזֶה <strong><big>ﭏ</big></strong>, אֵינוֹ כָּשֵׁר.  
צָרִיךְ שֶׁכָּל אוֹת תְּהֵא מֻקֶּפֶת גְּוִיל מֵאַרְבַּע רוּחוֹתֶיהָ, שֶׁלֹּא תִּדְבַּק אוֹת בַּחֲבֶרְתָּהּ, אֶלָּא יְהֵא בֵּינֵיהֶם כְּחוּט הַשַּׂעֲרָה. וְלֹא יִהְיוּ מֻפְרָדוֹת הַרְבֵּה זוֹ מִזּוֹ, כְּדֵי שֶׁלֹּא תְּהֵא תֵּבָה אַחַת נִרְאֵית כִּשְׁתַּיִם. וְיִהְיֶה בֵּין תֵּבָה לְתֵבָה כִּמְלֹא אוֹת קְטַנָּה, וְלֹא יְקָרְבֵם בְּיוֹתֵר שֶׁלֹּא יִהְיוּ שְׁתֵּי תֵּבוֹת נִרְאוֹת כְּאַחַת. וְאִם שִׁנָּה, שֶׁהִרְחִיק בֵּין הָאוֹתִיּוֹת עַד שֶׁהַתֵּבָה נִרְאֵית כִּשְׁתַּיִם, אוֹ שֶׁקֵּרֵב שְׁתֵּי תֵּבוֹת עַד שֶׁנִּרְאוֹת כְּאַחַת, פָּסוּל.  
צָרִיךְ שֶׁלֹּא תִּפָּסֵל צוּרַת שׁוּם אוֹת עַד שֶׁאֵינָהּ נִקְרֵאת אוֹ דּוֹמָה לְאוֹת אַחֶרֶת, בֵּין בְּעִקַּר הַכְּתִיבָה, בֵּין בַּקֶּרַע, בֵּין בַּנֶּקֶב שֶׁנִּקָּב בָּהּ, בֵּין בְּטִשְׁטוּשׁ. <small>וְיָכוֹל לִטֹּל דְּיוֹ מִן אוֹת הַכָּתוּב כְּשֶׁצָּרִיךְ לִדְיוֹ <small><small>(הַגָּהוֹת מַיְמוֹנִי פ''ב)</small></small> אוֹ שֶׁרוֹצֶה לִגְלֹל הַסֵּפֶר <small><small>(הָרֹא''שׁ כְּלָל ג')</small>.</small> </small>  
צָרִיךְ לִזָּהֵר בְּתִקּוּן הָאוֹתִיּוֹת וּבְזִיּוּנָן, כְּמוֹ שֶׁנִּתְבָּאֵר בְּאֹרֶךְ בְּהִלְכוֹת תְּפִלִּין סִימָן ל''ב וסִימָן ל''ו.  
סֵפֶר הַמְנֻקָּד, פָּסוּל. וַאֲפִלּוּ הֵסִירוּ מִמֶּנּוּ הַנִּקּוּד. וְכֵן סֵפֶר שֶׁיֵּשׁ בּוֹ פִּסוּק פְּסוּקִים, פָּסוּל. <small>הַגָּה: וְדַוְקָא שֶׁעָשָׂה הֶפְסֵק בִּדְיוֹ. אֲבָל אִם הִנִּיחַ אֲוִיר בֵּין הַפְּסוּקִים, כָּל שֶׁאֵין בּוֹ שִׁעוּר פָּרָשָׁה, כְּשֵׁרָה <small><small>(תְּשׁוּבַת ריב''ש)</small>.</small> וְסֵפֶר תּוֹרָה שֶׁעֵרֵב בּוֹ הָאוֹתִיּוֹת, כְּמוֹ בְּגֵט, אֵינָהּ פְּסוּלָה. אֲבָל לְכַתְּחִלָּה אֵין לַעֲשׂוֹת כֵּן <small><small>(שָׁם סִימָן קמ''ו)</small>.</small> </small>  

Siman 275

פָּרָשָׁה פְּתוּחָה שֶׁעֲשָׂאָהּ סְתוּמָה, אוֹ סְתוּמָה שֶׁעֲשָׂאָהּ פְּתוּחָה, יִגָּנֵז. <small>הַגָּה: וְיֵשׁ אוֹמְרִים דְּמֻתָּר לְתַקְּנוֹ, כְּמוֹ בִּשְׁאָר טָעֻיּוֹת <small><small>(הָרֹא''שׁ וְהָרַשְׁבָּ''א וריב''ש)</small>.</small> וְכֵן נָהֲגוּ הַסּוֹפְרִים לְתַקְּנוֹ, אִם אֶפְשָׁר לוֹ לִמְחֹק שֶׁלֹּא יִפְגַּע בַּשֵּׁם, כִּי אֵין לוֹ לַחְתֹּךְ הַשֵּׁם וְלַעֲשׂוֹת נְקָבִים בַּיְּרִיעָה <small><small>(הָרֹא''שׁ כְּלָל ג')</small>.</small> </small> 

בְּצוּרַת פְּתוּחָה וְצוּרַת סְתוּמָה יֵשׁ מַחֲלֹקֶת בֵּין הָרַמְבַּ''ם וְהָרֹא''שׁ, וִירֵא שָׁמַיִם יֵצֵא אֶת כֻּלָּם וְיַעֲשֶׂה בְּעִנְיָן שֶׁבְּפָרָשָׁה פְּתוּחָה יְסַיֵּם פָּרָשָׁה שֶׁלְּפָנֶיהָ בְּאֶמְצַע שִׁיטָה, וְיִשְׁתַּיֵּר בְּסוֹפָהּ חָלָק כְּדֵי תֵּשַׁע אוֹתִיּוֹת, וְיַתְחִיל לִכְתֹּב בְּרֹאשׁ שִׁיטָה שֶׁתַּחְתֶּיהָ. וּבְפָרָשָׁה סְתוּמָה, תָּמִיד יְסַיֵּם פָּרָשָׁה שֶׁלְּפָנֶיהָ בִּתְחִלַּת שִׁיטָה וְיַנִּיחַ חָלָק כְּדֵי תֵּשַׁע אוֹתִיּוֹת, וְיַתְחִיל לִכְתֹּב בְּסוֹף אוֹתָהּ שִׁיטָה עַצְמָהּ, וְלֹא יְשַׁנֶּה לַעֲשׂוֹת צוּרָה אַחֶרֶת לֹא לִפְתוּחָה וְלֹא לִסְתוּמָה, וּבְהָכֵי הָוֵי כָּשֵׁר בֵּין לְהָרַמְבַּ''ם בֵּין לְהָרֹא''שׁ. <small>הַגָּה: וְאִם לֹא יוּכַל לְכַוֵּן בְּכָךְ, לֹא יָסוּר מִדִּבְרֵי הָרַמְבַּ''ם בָּזֶה, כִּי עָלָיו סָמְכוּ הָאַחֲרוֹנִים וְכָתְבוּ שֶׁדְּבָרָיו הֵם עִקָּר <small><small>(מ''כ בְּשֵׁם חָכָם א')</small>.</small> וּמִכָּל מָקוֹם אִם נִמְצָא סֵפֶר תּוֹרָה שֶׁאֵינָהּ כְּתוּבָה לְפִי דְּבָרָיו, אֵין לְפָסְלָהּ, כִּי יֵשׁ גְּדוֹלִים שֶׁיֵּשׁ לָהֶם סְבָרוֹת אֲחֵרוֹת בָּזֶה <small><small>(ר''י מִינְץ סִימָן ח')</small>.</small> </small> 

כָּתַב הַשִּׁירָה כִּשְׁאָר הַכְּתָב, אוֹ שֶׁכָּתַב שְׁאָר הַכְּתָב כַּשִּׁירָה, פָּסוּל. וְדַוְקָא שֶׁכָּתַב הַשִּׁירָה כִּשְׁאָר הַכְּתָב בְּלֹא פִּזּוּר, אֲבָל אִם שִׁנָּה בְּפִזּוּר מִמַּה שֶּׁנָּהֲגוּ, לֹא פָּסַל, וּבִלְבַד שֶׁיְּהֵא אָרִיחַ עַל גַּבֵּי לְבֵנָה. 

שִׁירַת הַיָּם כּוֹתְבִים אוֹתָהּ בִּשְׁלֹשִׁים שִׁיטוֹת. שִׁיטָה רִאשׁוֹנָה, כְּדַרְכָּהּ, וּשְׁאָר שִׁיטוֹת, אַחַת מַנִּיחִין בְּאֶמְצַע רֶוַח אֶחָד, וְאַחַת מַנִּיחִין הָרֶוַח בִּשְׁנֵי מְקוֹמוֹת בָּאֶמְצַע, עַד שֶׁתִּמָּצֵא הַשִּׁיטָה חֲלוּקָה לְשָׁלֹשׁ, וְנִמְצָא רֶוַח כְּנֶגֶד הַכְּתָב, וּכְתָב כְּנֶגֶד הָרֶוַח. 

צוּרַת שִׁירַת הַאֲזִינוּ, כָּל שִׁיטָה יֵשׁ בָּאֶמְצַע רֶוַח אֶחָד, וְנִמְצֵאת כָּל שִׁיטָה חֲלוּקָה לִשְׁתַּיִם, וְכוֹתְבִים אוֹתָהּ בְּשִׁבְעִים שִׁיטוֹת. 

כָּתַב הַמָּלֵא חָסֵר, אוֹ הֶחָסֵר מָלֵא, אוֹ שֶׁכָּתַב מִלָּה שֶׁהִיא קְרִי וּכְתִיב בִּקְרִיאָתָהּ, כְּגוֹן שֶׁכָּתַב: יִשְׁכָּבֶנָּה, בִּמְקוֹם ישגלנה <small><small>(דְּבָרִים כח, ל)</small>.</small> אוֹ וּבַטְּחוֹרִים, בִּמְקוֹם ובעפולים <small><small>(דְּבָרִים כח, כז)</small>.</small> וְכַיּוֹצֵא בָהֶן, פָּסוּל. <small>הַגָּה: וְיֵשׁ עוֹד דְּבָרִים שֶׁנָּהֲגוּ בָּהֶן הַסּוֹפְרִים כְּמוֹ שֶׁהֶעְתִּיקוּ אִישׁ מִפִּי אִישׁ, כְּמוֹ בְּאוֹתִיּוֹת גְּדוֹלוֹת וּקְטַנּוֹת וְהַנְּקֻדּוֹת וְהַמְּשׁוּכוֹת. וְעוֹד נָהֲגוּ בְּמִנְיַן הַשִּׁיטִין לַעֲשׂוֹתָם לֹא פָּחוֹת ממ''ח, וְיֵשׁ אוֹמְרִים מ''ב, וְלֹא יוֹתֵר מִס'. וְעוֹד נָהֲגוּ בְּרָאשֵׁי הַשִּׁיטִין לְמַעְלָה מִשִּׁירַת הַיָּם ה' שִׁיטִין, וְזֶה הַתְחָלָתָן: הַבָּאִים <small><small>(שְׁמוֹת יד, כח)</small>,</small> בַּיַּבָּשָׁה <small><small>(שְׁמוֹת יד, כט)</small>,</small> ה' <small><small>(שְׁמוֹת יד, ל)</small>,</small> מֵת <small><small>(שְׁמוֹת יד, ל)</small>.</small> בְּמִצְרַיִם <small><small>(שְׁמוֹת יד, לא)</small></small> וְכֵן לְמַטָּה מֵהַשִּׁירָה ה' שִׁיטִין, וְהַתְחָלָתָן: וַתִּקַּח <small><small>(שְׁמוֹת טו, כ)</small>, <small>(אַחֲרֶיהָ)</small> <small>(שְׁמוֹת טו, כ)</small>,</small> סוּס <small><small>(שְׁמוֹת טו, כא)</small>,</small> וַיֵּצְאוּ <small><small>(שְׁמוֹת טו, כב)</small>,</small> וַיָּבֹאוּ <small><small>(שְׁמוֹת טו, כג)</small>.</small> <small>(וְיִהְיוּ)</small> לְמַעְלָה מִשִּׁירַת הַאֲזִינוּ שִׁשָּׁה שִׁיטִין, וְהַתְחָלָתָן: וְאָעִידָה <small><small>(דְּבָרִים לא, כח)</small>,</small> אַחֲרֵי <small><small>(דְּבָרִים לא, כט)</small>,</small> הַדֶּרֶךְ <small><small>(דְּבָרִים לא, כט)</small>,</small> בְּאַחֲרִית <small><small>(דְּבָרִים לא, כט)</small>,</small> לְהַכְעִיסוֹ <small><small>(דְּבָרִים לא כט)</small>,</small> קְהַל <small><small>(דְּבָרִים לא, ל)</small></small> וּלְמַטָּה ה' שִׁיטִין, וְהַתְחָלָתָן: וַיָּבֹא <small><small>(דְּבָרִים לב, מד)</small>,</small> וַיְדַבֵּר <small><small>(דְּבָרִים לב, מה)</small>,</small> <small>(דִּבְרֵי)</small> אֲשֶׁר <small><small>(דְּבָרִים לב, מו)</small>,</small> הַזֹּאת <small><small>(דְּבָרִים לב, מז)</small>, <small>(אֲשֶׁר)</small> <small>(דְּבָרִים לב, מז)</small>.</small> וְכָל אֵלּוּ הַדְּבָרִים לְמִצְוָה, וְאִם שִׁנָּה לֹא פָּסַל <small><small>(הַכֹּל מִלְּשׁוֹן הַטּוּר)</small>.</small> </small> 


Siman 276

טָעָה וְדִלֵּג תֵּבָה אוֹ יוֹתֵר, יָכוֹל לִתְלוֹתָהּ בֵּין הַשִּׁיטִין אֲבָל לֹא בָּרֶוַח שֶׁבֵּין דַּף לְדַף. 

אַף עַל פִּי שֶׁאוֹמֵר בִּתְחִלַּת הַסֵפֶר שֶׁכּוֹתְבוֹ לְשֵׁם קְדֻשַּׁת סֵפֶר תּוֹרָה, בְּכָל פַּעַם שֶׁכּוֹתֵב שֵׁם מֵהַשֵּׁמוֹת שֶׁאֵינָם נִמְחָקִים צָרִיךְ לוֹמַר שֶׁכּוֹתֵב לְשֵׁם קְדֻשַּׁת הַשֵּׁם. וְאִם לֹא עָשָׂה כֵן, פָּסוּל <small><small>(כֵּן נִרְאֶה מֵרֹא''שׁ וְכֵן כָּתַב סְמַ''ג וסה''ת)</small>. <small>הַגָּה: כָּתַב שֵׁם אֱלֹהִים אֲחֵרִים לְשֵׁם קְדֻשָּׁה, אֵינוֹ פָּסוּל, דְּהָוֵי כְּמַקְדִּישׁ בַּעֲלֵי מוּמִין לַמִּזְבֵּחַ, דְּאֵינָן קְדוֹשִׁים</small> <small>(בֵּית יוֹסֵף בְּשֵׁם רשב''ץ)</small>.</small> 

כְּשֶׁכּוֹתֵב הַשֵּׁם, אֲפִלּוּ מֶלֶךְ יִשְׂרָאֵל שׁוֹאֵל בִּשְׁלוֹמוֹ, לֹא יְשִׁיבֶנּוּ. וְאִם הָיָה כּוֹתֵב שְׁנֵי שֵׁמוֹת זֶה אַחַר זֶה, מֻתָּר לְהַפְסִיק בֵּינֵיהֶם, וּכְשֶׁיַּחֲזֹר לִכְתֹּב שֵׁם שֵׁנִי צָרִיךְ לַחֲזֹר לוֹמַר שֶׁהוּא כּוֹתְבוֹ לְשֵׁם קְדֻשַּׁת הַשֵּׁם. 

כְּשֶׁטּוֹבֵל הַקֻּלְמוֹס לִכְתֹּב הַשֵּׁם, לֹא יַתְחִיל מִיָּד הַשֵּׁם לִכְתֹּב, שֶׁמָּא יִהְיֶה עָלָיו רִבּוּי דְּיוֹ וְלֹא יֵצֵא הַכְּתָב מְיֻשָּׁר, אֶלָּא יְכַוֵּן לְהַנִּיחַ אוֹת אַחַת מִלִּכְתֹּב קֹדֶם הַשֵּׁם, וּבְאוֹתוֹ הָאוֹת יַתְחִיל לִכְתֹּב <small>וְאִם לֹא עָשָׂה כֵן, יְחַפֵּשׂ אַחַר אוֹת שֶׁצְּרִיכָה דְּיוֹ, וִימַלְּאֶנָּה, וְכוֹתֵב אֶת הַשֵּׁם <small><small>(בֵּית יוֹסֵף בְּשֵׁם מ''כ)</small>.</small> </small> 

כָּתַב הָאַזְכָּרוֹת בִּדְיוֹ וְזָרַק עֲלֵיהֶם זָהָב, פָּסוּל. 

שָׁכַח לִכְתֹּב הַשֵּׁם כֻּלּוֹ, תּוֹלֶה אוֹתוֹ בֵּין הַשִּׁיטוֹת. אֲבָל מִקְצָת הַשֵּׁם בַּשִּׁיטָה וּמִקְּצָתוֹ תָּלוּי, פָּסוּל. 

מֻתָּר לִכְתֹּב הַשֵּׁם עַל מְקוֹם הַמַּחַק וְעַל מְקוֹם הַגֶּרֶד. <small>וְאֵין חִלּוּק בָּזֶה בֵּין סֵפֶר תּוֹרָה לִשְׁאָר סְפָרִים <small><small>(כ''כ בס''ה)</small>.</small> </small> 

צָרִיךְ שֶׁיִּהְיוּ כָּל אוֹתִיּוֹת הַשֵּׁם בְּתוֹךְ הַדַּף, וְלֹא יֵצֵא מֵהֶם כְּלָל חוּץ לַדַּף. 

אָסוּר לִמְחֹק אֲפִלּוּ אוֹת אַחַת מִשִּׁבְעָה שֵׁמוֹת שֶׁאֵינָם נִמְחָקִים, וְלֹא מֵאוֹתִיּוֹת הַנִּטְפָּלוֹת מֵאַחֲרֵיהֶם כְּנוּן ך' שֶׁל אֱלֹהֱיךָ וכ''ם שֶׁל אֱלֹהֵיכֶם. וְאֵלּוּ הַשִּׁבְעָה שֵׁמוֹת: שֵׁם הַהֲוָיָה; וְשֵׁם אַדְנוּת; וְאֵל, אֱלוֹהַ, אֱלֹהִים; שַׁדַּי; צְבָאוֹת. וְיֵשׁ גּוֹרְסִין גַּם כֵּן אֶהְיֶ''ה אֲשֶׁר אֶהְיֶ''ה <small><small>(טוּר)</small>.</small> 

כָּתַב אֵל מֵאֱלֹהִים, יָהּ מֵהַשֵּׁם, אוֹ שֶׁכָּתַב שֵׁם יָהּ, אֵינוֹ נִמְחָק. אֲבָל שד מִשַׁדַּי וְצב מִצְּבָאוֹת, נִמְחָקִים. <small>הַגָּה: וְכֵן אד מֵאֲדֹנָי אוֹ אה מֵאֶהְיֶה <small><small>(יְרוּשַׁלְמִי פ''ק דִּמְגִלָּה)</small>.</small> וְיֵשׁ מַחְמִירִין בָּזֶה <small><small>(תוס' פ' שְׁבוּעוֹת הָעֵדוֹת בְּשֵׁם ר''ח)</small>.</small> וְהַשֵּׁם שֶׁכּוֹתְבִין בַּסִּדּוּרִין שְׁתֵּי יוּדִין וְאֶחָד עַל גַּבֵּיהֶן, מֻתָּר לְמָחְקוֹ אִם הוּא לְצֹרֶךְ <small><small>(פִּסְקֵי מהרא''י סי' קע''א)</small>.</small> </small> 

נִדְבְּקָה אוֹת לַחֲבֶרְתָּהּ בְּאוֹתִיּוֹת הַשֵּׁם, יֵשׁ לוֹ לְגָרְדוֹ. <small>הַגָּה: דְּיוֹ שֶׁנִּשְׁפְּכָה עַל הַשֵּׁם, מֻתָּר לְמָחְקוֹ כְּדֵי לְתַקְּנוֹ דְּאֵין זֶה דֶּרֶךְ מְחִיקָה, רַק דֶּרֶךְ תִּקּוּן <small><small>(בֵּית יוֹסֵף בְּשֵׁם מַסֶכֶת סוֹפְרִים וּבְהַגָּהַת מַיְמוֹנִי פ''ו)</small></small> ה' שֶׁל שֵׁם שֶׁכְּרָעָה נוֹגַעַת בְּגַגָּהּ, אִם נוֹגֵעַ מַמָּשׁ עַד שֶׁנִּרְאֵית כְּחֵ''ת, מֻתָּר לִמְחֹק אוֹ לְגָרֵד הָרֶגֶל וּלְתַקְּנָהּ. אֲבָל אִם נוֹגַעַת רַק מְעַט, יֵשׁ לְסַפֵּק בַּדָּבָר אִם מֻתָּר <small><small>(בֵּית יוֹסֵף בְּשֵׁם ר''י אסכנדרני)</small>.</small> </small> 

הַכּוֹתֵב יְהוּדָה וְלֹא נָתַן בּוֹ דָּלֶת, יִתְלֶה הַדָּלֶ''ת לְמַעְלָה. הָיָה לוֹ לִכְתֹּב הַשֵּׁם, וְכָתַב יְהוּדָה, עוֹשֶׂה ה' מֵהַדָּלֶ''ת וּמוֹחֵק ה' אַחֲרוֹנָה. 

כְּלִי שֶׁהָיָה כָּתוּב עָלָיו שֵׁם, קוֹצֵץ מְקוֹם הַשֵּׁם, וְגוֹנְזוֹ. <small>הַגָּה: וְאָסוּר לִכְתֹּב שֵׁם לְכַתְּחִלָּה שֶׁלֹּא בְּסֵפֶר, דְּיוּכַל לָבוֹא לִידֵי בִּזָּיוֹן, וְלָכֵן נִזְהָרִין שֶׁלֹּא לִכְתֹּב שֵׁם בְּאִגֶּרֶת. וְיֵשׁ נִזְהָרִין אֲפִלּוּ בְּמִלַּת שְׁלוֹם, שֶׁלֹּא לִגְמֹר כְּתִיבָתוֹ <small><small>(מהרי''ל בְּשֵׁם התשב''ץ)</small>.</small> </small> 


Siman 277

כָּתַב הַיְרִיעָה וּבָא לְהַנִּיחָהּ כְּדֵי שֶׁתִּתְיַבֵּשׁ, לֹא יַהֲפֹךְ הַכְּתָב לְמַטָּה. אַף עַל פִּי שֶׁמְּכַוֵּן כְּדֵי שֶׁלֹּא יַעֲלֶה אָבָק עַל הַכְּתָב, מִכָּל מָקוֹם דֶּרֶךְ בִּזָּיוֹן הוּא, אֶלָּא יִהְיֶה פְּנֵי הַכְּתָב לְמַעְלָה, וְיִפְרֹשׂ עָלָיו בֶּגֶד. 


Siman 278

אֵין תּוֹפְרִין סֵפֶר תּוֹרָה אֶלָּא בְּגִידֵי בְּהֵמָה אוֹ חַיָּה הַטְּהוֹרִים. וְלֹא יִתְפֹּר כָּל הַיְרִיעָה מֵרֹאשָׁהּ לְסוֹפָהּ, אֶלָּא יַנִּיחַ בְּרֹאשָׁהּ מְעַט וּבְסוֹפָהּ מְעַט שֶׁלֹּא יִהְיֶה תָּפוּר, וְכָל הַשְּׁאָר יִהְיֶה תָּפוּר מֵרֹאשׁ וְעַד סוֹף. וְיִתְפֹּר מִבַּחוּץ <small><small>(תְּרוּמַת הַדֶּשֶׁן סי' נ')</small>.</small> 

יָשִׂים בַּסֵפֶר תּוֹרָה שְׁנֵי עַמּוּדִים, אֶחָד בְּרֹאשׁוֹ וְאֶחָד בְּסוֹפוֹ, וּמַה שֶׁשִּׁיֵּר גִּלָּיוֹן בְּרֹאשׁוֹ וּבְסוֹפוֹ יִכְרֹךְ עַל הָעֲמוּדִים וְיִתְפְּרֶנּוּ בְּגִידִים, וְיִשָּׁאֵר בֵּין הָעַמּוּד לַדַּף שְׁתֵּי אֶצְבָּעוֹת. <small>וּבִשְׁעַת הַדַּחַק, שֶׁאִי אֶפְשָׁר לְתָפְרָהּ בְּגִידִין, אִם נִתְפְּרָה בְּמֶשִׁי סְבִיב הָעַמּוּדִים, קוֹרִין בָּהּ. מִיהוּ אִם אֶפְשָׁר לְתַקְּנָהּ בְּגִידִין, אַף עַל פִּי שֶׁכְּבָר נִתְפְּרָה בְּמֶשִׁי, אֵין קוֹרִין בָּהּ עַד שֶׁיְּתַקְּנֶנָּה <small><small>(ת''ה סי' נ''א)</small>.</small> </small> 

אִם נִקְרַע רֹב תְּפִירָה שֶׁבֵּין יְרִיעָה לִירִיעָה, וַעֲדַיִן מְחֻבָּרוֹת בְּחָמֵשׁ אוֹ שֵׁשׁ תְּפִירוֹת שֶׁל קַיָּמָא, כָּשֵׁר <small><small>(שָׁם סִימָן נ')</small>.</small> 

אִם יְרִיעָה אַחַת אֵינָהּ תְּפוּרָה עִמּוֹ, אֲפִלּוּ הִיא מֻנַּחַת עִמּוֹ, אֵין קוֹרִין בּוֹ. 


Siman 279

סֵפֶר תּוֹרָה שֶׁאֵינוֹ מֻגָּהּ, אָסוּר לְהַשְׁהוֹתוֹ יוֹתֵר מִשְּׁלֹשִׁים יוֹם, אֶלָּא יְתַקֵּן אוֹ יִגְנֹז. <small>וְהוּא הַדִּין לִשְׁאָר סְפָרִים <small><small>(רַשִׁ''י וּבֵית יוֹסֵף בְּשֵׁם הַגָּהוֹת מַיְמוֹנִי וְרַבֵּנוּ יְרוּחָם נָתִיב נ')</small>.</small> וְאֵין לְהַגִּיהַּ שׁוּם סֵפֶר עַל פִּי הַסְּבָרָא, כִּי אִם בִּרְאָיָה בְּרוּרָה שֶׁיֵּשׁ בּוֹ טָעוּת <small><small>(הָרַב ר' דָּוִד כֹּהֵן בַּיִת ט''ו וְחֵרֶם קַדְמוֹנִים)</small>.</small> </small> 

קָרְאוּ בְּסֵפֶר תּוֹרָה בְּצִבּוּר וְנִמְצָא בּוֹ טָעוּת, מוֹצִיאִין סֵפֶר תּוֹרָה אַחֶרֶת וּמַתְחִיל מִמָּקוֹם שֶׁנִּמְצָא הַטָּעוּת, וּמַשְׁלִימִין שִׁבְעָה עַל אוֹתָם שֶׁקָּרְאוּ בְּמֻטְעֶה. וְאִם נִמְצָא הַטָּעוּת בְּאֶמְצַע קְרִיאַת הַתּוֹרָה, גּוֹמֵר קְרִיאָתוֹ בַּסֵפֶר הַכָּשֵׁר וּמְבָרֵךְ לְאַחֲרֶיהָ וְאֵינוֹ מְבָרֵךְ לְפָנֶיהָ, כִּי בְּרָכָה שֶׁבֵּרַךְ לְפָנֶיהָ בַּסֵפֶר תּוֹרָה הַפָּסוּל, וְכֵן קְרִיאָה שֶׁקָּרְאוּ בּוֹ, עָלְתָה לָהֶם בְּדִיעֲבַד. <small>הַגָּה: וְאֵין חִלּוּק בָּזֶה בֵּין שֶׁנִּמְצָא הַטָּעוּת בְּסֵפֶר תּוֹרָה רִאשׁוֹנָה בֵּין שֶׁנִּמְצָא הַטָּעוּת בַּשְּׁנִיָּה שֶׁקּוֹרִין בָּהּ חוֹבַת הַיּוֹם לְמַפְטִיר וְעַיֵּן בא''ח סִימָן קמ''ג.</small> 

סֵפֶר תּוֹרָה שֶׁנִּמְצְאוּ בּוֹ שָׁלֹשׁ טָעֻיּוֹת, אָסוּר לִקְרוֹת בּוֹ עַד שֶׁיַּגִּיהֶנּוּ, כִּי הוּא מֻחְזָק בְּמֻטְעֶה. 

סֵפֶר תּוֹרָה שֶׁיֵּשׁ בּוֹ ג' טָעֻיּוֹת בְּכָל דַּף וְדַף, יְתַקֵּן. וְאִם הָיוּ ד', יִגָּנֵז. וְאִם הָיָה רֹב הַסֵפֶר מֻגָּהּ, וְהַשְּׁאָר יֵשׁ בּוֹ ד' טָעֻיּוֹת בְּכָל דַּף, וְנִשְׁאַר אֲפִלּוּ דַּף אֶחָד מֵאוֹתוֹ הַשְּׁאָר הַמְשֻׁבָּשׁ בְּלֹא ד' טָעֻיּוֹת, הֲרֵי זֶה יְתַקֵּן. בַּמֶּה דְּבָרִים אֲמוּרִים, שֶׁכָּתַב הַמָּלֵא חָסֵר, לְפִי שֶׁהוּא גְּנַאי לִתְלוֹת כָּל כָּךְ בֵּינֵי שִׁיטֵי. אֲבָל אִם כָּתַב הֶחָסֵר מָלֵא, אֲפִלּוּ יֵשׁ בְּכָל דַּף וְדַף כַּמָּה טָעֻיּוֹת, יְתַקֵּן, לְפִי שֶׁאֵין הַגְּרִידָה גְּנַאי כְּמוֹ הַתְּלִיָּה. <small>הַגָּה: וּכְשֶׁגּוֹרֵד, יַרְחִיב הָאוֹת שֶׁלְּפָנָיו וְשֶׁלְּאַחֲרָיו קְצָת, שֶׁלֹּא יְהֵא מָקוֹם הַגֶּרֶד הֶפְסֵק בַּתֵּבָה <small><small>(ב''י וּמָרְדְּכַי ה''ק)</small>.</small> </small> 

אִם דִּלֵּג שְׁנֵי שִׁיטִין אוֹ ג', לֹא יִמְחֹק שְׁלֹשָׁה שִׁיטִין לִכְתֹּב בִּמְקוֹמָם אַרְבָּעָה אוֹ ה' לְהַכְנִיס מַה שֶּׁדִּלֵּג, מִפְּנֵי שֶׁמְּמַעֵט הַכְּתָב וּמִחְזֵי כִּמְנֻמָּר <small><small>(פי' כְּעוֹר נָמֵר שֶׁיֵּשׁ בּוֹ גְּוָנִין הַרְבֵּה)</small>.</small> וְטוֹב לְסַלֵּק הַיְרִיעָה. <small>וּמִכָּל מָקוֹם הַסּוֹפְרִים נָהֲגוּ לְתַקֵּן, וּכְמוֹ שֶׁנִּתְבָּאֵר לְעֵיל רֵישׁ סי' רע''ה.</small> 


Siman 280

סֵפֶר תּוֹרָה שֶׁנִּקְרְעָה בּוֹ יְרִיעָה בְּתוֹךְ שְׁנֵי שִׁיטוֹת, יִתְפֹּר. בְּתוֹךְ ג', לֹא יִתְפֹּר. בַּמֶּה דְּבָרִים אֲמוּרִים, בְּיָשָׁן שֶׁאֵין עִפּוּצוֹ נִכָּר. וְאִם נִכָּר הַגְּוִיל שֶׁהוּא עָפוּץ, תּוֹפֵר אֲפִלּוּ קֶרַע הַבָּא בְּתוֹךְ ג'. <small>אֲבָל לֹא יוֹתֵר <small><small>(ריב''ש)</small>.</small> </small> וְכֵן בֵּין דַּף לְדַף וּבֵין תֵּבָה לְתֵבָה, יִתְפֹּר. וְכָל הַקְּרִיעוֹת אֵין תּוֹפְרִין אוֹתָם אֶלָּא בַּגִּידִים שֶׁתּוֹפְרִין בָּהֶם הַיְרִיעוֹת זוֹ לָזוֹ. <small>הַגָּה: וְיֵשׁ אוֹמְרִים שֶׁנּוֹהֲגִין לְתָפְרָם בְּמֶשִׁי <small><small>(ת''ה סי' נ''א וְהָרֹא''שׁ כְּלָל ג' וסה''ת)</small>.</small> וְכֵן נוֹהֲגִין הָאִדָּנָא, אֲבָל הָעִקָּר לְתָפְרָם בְּגִידִין, אִם אֶפְשָׁר <small><small>(ש''ס וּפוֹסְקִים וריב''ש)</small>.</small> וְיֵשׁ אוֹמְרִים דְּמֻתָּר לְדַבֵּק עָלָיו קְלָף מִבַּחוּץ, כָּל זְמַן שֶׁמֻּתָּר לְתָפְרָם, וּלְדַבֵּק הַקְּרִיעָה עַל יְדֵי כָּךְ <small><small>(שָׁם סי' ל''א)</small>.</small> וְכֵן אִם נֶחְסַר דָּבָר, כּוֹתְבִין עַל הַקְּלָף הַדָּבוּק <small><small>(מהרי''ק שֹׁרֶשׁ קכ''ב)</small>,</small> וְכֵן נָהֲגוּ וְעַיֵּן לְקַמָּן סִימָן ר''ץ.</small> וּבְכָל הַקְּרָעִים יִזָּהֵר שֶׁלֹּא תֶּחְסַר אוֹת אַחַת אוֹ תִּשְׁתַּנֶה צוּרָתָהּ אוֹ תֵּחָלֵק. <small>הַגָּה: וְאִם נֶחְלַק שׁוּם אוֹת עַל יְדֵי הַקְּרִיעָה, פְּסוּלָה, וְלֹא מְהָנֵי מַה שֶׁמְּדַבְּקוֹ מֵאֲחוֹרָיו <small><small>(שָׁם)</small>.</small> וְכֵן יִזָּהֵר שֶׁלֹּא יִתְחַב הַמַּחַט תּוֹךְ הַכְּתָב, אֶלָּא חוּץ לַכְּתָב.</small> 

סֵפֶר תּוֹרָה שֶׁבָּלוּ מִמֶּנּוּ יְרִיעוֹת וּבָא לְהַחְלִיפָם, אֲפִלּוּ לֹא בָּלוּ מִמֶּנּוּ אֶלָּא אַחַת אוֹ שְׁתַּיִם, צָרִיךְ לְהַחֲלִיף שָׁלֹשׁ, לְפִי שֶׁאִי אֶפְשָׁר שֶׁיִּהְיוּ אוֹתָם שֶׁמַּחֲלִיף דּוֹמוֹת לְגַמְרֵי לַאֲחֵרוֹת וּלְכָךְ צָרִיךְ שֶׁיִּהְיוּ לְפָחוֹת שְׁלֹשָׁה דּוֹמוֹת. 


Siman 281

סֵפֶר תּוֹרָה שֶׁכְּתָבוֹ אֶפִּיקוֹרוֹס, יִשָּׂרֵף. כְּתָבוֹ כּוּתִי, יִגָּנֵז. נִמְצָא בְּיַד אֶפִּיקוֹרוֹס, וְאֵינוֹ יוֹדֵעַ מִי כְּתָבוֹ, יִגָּנֵז. נִמְצָא בְּיַד כּוּתִי, וְאֵינוֹ יוֹדֵעַ מִי כְּתָבוֹ, יֵשׁ מִי שֶׁמַּכְשִׁיר וְיֵשׁ אוֹמְרִים יִגָּנֵז. וְחַיָּבִין הַצִּבּוּר לִקְנוֹתוֹ מִמֶּנּוּ בִּכְדֵי דָּמָיו אוֹ יוֹתֵר מְעַט וּלְגָנְזוֹ, כְּדֵי שֶׁלֹּא יְזַלְזֵל בּוֹ. וְאִם רָצָה לְהַעֲלוֹת בְּדָמָיו יוֹתֵר מִכְּדֵי דָּמָיו הַרְבֵּה, מַנִּיחִין אוֹתוֹ בְּיָדוֹ. וְאִם הֻחְזְקוּ שֶׁבָּזְזוּ כְּנַעֲנִים סִפְרֵי יִשְׂרָאֵל, תּוֹלִים שֶׁאוֹתָם סְפָרִים שֶׁלָּהֶם הָיוּ וְקוֹרִין בָּהֶם. 

גֵּר שֶׁחָזַר לְסוּרוּ מֵחֲמַת יִרְאָה, כָּשֵׁר לִכְתֹּב סֵפֶר תּוֹרָה. 

סֵפֶר תּוֹרָה שֶׁכְּתָבוֹ מַסוּר, עֶבֶד, אִשָּׁה, קָטָן, כּוּתִי, יִשְׂרָאֵל מוּמָר, פְּסוּלִין. 

סֵפֶר תּוֹרָה שֶׁכְּתָבוֹ מַמְזֵר, יֵשׁ פּוֹסְלִין. <small>וְהוּא הַדִּין גֵּר תּוֹשָׁב <small><small>(מָרְדְּכַי סה''ק)</small>.</small> </small> 

סֵפֶר תּוֹרָה שֶׁאָמַר הַסוֹפֵר לְאַחַר שֶׁיָּצָא מִיָּדוֹ: לֹא כָּתַבְתִּי הָאַזְכָּרוֹת לִשְׁמָן, אֵינוֹ נֶאֱמָן לְפָסְלוֹ. אֲבָל נֶאֱמָן הוּא לְהַפְסִיד כָּל שְׂכָרוֹ. וְלָמָּה אֵינוֹ נֶאֱמָן לְפָסְלוֹ, שֶׁמָּא לֹא נִתְכַּוֵּן אֶלָּא לְהַפְסִיד עַל הַלּוֹקֵחַ אוֹ עַל זֶה שֶׁשְּׂכָרוֹ, וְדוֹמֶה שֶׁאֵינוֹ מַפְסִיד בַּאֲמִירָה זוֹ אֶלָּא שְׂכַר הָאַזְכָּרוֹת. לְפִיכָךְ אִם אָמַר: סֵפֶר תּוֹרָה זֶה עוֹרוֹת שֶׁלּוֹ אֵינָם מְעֻבָּדִים לִשְׁמָן, מִתּוֹךְ שֶׁנֶּאֱמָן לְהַפְסִיד שְׂכָרוֹ נֶאֱמָן לְפָסְלוֹ, שֶׁהַכֹּל יוֹדְעִים שֶׁאִם אֵין הָעוֹרוֹת מְעֻבָּדִין לִשְׁמָן אֵין לוֹ שָׂכָר כְּלָל. <small>הַגָּה: מִיהוּ כִּשְׂכַר חֻמָּשׁ בְּעָלְמָא חַיָּב לְשַׁלֵּם לוֹ, דְּהָא מִכָּל מָקוֹם לֹא גָּרַע מֵחֻמָּשׁ <small><small>(מָרְדְּכַי פ' הַנִּזָּקִין)</small>.</small> </small> 


Siman 282

חַיָּב אָדָם לִנְהֹג כָּבוֹד גָּדוֹל בְּסֵפֶר תּוֹרָה. וּמִצְוָה לְיַחֵד לוֹ מָקוֹם וּלְכַבֵּד הַמָּקוֹם הַהוּא וּלְהַדְּרוֹ בְּיוֹתֵר. וְלֹא יִרֹק כְּנֶגֶד סֵפֶר תּוֹרָה. וְלֹא יְגַלֶּה עֶרְוָתוֹ כְּנֶגְדּוֹ. וְלֹא יִפְשֹׁט רַגְלוֹ כְּנֶגְדּוֹ. וְלֹא יַנִּיחֶנוּ עַל רֹאשׁוֹ כְּמַשּׂוֹי. וְלֹא יַחֲזֹר אֲחוֹרָיו, אֶלָּא אִם כֵּן גָּבוֹהַּ מִמֶּנּוּ עֲשָׂרָה טְפָחִים, אֶלָּא יֵשֵׁב לְפָנָיו בְּכֹבֶד רֹאשׁ וּבְיִרְאָה וָפַחַד, שֶׁהוּא הָעֵד הַנֶּאֱמָן עַל כָּל בָּאֵי עוֹלָם, שֶׁנֶּאֱמַר: וְהָיָה שָׁם בְּךָ לְעֵד <small><small>(דְּבָרִים לא, כו)</small>,</small> וִיכַבְּדֶנּוּ כְּפִי כֹּחוֹ. 

הָרוֹאֶה סֵפֶר תּוֹרָה כְּשֶׁהוּא מְהַלֵּךְ, חַיָּב לַעֲמֹד לְפָנָיו, וְיִהְיוּ הַכֹּל עוֹמְדִים עַד שֶׁיַּעֲמֹד זֶה שֶׁמּוֹלִיכוֹ וְיַגִּיעֶנּוּ לִמְקוֹמוֹ, אוֹ עַד שֶׁיִּתְכַּסֶה מֵעֵינֵיהֶם. <small>הַגָּה: אֲבָל לִפְנֵי חֻמָּשִׁים שֶׁלָּנוּ אֵין צְרִיכִים לַעֲמֹד <small><small>(ב''י בְּשֵׁם הָרַמְבַּ''ם)</small>.</small> וְיֵשׁ מַחְמִירִים <small><small>(רשב''א סי' קמ''ד)</small>. </small> הַשּׁוֹמֵעַ קוֹל הַנּוֹשֵׂא סֵפֶר תּוֹרָה אַף עַל פִּי שֶׁאֵינוֹ רוֹאֶה אוֹתוֹ, חַיָּב לַעֲמֹד <small><small>(ב''י בְּשֵׁם הָרַב רַבֵּנוּ מָנוֹחַ)</small>.</small> </small> 

הָיָה הוֹלֵךְ מִמָּקוֹם לְמָקוֹם וְסֵפֶר תּוֹרָה עִמּוֹ, לֹא יַנִּיחֶנוּ בְּשַׂק וְיַנִּיחֶנּוּ עַל גַּבֵּי חֲמוֹר וְיִרְכַּב עָלָיו, אֶלָּא מַנִּיחוֹ בְּחֵיקוֹ כְּנֶגֶד לִבּוֹ וְהוּא רוֹכֵב עַל הַחֲמוֹר. וְאִם הָיָה מְפַחֵד מִפְּנֵי הַגַּנָּבִים, מֻתָּר. 

לֹא יֶאֱחֹז אָדָם סֵפֶר תּוֹרָה וְיִכָּנֵס בּוֹ לְבֵית הַכִּסֵא אוֹ לְבֵית הַמֶּרְחָץ אוֹ לְבֵית הַקְּבָרוֹת, אַף עַל פִּי שֶׁכָּרוּךְ בְּמִטְפַּחַת וְנָתוּן בְּתִיק שֶׁלּוֹ, וְלֹא יִקְרָא בּוֹ עַד שֶׁיַּרְחִיק ד' אַמּוֹת מֵהַמֵּת אוֹ מִבֵּית הַקְּבָרוֹת אוֹ מִבֵּית הַכִּסֵא. וְלֹא יֶאֱחֹז סֵפֶר תּוֹרָה בְּלֹא מִטְפָּחוֹת. 

אֵין זוֹרְקִין כִּתְבֵי הַקֹּדֶשׁ, וַאֲפִלּוּ הֲלָכוֹת וְאַגָּדוֹת. <small>וְאָסוּר לַהֲפֹךְ אוֹתוֹ עַל פְּנֵיהֶם, וּכְשֶׁמְּצָאוֹ כָּךְ צָרִיךְ לְהָפְכוֹ <small><small>(מהרי''ל)</small>.</small> </small> 

הַקְּמֵעִין, אִם הָיוּ הַמְכֻסִים עוֹר מֻתָּר לִכָּנֵס בָּהֶם לְבֵית הַכִּסֵא, וְאִם לָאו, אָסוּר. 

אָסוּר לֵישֵׁב עַל הַמִּטָּה שֶׁסֵפֶר תּוֹרָה עָלֶיהָ. <small>הַגָּה: וְכָל שֶׁכֵּן שֶׁאָסוּר לְהַנִּיחָהּ עַל גַּבֵּי קַרְקַע. וְהוּא הַדִּין שְׁאָר סְפָרִים <small><small>(ב''י בְּשֵׁם הר''ר מָנוֹחַ וּבְשֵׁם א''ח וְכָל בּוֹ)</small>.</small> וַאֲפִלּוּ עַל הַמַּדְרֵגוֹת שֶׁעוֹשִׂין לִפְנֵי אֲרוֹן הַקֹּדֶשׁ, אָסוּר לְהַנִּיחַ סְפָרִים <small><small>(הגמ''י)</small></small> וְלֹא יַנִּיחַ אָדָם סֵפֶר תּוֹרָה עַל בִּרְכָּיו וּב' אֲצִילֵי יָדָיו עָלָיו <small><small>(מהרי''ל)</small>.</small> ונ''ל דְּהוּא הַדִּין שְׁאָר סְפָרִים.</small> 

בַּיִת שֶׁיֵּשׁ בּוֹ סֵפֶר תּוֹרָה לֹא יְשַׁמֵּשׁ בּוֹ מִטָּתוֹ עַד שֶׁיּוֹצִיאֶנּוּ. וְאִם אֵין לוֹ מָקוֹם לְהוֹצִיאוֹ, יַעֲשֶׂה לְפָנָיו מְחִצָּה גְּבוֹהָה עֲשָׂרָה טְפָחִים. אֲבָל עַל יְדֵי הַנָּחַת כְּלִי בְּתוֹךְ כְּלִי שֶׁאֵינוֹ מְיֻחָד אֵינוֹ מֻתָּר אֶלָּא בִּתְפִלִּין וּשְׁאָר כִּתְבֵי הַקֹּדֶשׁ וְחֻמָּשִׁים, אֲבָל לֹא בְּסֵפֶר תּוֹרָה, וְהָרַמְבַּ''ם מַתִּיר אַף בְּסֵפֶר תּוֹרָה. וְאִם פָּרַשׂ טַלִּיתוֹ עַל הָאַרְגָּז שֶׁמֻּנָּח בּוֹ, חָשׁוּב כִּכְלִי בְּתוֹךְ כְּלִי. 

כָּל הַטְּמֵאִים, אֲפִלּוּ נִדּוֹת, מֻתָּרִים לֶאֱחֹז בְּסֵפֶר תּוֹרָה וְלִקְרוֹת בּוֹ. וְהוּא שֶׁלֹּא יִהְיוּ יְדֵיהֶם מְטֻנָּפוֹת אוֹ מְלֻכְלָכוֹת. 

סֵפֶר תּוֹרָה שֶׁבָּלָה אוֹ נִפְסַל, נוֹתְנִין אוֹתוֹ בִּכְלִי חֶרֶס וְקוֹבְרִין אוֹתוֹ אֵצֶל תַּלְמִיד חָכָם, וְזוֹ הִיא גְּנִיזָתוֹ. 

מִטְפְּחוֹת סְפָרִים שֶׁבָּלוּ, עוֹשִׂין אוֹתָם תַּכְרִיכִין לְמֵת מִצְוָה וְזוֹ הִיא גְּנִיזָתָן. 

תִּיק שֶׁהוּכַן לְסֵפֶר תּוֹרָה וְהֻנַּח בּוֹ, וְכֵן הַמִּטְפָּחוֹת וְהָאָרוֹן וְהַמִּגְדָּל שֶׁמַּנִּיחִים סֵפֶר תּוֹרָה בּוֹ, אַף עַל פִּי שֶׁאֵין מַנִּיחִים בּוֹ סֵפֶר תּוֹרָה כְּשֶׁהוּא לְבַדּוֹ אֶלָּא כְּשֶׁהוּא בַּתִּיק, וְכֵן הַכִּסֵא שֶׁהוּכַן לְהַנִּיחַ סֵפֶר תּוֹרָה עָלָיו, וְהֻנַּח, כֻּלָּם תַּשְׁמִישֵׁי קְדֻשָּׁה הֵם וַאֲסוּרִים, וּלְאַחַר שֶׁיִּבְּלוּ אוֹ יִשָּׁבְרוּ, נִגְנָזִים. 

תֵּבָה שֶׁנִּשְׁבְּרָה, מֻתָּר לַעֲשׂוֹת מִמֶּנָּהּ אַחֶרֶת קְטַנָּה. אֲבָל אָסוּר לַעֲשׂוֹת מִמֶּנָּהּ כִּסֵא לְסֵפֶר תּוֹרָה. וְכִסֵא שֶׁנִּשְׁבַּר, מֻתָּר לַעֲשׂוֹת מִמֶּנּוּ כִּסֵא קָטָן, וְאָסוּר לַעֲשׂוֹת מִמֶּנּוּ שְׁרַפְרַף <small><small>(פי' סַפְסָל קָטָן)</small></small> לְכִסֵא. 

הַבִּימוֹת שֶׁעוֹמֵד עֲלֵיהֶם הָאוֹחֵז הַסֵפֶר, אֵין בָּהֶם קְדֻשַּׁת סֵפֶר תּוֹרָה אֲבָל יֵשׁ בָּהֶם מִשּׁוּם קְדֻשַּׁת בֵּית הַכְּנֶסֶת. 

כָּל מַה שֶּׁעוֹשֶׂה לְסֵפֶר תּוֹרָה, אִם עֲשָׂאוֹ עַל תְּנַאי לְהִשְׁתַּמֵּשׁ בּוֹ שְׁאָר תַּשְׁמִישׁ אִם רָצָה, מוֹעִיל בּוֹ הַתְּנַאי. 

 תַּפּוּחֵי כֶּסֶף וְזָהָב שֶׁעוֹשִׂים לְסֵפֶר תּוֹרָה לְנוֹי, תַּשְׁמִישֵׁי קְדֻשָּׁה הֵם וְאָסוּר לְהוֹצִיאָם לְחֻלִּין, אִם לֹא לִקְנוֹת בָּהֶם סֵפֶר תּוֹרָה אוֹ חֻמָּשׁ. 

כָּל מַה שֶּׁאָסוּר לְשַׁנּוֹתוֹ לִקְדֻשָּׁה קַלָּה, אִם מְכָרוּהוּ שִׁבְעָה טוֹבֵי הָעִיר בְּמַעֲמַד אַנְשֵׁי הָעִיר, מֻתָּר. 

יָחִיד שֶׁמּוֹכֵר סֵפֶר תּוֹרָה שֶׁלּוֹ וְתַשְׁמִישׁוֹ, יֵשׁ מִי שֶׁמַּתִּיר לְהִשְׁתַּמֵּשׁ בְּדָמָיו, וְיֵשׁ מִי שֶׁאוֹסֵר. <small>וְאִם הָיוּ בָּהּ טָעֻיּוֹת לְכֻלֵּי עָלְמָא שָׁרֵי <small><small>(ריב''ש סי' רפ''ו)</small>.</small> וְעַיֵּן בא''ח סִימָן קנ''ג.</small> 

מֻתָּר לְהַנִּיחַ סֵפֶר תּוֹרָה עַל סֵפֶר תּוֹרָה, וּמַנִּיחִים חֻמָּשִׁים עַל גַּבֵּי נְבִיאִים וּכְתוּבִים, אֲבָל אֵין מַנִּיחִים נְבִיאִים וּכְתוּבִים עַל גַּבֵּי חֻמָּשִׁים, וְלֹא חֻמָּשִׁים עַל גַּבֵּי סֵפֶר תּוֹרָה. <small>הַגָּה: אֲבָל כְּתוּבִים עַל גַּבֵּי נְבִיאִים <small><small>(אוֹ אִיפְּכָא, שָׁרֵי)</small> <small>(בֵּית יוֹסֵף בְּשֵׁם הר''ן בְּשֵׁם תּוֹסָפוֹת פ''ק דב''ב)</small></small> וְכָל זֶה מַיְרֵי בְּב' כְּרִיכוֹת, שֶׁכָּל א' כָּרוּךְ בִּפְנֵי עַצְמוֹ, אֲבָל בְּכֶרֶךְ א' הַכֹּל שָׁרֵי <small><small>(מָרְדְּכַי פ' הַשֻּׁתָּפִין)</small>.</small> וְעַיֵּן לְעֵיל סִימָן רמ''ו דְּאָסוּר לְהַרְהֵר בְּדִבְרֵי תּוֹרָה בִּמְקוֹמוֹת הַמְטֻנָּפִים, וְהוּא מִשּׁוּם כְּבוֹד תּוֹרָה.</small> 


Siman 283

מֻתָּר לְדַבֵּק תּוֹרָה, נְבִיאִים וּכְתוּבִים בְּכֶרֶךְ אֶחָד, וּמַנִּיחַ בֵּין כָּל חֻמָּשׁ וְחֻמָּשׁ ד' שִׁיטִין, וּבֵין כָּל נָבִיא וְנָבִיא ג', וְכֵן בֵּין כָּל נָבִיא וְנָבִיא שֶׁל תְּרֵי עָשָׂר, וְאֵין קְדֻשָּׁתָם כִּקְדֻשַּׁת סֵפֶר תּוֹרָה, אֶלָּא כְּחֻמָּשׁ בְּעָלְמָא. <small>וְכָל זֶה בְּחֻמָּשִׁים הָעֲשׂוּיִם בְּגִלָּיוֹן כְּסֵפֶר תּוֹרָה, אֲבָל בְּשֶׁלָּנוּ שֶׁהֵם נִכְרָכִים, אֵין חִלּוּק בֵּין חֻמָּשׁ לְנָבִיא <small><small>(הר''ן)</small>.</small> </small> וּמֻתָּר לִכְתֹּב כָּל הַתּוֹרָה חֻמָּשׁ חֻמָּשׁ בִּפְנֵי עַצְמוֹ, וְאֵין בָּהֶם קְדֻשַּׁת סֵפֶר תּוֹרָה הַשָּׁלֵם. וְיֵשׁ מִי שֶׁאוֹמֵר שֶׁהֵם כְּסֵפֶר תּוֹרָה לְכָל דִּבְרֵיהֶם, אֶלָּא שֶׁאֵין קוֹרִין בָּהֶם בְּצִבּוּר. 

לֹא יִכְתֹּב מְגִלָּה בִּפְנֵי עַצְמָהּ שֶׁיִּהְיוּ בָּהּ פָּרָשִׁיּוֹת. וְאֵין כּוֹתְבִין מְגִלָּה לְתִינוֹק לְהִתְלַמֵּד בָּהּ, וְאִם דַּעְתּוֹ לְהַשְׁלִימָהּ לְחֻמָּשׁ, מֻתָּר. 

כָּתַב מְגִלָּה שָׁלֹשׁ שָׁלֹשׁ תֵּבוֹת בְּשִׁיטָה אַחַת, מֻתָּר. 

אָסוּר לִרְקֹם פְּסוּקִים בְּטַלִּית. 

סִדְרָן שֶׁל נְבִיאִים: יְהוֹשֻׁעַ, שׁוֹפְטִים, שְׁמוּאֵל, מְלָכִים, יִרְמִיָּה, יְחֶזְקֵאל, יְשַׁעְיָה, תְּרֵי עָשָׂר. וְסֵדֶר הַכְּתוּבִים: רוּת, תִּילִּים, אִיּוֹב, מִשְׁלֵי, קֹהֶלֶת, שִׁיר הַשִּׁירִים, קִינוֹת, דָּנִיּאֵל, מְגִלַּת אֶסְתֵּר, עֶזְרָא, דִּבְרֵי הַיָּמִים. 


Siman 284

כָּל כִּתְבֵי הַקֹּדֶשׁ אֵין כּוֹתְבִין בְּלֹא שִׂרְטוּט, אֲפִלּוּ כְּתוּבִים עַל הַנְּיָר. 

אָסוּר לִכְתֹּב ג' תֵּבוֹת מִפָּסוּק בְּלֹא שִׂרְטוּט, אִם הוּא כְּתַב אַשּׁוּרִית. <small>וְאֵין חִלּוּק בֵּין כְּתִיבָה לַחֲקִיקָה בְּעֵצִים אוֹ בְּזָהָב <small><small>(בֵּית יוֹסֵף בְּשֵׁם ר' יְרוּחָם נָתִיב ב')</small></small> </small> וּמִיהוֹ בְּאִגֶּרֶת שְׁלוֹמִים מֻתָּר לִכְתֹּב אֲפִלּוּ כַּמָּה תֵּבוֹת מֵהַפָּסוּק לִדְבַר צַחוּת. <small>הַגָּה: וְאִם שִׂרְטֵט שִׁיטָה הַעֶלְיוֹנָה, שׁוּב לֹא צָרִיךְ <small><small>(טוּר בְּשֵׁם רַבֵּנוּ תָּם)</small>.</small> וְיֵשׁ אוֹמְרִים דְּאֵין לִכְתֹּב דְּבָרִים שֶׁל חֹל בִּכְתַב אַשּׁוּרִית שֶׁכּוֹתְבִין בּוֹ הַתּוֹרָה <small><small>(שָׁם בְּשֵׁם רַבֵּנוּ יְרוּחָם)</small>. </small> </small> 


Siman 285

מִצְוַת עֲשֵׂה לִכְתֹּב פ' שְׁמַע <small><small>(דְּבָרִים ו, ד ט)</small></small> וְהָיָה אִם שָׁמוֹעַ <small><small>(דְּבָרִים יא, יג כא)</small></small> וּלְקָבְעָם עַל מְזוּזַת הַפֶּתַח, וְצָרִיךְ לִזָּהֵר בָּהּ מְאֹד; וְכָל הַזָּהִיר בָּהּ, יַאֲרִיכוּ יָמָיו וִימֵי בָּנָיו. וְאִם אֵינוֹ זָהִיר בָּהּ, יִתְקַצְּרוּ. <small>הַגָּה: וּמִכָּל מָקוֹם אִם אֵין יָדוֹ מַשֶּׂגֶת לִקְנוֹת תְּפִלִּין וּמְזוּזָה, יִקְנֶה תְּפִלִּין וְלֹא מְזוּזָה <small><small>(יְרוּשַׁלְמִי סוֹף מְגִלָּה ובא''ח סי' נ''ח סי''ב)</small>,</small> דְּמִצְוָה שֶׁהִיא חוֹבַת הַגּוּף עֲדִיפָא.</small> 

נְתִינָתָהּ בַּטֶּפַח הַחִיצוֹן. <small>הַגָּה: יֵשׁ אוֹמְרִים כְּשֶׁאָדָם יוֹצֵא מִן הַבַּיִת יַנִּיחַ יָדוֹ עַל הַמְּזוּזָה <small><small>(מהרי''ל שָׁם וּמוּכָח בַּעֲבוֹדַת כּוֹכָבִים דַּף י''א)</small>,</small> וְיֹאמַר: ה' יִשְׁמֹר צֵאתִי וְכו' <small><small>(בַּמִּדְרָשׁ)</small>.</small> וְכֵן כְּשֶׁיִּכָּנֵס אָדָם לְבַיִת, יַנִּיחַ יָדוֹ עַל הַמְּזוּזָה.</small> 


Siman 286

אֵלּוּ הַמְּקוֹמוֹת שֶׁחַיָּבִים בִּמְזוּזָה: אֶחָד שַׁעֲרֵי בָּתִּים וְשַׁעֲרֵי חֲצֵרוֹת, מְדִינוֹת וַעֲיָרוֹת, רֶפֶת בָּקָר וְלוּלִין וְאוֹצְרוֹת יַיִן וְשֶׁמֶן וּבֵית הָאִשָּׁה וּבֵית הַשֻּׁתָּפִים, כֻּלָּם חַיָּבִים. <small>הַגָּה: וְדַוְקָא כְּשֶׁבֵּית הַשֻּׁתָּפִים יִשְׂרָאֵלִים, אֲבָל בַּיִת שֶׁל יִשְׂרָאֵל וְעוֹבֵד כּוֹכָבִים פָּטוּר מִמְּזוּזָה <small><small>(מָרְדְּכַי ספ''ק דַּעֲבוֹדַת כּוֹכָבִים)</small></small> וְכֵן חֲצֵרוֹת אוֹ עֲיָרוֹת שֶׁמִּקְצָת עוֹבְדֵי כּוֹכָבִים דָּרִים שָׁם, פְּטוּרִין מִמְּזוּזָה <small><small>(חִדּוּשֵׁי אֲגֻדָּה פ''ק דְּיוֹמָא)</small>.</small> </small> 

בֵּית הַתֶּבֶן, בֵּית הָעֵצִים וּבֵית הַבָּקָר חַיָּבִים. וְאִם הַנָּשִׁים רוֹחֲצוֹת בָּהֶם, כֵּיוָן שֶׁעוֹמְדוֹת שָׁם עֲרֻמּוֹת, אֵין כְּבוֹד שָׁמַיִם לִהְיוֹת שָׁם מְזוּזָה. <small>הַגָּה: וְדַוְקָא אֵלּוּ, אֲבָל חֶדֶר מַמָּשׁ, אֲפִלּוּ מָקוֹם שֶׁאִישׁ וְאִשָּׁה יְשֵׁנִים וּמְשַׁמְּשִׁים שָׁם, חַיָּב בִּמְזוּזָה <small><small>(בִּתְשׁוּבַת מהרי''ל וְכֵן כָּתַב הַבֵּית יוֹסֵף)</small>.</small> וְיֵשׁ מְקִלִּין וְאוֹמְרִים דִּבְכָל מָקוֹם שֶׁנָּשִׁים שׁוֹכְבוֹת פָּטוּר מִמְּזוּזָה <small><small>(בֵּית יוֹסֵף בְּשֵׁם סמ''ק וְכָל בּוֹ וּמָרְדְּכַי סוֹף הִלְכוֹת מְזוּזָה)</small>.</small> וְנִרְאֶה לִי דִּבְמָקוֹם שֶׁהַדֶּלֶת מִבִּפְנִים, וּכְשֶׁשּׁוֹכְבִים שָׁם סוֹגְרִים הַדֶּלֶת וְנִמְצָא הַמְּזוּזָה מִבַּחוּץ חַיָּב לְכֻלֵּי עָלְמָא <small><small>(ד''ע בד''מ וכ''מ בִּתְשׁוּבַת מהרי''ל סי' צ''ח)</small>.</small> </small> 

בֵּית הַכְּנֶסֶת, אִם יֵשׁ בּוֹ דִּירָה לְשׁוּם אָדָם, חַיָּב בִּמְזוּזָה. <small>הַגָּה: וְאִם בֵּית דִּירָה בָּעֲזָרָה שֶׁלִּפְנֵי בֵּית הַכְּנֶסֶת, הָעֲזָרָה חַיֶּבֶת וּבֵית הַכְּנֶסֶת פָּטוּר. <small><small>(בֵּית יוֹסֵף בְּשֵׁם רַבֵּנוּ יְרוּחָם)</small>.</small> </small> 

בֵּית הַכִּסֵא וּבֵית הַמֶּרְחָץ וּבֵית הַבֻּרְסְקִי וּבֵית הַטְּבִילָה, פְּטוּרִים, לְפִי שֶׁאֵינָם עֲשׂוּיִים לְדִירַת כָּבוֹד. 

בְּמָקוֹם שֶׁיֵּשׁ טִנּוּף, כְּגוֹן שֶׁתִּינוֹקוֹת מְצוּיִים שָׁם, טוֹב לְכַסוֹת הַמְּזוּזָה; וּבִמְקוֹם טָהֳרָה, טוֹב לִהְיוֹת נִרְאֵית. 

אַכְסַדְרָה, וְהוּא הַמָּקוֹם שֶׁיֵּשׁ לוֹ ג' כְּתָלִים וְתִקְרָה, אַף עַל פִּי שֶׁיֵּשׁ לָהּ שְׁנֵי פְּצִימִין בְּרוּחַ רְבִיעִית, פְּטוּרָה, מִפְּנֵי שֶׁהַפְּצִימִין לְהַעֲמִיד הַתִּקְרָה הֵם עֲשׂוּיִים וְלֹא מִשּׁוּם מְזוּזוֹת <small><small>(ל' הָרַמְבַּ''ם פ''ו מֵהַס''ת ד''ג)</small>.</small> אֲבָל אִם יֵשׁ לָהּ מְחִצָּה גַּם בָּרוּחַ הָרְבִיעִית, אַף עַל פִּי שֶׁהִיא נְמוּכָה אוֹ שֶׁעֲשׂוּיָה חַלּוֹנוֹת חַלּוֹנוֹת, חַיֶּבֶת. 

מִרְפֶּסֶת, שֶׁהִיא דֶּרֶךְ לַעֲלוֹת בָּהּ לָעֲלִיּוֹת, וּבֵית שַׁעַר וְהַגִּנָּה, פְּטוּרִים. וְאִם בַּיִת פָּתוּחַ לְאֶחָד מֵאֵלּוּ, חַיָּבִים. וְיֵשׁ אוֹמְרִים שֶׁבֵּית שַׁעַר חַיָּב אֲפִלּוּ אֵין בַּיִת פָּתוּחַ לוֹ. <small><small>(טוּר וְהַפּוֹסְקִים בְּשֵׁם ר''י)</small>.</small> 

בֵּית שַׁעַר שֶׁפָּתוּחַ לַבַּיִת וְלֶחָצֵר, חַיָּב בִּשְׁתֵּי מְזוּזוֹת, אַחַת בְּמָקוֹם שֶׁפָּתוּחַ לַבַּיִת וְאַחַת בְּמָקוֹם שֶׁפָּתוּחַ לֶחָצֵר. 

בֵּית שַׁעַר הָעוֹמֵד בֵּין הַגִּנָּה לַבַּיִת, חַיָּב בִּשְׁתֵּי מְזוּזוֹת, אַחַת בַּמָּקוֹם שֶׁפָּתוּחַ לַבַּיִת וְאַחַת בַּמָּקוֹם שֶׁפָּתוּחַ לַגִּנָּה. 

בֵּית הַמִּדְרָשׁ פָּטוּר מֵהַמְּזוּזָה. וְאִם יֵשׁ בּוֹ פֶּתַח שֶׁרָגִיל לָצֵאת בּוֹ לְבֵיתוֹ, חַיָּב בִּמְזוּזָה בְּאוֹתוֹ פֶּתַח. וְיֵשׁ אוֹמְרִים שֶׁבֵּית הַמִּדְרָשׁ חַיָּב בִּמְזוּזָה, וְנָכוֹן לָחוּשׁ לְדִבְרֵיהֶם, אֲבָל לֹא יְבָרֵךְ עָלֶיהָ. 

סֻכַּת הֶחָג, בֶּחָג, וְהַבַּיִת שֶׁבַּסְפִינָה וְהַחֲנוּיוֹת שֶׁבַּשְּׁוָקִים, פְּטוּרִים. 

שְׁתֵּי סֻכּוֹת שֶׁל יוֹצְרִים, זוֹ לְפָנִים מִזּוֹ, הַפְּנִימִית חַיֶּבֶת וְהַחִיצוֹנָה פְּטוּרָה. 

בַּיִת שֶׁאֵין בּוֹ ד' אַמּוֹת עַל ד' אַמּוֹת, פָּטוּר. וְאִם יֵשׁ בּוֹ כְּדֵי לְרַבֵּעַ ד' אַמּוֹת עַל ד' אַמּוֹת בְּשָׁוֶה, אַף עַל פִּי שֶׁאָרְכּוֹ יָתֵר עַל רָחְבּוֹ אוֹ שֶׁהוּא עָגֹל אוֹ בַּעַל ה' זָוִיּוֹת, חַיָּב <small><small>(רַמְבַּ''ם שָׁם ד''ב)</small>.</small> 

בַּיִת שֶׁאֵין לוֹ תִּקְרָה, פָּטוּר. הָיָה מִקְּצָתוֹ מְקֹרֶה וּמִקְּצָתוֹ אֵינוֹ מְקֹרֶה, אִם הָיָה הַקֵּרוּי כְּנֶגֶד הַפֶּתַח, חַיָּב בִּמְזוּזָה, וְהוּא שֶׁיִּהְיֶה בַּמְקֹרֶה ד' עַל ד'. 

הַבַּיִת, אַף עַל פִּי שֶׁאֵין לוֹ דְּלָתוֹת, חַיָּב בִּמְזוּזָה. וְיֵשׁ מִי שֶׁפּוֹטֵר. 

הַרְבֵּה חֲדָרִים, זֶה לְפָנִים מִזֶּה, כֻּלָּם חַיָּבִים בִּמְזוּזָה. 

אִם יֵשׁ בְּבַיִת הַרְבֵּה פְּתָחִים פְּתוּחִים לֶחָצֵר אוֹ לִרְשׁוּת הָרַבִּים, וְנַעֲשׂוּ כֻּלָּם לִכְנִיסַת וִיצִיאַת בְּנֵי הַבַּיִת, כֻּלָּם חַיָּבִים, אֲפִלּוּ נִתְמַעֲטוּ הַדִּיּוּרִים שֶׁאֵין רְגִילִין עַתָּה לָצֵאת וְלָבוֹא אֶלָּא בְּאֶחָד מֵהֶם. 

בַּיִת שֶּׁיֵּשׁ לוֹ פְּתָחִים הַרְבֵּה, אַף עַל פִּי שֶּׁאֵינוֹ רָגִיל לָצֵאת וְלָבוֹא אֶלָּא בְּאֶחָד מֵהֶם, חַיָּב לַעֲשׂוֹת מְזוּזָה בְּכָל פֶּתַח וּפֶתַח. <small>הַגָּה: הוֹאִיל וְנַעֲשׂוּ לִכְנִיסָה וִיצִיאָה <small><small>(מַשְׁמָעוּת הַטּוּר)</small>.</small> מַרְתֵּף שֶׁיֵּשׁ לוֹ פֶּתַח מִן הָרְחוֹב, שֶׁמַּכְנִיסִין בּוֹ יַיִן בְּחָבִיּוֹת גְּדוֹלוֹת, וְיֵשׁ לוֹ פֶּתַח קָטָן מִן הַבַּיִת שֶׁנִּכְנָסִים וְיוֹצְאִים בּוֹ תָּמִיד, אִם הַפֶּתַח הַקָּטָן רָאוּי לִמְזוּזָה, הִיא חַיֶּבֶת וְהַגְּדוֹלָה פְּטוּרָה, וְאִם אֵין הַקָּטָן רָאוּי לִמְזוּזָה, הַגְּדוֹלָה חַיֶּבֶת וְהַקָּטָן פָּטוּר <small><small>(בֵּית יוֹסֵף בְּשֵׁם תְּשׁוּבָה אַשְׁכְּנַזִּית וְהִיא בת' מהרי''ל סי' צ''ט)</small>.</small> </small> 

אֲרֻבָּה שֶׁבֵּין בַּיִת לָעֲלִיָּה, וְעוֹלִים לָהּ בַּסֻלָּם וְעוֹשִׂים סְבִיב הַסֻלָּם הֶקֵּף מְחִצּוֹת פְּעָמִים לְמַטָּה בְּרַגְלֵי הַסֻלָּם וּפְעָמִים לְמַעְלָה בְּרֹאשׁוֹ, וְיֵשׁ בּוֹ צוּרַת פֶּתַח בַּמָּקוֹם שֶׁעוֹשִׂין אוֹתוֹ, חַיָּב, וְאִם עָשׂוּ לְמַעְלָה וְגַם לְמַטָּה, חַיָּב בִּשְׁתַּיִם. 

פֶּתַח שֶׁאֲחוֹרֵי הַדֶּלֶת, אִם יֵשׁ לוֹ פְּצִים טֶפַח, חַיָּב בִּמְזוּזָה. 

פֶּתַח אֶחָד, וְחִלְּקוֹ בְּעַמּוּד בֵּינְתַיִם, כָּל שֶׁיֵּשׁ הֶכֵּר צִיר בָּזֶה וּבָזֶה לְצַד הָעַמּוּד, הֲרֵי הֵם כִּשְׁנֵי פְּתָחִים וְצָרִיךְ מְזוּזָה לְכָל פֶּתַח. אֲבָל כָּל שֶׁאֵין צִירִים לְצַד הָעַמּוּד, אֵין הָעַמּוּד מְחַלְּקוֹ לִשְׁנַיִם, שֶׁאֵינוֹ אֶלָּא לְנוֹי בְּעָלְמָא. 

הַשּׂוֹכֵר בַּיִת בְּחוּצָה לָאָרֶץ וְהַדָּר בְּפֻנְדָּק בְּאֶרֶץ יִשְׂרָאֵל, פָּטוּר מִמְּזוּזָה שְׁלֹשִׁים יוֹם. וְהַשּׂוֹכֵר בַּיִת בְּאֶרֶץ יִשְׂרָאֵל, חַיָּב בִּמְזוּזָה מִיָּד, מִשּׁוּם יִשּׁוּב אֶרֶץ יִשְׂרָאֵל. <small>וְהוּא הַדִּין לְשׁוֹאֵל בַּיִת דִּינוֹ כְּשׂוֹכֵר <small><small>(בֵּית יוֹסֵף בְּשֵׁם הר''ר מָנוֹחַ וכ''מ בְּשַׁ''ס)</small>.</small> </small> 

הַשּׂוֹכֵר בַּיִת מֵאֵינוֹ יְהוּדִי, חַיָּב בִּמְזוּזָה. 


Siman 287

אֵין הַפֶּתַח חַיָּב בִּמְזוּזָה, אֶלָּא אִם כֵּן יֵשׁ לוֹ שְׁתֵּי מְזוּזוֹת וּמַשְׁקוֹף. 

בַּיִת שֶׁיֵּשׁ לוֹ מְזוּזָה מִכָּאן וּמִכָּאן, וְכִפָּה כְּמִין קֶשֶׁת עַל שְׁתֵּי הַמְּזוּזוֹת בִּמְקוֹם הַמַּשְׁקוֹף, אִם יֵשׁ בְּגֹבַהּ הַמְּזוּזוֹת י' טְפָחִים אוֹ יוֹתֵר, חַיָּב. וְאִם אֵין בּוֹ י' טְפָחִים, פָּטוּר, מִפְּנֵי שֶׁאֵין לוֹ מַשְׁקוֹף. <small>הַגָּה: וְכָל שֶׁכֵּן פֶּתַח שֶׁאֵין לוֹ גֹּבַהּ עֲשָׂרָה טְפָחִים, דְּפָטוּר מִמְּזוּזָה <small><small>(כ''מ בַּטּוּר וּפוֹסְקִים עַיִּןִ בֵּית יוֹסֵף)</small></small> הַמִּנְהָג נִתְפַּשֵּׁט בִּמְדִינוֹת אֵלּוּ דְּרֹב עוֹלָם סוֹמְכִין עַל מְזוּזָה אַחַת שֶׁעוֹשִׂין עַל פֶּתַח בָּתֵּיהֶם, וְאֵינוֹ נָכוֹן, וְאֵין לָהֶם עַל מַה שֶּׁיִּסְמֹכוּ, לָכֵן כָּל יְרֵא שָׁמַיִם יְתַקֵּן בֵּיתוֹ כְּדִינוֹ בְּכָל הַפְּתָחִים הַחַיָּבִים, וּכְמוֹ שֶׁנִּתְבָּאֵר <small><small>(מהרי''ל בִּתְשׁוּבָה וּבְהל' מְזוּזָה)</small>.</small> </small> 


Siman 288

כֵּיצַד כּוֹתְבִין אֶת הַמְּזוּזָה, כּוֹתְבִין שְׁתֵּי פָּרָשִׁיּוֹת שְׁמַע <small><small>(דְּבָרִים ו, ד ט)</small></small> וְהָיָה אִם שָׁמוֹעַ <small><small>(דְּבָרִים יא, יג כא)</small></small> עַל דַּף אֶחָד בִּירִיעָה אַחַת, וְעוֹשֶׂה לָהּ רֶוַח מִלְּמַטָּה וְרֶוַח מִלְּמַעְלָה כְּמוֹ חֲצִי צִפֹּרֶן, וּבִתְחִלָּתָהּ יְשַׁיֵּר כְּדֵי לָגֹל אוֹתָהּ אַחַר שֶׁתִּכָּרֵךְ. <small>וּבְסוֹפָהּ אֵין צָרִיךְ לְהַנִּיחַ כְּלָל <small><small>(טוּר)</small>.</small> </small> 

צָרִיךְ לְכָתְבָהּ בְּדַף אֶחָד. וְאִם כְּתָבָהּ בִּשְׁנַיִם אוֹ בְּג' דַּפִּין, כְּשֵׁרָה. 

כְּתָבָהּ שֶׁלֹּא עַל הַסֵדֶר, אֲפִלּוּ שָׁכַח מִלִּכְתֹּב אוֹת אַחַת, פְּסוּלָה וְאֵין לָהּ תַּקָּנָה. וְאֵין צָרִיךְ לוֹמַר אִם הִקְדִּים פָּרָשָׁה לְפָרָשָׁה. 

כְּתָבָהּ בִּשְׁנֵי עוֹרוֹת, אַף עַל פִּי שֶׁתְּפָרָן, פְּסוּלָה. 

צְרִיכָה עִבּוּד לִשְׁמָהּ, לְכַתְּחִלָּה. אֲבָל בְּמָקוֹם שֶׁאִם יַמְתִּין לְעוֹר מְעֻבָּד לִשְׁמָהּ יִתְבַּטֵּל מֵהַמִּצְוָה, יִכְתְּבֶנָּה עַל עוֹר שֶׁאֵינוֹ מְעֻבָּד, הַנִּמְצָא, וִיקַיֵּם הַמִּצְוָה מִיָּד בְּעוֹד שֶׁמְּבַקֵּשׁ עוֹר מְעֻבָּד לִשְׁמָהּ. 

כְּתָבָהּ עַל הַקְּלָף אוֹ עַל הַגְּוִיל, כְּשֵׁרָה. לֹא אָמְרוּ: דּוּכְסוּסְטוֹס, אֶלָּא לְמִצְוָה. <small>וּקְלָפִים שֶׁלָּנוּ כְּשֵׁרִים לַכֹּל <small><small>(מָרְדְּכַי הֲלָכוֹת קְטַנּוֹת)</small>.</small> </small> 

דִּינָהּ לְעִנְיַן הַדְּיוֹ וְהַכְּתִיבָה וְהַתַּגִּין שֶׁל שַׁעְטְנֵ''ז גֵּ''ץ, כְּמוֹ בְּסֵפֶר תּוֹרָה. 

צְרִיכָה שִׂרְטוּט. וְאִם כְּתָבָהּ בְּלֹא שִׂרְטוּט, פְּסוּלָה. 

כּוֹתֵב כָּל שִׁיטוֹתֶיהָ שָׁווֹת, שֶׁלֹּא תְּהֵא אַחַת אֲרֻכָּה מֵחֲבֶרְתָּהּ. וְאִם הֶאֱרִיךְ בְּשִׁיטָה אַחַת יוֹתֵר מִבְּאוֹתָה שֶׁלְּפָנֶיהָ, וּבְאוֹתָהּ שֶׁתַּחְתֶּיהָ קִצֵּר יוֹתֵר מִבְּאוֹתָה שֶׁלְּפָנֶיהָ וְלִפְנֵי פָּנֶיהָ, כְּשֵׁרָה, וּבִלְבַד שֶׁלֹּא יַעֲשֶׂנָּה כְּקֻבָּה אוֹ כְּזָנָב אוֹ כְּעִגּוּל. 

עַל הָאָרֶץ <small><small>(דְּבָרִים יא, כא)</small></small> יִכְתֹּב בְּרֹאשׁ הַשִּׁיטָה אַחֲרוֹנָה, וְלֹא יִכְתֹּב בָּהּ יוֹתֵר. 

נָהֲגוּ לַעֲשׂוֹתָהּ כ''ב שִׁיטִין. 

צָרִיךְ לְכָתְבָהּ בְּיָמִין, כְּמוֹ בִּתְפִלִּין. 

רֶוַח שֶׁבֵּין פָּרָשַׁת שְׁמַע <small><small>(דְּבָרִים ו, ד ט)</small></small> לְפָרָשַׁת וְהָיָה אִם שָׁמוֹעַ <small><small>(דְּבָרִים יא, יג כא)</small></small> מִצְוָה לַעֲשׂוֹת פָּרָשָׁה סְתוּמָה. וְאִם עֲשָׂאָהּ פְּתוּחָה, כְּשֵׁרָה, לְפִי שֶׁאֵינָהּ סְמוּכָה לָהּ בַּתּוֹרָה. 

כּוֹרְכָהּ מִסוֹפָהּ לְרֹאשָׁהּ, מֵאֶחָד <small><small>(דְּבָרִים ו, ד)</small></small> כְּלַפֵּי שְׁמַע <small><small>(דְּבָרִים ו, ד)</small>.</small> 

אָסוּר לְהוֹסִיף בָּהּ מְאוּמָה, אֶלָּא שֶׁמִּבַּחוּץ כּוֹתְבִין: שַׁדַּי, כְּנֶגֶד תֵּבַת וְהָיָה <small><small>(דְּבָרִים יא, יג)</small></small> שֶׁבִּפְנִים. <small>הַגָּה: וְיֵשׁ אוֹמְרִים נֶגֶד הָרֶוַח שֶׁבֵּין הַפָּרָשִׁיּוֹת <small><small>(טוּר בְּשֵׁם הָרֹא''שׁ וּמָרְדְּכַי ה''ק וְרַמְבַּ''ם והגה''מ בְּשֵׁם סה''ת)</small>,</small> וְכֵן נוֹהֲגִין, וּמַנִּיחִים נֶקֶב בַּקָּנֶה נֶגֶד שֵׁם שַׁדַּי, שֶׁיְּהֵא נִרְאֶה מִבַּחוּץ <small><small>(שָׁם בְּמָרְדְּכַי והגמי''י)</small>.</small> עוֹד נוֹהֲגִין לִכְתֹּב מִבַּחוּץ: כוז''ו במוכס''ז כוז''ו נֶגֶד ה' אֱלֹהֵינוּ ה' <small><small>(דְּבָרִים ו, ד)</small> <small>(טוּר)</small></small> וְיַהֲפֹךְ אֵלֶּה הָאוֹתִיּוֹת מִכְּתִיבַת הַמְּזוּזָה, כְּדֵי שֶׁיַּגִּיעַ כָּל אוֹת נֶגֶד הָאוֹת שֶׁמִּתְחַלֵּף בּוֹ בְּאַלְפָ''א בֵּיתָ''א <small><small>(הגהמי''י)</small>,</small> אֲבָל בִּפְנִים אֵין לְהוֹסִיף שׁוּם דָּבָר עַל ב' פָּרָשִׁיּוֹת <small><small>(טוּר וְרַמְבַּ''ם)</small>.</small> </small> 


Siman 289

בָּא לְקָבְעָהּ, יַנִּיחֶנָּה בִּשְׁפוֹפֶרֶת שֶׁל קָנֶה אוֹ שֶׁל כָּל דָּבָר, וְיִקְבָּעֶנָּה בִּמְקוֹמָהּ וִיבָרֵךְ: אקב''ו לִקְבֹּעַ מְזוּזָה. וְלֹא יְבָרֵךְ בִּשְׁעַת כְּתִיבָתָהּ. <small>וְהַקּוֹבֵעַ ב' אוֹ ג' מְזוּזוֹת, מְבָרֵךְ בְּרָכָה אַחַת לְכֻלָּן <small><small>(בֵּית יוֹסֵף בְּשֵׁם תְּשׁוּבַת הָרַשְׁבָּ''א)</small>.</small> </small> 

אֵיזֶהוּ מְקוֹם קְבִיעָתָהּ, בְּתוֹךְ חָלָל שֶׁל פֶּתַח, בַּטֶּפַח הַסָמוּךְ לַחוּץ, <small>וְאִם שִׁנָּה, אֵינוֹ מְעַכֵּב, וּבִלְבַד שֶׁיַּנִּיחֶנָּה בַּמְּזוּזָה עַצְמָהּ <small><small>(טוּר)</small>,</small> </small> בִּתְחִלַּת שְׁלִישׁ הָעֶלְיוֹן גֹּבַהּ הַשַּׁעַר. וְאִם קָבַע לְמַעְלָה מִזֶּה, כְּשֵׁרָה, וְהוּא שֶׁיַּרְחִיקֶנָּה מֵהַמַּשְׁקוֹף טֶפַח. וְצָרִיךְ לְקָבְעָהּ עַל יְמִין הַנִּכְנָס. <small>וְאֵין חִלּוּק בֵּין אִם הוּא אִטֵּר יָד אוֹ לֹא <small><small>(מָרְדְּכַי ה''ק)</small>.</small> </small> וְאִם קְבָעָהּ מִשְּׂמֹאל, פְּסוּלָה. 

מִי שֶׁחוֹלֵק בֵּיתוֹ לִשְׁנַיִם, וּבְכָל חֵלֶק פֶּתַח פָּתוּחַ לִרְשׁוּת הָרַבִּים, וּבַמְּחִצָּה הַחוֹלֶקֶת יֵשׁ פֶּתַח מִזֶּה לָזֶה, בְּמָקוֹם שֶׁעוֹשֶׂה הַחוֹר שֶׁבַּסַף שֶׁצִּיר הַדֶּלֶת סוֹבֵב בּוֹ וּמַעֲמִיד שָׁם הַדְּלָתוֹת, הוּא הַבַּיִת, וּבְדֶרֶךְ יָמִין שֶׁנִּכְנָסִים לוֹ, קוֹבְעִים אוֹתָהּ. 

כֵּיצַד קוֹבְעָהּ, יְמַסְמְרֶנָּה בְּמַסְמְרִים בִּמְזוּזַת הַפֶּתַח, אוֹ יַחְפֹּר בָּהּ חֲפִירָה וְיִקְבְּעֶנָּה בָּהּ. וְלֹא יַעֲמִיק לַחְפֹּר טֶפַח בָּעֹמֶק, שֶׁאִם עָשָׂה כֵן פְּסוּלָה. 

קְבָעָהּ בִּמְזוּזַת הַפֶּתַח, בְּעוֹדָהּ תְּלוּשָׁה, וְאַחַר כָּךְ חִבְּרָהּ לַפֶּתַח פְּסוּלָה. 

צְרִיכָה לִהְיוֹת זְקוּפָה, אָרְכָּהּ לְאֹרֶךְ מְזוּזַת הַפֶּתַח, וִיכַוֵּן שֶׁיְּהֵא שְׁמַע <small><small>(דְּבָרִים ו, ד)</small></small> דְּהַיְנוּ סוֹף הַגְּלִילָה, לְצַד חוּץ. <small>הַגָּה: וְכֵן נָהֲגוּ. <small><small>(בֵּית יוֹסֵף)</small></small> אֲבָל יֵשׁ אוֹמְרִים שֶׁפְּסוּלָה בִּזְקוּפָה, אֶלָּא צְרִיכָה לִהְיוֹת שְׁכוּבָה, אָרְכָּהּ לְרֹחַב מְזוּזַת הַפֶּתַח <small><small>(טוּר וְהַפּוֹסְקִים בְּשֵׁם רַבֵּנוּ תָּם)</small>.</small> וְהַמְּדַקְדְּקִין, יוֹצְאִין יְדֵי שְׁנֵיהֶם, וּמַנִּיחִים אוֹתָהּ בְּשִׁפּוּעַ וּבַאֲלַכְסוֹן <small><small>(טוּר וְהַגָּהוֹת מַיְמוֹנִי ומהרי''ל ות''ה סי' נ''ב)</small>,</small> וְכֵן רָאוּי לִנְהֹג, וְכֵן נוֹהֲגִין בִּמְדִינוֹת אֵלּוּ. וִיכַוֵּן שֶׁיְּהֵא רֹאשׁ הַמְּזוּזָה, דְּהַיְנוּ שְׁמַע <small><small>(דְּבָרִים ו, ד)</small></small> לְצַד פְּנִים, וְשִׁיטָה אַחֲרוֹנָה לְצַד חוּץ.</small> 


Siman 290

סֵפֶר תּוֹרָה אוֹ תְּפִלִּין שֶׁבָּלוּ, אֵין עוֹשִׂין מֵהֶם מְזוּזָה. וְאֵין כּוֹתְבִין אוֹתָהּ עַל גִּלְיוֹנֵי סֵפֶר תּוֹרָה, לְפִי שֶׁאֵין מוֹרִידִין מִקְּדֻשָּׁה חֲמוּרָה לִקְדֻשָּׁה קַלָּה. <small>הַגָּה: אֲבָל מֻתָּר לְתַקֵּן הַסֵּפֶר תּוֹרָה עַצְמָהּ עִם גִּלְיוֹנוֹתֶיהָ, אִם אִי אֶפְשָׁר לְתַקְּנָהּ בְּעִנְיָן אַחֵר וְהָיָה צָרִיךְ לְגָנְזָהּ בְּלָאו הָכֵי <small><small>(מהר''מ פַּאדוֹאָה סִימָן פ''ד)</small>.</small> אֲבָל אִם אֶפְשָׁר לְתַקְּנָהּ בְּעִנְיָן אַחֵר, אַף עַל פִּי שֶׁהַסֵּפֶר תּוֹרָה מִגְּוִילִין וְרוֹצֶה לְדַבֵּק עָלֶיהָ קְלָפִים, לֹא יַחְתֹּךְ הַגִּלְיוֹנוֹת לְתַקְּנָהּ, דְּאֵין אִסּוּר לְתַקְּנָהּ מִבַּחוּץ בִּקְלָף אַף עַל פִּי שֶׁהַסֵּפֶר תּוֹרָה מִגְּוִילִין <small><small>(ג''ז שָׁם)</small>.</small> </small> 


Siman 291

מְזוּזַת יָחִיד נִבְדֶּקֶת פַּעֲמַיִם בְּשֶׁבַע שָׁנִים. וְשֶׁל רַבִּים, פַּעֲמַיִם בְּיוֹבֵל. 

הַשּׂוֹכֵר בַּיִת מֵחֲבֵרוֹ, הַשּׂוֹכֵר חַיָּב לִקְבֹּעַ בָּהּ מְזוּזָה וּלְתַקֵּן מְקוֹם קְבִיעוּתָהּ. <small>וַאֲפִלּוּ שָׂכַר הַבַּיִת בְּחֶזְקָת שֶׁיֵּשׁ לָהּ מְזוּזָה, לֹא הָוֵי מִקָּח טָעוּת <small><small>(בֵּית יוֹסֵף בְּשֵׁם הָרַב רַבֵּנוּ הַמָּנוֹחַ)</small>.</small> </small> וּכְשֶׁיֵּצֵא, לֹא יִטְּלֶנָּה בְּיָדוֹ. <small>וְאִם הִקְפִּיד עַל מְעוֹתֶיהָ, הַשֵּׁנִי צָרִיךְ לְשַׁלֵּם לוֹ <small><small>(בֵּית יוֹסֵף בְּשֵׁם הָרַב מָנוֹחַ)</small>.</small> </small> וְאִם שָׂכַר הַבַּיִת מֵעוֹבֵד כּוֹכָבִים, אוֹ שֶׁשְּׂכָרוֹ לְעוֹבֵד כּוֹכָבִים, נוֹטְלָהּ וְיוֹצֵא. <small>הַגָּה: וְעוֹבֵד כּוֹכָבִים שֶׁבִּקֵּשׁ שֶׁיִּתְּנוּ לוֹ מְזוּזָה, וְרוֹצֶה לְקָבְעָהּ בְּפִתְחוֹ, אָסוּר לִתְּנָהּ לוֹ <small><small>(כָּךְ הֵשִׁיב מהרי''ל)</small>.</small> וְנִרְאֶה לִי דְּמִכָּל מָקוֹם בְּמָקוֹם דְּאִכָּא לְמֵיחַשׁ מִשּׁוּם אֵיבָה, וְשֶׁיֵּרַע מִשּׁוּם זֶה לְיִשְׂרָאֵל, שָׁרֵי כַּךְ נִרְאֶה לִי.</small> 

הַכֹּל חַיָּבִים בִּמְזוּזָה, אֲפִלּוּ נָשִׁים וַעֲבָדִים, וּמְחַנְּכִים אֶת הַקְּטַנִּים לַעֲשׂוֹת מְזוּזָה לְפִתְחֵיהֶם. 


Siman 292

שִׁלּוּחַ הַקֵּן אֵינוֹ נוֹהֵג אֶלָּא בְּעוֹף טָהוֹר, אֲפִלּוּ אִם הָאֵם טְרֵפָה. וַאֲפִלּוּ אֵין שָׁם אֶלָּא אֶפְרוֹחַ אֶחָד אוֹ בֵּיצָה אַחַת, חַיָּב לְשַׁלֵּחַ. 

קֵן הַמְזֻמָּן אֶצְלוֹ, כְּגוֹן יוֹנִים שֶׁדַּרְכָּן לִגָּדֵל עִם בְּנֵי אָדָם בַּבָּתִּים, וְאַוָּזִים וְתַרְנְגוֹלִים שֶׁקִּנְּנוּ בְּבַיִת, פָּטוּר. אֲבָל יוֹנֵי שׁוֹבָךְ וַעֲלִיָּה, וְצִפֳּרִים שֶׁקִּנְּנוּ בַּטְּפִיחִים <small><small>(פֵּרוּשׁ כְּלִי חֶרֶס הַבָּנוּי בַּכְּתָלִים אֲשֶׁר שָׁם צִפֳּרִים יְקַנֵּנוּ)</small></small> וּבַבּוֹרוֹת, וְאַוָּזִים וְתַרְנְגוֹלִים שֶׁקִּנְּנוּ בְּפַרְדֵּס, חַיָּב. וְהוּא שֶׁלֹּא הֻגְבְּהָה הָאֵם מֵעַל הַבֵּיצִים כְּלָל, מִשֶּׁהֵטִילָם. אֲבָל אִם הֻגְבְּהָה הָאֵם מֵעֲלֵיהֶם, אִם הַמְּקוֹמוֹת הַלָּלוּ שֶׁלּוֹ, זָכְתָה לוֹ חֲצֵרוֹ וַהֲוָה לֵיהּ מְזֻמָּן, וּפָטוּר. 

וּבְכָל מָקוֹם שֶׁיִּמְצָאֶנּוּ, בֵּין בְּאִילָן בֵּין בָּאָרֶץ, אוֹ בְּבוֹרוֹת שִׁיחִין וּמְעָרוֹת, אוֹ בַּיָּם אוֹ בְּרֹאשׁוֹ שֶׁל אָדָם, אוֹ בְּרֹאשׁ שְׁאָר בַּעֲלֵי חַיִּים, בֵּין בִּרְשׁוּת הָרַבִּים בֵּין בִּרְשׁוּת הַיָּחִיד, חַיָּב לְשַׁלֵּחַ. 

צָרִיךְ לְשַׁלֵּחַ הָאֵם עַד שֶׁתֵּצֵא מִתַּחַת יָדוֹ, וְאַחַר כָּךְ יִקַּח אֶת הַבָּנִים. וְאִם רוֹצֶה לַחְתֹּךְ כְּנָפֶיהָ קֹדֶם שֶׁיְּשַׁלְּחֶנָּה, כְּדֵי שֶׁלֹּא תּוּכַל לִפְרֹחַ וְיִקָּחֶנָּה, אֵינוֹ רַשַּׁאי, אֶלָּא יְשַׁלְּחֶנָּה מִיָּד עִם כְּנָפֶיהָ כְּדֵי שֶׁתּוּכַל לִפְרֹחַ, וּלְאַחַר שֶׁתֵּצֵא מִיָּדוֹ יִקָּחֶנָּה, אִם יִרְצֶה. וְאִם חֲתָכָן, יַשְׁהֶנָּה עַד שֶׁיִּגְדְּלוּ כְּנָפֶיהָ, וִישַׁלְּחֶנָּה. 

אִם רוֹצֶה לִקַּח הָאֵם וּלְשַׁלֵּחַ הַבָּנִים, אֵינוֹ רַשַּׁאי. שִׁלְּחָהּ וְחָזְרָה, שִׁלְּחָהּ וְחָזְרָה, אֲפִלּוּ כַּמָּה פְּעָמִים, חַיָּב לַחֲזֹר וּלְשַׁלְּחָהּ. אֲבָל אִם שִׁלְּחָהּ וְנָטַל הַבָּנִים וְהֶחֱזִירָן לַקֵּן וְחָזְרָה הָאֵם עֲלֵיהֶם, פָּטוּר מִלְּשַׁלֵּחַ. 

אִם נָטַל הָאֵם מֵעַל הַבָּנִים וְלֹא שִׁלְּחָהּ, יְשַׁלְּחֶנָּה וּפָטוּר. 

הָיוּ הַבֵּיצִים מוּזָרוֹת, אוֹ הָאֶפְרוֹחִים מַפְרִיחִים, אוֹ שֶׁהֵם טְרֵפָה, אוֹ שֶׁזָּכָר רוֹבֵץ עַל הַקֵּן, אוֹ שֶׁעוֹף טָמֵא רוֹבֵץ עַל בֵּיצֵי עוֹף טָהוֹר, אוֹ עוֹף טָהוֹר רוֹבֵץ עַל בֵּיצֵי עוֹף טָמֵא, פָּטוּר מִלְּשַׁלֵּחַ <small><small>(ל' רַמְבַּ''ם פ' י''ג מהל' שְׁחִיטָה דִּין י')</small>.</small> 

הָיְתָה רוֹבֶצֶת עַל בֵּיצִים שֶׁאֵינָם מִינָהּ, וְהֵם טְהוֹרִים, הֲרֵי זֶה מְשַׁלֵּחַ. וְאִם לֹא שִׁלַּח, אֵינוֹ לוֹקֶה <small><small>(שָׁם דִּין י''א)</small>.</small> 

הָיְתָה מַטְלִית אוֹ כַּנְפֵי נוֹצָה מֵעוֹף אַחֵר אוֹ בֵּיצִים מוּזָרוֹת מַפְסִיקִין בֵּינָהּ לַקֵּן, אוֹ שֶׁהָיוּ שְׁנֵי סִדְרֵי בֵּיצִים זֶה עַל זֶה וּכְנָפֶיהָ נוֹגְעוֹת בַּסֵדֶר הָעֶלְיוֹן, אוֹ שֶׁהָיְתָה אֵם עַל גַּבֵּי אֵם, אוֹ שֶׁהָיָה הַזָּכָר עַל הַקֵּן וְהָאֵם עַל הַזָּכָר, הֲרֵי זֶה מְשַׁלֵּחַ וְאִם לֹא שִׁלַּח אֵינוֹ לוֹקֶה <small><small>(שָׁם דִּין י''ד)</small>.</small> 

 שָׁחַט מִקְצָת סִימָנֵי הָאֶפְרוֹחִים בְּתוֹךְ הַקֵּן קֹדֶם שֶׁיִּקָּחֶנָּה, הֲרֵי זֶה מְשַׁלֵּחַ, וְאִם לֹא שִׁלַּח אֵינוֹ לוֹקֶה <small><small>(שָׁם דִּין י''ב)</small>.</small> 

הָיְתָה מְעוֹפֶפֶת עַל הַקֵּן, אִם כְּנָפֶיהָ נוֹגְעוֹת בַּקֵּן חַיָּב לְשַׁלֵּחַ, וְאִם לָאו, פָּטוּר אַף עַל פִּי שֶׁנּוֹגְעוֹת מִן הַצַּד. 

הָיְתָה יוֹשֶׁבֶת בֵּין הַבֵּיצִים אוֹ בֵּין הָאֶפְרוֹחִים, אֲפִלּוּ נוֹגַעַת בָּהֶן, פָּטוּר. 

הָיְתָה יוֹשֶׁבֶת עַל שְׁנֵי עַנְפֵי הָאִילָן וְהַקֵּן תַּחְתֶּיהָ, רוֹאִים כָּל שֶׁאִלּוּ תִּשָּׁמֵט וְנוֹפֶלֶת עֲלֵיהֶם, חַיָּב, וְאִם לָאו, פָּטוּר. 


Siman 293

אָסוּר לֶאֱכֹל חָדָשׁ מִתְּבוּאַת חֲמֵשֶׁת הַמִּינִים עַד שֶׁיִּקְרַב הָעֹמֶר שֶׁהוּא בְּט''ז בְּנִיסָן, שֶׁנֶּאֱמַר: וְלֶחֶם וְקָלִי וְכַרְמֶל לֹא תֹאכְלוּ עַד עֶצֶם הַיּוֹם הַזֶּה <small><small>(וַיִּקְרָא כג, יד)</small></small> וְהָאִדָּנָא, דְּלֵיכָּא עֹמֶר, אָסוּר כָּל יוֹם ט''ז. וּבְחוּץ לָאָרֶץ, שֶׁעוֹשִׂין ב' יָמִים, אָסוּר כָּל יוֹם י''ז עַד תְּחִלַּת לֵיל י''ח. 

אִסוּר הֶחָדָשׁ נוֹהֵג בֵּין בְּאֶרֶץ בֵּין בְּחוּץ לָאָרֶץ, בֵּין בְּשֶׁל יִשְׂרָאֵל בֵּין בְּשֶׁל עוֹבֵד כּוֹכָבִים. 

תְּבוּאָה שֶׁלֹּא הִשְׁרִישָׁה קֹדֶם לְט''ז בְּנִיסָן, אֲסוּרָה עַד שֶׁיָּבֹא הָעֹמֶר הַבָּא. <small>הַגָּה: וּמִכָּל מָקוֹם כָּל סְתָם תְּבוּאָה שָׁרֵי לְאַחַר הַפֶּסַח, מִכֹּחַ סְפֵק סְפֵיקָא, סָפֵק הִיא מִשָּׁנָה שֶׁעָבְרָה. וְאִם תִּמְצָא לוֹמַר מִשָּׁנָה זוֹ, מִכָּל מָקוֹם דִּלְמָא נִשְׁרְשָׁה קֹדֶם הָעֹמֶר <small><small>(טוּר בְּשֵׁם הָרֹא''שׁ)</small>.</small> וּבְמִינֵי תְּבוּאָה שֶׁזּוֹרְעִים וַדַּאי לְאַחַר פֶּסַח, כְּגוֹן בְּמִקְצַת מְדִינוֹת שֶׁזּוֹרְעִין שִׁבּוֹלֶת שׁוּעָל וּשְׂעוֹרִים לְאַחַר פֶּסַח, אָז יֵשׁ לוֹ לְהַחְמִיר אַחַר הַקָּצִיר, אִם לֹא שֶׁאֵין דַּלְתוֹת הַמְּדִינוֹת נְעוּלוֹת, וְרֹב הַתְּבוּאָה בָּאָה מִמָּקוֹם אַחֵר שֶׁזּוֹרְעִין קֹדֶם הַפֶּסַח <small><small>(הַגָּהוֹת מַיְמוֹנִי פי''א מהמ''א וְתוס' ספ''ק דְּקִדּוּשִׁין)</small>.</small> וְכֵן בִּזְמַן שֶׁיְמוֹת הַחֹרֶף נִמְשָׁכִים לְאַחַר פֶּסַח, וּבְכָל הַגָּלִיל הַהוּא זוֹרְעִים לְאַחַר פֶּסַח דְּבָרִים הַנִּזְכָּרִים, יֵשׁ לְהַחְמִיר וְלָחוּשׁ מִן הַסְּתָם. אֲבָל אֵין לְהוֹרוֹת לַאֲחֵרִים בְּמָקוֹם שֶׁרֹב שְׁתִיָּתָן וַאֲכִילָתָן מִמִּינִים אֵלּוּ, כִּי מוּטָב שֶׁיִּהְיוּ שׁוֹגְגִין וְאַל יִהְיוּ מְזִידִין <small><small>(כֵּן מַשְׁמָע בַּטּוּר בְּשֵׁם הָרֹא''שׁ ות''ה סִימָן קנ''ח)</small>.</small> </small> 

תְּבוּאָה שֶׁנִּזְרְעָה אַחַר הָעֹמֶר וּקְצָרָהּ וּזְרָעָהּ, וּבִשְׁעַת הָעֹמֶר הָיְתָה תַּחַת הַקַּרְקַע וְלֹא הִתְחִילָה עֲדַיִן לְשָׁרֵשׁ, אָסוּר. 

שִׁבֹּלֶת שֶׁהֵבִיאָה שְׁלִישׁ קֹדֶם הָעֹמֶר, וַעֲקָרָהּ אַחַר הָעֹמֶר, וְחָזַר וּשְׁתָלָהּ, וְהוֹסִיפָהּ, הַתּוֹסֶפֶת אוֹסֵר הָעִקָּר שֶׁהֻתַּר. 


Siman 294

הַנּוֹטֵעַ עֵץ מַאֲכָל, מוֹנֶה לוֹ ג' שָׁנִים מֵעֵת נְטִיעָתוֹ, וְכָל הַפֵּרוֹת שֶׁיִּהְיוּ בּוֹ בְּתוֹךְ ג' שָׁנִים אֲסוּרִין בַּהֲנָאָה לְעוֹלָם, בֵּין עִקַּר הַפְּרִי בֵּין הַגַּרְעִינִים בֵּין הַקְּלִפּוֹת, כְּגוֹן קְלִפֵּי אֱגוֹזִים וְרִמּוֹנִים, וְהָנֵּץ שֶׁלָּהֶם, וְהַזַּגִּין וְהַגַּרְעִינִין שֶׁל עֲנָבִים, וְהַתֶּמֶד הֶעָשׂוּי מֵהֶם, וְהַפַּגִים וְהַתְּמָרִים שֶׁאֵינָם מִתְבַּשְּׁלִים, וְהָעֲנָבִים שֶׁלָּקוּ וְאֵין נִגְמָרִים בְּבִשּׁוּלָן, כֻּלָּם חַיָּבִים בְּעָרְלָה וּפְטוּרִים מֵרְבָעי. וְיֵשׁ מִי שֶׁאוֹסֵר תְּמָרִים שֶׁאֵינָם מִתְבַּשְּׁלִים אַף בִּרְבָעי. 

אֲבָל הֶעָלִים וְהַלּוּלָבִים וּמֵי גְּפָנִים, דְּהַיְנוּ כְּשֶׁחוֹתְכִין הַגֶּפֶן נוֹטֵף מִמֶּנּוּ כְּמוֹ מַיִם, מֻתָּרִים מִשּׁוּם עָרְלָה. 

הָאֶבְיוֹנוֹת וְהַתְּמָרוֹת <small><small>(וְהַקַפְרִיסִין)</small></small> שֶׁל צָלָף חַיָּבִים בְּעָרְלָה. בַּמֶּה דְּבָרִים אֲמוּרִים, בְּאֶרֶץ יִשְׂרָאֵל, אֲבָל בְּחוּצָה לָאָרֶץ, הָאֶבְיוֹנוֹת חַיָּבִים וּתְמָרוֹת וְקַפְרִיסִין פְּטוּרִים. 

ג' שָׁנִים הַלָּלוּ אֵינָם נִמְנִים מִיּוֹם לְיוֹם, אֶלָּא הוֹלְכִים בָּהֶם אַחַר שְׁנוֹת הָעוֹלָם שֶׁהוּא מַתְחִיל מִתִּשְׁרֵי, וְאִם נִתְעַבְּרָה נִתְעַבְּרָה לְעָרְלָה וְלִרְבָעי. וּפְעָמִים שֶׁאֵינוֹ אֶלָּא שְׁתֵּי שָׁנִים וּמ''ד יוֹם, וּפְעָמִים שֶׁהֵם יְתֵרִים עַל ג' שָׁנִים. כֵּיצַד, נָטַע מִקֹּדֶם ט''ז בְּאָב, שֶׁנִּשְׁאַר עֲדַיִן מ''ד יוֹם עַד רֹאשׁ חֹדֶשׁ תִּשְׁרֵי, כֵּיוָן שֶׁהִגִּיעַ רֹאשׁ חֹדֶשׁ תִּשְׁרֵי עָלְתָה לָהּ שָׁנָה וּמוֹנֶה עוֹד שְׁתֵּי שָׁנִים. וְאִם נָטַע בְּיוֹם ט''ז, וּמִיּוֹם ט''ז וָאֵילָךְ, מוֹנֶה מֵרֹאשׁ חֹדֶשׁ תִּשְׁרֵי הַבָּא ג' שָׁנִים שְׁלֵמִים. וּלְאַחַר רֹאשׁ חֹדֶשׁ תִּשְׁרֵי שֶׁל שָׁנָה רְבִיעִית, כָּל הַפֵּרוֹת שֶׁיַּחְנְטוּ בּוֹ קֹדֶם ט''וּ בִּשְׁבָט יֵשׁ לָהֶם גַּם כֵּן דִּין עָרְלָה, אַף עַל פִּי שֶׁנִּגְמָרִים אַחַר כָּךְ. וְהַנֶּחְנָטִים בּוֹ מִטּ''וּ בִּשְׁבָט שֶׁל שָׁנָה רְבִיעִית עַד ט''וּ בִּשְׁבָט שֶׁל שָׁנָה חֲמִישִׁית, נִקְרָאִים רְבָעי. וּלְאַחַר ט''וּ בִּשְׁבָט שֶׁל שָׁנָה חֲמִישִׁית הֵם חֻלִּין גְּמוּרִים. 

הָא דְּאָמְרִינַן שֶׁלְּאַחַר רֹאשׁ חֹדֶשׁ תִּשְׁרֵי שֶׁל שָׁנָה רְבִיעִית כָּל הַפֵּרוֹת שֶׁחָנְטוּ קֹדֶם ט''וּ בִּשְׁבָט יֵשׁ לָהֶם גַּם כֵּן דִּין עָרְלָה, אַף עַל פִּי שֶׁנִּגְמָרִים אַחַר כָּךְ, דַּוְקָא בִּנְטִיעָה שֶׁהֵקַלְנוּ עָלֶיהָ בִּתְחִלָּתָהּ, שֶׁכֵּיוָן שֶׁעָבְרוּ עָלֶיהָ מ''ד יוֹם עָלְתָה לָהּ שָׁנָה, לְפִיכָךְ הֶחְמַרְנוּ עָלֶיהָ בְּסוֹפָהּ, הָא לָאו הָכִי, לֹא. וְיֵשׁ אוֹמְרִים דְּלֹא שְׁנָא. 

פֵּרוֹת רְבָעי יֵשׁ לָהֶם דִּין מַעֲשֵׂר שֵׁנִי לְכָל דָּבָר, וּבִזְמַן הַבַּיִת הָיוּ צְרִיכִין לְהַעֲלוֹתָן לִירוּשָׁלַיִם לְאָכְלָם שָׁם, אוֹ לִפְדּוֹתָם וּלְהַעֲלוֹת הַפִּדְיוֹן שָׁם, וְהֵם מֻתָּרִים מִיָּד אַחַר הַפִּדְיוֹן. וְהָאִדָּנָא, שֶׁאֵין יְכוֹלִין לְהַעֲלוֹתָם לִירוּשָׁלַיִם, פּוֹדִים אוֹתָם אַחַר שֶׁיִּגָּמְרוּ וְיִתָּלְשׁוּ. וְיָכוֹל לִפְדּוֹת אֶת כֻּלָּם בִּשְׁוֵה פְּרוּטָה, אֲפִלּוּ הֵם רַבִּים, וְיַשְׁלִיךְ הַפְּרוּטָה לַיָּם הַגָּדוֹל אוֹ יִשְׁחֲקֶנָּה וִיפַזְּרֶנָּה לָרוּחַ, אוֹ יַשְׁלִיכֶנָּה בַּנָּהָר אַחַר שְׁחִיקָה, וִיבָרֵךְ בִּשְׁעַת פִּדְיוֹן: אֲשֶׁר קִדְּשָׁנוּ בְּמִצְוֹתָיו וְצִוָּנוּ עַל פִּדְיוֹן רְבָעי, אוֹ יִפְדֶּה בְּפֵרוֹת שֶׁיִּשְׁווּ שְׁוֵה פְּרוּטָה, שֶׁהוּא אֶחָד מִל''ב בְּמָעָה כֶּסֶף שֶׁהִיא אשפיר''ו אוטמאני''ם שֶׁשּׁוֹקֵל ט''ז גַּרְעִינֵי שְׂעוֹרָה שֶׁהוּא רְבִיעַ דְּרַ''הַם <small><small>(לְשׁוֹן עַצְמוֹ)</small>. <small>הַגָּה: וּמַטְבֵּעַ הָרְגִילָה בִּמְדִינוֹת אֵלּוּ, הַחֲצִי וי''נר, הוּא יוֹתֵר מִשְּׁוֵה פְּרוּטָה פּוֹדִין עָלָיו</small> <small>(תה''ד סי' קצ''ב)</small>.</small> פֵּרוֹת רְבָעי פְּטוּרִין מִלֶּקֶט וְשִׁכְחָה וּפֶרֶט וְעוֹלְלוֹת. 

דִּין נֶטַע רְבָעי נוֹהֵג אַף בְּחוּצָה לָאָרֶץ. וְיֵשׁ מִי שֶׁאוֹמֵר שֶׁאֵינוֹ נוֹהֵג אֶלָּא בָּאָרֶץ, אֲבָל בְּחוּצָה לָאָרֶץ פֵּרוֹת הַבָּאִים אַחַר שֶׁעָבְרוּ שְׁנֵי עָרְלָה מֻתָּרִים בְּלֹא פִּדְיוֹן <small>וְיֵשׁ אוֹמְרִים שֶׁאֵינוֹ נוֹהֵג בְּחוּצָה לָאָרֶץ רַק בְּכֶרֶם, וְלֹא בִּשְׁאָר אִילָנוֹת <small><small>(טוּר בְּשֵׁם הַגְּאוֹנִים וְרַמְבַּ''ן וְרֹא''שׁ וְעוֹד פּוֹסְקִים)</small>.</small> </small> 

עָרְלָה נוֹהֶגֶת בְּכָל מָקוֹם וּבְכָל זְמַן, בֵּין בְּשֶׁל עוֹבֵד כּוֹכָבִים בֵּין בְּשֶׁל יִשְׂרָאֵל, אֶלָּא שֶׁבְּאֶרֶץ יִשְׂרָאֵל הִיא מִן הַתּוֹרָה, וּבְחוּצָה לָאָרֶץ הֲלָכָה לְמֹשֶׁה מִסִינַי. <small>הַגָּה: וְאָסוּר לִלְקֹט לְנָכְרִי פֵּרוֹת מֵאִילָן שֶׁלּוֹ שֶׁהוּא עָרְלָה, מִשּׁוּם שֶׁנֶּהֱנֶה בַּמֶּה שֶּׁמַּחֲזִיק לוֹ הַנָּכְרִי טוֹבָה עַל זֶה <small><small>(כָּל בּוֹ וב''ה בְּשֵׁם א''ח)</small>.</small> </small> 

סְפֵק עָרְלָה בְּאֶרֶץ יִשְׂרָאֵל, אָסוּר. וּבְחוּצָה לָאָרֶץ, מֻתָּר. כֵּיצַד, כֶּרֶם שֶׁיֵּשׁ בּוֹ נְטִיעוֹת שֶׁל עָרְלָה, וַעֲנָבִים נִמְכָּרִים חוּצָה לוֹ, בְּאֶרֶץ יִשְׂרָאֵל, אָסוּר; וּבְסוּרְיָא, מֻתָּר, וְהוּא שֶׁלֹּא יָדַע שֶׁהוּבְאוּ מֵאוֹתוֹ הַכֶּרֶם; וּבְחוּץ לָאָרֶץ, מֻתָּר, אֲפִלּוּ יוֹדֵעַ שֶׁהוּבְאוּ מֵאוֹתוֹ הַכֶּרֶם, רַק שֶׁלֹּא יֵרָאֶה שֶׁנִּבְצְרוּ מִנְּטִיעוֹת שֶׁל עָרְלָה. <small>וְכָל שֶׁכֵּן שֶׁכֶּרֶם שֶׁהוּא סָפֵק עָרְלָה שֶׁהוּא מֻתָּר <small><small>(כֵּן נִרְאֶה מֵהַטּוּר וְהָרֹא''שׁ וּמָרְדְּכַי פֶּרֶק קַמָּא דְּקִדּוּשִׁין)</small>.</small> </small> 

כֶּרֶם שֶׁהוּא סְפֵק עָרְלָה, בְּאֶרֶץ יִשְׂרָאֵל, אָסוּר; וּבְסוּרְיָא, מֻתָּר, וְאֵין צָרִיךְ לוֹמַר בְּחוּצָה לָאָרֶץ. 

חָבִית שֶׁל יַיִן הַטְּמוּנָה בְּכֶרֶם שֶׁל עָרְלָה, מֻתָּר, שֶׁאֵין הַגַּנָּב גּוֹנֵב מִכֶּרֶם זֶה וְטוֹמֵן בְּתוֹכוֹ. אֲבָל עֲנָבִים שֶׁנִּמְצְאוּ טְמוּנִים בּוֹ, אֲסוּרִים, שֶׁקָּרוֹב הַדָּבָר שֶׁגְּנָבָם מִמֶּנּוּ וּטְמָנָם בְּתוֹכוֹ. 

אָסוּר לִטַּע פְּרִי שֶׁל עָרְלָה; וְאִם נְטָעוֹ, הַפֵּרוֹת שֶׁיּוֹצְאִים מִמֶּנּוּ, מֻתָּרִים, דְּזֶה וְזֶה גּוֹרֵם, מֻתָּר. וּמֻתָּר לִטַּע יִחוּר <small><small>(פי' עָנָף מִן הָאִילָן)</small></small> שֶׁל עָרְלָה, שֶׁאֵין עָרְלָה אֶלָּא בִּפְרִי. 

נָכְרִי וְיִשְׂרָאֵל שֶׁהָיוּ שֻׁתָּפִין בִּנְטִיעָה, אִם לֹא הִתְנוּ מִתְּחִלָּה, אָסוּר. וְאִם הִתְנוּ מִתְּחִלַּת הַשֻּׁתָּפוּת שֶׁיְּהֵא הָעוֹבֵד כּוֹכָבִים אוֹכֵל שְׁנֵי עָרְלָה, וְיִשְׂרָאֵל אוֹכֵל ג' שָׁנִים מִשְּׁנֵי הֶתֵּר כְּנֶגֶד שְׁנֵי עָרְלָה, הֲרֵי זֶה מֻתָּר, וּבִלְבַד שֶׁלֹּא יָבוֹאוּ לְחֶשְׁבּוֹן. כֵּיצַד, כְּגוֹן שֶׁיַּחֲשֹׁב כַּמָּה פֵּרוֹת אָכַל הָעוֹבֵד כּוֹכָבִים בִּשְׁנֵי עָרְלָה עַד שֶׁיֹּאכַל יִשְׂרָאֵל כְּנֶגֶד אוֹתָן הַפֵּרוֹת, שֶׁזֶּה אָסוּר מִפְּנֵי שֶׁהוּא כְּמַחֲלִיף פֵּרוֹת עָרְלָה. <small>הַגָּה: וְיֵשׁ מַתִּירִין אֲפִלּוּ לֹא הִתְנוּ מִתְּחִלָּה, רַק שֶׁהַיִּשְׂרָאֵל אוֹמֵר לָעוֹבֵד כּוֹכָבִים: טֹל אַתָּה שְׁנֵי הָעָרְלָה וַאֲנִי אֶטֹּל שְׁנֵי הֶתֵּר כְּנֶגְדָּן <small><small>(טוּר וְהָרֹא''שׁ)</small>.</small> </small> 

מֻתָּר לוֹמַר לְעוֹבֵד כּוֹכָבִים בִּשְׁנֵי עָרְלָה: עֲבֹד כַּרְמִי וְתִטֹּל פֵּירוֹתֶיהָ, וְתֵן לִי כַּרְמְךָ שֶׁעָבְרוּ עָלֶיהָ שְׁנֵי עָרְלָה וְאֶעֶבְדֶנָּה וְאֶטֹּל פֵּירוֹתֶיהָ. 

מֻתָּר לִמְכֹּר לְעוֹבֵד כּוֹכָבִים פֵּרוֹת שְׁנֵי עָרְלָה לְשָׁלֹשׁ שָׁנִים, מֵאַחַר שֶׁלֹּא בָּאוּ לָעוֹלָם. 

אֶחָד הַנּוֹטֵעַ גַּרְעִין אוֹ יִחוּר אוֹ שֶׁעָקַר כָּל הָאִילָן וְנָטַע בְּמָקוֹם אַחֵר, וְאֶחָד הַמַּרְכִּיב יִחוּר בְּאִילָן אַחֵר, וְאֶחָד הַמַּבְרִיךְ, דְּהַיְנוּ שֶׁעוֹשֶׂה גּוּמָא אֵצֶל הָאִילָן וּמַשְׁפִּיל אֶחָד מֵעַנְפֵי הָאִילָן, וּמַטְמִין אֶמְצָעִיתוֹ בַּגּוּמָא, וְרֹאשׁוֹ יוֹצֵא מֵהַצַּד הָאַחֵר וְנַעֲשֶׂה אִילָן, כֻּלָּם חַיָּבִים בְּעָרְלָה. וְדַוְקָא שֶׁחֲתָכוֹ מִצַּד זֶה מֵעִקַּר הָאִילָן, אוֹ שֶׁאֵינוֹ יוֹנֵק מִמֶּנּוּ, אֲבָל כָּל זְמַן שֶׁהוּא מְחֻבָּר וְיוֹנֵק מִמֶּנּוּ חָשׁוּב כָּאֶחָד מֵעֲנָפָיו, וּפָטוּר. וְאִם לְאַחַר שֶׁגָּדַל הֶעָנָף שֶׁהִבְרִיךְ הִבְרִיךְ מִמֶּנּוּ עוֹד עָנָף אַחֵר בָּאָרֶץ, וְעָשָׂה כֵן כַּמָּה פְּעָמִים זֶה אַחַר זֶה, כָּל זְמַן שֶׁהָרִאשׁוֹן מְחֻבָּר לְעִקַּר הָאִילָן כֻּלָּם פְּטוּרִים. הִפְסִיק הָרִאשׁוֹן מֵעִקַּר הָאִילָן, חַיָּבִים, וּמַתְחִילִים לִמְנוֹת לָהֶם מִשָּׁעָה שֶׁהִפְסִיק, וְהָעִקָּר פָּטוּר. וְאִם נֶעֱקַר הָעִקָּר מֵהַקַּרְקַע, חוֹזֵר לִהְיוֹת טָפֵל לֶעָנָף שֶׁהִבְרִיךְ, וּמוֹנִין בֵּין לָעִקָּר בֵּין לֶעָנָף מִשָּׁעָה שֶׁנֶּעֱקַר. 

אַף עַל פִּי שֶׁמִּנְהַג עוֹבְדֵי אֲדָמָה לְהַבְרִיךְ גְּפָנִים בְּכָל שָׁנָה, מֻתָּר לִשְׁתּוֹת יַיִן מִגַּפְנֵי הָעוֹבְדֵי כּוֹכָבִים, מִשּׁוּם דִּסְפֵק עָרְלָה מֻתָּר. וַאֲפִלּוּ בִּכְרָמִים שֶׁיִּשְׂרָאֵל עוֹבְדִים אוֹתָם וּמַבְרִיכִים אוֹתָם בְּכָל שָׁנָה, מֻתָּר, מִשּׁוּם דְּמַבְרִיךְ וּמַרְכִּיב אֵינוֹ חַיָּב בְּעָרְלָה אֶלָּא בָּאָרֶץ אֲבָל לֹא בְּחוּצָה לָאָרֶץ. וְיֵשׁ לִמְצֹא הֶתֵּר גַּם לִבְנֵי אֶרֶץ יִשְׂרָאֵל בְּיַיִן שֶׁל כַּרְמֵי הָעוֹבְדֵי כּוֹכָבִים, מִשּׁוּם דְּרֻבָּא דִּגְפָנִים לָאו עָרְלָה נִינְהוּ. וַאֲפִלּוּ בִּכְרָמִים שֶׁיָּדוּעַ וַדַּאי שֶׁיֵּשׁ בָּהֶם עָרְלָה, יֵשׁ לְהַתִּירָהּ מִשּׁוּם דְּקֹדֶם שֶׁיַּעַבְרוּ עָלֶיהָ שְׁנֵי עָרְלָה אֵינָם עוֹשִׂים פֵּרוֹת, וְאִם עוֹשִׂים, הֵם דַּקִּים וּקְלוּשִׁים שֶׁאֵינָם רְאוּיִים לַעֲשׂוֹת מֵהֶן יַיִן. 

אִילָן שֶׁנִּקְצַץ וְחָזַר וְגָדַל מֵהַשֹּׁרֶשׁ, אֵינוֹ חַיָּב אֶלָּא אִם כֵּן נִקְצַץ מֵעִם הָאָרֶץ, וּמוֹנִין לוֹ מִשְּׁעַת קְצִיצָה. אֲבָל אִם נִשְׁאַר מִמֶּנּוּ כָּל שֶׁהוּא, פָּטוּר. 

אִילָן שֶׁעֲקָרוֹ רוּחַ אוֹ שְׁטָפוֹ נָהָר וְהוֹלִיכוֹ לְמָקוֹם אַחֵר, וּמֵהֶעָפָר שֶׁסְבִיב שָׁרָשָיו עִמּוֹ, וְהוֹסִיף עָלָיו שָׁם עָפָר וְנִשְׁרַשׁ שָׁם בָּאָרֶץ, אוֹמְדִים אוֹתוֹ אִם הָיָה יָכוֹל לִחְיוֹת בֶּעָפָר הָרִאשׁוֹן שֶׁבָּא עִמּוֹ בְּלֹא תּוֹסֶפֶת עָפָר אַחֵר, הֲרֵי זֶה כְּנָטוּעַ בִּמְקוֹמוֹ וּפָטוּר מֵהָעָרְלָה. וְאִם לָאו, חַיָּב. 

אִילָן שֶׁנֶּעֱקַר וְנִשְׁאַר מִשָּׁרָשָיו מְחֻבָּר, אֲפִלּוּ כָּעֳבִי הַמַּחַט שֶׁמּוֹתְחִין בּוֹ הַבֶּגֶד לְאַחַר אֲרִיגָה, בְּיָדוּעַ שֶׁיּוּכַל לִחְיוֹת בְּלֹא תּוֹסֶפֶת עָפָר, וּפָטוּר אֲפִלּוּ הוֹסִיף עָלָיו עָפָר הַרְבֵּה. 

יַלְדָּה שֶׁאֵינָהּ גְּבוֹהָה טֶפַח, חַיֶּבֶת בְּעָרְלָה לְעוֹלָם, מִשּׁוּם מַרְאִית הָעַיִן, שֶׁנִּרְאֶה כְּאִלּוּ הִיא בַּת שְׁנָתָהּ. בַּמֶּה דְבָרִים אֲמוּרִים, בִּנְטִיעָה אַחַת אוֹ אֲפִלּוּ שְׁתַּיִם כְּנֶגֶד שְׁתַּיִם וְאַחַת יוֹצֵא זָנָב, אֲבָל אִם כָּל הַכֶּרֶם כָּךְ, שָׁרֵי, דְּאִית לֵהּ קָלָא. 

בְּרֵכָה שֶׁנִּפְסְקָה וְהִיא מְלֵאָה פֵּרוֹת, וְכֵן אִילָן זָקֵן שֶׁנֶּעֱקַר וּבוֹ פֵּרוֹת וּשְׁתָלוֹ בְּמָקוֹם אַחֵר, אוֹ שֶׁלָּקַח עָנָף מָלֵא פֵּרוֹת מֵאִילָן זָקֵן וְהִרְכִּיבוֹ בְּיַלְדָּה, אִם נִתּוֹסֵף בַּפְּרִי עַד שֶׁאֵין בַּפְּרִי הָרִאשׁוֹן שֶׁהוּא הֶתֵּר מָאתַיִם חֲלָקִים עַל הַתּוֹסֶפֶת, אָסוּר. וְאִם לָאו, מֻתָּר. אֲבָל אִם הִרְכִּיב עָנָף מָלֵא פֵּרוֹת שֶׁל עָרְלָה בְּתוֹךְ אִילָן זָקֵן, הַפֵּרוֹת שֶׁל הֶעָנָף אֲסוּרִים לְעוֹלָם, אֲפִלּוּ גָּדְלוּ הַרְבֵּה. 

הַנּוֹטֵעַ אִילַן מַאֲכָל וְאֵין דַּעְתּוֹ לְצֹרֶךְ אֲכִילָה, אֶלָּא לִהְיוֹת גָּדֵר לְשָׂדֶה אוֹ בִּשְׁבִיל הָעֵצִים לְשָׂרְפָן אוֹ לְבִנְיָן, פָּטוּר. וְהוּא שֶׁיְּהֵא נִכָּר שֶׁאֵינוֹ לְצֹרֶךְ אֲכִילָה, כְּגוֹן אִם הוּא לִשְׂרֵפָה שֶׁנְּטָעָן רְצוּפִים וְאֵינוֹ מַרְחִיק בֵּין אִילָן לְאִילָן כָּרָאוּי, וְאִם הוּא לְבִנְיָן שֶׁמְּשַׁפֶּה הָעֲנָפִים כְּדֵי שֶׁיִּתְעַבּוּ, וְאִם לְגָדֵר שֶׁהוּא בְּמָקוֹם שֶׁצָּרִיךְ לִגְדֹּר. וַאֲפִלּוּ אִם צִדּוֹ הָאֶחָד בֵּין פְּנִימִי בֵּין חִיצוֹן בֵּין תַּחְתּוֹן בֵּין עֶלְיוֹן לְצֹרֶךְ אֶחָד מֵאֵלּוּ, וְצִדּוֹ הַשֵּׁנִי לֶאֱכֹל, אֶת שֶׁלְּצֹרֶךְ אֲכִילָה חַיָּב, וְהַשְּׁאָר פָּטוּר. וְאִם חָשַׁב עָלָיו אַחַר כָּךְ לַאֲכִילָה, חַיָּב בְּעָרְלָה וּבִרְבַעי, וּמוֹנִין לוֹ מִשְּׁעַת נְטִיעָה. אֲבָל אִם לֹא חָשַׁב עָלָיו עַד סוֹף שָׁנָה שְׁלִישִׁית, אֵין בּוֹ דִּין רְבַעי, שֶׁאֵין דִּין רְבַעי בְּלֹא עָרְלָה. וְאִם נְטָעוֹ לְמַאֲכָל וְאַחַר כָּךְ חָשַׁב עָלָיו לְאֶחָד מֵאֵלּוּ, חַיָּב 

הַנּוֹטֵעַ לְצֹרֶךְ מִצְוָה, כְּגוֹן לְצֹרֶךְ לוּלָב אוֹ אֶתְרוֹג, חַיָּב. 

הַנּוֹטֵעַ בְּתוֹךְ שֶׁלּוֹ לְצֹרֶךְ רַבִּים, חַיָּב. 

הַנּוֹטֵעַ בִּרְשׁוּת הָרַבִּים, וְהַגַּזְלָן שֶׁנָּטַע, וְהָעוֹבֵד כּוֹכָבִים שֶׁנָּטַע, בֵּין לְעַצְמוֹ בֵּין לְיִשְׂרָאֵל, וְהַנּוֹטֵעַ בַּבַּיִת וְעַל גַּג שֶׁמִּלְּאוֹ עָפָר וְנָטַע בּוֹ, וְהַנּוֹטֵעַ בִּסְפִינָה, אוֹ בְּעָצִיץ אַף עַל פִּי שֶׁאֵינוֹ נָקוּב, חַיָּב. 

הָעוֹלֶה מֵאֵלָיו <small><small>(בִּרְשׁוּת הַיָּחִיד, חַיָּב)</small>. </small> בִּמְקוֹם טְרָשִׁים, <small><small>(פי' סְלָעִים חֲזָקִים וְקָשִׁים)</small>,</small> פָּטוּר. אֲפִלּוּ הַנּוֹטֵעַ בְּמָקוֹם שֶׁאֵינוֹ יִשּׁוּב, פָּטוּר, וְהוּא שֶׁלֹּא יִהְיֶה עוֹשֶׂה כְּדֵי טִפּוּל שֶׁמְּטַפֵּל בְּפֵירוֹתָיו עַד שֶׁמְּבִיאָם לְיִשּׁוּב. אֲבָל אִם הָיָה עוֹשֶׂה כְּדֵי טִפּוּל, חַיָּב. 

עוֹבֵד כּוֹכָבִים שֶׁהָיָה מוֹכֵר פֵּרוֹת וְאָמַר: שֶׁל עָרְלָה הֵן, אוֹ שֶׁל נֶטַע רְבַעי הֵן, אֵינוֹ נֶאֱמָן, וַאֲפִלּוּ אָמַר: מֵאִישׁ פְּלוֹנִי לְקַחְתִּים. 


Siman 295

כִּלְאֵי הָאִילָנוֹת, הֲרֵי הֵם בִּכְלָל מַה שֶּׁנֶּאֱמַר: שָׂדְךָ לֹא תִזְרַע כִּלְאָיִם <small><small>(וַיִּקְרָא יט, יט)</small></small> כֵּיצַד, הַמַּרְכִּיב אִילָן בְּאִילָן, כְּגוֹן שֶׁהִרְכִּיב יִחוּר שֶׁל תַּפּוּחַ בְּאֶתְרוֹג אוֹ אֶתְרוֹג בְּתַפּוּחַ, הֲרֵי זֶה לוֹקֶה מִן הַתּוֹרָה בְּכָל מָקוֹם, בֵּין בָּאָרֶץ בֵּין בְּחוּץ לָאָרֶץ. וְכֵן הַמַּרְכִּיב יָרָק בְּאִילָן אוֹ אִילָן בְּיָרָק, לוֹקֶה בְּכָל מָקוֹם. 

אָסוּר לְיִשְׂרָאֵל לְהַנִּיחַ לְעוֹבֵד כּוֹכָבִים שֶׁיַּרְכִּיב לוֹ אִילָנוֹ כִּלְאַיִם. 

מֻתָּר לִזְרֹעַ זְרָעִים וְזֶרַע אִילָן כְּאֶחָד. וְכֵן מֻתָּר לְעָרֵב זִרְעֵי אִילָנוֹת וּלְזָרְעָם כְּאֶחָד, שֶׁאֵין לְךָ כִּלְאַיִם בְּאִילָנוֹת אֶלָּא הַרְכָּבָה בִּלְבַד, בֵּין אִילָן בְּיָרָק, בֵּין יָרָק בְּאִילָן, בֵּין יָרָק בְּיָרָק שֶׁאֵינוֹ מִינוֹ, וַאֲפִלּוּ עֵץ סְרָק עַל עֵץ מַאֲכָל אוֹ עֵץ מַאֲכָל עַל עֵץ סְרָק. 

יֵשׁ אִסוּר הַרְכָּבָה אֲפִלּוּ תַּחַת הַקַּרְקַע, כְּגוֹן זְמוֹרַת הַגֶּפֶן שֶׁהִבְרִיכָהּ תַּחַת הַקַּרְקַע, אָסוּר לִזְרֹעַ עָלֶיהָ יָרָק, אֶלָּא אִם כֵּן יֵשׁ עַל גַּבָּהּ עָפָר שְׁלשָׁה טְפָחִים. וַאֲפִלּוּ הִבְרִיכָהּ בְּתוֹךְ דְּלַעַת שֶׁיָּבְשָׁה, אוֹ בְּתוֹךְ סִילוֹן שֶׁל חֶרֶס, מִפְּנֵי שֶׁנִּשְׁרָשׁ בָּהּ וַהֲוָה לֵהּ מַרְכִּיב יָרָק בְּאִילָן. וְאִם הָיָה עַל גַּבָּהּ פָּחוֹת מִזֶּה, אָסוּר לִזְרֹעַ עַל גַּבָּהּ וּמֻתָּר לִזְרֹעַ בְּצִדָּהּ. אֲבָל הִבְרִיכָהּ בְּסֶלַע קָשֶׁה, אֲפִלּוּ אֵין עָלֶיהָ עָפָר אֶלָּא שָׁלשׁ אֶצְבָּעוֹת, מֻתָּר לְהָבִיא זֶרַע עָלֶיהָ. בַּמֶּה דְבָרִים אֲמוּרִים, כְּשֶׁאֵין עִקַּר הַגֶּפֶן נִרְאֶה. אֲבָל אִם נִרְאֶה, צָרִיךְ לְהַרְחִיק שִׁשָּׁה טְפָחִים לְכָל רוּחַ וְאַחַר כָּךְ זוֹרֵעַ, כְּמוֹ שֶׁמְּרַחֵק מִכָּל גֶּפֶן יְחִידִית שֶׁלֹּא הֻבְרְכָה. 

וְדַוְקָא בִּכְהַאי גַּוְנָא שֶׁנִּקְרָא עָלָיו שֵׁם אִילָן קֹדֶם שֶׁהִבְרִיכָהּ. אֲבָל מֻתָּר לִזְרֹעַ אֵצֶל הָאִילָן, אַף עַל פִּי שֶׁשָּׁרְשֵׁי הַיָּרָק נִכְנָסִים בְּתוֹךְ שָׁרְשֵׁי הָאִילָן, כֵּיוָן שֶׁאֵין עַל הַשָּׁרָשִׁים שֵׁם אִילָן. וַאֲפִלּוּ בְּמַבְרִיךְ, דַּוְקָא בִּזְמוֹרַת הַגֶּפֶן מִפְּנֵי שֶׁהִיא רַכָּה וְשָׁרְשֵׁי הַזְּרָעִים נִכְנָסִים, אֲבָל הַמַּבְרִיךְ עָנָף מֵאִילָן אֶחָד, מֻתָּר לִזְרֹעַ עַל גַּבָּיו אֲפִלּוּ אֵין עָלָיו עָפָר שָׁלֹשׁ אֶצְבָּעוֹת. 

יֵשׁ בְּאִילָנוֹת דּוֹמִים זֶה לָזֶה בֶּעָלִין אוֹ בַּפֵּרוֹת, וְאַף עַל פִּי כֵן הוֹאִיל וְהֵם שְׁנֵי מִינִים הֲרֵי אֵלּוּ כִּלְאַיִם. כֵּיצַד, הַתַּפּוּחַ עִם הַחַזְרָד <small><small>(פֵּרוּשׁ מִין תַּפּוּחַ יְעָרִי תַּרְגּוּם וְכַפְתּוֹר <small>(שְׁמוֹת כה, לה, לז, כא)</small> וְחֵזוּר)</small></small> הַפַּרְסְקִין <small><small>(פֵּרוּשׁ פירסק''י בְּלַעַ''ז)</small></small> עִם הַשְּׁקֵדִים, הַשֵּׁזָפִין <small><small>(פי' הִרְכִּיב זֵיתִים עַל רִמּוֹן, שֶׁהֵם פְּרִי דּוֹמֶה לְזַיִת, יוֹצֵא מֵהֶם שֵׁזָפִין)</small></small> עִם הָרִמּוֹן, אַף עַל פִּי שֶׁדּוֹמִים זֶה לָזֶה, כִּלְאַיִם זֶה בָּזֶה, אֲבָל הָאַגָּסִים <small><small>(פי' פיר''י בְּלַעַ''ז)</small></small> עִם הַקְּרוּסְטוּמֵלִין <small><small>(פי' מִין אַגָּסִים)</small></small> וְהַפְּרִישָׁן <small><small>(פי' קודוציו)</small></small> עִם הָעֻזְרָדִין <small><small>(פי' סורבוליי)</small>,</small> אֵינָם כִּלְאַיִם זֶה בָּזֶה. <small>הַגָּה: וְכֵן מֻתָּר לְהַרְכִּיב מִין א', אֲפִלּוּ שְׁחֹרוֹת בִּלְבָנוֹת וְדַקּוֹת בְּגַסּוֹת, אַף עַל פִּי שֶׁיֵּשׁ לוֹ שֵׁם לְוַי <small><small>(כָּל בּוֹ וב''ח בְּשֵׁם א''ח)</small>.</small> וְכֵן סְרָק עַל גַּבֵּי סְרָק, שָׁרֵי, אַף עַל פִּי שֶׁאֵינוֹ מִינוֹ <small><small>(כֵּן מַשְׁמָע מֵהַטּוּר)</small>.</small> וּמִכָּל מָקוֹם הוֹאִיל וְאֵין רֹב הָעוֹלָם מַכִּירִין רֹב הַמִּינִין, טוֹב לִזָּהֵר מִכֻּלָּן <small><small>(ב''י בְּשֵׁם סמ''ק)</small>.</small> </small> 

אָסוּר לְקַיֵּם הַמֻּרְכָּב כִּלְאַיִם, אֲבָל הַפְּרִי הַיּוֹצֵא מִמֶּנּוּ, מֻתָּר, וַאֲפִלּוּ לְזֶה שֶׁעָבַר וְהִרְכִּיבוֹ. וּמֻתָּר לִקַּח עָנָף מֵהַמֻּרְכָּב וּלְנָטְעוֹ בְּמָקוֹם אַחֵר. 


Siman 296

הַזּוֹרֵעַ שְׁנֵי מִינֵי תְּבוּאָה אוֹ שְׁנֵי מִינֵי יְרָקוֹת עִם זֶרַע הַכֶּרֶם, הֲרֵי זֶה לוֹקֶה שְׁתַּיִם, אַחַת מִשּׁוּם שָׂדְךָ לֹא תִזְרַע כִּלְאָיִם <small><small>(וַיִּקְרָא יט, יט)</small></small> וְאַחַת מִשּׁוּם לֹא תִזְרַע כַּרְמְךָ כִּלְאָיִם <small><small>(דְּבָרִים כב, ט)</small> וְאֵינוֹ לוֹקֶה מִשּׁוּם לֹא תִּזְרַע כַּרְמְךָ כִּלְאַיִם <small>(דְּבָרִים כב, ט)</small></small> עַד שֶׁיִּזְרַע בְּאֶרֶץ יִשְׂרָאֵל חִטָּה וּשְׂעוֹרָה וְחַרְצָן בְּמַפֹּלֶת יָד. וְכֵן אִם חִפָּה אוֹתָם בְּעָפָר, לוֹקֶה. וְכֵן אִם זָרַע שְׁנֵי מִינֵי יָרָק וְחַרְצָן, אוֹ זֶרַע אֶחָד יָרָק וְזֶרַע אֶחָד מִין תְּבוּאָה וְחַרְצָן בְּמַפֹּלֶת יָד, הֲרֵי זֶה לוֹקֶה. וְאֵינוֹ חַיָּב מִן הַתּוֹרָה אֶלָּא עַל קַנְּבּוֹס וְלוּף וְכַיּוֹצֵא בָהֶם, מִזְּרָעִים שֶׁנִּגְמָרִים וְעִם תְּבוּאַת הַכֶּרֶם, אֲבָל שְׁאָר הַזְּרָעִים אָסוּר מִדִּבְרֵיהֶם. וְכֵן אָסוּר מִדִּבְרֵיהֶם לִזְרֹעַ כִּלְאֵי הַכֶּרֶם בְּחוּצָה לָאָרֶץ. וְאֵין עוֹדְרִין עִם הָעוֹבֵד כּוֹכָבִים בְּכִלְאַיִם, אֲבָל עוֹקְרִין עִמּוֹ כְּדֵי לְמַעֵט הַתִּפְלָה. 

אֵין אֲסוּרִים מִשּׁוּם כִּלְאֵי הַכֶּרֶם אֶלָּא מִינֵי תְּבוּאָה וּמִינֵי יְרָקוֹת בִּלְבַד. אֲבָל שְׁאָר מִינֵי זְרָעִים, מֻתָּר לְזָרְעָם בְּכֶרֶם. וְאֵין צָרִיךְ לוֹמַר שְׁאָר אִילָנוֹת. 

אָסוּר לִזְרֹעַ יְרָקוֹת אוֹ תְּבוּאָה בְּצַד הַגְּפָנִים, אוֹ לִטַּע גֶּפֶן בְּצַד הַיָּרָק אוֹ הַתְּבוּאָה. וְאִם עָשָׂה כֵן, אַף עַל פִּי שֶׁאֵינוֹ לוֹקֶה, הֲרֵי זֶה קִדֵּשׁ, וְנֶאֶסְרוּ שְׁנֵיהֶם בַּהֲנָאָה הַיָּרָק אוֹ הַתְּבוּאָה וְהַגְּפָנִים, וְשׂוֹרְפִין אֶת שְׁנֵיהֶם, שֶׁנֶּאֱמַר: פֶּן תִּקְדַּשׁ הַמְלֵאָה הַזֶּרַע. <small><small>(דְּבָרִים כב, ט)</small></small> וַאֲפִלּוּ הַקַּשׁ שֶׁל תְּבוּאָה וְהָעֵצִים שֶׁל גְּפָנִים הָאֵלּוּ אֲסוּרִים בַּהֲנָאָה וְשׂוֹרְפִים אוֹתָם, וְלֹא יַסִיק בָּהֶם תַּנּוּר וְכִירַיִם, וְלא יְבַשֵּׁל בָּהֶם בְּאֵשׁ שְׂרֵפָתָן. 

אֶחָד הַנּוֹטֵעַ וְאֶחָד הַמְקַיֵּם, כֵּיוָן שֶׁרָאָה כִּלְאַיִם צָמְחוּ בְּכַרְמוֹ וְהִנִּיחָם, הֲרֵי זֶה קִדֵּשׁ. וְאֵין אָדָם מְקַדֵּשׁ דָּבָר שֶׁאֵינוֹ שֶׁלּוֹ. לְפִיכָךְ הַמְּסַכֵּךְ גַּפְנוֹ עַל גַּבֵּי תְּבוּאָתוֹ שֶׁל חֲבֵרוֹ, קִדֵּשׁ גַּפְנוֹ וְלֹא נִתְקַדְּשָׁה הַתְּבוּאָה. סִכֵּךְ גֶּפֶן חֲבֵרוֹ עַל תְּבוּאָתוֹ, קִדֵּשׁ תְּבוּאָתוֹ וְלֹא קִדֵּשׁ גֶּפֶן חֲבֵרוֹ. סִכֵּךְ גֶּפֶן חֲבֵרוֹ עַל תְּבוּאַת חֲבֵרוֹ, לֹא קִדֵּשׁ אֶחָד מֵהֶם, וּמִפְּנֵי זֶה הַזּוֹרֵעַ כַּרְמוֹ בַּשְּׁבִיעִית לֹא קִדְּשׁוֹ. 

הָרוֹאֶה כִּלְאַיִם בְּכֶרֶם חֲבֵרוֹ וְקִיְּמָן, הֲרֵי זֶה הָרוֹאֶה אָסוּר בַּהֲנָיָתָן וְכָל אָדָם מֻתָּרִים בָּהֶם. וְאֵלּוּ קִיְּמָן בַּעַל הַכֶּרֶם הָיָה מַקְדִּישׁ אוֹתָם לְכָל אָדָם, כְּמוֹ שֶׁבֵּאַרְנוּ. 

הָאַנָּס שֶׁזָּרַע כִּלְאַיִם בְּכֶרֶם חֲבֵרוֹ, אִם נִשְׁתַּקְּעוּ הַבְּעָלִים אַף עַל פִּי שֶׁלֹּא נִתְיָאֲשׁוּ, הֲרֵי זֶה קִדֵּשׁ מִן הַתּוֹרָה. וְאִם לֹא נִשְׁתַּקְּעוּ הַבְּעָלִים, אַף עַל פִּי שֶׁנִּתְיָאֲשׁוּ, אֵינוֹ מְקַדֵּשׁ אֶלָּא מִדִּבְרֵי סוֹפְרִים. 

הָרוּחַ שֶׁעָקְרָה פְּאֵרוֹת הַגֶּפֶן וְשָׁלְחָה אוֹתָם עַל הַתְּבוּאָה, יִגְדֹּר אוֹתָם מִיָּד. וְאִם אֵרְעוֹ אֹנֶס וְלא סִלְּקָן, הֲרֵי אֵלּוּ מֻתָּרִים וְלֹא נִתְקַדְּשׁוּ. 

אַנָּס שֶׁזָּרַע אֶת הַכֶּרֶם, כְּשֶׁיֵּצֵא הָאַנָּס יִקְצֹר הַזֶּרַע מִיָּד, וַאֲפִלּוּ בְּחֻלּוֹ שֶׁל מוֹעֵד. וְאִם לֹא מָצָא פּוֹעֲלִים, יוֹסִיף לָהֶם עַד שְׁלִישׁ בִּשְׂכָרָן. בִּקְּשׁוּ מִמֶּנּוּ יוֹתֵר, אוֹ שֶׁלֹּא מָצָא פּוֹעֲלִים, הֲרֵי זֶה מְבַקֵּשׁ בְּנַחַת וְקוֹצֵר. וְאִם נִשְׁתַּהָה הַזֶּרַע עַד שֶׁיַּגִּיעַ לָעוֹנָה שֶׁמְּקַדֵּשׁ, הֲרֵי זֶה קִדֵּשׁ וְיֵאָסְרוּ שְׁנֵיהֶם. 

מֵאֵימָתַי תְּבוּאָה אוֹ יָרָק מִתְקַדְּשִׁים, מִשֶּׁיַּשְׁרִישׁוּ. וַעֲנָבִים, מִשֶּׁיֵּעָשׂוּ כְּפוֹל הַלָּבָן. 

כֶּרֶם שֶׁלּא הִגִּיעוּ עֲנָבָיו לִהְיוֹת כְּפוֹל הַלָּבָן אֶלָּא עֲדַיִן הֵם בֹּסֶר, וְזָרַע בְּתוֹכוֹ יָרָק אוֹ תְּבוּאָה, וְהִשְׁרִישׁוּ, הֲרֵי זֶה לֹא קִדֵּשׁ. וְאַף עַל פִּי כֵן קוֹנְסִין אוֹתוֹ וְאוֹסְרִין הַזֶּרַע, אֲבָל הַבֹּסֶר מֻתָּר. וְאִם עָקַר הַזֶּרַע קֹדֶם שֶׁיַּעֲשׂוּ הָעֲנָבִים כְּפוֹל הַלָּבָן, הֲרֵי זֶה מֻתָּר בַּהֲנָאָה. מִקְּצָתָן נַעֲשׂוּ כְּפוֹל הַלָּבָן וּמִקְּצָתָן לֹא נַעֲשׂוּ, אֶת שֶׁנַּעֲשׂוּ נִתְקַדְּשׁוּ, וְאֶת שֶׁלֹּא נַעֲשׂוּ, מֻתָּרִים. 

עֲנָבִים שֶׁנַּעֲשׂוּ כְּפוֹל הַלָּבָן וְזָרַע בְּצִדָּן תְּבוּאָה אוֹ מִינֵי יְרָקוֹת וְלָקַט הַזֶּרַע קֹדֶם שֶׁיַּשְׁרִישׁ, הֲרֵי זֶה מֻתָּר בַּהֲנָאָה. וְאִם הִשְׁרִישׁ, אָסוּר. 

גֶּפֶן שֶׁיָּבְשׁוּ הֶעָלִים שֶׁלָּהּ וְנָפְלוּ כְּדֶרֶךְ שֶׁתִּיבַשׁ הַגֶּפֶן בִּימֵי הַקֹּר, אָסוּר לִזְרֹעַ בְּצִדָּהּ יָרָק אוֹ תְּבוּאָה, וְאִם זָרַע לֹא קִדֵּשׁ. וְכֵן הַזּוֹרֵעַ בְּעָצִיץ שֶׁאֵינוֹ נָקוּב הַמֻּנָּח בְּכֶרֶם, לֹא קִדֵּשׁ, וּמַכִּין אוֹתוֹ מַכַּת מַרְדוּת. אֲבָל עָצִיץ נָקוּב, הֲרֵי הוּא כְּאֶרֶץ. 

הָיָה עוֹבֵר בְּכֶרֶם וְנָפְלוּ מִמֶּנּוּ זְרָעִים, אוֹ שֶׁיָּצְאוּ עִם הַזְּבָלִים אוֹ עִם הַמַּיִם, אוֹ שֶׁהָיָה זוֹרֵעַ אוֹ זוֹרֶה בְּשָׂדֶה לָבָן וְסִעֲרַתּוּ הָרוּחַ לַאֲחוֹרָיו וְנָפְלוּ הַזְּרָעִים בַּכֶּרֶם וְצָמְחוּ, הֲרֵי זֶה לֹא נִתְקַדֵּשׁ, שֶׁנֶּאֱמַר: אֲשֶׁר תִּזְרַע <small><small>(דְּבָרִים כב, ט)</small></small> וְזֶה לֹא זָרַע. וְחַיָּב לַעֲקֹר כְּשֶׁיִּרְאֶה, וְאִם קִיְּמָן הֲרֵי זֶה קִדֵּשׁ. וְאִם סִעֲרַתּוּ הָרוּחַ לְפָנָיו וְרָאָה הַזְּרָעִים שֶׁנָּפְלוּ לַכֶּרֶם, הֲרֵי זֶה כְּזוֹרֵעַ. וְכֵיצַד יַעֲשֶׂה, אִם צָמְחוּ הָעֲשָׂבִים, יַהַפְכֵם בְּמַחֲרֵשָׁה וְדַיּוֹ. וְאִם מְצָאָם שֶׁנַּעֲשׂוּ אָבִיב, יְנַפֵּץ אוֹתוֹ אָבִיב כְּדֵי לְהַשְׁחִיתוֹ, שֶׁהַכֹּל אָסוּר בַּהֲנָאָה. וְאִם מְצָאָם שֶׁנַּעֲשִׂים דָּגָן, הֲרֵי זֶה תִּשָּׂרֵף. וְאִם רָאָה אוֹתָם וְקִיְּמָם, הֲרֵי אֶלָּא יִשָּׂרְפוּ עִם הַגְּפָנִים הַסְמוּכוֹת לָהֶם. 

הָרוֹאֶה בְּכֶרֶם עֶשֶׂב שֶׁאֵין דֶּרֶךְ בְּנֵי אָדָם לְזָרְעָהּ, אַף עַל פִּי שֶׁהוּא רוֹצֶה בְּקִיּוּמוֹ לִבְהֵמָה אוֹ לִרְפוּאָה, הֲרֵי זֶה לֹא קִדֵּשׁ עַד שֶׁיְּקַיֵּם דָּבָר שֶׁכְּמוֹתוֹ מְקַיְּמִים רֹב הָעָם בְּאוֹתוֹ מָקוֹם. כֵּיצַד, הַמְקַיֵּם קוֹצִים בְּכֶרֶם, בַּעֲרָב שֶׁרוֹצִים בְּקוֹצִים לִגְמַלֵּיהֶם, הֲרֵי זֶה קִדֵּשׁ. הָאִירוּס וְהַקֵּסוּם וְשׁוֹשַׁנַּת הַמֶּלֶךְ וּשְׁאָר מִינֵי זְרָעִים, אֵינָם כִּלְאַיִם בְּכֶרֶם. הַקִּנְדּוֹס וְצֶמֶר גֶּפֶן, הֲרֵי הֵם כִּשְׁאָר מִינֵי יְרָקוֹת וּמְקַדְּשִׁים בְּכֶרֶם. וְכֵן כָּל מִינֵי דְּשָׁאִים שֶׁעוֹלִים מֵאֲלֵיהֶן בַּשָּׂדֶה, הֲרֵי הֵם מְקַדְּשִׁים בְּכֶרֶם. וּפוֹל הַמִּצְרִי, מִין זְרָעִים הוּא וְאֵינוֹ מְקַדֵּשׁ. 

הַקָּנִים וְהַוֶּרֶד וְהָאֲטָדִין <small><small>(פי' עָרוּךְ מִין הֲדַס)</small>,</small> מִינֵי אִילָן הֵם וְאֵינָם כִּלְאַיִם בְּכֶרֶם. זֶה הַכְּלָל: כָּל הַמּוֹצִיא עָלִין מֵעִקָּרוֹ, הֲרֵי זֶה יָרָק. וְכָל שֶׁאֵינוֹ מוֹצִיא עָלִין מֵעִקָּרוֹ, הֲרֵי זֶה אִילָן. וְהַצָּלָף, אִילָן לְכָל דָּבָר. 

הָרוֹאֶה יָרָק בְּכֶרֶם וְאָמַר: כְּשֶׁאַגִּיעַ לוֹ אֲלַקְּטֶנּוּ, מֻתָּר. הִגִּיעַ לוֹ וְעָבַר מֵעָלָיו וְאָמַר: כְּשֶׁאֶחֱזֹר לוֹ אֲלַקְּטֶנּוּ, אִם שָׁהָה עַד שֶׁהוֹסִיף אֶחָד בְּק' ק', הֲרֵי זֶה קִדֵּשׁ. 

אָסוּר לַעֲבֹר בְּעָצִיץ נָקוּב שֶׁזָּרוּעַ בּוֹ יָרָק בְּתוֹךְ הַכֶּרֶם. וְאִם הִנִּיחוֹ תַּחַת הַגֶּפֶן וְנִשְׁתַּהָה שָׁם בָּאָרֶץ כְּדֵי לְהוֹסִיף אֶחָד מִמָּאתַיִם, הֲרֵי זֶה קִדֵּשׁ. 

בָּצָל שֶׁנְּטָעוֹ בְּכֶרֶם וְאַחַר כָּךְ נֶעֱקַר הַכֶּרֶם, וְאַחַר כָּךְ צָמְחוּ בְּצָלִים מִן הָעִקָּר הַנָּטוּעַ, אַף עַל פִּי שֶׁרַבּוּ הַגִּדּוּלִים עַל עִקָּרוֹ בְּמָאתַיִם, הֲרֵי אוֹתוֹ הָעִקָּר בְּאִסוּרוֹ, שֶׁאֵין גִּדּוּלֵי הֶתֵּר מַעֲלִין אֶת הָעִקָּר הָאָסוּר. 

הַזּוֹרֵעַ תְּבוּאָה אוֹ יָרָק בְּכֶרֶם אוֹ הַמְקַיְּמוֹ עַד שֶׁהוֹסִיף בְּמָאתַיִם, הֲרֵי זֶה מְקַדֵּשׁ מִן הַגְּפָנִים שֶׁסְבִיבוֹתָיו ט''ז אַמָּה לְכָל רוּחַ, עֲגֻלּוֹת וְלֹא מְרֻבָּעוֹת, וְרוֹאִים כָּל הָעִגּוּל שֶׁרָחְבּוֹ ל''ב אַמָּה כְּאִלּוּ הוּא כֻּלּוֹ מָלֵא יָרָק, וְכָל גֶּפֶן שֶׁתִּהְיֶה בְּתוֹךְ עִגּוּל זֶה נִתְקַדְּשָׁה עִם הַיָּרָק, וְכָל שֶׁחוּץ לָעִגּוּל אֵינָהּ מִתְקַדֶּשֶׁת. 

בַּמֶּה דְבָרִים אֲמוּרִים, כְּשֶׁהָיָה בֵּין שִׂפְתֵי הָעִגּוּל הַזֶּה וּבֵין שׁוּרוֹת הַגְּפָנִים שֶׁחוּצָה לוֹ יוֹתֵר עַל ד' אַמּוֹת. אֲבָל אִם הָיָה בֵּינֵיהֶם אַרְבַּע אַמּוֹת מְצֻמְצָמוֹת אוֹ פָּחוֹת, רוֹאִין אֶת הָעִגּוּל כְּאִלּוּ הִגִּיעַ לַשּׁוּרָה הַסְמוּכָה לוֹ וּכְאִלּוּ רֹחַב הָעִגּוּל מ' אַמָּה, וְרוֹאִין כָּל גֶּפֶן שֶׁתִּפֹּל בְּתוֹךְ עִגּוּל זֶה שֶׁל אַרְבָּעִים אַמָּה הֲרֵי הִיא מִתְקַדֶּשֶׁת. 

בַּמֶּה דְּבָרִים אֲמוּרִים, בְּזוֹרֵעַ אוֹ מְקַיֵּם תּוֹךְ הַכֶּרֶם. אֲבָל בַּזּוֹרֵעַ חוּץ לַכֶּרֶם וְסָמַךְ לוֹ, הֲרֵי זֶה מְקַדֵּשׁ שְׁתֵּי שׁוּרוֹת שֶׁל גְּפָנִים הַסְמוּכוֹת לַזֶּרַע, רוֹצֶה לוֹמַר בְּאֹרֶךְ כָּל הַזֶּרַע, וְיָתֵר ד' אַמּוֹת חוּץ לַזֶּרַע, וּמִתְקַדֵּשׁ מִן הַזֶּרַע רֹחַב ד' אַמּוֹת בְּאֹרֶךְ כָּל הַשּׁוּרָה שֶׁל כֶּרֶם. וְאִם זָרַע בְּצַד גֶּפֶן יְחִידִית, אֵינוֹ מְקַדֵּשׁ מֵהַזֶּרַע אֶלָּא שִׁשָּׁה טְפָחִים לְכָל רוּחַ. 

יַלְדָּה, פְּחוּתָה מִטֶּפַח, אֵינָהּ מְקַדֶּשֶׁת אֶת הַזְּרָעִים. בַּמֶּה דְבָרִים אֲמוּרִים, בִּשְׁתַּיִם כְּנֶגֶד שְׁתַּיִם וְאַחַת יוֹצֵאת זָנָב, אֲבָל אִם כָּל הַכֶּרֶם כֵּן, הֲרֵי זֶה מְקַדֵּשׁ. 

שְׁתֵּי גִּנּוֹת זוֹ עַל גַּב זוֹ, הַתַּחְתּוֹנָה עֲשׂוּיָה כֶּרֶם, זוֹרֵעַ אֶת הָעֶלְיוֹנָה עַד שֶׁהוּא מַגִּיעַ לַאֲוִיר י' טְפָחִים קָרוֹב לַכֶּרֶם, שֶׁאֲוִיר עֲשָׂרָה טְפָחִים סָמוּךְ לַכֶּרֶם אוֹ לְגֶפֶן יְחִידִית אָסוּר לִזְרֹעַ בּוֹ זְרָעִים. וְאִם הָיְתָה הָעֶלְיוֹנָה עֲשׂוּיָה כֶּרֶם, הֲרֵי זֶה זוֹרֵעַ אֶת הַתַּחְתּוֹנָה עַד שֶׁהוּא מַגִּיעַ לְמַטָּה מִשְּׁלשָׁה טְפָחִים מֵעִקַּר הַגְּפָנִים. 

מִי שֶׁהָיְתָה שָׂדֵהוּ זְרוּעָה יָרָק אוֹ תְּבוּאָה וְנִמְלַךְ לִטַּע בָּהּ גְּפָנִים, הוֹפֵךְ אֶת הַזְּרָעִים בְּמַחֲרֵשָׁה וְאַחַר כָּךְ נוֹטֵעַ. וְלֹא יִטַּע וְאַחַר כָּךְ יַהֲפֹךְ. 

הָיְתָה נְטוּעָה גְּפָנִים וְנִמְלַךְ לִזְרֹעַ בָּהּ זְרָעִים, מְשָׁרֵשׁ אֶת הַגְּפָנִים וְאַחַר כָּךְ זוֹרֵעַ אֶת הַזְּרָעִים. וְאִם רָצָה לָקֹץ אֶת הַגְּפָנִים, עַד שֶׁלֹּא יִשָּׁאֵר מֵהֶן אֶלָּא פָּחוֹת מִטֶּפַח סָמוּךְ לָאָרֶץ, הֲרֵי זֶה מֻתָּר לִזְרֹעַ וְאַחַר כָּךְ יַחֲזֹר וִישָׁרֵשׁ אֶת הַנִּשְׁאָר בָּאָרֶץ מֵהַגְּפָנִים. 

הַמַּבְרִיךְ ג' גְּפָנִים וְעִקְּרֵיהֶם נִרְאִים, אִם יֵשׁ בֵּינֵיהֶם מִד' אַמּוֹת עַד ח' הֲרֵי אֵלּוּ מִצְטָרְפִים לִשְׁאָר גְּפָנִים הָעוֹמְדוֹת, וּכְאִלּוּ לֹא הִבְרִיכָן. וְאִם לָאו, אֵינָם מִצְטָרְפוֹת. הָיוּ פָּחוֹת מִג', אֵינָם מִצְטָרְפִים אֶלָּא מַרְחִיק מֵהֶם שִׁשָּׁה טְפָחִים לְכָל רוּחַ, וְזוֹרֵעַ. 

כָּל הַזּוֹרֵעַ תַּחַת הַשָּׂרִיגִים וְהֶעָלִים הַיּוֹצְאִים מִן הַגֶּפֶן, הֲרֵי זֶה קִדֵּשׁ וְאַף עַל פִּי שֶׁהַזֶּרַע רָחוֹק מֵעִקַּר הַגֶּפֶן כַּמָּה אַמּוֹת. הִדְלָה אֶת הַגֶּפֶן עַל מִקְצָת אֶפִּיפִירוֹת <small><small>(פי' עֵצִים אוֹ קָנִים אֲרוּגִים שֶׁמַּדְלִין עֲלֵיהֶם שָׂרֵיגֵי הַגְּפָנִים כְּשֶׁהֵם אֲרֻכִּים הַרְבֵּה)</small>,</small> לֹא יִזְרַע תַּחַת מוֹתַר הָאֶפִּיפִירוֹת, וְאַף עַל פִּי שֶׁאֵין עֲלֵיהֶם לֹא עָלִים וְלֹא שָׂרִיגִים. וְאִם זָרַע, הוֹאִיל וְאֵין הַזֶּרַע תַּחַת סְכָךְ הַגֶּפֶן, הֲרֵי זֶה מֻתָּר. וְכֵן אִם הִדְלָה הַגֶּפֶן עַל מִקְצָת בַּדֵּי אִילָן שֶׁאֵינוֹ עוֹשֶׂה פֵּרוֹת, כְּגוֹן הָאֶרֶז וְהַבְּרוֹשׁ. אֲבָל אִם הִדְלָה עַל מִקְצָת אִילָן מַאֲכָל, הֲרֵי זֶה מֻתָּר לִזְרֹעַ תַּחַת בַּדֵּי הָאִילָן שֶׁלֹּא נִמְשְׁכוּ עֲלֵיהֶם שָׂרִיגֵי הַגֶּפֶן, שֶׁאֵין אָדָם מְבַטֵּל אִילָן מַאֲכָל וְעוֹשֶׂהוּ אֶפִּיפִירוֹת לַגֶּפֶן. וְאִם נִמְשְׁכוּ הַשָּׂרִיגִים אַחַר שֶׁזָּרַע, וְסִכְּכוּ עַל הַזֶּרַע, הֲרֵי זֶה מַחֲזִירָם לְמָקוֹם אַחַר. 

הַזּוֹרֵעַ תַּחַת מוֹתַר הָאֶפִּיפִירוֹת, אוֹ תַּחַת מוֹתַר הָאִילָן שֶׁאֵינוֹ עוֹשֶׂה פֵּרוֹת, וְנִמְשְׁכוּ שָׂרִיגֵי הַגֶּפֶן וְסִכְּכוּ עַל הַזְּרָעִים, הֲרֵי זֶה אָסוּר לְקַיְּמוֹ אוֹ לְהַחֲזִיר הַשָּׂרִיגִים, אֶלָּא כֵּיצַד עוֹשֶׂה, עוֹקֵר הַזֶּרַע. 

קָנִים הַיּוֹצְאִים מִן הֶעָרִיס <small><small>(פי' הָעֵצִים אוֹ קָנִים אֲשֶׁר עֲלֵיהֶם יִסְמֹךְ הַגֶּפֶן)</small></small> וְחָס עֲלֵיהֶם לְפָסְקָן כְּדֵי שֶׁלֹּא יַשְׁחִית הָאֶפִּיפִירוֹת, הֲרֵי זֶה מֻתָּר לִזְרֹעַ תַּחְתֵּיהֶן. וְאִם הִנִּיחָם כְּדֵי שֶׁיְּהַלְּכוּ עָלָיו הַשָּׂרִיגִים וְהֶעָלִים הַיּוֹצְאִים, הֲרֵי זֶה אָסוּר לִזְרֹעַ תַּחְתֵּיהֶן. 

פֶּרַח הַיּוֹצֵא מִן הֶעָרִיס אוֹ מִן הַדָּלִית <small><small>(פִּי' הַגֶּפֶן יְחִידִית הַמֻּדְלֵית עַל גַּבֵּי כְּלוֹנָסוֹת)</small>,</small> רוֹאִין אוֹתוֹ כְּאִלּוּ מִשְׁקֹלֶת תְּלוּיָה בּוֹ עַד הָאָרֶץ וְאָסוּר לִזְרֹעַ תַּחְתָּיו. וְכֵן הַמּוֹתֵחַ זְמוֹרָה מֵאִילָן לְאִילָן, אָסוּר לִזְרֹעַ תַּחְתֶּיהָ. קָשַׁר חֶבֶל אוֹ גֶּמִי בִּזְמוֹרָה וְקָשַׁר הָרֹאשׁ הָאֶחָד בָּאִילָן, הֲרֵי זֶה מֻתָּר לִזְרֹעַ תַּחַת הַחֶבֶל. וְאִם מָתַח חֶבֶל זֶה כְּדֵי שֶׁיְּהַלְּכוּ עָלָיו הַשָׁרִיגִים וְהֶעָלִים, הֲרֵי הוּא כְּאֶפִּיפִירוֹת וְאָסוּר לִזְרֹעַ תַּחְתָּיו. 

הַבָּא לִזְרֹעַ בְּצַד הַכֶּרֶם, מַרְחִיק אַרְבַּע אַמּוֹת מֵעִקְּרֵי הַגְּפָנִים, וְזוֹרֵעַ. וְאִם גֶּפֶן יְחִידִית הִיא, מַרְחִיק מִמֶּנָּהּ שִׁשָּׁה טְפָחִים, וְזוֹרֵעַ. 

הָיְתָה שׁוּרָה אַחַת שֶׁל גְּפָנִים זוֹ בְּצַד זוֹ, וַאֲפִלּוּ הֵן מֵאָה, אֵין זֶה כֶּרֶם אֶלָּא כְּגֶפֶן יְחִידִית, וּמַרְחִיק מִן הַשּׁוּרָה שִׁשָּׁה טְפָחִים, וְזוֹרֵעַ. הָיוּ שְׁתֵּי שׁוּרוֹת, הֲרֵי זֶה כֶּרֶם וְצָרִיךְ לְהַרְחִיק ד' אַמּוֹת מִכָּל צַד, וְאַחַר כָּךְ יִזְרַע. וְכַמָּה יִהְיֶה בְּכָל שׁוּרָה, ג' גְּפָנִים אוֹ יוֹתֵר. בַּמֶּה דְּבָרִים אֲמוּרִים, כְּשֶׁהָיָה בֵּין כָּל גֶּפֶן וְגֶפֶן מִד' אַמּוֹת וְעַד ח'. אֲבָל אִם הָיָה בֵּין שְׁתֵּי הַשּׁוּרוֹת ח' אַמּוֹת, חוּץ מִמְּקוֹם הַגְּפָנִים, הֲרֵי אֵלּוּ כְּמֻבְדָּלוֹת זוֹ מִזּוֹ וְאֵינָם כֶּרֶם אֶחָד, וְאֵינוֹ מַרְחִיק אֶלָּא ו' טְפָחִים מִכָּל שׁוּרָה. וְכֵן אִם הָיָה בֵּינֵיהֶם פָּחוֹת מִד', הֲרֵי אֵלּוּ כְּגֶפֶן אַחַת וּמַרְחִיק ו' טְפָחִים לְכָל רוּחַ. 

הָיוּ ג' שׁוּרוֹת, אַף עַל פִּי שֶׁיֵּשׁ בֵּינֵיהֶם פָּחוֹת מִד', הֲרֵי אֵלּוּ כֶּרֶם וְרוֹאִין אֶת הָאֶמְצָעִיּוֹת כְּאִלּוּ אֵינָם. 

הָיוּ ג' שׁוּרוֹת וּבֵין כָּל שׁוּרָה וְשׁוּרָה ח' אַמּוֹת אוֹ יוֹתֵר, הֲרֵי זֶה זוֹרֵעַ בֵּין הַשּׁוּרוֹת. לְפִיכָךְ הַנּוֹטֵעַ אֶת כַּרְמוֹ מִתְּחִלָּה, וְהִרְחִיק בֵּין כָּל שׁוּרָה וְשׁוּרָה ח' אַמּוֹת, מֻתָּר לְהָבִיא זֶרַע לְתוֹכוֹ וּמַרְחִיק מִכָּל שׁוּרָה וְשׁוּרָה שִׁשָּׁה טְפָחִים בִּלְבַד. אֲבָל אִם זָרַע חוּצָה לוֹ, צָרִיךְ לְהַרְחִיק מִשּׁוּרָה הַחִיצוֹנָה ד' אַמּוֹת כִּשְׁאָר הַכְּרָמִים. וְאֵין דִּין בֵּין הַשּׁוּרוֹת שֶׁל זֶה הַכֶּרֶם כְּכֶרֶם שֶׁחָרֵב בְּאֶמְצָעוֹ, שֶׁהֲרֵי מִתְּחִלָּה נְטָעָם מְרֻחָקִים. 

הָיְתָה בְּשָׂדֶה זוֹ שׁוּרָה אַחַת שֶׁל גְּפָנִים, וּבִשְׂדֵה חֲבֵרוֹ שׁוּרָה אַחֶרֶת כְּנֶגְדָּהּ, קְרוֹבָה לָהּ, אַף עַל פִּי שֶׁמַּפְסִיק בְּנֵיהֶם דֶּרֶךְ הַיָּחִיד אוֹ דֶּרֶךְ הָרַבִּים אוֹ גָּדֵר שֶׁהוּא נָמוּךְ מֵעֲשָׂרָה טְפָחִים, הֲרֵי אֵלּוּ מִצְטָרְפוֹת לִהְיוֹת שְׁתֵּיהֶן כֶּרֶם. וְהוּא שֶׁיִּהְיֶה בֵּינֵיהֶם פָּחוֹת מֵח'. 

נָטַע שׁוּרָה אַחַת בָּאָרֶץ וְשׁוּרָה אַחַת בַּמַּדְרֵגָה, אִם גְּבוֹהָה הַמַּדְרֵגָה מֵהָאֶרֶץ עֲשָׂרָה טְפָחִים, אֵינָם מִצְטָרְפִים. פָּחוֹת מִכָּאן, מִצְטָרְפִין. 

הַנּוֹטֵעַ חָמֵשׁ גְּפָנִים, שְׁתַּיִם כְּנֶגֶד שְׁתַּיִם וְאַחַת יוֹצֵאת זָנָב, הֲרֵי זֶה נִקְרָא כֶּרֶם קָטָן וְצָרִיךְ לְהַרְחִיק מֵהֶן ד' אַמּוֹת לְכָל רוּחַ. אֲבָל אִם נְטָעָן שְׁתַּיִם כְּנֶגֶד שְׁתַּיִם וְאַחַת בָּאֶמְצַע, אוֹ ג' בְּשׁוּרָה וּשְׁתַּיִם כְּנֶגְדָּן בְּשׁוּרָה שְׁנִיָּה, אֵינָם כֶּרֶם וְאֵינוֹ מַרְחִיק מֵהֶם אֶלָּא ו' טְפָחִים לְכָל רוּחַ. 

כֶּרֶם שֶׁחָרַב, אִם יֵשׁ בּוֹ לְלַקֵּט עֶשֶׂר גְּפָנִים לְכָל בֵּית סְאָה וְיִהְיוּ נְטוּעוֹת שְׁתַּיִם כְּנֶגֶד שְׁתַּיִם וְאַחַת יוֹצֵאת זָנָב, אוֹ יֵשׁ בּוֹ לְכַוֵּן ג' כְּנֶגֶד ג', הֲרֵי זֶה נִקְרָא כֶּרֶם דַּל וְאָסוּר לִזְרֹעַ בְּכֻלּוֹ. 

כֶּרֶם שֶׁאֵינוֹ נָטוּעַ שׁוּרוֹת שׁוּרוֹת, אֶלָּא מְעֻרְבָּב, אִם יֵשׁ בּוֹ לְכַוֵּן שְׁתַּיִם כְּנֶגֶד שָׁלֹשׁ הֲרֵי זֶה כֶּרֶם. וְאִם לָאו, אֵינוֹ כֶּרֶם אֶלָּא דַּיּוֹ לְהַרְחִיק ו' טְפָחִים מִכָּל גֶּפֶן וְגֶפֶן, וְזוֹרֵעַ. 

הָיוּ הָעִקָּרִים מְכֻוָּנִים וְהַנּוֹף אֵינוֹ מְכֻוָּן, הֲרֵי זֶה כֶּרֶם. הַנּוֹף מְכֻוָּן וְהָעִקָּר אֵינוֹ מְכֻוָּן, אֵינוֹ כֶּרֶם. הָיוּ דַּקּוֹת וְאֵינָן מְכֻוָּנוֹת, הָעֳבוּ וַהֲרֵי הֵן מְכֻוָּנוֹת, הֲרֵי זֶה כֶּרֶם. 

כֵּיצַד יוֹדֵעַ אִם הֵם מְכֻוָּנוֹת, מֵבִיא חוּט הַמִּדָּה וּמוֹתֵחַ מִזּוֹ לְזוֹ. 

כֶּרֶם שֶׁחָרַב בְּאֶמְצָעוֹ וְנִשְׁאַר שָׁלֵם מִכָּל סְבִיבָיו, אִם יֵשׁ בַּקָּרַחַת שֶׁבָּאֶמְצַע ט''ז אַמָּה, הֲרֵי זֶה מַרְחִיק מֵעִקָּרֵי הַגְּפָנִים אַרְבַּע אַמּוֹת לְכָל רוּחַ, וְזוֹרֵעַ בְּאֶמְצַע הַקָּרַחַת. וְאִם אֵין בָּהּ ט''ז אַמָּה, הֲרֵי זֶה לֹא יָבִיא זֶרַע לְשָׁם. וְאִם הֵבִיא, הוֹאִיל וְהִרְחִיק ד' אַמּוֹת לְכָל רוּחַ מֵהַגְּפָנִים שֶׁל כֶּרֶם, הֲרֵי זֶה לֹא קִדֵּשׁ. 

וְכֵן מָקוֹם שֶׁנִּשְׁאַר פָּנוּי בְּלֹא גְּפָנִים בֵּין סוֹף הַכֶּרֶם וּבֵין הַגָּדֵר שֶׁלּוֹ, וְהוּא הַנִּקְרָא מְחוֹל הַכֶּרֶם, אִם יֵשׁ בּוֹ י''ב אַמָּה מַרְחִיק מֵהַגְּפָנִים ד' אַמּוֹת וְזוֹרֵעַ אֶת הַשְּׁאָר. הָיָה בָּהּ פָּחוֹת מִי''ב אַמָּה, לֹא יָבִיא זֶרַע לְשָׁם. וְאִם הֵבִיא, הוֹאִיל וְהִרְחִיק ד' אַמּוֹת, הֲרֵי זֶה לֹא קִדֵּשׁ. בַּמֶּה דְּבָרִים אֲמוּרִים, בְּכֶרֶם גָּדוֹל. אֲבָל בְּקָטָן, אֵין לוֹ מָחוֹל אֶלָּא מַרְחִיק אַרְבַּע אַמּוֹת מִסוֹף הַגְּפָנִים, וְזוֹרֵעַ עַד הַגָּדֵר. וְכֵן כֶּרֶם גָּדוֹל שֶׁהָיָה בֵּין כָּל שׁוּרָה וְשׁוּרָה שְׁמוֹנֶה אַמּוֹת אוֹ יוֹתֵר, אֵין לוֹ מָחוֹל. 

הָיָה גָּדֵר מַּקִּיף אֶת הַכֶּרֶם פָּחוֹת מֵעֲשָׂרָה טְפָחִים, אוֹ שֶׁהָיָה גָּבְהוֹ י' טְפָחִים וְאֵין בּוֹ רֹחַב ד' טְפָחִים, אֵין לוֹ מָחוֹל אֶלָּא מַרְחִיק מִסוֹף הַגְּפָנִים ד' אַמּוֹת וְזוֹרֵעַ עַד הַמְּחִצָּה, אֲפִלּוּ הָיָה בֵּין הַגְּפָנִים וּבֵין הַמְּחִצָּה ד' אַמּוֹת וּמֶחֱצָה, זוֹרֵעַ אֶת חֲצִי הָאַמָּה. 

גָּדֵר שֶׁהוּא גָּבוֹהַּ י' טְפָחִים, וְכֵן חָרִיץ שֶׁהוּא עָמֹק י' טְפָחִים וְרָחָב ד' טְפָחִים, הֲרֵי זֶה מֻתָּר לִטַּע כֶּרֶם בְּצִדּוֹ מִכָּאן וִירָקוֹת בְּצִדּוֹ מִכָּאן. אֲפִלּוּ מְחִצָּה שֶׁל קָנִים, אִם אֵין בֵּין קָנֶה לַחֲבֵרוֹ ג' טְפָחִים, הֲרֵי זוֹ מֻבְדֶּלֶת בֵּין הַכֶּרֶם וְהַיָּרָק, כְּגָדֵר. 

גָּדֵר הַמַּבְדִּיל בֵּין כֶּרֶם וְיָרָק שֶׁנִּפְרַץ עַד עֶשֶׂר אַמּוֹת, הֲרֵי זֶה כְּפֶתַח וּמֻתָּר. הָיְתָה פְּרוּצָה יוֹתֵר מֵעֶשֶׂר, כְּנֶגֶד הַפִּרְצָה אָסוּר עַד שֶׁיַּרְחִיק מִן הַגְּפָנִים כַּשִּׁעוּר. נִפְרְצוּ בּוֹ פְּרָצוֹת רַבּוֹת, אִם הָיָה הָעוֹמֵד כְּפָרוּץ, הֲרֵי זֶה מֻתָּר כְּאִלּוּ אֵין שָׁם פִּרְצָה. הָיָה פָּרוּץ מְרֻבֶּה עַל הָעוֹמֵד, לֹא יִזְרַע כְּנֶגֶד כָּל הַמְּקוֹמוֹת הַפְּרוּצִים, עַד שֶׁיַּרְחִיק כַּשִּׁעוּר. 

מְחִצַּת הַכֶּרֶם שֶׁנִּפְרְצָה, אוֹמְרִים לוֹ: גְּדֹר. נִפְרְצָה, אוֹמְרִים לוֹ: גְּדֹר. נִתְיָאֵשׁ מִמֶּנָּהּ וְלֹא גְּדָרָהּ, הֲרֵי זֶה קִדֵּשׁ. 

בַּיִת שֶׁחֶצְיוֹ מְקֹרֶה וְחֶצְיוֹ אֵינוֹ מְקֹרֶה וּגְפָנִים נְטוּעִים בְּצַד זֶה, מֻתָּר לִזְרֹעַ יְרָקוֹת בַּצַּד הָאַחֵר, שֶׁהֲרֵי פִּי תִּקְרָה כְּאִלּוּ יָרַד וְסָתַם וְנַעֲשָׂה בֵּינֵיהֶם כִּמְחִצָּה. וְאִם הִשְׁוָה אֶת קֵרוּיוֹ, אָסוּר. 

חָצֵר קְטַנָּה שֶׁנִּפְרְצָה בְּמִלּוּאָהּ לִגְדוֹלָה, וְהָיוּ הַגְּפָנִים בַּגְּדוֹלָה, אָסוּר לִזְרֹעַ בַּקְּטַנָּה; וְאִם זָרַע, הַזְּרָעִים אֲסוּרִים וְהַגְּפָנִים מֻתָּרִים. הָיוּ גְּפָנִים בַּקְּטַנָּה, מֻתָּר לִזְרֹעַ בַּגְּדוֹלָה, הוֹאִיל וְיֵשׁ בַּגְּדוֹלָה פַּסִין מִכָּאן וּמִכָּאן הֲרֵי הִיא כְּמֻבְדֶּלֶת מִן הַקְּטַנָּה, וְאֵין הַקְּטַנָּה מֻבְדֶּלֶת מִן הַגְּדוֹלָה. 

חָרִיץ שֶׁהוּא עוֹבֵר בְּכֶרֶם, עָמֹק י' וְרָחָב ד', אִם הָיָה מְפֻלָּשׁ מֵרֹאשׁ הַכֶּרֶם וְעַד סוֹפוֹ הֲרֵי זֶה נִרְאֶה כְּבֵין שְׁנֵי הַכְּרָמִים וּמֻתָּר לִזְרֹעַ בְּתוֹכוֹ, וּבִלְבַד שֶׁלֹּא יִהְיוּ הַגְּפָנִים מְסַכְּכִין עָלָיו. וְאִם לֹא הָיָה מְפֻלָּשׁ, הֲרֵי הוּא כְּגַת שֶׁבְּאֶמְצַע הַכֶּרֶם, שֶׁאַף עַל פִּי שֶׁהִיא עֲמֻקָּה י' וּרְחָבָה ד' אוֹ יוֹתֵר, אָסוּר לוֹ לִזְרֹעַ בְּתוֹכָהּ אֶלָּא אִם כֵּן הָיָה בַּקָּרַחַת ט''ז אַמָּה. 

שְׁבִיל שֶׁבֵּין שְׁנֵי הַכְּרָמִים הֲרֵי הוּא כְּכֶרֶם שֶׁחָרֵב בְּאֶמְצָעוֹ, אִם יֵשׁ בֵּינֵיהֶם ט''ז אַמָּה מַרְחִיק מִזֶּה ד' אַמּוֹת וּמִזֶּה ד' אַמּוֹת וְזוֹרֵעַ אֶת הַמּוֹתָר; וְאִם הָיָה פָּחוֹת מִכָּאן, לֹא יָבִיא זֶרַע לְשָׁם. 

 שׁוֹמֵרָה <small><small>(פי' בֵּית דִּירָה שֶׁעוֹשִׂים לְשׁוֹמֵר הַשָּׂדֶה)</small></small> שֶׁבַּכֶּרֶם, אִם גְּבוֹהָה עֲשָׂרָה וּרְחָבָה ד', מֻתָּר לִזְרֹעַ בְּרֹאשָׁהּ יָרָק, וּבִלְבַד שֶׁלֹּא יִהְיוּ הַשָּׂרִיגִים נוֹגְעִים בָּהּ, כְּדֵי שֶׁלֹּא יֵרָאֶה יָרָק בְּתוֹךְ הַכֶּרֶם מִלְּמַעְלָה. בַּמֶּה דְּבָרִים אֲמוּרִים, בִּמְרֻבַּעַת. אֲבָל אִם הָיְתָה הַשּׁוֹמֵרָה עֲגֻלָּה, צְרִיכָה שֶׁיִּהְיֶה בְּתוֹכָהּ חֲלַל אַרְבָּעָה טְפָחִים, כְּדֵי שֶׁתִּהְיֶה מְפְלֶגֶת מִן הָאָרֶץ, וּצְרִיכָה עָפָר עַל רֹאשָׁהּ מִלְּמַעְלָה שְׁלֹשָׁה טְפָחִים. 

הַבַּיִת שֶׁבַּכֶּרֶם, אִם הָיָה יָתֵר מִשְּׁלֹשָׁה טְפָחִים עַל שְׁלֹשָׁה טְפָחִים, זוֹרְעִים בְּתוֹכוֹ יָרָק, וְאִם הָיָה פָּחוֹת מִשְּׁלֹשָׁה עַל שְׁלֹשָׁה, הֲרֵי הוּא כְּסָתוּם וְאֵין זוֹרְעִים בְּתוֹכוֹ. 

גֶּפֶן יְחִידִית שֶׁהָיְתָה נְטוּעָה בְּתוֹךְ הַבִּקְעָה אוֹ בְּתוֹךְ הֶחָרִיץ, מַרְחִיק מִמֶּנָּהּ שִׁשָּׁה טְפָחִים לְכָל רוּחַ, וְזוֹרֵעַ אֶת כָּל הֶחָרִיץ כְּדֶרֶךְ שֶׁהוּא עוֹשֶׂה בַּמִּישׁוֹר. וְאִם הָיָה עָמֹק עֲשָׂרָה, וְהָיָה רָחָב שְׂפַת הֶחָרִיץ לְמַעְלָה אַרְבָּעָה, אָסוּר לִזְרֹעַ בְּתוֹכוֹ אַף עַל פִּי שֶׁהִרְחִיק שִׁשָּׁה. 

וְכֵן גֶּפֶן יְחִידִית שֶׁהָיְתָה מֻקָּפָה גָּדֵר גָּבוֹהַּ י' וְרָחָב ד', לֹא יִזְרַע בְּכָל הַמְּחִצָּה וְאַף עַל פִּי שֶׁהִרְחִיק ו'; וְאִם הִרְחִיק ו' וְזָרַע, לֹא קִדֵּשׁ. וְכַמָּה יַרְחִיק לְכַתְּחִלָּה וְיִזְרַע, ד' אַמּוֹת לְכָל רוּחַ, וְאַחַר כָּךְ יִזְרַע שְׁאָר הֶחָרִיץ אוֹ שְׁאָר הַמָּקוֹם הַמֻּקָּף גָּדֵר. 

הַגְּפָנִים שֶׁגָּדְלוּ כִּבְרִיָּתָן וַהֲרֵי הַשָּׂרִיגִים וְהָאֶשְׁכּוֹלוֹת שֶׁלָּהֶם מֻשְׁלָכִים בָּאָרֶץ, הֵם הַנִּקְרָאִים כֶּרֶם. אֲבָל הָעוֹשֶׂה כְּמוֹ מִטָּה אוֹ כְּמוֹ שְׂבָכָה גְּבוֹהָה מֵעַל הָאָרֶץ כְּדֵי שֶׁיִּהְיוּ הָאֶשְׁכּוֹלוֹת וְהַשָּׂרִיגִים נִמְשָׁכִים עָלֶיהָ, וְהִגְבִּיהַּ נוֹף הַגְּפָנִים מֵעַל הָאָרֶץ עַל אוֹתָהּ הַמִּטָּה וְהִדְלָה אוֹתָן, הֲרֵי זֶה נִקְרָא עָרִיס. וְאוֹתָן הַקָּנִים וְכַיּוֹצֵא בָהֶם שֶׁעָשָׂה מֵהֶם מִטָּה אוֹ כְּמוֹ שְׂבָכָה וְהִדְלָה עֲלֵיהֶן אֶת נוֹף הַגֶּפֶן, הֵן הַנִּקְרָאִים אֶפִּיפִירוֹת, וְדִינִין אֲחֵרִים יֵשׁ בְּעָרִיס. 

הַנּוֹטֵעַ שׁוּרָה אַחַת שֶׁל ה' גְּפָנִים אוֹ יוֹתֵר וְעֵרְסָן עַל גַּבֵּי כֹּתֶל גָּבוֹהַּ י' וְכַיּוֹצֵא בוֹ, אוֹ שֶׁנְּטָעָן בְּצַד חָרִיץ עָמֹק י' וְרָחָב ד', הֲרֵי אֵלּוּ נִקְרָאִים עָרִיס וְצָרִיךְ לְהַרְחִיק מִן הֶעָרִיס ד' אַמּוֹת וְאַחַר כָּךְ יִזְרַע, כְּדֶרֶךְ שֶׁמַּרְחִיק מִן הַכֶּרֶם. וּמֵהֵיכָן מוֹדְדִין מֵעִקַּר הַגָּדֵר שֶׁעֵרְסָן עָלָיו. 

כֵּיצַד, הִרְחִיק אֶת הַשּׁוּרָה שֶׁל גְּפָנִים מִן הַכֹּתֶל, אַמָּה, וְנִמְצָא הֶעָרִיס מִן הַגְּפָנִים וְלַכֹּתֶל, מוֹדֵד מִן הַכֹּתֶל ד' אַמּוֹת וְזוֹרֵעַ, וְנִמְצָא בֵּין הַזֶּרַע וּבֵין עִקְּרֵי הַגְּפָנִים חָמֵשׁ אַמּוֹת. וְאִם בָּא לִזְרֹעַ מִצַּד הַגְּפָנִים, מַרְחִיק מֵעִקְּרֵי הַגְּפָנִים ד' אַמּוֹת, שֶׁנִּמְצָא רָחוֹק מִן הַכֹּתֶל ה' אַמּוֹת. וְעַל דֶּרֶךְ זוֹ דָּנִין בְּכָל עָרִיס. 

אֶחָד הַבּוֹנֶה אֶת הַגָּדֵר וְאַחַר כָּךְ נָטַע, אוֹ שֶׁנָּטַע וְאַחַר כָּךְ עָשָׂה אֶת הַגָּדֵר, הוֹאִיל וְעֵרְסָן, הֲרֵי זֶה עָרִיס. נֶהֱרַס הַגָּדֵר, אוֹ נִסְתַּם הֶחָרִיץ, אֵין כָּאן עָרִיס, אֶלָּא הֲרֵי כָּל הַשּׁוּרָה כִּגְפָנִים יְחִידִים. 

עָרִיס שֶׁחָרַב אֶמְצָעוֹ, וְנִשְׁתַּיְּרוּ בּוֹ ה' גְּפָנִים בְּצַד הַגָּדֵר מִכָּאן וְה' גְּפָנִים בְּצַד הַגָּדֵר הָאַחֵר מִכְּנֶגְדָּן, זֶהוּ הַנִּקְרָא פִּסְקֵי עָרִיס; אִם יֵשׁ בֵּינֵיהֶם ח' אַמּוֹת וְאֶחָד מִס' בְּאַמָּה, הֲרֵי זֶה מַרְחִיק מִכָּל שׁוּרָה ו' טְפָחִים וְזוֹרֵעַ, וְהוּא שֶׁלֹּא יִזְרַע תַּחַת הָאֶפִּיפִירוֹת. הָיָה בֵּינֵיהֶם ח' אַמּוֹת בְּצִמְצוּם, הֲרֵי זֶה לֹא יִזְרַע לְשָׁם; וְאִם זָרַע, הוֹאִיל וְהִרְחִיק מִכָּל שׁוּרָה ו' טְפָחִים, הֲרֵי זֶה לֹא קִדֵּשׁ. וְאִם אֵין שָׁם גָּדֵר, מַרְחִיק מִכָּל שׁוּרָה ו' טְפָחִים וְזוֹרֵעַ, שֶׁאֵין כָּאן לֹא עָרִיס וְלֹא פִּסְקֵי עָרִיס. חָזַר וּבָנָה הַגָּדֵר, חָזַר הֶעָרִיס לִמְקוֹמוֹ וְחָזְרוּ פִּסְקֵי עָרִיס לִמְקוֹמָן. 

גִּנָּה קְטַנָּה שֶׁהִיא מֻקֶּפֶת גָּדֵר, וְעֵרַס אֶת הַגְּפָנִים סָבִיב לָהּ מִבַּחוּץ עַל כָּל כְּתָלֶיהָ, אִם יֵשׁ בָּהּ מְלֹא בּוֹצֵר וְסַלּוֹ מִכָּאן וּמְלֹא בּוֹצֵר וְסַלּוֹ מִכָּאן, הוֹאִיל וְהִיא מֻקֶּפֶת גָּדֵר, זוֹרְעִים בְּתוֹכָהּ יְרָקוֹת. וְאִם אֵין בָּהּ כַּשִּׁעוּר הַזֶּה, אֵין זוֹרְעִין בְּתוֹכָהּ, מִפְּנֵי שֶׁנִּרְאֶה הַכֹּל כְּעָרִיס אֶחָד וְיָרָק בְּתוֹכוֹ. 

גְּפָנִים שֶׁהָיוּ זְרוּעִים בְּמַדְרֵגָה גְּבוֹהָה וְהֶעָרִיס שֶׁלָּהֶן יוֹצֵא וּמְסַכֵּךְ עַל הַשָּׂדֶה, אִם עוֹמֵד בָּאָרֶץ וּבוֹצֵר אֶת כֻּלּוֹ, רוֹאִין כָּל הַמָּקוֹם שֶׁתַּחַת הֶעָרִיס כְּאִלּוּ הוּא מְקוֹם עִקְּרֵי הַגְּפָנִים, וְאוֹסֵר ד' אַמּוֹת בַּשָּׂדֶה לְכָל רוּחַ מִשְּׂפַת הֶעָרִיס. וְאִם אֵינוֹ יָכוֹל לִבְצֹר עַד שֶׁיַּעֲלֶה בְּמַדְרֵגָה אוֹ בְּסֻלָּם, אֵין אָסוּר לִזְרֹעַ אֶלָּא תַּחַת הֶעָרִיס בִּלְבַד. 

שְׁנֵי כְּתָלִים הַסְמוּכִים זֶה לָזֶה וְהַגְּפָנִים נְטוּעִים בַּזָּוִיּוֹת בֵּינֵיהֶם, וְהֶעָרִיס יוֹצֵא עִם הַכְּתָלִים מִתּוֹךְ הַקֶּרֶן וְכָלֶה, מַרְחִיק מֵעִקְּרֵי הַגְּפָנִים כַּשִּׁעוּר, וְזוֹרֵעַ בַּמָּקוֹם הַכָּלֶה שֶׁאֵין עָלָיו עָרִיס. וְאַף עַל פִּי שֶׁהַזֶּרַע מְכֻוָּן בֵּין שְׁנֵי הַכְּתָלִים שֶׁבֵּינֵיהֶם הֶעָרִיס, הוֹאִיל וְהִרְחִיק כַּשִּׁעוּר, הֲרֵי זֶה זוֹרֵעַ בֵּין הַכְּתָלִים. 

גֶּפֶן שֶׁעָלָה הָעֵץ שֶׁלָּהּ מִן הָאָרֶץ מְעַט, וְאַחַר כָּךְ נֶעֱקַם וְנִמְשַׁךְ עַל הָאָרֶץ וְחָזַר וְעָלָה כְּמוֹ אַרְכֻּבָּה <small><small>(פי' כַּרְעָא דְּאָדָם דְּדָמֵי לְנוּ''ן כְּפוּפָה)</small>,</small> כְּשֶׁמּוֹדְדִין בֵּין הַזֶּרַע וּבֵין הַגֶּפֶן שִׁשָּׁה טְפָחִים אוֹ אַרְבַּע אַמּוֹת, אֵין מוֹדְדִין אֶלָּא מִסוֹף הָאַרְכֻּבָּה, וְלֹא מֵעִקַּר הַגֶּפֶן הָרִאשׁוֹן. 

כְּבַר נִתְבָּאֵר שֶׁאַף עַל פִּי שֶׁמַּרְחִיק בֵּין הַזֶּרַע וּבֵין הַגֶּפֶן כַּשִּׁעוּר, צָרִיךְ לְהִזָּהֵר שֶׁלֹּא תְּסַכֵּךְ הַגֶּפֶן עַל הַיָּרָק אוֹ הַיָּרָק עַל הַגֶּפֶן. 

זָרַע יָרָק אוֹ תְּבוּאָה, וְצָמְחָה, וְאַחַר כָּךְ סִכֵּךְ עָלֶיהָ אֶת הַגֶּפֶן, הַקַּשִּׁין מֻתָּרִים וְהַדָּגָן יִדָּלֵק. 

הָיוּ שָׁרְשֵׁי הַגֶּפֶן יוֹצְאִים לְתוֹךְ הַד' אַמּוֹת שֶׁבֵּין הַכֶּרֶם וְהַתְּבוּאָה, יַעֲקֹר. הָיוּ שָׁרְשֵׁי הַתְּבוּאָה יוֹצְאִים לְתוֹךְ הַד' אַמּוֹת, מֻתָּר. 

כָּל הַהַרְחָקוֹת וְהַשִּׁעוּרִים הָאֲמוּרִים בְּכִלְאַיִם, בְּאַמָּה בַּת ו' טְפָחִים שׂוֹחֲקוֹת. 

כָּל הַשִּׁעוּרִים הָאֵלּוּ שֶׁמַּרְחִיקִים בֵּין הַגְּפָנִים וְהַתְּבוּאָה אוֹ הַיָּרָק, אֵינָם אֶלָּא בְּאֶרֶץ יִשְׂרָאֵל אוֹ בְּסוּרְיָא. אֲבָל בְּחוּץ לָאָרֶץ, מֻתָּר לִזְרֹעַ בְּצַד הַגְּפָנִים בְּתוֹךְ הַכֶּרֶם, לְכַתְּחִלָּה. וְלֹא אָסְרוּ בְּחוּץ לָאָרֶץ אֶלָּא לִזְרֹעַ שְׁנֵי מִינֵי יָרָק אוֹ תְּבוּאָה עִם הַחַרְצָן בְּמַפֹּלֶת יָד. וְאִם אָמַר לְתִינוֹק עוֹבֵד כּוֹכָבִים לִזְרֹעַ לוֹ בְּחוּץ לָאָרֶץ, מֻתָּר. אֲבָל לֹא יֹאמַר לְעוֹבֵד כּוֹכָבִים גָּדוֹל, שֶׁלֹּא יִתְחַלֵּף בְּיִשְׂרָאֵל. וְאַף עַל פִּי שֶׁמֻּתָּר לִזְרֹעַ הַיָּרָק בְּצַד הַכֶּרֶם בְּחוּצָה לָאָרֶץ, הֲרֵי אוֹתוֹ הַיָּרָק הַזָּרוּעַ שָׁם אָסוּר בַּאֲכִילָה, וַאֲפִלּוּ בְּחוּצָה לָאָרֶץ, וְהוּא שֶׁיִּרְאֶה אוֹתוֹ לוֹקֵט וּמוֹכֵר, אֲבָל סְפֵקוֹ מֻתָּר. <small>הַגָּה: וְיֵשׁ אוֹמְרִים דְּהוֹאִיל וּמֻתָּר לִזְרֹעַ יָרָק בְּצַד הַגְּפָנִים בְּחוּץ לָאָרֶץ, מֻתָּר לֶאֱכֹל אוֹתוֹ יָרַק גַּם כֵּן <small><small>(הַגָּהוֹת מַיְמוֹנִי פ''י מֵהִלְכוֹת מ''א ותה''ד סִימָן קצ''ד)</small>.</small> וְאֵין לָחוּשׁ אֶלָּא בְּמָקוֹם דְּאִכָּא לְמֵיחַשׁ שֶׁנִּזְרַע ב' מִינֵי יָרָק אוֹ ב' מִינֵי תְּבוּאָה עִם חַרְצָן בְּמַפֹּלֶת יָד <small><small>(מָרְדְּכַי פֶּרֶק קַמָּא דְּקִדּוּשִׁין)</small> ;</small> וְעַל כֵּן נָהֲגוּ לְהָקֵל בִּמְדִינוֹת אֵלּוּ בִּירָקוֹת הַנִּמְצָאִים זְרוּעוֹת בַּכְּרָמִים, כִּי לֹא שָׁכִיחַ שֶׁנִּזְרְעוּ בְּאִסּוּר. </small> 


Siman 297

הַזּוֹרֵעַ שְׁנֵי מִינֵי זְרָעִים כְּאֶחָד בְּאֶרֶץ יִשְׂרָאֵל, לוֹקֶה, שֶׁנֶּאֱמַר: שָׂדְךָ לֹא תִזְרַע כִּלְאָיִם <small><small>(וַיִּקְרָא יט, יט)</small></small> וְאֶחָד הַזּוֹרֵעַ <small><small>(אוֹ הַמְּנַכֵּשׁ)</small></small> אוֹ הַמְּחַפֶּה, כְּגוֹן שֶׁהָיְתָה חִטָּה אַחַת וּשְׂעוֹרָה אַחַת, אוֹ פּוֹל אֶחָד וַעֲדָשָׁה אַחַת מֻנָּחִים עַל הָאָרֶץ וְחִפָּה אוֹתָם בְּעָפָר בֵּין בְּיָדוֹ בֵּין בְּרַגְלוֹ, לוֹקֶה. וְאֶחָד הַזּוֹרֵעַ בָּאָרֶץ אוֹ בְּעָצִיץ נָקוּב. אֲבָל הַזּוֹרֵעַ בְּעָצִיץ שֶׁאֵינוֹ נָקוּב, מַכִּין אוֹתוֹ מַכַּת מַרְדוּת. 

אָסוּר לִזְרֹעַ כִּלְאַיִם לְעוֹבֵד כּוֹכָבִים, וּמֻתָּר לוֹמַר לְעוֹבֵד כּוֹכָבִים לִזְרֹעַ לוֹ כִּלְאֵי זְרָעִים, וְאָסוּר לְקַיֵּם בְּשָׂדֵהוּ, אֶלָּא עוֹקְרָן. וְאִם קִיְּמָן, אֵינוֹ לוֹקֶה. וּמֻתָּר לְיִשְׂרָאֵל לִזְרֹעַ כִּלְאֵי זְרָעִים, בְּיָדוֹ, בְּחוּץ לָאָרֶץ, וַאֲפִלּוּ לְעָרֵב הַזְּרָעִים לְכַתְּחִלָּה וּלְזָרְעָם בְּחוּץ לָאָרֶץ, מֻתָּר. וּדְבָרִים אֵלּוּ דִּבְרֵי קַבָּלָה. 

אֵין אָסוּר מִשּׁוּם כִּלְאֵי זְרָעִים אֶלָּא הַזְּרָעִים הָרְאוּיִין לְמַאֲכַל אָדָם, אֲבָל עֲשָׂבִים הַמָּרִים וְכַיּוֹצֵא בָהֶם, מִן הָעִקָּרִים שֶׁאֵינָם רְאוּיִים אֶלָּא לִרְפוּאָה וְכַיּוֹצֵא בָהֶן, אֵין בָּהֶן מִשּׁוּם כִּלְאֵי זְרָעִים. הַזֵּרְעוֹנִים מִתְחַלְּקִים לְג' חֲלָקִים, הָאֶחָד נִקְרָא תְּבוּאָה וְהֵם חֲמֵשֶׁת מִינֵי דָּגָן. וְהַשֵּׁנִי נִקְרָא קִטְנִית, כְּגוֹן הַפּוֹל וְהָאֲפוּנִים וְהָעֲדָשִׁים וְהָאֹרֶז וְהַדֹּחַן וְהַשֻּׁמְשְׁמִין וְהַפַּרְגִין וְהַסַפִּיר <small><small>(פי' כְּעֵין רִמּוֹן מָלֵא זְרָעִים פשאור''ו בְּלַעַז וּפֵרוּשׁ סַפִּיר מִין קָטְנִית ציצירק''ל בְּלַעַ''ז)</small></small> וְכַיּוֹצֵא בָּהֶן, וְהַג' נִקְרָא זֵרְעוֹנֵי גִּנָּה, וְהֵם שְׁאָר זְרָעִים שֶׁאֵינָם רְאוּיִים לְמַאֲכַל אָדָם, וְהַפְּרִי שֶׁל אוֹתוֹ הַזֶּרַע מַאֲכַל אָדָם, כְּגוֹן זֶרַע הַבְּצָלִים וְהַשּׁוּמִין וְזֶרַע הֶחָצִיר וְזֶרַע לֶפֶת וְכַיּוֹצֵא בָּהֶן. וְזֶרַע הַפִּשְׁתָּן הֲרֵי הוּא בִּכְלַל זֵרְעוֹנֵי גִּנָּה. 

כְּשֶׁיִּזְרְעוּ כָּל מִינֵי זֵרְעוֹנִים אֵלּוּ וְיִצְמְחוּ, נִקְרָא הַצֶּמַח כֻּלּוֹ, כָּל זְמַן שֶׁלֹּא נִכָּר הַזֶּרַע, דֶּשֶׁא, וְנִקְרָא יָרָק. וְיֵשׁ מִזֶּרְעוֹנֵי גִּנָּה זֶרְעוֹנִים שֶׁדַּרְכָּן לִזְרֹעַ מֵהֶם שָׂדוֹת, כְּגוֹן הַפִּשְׁתָּן וְהַחַרְדָּל, וְאֵלּוּ נִקְרָאִים מִינֵי זְרָעִים. וְיֵשׁ מִזֵּרְעוֹנֵי גִּנָּה זְרָעִים שֶׁאֵין דֶּרֶךְ בְּנֵי אָדָם לִזְרֹעַ מֵהֶם אֶלָּא עֲרוּגוֹת עֲרוּגוֹת קְטַנּוֹת, כְּגוֹן הַלֶּפֶת וְהַצְּנוֹן וְהַתְּרָדִים וְהַבְּצָלִים וְהַכֻּסְבָּר <small><small>(פי' כְּזֶרַע גָד <small>(שְׁמוֹת טז, לא, בְּמִדְבָּר יא, ז)</small> ת''י כֻּסְבָּרָא חֵיוַר קוליאנדר''ו בְּלַעַ''ז)</small></small> וְהַכַּרְפַּס וְהַמָּרוֹר וְכַיּוֹצֵא בָּהֶם, וְאֵלּוּ נִקְרָאִים מִינֵי יְרָקוֹת. 

זֶרַע שֶׁנִּתְעָרֵב בּוֹ זֶרַע אַחֵר, אִם הָיָה אֶחָד מִכ''ד, כְּגוֹן סְאָה שֶׁל חִטִּים שֶׁנִּתְעָרְבָה בְּכ''ג סְאָה שֶׁל שְׂעוֹרִים, הֲרֵי זֶה אָסוּר לִזְרֹעַ אֶת הַמְעֹרָב עַד שֶׁיְּמַעֵט אֶת הַחִטִּים אוֹ יוֹסִיף עַל הַשְּׂעוֹרִים, וְאִם זָרַע לוֹקֶה. וְכָל שֶׁהוּא כִּלְאַיִם עִם הַזֶּרַע, מִצְטָרֵף לְאֶחָד מִכ''ד. כֵּיצַד, כ''ג סְאָה שֶׁל חִטִּים שֶׁנִּתְעָרְבוּ בָּם שְׁנֵי קַבִּין שְׂעוֹרִים וּשְׁנֵי קַבִּין עֲדָשִׁים וּשְׁנֵי קַבִּין פּוֹלִין, הֲרֵי זֶה לֹא יִזְרַע הַכֹּל עַד שֶׁיְּמַעֵט סְאָה שֶׁל תַּעֲרוֹבוֹת וְיָבֹר מִקְצָתָהּ אוֹ יוֹסִיף עַל הַחִטִּים, שֶׁהַשְּׂעוֹרִים וְהָעֲדָשִׁים וְהַפּוֹל כֻּלָּם כִּלְאַיִם עִם הַחִטִּים. 

בַּמֶּה דְּבָרִים אֲמוּרִים, כְּשֶׁנִּתְעָרְבוּ מִינֵי תְּבוּאָה זֶה בָּזֶה, אוֹ מִינֵי קִטְנִיּוֹת זֶה בָּזֶה, אוֹ שֶׁנִּתְעָרְבָה תְּבוּאָה בְּקִטְנִיּוֹת אוֹ קִטְנִיּוֹת בִּתְבוּאָה. אֲבָל זֵרְעוֹנֵי גִּנָּה שֶׁנִּתְעָרֵב אֶחָד מֵהֶם בִּתְבוּאָה אוֹ בְּקִטְנִיּוֹת, שִׁעוּרָן אֶחָד מִכ''ד מִמַּה שֶּׁזּוֹרְעִין בְּבֵית סְאָה מֵאוֹתוֹ הַמִּין, אִם נִתְעָרֵב בִּסְאָה שֶׁל תְּבוּאָה אוֹ קִטְנִיּוֹת, לֹא יִזְרַע עַד שֶׁיְּמַעֵט אוֹ יוֹסִיף עַל הַתְּבוּאָה. כֵּיצַד, חַרְדָּל שֶׁנִּתְעָרֵב בִּתְבוּאָה וַהֲרֵי הַחַרְדָּל זוֹרְעִים מִמֶּנּוּ קַב בְּכָל בֵּית סְאָה, אִם נִתְעָרֵב מִמֶּנּוּ אֶחָד מִכ''ד מִן הַקַּב בִּסְאָה שֶׁל תְּבוּאָה אוֹ שֶׁל קִטְנִיּוֹת, חַיָּב לְמַעֵט, וְכֵן אִם הָיָה מִין זֶה מִזֵּרְעוֹנֵי גִּנָּה, זוֹרְעִים מִמֶּנּוּ סָאתַיִם בְּכָל בֵּית סְאָה, וְאִם נִתְעָרֵב מִמֶּנּוּ חֲצִי קַב בְּכָל סְאָה שֶׁל תְּבוּאָה אוֹ שֶׁל קִטְנִיּוֹת יְמַעֵט. לְפִיכָךְ תְּבוּאָה שֶׁנִּתְעָרֵב בָּהּ זֶרַע פִּשְׁתָּן, אִם הָיָה שְׁלֹשָׁה רְבִיעִיּוֹת בְּכָל סְאָה, הֲרֵי זֶה יְמַעֵט, וְאִם לָאו אֵינוֹ צָרִיךְ לְמַעֵט, לְפִי שֶׁבֵּית סְאָה זוֹרְעִין בּוֹ שְׁלֹשָׁה סְאִין זֶרַע פִּשְׁתָּן, וְעַל דֶּרֶךְ זֶה מְשַׁעֲרִים בְּכָל הַזְּרָעִים הָאֲחֵרִים. 

בַּמֶּה דְּבָרִים אֲמוּרִים, בְּשֶׁלֹּא נִתְכַּוֵּן לְעָרֵב וּבְשֶׁלֹּא נִתְכַּוֵּן לִזְרֹעַ הַב' מִינִים שֶׁנִּתְעָרְבוּ, אֲבָל אִם נִתְכַּוֵּן לְעָרֵב זֶרַע בְּזֶרַע אַחֵר, אוֹ לִזְרֹעַ הַב' מִינִים, אֲפִלּוּ הָיְתָה חִטָּה אַחַת בְּתוֹךְ כֶּרִי שֶׁל שְׂעוֹרִים אָסוּר לְזָרְעָהּ, וְכֵן כָּל כַּיּוֹצֵא בָּזֶה. 

הַזּוֹרֵעַ מִין מִן הַמִּינִים, וּכְשֶׁצָּמַח רָאָה בּוֹ כִּלְאַיִם, אוֹ הָיָה הַמִּין הָאַחֵר אֶחָד מִכ''ד בַּשָּׂדֶה, הֲרֵי זֶה יְלַקֵּט עַד שֶׁיְּמַעֲטֶנּוּ, מִפְּנֵי מַרְאִית הָעַיִן, שֶׁמָּא יֹאמְרוּ: כִּלְאַיִם זָרַע בְּכַוָּנָה, בֵּין שֶׁהָיָה הַמִּין הָאַחֵר שֶׁצָּמַח תְּבוּאָה וְקִטְנִיּוֹת בִּתְבוּאָה <small><small>(וְקִטְנִיּוֹת)</small>,</small> אוֹ זֵרְעוֹנֵי גִּנָּה בִּתְבוּאָה וְקִטְנִיּוֹת וּבְזֵרְעוֹנֵי גִּנָּה. וְאִם הָיָה הַצּוֹמֵחַ פָּחוֹת מִכָּאן, אֵינוֹ צָרִיךְ לְמַעֲטוֹ. 

בַּמֶּה דְּבָרִים אֲמוּרִים, בִּזְמַן שֶׁיֵּשׁ מָקוֹם לַחֲשָׁד. אֲבָל בִּזְמַן שֶׁהַדְּבָרִים מַרְאִים שֶׁאֵין זֶה מִדַּעְתּוֹ שֶׁל בַּעַל הַשָּׂדֶה, אֶלָּא מֵאֲלֵיהֶם עָלוּ, אֵין מְחַיְּבִים אוֹתוֹ לְמַעֵט. כֵּיצַד, כְּגוֹן תְּבוּאָה שֶׁעָלוּ בָּהּ סְפִיחֵי אִסְטִיס <small><small>(פֵּרוּשׁ מִין זֶרַע שֶׁצוֹבְעִין)</small>,</small> וְתִלְתָּן שֶׁזְּרָעָם לְמַאֲכַל אָדָם, שֶׁעָלוּ בָּהּ מִינֵי עֲשָׂבִים, שֶׁזֶּה מַפְסִיד הוּא. וְכֵן כָּל כַּיּוֹצֵא בָּזֶה. וּבַמֶּה יוֹדֵעַ שֶׁהַתִּלְתָּן זְרוּעָה לְמַאֲכַל אָדָם, כְּשֶׁהָיְתָה זְרוּעָה עֲרוּגוֹת עֲרוּגוֹת וְלָהּ גְּבוּל סָבִיב, וְכֵן מְקוֹם הַגְּרָנוֹת שֶׁעָלוּ בָּהּ מִינִים הַרְבֵּה, אֵין מְחַיְּבִין אוֹתָן לַעֲקֹר, שֶׁהֲרֵי הַדָּבָר יָדוּעַ שֶׁאֵינוֹ רוֹצֶה שֶׁיִּצְמַח צֶמַח בִּמְקוֹם הַגְּרָנוֹת. וְאִם הֵסִיר מִקְּצָתָן, אוֹמְרִים לוֹ: עֲקֹר הַכֹּל חוּץ מִמִּין אֶחָד, שֶׁהֲרֵי גִּלָּה דַּעְתּוֹ שֶׁרוֹצֶה בְּקִיּוּם הַשְּׁאָר. 

אֵין נוֹטְעִין יְרָקוֹת בְּתוֹךְ סַדָּן שֶׁל שִׁקְמָה <small><small>(פֵּרוּשׁ סַדָּן, אִילָן שֶׁנִּקְצַץ וְנִשְׁאַר שָׁרָשָׁיו בָּאָרֶץ, וְשִׁקְמָה מִין תְּאֵנָה יְעָרִית)</small></small> וְכַיּוֹצֵא בָּזֶה. 

הַטּוֹמֵן אֲגוּדוֹת לֶפֶת וּצְנוֹן וְכַיּוֹצֵא בָּהּ תַּחַת הָאִילָן, אֲפִלּוּ תַּחַת הַגֶּפֶן, אִם הָיוּ מִקְצָת הֶעָלִים מְגֻלִּים אֵינוֹ חוֹשֵׁשׁ, שֶׁהֲרֵי אֵינוֹ רוֹצֶה בְּהַשְׁרָשָׁתָן. וְאִם אֵינָם אֲגֻדָּה, אוֹ שֶׁלֹּא הָיוּ הֶעָלִין מְגֻלִּין, חוֹשֵׁשׁ מִשּׁוּם כִּלְאַיִם. 

שָׂדֶה שֶׁהָיְתָה זְרוּעָה וְקָצַר הַזֶּרַע וְנִשְׁאֲרוּ הָעִקָּרִין בָּאָרֶץ, אַף עַל פִּי שֶׁאֵין מוֹצִיאִין צֶמַח אֶלָּא אַחַר כַּמָּה שָׁנִים, לֹא יִהְיֶה זוֹרֵעַ בְּאוֹתָהּ שָׂדֶה מִין אַחֵר עַד שֶׁיַּעֲקֹר הָעִקָּרִין. 

הָיְתָה שָׂדֵהוּ זְרוּעָה חִטִּים, וְנִמְלַךְ לְזָרְעָהּ שְׂעוֹרִים קֹדֶם שֶׁיִּצְמְחוּ הַחִטִּין, יַמְתִּין לָהּ עַד שֶׁיִּפָּסְדוּ וְיַתְלִיעוּ בָּאָרֶץ כְּמוֹ ג' יָמִים, אִם הָיְתָה שָׂדֵהוּ רָוָה, וְאַחַר כָּךְ יַהַפְכֵם בְּמַחֲרֵשָׁה וְיִזְרַע הַמִּין הָאַחֵר. וְאֵינוֹ צָרִיךְ לַהֲפֹךְ אֶת כֻּלָּהּ עַד שֶׁלֹּא תִּשָּׁאֵר חִטָּה שֶׁלֹּא נֶעֶקְרָה, אֶלָּא חוֹרֵשׁ הַשָּׂדֶה כְּדֶרֶךְ שֶׁחוֹרְשִׁין אוֹתָם קֹדֶם הַמָּטָר כְּדֵי שֶׁתִּרְוֶה. צָמְחוּ הַחִטִּים וְאַחַר כָּךְ נִמְלַךְ לְזָרְעָהּ שְׂעוֹרִים, יַהֲפֹךְ וְאַחַר כָּךְ יִזְרָעֵם. וְאִם הוֹרִיד בְּהֶמְתּוֹ לְתוֹכוֹ וְקִרְסְמָה אֶת הַצֶּמַח, הֲרֵי זֶה מֻתָּר לִזְרֹעַ מִין אַחֵר. 

יֵשׁ מִינִים בַּזְּרָעִים שֶׁיִּהְיֶה הַמִּין הָאֶחָד נִפְרָד לְצוּרוֹת הַרְבֵּה מִפְּנֵי שִׁנּוּי הַמְּקוֹמוֹת וְהָעֲבוֹדָה שֶׁעוֹבְדִים הָאָרֶץ, עַד שֶׁיֵּרָאֶה כִּשְׁנֵי מִינִים. וְאַף עַל פִּי שֶׁאֵין דּוֹמִין זֶה לָזֶה, הוֹאִיל וְהֵם מִין אֶחָד אֵינָם כִּלְאַיִם זֶה בָּזֶה. וְיֵשׁ בַּזְּרָעִים שְׁנֵי מִינִים שֶׁהֵם דּוֹמִין זֶה לָזֶה וְצוּרַת שְׁנֵיהֶם קְרוֹבָה לִהְיוֹת צוּרָה אַחַת, וְאַף עַל פִּי כֵן הוֹאִיל וְהֵם שְׁנֵי מִינִים הֲרֵי אֵלּוּ אֲסוּרִים זֶה עִם זֶה. כֵּיצַד, הַחֲזֶרֶת עִם חֲזֶרֶת גַּלִּים, וְהָעֻלָּשִׁים עִם עֻלְשֵׁי שָׂדֶה, וְהַכְּרֵישִׁין עִם כְּרֵישֵׁי שָׂדֶה, וְהַכֻּסְבָּר עִם כֻּסְבַּר הָרִים, וְהַחַרְדָּל עִם חַרְדָּל מִצְרִי. וּדְלַעַת מִצְרִית עִם דְּלַעַת הָרְמוּצָה <small><small>(פי' מִין דְּלַעַת מַר שֶׁמְּמַתְּקִין אוֹתָהּ בְּרֶמֶץ שֶׁהוּא אֵפֶר חַם)</small></small> אֵינָם כִּלְאַיִם זֶה בָּזֶה. וְכֵן הַחִטִּים עִם הַזּוּנִין, וְהַשְּׂעוֹרִים עִם שִׁבֹּלֶת שׁוּעָל, וְהַכֻּסְמִין עִם הַשִּׁיפוֹן. הַפּוֹל עִם הַסַפִּיר, וְהַפֻּרְקְדָן עִם הַטֹּפַח <small><small>(פי' פֻּרְקְדָן וְטֹפַח מִינֵי זֵרְעוֹנִים דַּקִים וּשְׁעוֹעוֹת, בְּעַרְבִי לנביא''ה וּמְלָפְפוֹן, פי' בַּיְרוּשַׁלְמִי פְּרִי הַבָּא מִן הָאֲבַטִּיחַ וְהַקִשּׁוּת אוֹ מֵהָאֲבַטִּיחַ וְהַטֹּפַח וְיֵשׁ אוֹמְרִים שֶׁהוּא הַפְּרִי הַנִּקְרָא בְּלַעַ''ז ציטרול''ו וְהַתְּרוֹבְדוֹר, הוּא מִין כְּרוּב שֶׁעָלָיו קְטַנִּים, וְהַתְּרָדִין הֵם מִין יָרָק בוליט''י בְּלַעַ''ז, וְהַלְּעוֹנִים, הֵם מִמִּין הַתְּרָדִין, וְהַנָּפוּסִים, הֵם מִין צְנוֹן, וְהַלִּפְתָּן פי' הֶעָרוּךְ מארוי''ו בְּלַעַ''ז)</small></small> וּפוֹל הַלָּבָן עִם הַשְּׁעוּעִית, וְהַקִּשּׁוּת עִם הַמְּלָפְפוֹן, וְהַכְּרוּב עִם הַתְּרוֹבְדוֹר, וְהַתְּרָדִים עִם הַלְּעוֹנִים, אֵינָם כִּלְאַיִם זֶה בָּזֶה. אֲבָל הַצְּנוֹן עִם הַנָּפוּסִים, וְהַחַרְדָּל עִם הַלַּפְסָן, וּדְלַעַת יְוָנִית עִם דְּלַעַת מִצְרִית אוֹ עִם דְּלַעַת הָרְמוּצָה, אַף עַל פִּי שֶׁדּוֹמִים זֶה לָזֶה הֲרֵי אֵלּוּ כִּלְאַיִם זֶה בָּזֶה. וְכֵן בְּאִילָן, שֶׁיֵּשׁ שְׁנֵי מִינִים שֶׁדּוֹמִים זֶה לָזֶה בְּעָלִין אוֹ בְּפֵרוֹת, הוֹאִיל וְהֵם שְׁנֵי מִינִים הֲרֵי אֵלּוּ כִּלְאַיִם, כְּמוֹ שֶׁנִּתְבָּאֵר בְּסִימָן רצ''ה. 

יֵשׁ זְרָעִים וְאִילָנוֹת אֲחֵרִים, אַף עַל פִּי שֶׁהֵם שְׁנֵי מִינִים בְּטִבְעָם הוֹאִיל וְעָלִין שֶׁל זֶה דּוֹמִין לְעָלִין שֶׁל זֶה, אוֹ פְּרִי שֶׁל זֶה דּוֹמֶה לִפְרִי שֶׁל זֶה דִּמְיוֹן גָּדוֹל עַד שֶׁיֵּרָאֶה כִּשְׁנֵי גְּוָנִים מִמִּין אֶחָד, לֹא חָשְׁשׁוּ לָהֶם לְכִלְאַיִם זֶה עִם זֶה. כֵּיצַד, הַלֶּפֶת עִם הַצְּנוֹן אֵינָם כִּלְאַיִם זֶה בָּזֶה, מִפְּנֵי שֶׁפִּרְיֵהֶן שָׁוִים. וְהַלֶּפֶת עִם הַנָּפוּס אֵינָם כִּלְאַיִם זֶה בָּזֶה, מִפְּנֵי שֶׁהֶעָלִים שָׁוִים. אֲבָל צְנוֹן עִם הַנָּפוּס, אַף עַל פִּי שֶׁהֶעָלִים דּוֹמִים זֶה לָזֶה וְהַפְּרִי דּוֹמֶה לַפְּרִי, הֲרֵי אֵלּוּ כִּלְאַיִם, הוֹאִיל וְטַעַם פְּרִי זֶה רָחוֹק מִטַּעַם <small><small>(פְּרִי)</small></small> זֶה בְּיוֹתֵר. וְכֵן כָּל כַּיּוֹצֵא בְּאֵלּוּ. 

כַּמָּה מַרְחִיקִים בֵּין שְׁנֵי מִינֵי זְרָעִים שֶׁהֵם כִּלְאַיִם זֶה עִם זֶה, כְּדֵי שֶׁיִּהְיוּ מֻבְדָּלִים זֶה מִזֶּה. אֲבָל אִם נִרְאִים שֶׁנִּזְרְעוּ בְּעִרְבּוּבְיָא, הֲרֵי זֶה אָסוּר. וְשִׁעוּרִים רַבִּים יֵשׁ בְּהַרְחָקָה זוֹ, הַכֹּל לְפִי גֹּדֶל הַשָּׂדֶה הַנִּזְרַעַת וּלְפִי רֹב הֶעָלִין וְשִׁלּוּחַ הַיּוֹנְקוֹת. כֵּיצַד, שָׂדֵהוּ שֶׁהָיְתָה זְרוּעָה מִין תְּבוּאָה, וּבִקֵּשׁ לִזְרֹעַ בְּצִדָּהּ מִין תְּבוּאָה אַחֶרֶת בְּשָׂדֶה אַחֶרֶת, מַרְחִיק בֵּינֵיהֶם בֵּית רֹבַע, וְהוּא כְּעֶשֶׂר אַמּוֹת וְחֹמֶשׁ אַמָּה עַל עֶשֶׂר אַמּוֹת וְחֹמֶשׁ אַמָּה מְרֻבָּע, בֵּין מִן הָאֶמְצַע בֵּין מִן הַצַּד. וְאִם לֹא הָיָה בֵּינֵיהֶם כַּשִּׁעוּר הַזֶּה, אָסוּר, וְאֵינוֹ לוֹקֶה עַד שֶׁיִּהְיוּ קְרוֹבִים בְּתוֹךְ שִׁשָּׁה טְפָחִים. 

הָיְתָה שָׂדֵהוּ זְרוּעָה יָרָק, וּבִקֵּשׁ לִזְרֹעַ בְּצִדָּהּ שְׂדֵה יָרַק אַחֵר, אֲפִלּוּ דְּלַעַת, מַרְחִיק בֵּין שְׁנֵי הַשָּׂדוֹת ו' טְפָחִים עַל ו' טְפָחִים מְרֻבָּע, בֵּין מִן הַצַּד בֵּין מִן הָאֶמְצַע. וּפָחוֹת מִשִּׁעוּר זֶה, אָסוּר, וְאֵינוֹ לוֹקֶה עַד שֶׁיִּהְיוּ קְרוֹבִים בְּתוֹךְ טֶפַח. 

הָיְתָה אַחַת מִשְּׁתֵּי הַשָּׂדוֹת זְרוּעָה תְּבוּאָה וְהַשְּׁנִיָּה שֶׁבְּצִדָּהּ יָרָק אוֹ דְּלַעַת, מַרְחִיק בֵּינֵיהֶם בֵּית רֹבַע. 

בַּמֶּה דְּבָרִים אֲמוּרִים, שֶׁצָּרִיךְ לְהַרְחִיק כַּשִּׁעוּרִים הָאֵלּוּ, בֵּין שְׁתֵּי שָׂדוֹת, אֲבָל אִם הָיְתָה שָׂדֵהוּ זְרוּעָה יָרָק, וְרוֹצֶה לִזְרֹעַ בְּצִדָּהּ שׁוּרָה שֶׁל יָרָק מִמִּין אַחֵר, דַּיּוֹ לַעֲשׂוֹת בֵּין הַשָּׂדֶה וּבֵין הַשּׁוּרָה תֶּלֶם אֶחָד אָרְכּוֹ ו' טְפָחִים בִּלְבַד, וְרָחְבּוֹ כְּעֹמְקוֹ. 

הָיְתָה שָׂדֵהוּ זְרוּעָה תְּבוּאָה וְרוֹצָה לִזְרֹעַ בְּתוֹכָהּ שׁוּרָה שֶׁל יָרָק, אֲפִלּוּ שׁוּרָה שֶׁל דְּלוּעִין שֶׁהֶעָלִין שֶׁלָּהֶם אֲרֻכִּין וּמִסְתַּבְּכִין, מַרְחִיק בֵּינֵיהֶם ו' טְפָחִים. וְאִם נִמְשְׁכוּ הֶעָלִין שֶׁל דְּלַעַת וְנִכְנְסוּ לַתְּבוּאָה וְנִסְתַּבְּכוּ בָּהּ, יַעֲקֹר מִן הַתְּבוּאָה שֶׁלִּפְנֵי הַדְּלַעַת עַד שֶׁלֹּא יִתְעָרְבוּ הֶעָלִין. וְאֵין צָרִיךְ לוֹמַר שֶׁאִם זָרַע שׁוּרָה מִמִּין זֶה וְשׁוּרָה מִמִּין אַחֵר, שֶׁדַּיּוֹ לִהְיוֹת בֵּינֵיהֶם תֶּלֶם אֶחָד <small><small>(פֵּרוּשׁ בִּקְעֵי הַחֲרִישָׁה יִקָרְאוּ גְדוּדִים וְהַגָּבוֹהַּ נִקְרָא תֶּלֶם)</small>.</small> 

הִרְחִיק בֵּין ב' הַמִּינִים הַרְחָקָה הָרְאוּיָה לָהֶם, וְהָיָה מִין זֶה נוֹטֶה עַל גַּבֵּי מִין זֶה, בֵּין שֶׁנָּטְתָה תְּבוּאָה עַל הַתְּבוּאָה אוֹ יָרָק עַל הַתְּבוּאָה אוֹ תְּבוּאָה עַל הַיָּרָק, הַכֹּל מֻתָּר, שֶׁהֲרֵי הִרְחִיק כְּשִׁעוּר; חוּץ מִדְּלַעַת יְוָנִית שֶׁהִיא נִמְשֶׁכֶת הַרְבֵּה, לְפִיכָךְ אִם נָטְתָה יַעֲקֹר מִלְּפָנֶיהָ. 

הָיָה בֵּין שְׁנֵי הַמִּינִים בּוֹר אוֹ נִיר אוֹ גָּפָה <small><small>(פֵּרוּשׁ גָּדֵר אֲבָנִים סְדוּרוֹת זוֹ עַל גַּב זוֹ בְּלֹא טִיט)</small></small> אוֹ דֶּרֶךְ אוֹ גָּדֵר שֶׁהוּא גָּבוֹהַּ עֲשָׂרָה טְפָחִים <small><small>(אוֹ חָרִיץ שֶׁהוּא עָמֹק עֲשָׂרָה טְפָחִים)</small></small> וְרָחָב אַרְבָּעָה אוֹ אִילָן שֶׁהוּא מֵסֵךְ עַל הָאָרֶץ אוֹ סֶלַע שֶׁהוּא גָּבוֹהַּ י' טְפָחִים וְרָחָב אַרְבָּעָה, הֲרֵי זֶה מֻתָּר לִסְמֹךְ לְצַד א' מֵאֵלּוּ, וְהַמִּין הָאַחֵר לַצַּד הַשֵּׁנִי, הוֹאִיל וְאֶחָד מִכָּל אֵלּוּ מַבְדִּיל בֵּינֵיהֶם הֲרֵי הֵם נִרְאִים מֻבְדָּלִים זֶה מִזֶּה. בַּמֶּה דְּבָרִים אֲמוּרִים, שֶׁצָּרִיךְ הַרְחָקָה אוֹ דָּבָר הַמַּבְדִּיל, כְּשֶׁזָּרַע בְּתוֹךְ שָׂדֵהוּ. אֲבָל אִם הָיְתָה שָׂדֵהוּ זְרוּעָה חִטִּים, מֻתָּר לַחֲבֵרוֹ לִזְרֹעַ בְּצִדָּהּ שְׂעוֹרִים, שֶׁנֶּאֱמַר: שָׂדְךָ לֹא תִזְרַע כִּלְאָיִם <small><small>(וַיִּקְרָא יט, יט)</small></small> אֵין הָאִסוּר אֶלָּא כְּשֶׁיִּזְרַע שָׂדֵהוּ כִּלְאַיִם, שֶׁלֹּא נֶאֱמַר: הָאָרֶץ <small><small>(לֹא)</small></small> תִזְרַע כִּלְאָיִם. וְלֹא עוֹד, אֶלָּא אֲפִלּוּ זָרַע בְּתוֹךְ שָׂדֵהוּ שְׂעוֹרִים סָמוּךְ לַחִטִּים, וּמָשַׁךְ זֶרַע שְׂעוֹרִים עַד שֶׁסְמָכוֹ לִשְׂדֵה חֲבֵרוֹ שֶׁהִיא זְרוּעָה שְׂעוֹרִים, הֲרֵי זֶה מֻתָּר, מִפְּנֵי שֶׁנִּרְאוּ הַשְּׂעוֹרִים שֶׁבְּתוֹךְ שָׂדֵהוּ שֶׁהֵם סוֹף שְׂדֵה חֲבֵרוֹ. 

הָיְתָה שָׂדֵהוּ זְרוּעָה חִטִּים, וּשְׂדֵה חֲבֵרוֹ בְּצִדָּהּ זְרוּעָה חִטִּים, מֻתָּר לוֹ לִזְרֹעַ תֶּלֶם אֶחָד שֶׁל פִּשְׁתָּן בְּצַד חִטִּים שֶׁלּוֹ הַסָמוּךְ לִשְׂדֵה חֲבֵרוֹ, שֶׁהָרוֹאֶה יוֹדֵעַ שֶׁאֵין דֶּרֶךְ לִזְרֹעַ תֶּלֶם אֶחָד שֶׁל פִּשְׁתָּן, וְלֹא נִתְכַּוֵּן זֶה אֶלָּא לִבְדֹּק שָׂדֵהוּ אִם הִיא רְאוּיָה לִזְרֹעַ פִּשְׁתָּן אִם לֹא, וְנִמְצָא כְּזוֹרֵעַ לְהַשְׁחָתָה. אֲבָל מִין אַחֵר אָסוּר לִזְרֹעַ בֵּין שְׁתֵּי שָׂדוֹת אֵלּוּ שֶׁהֵם מִמִּין אֶחָד, עַד שֶׁיַּרְחִיק בְּתוֹךְ שֶׁלּוֹ. 

הָיְתָה שָׂדֵהוּ וּשְׂדֵה חֲבֵרוֹ שֶׁבְּצִדּוֹ זְרוּעִים שְׁנֵי מִינֵי תְּבוּאָה, לֹא יִזְרַע בֵּינֵיהֶם חַרְדָּל וְחָרִיעַ, אֲפִלּוּ תֶּלֶם אֶחָד, מִפְּנֵי שֶׁהָעָם זוֹרְעִים מֵאֵלּוּ תֶּלֶם אֶחָד. אֲבָל אִם שְׁתֵּי הַשָּׂדוֹת זְרוּעִים שְׁנֵי מִינֵי יְרָקוֹת, מֻתָּר לִזְרֹעַ בֵּינֵיהֶם חַרְדָּל אוֹ חָרִיעַ, שֶׁמֻּתָּר לְהַקִּיף חַרְדָּל לְכָל מִין, חוּץ מִן הַתְּבוּאָה, מִפְּנֵי שֶׁאֵינָם מַזִּיקִים אוֹתָהּ. 

הָיְתָה זָוִית שֶׁל זֶרַע זֶה נוֹגַעַת בְּצֶלַע שֶׁל זֶרַע הָאַחֵר בְּתוֹךְ שָׂדֵהוּ, הֲרֵי זֶה מֻתָּר, מִפְּנֵי שֶׁהֵם נִרְאִים מֻבְדָּלִים זֶה מִזֶּה. וְאֵין צָרִיךְ לוֹמַר אִם הָיְתָה זָוִית שֶׁל זֶרַע נוֹגַעַת בְּזָוִית שֶׁל זֶרַע הָאֶחָד, מִפְּנֵי שֶׁהֵם נִרְאִים כְּסוֹף שָׂדֶה שֶׁהוּא מֻתָּר בְּלֹא הַרְחָקָה וּבְלֹא הַבְדָּלָה. 

מֻתָּר לִזְרֹעַ שְׁתֵּי שׁוּרוֹת זוֹ בְּצַד זוֹ שֶׁל קִשּׁוּאִין, וּשְׁתֵּי שׁוּרוֹת בְּצִדָּן שֶׁל דְּלוּעִין, וּשְׁתֵּי שׁוּרוֹת שֶׁל פּוֹל הַמִּצְרִי, וְתֶלֶם בֵּין כָּל מִין וָמִין. אֲבָל לֹא יִזְרַע שׁוּרָה אַחַת שֶׁל קִשּׁוּאִין וְשׁוּרָה אַחַת שֶׁל דְּלוּעִין וְשׁוּרָה אַחַת שֶׁל פּוֹל הַמִּצְרִי, אַף עַל פִּי שֶׁהַתֶּלֶם מַבְדִּיל בֵּין כָּל מִין וָמִין, מִפְּנֵי שֶׁמִּינִים אֵלּוּ עָלִים שֶׁלָּהֶם אֲרֻכִּים וְנִמְשָׁכִים וּמִסְתַּבְּכִים, וְאִם זְרָעָם שׁוּרָה בְּצַד שׁוּרָה יִתְעָרֵב הַכֹּל וְיֵרָאוּ כְּנִזְרָעִים בְּעִרְבּוּבְיָא. 

הָיְתָה שָׂדֵהוּ זְרוּעָה מִין מִמִּינֵי יְרָקוֹת, וּבִקֵּשׁ לִזְרֹעַ בְּתוֹכָהּ שׁוּרוֹת שׁוּרוֹת שֶׁל דְּלוּעִים, עוֹקֵר מֵהַיָּרָק מָקוֹם שֶׁזּוֹרֵעַ בּוֹ שׁוּרָה שֶׁל דְּלוּעִין, וּמַבְדִּיל בֵּינָהּ וּבֵין הַיָּרָק כְּתֶלֶם, וּמַנִּיחַ מִן הַיָּרָק רֹחַב שְׁתֵּים עֶשְׂרֵה אַמָּה, וְעוֹשֶׂה שׁוּרָה שְׁנִיָּה שֶׁל דְּלוּעִים, וּמַבְדִּיל בֵּינָהּ וּבֵין הַיָּרָק כְּתֶלֶם, וְכֵן עַד מָקוֹם שֶׁיִּרְצֶה. שֶׁנִּמְצָא בֵּין כָּל שְׁתֵּי שׁוּרוֹת שֶׁל דְּלוּעִין י''ב אַמָּה. אֲבָל פָּחוֹת מִכָּאן, אָסוּר, מִפְּנֵי הֶעָלִין שֶׁמִּסְתַּבְּכִין מִכָּאן וּמִכָּאן בַּיָּרָק שֶׁבֵּינֵיהֶם וְנִרְאֶה הַכֹּל כְּאִלּוּ נִזְרַע בְּעִרְבּוּבְיָא. 

הָיְתָה שׁוּרָה שֶׁל דְּלַעַת זְרוּעָה, אֲפִלּוּ דְּלַעַת יְחִידִית, וּבָא לִזְרֹעַ בְּצִדָּהּ תְּבוּאָה, מַרְחִיק בֵּית רֹבַע, שֶׁהֲרֵי נִמְשְׁכוּ עָלֶיהָ וְהֶחֱזִיקָה מָקוֹם גָּדוֹל. 

כָּל דָּבָר שֶׁהָיָה בְּתוֹךְ בֵּית רֹבַע שֶׁמַּרְחִיקִין בֵּין שְׁנֵי הַמִּינִים עוֹלֶה מִן הַמִּדָּה, כְּגוֹן הַקֶּבֶר וְהַסְלָעִים וְכַיּוֹצֵא בָּהֶן. 

הַתֶּלֶם אוֹ אַמַּת הַמַּיִם שֶׁהֵם עֲמֻקִּים טֶפַח, זוֹרְעִים לְתוֹכוֹ שְׁלֹשָׁה מִינֵי זְרָעִים, אֶחָד עַל שְׂפַת הַתֶּלֶם מִכָּאן, וְאֶחָד מִכָּאן, וְאֶחָד בָּאֶמְצַע. 

מֻתָּר לִנְטֹעַ שְׁנֵי מִינִים בְּתוֹךְ גֻּמָּא אַחַת, וַאֲפִלּוּ קִשּׁוּת וּדְלַעַת, וְהוּא שֶׁיִּהְיֶה מִין זֶה נוֹטֶה מֵעַל שְׂפַת הַגֻּמָּא לְכָאן, וְהַמִּין הָאַחֵר נוֹטֶה לַצַּד הַשֵּׁנִי וְיֵרָאוּ נִבְדָּלִין זֶה מִזֶּה. וְכֵן אִם נָטַע אַרְבָּעָה מִינִים בְּתוֹךְ הַגֻּמָּא וַהֲפָכָן לְד' רוּחוֹתֶיהָ, הֲרֵי זֶה מֻתָּר. 

הָרוֹצֶה לִזְרֹעַ שָׂדֵהוּ מֵשָׁר מֵשָׁר <small><small>(פי' עֲרוּגוֹת עֲרוּגוֹת)</small></small> מִכָּל מִין וָמִין, מַרְחִיק בֵּין כָּל מֵשָׁר וּמֵשָׁר שְׁתֵּי אַמּוֹת עַל שְׁתֵּי אַמּוֹת וּמֵצֵר וְהוֹלֵךְ, עַד שֶׁלֹּא יִשָּׁאֵר בֵּינֵיהֶם בְּסוֹף הַמֵּשָׁר אֶלָּא כָּל שֶׁהוּא, שֶׁהֲרֵי הֵם נִרְאִים שֶׁלֹּא נִזְרְעוּ בְּעִרְבּוּבְיָא. 

רָצָה לַעֲשׂוֹת שָׂדֵהוּ קָרַחַת קָרַחַת מִכָּל מִין וָמִין, לֹא יַעֲשֶׂה בְּתוֹךְ כָּל בֵּית סְאָה יוֹתֵר עַל תֵּשַׁע קָרָחוֹת, כָּל קָרַחַת מֵהֶן בֵּית רֹבַע, וְנִמְצָא רָחוֹק בֵּין קָרַחַת וְקָרַחַת קָרוֹב לְעֶשֶׂר אַמּוֹת פָּחוֹת רְבִיעַ, שֶׁכָּל בֵּית סְאָה חֲמִשִּׁים עַל חֲמִשִּׁים. וּמַה בֵּין הַמֵּשָׁר לַקָּרַחַת, שֶׁהַמֵּשָׁר אָרֹךְ וְהַקָּרַחַת מְרֻבַּעַת. 

מִינֵי יְרָקוֹת שֶׁאֵין דֶּרֶךְ בְּנֵי אָדָם לִזְרֹעַ מֵהֶם אֶלָּא מְעַט, מֻתָּר לִזְרֹעַ מֵהֶם אֲפִלּוּ חֲמִשָּׁה מִינִים בְּתוֹךְ עֲרוּגָה אַחַת, שֶׁהִיא שִׁשָּׁה עַל שִׁשָּׁה טְפָחִים, וְהוּא שֶׁיִּזְרַע ד' מִינִים עַל ד' רוּחוֹת הָעֲרוּגָה וְאַחַת בָּאֶמְצַע, וְיַרְחִיק בֵּין מִין וָמִין כְּמוֹ טֶפַח וּמֶחֱצָה, כְּדֵי שֶׁלֹּא יִינְקוּ זֶה מִזֶּה. אֲבָל יוֹתֵר עַל ה' מִינִים לֹא יִזְרַע, אַף עַל פִּי שֶׁמַּרְחִיק בֵּינֵיהֶם, לְפִי שֶׁמִּינִים הַרְבֵּה בַּעֲרוּגָה כָּזוֹ הֲרֵי הֵם כִּנְטוּעִים בְּעִרְבּוּבְיָא. 

בַּמֶּה דְבָרִים אֲמוּרִים, בַּעֲרוּגָה שֶׁהִיא בְּחֻרְבָה, וְאֵין שָׁם זֶרַע חוּצָה לָהּ. אֲבָל עֲרוּגָה בֵּין עֲרוּגוֹת, אָסוּר לִזְרֹעַ בָּהּ חֲמִשָּׁה מִינִים, שֶׁאִם יִזְרַע בְּכָל רוּחַ מֵעֲרוּגָה זוֹ וּבְכָל רוּחַ מֵעֲרוּגָה שֶׁסְבִיבוֹתֶיהָ, יֵרָאֶה הַכֹּל כִּמְעֹרָב. וְאִם הִטָּה עָלִין שֶׁבַּעֲרוּגָה זוֹ לְכָאן וְעָלִין שֶׁבָּעֲרוּגָה שֶׁבְּצִדָּהּ מִכָּאן עַד שֶׁיֵּרָאוּ מֻבְדָּלִין, מֻתָּר. וְכֵן אִם עָשָׂה תֶּלֶם בֵּין כָּל עֲרוּגָה וַעֲרוּגָה, מֻתָּר. 

אָסוּר לִזְרֹעַ חוּץ לָעֲרוּגָה בְּלֹא תֶּלֶם וּבְלֹא נְטִיָּה, וַאֲפִלּוּ כְּנֶגֶד הַקְּרָנוֹת שֶׁל עֲרוּגָה שֶׁאֵין בָּהּ זֶרַע, גְּזֵרָה שֶׁמָּא יִזְרַע ד' הַמִּינִים בְּד' זָוִיּוֹת הָעֲרוּגָה, וְיִזְרַע מִינִים אֲחֵרִים חוּצָה לָהּ כְּנֶגֶד הַזָּוִיּוֹת, וְנִמְצָא הַכֹּל כִּמְעֹרָב. 

הָיְתָה הָעֲרוּגָה שִׁשָּׁה עַל שִׁשָּׁה, וְהָיָה לָהּ גְּבוּל גָּבֹהַּ טֶפַח וְרָחָב טֶפַח סָבִיב, מֻתָּר לִזְרֹעַ בָּהּ אֲפִלּוּ שְׁמוֹנָה עָשָׂר מִינִים, שְׁלֹשָׁה עַל כָּל גְּבוּל וּגְבוּל וְשִׁשָּׁה בָּאֶמְצַע, וְיַרְחִיק בֵּין כָּל מִין וָמִין טֶפַח וּמֶחֱצָה. וְלֹא יִזְרַע רֹאשׁ הַלֶּפֶת בְּתוֹךְ הַגְּבוּל, שֶׁמָּא יְמַלְּאֵהוּ. יוֹתֵר עַל זֶה לֹא יִזְרַע. וְאָסוּר לִזְרֹעַ בַּעֲרוּגָה מִינֵי זְרָעִים בְּעִנְיָן זֶה, מִפְּנֵי שֶׁהֵם נִרְאִים כִּלְאַיִם. אֲבָל מִינֵי יְרָקוֹת, הוֹאִיל וְאֵין דֶּרֶךְ בְּנֵי אָדָם לִזְרֹעַ מֵהֶם אֶלָּא מְעַט מְעַט, הֲרֵי זֶה מֻתָּר, כְּמוֹ שֶׁנִּתְבָּאֵר. 

גְּבוּל שֶׁהָיָה גָּבוֹהַּ טֶפַח וְזָרְעוּ בּוֹ מִינִים הַרְבֵּה כְּמוֹ שֶׁנִּתְבָּאֵר, וְנִתְמַעֵט מִטֶּפַח, מֵאַחַר שֶׁנִּזְרַע בּוֹ, כָּשֵׁר, שֶׁהָיָה כָּשֵׁר מִתְּחִלָּתוֹ. 

הָרוֹצֶה לְמַלְּאוֹת כָּל גִּנָּתוֹ יְרָקוֹת רַבּוֹת וְלֹא יַרְחִיק בֵּינֵיהֶם, עוֹשֶׂה כָּל הַגִּנָּה עֲרוּגוֹת מְרֻבָּעוֹת, אֲפִלּוּ ו' עַל ו', וְעוֹשֶׂה בְּכָל עֲרוּגָה חֲמִשָּׁה עִגּוּלִין ד' בְּאַרְבַּע רוּחוֹתֶיהָ וְאֶחָד בָּאֶמְצַע, וְזוֹרֵעַ מִין בְּכָל עִגּוּל; וְזוֹרֵעַ ד' מִינִים אֲחֵרִים בְּד' קַרְנוֹת עֲרוּגָה, נִמְצְאוּ ט' מִינִים בְּכָל עֲרוּגָה וְהֵם נִרְאִים מֻבְדָּלִים זֶה מִזֶּה, וְאֵינוֹ מַפְסִיד אֶלָּא מַה שֶּׁבֵּין הָעִגּוּלִים בִּלְבַד שֶׁהוּא מַנִּיחוֹ חָרֵב כְּדֵי שֶׁיֵּרָאוּ הָעִגּוּלִים מֻבְדָּלִים מִן הַקְּרָנוֹת וּמֻבְדָּלִים זֶה מִזֶּה. וְאִם רָצָה שֶׁלֹּא יַפְסִיד כְּלוּם, אִם הָיוּ הָעִגּוּלִים זְרוּעִים שְׁתִי זוֹרֵעַ מַה שֶׁבֵּינֵיהֶם עֵרֶב, וְאִם הָיוּ זְרוּעִים עֵרֶב זוֹרֵעַ מַה שֶּׁבֵּינֵיהֶם שְׁתִי, כְּדֵי שֶׁיֵּרָאוּ מֻבְדָּלִים. 

מִכָּל אֵלּוּ הַדְּבָרִים נִתְבָּאֵר שֶׁבִּזְמַן שֶׁיֵּשׁ בֵּין ב' הַמִּינִים הַרְחָקָה הָרְאוּיָה לָהֶם כְּדֵי שֶׁלֹּא יִינְקוּ זֶה מִזֶּה, אֵין חוֹשְׁשִׁין לְמַרְאִית הָעַיִן. וּבִזְמַן שֶׁיֵּרָאוּ מֻבְדָּלִים זֶה מִזֶּה, אֵין חוֹשְׁשִׁין לִינִיקָתָן אֲפִלּוּ הֵם זֶה בְּצַד זֶה. 

<big>סימן רצז <small>(א)</small> - דיני הרבעת והנהגת כלאי בהמה</big>

הַמַּרְכִּיב זָכָר עַל נְקֵבָה שֶׁאֵינוֹ מִינוֹ, בֵּין בִּבְהֵמָה, בֵּין בְּחַיָּה וּבְעוֹפוֹת, אֲפִלּוּ בְּמִינֵי חַיָּה שֶׁבַּיָּם, הֲרֵי זֶה לוֹקֶה. 

אֵינוֹ לוֹקֶה, עַד שֶׁיַּכְנִיס בְּיָדוֹ כְּמִכְחוֹל בִּשְׁפוֹפֶרֶת. אֲבָל אִם הֶעֱלָם זֶה עַל זֶה בִּלְבַד, אוֹ שֶׁעוֹרְרָם בְּקוֹל, הָיוּ מַכִּין אוֹתוֹ מַכַּת מַרְדוּת. 

מֻתָּר לְהַכְנִיס שְׁנֵי מִינִים לְדִיר אֶחָד, וְאִם רָאָה אוֹתָם רוֹבְעִים זֶה אֶת זֶה אֵינוֹ זָקוּק לְהַפְרִישָׁם. <small>וּבְמָקוֹם דְּאִכָּא לְמֵיחַשׁ לִפְרִיצוּתָא, דְּעָבְדֵי אִסּוּרָא, אָסוּר לְהַכְנִיסָם אֲפִלּוּ לְדִיר <small><small>(נ''י פֶּרֶק הַשּׂוֹכֵר)</small>.</small> </small> 

 אָסוּר לְיִשְׂרָאֵל לִתֵּן בְּהֶמְתּוֹ לְעוֹבֵד כּוֹכָבִים לְהַרְבִּיעָהּ. <small>וְכֵן כָּל אֲמִירָה לְעוֹבֵד כּוֹכָבִים, אֲפִלּוּ בְּאִסּוּר לָאו, אֲסוּרָה <small><small>(שָׁם)</small>,</small> אִם לֹא שֶׁהָעוֹבֵד כּוֹכָבִים עוֹשֶׂה לַהֲנָאַת עַצְמוֹ <small><small>(הַגָּהוֹת מָרְדְּכַי דְּשַׁבָּת)</small>.</small> </small> 

מִי שֶׁעָבַר וְהִרְכִּיב בְּהֶמְתּוֹ כִּלְאַיִם, הֲרֵי הַנּוֹלָד מֵהֶם מֻתָּר בַּהֲנָאָה. וְאִם הָיָה מִין טְהוֹרָה עִם מִין טְהוֹרָה, מֻתָּר בַּאֲכִילָה. 

כָּל ב' מִינֵי בְּהֵמָה אוֹ חַיָּה, אַף עַל פִּי שֶׁדּוֹמִין זֶה לָזֶה וּגְדֵלִים זֶה עִם זֶה וּמִתְעַבְּרִין זֶה מִזֶּה, הוֹאִיל וְהֵם ב' מִינִים, אֲסוּרִים מִשּׁוּם כִּלְאַיִם, כֵּיצַד, הַזְּאֵב עִם הַכֶּלֶב וְכֶלֶב כָּפְרִי <small><small>(פֵּרוּשׁ כֶּלֶב שֶׁמְּגַדְּלִין בְּנֵי הַכְּפָרִים וְהוּא קָטָן וְדוֹמֶה לְשׁוּעָל)</small></small> עִם הַשּׁוּעָל; הָעִזִּים עִם הַצְּבָאִים; הַיְּעֵלִים עִם הָרְחֵלִים; הַסוּס עִם הַפִּרְדָּה; הַפֶּרֶד עִם הַחֲמוֹר; הַחֲמוֹר עִם הֶעָרוֹד <small><small>(פי' חֲמוֹר הַבַּר שֶׁגָּדֵל בַּמִּדְבָּר)</small>,</small> כִּלְאַיִם זֶה עִם זֶה. 

מִין שֶׁיֵּשׁ בּוֹ מִדְבָּרִי וְיִשּׁוּבִי, כְּגוֹן שׁוֹר הַבַּר עִם הַשּׁוֹר; וְהָרַמָּךְ <small><small>(פֵּרוּשׁ סוּס, מִן בְּנֵי הָרַמָּכִים)</small> <small>(אֶסְתֵּר ח, י)</small></small> עִם הַסוּס מֻתָּרִים זֶה עִם זֶה. אֲבָל הָאַוָּז עִם אַוָּז הַבַּר, כִּלְאַיִם זֶה בָּזֶה, מִפְּנֵי שֶׁהָאַוָּז בֵּיצָיו מִבִּפְנִים, וְאַוַּז הַבַּר בֵּיצָיו מִבַּחוּץ, מִכְּלָל שֶׁהֵם ב' מִינִים. 

הַכּוֹי, כִּלְאַיִם עִם הַחַיָּה וְעִם הַבְּהֵמָה, וְאֵין לוֹקִין עָלָיו, מִפְּנֵי שֶׁהוּא סָפֵק. 

הַנּוֹלָדִים מִן הַכִּלְאַיִם, אִם הָיוּ אִמּוֹתֵיהֶן מִין אֶחָד, מֻתָּר לְהַרְכִּיבָן זֶה עַל זֶה. וְאִם הָיוּ אִמּוֹתֵיהֶן שְׁנֵי מִינִים, אָסוּר לְהַרְכִּיבָן זֶה עַל זֶה, אַף עַל פִּי שֶׁאֲבוֹתֵיהֶם מִין אֶחָד. וְאָסוּר לְהַרְכִּיב זֶה הַנּוֹלָד אֲפִלּוּ עַל מִין אִמּוֹ. כֵּיצַד, פֶּרֶד שֶׁאִמּוֹ חֲמוֹרָה, מֻתָּר לְהַרְכִּיבוֹ עַל פִּרְדָּה שֶׁאִמָּהּ חֲמוֹרָה, וְאָסוּר לְהַרְכִּיבוֹ אֲפִלּוּ עַל הַחֲמוֹרָה. אֲבָל פֶּרֶד שֶׁאִמּוֹ סוּסְיָה, אָסוּר לְהַרְכִּיבוֹ עַל פִּרְדָּה שֶׁאִמָּהּ חֲמוֹרָה, וְכֵן כָּל כַּיּוֹצֵא בָּזֶה. לְפִיכָךְ הָרוֹצֶה לְהַרְכִּיב פֶּרֶד עַל פִּרְדָּה אוֹ לִמְשֹׁךְ בִּשְׁתֵּי פְּרָדוֹת, בּוֹדֵק בְּסִימָנֵי אָזְנַיִם וְזָנָב וְקוֹל, אִם דּוֹמִים זֶה לָזֶה, בְּיָדוּעַ שֶׁאִמָּן מִמִּין אֶחָד, וּמֻתָּרִים. 

אָסוּר לַעֲשׂוֹת מְלָאכָה בִּשְׁנֵי מִינִין, כְּגוֹן לַחֲרשׁ וְלִמְשֹׁךְ בְּקָרוֹן וְכַיּוֹצֵא בָּזֶה, בֵּין שֶׁאֶחָד טָמֵא וְאֶחָד טָהוֹר, בֵּין שֶׁשְּׁנֵיהֶם טְמֵאִים, בֵּין שֶׁשְּׁנֵיהֶם טְהוֹרִים, בֵּין בְּהֵמָה עִם בְּהֵמָה כַּחֲזִיר עִם הַכֶּבֶשׂ, אוֹ חַיָּה עִם חַיָּה כַּיַּחְמוּר עִם הַפִּיל, אוֹ חַיָּה עִם בְּהֵמָה כַּכֶּלֶב עִם הָעֵז, אוֹ צְבִי עִם הַחֲזִיר וְכַיּוֹצֵא בָּהֶן. 

אֶחָד הַחוֹרֵשׁ אוֹ הַזּוֹרֵעַ אוֹ הַמּוֹשֵׁךְ בָּהֶם עֲגָלָה אוֹ אֶבֶן כְּאֶחָד, אוֹ הִנְהִיגָם כְּאֶחָד, וַאֲפִלּוּ בְּקוֹל, לוֹקֶה. <small>הַגָּה: עוֹבֵד כּוֹכָבִים הַמַּנְהִיג בְּכִלְאַיִם, מֻתָּר לְיִשְׂרָאֵל לִפְרֹס לוֹ שָׁלוֹם אוֹ לְדַבֵּר עִמּוֹ בְּקוֹל רָם, דְּלֹא חַיְשִׁינָן שֶׁמָּא יֵלְכוּ הַבְּהֵמוֹת מִשּׁוּם קוֹלוֹ, דִּבְכָל הָאִסּוּרִין דָּבָר שֶׁאֵינוֹ מִתְכַּוֵּן שָׁרֵי, אִם אֵינוֹ פָּסִיק רֵישָׁא. אֲבָל אִם יִשְׂרָאֵל הוֹלֵךְ עִם הָעוֹבֵד כּוֹכָבִים בַּדֶּרֶךְ, וּמַשָּׁא שֶׁל יִשְׂרָאֵל עַל הָעֲגָלָה שֶׁל עוֹבֵד כּוֹכָבִים שֶׁמַּנְהִיגָהּ כִּלְאַיִם, לֹא יֵלֵךְ הַיִּשְׂרָאֵל סָמוּךְ לָעֲגָלָה, דְּלִפְעָמִים הָעֲגָלָה נִכְבֶּשֶׁת וְהוּא יִצְעַק עַל הַבְּהֵמוֹת שֶׁיֵּלְכוּ בִּמְהֵרָה, וְזֶהוּ אָסוּר מִשּׁוּם מַנְהִיג בְּכִלְאַיִם <small><small>(ת''ה סי' רצ''ח)</small>.</small> </small> אֲבָל הַמְזַוְּגָן, פָּטוּר עַד שֶׁיִּמְשֹׁךְ אוֹ עַד שֶׁיַּנְהִיג. <small>הַגָּה: וְיֵשׁ אוֹמְרִים שֶׁאֵינוֹ אָסוּר לְהַנְהִיגָן אוֹ לְהַמְשִׁיכָן, רַק בִּקְשׁוּרִין יַחַד <small><small>(טוּר בְּשֵׁם הָרֹא''שׁ)</small>,</small> וְלָכֵן מֻתָּר לָרוֹכֵב לִמְשֹׁךְ בְּחֶבֶל כֶּלֶב אֵצֶל הַסּוּס <small><small>(שָׁם בְּשֵׁם אֲבִי הָעֶזְרִי)</small>.</small> וְיֵשׁ חוֹלְקִים <small><small>(שָׁם בְּשֵׁם ר' אֶפְרַיִם)</small>.</small> </small> 

עֲגָלָה שֶׁהָיוּ מוֹשְׁכִין אוֹתָהּ כִּלְאַיִם, אָסוּר לֵישֵׁב בָּהּ אַף עַל פִּי שֶׁלֹּא הִנְהִיג, מִפְּנֵי שֶׁיְּשִׁיבָתוֹ גּוֹרֶמֶת לָהֶם שֶׁיִּמְשְׁכוּ הָעֲגָלָה. וְכֵן אָסוּר לִהְיוֹת אֶחָד יוֹשֵׁב בָּעֲגָלָה וְאֶחָד מַנְהִיג. 

אֲפִלּוּ מֵאָה שֶׁהִנְהִיגוּ כְּאֶחָד, לוֹקִים. 

קָשַׁר שְׁנֵי סוּסִים בְּקָרוֹן אֶחָד, אָסוּר לִקְשֹׁר עִמָּהֶם חֲמוֹר, אַף עַל פִּי שֶׁשְּׁנֵי הַסוּסִים יְכוֹלִין לְמָשְׁכוֹ בְּלֹא הַחֲמוֹר. 

עֲגָלָה הַמּוֹשֶׁכֶת בְּקָרוֹן בְּמִין אֶחָד, לֹא יִקְשֹׁר מִין אַחֵר בְּחֶבֶל, לֹא בְּצִדֵּי הַקָּרוֹן וְלֹא אַחַר הַקָּרוֹן, <small>מִפְּנֵי שֶׁדּוֹחֶה הַקָּרוֹן בַּהֲלִיכָתָה <small><small>(טוּר)</small>.</small> </small> 

מֻתָּר לַעֲשׂוֹת מְלָאכָה בְּאָדָם וּבִבְהֵמָה אוֹ חַיָּה כְּאֶחָד, כְּגוֹן אָדָם שֶׁחוֹרֵשׁ עִם שׁוֹר, אוֹ מוֹשֵׁךְ עֲגָלָה עִם חֲמוֹר, וְכַיּוֹצֵא בוֹ. 


Siman 298

אֵין אָסוּר מִשּׁוּם כִּלְאַיִם, אֶלָּא צֶמֶר רְחֵלִים וְאַיָּלִים עִם פִּשְׁתָּן. אֲבָל צֶמֶר גְּמַלִּים וְצֶמֶר אַרְנָבִים וְנוֹצָה שֶׁל עִזִּים וְכָל שְׁאָר מִינִים, מֻתָּרִים בְּפִשְׁתָּן. וְכֵן קַנְּבּוֹס וְצֶמֶר גֶּפֶן וְכָל שְׁאָר מִינִים, מֻתָּרִים אֲפִלּוּ בְּצֶמֶר רְחֵלִים וְאַיָּלִים; וַחֲכָמִים אָסְרוּ מִפְּנֵי מַרְאִית הָעַיִן מֶשִׁי עִם צֶמֶר, לְפִי שֶׁדּוֹמֶה לְפִשְׁתִּים. וְכֵן כָּלָךְ, וְהוּא מִין שֶׁגָּדֵל בִּכְרַכֵּי הַיָּם עַל הָאֲבָנִים שֶׁבַּיָּם וְדוֹמֶה לְצֶמֶר, אֲסָרוּהוּ מִפְּנֵי מַרְאִית הָעַיִן עִם הַפִּשְׁתָּן. וְהָאִדָּנָא מֶשִׁי מָצוּי בֵּינֵינוּ וְהַכֹּל מַכִּירִים בּוֹ, לְפִיכָךְ אֵין בּוֹ מִשּׁוּם מַרְאִית הָעַיִן וּמֻתָּר עִם הַצֶּמֶר וְעִם הַפִּשְׁתָּן. 

רָחֵל בַּת עֵז, צִמְרָהּ אָסוּר עִם פִּשְׁתָּן, מִפְּנֵי מַרְאִית הָעַיִן. <small>הַגָּה: וְאָסוּר לִתְפֹּר בֶּגֶד קַנַּבּוֹס תַּחַת בֶּגֶד צֶמֶר בְּמָקוֹם דְּלֹא שָׁכִיחַ קָנַבּוֹס, מִשּׁוּם מַרְאִית הָעַיִן <small><small>(טוּר בְּשֵׁם הָרֹא''שׁ)</small>,</small> וּבְמָקוֹם דְּשָׁכִיחַ שָׁרֵי.</small> 


Siman 299

צֶמֶר רְחֵלִים וְצֶמֶר גְּמַלִּים וְכַיּוֹצֵא בוֹ, שֶׁטְּרָפָן זֶה בָּזֶה וְטוֹוֶה מֵהֶם טְוִוי, אִם הָיָה הַחֲצִי מֵהָרְחֵלִים הֲרֵי הַכֹּל כְּצֶמֶר וַהֲרֵי הוּא כִּלְאַיִם עִם הַפִּשְׁתָּן. וְאִם הָיָה הָרֹב מֵהַגְּמַלִּים, מֻתָּר לְעָרְבוֹ עִם הַפִּשְׁתָּן, מִפְּנֵי שֶׁצּוּרַת הַכֹּל צוּרַת צֶמֶר גְּמַלִּים, וְאֵין חוֹשְׁשִׁין לְנִימוֹת שֶׁל צֶמֶר הַמְעֹרָבִים בָּהֶם, מִפְּנֵי שֶׁאֵינָם חוּטֵי צֶמֶר. לְפִיכָךְ עוֹרוֹת הַכְּבָשִׂים שֶׁעוֹשִׂים מֵהֶם מַלְבּוּשִׁים, מֻתָּר לְתָפְרָן בְּחוּטֵי פִּשְׁתָּן, וְאֵין חוֹשְׁשִׁין לְנִימוֹת שֶׁל צֶמֶר, אַף עַל פִּי שֶׁנִּכְרְכוּ בִּכְלַל חוּט הַפִּשְׁתָּן שֶׁתָּפְרוּ בּוֹ, שֶׁהֲרֵי בָּטְלוּ בְּמִעוּטָן. וְכֵן הַקַּנַּבּוֹס וְהַפִּשְׁתָּן שֶׁטְּרָפָן זֶה בָּזֶה אִם רֹב מֵהַקַּנַּבּוֹס, מֻתָּר לֶאֱרֹג הַטָּווּי מֵהֶם עִם חוּטֵי צֶמֶר. וְאִם הָיוּ מֶחֱצָה לְמֶחֱצָה, אָסוּר. הִלְכָּךְ, מִי שֶׁנִּתְעָרֵב לוֹ צֶמֶר עִם פִּשְׁתָּן, מֵבִיא מִין אַחֵר וּמְעָרְבוֹ עִמָּהֶם, וּמְבַטֵּל אֶחָד מֵהֶם. וְלֹא שַׁיָּךְ בְּהוּ בִּטּוּל אֶלָּא קֹדֶם שֶׁיֵּעָשׂוּ חוּטִים, אֲבָל אַחַר שֶׁנַּעֲשׂוּ חוּטִים אֵין לַכִּלְאַיִם שִׁעוּר, אֲפִלּוּ חוּט כָּל שֶׁהוּא שֶׁל צֶמֶר בְּבֶגֶד גָּדוֹל שֶׁל פִּשְׁתָּן אוֹ שֶׁל פִּשְׁתָּן בְּצֶמֶר, אָסוּר. <small>הַגָּה: וַאֲפִלּוּ נֶאֱבַד הַחוּט וְלֹא יָדַעְנוּ מְקוֹמוֹ, לֹא שַׁיָּךְ בֵּיהּ בִּטּוּל, וְאָסוּר <small><small>(רַשְׁבָּ''א סי' רנ''ט וְכֵן כָּתַב הבֵּית יוֹסֵף בְּשֵׁם הַתּוֹסָפוֹת וְהָרֹא''שׁ וּסְמַ''ג)</small>.</small> בֶּגֶד שֶׁהַשְּׁתִי שֶׁל מֶשִׁי וְהָעֵרֶב שֶׁל פִּשְׁתָּן, אָסוּר לְתָפְרוֹ עִם הַצֶּמֶר אַף עַל פִּי שֶׁרֻבּוֹ שֶׁל מֶשִׁי <small><small>(טוּר)</small>.</small> וְלָכֵן אָסוּר לַעֲשׂוֹת טַלִּיתוֹת מִבְּגָדִים שֶׁקּוֹרִין פירכו''ט, כִּי הָעֵרֶב שֶׁל פִּשְׁתָּן וְהָוֵי כִּלְאַיִם עִם הַצִּיצִית. <small><small>(דַּעַת עַצְמוֹ)</small>.</small> </small> 

הָעוֹשֶׂה בֶּגֶד כֻּלּוֹ צֶמֶר גְּמַלִּים אוֹ אַרְנָבִים אוֹ קַנַּבּוֹס, וְאָרַג בּוֹ חוּט שֶׁל צֶמֶר מִצַּד זֶה וְחוּט שֶׁל פִּשְׁתָּן מִצַּד זֶה, הֲרֵי זֶה אָסוּר מִשּׁוּם כִּלְאַיִם. <small>הַגָּה: וְיֵשׁ אוֹמְרִים דְּשָׁרֵי בִּכְהַאי גַּוְנָא, אֶלָּא אִם כֵּן אָרַג חוּט שֶׁל צֶמֶר אֵצֶל הַחוּט שֶׁל פִּשְׁתִּים. אֲבָל אִם אֵינָם נוֹגְעִים יַחַד, שָׁרֵי <small><small>(בֵּית יוֹסֵף בְּשֵׁם הָרֹא''שׁ ור''ש)</small>.</small> וְעַיֵּן לְקַמָּן סִימָן ש' דְּנוֹהֲגִין לְהָקֵל.</small> 


Siman 300

כֵּיוָן שֶׁנִּתְחַבֵּר הַצֶּמֶר עִם הַפִּשְׁתָּן צַד חִבּוּר בָּעוֹלָם, אָסוּר מִשּׁוּם כִּלְאַיִם. כֵּיצַד, צֶמֶר וּפִשְׁתִּים שֶׁטְּרָפָן זֶה עִם זֶה וְשַׁע אוֹתָם וְעָשָׂה מֵהֶם לְבָדִים, אוֹ שֶׁטְּרָפָן וְטָוָה אוֹתָם כְּאֶחָד, וְאָרַג בֶּגֶד מִטִּוּוּי זֶה, אוֹ שֶׁתָּפַר בֶּגֶד צֶמֶר בְּשֶׁל פִּשְׁתָּן, אֲפִלּוּ תְּפָרָן בְּחוּטֵי מֶשִׁי וְקַנַּבּוֹס, אוֹ שֶׁתָּפַר בֶּגֶד צֶמֶר בְּחוּטֵי פִּשְׁתָּן אוֹ בֶּגֶד פִּשְׁתָּן בְּחוּטֵי צֶמֶר, אוֹ קָשַׁר חוּטֵי צֶמֶר בְּחוּטֵי פִּשְׁתָּן אוֹ גְּדָּלָן, הֲרֵי זֶה כִּלְאַיִם. 

בֶּגֶד צֶמֶר שֶׁחִבְּרוֹ עִם בֶּגֶד פִּשְׁתָּן בִּתְכִיפָה אַחַת <small><small>(פי' בִּתְחִיבָה אַחַת שֶׁתָּחַב הַמַּחַט בַּבֶּגֶד)</small>,</small> אֵינוֹ חִבּוּר וְאֵין זֶה כִּלְאַיִם. קִבֵּץ שְׁנֵי רָאשֵׁי הַחוּט כְּאֶחָד, אוֹ שֶׁתָּכַף שְׁתֵּי תְּכִיפוֹת, הֲרֵי זֶה כִּלְאַיִם. <small>וְיֵשׁ אוֹמְרִים דְּלֹא הָוֵי כִּלְאַיִם אֶלָּא בְּב' תְּכִיפוֹת וְקָשַׁר ב' רָאשֵׁי הַחוּט <small><small>(טוּר בְּשֵׁם הָרֹא''שׁ)</small>.</small> </small> 

בֶּגֶד צֶמֶר שֶׁנִּפְרַם <small><small>(פי' נִקְרַע)</small>,</small> מֻתָּר לִפְרֹף <small><small>(פי' לְחַבֵּר)</small></small> אוֹתוֹ בְּחוּטֵי פִּשְׁתָּן, וְקוֹשֵׁר, אֲבָל לֹא יִתְפֹּר. <small>הַגָּה: וְכֵן מֻתָּר לִתֵּן צֶמֶר בְּכַר אוֹ כֶּסֶת שֶׁל פִּשְׁתָּן, אַף עַל פִּי שֶׁתּוֹפֵר כָּל סְבִיבָיו וְאֵינוֹ יָכוֹל לְהוֹצִיא הַצֶּמֶר, הָוֵי כְּשַׂק שֶׁל פִּשְׁתִּים שֶׁמְּמַלְּאוֹ צֶמֶר וְתָפַר פִּיו, שֶׁאֵין בָּזֶה מִשּׁוּם כִּלְאַיִם <small><small>(כֵּן הוּא בַּטּוּר)</small>.</small> וַאֲפִלּוּ <small><small>(תָּחַב)</small></small> הַתְּפִירָה בַּצֶּמֶר עַצְמוֹ, מֻתָּר, דַּהֲרֵי יָכוֹל לִקַּח הַצֶּמֶר מִשָּׁם בְּלֹא הַתָּרַת הַתְּפִירָה. אֲבָל בִּבְלָאֵי בְּגָדִים שֶׁל צֶמֶר, אָסוּר בִּכְהַאי גַּוְנָא, שֶׁהֲרֵי אִי אֶפְשָׁר לִקַּח מִשָּׁם הַבְּגָדִים בְּלֹא הַתָּרַת הַתְּפִירָה <small><small>(ד''ע וּמָרְדְּכַי פ' בַּמֶּה אִשָּׁה וְתּוֹס' ספ''ק דְּבֵיצָה)</small>.</small> וְכֵן מֻתָּר לְחַבֵּר בָּתֵּי זְרוֹעוֹת שֶׁל צֶמֶר שֶׁיֵּשׁ בָּהֶם קְשָׁרִים, אוֹ קְרָסִים בְּבָתֵּי נֶפֶשׁ שֶׁל פִּשְׁתָּן שֶׁיֵּשׁ בּוֹ נְקָבִים, וּמַכְנִיסִים הַקְּשָׁרִים אוֹ הַקְּרָסִים תּוֹךְ הַנְּקָבִים, הוֹאִיל וְהֵם רְפוּיִים וְיָכוֹל לְהוֹצִיאָן מִשָּׁם בְּאֶצְבָּעוֹ וְאֵין צָרִיךְ לִקְרֹעַ הַנְּקָבִים, אַף עַל פִּי שֶׁמַּנִּיחָן כָּךְ תָּמִיד. אֲבָל אִם הֵם אֲדוּקִים כָּל כָּךְ שֶׁאִי אֶפְשָׁר לְהוֹצִיאָן מִשָּׁם בִּלְתִּי קְרִיעַת הַנְּקָבִים, הָוֵי חִבּוּר וְאָסוּר <small><small>(ת''ה סי' רנ''ו)</small>.</small> </small> 

מֻתָּר לִלְבֹּשׁ חָלוּק שֶׁל צֶמֶר עַל גַּבֵּי חָלוּק שֶׁל פִּשְׁתָּן וּלְקָשְׁרָם יַחַד, אַף עַל פִּי שֶׁאֵינוֹ יָכוֹל לְפָשְׁטָן בְּלֹא הַתָּרַת הַקֶּשֶׁר, וַאֲפִלּוּ הוּא קֶשֶׁר שֶׁל קַיָּמָא, וּבִלְבַד שֶׁלֹּא יְחַבְּרֵם זֶה לָזֶה עִם הַמְּשִׁיחָה בִּשְׁתֵּי תְּכִיפוֹת. וְיֵשׁ אוֹסְרִים בְּקֶשֶׁר שֶׁל קַיָּמָא. <small>הַגָּה: וְנִרְאֶה לִי דְּאוֹתָן בָּתֵּי שׁוֹקַיִם שֶׁעוֹשִׂין בִּמְדִינוֹת אֵלּוּ וְקוֹרִין אוֹתוֹ פורטקי, דְּהַיְנוּ שֶׁעֲשׂוּיִן שֶׁל צֶמֶר וְעוֹשִׂים בָּהֶם מְשִׁיחָה שֶׁעוֹבֶרֶת בָּהֶן הֵנָּה וָהֵנָּה כְּמוֹ רְצוּעָה בְּמַעְבַּרְתָּא דִּתְפִילִּין, דְּמֻתָּר אֲפִלּוּ הַמְּשִׁיחָה שֶׁל פִּשְׁתָּן אוֹ אִפְּכָא, דְּמֵאַחַר דְּאֶפְשָׁר לְהוֹצִיא מִשָּׁם הַמְּשִׁיחָה בְּלֹא הַתָּרַת הַתְּפִירָה אֵינוֹ אֶלָּא כְּחוֹגֵר בִּמְשִׁיחָה שֶׁל פִּשְׁתָּן עַל גַּבֵּי חָלוּק שֶׁל צֶמֶר. וְאַף עַל פִּי שֶׁקּוֹשֵׁר הַמְּשִׁיחָה כְּשֶׁלְּבָשָׁן, לֹא מִקְרֵי קֶשֶׁר שֶׁל קַיָּמָא. אֲבָל אִם עוֹשֶׂה קְשָׁרִים בְּב' רָאשֵׁי הַמְּשִׁיחָה, נִרְאֶה דְּאָסוּר, דְּהָא אִי אֶפְשָׁר לְהוֹצִיא מִשָּׁם <small><small>(הַכֹּל סְבָרַת הָרַב)</small>.</small> יֵשׁ אוֹמְרִים דְּאָסוּר לִלְבֹּשׁ ב' בָּתֵּי שׁוֹקַיִם, אֶחָד שֶׁל פִּשְׁתָּן וְאֶחָד שֶׁל צֶמֶר, זוֹ עַל זוֹ <small><small>(הַגָּהַת אֲשֵׁרִ''י פ''ק דְּבֵיצָה)</small>,</small> דְּמֵאַחַר דְּאִי אֶפְשָׁר לִפְשֹׁט הַתַּחְתּוֹנָה בְּלֹא הָעֶלְיוֹנָה הָוֵי כְּחִבּוּר, וְלֹא דָּמֵי לְב' חֲלוּקִים זוֹ עַל זוֹ עַל זוֹ דְּאֶפְשָׁר לִפְשֹׁט הַתַּחְתּוֹן בְּלֹא הָעֶלְיוֹן <small><small>(כָּךְ מָצָא הַטַּעַם בְּאוֹר זָרוּעַ)</small></small> וְנָכוֹן לִזָּהֵר.</small> 

רְצוּעָה אַחַת שֶׁל צֶמֶר וְהַשְּׁנִיָּה שֶׁל פִּשְׁתָּן, אָסוּר לַחֲגֹר בָּהּ אַף עַל פִּי שֶׁרְצוּעָה שֶׁל עוֹר בָּאֶמְצַע, מִפְּנֵי שֶׁקּוֹשֵׁר שְׁנֵי רָאשֶׁיהָ בְּיַחַד כְּשֶׁחוֹגֵר בָּהּ. אֲבָל אִם בְּאֶמְצָעִיתָהּ צֶמֶר בְּמָקוֹם אֶחָד וּפִשְׁתָּן בְּמָקוֹם אַחֵר, וְאֵינָם זֶה אֵצֶל זֶה, מֻתָּר. וּלְפִי זֶה מֻתָּר לְחַבֵּר עוֹרוֹת הַתְּפוּרוֹת בְּפִשְׁתָּן תַּחַת בִּגְדֵי צֶמֶר, וְאַף עַל פִּי שֶׁאֶפְשָׁר שֶׁיַּכְנִיס חוּט הַקַּנַּבּוֹס שֶׁל הַתְּפִירָה, שֶׁמְּחַבֵּר הָעוֹר עִם הַבֶּגֶד בְּתוֹךְ חוּט שֶׁל תְּפִירַת הָעוֹר <small><small>(ר' יְרוּחָם ות''ה סי' רצ''ז)</small></small> וּלְהָרַמְבַּ''ם כָּל זֶה כִּלְאַיִם מִן הַתּוֹרָה, וַאֲפִלּוּ נָתַן צֶמֶר וּפִשְׁתִּים בְּשַׂק אוֹ קֻפָּה וּכְרָכָן, הָוֵי כִּלְאַיִם מִדְּאוֹרַיְתָא. <small>וְהַמִּנְהָג כִּסְבָרָא רִאשׁוֹנָה <small><small>(טוּר וְכֵן כָּתַב הָרַמְבַּ''ן וְהָרַשְׁבָּ''א סִימָן ש''ס ות''ה סִימָן רצ''ז)</small>.</small> </small> 

הַמַּנְהִיג בְּהֵמוֹת וּמַכְנִיס חֲבָלִים לְתוֹךְ יָדוֹ, מֵהֶם פִּשְׁתִּים וּמֵהֶם צֶמֶר, הֲרֵי זֶה מֻתָּר, וְאַף עַל פִּי שֶׁכּוֹרְכָן עַל יָדוֹ. אֲבָל אִם קְשָׁרָם כֻּלָּם, נַעֲשׂוּ כִּלְאַיִם, וְאָסוּר לוֹ לְכָרְכָם עַל יָדוֹ. <small>וְיֵשׁ מַתִּירִין, הוֹאִיל וְאֵינוֹ מִתְכַּוֵּן <small><small>(הַגָּהוֹת אֲשֵׁרִ''י וְרַבֵּנוּ יְרוּחָם ני''ט)</small></small> וְעַיֵּן לְקַמָּן סִימָן ש''א.</small> 

הַשַּׂק וְהַקֻּפָּה מִצְטָרְפִין לְכִלְאַיִם. <small>הַגָּה: וְכֵן אָב וּבְנוֹ מִצְטָרְפִים לְכִלְאַיִם, כֵּיצַד, הָיָה חֲתִיכַת צֶמֶר בְּאֶחָד מֵהֶם וַחֲתִיכַת פִּשְׁתָּן בַּשֵּׁנִי, וּתְפָרָן בְּיַחַד, הָוֵי כִּלְאַיִם <small><small>(טוּר)</small>.</small> </small> 


Siman 301

מֻתָּר מִן הַתּוֹרָה לֵישֵׁב עַל מַצָּעוֹת שֶׁל כִּלְאַיִם, שֶׁנֶּאֱמַר: לֹא יַעֲלֶה עָלֶיךָ <small><small>(וַיִּקְרָא יט, יט)</small></small> אֲבָל אַתָּה מַצִּיעוֹ תַּחְתֶּיךָ. <small>הַגָּה: וְכֵן מֻתָּר לְהַעֲלוֹתָם עָלָיו שֶׁלֹּא בְּדֶרֶךְ חִמּוּם, כְּגוֹן לִפְרֹס עָלָיו אֹהֶל שֶׁל כִּלְאַיִם <small><small>(טוּר)</small>.</small> וְכֵן לִפְרֹס בֶּגֶד כִּלְאַיִם עַל גִּיגִית שֶׁרוֹחֵץ בָּהּ, כְּדֵי לְהַעֲמִיד הַחֹם <small><small>(מָרְדְּכַי פ''ק דְּבֵיצָה וּבְהַגָּהוֹת אֲשֵׁרִי שָׁם)</small>,</small> דְּאֵינוֹ אָסוּר אֶלָּא דֶּרֶךְ לְבִישָׁה אוֹ לְהַעֲלוֹתָם עָלָיו דֶּרֶךְ חִמּוּם.</small> וּמִדִּבְרֵי סוֹפְרִים, אֲפִלּוּ עֶשֶׂר מַצָּעוֹת זוֹ עַל גַּבֵּי זוֹ וְהַתַּחְתּוֹן שֶׁבָּהֶם כִּלְאַיִם, אָסוּר לֵישֵׁב עַל הָעֶלְיוֹן, שֶׁמָּא תִּכָּרֵךְ נִימָא עַל בְּשָׂרוֹ. בַּמֶּה דְּבָרִים אֲמוּרִים, בְּרַכִּין, כְּגוֹן יְרִיעוֹת וּשְׂמָלוֹת אֲבָל כָּרִים וּכְסָתוֹת שֶׁהֵם קָשִׁים וְלֵיכָּא לְמֵיחַשׁ שֶׁמָּא תִּכָּרֵךְ נִימָא עָלָיו, מֻתָּר לִישַׁן עֲלֵיהֶם וּבִלְבַד שֶׁלֹּא יְהֵא בְּשָׂרוֹ נוֹגֵעַ בָּהֶם. בַּמֶּה דְּבָרִים אֲמוּרִים, כְּשֶׁהֵם רֵיקָנִים וּנְתוּנִים עַל גַּבֵּי אִצְטַבָּא שֶׁל עֵץ אוֹ שֶׁל אֶבֶן, אֲבָל אִם הֵם מְלֵאִים, אוֹ אֲפִלּוּ רֵיקָנִים אִם הֵם נְתוּנִים עַל גַּבֵּי מִטָּה אוֹ עַל גַּבֵּי תֶּבֶן, אָסוּר, לְפִי שֶׁנִּכְפָּף תַּחְתָּיו וְנִכְרָךְ עַל בְּשָׂרוֹ. <small>הַגָּה: וְיֵשׁ אוֹמְרִים דְּכָל זֶה מַיְרֵי בְּכִלְאַיִם דְּאוֹרַיְתָא, אֲבָל בְּכִלְאַיִם דְּרַבָּנָן וְהֵם קָשִׁים, מֻתָּר לֵישֵׁב עֲלֵיהֶם בְּכָל עִנְיָן, דְּהוֹאִיל וּכְשֶׁרַכִּים הֵם אֵינוֹ רַק דְּרַבָּנָן, בְּקָשִׁים לֹא גָּזְרוּ <small><small>(רַשְׁבָּ''א סי' תשס''ב)</small>.</small> וּמִכָּל מָקוֹם לְכַתְּחִילָה לֹא יַעֲשֶׂה שֶׁל כִּלְאַיִם, <small><small>(כָּל בּוֹ)</small>.</small> </small> 

הָנֵי קאפאנאג''ש דִּידָן, אִם הֵם תְּפוּרִין בְּפִשְׁתָּן, יֵשׁ לִזָּהֵר מִלְּהַעֲלוֹתָם עָלָיו וַאֲפִלּוּ מִלְּהַצִּיעָן תַּחְתָּיו, עַד שֶׁיִּתְפְּרֵם בְּמֶשִׁי אוֹ בְּקַנַּבּוֹס. <small>הַגָּה: כָּל בְּגָדִים הַקָּשִׁים מֻתָּרִים בְּהַצָּעָה מִתַּחְתָּיו, וְאָסוּר לְלָבְשָׁן. וְהַלְּבַדִּים הַקָּשִׁים, מֻתָּרִים אֲפִלּוּ בִּלְבִישָׁה, הוֹאִיל וַאֲפִלּוּ רַכִּים אֵינָם אֶלָּא מִדְּרַבָּנָן <small><small>(טוּר)</small>.</small> וְיֵשׁ מַחְמִירִין בִּלְבִישַׁת הַלְּבַדִּים <small><small>(בֵּית יוֹסֵף בְּשֵׁם הָרַמְבַּ''ם)</small>.</small> </small> 

בֶּגֶד גָּדוֹל וְכִלְאַיִם מִצַּד אֶחָד, אָסוּר לְלָבְשׁוֹ אֲפִלּוּ מִצִּדּוֹ הַב', אַף עַל פִּי שֶׁהַצַּד שֶׁבּוֹ הַכִּלְאַיִם נִגְרָר עַל גַּבֵּי הַקַּרְקַע. 

אָסוּר לִלְבֹּשׁ כִּלְאַיִם אֲפִלּוּ דֶּרֶךְ עֲרַאי, כְּגוֹן טַלִּית שֶׁל קָטָן אַף עַל פִּי שֶׁאֵין הַגָּדוֹל יוֹצֵא בָּהּ עֲרַאי. 

לֹא יִלְבַּשׁ אָדָם כִּלְאַיִם עֲרַאי, וַאֲפִלּוּ עַל גַּבֵּי עֲשָׂרָה בְּגָדִים שֶׁאֵינוֹ מְהַנֵּהוּ כְּלוּם; וַאֲפִלּוּ לִגְנֹב אֶת הַמֶּכֶס. 

תּוֹפְרֵי כְּסוּת, תּוֹפְרִים כְּדַרְכָּם וּבִלְבַד שֶׁלֹּא יִתְכַּוְּנוּ בַּחַמָּה מִפְּנֵי הַחַמָּה וּבַגְּשָׁמִים מִפְּנֵי הַגְּשָׁמִים. וְהַצְּנוּעִין, תּוֹפְרִין בָּאָרֶץ. וְכֵן מוֹכְרֵי כְּסוּת מוֹכְרִין כְּדַרְכָּן, וּבִלְבַד שֶׁלֹּא יִתְכַּוְּנוּ בַּחַמָּה מִפְּנֵי הַחַמָּה וּבַגְּשָׁמִים מִפְּנֵי הַגְּשָׁמִים. וְהַצְּנוּעִים מַפְשִׁילִין בְּמַקֵּל. <small>הַגָּה: וְיֵשׁ מַתִּירִין אֲפִלּוּ לִלְבֹּשׁ כִּלְאַיִם, כָּל שֶׁאֵינוֹ מְכַוֵּן לַהֲנָאָתוֹ, כְּגוֹן שֶׁלּוֹבֵשׁ כִּלְאַיִם לְהַעֲבִיר בּוֹ הַמֶּכֶס אוֹ שֶׁלּוֹבְשָׁן כְּדֵי לְהַרְאוֹת מִדָּתָן אִם רוֹצֶה לְמָכְרָן וְכַדּוֹמֶה. <small><small>(טוּר וְהָרֹא''שׁ וְהַסְמַ''ג)</small>.</small> </small> 

תַּכְרִיכֵי הַמֵּת מֻתָּר לַעֲשׂוֹתָן מִכִּלְאַיִם, אֲפִלּוּ לְקָבְרוֹ בָּהֶם. 

מַרְדַּעַת הַחֲמוֹר, מֻתָּר לַעֲשׂוֹתָהּ מִכִּלְאַיִם וְיוֹשֵׁב עָלֶיהָ, וְהוּא שֶׁלֹּא יִהְיֶה בְּשָׂרוֹ נוֹגֵעַ בָּהּ. וְלֹא יַנִּיחַ מַרְדַּעַת זוֹ עַל כְּתֵפוֹ, אֲפִלּוּ לְהוֹצִיא עָלֶיהָ אֶת הַזֶּבֶל. וְדַוְקָא שֶׁכִּלְאַיִם נִכָּרִים וִידוּעִים בַּבֶּגֶד, אֲבָל בֶּגֶד שֶׁאָבַד בּוֹ כִּלְאַיִם וְאֵין מְקוֹמוֹ נִכָּר, אָסוּר לַעֲשׂוֹת מִמֶּנּוּ מַרְדַּעַת לַחֲמוֹר, דְּכֵיוָן שֶׁאֵין מְקוֹמוֹ נִכָּר שֶׁמָּא יִשְׁכַּח וְיִקַּח מִמֶּנּוּ טְלַאי לְתָפְרוֹ עַל גַּבֵּי בִּגְדּוֹ. וְלֹא יִמְכְּרֶנּוּ לְעוֹבֵד כּוֹכָבִים, שֶׁמָּא יַחֲזֹר וְיִמְכְּרֶנּוּ לְיִשְׂרָאֵל. 

מִטְפָּחוֹת שֶׁמְּקַנְּחִים בָּהֶם אֶת הַיָּדַיִם, וּמִטְפָּחוֹת שֶׁמִּסְתַּפְּגִים בָּהֶם הַכֵּלִים וְהַקַּרְקָעוֹת, וְשֶׁמִּסְתַּפְּגִים בָּהֶם אַחַר הָרְחִיצָה, וּמִטְפְּחוֹת סְפָרִים, אֲסוּרִים מִשּׁוּם כִּלְאַיִם, שֶׁהֲרֵי הַיָּדַיִם נוֹגְעוֹת בָּהֶם וְהֵם נִכְרָכִים עַל הַיָּד תָּמִיד וּמִתְחַמְּמִין. <small>הַגָּה: וְכֵן אָסוּר לַעֲשׂוֹת מִטְפָּחוֹת שֶׁפּוֹרְסִים עַל הַשֻּׁלְחָן שֶׁאוֹכְלִין עָלָיו <small><small>(הָרֹא''שׁ כְּלָל ו' וְחִדּוּשֵׁי אֲגֻדָּה סוֹף בֵּיצָה)</small></small> אוֹ שֶׁקּוֹרִין עָלָיו בְּבֵית הַכְּנֶסֶת, מִכִּלְאַיִם <small><small>(הַגָּהוֹת אֲשֵׁרִ''י פ' בְּנֵי הָעִיר)</small>,</small> מִפְּנֵי שֶׁלִּפְעָמִים מְקַנֵּחַ בָּהֶם יָדָיו וּמִתְחַמֵּם בָּהֶם.</small> 

מִטְפָּחוֹת שֶׁמִּסְתַּפְּרִין בָּהֶם, אִם יֵשׁ לוֹ בֵּית רֹאשׁ וְלוֹבְשִׁין אוֹתוֹ כְּדֶרֶךְ לְבִישָׁה, אָסוּר מִשּׁוּם כִּלְאַיִם. 

וִילוֹן, אִם הוּא רַךְ, אָסוּר לַעֲשׂוֹתוֹ מִכִּלְאַיִם, מִפְּנֵי שֶׁהַשַּׁמָּשׁ מִתְחַמֵּם בּוֹ לִפְעָמִים. וְאִם הָיָה קָשֶׁה, מֻתָּר. <small>הַגָּה: אֲבָל פָּרֹכֶת שֶׁלִּפְנֵי אֲרוֹן הַקֹּדֶשׁ, אוֹ הַמַּפּוֹת שֶׁפּוֹרְסִין בָּאָרוֹן אוֹ סְבִיב הַתּוֹרָה, מֻתָּר לִהְיוֹת מִכִּלְאַיִם. <small><small>(שָׁם בְּהַגָּהוֹת אֲשֵׁרִ''י)</small>.</small> </small> 

לֹא יִקַּח אָדָם בֵּיצָה חַמָּה בְּבֶגֶד כִּלְאַיִם בְּיָדוֹ, שֶׁכֵּיוָן שֶׁהוּא נִצּוֹל מִלִּכָּווֹת בְּחֹם הַבֵּיצָה חֲשִׁיבָה הֲנָאָה כִּמְנִיעַת הַקֹּר. 

עַרְדִּילָרִין <small><small>(פֵּרוּשׁ כְּלִי שֶׁלּוֹבְשִׁין אוֹתוֹ תַּחַת הַמִּנְעָל, וְיֵשׁ שֶׁעוֹשִׂין אוֹתוֹ שֶׁל צֶמֶר כְּנֶגֶד הֶעָקֵב, אֵין בָּהֶם מִשּׁוּם כִּלְאַיִם, דְּקָשִׁין הֵן)</small> <small>(מִפי' רַשִׁ''י בְּשֵׁם תְּשׁוּבַת הַגְּאוֹנִים)</small></small> אֵין בָּהֶם מִשּׁוּם כִּלְאַיִם. <small>הַגָּה: מִנְעָל שֶׁהוּא כִּלְאַיִם וְאֵין לוֹ עָקֵב, מֻתָּר לְלָבְשׁוֹ, שֶׁעוֹר הָרֶגֶל קָשֶׁה וְאֵינוֹ נֶהֱנֶה כִּשְׁאָר עוֹר הַגּוּף <small><small>(טוּר)</small>.</small> </small> 

אֵין אָסוּר מִשּׁוּם כִּלְאַיִם אֶלָּא בְּגָדִים שֶׁהֵן דֶּרֶךְ חִמּוּם, כְּגוֹן הַכְּתֹנֶת וְהַמִּצְנֶפֶת וְהַמִּכְנָסַיִם וְהָאַבְנֵט וְהַשִּׂמְלָה וּבְגָדִים שֶׁמְּחַפִּין בָּהֶם הַשּׁוֹקַיִם וְאֶת הַיָּדַיִם וְכַיּוֹצֵא בָּהֶם, אֲבָל צִלְצָלִים קְטַנִּים שֶׁעוֹשִׂים אוֹתָם הָעָם בְּבֵית יָד שֶׁלָּהֶם לִצְרֹר בָּהֶם מָעוֹת אוֹ תַּבְלִין, וּסְמַרְטוּט שֶׁמַּנִּיחִים עָלָיו רְטִיָּה, אוֹ מְלוֹגְמָא אוֹ אִסְפַּלְנִית וְכַיּוֹצֵא בָּהֶם, הֲרֵי אֵלּוּ מֻתָּרִים אַף עַל פִּי שֶׁבְּשָׂרוֹ נוֹגֵעַ בָּהֶם, שֶׁאֵין דֶּרֶךְ חִמּוּם בְּכָךְ. צִיץ שֶׁל עוֹר אוֹ מֶשִׁי וְכַיּוֹצֵא בָּהֶם שֶׁתָּלָה בָּהּ חוּטֵי צֶמֶר וְחוּטֵי פִּשְׁתָּן מְדֻלְדָּלִים עַל פְּנֵי הָאָדָם כְּדֵי לְהַפְרִיחַ הַזְּבוּבִים, אֵין בּוֹ מִשּׁוּם כִּלְאַיִם, שֶׁאֵין דֶּרֶךְ חִמּוּם בְּכָךְ. 

אוֹתוֹת שֶׁעוֹשִׂים הַכּוֹבְסִים וְהַגַּרְדִּים <small><small>(פי' מַעֲשֵׂה אוֹרֵג <small>(שְׁמוֹת כח, לב, לט, כב כז)</small> ת''י גִּירְדִי)</small></small> בַּבְּגָדִים כְּדֵי שֶׁיִּהְיֶה מַכִּיר כָּל א' אֶת שֶׁלּוֹ, אִם הָיְתָה אוֹת שֶׁל צֶמֶר בְּפִשְׁתָּן אוֹ פִּשְׁתָּן בְּצֶמֶר הֲרֵי זֶה אָסוּר, אַף עַל פִּי שֶׁאֵינוֹ חָשׁוּב אֶצְלוֹ. 


Siman 302

בֶּגֶד צֶמֶר שֶׁאָבַד בּוֹ חוּט שֶׁל פִּשְׁתָּן אוֹ בֶּגֶד פִּשְׁתָּן שֶׁאָבַד בּוֹ חוּט שֶׁל צֶמֶר, צוֹבְעוֹ, שֶׁאֵין הַצֶּמֶר וְהַפִּשְׁתָּן עוֹלִים בְּצֶבַע אֶחָד וּמִיָּד הוּא נִכָּר לוֹ וְשׁוֹמְטוֹ, וְאִם לֹא נִכָּר, הֲרֵי זֶה מֻתָּר, שֶׁמָּא נִשְׁמַט וְהָלַךְ לוֹ, שֶׁהֲרֵי בָּדַק וְלֹא מְצָאוֹ. <small>בַּמֶּה דְּבָרִים אֲמוּרִים, בְּכִלְאַיִם דְּרַבָּנָן. אֲבָל בְּכִלְאַיִם דְּאוֹרַיְתָא, אֵין הוֹלְכִין לְהָקֵל בִּסְפֵקָן <small><small>(טוּר)</small>.</small> </small> 

הַלּוֹקֵחַ כְּלֵי צֶמֶר מֵהַגּוֹיִים, צָרִיךְ לְבָדְקָן יָפֶה יָפֶה, שֶׁמָּא הֵם תְּפוּרִים בְּפִשְׁתָּן. <small>וְהַקּוֹנֶה בְּגָדִים מִן הָעוֹבֵד כּוֹכָבִים, צָרִיךְ לְהַתִּיר תְּפִירָתָן וּלְתָפְרָן בְּקָנַבּוֹס <small><small>(טוּר)</small> </small> </small> וְאֲפִלּוּ אִם הָעוֹבֵד כּוֹכָבִים מֵסִיחַ לְפִי תֻּמּוֹ שֶׁתְּפָרָן בְּקַנַּבּוֹס, אֵינוֹ נֶאֱמָן. וּבִמְקוֹמוֹת שֶׁהַפִּשְׁתָּן בְּיֹקֶר מִן הַקַנַּבּוֹס, יֵשׁ לִסְמֹךְ לְהַתִּיר. <small>הַגָּה: וְאָסוּר לוֹמַר לְעוֹבֵד כּוֹכָבִים לִתְפֹּר לוֹ בְּגָדִים בְּחוּטֵי קַנַּבּוֹס, אַף עַל פִּי שֶׁפִּשְׁתָּן יוֹתֵר בְּיֹקֶר, דְּנָקֵל לִתְפֹּר בְּפִשְׁתָּן מִבַּקַנַּבּוֹס <small><small>(רַשְׁבָּ''א סִימָן תשס''א)</small>.</small> אֲבָל אִם נוֹתֵן לוֹ חוּטֵי קַנַּבּוֹס, שָׁרֵי, וְלֹא חַיְשִׁינָן לְאַחְלוּפֵי, מֵאַחַר שֶׁיֵּשׁ לַעֲמֹד עַל הַדָּבָר, שֶׁחוּטֵי פִּשְׁתָּן כְּשֶׁמַּדְלִיק כָּבֵה מַהֵר, וְשֶׁל קַנַּבּוֹס הוֹלֵךְ וְשׂוֹרֵף <small><small>(כֵּן מַשְׁמָע במ''מ פ''ח דמ''א)</small>.</small> וְכֵן נוֹהֲגִין, אַף עַל פִּי שֶׁיֵּשׁ מַחְמִירִין <small><small>(רַשְׁבָּ''א הַנַּ''ל)</small>.</small> וְיִשְׂרָאֵל הֶחָשׁוּד לִתְפֹּר כִּלְאַיִם, דִּינוֹ כְּעוֹבֵד כּוֹכָבִים. יֵשׁ מַחְמִירִין דְּלֹא יִתְפֹּר בֶּגֶד צֶמֶר בְּקַנַּבּוֹס לָבָן, שֶׁלֹּא יַחְשְׁדוּהוּ שֶׁהוּא פִּשְׁתָּן, וְלָכֵן צוֹבְעִין הַקַנַּבּוֹס. <small><small>(מהרי''ל)</small>.</small> </small> 


Siman 303

הָרוֹאֶה כִּלְאַיִם שֶׁל תּוֹרָה עַל חֲבֵרוֹ, אֲפִלּוּ הָיָה מְהַלֵּךְ בַּשּׁוּק, הָיָה קוֹפֵץ לוֹ וְקוֹרְעוֹ מֵעָלָיו מִיָּד, וַאֲפִלּוּ הָיָה רַבּוֹ. <small>וְיֵשׁ אוֹמְרִים דְּאִם הָיָה הַלּוֹבֵשׁ שׁוֹגֵג, אֵין צָרִיךְ לוֹמַר בַּשּׁוּק, דְּמִשּׁוּם כְּבוֹד הַבְּרִיּוֹת יִשְׁתֹּק, וְאַל יַפְרִישֶׁנּוּ מִשּׁוֹגֵג <small><small>(טוּר בְּשֵׁם הָרֹא''שׁ)</small>.</small> </small> וְאִם הָיָה שֶׁל דִּבְרֵיהֶם, אֵינוֹ קוֹרְעוֹ מֵעָלָיו וְאֵינוֹ פּוֹשְׁטוֹ בַּשּׁוּק, עַד שֶׁמַּגִּיעַ לְבֵיתוֹ. <small>וְכֵן בְּבֵית הַמִּדְרָשׁ אֵין צָרִיךְ לְמַהֵר לָצֵאת <small><small>(טוּר)</small>.</small> </small> וְאִם הָיָה שֶׁל תּוֹרָה, פּוֹשְׁטוֹ מִיָּד. 

אָסוּר לְהַלְבִּישׁ אֶת חֲבֵרוֹ כִּלְאַיִם. 


Siman 304

כִּלְאֵי בְּגָדִים מֻתָּר לַעֲשׂוֹתָם וּלְקַיְּמָם, וְאֵינָם אֲסוּרִים אֶלָּא בִּלְבִישָׁה. 


Siman 305

מִצְוַת עֲשֵׂה לִפְדּוֹת כָּל אִישׁ מִיִּשְׂרָאֵל בְּנוֹ, שֶׁהוּא בְּכוֹר לְאִמּוֹ הַיִּשְׂרְאֵלִית, בְּה' סְלָעִים שֶׁהֵם ק''כ מָעִים שֶׁהֵם שְׁלֹשִׁים דֶּרְהַמִּים כֶּסֶף מְזֻקָּק. <small>וְעַיֵּן לְעֵיל סי' רצ''ד כַּמָּה הִיא הַמָעָה. וְיֵשׁ אוֹמְרִים שֶׁה' סְלָעִים הֵם בְּעֵרֶךְ שְׁנֵי זְהוּבִים רייני''ש, שֶׁהֵם ב' זְהוּבִים פולני''ש <small><small>(פִּסְקֵי מהרא''י סי' מ''ח)</small>.</small> </small> 

אֵין הָאִשָּׁה חַיֶּבֶת לִפְדּוֹת אֶת בְּנָהּ <small><small>(ל' רַמְבַּ''ם פ' י''א מֵהִלְכוֹת בְּכוֹרִים ד''ב)</small>.</small> 

אֵלּוּ הַחֲמִשָּׁה סְלָעִים נוֹתְנָן לַכֹּהֵן בְּכֶסֶף אוֹ בִּשְׁוֵה כֶּסֶף מִכָּל דָּבָר שֶׁיִּרְצֶה, חוּץ מִקַּרְקָעוֹת וַעֲבָדִים וּשְׁטָרוֹת; וְאִם פָּדָהוּ בָּהֶם, אֵינוֹ פָּדוּי. 

כָּתַב לַכֹּהֵן שֶׁהוּא חַיָּב לוֹ חֲמִשָּׁה סְלָעִים בִּשְׁבִיל פִּדְיוֹן בְּנוֹ, חַיָּב לִתְּנָם לוֹ וּבְנוֹ אֵינוֹ פָּדוּי <small><small>(טוּר בְּשֵׁם ה''ג)</small>. <small>אָמַר לַכֹּהֵן שֶׁנּוֹתֵן לוֹ לִפְדּוֹת אֶת בְּנוֹ, אָסוּר לַחֲזֹר בּוֹ. מִיהוּ אִם חָזַר, הָוֵי חֲזָרָה</small> <small>(מָרְדְּכַי ס''פ כָּל הַגֵּט)</small> <small>וְעַיֵּן לְעֵיל סי' רס''ה.</small> </small> 

נָתַן לוֹ כְּלִי שֶׁאֵינוֹ שָׁוֶה בַּשּׁוּק חֲמִשָּׁה סְלָעִים, וְקִבְּלוֹ הַכֹּהֵן בַּחֲמִשָּׁה סְלָעִים, הֲרֵי בְּנוֹ פָּדוּי; <small><small>(רַמְבַּ''ם שָׁם)</small></small> וְהוּא שֶׁיִּשְׁוֶה חֲמִשָּׁה סְלָעִים לְשׁוּם אָדָם. 

נָתַן לוֹ כְּלִי בְּפִדְיוֹן בְּנוֹ, סְתָם, אִם הוּא שָׁוֶה ה' סְלָעִים, אַף עַל פִּי שֶׁלֹּא שָׁמוּ אוֹתוֹ בִּתְחִלָּה, בְּנוֹ פָּדוּי. <small>הַגָּה: וְאִם אֵינוֹ שָׁוֶה, אֵין בְּנוֹ פָּדוּי <small><small>(טוּר)</small>.</small> וְאִם הַכֹּהֵן רוֹצֶה לְהַחֲזִיק בַּכְּלִי, אֵין צָרִיךְ לְהַחֲזִיר לוֹ, וְהוּא יַשְׁלִים לוֹ עַד ה' סְלָעִים <small><small>(מהרי''ל)</small>.</small> </small> 

נָתַן ה' סְלָעִים, אֲפִלּוּ לַעֲשָׂרָה כֹּהֲנִים, בֵּין בְּבַת אַחַת בֵּין בָּזֶה אַחַר זֶה, בְּנוֹ פָּדוּי. 

אִם רָצָה הַכֹּהֵן לְהַחֲזִיר לוֹ הַפִּדְיוֹן, רַשַּׁאי <small><small>(ל' רַמְבַּ''ם שָׁם ד''ח)</small> ;</small> אֲבָל לֹא יִתֵּן הוּא לַכֹּהֵן עַל מְנַת שֶׁיַּחֲזִיר לוֹ, וְאִם עָשָׂה כֵן וְהֶחֱזִיר לוֹ <small>וְדַעַת הַכֹּהֵן הָיְתָה מִתְּחִלָּה שֶׁלֹּא לְקַבְּלָהּ עַל מְנַת לְהַחֲזִיר <small><small>(כָּךְ מַשְׁמָע בְּבֵית יוֹסֵף)</small>,</small> </small> אֵין בְּנוֹ פָּדוּי עַד שֶׁיִּגְמֹר בְּלִבּוֹ לִתֵּן לוֹ מַתָּנָה גְּמוּרָה, וְאִם רָצָה הַכֹּהֵן אַחַר כָּךְ לְהַחֲזִיר יַחֲזִיר. וְלֹא יְהֵא הַכֹּהֵן רָגִיל לְהַחֲזִיר לַכֹּל, שֶׁלֹּא לְהַפְסִיד לִשְׁאָר כֹּהֲנִים, שֶׁמִּתּוֹךְ כָּךְ לֹא יִתְּנוּ הַכֹּל פִּדְיוֹנֵי בְּכוֹרֵיהֶם אֶלָּא לוֹ. אֲבָל לַעֲנִיִּים רַשַּׁאי לְהַחֲזִיר בְּכָל פַּעַם. וְכָל שֶׁכֵּן שֶׁמִּזֶּה הַטַּעַם לֹא יְקַבְּלֵם עַל מְנַת לְהַחֲזִיר; וּמִכָּל מָקוֹם אִם עָבַר וְקִבְּלָם, וּפֵרֵשׁ שֶׁנּוֹתֵן לוֹ עַל מְנַת לְהַחֲזִיר, הַבֵּן פָּדוּי, דְּמַתָּנָה עַל מְנַת לְהַחֲזִיר שְׁמָהּ מַתָּנָה. <small>וְדַוְקָא שֶׁאָמַר: עַל מְנַת לְהַחֲזִיר, אֲבָל אִי אָמַר: הֵא לְךָ ה' סְלָעִים וְתַחֲזִירֵם לִי, לֹא הָוֵי מַתָּנָה וְאֵין בְּנוֹ פָּדוּי <small><small>(רַשְׁבָּ''א סי' קצ''ח ותשנ''ט)</small>.</small> </small> 

הִפְרִישׁ חֲמִשָּׁה סְלָעִים לְפִדְיוֹן בְּנוֹ, וְנֶאֶבְדוּ, חַיָּב בְּאַחֲרָיוּתָן עַד שֶׁיָּבוֹאוּ לְיַד כֹּהֵן. 

בְּשָׁעָה שֶׁנּוֹתֵן הַפִּדְיוֹן לַכֹּהֵן מְבָרֵךְ: אקב''ו עַל פִּדְיוֹן הַבֵּן, וְחוֹזֵר וּמְבָרֵךְ: שֶׁהֶחֱיָנוּ, וְאַחַר כָּךְ נוֹתֵן הַפִּדְיוֹן לַכֹּהֵן, וְאִם פּוֹדֶה עַצְמוֹ, מְבָרֵךְ: אֲשֶׁר קִדְּשָׁנוּ בְּמִצְוֹתָיו וְצִוָּנוּ לִפְדּוֹת הַבְּכוֹר, וּמְבָרֵךְ: שֶׁהֶחֱיָנוּ <small><small>(רַמְבַּ''ם שָׁם ד''ה)</small>. <small>הַגָּה: וְיֵשׁ אוֹמְרִים דְּאַף הַפּוֹדֶה עַצְמוֹ מְבָרֵךְ: עַל פִּדְיוֹן הַבְּכוֹר, וְכֵן נוֹהֲגִין</small> <small>(טוּר וריב''ש סי' קל''א)</small>. <small>וְעַיֵּן לְעֵיל סי' רס''ה. יֵשׁ אוֹמְרִים דְּמַיְיתֵי לֵיהּ לִבְכוֹר קָמֵיה כֹּהֵן וּמוֹדִיעַ לֵיהּ שֶׁהוּא בְּכוֹר פֶּטֶר רֶחֶם, וְהַכֹּהֵן שׁוֹאֵל אוֹתוֹ: בְּמַאי בָּעֵית טְפֵי, בְּבִנְךָ בְּכוֹרְךָ אוֹ חֲמִשָּׁה סְלָעִים דְּמִחְיַּבְתְּ לִפְדּוֹת בָּהֶן, וְהָאָב אוֹמֵר: בִּבְנִי בְּכוֹרִי וְהֵילָךְ חֲמִשָּׁה סְלָעִים בְּפִדְיוֹנוֹ, וּבַהֲדֵי שֶׁנּוֹתֵן לוֹ הַמָּעוֹת מְבָרֵךְ בְּרָכוֹת הַנִּזְכָּרוֹת</small> <small>(טוּר ורא''ש בְּשֵׁם הַגְּאוֹנִים)</small> <small>וְכֵן נוֹהֲגִין בִּמְדִינוֹת אֵלּוּ, אִם הָאָב אֵצֶל הַבֵּן. אֲבָל אִם אֵינוֹ אֶצְלוֹ, פּוֹדֶה אוֹתוֹ בְּלָאו הָכֵי, אֶלָּא אוֹמֵר לַכֹּהֵן שֶׁיֵּשׁ לוֹ בְּכוֹר לִפְדּוֹתוֹ, וְהוּא אוֹמֵר: בְּמַאי בָּעֵית טְפֵי וְכו'</small> <small>(כֵּן הוּא בְּהַגָּהַת מָרְדְּכַי ס''פ הָאִשָּׁה וְכֵן כָּתַב הבֵּית יוֹסֵף בְּשֵׁם סמ''ק)</small>. <small>וְאִם הָאָב הָיָה רוֹצֶה לְהַנִּיחַ הַבֵּן לַכֹּהֵן, אֵינוֹ יוֹצֵא, רַק צָרִיךְ לִפְדּוֹתוֹ</small> <small>(פִּסְקֵי מהרא''י סי' קל''ה)</small>. <small>וְיֵשׁ שֶׁכָּתְבוּ שֶׁנָּהֲגוּ לַעֲשׂוֹת סְעֻדָּה בִּשְׁעַת הַפִּדְיוֹן</small> <small>(שָׁם בְּהַגָּהוֹת מָרְדְּכַי ומהרי''ל ות''ה סי' רס''ט)</small>. <small>וְאִם יַיִן בָּעִיר, מְבָרֵךְ הַכֹּהֵן עַל הַיַּיִן מִיָּד אַחַר הַפִּדְיוֹן</small> <small>(מהרי''ל)</small>. <small>וְכֵן נוֹהֲגִין עַכְשָׁו כְּדֵי לְפִרְסוּמֵי מִלְּתָא. וְאֵין נוֹהֲגִין לְבָרֵךְ שֶׁהַשִּׂמְחָה בִּמְעוֹנוֹ</small> <small>(אַבּוּדַרְהַם)</small>. <small>וְאֵין הָאָב יָכוֹל לִפְדּוֹת עַל יְדֵי שָׁלִיחַ. וְגַם אֵין בֵּית דִּין פּוֹדִין אוֹתוֹ בְּלֹא הָאָב</small> <small>(ריב''ש סי' קל''א)</small>.</small> 

אֵין הַבְּכוֹר רָאוּי לְפִדְיוֹן עַד שֶׁיַּעַבְרוּ עָלָיו שְׁלֹשִׁים יוֹם; וְאַחַר שְׁלֹשִׁים יוֹם יִפְדֶּנּוּ מִיָּד, שֶׁלּא יַשְׁהֶה הַמִּצְוָה. וְאִם חָל יוֹם ל'' א לִהְיוֹת בְּשַׁבָּת, אֵין פּוֹדִין אוֹתוֹ בְּשַׁבָּת, אֶלָּא יַמְתִּין עַד יוֹם א'. <small>יֵשׁ אוֹמְרִים דְּאֵין לַעֲשׂוֹת פִּדְיוֹן הַבֵּן בְּחֹל הַמּוֹעֵד <small><small>(במהרי''ו בְּשֵׁם סֵפֶר הַמִּצְוֹת מִצְוָה ר''</small> ךָ)</small>, וְיֵשׁ מַתִּירִין. <small><small>(תּוֹסָפוֹת פ''ק דמ''ק)</small>,</small> וְכֵן עִקָּר.</small> 

מֵת הַבֵּן בְּתוֹךְ שְׁלֹשִׁים, וְאֲפִלּוּ בְּיוֹם שְׁלֹשִׁים, וְכֵן אִם נַעֲשָׂה טְרֵפָה קֹדֶם שֶׁעָבְרוּ עָלָיו שְׁלֹשִׁים יוֹם, אֵינוֹ חַיָּב בְּפִדְיוֹן; וַאֲפִלּוּ הִקְדִּים וְנָתַן לַכֹּהֵן הַפִּדְיוֹן, יַחֲזִירֶנּוּ לוֹ. <small>מֵת לְאַחַר שְׁלֹשִׁים, חַיָּב לִפְדּוֹתוֹ <small><small>(טוּר)</small></small> וּלְבָרֵךְ עַל הַפִּדְיוֹן, אֲבָל לֹא יְבָרֵךְ שֶׁהֶחֱיָנוּ <small><small>(ד''ע וְכֵן הוּא במהרי''ק סוֹף שֹׁרֶשׁ מ''ט)</small>.</small> </small> 

מִי שֶׁפָּדָה בְּנוֹ בְּתוֹךְ שְׁלֹשִׁים יוֹם, אִם אָמַר לֵיהּ: מֵעַכְשָׁו, אֵין בְּנוֹ פָּדוּי. וְאִם אָמַר לֵיהּ: לְאַחַר שְׁלֹשִׁים יוֹם, בְּנוֹ פָּדוּי וְאַף עַל פִּי שֶׁאֵין הַמָּעוֹת קַיָּמִים לְאַחַר ל' יוֹם. <small>הַגָּה: וְיֵשׁ אוֹמְרִים דְּאִם אֵין הַמָּעוֹת קַיָּמִים אוֹ שֶׁהֶחֱזִירָן לְאָב תּוֹךְ ל', אֲפִלּוּ בְּדִיעֲבַד אֵין בְּנוֹ פָּדוּי <small><small>(מהרא''י בת''ה סִימָן רס''ד וּבִכְתָבָיו סִימָן רל''ד)</small> ;</small> וְטוֹב לְהַחְמִיר לַחֲזֹר לִפְדּוֹתוֹ.</small> מִי שֶׁהוּא סָפֵק אִם הוּא חַיָּב בְּפִדְיוֹן, פָּטוּר, שֶׁהַמּוֹצִיא מֵחֲבֵרוֹ עָלָיו הָרְאָיָה. 

מֵת הָאָב בְּתוֹךְ שְׁלֹשִׁים יוֹם, הֲרֵי הַבֵּן בְּחֶזְקַת שֶׁלֹּא נִפְדָּה, עַד שֶׁיָּבִיא רְאָיָה שֶׁפְּדָאוֹ אָבִיו. וְאִם מֵת הָאָב לְאַחַר שְׁלֹשִׁים יוֹם, בְּחֶזְקַת שֶׁנִּפְדָּה עַד שֶׁיּוֹדִיעוּהוּ שֶׁצִּוָּה בִּשְׁעַת מִיתָה וְאָמַר שֶׁלֹּא נִפְדָּה. 

עָבַר הָאָב וְלֹא פָּדָה אֶת בְּנוֹ, כְּשֶׁיַּגְדִּיל, חַיָּב לִפְדּוֹת עַצְמוֹ. <small>וְיֵשׁ מִי שֶׁכָּתַב דְּכוֹתְבִין לוֹ עַל טָס שֶׁל כֶּסֶף שֶׁאֵינוֹ נִפְדֶּה וְתוֹלִין לוֹ בְּצַוָּארוֹ, כְּדֵי שֶׁיֵּדַע לִפְדּוֹת עַצְמוֹ כְּשֶׁיַּגְדִּיל <small><small>(מהרי''ל)</small>.</small> </small> הָיָה הוּא לִפְדּוֹת וּבְנוֹ לִפְדּוֹת, יִפְדֶּה עַצְמוֹ תְּחִלָּה, וְאַחַר כָּךְ יִפְדֶּה אֶת בְּנוֹ. וְאִם אֵין לוֹ אֶלָּא כְּדֵי פִּדְיוֹן אֶחָד, יִפְדֶּה עַצְמוֹ. 

אִם אֵין לוֹ נְכָסִים בְּנֵי חוֹרִין כְּדֵי פִּדְיוֹן, אֵין הַכֹּהֵן גּוֹבֶה מֵהַמְשֻׁעְבָּדִים, אַף עַל פִּי שֶׁקָּדַם חוֹב הַפִּדְיוֹן לְחוֹב הַבַּעַל חוֹב. 

אֵין פִּדְיוֹן הַבְּכוֹר תָּלוּי אֶלָּא בְּפֶטֶר רֶחֶם, שֶׁאִם אֵינוֹ בְּכוֹר לְאֵם אַף עַל פִּי שֶׁהוּא בְּכוֹר לְאָב אֵינוֹ חַיָּב בְּפִדְיוֹן. וְאִם יֵשׁ לוֹ כַּמָּה נָשִׁים, וְיֵשׁ לוֹ בְּכוֹר מִכָּל אַחַת וְאַחַת, חַיָּב לִפְדּוֹת אֶת כֻּלָּם. 

כֹּהֲנִים וּלְוִיִּם פְּטוּרִים מִפִּדְיוֹן הַבֵּן. וַאֲפִלּוּ כֹּהֶנֶת וּלְוִיָּה נְשׂוּאָה לְיִשְׂרָאֵל, אֵין הַבֵּן חַיָּב בְּפִדְיוֹן, שֶׁאֵין הַדָּבָר תָּלוּי בָּאָב אֶלָּא בָּאֵם, שֶׁנֶּאֱמַר: פֶּטֶר רֶחֶם בְּיִשְׂרָאֵל <small><small>(בַּמִּדְבָּר ג, יב)</small></small> וְאִם נִתְעַבְּרָה מֵעוֹבֵד כּוֹכָבִים, בֶּן הַלְוִיָּה פָּטוּר מִפִּדְיוֹן, וּבֶן הַכֹּהֶנֶת חַיָּב בְּפִדְיוֹן, שֶׁהֲרֵי נִתְחַלְּלָה אִמּוֹ מִן הַכְּהֻנָּה בִּבְעִילַת הָעוֹבֵד כּוֹכָבִים. <small>הַגָּה: וְאִם הִיא אוֹמֶרֶת שֶׁמִּיִּשְׂרָאֵל נִתְעַבְּרָה, וְהַיִּשְׂרָאֵל מַכְחִישָׁהּ וְאוֹמֵר שֶׁמֵּעוֹבֵד כּוֹכָבִים נִתְעַבְּרָה, הַבֵּן פָּטוּר מִן הַפִּדְיוֹן <small><small>(ת''ה סִימָן רס''ד)</small>.</small> </small> 

כֹּהֵן שֶׁנוֹלַד לוֹ בֵּן חָלָל, מֵת הָאָב בְּתוֹךְ שְׁלֹשִׁים יוֹם חַיָּב הַבֵּן לִפְדּוֹת אֶת עַצְמוֹ, שֶׁלֹּא זָכָה הָאָב בְּפִדְיוֹנוֹ. וְאִם מֵת הָאָב לְאַחַר שְׁלֹשִׁים יוֹם, כְּבַר זָכָה הָאָב בְּפִדְיוֹנוֹ וִיְרָשׁוֹ בְּנוֹ מִמֶּנּוּ, הִלְכָּךְ יַפְרִישׁ הַפִּדְיוֹן וִיעַכְּבֶנּוּ לְעַצְמוֹ. 

הַשִּׁפְחָה שֶׁנִּשְׁתַּחְרְרָה וְכוּתִית שֶׁנִּתְגַיְּרָה כְּשֶׁהֵן מְעֻבָּרוֹת, וְיָלְדוּ, אַף עַל פִּי שֶׁהוֹרָתוֹ שֶׁלֹּא בִּקְדֻשָּׁה, הוֹאִיל וְנוֹלַד בִּקְדֻשָּׁה חַיָּב, שֶׁנֶּאֱמַר: פֶּטֶר רֶחֶם בְּיִשְׂרָאֵל <small><small>(בַּמִּדְבָּר ג, יב)</small></small> וַהֲרֵי פָּטְרוּ רֶחֶם בְּיִשְׂרָאֵל. אֵין יָדוּעַ אִם קֹדֶם שֶׁנִּתְגַיְּרָה אוֹ אַחַר שֶׁנִּתְגַיְּרָה, הַמּוֹצִיא מֵחֲבֵרוֹ עָלָיו הָרְאָיָה. 

הָעוֹבֶדֶת כּוֹכָבִים וְהַשִּׁפְחָה שֶׁיָּלְדוּ וְאַחַר כָּךְ נִתְגַּיְּרָה וְנִשְׁתַּחְרְרוּ, וְיָלְדוּ אַחַר כָּךְ, פָּטוּר, שֶׁאֵין זֶה פֶּטֶר רֶחֶם. 

בֶּן ח' חֳדָשִׁים שֶׁהוֹצִיא רֹאשׁוֹ וְהוּא חַי, וְהֶחֱזִירוֹ וָמֵת, אוֹ בֶּן ט' שֶׁהוֹצִיא רֹאשׁוֹ, אֲפִלּוּ אַחַר שֶׁמֵּת, וְהֻחְזַר וְאַחַר כָּךְ יָצָא אָחִיו וְיָלְדָה וְלַד קַיָּמָא, אֵינוֹ פֶּטֶר רֶחֶם, שֶׁהֲרֵי נִפְטַר בְּרֹאשׁוֹ שֶׁל רִאשׁוֹן, וּמִשֶּׁתֵּצֵא פַּדַּחְתּוֹ פּוֹטֵר הַבָּא אַחֲרָיו. וְכֵן הַמַּפֶּלֶת כְּמִין בְּהֵמָה, חַיָּה וָעוֹף שֶׁחֲצִי פַּרְצוּף פְּנֵיהֶם דּוֹמֶה לְצוּרַת אָדָם, אוֹ סַנְדָּל אוֹ שִׁלְיָא אוֹ שָׁפִיר מְרֻקָּם <small><small>(פי' חֲתִיכָה שֶׁל בָּשָׂר כְּצוּרַת סַנְדָּל וּפי' שִׁלְיָא, הַכִּיס שֶׁהָעֻבָּר מוּנָח בְּתוֹכוֹ וּפי' שַׁפִּיר מְרֻקָם, חֲתִיכָה שֶׁל בָּשָׂר וְיֵשׁ בָּהּ צוּרַת אָדָם, עָרוּךְ)</small></small> אוֹ שֶׁיָּצָא הַוָּלָד מְחֻתָּךְ אֵיבָרִים אֵיבָרִים, הַנּוֹלָד אַחַר כָּל אֶחָד מֵאֵלּוּ אֵינוֹ פֶּטֶר רֶחֶם <small><small>(לְשׁוֹן טוּר)</small>.</small> 

בֶּן ח' חֳדָשִׁים שֶׁהוֹצִיא רֹאשׁוֹ מֵת, וְהַמַּפֶּלֶת שַׁפִּיר מָלֵא דָּם אוֹ מָלֵא מַיִם אוֹ מָלֵא גְּוָנִים, וְהַמַּפֶּלֶת כְּמִין דָּגִים וַחֲגָבִים, שְׁקָצִים וּרְמָשִׂים, וְהַמַּפֶּלֶת לְיוֹם אַרְבָּעִים, הַנּוֹלָד אַחַר כָּל אֵלּוּ בְּכוֹר לְפִדְיוֹן. <small>וְכָל זְמַן שֶׁאֵין אֵיבָרָיו מְרֻקָּמִים, אֵין פּוֹטֵר הַבָּא אַחֲרָיו, וַאֲפִלּוּ בַּזְּמַן הַזֶּה סוֹמְכִין עַל זֶה <small><small>(מהרי''ק שֹׁרֶשׁ קמ''ג)</small>.</small> </small> 

יוֹצֵא דֹּפֶן וְהַנּוֹלָד אַחֲרָיו כְּדַרְכּוֹ, שְׁנֵיהֶם פְּטוּרִין. הָרִאשׁוֹן, מִפְּנֵי שֶׁלֹּא יָצָא מֵהָרֶחֶם; וְהַשֵּׁנִי, מִפְּנֵי שֶׁקְּדָמוֹ אַחֵר. 

מִי שֶׁלֹּא בִּכְּרָה אִשְׁתּוֹ, וְיָלְדָה זָכָר וּנְקֵבָה, וְאֵין יָדוּעַ אֵיזֶה מֵהֶם יָצָא רִאשׁוֹן, אֵין כָּאן לַכֹּהֵן כְּלוּם. יָלְדָה שְׁנֵי זְכָרִים, אַף עַל פִּי שֶׁאֵין יָדוּעַ אֵיזֶה מֵהֶם הַבְּכוֹר, נוֹתֵן חֲמִשָּׁה סְלָעִים לַכֹּהֵן. מֵת אֶחָד מֵהֶם בְּתוֹךְ ל' יוֹם, פָּטוּר, דְּשֶׁמָּא הַבְּכוֹר מֵת וְהַמּוֹצִיא מֵחֲבֵרוֹ עָלָיו הָרְאָיָה. 

מֵת הָאָב קֹדֶם שֶׁפְּדָאָן, בֵּין מֵת תּוֹךְ ל' בֵּין מֵת לְאַחַר ל', וְהַבָּנִים קַיָּמִים, נוֹתְנִין בֵּין שְׁנֵיהֶם ה' סְלָעִים, אֲפִלּוּ חָלְקוּ כְּבַר הַנְּכָסִים. 

שְׁתֵּי נָשָׁיו שֶׁלֹּא בִּכְּרוּ, וְיָלְדוּ שְׁנֵי זְכָרִים, נוֹתֵן עֶשֶׂר סְלָעִים לַכֹּהֵן. מֵת אֶחָד מֵהֶם בְּתוֹךְ ל' יוֹם, אִם לְכֹהֵן אֶחָד נָתַן, יַחֲזִיר לוֹ ה' סְלָעִים; וְאִם לִשְׁנֵי כֹּהֲנִים נָתַן, אֵינוֹ יָכוֹל לְהוֹצִיא מֵהֶם, שֶׁהֲרֵי לֹא עִיֵּן פִּדְיוֹן זֶה עַל בֵּן זֶה, וְכָל אֶחָד יֹאמַר: אֲנִי תּוֹפֵס בִּשְׁבִיל הַחַי. יָלְדוּ זָכָר וּנְקֵבָה, אוֹ שְׁנֵי זְכָרִים וּנְקֵבָה, נוֹתֵן ה' סְלָעִים לַכֹּהֵן. וְאִם מֵת אֶחָד מֵהַזְּכָרִים תּוֹךְ ל' יוֹם, אֵינוֹ נוֹתֵן לַכֹּהֵן כְּלוּם. יָלְדוּ שְׁתֵּי נְקֵבוֹת וְזָכָר, אוֹ שְׁנֵי זְכָרִים וּשְׁתֵּי נְקֵבוֹת, וְאֵין יָדוּעַ אֵיזֶה נוֹלַד רִאשׁוֹן, אֵין כָּאן לַכֹּהֵן כְּלוּם, שֶׁאֲנִי אוֹמֵר: נְקֵבָה נוֹלְדָה תְּחִלָּה וְאַחֲרֶיהָ זָכָר <small><small>(לְשׁוֹן טוּר)</small>.</small> 

שְׁתֵּי נָשָׁיו, אַחַת בִּכְּרָה וְאַחַת לֹא בִּכְּרָה, וְיָלְדוּ שְׁנֵי זְכָרִים וְנִתְעָרְבוּ, נוֹתֵן ה' סְלָעִים לַכֹּהֵן, וְאִם מֵת אֶחָד מֵהֶם בְּתוֹךְ ל', אֵין כָּאן לַכֹּהֵן כְּלוּם. וְאִם מֵת הָאָב, נוֹתְנִים בֵּין שְׁנֵיהֶם ה' סְלָעִים. זָכָר וּנְקֵבָה, אוֹ שְׁנֵי זְכָרִים וּנְקֵבָה, אֵין כָּאן לַכֹּהֵן כְּלוּם. 

שְׁתֵּי נָשִׁים שֶׁל שְׁנֵי אֲנָשִׁים שֶׁלֹּא בִּכְּרוּ, וְיָלְדוּ שְׁנֵי זְכָרִים וְנִתְעָרְבוּ, זֶה נוֹתֵן ה' סְלָעִים וְזֶה נוֹתֵן ה' סְלָעִים. נָתְנוּ, וְאַחַר כָּךְ מֵת אֶחָד מֵהַבָּנִים בְּתוֹךְ ל' יוֹם, אִם לִשְׁנֵי כֹּהֲנִים נָתְנוּ, אֵינָם יְכוֹלִים לְהוֹצִיא מִיָּדָן. וְאִם לְכֹהֵן אֶחָד נָתְנוּ, כּוֹתֵב אֶחָד מֵהֶם הַרְשָׁאָה לַחֲבֵרוֹ, וְיֵלֵךְ זֶה בַּהַרְשָׁאָה וְיוֹצִיא מֵהַכֹּהֵן ה' סְלָעִים. וְאִם יָלְדוּ זָכָר וּנְקֵבָה, וְאֵין יָדוּעַ אֵיזוֹ יָלְדָה זָכָר וְאֵיזוֹ יָלְדָה נְקֵבָה, אוֹ שֶׁיָּלְדוּ שְׁנֵי זְכָרִים וְנִתְעָרְבוּ, וּמֵת אֶחָד מֵהֶם, הָאָבוֹת פְּטוּרִים וְהַבֵּן חַיָּב לִפְדּוֹת אֶת עַצְמוֹ. 

וְכֵן מְבַכֶּרֶת שֶׁלֹּא שָׁהֲתָה אַחַר בַּעֲלָהּ ג' חֳדָשִׁים, וְנִשְּׂאָה וְיָלְדָה זָכָר, סָפֵק בֶּן ט' לָרִאשׁוֹן אוֹ בֶּן ז' לָאַחֲרוֹן, הָאָבוֹת פְּטוּרִים, וְהַבֵּן חַיָּב לִפְדּוֹת אֶת עַצְמוֹ, וְאִם יָלְדוּ שְׁתֵּי נְקֵבוֹת וְזָכָר, אוֹ שֵׁנִי זְכָרִים וּשְׁתֵּי נְקֵבוֹת, אֵין כָּאן לַכֹּהֵן כְּלוּם. 

שְׁתֵּי נָשִׁים שֶׁל שְׁנֵי אֲנָשִׁים, אַחַת בִּכְּרָה וְאַחַת לֹא בִּכְּרָה, וְיָלְדוּ שְׁנֵי זְכָרִים, זֶה שֶׁלֹּא בִּכְּרָה אִשְׁתּוֹ, נוֹתֵן ה' סְלָעִים לַכֹּהֵן. זָכָר וּנְקֵבָה אוֹ שְׁנֵי זְכָרִים וּנְקֵבָה, אֵין כָּאן לַכֹּהֵן כְּלוּם. 


Siman 306

בְּכוֹר בְּהֵמָה טְהוֹרָה נוֹהֵג בִּזְכָרִים וְלֹא בִּנְקֵבוֹת. וְנוֹהֵג אֲפִלּוּ שֶׁלֹּא בִּזְמַן הַבַּיִת, בֵּין בָּאָרֶץ בֵּין בְּחוּצָה לָאָרֶץ. וּמִצְוָה לְהַקְדִּישׁוֹ וְלוֹמַר: הֲרֵי זֶה קֹדֶשׁ, שֶׁנֶּאֱמַר: תַּקְדִּישׁ לַה' אֱלֹהֱיךָ <small><small>(דְּבָרִים טו, יט)</small></small> וְאִם לֹא הִקְדִּישׁוֹ, מִתְקַדֵּשׁ מֵאֵלָיו מֵרֶחֶם. <small>נוֹתְנִין אוֹתוֹ לְכֹהֵן, וְלֹא לְכֹהֶנֶת <small><small>(טוּר)</small>.</small> </small> 

אֵין נוֹתְנִין הַבְּכוֹר לְכֹהֵן כְּשֶׁיִּוָּלֵד, שֶׁאֵין זוֹ גְּדֻלָּה לַכֹּהֵן, אֶלָּא יְטַפֵּל בּוֹ בְּעָלָיו עַד שֶׁיַּגְדִּיל מְעַט. וְעַד כַּמָּה יִשְׂרָאֵל חַיָּבִים לְהִטָּפֵל בּוֹ, בְּדַקָּה ל' יוֹם; וּבְגַסָה, חֲמִשִּׁים יוֹם. וְאִם אֵין לוֹ כֹּהֵן מָצוּי, חַיָּב לְהִטָּפֵל בּוֹ עַד שֶׁיִּזְדַּמֵּן לוֹ כֹּהֵן. 

אָמַר לֵיהּ הַכֹּהֵן: תְּנֵהוּ לִי תּוֹךְ זְמַן זֶה, וַאֲנִי אֲטַפֵּל לְעַצְמִי, אֵינוֹ רַשַּׁאי לִתְּנוֹ לוֹ, שֶׁזֶּה כְּמוֹ מְסַיֵּעַ עַל מַתְּנוֹתָיו. וְאִם הָיָה בַּעַל מוּם וְאָמַר לֵיהּ תּוֹךְ זְמַן זֶה: תְּנֵהוּ לִי שֶׁאוֹכְלֶנּוּ עַתָּה, רַשַּׁאי לִתְּנוֹ לוֹ. 

אִם הַכֹּהֵן מְסָרֵב מִלְּקַבְּלוֹ, מִפְּנֵי שֶׁיֵּשׁ בּוֹ טֹרַח גָּדוֹל בַּזְּמַן הַזֶּה לְהִטָּפֵל בּוֹ עַד שֶׁיִּפֹּל בּוֹ מוּם, אֵינוֹ רַשַּׁאי, מִפְּנֵי שֶׁנִּרְאֶה כִּמְבַזֶּה מַתְּנוֹת כְּהֻנָּה. <small>הַגָּה: וַאֲפִלּוּ סְפֵק בְּכוֹר, צָרִיךְ הַכֹּהֵן לְקַבְּלוֹ מִיַּד יִשְׂרָאֵל הַנּוֹתֵן לוֹ <small><small>(פִּסְקֵי מהרא''י סִימָן קס''ז ומהרי''ל סִימָן ר''ד)</small>.</small> וְדַוְקָא בְּסָפֵק שֶׁבָּא מֵעַצְמוֹ, אֲבָל בְּמָקוֹם שֶׁפָּשַׁע הַיִּשְׂרָאֵל, כְּגוֹן שֶׁקָּנָה פָּרָה חוֹלֶבֶת מִן הָעוֹבֵד כּוֹכָבִים, אוֹ שֶׁהָיָה יָכוֹל לִמְכֹּר הַבְּכוֹר לְעוֹבֵד כּוֹכָבִים קֹדֶם שֶׁנּוֹלַד, וְלֹא עָשָׂה, אֵין הַכֹּהֵן צָרִיךְ לְקַבְּלוֹ <small><small>(שָׁם)</small>.</small> וַאֲפִלּוּ בְּמָקוֹם שֶׁצָּרִיךְ לְקַבְּלוֹ, אָסוּר לְיִשְׂרָאֵל לִתֵּן לוֹ לְהַקְנִיטוֹ אוֹ לִנְקֹם מִמֶּנּוּ. <small><small>(ג''ז שָׁם בְּשֵׁם מוֹהֲרַ''ם)</small>.</small> </small> 

הַבְּכוֹר, בַּזְּמַן הַזֶּה, יַשְׁהֶנּוּ עַד שֶׁיִּפֹּל בּוֹ מוּם, וְשׁוֹחֲטוֹ עַל פִּי מֻמְחֶה, וְאוֹכְלוֹ <small><small>(בְּכָל מָקוֹם)</small>,</small> וּמַאֲכִילוֹ אֲפִלּוּ לְעוֹבֵד כּוֹכָבִים <small>אוֹ לִכְלָבִים. <small><small>(הַגָּהוֹת מָרְדְּכַי פֶּרֶק הָאִשָּׁה שֶׁהָלְכָה)</small>.</small> </small> 

הַבְּכוֹר, בַּזְּמַן הַזֶּה, מוֹכֵר אוֹתוֹ הַכֹּהֵן אֲפִלּוּ לְיִשְׂרָאֵל, תָּמִים חַי, וּבַעַל מוּם חַי וְשָׁחוּט, וּמְקַדֵּשׁ בּוֹ אֶת הָאִשָּׁה, שֶׁהוּא כִּשְׁאָר מָמוֹנוֹ. אֲבָל אֵינוֹ נִמְכָּר בְּמָקוֹלִין, וְאֵינוֹ נִשְׁקָל בְּלִטְרָא. וּמִכָּל מָקוֹם מֻתָּר לִשְׁקֹל בּוֹ מָנָה כְּנֶגֶד מָנָה, וּכְנֶגֶד כְּלִי וְקוֹפִיץ <small><small>(פִּי' כְּמוֹ סַכִּין גָּדוֹל וְרָחָב וְחִדּוּדוֹ בּוֹלֵט בְּאֶמְצָעִיתוֹ)</small>.</small> וְהָנֵי מִלֵּי, בְּשָׂרוֹ, אֲבָל חֶלְבּוֹ וְדָמוֹ וְגִידוֹ וְקַרְנָיו, נִמְכָּרִים בְּמָקוֹלִין וְנִשְׁקָלִין בְּלִטְרָא. וְשַׁמְנוֹ שֶׁל גִּיד דִּינוֹ כְּבָשָׂר, כֵּיוָן שֶׁהוּא מֻתָּר מִן הַתּוֹרָה. 

הַבְּכוֹר, אֲפִלּוּ בַּעַל מוּם, נֶאֱכָל תּוֹךְ שְׁנָתוֹ. וּמֵאֵימָתַי מוֹנֶה לוֹ, אִם נוֹלַד בַּעַל מוּם מוֹנֶה לוֹ מִיּוֹם שֶׁנּוֹלַד, וְהוּא שֶׁיּוֹדֵעַ שֶׁכָּלוּ לוֹ חֳדָשָׁיו, שֶׁהֲרֵי נִרְאֶה לַאֲכִילָה בְּיוֹם לֵידָתוֹ. אֲבָל אִם לֹא יָדַע בְּוַדַּאי שֶׁכָּלוּ לוֹ חֳדָשָׁיו, מוֹנֶה לוֹ מִיּוֹם שְׁמִינִי. 

נוֹלַד לוֹ מוּם תּוֹךְ שְׁנָתוֹ, רַשַּׁאי לְקַיְּמוֹ כָּל י''ב חֹדֶשׁ. נוֹלַד לוֹ מוּם בְּסוֹף שְׁנָתוֹ, מֻתָּר לְקַיְּמוֹ ל' יוֹם מִיּוֹם שֶׁנָּפַל בּוֹ הַמּוּם, וְאַף עַל פִּי שֶׁהוּא מִתְּאַחֵר לְאַחַר שְׁנָתוֹ. כֵּיצַד, כְּגוֹן שֶׁנָּפַל בּוֹ מוּם בְּט''ו יוֹם לִפְנֵי גְּמַר שְׁנָתוֹ, מַשְׁלִימִים לוֹ ט''ו יוֹם אַחַר שְׁנָתוֹ. נוֹלַד לוֹ מוּם אַחַר שְׁנָתוֹ, אֵינוֹ רַשַּׁאי לְקַיְּמוֹ אֶלָּא עַד ל' יוֹם, וְיֹאכַל. 

הַבְּכוֹר, בַּזְּמַן הַזֶּה, עַד שֶׁלֹּא נִרְאֶה לְהַרְאוֹתוֹ לְחָכָם, מְקַיְּמוֹ שְׁתַּיִם וְשָׁלֹשׁ שָׁנִים, וּמִשֶּׁנִּרְאֶה לְהַרְאוֹתוֹ לְחָכָם, אִם נוֹלַד בּוֹ מוּם בְּתוֹךְ שְׁנָתוֹ רַשַּׁאי לְקַיְּמוֹ כָּל י''ב חֹדֶשׁ. וְאִם נוֹלַד בּוֹ מוּם לְאַחַר שְׁנָתוֹ, מְקַיְּמוֹ ל' יוֹם. 

שָׁנָה שֶׁל בְּכוֹר הִיא שְׁנַת לְבָנָה תְּמִימָה, י''ב חֹדֶשׁ מִיּוֹם לְיוֹם. וְאִם הָיְתָה שָׁנָה מְעֻבֶּרֶת, נִתְעַבְּרָה לוֹ, וּמוֹנֶה לוֹ י''ג חֳדָשִׁים. 

נוֹלְדוּ לוֹ שְׁנֵי טְלָאִים, אֶחָד בְּט''ו שֶׁל אֲדָר הָרִאשׁוֹן וְאֶחָד בְּרֹאשׁ חֹדֶשׁ אֲדָר הַשֵּׁנִי, זֶה שֶׁנּוֹלַד בְּרֹאשׁ חֹדֶשׁ אֲדָר שֵׁנִי, כֵּיוָן שֶׁהִגִּיעַ יוֹם רִאשׁוֹן בַּאֲדָר שֶׁל שָׁנָה הַבָּאָה עָלְתָה לוֹ שָׁנָה, וְזֶה שֶׁנּוֹלַד בַּחֲצִי אֲדָר הָרִאשׁוֹן לֹא עָלְתָה לוֹ שָׁנָה עַד חֲצִי אֲדָר שֶׁל שָׁנָה הַבָּאָה, הוֹאִיל וְנוֹלַד בְּחֹדֶשׁ הָעִבּוּר מוֹנִים אוֹתוֹ לוֹ. 

עָבַר וְשָׁהָה אוֹתוֹ לְאַחַר זְמַנּוֹ, אֵינוֹ נִפְסָל. 


Siman 307

אֵין מַרְגִּילִין בִּבְכוֹר, דְּהַיְנוּ לְהַפְשִׁיט עוֹרוֹ שָׁלֵם דֶּרֶךְ מַרְגְּלוֹתָיו. 

שְׁחָטוֹ וְנִמְצָא טְרֵפָה, עוֹרוֹ עִם בְּשָׂרוֹ אָסוּר בַּהֲנָאָה וְטָעוּן קְבוּרָה. <small>וְלָכֵן טוֹב לְמָכְרוֹ לְעוֹבֵד כּוֹכָבִים קֹדֶם שְׁחִיטָה. <small><small>(הַגָּהוֹת מָרְדְּכַי פ' הָאִשָּׁה וְכֵן כָּתַב הַבֵּית יוֹסֵף בְּשֵׁם תְּשׁוּבָה אַשְׁכְּנַזִּית וְהִיא בִּתְשׁוּבַת מהרי''ל)</small>.</small> </small> 

צָרִיךְ הַכֹּהֵן לְהַשְׁהוֹתוֹ וּלְגַדְּלוֹ לְעוֹלָם, עַד שֶׁיִּפֹּל בּוֹ מוּם. וְיָכוֹל לְמָכְרוֹ אֲפִלּוּ לְיִשְׂרָאֵל, אַף עַל פִּי שֶׁהוּא תָּמִים, וְהַלּוֹקֵחַ יִנְהֹג בּוֹ קְדֻשַּׁת בְּכוֹר. בַּמֶּה דְּבָרִים אֲמוּרִים, שֶׁהַלּוֹקֵחַ קוֹנֶה אוֹתוֹ לְצָרְכּוֹ. אֲבָל אָסוּר לַעֲשׂוֹת בּוֹ סְחוֹרָה, דְּהַיְנוּ לִקְנוֹתוֹ כְּדֵי לְהַרְוִיחַ. וְאִם קְנָאוֹ לְצָרְכּוֹ וְלֹא נִצְטָרֵךְ לוֹ, יָכוֹל לַחֲזֹר וּלְמָכְרוֹ. 


Siman 308

הַבְּכוֹר אָסוּר בְּגִזָּה וַעֲבוֹדָה. וַאֲפִלּוּ אִם עָבַר וּגְזָזוֹ, אוֹ תְּלָשׁוֹ בְּיָדוֹ, אוֹ אֲפִלּוּ נָשַׁר הַצֶּמֶר מֵעַצְמוֹ, אָסוּר בַּהֲנָאָה לְעוֹלָם, לֹא שְׁנָא מֵת מֵעַצְמוֹ לֹא שְׁנָא שְׁחָטוֹ אַחַר כָּךְ, וַאֲפִלּוּ עַל יְדֵי מֻמְחֶה, אֵין הַשְּׁחִיטָה מַתֶּרֶת הַצֶּמֶר שֶׁנִּתְלַשׁ מֵחַיִּים. אֲבָל צֶמֶר הַמְחֻבָּר, הַשְּׁחִיטָה מַתִּירָתוֹ כִּבְשָׂרוֹ. 

אִם נִתְלַשׁ מֵחַיִּים וְעוֹדֶנּוּ מְסֻבָּךְ בִּשְׁאָר הַצֶּמֶר, אֶת שֶׁנִּרְאֶה כִּשְׁאָר צֶמֶר נִתָּר בַּשְּׁחִיטָה, וְאֶת שֶׁאֵינוֹ נִרְאֶה כִּשְׁאָר הַצֶּמֶר, וְהוּא שֶׁעִקָּרוֹ הָפוּךְ כְּלַפֵּי רֹאשׁוֹ, אֵין הַשְּׁחִיטָה מַתִּירָתוֹ. 

כְּשֶׁבָּא לְשָׁחֲטוֹ אוֹ לִרְאוֹת מוּמוֹ, <small>מֻתָּר </small> לִתְלֹשׁ הַצֶּמֶר שֶׁל מְקוֹם שְׁחִיטָה, כְּדֵי לַעֲשׂוֹת מָקוֹם לַשְּׁחִיטָה. <small>וְהַצֶּמֶר שֶׁתָּלַשׁ אָסוּר בַּהֲנָאָה <small><small>(בֵּית יוֹסֵף בְּשֵׁם הָרַמְבַּ''ם)</small>.</small> </small> וְדַוְקָא בַּיָּד, אֲבָל לֹא בִּכְלִי, כְּדֵי שֶׁלֹּא יְהֵא נִרְאֶה כְּגוֹזֵז. 

גִּזַּת בְּכוֹר, אֲפִלּוּ גִּזַּת בַּעַל מוּם, שֶׁנִּתְעָרֵב בְּגִזֵּי חֻלִּין אֲפִלּוּ אַחַת בְּכַמָּה אֲלָפִים, כֻּלָּן אֲסוּרוֹת, שֶׁהֲרֵי הוּא דָּבָר חָשׁוּב וּמְקַדֵּשׁ בְּכָל שֶׁהוּא. 

הָאוֹרֵג מְלֹא הַסִיט מִצֶּמֶר בְּכוֹר בְּבֶגֶד, יִדָּלֵק הַבֶּגֶד <small>הַגָּה: אוֹ יִקָּבֵר <small><small>(טוּר)</small>.</small> וְיֵשׁ אוֹמְרִים דְּדַוְקָא שֶׁאָרַג דָּבָר חָשׁוּב, כְּגוֹן צִיּוּר בְּבֶגֶד; אֲבָל אִם אֵינוֹ דָּבָר חָשׁוּב, בָּטֵל בְּרֹב <small><small>(ג''ז בַּטּוּר וְרֹא''שׁ)</small>.</small> </small> 


Siman 309

בְּכוֹר, בַּזְּמַן הַזֶּה, אֵין בּוֹ הֶתֵּר אֶלָּא עַל יְדֵי מוּם. וַאֲפִלּוּ אִם יִרְצוּ הַבְּעָלִים אוֹ הַכֹּהֵן לְכָנְסוֹ לְכִפָּה עַד שֶׁיָּמוּת מֵעַצְמוֹ, אֵינָם רַשָּׁאִים, אֶלָּא צָרִיךְ הַכֹּהֵן לְגַדְּלוֹ עַד שֶׁיִּפֹּל בּוֹ מוּם. 

אֲפִלּוּ כְּשֶׁיִּפֹּל בּוֹ מוּם בְּגָלוּי וְנִכָּר לַכֹּל, כְּגוֹן שֶׁנִּקְטְעָה יָדוֹ אוֹ רַגְלוֹ וְכַיּוֹצֵא בוֹ, אֵינוֹ רַשַּׁאי לְשָׁחֲטוֹ אֶלָּא עַל פִּי מֻמְחֶה, שֶׁיּוֹרֶה לוֹ שֶׁהוּא מוּם הָרָאוּי לִשָּׁחֵט עָלָיו. וְאִם אֵין חָכָם מֻמְחֶה, נִתָּר עַל פִּי ג' בְּנֵי הַכְּנֶסֶת, דְּהַיְנוּ חֲכָמִים קְצָת וְאֵינָם בְּקִיאִים כָּל כָּךְ. וְהָאִדָּנָא דְּלֵיכָּא מֻמְחִין, אֵינוֹ נִשְׁחָט עַל פִּי ג' בְּנֵי הַכְּנֶסֶת אֶלָּא בְּמוּמִין מֻבְהָקִים, כְּגוֹן נִסְמֵית עֵינוֹ וְנִקְטְעָה יָדוֹ וְכַיּוֹצֵא בָּהֶן. וּצְרִימַת הָאֹזֶן הוּא מוּם מֻבְהָק הֵיכָא דְּמִנְכָּר שַׁפִּיר וְנִרְאֶה לָעֵינַיִם שֶׁהוּא יוֹתֵר מֵחֲגִירַת הַצִּפֹּרֶן. וְכֵיצַד צְרִימַת הָאֹזֶן, שֶׁנִּפְגְּמָה בְּחִסָרוֹן מִן הַתְּנוּךְ, וְלֹא הָעוֹר שֶׁבִּשְׂפַת הָאֹזֶן, בֵּין שֶׁנִּפְגְּמָה בִּידֵי אָדָם בֵּין שֶׁנִּפְגְּמָה בִּידֵי שָׁמַיִם. <small>הַגָּה: נֶחְתַּךְ הַזָּנָב לְמַעְלָה מִן הַחוּלְיָא, הָוֵי מוּם <small><small>(פִּסְקֵי מהרא''י סי' רמ''ו)</small>.</small> וְעוֹד מָנָה בַּעַל הַטּוּר כַּמָּה מוּמִין שֶׁשּׁוֹחֲטִין עֲלֵיהֶן בַּזְּמַן הַזֶּה, וְהָרַב שֶׁחִבֵּר סֵפֶר הַזֶּה נִמְשַׁךְ אַחַר דִּבְרֵי הַרַמְבַּ''ם; וְלִי נִרְאֶה דְּהַסּוֹמֵךְ עַל דִּבְרֵי הַטּוּר הַבְּנוּיִין עַל דַּעַת הָרֹא''שׁ לֹא הִפְסִיד.</small> 


Siman 310

הַשּׁוֹחֵט אֶת הַבְּכוֹר שֶׁלֹּא עַל פִּי חָכָם, אֲפִלּוּ הֶרְאָהוּ לְחָכָם אַחַר כָּךְ וּמָצָא בּוֹ מוּם, אָסוּר. וְהוּא הַדִּין בַּזְּמַן הַזֶּה, אִם לֹא הֶרְאָהוּ לִשְׁלֹשָׁה בְּנֵי הַכְּנֶסֶת. 

הַשּׁוֹחֵט הַבְּכוֹר שֶׁלֹּא עַל פִּי מֻמְחֶה, וּמְכָרוֹ וַאֲכָלוּהוּ, מַחֲזִיר לָהֶם הַדָּמִים; לֹא אֲכָלוּהוּ, יִקָּבֵר וְיַחֲזִיר לָהֶם הַדָּמִים. 

מִי שֶׁאֵינוֹ מֻמְחֶה, וְרָאָה אֶת הַבְּכוֹר, וְנִשְׁחַט עַל פִּיו, יִקָּבֵר וִישַׁלֵּם מִבֵּיתוֹ. וְכַמָּה יְשַׁלֵּם, אִם הוּא בְּאֶרֶץ יִשְׂרָאֵל מְשַׁלֵּם בְּגַסָה חֲצִי דָּמָיו, וּבְדַקָּה רְבִיעַ דָּמָיו; וּבְחוּץ לָאָרֶץ, בֵּין בְּדַקָּה בֵּין בְּגַסָה חֲצִי דָּמָיו. וְהָאִדָּנָא, שֶׁאַף בְּאֶרֶץ יִשְׂרָאֵל אֵין רֹב שָׂדוֹת שֶׁל יִשְׂרָאֵל, מֻתָּר לְגַדֵּל בְּהֵמָה דַּקָּה אֲפִלּוּ בְּאֶרֶץ יִשְׂרָאֵל, הִלְכָּךְ אֲפִלּוּ בְּאֶרֶץ יִשְׂרָאֵל אַף בְּדַקָּה מִשַּׁלֵּם חֲצִי דָּמִים. 


Siman 311

הֶחָשׁוּד לִמְכֹּר בְּכוֹר לְשֵׁם חֻלִּין, אֵין קוֹנִים מִמֶּנּוּ בְּשַׂר צְבָאִים, שֶׁדּוֹמֶה לִבְשַׂר עֲגָלִים. וְאֵין לוֹקְחִים מִמֶּנּוּ עוֹרוֹת שֶׁאֵינָם עֲבוּדִים, אֲפִלּוּ שֶׁל נְקֵבָה, שֶׁמָּא יַחְתֹּךְ זִכְרוּתוֹ וְיֹאמַר: שֶׁל נְקֵבָה הוּא. וְאֵין לוֹקְחִין מִמֶּנּוּ צֶמֶר, אֲפִלּוּ מְלֻבָּן. אֲבָל לוֹקְחִין מִמֶּנּוּ צֶמֶר טָווּי וּלְבָדִים וְעוֹרוֹת עֲבוּדִים. 


Siman 312

הַנּוֹטֵל שָׂכָר לִהְיוֹת רוֹאֶה בְּכוֹרוֹת, אֵין שׁוֹחֲטִין עַל פִּיו אֶלָּא אִם כֵּן הָיָה מֻמְחֶה גָּדוֹל וְיָדְעוּ בּוֹ חֲכָמִים שֶׁאֵין כְּמוֹתוֹ, וּפָסְקוּ לוֹ שָׂכָר עַל הָרְאִיָּה וְהַבִּקּוּר. וְצָרִיךְ שֶׁיִּתְּנוּ לוֹ שְׂכָרוֹ, בֵּין יִהְיֶה הַמּוּם קָבוּעַ וְיַתִּירֶנּוּ, בֵּין אִם לֹא יִהְיֶה קָבוּעַ. וְלֹא יִתְּנוּ לוֹ שָׂכָר עַל הַבְּהֵמָה אֶלָּא פַּעַם אַחַת, וְרוֹאֶה אוֹתָהּ לְעוֹלָם, כָּל זְמַן שֶׁמְּבִיאִין אוֹתָהּ, כְּדֵי שֶׁלֹּא יָבֹא לִידֵי חֲשָׁד. 

אֵין הֶחָכָם רוֹאֶה בְּכוֹר לְעַצְמוֹ. 

אֵין רוֹאִין מוּמִין בְּיוֹם טוֹב. אֲבָל אִם רָאָהוּ מֵעֶרֶב יוֹם טוֹב, יָכוֹל לַחֲקֹר עָלָיו בְּיוֹם טוֹב הֵיאָךְ נָפַל בּוֹ הַמּוּם. 


Siman 313

אָסוּר לְהַטִּיל מוּם בִּבְכוֹר; אֲפִלּוּ לִגְרֹם לוֹ מוּם, כְּגוֹן לִתֵּן דְּבֵלָה עַל גַּבֵּי אָזְנוֹ כְּדֵי שֶׁיִּטְּלֶנָּה הַכֶּלֶב מִשָּׁם וְיִקְטַע אָזְנוֹ עִמָּהּ וְכַיּוֹצֵא בָּזֶה, אוֹ שֶׁאוֹמֵר לְעוֹבֵד כּוֹכָבִים לְהַטִּיל בּוֹ מוּם. וְאִם עָשָׂה מוּם בְּיָדַיִם אוֹ בִּגְרָמָתוֹ, אֵין שׁוֹחֲטִין אוֹתוֹ עַל יָדוֹ עַד שֶׁיִּפֹּל בּוֹ מוּם אַחֵר מֵעַצְמוֹ. וְאִם מֵת, אֵין קוֹנְסִין בְּנוֹ אַחֲרָיו, אֶלָּא שׁוֹחֲטִין אוֹתוֹ עַל יָדוֹ. 

אִם עוֹבֵד כּוֹכָבִים אוֹ תִּינוֹק מַטִּיל בּוֹ מוּם מֵעַצְמוֹ, אִם לֹא כִּוֵּן לְהַתִּירוֹ, מֻתָּר, אֲפִלּוּ אִם שָׁאַל: לָמָּה אֵין שׁוֹחֲטִין אוֹתוֹ, וְהֵשִׁיבוּ לוֹ לְפִי תֻּמָּם שֶׁאָסוּר לְשָׁחֲטוֹ עַד שֶׁיִּפֹּל בּוֹ מוּם. אֲבָל אִם כִּוֵּן לְהַתִּירוֹ, כְּגוֹן לְאַחַר שֶׁרוֹאֶה שֶׁהִתִּירוּהוּ עַל יְדֵי כָּךְ עוֹשֶׂה כֵּן לַאֲחֵרִים, אָסוּר. <small>סָפֵק אִם כִּוֵּן לְהַתִּירוֹ אוֹ לֹא, אַזְלִינָן לְקֻלָּא <small><small>(הַגָּהוֹת מָרְדְּכַי דְּחֻלִּין)</small>.</small> וְאִם עוֹבֵד כּוֹכָבִים מֵסִיחַ לְפִי תֻּמּוֹ וְאוֹמֵר שֶׁהַיִּשְׂרָאֵל צִוָּהוּ, אָסוּר <small><small>(ת''ה סי' קס''ט)</small>.</small> </small> 

אִם אָמְרוּ לְעוֹבֶדֶת כּוֹכָבִים הַמְשָׁרֶתֶת בְּבֵית יְהוּדִי, עַל הַבְּכוֹר, שֶׁאֵין לְאָכְלוֹ בְּלֹא מוּם, וְהָלְכָה וְחָתְכָה אָזְנוֹ, חָשׁוּב לָדַעַת וְאֵין שׁוֹחֲטִין אוֹתוֹ עָלָיו, מִפְּנֵי שֶׁעוֹבֶדֶת כּוֹכָבִים זוֹ כִּוְּנָה לְהַתִּירוֹ, וְגַם הָאוֹמְרִים לָהּ שֶׁאֵינוֹ נֶאֱכָל בְּלֹא מוּם כִּוְּנוּ לְכָךְ שֶׁתַּטִּיל בּוֹ מוּם. <small>הַגָּה: מֻתָּר לִתֵּן בְּכוֹר לְעוֹבֵד כּוֹכָבִים כְּדֵי לְגַדְּלוֹ, וְאִם הִטִּיל הַשּׁוֹמֵר בּוֹ מוּם, מֻתָּר, וְלֹא אַמְרִינָן דְּכִוֵּן לְהַתִּירוֹ, אַף עַל פִּי שֶׁיּוֹדֵעַ שֶׁנִּתָּר בְּמוּמוֹ וְשֶׁהוּא בְּכוֹר <small><small>(פִּסְקֵי מהרא''י סי' קס''ח)</small>.</small> </small> 

הָיָה הַבְּכוֹר רוֹדְפוֹ, וּבָעַט בּוֹ וְעַל יְדֵי כֵן עָשָׂה בּוֹ מוּם, מֻתָּר לְשָׁחֲטוֹ עָלָיו. וַאֲפִלּוּ בָּעַט בּוֹ לְאַחַר שֶׁנִּצַּל מִמֶּנּוּ. 

דְּבַר תּוֹרָה, בְּכוֹר שֶׁנָּפַל בּוֹ מוּם עוֹבֵר, מֻתָּר לְהַטִּיל בּוֹ מוּם קָבוּעַ, אֲבָל חֲכָמִים אֲסָרוּהוּ. 

בְּכוֹר שֶׁאָחֲזוֹ דָּם, יַקִּיז וּבִלְבָד שֶׁלֹּא יִתְכַּוֵּן לַעֲשׂוֹת מוּם. וְאִם נַעֲשָׂה בּוֹ מוּם בְּהַקָּזָה זוֹ, הֲרֵי זֶה נִשְׁחָט עָלָיו. 

מֻתָּר לְהַטִּיל מוּם בִּבְכוֹר בַּזְּמַן הַזֶּה קֹדֶם שֶׁיָּצָא לַאֲוִיר הָעוֹלָם. 


Siman 314

הַכֹּהֲנִים חֲשׁוּדִים לְהַטִּיל מוּם בִּבְכוֹר. אֲפִלּוּ אִם הוּא חָכָם וְיוֹשֵׁב בִּישִׁיבָה, אִם עָשָׂה דָּבָר שֶׁנִּרְאֶה כְּמַעֲרִים, כְּגוֹן שֶׁנָּתַן לִבְכוֹר שְׂעוֹרִים בְּסַל בְּעִנְיָן שֶׁכְּשֶׁיָּבֹא לְאָכְלָם נִפְגָּם שְׂפָתוֹ אוֹ כַּיּוֹצֵא בָּזֶה, אֵין לְשָׁחֲטוֹ עַל אוֹתוֹ הַמּוּם. <small>וּלְפִיכָךְ כָּל מוּם שֶׁרָאוּי לְבֹא בִּידֵי אָדָם, אֵין שׁוֹחֲטִין אוֹתוֹ עָלָיו, עַד שֶׁיָּעִידוּ שֶׁמֵּעַצְמוֹ נָפַל בּוֹ. <small><small>(טוּר)</small>.</small> </small> 

כָּל הַמּוּמִין הָרְאוּיִם לָבוֹא בִּידֵי אָדָם, נֶאֱמָן הָרוֹעֶה עֲלֵיהֶם לוֹמַר: מֵאֲלֵיהֶם נָפְלוּ וְלֹא נַעֲשׂוּ בְּכַוָּנָה, וְיִשְׁחַט עֲלֵיהֶם. בַּמֶּה דְּבָרִים אֲמוּרִים, כְּשֶׁהָיָה הָרוֹעֶה יִשְׂרָאֵל וְהַבְּכוֹר בְּיַד הַכֹּהֵן; אֲבָל אִם הָיָה הָרוֹעֶה כֹּהֵן וְהַבְּכוֹר עֲדַיִן הוּא בְּיַד בְּעָלָיו הַיִּשְׂרָאֵל, הֲרֵי זֶה אֵינוֹ נֶאֱמָן, וְחוֹשְׁדִין אוֹתוֹ שֶׁמָּא הוּא הִטִּיל בּוֹ כְּדֵי שֶׁיִּתְּנֶנּוּ לוֹ. <small>וְיֵשׁ אוֹמְרִים דְּרוֹעֶה כֹּהֵן נֶאֱמָן עַל בְּכוֹר שֶׁל יִשְׂרָאֵל, וְיֵשׁ לְהָקֵל <small><small>(טוּר בְּשֵׁם הָרֹא''שׁ וְהָרַמְבַּ''ן)</small>.</small> </small> 

כֹּהֵן שֶׁהֵעִיד לְכֹהֵן אַחֵר שֶׁמּוּם זֶה מֵאֵלָיו נָפַל, נֶאֱמָן, וְאֵין חוֹשְׁשִׁין לָהֶם שֶׁמָּא הֵם גּוֹמְלִים זֶה אֶת זֶה. 

אֲפִלּוּ בָּנָיו וּבְנֵי בֵּיתוֹ שֶׁל כֹּהֵן, מְעִידִין לוֹ עַל הַבְּכוֹר; אֲבָל לֹא אִשְׁתּוֹ, מִפְּנֵי שֶׁהִיא כְּגוּפוֹ. 

עֵד שֶׁהֵעִיד מִפִּי עֵד אַחֵר שֶׁמּוּם זֶה נָפַל שֶׁלֹּא לְדַעַת, נֶאֱמָן. אֲפִלּוּ אִשָּׁה נֶאֱמֶנֶת לוֹמַר: בְּפָנַי נָפַל מוּם זֶה מֵאֵלָיו, וְיִשָּׁחֵט עָלָיו. 

לֹא הָיוּ מֻחְזָקִים בּוֹ שֶׁהוּא בְּכוֹר, וְאָמַר הַכֹּהֵן: בְּכוֹר הוּא זֶה וּמוּם זֶה נָפַל בּוֹ מֵעַצְמוֹ, נֶאֱמָן. 

בְּכוֹר שֶׁהָיָה בְּיַד כֹּהֵן, וְנָפַל בּוֹ מוּם, וְהֵעִיד עָלָיו עֵד אֶחָד שֶׁזֶּה הַמּוּם מֵאֵלָיו נָפַל, וְאֵין אָנוּ יוֹדְעִים אִם מוּם זֶה שׁוֹחֲטִין עָלָיו אֶת הַבְּכוֹר, וּבָא הַכֹּהֵן שֶׁהוּא בְּיָדוֹ וְאָמַר: הֶרְאֵיתִי מוּם זֶה <small> <small>(לְמֻמְחֶה)</small> </small>  וְהִתִּירוֹ לִשְׁחִיטָה, הֲרֵי זֶה נֶאֱמָן, וְאֵין חוֹשְׁשִׁין שֶׁמָּא לֹא הֶרְאָהוּ. 

וְכֵן נֶאֱמָן הַכֹּהֵן לוֹמַר עַל בְּכוֹר בַּעַל מוּם: בְּכוֹר זֶה נְתָנוֹ לִי יִשְׂרָאֵל בְּמוּמוֹ, וְאֵין חוֹשְׁשִׁין שֶׁמָּא הוּא הִטִּילוֹ, דְּמִלְּתָא דַּעֲבִידָא לְגַלּוֹיֵי לָא מְשַׁקְּרֵי בַּה אִנְשֵׁי. 

נֶאֱמָן יִשְׂרָאֵל לוֹמַר: נָתַתִּי בְּכוֹר זֶה לְכֹהֵן בְּמוּמוֹ, אֲפִלּוּ הָיָה טָלֶה וְהִגְדִּיל וְלֹא חַיְשִׁינָן שֶׁמָּא אֵינוֹ מַכִּירוֹ. 

יִשְׂרָאֵל לֹא נֶחְשְׁדוּ עַל הַבְּכוֹרוֹת, אֲפִלּוּ שֶׁלָּהֶם. לְפִיכָךְ יִשְׂרָאֵל שֶׁיֵּשׁ לוֹ סְפֵק בְּכוֹר שֶׁנֶּאֱכַל בְּמוּמוֹ לַבְּעָלִים, נֶאֱמָן לוֹמַר שֶׁנָּפַל בּוֹ מוּם מֵעַצְמוֹ. 

אֵין רוֹאִין אֶת הַבְּכוֹר לְיִשְׂרָאֵל עַד שֶׁיְּהֵא כֹּהֵן עִמּוֹ, שֶׁמָּא יֹאמַר לוֹ הַמֻּמְחֶה: מוּם הוּא וּמֻתָּר לִשְׁחֹט עָלָיו, וְיֵלֵךְ וְיִשְׁחֲטֶנּוּ לְעַצְמוֹ וְלֹא יִתְּנֶנּוּ לַכֹּהֵן, שֶׁאַף עַל פִּי שֶׁאֵינוֹ חָשׁוּד לֶאֱכֹל קָדָשִׁים בַּחוּץ, חָשׁוּד הוּא לִגְזֹל מַתְּנוֹת כְּהֻנָּה. לְפִיכָךְ אִם הָיָה חָכָם וְיָדוּעַ שֶׁהוּא מְדַקְדֵּק עַל עַצְמוֹ, רוֹאִים לוֹ. <small>וְכֵן אִם</small> הָיָה הַמּוּם גָּלוּי לַכֹּל, כְּגוֹן שֶׁנִּקְטְעָה יָדוֹ אוֹ רַגְלוֹ, הוֹאִיל וֶהֱבִיאוֹ לְחָכָם הַמֻּמְחֶה הֲרֵי זֶה בְּחֶזְקַת מְדַקְדֵּק עַל עַצְמוֹ, לְפִיכָךְ רוֹאִים לוֹ אַף עַל פִּי שֶׁאֵין עִמּוֹ כֹּהֵן. 


Siman 315

סָפֵק בְּכוֹר, אֵין הַבְּעָלִים צְרִיכִים לִתְּנוֹ לַכֹּהֵן, אֶלָּא יַשְׁהֶנּוּ עַד שֶׁיִּפֹּל בּוֹ מוּם, וְיֹאכְלֶנּוּ. וְאָסוּר בְּגִזָּה וַעֲבוֹדָה. וְאִם תְּקָפוֹ כֹּהֵן, אֵין מוֹצִיאִין אוֹתוֹ מִיָּדוֹ. <small>הַגָּה: וְיֵשׁ אוֹמְרִים דְּמוֹצִיאִין אוֹתוֹ מִיַּד הַכֹּהֵן <small><small>(טוּר בְּשֵׁם הָרֹא''שׁ)</small></small> וְכֵן הִלְכְתָא. וַאֲפִלּוּ אִם נְתָנוֹ לוֹ הַיִּשְׂרָאֵל בַּטָּעוּת, שֶׁהָיָה סָבוּר שֶׁצָּרִיךְ לִתְּנוֹ לוֹ, וְאַחַר כָּךְ נוֹדַע לוֹ, צָרִיךְ הַכֹּהֵן לְהַחֲזִיר לוֹ <small><small>(פִּסְקֵי מהרא''י סִימָן קס''ו)</small>.</small> </small> 

יוֹצֵא דֹּפֶן וְשֶׁנּוֹלַד אַחֲרָיו דֶּרֶךְ רֶחֶם, שְׁנֵיהֶם אֵינָם בְּכוֹר; אֲפִלּוּ יָלְדָה נְקֵבָה תְּחִלָּה דֶּרֶךְ דֹּפֶן, וְזָכָר אַחֲרֶיהָ דֶּרֶךְ רֶחֶם, כֵּיוָן שֶׁקְּדָמוֹ אַחֵר. בְּכוֹר שֶׁהוּא טֻמְטוּם, הֲרֵי זֶה סְפֵק בְּכוֹר וְיֵאָכֵל בְּמוּמוֹ לִבְעָלָיו. וְדַוְקָא בְּמֵטִיל מַיִם בִּמְקוֹם נַקְבוּת, אֲבָל אִם מֵטִיל מַיִם בִּמְקוֹם זַכְרוּת, בְּכוֹר וַדַּאי הוּא וְצָרִיךְ לִתְּנוֹ לַכֹּהֵן <small><small>(טוּר בְּשֵׁם הָרֹא''שׁ וְלֹא כְּרַמְבַּ''ם)</small>.</small> 

אַנְדְּרוֹגִינוּס הוּא סָפֵק בְּכוֹר, וְיֵאָכֵל בְּמוּמוֹ לַבְּעָלִים. 

מְבַכֶּרֶת שֶׁיָּצְאָה מְלֵאָה וְחָזְרָה רֵיקָנִית, הַבָּא אַחֲרֶיהָ בְּכוֹר, מִסָפֵק, שֶׁמָּא הִפִּילָה דָּבָר שֶׁאֵינוֹ פּוֹטֵר מֵהַבְּכוֹרָה. 

רָחֵל שֶׁיָּלְדָה כְּמִין עֵז, אוֹ עֵז שֶׁיָּלְדָה כְּמִין רָחֵל, פְּטוּרָה מֵהַבְּכוֹרָה, שֶׁנֶּאֱמַר: אַךְ בְּכוֹר שׁוֹר <small><small>(וַיִּקְרָא כז, כו)</small></small> עַד שֶׁיִּהְיֶה הוּא שׁוֹר וּבְכוֹרוֹ שׁוֹר. וְאִם הָיָה בּוֹ מִקְצָת סִימָנֵי אִמּוֹ, הֲרֵי זֶה בְּכוֹר וְהוּא בַּעַל מוּם קָבוּעַ, שֶׁאֵין לְךָ מוּם גָּדוֹל מִשִּׁנּוּי בְּרִיָּתוֹ <small><small>(לְשׁוֹן רַמְבַּ''ם פ''ה מהל' בְּכוֹרוֹת ד''ו)</small>.</small> 

פָּרָה שֶׁיָּלְדָה כְּמִין חֲמוֹר, וְיֵשׁ בּוֹ מִקְצָת סִימָנֵי פָּרָה, הֲרֵי זֶה בְּכוֹר לַכֹּהֵן, הוֹאִיל וּמִין הַחֲמוֹר יֵשׁ בּוֹ דִּין בְּכוֹר. אֲבָל אִם יָלְדָה מִין סוּס אוֹ גָּמָל, אַף עַל פִּי שֶׁיֵּשׁ בּוֹ מִקְצָת סִימָנֵי פָּרָה, הֲרֵי הוּא סְפֵק בְּכוֹר; לְפִיכָךְ יֵאָכֵל לִבְעָלָיו, וְאִם תְּפָסוֹ כֹּהֵן אֵין מוֹצִיאִין מִיָּדוֹ. וְהוּא הַדִּין לַחֲמוֹר שֶׁיָּלְדָה כְּמִין סוּס, וְיֵשׁ בּוֹ מִקְצָת סִימָנֵי חֲמוֹר, הֲרֵי זֶה סְפֵק בְּכוֹר. <small>וּכְבָר נִתְבָּאֵר דְּנָקְטִינַן דְּאִם תְּקָפוֹ כֹּהֵן מוֹצִיאִין מִיָּדוֹ.</small> 

בְּהֵמָה דַּקָּה שֶׁטִּנְּפָה, דְּהַיְנוּ שֶׁנִּמּוֹחַ הָעֻבָּר וְיָצָא הַמִּחוּי, פְּטוּרָה מֵהַבְּכוֹרָה. וְצָרִיךְ לְהַרְאוֹתוֹ לְרוֹעֶה חָכָם שֶׁיִּרְאֶה אִם הוּא מִחוּי וָלָד. וּבְהֵמָה גַּסָה שֶׁהִפִּילָה שִׁלְיָא, פְּטוּרָה מֵהַבְּכוֹרָה; וְהַשִּׁלְיָא עַצְמָהּ אֵין בָּהּ קְדֻשָּׁה, וּמֻתָּר לְהַאֲכִילָהּ לִכְלָבִים. שָׁפְעָה חֲרָרַת דָּם, פְּטוּרָה מֵהַבְּכוֹרָה. וְהַחֲרָרָה תִּקָּבֵר, לְפַרְסְמָהּ שֶׁהִיא פְּטוּרָה מֵהַבְּכוֹרָה. 


Siman 316

הַלּוֹקֵחַ בְּהֵמָה מֵהָעוֹבֵד כּוֹכָבִים, וְאֵין יָדוּעַ אִם בִּכְּרָה וְיָלְדָה, הֲרֵי זֶה סְפֵק בְּכוֹר, וְיֵאָכֵל בְּמוּמוֹ לַבְּעָלִים, וְאֵינוֹ לַכֹּהֵן, שֶׁהַמּוֹצִיא מֵחֲבֵרוֹ עָלָיו הָרְאָיָה. בֵּין אִם לְקָחָהּ תּוֹךְ שָׁנְתָה, אוֹ אַחַר שְׁנָתָהּ, וַאֲפִלּוּ אִם הָעוֹבֵד כּוֹכָבִים מֵסִיחַ לְפִי תֻּמּוֹ שֶׁכְּבָר בִּכְּרָה, אֵינוֹ נֶאֱמָן. <small>וְסִימָנִים שֶׁבְּחִדְקֵי קַרְנֶיהָ אֵין מַעֲלֶה וְלֹא מוֹרִיד לִסְמֹךְ עֲלֵיהֶם <small><small>(הַגָּהוֹת מָרְדְּכַי פ' הָאִשָּׁה)</small>.</small> </small> 

לָקַח בְּהֵמָה מֵינִיקָה מֵהָעוֹבֵד כּוֹכָבִים, אֵינוֹ חוֹשֵׁשׁ שֶׁמָּא בְּנָהּ שֶׁל אַחֶרֶת הִיא מֵינִיקָה, אֶלָּא הֲרֵי זוֹ בְּחֶזְקָת שֶׁיָּלְדָה. וַאֲפִלּוּ הָיָה זֶה שֶׁמֵּינִיקָה כְּמוֹ מִין אַחֵר, וַאֲפִלּוּ כְּמִין חֲזִיר, פְּטוּרָה מֵהַבְּכוֹרָה. 

וְכֵן בְּהֵמָה שֶׁהִיא חוֹלֶבֶת, פְּטוּרָה מֵהַבְּכוֹרָה, שֶׁרֹב הַבְּהֵמוֹת אֵינָן חוֹלְבוֹת אֶלָּא אִם כֵּן יָלְדוּ. <small>הַגָּה: וְיֵשׁ אוֹמְרִים דְּאֵין סוֹמְכִין עַל מַה שֶּׁהִיא חוֹלֶבֶת <small><small>(טוּר בְּשֵׁם ה''ג וְהַגָּהוֹת מָרְדְּכַי פֶּרֶק הָאִשָּׁה)</small>,</small> וְכֵן פָּסְקוּ הָאַחֲרוֹנִים <small><small>(מהרא''י בִּפְסָקָיו סִימָן קס''ו ובת''ה סִימָן רע''א ומהרי''ו סִימָן קע''ד)</small>,</small> וְכֵן נוֹהֲגִין בְּכָל מְדִינוֹת אֵלּוּ. מִיהוּ אִם יֵשׁ עוֹד צַד הֶתֵּר לָזֶה, אוֹ שֶׁעוֹבֵד כּוֹכָבִים מֵסִיחַ לְפִי תֻּמּוֹ שֶׁלֹּא לְהַשְׁבִּיחַ מִקְּחוֹ, וְאוֹמֵר שֶׁיָּלְדָה, סוֹמְכִין לְהַתִּיר. וְדַוְקָא בְּפָרוֹת, וּבְמָקוֹם שֶׁלֹּא נִשְׁמַע שֶׁחוֹלְבוֹת בְּלֹא וָלָד; אֲבָל בְּעִזִּים, שֶׁדֶּרֶךְ שֶׁחוֹלְבוֹת בְּלֹא וָלָד, לֹא סָמְכִינַן עַל כָּךְ אֲפִלּוּ בְּמָקוֹם דְּאִכָּא סְפֵק סְפֵקָא, כְּגוֹן שֶׁיָּלְדָה ב' וְאִכָּא לְמֵימַר אָכַל אֶחָד דְּאֵינוֹ בְּכוֹר, אֲפִלּוּ הָכִי אָסוּר <small><small>(פִּסְקֵי מהרא''י סִימָן ק''ל)</small>.</small> ונ''ל דִּבְמָקוֹם דְּאֵין דֶּרֶךְ הָעִזִּים בְּכָךְ, אוֹ שֶׁדֶּרֶךְ הַפָּרוֹת בְּכָךְ, אֵין לְחַלֵּק, וְיֵשׁ לַחֲקֹר אַחַר זֶה.</small> 

בְּהֵמָה שֶׁרְאִינוּהָ חוֹלֶבֶת, וְיָדַעְנוּ שֶׁלֹּא יָלְדָה, אִם אַחַר כָּךְ רְאִינוּהָ מֵינִיקָה וְלֹא יָדַעְנוּ אִם יָלְדָה אוֹתוֹ וָלָד אִם לֹא, הֲרֵי זֶה בְּחֶזְקָת שֶׁיְּלָדַתּוּ. 

מִי שֶׁיֵּשׁ לוֹ בְּעֶדְרוֹ מַבְכִּירוֹת, וְשֶׁאֵין מַבְכִּירוֹת, וְיָלְדוּ, וְלֹא הָיָה שָׁם אָדָם, וּמוֹצֵא מַבְכִּירוֹת מֵינִיקוֹת נְקֵבוֹת וְשֶׁאֵינָן מַבְכִּירוֹת מֵינִיקוֹת זְכָרִים, אֵינוֹ חוֹשֵׁשׁ שֶׁמָּא בְּנָהּ שֶׁל זוֹ בָּא לוֹ אֵצֶל זוֹ וְשֶׁל זוֹ אֵצֶל זוֹ, אֶלָּא הַדָּבָר בְּחֶזְקָתוֹ שֶׁכָּל אַחַת מֵינִיקָה אֶת בְּנָהּ. 

הַלּוֹקֵחַ בְּהֵמָה מִיִּשְׂרָאֵל, הֲרֵי זֶה בְּחֶזְקַת שֶׁבִּכְּרָה, עַד שֶׁיּוֹדִיעוֹ הַמּוֹכֵר שֶׁעֲדַיִן לֹא יָלְדָה. <small>וְיֵשׁ אוֹמְרִים שֶׁהוּא סְפֵק בְּכוֹר <small><small>(טוּר בְּשֵׁם הָרֹא''שׁ והר''ר יוֹנָה)</small>.</small> </small> 


Siman 317

שְׁנַיִם שֶׁהִפְקִידוּ אֵצֶל אֶחָד שְׁנֵי זְכָרִים, אֶחָד בְּכוֹר וְאֶחָד פָּשׁוּט, וּמֵת אֶחָד מֵהֶם וְאֵינוֹ יוֹדֵעַ אֵיזֶה <small><small>(מֵת)</small>,</small> מַנִּיחַ הַנִּשְׁאָר בֵּינֵיהֶם, וְהוּא בֵּין שְׁנֵיהֶם, וְדִינוֹ כִּסְפֵק בְּכוֹר. 

מִי שֶׁהִפְקִיד בְּכוֹר אֵצֶל חֲבֵרוֹ, וְלַחֲבֵרוֹ פָּשׁוּט <small><small>(פי' שֶׁאֵינוֹ בְּכוֹר)</small>,</small> וּמֵת אֶחָד מֵהֶם, הַמּוֹצִיא מֵחֲבֵירוֹ עָלָיו הָרְאָיָה; וְכֵיוָן שֶׁהַנִּפְקָד מֻחְזָק, יַחֲזִיקֶנּוּ וְיֹאכְלֶנּוּ מִמּוּמוֹ. 

רוֹעֶה כֹּהֵן שֶׁנָּתַן בְּהֵמוֹת בַּחֲצַר בַּעַל הַבַּיִת, וְיָלְדָה אַחַת מֵהֶן בְּכוֹר, וְנִתְעָרְבוּ עִם שֶׁל בַּעַל הַבַּיִת, וּמֵת אֶחָד מֵהֶם, הָוֵי לֵיהּ בַּעַל הַבַּיִת מֻחְזָק וְיֹאכְלֶנּוּ בְּמוּמוֹ. 


Siman 318

רָחֵל שֶׁלֹּא בִּכְּרָה וְיָלְדָה שְׁנֵי זְכָרִים, אֲפִלּוּ יָצְאוּ שְׁנֵי רָאשֵׁיהֶם כְּאֶחָד, אִי אֶפְשָׁר שֶׁלֹּא קָדַם אֶחָד, הוֹאִיל וְאֵין יָדוּעַ אֵיזֶה יָצָא רִאשׁוֹן, הַכֹּהֵן נוֹטֵל אֶת הַכָּחוּשׁ וְהַשֵּׁנִי סְפֵק בְּכוֹר. מֵת אֶחָד מֵהֶם, אֵין לַכֹּהֵן כְּלוּם, שֶׁזֶּה הַחַי סָפֵק הוּא וְהַמּוֹצִיא מֵחֲבֵרוֹ עָלָיו הָרְאָיָה. וְכֵן אִם יָלְדָה זָכָר וּנְקֵבָה, הֲרֵי הַזָּכָר סָפֵק שֶׁמָּא הַנְּקֵבָה יָצְאָה תְּחִלָּה, לְפִיכָךְ אֵין לַכֹּהֵן כְּלוּם שֶׁהַמּוֹצִיא מֵחֲבֵרוֹ עָלָיו הָרְאָיָה. 

שְׁתֵּי רְחֵלוֹת שֶׁלֹּא בִּכְּרוּ וְיָלְדוּ שְׁנֵי זְכָרִים, שְׁנֵיהֶם לַכֹּהֵן, זָכָר וּנְקֵבָה, הַזָּכָר לַכֹּהֵן; שְׁנֵי זְכָרִים וּנְקֵבָה, הַכֹּהֵן נוֹטֵל אֶת הַכָּחוּשׁ וְהַשֵּׁנִי סְפֵק בְּכוֹר; וְאִם מֵת אֶחָד מֵהֶם, אֵין לַכֹּהֵן כְּלוּם, שֶׁזֶּה הַחַי סְפֵק בְּכוֹר הוּא וְהַמּוֹצִיא מֵחֲבֵרוֹ עָלָיו הָרְאָיָה. 

יָלְדוּ שְׁתֵּי נְקֵבוֹת וְזָכָר, אוֹ שְׁנֵי זְכָרִים וּשְׁתֵּי נְקֵבוֹת, הֲרֵי הַזְּכָרִים סָפֵק, שֶׁאֲנִי אוֹמֵר: שֶׁמָּא הַנְּקֵבָה נוֹלְדָה תְּחִלָּה וְאַחַר כָּךְ הַזָּכָר, לְפִיכָךְ אֵין כָּאן לַכֹּהֵן כְּלוּם, שֶׁהַמּוֹצִיא מֵחֲבֵרוֹ עָלָיו הָרְאָיָה. 

אַחַת בִּכְּרָה וְאַחַת לֹא בִּכְּרָה, וְיָלְדוּ שְׁנֵי זְכָרִים, אֶחָד לוֹ וְאֶחָד לַכֹּהֵן, וְכָל אֶחָד מֵהֶם סְפֵק בְּכוֹר, וְהַכֹּהֵן נוֹטֵל הַכָּחוּשׁ. מֵת אֶחָד מֵהֶם, אֵין כָּאן לַכֹּהֵן כְּלוּם, שֶׁזֶּה הַחַי סָפֵק הוּא. וְכֵן אִם יָלְדוּ זָכָר וּנְקֵבָה, אֵין כָּאן לַכֹּהֵן כְּלוּם, שֶׁזֶּה הַזָּכָר סָפֵק בְּכוֹר הוּא. 

גֵּר שֶׁנִּתְגַּיֵּר, סָפֵק בִּכְּרָה בְּהֶמְתּוֹ קֹדֶם שֶׁנִּתְגַּיֵּר סָפֵק אַחַר כָּךְ, הָוֵי סָפֵק, וְיֵאָכֵל בְּמוּמוֹ לַבְּעָלִים. 

כָּל שֶׁהוּא סְפֵק בְּכוֹר, יִרְעֶה עַד שֶׁיִּפֹּל בּוֹ מוּם, וְיֵאָכֵל לִבְעָלָיו. וְאִם תְּפָשׂוֹ הַכֹּהֵן, אֵין מוֹצִיאִים אוֹתוֹ מִיָּדוֹ, וְאוֹכֵל אוֹתוֹ בְּמוּמוֹ. <small>וְעַיֵּן לְעֵיל סי' שט''ו דקי''ל דְּמוֹצִיאִין אוֹתוֹ מִיַּד הַכֹּהֵן.</small> 


Siman 319

מְבַכֶּרֶת הַמַּקְשֶׁה לֵילֵד, יָכוֹל לַחְתֹּךְ אוֹתוֹ אֵבֶר אֵבֶר וּמַשְׁלִיךְ לַכְּלָבִים. <small>וּמֵרֻבּוֹ וָאֵילָךְ, צָרִיךְ קְבוּרָה <small><small>(בֵּית יוֹסֵף בְּשֵׁם הַתּוֹסָפוֹת)</small>.</small> </small>  וְהַבָּא אַחֲרָיו, בְּכוֹר. <small>וְיֵשׁ אוֹמְרִים שֶׁאֵינוֹ בְּכוֹר, <small><small>(טוּר בְּשֵׁם הָרֹא''שׁ)</small>.</small> </small> יָצָא רֻבּוֹ, הֲרֵי זֶה יִקָּבֵר וְנִפְטְרָה מֵהַבְּכוֹרָה. וְאִם חָתַךְ אֵבֶר וְהִנִּיחוֹ, אֵבֶר וְהִנִּיחוֹ, עַד שֶׁהִשְׁלִים רֻבּוֹ, הֲרֵי כָּל הָאֵבָרִים צְרִיכִין קְבוּרָה וְנִפְטְרָה מֵהַבְּכוֹרָה, כֵּיוָן שֶׁיָּצָא רֻבּוֹ, בֵּין שָׁלֵם בֵּין מְחֻתָּךְ <small><small>(וַהֲרֵי הוּא לְפָנֵינוּ)</small>,</small> נִתְקַדֵּשׁ לְמַפְרֵעַ. <small>וְיֵשׁ אוֹמְרִים דְּאֵינוֹ קָדוֹשׁ לְמַפְרֵעַ <small><small>(טוּר)</small>.</small> </small> 

יָצָא שְׁלִישׁ וּמְכָרוֹ לְעוֹבֵד כּוֹכָבִים, וְחָזַר וְיָצָא שְׁלִישׁ אַחֵר, נִתְקַדֵּשׁ לְמַפְרֵעַ. <small>וְיֵשׁ אוֹמְרִים דְּאֵינוֹ קָדוֹשׁ לְמַפְרֵעַ. <small><small>(טוּר)</small>.</small> </small> 

יָצָא שְׁלִישׁ דֶּרֶךְ דֹּפֶן וּשְׁנֵי שְׁלִישִׁים דֶּרֶךְ רֶחֶם, אֵינוֹ קָדוֹשׁ. <small>וְיֵשׁ אוֹמְרִים דְּקָדוֹשׁ <small><small>(ג''ז טוּר)</small>.</small> </small> 

יָצָא רֹב הָעֻבָּר עַל יְדֵי מִעוּט אֶחָד מֵהָאֵבָרִים שֶׁמַּשְׁלִימוֹ לְרֹב, חֲשֹׁב כְּיִלּוֹד אַף עַל פִּי שֶׁרֹב הָאֵבֶר מִבִּפְנִים, וְאָסוּר לְמָכְרוֹ לְעוֹבֵד כּוֹכָבִים וּלְהַשְׁלִיכוֹ לַכְּלָבִים, וּפוֹטֵר הַבָּא אַחֲרָיו. וְאִם יָצָא חֶצְיוֹ שֶׁל עֻבָּר עַל יְדֵי רֹב אֶחָד מֵהָאֵבָרִים שֶׁעַל יָדוֹ נִשְׁלַם יְצִיאַת חֲצִי הָעֻבָּר, הֲרֵי זֶה סָפֵק וְאָסוּר לְמָכְרוֹ לְעוֹבֵד כּוֹכָבִים וּלְהַשְׁלִיכוֹ לַכְּלָבִים, וְהַבָּא אַחֲרָיו סְפֵק בְּכוֹר. 


Siman 320

כֹּהֲנִים וּלְוִיִּם חַיָּבִים בִּבְכוֹר בְּהֵמָה טְהוֹרָה, וְיַפְרִישֶׁנּוּ הַכֹּהֵן וִיעַכְּבֶנּוּ לְעַצְמוֹ. 

בֶּהֱמַת הַשֻּׁתָּפִין חַיֶּבֶת בִּבְכוֹרָה. 

שֻׁתָּפוּת הָעוֹבֵד כּוֹכָבִים פּוֹטֵר, שֶׁאִם הָיָה הָעוֹבֵד כּוֹכָבִים שֻׁתָּף בַּפָּרָה אוֹ בָּעֻבָּר, אֲפִלּוּ הָיָה לוֹ אֶחָד מֵאֶלֶף בָּאֵם אוֹ בַּוָּלָד, הֲרֵי זֶה פָּטוּר מֵהַבְּכוֹרָה. לְפִיכָךְ הַמְקַבֵּל בְּהֵמָה מִן הָעוֹבֵד כּוֹכָבִים לִהְיוֹת מְטַפֵּל בָּהּ וְהַוְּלָדוֹת בֵּינֵיהֶם, אוֹ עוֹבֵד כּוֹכָבִים שֶׁקִּבֵּל מִיִּשְׂרָאֵל כָּזֶה, הֲרֵי אֵלּוּ פְּטוּרִים מֵהַבְּכוֹרָה, שֶׁנֶּאֱמַר: פֶּטֶר רֶחֶם בִּבְנֵי יִשְׂרָאֵל <small><small>(שְׁמוֹת יג, ב)</small></small> עַד שֶׁיִּהְיֶה הַכֹּל מִיִּשְׂרָאֵל. 

הָיָה לוֹ בְּאֶחָד מִשְּׁנֵיהֶם אֵבֶר אֶחָד, כְּגוֹן יָד אוֹ רֶגֶל, רוֹאִים כָּל שֶׁאִלּוּ יַחְתֹּךְ יִהְיֶה בַּעַל מוּם, הֲרֵי זֶה פָּטוּר; וְאִם אֶפְשָׁר שֶׁהָעוֹבֵד כּוֹכָבִים יַחְתֹּךְ אֵבֶר וְלֹא יִפָּסֵל, חַיָּב בִּבְכוֹרָה. 

עֵדֶר שֶׁהַמֶּלֶךְ נוֹטֵל מִמֶּנָּהּ מַעֲשֵׁר, כֵּיוָן שֶׁעִשּׂוּר שֶׁל מֶלֶךְ בְּתוֹכוֹ, חֲשִׁיבָא יַד עוֹבֵד כּוֹכָבִים בָּאֶמְצַע וּפָטוּר מֵהַבְּכוֹרָה. <small>הַגָּה: וַאֲפִלּוּ יָכוֹל לְסַלֵּק הָעוֹבֵד כּוֹכָבִים בְּמָעוֹת, חָשׁוּב יַד עוֹבֵד כּוֹכָבִים בָּאֶמְצַע, מֵאַחַר שֶׁעִקַּר שִׁעְבּוּד הָעוֹבֵד כּוֹכָבִים עַל הַבְּהֵמוֹת. <small><small>(בֵּית יוֹסֵף לְהָרִי''ף וְרֹא''שׁ וּפִסְקֵי מהאר''י סי' ק''ל)</small></small> אֲבָל אִם הִתְנוּ מִתְּחִלָּה שֶׁיִּתְּנוּ לוֹ דָּמִים בְּעַד הַוְּלָדוֹת, חַיָּב בִּבְכוֹרָה <small><small>(גַּם זֶה שָׁם)</small>.</small> </small> 

בַּזְּמַן הַזֶּה, מִצְוָה לְשַׁתֵּף עִם הָעוֹבֵד כּוֹכָבִים קֹדֶם שֶׁיֵּצֵא לַאֲוִיר הָעוֹלָם, כְּדֵי לְפָטְרוֹ מֵהַבְּכוֹרָה, אַף עַל פִּי שֶׁמַּפְקִיעַ קְדֻשָּׁתוֹ, הָכִי עָדִיף טְפֵי כְּדֵי שֶׁלֹּא יָבֹא לִידֵי מִכְשׁוֹל לֵהָנוֹת מִמֶּנּוּ בְּגִזָּה וּבַעֲבוֹדָה. וְאִם יַקְנֶה לְעוֹבֵד כּוֹכָבִים חֵלֶק בָּעֻבָּר, אֵין הַקִּנְיָן חָל, לְפִי שֶׁהוּא דָּבָר שֶׁלֹּא בָּא לָעוֹלָם, לְכָךְ יַקְנֶה לוֹ חֵלֶק בָּאֵם, <small>אוֹ יַקְנֶה לוֹ הָאֵם כְּדֵי לְהַקְנוֹת לוֹ חֵלֶק בָּעֻבָּר</small> וְהַקִּנְיָן יִהְיֶה שֶׁיְּקַבֵּל פְּרוּטָה מֵהָעוֹבֵד כּוֹכָבִים וְיַקְנֶה לוֹ הַמָּקוֹם שֶׁהַבְּהֵמָה עוֹמֶדֶת שָׁם וְהַמָּקוֹם יַקְנֶה לוֹ חֵלֶק בָּאֵם. <small>אוֹ שֶׁיְּקַבֵּל מָעוֹת מִן הָעוֹבֵד כּוֹכָבִים, וְיִמְשֹׁךְ הַבְּהֵמָה לִרְשׁוּתוֹ אוֹ לְסִמְטָא דְּאָז מְשִׁיכָה קוֹנָה לוֹ עִם הַמָּעוֹת <small><small>(טוּר לְדַעַת רַשִׁ''י וְרַבֵּנוּ תָּם)</small>.</small> </small> 

הַמְקַבֵּל צֹאן מִן הָעוֹבֵד כּוֹכָבִים <small><small>(בְּמָמוֹן קָצוּב)</small>,</small> וּפָסַק עִמּוֹ שֶׁיִּהְיֶה הַשָּׂכָר בֵּינֵיהֶם וְאִם פָּחֲתוּ פָּחֲתוּ לַיִּשְׂרָאֵל, אַף עַל פִּי שֶׁבִּרְשׁוּת יִשְׂרָאֵל הֵם וַהֲרֵי הֵם כְּקִנְיָנוֹ, הוֹאִיל וְאִם לֹא יִמְצָא הָעוֹבֵד כּוֹכָבִים אֶצְלוֹ מָמוֹן לִגְבּוֹת מִמֶּנּוּ יִגְבֶּה מֵהַבְּהֵמוֹת הָאֵלּוּ וּמִוַּלְדוֹתֵיהֶם, נַעֲשָׂה כְּמִי שֶׁיֵּשׁ לוֹ אַחֲרָיוּת עֲלֵיהֶם וְעַל וַלְדוֹתֵיהֶן, וַהֲרֵי יַד הָעוֹבֵד כּוֹכָבִים בָּאֶמְצַע וּפְטוּרִים מֵהַבְּכוֹרָה הֵם וּוַלְדוֹתֵיהֶן. אֲבָל וַלְדֵי וְלָדוֹת, חַיָּבִים, שֶׁהֲרֵי שֶׁל יִשְׂרָאֵל הֵם וְאֵין לָעוֹבֵד כּוֹכָבִים רְשׁוּת עֲלֵיהֶם. וְאִם הֶעֱמִיד וְלָדוֹת תַּחַת אִמּוֹתֵיהֶן, וַלְדֵי וְלָדוֹת פְּטוּרִים. וַלְדֵי וַלְדֵי וְלָדוֹת, חַיָּבִים. <small>הַגָּה: וְעוֹבֵד כּוֹכָבִים בַּעַל חוֹב שֶׁקִּבֵּל בְּהֵמָה מִיִּשְׂרָאֵל לְגַדְּלָהּ, וְהָיָה חָפֵץ חֵלֶק בַּוְּלָדוֹת, וְהַיִּשְׂרָאֵל אָמַר לִתֵּן לוֹ דָּמִים, וּמֵאַחֵר שֶׁיָּדוֹ הָיְתָה תַּקִּיפָה עַל בַּעַל חוֹבוֹ בֶּטַח שֶׁעַל כָּרְחוֹ שֶׁל עוֹבֵד כּוֹכָבִים יִצְטָרֵךְ לִקַּח מָעוֹת, מִכָּל מָקוֹם פְּטוּרָה מֵהַבְּכוֹרָה הוֹאִיל וְהָעוֹבֵד כּוֹכָבִים לֹא רָצָה לְטַפֵּל בָּהּ רַק בְּחֵלֶק וְלָדוֹת <small><small>(פִּסְקֵי מהרא''י סִימָן ק''ל)</small>.</small> עוֹבֵד כּוֹכָבִים שֶׁקִּבֵּל בֶּהֱמַת יִשְׂרָאֵל לְטַפֵּל בָּהּ, וְאֵין לוֹ חֵלֶק בָּהּ רַק קִבֵּל עָלָיו אַחֲרָיוּת שֶׁלָּהּ, חַיֶּבֶת בִּבְכוֹרָה <small><small>(מהרי''ו סִימָן קע''ד)</small>. </small> </small> 


Siman 321

בְּכוֹר בְּהֵמָה טְמֵאָה נוֹהֵג בְּכָל מָקוֹם וּבְכָל זְמַן. וְאֵינוֹ נוֹהֵג אֶלָּא בַּחֲמוֹרִים. וְזֶה מִצְוָתוֹ, שֶׁכָּל יִשְׂרָאֵל שֶׁיֵּשׁ לוֹ חֲמוֹרָה שֶׁבִּכְּרָה פּוֹדֵהוּ בְּשֶׂה מִן הַכְּבָשִׂים אוֹ מִן הָעִזִּים, בֵּין זָכָר בֵּין נְקֵבָה, בֵין תָּם בֵּין בַּעַל מוּם, בֵּין גָּדוֹל בֵּין קָטָן, וְיִתְּנֶנּוּ לְכֹהֵן. וּמֵאֵימָתַי חַיָּב לִפְדּוֹתוֹ, מִשֶּׁיִּוָּלֵד עַד שֶׁיָּמוּת, אֶלָּא שֶׁמִּצְוָה לִפְדּוֹתוֹ מִיָּד, שֶׁלֹּא לְהַשְׁהוֹת הַמִּצְוָה. וּלְאַחֵר שֶׁיִּפְדֶּנּוּ הוּא חֻלִּין גְּמוּרִים, וּמֻתָּר בְּגִזָּה וַעֲבוֹדָה כִּשְׁאָר חֻלִּין. וְהַכֹּהֵן יַעֲשֶׂה גַּם כֵּן בַּשֶּׂה כְּמוֹ בִּשְׁאָר חֻלִּין. 

אֵין פּוֹדִין לֹא בְּעֵגֶל וְלֹא בְּחַיָּה וְלֹא בְּשֶׂה שָׁחוּט וְלֹא בִּטְרֵפָה וְלֹא בְּכִלְאַיִם וְלֹא בְּכוֹי. 

אֵין פּוֹדִין בְּשֶׂה הַדּוֹמֶה לְמִין אַחֵר; וְאִם פָּדָה, פָּדוּי <small>וְיֵשׁ אוֹמְרִים דְּאִם פָּדָה בּוֹ הָוֵי סָפֵק <small><small>(טוּר בְּשֵׁם הָרֹא''שׁ)</small>.</small> </small> 

פּוֹדִין בְּבֶן פְּקוּעָה. <small>וְיֵשׁ אוֹמְרִים שֶׁאֵין פּוֹדִין בְּבֶן פְּקוּעָה <small><small>(ג''ז בִּשְׁמוֹ)</small>.</small> </small> 

אִם אֵין לוֹ שֶׂה לִפְדּוֹתוֹ, פּוֹדֶהוּ בְּשָׁוְיוֹ. <small>וְאָז יָכוֹל לִפְדּוֹת בְּכָל דָּבָר <small><small>(בֵּית יוֹסֵף בְּשֵׁם הָרַמְבַּ''ם)</small>,</small> </small> וְנוֹתֵן דָּמָיו לַכֹּהֵן. לֹא אָמְרָה תּוֹרָה לְהַחְמִיר עָלָיו, אֶלָּא לְהָקֵל עָלָיו שֶׁאִם הָיָה לוֹ פֶּטֶר חֲמוֹר שֶׁשָּׁוֶה עֲשָׂרָה סְלָעִים, יֵשׁ לוֹ לִפְדּוֹתוֹ בְּשֶׂה שְׁוֵה דִּינָר. בַּמֶּה דְּבָרִים אֲמוּרִים, כְּשֶׁהָיוּ דְּמֵי פֶּטֶר חֲמוֹר מִג' זוּזִין וָמַעְלָה, אֲבָל אִם הָיוּ דָּמָיו פָּחוֹת מִג' זוּזִין, אֵין פּוֹדִין אוֹתוֹ אֶלָּא בְּשֶׂה אוֹ בְּג' זוּזִין; וְעַיִן יָפָה לֹא יִפְחֹת מִסֶלַע, וְעַיִן רָעָה בַּחֲצִי סֶלַע, וּבֵינוֹנִית בְּג' זוּזִים. <small>הַגָּה: וּפוֹדִין בְּשֵׂה אֶחָד כַּמָּה פְּעָמִים, כְּגוֹן אִם חָזַר וּקְנָאוֹ מִן הַכֹּהֵן, אוֹ בְּמָקוֹם שֶׁיֵּשׁ לוֹ סְפֵק פֶּטֶר חֲמוֹר, שֶׁדִּינוֹ שֶׁמַּפְרִישׁ עָלָיו טָלֶה וְהוּא שֶׁלּוֹ <small><small>(טוּר)</small>.</small> </small> 

מִיָּד כְּשֶׁהִפְרִישׁ הַטָּלֶה תַּחַת פֶּטֶר חֲמוֹר, חָזַר הַפֶּטֶר חֲמוֹר חֻלִּין, אֲפִלּוּ קֹדֶם שֶׁנְּתָנוֹ לַכֹּהֵן, וּמֻתָּר לֵהָנוֹת בּוֹ. וְאִם מֵת, לֹא יִקָּבֵר. וְהַכֹּהֵן זָכָה בַּשֶּׂה מִיָּד, וְהוּא בְּאַחֲרָיוּתוֹ, שֶׁאִם מֵת מִיָּד הַבְּעָלִים קֹדֶם שֶׁנְּתָנוּהוּ לַכֹּהֵן, פְּטוּרִים. לְפִיכָךְ מִיָּד כְּשֶׁמַּפְרִישׁוֹ מְבָרֵךְ: אֲשֶׁר קִדְּשָׁנוּ בְּמִצְוֹתָיו וְצִוָּנוּ עַל פִּדְיוֹן פֶּטֶר חֲמוֹר. 

יִשְׂרָאֵל שֶׁפָּדָה פָּטַר חֲמוֹר שֶׁל חֲבֵרוֹ, הוּא פָּדוּי, וּפֶטֶר חֲמוֹר הוּא לִבְעָלָיו. 

פֶּטֶר חֲמוֹר אָסוּר בַּהֲנָאָה עַד שֶׁיִּפָּדֶה; וְאִם מְכָרוֹ קֹדֶם פִּדְיוֹן, דָּמָיו אֲסוּרִין. <small>הַגָּה: וְדַוְקָא שֶׁמְּכָרוֹ סְתָמָא, אֲבָל אִם הוֹדִיעוּ לַלּוֹקֵחַ שֶׁהוּא פֶּטֶר חֲמוֹר וְהוּא מוֹכֵר לוֹ מַה שֶּׁשָּׁוֶה יוֹתֵר מֵהַשֶּׂה שֶׁיִּפְדֶּה, דָּמָיו מֻתָּרִים, וַאֲפִלּוּ לְכַתְּחַלָּה מֻתָּר לְמָכְרוֹ בִּכְהַאי גַּוְנָא <small><small>(כָּךְ מַשְׁמָע בַּטּוּר)</small>.</small> </small> וְאִם מֵת קֹדֶם פִּדְיוֹן, אוֹ שֶׁעֲרָפוֹ, יִקָּבֵר, מִפְּנֵי שֶׁהוּא אָסוּר בַּהֲנָאָה אַף לְאַחַר עֲרִיפָתוֹ, הוֹאִיל וְלֹא נִפְדָּה. לְפִיכָךְ, אִם לֹא פָּדָהוּ וְנָתַן פֶּטֶר הַחֲמוֹר בְּעַצְמוֹ לַכֹּהֵן, אָסוּר לַכֹּהֵן לְהִשְׁתַּמֵּשׁ בּוֹ עַד שֶׁיִּפְדֵּהוּ בְּשֶׂה וְיִקַּח הַשֶּׂה לְעַצְמוֹ, אוֹ יַעַרְפֶנּוּ וְיִקָּבֵר. וְהַכֹּהֲנִים חֲשׁוּדִים עַל דָּבָר זֶה, לְפִיכָךְ אָסוּר לְיִשְׂרָאֵל לִתֵּן פֶּטֶר חֲמוֹר לַכֹּהֵן, אֶלָּא אִם כֵּן פָּדָה הַחֲמוֹר בְּפָנָיו אוֹ יַעַרְפֶנּוּ לְפָנָיו. 

פֶּטֶר חֲמוֹר, קֹדֶם שֶׁיִּפָּדֶה, אָסוּר לַעֲבֹד בּוֹ וּלְגָזְזוֹ כְּדֵי לֵהָנוֹת בִּשְׂעָרוֹ. אֲבָל אִם הָיָה שְׂעָרוֹ מְסֻבָּךְ, אוֹ שֶׁיֵּשׁ לוֹ מַכָּה בִּמְקוֹם הַשֵּׂעָר, מֻתָּר לְגָזְזוֹ לַהֲנָאָתוֹ, וְהַשֵּׂעָר אָסוּר בַּהֲנָאָה, וְיִקָּבֵר. 

יִשְׂרָאֵל שֶּׁיֵּשׁ לוֹ סָפֵק פֶּטֶר חֲמוֹר, יַפְרִישׁ עָלָיו טָלֶה לְהַפְקִיעַ אִסוּרוֹ, וּמְעַכֵּב הַטָּלֶה לְעַצְמוֹ. <small>הַגָּה: לֹא רָצָה לִפְדּוֹתוֹ וְלֹא לִתְּנוֹ לַכֹּהֵן, מַכֵּהוּ בְּקוֹפִיץ בְּעָרְפּוֹ עַד שֶׁיָּמוּת, וְיִקְבְּרֶנּוּ <small><small>(טוּר)</small>.</small> </small> 

פֶּטֶר חֲמוֹר אֵין מְמִיתִין אוֹתוֹ לֹא בְּמַקֵּל וְלֹא בְּקָנֶה וְלֹא בְּמַגָּל וְלֹא בִּמְגֵרָה וְלֹא בְּקַרְדֹּם, אֶלָּא בְּקוֹפִיץ. וְלֹא יַכְנִיסֶנּוּ בְּחֵדֶר וְיִנְעֹל בְּפָנָיו עַד שֶׁיָּמוּת, שֶׁנֶּאֱמַר: וַעֲרַפְתּוֹ. <small><small>(שְׁמוֹת יג, יג, לד, כ)</small>.</small> 

מִצְוַת פְּדִיָּה קוֹדֶמֶת לְמִצְוַת עֲרִיפָה. 

חֲמוֹרָה שֶׁלֹּא בִּכְּרָה, וְיָלְדָה שְׁנֵי זְכָרִים נוֹתֵן טָלֶה אֶחָד לַכֹּהֵן. זָכָר וּנְקֵבָה, סָפֵק, וּמַפְרִישׁ טָלֶה אֶחָד כְּדֵי לְהַפְקִיעַ קְדֻשָּׁה מִמֶּנּוּ עַד שֶׁיִּהְיֶה מֻתָּר בַּהֲנָאָה, שֶׁמָּא הַזָּכָר נוֹלַד תְּחַלָּה וְטָלֶה זֶה שֶׁהִפְרִישׁ, לַבְּעָלִים וְאֵינוֹ לַכֹּהֵן, שֶׁהַמּוֹצִיא מֵחֲבֵרוֹ עָלָיו הָרְאָיָה. 

שְׁתֵּי חֲמוֹרוֹת שֶׁלֹּא בִּכְּרוּ, וְיָלְדוּ שְׁנֵי זְכָרִים, נוֹתֵן שְׁנֵי טְלָאִים לַכֹּהֵן. זָכָר וּנְקֵבָה, הַזָּכָר לַכֹּהֵן. שְׁנֵי זְכָרִים וּנְקֵבָה, אֶחָד לַכֹּהֵן, וְעַל הַשֵּׁנִי מַפְרִישׁ טָלֶה אֶחָד וְהוּא לְעַצְמוֹ. שְׁנֵי זְכָרִים וּשְׁתֵּי נְקֵבוֹת, אוֹ שְׁתֵּי נְקֵבוֹת וְזָכָר, אֵין לַכֹּהֵן כְּלוּם. <small>וְיֵשׁ אוֹמְרִים דְּצָרִיךְ לְהַפְרִישׁ, וְהֵם לְעַצְמוֹ <small><small>(טוּר)</small>.</small> </small> 

אַחַת בִּכְּרָה וְאַחַת לֹא בִּכְּרָה, וְיָלְדוּ שְׁנֵי זְכָרִים, נוֹתֵן טָלֶה אֶחָד לַכֹּהֵן. זָכָר וּנְקֵבָה, מַפְרִישׁ טָלֶה וְהוּא לְעַצְמוֹ. 

הַלּוֹקֵחַ חֲמוֹרָה מֵעוֹבֵד כּוֹכָבִים, וְאֵין יָדוּעַ אִם בִּכְּרָה, וְיָלְדָה זָכָר, פּוֹדֶה אוֹתוֹ בְּשֶׂה וְהוּא לַבְּעָלִים, מִפְּנֵי שֶׁהוּא סָפֵק. 

יִשְׂרָאֵל שֶׁיָּרַשׁ מֵאֲבִי אִמּוֹ כֹּהֵן פֶּטֶר חֲמוֹר וַדַּאי, וְאוֹתוֹ הַכֹּהֵן יְרָשׁוֹ מֵאֲבִי אִמּוֹ יִשְׂרָאֵל, מַפְרִישׁ טָלֶה וְהוּא שֶׁלּוֹ. 

גֵּר שֶׁבִּכְּרָה חֲמוֹרָתוֹ, סָפֵק קֹדֶם שֶׁנִּתְגַּיֵּר אוֹ אַחַר כָּךְ, מַפְרִישׁ עָלָיו טָלֶה וְהוּא שֶׁלּוֹ. 

כֹּהֲנִים וּלְוִיִּים פְּטוּרִים מִבְּכוֹר בְּהֵמָה טְמֵאָה. <small>וְהוּא הַדִּין כֹּהֶנֶת וּלְוִיָּה, אֲבָל בַּעֲלֵיהֶם חַיָּבִים בְּפֶטֶר חֲמוֹר שֶׁלָּהֶם. אֲבָל בְּנִכְסֵי מְלוֹג שֶׁלָּהּ פְּטוּרִים, שֶׁהֲרֵי יֵשׁ לָהּ שֻׁתָּפוּת בַּהֲדֵיה <small><small>(תְּשׁוּבַת הָרַשְׁבָּ''א סִימָן שס''ו)</small>.</small> </small> 

שֻׁתָּפוּת הָעוֹבֵד כּוֹכָבִים, פּוֹטֵר בּוֹ. וְכָל דִּינֵי שֻׁתָּפוּת הָעוֹבֵד כּוֹכָבִים בִּטְהוֹרָה, כֵּן דִּינוֹ בִּטְמֵאָה, אֶלָּא שֶׁאָסוּר לְהִשְׁתַּתֵּף עִמּוֹ כְּדֵי לְהַפְקִיעַ קְדֻשָּׁתוֹ, כֵּיוָן שֶׁאֶפְשָׁר בִּפְדִיָּה אוֹ בַּעֲרִיפָה. 

שֻׁתָּפוּת כֹּהֵן אוֹ לֵוִי, פּוֹטֵר בּוֹ. 

עוֹבֵד כּוֹכָבִים שֶׁהִפְרִישׁ פֶּטֶר חֲמוֹר, מוֹדִיעִין אוֹתוֹ שֶׁאֵינוֹ חַיָּב וַהֲרֵי הוּא מֻתָּר בְּגִזָּה וַעֲבוֹדָה. 

פָּרָה שֶׁיָּלְדָה כְּמִין חֲמוֹרָה, וַחֲמוֹרָה שֶׁיָּלְדָה כְּמִין פָּרָה, נִתְבָּאֵר בְּסִימָן שט''ו. 


Siman 322

מִצְוַת עֲשֵׂה לְהַפְרִישׁ תְּרוּמָה מֵהָעִסָה וְלִתְּנָהּ לְכֹהֵן, שֶׁנֶּאֱמַר: רֵאשִׁית עֲרִסֹתֵכֶם תָּרִימוּ תְרוּמָה <small><small>(בַּמִּדְבָּר טו, כ)</small></small> וְרֵאשִׁית זֶה אֵין לוֹ שִׁעוּר מִן הַתּוֹרָה, אֲפִלּוּ הִפְרִישׁ כִּשְׂעוֹרָה, פָּטַר אֶת הָעִסָה. וְהָעוֹשֶׂה כָּל עִסָתוֹ חַלָּה, לֹא עָשָׂה כְּלוּם, עַד שֶׁיְּשַׁיֵּר מִקְצָת. וּמִדִּבְרֵי סוֹפְרִים מַפְרִישִׁין אֶחָד מִכ''ד מִן הָעִסָה. וְהַנַּחְתּוֹם הָעוֹשֶׂה לִמְכֹּר בַּשּׁוּק, מַפְרִישׁ אֶחָד מִמ''ח. וְאִם נִטְמְאָה הָעִסָה בְּשׁוֹגֵג אוֹ בְּאֹנֶס, אַף בַּעַל הַבַּיִת מַפְרִישׁ אֶחָד מִמ''ח. 

אֵין חַיָּבִים בְּחַלָּה מִן הַתּוֹרָה אֶלָּא בְּאֶרֶץ יִשְׂרָאֵל בִּלְבַד, שֶׁנֶּאֱמַר: וְהָיָה בַּאֲכָלְכֶם מִלֶּחֶם הָאָרֶץ <small><small>(בַּמִּדְבָּר טו, יט)</small></small> וּבִזְמַן שֶׁכָּל יִשְׂרָאֵל שָׁם שֶׁנֶּאֱמַר בְּבֹאֲכֶם <small><small>(בַּמִּדְבָּר טו, יח)</small></small> בִּיאַת כֻּלְּכֶם וְלֹא בִּיאַת מִקְצַתְכֶם. לְפִיכָךְ חַלָּה בַּזְּמַן הַזֶּה אֲפִלּוּ בִּימֵי עֶזְרָא בְּאֶרֶץ יִשְׂרָאֵל, אֵינָהּ אֶלָּא מִדִּבְרֵיהֶם. 

מַפְרִישִׁין חַלָּה בְּחוּצָה לָאָרֶץ מִדִּבְרֵי סוֹפְרִים, כְּדֵי שֶׁלֹּא תִּשָּׁכַח תּוֹרַת חַלָּה מִיִּשְׂרָאֵל. 

ג' דִּינִים לְחַלָּה בְּשָׁלֹשׁ אֲרָצוֹת: כָּל הָאֶרֶץ שֶׁהֶחֱזִיקוּ בָּהּ עוֹלֵי בָּבֶל עַד כְּזִיב, מַפְרִישִׁין בָּהּ חַלָּה אַחַת, כַּשִּׁעוּר, וְהִיא נֶאֱכֶלֶת לַכֹּהֲנִים; וּשְׁאָר אֶרֶץ יִשְׂרָאֵל, שֶׁהֶחֱזִיקוּ בָּהּ עוֹלֵי מִצְרַיִם וְלֹא עוֹלֵי בָּבֶל, שֶׁהוּא מִכְּזִיב וְעַד אֲמָנָה, מַפְרִישִׁין בָּהּ שְׁתֵּי חַלּוֹת, הָרִאשׁוֹנָה אֶחָד מִמ''ח וְהִיא נִשְׂרֶפֶת; וְהַשְּׁנִיָּה אֵין לָהּ שִׁעוּר, וְנוֹתְנִים אוֹתָהּ לַכֹּהֵן לְאָכְלָהּ. וְכָל הָאָרֶץ מֵאֲמָנָה וְלַחוּץ, בֵּין בְּסוּרְיָא בֵּין בִּשְׁאָר אֲרָצוֹת, מַפְרִישִׁין שְׁתֵּי חַלּוֹת, הָרִאשׁוֹנָה אֵין לָהּ שִׁעוּר, וְהִיא נִשְׂרֶפֶת; וְהַשְּׁנִיָּה, א' מִמ''ח, וְנֶאֱכֶלֶת, וּמֻתֶּרֶת לִטְמֵאִים אֲפִלּוּ לְזָבִים וְזָבוֹת. וּבַזְּמַן הַזֶּה, שֶׁאֵין עִסָה טְהוֹרָה, מִפְּנֵי טֻמְאַת הַמֵּת, מַפְרִישִׁין חַלָּה אַחַת בְּכָל אֶרֶץ יִשְׂרָאֵל, אֶחָד מִמ''ח, וְשׂוֹרְפִין אוֹתָהּ, מִפְּנֵי שֶׁהִיא טְמֵאָה. וּמִכְּזִיב וְעַד אֲמָנָה, מַפְרִישִׁין שְׁנִיָּה לְכֹהֵן לַאֲכִילָה, וְאֵין לָהּ שִׁעוּר, כְּשֶׁהָיָה הַדָּבָר מִקֹּדֶם. 

חַלַּת חוּצָה לָאָרֶץ, אַף עַל פִּי שֶׁהִיא טְמֵאָה, הוֹאִיל וְעִקַּר חִיּוּבָהּ מִדִּבְרֵיהֶם, אֵינָהּ אֲסוּרָה בַּאֲכִילָה אֶלָּא עַל כֹּהֵן שֶׁטֻּמְאָה יוֹצְאָה עָלָיו מִגּוּפוֹ, וְהֵם בַּעֲלֵי קְרָיִים וְזָבִים וְזָבוֹת וְנִדּוֹת וְיוֹלְדוֹת. אֲבָל שְׁאָר הַטְּמֵאִים בְּמַגַּע הַטֻּמְאוֹת, אֲפִלּוּ טִמְאֵי מֵת, מֻתָּרִים לְאָכְלָהּ. לְפִיכָךְ, בֵּין בְּסוּרְיָא בֵּין בְּחוּצָה לָאָרֶץ, אִם רָצָה לְהַפְרִישׁ חַלָּה אַחַת, מַפְרִישׁ אֶחָד מִמ''ח וְנֶאֱכֶלֶת לְקָטָן שֶׁעֲדַיִן לֹא רָאָה קֶרִי, אוֹ לִקְטַנָּה שֶׁעֲדַיִן לֹא רָאֲתָה נִדָּה, וְאֵינוֹ צָרִיךְ לְהַפְרִישׁ שְׁנִיָּה. וְכֵן אִם הָיָה שָׁם כֹּהֵן גָּדוֹל שֶׁטָּבַל מִשִּׁכְבַת זַרְעוֹ אוֹ מִזִּיבָתוֹ, אַף עַל פִּי שֶׁלֹּא הֶעֱרִיב שִׁמְשׁוֹ <small>וְיֵשׁ אוֹמְרִים שֶׁצָּרִיךְ הַעֲרֵב שֶׁמֶשׁ <small><small>(הר''ן פ' אֵלּוּ עוֹבְרִין)</small>,</small> </small> הֲרֵי זֶה מֻתָּר לֶאֱכֹל חַלָּה הָרִאשׁוֹנָה, וְאֵינוֹ צָרִיךְ לְהַפְרִישׁ שְׁנִיָּה בְּחוּצָה לָאָרֶץ. <small>הַגָּה: וְיֵשׁ אוֹמְרִים כֵּיוָן שֶׁאֵין חַלָּה נֶאֱכֶלֶת בַּזְּמַן הַזֶּה בְּאֶרֶץ יִשְׂרָאֵל, גַּם בִּשְׁאָר מְקוֹמוֹת אֵין צְרִיכִין לְהַפְרִישׁ רַק חַלָּה אַחַת, וּלְשָׂרְפָהּ <small><small>(טוּר בְּשֵׁם י''א וּשְׁאָר פּוֹסְקִים)</small>.</small> וְכֵן הַמִּנְהָג פָּשׁוּט בְּכָל מְדִינוֹת אֵלּוּ, שֶׁאֵין מַפְרִישִׁין רַק חַלָּה אַחַת בְּלֹא שִׁעוּר, וְשׂוֹרְפִין אוֹתָהּ כְּמוֹ שֶׁהָיוּ עוֹשִׂין כְּשֶׁמַּפְרִישִׁין שְׁתֵּי חַלּוֹת, שֶׁחַלַּת הָאוּר לֹא הָיָה לָהּ שִׁעוּר. וּמִכָּל מָקוֹם נוֹהֲגִין לִטֹּל כַּזַּיִת <small><small>(מהרי''ל)</small>.</small> וְהָאוֹכֵל חַלָּה, אֲפִלּוּ בְּחוּצָה לָאָרֶץ, מְבָרֵךְ תְּחַלָּה עַל הַמִּין שֶׁרוֹצֶה לֶאֱכֹל, וְאַחַר כָּךְ מְבָרֵךְ: אֲשֶׁר קִדְּשָׁנוּ בִּקְדֻשָּׁתוֹ שֶׁל אַהֲרֹן וְצִוָּנוּ לֶאֱכֹל תְּרוּמָה <small><small>(כָּל בּוֹ וְהוּא מל' הַרַמְבַּ''ם סוֹף הִלְכוֹת תְּרוּמָה)</small>.</small> וְיֵשׁ אוֹמְרִים כְּשֶׁשּׂוֹרְפִין הַחַלָּה עוֹשִׂין לָהּ הֶסֵּק בִּפְנֵי עַצְמָהּ, דְּיִשְׂרָאֵל אָסוּר לֵהָנוֹת מִמֶּנָּהּ <small><small>(מהרי''ק וְכֵן הוּא בְּתוֹסָפוֹת פ' כָּל שָׁעָה)</small>.</small> וְנוֹהֲגִין לְהַשְׁלִיכָהּ לַתַּנּוּר קֹדֶם שֶׁאוֹפִין הַפַּת.</small> 


Siman 323

חַלַּת חוּצָה לָאָרֶץ שֶׁמֻּתֶּרֶת לְכֹהֵן טָהוֹר מִקֶּרִי, רַשַּׁאי לְאָכְלָהּ עִם זָר עַל שֻׁלְחָן אֶחָד, לְפִי שֶׁאֵינָהּ מְדַמַּעַת <small><small>(פֵּרוּשׁ עִנְיָן דָּמוּעַ הוּא תְּרוּמָה שֶׁנָּפְלָה בְּחֻלִּין)</small>.</small> וַאֲפִלּוּ נִתְעָרְבָה שָׁוֶה בְּשָׁוֶה. <small>הַגָּה: וְיֵשׁ חוֹלְקִין, וּסְבִירָא לְהוּ דְּאוֹסֶרֶת תַּעֲרָבְתָּהּ עַד מֵאָה וְאֶחָד, אִם הוּא בְּמִינָהּ, וְשֶׁלֹּא בְּמִינָהּ עַד ס' <small><small>(טוּר בְּשֵׁם ר''י וְסֵפֶר הַתְּרוּמָה וְרֹא''שׁ וְרוֹקֵחַ סי' שנ''ט ומהרי''ו סמ''ח וְר' שִׁמְשׁוֹן)</small>.</small> וְאִם חָזְרָה וְנִתְעָרְבָה בָּעִסָּה, וְאֵין ק''א לְבַטְלָה, אִם לֹא אָכַל הָעִסָּה יִשְׁאַל לְחָכָם עָלֶיהָ וְיַתִּיר לוֹ כְּנֶדֶר, דְּנִשְׁאָלִין עַל הַהֶקְדֵּשׁוֹת, וְיַחֲזֹר וְיִטֹּל חַלָּה אַחֶרֶת <small><small>(תְּשׁוּבַת מַיְמוֹנִי סוֹף הִלְכוֹת זְרָעִים וב''ה בְּשֵׁם א''ח)</small>.</small> </small> וּמֻתָּר לְבַטְּלָהּ בְּרֹב. וְאוֹכְלָהּ בִּימֵי טֻמְאָתוֹ. וִיכוֹלִין לִתְּנָהּ לְכֹהֵן עַם הָאָרֶץ. וְאֵין בָּהּ מִשּׁוּם כֹּהֵן הַמְסַיֵּעַ בְּמַתְּנוֹתָיו, שֶׁהוּא אָסוּר. וְאִם רָצָה לֶאֱכֹל תְּחִלָּה וְאַחַר כָּךְ יַפְרִישׁ הַחַלָּה, בְּחוּץ לָאָרֶץ מֻתָּר, מִפְּנֵי שֶׁאֵין עִקָּרָהּ אֶלָּא מִדִּבְרֵיהֶם. <small>הַגָּה: וְצָרִיךְ לְשַׁיֵּר מְעַט יוֹתֵר מִשִּׁעוּר חַלָּה שֶׁמַּפְרִישׁ, כְּדֵי שֶׁיְּהֵא שִׁירַיִם בְּשָׁעָה שֶׁמַּפְרִישׁ <small><small>(בֵּית יוֹסֵף בְּשֵׁם הָרֹא''שׁ וּסְמַ''ג ובהר''ן דְּבֵיצָה)</small>.</small> וְדַוְקָא לְעִסָּה שֶׁנִּתְחַיֵּב עִם חַלָּה זוֹ יָכוֹל לִפְטֹר שֶׁלֹּא מִן הַמֻּקָּף, אֲבָל עִסָּה שֶׁנִּלּוֹשָׁה בִּפְנֵי עַצְמָהּ, אֵין מַפְרִישִׁין חַלָּה מֵעִסָּה אַחֶרֶת שֶׁלֹּא מִן הַמֻּקָּף <small><small>(בֵּית יוֹסֵף בְּשֵׁם סמ''ק וְכָל בּוֹ)</small>.</small> </small> אֲבָל חַלַּת אֶרֶץ יִשְׂרָאֵל לֹא יֹאכַל עַד שֶׁיַּפְרִישׁ. וְאֵינָהּ נִטֶּלֶת אֶלָּא מִן הַמֻּקָּף <small><small>(פִּי' מִמַּה שֶּׁהוּא קָרוֹב וְסָמוּךְ)</small>,</small> כִּתְרוּמָה. וְאֵינָהּ נִטֶּלֶת מִן הַטָּהוֹר עַל הַטָּמֵא, לְכַתְּחִלָּה. וְכָל שֶׁבִּתְרוּמָה לֹא יִתְרֹם וְאִם תָּרַם אֵינָהּ תְּרוּמָה, כָּךְ בְּחַלָּה. וְכָל שֶׁבִּתְרוּמָה לֹא יִתְרֹם מִזֶּה עַל זֶה, כָּךְ בְּחַלָּה. וְכָל שֶׁאֵינוֹ אוֹכֵל תְּרוּמָה אֵינוֹ אוֹכֵל חַלָּה. וְכָל הָאוֹכֵל תְּרוּמָה אוֹכֵל חַלָּה. 


Siman 324

אֵין חַיָּב בְּחַלָּה אֶלָּא חֲמֵשֶׁת מִינֵי תְּבוּאָה. וְאֵין חַיָּב אֶלָּא חֲמֵשֶׁת רְבָעִים. וּמִדָּה שֶׁמַּחֲזֶקֶת מ''ג בֵּיצִים וְחֹמֶשׁ בֵּיצָה, מְמַלְּאִים אוֹתָה קֶמַח, וְאוֹתוֹ קֶמַח הוּא שִׁעוּר חַלָּה. וּכְשֶׁמְּמַלְּאִים הַמִּדָּה קֶמַח, תִּהְיֶה מְחוּקָה וְלֹא גְּדוּשָׁה. וְהֵיאַךְ יְשַׁעֲרוּ לָדַעַת שֶׁהִיא מַחֲזֶקֶת מ''ג בֵּיצִים וְחֹמֶשׁ, נִתְבָּאֵר בַּטּוּר א''ח <small>וְעַיֵּן בא''ח סי' תנ''ו</small> וּמִשְׁקַל חֲמֵשֶׁת רְבָעִים קֶמַח הוּא תק''כ דרה''ם מִקֶּמַח חִטִּים שֶׁבְּמִצְרַיִם. <small>הַגָּה: כְּלִי הַמַּחֲזִיק עֶשֶׂר אֶצְבָּעוֹת עַל עֶשֶׂר אֶצְבָּעוֹת, בְּרוּם שָׁלֹשׁ אֶצְבָּעוֹת וּתְשִׁיעִית אֶצְבַּע בְּקֵרוּב, הוּא שִׁעוּר הַחַלָּה. וְכֵן מִדָּה שֶׁיֵּשׁ בָּהּ ז' אֶצְבָּעוֹת פָּחוֹת ב' תְּשִׁיעִיּוֹת אֶצְבַּע <small><small>(עַל ז' פָּחוֹת ב' תְּשִׁיעִיּוֹת אֶצְבַּע)</small>,</small> בְּרוּם ז' אֶצְבָּעוֹת פָּחוֹת ב' תְּשִׁיעִיּוֹת אֶצְבַּע, הוּא הָעֹמֶר. וְכָל הָאֶצְבָּעוֹת אֵלּוּ הֵם רֹחַב גּוּדָל שֶׁל יָד <small><small>(רַמְבַּ''ם פֶּרֶק ו' דְּבִכּוּרִים)</small>.</small> </small> 

חֲמֵשֶׁת מִינֵי תְּבוּאָה מִצְטָרְפִין, שֶׁאִם אֵין בָּעִסָה אֶלָּא חֲמֵשֶׁת רְבָעִים מֵחֲמִשְׁתָּן, מִצְטָרְפִין. בַּמֶּה דְבָרִים אֲמוּרִים, כְּשֶׁעֵרְבָן קֶמַח. אֲבָל אִם לָשׁ כָּל אֶחָד לְבַדּוֹ, וְאֵין בּוֹ כַּשִּׁעוּר, וּמְדַבְּקוֹ לְמִין אַחֵר, אֵין מִצְטָרְפִין אֶלָּא בְּזֶה הַסֵדֶר: הַחִטִּים אֵין מִצְטָרְפִין אֶלָּא עִם הַכֻּסְמִין, וְהַכֻּסְמִין מִצְטָרְפִין עִם כָּל אֶחָד וְאֶחָד. הַשְּׂעוֹרִים מִצְטָרְפִין עִם הַכֹּל חוּץ מֵעִם הַחִטִּים. שִׁיפוֹן מִצְטָרֵף עִם שְׂעוֹרִים וְכֻסְמִין, וְלֹא עִם שִׁבֹּלֶת שׁוּעָל וְחִטִּים. שִׁבֹּלֶת שׁוּעָל מִצְטָרֵף עִם שְׂעוֹרִים וְכֻסְמִים, וְלֹא עִם חִטִּים וְשִׁיפוֹן. וּלְהָרַמְבַּ''ם, כֻּסְמִין וְשִׁבֹּלֶת שׁוּעָל וְשִׁיפוֹן מִצְטָרְפִים. וְאִם לָשׁ כָּל מִין וָמִין לְבַדּוֹ, וְיֵשׁ בּוֹ כַּשִּׁעוּר, וְרוֹצֶה לְהַפְרִישׁ מִמִּין זֶה עַל זֶה, אֵין מַפְרִישִׁין אֶלָּא עַל מִינוֹ. כֵּיצַד, אֵין מַפְרִישִׁין חִטִּים עַל שׁוּם אֶחָד מֵהֶם, וְלֹא מִשּׁוּם אֶחָד מֵהֶם עֲלֵיהֶם. וְכֻסְמִין וְשִׁיפוֹן מַפְרִישִׁין מִזֶּה עַל זֶה, וְכֵן שִׁבֹּלֶת שׁוּעָל וּשְׂעוֹרִים מַפְרִישִׁים מִזֶּה עַל זֶה. <small>הַגָּה: עֵרַב קַב מֵעִסָּה עִם קַב אַחֵר מֵעִסָּה שֶׁאֵינוֹ מִינוֹ, וְחִלְּקוֹ אַחַר כָּךְ וְהוֹסִיף עַל כָּל אֶחָד רֹבַע הַקַּב מִמִּינוֹ, חַיָּב בְּחַלָּה כֵּיוָן שֶׁלֹּא נִצְטָרְפוּ כְּשֶׁהָיוּ מְעֹרָבִים. אֲבָל אִם עֵרַב קַב קֶמַח עִם קַב קֶמַח מִמִּין אַחֵר עַל דַּעַת לְחַלְּקוֹ וְחִלְּקָם וְהוֹסִיף עַל כָּל אֶחָד רֹבַע הַקַּב מִמִּינוֹ, פָּטוּר <small><small>(טוּר)</small>.</small> </small> 

חָמֵשׁ רְבָעִים הַלָּלוּ, הַשְּׂאוֹר וְהַסֻבִּין וְהַמֻּרְסָן מִצְטָרְפִין לְהַשְׁלִים, אִם לָשָׁן בְּלֹא הַרְקָדָה, אֲבָל אִם רִקֵּד וְהִפְרִישׁ מֻרְסָן מִתּוֹכָם, וְחָזַר וְעֵרְבָן עִמּוֹ, אֵינוֹ מִצְטָרֵף. 

קַב חִטִּים מִצַּד זֶה וְקַב שְׂעוֹרִים מִצַּד זֶה, וְקַב כֻּסְמִין בָּאֶמְצַע, מְחַבְּרָן וַהֲרֵי אֵלּוּ מִצְטָרְפִין. וְצָרִיךְ לְהַפְרִישׁ מִכָּל מִין וָמִין. 

 חֲצִי קַב חִטִּים מִצַּד זֶה, וַחֲצִי קַב שְׂעוֹרִים מִצַּד זֶה, וַחֲצִי קַב כֻּסְמִין בָּאֶמְצַע, מִצְטָרְפִים, וְתוֹרֵם מִן הַכֻּסְמִין עַל שְׁלָשְׁתָּן. 

קַב חִטִּים מִצַּד זֶה וְקַב חִטִּים מִצַּד זֶה וְקַב אֹרֶז בָּאֶמְצַע, אוֹ קַב שֶׁל עוֹבֵד כּוֹכָבִים אוֹ קַב שֶׁל חַלָּה, אֵינָם מִצְטָרְפִים. <small>אֲבָל אִם הָיָה בֵּינֵיהֶם עִסָּה שֶׁכְּבָר הוּרְמָה חַלָּתָהּ, מִצְטָרְפִין <small><small>(הָרֹא''שׁ כְּלָל ב')</small>.</small> </small> 

הָיָה בֵּינֵיהֶם קַב שֶׁל מִין אַחֵר מֵחֲמֵשֶׁת הַמִּינִים, אוֹ קַב מִשֶּׁל אִשָּׁה אַחֶרֶת, מִצְטָרְפִין. 

קַב שֶׁל תְּבוּאָה חֲדָשָׁה וְקַב שֶׁל יְשָׁנָה, אֵינָם מִצְטָרְפִים. הָיָה קַב שֶׁל יָשָׁן מִצַּד זֶה וְקַב יָשָׁן מִצַּד זֶה, וְחָדָשׁ בָּאֶמְצַע, מִצְטָרְפִין. <small>וְהוּא הַדִּין אִפְּכָא, חָדָשׁ מִשְּׁנֵי הַצְּדָדִים וְיָשָׁן בָּאֶמְצַע <small><small>(בֵּית יוֹסֵף וְטוּר)</small>.</small> </small> 

הָעוֹשֶׂה עִסָה מֵהַחִטִּים וּמֵהָאֹרֶז, אִם יֵשׁ בָּהּ טַעַם דָּגָן, חַיֶּבֶת בְּחַלָּה אַף עַל פִּי שֶׁרֻבָּהּ אֹרֶז; וְאִם לָאו, פְּטוּרָה. 

נָתַן שְׂאוֹר מֵעִסַת חִטִּים לְתוֹךְ עִסַת אֹרֶז, אִם יֵשׁ בָּהּ טַעַם דָּגָן חַיֶּבֶת בְּחַלָּה. 

נָתַן שְׂאוֹר מֵעִסָה שֶׁלֹּא הֻרְמָה חַלָּתָהּ לְתוֹךְ עִסָה שֶׁהֻרְמָה חַלָּתָהּ, וְהַכֹּל מִמִּין אֶחָד, אִם יֵשׁ לוֹ קֶמַח אוֹ עִסָה שֶׁלֹּא נִטַּל מִמֶּנָּהּ חַלָּה מַפְרִישׁ מִמֶּנּוּ עַל זֶה הַשְּׂאוֹר לְפִי חֶשְׁבּוֹן, דְּהַיְנוּ אֶחָד ממ''ח בַּשְּׂאוֹר <small>וַאֲפִלּוּ אֵין בָּזֶה שִׁעוּר חַלָּה, וּבִלְבַד שֶׁיַּנִּיחֵנוּ אֵצֶל הָעִסָּה הַגְּדוֹלָה <small><small>(כֵּן מַשְׁמָע בת''ה סִימָן ק')</small>.</small> </small> וְאִם לָאו, מַפְרִישׁ אֶחָד ממ''ח בְּכָל הָעִסָה, לְפִי שֶׁנַּעֲשֵׂית כֻּלָּהּ טֶבֶל. וְהוּא הַדִּין אִם הַשְּׂאוֹר שֶׁל פָּטוּר וְהָעִסָה שֶׁל חִיּוּב. <small>הַגָּה: וּמִכָּל מָקוֹם לְכַתְּחַלָּה לֹא יִסְמֹךְ עַל זֶה, וְלֹא יִתֵּן שְׂאוֹר שֶׁל פְּטוּר בְּעִיסָה שֶׁל חִיּוּב <small><small>(מָרְדְּכַי פ' מָקוֹם שֶׁנָּהֲגוּ)</small>.</small> אֲבָל אִם כְּבַר עָבַר וְעָשָׂה, מֻתָּר לְכַתְּחִילָה לִקַּח מֵאוֹתָהּ עִסָּה וְלִתֵּן בְּעִסָּה אַחֶרֶת שֶׁיִּהְיֶה בּוֹ לַשְּׂאוֹר. <small><small>(ת''ה סי' ק')</small>.</small> </small> 

מִי שֶׁנִּתְעָרֵב לוֹ פַּת שֶׁהִפְרִישׁ מִמֶּנּוּ חַלָּה עִם פַּת שֶׁלֹּא הֻפְרַשׁ מִמֶּנּוּ, אִם יֵשׁ לוֹ קֶמַח יַעֲשֶׂה עִסָה מֵחֲמִשָּׁה רְבָעִים וִיצָרְפֶנָּה עִם הַכִּכָּרוֹת בִּכְלִי, וְיַפְרִישׁ מִמֶנָּה עַל אוֹתָם כִּכָּרוֹת שֶׁנִּתְעָרְבוּ. וְאִם רוֹצֶה לְהַפְרִישׁ מִנֵּהּ וּבֵהּ, צָרִיךְ לְהַפְרִישׁ מְעַט מִכָּל כִּכָּר וְכִכָּר, אוֹ יְצָרְפֵם כֻּלָּם בִּכְלִי אֶחָד וְיַפְרִישׁ מִכָּל אֶחָד עַל כֻּלָּם, עַד שֶׁיַּפְרִישׁ מִכְּדֵי חֶשְׁבּוֹן הַכִּכָּרוֹת, וּמֵאֶחָד יוֹתֵר, כְּגוֹן אִם חָמֵשׁ שֶׁהֻפְרַשׁ עֲלֵיהֶם נִתְעָרְבוּ בְּעֶשֶׂר שֶׁלֹּא הֻפְרַשׁ עֲלֵיהֶם, יַפְרִישׁ מִשִּׁשָּׁה, שֶׁאָז וַדַּאי הִפְרִישׁ מֵאֶחָד שֶׁלֹּא הֻפְרַשׁ עָלָיו. <small>הַגָּה: הָאוֹפֶה פַּשְׁטִידָ''א מֵעִסָּה שֶׁלֹּא הֻרְמָה חַלָּתָהּ, וּבְתוֹכוֹ בָּשָׂר, מֻתָּר לְהַפְרִישׁ מֵעִסָּה אַחֶרֶת הַחַיֶּבֶת בְּחַלָּה עַל זוֹ, וְנִפְטַר גַּם כֵּן טַעַם הָעִסָּה הַנִּכְנָס בַּבָּשָׂר <small><small>(בֵּית יוֹסֵף בְּשֵׁם תְּשׁוּבָה)</small>.</small> </small> 

עִסָה שֶׁאֵין בָּהּ כַּשִּׁעוּר, וּבְעֵת אֲפִיָּתָהּ תָּפְחָה וְגָדְלָה עַד שֶׁנִּרְאֶה כְּאִלּוּ יֵשׁ בָּהּ כַּשִּׁעוּר, פְּטוּרָה. <small>וְהוּא הַדִּין אִם תָּפְחָה קֹדֶם אֲפִיָּה <small><small>(בֵּית יוֹסֵף וּתְשׁוּבַת הָרֹא''שׁ כְּלָל ב' וְרַשְׁבָּ''א סִימָן תס''א)</small>.</small> </small> 

אָסוּר לַעֲשׂוֹת עִסָתוֹ פָּחוֹת מִכַּשִּׁעוּר כְּדֵי לְהַפְקִיעַ מִמֶּנּוּ חִיּוּב חַלָּה. 


Siman 325

שְׁתֵּי עִסוֹת שֶׁאֵין בְּשׁוּם אַחַת כַּשִּׁעוּר, אִם נוֹגְעוֹת זוֹ בְּזוֹ עַד שֶׁנִּדְבָּקִים מְעַט זוֹ בְּזוֹ, מִצְטָרְפִים, אִם הֵם מִמִּין הָרָאוּי לְהִצְטָרֵף, כְּפִי מַה שֶּׁנִּתְבָּאֵר בְּסִימָן שכ''ד. וְאִם אֵינָם נִדְבָּקִים, וְהֵם בְּסַל אֶחָד, הַסַל מְצָרְפָן וַאֲפִלּוּ אַחַר שֶׁנֶּאֱפָה וְנַעֲשָׂה פַּת. וְאִם נְתָנָם עַל טַבְלָא שֶׁאֵין לָהּ לְבַזְבָּז, אֵינָם מִצְטָרְפִים. <small>הַגָּה: וְלָכֵן כְּשֶׁמְּצָרְפָם בִּכְלִי יִזָּהֵר שֶׁלֹּא יֵצֵא שׁוּם דָּבָר לְמַעְלָה מִדָּפְנֵי הַכְּלִי, דְּהַיְנוּ שֶׁיְּהֵא כָּל כִּכָּר אֶחָד אוֹ עִסָּה לְמַעְלָה מִדָּפְנֵי הַכְּלִי <small><small>(טוּר)</small>.</small> </small> וְיֵשׁ מִי שֶׁאוֹמֵר שֶׁאִם מְכַסֶה הַפַּת בְּמַפָּה חָשׁוּב כְּמוֹ כְּלִי לְצָרְפָן. 

אִם יֵשׁ בְּכָל עִסָה כַּשִּׁעוּר, וְרוֹצֶה לְהַפְרִישׁ מִזּוֹ עַל זוֹ, אֵין צָרִיךְ לֹא צֵרוּף כְּלִי וְלֹא נְגִיעָה, אֶלָּא כֵּיוָן שֶׁשְּׁתֵּיהֶן לְפָנָיו מַפְרִישִׁין מִזּוֹ עַל זוֹ. 


Siman 326

שְׁתֵּי עִסוֹת שֶׁיֵּשׁ בִּשְׁתֵּיהֶן שִׁעוּר הַחַיָּב בְּחַלָּה, וְאֵין בְּאַחַת מֵהֶן כַּשִּׁעוּר, וְנָגְעוּ זוֹ בְּזוֹ וְנָשְׁכוּ זוֹ אֶת זוֹ, אִם הָיוּ שֶׁל שְׁנַיִם, אֲפִלּוּ הֵם מִמִּין אֶחָד, פְּטוּרִים מִן הַחַלָּה, שֶׁסְתָם שְׁנַיִם מַקְפִּידִים. וְאִם יָדוּעַ שֶׁאֵינָם מַקְפִּידִים עַל עֵרוּב הָעִסוֹת, הֲרֵי אֵלּוּ מִצְטָרְפוֹת. <small>וְתַלְמִידִים הַלּוֹמְדִים לִפְנֵי רַב, סְתָמָא אֵינָם מַקְפִּידִים <small><small>(מָרְדְּכַי פֶּרֶק כָּל הַבָּשָׂר)</small>,</small> </small> הָיוּ שְׁנֵיהֶם שֶׁל אִישׁ אֶחָד, אִם הָיוּ מִמִּין אֶחָד כְּפִי מַה שֶּׁנִּתְבָּאֵר בְּסִימָן שכ''ד, מִצְטָרְפִין וְחַיָּבִים בְּחַלָּה. וְאִם מִשְּׁנֵי מִינִים הָיוּ, אֵין מִצְטָרְפִין, שֶׁסְתָם אֶחָד אֵינוֹ מַקְפִּיד. וְאִם הָיָה מַקְפִּיד שֶׁלֹּא תִּגַּע עִסָה זוֹ בְּזוֹ וְלֹא תִּתְעָרֵב, אֲפִלּוּ הָיוּ מִין אֶחָד אֵין מִצְטָרְפוֹת. וְאִם הָאַחַת פַּת קִבָּר וְהָאַחַת פַּת נָאָה, אֲפִלּוּ הֵן שֶׁל אָדָם אֶחָד, מִסְתָמָא מַקְפִּיד וְאֵינוֹ מִצְטָרֵף. <small>הַגָּה: וְהוּא הַדִּין שְׁתֵּי עִסּוֹת שֶׁיֵּשׁ בְּאַחַת כַּרְכֹּם וּבַשֵּׁנִית אֵין בָּהּ. וְכָל זֶה שֶׁאֵין שִׁעוּר בְּכָל אַחַת, אֲבָל אִם יֵשׁ בָּהֶן שִׁעוּר, מַפְרִישׁ מֵאַחַת עַל חֲבֶרְתָּהּ אִם הֵן שֶׁל אָדָם אֶחָד <small><small>(ת''ה סִימָן קכ''ט)</small>.</small> </small> 

נַחְתּוֹם שֶׁעָשָׂה עִסָה לַעֲשׂוֹתָהּ שְׂאוֹר לְחַלְּקָהּ, חַיֶּבֶת בְּחַלָּה, שֶׁאִם לֹא תִּמָּכֵר יַעֲשֶׂנָּה פַּת. אֲבָל <small>שְׁאָר אָדָם</small> הָעוֹשֶׂה עִסָה לְחַלְּקָהּ בְּבָצֵק, פְּטוּרָה. 

שְׁנַיִם שֶׁנָּתְנוּ קֶמַח לְנַחְתּוֹם לַעֲשׂוֹת לָהֶן שְׂאוֹר, אִם אֵין בְּשֶׁל אֶחָד מֵהֶן כַּשִּׁעוּר, אַף עַל פִּי שֶׁיֵּשׁ בִּכְלָלָן כַּשִּׁעוּר, פְּטוּרָה. <small>הַגָּה: וְדַוְקָא שֶׁעֵרְבָן שֶׁלֹּא מִדַּעְתָּן, אֲבָל מִדַּעְתָּן חַיָּב שֶׁהֲרֵי אֵינָן מַקְפִּידִין <small><small>(בֵּית יוֹסֵף בְּשֵׁם סְמַ''ג)</small>.</small> </small> 

שְׁנַיִם שֶׁעָשׂוּ עִסָה כַּשִּׁעוּר וְחִלְּקוּהָ, וְאַחַר כָּךְ הוֹסִיף כָּל אֶחָד עַל חֶלְקוֹ עַד שֶׁהִשְׁלִימוֹ לְכַשִּׁעוּר, הֲרֵי זֶה פְּטוּרָה, שֶׁכְּבָר הָיְתָה לָהֶם שְׁעַת חוֹבָה, וְהֵם הָיוּ פְּטוּרִים בְּאוֹתָהּ שָׁעָה מִפְּנֵי שֶׁעֲשָׂאוּהָ לְחַלֵּק <small>הַגָּה: וְהוּא הַדִּין בְּאָדָם אֶחָד שֶׁעָשָׂה ב' קַבִּין וְדַעְתּוֹ לְחַלְּקָם, וְחִלְּקָם. אֲבָל אִם לֹא עֲשָׂאָם עַל מְנַת לְחַלְּקָם, לֹא מְהָנֵי הַחֲלוּקָה אַחַר כָּךְ <small><small>(טוּר)</small>.</small> </small> 

הַמַּפְרִישׁ חַלָּה מֵעִסָה שֶׁאֵין בָּהּ שִׁעוּר, אֵינָהּ חַלָּה. לְפִיכָךְ שְׁתֵּי עִסוֹת שֶׁאֵין בְּשׁוּם <small>אַחַת</small> מֵהֶן כַּשִּׁעוּר, וְהִפְרִישׁ מִכָּל אַחַת חַלָּה וְאַחַר כָּךְ עֵרַב הָעִסוֹת וַעֲשָׂאָן עִסָה אַחַת, חַיֶּבֶת בְּחַלָּה. 


Siman 327

הַמַּפְרִישׁ חַלָּתוֹ קֶמַח, אֵינָהּ חַלָּה, וְגֶזֶל בְּיַד כֹּהֵן, וּשְׁאָר הָעִסָה חַיֶּבֶת בְּחַלָּה. וְאוֹתוֹ הַקֶּמַח שֶׁהִפְרִישׁ לְשֵׁם חַלָּה, אִם יֵשׁ בּוֹ עֹמֶר וְעָשָׂהוּ עִסָה, הֲרֵי זֶה מַפְרִישׁ מִמֶּנָּהּ חַלָּה. וְדַוְקָא בְּאוֹמֵר שֶׁיָּחוּל עָלֶיהָ שֵׁם חַלָּה בְּעוֹדוֹ קֶמַח, אֲבָל הַמַּפְרִישׁ קֶמַח וְאוֹמֵר: כְּשֶׁתֵּעָשָׂה עִסָה יָחוּל עָלֶיהָ שֵׁם חַלָּה, דְּבָרָיו קַיָּמִים. 

אֵימָתַי מַפְרִישִׁין חַלָּה, כְּשֶׁיִּתֵּן הַמַּיִם וִיעָרֵב הַקֶּמַח בַּמַּיִם. וְהוּא שֶׁלֹּא יִשָּׁאֵר שָׁם בָּעֲרֵבָה קֶמַח שֶׁלֹּא נִתְעָרֵב בַּמַּיִם שִׁעוּר עֹמֶר. וְאִם אָמַר: הֲרֵי זוֹ חַלָּה עַל הָעִסָה וְעַל הַשְּׂאוֹר וְעַל הַקֶּמַח שֶׁנִּשְׁתַּיֵּר, וְלִכְשֶׁתֵּעָשֶׂה כֻּלָּהּ עִסָה אַחַת תִּתְקַדֵּשׁ זוֹ שֶׁבְּיָדִי לְשֵׁם חַלָּה, הֲרֵי זֶה מֻתָּר. וְכֵן אִם מַתְנֶה שֶׁתָּחוּל הַחַלָּה אַף עַל הַקֶּמַח שֶׁיִּתְעָרֵב אַחַר כָּךְ בִּשְׁעַת עֲרִיכָה. וְטוֹב לְלַמֵּד לַנָּשִׁים לְהַתְנוֹת כֵּן <small>אִם יֵשׁ לָחוּשׁ שֶׁיִּתְעָרְבוּ שִׁעוּר חַלָּה אַחַר כָּךְ <small><small>(בֵּית יוֹסֵף בְּשֵׁם סְמַ''ג)</small>.</small> </small> וְצָרִיךְ לִזָּהֵר שֶׁלֹּא לִשְׂרֹף הַחַלָּה עַד אַחַר כָּל הָעֲרִיכָה. 

הָאִדָּנָא טוֹב לְהַמְתִּין מִלְּהַפְרִישׁ חַלָּה עַד אַחֵר גְּמַר לִישָׁה, שֶׁתֵּעָשָׂה כָּל הָעִסָה גּוּף אֶחָד. 

אוֹכְלִים עֲרַאי מִן הָעִסָה עַד שֶׁתִּתְגַּלְגֵּל בַּחִטִּים, וְיִתְעָרֵב הַקֶּמַח בַּמַּיִם, וְתִטַּמְטֵם בַּשְּׂעוֹרִים וְתֵעָשֶׂה כָּל הָעִסָה גּוּף אֶחָד. 

אִם לֹא הִפְרִישׁ הַחַלָּה בָּצֵק, אֶלָּא אָפָה הַכֹּל, הֲרֵי זֶה מַפְרִישׁ מִן הַפַּת. 


Siman 328

בְּשָׁעָה שֶׁיַּפְרִישׁ חַלָּה יְבָרֵךְ: אֲשֶׁר קִדְּשָׁנוּ בְּמִצְוֹתָיו וְצִוָּנוּ לְהַפְרִישׁ תְּרוּמָה, <small>אוֹ לְהַפְרִישׁ חַלָּה <small><small>(טוּר)</small>.</small> </small> לְפִיכָךְ אָסוּר לְאִישׁ לְהַפְרִישׁ חַלָּתוֹ עָרֹם, מִפְּנֵי שֶׁאִי אֶפְשָׁר לוֹ לְבָרֵךְ כְּשֶׁהוּא עָרֹם. אֲבָל הָאִשָּׁה מֻתֶּרֶת, וְהוּא שֶׁיְּהוּ פָּנֶיהָ שֶׁלְּמַטָּה טוּחוֹת בַּקַּרְקַע. <small>וּבְמָקוֹם שֶׁמַּפְרִישִׁין ב' חַלּוֹת, לֹא יְבָרֵךְ רַק כְּשֶׁמַּפְרִישִׁין הָרִאשׁוֹנָה <small><small>(כָּל בּוֹ)</small>.</small> </small> 

הַסוּמָא וְהַשִּׁכּוֹר, מַפְרִישִׁין חַלָּה לְכַתְּחַלָּה. 

אֵין מַפְרִישִׁין חַלָּה בְּלֹא רְשׁוּת בַּעַל הָעִסָה. <small>הַגָּה: מִיהוּ אִם יָדְעִינַן דִּזְכוּת הוּא לְבַעַל הָעִסָּה, כְּגוֹן שֶׁהָיְתָה הָעִסָּה מִתְקַלְקֶלֶת, מֻתָּר לִטֹּל חַלָּה בְּלֹא רְשׁוּתוֹ, דְּזָכִין לָאָדָם שֶׁלֹּא בְּפָנָיו. וְכֵן מְשָׁרֶתֶת שֶׁבַּבַּיִת יְכוֹלָה לִטֹּל חַלָּה בְּלֹא רְשׁוּתוֹ, כֵּיוָן שֶׁרְגִילָה הִיא לִפְעָמִים שֶׁבַּעֲלַת הַבַּיִת נוֹתֶנֶת לָהּ רְשׁוּת <small><small>(ת''ה סי' קפ''ח)</small>.</small> ב' שֻׁתָּפִין אֵין צְרִיכִין לִטֹּל רְשׁוּת זֶה מִזֶּה <small><small>(בֵּית יוֹסֵף בְּשֵׁם הָרַמְבַּ''ם פ''ד דִּתְרוּמוֹת)</small>,</small> אֲבָל אַחֵר צָרִיךְ לִטֹּל רְשׁוּת מִשְּׁנֵיהֶם <small><small>(בֵּית יוֹסֵף בְּשֵׁם סְמַ''ג)</small>.</small> </small> וּמִיהוּ אִם נָתַן רְשׁוּת לְאַחֵר לְהַפְרִישׁ, אֲפִלּוּ בְּעוֹדוֹ קֶמַח, מוֹעִיל, אַף עַל פִּי שֶׁעֲדַיִן לֹא נִתְחַיֵּב. וְהָאוֹרֵחַ יֹאמַר לְבַעֲלַת הַבַּיִת לְהַפְרִישׁ לוֹ חַלָּה מִכָּל עִסוֹת שֶׁתַּעֲשֶׂה לוֹ בְּעוֹד שֶׁיִּהְיֶה בְּבֵיתָהּ, כְּדֵי שֶׁלֹּא תִּצְטָרֵךְ לִטֹּל רְשׁוּת בְּכָל פַּעַם. 


Siman 329

אֵין חִיּוּב חַלָּה אֶלָּא בְּלֶחֶם. לְפִיכָךְ הַסֻפְגָּנִין, דְּהַיְנוּ רַכִּים הָעֲשׂוּיִים כִּסְפוֹג, וְהַדֻּבְשָׁנִין וְהָאִסְקָרֵיטִים, וְהֵם מְטֻגָּנִים בִּדְבַשׁ, פְּטוּרִים מִן הַחַלָּה. 

עִסָה שֶׁבְּלִילָתָהּ רַכָּה וַאֲפָאָהּ בְּתַנּוּר אוֹ בְּמַחֲבַת, בֵּין שֶׁהִרְתִּיחַ וְאַחַר כָּךְ הִדְבִּיק, בֵּין שֶׁהִדְבִּיק וְאַחַר כָּךְ הִרְתִּיחַ, חַיֶּבֶת בְּחַלָּה וּבִלְבַד שֶׁלֹּא עַל יְדֵי מַשְׁקֶה. 

עִסָה שֶׁבְּלִילָתָהּ <small><small>(רַכָּה)</small></small> עָבָה, וְגִלְגְּלָהּ עַל דַּעַת לְבַשְּׁלָהּ אוֹ לְטַגְּנָהּ אוֹ לַעֲשׂוֹתָהּ סֻפְגָּנִין אוֹ לְיַבְּשָׁהּ בַּחַמָּה, וְעָשָׂה כֵּן, פְּטוּרָה. גִּלְגְּלָהּ לַעֲשׂוֹת מִמֶּנָּהּ לֶחֶם, וְנִמְלַךְ לְבַשְּׁלָהּ אוֹ לְטַגְּנָהּ אוֹ לַעֲשׂוֹתָהּ סֻפְגָּנִין אוֹ לְיַבְּשָׁהּ בַּחַמָּה, חַיֶּבֶת, שֶׁכְּבָר נִתְחַיְּבָה מִשְּׁעַת גִּלְגּוּל. גִּלְגְּלָהּ עַל דַּעַת סֻפְגָּנִין וְכַיּוֹצֵא בָּהֶן, וְנִמְלַךְ לַעֲשׂוֹתָהּ לֶחֶם, חַיֶּבֶת. 

אֲפִלּוּ כְּשֶׁעוֹשֶׂה אוֹתָהּ עַל דַּעַת לְבַשְּׁלָהּ וְכַיּוֹצֵא בוֹ, אִם דַּעְתּוֹ לֶאֱפוֹת מִמֶּנָּהּ מְעַט, וַאֲפָאוֹ, אֲפִלּוּ אֵין בְּאוֹתוֹ מְעַט שִׁעוּר חַלָּה, כֻּלָּהּ מִתְחַיֶּבֶת עַל יָדוֹ. 

טְרִיתָא, דְּהַיְינוּ עִסָה שֶׁבְּלִילָתָהּ רַכָּה וְשׁוֹפְכִין אוֹתָהּ עַל הַכִּירָה וּמִתְפַּשֵּׁט עָלֶיהָ וְנֶאֱפֵית, פְּטוּרָה. אֲבָל אִם יֵשׁ בַּכִּירָה גֻּמָּא וְשׁוֹפְכִין אוֹתָהּ לְתוֹכָהּ, חָשׁוּב לֶחֶם וְחַיָּב. <small>הַגָּה: בָּצֵק שֶׁאוֹפִין אוֹתוֹ בְּשִׁפּוּד וּמוֹשְׁחִים אוֹתוֹ בְּבֵיצִים אוֹ בְּשֶׁמֶן אוֹ בְּמֵי פֵּרוֹת, פָּטוּר <small><small>(טוּר)</small>.</small> </small> 

הָעוֹשֶׂה עִסָה לְיַבְּשָׁהּ בַּחַמָּה בִּלְבַד, פְּטוּרָה. וְכֵן קָלִי שֶׁלָּשִׁין אוֹתוֹ בְּמַיִם אוֹ בִּדְבַשׁ, וְאוֹכְלִין אוֹתוֹ בְּלֹא אֲפִיָּה, פָּטוּר. וְקָלִי שֶׁלָּשׁוֹ כְּדֵי לֶאֱפוֹתוֹ, חַיָּב. 

לֶחֶם הֶעָשׂוּי לְכוּתָח, מַעֲשֶׂיהָ מוֹכִיחִים עָלֶיהָ. עֲשָׂאָהּ כְּעָבִין, דְּהַיְנוּ שֶׁעֲרָכוֹ וַעֲשָׂאוֹ כְּצוּרַת לֶחֶם, חַיָּב. וְאִם לָאו, פָּטוּר. 

עִסָה שֶׁנִּלּוֹשָׁה בְּמַיִם רוֹתְחִין, בֵּין שֶׁנָּתַן רוֹתְחִין עַל גַּבֵּי קֶמַח בֵּין שֶׁנָּתַן קֶמַח בְּרוֹתְחִין, חַיֶּבֶת, בֵּין שֶׁאָפָה בְּתַנּוּר אוֹ בְּאִלְפָּס בְּלֹא מַשְׁקִין. 

עִסָה שֶׁנִּלּוֹשָׁה בְּמֵי פֵּרוֹת, אֲפִלּוּ בְּלֹא שׁוּם מַיִם, חַיֶּבֶת בְּחַלָּה. 

יֵשׁ לִזָּהֵר מִלָּלוּשׁ בְּמֵי פֵּרוֹת שֶׁאֵינָם מִשִּׁבְעָה מַשְׁקִים, אֶלָּא אִם כֵּן יְעָרֵב עִמָּהֶם אַחַת מִשִּׁבְעָה מַשְׁקִים <small><small>(סמ''ק סִימָן רי''ח)</small>. <small>הַגָּה: וְעַיֵּן בא''ח סִי' קצ''ח בֵּאַרְתִּי מַה הֵם הַשִּׁבְעָה מַשְׁקִין. וְאִם עָבַר וְלָשׁ בְּלֹא ז' מַשְׁקִין, לֹא יִשְׂרֹף הַחַלָּה, אֶלָּא יִתֵּן אוֹתָהּ לְכֹהֵן קָטָן</small> <small>(בֵּית יוֹסֵף בְּשֵׁם סְמַ''ג)</small>, <small>כְּמוֹ שֶׁנִּתְבָּאֵר לְעֵיל סִימָן שכ''ב.</small> </small> 


Siman 330

עִסַת עוֹבֵד כּוֹכָבִים פְּטוּרָה, אֲפִלּוּ לָשָׁהּ יִשְׂרָאֵל. וְשֶׁל יִשְׂרָאֵל, חַיֶּבֶת, אֲפִלּוּ לָשָׁהּ לוֹ עוֹבֵד כּוֹכָבִים. נְתָנָהּ לְיִשְׂרָאֵל בְּמַתָּנָה, אִם עַד שֶׁלֹּא גִּלְגְּלָהּ נִתְּנָה לוֹ, חַיֶּבֶת. וְאִם לְאַחַר שֶׁגִּלְגְּלָהּ נְתָנָהּ לוֹ, פְּטוּרָה. <small>עוֹבֵד כּוֹכָבִים שֶׁהִפְרִישׁ חַלָּה, אֵינוֹ כְּלוּם, וְתֵאָכֵל לְזָר <small><small>(בֵּית יוֹסֵף בְּשֵׁם הָרַמְבַּ''ם)</small>.</small> </small> 

עִסַת הַשֻּׁתָּפִין חַיֶּבֶת. 

יִשְׂרָאֵל שֶׁהוּא שֻׁתָּף עִם הָעוֹבֵד כּוֹכָבִים, אִם אֵין בְּחֵלֶק הַיִּשְׂרָאֵל כַּשִּׁעוּר, פְּטוּרָה. וְאִם יֵשׁ בָּהּ כַּשִּׁעוּר, חַיֶּבֶת, וְיָכוֹל לְהַפְרִישׁ מִנֵּיהּ וּבֵיהּ. 

עוֹבֵד כּוֹכָבִים שֶׁהָיְתָה לוֹ עִסָה, וְנִתְגַּיֵּר. גִּלְגְּלָהּ קֹדֶם שֶׁנִּתְגַּיֵּר, פָּטוּר. אַחַר שֶׁנִּתְגַּיֵּר, חַיָּב. אִם סָפֵק, חַיָּב. 

שְׁנֵי עוֹבְדֵי כּוֹכָבִים שֶׁעָשׂוּ עִסָה כַּשִּׁעוּר וְחִלְּקוּהָ, וְאַחַר כָּךְ נִתְגַּיְּרוּ, וְהוֹסִיף כָּל אֶחָד עַל חֶלְקוֹ אַחַר שֶׁנִּתְגַּיֵּר עַד שֶׁהִשְׁלִימוֹ לְכַשִּׁעוּר, הֲרֵי זוֹ חַיֶּבֶת. 

הָיְתָה הָעִסָה בֵּין עוֹבֵד כּוֹכָבִים וְיִשְׂרָאֵל בְּשֻׁתָּפוּת, וְחָלְקוּ וְאַחַר כָּךְ נִתְגַּיֵּר וְהוֹסִיף כָּל אֶחָד עַל שֶׁלּוֹ עַד שֶׁהִשְׁלִים וְהוֹסִיף לְכַשִּׁעוּר, שֶׁל יִשְׂרָאֵל חַיֶּבֶת, וְשֶׁל עוֹבֵד כּוֹכָבִים פְּטוּרָה. <small>הַגָּה: וְדַוְקָא שֶׁעֲשָׂאוּהָ מִתְּחִלָּה בְּשֻׁתָּפוּת עַל מְנַת שֶׁלֹּא לְחַלְּקוֹ, וְנִמְלְכוּ לְחַלְּקָהּ אַחַר כָּךְ, אֲבָל אִם עֲשָׂאוּהָ מִתְּחִלָּה עַל מְנַת לְחַלְּקָהּ, אַף שֶׁל עוֹבֵד כּוֹכָבִים חַיֶּבֶת.</small> 

הִפְקִיר עִסָתוֹ קֹדֶם שֶׁנִּתְגַּלְגְּלָה, וְזָכָה בָּהּ וְאַחַר כָּךְ גִּלְגְּלָהּ, אוֹ הִפְקִירָהּ אַחַר שֶׁגִּלְגְּלָהּ וְחָזַר וְזָכָה בָּהּ, חַיֶּבֶת. הִפְקִירָהּ וְנִתְגַּלְגְּלָה בְּעוֹדָהּ הֶפְקֵר, וְאַחַר כָּךְ זָכָה בָּהּ, פְּטוּרָה. 

הָעוֹשֶׂה עִסָה לִבְהֵמָה וּלְחַיָּה, פָּטוּר. 

עִסַת הַכְּלָבִים, בִּזְמַן שֶׁהָרוֹעִים אוֹכְלִים מִמֶּנָּהּ, חַיֶּבֶת. וְאִם לָאו, פְּטוּרָה. וְדַוְקָא שֶׁנִּכָּר בָּהּ שֶׁהִיא לִכְלָבִים, כְּגוֹן שֶׁאֵינָהּ עֲרוּכָה וַעֲשׂוּיָה כְּצוּרַת לֶחֶם, הָא לָאו הָכִי חַיֶּבֶת. 


Siman 331

הַתְּרוּמוֹת וּמַעַשְׂרוֹת אֵינָם נוֹהֲגִים מִן הַתּוֹרָה אֶלָּא בְּאֶרֶץ יִשְׂרָאֵל, בֵּין בִּפְנֵי הַבַּיִת בֵּין שֶׁלֹּא בִּפְנֵי הַבַּיִת, וּנְבִיאִים הִתְקִינוּ שֶׁיִּהְיוּ נוֹהֲגִים אֲפִלּוּ בְּאֶרֶץ שִׁנְעָר, מִפְּנֵי שֶׁהִיא סְמוּכָה לְאֶרֶץ יִשְׂרָאֵל, וְרֹב יִשְׂרָאֵל הוֹלְכִים וְשָׁבִים שָׁם. וַחֲכָמִים הָרִאשׁוֹנִים הִתְקִינוּ שֶׁיִּהְיוּ נוֹהֲגִים אַף בְּאֶרֶץ מִצְרַיִם וּבְאֶרֶץ עַמּוֹן וּמוֹאָב, מִפְּנֵי שֶׁהֵם סְבִיבוֹת לְאֶרֶץ יִשְׂרָאֵל. סוּרְיָא, הַקּוֹנֶה בָּהּ שָׂדֶה חַיֶּבֶת בִּתְרוּמוֹת וּמַעַשְׂרוֹת מִדִּבְרֵי סוֹפְרִים. וּשְׁאָר הָאֲרָצוֹת, אֵין תְּרוּמוֹת וּמַעַשְׂרוֹת נוֹהֲגוֹת בָּהֶן. 

בַּזְּמַן הַזֶּה, אֲפִלּוּ בְּמָקוֹם שֶׁהֶחֱזִיקוּ בּוֹ עוֹלֵי בָּבֶל, וַאֲפִלּוּ בִּימֵי עֶזְרָא, אֵין חִיּוּב תְּרוּמוֹת וּמַעַשְׂרוֹת מִן הַתּוֹרָה, אֶלָּא מִדִּבְרֵיהֶם. מִפְּנֵי שֶׁנֶּאֱמַר: כִּי תָבֹאוּ, מַשְׁמָע בִּיאַת כֻּלְּכֶם וְלֹא בִּיאַת מִקְּצָתָן, כְּמוֹ שֶׁהָיְתָה בִּימֵי עֶזְרָא. <small>הַגָּה: וְיֵשׁ חוֹלְקִין, וּסְבִירָא לְהוּ דְּחַיָּבִין עַכְשָׁו בְּאֶרֶץ יִשְׂרָאֵל בִּתְרוּמוֹת וּמַעַשְׂרוֹת מִדְּאוֹרַיְתָא, אַךְ לֹא נָהֲגוּ כֵּן <small><small>(טוּר בְּשֵׁם ר''י)</small>.</small> </small> 

עוֹבֵד כּוֹכָבִים שֶׁקָּנָה קַרְקַע בְּאֶרֶץ יִשְׂרָאֵל, וְחָזַר יִשְׂרָאֵל וּלְקָחָהּ מִמֶּנּוּ, מַפְרִישׁ תְּרוּמוֹת וּמַעַשְׂרוֹת. מַה שֶּׁאֵין כֵּן בְּסוּרְיָא. 

פֵּרוֹת הָעוֹבֵד כּוֹכָבִים שֶׁגָּדְלוּ בְּקַרְקַע שֶׁקָּנָה בְּאֶרֶץ יִשְׂרָאֵל, אִם נִגְמְרָה מְלַאכְתָּן בְּיַד הָעוֹבֵד כּוֹכָבִים, וּמֵרְחָן הָעוֹבֵד כּוֹכָבִים, פְּטוּרִין מִכֻּלָּם. וְאִם לְקָחָן יִשְׂרָאֵל אַחַר שֶׁנִּתְלְשׁוּ, קֹדֶם שֶׁתִּגָּמֵר מְלַאכְתָּן, וּגְמָרָן יִשְׂרָאֵל, חַיָּבִים וּמַפְרִישׁ תְּרוּמָה וּמַעֲשֵׂר רִאשׁוֹן וּתְרוּמַת מַעֲשֵׂר, וּמְשַׁיֵּר לְעַצְמוֹ מַעֲשֵׂר רִאשׁוֹן, וְהוּא שֶׁלּוֹ, מִפְּנֵי שֶׁהוּא אוֹמֵר לַלֵּוִי: אֲנִי בָּאתִי מִכֹּחַ אִישׁ שֶׁאֵין אַתָּה יָכוֹל לִטֹּל מִמֶּנּוּ. <small>וְהַתְּרוּמַת מַעֲשֵׂר מוֹכֵר לַכֹּהֵן וְנוֹטֵל דָּמֶיהָ <small><small>(טוּר)</small>.</small> </small> 

מָכַר הָעוֹבֵד כּוֹכָבִים הַפֵּרוֹת שֶׁלּוֹ לְיִשְׂרָאֵל כְּשֶׁהֵן מְחֻבָּרִים לַקַּרְקַע, אִם עַד שֶׁלֹּא בָּאוּ לְעוֹנַת הַמַּעַשְׂרוֹת, וְנִגְמְרוּ בְּיַד יִשְׂרָאֵל, חַיָּב בַּכֹּל וְנוֹתֵן כָּל מַעֲשֵׂר רִאשׁוֹן לַלֵּוִי. וְאִם מְכָרָן אַחַר שֶׁבָּאוּ לְעוֹנַת הַמַּעַשְׂרוֹת, מַפְרִישׁ תְּרוּמוֹת וּמַעַשְׂרוֹת וְנוֹתֵן הַמַּעֲשֵׂר לַלֵּוִי לְפִי חֶשְׁבּוֹן. כֵּיצַד, לָקַח תְּבוּאָה זְרוּעָה מִעוֹבֵד כּוֹכָבִים אַחַר שֶׁהֵבִיאָה שְׁלִישׁ, וְנִגְמְרָה בְּיַד יִשְׂרָאֵל, מַפְרִישׁ תְּרוּמוֹת וּמַעַשְׂרוֹת וְנוֹתֵן לַלֵּוִי שְׁנֵי שְׁלִישֵׁי הַמַּעֲשֵׂר רִאשׁוֹן. 

יִשְׂרָאֵל שֶׁמָּכַר פֵּרוֹתָיו לְעוֹבֵד כּוֹכָבִים קֹדֶם שֶׁיָּבוֹאוּ לְעוֹנַת הַמַּעַשְׂרוֹת, וּגְמָרָן הָעוֹבֵד כּוֹכָבִים, פְּטוּרִין מִן הַתְּרוּמָה וּמִן הַמַּעַשְׂרוֹת. וְאִם אַחַר שֶׁבָּאוּ לְעוֹנַת הַמַּעַשְׂרוֹת, אַף עַל פִּי שֶׁגְּמָרָן הָעוֹבֵד כּוֹכָבִים, חַיָּב בַּכֹּל. 

מָכַר עוֹבֵד כּוֹכָבִים לְיִשְׂרָאֵל פֵּרוֹת מְחֻבָּרִים, אַחַר שֶׁבָּאוּ לְעוֹנַת הַמַּעַשְׂרוֹת, וּמֵרְחָן הָעוֹבֵד כּוֹכָבִים בִּרְשׁוּת יִשְׂרָאֵל, אֵינָם חַיָּבִים בִּתְרוּמָה וּמַעַשְׂרוֹת, הוֹאִיל וּבָאוּ לְעוֹנַת הַמַּעַשְׂרוֹת בִּרְשׁוּת עוֹבֵד כּוֹכָבִים וּמֵרְחָן הָעוֹבֵד כּוֹכָבִים, אַף עַל פִּי שֶׁהֵם בִּרְשׁוּת יִשְׂרָאֵל. הַקּוֹנֶה פֵּרוֹת מֵעוֹבֵד כּוֹכָבִים בְּסוּרְיָא, בֵּין תְּלוּשִׁים בֵּין מְחֻבָּרִים, אֲפִלּוּ קֹדֶם שֶׁבָּאוּ לְעוֹנַת הַמַּעַשְׂרוֹת, אַף עַל פִּי שֶׁמֵּרְחָן יִשְׂרָאֵל, פְּטוּרִים. וְאִם עֲדַיִן לֹא הִגִּיעוּ לְעוֹנַת הַמַּעַשְׂרוֹת, הוֹאִיל וְקָנָה אוֹתָם עִם הַקַּרְקַע, חַיָּב לְעַשֵּׂר. 

יִשְׂרָאֵל שֶׁהָיָה אָרִיס לְעוֹבֵד כּוֹכָבִים בְּסוּרְיָא, פֵּרוֹתָיו פְּטוּרִים, לְפִי שֶׁאֵין לוֹ בְּגוּף הַקַּרְקַע כְּלוּם. וְכֵן הַחוֹכֵר וְהַמְקַבֵּל וְהַשּׂוֹכֵר שָׂדֶה מֵהָעוֹבֵד כּוֹכָבִים בְּסוּרְיָא, פֵּרוֹתָיו פְּטוּרִין. 

יִשְׂרָאֵל שֶׁלָּקַח בְּסוּרְיָא שָׂדֶה מֵהָעוֹבֵד כּוֹכָבִים עַד שֶׁלֹּא הֵבִיאָה שְׁלִישׁ, וְחָזַר וּמְכָרָהּ לְעוֹבֵד כּוֹכָבִים אַחַר שֶׁהֵבִיאָה שְׁלִישׁ, אִם חָזַר יִשְׂרָאֵל וּלְקָחָהּ פַּעַם שְׁנִיָּה, חַיָּב, שֶׁהֲרֵי נִתְחַיֵּב בְּיַד יִשְׂרָאֵל. 

יִשְׂרָאֵל שֶׁהָיָה לוֹ קַרְקַע בְּסוּרְיָא, וְהוֹרִיד לָהּ אָרִיס וְשָׁלַח לוֹ הָאָרִיס פֵּרוֹת, הֲרֵי אֵלּוּ פְּטוּרִים, שֶׁאֲנִי אוֹמֵר: מֵהַשּׁוּק לְקָחָן; וְהוּא שֶׁיִּהְיֶה אוֹתוֹ הַמִּין מָצוּי בַּשּׁוּק. 

שֻׁתָּפוּת הָעוֹבֵד כּוֹכָבִים חַיֶּבֶת בִּתְרוּמָה וּמַעַשְׂרוֹת. כֵּיצַד, יִשְׂרָאֵל וְעוֹבֵד כּוֹכָבִים שֶׁלָּקְחוּ שָׂדֶה בְּשֻׁתָּפוּת, אֲפִלּוּ חִלְּקוּ שָׂדֶה בְּקָמָתָהּ, וְאֵין צָרִיךְ לוֹמַר אִם חִלְּקוּ גָּדִישׁ, הֲרֵי טֶבֶל וְחֻלִּין מְעֹרָבִים בְּכָל קֶלַח וְקֶלַח מֵחֶלְקוֹ שֶׁל עוֹבֵד כּוֹכָבִים, אַף עַל פִּי שֶׁמֵּרְחָן הָעוֹבֵד כּוֹכָבִים, וְחַיָּבִים מִדִּבְרֵיהֶם. בַּמֶּה דְבָרִים אֲמוּרִים, בְּאֶרֶץ יִשְׂרָאֵל, שֶׁהַמַּעַשְׂרוֹת שֶׁל תּוֹרָה, וּבְשֶׁל תּוֹרָה אֵין בְּרֵירָה. אֲבָל אִם לָקְחוּ שָׂדֶה בְּסוּרְיָא, הוֹאִיל וְהַמַּעַשְׂרוֹת שָׁם מִדִּבְרֵיהֶם, אֲפִלּוּ חִלְּקוּ הַגָּדִישׁ, חֶלְקוֹ שֶׁל עוֹבֵד כּוֹכָבִים פָּטוּר מִכְּלוּם. וְנִרְאֶה לִי דְּהָאִדָּנָא שֶׁאֵין חִיּוּב תְּרוּמוֹת וּמַעַשְׂרוֹת בְּאֶרֶץ יִשְׂרָאֵל, אֶלָּא מִדִּבְרֵיהֶם, גַּם בְּאֶרֶץ יִשְׂרָאֵל חֶלְקוֹ שֶׁל עוֹבֵד כּוֹכָבִים פָּטוּר מִכְּלוּם. 

פֵּרוֹת אֶרֶץ יִשְׂרָאֵל שֶׁיָּצְאוּ חוּצָה לָאָרֶץ, פְּטוּרִים מִתְּרוּמוֹת וּמַעַשְׂרוֹת. וְאִם יָצְאוּ לְסוּרְיָא, חַיָּבִים. וּפֵרוֹת חוּצָה לָאָרֶץ שֶׁנִּכְנְסוּ לָאָרֶץ, חַיָּבִים, אִם נִקְבְּעוּ לְמַעֲשֵׁר <small><small>(בְּיָד יִשְׂרָאֵל)</small></small> אַחֵר שֶׁנִּכְנְסוּ לְאֶרֶץ. 

כָּל אֹכֶל אָדָם, הַנִּשְׁמָר, שֶׁגִּדּוּלָיו מִן הָאֶרֶץ, חַיָּב בִּתְרוּמָה. 

אֵין מַפְרִישִׁין תְּרוּמוֹת וּמַעַשְׂרוֹת מֵהַיָּרָק בְּחוּץ לָאָרֶץ, אֲפִלּוּ בִּמְקוֹמוֹת שֶׁאָמַרְנוּ שֶׁחִיְּבוּם חֲכָמִים. וְכֵן יָרָק הַבָּא מֵחוּצָה לָאָרֶץ לָאָרֶץ, אַף עַל פִּי שֶׁיֵּשׁ עָפָר בְּעִקְּרֵיהֶן, הֲרֵי זֶה פָּטוּר. 

הַתְּבוּאָה וְהַזֵּיתִים שֶׁלֹּא הֵבִיאוּ שְׁלִישׁ, פְּטוּרִים מִתְּרוּמָה וּמַעַשְׂרוֹת. וּמִנַּיִן יוֹדֵעַ, כָּל שֶׁזּוֹרְעָהּ וּמַצְמַחַת, בְּיָדוּעַ שֶׁהֵבִיאָה שְׁלִישׁ. 

 הַהֶפְקֵר פָּטוּר מִתְּרוּמָה וּמַעַשְׂרוֹת. אֲבָל הַזּוֹרֵעַ שְׂדֵה הֶפְקֵר, חַיָּב בִּתְרוּמָה וּמַעַשְׂרוֹת. 

דְּבָרִים שֶׁאֵין דֶּרֶךְ רֹב בְּנֵי אָדָם לְזָרְעָם בַּגַּנּוֹת וּבַשָּׂדוֹת, אֶלָּא חֶזְקָתָן מִן הַהֶפְקֵר, פְּטוּרִין מִתְּרוּמָה וּמַעַשְׂרוֹת. 

נִתְעָרְבוּ פֵּרוֹת הַחַיָּבִים בִּתְרוּמָה וּמַעֲשֵׂר בְּפֵרוֹת הַפְּטוּרִים, אִם יֵשׁ לוֹ פֵּרוֹת אֲחֵרִים הַחַיָּבִים, מוֹצִיא מֵהֶם, לְפִי חֶשְׁבּוֹן פֵּרוֹת חַיָּבִים שֶׁבַּתַּעֲרוֹבוֹת. וְאִם לָאו, מוֹצִיא תְּרוּמָה וּתְרוּמַת מַעֲשֵׂר עַל הַכֹּל, וּמַפְרִישׁ מַעֲשֵׁר רִאשׁוֹן וְשֵׁנִי, לְפִי חֶשְׁבּוֹן פֵּרוֹת חַיָּבִים שֶׁבַּתַּעֲרוֹבוֹת. 

תְּרוּמָה גְּדוֹלָה, בַּזְּמַן הַזֶּה שֶׁהִיא עוֹמֶדֶת לִשְׂרֵפָה מִפְּנֵי הַטֻּמְאָה, שִׁעוּרָהּ כָּל שֶׁהוּא. <small>הַגָּה: וְנוֹתְנָה בַּזְּמַן הַזֶּה לְכָל כֹּהֵן שֶׁיִּרְצֶה, בֵּין חָבֵר בֵּין עַם הָאָרֶץ, וַאֲפִלּוּ אֵינוֹ מְיֻחָס רַק שֶׁמֻּחְזָק בְּכֹהֵן, וְהוּא שׂוֹרְפָהּ, וְיָכוֹל לְהַנִּיחָהּ וּלְשָׂרְפָהּ, עַד שֶׁיָּכוֹל לֵהָנוֹת מִמֶּנָּהּ בִּשְׁעַת שְׂרֵפָתָהּ. אֲבָל זָר אָסוּר לֵהָנוֹת מִמֶּנָּהּ בִּשְׁעַת שְׂרֵפָתָהּ, אִם לֹא שֶׁכֹּהֵן נֶהֱנֶה עִמּוֹ. אֲבָל שְׁאָר הֲנָאוֹת שֶׁאֵינוֹ מְכַלֶּה אוֹתָהּ, מֻתֶּרֶת אֲפִלּוּ לְזָרִים <small><small>(טוּר)</small>.</small> כֹּהֵן שֶׁאוֹכֵל אֵצֶל יִשְׂרָאֵל, נוֹתֵן בַּנֵּר שֶׁמֶן שֶׁל תְּרוּמָה, וְאַף עַל פִּי שֶׁעוֹמֵד הַכֹּהֵן וְהוֹלֵךְ לוֹ, אֵין צָרִיךְ לְכַבּוֹתוֹ עַד שֶׁיִּכְבֶּה מֵעַצְמוֹ <small><small>(מָרְדְּכַי פ' אַלְמָנָה לכה''ג)</small>.</small> וְכָל זֶה מַיְרֵי בִּתְרוּמָה שֶׁהֻכְשְׁרָה, דְּאָז נִטְמֵאת וּמֻתָּר לְשָׂרְפָהּ. אֲבָל אִם לֹא הֻכְשְׁרָה, שֶׁלֹּא נִטְמֵאת, אָסוּר לְשָׂרְפָהּ. וְטוֹב לְהַכְשִׁיר אוֹתָם קֹדֶם מֵרוּחַ, כְּדֵי שֶׁתְּקַבֵּל טֻמְאָה וִיהֵא מֻתָּר לְשָׂרְפָהּ <small><small>(טוּר)</small>.</small> </small> וְאַחַר כָּךְ מַפְרִישׁ מִן הַשְּׁאָר אֶחָד מֵעֲשָׂרָה, וְהוּא נִקְרָא מַעֲשֵׁר רִאשׁוֹן וְנוֹתְנוֹ לְלֵוִי. <small>וְיֵשׁ אוֹמְרִים אַף לְכֹהֵן <small><small>(טוּר)</small>.</small> </small> וְעַל זֶה נֶאֱמַר בְּתוֹרָה: כִּי אֶת מַעְשַּׂר בְּנֵי יִשְׂרָאֵל וְגו' <small><small>(בַּמִּדְבָּר יח, כד)</small></small> וְלִבְנֵי לֵוִי הִנֵּה נָתַתִּי אֶת כָּל מַעֲשֵׁר בְּיִשְׂרָאֵל וְגו' <small><small>(בְּמִדְבָּר יח, כא)</small></small> וְאַחַר כָּךְ מַפְרִישׁ מֵהַשְּׁאָר אֶחָד מֵעֲשָׂרָה, וְהוּא נִקְרָא מַעֲשֵׂר שֵׁנִי, וְהוּא לִבְעָלָיו, וּבְסִימָן זֶה יִתְבָּאֲרוּ מִשְׁפָּטָיו, וְעָלָיו נֶאֱמַר: עַשֵּׂר תְּעַשֵּׂר <small><small>(דְּבָרִים יד, כב)</small></small> וְעַל הַסֵדֶר הַזֶּה מַפְרִישִׁין בְּשָׁנָה רִאשׁוֹנָה מֵהַשָּׁבוּעַ, וּבַשְּׁנִיָּה וּבָרְבִיעִית וּבַחֲמִישִׁית. אֲבָל בַּשְּׁלִישִׁית וּבַשִּׁשִּׁית מֵהַשָּׁבוּעַ, אַחַר שֶׁמַּפְרִישִׁין מַעֲשֵׂר רִאשׁוֹן, מַפְרִישִׁין מֵהַשְּׁאָר מַעֲשֵׂר אַחֵר, וְנוֹתְנִים לַעֲנִיִּים, וְהוּא נִקְרָא מַעֲשֵׂר עָנִי. וְאֵין בִּשְׁתֵּי שָׁנִים אֵלּוּ מַעֲשֵׂר שֵׁנִי אֶלָּא מַעֲשַׂר עָנִי, וְעָלָיו נֶאֱמַר: מִקְצֵה שָׁלֹשׁ שָׁנִים תּוֹצִיא אֶת כָּל מַעְשַּׂר תְּבוּאָתְךָ וגו' וּבָא הַלֵּוִי וגו' <small><small>(דְּבָרִים יד, כח כט)</small></small> שְׁנַת הַשְּׁמִטָּה כֻּלָּהּ הֶפְקֵר וְאֵין בָּהּ לֹא תְּרוּמָה וְלֹא מַעַשְׂרוֹת כְּלָל. וּבְחוּצָה לָאָרֶץ שֶׁאֵין בָּהּ שְׁמִטַּת קַרְקַע, מַפְרִישִׁין בִּשְׁנַת הַשְּׁמִטָּה בְּאֶרֶץ מִצְרַיִם וּבְעַמּוֹן וּמוֹאָב מַעֲשֵׂר רִאשׁוֹן וּמַעֲשַׂר עָנִי. וּבְאֶרֶץ שִׁנְעָר, מַפְרִישִׁין בָּהּ מַעֲשֵׂר שֵׁנִי, כְּמוֹ בְּרֹב הַשָּׁנִים. וּשְׁנַת הַשְּׁמִטָּה הָאֲמִתִּית הָיְתָה שְׁנַת השי''ג <small>וְיֵשׁ אוֹמְרִים אִם עוֹבֵד כּוֹכָבִים מָכַר פֵּרוֹת בַּשְּׁבִיעִית לְיִשְׂרָאֵל, וּגְמַר מְלַאכְתּוֹ בְּיַד יִשְׂרָאֵל, חַיָּבִים בִּתְרוּמָה וּמַעֲשֵׂר, וּמַפְרִישׁ מַעֲשַׂר עָנִי כְּדִין עַמּוֹן וּמוֹאָב <small><small>(בֵּית יוֹסֵף וְכֵן כָּתַב כַּפְתּוֹר וָפֶרַח)</small>.</small> </small> 

מַעֲשֵׂר רִאשׁוֹן שֶׁלּוֹקֵחַ הַלֵּוִי, מַפְרִישׁ מִמֶּנּוּ אֶחָד מֵעֲשָׂרָה וְנוֹתְנוֹ לַכֹּהֵן, וְהוּא נִקְרָא תְּרוּמַת מַעֲשֵׂר, וְעָלָיו נֶאֱמַר: וְאֶל הַלְוִיִּם תְּדַבֵּר וגו' <small><small>(בַּמִּדְבָּר יח, כו)</small> <small>וְדִין תְּרוּמַת מַעֲשֵׂר כְּדִין תְּרוּמָה גְּדוֹלָה; מִיהוּ אֲפִלּוּ הָאִדָּנָא בָּעֵינָן לִתֵּן כַּשִּׁעוּר</small> <small>(בֵּית יוֹסֵף בְּשֵׁם הָרַמְבַּ''ם)</small>.</small> 

הַמַּרְבֶּה בִּתְרוּמָה, הוֹאִיל וְשִׁיֵּר מִקְצָת חֻלִּין, הֲרֵי זֶה תְּרוּמָה. אֲבָל אִם אָמַר: כָּל הַפֵּרוֹת הָאֵלּוּ תְּרוּמָה, לֹא אָמַר כְּלוּם. 

הָאוֹמֵר: תְּרוּמַת הַכֶּרִי לְתוֹכוֹ, אִם אָמַר: בִּצְפוֹנוֹ, אוֹ בִּדְרוֹמוֹ, קָרָא שֵׁם וְחַיָּב לְהַפְרִישׁ מִמֶּנּוּ תְּרוּמָתוֹ; וְאִם לֹא צִיֵּן הַמָּקוֹם, לֹא אָמַר כְּלוּם. 

אָמַר: תְּרוּמַת הַכֶּרִי הַזֶּה בָּזֶה וְהַכֶּרִי הַזֶּה בָּזֶה, מָקוֹם שֶׁנִּסְתַּיְּמָה תְּרוּמָתוֹ שֶׁל הָרִאשׁוֹן שָׁם נִסְתַּיְּמָה תְּרוּמָתוֹ שֶׁל שֵׁנִי. 

תְּרוּמַת מַעֲשֵׂר אֵין מַפְרִישִׁין אוֹתָהּ בְּאֹמֶד, אֶלָּא מְדַקְדֵּק בְּשִׁעוּרָהּ, וַאֲפִלּוּ בַּזְּמַן הַזֶּה; דָּבָר שֶׁדַּרְכּוֹ לִמְדֹּד, מוֹדֵד. וְדָבָר הַנִּשְׁקָל, שׁוֹקֵל. וְדָבָר שֶׁאֶפְשָׁר לִמְנוֹתוֹ, מוֹנֶה. הָיָה אֶפְשָׁר לִמְנוֹתוֹ וּלְשָׁקְלוֹ וְלִמְדָדוֹ, הַמּוֹנֶה מְשֻׁבָּח, וְהַמּוֹדֵד מְשֻׁבָּח מִמֶּנּוּ, וְהַשּׁוֹקֵל מְשֻׁבָּח מִשְּׁנֵיהֶם. <small>וְנִטֶּלֶת שֶׁלֹּא מִן הַמֻּקָּף. וְתַלְמִידֵי חֲכָמִים אֵין תּוֹרְמִין אֶלָּא מִן הַמֻּקָּף <small><small>(הַרַמְבַּ''ם פ''ג)</small>.</small> </small> 

אֵין תּוֹרְמִין תְּרוּמָה גְּדוֹלָה אֶלָּא מִן הַמֻּקָּף. כֵּיצַד, הָיוּ לוֹ חֲמִשִּׁים סְאָה בְּבַיִת זֶה וַחֲמִשִּׁים סְאָה בְּבַיִת אַחֵר, לֹא יַפְרִישׁ מֵאֶחָד מֵהֶם עַל שְׁנֵיהֶם, וְאִם הִפְרִישׁ שֶׁלֹּא מִן הַמֻּקָּף, תְּרוּמָתוֹ תְּרוּמָה, וְהוּא שֶׁיִּהְיֶה הַמֻּפְרָשׁ שָׁמוּר. אֲבָל אִם הָיָה טָעוּן כַּדֵּי יַיִן אוֹ שֶׁמֶן, וְרָאָה שֶׁמִּשְׁתַּבְּרִין, וְאָמַר: הֲרֵי הֵם תְּרוּמָה עַל פֵּרוֹת שֶׁבְּבֵיתִי, לֹא אָמַר כְּלוּם. ונ''ל דְּבַזְּמַן הַזֶּה לְאִבּוּד אָזְלָא מִפְּנֵי הַטֻּמְאָה, תְּרוּמָתוֹ תְּרוּמָה. 

פֵּרוֹת הַמְפֻזָּרִים בְּתוֹךְ הַבַּיִת, אוֹ שְׁתֵּי מְגוּרוֹת <small><small>(פי' מְקוֹמוֹת שֶׁמַּכְנִיסִים בָּהֶן פֵּרוֹת מֵעִנְיַן יְגֹרֵהוּ בְחֶרְמוֹ)</small> <small>(חֲבַקוּק א, טו)</small></small> שֶׁבְּבַיִת אֶחָד, תּוֹרֵם מֵאֶחָד עַל הַכֹּל. <small><small>(שַׂקֵי תְּבוּאָה וְעִגּוּלֵי דְּבֵלָה וְחָבִיּוֹת שֶׁל גְּרוֹגָרוֹת, אִם הָיוּ בְּהֶקֵפָה אַחַת, תּוֹרֵם מֵאֶחָד עַל הַכֹּל)</small>.</small> חָבִיּוֹת שֶׁלֹּא סָתַם אֶת פִּיהֶם, תּוֹרֵם מֵאֶחָד עַל הַכֹּל; מִשֶּׁיִּסָתֵם, תּוֹרֵם מִכָּל אֶחָד וְאֶחָד. 

הַמַּקְדִּים מַעֲשֵׂר שֵׁנִי לְרִאשׁוֹן, אוֹ מַעֲשֵׂר רִאשׁוֹן לִתְרוּמָה, אַף עַל פִּי שֶׁעָבַר בְּלֹא תַּעֲשֶׂה, מַה שֶּׁעָשָׂה עָשׂוּי. 

הָרוֹצֶה לְהַפְרִישׁ תְּרוּמָה וּתְרוּמַת מַעֲשֵׂר כְּאֶחָד, מַפְרִישׁ אֶחָד מִמֵּאָה וּמְעַט יוֹתֵר, וְאוֹמֵר: אֶחָד מִמֵּאָה שֶׁיֵּשׁ כָּאן, הֲרֵי הוּא בְּצַד זֶה שֶׁהִפְרַשְׁתִּי וַהֲרֵי הוּא חֻלִּין; וְהַנִּשְׁאָר מִזֶּה שֶׁהִפְרַשְׁתִּי, שֶׁהוּא הַמְּעַט הַיָּתֵר עַל אֶחָד מִמֵּאָה, הוּא תְּרוּמָה עַל הַכֹּל; וְהַמַּעֲשֵׂר שֶׁרָאוּי לִהְיוֹת לְמֵאָה חֻלִּין אֵלּוּ, הֲרֵי הוּא בְּצַד זֶה שֶׁהִפְרַשְׁתִּי; וְזֶה הַנִּשְׁאָר יוֹתֵר עַל הַתְּרוּמָה מִמַּה שֶּׁהִפְרַשְׁתִּי הֲרֵי הוּא תְּרוּמַת מַעֲשֵׂר עַל הַכֹּל. 

עוֹשֶׂה אָדָם שָׁלִיחַ לְהַפְרִישׁ תְּרוּמוֹת וּמַעַשְׂרוֹת. 

חֲמִשָּׁה אִם תָּרְמוּ, אֵין תְּרוּמָתָן תְּרוּמָה; חֵרֵשׁ, שׁוֹטֶה וְקָטָן וְעוֹבֵד כּוֹכָבִים שֶׁתָּרַם שֶׁל יִשְׂרָאֵל, אֲפִלּוּ בִּרְשׁוּתוֹ, וְהַתּוֹרֵם שֶׁאֵינוֹ שֶׁלּוֹ שֶׁלֹּא בִּרְשׁוּת הַבְּעָלִים; אֲבָל הַתּוֹרֵם מִשֶּׁלוֹ עַל שֶׁל אֲחֵרִים, הֲרֵי זֶה תְּרוּמָה וְתִקֵּן פֵּרוֹתֵיהֶם, וְטוֹבַת הֲנָאָה שֶׁלּוֹ שֶׁנּוֹתְנָהּ לְכָל כֹּהֵן שֶׁיִּרְצֶה. 

הַתּוֹרֵם שֶׁלֹּא בִּרְשׁוּת, אוֹ שֶׁיָּרַד לְתוֹךְ שְׂדֵה חֲבֵרוֹ וְלִקֵּט פֵּרוֹת שֶׁלֹּא בִּרְשׁוּת, כְּדֵי שֶׁיִּקָּחֵם, וְתָרַם; אִם בָּא בַּעַל הַבַּיִת וְאָמַר לֵיהּ: כַּלֵּךְ אֵצֶל יָפוֹת, אִם הָיוּ שָׁם יָפוֹת מִמַּה שֶּׁתָּרַם, תְּרוּמָתוֹ תְּרוּמָה. וְאִם לָאו, אֵין תְּרוּמָתוֹ תְּרוּמָה. וְאִם לִקֵּט בַּעַל הַבַּיִת וְהוֹסִיף, בֵּין כָּךְ וּבֵין כָּךְ תְּרוּמָתוֹ תְּרוּמָה. 

הַמְדַבֵּר וְאֵינוֹ שׁוֹמֵעַ, אוֹ שֶׁשּׁוֹמֵעַ וְאֵינוֹ מְדַבֵּר, וְהֶעָרֹם, וְהַשִּׁכּוֹר, וְהַסוּמָא, לֹא יִתְרְמוּ; וְאִם תָּרְמוּ, תְּרוּמָתָן תְּרוּמָה. וּבַזְּמַן הַזֶּה, דְּלִשְׂרֵפָה אָזְלָא מִפְּנֵי הַטֻּמְאָה, תּוֹרְמִים שִׁכּוֹר וְסוּמָא וַאֲפִלּוּ לְכַתְּחַלָּה, תְּרוּמָה, אֲבָל לֹא מַעֲשַׂר לֵוִי. 

קָטָן שֶׁהִגִּיעַ לְעוֹנַת נְדָרִים, אַף עַל פִּי שֶׁלֹּא הֵבִיא שְׁתֵּי שְׂעָרוֹת וְלֹא נַעֲשָׂה גָּדוֹל, אִם תָּרַם תְּרוּמָתוֹ תְּרוּמָה. 

הָאוֹמֵר לִשְׁלוּחוֹ: צֵא וּתְרֹם לִי, וְהָלַךְ לִתְרֹם, וְאֵינוֹ יוֹדֵעַ אִם תָּרַם, וּבָא וּמָצָא כֶּרִי תָּרוּם, אֵין חֶזְקָתוֹ תָּרוּם; חוֹשְׁשִׁין, שֶׁמָּא אַחֵר תָּרַם בְּלֹא רְשׁוּת. <small>הַגָּה: וְיֵשׁ אוֹמְרִים דְּבִכְהַאי גַּוְנָא חֶזְקָתוֹ תָּרוּם, דְּאָמְרִינַן: חֲזָקָה שָׁלִיחַ עוֹשֶׂה שְׁלִיחוּתוֹ, אֲפִלּוּ בְּאִסּוּר דְּאוֹרַיְתָא. אֲבָל אִם אֵינוֹ יוֹדֵעַ אִם כֶּרִי תָּרוּם אוֹ לֹא, אָסוּר לֶאֱכֹל מִמֶּנּוּ, דְּהַשָּׁלִיחַ אוֹמֵר: וַדַּאי לֹא יִגַּע בּוֹ עַד שֶׁיֵּדַע שֶׁהוּא תָּרוּם. <small><small>(טוּר בְּשֵׁם הָרֹא''שׁ והר''ש)</small>.</small> </small> 

פֵּרוֹת הַשֻּׁתָּפִין חַיָּבִים בִּתְרוּמָה וּמַעַשְׂרוֹת, וְאֵינָם צְרִיכִים לִטֹּל רְשׁוּת זֶה מִזֶּה, אֶלָּא כָּל הַתּוֹרֵם מֵהֶם תְּרוּמָתוֹ תְּרוּמָה. תָּרַם אֶחָד מֵהֶם וְלֹא יָדַע חֲבֵרוֹ, וּבָא הוּא וְתָרַם, אִם הָיוּ מְמַחִין זֶה עַל זֶה, אֵין תְּרוּמַת הַשֵּׁנִי תְּרוּמָה; וְאִם לָאו, אִם תָּרַם הָרִאשׁוֹן כַּשִּׁעוּר, אֵין תְּרוּמַת הַשֵּׁנִי תְּרוּמָה. וְאִם לֹא תָּרַם הָרִאשׁוֹן כַּשִּׁעוּר, תְּרוּמַת שְׁנֵיהֶם תְּרוּמָה. וְנִרְאֶה לִי שֶׁבַּזְּמַן הַזֶּה, ה''ה בְּמַעֲשֵׂר. אֲבָל לִתְרוּמָה, כֵּיוָן שֶׁאֵין לִתְרוּמָה שִׁעוּר, בֵּין כָּךְ וּבֵין כָּךְ אֵין תְּרוּמַת הַשֵּׁנִי תְּרוּמָה. 

הָאוֹמֵר לְאֶחָד לִתְרֹם, וְהָלַךְ לִתְרֹם, וּבִטֵּל שְׁלִיחוּתוֹ קֹדֶם שֶׁיִּתְרֹם, אִם שִׁנָּה הַשָּׁלִיחַ שְׁלִיחוּתוֹ כְּגוֹן שֶׁאָמַר לוֹ: תְּרֹם מִן הַצָּפוֹן, וְתָרַם מִן הַדָּרוֹם, אֵין תְּרוּמָתוֹ תְּרוּמָה. וְאִם לָאו, תְּרוּמָתוֹ תְּרוּמָה. <small>וְיֵשׁ חוֹלְקִין וס''ל דְּכָל שֶׁבִּטֵּל הַשְּׁלִיחוּת, אֲפִלּוּ לֹא שִׁנָּה, לֹא הָוֵי תְּרוּמָתוֹ תְּרוּמָה <small><small>(טוּר)</small>.</small> </small> 

אָרִיס שֶׁתָּרַם, וּבָא בַּעַל הַבַּיִת וְעִכֵּב, אִם עַד שֶׁלֹּא תָּרַם עִכֵּב, אֵין תְּרוּמָתוֹ תְּרוּמָה. וְאִם מִשֶּׁתָּרַם עִכֵּב, תְּרוּמָתוֹ תְּרוּמָה. 

אַפּוֹטְרוֹפְּסִין תּוֹרְמִין נִכְסֵי יְתוֹמִים. 

הַגַּנָּב וְהַגַּזְלָן וְהָאַנָּס, תְּרוּמָתָן תְּרוּמָה. וְאִם הָיוּ הַבְּעָלִים רוֹדְפִין אַחֲרֵיהֶם, אֵין תְּרוּמָתָן תְּרוּמָה. 

הַבֵּן וְהַשָּׂכִיר וְהָעֶבֶד וְהָאִשָּׁה, תּוֹרְמִין עַל מַה שֶּׁהֵם אוֹכְלִין, אֲבָל לֹא עַל הַשְּׁאָר. 

הַבֵּן, כְּשֶׁאוֹכֵל אִם אָבִיו, וְהָאִשָּׁה בְּעִסָתָהּ, תּוֹרְמִין, מִפְּנֵי שֶׁהֵן בִּרְשׁוּת. 

הַפּוֹעֲלִים, אֵין לָהֶם רְשׁוּת לִתְרֹם שֶׁלֹּא מִדַּעַת בַּעַל הַבַּיִת. 

פּוֹעֵל שֶׁאָמַר לֵיהּ בַּעַל הַבַּיִת: כְּנֹס לִי גָּרְנִי וּתְרֹם, וְתָרַם, וְאַחַר כָּךְ כָּנַס, תְּרוּמָתוֹ תְּרוּמָה. 

עוֹבֵד כּוֹכָבִים שֶׁהִפְרִישׁ תְּרוּמָה מִשֶּׁלּוֹ, גָּזְרוּ חֲכָמִים שֶׁתְּהֵא תְּרוּמָתוֹ תְּרוּמָה אִם הוּא בְּאֶרֶץ יִשְׂרָאֵל. <small>הַגָּה: וּבוֹדְקִין אוֹתוֹ, אִם אָמַר: בְּדַעַת יִשְׂרָאֵל הִפְרַשְׁתִּי, תִּנָּתֵן לַכֹּהֵן; וְאִם לָאו, טְעוּנָה גְּנִיזָה <small><small>(טוּר)</small>.</small> </small> 

הַמִּתְכַּוֵּן לוֹמַר: תְּרוּמָה, וְאָמַר: מַעֲשֵׂר; מַעֲשֵׂר, וְאָמַר: תְּרוּמָה, לֹא אָמַר כְּלוּם, עַד שֶׁיִּהְיוּ פִּיו וְלִבּוֹ שָׁוִים. 

הִפְרִישׁ תְּרוּמָה בְּמַחֲשַׁבְתּוֹ וְלֹא הוֹצִיא בִּשְׂפָתָיו כְּלוּם, הֲרֵי זֶה תְּרוּמָה, שֶׁנֶּאֱמַר וְנֶחְשַׁב לָכֶם תְּרוּמַתְכֶם <small><small>(בַּמִּדְבָּר יח, כז)</small>.</small> 

הַמַּפְרִישׁ תְּרוּמָה עַל תְּנַאי, אִם נִתְקַיֵּם הַתְּנַאי הֲרֵי זֶה תְּרוּמָה. 

הַמַּפְרִישׁ תְּרוּמוֹת וּמַעַשְׂרוֹת, וְנִחַם עֲלֵיהֶם, הֲרֵי זֶה נִשְׁאָל לְחָכָם וּמַתִּיר לוֹ, כְּדֶרֶךְ שֶׁמַּתִּירִין שְׁאָר נְדָרִים, וְתַחֲזֹר חֻלִּין כְּמוֹ שֶׁהָיְתָה. 

הָאוֹמֵר: שֶׁל מַעְלָה תְּרוּמָה וְשֶׁל מַטָּה חֻלִּין, אוֹ בְּהֶפֶךְ, דְּבָרָיו קַיָּמִים. 

הַתּוֹרֵם אֶת הַגֹּרֶן, צָרִיךְ שֶׁיְּכַוֵּן אֶת לִבּוֹ שֶׁתִּהְיֶה תְּרוּמָה עַל הַכֶּרִי וְעַל מַה שֶׁבַּקֻּטָּעִין <small><small>(פי' שִׁבֳּלִים קְטוּעִים שֶׁלֹּא נִדּוֹשׁוּ)</small></small> וְעַל מַה שֶּׁבַּצְּדָדִים וְעַל מַה שֶּׁבְּתוֹךְ הַתֶּבֶן. הַתּוֹרֵם אֶת הַיֶּקֶב, צָרִיךְ שֶׁיְּכַוֵּן אֶת לִבּוֹ לִתְרֹם עַל מַה שֶׁבַּחַרְצַנִּים וְעַל מַה שֶּׁבַּזַּגִּים. הַתּוֹרֵם אֶת הַבּוֹר שֶׁל שֶׁמֶן, צָרִיךְ שֶׁיְּכַוֵּן אֶת לִבּוֹ עַל מַה שֶּׁבַּגֶּפֶת <small><small>(פי' פְּסֹלֶת שֶׁל זֵיתִים)</small> ;</small> וְאִם לֹא נִתְכַּוֵּן, אֶלָּא תָּרַם סְתָם, נִפְטָר הַכֹּל, שֶׁתְּנַאי בֵּית דִּין הוּא שֶׁתְּרוּמָה עַל הַכֹּל. 

הַתּוֹרֵם כַּלְכָּלָה שֶׁל תְּאֵנִים, וְנִמְצְאוּ תְּאֵנִים בְּצַד הַכַּלְכָּלָה, הֲרֵי אֵלּוּ פְּטוּרִים, מִפְּנֵי שֶׁבְּלִבּוֹ לִתְרֹם עַל הַכֹּל. 

אֵין תּוֹרְמִין אֶלָּא מִן הַיָּפֶה. וְנִרְאֶה לִי דְּהַשְׁתָּא דִּלְאִבּוּד אָזְלָא מִפְּנֵי הַטֻּמְאָה, אֵין לְהַקְפִּיד בְּכָךְ; וּמִיהוּ בְּמַעֲשֵׂר הַנִּתָּן לְלֵוִי וּלְעָנִי, יֵשׁ לְהַקְפִּיד בְּכָךְ. 

אֵין תּוֹרְמִין מִמִּין עַל שֶׁאֵינוֹ מִינוֹ; וְאִם תָּרַם, אֵין תְּרוּמָתוֹ תְּרוּמָה. הַקִּשּׁוּת וְהַמְּלָפְפוֹת מִין אֶחָד. כָּל מִין חִטִּים מִין אֶחָד. כָּל מִין תְּאֵנִים וּגְרוֹגָרוֹת וּדְבֵלָה מִין אֶחָד, וְתוֹרֵם מִזֶּה עַל זֶה. וְכָל שֶׁהוּא כִּלְאַיִם בַּחֲבֵרוֹ לֹא יִתְרֹם מִזֶּה עַל זֶה, אֲפִלּוּ מִן הַיָּפָה עַל הָרָעָה; וְאִם תָּרַם, אֵין תְּרוּמָתוֹ תְּרוּמָה. וְכָל שֶׁאֵינוֹ כִּלְאַיִם בַּחֲבֵרוֹ, תּוֹרֵם מִן הַיָּפֶה עַל הָרַע, אֲבָל לֹא מִן הָרַע עַל הַיָּפֶה, וְאִם תָּרַם תְּרוּמָתוֹ תְּרוּמָה, חוּץ מִן הַזּוֹנִין <small><small>(פי' זֶרְעוֹנִים שְׁחֹרִים הַנִּמְצָא בֵּין הַחִטִּים)</small></small> עַל הַחִטִּים, מִפְּנֵי שֶׁאֵינָם אֹכֶל אָדָם. 

אֵין תּוֹרְמִין מִדָּבָר שֶׁנִּגְמְרָה מְלַאכְתּוֹ עַל דָּבָר שֶׁלֹּא נִגְמְרָה מְלַאכְתּוֹ; וְלֹא מִדָּבָר שֶׁלֹּא נִגְמְרָה מְלַאכְתּוֹ עַל דָּבָר שֶׁנִּגְמְרָה מְלַאכְתּוֹ; וְאִם תָּרַם, תְּרוּמָתוֹ תְּרוּמָה. 

אֵין תּוֹרְמִין מֵהַמְחֻבָּר עַל הַתָּלוּשׁ וְלֹא מִן הַתָּלוּשׁ עַל הַמְחֻבָּר, וְאִם תָּרַם, אֵין תְּרוּמָתוֹ תְּרוּמָה. אֲבָל אִם אָמַר: פֵּרוֹת עֲרוּגָה זוֹ תְּלוּשִׁים יִהְיוּ תְּרוּמָה עַל פֵּרוֹת עֲרוּגָה זֶה לִכְשֶׁיִּתָּלְשׁוּ, וְנִתְלְשׁוּ, דְּבָרָיו קַיָּמִין. וְהוּא שֶׁהֵבִיאוּ שְׁנֵיהֶם שְׁלִישׁ בְּעֵת שֶׁאָמַר. 

אֵין תּוֹרְמִין מִן הַלַּח עַל הַיָּבֵשׁ, וְלֹא מִן הַיָּבֵשׁ עַל הַלַּח; וְאִם תָּרַם, תְּרוּמָתוֹ תְּרוּמָה. 

אֵין תּוֹרְמִין מִפֵּרוֹת שָׁנָה זוֹ עַל פֵּרוֹת שָׁנָה שֶׁעָבְרָה, וְלֹא מִפֵּרוֹת שָׁנָה שֶׁעָבְרָה עַל פֵּרוֹת שָׁנָה זוֹ; וְאִם תָּרַם, אֵינָהּ תְּרוּמָה, שֶׁנֶּאֱמַר: שָׁנָה שָׁנָה <small><small>(דְּבָרִים יד, כב)</small>.</small> לִקֵּט יָרָק עֶרֶב רֹאשׁ הַשָּׁנָה עַד שֶׁלֹּא בָּא הַשֶּׁמֶשׁ, וְחָזַר וְלִקֵּט אַחַר שֶׁבָּא הַשֶּׁמֶשׁ, אֵין תּוֹרְמִין מִזֶּה עַל זֶה, שֶׁזֶּה חָדָשׁ וְזֶה יָשָׁן. וְכֵן אִם לִקֵּט אֶתְרוֹג בְּעֶרֶב ט''וּ בִּשְׁבָט עַד שֶׁלֹּא בָּא הַשֶּׁמֶשׁ, וְחָזַר וְלִקֵּט אֶתְרוֹג אַחֵר מִשֶּׁבָּאָה הַשֶּׁמֶשׁ, אֵין תּוֹרְמִין מִזֶּה עַל זֶה, מִפְּנֵי שֶׁאֶחָד בְּתִשְׁרֵי רֹאשׁ הַשָּׁנָה לַמַּעַשְׂרוֹת תְּבוּאָה וְקִטְנִיּוֹת וִירָקוֹת, וְט''וּ בִּשְׁבָט רֹאשׁ הַשָּׁנָה לְמַעַשְׂרוֹת הָאִילָן. 

אֵין תּוֹרְמִין מִפֵּרוֹת הָאָרֶץ עַל פֵּרוֹת חוּצָה לָאָרֶץ, וְלֹא מִפֵּרוֹת חוּצָה לָאָרֶץ עַל פֵּרוֹת הָאָרֶץ, וְלֹא מִפֵּרוֹת הַפְּטוּרִים עַל הַחַיָּבִים, וְלֹא מֵהַחַיָּבִים עַל הַפְּטוּרִים; וְאִם תָּרְמוּ, אֵין תְּרוּמָתָן תְּרוּמָה. 

תָּרַם מִדְּמַאי <small><small>(פי' דָּא מַאי, כְּלוֹמַר פֵּרוֹת אוֹ תְּבוּאָה שֶׁנִּלְקְחָה מֵעַם הָאָרֶץ שֶׁאֵין יָדוּעַ אִם הֵרִים הַמַּעֲשֵׂר כָּרָאוּי, וְחַיָּב בְּמַעַשְׂרוֹת מִדְּרַבָּנָן)</small>.</small> עַל דְּמַאי, אוֹ עַל וַדַּאי, תְּרוּמָתוֹ תְּרוּמָה וְיַחֲזֹר וְיִתְרֹם מִכָּל אֶחָד מִפְּנֵי עַצְמוֹ. 

תָּרַם מִוַּדַּאי עַל דְּמַאי, תְּרוּמָתוֹ תְּרוּמָה, וְלֹא תֵּאָכֵל עַד שֶׁיּוֹצִיא עָלֶיהָ תְּרוּמָה וּמַעַשְׂרוֹת. 

אֵין תּוֹרְמִין מִן הַלָּקוּחַ עַל מַה שֶּׁגָּדַל בְּתוֹךְ שָׂדֵהוּ, וְלֹא הַלָּקוּחַ מֵעוֹבֵד כּוֹכָבִים עַל הַלָּקוּחַ מִיִּשְׂרָאֵל, אוֹ בְּהֶפֶךְ. 

אֵין תּוֹרְמִין שִׁבֳּלִים עַל חִטִּים, וְזֵיתִים עַל שֶׁמֶן, וַעֲנָבִים עַל יַיִן; אֲבָל תּוֹרְמִים שֶׁמֶן עַל זֵיתִים הַנִּכְבָּשִׁים, וְיַיִן עַל עֲנָבִים לַעֲשׂוֹת צִמּוּקִים. 

תּוֹרְמִים זֵיתֵי שֶׁמֶן עַל זֵיתֵי כֶּבֶשׁ, אֲבָל לֹא מִזֵּיתֵי כֶּבֶשׁ עַל זֵּיתֵי שֶׁמֶן; מִיַּיִן שֶׁאֵינוֹ מְבֻשָּׁל עַל הַמְּבֻשָּׁל, אֲבָל לֹא מִן הַמְּבֻשָּׁל עַל שֶׁאֵינוֹ מְבֻשָּׁל; מִן הַצָּלוּל עַל שֶׁאֵינוֹ צָלוּל, אֲבָל לֹא מִשֶּׁאֵינוֹ צָלוּל עַל הַצָּלוּל; מִתְּאֵנִים עַל גְּרוֹגָרוֹת בְּמִנְיָן מִגְּרוֹגָרוֹת עַל תְּאֵנִים בְּמִדָּה, אֲבָל לֹא תְּאֵנִים עַל גְּרוֹגָרוֹת בְּמִדָּה וְלֹא גְּרוֹגָרוֹת עַל תְּאֵנִים בְּמִנְיָן, כְּדֵי שֶׁיִּתְרֹם לְעוֹלָם בְּעַיִן יָפָה. וְתוֹרְמִים חִטִּים עַל הַפַּת, אֲבָל לֹא מִן הַפַּת עַל חִטִּים לְפִי חֶשְׁבּוֹן; וּבְכָל אֵלּוּ אִם תָּרַם תְּרוּמָתוֹ תְּרוּמָה. ונ''ל דְּהָאִידָּנָא דִּתְרוּמָה לְאִבּוּד אָזְלָא, אֵין לְהַקְפִּיד בְּכָךְ וְכֵן בִּשְׁאָר דְּבָרִים כַּיּוֹצֵא בָּהֶם; וּמִיהוּ בְּמַעֲשֵׂר הַנִּתָּן לְלֵוִי וּלְעָנִי, יֵשׁ לְהַקְפִּיד בְּכָךְ. 

אֵין תּוֹרְמִין חֹמֶץ עַל יַיִן, אֲבָל תּוֹרְמִין יַיִן עַל חֹמֶץ. 

הַתּוֹרֵם חָבִית שֶׁל יַיִן עַל הַיַיִן, וְנִמְצֵאת חֹמֶץ, אִם יָדוּעַ שֶׁהָיְתָה שֶׁל חֹמֶץ עַד שֶׁלֹּא תְּרָמָהּ, אֵינָהּ תְּרוּמָה; וְאִם אַחַר שֶׁתְּרָמָהּ הֶחְמִיצָה, הֲרֵי זוֹ תְּרוּמָה. אִם סָפֵק, תְּרוּמָה וְיַחֲזֹר וְיִתְרֹם. וְכֵן הַתּוֹרֵם קִשּׁוּת וְנִמְצֵאת מָרָה, אֲבַטִּיחַ וְנִמְצָא סָרוּחַ. 

אַחַר שֶׁמַּפְרִישִׁין תְּרוּמָה גְּדוֹלָה מַפְרִישׁ אֶחָד מֵעֲשָׂרָה מֵהַנִּשְׁאָר, וְהוּא הַנִּקְרָא מַעֲשֵׂר רִאשׁוֹן. 

מַעֲשֵׂר רִאשׁוֹן מֻתָּר בַּאֲכִילָה לְיִשְׂרָאֵל, וּמֻתָּר לְאָכְלוֹ בְּטֻמְאָה. לְפִיכָךְ בַּת לֵוִי שֶׁנִּבְעֲלָה בְּעִילַת זְנוּת, נוֹתְנִין לָהּ מַעֲשֵׂר וְאוֹכֶלֶת. אֲבָל מִי שֶׁשָּׁמְעָה שֶׁמֵּת בַּעֲלָהּ, אוֹ הֵעִיד לָהּ עֵד אֶחָד, וְנִשֵּׂאת וְאַחַר כָּךְ בָּא בַּעֲלָהּ, קָנְסוּ אוֹתָהּ חֲכָמִים שֶׁתִּהְיֶה אֲסוּרָה בְּמַעֲשֵׂר. 

לְוִיִּם וְכֹהֲנִים מַפְרִישִׁין מַעֲשֵׂר רִאשׁוֹן כְּדֵי לְהַפְרִישׁ מִמֶּנּוּ תְּרוּמַת מַעֲשֵׂר, וְכֵן הַכֹּהֲנִים מַפְרִישִׁין שְׁאָר תְּרוּמוֹת וּמַעַשְׂרוֹת וְהֵם לְעַצְמָם. 

אֵין מוֹצִיאִין מַעֲשֵׂר מִיַּד הַכֹּהֲנִים. וְכֵן כָּל מַתְּנוֹת כְּהֻנָּה אֵין מוֹצִיאִין אוֹתָם מִכֹּהֵן לְכֹהֵן. 

הָאוֹכֵל פֵּירוֹתָיו טְבָלִים, וְכֵן לֵוִי שֶׁאָכַל הַמַּעֲשֵׂר בְּטִבְלוֹ, אַף עַל פִּי שֶׁהֵם חַיָּבִים מִיתָה בִּידֵי שָׁמַיִם, אֵין מְשַׁלְּמִין הַמַּתָּנוֹת לְבַעֲלֵיהֶם, שֶׁנֶּאֱמַר: אֲשֶׁר יָרִימוּ לַה' <small><small>(בַּמִּדְבָּר יח, כד)</small></small> אֵין לְךָ בָּהֶם כְּלוּם עַד שֶׁיָּרִימוּ אוֹתָם. וּבְחוּץ לָאָרֶץ מֻתָּר לְאָדָם לִהְיוֹת אוֹכֵל וְהוֹלֵךְ תְּחִלָּה וְאַחַר כָּךְ מַפְרִישׁ תְּרוּמָה וּמַעַשְׂרוֹת. 

מְעַשְּׂרִין מִמָּקוֹם זֶה עַל מָקוֹם אַחֵר, וְאֵינוֹ צָרִיךְ לְעַשֵּׂר מִן הַמֻּקָּף. אֲבָל אֵין מְעַשְּׂרִין מִמִּין עַל שֶׁאֵינוֹ מִינוֹ; וְלֹא מִן הַחִיּוּב עַל הַפְּטוּר; וְלֹא מִן הַפְּטוּר עַל הַחִיּוּב; וְאִם עִשֵּׂר, אֵינוֹ מַעֲשֵׂר. 

כָּל שֶׁאָמַרְנוּ בִּתְרוּמָה אֵין תּוֹרְמִין מִזֶּה עַל זֶה, כָּךְ בְּמַעֲשֵׂר אֵין מְעַשְּׂרִין מִזֶּה עַל זֶה וְכָל שֶׁאָמַרְנוּ בִּתְרוּמָה אִם תָּרַם תְּרוּמָתוֹ תְּרוּמָה, כָּךְ בְּמַעֲשֵׂר אִם הִפְרִישׁ מַעַשְׂרוֹתָיו מַעַשְׂרוֹת. וְכָל שֶׁהוּא פָּטוּר מִן הַתְּרוּמָה פָּטוּר מִן הַמַּעֲשֵׂר. וְכָל הַתּוֹרֵם מְעַשֵּׂר. 

כָּל שֶׁאָמַרְנוּ בָּהֶם לֹא יִתְרֹמוּ וְאִם תָּרְמוּ תְּרוּמָתָן תְּרוּמָה, כָּךְ אִם עִשְּׂרוּ מַעַשְׂרוֹתֵיהֶם מַעַשְׂרוֹת. וְכָל שֶׁאֵין תְּרוּמָתָן תְּרוּמָה, כָּךְ אֵין מַעַשְׂרוֹתֵיהֶן מַעַשְׂרוֹת. 

הַשְּׁקֵדִים הַמָּרִים, בֵּין בְּגָדְלָן בֵּין בְּקָטְנָן, פְּטוּרִים, לְפִי שֶׁאֵינָן אֹכֶל. 

אֵין מְעַשְּׂרִין אֶלָּא מִן הַמֻּבְחָר. 

אֵין מְעַשְּׂרִין בְּאֹמֶד, אֶלָּא בְּמִדָּה אוֹ בְּמִשְׁקָל אוֹ בְּמִנְיָן. וְכָל הַמְדַקְדֵּק בַּשִּׁעוּר מְשֻׁבָּח. וְהַמַּרְבֶּה בְּמַעַשְׂרוֹת, מַעַשְׂרוֹתָיו מְקֻלְקָלִין שֶׁהֲרֵי הַטֶּבֶל מְעֹרָב בָּהֶן, וּפֵירוֹתָיו מְתֻקָּנִין. 

הַמַּפְרִישׁ מִקְצָת מַעֲשֵׂר, אֵינוֹ מַעֲשֵׂר אֶלָּא כְּמוֹ שֶׁחִלֵּק אֶת הָעֲרֵמָה, אֲבָל צָרִיךְ מִזֶּה הַחֵלֶק שֶׁיּוֹצִיא מַעֲשֵׂר שֶׁלּוֹ. כֵּיצַד, הָיוּ לוֹ מֵאָה סְאָה, הִפְרִישׁ מֵהֶם חֲמִשָּׁה לְשֵׁם מַעֲשֵׂר, אֵינוֹ מַעֲשֵׂר, וְאֵינוֹ יָכוֹל לְהַפְרִישׁ עַל הַחֲמֵשׁ סְאִין מַעֲשֵׂר בְּמָקוֹם אַחֵר, אֶלָּא מֵהֶם, חֲצִי סְאָה, שֶׁהוּא הַמַּעֲשֵׂר שֶׁלָּהֶם. 

הַמַּפְרִישׁ תְּרוּמָה גְּדוֹלָה אוֹ תְּרוּמַת מַעֲשֵׂר, מְבָרֵךְ קֹדֶם שֶׁיַּפְרִישׁ: אקב''ו לְהַפְרִישׁ תְּרוּמָה. וְכֵן הַמַּפְרִישׁ מַעֲשֵׂר רִאשׁוֹן, מְבָרֵךְ קֹדֶם: לְהַפְרִישׁ מַעֲשֵׂר, וְכֵן מְבָרֵךְ עַל מַעֲשֵׂר שֵׁנִי. וְאִם הִפְרִישׁ הַכֹּל זֶה אַחַר זֶה מִיָּד, וְלֹא סָח בֵּינֵיהֶם, כּוֹלְלָן בִּבְרָכָה אַחַת וּמְבָרֵךְ: לְהַפְרִישׁ תְּרוּמוֹת וּמַעַשְׂרוֹת. 

כָּל פְּרִי שֶׁמִּקַּטְנוּתוֹ הוּא רָאוּי לַאֲכִילָה וְאֵינוֹ מַנִּיחַ אוֹתוֹ אֶלָּא כְּדֵי לְהוֹסִיף בְּגוּפוֹ, מִיָּד הוּא חַיָּב בְּמַעַשְׂרוֹת. וְכָל פְּרִי שֶׁאֵינוֹ רָאוּי לַאֲכִילָה בְּקָטְנוֹ, אֵינוֹ חַיָּב בְּמַעַשְׂרוֹת עַד שֶׁיַּגִּיעַ לְעוֹנַת הַמַּעַשְׂרוֹת. 

אֶשְׁכּוֹל שֶׁהִגִּיעַ בּוֹ אֲפִלּוּ גַּרְגִּיר יְחִידִי, כֻּלּוֹ חִבּוּר לְמַעַשְׂרוֹת, וּכְאִלּוּ הִגִּיעַ כֻּלּוֹ, וְלֹא אוֹתוֹ אֶשְׁכּוֹל בִּלְבַד, אֶלָּא כָּל הָרוּחַ שֶׁיֵּשׁ בָּהּ אוֹתָהּ הַגֶּפֶן שֶׁיֵּשׁ בָּהּ הָאֶשְׁכּוֹל. וְכֵן רִמּוֹן שֶׁהִגִּיעַ בָּהּ אֲפִלּוּ פְּרִידָה אַחַת, כֻּלָּהּ חִבּוּר. 

שִׁמְרֵי יַיִן שֶׁנָּתַן עֲלֵיהֶם מַיִם וְסִנְּנָן, אִם נָתַן ג' וּמָצָא ד', מוֹצִיא מַעֲשֵׂר מִזֶּה הַיָּתֵר מִמָּקוֹם אַחֵר, וְאֵינוֹ מַפְרִישׁ עָלָיו תְּרוּמָה, שֶׁהַתּוֹרֵם מִתְּחִלָּה בְּלִבּוֹ עַל הַכֹּל. וְאִם מָצָא פָּחוֹת מֵאַרְבַּע, אַף עַל פִּי שֶׁמָּצָא יָתֵר עַל מִדָּתוֹ, וְאַף עַל פִּי שֶׁיֵּשׁ בָּהֶם טַעַם יַיִן, פָּטוּר. 

פֵּרוֹת שֶׁהִגִּיעוּ לְעוֹנַת הַמַּעַשְׂרוֹת וְנִתְלְשׁוּ, וַעֲדַיִן לֹא נִגְמְרָה מְלָאכְתָן, כְּגוֹן תְּבוּאָה שֶׁקְּצָרָהּ וְדָשָׁהּ, וַעֲדַיִן לֹא זָרָה אוֹתָהּ וְלֹא מֵרְחָהּ, מֻתָּר לֶאֱכֹל מֵהֶם אֲכִילַת עֲרַאי עַד שֶׁתִּגָּמֵר מְלָאכְתָן, וּמִשֶּׁתִּגָּמֵר מְלָאכְתָן אָסוּר לֶאֱכֹל מֵהֶם עֲרַאי. בַּמֶּה דְּבָרִים אֲמוּרִים, בְּגוֹמֶר פֵּירוֹתָיו לְמָכְרָן בַּשּׁוּק. אֲבָל אִם הָיְתָה כַּוָנָתוֹ לְהוֹלִיכָן לַבַּיִת, הֲרֵי זֶה מֻתָּר לֶאֱכֹל מֵהֶם עֲרַאי אַחַר שֶׁנִּגְמְרָה מְלָאכְתָן, עַד שֶׁיִּקָּבְעוּ לְמַעֲשֵׂר. 

אֶחָד מִו' דְּבָרִים קוֹבֵעַ הַפֵּרוֹת לְמַעַשְׂרוֹת: הֶחָצֵר, וְהַמִּקָּח, וְהָאֵשׁ, וְהַמֶּלַח, וְהַתְּרוּמָה, וְהַשַּׁבָּת. וְכֻלָּם אֵין קוֹבְעִין אֶלָּא בְּדָבָר שֶׁנִּגְמְרָה מְלַאכְתָּם. כֵּיצַד, פֵּרוֹת שֶׁדַּעְתּוֹ לְהוֹלִיכָן לַבַּיִת, אַף עַל פִּי שֶׁנִּגְמְרָה מְלָאכְתָן, אוֹכֵל מֵהֶם אֲכִילַת עֲרַאי עַד שֶׁיִּכָּנְסוּ לַבַּיִת שֶׁלּוֹ. נִכְנְסוּ לַבַּיִת שֶׁלּוֹ, נִקְבְּעוּ לְמַעַשְׂרוֹת וְאָסוּר לֶאֱכֹל מֵהֶם עַד שֶׁיְּעַשֵּׂר. וּכְשֵׁם שֶׁהַבַּיִת קוֹבֵעַ לְמַעֲשֵׂר, כָּךְ הֶחָצֵר קוֹבֵעַ לְמַעֲשֵׂר, שֶׁאִם נִכְנְסוּ הַפֵּרוֹת לֶחָצֵר דֶּרֶךְ הַשַּׁעַר, נִקְבְּעוּ אַף עַל פִּי שֶׁלֹּא נִכְנְסוּ לְתוֹךְ הַבַּיִת. וְכֵן אִם מְכָרָן, אוֹ בִּשְּׁלָן בְּאוּר, אוֹ כְּבָשָׁן בְּמֶלַח, אוֹ הִפְרִישׁ בָּהֶם תְּרוּמָה, אוֹ נִכְנְסָה שַׁבָּת עֲלֵיהֶם, לֹא יֹאכַל עַד שֶׁיְּעַשֵּׂר, אַף עַל פִּי שֶׁלֹּא הִגִּיעוּ לַבַּיִת. הִכְנִיסָן לַבַּיִת קֹדֶם שֶׁתִּגָּמֵר מְלָאכְתָן, הֲרֵי זֶה אוֹכֵל מֵהֶם עֲרַאי. הִתְחִיל <small>(לִגְמֹר)</small> מְלָאכְתָן, מֵאַחַר שֶׁנִּכְנְסוּ לַבַּיִת, חַיָּב לְעַשֵּׂר הַכֹּל. כֵּיצַד, הִכְנִיס קִשּׁוּאִין וְדִילוּעִין קֹדֶם שֶׁיְּשַׁפְשֵׁף, מִשֶּׁיַּתְחִיל לְשַׁפְשֵׁף אַחַת נִקְבְּעוּ הַכֹּל לְמַעֲשֵׂר. וְכֵן כָּל כַּיּוֹצֵא בָּזֶה. וְכֵן הַתּוֹרֵם פֵּרוֹת שֶׁלֹּא נִגְמְרָה מְלָאכְתָן, מֻתָּר לֶאֱכֹל מֵהֶם עֲרַאי, חוּץ מִכַּלְכָּלַת תְּאֵנִים, שֶׁאִם תְּרָמָהּ קֹדֶם שֶׁתִּגָּמֵר מְלַאכְתָּהּ נִקְבְּעָה לְמַעֲשֵׂר. 

מֻתָּר לְהַעֲרִים עַל הַתְּבוּאָה לְהַכְנִיסָהּ בְּמוֹץ, כְּדֵי שֶׁתִּהְיֶה בְּהֶמְתּוֹ אוֹכֶלֶת וּפְטוּרָה מִן הַמַּעֲשֵׂר. וְזוֹרֶה מְעַט מְעַט אַחַר שֶׁהִכְנִיס לַבַּיִת, וּפָטוּר לְעוֹלָם מִן הַתְּרוּמָה וּמִן הַמַּעַשְׂרוֹת, שֶׁהֲרֵי אֵינוֹ מַתְחִיל לִגְמֹר הַכֹּל. 

 הַגּוֹמֵר פֵּירוֹתָיו שֶׁל חֲבֵרוֹ שֶׁלֹּא מִדַּעְתּוֹ, הֲרֵי אֵלּוּ טָבְלוּ לְמַעֲשֵׂר. 

אֵיזֶהוּ גְּמַר מְלֶאכֶת הַיַּיִן, מִשֶּׁיַּנִּיחֶנּוּ בְּחָבִית וְיִשְׁלֶה הַחַרְצַנִּין וְהַזַּגִּין מֵעַל פִּי הֶחָבִית. אֲבָל כְּשֶׁהוּא בְּתוֹךְ הַבּוֹר, כְּשֶׁיַּגְבִּיהֶנּוּ לְהַעֲמִידוֹ בֶּחָבִית, שׁוֹתֶה עֲרַאי וְקוֹלֵט מִן הַגַּת הַעֶלְיוֹנָה וּמִן הַצִּנּוֹר וּמִכָּל מָקוֹם, וְשׁוֹתֶה. 

כֵּיצַד הִיא אֲכִילַת עֲרַאי, כְּגוֹן שֶׁהָיָה מְקַלֵּף שְׂעוֹרִים וְאוֹכֵל, מְקַלֵּף אַחַת אַחַת וְאִם קִלֵּף וְכִנֵּס לְתוֹךְ יָדוֹ, חַיָּב לְעַשֵּׂר. <small><small>(הָיָה מוֹלֵל מְלִילוֹת שֶׁל חִטִּים, מְנַפֶּה מִיָּד לְיָד וְאוֹכֵל וְאִם נִפָּה לְתוֹךְ חֵיקוֹ, חַיָּב לְעַשֵּׂר)</small>.</small> וְכֵן נוֹטֵל מִן הַיַּיִן וְנוֹתֵן לִקְעָרָה לְתוֹךְ תַּבְשִׁיל צוֹנֵן, וְאוֹכֵל; אֲבָל לֹא לְתוֹךְ הַקְּדֵרָה, אַף עַל פִּי שֶׁהִיא צוֹנֶנֶת, מִפְּנֵי שֶׁהִיא כְּבוֹר קָטָן. וְכֵן סוֹחֵט זֵיתִים עַל בְּשָׂרוֹ, אֲבָל לֹא לְתוֹךְ יָדוֹ. וְכֵן כָּל כַּיּוֹצֵא בָּזֶה. 

כְּשֵׁם שֶׁמֻּתָּר לֶאֱכֹל עֲרַאי מִפֵּרוֹת שֶׁלֹּא נִגְמְרָה מְלָאכְתָן, כָּךְ מֻתָּר לְהַאֲכִיל מֵהֶם לְחַיָּה, לִבְהֵמָה וּלְעוֹפוֹת, כָּל מַה שֶּׁיִּרְצֶה, וּמַפְקִיר מֵהֶם כָּל מַה שֶּׁיִּרְצֶה, קֹדֶם שֶׁיְּעַשֵּׂר. וְאִם גָּמְרוּ, אַף עַל פִּי שֶׁלֹּא נִקְבְּעוּ לְמַעֲשֵׂר, לֹא יַפְקִיר וְלֹא יַאֲכִיל לִבְהֵמָה וּלְחַיָּה וּלְעוֹפוֹת אֲכִילַת קֶבַע, עַד שֶׁיְּעַשֵּׂר. וּמֻתָּר לְהַאֲכִיל לִבְהֵמָה עֲרַאי מִן הַטֶּבֶל, וַאֲפִלּוּ בְּתוֹךְ הַבַּיִת, וּמַאֲכִילָה פְּקִיעֵי <small><small>(פֵּרוּשׁ עֳמָרִים שֶׁל תְּבוּאָה הַמֻּנָּחִים בְּקַשׁ)</small></small> עָמִיר עַד שֶׁיַּעֲשֵׂם חֲבִילוֹת. 

תְּאֵנָה הָעוֹמֶדֶת בְּחָצֵר, אוֹכֵל מִמֶּנָּהּ אַחַת אַחַת, וּפָטוּר. וְאִם צֵרֵף, חַיָּב בְּמַעֲשֵׂר. בַּמֶּה דְּבָרִים אֲמוּרִים, כְּשֶׁהָיָה עוֹמֵד בַּקַּרְקַע. אֲבָל אִם עָלָה לְרֹאשׁ הַתְּאֵנָה, מְמַלֵּא חֵיקוֹ וְאוֹכֵל שָׁם, שֶׁאֵין אֲוִיר חָצֵר קוֹבֵעַ לְמַעֲשֵׂר. 

הָיְתָה עוֹמֶדֶת בֶּחָצֵר וְנוֹטָה לַגִּנָּה, הֲרֵי זֶה אוֹכֵל מִמֶּנָּהּ בַּגִּנָּה כְּדַרְכּוֹ, כְּאִלּוּ הָיְתָה נְטוּעָה בַּגִּנָּה. הָיְתָה נְטוּעָה בַּגִּנָּה וְנוֹטָה לֶחָצֵר, הֲרֵי זֶה כִּנְטוּעָה בְּחָצֵר שֶׁאֵינוֹ אוֹכֵל שָׁם אֶלָּא אַחַת אַחַת. 

גֶּפֶן שֶׁנְּטוּעָה בֶּחָצֵר, לֹא יִטֹּל אֶת כָּל הָאֶשְׁכּוֹל כְּאֶחָד וְיֹאכַל, אֶלָּא מְגַרְגֵּר אַחַת אַחַת. וְכֵן בְּרִמּוֹן, לֹא יִטֹּל אֶת כָּל הָרִמּוֹן, אֶלָּא פּוֹרֵט אֶת הָרִמּוֹן בָּאִילָן, וְאוֹכֵל הַפֶּרֶט מִשָּׁם. וְכֵן בַּאֲבַטִּיחַ, סוֹפְתוֹ <small><small>(פי' חוֹתְכוֹ)</small></small> בַּקַּרְקַע, וְאוֹכְלוֹ שָׁם. 

הָיָה אוֹכֵל בְּאֶשְׁכּוֹל בַּגִּנָּה, וְנִכְנַס מִן הַגִּנָּה לֶחָצֵר, אַף עַל פִּי שֶׁיָּצָא מִן הֶחָצֵר לֹא יִגְמֹר עַד שֶׁיְּעַשֵּׂר. 

כֻּסְבָּר הַזָּרוּעַ בְּחָצֵר, מְקַרְסֵם עָלֶה עָלֶה וְאוֹכְלוֹ; וְאִם צֵרֵף, חַיָּב לְעַשֵּׂר. וְכֵן כָּל כַּיּוֹצֵא בָּזֶה. 

הַלּוֹקֵחַ פֵּרוֹת תְּלוּשִׁין לְאָכְלָן, נִקְבְּעוּ לְמַעֲשֵׂר, כְּמוֹ שֶׁנִּתְבָּאֵר. וּמֵאֵימָתַי יִקָּבְעוּ, מִשֶּׁיִּתֵּן דָּמִים, אַף עַל פִּי שֶׁלֹּא מָשַׁךְ. 

הֲרֵי שֶׁלֹּא נָתַן דָּמִים וְהָיָה בּוֹרֵר וּמַנִּיחַ, בּוֹרֵר וּמַנִּיחַ, אֲפִלּוּ כָּל הַיּוֹם כֻּלּוֹ, וְאַף עַל פִּי שֶׁגָּמַר בְּלִבּוֹ לִקַּח, לֹא נִתְחַיֵּב לְעַשֵּׂר. וְאִם הָיָה יְרֵא שָׁמַיִם, מִשֶּׁגָּמַר בְּלִבּוֹ מְעַשֵּׂר וְאַחַר כָּךְ יַחֲזִיר לַמּוֹכֵר, אִם רָצָה לְהַחֲזִיר. 

הַלּוֹקֵחַ בִּמְחֻבָּר לַקַּרְקַע, אוֹ שֶׁלָּקַח תָּלוּשׁ לִשְׁלֹחַ לַחֲבֵרוֹ, לֹא נִקְבְּעוּ, וְיֵשׁ לוֹ לֶאֱכֹל מֵהֶם עֲרַאי. 

הָאוֹמֵר לַחֲבֵרוֹ: הֵא לְךָ אִיסָר זֶה וְתֵן לִי בּוֹ ה' תְּאֵנִים, הֲרֵי זֶה אוֹכֵל אַחַת אַחַת, וּפָטוּר. וְאִם צֵרֵף, חַיָּב לְעַשֵּׂר. הֵא לְךָ אִיסָר זֶה בְּעֶשְׂרִים תְּאֵנִים שֶׁאָבֹר לִי, בּוֹרֵר אַחַת אַחַת, וְאוֹכֵל. בְּאֶשְׁכּוֹל שֶׁאָבֹר לִי, מְגֻרְגָּר מִמֶּנּוּ בָּאִילָן, וְאוֹכֵל. בְּרִמּוֹן שֶׁאָבֹר לִי, פּוֹרְטוֹ בָּאִילָן, וְאוֹכֵל. בַּאֲבַטִּיחַ שֶׁאָבֹר לִי, סוֹפֵת בַּקַּרְקַע, וְאוֹכֵל. וְאִם קָצַץ אֶת הַתְּאֵנִים וְצֵרְפָם, אוֹ שֶׁקָּצַץ הָאֶשְׁכּוֹל אוֹ הָאֲבַטִּיחַ, חַיָּב לְעַשֵּׂר, שֶׁהֲרֵי לֹא קָנָה אֶלָּא הַנִּתְלָשׁ. אֲבָל אִם אָמַר לֵיהּ: הֵא לְךָ אִיסָר בְּעֶשְׂרִים תְּאֵנִים אֵלּוּ, בִּשְׁנֵי אֶשְׁכּוֹלוֹת אֵלּוּ, בִּשְׁנֵי רִמּוֹנִים אֵלּוּ, בִּשְׁנֵי אֲבַטִּיחִים אֵלּוּ קוֹצֵץ כְּדַרְכּוֹ, וְאוֹכֵל עֲרַאי, וּפָטוּר; שֶׁלֹּא נִקְבְּעוּ בַּמִּקָּח, שֶׁהֲרֵי לְקָחָן בִּמְחֻבָּר. 

הַמַּחֲלִיף עִם חֲבֵרוֹ, זֶה לֶאֱכֹל וְזֶה לֶאֱכֹל, שְׁנֵיהֶם נִקְבְּעוּ לְמַעַשְׂרוֹת, שֶׁהֲרֵי לָקְחוּ בְּתָלוּשׁ. זֶה לַקְצוֹת וְזֶה לַקְצוֹת, שְׁנֵיהֶם לֹא נִקְבְּעוּ, שֶׁאֵין הַמֶּכֶר קוֹבֵעַ דָּבָר שֶׁלֹּא נִגְמְרָה מְלַאכְתּוֹ. לָקַח הָאֶחָד פֵּרוֹת שֶׁהֶחֱלִיף, לַאֲכִילָה, וְלָקַח הָאֶחָד חֲלִיפֵיהֶן לְהַקְצוֹתָן, זֶה שֶׁלָּקַח לַאֲכִילָה חַיָּב לְעַשֵּׂר, וְזֶה שֶׁלָּקַח לְהַקְצוֹת לֹא נִקְבַּע לְמַעֲשֵׂר. 

עַם הָאֶרֶץ שֶׁהָיָה עוֹבֵר בַּשּׁוּק וְאָמַר: טְלוּ לָכֶם תְּאֵנִים, אוֹכְלִים וּפְטוּרִים, שֶׁאֵין הַמַּתָּנָה קוֹבַעַת. 

הַשּׂוֹכֵר אֶת הַפּוֹעֲלִים לַעֲשׂוֹת עִמּוֹ בַּפֵּרוֹת, בֵּין בִּתְלוּשִׁין בֵּין בִּמְחֻבָּרִין, הוֹאִיל וְיֵשׁ לָהֶם לֶאֱכֹל מִן הַתּוֹרָה בַּמֶּה שֶׁהֵם עוֹשִׂים, הֲרֵי אֵלּוּ אוֹכְלִים וּפְטוּרִין מִן הַמַּעֲשֵׂר. וְאִם הִתְנָה עִמָּהֶם שֶׁיֹּאכְלוּ מַה שֶּׁלֹּא זִכְּתָה לָהֶם תּוֹרָה, כְּגוֹן שֶׁהִתְנָה הַפּוֹעֵל שֶׁיֹּאכְלוּ בָּנָיו עִמּוֹ, אוֹ שֶׁיֹּאכַל בְּנוֹ בִּשְׂכָרוֹ, אוֹ שֶׁיֹּאכַל אַחַר גְּמַר מְלַאכְתּוֹ בְּתָלוּשׁ, הֲרֵי זֶה אָסוּר לֶאֱכֹל עַד שֶׁיְּעַשֵּׂר, הוֹאִיל וְאוֹכֵל מִפְּנֵי הַתְּנַאי הֲרֵי זֶה כְּלוֹקֵחַ. 

הַמּוֹצִיא פּוֹעֲלִים לַעֲשׂוֹת לוֹ מְלָאכָה בַּשָּׂדֶה, בִּזְמַן שֶׁאֵין לָהֶם עָלָיו מְזוֹנוֹת, אוֹכְלִים מִפֵּרוֹת שֶׁבַּשָּׂדֶה וּפְטוּרִים מִן הַמַּעֲשֵׂר. וְהוּא שֶׁלֹּא נִגְמְרָה מְלָאכְתָן. אֲבָל אִם יֵשׁ לָהֶם עָלָיו מְזוֹנוֹת, לֹא יֹאכְלוּ, וְאַף עַל פִּי שֶׁלֹּא נִגְמְרָה מְלָאכְתָן, שֶׁאֵין פּוֹרְעִין חוֹב מִן הַטֶּבֶל. <small><small>(אֲבָל)</small></small> אוֹכְלִים אַחַת אַחַת מֵהַתְּאֵנָה, אֲבָל לֹא מִן הַסַל וְלֹא מִן הַקֻּפָּה וְלֹא מִן הַמֻּקְצֶה. 

אֶחָד הַמְבַשֵּׁל וְאֶחָד הַשּׁוֹלֵק וְאֶחָד הַכּוֹבֵשׁ, קוֹבֵעַ לְמַעֲשֵׂר. אֲבָל הַמְעַשֵּׁן אֶת הַפֵּרוֹת עַד שֶׁהִכְשִׁירָן, הֲרֵי זֶה סָפֵק. 

הַטּוֹמֵן פֵּרוֹת בָּאֲדָמָה, אוֹ בַּזֶּבֶל, אוֹ בַּתֶּבֶן, עַד שֶׁהִכְשִׁירָם לַאֲכִילָה לֹא נִקְבְּעוּ לְמַעֲשֵׂר. 

הַנּוֹתֵן יַיִן לְתַבְשִׁיל חַם, אוֹ שֶׁנָּתַן שֶׁמֶן לִקְדֵרָה בְּאִלְפָּס, כְּשֶׁהֵן מְרֻתָּחִין, נִקְבְּעוּ לְמַעֲשֵׂר. 

מָזַג יַיִן בְּמַיִם חַמִּין, נִקְבַּע. וְאֵין צָרִיךְ לוֹמַר אִם בִּשֵּׁל הַיַּיִן. וַאֲפִלּוּ בְּגַת אָסוּר לִשְׁתּוֹת מִמֶּנּוּ עַד שֶׁיְּעַשֵּׂר. 

הַסוֹחֵט אֶשְׁכּוֹל לְתוֹךְ הַכּוֹס, נִקְבָּע. לְתוֹךְ הַתַּמְחוּי, אֵינוֹ נִקְבָּע. 

הַמּוֹלֵחַ פֵּרוֹת בַּשָּׂדֶה, נִקְבְּעוּ. טָבַל הַזֵּיתִים אַחַת אַחַת בְּמֶלַח וְאָכַל, פָּטוּר. 

הַפּוֹצֵעַ זֵיתִים כְּדֵי שֶׁיֵּצֵא הַשָּׂרָף מֵהֶם, פָּטוּר. 

הַנּוֹטֵל זֵיתִים מֵהַמַּעֲטָן, טוֹבֵל אַחַת אַחַת בְּמֶלַח וְאוֹכֵל. וְאִם מָלַח וְנָתַן לְפָנָיו, חַיָּב. וְכֵן כָּל כַּיּוֹצֵא בָּזֶה. 

הַתּוֹרֵם פֵּרוֹת תְּרוּמָה שֶׁצָּרִיךְ לִתְרֹם אַחֲרֶיהָ שְׁנִיָּה, נִקְבָּע לְמַעֲשֵׂר, וְלֹא יֹאכַל מֵהֶם עֲרַאי עַד שֶׁיּוֹצִיא הַתְּרוּמָה שְׁנִיָּה וִיעַשֵּׂר. 

פֵּרוֹת שֶׁנִּגְמְרָה מְלָאכְתָן וְחָשְׁכָה עֲלֵיהֶם לֵיל שַׁבָּת, נִקְבְּעוּ, וְלֹא יֹאכַל מֵהֶם, אֲפִלּוּ לְאַחַר הַשַּׁבָּת, עַד שֶׁיְּעַשֵּׂר. 

תִּינוֹקוֹת שֶׁטָּמְנוּ תְּאֵנִים לְשַׁבָּת וְשָׁכְחוּ לְעַשְּׂרָן, לֹא יֹאכְלוּ לְמוֹצָאֵי שַׁבָּת עַד שֶׁיְּעַשְּׂרוּ. 

תְּאֵנָה שֶׁהָיְתָה מְיֻחֶדֶת לוֹ לֶאֱכֹל פֵּירוֹתֶיהָ בְּשַׁבָּת, וְלִקֵּט מִמֶּנָּהּ כַּלְכָּלָה, לֹא יֹאכַל עַד שֶׁיְּעַשֵּׂר, הוֹאִיל וּפֵרוֹת אֵלּוּ מְיֻחָדִים לְשַׁבָּת וְהַשַּׁבָּת קוֹבַעַת. 

הָיָה אוֹכֵל בָּאֶשְׁכּוֹל וְחָשְׁכָה עָלָיו לֵיל שַׁבָּת, לֹא יִגְמֹר אֲכִילָתוֹ בְּשַׁבָּת עַד שֶׁיְּעַשֵּׂר. וְאִם הִנִּחָן לְאַחַר הַשַּׁבָּת, הֲרֵי זֶה גּוֹמְרוֹ. 

כָּל שֶׁאָסוּר לְזָרִים לֶאֱכֹל בִּתְרוּמָה, כְּגוֹן הַגַּרְעִינִין וְכַיּוֹצֵא בָּהֶן, כָּךְ אָסוּר לְאָכְלוֹ מֵהַטֶּבֶל וְהַמַּעֲשֵׂר שֶׁלֹּא נִטְּלָה תְּרוּמָתוֹ וּמַעֲשֵׂר שֵׁנִי וְהֶקְדֵּשׁ שֶׁלֹּא נִפְדּוּ. וְכָל שֶׁמֻּתָּר לְזָרִים לְאָכְלוֹ בִּתְרוּמָה, מִדְּבָרִים אֵלּוּ, כָּךְ מֻתָּר בְּטֶבֶל וּמַעֲשֵׂר שֶׁלֹּא נִטְּלָה תְּרוּמָתוֹ וּמַעֲשֵׂר שֵׁנִי וְהֶקְדֵּשׁ שֶׁלֹּא נִפְדּוּ. 

אֵין מַּדְלִיקִין בְּטֶבֶל טָמֵא. אֵין מְחַפִּין בַּטֶּבֶל. וְאֵין זוֹרְעִין אֶת הַטֶּבֶל. וַאֲפִלּוּ פֵּרוֹת שֶׁלֹּא נִגְמְרָה מְלָאכְתָן אָסוּר לִזְרֹעַ מֵהֶם עַד שֶׁיְּעַשֵּׂר. בַּמֶּה דְּבָרִים אֲמוּרִים, בִּתְבוּאָה וְקִטְנִיּוֹת וְכַיּוֹצֵא בָּהֶן, אֲבָל הָעוֹקֵר שְׁתָלִים שֶׁיֵּשׁ בָּהֶם פֵּרוֹת מִמָּקוֹם לְמָקוֹם בְּתוֹךְ שָׂדֵהוּ, הֲרֵי זֶה מֻתָּר, וְאֵינוֹ כְּזוֹרֵעַ טֶבֶל, שֶׁהֲרֵי לֹא אָסַף הַפֵּרוֹת. וְכֵן הָעוֹקֵר לֶפֶת וּצְנוֹנוֹת וּשְׁתָלָם בְּמָקוֹם אַחֵר, אִם נִתְכַּוֵּן לְהוֹסִיף בְּגוּפָן, מֻתָּר. וְאִם שְׁתָלָם כְּדֵי שֶׁיִּקְשׁוּ וְיִקַּח הַזֶּרַע שֶׁלָּהֶם, אָסוּר, מִפְּנֵי שֶׁהוּא כְּזוֹרֵעַ חִטִּים אוֹ שְׂעוֹרִים שֶׁל טֶבֶל. 

אֵין מוֹכְרִין טֶבֶל אֶלָּא לְצֹרֶךְ, וּלְחָבֵר. וְאָסוּר לִשְׁלֹח טֶבֶל, וַאֲפִלּוּ חָבֵר לְחָבֵר, שֶׁמָּא יִסְמְכוּ זֶה עַל זֶה וְיֹאכַל טֶבֶל. 

הַמּוֹכֵר פֵּרוֹת לַחֲבֵרוֹ, מוֹכֵר אוֹמֵר: עַל מְנַת שֶׁהֵם טֶבֶל מָכַרְתִּי, וְלוֹקֵחַ אָמַר: לֹא לָקַחְתִּי מִמְּךָ אֶלָּא מְעֻשָּׂרוֹת, כּוֹפִין אֶת הַמּוֹכֵר לְתַקֵּן; קְנָס הוּא לוֹ, מִפְּנֵי שֶׁמָּכַר טֶבֶל. 

אֵין פּוֹרְעִין חוֹב מֵהַטֶּבֶל, מִפְּנֵי שֶׁהוּא כְּמוֹכְרוֹ. 

הַלּוֹקֵחַ טֶבֶל מִשְּׁנֵי מְקוֹמוֹת, מְעַשֵּׂר מִזֶּה עַל זֶה. 

הַחוֹכֵר שָׂדֶה מֵהָעוֹבֵד כּוֹכָבִים, מְעַשֵּׂר וְנוֹתֵן לוֹ. וְהַמְקַבֵּל שְׂדֵה אֲבוֹתָיו מֵהָעוֹבֵד כּוֹכָבִים, מְעַשֵּׂר וְנוֹתֵן לוֹ. 

כֹּהֵן אוֹ לֵוִי שֶׁלָּקְחוּ פֵּרוֹת מִיִּשְׂרָאֵל אַחֵר שֶׁנִּגְמְרָה מְלָאכְתָן, מוֹצִיאִין הַתְּרוּמָה וְהַמַּעַשְׂרוֹת מִידֵיהֶם וְנוֹתְנִים אוֹתָם לְכֹהֲנִים וְלִלְוִיִּם אֲחֵרִים. 

כֹּהֵן אוֹ לֵוִי שֶׁמָּכְרוּ פֵּרוֹת תְּלוּשִׁים, קֹדֶם שֶׁתִּגָּמֵר מְלָאכְתָן, וְאֵין צָרִיךְ לוֹמַר אִם מָכַר בִּמְחֻבָּר, הֲרֵי הַתְּרוּמָה וְהַמַּעֲשֵׂר שֶׁלָּהֶם. 

הַנּוֹתֵן שָׂדֵהוּ בְּקַבָּלָה לְעוֹבֵד כּוֹכָבִים אוֹ לְמִי שֶׁאֵינוֹ נֶאֱמָן עַל הַמַּעַשְׂרוֹת, אַף עַל פִּי שֶׁלֹּא בָּאוּ לְעוֹנַת הַמַּעַשְׂרוֹת צָרִיךְ לְעַשֵּׂר עַל יָדָם. נְתָנָהּ לְעַם הָאָרֶץ, עַד שֶׁלֹּא בָּאוּ לְעוֹנַת הַמַּעַשְׂרוֹת אֵינוֹ צָרִיךְ לְעַשֵּׂר עַל יָדָם. וּמִשֶּׁבָּאוּ לְעוֹנַת הַמַּעַשְׂרוֹת, צָרִיךְ לְעַשֵּׂר עַל יָדָם. כֵּיצַד הוּא עוֹשֶׂה, עוֹמֵד עַל הַגֹּרֶן וְנוֹטֵל, וְאֵינוֹ חוֹשֵׁשׁ לְמַה שֶּׁאָכְלוּ, שֶׁאֵין אָנוּ אַחְרָאִים לָהֶם. 

בְּאֶחָד בְּתִשְׁרֵי הוּא רֹאשׁ הַשָּׁנָה לְמַעֲשַׂר תְּבוּאָה וְקִטְנִיּוֹת וִירָקוֹת. וּבְט''וּ בִּשְׁבָט, הוּא רֹאשׁ הַשָּׁנָה לְמַעֲשַׂר הָאִילָנוֹת. כֵּיצַד, תְּבוּאָה וְקִטְנִיּוֹת שֶׁהִגִּיעוּ לְעוֹנַת הַמַּעַשְׂרוֹת לִפְנֵי רֹאשׁ הַשָּׁנָה שֶׁל שְׁלִישִׁית, אַף עַל פִּי שֶׁנִּגְמְרוּ וְנֶאֶסְפוּ בַּשְּׁלִישִׁית, מַפְרִישִׁין מֵהֶן מַעֲשֵׂר שֵׁנִי. וְכֵן פֵּרוֹת הָאִילָן שֶׁבָּאוּ לְעוֹנַת הַמַּעַשְׂרוֹת קֹדֶם ט''וּ בִּשְׁבָט שֶׁל שְׁלִישִׁית, אַף עַל פִּי שֶׁנִּגְמְרוּ וְנֶאֶסְפוּ אַחַר כָּךְ בְּסוֹף שָׁנָה שְׁלִישִׁית, מִתְעַשְּׂרִין לְשֶׁעָבַר וּמַפְרִישִׁין מֵהֶם מַעֲשֵׂר שֵׁנִי. וְכֵן אִם בָּאוּ לְעוֹנַת הַמַּעַשְׂרוֹת קֹדֶם ט''וּ בִּשְׁבָט שֶׁל רְבִיעִית, אַף עַל פִּי שֶׁנִּגְמְרוּ וְנֶאֶסְפוּ בָּרְבִיעִית, מַפְרִישִׁין מֵהֶם מַעֲשֵׂר עָנִי. וְאִם בָּאוּ לְעוֹנַת הַמַּעַשְׂרוֹת אַחַר ט''וּ בִּשְׁבָט, מִתְעַשְּׂרִין לְהַבָּא. 

הַיָּרָק, בִּשְׁעַת לְקִיטָתוֹ עִשּׂוּרוֹ, כֵּיצַד, אִם נִלְקַט בְּיוֹם רֹאשׁ הַשָּׁנָה שֶׁל שְׁלִישִׁית, אַף עַל פִּי שֶׁבָּא לְעוֹנַת הַמַּעַשְׂרוֹת וְנִגְמַר בַּשְּׁנִיָּה, מַפְרִישִׁין מִמֶּנּוּ מַעֲשַׂר עָנִי. וְאִם נִלְקַט בָּרְבִיעִית, מַעֲשֵׂר שֵׁנִי. וְכֵן הָאֶתְרוֹג, בִּלְבַד מִשְּׁאָר פֵּרוֹת הָאִילָן, הֲרֵי הוּא כְּיָרָק וְהוֹלְכִין אַחַר לְקִיטָתוֹ, בֵּין לְמַעֲשֵׂר בֵּין לִשְׁבִיעִית. כֵּיצַד, אִם נִלְקַט בַּשְּׁלִישִׁית אַחַר ט''וּ בִּשְׁבָט, מַפְרִישִׁין מִמֶּנּוּ מַעֲשַׂר עָנִי אַף עַל פִּי שֶׁנִּגְמְרָה בַּשְּׁנִיָּה. וְכֵן אִם נִלְקַט בָּרְבִיעִית קֹדֶם ט''וּ בִּשְׁבָט, מַפְרִישִׁין מִמֶּנּוּ מַעֲשַׂר עָנִי. נִלְקַט בָּהּ אַחַר ט''וּ בִּשְׁבָט, מַפְרִישִׁין מִמֶּנּוּ מַעֲשֵׂר שֵׁנִי. וְאַף עַל פִּי שֶׁהוֹלְכִין אַחַר לְקִיטָתוֹ, אֶתְרוֹג בַּת שִׁשִּׁית שֶׁנִּכְנְסָה לַשְּׁבִיעִית, אֲפִלּוּ הָיְתָה כַּזַּיִת וְנַעֲשֵׂית כַּכִּכָּר, חַיֶּבֶת בְּמַעַשְׂרוֹת. 

 הָאֶבְיוֹנוֹת שֶׁל צָלָף נוֹתְנִין עֲלֵיהֶם חָמְרֵי הָאִילָן וְחָמְרֵי זְרָעִים, שֶׁאִם הָיוּ מִשָּׁנָה שְׁנִיָּה שֶׁנִּכְנְסָה לַשְּׁלִישִׁית וְנִלְקְטוּ קֹדֶם ט''וּ בִּשְׁבָט, מַפְרִישִׁין מַעֲשֵׂר רִאשׁוֹן וְאַחַר כָּךְ מַפְרִישׁ מַעֲשֵׂר אַחֵר וּפוֹדֶהוּ, וְאַחֵר שֶׁפּוֹדֶהוּ נוֹתְנוֹ לַעֲנִיִּים. 

פֵּרוֹת שָׁנָה שְׁנִיָּה שֶׁנִּתְעָרְבוּ בְּפֵרוֹת שְׁלִישִׁית, אוֹ שֶׁל שְׁלִישִׁית בָּרְבִיעִית, הוֹלְכִים אַחַר הָרֹב. מֶחֱצָה לְמֶחֱצָה, מַפְרִישִׁין מַעֲשֵׂר שֵׁנִי מִן הַכֹּל, אֲבָל לֹא מַעֲשַׂר עָנִי, שֶׁמַּעֲשֵׂר שֵׁנִי חָמוּר, שֶׁהֲרֵי הוּא קָדוֹשׁ, וּמַעֲשַׂר עָנִי חֹל. וְכֵן פֵּרוֹת שֶׁהֵן סָפֵק אִם פֵּרוֹת שְׁנִיָּה הֵם אוֹ פֵּרוֹת שְׁלִישִׁית, מַפְרִישׁ מֵהֶם מַעֲשֵׂר שֵׁנִי. 

כָּל הַפָּטוּר מִמַּעֲשֵׂר רִאשׁוֹן, פָּטוּר מִמַּעֲשֵׂר שֵׁנִי וּמִן הֶעָנִי. וְכָל שֶׁחַיָּב בָּרִאשׁוֹן, חַיָּב בִּשְׁנֵיהֶם. וְכָל הַתּוֹרֵם מוֹצִיא מַעֲשֵׂר. וְכָל שֶׁאֵינוֹ תּוֹרֵם, אֵינוֹ מוֹצִיא מַעֲשֵׂר. וְכָל מִי שֶׁאִם תָּרַם תְּרוּמָתוֹ תְּרוּמָה, כָּךְ אִם עִשֵּׂר הֲרֵי הוּא מַעֲשֵׂר. וְכָל מִי שֶׁאֵין תְּרוּמָתוֹ תְּרוּמָה, כָּךְ אִם הוֹצִיא מַעֲשֵׂר אֵינוֹ מַעֲשֵׂר. 

פֵּרוֹת שֶׁהוֹצִיא מֵהֶם מַעֲשֵׂר רִאשׁוֹן קֹדֶם שֶׁיִּקָּבְעוּ לְמַעֲשֵׂר, הֲרֵי זֶה אוֹכֵל מֵהֶם עֲרַאי קֹדֶם שֶׁיּוֹצִיא מַעֲשֵׂר שֵׁנִי, שֶׁאֵין הָרִאשׁוֹן קוֹבֵעַ לַשֵּׁנִי. אֲבָל מִשֶּׁנִּקְבְּעוּ לְמַעֲשֵׂר, אַף עַל פִּי שֶׁהוֹצִיא אֶת הָרִאשׁוֹן, אָסוּר לֶאֱכֹל מֵהֶם עֲרַאי עַד שֶׁיּוֹצִיא אֶת הַשֵּׁנִי אוֹ אֶת מַעֲשַׂר עָנִי. 

לֹא חִיְּבוּ לְהַפְרִישׁ מַעֲשֵׂר שֵׁנִי בְּסוּרְיָא. 

מַעֲשֵׂר שֵׁנִי נֶאֱכָל לִבְעָלָיו לִפְנִים מֵחוֹמַת יְרוּשָׁלַיִם, שֶׁנֶּאֱמַר: וְאָכַלְתָּ לִפְנֵי ה' אֱלֹהֶיךָ בַּמָּקוֹם אֲשֶׁר יִבְחַר וגו' <small><small>(דְּבָרִים יד, כג)</small></small> וְנוֹהֵג בִּפְנֵי הַבַּיִת וְשֶׁלֹּא בִּפְנֵי הַבַּיִת, אֲבָל אֵינוֹ נֶאֱכָל בִּירוּשָׁלַיִם אֶלָּא בִּפְנֵי הַבַּיִת, שֶׁנֶּאֱמַר: מַעְשַׂר דְּגָנְךָ תִּירשְׁךָ וְיִצְהָרֶךָ וּבְכֹרֹת בְּקָרְךָ וְצֹאנֶךָ <small><small>(דְּבָרִים יד, כג)</small>.</small> מִפִּי הַשְּׁמוּעָה לָמְדוּ, מַה בְּכוֹר אֵינוֹ נֶאֱכָל אֶלָּא בִּפְנֵי הַבַּיִת, אַף מַעֲשֵׂר שֵׁנִי לֹא יֵאָכֵל אֶלָּא בִּפְנֵי הַבַּיִת. 

בַּזְּמַן הַזֶּה, אִם רָצָה לִפְדּוֹת מַעֲשֵׂר שֵׁנִי שְׁוֵה מָנֶה בִּפְרוּטָה, לְכַתְּחִלָּה, פּוֹדֶה וּמַשְׁלִיךְ הַפְּרוּטָה לַיָּם הַגָּדוֹל; אֲבָל לִשְׁאָר נְהָרוֹת צָרִיךְ לְשָׁחֲקָהּ תְּחִלָּה. וְכֵן אִם חִלֵּל <small><small>(פֵּרוּשׁ אִם עֲשָׂאוֹ חֻלִּין עַל יְדֵי פִּדְיוֹן)</small></small> מַעֲשֵׂר שְׁוֵה מָנֶה עַל שְׁוֵה פְּרוּטָה מִפֵּרוֹת אֲחֵרוֹת, הֲרֵי זֶה מְחֻלָּל, וְשׂוֹרֵף אֶת הַפֵּרוֹת שֶׁחִלֵּל עֲלֵיהֶם, כְּדֵי שֶׁלֹּא יִהְיוּ תַּקָּלָה לַאֲחֵרִים. 

וְשִׁעוּר פְּרוּטָה, כַּחֲצִי שְׂעוֹרָה כֶּסֶף מְזֻקָּק, שֶׁהוּא חֵלֶק מִל''ב בְּמָעָה כֶּסֶף שֶׁהוּא אשפיר''ו עוטומאני שֶׁמִּשְׁקָלוֹ רְבִיעִית דִּרְהֶ''ם, נִמְצָא שֶׁהַפְּרוּטָה חֵלֶק מִמ''ח בְּקִטְעָא וְיוֹתֵר מְעַט. וְצָרִיךְ לְדַקְדֵּק שֶׁהַפֵּרוֹת שֶׁמְּחַלֵּל עֲלֵיהֶם מַעֲשֵׂר שֵׁנִי שֶׁיִּשְׁווּ כָּךְ לְפָחוֹת. <small>וְעַיֵּן לְעֵיל סִימָן רצ''ד <small><small>(סָעִיף ו')</small>.</small> </small> 

כְּשֵׁם שֶׁאֵין אוֹכְלִים מַעֲשֵׂר שֵׁנִי בַּזְּמַן הַזֶּה בִּירוּשָׁלַיִם, כָּךְ אֵין פּוֹדִין אוֹתוֹ שָׁם, וְאֵין מְחַלְּלִין אוֹתוֹ, וְאֵין מוֹכְרִים אוֹתוֹ. וְאִם נִכְנָס בִּירוּשָׁלַיִם, אַף בַּזְּמַן הַזֶּה, אֵין מוֹצִיאִין אוֹתוֹ מִשָּׁם וּמַנִּיחִים אוֹתוֹ שָׁם עַד שֶׁיֵּרָקֵב. <small><small>(וְכֵן אִם עָבַר וְהוֹצִיאוֹ מִשָּׁם, מַנִּיחִין אוֹתוֹ עַד שֶׁיֵּרָקֵב)</small>.</small> לְפִיכָךְ אֵין מַפְרִישִׁין מַעֲשֵׂר שֵׁנִי בִּירוּשָׁלַיִם בַּזְּמַן הַזֶּה, אֶלָּא מוֹצִיאִין אֶת הַפֵּרוֹת בְּטִבְלָן חוּץ לָעִיר, וּמַפְרִישִׁין אוֹתוֹ שָׁם, וּפוֹדֶהוּ. וְאִם הִפְרִישָׁן שָׁם בַּזְּמַן הַזֶּה, יֵרָקֵב. בַּמֶּה דְּבָרִים אֲמוּרִים, בְּמַעֲשֵׂר שֵׁנִי שֶׁלֹּא נִטְמָא. אֲבָל אִם נִטְמָא, פּוֹדִין אוֹתוֹ בִּירוּשָׁלַיִם. <small>וְיֵשׁ לְהַכְשִׁירוֹ כְּדֵי שֶׁיְּקַבֵּל טֻמְאָה וִיהֵא לוֹ הֶתֵּר בַּפִּדְיוֹן <small><small>(טוּר)</small>.</small> </small> 

הַפּוֹדֶה מַעֲשֵׂר שֵׁנִי אוֹמֵר: הַפֵּרוֹת הָאֵלּוּ מְחֻלָּלוֹת עַל מָעוֹת אֵלּוּ. וְאִם לֹא פֵּרֵשׁ, אֶלָּא הִפְרִישׁ מָעוֹת בִּלְבַד כְּנֶגֶד הַפֵּרוֹת, דַּיּוֹ, וְאֵינוֹ צָרִיךְ לְפָרֵשׁ, וְיֵצְאוּ הַפֵּרוֹת לְחֻלִּין. 

הַפּוֹדֶה מַעֲשֵׂר שֵׁנִי, מְבָרֵךְ: אקב''ו עַל פִּדְיוֹן מַעֲשֵׂר שֵׁנִי. וְאִם חִלְּלָן עַל פֵּרוֹת אֲחֵרוֹת, מְבָרֵךְ: עַל חִלּוּל מַעֲשֵׂר שֵׁנִי. וְהַפּוֹדֶה אוֹ מְחַלֵּל מַעֲשֵׂר שֵׁנִי שֶׁל דְּמַאי, אֵינוֹ צָרִיךְ בְּרָכָה. 

אֵין פּוֹדִין מַעֲשֵׂר שֵׁנִי אֶלָּא בְּכֶסֶף. וְכֵן אִם פָּדָה מַעֲשֵׂר שֵׁנִי שֶׁלּוֹ, שֶׁהוּא מוֹסִיף חֹמֶשׁ, לֹא יִהְיֶה הַחֹמֶשׁ אֶלָּא כֶּסֶף, כְּקֶרֶן. וְאֵין פּוֹדֶה בְּכֶסֶף שֶׁאֵינוֹ מַטְבֵּעַ, אֶלָּא בְּכֶסֶף מְפֻתָּח שֶׁיֵּשׁ עָלָיו צוּרָה אוֹ כְּתָב; וְאִם פָּדָה בְּלָשׁוֹן שֶׁל כֶּסֶף וְכַיּוֹצֵא בוֹ, וְהוּא הַנִּקְרָא אֲסִימוֹן, לֹא עָשָׂה כְּלוּם. וְאֵין פּוֹדִין בְּפָחוֹת מִפְּרוּטָה, מִפְּנֵי שֶׁהוּא כְּפוֹדֶה בַּאֲסִימוֹן. וְאֵין פּוֹדִין בְּמַטְבֵּעַ שֶׁאֵינוֹ יוֹצֵא בְּאוֹתוֹ זְמַן וּבְאוֹתוֹ מָקוֹם. וְאֵינוֹ פּוֹדֶה בְּמָעוֹת שֶׁאֵינָם בִּרְשׁוּתוֹ. וְאֶפְשָׁר שֶׁאֵין דְּבָרִים אֵלּוּ אֲמוּרִים אֶלָּא בִּזְמַן שֶׁבֵּית הַמִּקְדָּשׁ קַיָּם, אֲבָל עַכְשָׁו שֶׁאֵין מַעֲשֵׂר שֵׁנִי נֶאֱכָל, אֵין לְהַקְפִּיד בְּכָךְ. וּמִכָּל מָקוֹם יֵשׁ לָחוּשׁ בַּדָּבָר, וְאַף בַּזְּמַן הַזֶּה לֹא יִפְדֶּה מַעֲשֵׂר שֵׁנִי אֶלָּא עַל כֶּסֶף שֶׁיֵּשׁ בּוֹ מַטְבֵּעַ הַיּוֹצֵא, וְהוּא בִּרְשׁוּתוֹ, אוֹ יְחַלֵּל עַל פֵּרוֹת אֲחֵרִים. 

הַפּוֹדֶה מַעֲשֵׂר שֵׁנִי קֹדֶם שֶׁיַּפְרִישֶׁנּוּ, כְּגוֹן שֶׁאָמַר: מַעֲשֵׂר שֵׁנִי שֶׁל פֵּרוֹת פָּדוּי בְּמָעוֹת אֵלּוּ, לֹא אָמַר כְּלוּם, וְלֹא קָבַע מַעֲשֵׂר. אֲבָל אִם קָבַע וְאָמַר: מַעֲשֵׂר שֶׁהוּא בַּצָּפוֹן, אוֹ בַּדָּרוֹם, מְחֻלָּל עַל מָעוֹת אֵלּוּ, הֲרֵי זֶה פָּדוּי. 

מִצְוַת עֲשֵׂה לְהִתְוַדּוֹת לִפְנֵי ה' אַחַר שֶׁמּוֹצִיאִין כָּל הַמַּתָּנוֹת שֶׁבְּזֶרַע הָאֶרֶץ, וְזֶהוּ הַנִּקְרָא וִדּוּי מַעֲשֵׂר. וְאֵין מִתְוַדִּין וִדּוּי זֶה אֶלָּא אַחַר הַשָּׁנָה שֶׁמַּפְרִישִׁין בָּהּ מַעֲשַׂר עָנִי. 

אֵימָתַי מִתְוַדִּין, בְּמִנְחָה, בְּיוֹם טוֹב הָאַחֲרוֹן שֶׁל פֶּסַח שֶׁל רְבִיעִית, וּשְּׁבִיעִית. 

אֵין מִתְוַדִּין אֶלָּא בַּיּוֹם. וְכָל הַיּוֹם כָּשֵׁר לְוִדּוּי הַמַּעֲשֵׂר. וּבֵין בִּפְנֵי הַבַּיִת בֵּין שֶׁלֹּא בִּפְנֵי הַבַּיִת חַיָּב לְבַעֵר וּלְהִתְוַדּוֹת. 

וִדּוּי זֶה נֶאֱמָר בְּכָל לָשׁוֹן. וְאִם רָצוּ רַבִּים לְהִתְוַדּוֹת כְּאֶחָד, מִתְוַּדִּים. 

אֵינוֹ מִתְוַדֶּה עַד שֶׁלֹּא יִשָּׁאֵר אֶצְלוֹ אַחַת מֵהַמַּתָּנוֹת. וְעֶרֶב יוֹם טוֹב הָאַחֲרוֹן הָיָה הַבִּעוּר, וּלְמָחָר מִתְוַדִּין, וּפֵרוֹת שֶׁלֹּא הִגִּיעוּ לְעוֹנַת הַמַּעַשְׂרוֹת בִּשְׁעַת הַבִּעוּר, אֵין מְעַכְּבִין אוֹתוֹ לְהִתְוַדּוֹת, וְאֵינוֹ חַיָּב לְבַעֲרָן. 

מִי שֶׁהָיוּ פֵּירוֹתָיו רְחוֹקִים מִמֶּנּוּ, וְהִגִּיעַ יוֹם הַבִּעוּר, הֲרֵי זֶה קוֹרֵא שֵׁם לַמַּתָּנוֹת וּמְזַכֶּה לָהֶן לְבַעֲלֵיהֶן עַל גַּבֵּי קַרְקַע, אוֹ לְמִי שֶׁזּוֹכֶה לָהֶן לְבַעֲלֵיהֶן, וּמִתְוַדֶּה לְמָחָר. 

אִם הִפְרִישׁ הַמַּתָּנוֹת שֶׁלֹּא עַל הַסֵדֶר, אוֹ אִם נִשְׂרַף טִבְלוֹ, אוֹ אִם הִפְרִישׁ מַעֲשֵׂר בְּטֻמְאָה, אֵינוֹ מִתְוַדֶּה. <small>הַגָּה: הָרַב הַמְחַבֵּר הַזֶּה הִשְׁמִיט כָּל דִּינֵי מַעֲשַׂר עָנִי, שֶׁכָּתַב הַטּוּר שֶׁיֵּשׁ לִלְמֹד מֵהֶם הַרְבֵּה דִּינֵי צְדָקָה הַנּוֹהֲגִים הָאִדָּנָא, וְאֶפְשָׁר שֶׁסָּמַךְ עַצְמוֹ עַל מַה שֶּׁנִּתְבָּאֵר בְּדִינֵי צְדָקָה. אַךְ גַּם בְּדִינֵי תְּרוּמוֹת וּמַעַשְׂרוֹת הִשְׁמִיט כַּמָּה דִּינִים שֶׁכָּתַב הַטּוּר, וְהִכְנִיס אֲחֵרִים תַּחְתֵּיהֶם, וְכָל זֶה גָּרַם לוֹ שֶׁהֶעְתִּיק דִּבְרֵי הַרַמְבַּ''ם הִלְכוֹת תְּרוּמוֹת וּמַעַשְׂרוֹת כִּכְתָבָם וְכִלְשׁוֹנָם, וְלֹא שָׁת לִבּוֹ לִדְבָרִים אֲחֵרִים, וְהָרוֹצֶה לַעֲמֹד עַל עִקְּרֵי הַדִּינִים יְעַיֵּן בִּפְנִים. </small> 


Siman 332

לֶקֶט, שִׁכְחָה וּפֵאָה, אִם אֵין עֲנִיֵּי יִשְׂרָאֵל מְצוּיִים שָׁם לִטְּלָם, אֵין צָרִיךְ לְהַנִּיחָם. <small>הַגָּה: וְהָאִדָּנָא אֵין נוֹהֲגִין בָּהֶם, לְפִי שֶׁהָרֹב עוֹבְדֵי כּוֹכָבִים, וְאִם יַנִּיחוּם, יָבוֹאוּ עוֹבְדֵי כּוֹכָבִים וְיִטְּלוּם <small><small>(טוּר)</small>.</small> </small> 


Siman 333

רֵאשִׁית הַגֵּז אֵינוֹ נוֹהֵג אֶלָּא בָּאָרֶץ, בֵּין בִּפְנֵי הַבַּיִת בֵּין שֶׁלֹּא בִּפְנֵי הַבַּיִת. <small>וְיֵשׁ אוֹמְרִים דְּבַר תּוֹרָה רֵאשִׁית הַגֵּז נוֹהֵג אֲפִלּוּ בְּחוּץ לָאָרֶץ, אֶלָּא שֶׁלֹּא נָהֲגוּ כֵן <small><small>(טוּר)</small>.</small> </small> 

אֵין חַיָּבִים בְּרֵאשִׁית הַגֵּז אֶלָּא הַכְּבָשִׁים בִּלְבַד, זְכָרִים וּנְקֵבוֹת. וְאִם הָיָה צִמְרָן קָשֶׁה וְאֵינוֹ רָאוּי לִלְבִישָׁה, פָּטוּר. 

גָּזַז הַצֶּמֶר וְלִבְּנוֹ, חַיָּב. אֲבָל אִם צְבָעוֹ, פָּטוּר. 

הַגּוֹזֵז אֶת הַמֵּתָה, פָּטוּר. <small>הַתּוֹלֵשׁ צֶמֶר רְחֵלִים בְּיָדוֹ, וְלֹא גָּזַז, חַיָּב.</small> 

הַמַּפְרִישׁ רֵאשִׁית הַגֵּז, וְאָבַד, חַיָּב בְּאַחֲרָיוּתוֹ עַד שֶׁיִּתְּנֶנּוּ לְכֹהֵן. 

הָאוֹמֵר: כָּל גִּזָּתִי רֵאשִׁית, דְּבָרָיו קַיָּמִים. 

הַלּוֹקֵחַ גֵּז צֹאנוֹ שֶׁל עוֹבֵד כּוֹכָבִים, אַחַר שֶׁגְּזָזָן הָעוֹבֵד כּוֹכָבִים, פָּטוּר מֵרֵאשִׁית הַגֵּז. וְאִם לָקַח הַצֹּאן לְגִזָּתָן, חַיָּב, אַף עַל פִּי שֶׁגָּדְלָה הַגִּזָּה בִּרְשׁוּת הָעוֹבֵד כּוֹכָבִים, וְאַף עַל פִּי שֶׁחוֹזְרִים הַצֹּאן לָעוֹבֵד כּוֹכָבִים אַחַר גְּזִיזָה, חַיָּב. <small>וְיֵשׁ חוֹלְקִין וְאוֹמְרִים דְּפָטוּר, אִם לֹא קָנָה הַצֹּאן לְגִזָּתָן <small><small>(דַּעַת רַשִׁ''י וְטוּר)</small>.</small> </small> 

הַלּוֹקֵחַ גֵּז צֹאנוֹ שֶׁל חֲבֵרוֹ, אִם שִׁיֵּר הַמּוֹכֵר מְעַט מִצֹּאנוֹ לְהִגָּזֵז, חַיָּב לְהַפְרִישׁ מֵהַנִּשְׁאָר עַל הַכֹּל. וְאַף עַל פִּי שֶׁלֹּא הִתְחִיל הַמּוֹכֵר לִגְזֹז. וְאִם לֹא שִׁיֵּר כְּלוּם, הַלּוֹקֵחַ חַיָּב לְהַפְרִישׁ. וְאִם הָיוּ שְׁנֵי מִינִים, כְּגוֹן גִּזָּה לְבָנָה וְגִזָּה שְׁחוּמָה <small><small>(פי' אֲדֻמָּה)</small></small> וּמָכַר מִין זֶה וְהִנִּיחַ הַמִּין הָאַחֵר, זֶה נוֹתֵן לְעַצְמוֹ עַל מַה שֶּׁלָּקַח וְזֶה נוֹתֵן לְעַצְמוֹ עַל מַה שֶׁמָּכַר. <small>הַגָּה: קָנָה גֵּז צֹאנוֹ שֶׁל חֲבֵרוֹ, אִם שִׁיֵּר הַמּוֹכֵר קְצָת גִּזָּה לְעַצְמוֹ, הוּא חַיָּב. לֹא שִׁיֵּר מֵהֶם כְּלוּם, הַלּוֹקֵחַ חַיָּב לִתֵּן. וְאִם פֵּרֵשׁ לוֹ: אֲנִי מוֹכֵר לְךָ הַכֹּל, שְׁנֵיהֶם פְּטוּרִים <small><small>(טוּר)</small>.</small> </small> 

כַּמָּה צֹאן יִהְיוּ לוֹ וְיִהְיוּ חַיָּבוֹת בְּרֵאשִׁית הַגֵּז, אֵין פָּחוֹת מֵחָמֵשׁ; וְהוּא שֶׁיִּהְיֶה בַּגִּזָּה שֶׁלָּהֶם אֵין פָּחוֹת מִמִּשְׁקַל שִׁשִּׁים סֶלַע; וְתִהְיֶה גִּזַּת כָּל אֶחָד מֵחֲמִשְׁתָּן אֵין פָּחוֹת מִי''ב סֶלַע; וְאִם הָיְתָה אַחַת מֵהֶן גּוֹזֶזֶת פָּחוֹת מִי''ב, אַף עַל פִּי שֶׁחֲמִשְׁתָּן גּוֹזְזוֹת שִׁשִּׁים סֶלַע אוֹ יוֹתֵר, פָּטוּר. 

הַשֻּׁתָּפִים, חַיָּבִים. וְהוּא שֶׁיִּהְיֶה בְּחֵלֶק כָּל אֶחָד כַּשִּׁעוּר. אֲבָל חֲמִשָּׁה צֹאן בִּלְבַד שֶׁל שְׁנֵי שֻׁתָּפִין, פְּטוּרִין. 

רֵאשִׁית הַגֵּז, מִצְוָתָהּ בַּתְּחִלָּה. וְאִם הִפְרִישׁ, בֵּין בָּאֶמְצַע בֵּין בַּסוֹף, יָצָא. 

הָיוּ לוֹ ה' צֹאן וְגָזַז אַחַת מֵהֶן בִּלְבַד, וּמָכַר גִּזָּתָהּ, וְאַחַר כָּךְ גָּזַז שְׁנִיָּה וּמָכַר גִּזָּתָהּ, וְאַחַר כָּךְ גָּזַז שְׁלִישִׁית וּמָכַר גִּזָּתָהּ, הַכֹּל מִצְטָרְפוֹת לְרֵאשִׁית הַגֵּז וְחַיָּב לְאַחַר כַּמָּה שָׁנִים. <small>וְהוּא הַדִּין אִם מָכַר קְצָת הַצֹּאן לְאַחַר שֶׁהִתְחִיל לִגְזֹז.</small> וְיֵשׁ לוֹ לְהַפְרִישׁ מִן הֶחָדָשׁ עַל הַיָּשָׁן וּמִזֶּה עַל זֶה. <small>הָיוּ לוֹ שְׁנֵי מִינִים, רַע וְטוֹב, לֹא יִתֵּן מִן הָרַע עַל הַטּוֹב, אֶלָּא יִתֵּן מִכָּל אֶחָד לְפִי שִׁעוּרוֹ <small><small>(טוּר)</small>.</small> </small> אֲבָל אִם הָיְתָה רָחֵל אַחַת וּגְזָזָהּ, וְאַחַר כָּךְ קָנָה שְׁנִיָּה וּגְזָזָהּ וְהִנִּיחַ גִּזָּתָהּ, וְאַחַר כָּךְ קָנָה שְׁלִישִׁית וּגְזָזָהּ וְהִנִּיחַ גִּזָּתָהּ, אֵינָם מִצְטָרְפִין. 

מִי שֶׁהָיוֹ לוֹ גִּזּוֹת רַבּוֹת שֶׁל רֵאשִׁית הַגֵּז, וְרוֹצֶה לְחַלֵּק לַכֹּהֲנִים, לֹא יִתֵּן לְכָל אֶחָד פָּחוֹת מִמִּשְׁקַל חֲמִשָּׁה סְלָעִים מְלֻבָּן, כְּדֵי בֶּגֶד קָטָן. לֹא שֶׁיְּלַבְּנוֹ וְאַחַר כָּךְ יִתֵּן, אֶלָּא יִתֵּן לוֹ מִצֶּמֶר הַגִּזָּה כְּשֶׁהוּא צוֹאִי <small><small>(פי' מְטֻנָּף)</small></small> כְּדֵי שֶׁיִּהְיֶה בּוֹ אַחַר הַלִּבּוּן חֲמִשָּׁה סְלָעִים אוֹ יוֹתֵר, שֶׁנֶּאֱמַר: תִּתֶּן לוֹ, <small><small>(דְּבָרִים יח, ד)</small></small> שֶׁיִּהְיֶה בּוֹ כְּדֵי מַתָּנָה הַמּוֹעֶלֶת. <small>אֲבָל אֵינוֹ חַיָּב לִתֵּן רַק חֲמִשָּׁה סְלָעִים מֵהַכֹּל <small><small>(טוּר)</small>.</small> </small> 

רֵאשִׁית הַגֵּז חֻלִּין לְכָל דָּבָר. לְפִיכָךְ נוֹתְנִין אוֹתוֹ לַכֹּהֶנֶת, אַף עַל פִּי שֶׁהִיא נְשׂוּאָה לְיִשְׂרָאֵל. 


Siman 334

הָעוֹבֵר עַל דְּבַר אִסוּר, מְנַדִּין אוֹתוֹ לְאַלְתַּר. <small>הַגָּה: אֲבָל מִכֹּחַ מָמוֹן, אֵין מְנַדִּין אוֹתוֹ, עַד שֶׁיַּתְרוּ בּוֹ ג' פְּעָמִים, דְּהַיְנוּ ב' ה' ב' <small><small>(טוּר)</small></small> מִן הַבֵּית דִּין, כְּמוֹ שֶׁיִּתְבָּאֵר בְּחשֶׁן מִשְׁפָּט סִימָן י''א.</small> וְאֵין נִדּוּי פָּחוֹת מִשְּׁלֹשִׁים יוֹם; וְאִם אֵינוֹ חוֹזֵר בּוֹ, שׁוֹנִים לְנַדּוֹתוֹ לְאַחַר שְׁלֹשִׁים יוֹם. וְאִם אֵינוֹ חוֹזֵר בּוֹ, מַמְתִּינִים לוֹ עוֹד שְׁלֹשִׁים וּמַחֲרִימִין אוֹתוֹ. אֲפִלּוּ פָּגַע הָרֶגֶל בְּתוֹךְ שְׁלֹשִׁים יוֹם, אֵינוֹ מְבַטֵּל אוֹתוֹ. בַּמֶּה דְּבָרִים אֲמוּרִים, דְּנִדּוּי שְׁלֹשִׁים יוֹם, בְּנִדּוּי דִּידְהוּ, אֲבָל נִדּוּי דִּידָן כִּנְזִיפָה דִּידְהוּ, שֶׁהִיא ז' יָמִים; וּנְזִיפָה דִּידָן, חַד יוֹמָא. <small>הַגָּה: וּמְנַדִּין לְמִי שֶׁהוּא חַיָּב נִדּוּי, וַאֲפִלּוּ יֵשׁ לָחוּשׁ שֶׁעַל יְדֵי כֵן יֵצֵא לְתַרְבּוּת רָעָה, אֵין לָחוּשׁ בְּכָךְ <small><small>(פִּסְקֵי מהרא''י סִימָן קל''ח)</small>.</small> </small> 

הַמְנֻדֶּה, אֵין יוֹשְׁבִין בְּד' אַמּוֹתָיו, חוּץ מֵאִשְׁתּוֹ וּבָנָיו. <small><small>(ר''ן)</small> <small>וְיֵשׁ אוֹמְרִים אַף בְּנֵי בֵּיתוֹ, שָׁרֵי</small> <small>(טוּר ובת''ה סִימָן רע''ו)</small> <small>וְיֵשׁ לְהָקֵל.</small> </small> וְאֵין אוֹכְלִין <small>וְשׁוֹתִין</small> עִמּוֹ <small><small>(טוּר)</small>.</small> וְאֵין מְזַמְּנִין עָלָיו. וְאֵין כּוֹלְלִין אוֹתוֹ לְכָל דָּבָר שֶׁצָּרִיךְ עֲשָׂרָה. <small>הַגָּה: אֲבָל אִם לֹא נִדּוּהוּ בְּפֵרוּשׁ, אַף עַל גַּב שֶׁהוּא עֲבַרְיָן אוֹ שֶׁעָבַר עַל גְּזֵרַת צִבּוּר, מְצָרְפִין אוֹתוֹ לְמִנְיַן י' לְהִתְפַּלֵּל עִמּוֹ <small><small>(ריב''ש סִימָן קע''ב וּמָרְדְּכַי רֵישׁ שְׁבוּעוֹת שְׁתַּיִם וְהַגָּהוֹת אַלְפָסִי פֶּרֶק אֵלּוּ מְגַלְּחִין)</small>.</small> וַאֲפִלּוּ מְנֻדֶּה מַמָּשׁ שֶׁאֵין מְצָרְפִין אוֹתוֹ לְמִנְיָן, מִכָּל מָקוֹם מֻתָּר לְהִתְפַּלֵּל בְּעוֹדוֹ בְּבֵית הַכְּנֶסֶת <small><small>(בֵּית יוֹסֵף בְּשֵׁם תְּשׁוּבַת הָרַשְׁבָּ''א וריב''ש סי' קע''ב)</small>.</small> וּמָה שֶׁנָּהֲגוּ לְגָרְשׁוֹ מִבֵּית הַכְּנֶסֶת, שֶׁלֹּא יִדְחֹק יְחִידִים שֶׁצְּרִיכִים לְהִתְרַחֵק מֵאַרְבַּע אַמּוֹתָיו. <small><small>(שָׁם בריב''ש)</small>.</small> </small> וְאָסוּר בְּתִכְבֹּסֶת וּבְתִסְפֹּרֶת וּבִנְעִילַת הַסַנְדָּל, <small><small>(ראב''ד ורא''ש)</small></small> כְּאָבֵל. וּמֻתָּר בְּדִבְרֵי תּוֹרָה. שׁוֹנֶה, וְשׁוֹנִין לוֹ. נִשְׂכָּר, וְנִשְׂכָּרִין לוֹ. וְהַמֻּחְרָם, לֹא שׁוֹנֶה וְלֹא שׁוֹנִין לוֹ; לֹא נִשְׂכָּר וְלֹא נִשְׂכָּרִין לוֹ; וְכֵן אָסוּר לְהַנּוֹתוֹ יוֹתֵר מִכְּדֵי חַיָּיו <small><small>(תְּשׁוּבַת רַשְׁבָּ''א)</small>.</small> אֲבָל שׁוֹנֶה הוּא לְעַצְמוֹ, שֶׁלֹּא יִשְׁכַּח תַּלְמוּדוֹ, וְעוֹשֶׂה לוֹ חֲנוּת קְטַנָּה כְּדֵי פַּרְנָסָתוֹ; וּמֻתָּר לְדַבֵּר עִם הַמְּנֻדֶּה וְעִם הַמֻּחְרָם, אֶלָּא אִם כֵּן הֶחְמִירוּ עָלָיו בֵּית דִּין בְּפֵרוּשׁ. <small>הַגָּה: וּמִכָּל מָקוֹם לֹא יַרְבֶּה עִמּוֹ בִּדְבָרִים, וְלֹא יְדַבֵּר עִמּוֹ אֶלָּא לְצֹרֶךְ, כְּמוֹ שֶׁמְּדַבֵּר עִם הָאָבֵל <small><small>(הַגָּהוֹת אַלְפָסִי וריב''ש הַנַּ''ל)</small>.</small> בְּמָקוֹם שֶׁאָסוּר לֵישֵׁב בְּד' אַמּוֹתָיו, כָּל שֶׁאָדָם יוֹשֵׁב תְּחִלָּה וְהַמְנֻדֶּה בָּא לְשָׁם, אֵין צָרִיךְ לְהִתְרַחֵק מִשָּׁם <small><small>(בֵּית יוֹסֵף בְּשֵׁם הַקוּנְטְרֵס)</small>.</small> וְאָסוּר לִכָּנֵס לְבֵיתוֹ, דְּהָוֵי כְּד' אַמּוֹתָיו, וְאֵין חִלּוּק בֵּין עוֹמֵד לְיוֹשֵׁב <small><small>(שָׁם)</small>.</small> </small> 

מְנֻדֶּה שֶׁמֵּת, בֵּית דִּין שׁוֹלְחִין וּמַנִּיחִין אֶבֶן עַל אֲרוֹנוֹ, וְאֵין קוֹרְעִין עָלָיו, וְלֹא חוֹלְצִין, וְלֹא מַסְפִּידִין. וְהָנֵי מִלֵּי לְאַפְקִירוּתָא וְעוֹבֵר עַל דִּבְרֵי חֲכָמִים; אֲבָל לְמָמוֹנָא, כֵּיוָן שֶׁמֵּת, פָּטוּר מִגְּזֵרָתָם וְאֵין סוֹקְלִין אֲרוֹנוֹ, וּמַסְפִּידִין אוֹתוֹ כָּרָאוּי. 

אֲפִלּוּ נִדּוּהוּ מִשּׁוּם עוֹבֵר עַל דִּבְרֵי חֲכָמִים, אִם חָזַר בּוֹ, אַף עַל פִּי שֶׁלֹּא הִתִּירוּ נִדּוּיוֹ, מִתְעַסְקִין עִמּוֹ לְכָל דָּבָר. 

אַף עַל פִּי שֶׁאָסוּר לֶאֱכֹל וְלִשְׁתּוֹת עִם הַמְּנֻדֶּה אוֹ הַמֻּחְרָם, מִכָּל מָקוֹם הָאוֹכֵל וְשׁוֹתֶה עִמּוֹ אֵין לוֹ דִּין מְנֻדֶּה. 

אִם רָצוּ בֵּית דִּין לְמַעֵט הַנִּדּוּי מִל' יוֹם, אוֹ לְהוֹסִיף, הָרְשׁוּת בְּיָדָם. <small>הַגָּה: וְיֵשׁ רְשׁוּת לְבֵית דִּין לְהַחְמִיר עָלָיו שֶׁלֹּא יָמוּלוּ בָּנָיו, וְשֶׁלֹּא יִקָּבֵר אִם יָמוּת <small><small>(בִּנְיָמִין זְאֵב סי' רפ''ט וְכֵן כָּתַב הַבֵּית יוֹסֵף בְּשֵׁם הָרַמְבַּ''ן סי' רמ''ד)</small>,</small> וּלְגָרֵשׁ אֶת בָּנָיו מִבֵּית הַסֵּפֶר וְאִשְׁתּוֹ מִבֵּית הַכְּנֶסֶת, עַד שֶׁיְּקַבֵּל עָלָיו הַדִּין <small><small>(נ''י פֶּרֶק הַגּוֹזֵל)</small>.</small> </small> 

כְּשֶׁיַּגִּיעַ הַזְּמַן, מַתִּירִין לוֹ אִם יִרְצוּ, אַף אִם לֹא יַחֲזֹר בּוֹ. וּמִכָּל מָקוֹם טוֹב, הוּא, שֶׁלֹּא יַתִּירוּ לוֹ אִם לֹא יַחֲזֹר בּוֹ, שֶׁלֹּא תִּתְמַעֵט יִרְאָתָם. 

אִם יִרְצוּ בֵּית דִּין לְהַחְמִיר עָלָיו עוֹד וּלְהַחֲרִימוֹ, הָרְשׁוּת בְּיָדָם. 

אִם רָאוּ בֵּית דִּין קֹשִׁי הָאִסוּר וְהָעֲבֵרָה, מַחֲרִימִין גַּם הָאוֹכֵל וְשׁוֹתֶה עִמּוֹ וְהַיּוֹשֵׁב בְּד' אַמּוֹתָיו. 

אִם רָאוּ בֵּית דִּין לְנַדּוֹת, שֶׁלֹּא יְזַמֵּן בִּשְׁלֹשָׁה, וְלֹא יִתְפַּלֵּל בַּעֲשָׂרָה, וְלֹא יִקְבְּרוּ לוֹ מֵת, וְלֹא יָמוּלוּ לוֹ בֵּן, רַשָּׁאִים הֵם. 

אִם נִתְנַדָּה עַל עֲבֵרָה, אֵינוֹ מִצְטָרֵף לַעֲשָׂרָה. 

הָא דְּאָמְרִינַן בִּמְנֻדֶּה סְתָם שֶׁהוּא אָסוּר בְּדִינֵי הַמְּנֻדֶּה, דַּוְקָא מְנֻדֶּה לְבֵית דִּין שֶׁהוּא מְנֻדֶּה לְכָל אָדָם, בֵּין דְּלֹא אָתֵי לְבֵית דִּין אוֹ דְּלֹא צָיֵת דִּינָא אוֹ לְאַפְקִירוּתָא אוֹ לִדְבַר עֲבֵרָה, בֵּין נִדּוּהוּ בֵּית דִּין, בֵּין שֶׁנִּדָּהוּ כָּל אָדָם, דִּינוֹ שָׁוֶה; בֵּין לְעִירוֹ, בֵּין לְעִיר אַחֶרֶת. אֲבָל מְנֻדֶּה לַחֲצָאִין, כְּגוֹן תַּלְמִיד שֶׁנִּדָּה לִכְבוֹדוֹ, וְכֵן מְנֻדֶּה לְעִיר אַחֶרֶת שֶׁנִּדּוּהוּ לִכְבוֹדָם, אֵינוֹ אָסוּר בְּכָל דִּין הַמְּנֻדֶּה, אֶלָּא שֶׁבְּנֵי אָדָם מַרְחִיקִין אוֹתוֹ כְּדֵי לְבַיְּשׁוֹ, אֲבָל אֲבֵלוּת אֵין עָלָיו. 

הָא דְּאָמְרִינַן סְתָם נִדּוּי ל', הַיִנוּ לְעִנְיָן כְּשֶׁמְּנַדִּין אוֹתוֹ אוֹמְרִים: פְּלוֹנִי יְהֵא בְּנִדּוּי שְׁלֹשִׁים יוֹם; וּמִכָּל מָקוֹם אִם חָזַר בּוֹ, אִם הָיָה הַנִּדּוּי בִּשְׁבִיל מָמוֹן אוֹ אַפְקִירוּתָא וּפִיֵּס לְבַעַל דִּינוֹ, מַתִּירִין אוֹתוֹ לְאַלְתַּר. וַאֲפִלּוּ אִם לֹא חָזַר בּוֹ, יֵשׁ מִי שֶׁאוֹמֵר שֶׁמַּתִּירִין לוֹ לְאַחַר שְׁלֹשִׁים יוֹם, וְהוּא שֶׁיָּבֹא לְבֵית דִּין וּמְבַקֵּשׁ שֶׁיַּתִּירוּ לוֹ. אֲבָל אִם מְזַלְזֵל בַּנִּדּוּי וְאֵינוֹ מְבַקֵּשׁ שֶׁיַּתִּירוּ לוֹ, מַנִּיחִין אוֹתוֹ בְּנִדּוּי עַד שֶׁיָּמוּת. וְיֵשׁ מִי שֶׁחוֹלֵק בָּזֶה <small>וְסוֹבֵר דְּאַף לְאַחַר שְׁלֹשִׁים אֵין מַתִּירִין לוֹ עַד שֶׁיַּחֲזֹר <small><small>(בֵּית יוֹסֵף בְּשֵׁם הָרַמְבַּ''ם)</small> ;</small> וְתוֹךְ שְׁלֹשִׁים אֵין מַתִּירִין לוֹ אֲפִלּוּ חָזַר מִמַּה שֶּׁעָשָׂה <small><small>(מַשְׁמָע בְּבֵית יוֹסֵף לְדַעַת הַרַמְבַּ''ם)</small>.</small> </small>  

נְזִיפָה הִיא שֶׁאָדָם גָּדוֹל גּוֹעֵר בּוֹ לוֹמַר: כַּמָּה פְּלוֹנִי חָצוּף, וְכַיּוֹצֵא בוֹ. וְזֶה מִשְׁפָּטוֹ, שֶׁיְּהֵא מִתְחַבֵּא וְיוֹשֵׁב בְּבֵיתוֹ, וִיהֵא נִכְלָם, וְלֹא יַרְאֶה פָּנִים לְמִי שֶׁהִכְלִימוֹ, וִימַעֵט בִּשְׂחוֹק וּבְדִבּוּר וּבַעֲסָקָיו, וִיצַעֵר עַצְמוֹ לְעֵינֵי כָּל רוֹאָיו. אֲבָל אֵין צָרִיךְ לְהִתְרַחֵק מִבְּנֵי אָדָם, לֹא בַּאֲכִילָה וּשְׁתִיָּה, וְלֹא בִּשְׁאֵלַת שְׁלוֹם, וְאֵין צָרִיךְ לִנְהֹג בְּאַחַת מִכָּל דִּינֵי הָאֵבֶל, וְאֵין צָרִיךְ לְפַיֵּס לְמִי שֶׁהֶחֱצִיף כְּנֶגְדּוֹ, וְאֵין צָרִיךְ שֶׁיַּתִּירוּ לוֹ, אֶלָּא כֵּיוָן שֶׁנָּהַג כְּנָזוּף, זְמַן נְזִיפָה, מֻתָּר מִמֵּילָא. <small>הַגָּה: וַאֲפִלּוּ לֹא אָמַר לוֹ הַגָּדוֹל כְּלוּם, אֶלָּא שֶׁיּוֹדֵעַ בְּעַצְמוֹ שֶׁאָדָם גָּדוֹל נָקַט בְּלִבּוֹ עָלָיו, צָרִיךְ לִנְהֹג נְזִיפָה בְּעַצְמוֹ <small><small>(תְּשׁוּבַת ר' דָּוִד כֹּהֵן סי' כ''ב)</small>.</small> </small> 

מְנֻדֶּה לָרַב, מְנֻדֶּה לַתַּלְמִיד. <small>אֲבָל אֵינוֹ מְנֻדֶּה לִשְׁאָר הַחֲכָמִים <small><small>(בֵּית יוֹסֵף בְּשֵׁם הָרַמְבַּ''ם)</small>.</small> </small> מְנֻדֶּה לַתַּלְמִיד שֶׁנִּדָּה לִכְבוֹדוֹ, אֵינוֹ מְנֻדֶּה לָרַב, אֲבָל מְנֻדֶּה הוּא לִשְׁאָר הָעָם <small>שֶׁאֵינָן חֲכָמִים. אֲבָל לֹא לַחֲכָמִים, אֲפִלּוּ קְטַנִּים מִמֶּנּוּ <small><small>(בֵּית יוֹסֵף מִמַּשְׁמָעוּת לְשׁוֹן הַרַמְבַּ''ם)</small>.</small> </small> וְדַוְקָא בִּמְנֻדֶּה שֶׁלֹּא בִּפְנֵי הָרַב, אֲבָל בִּפְנֵי הָרַב, אַפְקִירוּתָא הִיא, וְאִי פָּלִיג לֵיהּ רַבֵּיהּ יְקָרָא, שַׁפִּיר דָּמִי. <small>רַב שֶׁגָּזַר חֵרֶם וְנִדּוּי בְּאֵיזֶה דָּבָר, וְאֵין תַּלְמִידָיו יְכוֹלִין לַעֲמֹד בִּגְזֵרוֹתָיו, אֵין צְרִיכִין לְקַיֵּם <small><small>(פִּסְקֵי מהרא''י סי' רכ''ב)</small>.</small> </small> 

תַּלְמִיד יָכוֹל לְנַדּוֹת לְמִי שֶׁבִּזָּה בְּפָנָיו רַבּוֹ אוֹ אָבִיו, וּמִכָּל מָקוֹם כֵּיוָן שֶׁלֹּא נִדָּהוּ הָרַב, וְגַם לֹא נִדּוּהוּ בֵּית דִּין, אֵינוֹ מְנֻדֶּה לָרַב. 

בַּמֶּה דְּבָרִים אֲמוּרִים, בְּמִי שֶׁנִּדּוּהוּ מִפְּנֵי שֶׁבִּזָּה תַּלְמִיד חָכָם. אֲבָל מִי שֶׁנִּדּוּהוּ עַל שְׁאָר דְּבָרִים שֶׁחַיָּב עֲלֵיהֶם נִדּוּי, אֲפִלּוּ נִדָּהוּ קָטָן שֶׁבְּיִשְׂרָאֵל, חַיָּב הַנָּשִׂיא וְכָל יִשְׂרָאֵל לִנְהֹג בּוֹ נִדּוּי, עַד שֶׁיַּחֲזֹר בִּתְשׁוּבָה מִדָּבָר שֶׁנִּדּוּהוּ בִּשְׁבִילוֹ וְיַתִּירוּ לוֹ. 

רַב מִצַּד הַשִּׁלְטוֹן וְאֵינוֹ רַב בַּתּוֹרָה, אֵינוֹ יָכוֹל לְנַדּוֹת לִכְבוֹדוֹ. <small>הַגָּה: וְכָל שֶׁכֵּן מִי שֶׁנּוֹהֵג שְׂרָרָה אוֹ רַבָּנוּת מִצַּד מָמוֹנוֹ אוֹ יִחוּסוֹ, שֶׁאֵינוֹ יָכוֹל לְנַדּוֹת לִכְבוֹדוֹ <small><small>(בֵּית יוֹסֵף בְּשֵׁם קֻנְטְרֵסִין)</small>.</small> וְדַוְקָא מְנַדִּין לִכְבוֹד הָרַב, אֲבָל לֹא מַחֲרִימִין <small><small>(בֵּית יוֹסֵף וריב''ש סי' קע''ג)</small>,</small> אִם לֹא שֶׁמַּחֲזִיק בְּמַחֲלֹקֶת יוֹתֵר מִדַּאי <small><small>(שָׁם בריב''ש)</small>.</small> וְהָא דְּאָמְרִינַן הָרַב שֶׁנִּדָּה לִכְבוֹדוֹ הָוֵי מְנֻדֶּה לְתַלְמִידָיו, הַיְנוּ אִם לֹא חָזַר בּוֹ הַמְּנֻדֶּה קֹדֶם שֶׁנִּדָּה אוֹתוֹ, אֲפִלּוּ אִם הִבְטִיחַ אֶת הָרַב לְפַיְּסוֹ אַחַר כָּךְ, לֹא מְהָנֵי עַד שֶׁיַּעֲשֶׂה. אֲבָל אִם קֹדֶם שֶׁנִּתְנַדָּה אָמַר לְפַיֵּס הָרַב, וְלֹא הִשְׁגִּיחַ עָלָיו, וְנִדָּהוּ, אֵינוֹ מְנֻדֶּה כְּלָל לְתַלְמִידָיו. וּמִיָּד שֶׁאוֹמֵר שֶׁיְּתַקֵּן אֲשֶׁר עִוֵּת כְּפִי מַה שֶּׁיַּגִּידוּ לוֹ חֲכָמִים, אֵין נִדּוּי עָלָיו <small><small>(מהרי''ק שֹׁרֶשׁ קס''ט)</small>.</small> קָהָל שֶׁתִּקְּנוּ שֶׁאֵין אָדָם יָכוֹל לְנַדּוֹת לִכְבוֹדוֹ, אֵין בְּתַקָּנָתָם כְּלוּם, וְאִם עָמַד רַב וְנִדָּה לִכְבוֹדוֹ, נִדּוּיוֹ נִדּוּי <small><small>(תְּשׁוּבַת הָרַשְׁבָּ''א סִימָן ת''ס)</small>.</small> </small> 

זָקֵן שֶׁנִּדָּה לְצֹרֶךְ עַצְמוֹ, אֲפִלּוּ כַּהֲלָכָה, אֵינוֹ נִדּוּי. <small>הַגָּה: פֵּרוּשׁ שֶׁלֹּא נִתְכַּוֵּן לִכְבוֹד תּוֹרָה, רַק לְהַרְוִיחַ מָמוֹן שֶׁיִּתֵּן לוֹ שֶׁיַּתִּיר לוֹ נִדּוּיוֹ <small><small>(טוּר בְּשֵׁם אֲבִי הָעֶזְרִי)</small>,</small> אוֹ שֶׁעָשָׂה לוֹ מִשּׁוּם שִׂנְאָה, כְּגוֹן שֶׁאָנוּ רוֹאִים שֶׁנִּדָּה לְאֶחָד, וַאֲחֵרִים שֶׁעָשׂוּ כְּמוֹתוֹ לֹא נִדָּה <small><small>(ת''ה סי' רע''ד)</small></small> וְכָל כַּיּוֹצֵא בָּזֶה.</small> 

מְנֻדֶּה לְעִירוֹ, מְנֻדֶּה לְעִיר אַחֶרֶת. <small>אֲפִלּוּ גְּדוֹלָה מִמֶּנָּהּ <small><small>(טוּר)</small>.</small> </small> מְנֻדֶּה לְעִיר אַחֶרֶת, אֵינוֹ מְנֻדֶּה לְעִירוֹ. <small>הַגָּה: אֲבָל מְנֻדֶּה לִשְׁאָר הָעֲיָרוֹת כַּיּוֹצֵא בְּעִיר שֶׁנִּדּוּהוּ <small><small>(טוּר)</small>.</small> בְּנֵי הָעִיר שֶׁעָשׂוּ חֵרֶם עַל כָּל מִי שֶׁיָּבֹא לָדוּר בְּעִירָם, אֵינוֹ חָל עַל הַבָּא לָדוּר שָׁם, אֶלָּא אִם כֵּן יֵשׁ לוֹ רַב בָּעִיר דְּאָז צָרִיךְ לְקַיֵּם נִדּוּי רַבּוֹ. אֲבָל הֵם יְכוֹלִין לְתַקֵּן בֵּינֵיהֶם וְלִגְדֹּר עַל עַצְמָן שֶׁלֹּא יִשְׂאוּ וְיִתְּנוּ עִמּוֹ <small><small>(מָרְדְּכַי פֶּרֶק לֹא יַחְפֹּר)</small>.</small> </small> 

מְנֻדֶּה לַנָּשִׂיא, מְנֻדֶּה לְכָל יִשְׂרָאֵל. מְנֻדֶּה לְכָל יִשְׂרָאֵל, אֵינוֹ מְנֻדֶּה לַנָּשִׂיא. 

נָהֲגוּ שֶׁלֹּא לִנְהֹג נִדּוּי בְּעוֹבֵר עַל גְּזֵרַת הַקָּהָל בְּחֵרֶם וְנִדּוּי, עַד שֶׁיַּכְרִיזוּ עָלָיו. <small>הַגָּה: מִי שֶׁעָבַר עַל גְּזֵרַת רַבֵּנוּ גֵרְשׁוֹם מְאוֹר הַגּוֹלָה, אִם עָבַר בְּשׁוֹגֵג, אֵין צָרִיךְ הַתָּרָה. וְאִם הִתְרוּ בּוֹ וְעָבַר בְּמֵזִיד, כָּל בֵּי עֲשָׂרָה שְׁלוּחֵי רַבֵּנוּ גֵרְשׁוֹם הֵם לְהַתִּיר לוֹ כְּשֶׁחוֹזֵר מִדַּעְתּוֹ, דְּאַמְדִּינָן דַּעַת רַבֵּנוּ גֵרְשׁוֹם שֶׁכָּךְ הָיְתָה דַּעְתּוֹ מִתְּחִלָּה לִנְהֹג בּוֹ נְזִיפָה וְנִדּוּי לְפִי דַּעְתָּם <small><small>(הַגָּהוֹת מָרְדְּכַי דב''ק בְּשֵׁם תְּשׁוּבַת רַשִׁ''י)</small>.</small> אֲבָל בְּדָבָר שֶׁגָּזַר בְּפֵרוּשׁ שֶׁיְּהֵא בְּנִדּוּי לְעוֹלָם, אָז הוּא בְּנִדּוּי לְעוֹלָם אִם עָבַר בְּמֵזִיד <small><small>(ג''ז שָׁם)</small>.</small> </small> 

כֵּיצַד הַתָּרַת נִדּוּי, אוֹמְרִים לוֹ: שָׁרוּי לְךָ, מָחוּל לְךָ, וְאִם הוּא שֶׁלֹּא בְּפָנָיו, אוֹמְרִים: <small><small>(פְּלוֹנִי)</small></small> שָׁרוּי לוֹ. 

מַתִּירִין הַנִּדּוּי בִּשְׁלֹשָׁה הֶדְיוֹטוֹת, אוֹ בְּיָחִיד מֻמְחֶה. וְתַלְמִיד מַתִּיר הַחֵרֶם וְהַנִּדּוּי, אֲפִלּוּ בִּמְקוֹם הָרַב. <small>הַגָּה: וְכָל חֵרֶם וְנִדּוּי שֶׁלֹּא הֻתַּר, אֲפִלּוּ הָיָה זְמַן רַב בְּנִדּוּי וְחָזַר בּוֹ, אֲפִלּוּ הָכֵי אֵינוֹ מֻתָּר עַד שֶׁיַּתִּירוּ לוֹ בְּפֵרוּשׁ <small><small>(בֵּית יוֹסֵף בְּשֵׁם קוּנְטְרֵס שכ''כ בְּשֵׁם הָרַאֲבַ''ד)</small>.</small> </small> 

ג' שֶׁנִּדּוּ וְהָלְכוּ לָהֶם, וְחָזַר בּוֹ מֵהַדָּבָר שֶׁנִּדּוּהוּ בִּגְלָלוֹ, מַתִּירִין לוֹ ג' אֲחֵרִים. וְיֵשׁ מִי שֶׁאוֹמֵר שֶׁצָּרִיךְ שֶׁיִּהְיוּ גְּדוֹלִים כְּמוֹתָם <small>בְּחָכְמָה וְיִרְאָה וּגְדֻלָּה וְשָׁנִים <small><small>(כֵּן מַשְׁמָע מֵהַטּוּר)</small>.</small> </small> 

נִדּוּהוּ ג', אֵין הַשְּׁנַיִם יְכוֹלִין לְהַתִּירוֹ אֶלָּא אִם כֵּן יִתֵּן לָהֶם הַשְּׁלִישִׁי רְשׁוּת. אֲבָל שְׁלָשְׁתָּן מַתִּירִין לוֹ, וְאֲפִלּוּ זֶה שֶׁלֹּא בִּפְנֵי זֶה, אַף עַל פִּי שֶׁהָיוּ בְּיַחַד בִּשְׁעַת הַנִּדּוּי. וְאִם הָיוּ רַבִּים בִּשְׁעַת שֶׁנִּדּוּהוּ, צָרִיךְ שֶׁיַּתִּירוּ כְּלוּם. וְכָל אוֹתָם שֶׁנִּמְלְכוּ בָּהֶם בִּשְׁעַת הַנִּדּוּי, חֲשׁוּבִים מֵהַמְנַדִּים וְצָרִיךְ שֶׁיַּתִּירוּ גַּם הֵם. 

נִדּוּהוּ סְתָם, אַף עַל פִּי שֶׁעָבְרוּ עָלָיו ל' יוֹם, לְעוֹלָם עוֹמֵד בְּנִּדּוּיוֹ עַד שֶׁיַּתִּירוּהוּ. 

אִם זִלְזֵל בְּנִדּוּיוֹ וּבְחֶרְמוֹ, צָרִיךְ לִנְהֹג אִסוּר כַּיָּמִים שֶׁנָּהַג הֶתֵּר קֹדֶם שֶׁיַּתִּירוּהוּ. 

נִדּוּהוּ בְּפָנָיו, אֵין מַתִּירִין לוֹ אֶלָּא בְּפָנָיו. <small>וְאִם הִתִּירוּ לוֹ שֶׁלֹּא בְּפָנָיו, יֵשׁ אוֹמְרִים דִּבְדִיעֲבַד הָוֵי הֶתֵּר. <small><small>(הר''ן פ''ק דִּנְדָרִים וְכֵן מַשְׁמָע מִתְּשׁוּבַת הָרַשְׁבָּ''א סִימָן תש''ג)</small>.</small> </small> נִדּוּהוּ שֶׁלֹּא בְּפָנָיו, מַתִּירִין לוֹ אֲפִלּוּ שֶׁלֹּא בְּפָנָיו. 

נִדּוּהוּ עַל תְּנַאי, חָל הַנִּדּוּי, וְצָרִיךְ הַתָּרָה אַף עַל פִּי שֶׁמְּקַיֵּם הַתְּנַאי. וַאֲפִלּוּ אִם נִדָּה אֶת עַצְמוֹ עַל תְּנַאי. וְדַוְקָא שֶׁהַמְנֻדֶּה מְסֻפָּק בִּשְׁעַת הַתְּנַאי אִם יָכוֹל לְקַיְּמוֹ, אֲבָל אִם בָּרוּר לוֹ שֶׁיָּכוֹל לְקַיְּמוֹ, אֵין צָרִיךְ הַתָּרָה. 

אֲפִלּוּ אִם קָבַע זְמַן, שֶׁאָמַר: יְהֵא בְּנִדּוּי, אִם לֹא יַעֲשֶׂה דָּבָר פְּלוֹנִי לִזְמַן פְּלוֹנִי, יְכוֹלִין לְהַתִּירוֹ מִיָּד אַף עַל פִּי שֶׁלֹּא הִגִּיעַ הַזְּמַן. 

הַמְנַדֶּה עַצְמוֹ בָּעוֹלָם הַזֶּה וּבָעוֹלָם הַבָּא, יֵשׁ אוֹמְרִים שֶׁאֵין לוֹ הַתָּרָה; לָכֵן שׁוֹמֵר נַפְשׁוֹ יִרְחַק מִמֶּנּוּ <small>וְעַיֵּן לְעֵיל סִימָן רכ''ח סָעִיף מ''ה.</small> 

תַּלְמִיד חָכָם שֶׁנִּדָּה לְעַצְמוֹ, מַתִּיר לְעַצְמוֹ אֲפִלּוּ נִדָּה עַל דַּעַת פְּלוֹנִי, וַאֲפִלּוּ עַל דָּבָר שֶׁחַיָּב עָלָיו נִדּוּי. וְיֵשׁ מִי שֶׁאוֹמֵר שֶׁאִם הָיָה חַיָּב נִדּוּי אֵינוֹ יָכוֹל לְהַתִּיר לְעַצְמוֹ. וְיֵשׁ מִי שֶׁאוֹמֵר שֶׁאִם הָיָה דֶּרֶךְ שְׁבוּעָה, אֵינוֹ יָכוֹל לְהַתִּיר לְעַצְמוֹ. 

מִי שֶׁאֵינוֹ תַּלְמִיד חָכָם, שֶׁנִּדָּה לְעַצְמוֹ, יֵשׁ מִי שֶׁאוֹמֵר שֶׁצָּרִיךְ עֲשָׂרָה שֶׁיַּתִּירוּ לוֹ. 

נִדּוּהוּ בַּחֲלוֹם, הָוֵי נִדּוּי וְצָרִיךְ הַתָּרָה, וְאֲפִלּוּ הִתִּירוּ לוֹ בַּחֲלוֹם אֵינוֹ כְּלוּם. וַאֲפִלּוּ יוֹדֵעַ מִי נִדָּהוּ, אֵינוֹ יָכוֹל לְהַתִּירוֹ וְצָרִיךְ עֲשָׂרָה בְּנֵי אָדָם שֶׁשּׁוֹנִים הֲלָכוֹת לְהַתִּירוֹ. לֹא מָצָא, טוֹרֵחַ אַחֲרֵיהֶם עַד פַּרְסָה; לֹא מָצָא, מַתִּירִין לוֹ אֲפִלּוּ עֲשָׂרָה שֶׁשּׁוֹנִים מִשְׁנָה; לֹא מָצָא, מַתִּירִין לוֹ אֲפִלּוּ עֲשָׂרָה שֶׁיּוֹדְעִים לִקְרוֹת בַּתּוֹרָה; לֹא מָצָא, מַתִּירִין לוֹ אֲפִלּוּ עֲשָׂרָה שֶׁאֵינָם יוֹדְעִים לִקְרוֹת; לֹא מָצָא בִּמְקוֹמוֹ עֲשָׂרָה, מַתִּירִין לוֹ אֲפִלּוּ שְׁלֹשָׁה. <small>וְיֵשׁ אוֹמְרִים דְּאֵין לוֹ הַתָּרָה רַק עַל יְדֵי עֲשָׂרָה שֶׁשָּׁנוּ הֲלָכוֹת אוֹ מִשְׁנָיוֹת <small><small>(תּוֹסָפוֹת)</small>,</small> וּמִיהוּ סָגֵי אִם יַתִּירוּ לוֹ בָּזֶה אַחַר זֶה <small><small>(טוּר בְּשֵׁם הָרֹא''שׁ)</small>.</small> </small> 

יֵשׁ אוֹמְרִים מִי שֶׁנִּדּוּהוּ בַּחֲלוֹם, וְשָׁלַח שָׁלִיחַ לְהַתִּיר לוֹ שֶׁלֹּא בְּפָנָיו, אִם מָצָא הַשָּׁלִיחַ הַעֲשָׁרָה מְכֻנָּסִים, מַתִּירִין לוֹ; וְאִי לֹא, לֹא. 

הַשּׁוֹמֵעַ הַזְכָּרַת הַשֵּׁם מִפִּי חֲבֵרוֹ לַשָּׁוְא, אוֹ שֶׁנִּשְׁבָּע בְּפָנָיו לַשֶּׁקֶר, אוֹ שֶׁבֵּרַךְ בְּרָכָה שֶׁאֵינָהּ צְרִיכָה, חַיָּב לְנַדּוֹתוֹ; וְאִם לֹא נִדָּהוּ, הוּא עַצְמוֹ חַיָּב נִדּוּי, וְצָרִיךְ לְהַתִּיר לוֹ מִיָּד, כְּדֵי שֶׁלֹּא יְהֵא מִכְשׁוֹל לַאֲחֵרִים. 

בַּמֶּה דְּבָרִים אֲמוּרִים, כְּשֶׁהָיָה הַנִּשְׁבָּע הַזֶּה, אוֹ הַמְבָרֵךְ לְבַטָּלָה, מֵזִיד. אֲבָל אִם הָיָה שׁוֹגֵג, וְלֹא יָדַע שֶׁזֶּה אָסוּר, אָסוּר לְנַדּוֹתוֹ. 

הַמְנַדֶּה אֶת חֲבֵרוֹ שֶׁלֹּא כַּדִּין, וְאָמַר לֵיהּ הַלָּה: אַדְּרַבָּה, נִדּוּי שֶׁל שֵׁנִי נִדּוּי. וְהָנֵי מִלֵּי, שֶׁזֶּה הַשֵּׁנִי הוּא גַּבְרָא רַבָּא <small>אַף עַל פִּי שֶׁאֵינוֹ נִסְמָךְ <small><small>(מהרי''ק שֹׁרֶשׁ קנ''ח)</small>,</small> </small> אוֹ שֶׁאֵינוֹ יָדוּעַ מִי הוּא, דְּחַיְשִׁינָן שֶׁמָּא הוּא יוֹתֵר גָּדוֹל מֵהַמְנַדֶּה. אֲבָל אִם הַמְנַדֶּה שֶׁלֹּא כַּדִּין תַּלְמִיד חָכָם, וְהָאַחֵר אֵינוֹ תַּלְמִיד חָכָם, לֹא. <small>הַגָּה: וְהוּא הַדִּין תַּלְמִיד נֶגֶד רַבּוֹ לֹא יוּכַל לוֹמַר: אַדְּרַבָּה, אֶלָּא אִם נָטַל רְשׁוּת מִבֵּית דִּין <small><small>(מהרי''ק שֹׁרֶשׁ ק''ע)</small>.</small> מִי שֶׁאָמַר לַחֲבֵרוֹ: אַל תַּעֲשֶׂה דָּבָר זֶה בְּנִדּוּי, וְזֶה אוֹמֵר לוֹ: אַדְּרַבָּה, אַף עַל פִּי שֶׁעוֹשֶׂה שֶׁלֹּא כַּדִּין, מִכָּל מָקוֹם נִדּוּי הַשֵּׁנִי גַּם כֵּן אֵינוֹ כְּלוּם, הוֹאִיל וְלֹא נִדָּהוּ סְתָם, רַק שֶׁאָמַר לוֹ שֶׁאַל יַעֲשֶׂה הַדָּבָר בְּנִדּוּי <small><small>(בֵּית יוֹסֵף בְּשֵׁם תְּשׁוּבַת ריב''ש)</small>.</small> </small> 

תַּלְמִיד חָכָם, שֶׁבִּזָּהוּ רָשָׁע עַד שֶׁנִּדָּהוּ, וְאָמַר לֵיהּ הָרָשָׁע; אַדְּרַבָּה, יַכְרִיזוּ עַל הָרָשָׁע שֶׁהוּא מְנֻדֶּה, וְיַעֲמֹד בְּנִּדּוּיוֹ ל' יוֹם, וְאַחַר כָּךְ יְבַקֵּשׁ מְחִילָה בָּרַבִּים. כָּךְ הוֹרָה הָרֹא''שׁ. 

אָח גָּדוֹל בְּשָׁנִים שֶׁבִּזָּה לְאָחִיו הַקָּטָן בַּשָּׁנִים וְהוּא תַּלְמִיד חָכָם, וְנִדָּה הַקָּטָן בְּשָׁנִים לַגָּדוֹל בְּשָׁנִים, נִדּוּיוֹ נִדּוּי. 

חָכָם, זָקֵן בְּחָכְמָה, אוֹ אַב בֵּית דִּין שֶׁסָרַח, אֵין מְנַדִּין אוֹתוֹ בְּפַרְהֶסְיָא לְעוֹלָם, אֶלָּא אִם כֵּן עָשָׂה כִּירָבְעָם בֶּן נְבָט וַחֲבֵרָיו. אֲבָל כְּשֶׁחָטָא שְׁאָר חֲטָאוֹת, מַלְקִין אוֹתוֹ בְּצִנְעָא. וְכֵן כָּל תַּלְמִיד חָכָם שֶׁנִּתְחַיֵּב נִדּוּי, אָסוּר לְבֵית דִּין לִקְפֹּץ וּלְנַדּוֹתוֹ בִּמְהֵרָה, אֶלָּא בּוֹרְחִים וְנִשְׁמָטִים מִמֶּנּוּ. וַחֲסִידֵי הַחֲכָמִים הָיוּ מִשְׁתַּבְּחִים שֶׁלֹּא נִמְנוּ מֵעוֹלָם לְנַדּוֹת תַּלְמִיד חָכָם, וְאַף עַל פִּי שֶׁנִּמְנִים לְהַלְקוֹתוֹ אִם נִתְחַיֵּב מַלְקוֹת אוֹ מַכַּת מַרְדוּת. וְאִי סָנֵי שׁוּמְעָנֵיהּ, כְּגוֹן שֶׁמִּתְעַסֵק בְּסִפְרֵי אֶפִּיקוֹרוֹסִין וְשׁוֹתֶה בְּמִינֵי זֶמֶר, אוֹ שֶׁחֲבֵרָיו מִתְבַּיְּשִׁין מִמֶּנּוּ, וְשֵׁם שָׁמַיִם מִתְחַלֵּל עַל יָדוֹ, מְשַׁמְּתִינָן לֵהּ. 

עַל כ''ד דְּבָרִים מְנַדִּין אֶת הָאָדָם, וְאֵלּוּ הֵן: <small><small>(א)</small></small> הַמְבַזֶּה אֶת הֶחָכָם, אֲפִלּוּ לְאַחַר מוֹתוֹ. <small><small>(ב)</small></small> הַמְבַזֶּה שְׁלִיחַ בֵּית דִּין. <small><small>(ג)</small></small> הַקּוֹרֵא לַחֲבֵרוֹ עֶבֶד. <small><small>(ד)</small></small> הַמְזַלְזֵל בְּדָבָר אֶחָד מִדִּבְרֵי סוֹפְרִים, וְאֵין צָרִיךְ לוֹמַר מִדִּבְרֵי תּוֹרָה. <small><small>(ה)</small></small> מִי שֶׁשָּׁלְחוּ לוֹ בֵּית דִּין וְקָבְעוּ לוֹ זְמַן, וְלֹא בָּא. <small><small>(ו)</small></small> מִי שֶׁלֹּא קִבֵּל עָלָיו אֶת הַדִּין, מְנַדִּין אוֹתוֹ עַד שֶׁיִּתֵּן. <small><small>(ז)</small></small> מִי שֶׁיֵּשׁ בִּרְשׁוּתוֹ דָּבָר הַמַּזִּיק, מְנַדִּין אוֹתוֹ עַד שֶׁיָּסִיר הַנֵּזֶק. <small><small>(ח)</small></small> הַמּוֹכֵר קַרְקַע שֶׁלּוֹ לְגוֹי, מְנַדִּין אוֹתוֹ עַד שֶׁיְּקַבֵּל עָלָיו כָּל אֹנֶס שֶׁיָּבֹא מֵהַגּוֹי לְיִשְׂרָאֵל חֲבֵרוֹ בַּעַל הַמֶּצֶר. <small><small>(ט)</small></small> הַמֵּעִיד עַל יִשְׂרָאֵל בְּעֶרְכָּאוֹת שֶׁל גּוֹיִים, וְהוֹצִיא מִמֶּנּוּ מָמוֹן בְּעֵדוּתוֹ, שֶׁלֹּא כַּדִּין, מְנַדִּין אוֹתוֹ עַד שֶׁיְּשַׁלֵּם. <small><small>(י)</small></small> טַבָּח כֹּהֵן שֶׁאֵינוֹ מַפְרִישׁ הַמַּתָּנוֹת, וְנוֹתְנָם לְכֹהֵן אַחֵר, מְנַדִּין אוֹתוֹ עַד שֶׁיִּתֵּן. <small><small>(י''א)</small></small> הַמְחַלֵּל יוֹם טוֹב שֵׁנִי שֶׁל גָּלֻיּוֹת, אַף עַל פִּי שֶׁהוּא מִנְהָג. <small><small>(י''ב)</small></small> הָעוֹשֶׂה מְלָאכָה בְּעֶרֶב פֶּסַח אַחַר חֲצוֹת. <small><small>(י''ג)</small></small> הַמַּזְכִּיר שֵׁם שָׁמַיִם לְבַטָּלָה, אוֹ לִשְׁבוּעָה בְּדִבְרֵי הֲבַאי. <small><small>(י''ד)</small></small> הַמֵּבִיא אֶת הָרַבִּים לִידֵי אֲכִילַת קָדָשִׁים בַּחוּץ. <small><small>(ט''ו)</small></small> הַמֵּבִיא רַבִּים לִידֵי חִלּוּל הַשֵּׁם. <small><small>(ט''ז)</small></small> הַמְחַשֵּׁב שָׁנִים וְקוֹבֵעַ חֳדָשִׁים בְּחוּצָה לָאָרֶץ. <small><small>(י''ז)</small></small> הַמַּכְשִׁיל אֶת הָעִוֵּר. <small><small>(י''ח)</small></small> הַמְעַכֵּב אֶת הָרַבִּים מִלַּעֲשׂוֹת מִצְוָה. <small><small>(י''ט)</small></small> טַבָּח שֶׁיָּצְתָה טְרֵפָה מִתַּחַת יָדוֹ. <small><small>(כ)</small></small> טַבָּח שֶׁלֹּא הֶרְאָה בְּדִיקַת סַכִּינוֹ לְחָכָם. <small><small>(כ''א)</small></small> הַמַּקְשֶׁה עַצְמוֹ לָדַעַת. <small><small>(כ''ב)</small></small> הַמְגָרֵשׁ אֶת אִשְׁתּוֹ, וְעָשׂוּ בֵּינוֹ וּבֵינָהּ שֻׁתָּפוּת אוֹ מַשָּׁא וּמַתָּן הַמְּבִיאָן לְהִזָּקֵק זֶה לָזֶה, כְּשֶׁיָּבוֹאוּ לְבֵית דִּין, מְנַדִּין אוֹתָם. <small><small>(כ''ג)</small></small> חָכָם שֶׁשְּׁמוּעָתוֹ רָעָה. <small><small>(כ''ד)</small></small> הַמְנַדֶּה לְמִי שֶׁאֵינוֹ חַיָּב נִדּוּי. <small>הַגָּה: וְאֵין צְרִיכִין לְעִנְיַן נִדּוּי עֵדוּת וּרְאָיָה בְּרוּרָה, אֶלָּא אֹמֶד הַדַּעַת בַּאֲמִתּוּת הַדְּבָרִים, שֶׁהַתּוֹבֵעַ טוֹעֵן בָּרִי וְאָז אֲפִלּוּ אִשָּׁה אֲפִלּוּ קָטָן נֶאֱמָן, אִם הַדַּעַת נוֹתֵן שֶׁאֱמֶת הַדָּבָר <small><small>(מהרי''ק שֹׁרֶשׁ ק''כ)</small>.</small> </small> 

חָכָם שֶׁהוֹרָה לְהַתִּיר בְּמַיִם שֶׁאֵין לָהֶם סוֹף, חַיָּב נִדּוּי. וְכֵן מִי שֶׁעוֹבֵר עַל נִדְרוֹ, וְכָל בֵּית דִּין שֶׁנִּזְקָק לוֹ לִשְׁאֵלָה, בַּר שַׁמְתָּא הוּא. וְכֵן הָעוֹשִׂים מְלָאכָה בְּעוֹד שֶׁיֵּשׁ מֵת בָּעִיר, וַעֲדַיִן לֹא נִקְבַּר, חַיָּבִים נִדּוּי, אֶלָּא אִם כֵּן יֵשׁ חֲבוּרוֹת בָּעִיר. וְכֵן מִי שֶׁעוֹשֶׂה קַלִּים וַחֲמוּרִים, אוֹ גְּזֵרָה שָׁוָה לַעֲקֹר דָּבָר מִן הַתּוֹרָה, אוֹ שׁוֹאֵל דָּבָר שֶׁאִי אֶפְשָׁר. וְכֵן מִי שֶׁיֵּשׁ לוֹ עִרְעוּר עַל חֲבֵרוֹ בְּדָבָר אֶחָד, וּמוֹסֵר אוֹתוֹ לְמֶלֶךְ אוֹ לְשׁוֹפֵט גּוֹי, מְשַׁמְּתִין לֵיהּ עַד דְּמַיְתֵי לֵיהּ וְקַיְימֵי בְּבֵית דִּין. וְכֵן תַּלְמִיד חָכָם הַמַּחֲזִיק בְּמַחֲלֹקֶת כְּנֶגֶד הָרַבִּים. וְכֵן הַמּוֹרֶה הוֹרָאָה בִּמְקוֹם רַבּוֹ. 

צוֹרְבָא מִדְּרַבָּנָן, יָכוֹל לְנַדּוֹת לְמִי שֶׁהִפְקִיר כְּנֶגְדּוֹ. וְאִם דִּינוֹ פָּסוּק, כְּגוֹן שֶׁקְּרָאוֹ: עֶבֶד, הוּא מְנֻדָּה לְכָל יִשְׂרָאֵל; וְאִם אֵין דִּינוֹ פָּסוּק, אֵינוֹ מְנֻדֶּה אֶלָּא לִקְטַנִּים מִמֶּנּוּ. <small>וַאֲפִלּוּ לֹא בִּזָּהוּ בְּפֵרוּשׁ, רַק שֶׁכִּוֵּן לְבַזּוֹתוֹ לְפִי אֻמְדָּנָא הַמּוּכָח <small><small>(מהרי''ק ש''א)</small>.</small> </small> 

רְאוּבֵן שֶׁחַיָּב לְשִׁמְעוֹן מָמוֹן, וּמְסָרֵב מִלְּפָרְעוֹ, אִם נִדָּה שִׁמְעוֹן לִרְאוּבֵן שֶׁיִּפְרָעֶנּוּ, נִדּוּיוֹ נִדּוּי. <small>הַגָּה: וְיֵשׁ אוֹמְרִים דְּלֹא עָבִיד אֱינָשׁ דִּינָא לְנַפְשֵׁיהּ לְנַדּוֹת חֲבֵרוֹ עַל דְּבַר מָמוֹן <small><small>(שָׁם שֹׁרֶשׁ כ''ה בְּשֵׁם מהר''מ וְרַאֲבַ''ד)</small>,</small> וְכֵן עִקָּר; כָּל שֶׁכֵּן אִם חֲבֵרוֹ אוֹמֵר לִהְיוֹת לוֹ צָיֵת דִּין <small><small>(מהרי''ו סִימָן רכ''ט)</small>.</small> </small> 

הַמְבַזֶּה אֶת הֶחָכָם, אֲפִלּוּ בִּדְבָרִים, וַאֲפִלּוּ לְאַחַר מִיתָה, אִם יֵשׁ עֵדִים בַּדָּבָר, בֵּית דִּין מְנַדִּין אוֹתוֹ בָּרַבִּים, וְהֵם מַתִּירִין לוֹ כְּשֶׁיַּחֲזֹר בִּתְשׁוּבָה. אֲבָל אִם הֶחָכָם חַי, אֵין מַתִּירִין לוֹ עַד שֶׁיְּרַצֶּה הֶחָכָם שֶׁנִּדּוּהוּ בִּשְׁבִילוֹ. <small>מִיהוּ אִם עָשָׂה הַמֻּטָּל עָלָיו, וְאֵין הֶחָכָם רוֹצֶה לִמְחֹל, מַתִּירִין לוֹ נִדּוּיוֹ <small><small>(בֵּית יוֹסֵף)</small>.</small> </small> וְכֵן הֶחָכָם בְּעַצְמוֹ מְנַדֶּה לִכְבוֹדוֹ לְעַם הָאֶרֶץ שֶׁהִפְקִיר כְּנֶגְדּוֹ, וְאֵין צָרִיךְ לֹא עֵדִים וְלֹא הַתְרָאָה, וְאֵין מַתִּירִין לוֹ עַד שֶׁיְּרַצֶּה הֶחָכָם; וְאִם מֵת הֶחָכָם, בָּאִים שְׁלֹשָׁה וּמַתִּירִין לוֹ. <small>הַגָּה: וְעַיֵּן לְעֵיל סוֹף סי' רמ''ג <small><small>(בהג''ה)</small>,</small> אִם דָּנִין בַּזְּמַן הַזֶּה דִּין תַּלְמִיד חָכָם. הַקּוֹרֵא לְחָכָם: מַלְשִׁין, אוֹ מַסוּר, אֵין לְךָ בִּזּוּי גָּדוֹל מִזֶּה, וּמְנַדִּין עַל זֶה <small><small>(מהרי''ק שֹׁרֶשׁ ק''פ)</small>.</small> </small> 

אִם נִדּוּ לְאָדָם אֶחָד עַל שֶׁעָבַר עֲבֵרָה, וְגָזַר הַשַּׂר עֹנֶשׁ עַל מִי שֶׁיַּחֲזִיק הַנִּדּוּי, חַיָּבִים לִכָּנֵס בְּסָפֵק עֹנֶשׁ כְּדֵי לְהַחֲזִיק דָּתֵנוּ. אֲבָל אִם נִדּוּהוּ עַל דְּבָרִים שֶׁבֵּינוֹ לַחֲבֵרוֹ, כְּגוֹן שֶׁהוֹלִיכוֹ לְעֶרְכָּאוֹת, אֵין אָנוּ חַיָּבִים לִכָּנֵס בְּסַכָּנַת הָעֹנֶשׁ. <small>הַגָּה: וְעַיֵּן לְעֵיל סי' רכ''ח סָעִיף מ''ז וְגַם בְּסִימָן רל''ב סָעִיף י''ב. אַף עַל פִּי שֶׁחַיָּב אָדָם לִמְחוֹת בְּעוֹבְרֵי עֲבֵרָה, וְכָל מִי שֶׁאֵינוֹ מוֹחֶה, וּבְיָדוֹ לִמְחוֹת, נִתְפָּס בְּאוֹתוֹ עָוֹן, מִכָּל מָקוֹם אֵין אָדָם חַיָּב לְהוֹצִיא מָמוֹנוֹ עַל זֶה. וְלָכֵן נָהֲגוּ לְהָקֵל מִלִּמְחוֹת בְּעוֹבְרֵי עֲבֵרָה, שֶׁיֵּשׁ לָחוּשׁ שֶׁיִּהְיוּ עוֹמְדִין עַל גּוּפֵנוּ וּמְאֹדֵנוּ <small><small>(מהרי''ו סִימָן קנ''ז)</small>. </small> </small> 


Siman 335

מִצְוָה לְבַקֵּר חוֹלִים. הַקְּרוֹבִים וְהַחֲבֵרִים נִכְנָסִים מִיָּד; וְהָרְחוֹקִים, אַחַר ג' יָמִים. וְאִם קָפַץ עָלָיו הַחֹלִי, אֵלּוּ וָאֵלּוּ נִכְנָסִים מִיָּד. <small><small>(טוּר בְּקִצוּר מס' ת''ה לְהָרַמְבַּ''ן)</small>.</small> 

אֲפִלּוּ הַגָּדוֹל יֵלֵךְ לְבַקֵּר הַקָּטָן, וַאֲפִלּוּ כַּמָּה פְּעָמִים בַּיּוֹם, וַאֲפִלּוּ בֶּן גִּילוֹ. וְכָל הַמּוֹסִיף הֲרֵי זֶה מְשֻׁבָּח, וּבִלְבַד שֶׁלֹּא יַטְרִיחַ לוֹ. <small>הַגָּה: יֵשׁ אוֹמְרִים דְּשׂוֹנֵא יָכוֹל לֵילֵךְ לְבַקֵּר חוֹלֶה <small><small>(מהרי''ל קצ''ז)</small>,</small> וְלֹא נִרְאֶה לִי, אֶלָּא לֹא יְבַקֵּר חוֹלֶה, וְלֹא יְנַחֵם הָאָבֵל שֶׁהוּא שׂוֹנְאוֹ, שֶׁלֹּא יַחֲשֹׁב שֶׁשָּׂמֵחַ לְאֵידוֹ, וְאֵינוֹ לוֹ אֶלָּא צַעַר, כֵּן נִרְאֶה לִי <small><small>(ש''ס פ' כ''ג)</small>.</small> </small> 

הַמְבַקֵּר אֶת הַחוֹלֶה, לֹא יֵשֵׁב עַל גַּבֵּי מִטָּה, וְלֹא עַל גַּבֵּי כִּסֵא, וְלֹא עַל גַּבֵּי סַפְסָל, אֶלָּא מִתְעַטֵּף וְיוֹשֵׁב לְפָנָיו, שֶׁהַשְּׁכִינָה לְמַעְלָה מֵרַאֲשׁוֹתָיו. <small>הַגָּה: וְדַוְקָא כְּשֶׁהַחוֹלֶה שׁוֹכֵב עַל הָאָרֶץ, דְּהַיּוֹשֵׁב גָּבוֹהַּ מִמֶּנּוּ, אֲבָל כְּשֶׁשּׁוֹכֵב עַל הַמִּטָּה מֻתָּר לֵישֵׁב עַל כִּסֵּא וְסַפְסָל <small><small>(בֵּית יוֹסֵף בְּשֵׁם הר''ן, וְכֵן נוֹהֲגִין)</small>.</small> </small> 

אֵין מְבַקְּרִין הַחוֹלֶה בְּג' שָׁעוֹת רִאשׁוֹנוֹת שֶׁל יוֹם, מִפְּנֵי שֶׁכָּל חוֹלֶה, מֵקֵל עָלָיו חָלְיוֹ בַּבֹּקֶר, וְלֹא יָחוּשׁ לְבַקֵּשׁ עָלָיו רַחֲמִים. וְלֹא בְּג' שָׁעוֹת אַחֲרוֹנוֹת שֶׁל יוֹם, שֶׁאָז מַכְבִּיד עָלָיו חָלְיוֹ, וְיִתְיָאֵשׁ מִלְּבַקֵּשׁ עָלָיו רַחֲמִים. <small>וְכָל שֶׁבִּקֵּר וְלֹא בִּקֵּשׁ עָלָיו רַחֲמִים, לֹא קִיֵּם הַמִּצְוָה <small><small>(בֵּית יוֹסֵף בְּשֵׁם הָרַמְבַּ''ן)</small>.</small> </small> 

כְּשֶׁמְּבַקֵּשׁ עָלָיו רַחֲמִים, אִם מְבַקֵּשׁ לְפָנָיו, יָכוֹל לְבַקֵּשׁ בְּכָל לָשׁוֹן שֶׁיִּרְצֶה. וְאִם מְבַקֵּשׁ שֶׁלֹּא בְּפָנָיו, לֹא יְבַקֵּשׁ אֶלָּא בִּלְשׁוֹן הַקֹּדֶשׁ. 

יִכְלֹל אוֹתוֹ בְּתוֹךְ חוֹלֵי יִשְׂרָאֵל, שֶׁיֹּאמַר: הַמָּקוֹם יְרַחֵם עָלֶיךָ בְּתוֹךְ חוֹלֵי יִשְׂרָאֵל. וּבְשַׁבָּת אוֹמֵר: שַׁבָּת הִיא מִלִּזְעֹק, וּרְפוּאָה קְרוֹבָה לָבוֹא. 

אוֹמְרִים לוֹ שֶׁיִּתֵּן דַּעְתּוֹ עַל עִנְיָנָיו, אִם הִלְוָה אוֹ הִפְקִיד אֵצֶל אֲחֵרִים, אוֹ אֲחֵרִים הִלְווּ אוֹ הִפְקִידוּ אֶצְלוֹ, וְאַל יִפְחַד מִפְּנֵי זֶה מֵהַמָּוֶת. 

אֵין מְבַקְּרִין לֹא לְחֹלִי מֵעַיִם וְלֹא לְחֹלִי הָעַיִן וְלֹא לְחֹלִי הָרֹאשׁ. וְכֵן כָּל חֹלִי דְּתָקִיף לֵיהּ עָלְמָא וְקָשֶׁה לֵיהּ דִּבּוּרָא אֵין מְבַקְּרִין אוֹתוֹ בְּפָנָיו, אֶלָּא נִכְנָסִין בַּבַּיִת הַחִיצוֹן וְשׁוֹאֲלִין וְדוֹרְשִׁין בּוֹ אִם צְרִיכִין לְכַבֵּד וְלִרְבֹּץ לְפָנָיו, וְכַיּוֹצֵא בוֹ, וְשׁוֹמְעִין צַעֲרוֹ וּמְבַקְּשִׁים עָלָיו רַחֲמִים. 

מְבַקְּרִין חוֹלֵי עוֹבְדֵי כּוֹכָבִים, מִפְּנֵי דַּרְכֵי שָׁלוֹם. 

בְּחוֹלֵי מֵעַיִם אֵין הָאִישׁ מְשַׁמֵּשׁ אֶת הָאִשָּׁה, אֲבָל הָאִשָּׁה מְשַׁמֶּשֶׁת אֶת הָאִישׁ. <small>הַגָּה: יֵשׁ אוֹמְרִים שֶׁמִּי שֶׁיֵּשׁ לוֹ חוֹלֶה בְּבֵיתוֹ, יֵלֵךְ אֵצֶל חָכָם שֶׁבָּעִיר שֶׁיְּבַקֵּשׁ עָלָיו רַחֲמִים <small><small>(נ''י פֶּרֶק י''נ)</small>,</small> וְכֶן נָהֲגוּ לְבָרֵךְ חוֹלִים בְּבֵית הַכְּנֶסֶת, לִקְרֹא לָהֶם שֵׁם חָדָשׁ, כִּי שִׁנּוּי הַשֵּׁם קוֹרֵעַ גְּזַר דִּינוֹ. נִחוּם אֲבֵלִים, קוֹדֵם לְבִקּוּר חוֹלִים <small><small>(כָּל בּוֹ)</small>.</small> </small> 


Siman 336

נָתְנָה הַתּוֹרָה רְשׁוּת לָרוֹפֵא לְרַפְּאוֹת. וּמִצְוָה הִיא. וּבִכְלַל פִּקּוּחַ נֶפֶשׁ הוּא. וְאִם מוֹנֵעַ עַצְמוֹ, הֲרֵי זֶה שׁוֹפֵךְ דָּמִים, וַאֲפִלּוּ יֵשׁ לוֹ מִי שֶׁיְּרַפְּאֶנּוּ, שֶׁלֹּא מִן הַכֹּל אָדָם זוֹכֶה לִהִתְרַפְּאוֹת. וּמִיהוּ לֹא יִתְעַסֵק בִּרְפוּאָה אֶלָּא אִם כֵּן הוּא בָּקִי, וְלֹא יְהֵא שָׁם גָּדוֹל מִמֶּנּוּ, שֶׁאִם לֹא כֵן, הֲרֵי זֶה שׁוֹפֵךְ דָּמִים. וְאִם רִפֵּא שֶׁלֹּא בִּרְשׁוּת בֵּית דִּין, חַיָּב בְּתַשְׁלוּמִין, אֲפִלּוּ אִם הוּא בָּקִי. וְאִם רִפֵּא בִּרְשׁוּת בֵּית דִּין, וְטָעָה וְהִזִּיק, פָּטוּר מִדִּינֵי אָדָם וְחַיָּב בְּדִינֵי שָׁמַיִם. וְאִם הֵמִית, וְנוֹדַע לוֹ שֶׁשָּׁגַג, גּוֹלֶה עַל יָדוֹ. 

הָרוֹפֵא, אָסוּר לִטֹּל שְׂכַר הַחָכְמָה וְלִמּוּד, אֲבָל שְׂכַר הַטֹּרַח וְהַבַּטָּלָה, מֻתָּר. 

מִי שֶׁיֵּשׁ לוֹ סַמָּנִים, וַחֲבֵרוֹ חוֹלֶה וְצָרִיךְ לָהֶם, אָסוּר לוֹ לְהַעֲלוֹת בִּדְמֵיהֶם יוֹתֵר מִן הָרָאוּי. וְלֹא עוֹד, אֶלָּא אֲפִלּוּ פָּסְקוּ לוֹ בִּדְמֵיהֶם הַרְבֵּה, מִפְּנֵי צֹרֶךְ הַשָּׁעָה שֶׁלֹּא מָצְאוּ סַמָּנִין אֶלָּא בְּיָדוֹ, אֵין לוֹ אֶלָּא דְּמֵיהֶן. אֲבָל אִם הִתְנָה בִּשְׂכַר הָרוֹפֵא הַרְבֵּה, חַיָּב לִתֵּן לוֹ, שֶׁחָכְמָתוֹ מָכַר לוֹ וְאֵין לוֹ דָּמִים. <small>הַגָּה: וְאַף עַל פִּי שֶׁיֵּשׁ מִצְוָה עָלָיו לְרַפְּאוֹתוֹ; שֶׁכָּל מִצְוֹת עֲשֵׂה דְּרַמְיָא אַכֻּלֵּי עָלְמָא, אִם נִזְדַּמְּנָה לְאֶחָד וְלֹא רָצָה לְקַיְּמָהּ אֶלָּא בְּמָמוֹן, אֵין מוֹצִיאִין הַמָּמוֹן מִיָּדוֹ, וְלֹא מַפְקִיעִין מִיָּדוֹ חִיּוּב שֶׁלָּהֶן <small><small>(טוּר)</small>.</small> </small> 


Siman 337

חוֹלֶה שֶׁמֵּת לוֹ מֵת, אֵין מוֹדִיעִין אוֹתוֹ, שֶׁמָּא תִּטָּרֵף דַּעְתּוֹ עָלָיו. וְאֵין קוֹרְעִין חֲלוּקוֹ, וְאֵין בּוֹכִין, וְאֵין מַסְפִּידִין בְּפָנָיו, שֶׁלֹּא יִשָּׁבֵר לִבּוֹ; וּמַשְׁתִּיקִין אֶת הַמְנַחֲמִין מִפָּנָיו. 


Siman 338

 נָטָה לָמוּת, אוֹמְרִים לוֹ: הִתְוַדֶּה, וְאוֹמְרִים לוֹ: הַרְבֵּה הִתְוַדּוּ וְלֹא מֵתוּ, וְהַרְבֵּה שֶׁלֹּא הִתְוַדּוּ, מֵתוּ, וּבְשָׂכָר שֶׁאַתָּה מִתְוַדֶּה אַתָּה חַי, וְכָל הַמִּתְוַדֶּה יֵשׁ לוֹ חֵלֶק לָעוֹלָם הַבָּא. וְאִם אֵינוֹ יָכוֹל לְהִתְוַדּוֹת בְּפִיו, יִתְוַדֶּה בְּלִבּוֹ. <small>וְאִם אֵינוֹ יוֹדֵעַ לְהִתְוַדּוֹת, אוֹמְרִים לוֹ: אֱמֹר: מִיתָתִי תְּהֵא כַּפָּרָה עַל כָּל עֲוֹנוֹתַי <small><small>(טוּר)</small>.</small> </small> וְכָל אֵלּוּ הַדְּבָרִים אֵין אוֹמְרִין לוֹ בִּפְנֵי עַמֵּי הָאָרֶץ, וְלֹא בִּפְנֵי נָשִׁים, וְלֹא בִּפְנֵי קְטַנִּים, שֶׁמָּא יִבְכּוּ וְיִשְׁבְּרוּ לִבּוֹ. 

סֵדֶר וִדּוּי שְׁכִיב מֵרַע: מוֹדֶה אֲנִי לְפָנֶיךָ ה' אֱלֹהַי וֵאלֹהֵי אֲבוֹתַי שֶׁרְפוּאָתִי וּמִיתָתִי בְּיָדְךָ, יְהִי רָצוֹן מִלְּפָנֶיךָ שֶׁתְּרַפְּאֵנִי רְפוּאָה שְׁלֵמָה, וְאִם אָמוּת, תְּהֵא מִיתָתִי כַּפָּרָה עַל כָּל חֲטָאִים וַעֲוֹנוֹת וּפְשָׁעִים, שֶׁחָטָאתִי וְשֶׁעָוִיתִי וְשֶׁפָּשַׁעְתִּי לְפָנֶיךָ, וְתֵן חֶלְקִי בְּגַן עֵדֶן, וְזַכֵּנִי לָעוֹלָם הַבָּא הַצָּפוֹן לַצַּדִּיקִים. <small>וְאִם רוֹצֶה לְהַאֲרִיךְ כְּוִדּוּי יוֹם כִּפּוּר, הָרְשׁות בְּיָדוֹ <small><small>(כָּל בּוֹ)</small>.</small> </small> 


Siman 339

הַגּוֹסֵס, הֲרֵי הוּא כְּחַי לְכָל דְּבָרָיו. אֵין קוֹשְׁרִין לְחָיָיו, וְאֵין סָכִין אוֹתוֹ, וְאֵין מְדִיחִין אוֹתוֹ, וְאֵין פּוֹקְקִין אֶת נְקָבָיו, וְאֵין שׁוֹמְטִין הַכַּר מִתַּחְתָּיו, וְאֵין נוֹתְנִין אוֹתוֹ עַל גַּבֵּי חוֹל, וְלֹא עַל גַּבֵּי חַרְסִית וְלֹא עַל גַּבֵּי אֲדָמָה, וְאֵין נוֹתְנִין עַל כְּרֵסוֹ, לֹא קְעָרָה, וְלֹא מַגְרֵפָה, וְלֹא צְלוֹחִית שֶׁל מַיִם, וְלֹא גַּרְגִּיר שֶׁל מֶלַח, וְאֵין מַשְׁמִיעִין עָלָיו עֲיָרוֹת, וְאֵין שׂוֹכְרִין חֲלִילִין וּמְקוֹנְנוֹת, וְאֵין מְעַמְּצִין עֵינָיו עַד שֶׁתֵּצֵא נַפְשׁוֹ. וְכָל הַמְּעַמֵּץ עִם יְצִיאַת הַנֶּפֶשׁ, הֲרֵי זֶה שׁוֹפֵךְ דָּמִים. וְאֵין קוֹרְעִין, וְלֹא חוֹלְצִין, וְלֹא מַסְפִּידִין עָלָיו, וְלֹא מַכְנִיסִין עִמּוֹ אָרוֹן לַבַּיִת, עַד שֶׁיָּמוּת. וְאֵין פּוֹתְחִין עָלָיו בְּצִדּוּק הדִּין, עַד שֶׁתֵּצֵא נַפְשׁוֹ. <small>הַגָּה: וְיֵשׁ אוֹמְרִים דְּאֵין חוֹצְבִין לוֹ קֶבֶר אַף עַל פִּי שֶׁאֵינוֹ עִמּוֹ בַּבַּיִת, עַד אַחַר שֶׁיָּמוּת <small><small>(ריב''ש סִימָן קי''ד)</small>.</small> אָסוּר לַחֲצֹב שׁוּם קֶבֶר לִהְיוֹת פָּתוּחַ עַד לְמָחָר שֶׁלֹּא יִקְבְּרוּ בּוֹ הַמֵּת בְּאוֹתוֹ הַיּוֹם, וְיֵשׁ סַכָּנָה בַּדָּבָר <small><small>(רַבֵּנוּ יְרוּחָם בְּשֵׁם הר''י הֶחָסִיד זַ''ל)</small>.</small> וְכֵן אָסוּר לִגְרֹם לַמֵּת שֶׁיָּמוּת מְהֵרָה, כְּגוֹן מִי שֶׁהוּא גּוֹסֵס זְמַן אָרֹךְ וְלֹא יוּכַל לְהִפָּרֵד, אָסוּר לְהִשָּׁמֵט הַכַּר וְהַכֶּסֶת מִתַּחְתָּיו, מִכֹּחַ שֶׁאוֹמְרִין שֶׁיֵּשׁ נוֹצוֹת מִקְצָת עוֹפוֹת שֶׁגּוֹרְמִים זֶה וְכֵן לֹא יְזִיזֶנּוּ מִמְּקוֹמוֹ. וְכֵן אָסוּר לָשׂוּם מַפְתְּחוֹת ב''ה תַּחַת רֹאשׁוֹ, כְּדֵי שֶׁיִּפָּרֵד. אֲבָל אִם יֵשׁ שָׁם דָּבָר שֶׁגּוֹרֵם עִכּוּב יְצִיאַת הַנֶּפֶשׁ, כְּגוֹן שֶׁיֵּשׁ סָמוּךְ לְאוֹתוֹ בַּיִת קוֹל דּוֹפֵק, כְּגוֹן חוֹטֵב עֵצִים, אוֹ שֶׁיֵּשׁ מֶלַח עַל לְשׁוֹנוֹ וְאֵלּוּ מְעַכְּבִים יְצִיאַת הַנֶּפֶשׁ, מֻתָּר לַהֲסִירוֹ מִשָּׁם, דְּאֵין בָּזֶה מַעֲשֶׂה כְּלָל, אֶלָּא שֶׁמֵּסִיר הַמּוֹנֵעַ <small><small>(הַכֹּל בְּהַגָּהַת אַלְפָסִי פֶּרֶק אֵלּוּ מְגַלְּחִין)</small>.</small> </small> 

מִי שֶׁאָמְרוּ לוֹ: רָאִינוּ קְרוֹבְךָ גּוֹסֵס הַיּוֹם שְׁלֹשָׁה יָמִים, צָרִיךְ לְהִתְאַבֵּל עָלָיו. <small>דְּוַדַּאי כְּבָר מֵת.</small> 

אוֹמְרִים צִדּוּק הַדִּין עִם יְצִיאַת נְשָׁמָה, וּכְשֶׁמַּגִּיעַ לְדַיַּן אֱמֶת, קוֹרֵעַ הָאָבֵל. 

כֵּיוָן שֶׁנָּטָה אָדָם לָמוּת, אֵין רַשָּׁאִין לִפָּרֵד מִמֶּנּוּ, כְּדֵי שֶׁלֹּא תֵּצֵא נַפְשׁוֹ וְהוּא יְחִידִי. <small>וּמִצְוָה לַעֲמֹד עַל הָאָדָם יְצִיאַת נְשָׁמָה, שֶׁנֶּאֱמַר: וִיחִי עוֹד לָנֶצַח לֹא יִרְאֶה הַשָּׁחַת, כִּי יִרְאֶה חֲכָמִים יָמוּתוּ וְגו' <small><small>(תְּהִלִּים מ''ט, יא)</small> <small>(הַגָּהוֹת אַלְפָסִי שָׁם)</small>.</small> </small> 

מִנְהָג לִשְׁפֹּךְ כָּל הַמַּיִם שְׁאוּבִים שֶׁבִּשְׁכוּנַת הַמֵּת. 


Siman 340

מִי שֶׁמֵּת לוֹ מֵת, וְהוּא מֵהַמֵּתִים שֶׁרָאוּי לְהִתְאַבֵּל עֲלֵיהֶם, חַיָּב לִקְרֹעַ עָלָיו. וְצָרִיךְ שֶׁיִּקְרַע מְעֻמָּד; וְאִם קָרַע מְיֻשָּׁב, לֹא יָצָא, <small>וְצָרִיךְ לַחֲזֹר וְלִקְרֹעַ <small><small>(טוּר בְּשֵׁם רי''ץ גֵּאוּת וְהָרֹא''שׁ וְהַגָּהוֹת מַיְמוֹנִי וּבֵית יוֹסֵף לְדַעַת ראב''ד ורי''ף וְרַמְבַּ''ן וּמָרְדְּכַי פא''מ)</small>.</small> וּלְכַתְּחִלָּה צָרִיךְ לִקְרֹעַ קֹדֶם שֶׁיִּסְתֹּם פְּנֵי הַמֵּת. <small><small>(בֵּית יוֹסֵף בְּשֵׁם סמ''ק)</small>.</small> </small> 

מְקוֹם הַקְּרִיעָה, בְּכָל מָקוֹם בְּבֵית הַצַּוָּאר לְפָנָיו; אֲבָל אִם קָרַע לְאַחֲרָיו, <small>אוֹ בְּשׁוּלֵי הַבֶּגֶד <small><small>(טוּר)</small></small> </small> אוֹ מִן הַצְּדָדִין, לֹא יָצָא. <small>הַגָּה: וְיֵשׁ אוֹמְרִים שֶׁיּוֹצֵא אִם קוֹרֵעַ בְּשׁוּלֵי הַבֶּגֶד, וְכֵן נָהֲגוּ לְהָקֵל לִקְרֹעַ בְּשׁוּלֵי הַבֶּגֶד, <small><small>(אֵלּוּ מִנְהָגִים תִּמְצָא בִּסְמַ''ק ובמהרי''ו וּבְחִדּוּשֵׁי אֲגֻדָּה וּבְכָל בּוֹ)</small>,</small> כְּשֶׁקּוֹרְעִין עַל שְׁאָר מֵתִים שֶׁאֵינָן מִתְאַבְּלִין עֲלֵיהֶם; אֲבָל עַל הַמֵּתִים שֶׁהֵם קְרוֹבָיו, וּמִתְאַבְּלִים עֲלֵיהֶם, אֵינוֹ יוֹצֵא בִּקְרִיעָה זוֹ וְצָרִיךְ לִקְרֹעַ בְּבֵית הַצַּוָּאר, וְכֵן נָהֲגוּ.</small> 

שִׁעוּר קְרִיעָה, טֶפַח. וְאִם קָרַע עַל מֵת, וּבָא לְהוֹסִיף בְּאוֹתָהּ קְרִיעָה עַל מֵת אַחֵר, אִם אַחַר ז', סָגֵי בְּכָל שֶׁהוּא. וְאִם הוּא בְּתוֹךְ ז', צָרִיךְ טֶפַח. וְעַל אָבִיו וְאִמּוֹ, אֲפִלּוּ אַחַר ז', קוֹרֵעַ עַד שֶׁיְּגַלֶּה אֶת לִבּוֹ. 

כְּשֵׁם שֶׁקּוֹרֵעַ עַל קְרוֹבוֹ שֶׁמִּתְאַבֵּל עָלָיו, כָּךְ קוֹרֵעַ בִּפְנֵי קְרוֹבוֹ עַל מֵת שֶׁמֵּת לִקְרוֹבוֹ, כֵּיצַד, הֲרֵי שֶׁמֵּת בֶּן בְּנוֹ אוֹ אֲחִי בְּנוֹ אוֹ אֵם בְּנוֹ, חַיָּב לִקְרֹעַ בִּפְנֵי בְּנוֹ. וְכֵן קוֹרֵעַ עַל חָמִיו וַחֲמוֹתוֹ. וְהָאִשָּׁה קוֹרַעַת עַל חָמִיהָ וַחֲמוֹתָהּ. <small>וְאֵין נוֹהֲגִין עַכְשָׁו כֵּן, וּכְמוֹ שֶׁיִּתְבָּאֵר לְקַמָּן סי' שע''ד לְעִנְיַן אֲבֵלוּת.</small> 

הָעוֹמֵד בִּשְׁעַת יְצִיאַת נְשָׁמָה שֶׁל אִישׁ, אוֹ אִשָּׁה מִיִּשְׂרָאֵל, חַיָּב לִקְרֹעַ <small><small>(טוּר בְּשֵׁם רַמְבַּ''ן וּבֵית יוֹסֵף אַף לְדַעַת רַשִׁ''י)</small>.</small> וַאֲפִלּוּ אִם לִפְעָמִים עָשָׂה עֲבֵרָה לְתֵאָבוֹן, אוֹ שֶׁמַּנִּיחַ לַעֲשׂוֹת מִצְוָה בִּשְׁבִיל טֹרַח. <small>הַגָּה: אֲבָל רָגִיל לַעֲשׂוֹת עֲבֵרָה, אֵין מִתְאַבְּלִין עָלָיו <small><small>(מָרְדְּכַי סוֹף מ''ק)</small>.</small> וְכָל שֶׁכֵּן עַל מוּמָר <small><small>(לַעֲבוֹדַת כּוֹכָבִים)</small> <small>(שָׁם וּפוֹסְקִים וְכֵן מוּכָח מִשַּׁ''ס פי' נִגְמַר הַדִּין וְכַמָּה דּוּכְתֵי)</small>.</small> וְיֵשׁ אוֹמְרִים שֶׁמּוּמָר שֶׁנֶּהֱרַג בִּידֵי עוֹבֵד כּוֹכָבִים, מִתְאַבְּלִין עָלָיו <small><small>(הַגָּהַת אֲשֵׁרִ''י פֶּרֶק א''מ ואוֹר זָרוּעַ)</small>.</small> וְכֵן מוּמָר קָטָן שֶׁהֵמִיר עִם אָבִיו אוֹ אִמּוֹ, דְּהָוֵי כְּאָנוּס <small><small>(מָרְדְּכַי ה''א בְּשֵׁם ר''י וּמְבִיאוֹ בֵּית יוֹסֵף סִימָן שמ''ה)</small></small> וְיֵשׁ אוֹמְרִים דְּאֵין מִתְאַבְּלִין, וְכֵן עִקָּר <small><small>(שָׁם בְּשֵׁם ר''ח)</small>.</small> הַפּוֹרְשִׁים מִדַּרְכֵי צִבּוּר, אַף עַל פִּי שֶׁאֵין מִתְאַבְּלִין עֲלֵיהֶם, מִתְאַבְּלִין עַל בְּנֵיהֶם <small><small>(אוֹר זָרוּעַ)</small>.</small> וְע''ל סִימָן שמ''ה.</small> 

עַל אָדָם כָּשֵׁר, שֶׁאֵינוֹ חָשׁוּד עַל שׁוּם עֲבֵרָה וְלֹא עַל שׁוּם בִּטּוּל מִצְוָה, וְלֹא סַנֵי שׁוּמְעָנֵיהּ, אַף עַל פִּי שֶׁאֵינוֹ גָּדוֹל בַּתּוֹרָה, וְאַף עַל פִּי שֶׁלֹּא עָמַד בִּשְׁעַת יְצִיאַת נְשָׁמָה, חַיָּב לִקְרֹעַ עָלָיו; וְהוּא שֶׁעוֹמֵד שָׁם בֵּין מִיתָה לִקְבוּרָה; וְתַלְמִידֵי חֲכָמִים פְּטוּרִים מִקְּרִיעָה זוֹ. <small>הַגָּה: וְיֵשׁ אוֹמְרִים דְּאֵין חַיָּב לִקְרֹעַ עַל אָדָם כָּשֵׁר, אֶלָּא אִם כֵּן עוֹמֵד עָלָיו בִּשְׁעַת יְצִיאַת נְשָׁמָה; אֲבָל חַיָּב לִבְכּוֹת וּלְהִתְאַבֵּל עָלָיו <small><small>(ר''ן פ' הָאוֹרֵג וְהַגָּהוֹת מַיְמוֹנִי פֶּרֶק י''א בְּשֵׁם רַאַבִיָ''ה)</small>,</small> וְכֵן נָהֲגוּ לְהָקֵל.</small> 

עַל חָכָם וְעַל תַּלְמִיד חָכָם שֶׁשּׁוֹאֲלִין אוֹתוֹ דְּבַר הֲלָכָה בְּכָל מָקוֹם וְאוֹמְרָהּ, קוֹרְעִין עָלָיו אֲפִלּוּ לְאַחַר קְבוּרָה, בְּיוֹם שְׁמוּעָה, אִם הוּא תּוֹךְ ל' יוֹם. וְקוֹרֵעַ עָלָיו בִּשְׁעַת הֶסְפְּדוֹ. <small>לֹא קָרַע בְּיוֹם שְׁמוּעָה, וּכְבָר עָבַר זְמַן הֶסְפְּדוֹ, וְלֹא קָרַע, שׁוּב אֵינוֹ קוֹרֵעַ <small><small>(כָּךְ מַשְׁמָע בַּטּוּר וּבְבֵית יוֹסֵף)</small>.</small> </small> וְקוֹרְעִין עָלָיו עַד שֶׁמְּגַלִּין אֶת לִבָּם. וּכְבָר נָהֲגוּ תַּלְמִידֵי חֲכָמִים בְּכָל מָקוֹם לִקְרֹעַ זֶה עַל זֶה טֶפַח, אַף עַל פִּי שֶׁהֵם שָׁוִים, וְאֵין אֶחָד מֵהֶם מְלַמֵּד אֶת חֲבֵרוֹ. <small>הַגָּה: יֵשׁ אוֹמְרִים שֶׁאֵין קוֹרְעִין עַל חָכָם, אֶלָּא אִם כֵּן הוּא רַבּוֹ אוֹ שֶׁיּוֹדְעִין מִשְּׁמוּעוֹתָיו שֶׁחִדֵּשׁ, דְּהַיְנוּ רַבּוֹ, <small><small>(הָרֹא''שׁ והגמי''י בְּשֵׁם הר''מ)</small>,</small> וְכֵן נָהֲגוּ לְהָקֵל בִּמְדִינוֹת אֵלּוּ.</small> 

עַל רַבּוֹ שֶׁרֹב חָכְמָתוֹ מִמֶּנּוּ; אִם מִקְרָא, מִקְרָא; וְאִם מִשְׁנָה, מִשְׁנָה; אִם גְּמָרָא, גְּמָרָא; קוֹרֵעַ כָּל בְּגָדָיו עַד שֶׁמְּגַלֶּה לִבּוֹ. וְיֵשׁ אוֹמְרִים שֶׁאֵינוֹ קוֹרֵעַ אֶלָּא טֶפַח, וְאֵינוֹ מְאַחֶה לְעוֹלָם. וַאֲפִלּוּ מִשְּׁמוּעָה רְחוֹקָה, קוֹרֵעַ עָלָיו לְעוֹלָם. וְאִם לֹא לָמַד רֹב חָכְמָתוֹ מִמֶּנּוּ, אֵינוֹ קוֹרֵעַ עָלָיו, אֶלָּא כְּדִין שְׁאָר מֵתִים שֶׁהוּא מִתְאַבֵּל עֲלֵיהֶם. וַאֲפִלּוּ לֹא לָמַד מִמֶּנּוּ אֶלָּא דָּבָר אֶחָד, בֵּין קָטָן בֵּין גָּדוֹל, קוֹרֵעַ עָלָיו. <small>הַגָּה: וְיֵשׁ אוֹמְרִים דְּקֶרַע שֶׁעַל רַבּוֹ שֶׁאֵינוֹ מֻבְהָק, נָמֵי אֵינוֹ מִתְאַחֶה <small><small>(טוּר בְּשֵׁם הָרֹא''שׁ וּבֵית יוֹסֵף בְּשֵׁם רַשִׁ''י וְתוֹסָפוֹת והר''ן)</small>.</small> תַּלְמִידֵי חֲכָמִים שֶׁיּוֹשְׁבִים בְּיַחַד וּמַקְשִׁים וּמְפָרְקִין זֶה לָזֶה וְלוֹמְדִים בְּיַחַד, יֵשׁ אוֹמְרִים שֶׁדִּינָן כְּרַב שֶׁאֵינוֹ מֻבְהָק, וְיֵשׁ אוֹמְרִים שֶׁדִּינָן כְּרַב מֻבְהָק <small><small>(אֵלּוּ שֵׁנִי הַסְבָרוֹת בַּטּוּר)</small>.</small> וְיֵשׁ אוֹמְרִים דְּאֵין צְרִיכִין לִקְרֹעַ אֶלָּא עַל רַבּוֹ שֶׁלִּמְּדוֹ רֹב חָכְמָתוֹ, אֲבָל חֲבֵרִים הַלּוֹמְדִים זֶה עִם זֶה, אוֹ שֶׁהֵאִיר עֵינָיו בְּדָבָר אֶחָד, אֵינוֹ אֶלָּא חֻמְרָא בְּעָלְמָא, וְהֵיכָא דְּנָהוּג נָהוּג, וְהֵיכָא דְּלֹא נָהוּג לֹא נָהוּג, וְאֵין מוֹרִין כֵּן. <small><small>(מָרְדְּכַי ה''א בְּשֵׁם הַשְּׁאִלְתּוֹת והגמ''יי בְּשֵׁם הר''מ)</small>,</small> וְלָכֵן נָהֲגוּ לְהָקֵל בִּמְדִינוֹת אֵלּוּ.</small> 

עַל כָּל הַמֵּתִים, קוֹרֵעַ עָלָיו טֶפַח בַּבֶּגֶד הָעֶלְיוֹן, וְדַיּוֹ. וְעַל אָבִיו וְאִמּוֹ, קוֹרֵעַ כָּל בְּגָדָיו, אֲפִלּוּ הוּא לָבוּשׁ י', עַד שֶׁמְּגַלֶּה לִבּוֹ. וְאִם לֹא קָרַע כָּל בְּגָדָיו, לֹא יָצָא, וְגוֹעֲרִים בּוֹ, וְכָל זְמַן שֶׁאוֹתוֹ הַבֶּגֶד עָלָיו, אוֹמְרִים לוֹ: קְרַע, אֲפִלּוּ לְאַחַר שְׁלֹשִׁים. 

אֲפַרְקְסוּתוֹ, אֵינוֹ צָרִיךְ לִקְרֹעַ, יֵשׁ מְפָרְשִׁין שֶׁהוּא בֶּגֶד הַזֵּעָה הַדָּבוּק לִבְשָׂרוֹ, וְיֵשׁ מְפָרְשִׁים דְּהַיְנוּ בֶּגֶד הָעֶלְיוֹן שֶׁקּוֹרִין קאפ''ה; וּפָשַׁט הַמִּנְהָג שֶׁלֹּא לִקְרֹעַ הקאפ''ה עַל שׁוּם מֵת, אֲפִלּוּ עַל אָבִיו וְאִמּוֹ, וְלִקְרֹעַ עַל אָבִיו וְאִמּוֹ גַּם הֶחָלוּק שֶׁקּוֹרִין קאמיז''ה <small><small>(כָּל בּוֹ בְּשֵׁם רַבּוֹתָיו הַפּוֹסְקִים וסמ''ק לְפי' הֶעָרוּךְ)</small>. <small>הַגָּה: וּבִמְדִינוֹת אֵלּוּ אֵין נוֹהֲגִין כֵּן, אֶלָּא אֵין קוֹרְעִין הֶחָלוּק שֶׁל פִּשְׁתָּן שֶׁהוּא בֶּגֶד הַזֵּעָה, וְלֹא הַסַּרְבָּל הָעֶלְיוֹן; אֲבָל שְׁאָר בְּגָדָיו, קוֹרֵעַ בְּאָבִיו וְאִמּוֹ; וּבִשְׁאָר מֵתִים, הַמַּלְבּוּשׁ הָעֶלְיוֹן תַּחַת הַסַּרְבָּל</small> <small>(סמ''ג בְּשֵׁם רַבּוֹתֵינוּ הַצָרְפָתִים)</small>.</small> 

אֶחָד הָאִישׁ וְאֶחָד הָאִשָּׁה שָׁוִים לְעִנְיַן קְרִיעָה, אֶלָּא שֶׁהָאִשָּׁה קוֹרַעַת הַתַּחְתּוֹן וּמַחֲזִירָתוֹ לְאַחֲרֶיהָ, וְחוֹזֶרֶת וְקוֹרַעַת הָעֶלְיוֹן. 

עַל כָּל הַמֵּתִים, אִם רָצָה מַנִּיחַ שְׂפַת הַבֶּגֶד שְׁלֵמָה, וְקוֹרֵעַ מֵהַשָּׂפָה וּלְמַטָּה. וְעַל אָבִיו וְאִמּוֹ, צָרִיךְ לִקְרֹעַ כָּל הַשָּׂפָה. <small><small>(וְיֵשׁ אוֹמְרִים אַף עַל שְׁאָר מֵתִים צָרִיךְ לִקְרֹעַ הַשָּׂפָה <small><small>(מָרְדְּכַי)</small>,</small> וְכֵן נוֹהֲגִין <small><small>(מהרי''ו סִימָן ו')</small>.</small> </small> 
</small>
עַל כָּל הַמֵּתִים יֵשׁ לוֹ לִקְרֹעַ בִּפְנִים, שֶׁלֹּא בִּפְנֵי אָדָם, לְפִיכָךְ יֵשׁ לוֹ לְהַכְנִיס יָדוֹ בִּפְנִים, וְקוֹרֵעַ בְּצִנְעָא. אֲבָל עַל אָבִיו <small><small>(וְאִמּוֹ)</small>,</small> אֵינוֹ קוֹרֵעַ אֶלָּא מִבַּחוּץ, בִּפְנֵי כָּל אָדָם. 

עַל כָּל הַמֵּתִים, רָצָה קוֹרֵעַ בַּיָּד, רָצָה קוֹרֵעַ בִּכְלִי. עַל אָבִיו וְאִמּוֹ, בַּיָּד. עַל כָּל הַמֵּתִים, אִם בָּא לְהַחֲלִיף תּוֹךְ ז' יָמִים, מַחֲלִיף וְאֵינוֹ קוֹרֵעַ. עַל אָבִיו וְאִמּוֹ, אִם מַחֲלִיף תּוֹךְ ז', קוֹרֵעַ כָּל הַבְּגָדִים שֶׁהוּא מַחֲלִיף, וְאֵינוֹ מְאַחֶה לְעוֹלָם, כְּמוֹ בַּפַּעַם הָרִאשׁוֹן. <small>עַל כָּל הַמֵּתִים יָכוֹל לְהַחֲזִיר קִרְעוֹ לְאַחֲרָיו תּוֹךְ שִׁבְעָה, אֲבָל לֹא בְּאָבִיו וְאִמּוֹ <small><small>(רַבֵּנוּ יְרוּחָם בְּשֵׁם הָרַאֲבַ''ד)</small>.</small> </small> 

עַל כָּל הַמֵתִים, שׁוֹלֵל <small><small>(פי' תּוֹפֵר תְּפִירָה בִּלְתִּי שָׁוָה)</small></small> לְאַחַר ז', וּמְאַחֶה לְאַחַר שְׁלֹשִׁים יוֹם. <small>וְאֵין חִלּוּק אִם פָּגַע בָּהֶם הָרֶגֶל אוֹ לֹא <small><small>(הגמ''יי בְּשֵׁם רַאַבִיָ''ה)</small>.</small> </small> עַל אָבִיו וְאִמּוֹ, שׁוֹלֵל לְאַחַר ל' יוֹם, וְאֵינוֹ מְאַחֶה לְעוֹלָם. וְהָאִשָּׁה שׁוֹלֶלֶת לְאַלְתַּר, מִפְּנֵי כְּבוֹדָהּ. <small>הַגָּה: וְכָל זְמַן שֶׁאָסוּר לִשְׁלֹל, אֲפִלּוּ לְחַבֵּר רֹאשׁ הַקְּרִיעָה עַל יְדֵי מַחַט, אָסוּר. וְיֵשׁ מְקוֹמוֹת שֶׁנָּהֲגוּ לְהַחְמִיר אֲפִלּוּ עַל שְׁאָר מֵתִים, שֶׁלֹּא לִשְׁלֹל תּוֹךְ ל', וְאָז אֲפִלּוּ רֹאשׁ הַקְּרִיעָה אָסוּר לְחַבֵּר עַל יְדֵי מַחַט <small><small>(מהרי''ו סִימָן ו')</small>.</small> </small> 

עַל כָּל הַמֵּתִים, אִם רָצָה חוֹלֵץ כָּתֵף. עַל אָבִיו וְאִמּוֹ, חַיָּב לַחֲלֹץ כָּתֵף וְהוֹלֵךְ כָּךְ לִפְנֵי הַמִּטָּה, עַד שֶׁיִּקָּבֵר. וְאִם הַבֵּן אָדָם גָּדוֹל, וְאֵין כְּבוֹדוֹ שֶׁיֵּלֵךְ חֲלוּץ כָּתֵף, אֵין צָרִיךְ לַחֲלֹץ. 

נָשִׂיא דּוֹמֶה לְאָב, לַחֲלִיצַת כָּתֵף, וְלִקְרֹעַ מִבַּחוּץ, וּלְאִחוּי. כָּל הַקּוֹרְעִים עַל חָכָם שֶׁמֵּת, כֵּיוָן שֶׁהֶחֱזִירוּ פְּנֵיהֶם מֵאֲחוֹרֵי הַמִּטָּה, שׁוֹלְלִין וּמְאַחִין לְמָחָר. וְחָכָם שֶׁבָּאָה שְׁמוּעָתוֹ, שׁוֹלֵל בּוֹ בַּיּוֹם, וּמְאַחֶה לְמָחָר. וְעַל נָשִׂיא וְעַל רַבּוֹ מֻבְהָק, שׁוֹלֵל לְמָחָר וְאֵינוֹ מְאַחֶה לְעוֹלָם. עַל חָכָם, חוֹלֵץ מִיָּמִין. וְעַל אַב בֵּית דִּין, מִשְּׂמֹאל. וְעַל נָשִׂיא, מִכָּאן וּמִכָּאן. וְעַל אָבִיו וְאִמּוֹ וְעַל רַבּוֹ מֻבְהָק, רָצָה מִכָּאן רָצָה מִכָּאן, וְאִם רָצָה, חוֹלֵץ שְׁתֵּיהֶן. <small>וְיֵשׁ אוֹמְרִים דְּעַכְשָׁיו בַּזְּמַן הַזֶּה לֹא נָהֲגוּ לַחֲלֹץ כָּתֵף כְּלָל <small><small>(כָּל בּוֹ בְּשֵׁם ר''י)</small>,</small> וְכֵן נוֹהֲגִין הָאִדָּנָא.</small> 

עַל כָּל הַמֵּתִים, אִם לֹא שָׁמַע אֶלָּא לְאַחַר ל' יוֹם, אֵינוֹ קוֹרֵעַ. וּמִי שֶׁאֵין לוֹ חָלוּק וְנִזְדַּמֵּן לוֹ תּוֹךְ שִׁבְעָה, קוֹרֵעַ; אַחַר ז' אֵינוֹ קוֹרֵעַ. עַל אָבִיו וְעַל אִמּוֹ, קוֹרֵעַ וְהוֹלֵךְ לְעוֹלָם <small>כָּל בְּגָדָיו <small><small>(מהרי''ו סִימָן יג)</small>.</small> </small> 

כְּשֵׁם שֶׁאָסוּר לְאַחוֹת קֶרַע שֶׁאֵינוֹ מִתְאַחֶה, כָּךְ אָסוּר לַהֲפֹךְ צַד עֶלְיוֹן שֶׁל בֶּגֶד לְמַטָּה, וּלְאַחוֹתוֹ; וַאֲפִלּוּ הַלּוֹקֵחַ אוֹתוֹ, אָסוּר לְאַחוֹתוֹ. לְפִיכָךְ אִם בָּא לְמָכְרוֹ, צָרִיךְ לְהוֹדִיעוֹ. וְאִם מְכָרוֹ לוֹ סְתָם, וְלֹא הוֹדִיעוֹ, אָסוּר לְאַחוֹתוֹ עַד שֶׁיֵּדַע שֶׁאֵינוֹ מֵהַקְּרָעִים שֶׁאֵינָם מִתְאַחִים. וְאָסוּר לְמָכְרוֹ לְעוֹבֵד כּוֹכָבִים. 

הַקּוֹרֵעַ מִתּוֹךְ הַמְּלָל, וּמִתּוֹךְ הַשְּׁלָל, וּמִתּוֹךְ הַלִּקּוּט, וּמִתּוֹךְ הַסֻלָּמוֹת, לֹא יָצָא. אֲבָל מִתּוֹךְ אִחוּי אֲלֶכְּסַנְדְּרִי, דְּהַיְנוּ תְּפִירָה שֶׁהִיא שָׁוָה לְמַעְלָה וּבוֹלֶטֶת מִלְּמַטָּה, יָצָא. 

קָרַע עַל הַמֵּת, וּמֵת לוֹ מֵת אַחֵר תּוֹךְ ז', קוֹרֵעַ קֶרַע אַחֵר; לְאַחַר ז', מוֹסִיף עַל קֶרַע הָרִאשׁוֹן כָּל שֶׁהוּא. מֵת לוֹ מֵת שְׁלִישִׁי אַחַר ז' שֶׁל שֵׁנִי, מוֹסִיף עָלָיו כָּל שֶׁהוּא. וְכֵן מוֹסִיף וְהוֹלֵךְ עַד טַבּוּרוֹ. הִגִּיעַ לַטַּבּוּר, מַרְחִיק ג' אֶצְבָּעוֹת, וְקוֹרֵעַ. נִתְמַלֵּא לְפָנָיו, מַחֲזִירוֹ לַאֲחוֹרָיו. נִתְמַלֵּא מִלְּמַעְלָה, הוֹפְכוֹ לְמַטָּה. נִתְמַלֵּא מִכָּאן וּמִכָּאן, נַעֲשָׂה כְּמִי שֶׁאֵין לוֹ חָלוּק, שֶׁאֵינוֹ קוֹרֵעַ. 

אָמְרוּ לוֹ: מֵת אָבִיו וְקָרַע, וְאַחַר שִׁבְעָה מֵת בְּנוֹ, וְהוֹסִיף. מִתְאַחֶה הַתַּחְתּוֹן וְלֹא הָעֶלְיוֹן. אָמְרוּ לוֹ: מֵת בְּנוֹ, וְקָרַע, וְאַחַר ז' מֵת אָבִיו, אֵינוֹ מוֹסִיף, אֶלָּא קוֹרֵעַ קְרִיעָה אַחֶרֶת, שֶׁאֵין אָבִיו וְאִמּוֹ בְּתוֹסֶפֶת. 

מִי שֶׁמֵּתוּ לוֹ שְׁנֵי מֵתִים כְּאֶחָד, אוֹ שֶׁבָּאָה לוֹ שְׁמוּעָה מִשְּׁנַיִם כְּאֶחָד, קוֹרֵעַ קְרִיעָה אַחַת עַל שְׁנֵיהֶם. קָרַע, וְאַחַר כָּךְ מֵת לוֹ מֵת אַחֵר <small>תּוֹךְ שִׁבְעָה <small><small>(טוּר)</small>,</small> </small> קוֹרֵעַ קֶרַע בִּפְנֵי עַצְמוֹ, בֵּין בְּאוֹתוֹ קֶרַע עַצְמוֹ שֶׁמּוֹסִיף בּוֹ וְקוֹרֵעַ עוֹד טֶפַח, אוֹ מַרְחִיק ג' אֶצְבָּעוֹת וְקוֹרֵעַ טֶפַח. לְאַחַר ז', מוֹסִיף עַל קֶרַע רִאשׁוֹן כָּל שֶׁהוּא. מֵת אָבִיו אוֹ אִמּוֹ וְאֶחָד מִשְּׁאָר קְרוֹבָיו, קוֹרֵעַ תְּחִלָּה עַל אָבִיו אוֹ עַל אִמּוֹ עַד לִבּוֹ, וּמַרְחִיק שָׁלֹשׁ אֶצְבָּעוֹת, וְקוֹרֵעַ טֶפַח עַל הַמֵּת הָאַחֵר. מֵת אָבִיו, וְקָרַע, וְאַחַר ז' מֵת אֶחָד מֵהַקְּרוֹבִים, מוֹסִיף עַל קֶרַע הָרִאשׁוֹן, וְתַחְתּוֹן מִתְאַחֶה וְעֶלְיוֹן אֵינוֹ מִתְאַחֶה. מֵת אֶחָד מֵהַקְּרוֹבִים, וְקָרַע, וְאַחַר כָּךְ מֵת אָבִיו אוֹ אִמּוֹ, בֵּין בְּתוֹךְ ז' בֵּין לְאַחַר ז', מַרְחִיק ג' אֶצְבָּעוֹת וְקוֹרֵעַ מִן הַצַּד בִּשְׂפַת הַבֶּגֶד, שֶׁהֲרֵי צָרִיךְ לְהַבְדִּיל קָמֵי שָׂפָה, וְקוֹרֵעַ עַד שֶׁמַּגִּיעַ לְלִבּוֹ. מֵתוּ אָבִיו וְאִמּוֹ כְּאֶחָד, קוֹרֵעַ קֶרַע אֶחָד עַל שְׁנֵיהֶם. 

אָמְרוּ לוֹ: מֵת אָבִיו, וְקָרַע, וְאַחַר כָּךְ נִמְצָא שֶׁהוּא בְּנוֹ, יָצָא יְדֵי קְרִיעָה. וְהוּא שֶׁנּוֹדַע לוֹ תּוֹךְ כְּדֵי דִּבּוּר. וְאִם לֹא נוֹדַע לוֹ עַד אַחַר כְּדֵי דִּבּוּר, לֹא יָצָא. אֲבָל אִם אָמְרוּ לוֹ: מֵת לְךָ מֵת, וּכְסָבוּר אָבִיו הוּא, וְקָרַע, וְאַחַר כָּךְ נִמְצָא שֶׁהוּא בְּנוֹ, יָצָא, אֲפִלּוּ לֹא נוֹדַע לוֹ עַד אַחַר כְּדֵי דִּבּוּר. 

הָיָה לוֹ חוֹלֶה, וְנִתְעַלֵּף, וְקָרַע עָלָיו, וְאַחַר כָּךְ מֵת; אִם מֵת תּוֹךְ כְּדֵי דִּבּוּר שֶׁל קְרִיעָה, אֵין צָרִיךְ קְרִיעָה אַחֶרֶת. וְאִם לָאו, צָרִיךְ קְרִיעָה אַחֶרֶת. 

אָמְרוּ לוֹ: מֵת אָבִיו, וְקָרַע וְנָהַג קְצָת יְמֵי אֲבֵלוּת, וְאַחַר כָּךְ אָמְרוּ לוֹ: לֹא מֵת, וְהִפְסִיק, וְחָזְרוּ וְאָמְרוּ לוֹ: בַּפַּעַם הָרִאשׁוֹן מֵת, כְּמוֹ שֶׁאָמְרוּ הָרִאשׁוֹנִים, יָצָא יְדֵי קְרִיעָה. 

קָטָן שֶׁמֵּת לוֹ מֵת, מְקָרְעִין לוֹ. 

הַקּוֹרֵעַ בְּשַׁבָּת עַל מֵתוֹ, אַף עַל פִּי שֶׁחִלֵּל שַׁבָּת, יָצָא יְדֵי קְרִיעָה. 

הַקּוֹרֵעַ בְּחָלוּק גָּזוּל, לֹא יָצָא יְדֵי קְרִיעָה. 

קָטָן דְּלֹא קִים לָן בֵּהּ שֶׁכָּלוּ לוֹ חֳדָשָׁיו, שֶׁמֵּת בְּתוֹךְ ל' אוֹ אֲפִלּוּ בְּיוֹם שְׁלֹשִׁים, אֵין קוֹרְעִין עָלָיו. 

אֵין קוֹרְעִין בְּיוֹם טוֹב, אֲפִלּוּ בְּיוֹם טוֹב שֵׁנִי שֶׁל גָּלֻיּוֹת, אֲפִלּוּ קְרוֹבִים שֶׁל מֵת. אֲבָל בְּחֹל הַמּוֹעֵד, קוֹרְעִין עַל כָּל אֶחָד כְּפִי מַה שֶּׁהוּא, אִם עוֹמֵד בִּשְׁעַת יְצִיאַת נְשָׁמָה, אוֹ אִם הוּא אָדָם כָּשֵׁר אוֹ חָכָם עַל כָּל אֶחָד, כְּדִינוֹ שֶׁנִּתְבָּאֵר. <small>הַגָּה: וְיֵשׁ אוֹמְרִים דְּנוֹהֲגִין שֶׁאֵין לִקְרֹעַ בְּחֹל הַמּוֹעֵד, רַק עַל אָבִיו וְאִמּוֹ; וְעַל שְׁאָר מֵתִים קוֹרְעִין לְאַחַר הַמּוֹעֵד <small><small>(ת''ה סִימָן רפ''ח)</small>,</small> וּבְמָקוֹם שֶׁאֵין מִנְהָג, יֵשׁ לִקְרֹעַ עַל כֻּלָּם.</small> 

שָׁמַע בָּרֶגֶל שְׁמוּעָה קְרוֹבָה, קוֹרֵעַ, וַאֲפִלּוּ אִם אַחַר הָרֶגֶל תִּהְיֶה רְחוֹקָה. 

הַהוֹלֵךְ בְּבֶגֶד קָרוּעַ לִפְנֵי הַמֵּת, שֶׁמַּרְאֶה עַצְמוֹ שֶׁקָּרַע, וְלֹא קָרַע, הֲרֵי זֶה גּוֹזֵל אֶת הַחַיִּים וְאֶת הַמֵּתִים. 

הָאוֹמֵר לַחֲבֵרוֹ: הַשְׁאִילֵנִי חֲלוּקְךָ שֶׁאֲבַקֵּר אֶת אַבָּא שֶׁהוּא חוֹלֶה, וְהָלַךְ וּמְצָאוֹ שֶׁמֵּת, קוֹרְעוֹ, וּמְאַחֶהוּ וּמַחֲזִיר לוֹ חֲלוּקוֹ, וּמְשַׁלֵּם לוֹ דְּמֵי קִרְעוֹ. וְאִם לֹא הוֹדִיעוֹ, הֲרֵי זֶה לֹא יִגַּע בּוֹ. 

הַמַּשְׁאִיל לַחֲבֵרוֹ חָלוּק לֵילֵךְ בּוֹ לְבֵית הָאָבֵל, אֵינוֹ רַשַּׁאי לִטֹּל מִמֶּנּוּ עַד שֶׁיַּעַבְרוּ יְמֵי הָאֵבֶל. <small>וּבְחֹשֶׁן הַמִּשְׁפָּט סִימָן שמ''א סָעִיף ב' לֹא פָּסַק כֵּן.</small>  

קוֹרְעִין עַל שְׁמוּעוֹת רָעוֹת, כְּגוֹן שֶׁנִּקְבְּצוּ רֹב הַצִּבּוּר לַמִּלְחָמָה וְשָׁמְעוּ שֶׁנִּגְּפוּ לִפְנֵי אוֹיְבֵיהֶם, אֲפִלּוּ לֹא נֶהֶרְגוּ אֶלָּא הַמִּעוּט מֵהֶם. <small>וְהוּא הַדִּין אִם הָלְכוּ בַּשֶּׁבִי <small><small>(נ''י פא''מ)</small>.</small> </small> 

הַשּׁוֹמֵעַ בִּרְכַּת הַשֵּׁם, וַאֲפִלּוּ בִּרְכַּת הַכִּנּוּי <small><small>(רַמְבַּ''ם פ''ב מֵהִלְכוֹת עֲבוֹדַת כּוֹכָבִים ד''י)</small> <small>אֲפִלּוּ אָמְרוּ בִּלְשׁוֹן לַעַז הָוֵי כְּכִנּוּי</small> <small>(נ''י פֶּרֶק אַרְבַּע מִיתוֹת)</small>,</small> חַיָּב לִקְרֹעַ, וְהוּא שֶׁיִּשְׁמָעֶנָּה מִיִּשְׂרָאֵל. <small>וְיֵשׁ אוֹמְרִים דְּבַזְּמַן הַזֶּה מוּמָר דִּינוֹ כְּעוֹבֵד כּוֹכָבִים <small><small>(ג''ז שָׁם)</small>.</small> </small> וַאֲפִלּוּ הַשּׁוֹמֵעַ מֵהָעֵדִים הֵיאָךְ בֵּרַךְ פְּלוֹנִי, חַיָּב לִקְרֹעַ. וְהָעֵדִים אֵינָם צְרִיכִים לִקְרֹעַ פַּעַם אַחֶרֶת. הָרוֹאָה סֵפֶר תּוֹרָה שֶׁנִּשְׂרַף, אוֹ תְּפִלִּין, אוֹ אֲפִלּוּ מְגִלָּה אַחַת מֵהַנְּבִיאִים אוֹ מֵהַכְּתוּבִים, קוֹרֵעַ שְׁתֵּי קְרִיעוֹת. וְדַוְקָא שֶׁשּׂוֹרְפִין אוֹתָהּ בִּזְרוֹעַ, וּכְמַעֲשֶׂה שֶׁהָיָה. 

הָרוֹאֶה עָרֵי יְהוּדָה בְּחֻרְבָּנָן, אוֹ יְרוּשָׁלַיִם אוֹ בֵּית הַמִּקְדָּשׁ, חַיָּב לִקְרֹעַ. <small>וְעַיֵּן בא''ח סי' תקס''א.</small> 

כָּל אֵלּוּ הַקְּרָעִים רַשַּׁאי לְמָלְלָן, לְשָׁלְלָן, לְלַקְּטָן, לַעֲשׂוֹתָן כְּמִין סֻלָּמוֹת, לְמָחֳרָתוֹ; אֲבָל אֵין מִתְאַחִין לְעוֹלָם. 


Siman 341

מִי שֶׁמֵּת לוֹ מֵת שֶׁהוּא חַיָּב לְהִתְאַבֵּל עָלָיו, קֹדֶם קְבוּרָה אוֹכֵל בְּבַיִת אַחֵר. אֵין לוֹ בַּיִת אַחֵר, אוֹכֵל בְּבֵית חֲבֵרוֹ. אֵין בַּיִת לַחֲבֵרוֹ, עוֹשֶׂה לוֹ מְחִצָּה וְאוֹכֵל; וַאֲפִלּוּ מְחִצָּה שֶׁל סָדִין סָגֵי, אִם תָּקַע שׁוּלֵי הַסָדִין בְּעִנְיָן שֶׁאֵינוֹ נִטָּל בָּרוּחַ. וְאִם אֵין לוֹ דָּבָר לַעֲשׂוֹת מְחִצָּה, מַחֲזִיר פָּנָיו וְאוֹכֵל. וּבֵין כָּךְ וּבֵין כָּךְ, וַאֲפִלּוּ הוּא בְּעִיר אַחֶרֶת, אֵינוֹ מֵסֵב וְאוֹכֵל, וְאֵינוֹ אוֹכֵל בָּשָׂר וְאֵינוֹ שׁוֹתֶה יַיִן, וְאֵינוֹ מְבָרֵךְ בִּרְכַּת הַמּוֹצִיא וְלֹא בִּרְכַּת הַמָּזוֹן, וְאֵין מְבָרְכִים עָלָיו וְלֹא מְזַמְּנִין עָלָיו, אֲפִלּוּ אִם אוֹכֵל עִם אֲחֵרִים שֶׁמְּבָרְכִים, לֹא יַעֲנֶה אַחֲרֵיהֶם אָמֵן. וּפָטוּר מִכָּל מִצְוֹת הָאֲמוּרוֹת בַּתּוֹרָה, וַאֲפִלּוּ אִם אֵינוֹ צָרִיךְ לַעֲסֹק בְּצָרְכֵי הַמֵּת, כְּגוֹן שֶׁיֵּשׁ לוֹ אֲחֵרִים שֶׁעוֹסְקִים בִּשְׁבִילוֹ. וְיֵשׁ אוֹמְרִים שֶׁאֲפִלּוּ אִם יִרְצֶה לְהַחְמִיר עַל עַצְמוֹ לְבָרֵךְ אוֹ לַעֲנוֹת אָמֵן אַחַר הַמְּבָרְכִין, אֵינוֹ רַשַּׁאי <small>וְעַיֵּן בא''ח סי' ע''א.</small> וּבְשַׁבָּת וְיוֹם טוֹב, אוֹכֵל בָּשָׂר וְשׁוֹתֶה יַיִן, <small>אִם יִרְצֶה <small><small>(רַבֵּנוּ יוֹנָה פ' מִי שֶׁמֵּתוֹ)</small>. </small> </small> וּמְבָרֵךְ, וְחַיָּב בְּכָל הַמִּצְוֹת, חוּץ מִתַּשְׁמִישׁ הַמִּטָּה שֶׁאָסוּר בּוֹ. <small>וּמֻתָּר לֵילֵךְ לְבֵית הַכְּנֶסֶת בְּשַׁבָּת, וְאַף בְּחֹל אֵין בּוֹ אִסּוּר, רַק מֵאַחַר שֶׁאָסוּר לְהִתְפַּלֵּל, מַה יַּעֲשֶׂה שָׁם <small><small>(כָּל בּוֹ)</small></small> </small> וְאִם צָרִיךְ לְהַחְשִׁיךְ עַל הַתְּחוּם כְּדֵי לַעֲסֹק בְּצָרְכֵי הַמֵּת, חָל עָלָיו אֲנִינוּת לֵיאָסֵר בְּכֻלָּן מִשָּׁעָה שֶׁמַּתְחִיל לָלֶכֶת כְּדֵי לְהַחְשִׁיךְ עַל הַתְּחוּם. וְאִם רוֹצֶה לְקָבְרוֹ בְּיוֹם טוֹב רִאשׁוֹן עַל יְדֵי עֲמָמִין, אָסוּר בְּכֻלָּן. וְכָל שֶׁכֵּן בְּיוֹם טוֹב שֵׁנִי, שֶׁהוּא בְּעַצְמוֹ יָכוֹל לְקָבְרוֹ, שֶׁחָלוּ עָלָיו כָּל דִּינֵי אֲנִינוּת. <small>יֵשׁ אוֹמְרִים דְּתַלְמִיד עַל רַבּוֹ מֻבְהָק אָסוּר לֶאֱכֹל בָּשָׂר וְיַיִן כָּל זְמַן שֶׁמֻּטָּל לִפְנֵיהֶם <small><small>(הַגָּהוֹת אֲשֵׁרִי פ' א''מ)</small>.</small> </small> 

מִי שֶׁמֵּת לוֹ מֵת, יֹאכַל בְּמוֹצָאֵי שַׁבָּת בְּלֹא הַבְדָּלָה, וְלֹא יִתְפַּלֵּל, וְלֹא בַּבֹּקֶר קֹדֶם קְבוּרָה, וּלְאַחַר קְבוּרָה יִתְפַּלֵּל תְּפִלַּת שַׁחֲרִית, אִם לֹא עָבַר זְמַנָּהּ. אֲבָל תְּפִלַּת הָעֶרֶב לֹא יִתְפַּלֵּל, שֶׁכְּבָר עָבַר זְמַנָּהּ. וְלֹא דָּמִי לְשָׁכַח וְלֹא הִתְפַּלֵּל עַרְבִית שֶׁמִּתְפַּלֵּל שַׁחֲרִית שְׁתַּיִם, כֵּיוָן שֶׁבַּלַּיְלָה לֹא הָיָה חַיָּב לְהִתְפַּלֵּל. וּלְעִנְיַן הַהַבְדָּלָה, יַבְדִּיל אַחַר שֶׁיִּקָּבֵר הַמֵּת <small><small>(מהר''מ וּמָרְדְּכַי והג''מ)</small>.</small> 

מָקוֹם שֶׁנּוֹהֲגִים שֶׁכַּתָּפִים מְיֻחָדִים לְהוֹצִיא הַמֵּת, וּלְאַחַר שֶׁנִּתְעַסְקוּ הַקְּרוֹבִים בְּצָרְכֵי הַקְּבוּרָה יִמְסְרוּהוּ לָהֶם וְהֵם יִקְבְּרוּהוּ, מִשֶּׁמְּסָרוּהוּ לָהֶם, מֻתָּרִים הַקְּרוֹבִים בְּבָשָׂר וְיַיִן, אֲפִלּוּ קֹדֶם שֶׁהוֹצִיאוּהוּ מֵהַבַּיִת, שֶׁשּׁוּב אֵינוֹ מֻטָּל עֲלֵיהֶם. <small>הַגָּה: מָקוֹם שֶׁנּוֹשְׂאִין הַמֵּת מֵעִיר לְעִיר, אִם מָקוֹם קָרוֹב הוּא הָוֵי כְּאִלּוּ מֻטָּל לְפָנָיו. אֲבָל אִם הוּא מָקוֹם רָחוֹק, כְּגוֹן מַהֲלַךְ שֵׁנִי יָמִים, מֻתָּר עַד שֶׁיָּבוֹאוּ לְעִיר קְבוּרָתוֹ <small><small>(רַבֵּנוּ יוֹנָה פ' מִי שֶׁמֵּתוֹ)</small>.</small> </small> 

מִי שֶׁמֵּת בִּתְפִיסָה, וְלֹא נִתַּן לִקְבוּרָה, לֹא חָל עַל הַקְּרוֹבִים אֲנִינוּת, וְגַם אֲבֵלוּת לֹא חָל עֲלֵיהֶם, כֵּיוָן שֶׁלֹּא נִתְיָאֲשׁוּ מִלְּקָבְרוֹ. וְכֵן אִם קְרוֹבֵי הַמֵּת בִּתְפִיסָה, אֵין אֲנִינוּת חָל עֲלֵיהֶם. וְכֵן מִי שֶׁנֶּהֱרַג בַּדֶּרֶךְ אוֹ גְּרָרַתּוּ חַיָּה אוֹ שְׁטָפוֹ נָהָר, וְלֹא נִתְיָאֲשׁוּ מִלְּקָבְרוֹ, אֵין עַל הַקְּרוֹבִים לֹא דִּין אֲנִינוּת וְלֹא דִּין אֲבֵלוּת, וּמוֹנִים לוֹ שִׁבְעָה וּשְׁלֹשִׁים מִיּוֹם שֶׁנִּתְיָאֲשׁוּ מִלְּקָבְרוֹ. 

כָּל זְמַן שֶׁלֹּא נִקְבַּר הַמֵּת, אֵינוֹ חוֹלֵץ מִנְעָל וְסַנְדָּל, וְאֵינוֹ חַיָּב בַּעֲטִיפַת הָרֹאשׁ וּכְפִיַּת הַמִּטָּה, אֲבָל אָסוּר לֵישֵׁב אוֹ לִישַׁן עַל גַּבֵּי מִטָּה, אֲפִלּוּ כְּפוּיָה. <small>הַגָּה: וְכָל שֶׁכֵּן שֶׁאָסוּר בְּתַשְׁמִישׁ הַמִּטָּה <small><small>(טוּר בְּשֵׁם הָרַמְבַּ''ן וּבְשֵׁם הַתּוֹסָפוֹת וּבְמָרְדְּכַי פ''ק דִּכְתֻבּוֹת בְּשֵׁם י''א)</small>.</small> וְיֵשׁ אוֹמְרִים דְּאָסוּר בִּרְחִיצָה וְסִיכָה וְשִׂמְחָה וּשְׁאֵלַת שָׁלוֹם וְתִסְפֹּרֶת וּבִמְלָאכָה <small><small>(טוּר)</small>,</small> אֲבָל מֻתָּר לָצֵאת מִפֶּתַח בֵּיתוֹ. <small><small>(הַגָּהוֹת מַיְמוֹנִי פ''ד בְּשֵׁם סמ''ק)</small>.</small> </small> 

הַמְשַׁמֵּר אֶת הַמֵּת, אֲפִלּוּ שֶׁאֵינוֹ מֵתוֹ, פָּטוּר מִקְּרִיאַת שְׁמַע, וּמִכָּל מִצְוֹת הָאֲמוּרוֹת בַּתּוֹרָה. הָיוּ שְׁנַיִם, זֶה מְשַׁמֵּר וְזֶה קוֹרֵא. 


Siman 342

מִי שֶׁהֵכִין כָּל צָרְכֵי חֻפָּתוֹ, שֶׁאָפָה פִּתּוֹ וְטָבַח טִבְחוֹ וּמָזַג יֵינוֹ, וּמֵת אָבִיו שֶׁל חָתָן, וְהוּא בְּמָקוֹם שֶׁאֵינוֹ מָצוּי לִמְכֹּר, וְאִם תִּדָּחֶה הַחֻפָּה יַפְסִיד מַה שֶּׁהֵכִין; אוֹ שֶׁמֵּתָה אִמָּהּ שֶׁל כַּלָּה, וְאִכָּא תַּמְרוּקֵי נָשִׁים וְקִשּׁוּטִין שֶׁאֵינָם מִתְקַיְּמִים, <small>מֵאַחַר שֶׁאֵין לָהֶם מִי שֶׁיִּטְרַח בַּעֲבוּרָם בְּפַעַם אַחֶרֶת <small><small>(כָּךְ מַשְׁמָע מִגְּמָרָא)</small>,</small> </small> מַכְנִיסִין אֶת הַמֵּת לְחֶדֶר, וְאֶת הֶחָתָן וְאֶת הַכַּלָּה לַחֻפָּה, וּבוֹעֵל בְּעִילַת מִצְוָה וּפוֹרֵשׁ, וְכֵיוָן שֶׁחָלָה עָלָיו הַחֻפָּה הַוְיָא לְדִידֵיהּ כְּרֶגֶל, וְנוֹהֵג שִׁבְעַת יְמֵי הַמִּשְׁתֶּה וְאַחַר כָּךְ נוֹהֵג שִׁבְעַת יְמֵי אֲבֵלוּת. וְכָל שִׁבְעַת יְמֵי הַמִּשְׁתֶּה נוֹהֵג בָּהֶם דְּבָרִים שֶׁבְּצִנְעָא, וְאָסוּר בְּתַשְׁמִישׁ הַמִּטָּה, הִלְכָּךְ כָּל ז' יְמֵי הַמִּשְׁתֶּה וְז' יְמֵי הָאֵבֶל הוּא יָשֵׁן בֵּין הָאֲנָשִׁים, וְהִיא יְשֵׁנָה בֵּין הַנָּשִׁים. <small>הַגָּה: יֵשׁ אוֹמְרִים שֶׁאֲסוּרָה לְיַחֵד עִמּוֹ בַּיּוֹם כְּמוֹ בַּלַּיְלָה, וְאֵין צָרִיךְ לִהְיוֹת לָהֶם שְׁתֵּי שְׁמִירוֹת רַק הוּא בֵּין הָאֲנָשִׁים אוֹ הִיא בֵּין הַנָּשִׁים <small><small>(טוּר בְּשֵׁם הָרֹא''שׁ)</small>.</small> וְאִם אֵינָם יְשֵׁנִים בְּחֶדֶר אֶחָד, אֵין צְרִיכִין שִׁמּוּר כְּלָל <small><small>(כ''כ הָרַשְׁבָּ''א בְּכַלָּה שֶׁפֵּרְסָה וְכו')</small>.</small> וְיֵשׁ אוֹמְרִים דְּבַלַּיְלָה צָרִיךְ שְׁתֵּי שְׁמִירוֹת, וּבַיּוֹם מֻתָּר לְהִתְיַחֵד עִמָּהּ <small><small>(טוּר בְּשֵׁם הָרַאֲבַ''ד)</small>.</small> וְהַמִּנְהָג לִקַּח קָטָן אֵצֶל הֶחָתָן וּקְטַנָּה אֵצֶל הַכַּלָּה, וְאֵין מִתְיַחֲדִין בַּיּוֹם בְּלֹא קָטָן אוֹ קְטַנָּה.</small> וּלְעִנְיַן שְׁלֹשִׁים, אֵינוֹ מוֹנֶה אֶלָּא מִז' יְמֵי אֲבֵלוּת וָאֵילָךְ, וְכָל שִׁבְעַת יְמֵי הַחֻפָּה מֻתָּר בְּגִהוּץ וְתִסְפֹּרֶת. וְאִם אֵין לוֹ פְּסֵידָא, כְּגוֹן בְּמָקוֹם שֶׁמָּצוּי לִמְכֹּר מַה שֶּׁהֵכִין, אוֹ אֲפִלּוּ אִית לֵיהּ פְּסֵידָא, וּמֵתָה אִמּוֹ שֶׁל חָתָן אוֹ אָבִיהָ שֶׁל כַּלָּה אוֹ אֶחָד מִשְּׁאָר קְרוֹבֵיהֶם, שֶׁנִּשְׁאַר מִי שֶׁיָּכִין לָהֶם לְפַעַם אַחֶרֶת, לֹא הִתִּירוּ לִדְחוֹת הָאֲבֵלוּת אֶלָּא קוֹבֵר אוֹתוֹ מִיָּד, וְנוֹהֵג שִׁבְעַת יְמֵי אֲבֵלוּת, וְאַחַר כָּךְ מַכְנִיסִין אֶת הֶחָתָן וְאֶת הַכַּלָּה לַחֻפָּה מִיָּד, וְנוֹהֵג שִׁבְעַת יְמֵי הַמִּשְׁתֶּה. 


Siman 343

מֵת בָּעִיר, כָּל בְּנֵי הָעִיר אֲסוּרִין בִּמְלָאכָה, שֶׁכָּל הָרוֹאֶה מֵת וְאֵינוֹ מְלַוֵּהוּ עַד שֶׁיְּהֵא לוֹ כָּל צָרְכּוֹ, בַּר נִדּוּי הוּא. וְאִם יֵשׁ חֲבוּרוֹת בָּעִיר, שֶׁכָּל אַחַת מִתְעַסֶקֶת בְּמֵתִים בְּיוֹמָהּ, מֻתָּר בְּיוֹם שֶׁאֵינָהּ יוֹמָהּ. בַּמֶּה דְּבָרִים אֲמוּרִים, שֶׁלֹּא בִּשְׁעַת הוֹצָאָתוֹ, אֲבָל בִּשְׁעַת הוֹצָאָתוֹ הַכֹּל בְּטֵלִים, כְּדִלְקַמָּן. 

בִּכְפָר קָטָן, אֵין שׁוֹאֲלִים שָׁלוֹם זֶה לָזֶה כְּשֶׁהַמֵּת בָּעִיר. <small>הַגָּה: וְכָל שֶׁכֵּן שֶׁאֵין שׁוֹאֲלִים בְּשָׁלוֹם כְּשֶׁיֵּשׁ מֵת עַל בֵּית הַקְּבָרוֹת. <small><small>(כִּתְבֵי מהר''ר אִסֶרְלָן סִימָן כ''ה בְּשֵׁם סֵפֶר חֲסִידִים)</small>,</small> אֲבָל כְּשֶׁאֵין מֵת שָׁם, שׁוֹאֲלִין. בְּרִחוּק אַרְבַּע אַמּוֹת מִן הַקֶּבֶר <small><small>(בתוס' דְּאִלְפָס פֶּרֶק ג' דמ''ק וְהַכֹּל בּוֹ בְּשֵׁם הר''מ)</small>.</small> </small> 


Siman 344

מִצְוָה גְּדוֹלָה לְהַסְפִּיד עַל הַמֵּת כָּרָאוּי. וּמִצְוָתוֹ שֶׁיָּרִים קוֹלוֹ לוֹמַר עָלָיו דְּבָרִים הַמְּשַׁבְּרִים אֶת הַלֵּב, כְּדֵי לְהַרְבּוֹת בְּכִיָּה וּלְהַזְכִּיר שִׁבְחוֹ. וְאָסוּר לְהַפְלִיג בְּשִׁבְחוֹ יוֹתֵר מִדַּאי, אֶלָּא מַזְכִּירִין מִדּוֹת טוֹבוֹת שֶׁבּוֹ, וּמוֹסִיפִין בָּהֶם קְצָת, רַק שֶׁלֹּא יַפְלִיג. וְאִם לֹא הָיוּ בּוֹ מִדּוֹת טוֹבוֹת כְּלָל, לֹא יַזְכִּיר עָלָיו. וְחָכָם וְחָסִיד, מַזְכִּירִים לָהֶם חָכְמָתָם וַחֲסִידוּתָם. וְכָל הַמַּזְכִּיר עַל מִי שֶׁלֹּא הָיָה בּוֹ כְּלָל, אוֹ שֶׁמּוֹסִיף לְהַפְלִיג יוֹתֵר מִדַּאי עַל מַה שֶּׁהָיָה בּוֹ, גּוֹרֵם רָעָה לְעַצְמוֹ וְלַמֵּת. 

כְּשֵׁם שֶׁמַּסְפִּידִין עַל הָאֲנָשִׁים כָּךְ מַסְפִּידִין עַל הַנָּשִׁים כָּרָאוּי לָהֶן, <small>וְנִסְפָּדוֹת בֵּין הָאֲנָשִׁים וַחֲכָמִים <small><small>(טוּר)</small>.</small> </small> 

בְּמָקוֹם שֶׁרְגִילִין לְהַשְׂכִּיר מְקוֹנְנוֹת לְהַסְפִּיד, חַיָּב לְהַשְׂכִּיר מְקוֹנְנוֹת לְהַסְפִּיד עַל אִשְׁתּוֹ. וְאִם לֹא רָצָה, בָּא אָבִיהָ וּמַשְׂכִּיר, וּמוֹצִיא מִמֶּנּוּ בְּעַל כָּרְחוֹ. 

קָטָן, בֶּן כַּמָּה שָׁנִים יִהְיֶה כְּשֶׁמַּסְפִּידִין עָלָיו, עֲנִיִּים בְּנֵי חֲמִשָּׁה, עֲשִׁירִים בְּנֵי שִׁשָּׁה; בְּנֵי זְקֵנִים כִּבְנֵי עֲנִיִּים. אֲבָל צִדּוּק הַדִּין וְקַדִּישׁ, אוֹמְרִים עַל תִּינוֹק מִשֶּׁעָבְרוּ עָלָיו שְׁלֹשִׁים יוֹם. <small>הַגָּה: וְאֵין נוֹהֲגִים כֵּן, אֶלָּא עַד שֶׁיִּהְיֶה בֶּן י''ב חֹדֶשׁ שֶׁיּוֹצֵא בְּמִטָּה, כְּדִלְקַמָּן סִימָן שנ''ג סָעִיף ה'.</small> 

בְּנֵי עֲשִׁירִים וּבְנֵי חֲכָמִים, מוֹסִיפִין קְצָת עַל שֶׁבַח מַעֲשֵׂיהֶם. 

תִּינוֹק שֶׁיּוֹדֵעַ לִשָּׂא וְלִתֵּן, מַסְפִּידִין אוֹתוֹ בְּמַעֲשֵׂה עַצְמוֹ; וְאִם אֵין לוֹ מַעֲשִׂים, מַסְפִּידִין אוֹתוֹ בְּמַעֲשֵׂה אֲבוֹתָיו; וְאִם אֵין לָהֶם מַעֲשִׂים, מַסְפִּידִין לָהֶם בְּמַעֲשֵׂה קְרוֹבָיו. 

הַכַּלָּה, מַסְפִּידִין אוֹתָהּ בֵּין בְּמַעֲשֵׂה אָבִיהָ בֵּין בְּמַעֲשֵׂה בַּעֲלָהּ. 

הַמְּחֻתָּךְ וְהַמְסֹרָס וְהַנְּפָלִים, וּבֶן ח', וְכֵן בֶּן ט' מֵת, וְהָעוֹבֵד כּוֹכָבִים וְהָעֲבָדִים, אֵין מִתְעַסְקִין לְהֶסְפֵּד וּלְלַוּוֹת. 

יוֹרְשִׁים שֶׁאֵינָם רוֹצִים לִפְרֹעַ שְׂכַר הַסַפְדָן, מוֹצִיאִים מֵהֶם בְּעַל כֹּרְחָם. 

מִי שֶׁצִּוָּה שֶׁלּא יִסְפְּדוּהוּ, שׁוֹמְעִין לוֹ. <small>אֲבָל אִם צִוָּה שֶׁלּא לִנְהֹג עָלָיו ז' וּגְזֵרַת שְׁלֹשִׁים, אֵין שׁוֹמְעִין לוֹ <small><small>(מהרי''ו סִימָן ד')</small>.</small> </small>  

אִסוּר תְּלִישַׁת שֵׂעָר, וְכֵן שְׂרִיטָה עַל מֵת, בְּסִימָן ק''פ. 

הָעָם הָעוֹסְקִים בַּהֶסְפֵּד, כָּל זְמַן שֶׁהַמֵּת מֻטָּל לִפְנֵיהֶם, נִשְׁמָטִים אֶחָד אֶחָד וְקוֹרִין אֶת שְׁמַע וּמִתְפַּלְּלִין. אֵין הַמֵּת מֻטָּל לִפְנֵיהֶם, הֵם יוֹשְׁבִים וְקוֹרִים, וְהָאוֹנֵן יוֹשֵׁב וְדוֹמֵם; הֵם עוֹמְדִים וּמִתְפַּלְּלִים, וְהוּא מַצְדִּיק עָלָיו אֶת הַדִּין וְאוֹמֵר: יְהִי רָצוֹן מִלְּפָנֶיךָ ה' אֱלֹהַי שֶׁתִּגְדֹּר פִּרְצוֹתֵינוּ וּפִרְצוֹת עַמְּךָ בֵּית יִשְׂרָאֵל. <small>[בְּרַחֲמִים]</small> 

לְאַחַר קְבוּרָה מַפְסִיקִין הַהֶסְפֵּד, בֵּין בִּקְרִיאַת שְׁמַע בֵּין בִּתְפִלָּה. <small>וְעַיֵּן בְּאֹרַח חַיִּים סִימָן ע''ב.</small> 

אֵין עוֹשִׂין שְׁנֵי הֶסְפֵּדִים בְּעִיר אַחַת, אֶלָּא אִם כֵּן יֵשׁ שָׁם רֹב עַם לְחַלֵּק לִשְׁנַיִם וְיִהְיֶה בְּכָל הֶסְפֵּד עַם כְּדֵי צָרְכּוֹ. 

אֵין עוֹשִׂים שְׁנֵי הֶסְפֵּדִים בְּעִיר אַחַת, אֶלָּא אִם כֵּן יֵשׁ כְּדֵי לְסַפֵּר שְׁבָחָיו שֶׁל זֶה וּשְׁבָחָיו שֶׁל זֶה. 

אֵין אוֹמְרִים בִּפְנֵי הַמֵּת אֶלָּא דְּבָרִים שֶׁל מֵת, כְּגוֹן צָרְכֵי קְבוּרָתוֹ וְהֶסְפֵּד; אֲבָל שְׁאָר כָּל דָּבָר, אָסוּר. וְהָנֵי מִלֵּי בְּדִבְרֵי תּוֹרָה, אֲבָל בְּמִלֵּי דְּעַלְמָא לֵית לָן בָּהּ. 

מֻתָּר לוֹמַר פְּסוּקִים וּדְרָשָׁה לִכְבוֹד הַמֵּת, בְּתוֹךְ אַרְבַּע אַמּוֹתָיו אוֹ בְּבֵית הַקְּבָרוֹת <small><small>(מהרא''י בְּבֵאוּר מא''ח לְדַעַת רמ''ה)</small>.</small> 

חָכָם שֶׁמֵּת, בֵּית מִדְרָשׁוֹ בָּטֵל, שֶׁסוֹפְדִין אוֹתוֹ כָּל שִׁבְעָה. אֲבָל שְׁאָר מִדְרָשׁוֹת, עוֹסְקִין בַּתּוֹרָה אֲפִלּוּ בִּשְׁעַת הֶסְפֵּד; וְאַחַר הַהֶסְפֵּד אֵין תַּלְמִידָיו מִתְקַבְּצִים בְּבֵית מִדְרָשׁוֹ, אֶלָּא מִתְחַבְּרִים שְׁנַיִם שְׁנַיִם וְלוֹמְדִים בְּבָתֵּיהֶם. אַב בֵּית דִּין שֶׁמֵּת, כָּל מִדְּרָשׁוֹת שֶׁבָּעִיר בְּטֵלִין, וְהָרְגִילִין לְהִתְפַּלֵּל בב''ה מְשַׁנִּים מְקוֹמָם. נָשִׂיא שֶׁמֵּת, כָּל בָּתֵּי מִדְרָשׁוֹת שֶׁבְּכָל מָקוֹם שֶׁמַּסְפִּידִין אוֹתוֹ בְּטֵלִים, וְאַחַר הַהֶסְפֵּד אֵין נִכְנָסִים לְבֵית הַמִּדְרָשׁ, אֶלָּא מִתְחַבְּרִים שְׁנַיִם שְׁנַיִם וְלוֹמְדִין בְּבָתֵּיהֶם. וְכָל בְּנֵי הָעִיר מִתְפַּלְּלִים בְּבֵית הָאָבֵל, בֵּין בְּחֹל בֵּין בְּשַׁבָּת, חוּץ מִקְּרִיאַת הַתּוֹרָה בְּשַׁבָּת וְשֵׁנִי וַחֲמִישִׁי, שֶׁקּוֹרִין בב''ה. וְלֹא יְטַיְּלוּ בַּשּׁוּק, אֶלָּא יוֹשְׁבִים מִשְׁפָּחוֹת מִשְׁפָּחוֹת וְדָוִים כָּל הַיּוֹם. 

מַסְפִּידִין תַּלְמִידֵי חֲכָמִים וּנְשׁוֹתֵיהֶם בב''ה וּבְבֵית הַמִּדְרָשׁ, אֲבָל לֹא שְׁאָר הָעָם. 

חָכָם וְאַלּוּף וְגָאוֹן, מַכְנִיסִין אוֹתוֹ לְבֵית הַמִּדְרָשׁ, וּמַנִּיחִין הַמִּטָּה בַּמָּקוֹם שֶׁהָיָה דּוֹרֵשׁ, וְסוֹפְדִין אוֹתוֹ שָׁם; וּכְשֶׁמּוֹצִיאִים הַמִּטָּה, סוֹפְדִים אוֹתוֹ עַד בֵּית הַקְּבָרוֹת, וּבַיּוֹם הַז' עוֹלִים לְבֵית הַקְּבָרוֹת וּמְבַקְּרִין אוֹתוֹ, וְכֵן בְּיוֹם שְׁלֹשִׁים וְתַכְלִית י''ב חֹדֶשׁ, מְבַקְּרִין וּמַשְׁכִּיבִין אוֹתוֹ. 


Siman 345

הַמְאַבֵּד עַצְמוֹ לָדַעַת, אֵין מִתְעַסְקִים עִמּוֹ לְכָל דָּבָר, וְאֵין מִתְאַבְּלִין עָלָיו, וְאֵין מַסְפִּידִין אוֹתוֹ, וְלֹא קוֹרְעִין וְלֹא חוֹלְצִין, אֲבָל עוֹמְדִין עָלָיו בְּשׁוּרָה וְאוֹמְרִים עָלָיו בִּרְכַּת אֲבֵלִים וְכָל דָּבָר שֶׁהוּא כָּבוֹד לַחַיִּים. 

אֵיזֶהוּ מְאַבֵּד עַצְמוֹ לָדַעַת, כְּגוֹן שֶׁאָמַר: הֲרֵי הוּא עוֹלֶה לְרֹאשׁ הַגַּג, וְרָאוּהוּ שֶׁעָלָה מִיָּד דֶּרֶךְ כַּעַס, אוֹ שֶׁהָיָה מֵצֵר, וְנָפַל וָמֵת, הֲרֵי זֶה בְּחֶזְקַת שֶׁאִבֵּד עַצְמוֹ לָדַעַת. אֲבָל אִם רָאוּהוּ חָנוּק וְתָלוּי בָּאִילָן, אוֹ הָרוּג וּמֻשְׁלָךְ עַל גַּבֵּי סֵיפוֹ, הֲרֵי הוּא בְּחֶזְקַת כָּל הַמֵּתִים, וּמִתְעַסְקִים עִמּוֹ וְאֵין מוֹנְעִין מִמֶּנּוּ דָּבָר. <small>הַגָּה: מִי שֶׁגָּנַב וְגָזַל וְעַל יְדֵי זֶה נֶהֱרַג בְּדִין מַלְכוּת, מִתְאַבְּלִים עָלָיו, אִם אֵין בּוֹ סַכָּנָה מִפְּנֵי אֵימַת הַמַּלְכוּת, וְלֹא מִקְרֵי מְאַבֵּד לָדַעַת <small><small>(מהרי''ו סִימָן קי''ד)</small>.</small> </small> 

קָטָן הַמְאַבֵּד עַצְמוֹ לָדַעַת, חָשׁוּב כְּשֶׁלֹּא לָדַעַת. וְכֵן גָּדוֹל הַמְאַבֵּד עַצְמוֹ לָדַעַת, וְהוּא אָנוּס כְּשָׁאוּל הַמֶּלֶךְ, אֵין מוֹנְעִין מִמֶּנּוּ כָּל דָּבָר. 

מְנֻדֶּה שֶׁמֵּת, דִּינוֹ כִּמְאַבֵּד עַצְמוֹ לָדַעַת; אֵין קוֹרְעִין וְלֹא חוֹלְצִין וְלֹא מַסְפִּידִין עָלָיו, וּמַנִּיחִין אֶבֶן עַל אֲרוֹנוֹ. וְהָנֵי מִלֵּי בְּאַפְקִירוּתָא, כְּשֶׁעוֹבֵר עַל דִּבְרֵי תּוֹרָה; אֲבָל בְּמָמוֹנָא, כֵּיוָן שֶׁמֵּת, פָּטוּר מִגְּזֵרָתָם, וְאֵין מַנִּיחִים אֶבֶן עַל אֲרוֹנוֹ, ומַסְפִּידִין אוֹתוֹ כָּרָאוּי. 

כָּל הַפּוֹרְשִׁים מִדַּרְכֵי צִבּוּר, וְהֵם הָאֲנָשִׁים שֶׁפָּרְקוּ עֹל הַמִּצְוֹת מֵעַל צַוָּארָם, וְאֵין נִּכְלָלִים בִּכְלַל יִשְׂרָאֵל בַּעֲשִׂיָּתָם, וּבִכְבוֹד הַמּוֹעֲדוֹת וִישִׁיבַת בָּתֵּי כְּנֵסִיּוֹת וּבָתֵּי מִדְרָשׁוֹת, אֶלָּא הֲרֵי הֵם כִּבְנֵי חֹרִין לְעַצְמָן כִּשְׁאָר הָאֻמּוֹת, וְכֵן הַמּוּמָרִים וְהַמּוֹסְרִים, כָּל אֵלּוּ אֵין אוֹנְנִים וּמִתְאַבְּלִים עֲלֵיהֶם, אֶלָּא אֲחֵיהֶם וּשְׁאָר קְרוֹבֵיהֶם לוֹבְשִׁים לְבָנִים וּמִתְעַטְּפִים לְבָנִים וְאוֹכְלִים וְשׁוֹתִים וּשְׂמֵחִים. <small>הַגָּה: הַפּוֹרֵשׁ מִן הַצִּבּוּר וְלֹא רָצָה לָשֵׂאת עִמָּהֶם בְּמִסִּים וְאַרְנוֹנִיּוֹת, מִתְאַבְּלִים עָלָיו <small><small>(תשו' רַשְׁבָּ''א סי' תשס''ג)</small></small> אֲבָל אֵין שְׁאָר בְּנֵי הָעִיר צְרִיכִים לְבַטֵּל מִמְּלָאכְתָן בִּשְׁבִילוֹ לַעֲסֹק עִמּוֹ <small><small>(כֵּן מַשְׁמָע בנ''י סוֹף מ''ק)</small>.</small> </small> 

קָטָן בֶּן שָׁנָה אוֹ שְׁנָתַיִם שֶׁהֵמִיר עִם אִמּוֹ, וָמֵת, אֵין מִתְאַבְּלִין עָלָיו <small>וְעַיֵּן לְעֵיל סִימָן ש''מ <small><small>(סָעִיף ה')</small>.</small> </small> 

מִי שֶׁנָּפַל בַּיָּם, אוֹ טָבַע בַּנָּהָר, אוֹ אֲכָלַתּוּ חַיָּה, אֵין מוֹנְעִין מִמֶּנּוּ דָּבָר. 

אָרוֹן הָעוֹבֵר מִמָּקוֹם לְמָקוֹם, אִם שִׁלְדּוֹ <small><small>(פֵּרוּשׁ הַשִּׁדְרָה וְצַלְעוֹתֶיהָ)</small></small> קַיֶּמֶת, עוֹמְדִין עָלָיו בְּשׁוּרָה וְאוֹמְרִים עָלָיו בִּרְכַּת אֲבֵלִים וְתַנְחוּמֵי אֲבֵלִים, אִם יֵשׁ אֲבֵלִים שֶׁמִּתְאַבְּלִין עָלָיו; וְאִם אֵין שִׁלְדּוֹ קַיֶּמֶת, אֵין עוֹמְדִין עָלָיו בְּשׁוּרָה וְאֵין אוֹמְרִים עָלָיו בִּרְכַּת אֲבֵלִים וְלֹא תַּנְחוּמֵי אֲבֵלִים. 


Siman 346

מִי שֶׁהָיָה בַּעֲלָהּ עִמָּהּ צָלוּב בָּעִיר, אוֹ שֶׁאִשְׁתּוֹ עִמּוֹ צְלוּבָה בָּעִיר, אוֹ אָבִיו וְאִמּוֹ, וַעֲדַיִן לֹא כָּלָה הַבָּשָׂר כֻּלּוֹ, לֹא יִשְׁהֶה בְּתוֹכָהּ אֶלָּא אִם כֵּן הָיְתָה גְּדוֹלָה כְּאַנְטוֹכְיָא, שֶׁאֵין אֵלּוּ מַכִּירִין אֶת אֵלּוּ, וְלֹא יִשְׁהֶה בְּצַד זֶה אֶלָּא בְּצַד זֶה. 


Siman 347

מִי שֶׁמֵּת לוֹ מֵת לִפִנֵי שְׁלֹשִׁים יוֹם הַסְמוּכִים לָרֶגֶל, לֹא יִסְפְּדֶנּוּ מִשֶּׁיִּכָּנְסוּ שְׁלֹשִׁים יוֹם הַסְמוּכִים לָרֶגֶל, וַאֲפִלּוּ יֵשׁ לוֹ הֶסְפֵּד בְּלֹא זֶה, כְּגוֹן שֶׁמֵּת לוֹ מֵת בְּתוֹךְ שְׁלֹשִׁים שֶׁמֻּתָּר לְסָפְדוֹ, וַאֲפִלּוּ מֵת עֶרֶב הָרֶגֶל, אָסוּר לְהַסְפִּיד עִמּוֹ עַל הַמֵּת שֶׁמֵּת לוֹ לִפְנֵי שְׁלֹשִׁים יוֹם קֹדֶם הַמּוֹעֵד. 

מִי שֶׁבָּאָה לוֹ שְׁמוּעָה בְּתוֹךְ שְׁלֹשִׁים יוֹם קֹדֶם הָרֶגֶל, נִרְאֶה לִי שֶׁמֻּתָּר לְסָפְדוֹ, אַף עַל פִּי שֶׁהִיא רְחוֹקָה. 

מַה שֶּׁאָנוּ נוֹהֲגִין בְּתַשְׁלוּם הַשָּׁנָה לְקוֹנֵן וּלְהַזְכִּיר נְשָׁמוֹת, נִרְאֶה לִי אֵינוֹ בִּכְלַל זֶה וּמֻתָּר לַעֲשׂוֹתוֹ סָמוּךְ לָרֶגֶל. 


Siman 348

שׂוֹרְפִין עַל הַמְּלָכִים <small>אוֹ עַל הַנְּשִׂיאִים <small><small>(טוּר בְּשֵׁם תּוֹסֶפְתָּא)</small>,</small> </small> מִטָּתָן וּכְלֵי תַּשְׁמִישָׁן, אֲבָל עַל הַהֶדְיוֹטוֹת אָסוּר. 

הָאוֹמֵר: אַל תִּקְבְּרוּהוּ מִנְּכָסָיו, אֵין שׁוֹמְעִין לוֹ, אֶלָּא מוֹצִיאִין מִיּוֹרְשָׁיו כָּל צָרְכֵי קְבוּרָתוֹ בְּעַל כָּרְחוֹ, וְכֵן כָּל מַה שֶּׁרְגִילִין לַעֲשׂוֹת לִבְנֵי מִשְׁפַּחְתּוֹ, וַאֲפִלּוּ הָאֶבֶן שֶׁנּוֹתְנִין עַל הַקֶּבֶר; וְהוּא שֶׁיָּרְשׁוּ מָמוֹן מֵאֲבִיהֶם. 

אֲפִלּוּ מִי שֶׁאֵין לוֹ מָמוֹן שֶׁצִּוָּה וְאָמַר: אַל תִּקְבְּרוּהוּ, אֵין שׁוֹמְעִין לוֹ. 


Siman 349

מֵת, בֵּין עוֹבֵד כּוֹכָבִים בֵּין יִשְׂרָאֵל, תַּכְרִיכָיו אֲסוּרִים בַּהֲנָאָה. וְדַוְקָא שֶׁהִזְמִינָם לְצָרְכּוֹ וּנְתָנָם עָלָיו, אֲבָל בְּהַזְמָנָה לְבַד, אֲפִלּוּ עֲשָׂאָם לְצָרְכּוֹ לְאַחַר שֶׁמֵּת, לֹא נֶאֶסְרוּ, דְּהַזְמָנָה לָאו מִלְּתָא. וְכֵן אִם נְתָנָם עָלָיו וְלֹא הִזְמִינָם לְכָךְ בִּתְחִלָּה, עֲדַיִן לֹא נֶאֶסְרוּ. 

נוֹיֵי הַמֵּת הַמְחֻבָּרִים בְּגוּפוֹ, כְּגוֹן פֵּאָה נָכְרִית וְכַיּוֹצֵא בָהּ, אֲסוּרִים כְּמוֹ הַמֵּת עַצְמוֹ. <small>וְדַוְקָא כְּשֶׁהֵם קְשׁוּרִים בְּשַׂעֲרוֹת גּוּפָן, אֲבָל אֵינָן קְשׁוּרִים, מֻתָּר <small><small>(כָּךְ מַשְׁמָע מִפֵּרוּשׁ רַשִׁ''י פ''ק דַּעֲרָכִין)</small> ;</small> וְלָכֵן מֻתָּר לִטֹּל טַבָּעוֹת שֶׁבְּיָדָם שֶׁל מֵתִים, וְכַיּוֹצֵא בָּזֶה.</small> בַּמֶּה דְּבָרִים אֲמוּרִים, בִּסְתָם, אֲבָל אִם צִוָּה שֶׁיִּתְּנוּ נוֹי גּוּפוֹ הַמְחֻבָּרִים בּוֹ לִבְנוֹ אוֹ לְבִתּוֹ אוֹ לְצֹרֶךְ דָּבָר אַחֵר, מֻתָּרִים. אֲבָל שְׂעָרוֹ מַמָּשׁ, אֲפִלּוּ אִם צִוָּה עָלָיו, אָסוּר בַּהֲנָאָה. <small>הַגָּה: אִשָּׁה שֶׁיּוֹצֵאת לֵהָרֵג, נֶהֱנִין בִּשְׂעָרָהּ, אַף עַל פִּי שֶׁנִּגְמַר דִּינָה, אֵין שַׂעֲרוֹתֶיהָ נֶאֱסָרִים עַד שֶׁתִּקָּטֵל <small><small>(טוּר)</small>.</small> </small> 

אִם הָיוּ אָבִיו וְאִמּוֹ מְזָרְקִים עָלָיו כֵּלִים, מִצְוָה לַאֲחֵרִים לְהַצִּילָן, אִם לֹא נָגְעוּ בַּמִּטָּה הַנִּקְבֶּרֶת עִמּוֹ. <small>הַגָּה: וְאִם הִצִּילָן, חַיָּב בִּשְׁמִירָתָן; וְאִם הֶחֱזִירָן לְאָבִיו וּלְאִמּוֹ, וְחָזְרוּ וּזְרָקוּם, וְנֶאֶסְרוּ, חַיָּב הַמַּחֲזִיר לְשַׁלֵּם, דְּהָוֵי כִּזְרָקָן לִמְקוֹם גְּדוּדֵי חַיּוֹת וְלִסְטִים <small><small>(בְּמָרְדְּכַי פֶּרֶק הַמּוֹכֵר אֶת הַסְפִינָה תְּשׁוּבַת מהר''מ)</small>.</small> </small> אֲבָל אִם נָגְעוּ בָּהּ, אֲסוּרִים, אִם הֵם שֶׁל אוֹתוֹ שֶׁזְּרָקָן עָלָיו, וְהוּא שֶׁיִּזְרְקֵם עַל דַּעַת שֶׁיִּקְבְּרֵם עִמּוֹ <small><small>(טוּר בְּשֵׁם רֹא''שׁ וְהוּא סוֹף מ''ק)</small>. <small>הַגָּה: הַדַּף שֶׁטִּהֲרוּ עָלָיו, וְכָל הַכֵּלִים שֶׁמּוֹלִיכִין הַמֵּת עֲלֵיהֶם לִקְבוּרָה, לֹא נֶאֶסְרוּ, דַּהֲרֵי לֹא נְתָנָם שָׁם עַל מְנָת לִקְבֹּר עִמּוֹ.</small> <small>(תְּשׁוּבַת מהרי''ל סִימָן נ''ה, וְכָךְ מַשְׁמָע מִדִּבְרֵי הָרֹא''שׁ שֶׁהֵבִיא הַטּוּר)</small>.</small> 

כָּל הַמַּרְבֶּה כֵּלִים עַל הַמֵּת, הֲרֵי זֶה עוֹבֵר מִשּׁוּם בַּל תַּשְׁחִית. <small><small>(וַיִּקְרָא כ, יט)</small>.</small> 


Siman 350

אִם רָצוּ, מַתִּירִין שְׂעָרוֹת לְכַלּוֹת, וּמְגַלִּים פְּנֵי חֲתָנִים, וְנוֹתְנִין דְּיוֹ וְקֻלְמוֹס בְּצִדּוֹ, וְתוֹלִין מַפְתְּחוֹ שֶׁל מֵת וּפִנְקָסוֹ בָּאֲרוֹנוֹ, מִשּׁוּם עָגְמַת נֶפֶשׁ. וְעוֹשִׂים חֻפּוֹת לַחֲתָנִים וְכַלּוֹת, וְתוֹלִין בָּהֶם דְּבָרִים שֶׁלֹּא הֵבִיאוּ אֹכֶל נֶפֶשׁ; אֲבָל דְּבָרִים שֶׁהֵבִיאוּ אוֹכֵל נֶפֶשׁ, אָסוּר, מִפְּנֵי שֶׁהֵם נֶאֱסָרִים בַּהֲנָאָה. 


Siman 351

תַּכְרִיכֵי הַמֵּת, מֻתָּר לַעֲשׂוֹתָן מִכִּלְאַיִם. 

אֵין קוֹבְרִין אֶת הַמֵּת אֶלָּא בְּטַלִּית שֶׁיֵּשׁ בּוֹ צִיצִית. <small>הַגָּה: וְיֵשׁ אוֹמְרִים דְּאֵין צָרִיךְ צִיצִית <small><small>(טוּר בְּשֵׁם י''א)</small>.</small> וְנָהֲגוּ לְקָבְרוֹ בְּצִיצִית, אַךְ שֶׁפּוֹסְלִין תְּחִלָּה הַצִּיצִית, אוֹ כּוֹרְכִין אֶחָד מִן הַכַּנְפוֹת.</small> 


Siman 352

אֵין קוֹבְרִין הַמֵּת בְּתַכְרִיכִים יְקָרִים, אֲפִלּוּ לְנָשִׂיא שֶׁבְּיִשְׂרָאֵל. 

נָהֲגוּ לִקְבֹּר בִּבְגָדִים לְבָנִים. 

הָאִישׁ אֵינוֹ כּוֹרֵךְ וּמְקַשֵּׁר הָאִשָּׁה, אֲבָל הָאִשָּׁה כּוֹרֶכֶת וּמְקַשֶּׁרֶת הָאִישׁ. 

מַעֲצִימִין עֵינָיו שֶׁל מֵת; וְאִם נִפְתַּח פִּיו, קוֹשְׁרִין לְחַיָּיו. וּפוֹקְקִין נְקָבָיו אַחַר שֶׁמְּדִיחִין אוֹתוֹ בְּמִינֵי בְּשָׂמִים. וְגוֹזְזִין שְׂעָרוֹ. <small>הַגָּה: וְצִפָּרְנָיו. וּמְדִיחִים אוֹתוֹ הֵיטֵב בְּכָל מָקוֹם, שֶׁיְּהֵא נָקִי מִכָּל טֻמְאָה <small><small>(בִּנְיָמִין זְאֵב)</small>,</small> וְטָחִין רֹאשׁוֹ בְּבֵיצִים טְרוּפִים בִּקְלִפָּתָן, שֶׁגַּלְגַּל הוּא שֶׁחוֹזֵר בָּעוֹלָם <small><small>(כָּל בּוֹ)</small>.</small> </small> 


Siman 353

בָּרִאשׁוֹנָה הָיוּ מְגַלִּים פְּנֵי עֲשִׁירִים וּמְכַסִים פְּנֵי עֲנִיִּים, מִפְּנֵי שֶׁמַּשְׁחִירִים בִּשְׁנַת בַּצֹּרֶת, וְהָיוּ עֲנִיִּים חַיִּים מִתְבַּיְּשִׁים. הִתְקִינוּ שֶׁיִּהְיוּ מְכַסִים פְּנֵי הַכֹּל. 

אֵין מַנִּיחִין סֵפֶר תּוֹרָה עַל מִטָּתוֹ שֶׁל חָכָם. 

כְּבוֹדוֹ שֶׁל חָכָם לְהוֹצִיאוֹ דֶּרֶךְ הַפֶּתַח, וְלֹא לְשַׁלְשְׁלוֹ דֶּרֶךְ גַּגּוֹת; וּבְמִטָּה רִאשׁוֹנָה, וְלֹא לְשַׁנּוֹתוֹ מִמִּטָּה לְמִטָּה. 

תִּינוֹק בֶּן ל' יוֹם, מוֹצִיאִים אוֹתוֹ בְּחֵיק לְבֵית הַקְּבָרוֹת, וְלֹא בְּאָרוֹן, וְנִקְבָּר בְּאִשָּׁה אַחַת וּשְׁנֵי אֲנָשִׁים; אֲבָל לֹא בְּאִישׁ אֶחָד וּשְׁתֵּי נָשִׁים, מִשּׁוּם יִחוּד. וְאֵין עוֹמְדִים עָלָיו בְּשׁוּרָה, וְאֵין אוֹמְרִים עָלָיו בִּרְכַּת אֲבֵלִים וְתַנְחוּמֵי אֲבֵלִים, וַאֲפִלּוּ אִם קִים לָן שֶׁכָּלוּ לוֹ חֳדָשָׁיו. 

בֶּן ל' יוֹם גְּמוּרוֹת, יוֹצֵא בִּגְלוּסְקָמָא <small><small>(פי' אָרוֹן וַיִּישֶׂם בָּאָרוֹן <small>(בְּרֵאשִׁית נ, כו)</small>, ת''י וְשַׁוּוּן יָתֵהּ בִּגְלוּסְקָמָא נ''י)</small></small> הַנִּטֶּלֶת בַּאֲגַפַּיִם <small><small>(פי' נֶסֶר רָחָב, וּפי' אֲגַפַּיִם, זְרוֹעוֹת)</small>,</small> וְעוֹמְדִין עָלָיו בְּשׁוּרָה, וְאוֹמְרִים עָלָיו בִּרְכַּת אֲבֵלִים וְתַנְחוּמֵי אֲבֵלִים. בֶּן י''ב חֹדֶשׁ, יוֹצֵא בְּמִטָּה. וְכָל הַיּוֹצֵא בְּמַטָּה, רַבִּים מַצְהִיבִים עָלָיו; וְשֶׁאֵינוֹ יוֹצֵא בְּמִטָּה, אֵין רַבִּים מַצְהִיבִים עָלָיו. וְכָל הַנִּכָּר לָרַבִּים, רַבִּים מִתְעַסְקִין בּוֹ; וְכָל שֶׁאֵינוֹ נִכָּר לָרַבִּים, אֵין רַבִּים חַיָּבִים לְהִתְעַסֵק בּוֹ. 

תִּינוֹק שֶׁמֵּת קֹדֶם שֶׁנִּמּוֹל, מוֹהֲלִין אוֹתוֹ עַל קִבְרוֹ, בְּלֹא בְּרָכָה, וְקוֹרִין לוֹ שֵׁם. 

אֵין מוֹצִיאִין מֵת בְּמִטָּה, אֶלָּא אִם כֵּן הָיָה רֹאשׁוֹ וְרֻבּוֹ קַיָּם. 


Siman 354

עִיר שֶׁיֵּשׁ בָּהּ שְׁנֵי מֵתִים, מוֹצִיאִין אֶת הָרִאשׁוֹן וְאַחַר כָּךְ מוֹצִיאִין הַשֵּׁנִי. וְאִם הָיוּ מְלִינִים הָרִאשׁוֹן, מוֹצִיאִין הַשֵּׁנִי. חָכָם וְתַלְמִיד חָכָם, מוֹצִיאִין הֶחָכָם. תַּלְמִיד חָכָם וְעַם הָאָרֶץ, מוֹצִיאִין תַּלְמִיד חָכָם. אִישׁ וְאִשָּׁה, מוֹצִיאִין הָאִשָּׁה, מִפְּנֵי שֶׁקְּרוֹבָה לְבֵית הַנִּוּוּל. הוֹצִיאוּ הָרִאשׁוֹן וּקְבָרוּהוּ, אֵין עוֹמְדִין עָלָיו בְּשׁוּרָה, וְאֵין אוֹמְרִים עָלָיו בִּרְכַּת אֲבֵלִים וְלֹא תַּנְחוּמֵי אֲבֵלִים, עַד שֶׁיּוֹצִיאוּ הַשֵּׁנִי. הוֹצִיאוּ הַשֵּׁנִי וּקְבָרוּהוּ, בָּאִים וְעוֹמְדִים בְּשׁוּרָה, מְנַחֲמִים וּפוֹטְרִים אֶת הָרַבִּים; וְאֵין מְנַחֲמִים שְׁנֵי אֲבֵלִים כְּאֶחָד, אֶלָּא אִם כֵּן הָיָה כְּבוֹדָם שָׁוֶה וְקִלּוּסָן שָׁוֶה. 


Siman 355

אֵין מַנִּיחִין מִטָּה שֶׁל אִשָּׁה בָּרְחוֹב, מִפְּנֵי הַכָּבוֹד. <small>וְאֵין עוֹלִין בְּחֶבֶר עִיר עַל הָאִשָּׁה <small><small>(טוּר)</small>.</small> </small> 


Siman 356

מֵת שֶׁלֹּא הָיָה לוֹ צָרְכֵי קְבוּרָה, וְגָבוּ לוֹ וְהוֹתִירוּ, אִם כְּשֶׁגָּבוּ יַחְדָּו לְצָרְכֵי זֶה הַמֵּת, יִנָּתְנוּ לְיוֹרְשָׁיו; וְאִם לָאו, יַעֲשׂוּ מֵהֶם צָרְכֵי מֵתִים אֲחֵרִים. 


Siman 357

אָסוּר לְהָלִין הַמֵּת, אֶלָּא אִם כֵּן הֵלִינוּ לִכְבוֹדוֹ, לְהָבִיא לוֹ אָרוֹן וְתַכְרִיכִין אוֹ מְקוֹנְנוֹת, אוֹ כְּדֵי שֶׁיָּבֹאוּ קְרוֹבִים אוֹ לְהַשְׁמִיעַ עֲיָרוֹת. 

כָּל הַמֵּתִים, הַמְמַהֵר לְהוֹצִיא מִטָּתוֹ הֲרֵי זֶה מְשֻׁבָּח. אֲבָל עַל אָבִיו וְעַל אִמּוֹ, הֲרֵי זֶה מְגֻנֶּה, אֶלָּא אִם כֵּן הָיָה עֶרֶב שַׁבָּת אוֹ עֶרֶב יוֹם טוֹב, אוֹ שֶׁהָיוּ גְּשָׁמִים מְזַלְּפִים עַל מִטָּתוֹ. 


Siman 358

נוֹשְׂאֵי הַמִּטָּה, וְחִלּוּפֵיהֶן, וְחִלּוּפֵי חִלּוּפֵיהֶן, בֵּין אוֹתָם שֶׁהֵם לִפְנֵי הַמִּטָּה בֵּין אוֹתָם שֶׁל אַחֲרֶיהָ, מֵאַחַר שֶׁלַּמִּטָּה צֹרֶךְ בָּהֶם, פְּטוּרִים <small>מִקְּרִיאַת שָׁמַע;</small> וּשְׁאָר הַמְּלַוִּין אֶת הַמֵּת, שֶׁאֵין לַמִּטָּה צֹרֶךְ בָּהֶם, חַיָּבִים. <small>וְעַיֵּן בא''ח סִימָן ע''ב.</small> 

אֵין מוֹצִיאִין אֶת הַמֵּת סָמוּךְ לִקְרִיאַת שְׁמַע, כָּל שֶׁאֵין שְׁהוּת לְהוֹצִיאוֹ לְקִבְרוֹ קֹדֶם שֶׁיַּגִּיעַ זְמַן קְרִיאַת שְׁמַע; וְאִם הִתְחִילוּ לְהוֹצִיאוֹ, אֵין מַפְסִיקִין כְּדֵי לִקְרוֹת. <small>הַגָּה: וְיֵשׁ לְהַמְתִּין מִלְּקָבְרוֹ עַד שֶׁיּוּכְלוּ לְשַׁעֵר שֶׁכְּבָר הִתְפַּלְּלוּ רֹב הַקָּהָל; וְאֵין חִלּוּק בָּזֶה בֵּין קְרִיאַת שְׁמַע שֶׁל שַׁחֲרִית לִקְרִיאַת שְׁמַע שֶׁל עַרְבִית. וְיֵשׁ מְקִלִּין בְּשֶׁל עַרְבִית, הוֹאִיל וּזְמַנָּהּ כָּל הַלַּיְלָה <small><small>(מְבֹאָר בא''ח סִימָן ע''ב)</small>.</small> </small> 

בְּמָקוֹם שֶׁיֵּשׁ כַּתָּפִים מְיֻחָדִים לָשֵׂאת אֶת הַמִּטָּה, אֲסוּרִים בִּנְעִילַת הַסַנְדָּל, שֶׁמָּא יַפְסִיק סַנְדָּלוֹ שֶׁל אֶחָד מֵהֶם, וְנִמְצָא מִתְעַכֵּב מֵהַמִּצְוָה. <small>הַגָּה: יֵשׁ מְקוֹמוֹת שֶׁנָּהֲגוּ שֶׁהָאֲבֵלִים יוֹצְאִים רִאשׁוֹן מִן הַבַּיִת, וְהַקְּרוֹבִים וְהַמִּטָּה אַחֲרֵיהֶם, וְהָרְחוֹקִים נוֹתְנִין הַמֵּת עַל הַמִּטָּה, וְלוֹקְחִים הָאֲבֵלִים וְהַקְּרוֹבִים הַמִּטָּה עַל כִּתְפֵיהֶם, וְאַחַר כָּךְ שְׁאָר הָעָם <small><small>(כָּל בּוֹ)</small>.</small> יֵשׁ אוֹמְרִים כְּשֶׁמַּגִּיעִים עִם הַמֵּת לַקְּבָרוֹת, מַעֲמִידִים אוֹתוֹ כָּל ד' אַמּוֹת קֹדֶם שֶׁנִּקְבַּר <small><small>(שָׁם וּב''ז)</small> ;</small> וְכֵן נָהֲגוּ הָאִדָּנָא לְהַעֲמִידוֹ ב' ג' פְּעָמִים קֹדֶם שֶׁאוֹמְרִים עָלָיו צִדּוּק הַדִּין, וּבְיָמִים שֶׁאֵין אוֹמְרִים צִדּוּק הַדִּין אֵין צָרִיךְ לְהַעֲמִיד אוֹתוֹ <small><small>(מ''כ בְּשֵׁם מהרי''ל)</small>.</small> </small> 


Siman 359

מָקוֹם שֶׁנָּהֲגוּ לָצֵאת נָשִׁים לִפְנֵי הַמִּטָּה, יוֹצְאוֹת. מָקוֹם שֶׁנָּהֲגוּ לָצֵאת לְאַחַר הַמִּטָּה, יוֹצְאוֹת. וְעַכְשָׁו נָהֲגוּ שֶׁאֵין יוֹצְאוֹת אֶלָּא לְאַחַר הַמִּטָּה, וְאֵין לְשַׁנּוֹת. 

יֵשׁ לִמְנֹעַ מִלָּצֵאת נָשִׁים לְבֵית הַקְּבָרוֹת אַחַר הַמִּטָּה. 


Siman 360

אִם פָּגְעוּ מֵת וְכַלָּה זֶה בָּזֶה, מַעֲבִירִין הַמֵּת מִלִּפְנֵי הַכַּלָּה; וְכֵן אִם אֵין בָּעִיר כְּדֵי לָזֶה וְלָזֶה, מַקְדִּימִין וּמַכְנִיסִין הַכַּלָּה לַחֻפָּה, וְאַחַר כָּךְ קוֹבְרִים הַמֵּת. אֲבָל אַחַר שֶׁנִּכְנְסָה לַחֻפָּה, וְיֵשׁ לְפָנָיו לְנַחֵם אָבֵל וּלְשַׂמֵּחַ חָתָן, תַּנְחוּמֵי הָאֵבֶל קוֹדֵם. וְכֵן הַבְרָאַת הָאָבֵל קוֹדֵם לְמִשְׁתֶּה שֶׁל חָתָן. בַּמֶּה דְּבָרִים אֲמוּרִים, שֶׁיֵּשׁ בְּיָדוֹ סִפּוּק כְּדֵי שְׁנֵיהֶם, אֲבָל אִם אֵין בְּיָדוֹ כְּדֵי שְׁנֵיהֶם, מִשְׁתֵּה הֶחָתָן קוֹדֵם. <small>חָתָן וְאָבֵל בב''ה, יוֹצֵא הֶחָתָן עִם שׁוֹשְׁבִינָיו תְּחִלָּה, וְאַחַר כָּךְ הָאָבֵל, וְהַמְנַחֲמִים וְכֵן הַקְּרוּאִים שֶׁלָּהֶם אוֹכְלִים עִם הֶחָתָן כְּשֶׁיִּרְצוּ, וְלֹא עִם הָאָבֵל <small><small>(בֵּית יוֹסֵף בְּשֵׁם הַגָּהוֹת מַיְמוֹנִי פ''ד)</small>.</small> </small> הַמֵּת וְהַמִּילָה, מִילָה קוֹדֶמֶת; וְאִם הוּא מֵת מִצְוָה, מֵת מִצְוָה קוֹדֵם. 


Siman 361

מְבַטְּלִים תַּלְמוּד תּוֹרָה לְהוֹצָאַת הַמֵּת. לְמָאן דְּמַתְנֵי לַאֲחֵרִים, אֵין לוֹ שִׁעוּר, אֲפִלּוּ יֵשׁ עִמּוֹ כַּמָּה אֲלָפִים מִתְבַּטֵּל בִּשְׁבִילוֹ. לְמָאן דְּקָרֵי וְתָנֵי, דְּהַיְנוּ שֶׁקָּרָא וְשָׁנָה וַעֲדַיִן לֹא שָׁנָה לַתַּלְמִידִים, אִם יֵשׁ ס' רִבּוֹא אֵין צָרִיךְ לְהִתְבַּטֵּל בִּשְׁבִילוֹ. לְמָאן דְּלֹא קָרֵי וְתָנֵי, כֵּיוָן שֶׁיֵּשׁ לוֹ מִי שֶׁיִּתְעַסֵק עִמּוֹ אֵין צָרִיךְ לְהִתְבַּטֵּל בִּשְׁבִילוֹ, וְהוּא שֶׁיֵּשׁ שָׁם עֲשָׂרָה. <small>וְיֵשׁ אוֹמְרִים דְּעַכְשָׁיו מִן הַסְּתָם מְבַטְּלִין, שֶׁאֵין לְךָ אֶחָד מִיִּשְׂרָאֵל בַּזְּמַן הַזֶּה שֶׁאֵינוֹ בַּמִּקְרָא אוֹ בַּמִּשְׁנָה. <small><small>(בֵּית יוֹסֵף בְּשֵׁם הריטב''א פ''ב דִּכְתֻבּוֹת שכ''כ בְּשֵׁם סמ''ג)</small></small> </small> וְאִשָּׁה, יֵשׁ אוֹמְרִים שֶׁדִּינָה כְּמָאן דְּקָרֵי וְתָנֵי; וְיֵשׁ אוֹמְרִים שֶׁדִּינָה כְּמָאן דְּלֹא קָרֵי וְתָנֵי, וְכֵן נָהֲגוּ בְּאִשָּׁה וְתִינוֹק לְקֻלָּא. וְאֵין מְבַטְּלִין תַּלְמוּד תּוֹרָה לְמֵת, כְּשֶׁיֵּשׁ מִי שֶׁיִּתְעַסֵק עִמּוֹ כָּל צָרְכּוֹ, אֶלָּא עוֹסֵק בַּתּוֹרָה. וְאֵינוֹ צָרִיךְ לָצֵאת וְלִרְאוֹת אִם יֵשׁ עִמּוֹ כָּל צָרְכּוֹ אִם לָאו, אֶלָּא כֵּיוָן שֶׁיֵּשׁ שָׁם מִי שֶׁיַּעֲשֶׂה מַעֲשֶׂה, תַּלְמוּד תּוֹרָה שֶׁלּוֹ קוֹדֵם. וְתִינוֹקוֹת שֶׁל בֵּית רַבָּן אֵין מִתְבַּטְּלִין כְּלָל. 

בַּמֶּה דְּבָרִים אֲמוּרִים, שֶׁמְּבַטְּלִין תַּלְמוּד תּוֹרָה, לְלַוּוֹתוֹ בִּשְׁעַת הוֹצָאָתוֹ; אֲבָל כָּל זְמַן שֶׁמֻּטָּל לְקָבְרוֹ, אֵין מְבַטְּלִין בִּשְׁבִילוֹ תַּלְמוּד תּוֹרָה, אֶלָּא אִם יֵשׁ חֲבוּרוֹת בָּעִיר שֶׁכָּל אַחַת מִתְעַסֶקֶת יוֹמָהּ, אוֹתָהּ שֶׁאֵינָהּ יוֹמָהּ מֻתֶּרֶת בֵּין בְּלִמּוּד בֵּין בִּשְׁאָר מְלָאכוֹת. וּבִשְׁעַת הוֹצָאָה, מְבַטְּלִין מִכָּל שְׁאָר מְלָאכוֹת וּבָאִים לְלַוּוֹתוֹ, אֲפִלּוּ אִי לֹא קָרֵי וְתָנֵי, דְּלֹא מְפַלְּגִינָן בֵּין לֹא קָרֵי וְתָנֵי אֶלָּא בְּבִטּוּל תַּלְמוּד תּוֹרָה, אֲבָל בִּשְׁאָר מְלָאכוֹת, אֲפִלּוּ אִי לֹא קָרֵי וְתָנֵי הַכֹּל בְּטֵלִים וּבָאִים לְלַוּוֹתוֹ. וְאִם אֵין חֲבוּרוֹת בָּעִיר, כָּל בַּעֲלֵי מְלָאכוֹת צְרִיכִים לְהִתְבַּטֵּל וּלְהִתְעַסֵק בּוֹ עַד שֶׁיִּקָּבֵר; אֲבָל מִתַּלְמוּד תּוֹרָה אֵין צְרִיכִים לְהִתְבַּטֵּל אֶלָּא בִּשְׁעַת הוֹצָאָתוֹ, כִּדְאַמְרָן. 

הָרוֹאֶה אֶת הַמֵּת וְאֵינוֹ מְלַוֵּהוּ, עוֹבֵר מִשּׁוּם לוֹעֵג לָרָשׁ <small><small>(מִשְׁלֵי יז, ה)</small></small> וּבַר נִדּוּי הוּא, וּלְפָחוֹת יְלַוֶּנּוּ ד' אַמּוֹת. 

אֲפִלּוּ בְּמָקוֹם שֶׁאֵינוֹ צָרִיךְ לְלַוּוֹת אֶת הַמֵּת, צָרִיךְ לַעֲמֹד מִפָּנָיו. 

אָרוֹן הָעוֹבֵר מִמָּקוֹם לְמָקוֹם, אִם שִׁלְדּוֹ קַיֶּמֶת, צְרִיכִין לְלַוּוֹתוֹ כְּמוֹ בִּשְׁעַת הוֹצָאַת הַמֵּת. 


Siman 362

הַנּוֹתֵן מֵתוֹ בְּאָרוֹן וְלֹא קְבָרוֹ בַּקַּרְקַע, עוֹבֵר מִשּׁוּם מֵלִין אֶת הַמֵּת. וְאִם נְתָנוֹ בְּאָרוֹן וּקְבָרוֹ בַּקַּרְקַע, אֵינוֹ עוֹבֵר עָלָיו, וּמִכָּל מָקוֹם יָפֶה לְקָבְרוֹ בַּקַּרְקַע מַמָּשׁ, אֲפִלּוּ בְּחוּץ לָאָרֶץ. 

נוֹתְנִין הַמֵּת עַל גַּבָּיו, וּפָנָיו לְמַעְלָה, כְּאָדָם שֶׁהוּא יָשֵׁן. 

אֵין קוֹבְרִים ב' מֵתִים זֶה בְּצַד זֶה, אֶלָּא אִם כֵּן הָיָה דֹּפֶן הַקֶּבֶר מַפְסִיק בֵּינֵיהֶם; וְלֹא הַמֵּת בְּצַד עֲצָמוֹת; וְלֹא עֲצָמוֹת בְּצַד הַמֵּת. אֲבָל נִקְבָּר הָאִישׁ עִם בִּתּוֹ קְטַנָּה, וְהָאִשָּׁה עִם בְּנָהּ קָטָן וְעִם בֶּן בְּנָהּ קָטָן. זֶה הַכְּלָל כָּל שֶׁיָּשֵׁן עִמּוֹ בְּחַיָּיו, נִקְבָּר עִמּוֹ בְּמוֹתוֹ. 

אֵין נוֹתְנִין ב' אֲרוֹנוֹת זֶה עַל זֶה; וְאִם נָתַן, כּוֹפִין הָעֶלְיוֹן שֶׁיְּפַנֶּה. וְאִם יֵשׁ בֵּינֵיהֶם עָפָר שִׁשָּׁה טְפָחִים, מֻתָּר. 

אֵין קוֹבְרִין רָשָׁע אֵצֶל צַדִּיק, אֲפִלּוּ רָשָׁע חָמוּר אֵצֶל רָשָׁע קַל. וְכֵן אֵין קוֹבְרִין צַדִּיק וְכָשֵׁר וּבֵינוֹנִי, אֵצֶל חָסִיד מֻפְלָג. <small>אֲבָל קוֹבְרִים בַּעַל תְּשׁוּבָה אֵצֶל צַדִּיק גָּמוּר <small><small>(בֵּית יוֹסֵף)</small>.</small> </small> 

שְׁנַיִם שֶׁהָיוּ שׂוֹנְאִים זֶה לָזֶה, אֵין לְקָבְרָם יַחַד. 


Siman 363

אֵין מְפַנִּין הַמֵּת וְהָעֲצָמוֹת, לֹא מִקֶּבֶר מְכֻבָּד לְקֶבֶר מְכֻבָּד, וְלֹא מִקֶּבֶר בָּזוּי לְקֶבֶר בָּזוּי, וְלֹא מִבָּזוּי לִמְכֻבָּד, וְאֵין צָרִיךְ לוֹמַר מִמְּכֻבָּד לְבָזוּי. וּבְתוֹךְ שֶׁלּוֹ, אֲפִלּוּ מִמְּכֻבָּד לְבָזוּי, מֻתָּר, שֶׁעָרֵב לְאָדָם שֶׁיְּהֵא נָח אֵצֶל אֲבוֹתָיו. וְכֵן כְּדֵי לְקָבְרוֹ בְּאֶרֶץ יִשְׂרָאֵל, מֻתָּר. וְאִם נְתָנוּהוּ שָׁם עַל מְנַת לְפַנּוֹתוֹ, מֻתָּר בְּכָל עִנְיָן. וְאִם אֵינוֹ מִשְׁתַּמֵּר בְּזֶה הַקֶּבֶר, שֶׁיֵּשׁ לָחוּשׁ שֶׁמָּא יוֹצִיאוּהוּ עוֹבְדֵי כּוֹכָבִים, אוֹ שֶׁיִּכָּנְסוּ בּוֹ מַיִם, אוֹ שֶׁהוּא קֶבֶר הַנִּמְצָא, מִצְוָה לְפַנּוֹתוֹ. <small>יֵשׁ נוֹהֲגִין לָתֵת מֵעֲפַר אֶרֶץ יִשְׂרָאֵל בַּקֶּבֶר <small><small>(אוֹר זָרוּעַ)</small>,</small> וְיֵשׁ לְמִנְהָג זֶה עַל מַה שֶּׁיִּסְמֹכוּ <small><small>(מִדְרָשׁ תַּנְחוּמָא פ' וַיְחִי)</small>.</small> </small> 

אֵין מוֹלִיכִים מֵת מֵעִיר שֶׁיֵּשׁ בָּהּ קְבָרוֹת לְעִיר <small><small>(אַחֶרֶת)</small>,</small> אֶלָּא אִם כֵּן מֵחוּצָה לָאָרֶץ, לָאָרֶץ. <small>הַגָּה: אוֹ שֶׁמּוֹלִיכִין אוֹתוֹ לִמְקוֹם קִבְרוֹת אֲבוֹתָיו <small><small>(כֵּן מַשְׁמָע בְּאוֹר זָרוּעַ)</small>.</small> וְאִם צִוָּה לְהוֹלִיכוֹ מִמָּקוֹם לְמָקוֹם, אוֹ שֶׁצִּוָּה לְקָבְרוֹ בְּבֵיתוֹ וְלֹא בְּבֵית הַקְּבָרוֹת, שׁוֹמְעִין לוֹ <small><small>(ג''ז שָׁם)</small>.</small> וּמֻתָּר לִתֵּן סִיד עָלָיו, כְּדֵי לְעַכֵּל הַבָּשָׂר מַהֵר, וּלְהוֹלִיכוֹ לַמָּקוֹם אֲשֶׁר צִוָּה <small><small>(רַשְׁבָּ''א סִימָן שס''ט)</small>.</small> </small> 

אֵין מְלַקְּטִין עֲצָמוֹת, לֹא מִתּוֹךְ הָאָרוֹן וְלֹא מִתּוֹךְ הַקֶּבֶר, לְצַד זֶה, לִקְבֹּר שָׁם מֵת אַחֵר, אוֹ לְצֹרֶךְ הַמָּקוֹם. 

מָקוֹם שֶׁנּוֹהֲגִין לִקְבֹּר בְּמַהֲמוֹרוֹת <small><small>(פי' בְּשׁוּחוֹת עֲמֻקוֹת מִן בְּמַהֲמֹרוֹת בַּל יָקוּמוּ <small>(תְּהִלִּים קמ, יא)</small> )</small></small> בְּלא אָרוֹן, עַד שֶׁיִּתְעַכֵּל הַבָּשָׂר, וְאַחַר כָּךְ מְלַקְּטִין הָעֲצָמוֹת וְקוֹבְרִין אוֹתָן בְּאָרוֹן, מֻתָּר. 

אָרוֹן שֶׁפִּנּוּהוּ, אָסוּר בַּהֲנָאָה. אִם הוּא שֶׁל אֶבֶן וְשֶׁל חֶרֶס, יִשָּׁבֵר; וְשֶׁל עֵץ, יִשָּׂרֵף. 

הַמּוֹצֵא נְסָרִים בְּבֵית הַקְּבָרוֹת, לֹא יְזִיזֵם מִמְּקוֹמָם. 

אָסוּר לִפְתֹּחַ הַקֶּבֶר אַחַר שֶׁנִּסְתַּם הַגּוֹלֵל, אֲפִלּוּ אִם עוֹרְרִים הַיּוֹרְשִׁים לְפָתְחוֹ כְּדֵי לִבְדֹּק אִם הֵבִיא שְׁתֵּי שְׂעָרוֹת. 


Siman 364

קֶבֶר שֶׁל בִּנְיָן, אָסוּר בַּהֲנָאָה; אֲבָל קַרְקַע עוֹלָם שֶׁל קֶבֶר, אֵינוֹ נֶאֱסָר. <small>הַגָּה: וְיֵשׁ אוֹמְרִים דְּהַקַּרְקַע שֶׁלָּקְחוּ מִן הַקֶּבֶר וְחָזְרוּ וְנָתְנוּ עָלָיו, דְּהָוֵי תָּלוּשׁ וּלְבַסּוֹף חִבְּרוֹ, אָסוּר בַּהֲנָאָה <small><small>(טוּר בְּשֵׁם הר''ר יְשַׁעְיָה)</small>.</small> וְיֵשׁ אוֹסְרִין עוֹד לֵישֵׁב עַל הָאֶבֶן שֶׁנּוֹתְנִין עַל הַקֶּבֶר לְמַצֵּבָה <small><small>(גַּם זוֹ בִּשְׁמוֹ וכ''כ הַגָּהוֹת אֲשֵׁרִ''י בְּשֵׁם אוֹר זָרוּעַ פֶּרֶק אֵלּוּ מְגַלְּחִין)</small>.</small> וְיֵשׁ חוֹלְקִים וּמַתִּירִים <small><small>(טוּר בְּשֵׁם הָרֹא''שׁ)</small>.</small> הַכֵּלִים שֶׁחוֹפְרִים וְקוֹבְרִים בָּהֶם, מֻתָּרִים בַּהֲנָאָה, וְאֵין לְהִשְׁתַּמֵּשׁ בָּהֶן אֶלָּא מִדַּעַת הַגַּבַּאי, כְּמוֹ בִּשְׁאָר צְדָקָה <small><small>(תְּשׁוּבַת הָרַשְׁבָּ''א סִימָן צ''ז)</small>.</small> </small> וְהָא דְּקֶבֶר שֶׁל בִּנְיָן אָסוּר לְעוֹלָם, דַּוְקָא שֶׁבְּנָאוֹ לְשֵׁם מֵת, וּנְתָנוֹ בּוֹ אֲפִלּוּ עַל דַּעַת לְפַנּוֹתוֹ, וַאֲפִלּוּ לֹא נָתַן בּוֹ אֶלָּא נֵפֶל. אֲבָל אִם בְּנָאוֹ לִשְׁמוֹ, וְלֹא נְתָנוֹ בּוֹ, מֻתָּר. וְכֵן אִם נְתָנוֹ בּוֹ אַדַּעְתָּא לְפַנּוֹתוֹ, וְלֹא הִזְמִינוֹ מִתְּחִלָּה, מֻתָּר לְאַחַר שֶׁפִּנָּהוּ. אֲבָל אִם נְתָנוֹ בּוֹ עַל דַּעַת לִהְיוֹת בּוֹ עוֹלָמִית, אָסוּר אֲפִלּוּ לְאַחַר שֶׁפִּנָּהוּ, אֲפִלּוּ לֹא בְּנָאוֹ לִשְׁמוֹ. וְאִם לֹא בְּנָאוֹ לִשְׁמוֹ, וּנְתָנוּהוּ בְּתוֹכוֹ וְהוֹסִיף בּוֹ דִּימוֹס <small><small>(פֵּרוּשׁ נִדְבָּךְ, וְהוּא שׁוּרַת בִּנְיַן הַחוֹמָה)</small></small> לִשְׁמוֹ, כֻּלּוֹ אָסוּר, אֲפִלּוּ לְאַחַר שֶׁפִּנָּהוּ וַאֲפִלּוּ שֶׁקְּבָרוֹ שָׁם עַל דַּעַת לְפַנּוֹתוֹ. וְאִם מַכִּיר הַדִּימוֹס שֶׁהוֹסִיף לִשְׁמוֹ, מְסִירוֹ, וְהוּא לְבַדּוֹ אָסוּר, וּשְׁאָר הַקֶּבֶר מֻתָּר. 

קֶבֶר הַנִּמְצָא, מֻתָּר לְפַנּוֹתוֹ. פִּנָּהוּ, מְקוֹמוֹ טָהוֹר וּמֻתָּר בַּהֲנָאָה. קֶבֶר הַיָּדוּעַ, אָסוּר לְפַנּוֹתוֹ; פִּנָּהוּ, מְקוֹמוֹ טָמֵא וְאָסוּר בַּהֲנָאָה. וְהָרַמְבַּ''ם גּוֹרֵס קֶבֶר הַנִּמְצָא, מֻתָּר לְפַנּוֹתוֹ; פִּנָּהוּ, מְקוֹמוֹ טָמֵא וְאָסוּר בַּהֲנָאָה; קֶבֶר הַיָּדוּעַ, אָסוּר לְפַנּוֹתוֹ; פִּנָּהוּ, מְקוֹמוֹ טָהוֹר וּמֻתָּר בַּהֲנָאָה. 

מֵת מִצְוָה, שֶׁמְּצָאוֹ אָדָם בַּשָּׂדֶה וּקְבָרוֹ שָׁם, אֲפִלּוּ שֶׁלֹּא מִדַּעַת בַּעַל הַשָּׂדֶה, אָסוּר לְפַנּוֹתוֹ, שֶׁמֵּת מִצְוָה קוֹנֶה מְקוֹמוֹ. וְכָל הַמּוֹצְאוֹ צָרִיךְ לְקָבְרוֹ בַּמָּקוֹם שֶׁמְּצָאוֹ. וְאִם מְצָאוֹ עַל הַמֶּצֶר, שֶׁצָּרִיךְ לְפַנּוֹתוֹ מִשָּׁם מִפְּנֵי הָרַבִּים שֶׁלֹּא יַאֲהִילוּ עָלָיו, אִם מְצָאוֹ בֵּין שְׂדֵה בּוּר <small><small>(פיר' שֶׁאֵינָהּ חֲרוּשָׁה וּזְרוּעָה)</small></small> לִשְׂדֵה נִיר <small><small>(פֵּרוּשׁ נִיר נֶחֱרַשׁ וְלֹא נִזְרַע)</small>,</small> מְפַנֶּהוּ לִשְׂדֵה בּוּר. בֵּין שְׂדֵה נִיר לִשְׂדֵה זֶרַע, מְפַנֶּהוּ לִשְׂדֵה נִיר. בֵּין שְׂדֵה זֶרַע לִשְׂדֵה אִילָן, מְפַנֶּהוּ לִשְׂדֵה זֶרַע. בֵּין שְׂדֵה אִילָן לִשְׂדֵה כֶּרֶם, מְפַנֶּהוּ לִשְׂדֵה אִילָן. וְאִם שְׁתֵּיהֶם שָׁווֹת, מְפַנֶּהוּ לַקָּרוֹב שֶׁבָּהֶם. וְאִם שְׁתֵּיהֶן שָׁווֹת בְּקֵרוּב, מְפַנֶּהוּ לְאֵיזֶהוּ מֵהֶם שֶׁיִּרְצֶה. בַּמֶּה דְּבָרִים אֲמוּרִים, בִּמְצָאוֹ חוּץ לַתְּחוּם. אֲבָל אִם מְצָאוֹ בְּתוֹךְ הַתְּחוּם, מְבִיאוֹ לְבֵית הַקְּבָרוֹת. וְאֵינוֹ נִקְרָא מֵת מִצְוָה, אֶלָּא אִם כֵּן מָצָא רֹאשׁוֹ וְרֻבּוֹ. 

אִם מָצְאוּ יִשְׂרָאֵל הָרוּג, יִקְבְּרוּהוּ כְּמוֹ שֶׁמְּצָאוּהוּ, בְּלֹא תַּכְרִיכִין, וְלֹא יַחְלְצוּ בּוֹ אֲפִלּוּ מִנְעָלָיו. <small>הַגָּה: וְכֵן עוֹשִׂין לְיוֹלֶדֶת שֶׁמֵּתָה, אוֹ לְמִי שֶׁנָּפַל וָמֵת <small><small>(מהרי''ל סִימָן ס''ה)</small>.</small> וְיֵשׁ אוֹמְרִים שֶׁמַּלְבִּישִׁין אוֹתָם לְמַעְלָה מִבִּגְדֵיהֶם, תַּכְרִיכִין <small><small>(הגהמי''י בְּשֵׁם ר''י מִדּוּרָא)</small>.</small> וְנָהֲגוּ שֶׁאֵין עוֹשִׂין לָהֶם תַּכְרִיכִין כִּשְׁאָר מֵתִים, רַק קוֹבְרִין אוֹתָן בְּבִגְדֵיהֶם, וּלְמַעְלָה מֵהֶם סָדִין, כִּשְׁאָר מֵתִים.</small> 

קֶבֶר הַמַּזִּיק אֶת הָרַבִּים, כְּגוֹן שֶׁהוּא סָמוּךְ לַדֶּרֶךְ, אֲפִלּוּ נִקְבַּר שָׁם מִדַּעַת בַּעַל הַשָּׂדֶה, מֻתָּר לְפַנּוֹתוֹ, וּמְקוֹמוֹ טָהוֹר, וְאָסוּר בַּהֲנָאָה אִם קָדַם הַקֶּבֶר; אֲבָל אִם קָדַם הַדֶּרֶךְ, מְקוֹמוֹ מֻתָּר בַּהֲנָאָה. 

קֶבֶר שֶׁפִּנָּהוּ, הֵיכָא דְּמֻתָּר בַּהֲנָאָה, לֹא יַעֲשֶׂנּוּ בֵּית הַתֶּבֶן וְלֹא בֵּית הָעֵצִים וְלֹא בֵּית הָאוֹצָרוֹת. 

הַחוֹצֵב קֶבֶר לְאָבִיו וּקְבָרוֹ בְּמָקוֹם אַחֵר, לֹא יִקָּבֵר בּוֹ הוּא עוֹלָמִית, מִשּׁוּם כְּבוֹד אָבִיו; אֲבָל אַחֵר, מֻתָּר לִקָּבֵר בּוֹ. 


Siman 365

הַחוֹפֵר כּוּךְ לַמֵּת, פָּטוּר מִקְּרִיאַת שְׁמַע וּמִן הַתְּפִלָּה וּמִן הַתְּפִלִּין וּמִכָּל מִצְוֹת הָאֲמוּרוֹת בַּתּוֹרָה. וְאִם הֵם שְׁנַיִם, וְהִגִּיעַ זְמַן קְרִיאַת שְׁמַע, אֶחָד עוֹלֶה וְקוֹרֵא קְרִיאַת שְׁמַע וּמִתְפַּלֵּל, וְחוֹזֵר זֶה וְחוֹפֵר, וְעוֹלֶה חֲבֵרוֹ וְקוֹרֵא קְרִיאַת שְׁמַע וּמִתְפַּלֵּל. וְדַוְקָא כּוּךְ, דְּלֹא חָפִיר לֵיהּ אֶלָּא חַד, אֲבָל אִם הָיָה מָקוֹם שֶׁשְּׁנַיִם יְכוֹלִים לְהִתְעַסֵק בּוֹ כְּאֶחָד, פְּטוּרִים. 

 מַרְחִיקִין הַקְּבָרוֹת מֵהָעִיר חֲמִשִּׁים אַמָּה. 


Siman 366

הַמּוֹכֵר קִבְרוֹ וְדֶרֶךְ קִבְרוֹ, מְקוֹם מַעֲמָדוֹ וּמְקוֹם הֶסְפֵּדוֹ, בָּאִים בְּנֵי הַמִּשְׁפָּחָה וְקוֹבְרִין אוֹתוֹ בְּעַל כָּרְחוֹ שֶׁל לוֹקֵחַ, וּמַחֲזִירִין אֶת דָּמָיו. 

אִשָּׁה שֶׁיָּרְשָׁה קֶבֶר מִמִּשְׁפַּחְתָּהּ, נִקְבֶּרֶת בְּתוֹכוֹ הִיא, אֲבָל לֹא יוֹצְאֵי יְרֵכָה; אֶלָּא אִם כֵּן רָאֲתָה אוֹתָם בְּחַיֶיהָ. 

אָבִיהָ אוֹמֵר: תִּקָּבֵר אֶצְלִי, וּבַעֲלָהּ אוֹמֵר: תִּקָּבֵר אֶצְלִי, תִּקָּבֵר אֵצֶל בַּעֲלָהּ. וְיֵשׁ גּוֹרְסִין תִּקָּבֵר אֵצֶל אָבִיהָ. וְאִם יֵשׁ לָהּ בָּנִים, וְאוֹמֶרֶת: אֵצֶל בָּנַי, קוֹבְרִין אוֹתָהּ אֵצֶל בָּנֶיהָ. 

אָבִיהָ אוֹמֵר: לֹא תִּקָּבֵר אֶצְלִי, וּבַעֲלָהּ אוֹמֵר: לֹא תִּקָּבֵר אֶצְלִי, קוֹבְרִים אוֹתָהּ אֵצֶל בַּעֲלָהּ. 


Siman 367

קוֹבְרִים מֵתֵי עוֹבְדֵי כּוֹכָבִים וּמְנַחֲמִים אֲבֵלֵיהֶם, מִפְּנֵי דַּרְכֵי שָׁלוֹם. 

לֹא יְהַלֵּךְ בְּבֵית הַקְּבָרוֹת אוֹ בְּתוֹךְ ד' אַמּוֹת שֶׁל מֵת וּתְפִלִּין בְּרֹאשׁוֹ, מִשּׁוּם לֹעֵג לָרָשׁ <small><small>(מִשְׁלֵי יז, ה)</small>,</small> וְאִם הֵם מְכֻסִים, מֻתָּר. 

לֹא יְהַלֵּךְ בְּבֵית הַקְּבָרוֹת אוֹ בְּתוֹךְ ד' אַמּוֹת שֶׁל מֵת, אוֹ שֶׁל קֶבֶר, וְסֵפֶר תּוֹרָה בִּזְרוֹעוֹ, וְיִקְרָא בּוֹ אוֹ יִתְפַּלֵּל, וְהוּא הַדִּין עַל פֶּה אָסוּר לִקְרוֹת, אֶלָּא אִם כֵּן לִכְבוֹד הַמֵּת, כְּמוֹ שֶׁנִּתְבָּאֵר. <small>וְעַיֵּן לְעֵיל סִימָן שד''מ סָעִיף י''ז.</small> 

מֻתָּר לִכָּנֵס לְבֵית הַקְּבָרוֹת אוֹ לְתוֹךְ ד' אַמּוֹת שֶׁל מֵת אוֹ שֶׁל קֶבֶר, וְהוּא לָבוּשׁ צִיצִית, וְהוּא שֶׁלֹּא יְהֵא נִגְרָר עַל הַקֶּבֶר. אֲבָל אִם נִגְרָר, אָסוּר מִשּׁוּם: לֹעֵג לָרָשׁ <small><small>(מִשְׁלֵי יז, ה)</small></small> בַּמֶּה דְּבָרִים אֲמוּרִים, בִּימֵיהֶם שֶׁהָיוּ מַטִּילִים צִיצִית בַּמַּלְבּוּשׁ שֶׁלּוֹבְשִׁים לְצֹרֶךְ עַצְמָן, אֲבָל הָאִדָּנָא שֶׁאֵין אָנוּ לוֹבְשִׁין אוֹתוֹ אֶלָּא לְשֵׁם מִצְוָה, אָסוּר, אֲפִלּוּ אֵינָם נִגְרָרִים. וְהָנֵי מִלֵּי כְּשֶׁהַצִּיצִיּוֹת מְגֻלִּים, אֲבָל אִם הֵם מְכֻסִים, מֻתָּר. 

יֵשׁ נוֹהֲגִין לִקְשֹׁר שְׁנֵי צִיצִיּוֹת שֶׁבִּשְׁנֵי כְּנָפַיִם זֶה עִם זֶה כְּשֶׁנִּכְנָסִים לְבֵית הַקְּבָרוֹת, וְלֹא הוֹעִילוּ כְּלוּם בְּתַקָּנָתָם <small>וְעַיֵּן בא''ח סִימָן כ''ג.</small> 

כֵּיוָן שֶׁהִרְחִיק ד' אַמּוֹת, קוֹרֵא וּמִתְפַּלֵּל, וַאֲפִלּוּ רוֹאֶה הַקֶּבֶר אוֹ בֵּית הַקְּבָרוֹת. וְאִם יֵשׁ שָׁם מְחִצָּה, מֻתָּר אַחַר הַמְּחִצָּה, סָמוּךְ אֲפִלּוּ תּוֹךְ ד' אַמּוֹת לַקֶּבֶר. 


Siman 368

בֵּית הַקְּבָרוֹת, אֵין נוֹהֲגִין בָּהֶן קַלּוּת רֹאשׁ; <small>כְּגוֹן לִפָּנוֹת שָׁם <small><small>(כָּל בּוֹ)</small></small> אוֹ לֶאֱכֹל וְלִשְׁתּוֹת שָׁם, וְאֵין קוֹרִין וְאֵין שׁוֹנִין שָׁם <small><small>(סמ''ג)</small>,</small> וְאֵין מְחַשְּׁבִין שָׁם חֶשְׁבּוֹנוֹת. <small><small>(בֵּית יוֹסֵף בְּשֵׁם רַבֵּנוּ יְרוּחָם)</small> ;</small> </small> וְאֵין מַרְעִין בָּהֶם בְּהֵמוֹת; וְאֵין מוֹלִיכִין בָּהֶם אַמַּת הַמַּיִם; וְלֹא יְטַיֵּל בָּהֶם לְקַפַּנְדְרִיָא <small><small>(פי' לְמַעֲבָר מִצַד זֶה לְצַד זֶה)</small> ;</small> וְלֹא יְלַקֵּט מֵהֶם עֲשָׂבִים; וְאִם לִקֵּט, שֶׁצָּרִיךְ לְלָקְטָן לְצֹרֶךְ בֵּית הַקְּבָרוֹת, שׂוֹרְפָן בִּמְקוֹמָן. <small>הַגָּה: וְכֵן אֵין לִקַּח מִקַּרְקַע עוֹלָם שֶׁל קֶבֶר, אַף עַל גַּב דְּמֻתָּר בַּהֲנָאָה <small><small>(כֵּן מַשְׁמָע מֵהָרֹא''שׁ וְהַמָּרְדְּכַי)</small>.</small> וְכָל זֶה אֵינוֹ אֶלָּא מִשּׁוּם כְּבוֹד הַמֵּתִים, וְלָכֵן אִם צָרִיךְ אוֹתוֹ לִרְפוּאָה, שָׁרֵי <small><small>(ג''ז בְּמָרְדְּכַי)</small>.</small> וְכֵן מֻתָּר לֵהָנוֹת מֵהָעֲשָׂבִים שֶׁעַל הַקְּבָרוֹת אוֹ פֵּרוֹת אִילָנוֹת שֶׁעֲלֵיהֶם לְצֹרֶךְ הַקְּבָרוֹת, כְּגוֹן שֶׁהַמּוֹשֵׁל עוֹבֵד כּוֹכָבִים מַרְעֶה בְּהֵמוֹת עַל הַקְּבָרִים וְאִי אֶפְשָׁר לִמְחוֹת בְּיָדוֹ כִּי אִם בְּהוֹצָאָה מְרֻבָּה, וְאֵין יַד הַקָּהָל מַשֶּׂגֶת, מוֹכְרִים דְּבָרִים אֵלּוּ כְּדֵי לְהַצִּיל הַקְּבָרוֹת מִיַּד עוֹבְדֵי כּוֹכָבִים, שֶׁזֶּהוּ כְּבוֹד הַמֵּתִים <small><small>(ת''ה סִימָן רפ''ד ומהרי''ו סִימָן נ')</small>.</small> וְאִם אֵין דְּבָרִים עַל הַקְּבָרוֹת לִמְכֹּר לְצֹרֶךְ הַהוֹצָאָה, אִם יַד הַקָּהָל מַשֶּׂגֶת וְשֶׁבְּיָדָם לִמְחוֹת בְּהוֹצָאָה מוּעֶטֶת, צְרִיכִין לִמְחוֹת, אִם אֵין חֲשָׁשׁ בַּדָּבָר שֶׁהַמּוֹשֵׁל יִתְגָּרֶה בָּהֶם עַל יְדֵי זֶה; אֲבָל בְּלָאו הָכֵי אֵין צְרִיכִין לִמְחוֹת <small><small>(ג''ז שָׁם)</small>.</small> </small> 

אִילָנוֹת שֶׁנּוֹטְעִין בְּבֵית הַקְּבָרוֹת, מֻתָּר לְלַקֵּט פֵּרוֹתֵיהֶם, מֵאַחַר שֶׁאֵינָם עַל הַקְּבָרוֹת עַצְמָם. 

קֶבֶר חָדָשׁ, נִמְדָּד וְנִמְכָּר וְנֶחְלָק; וְהַיָּשָׁן, אֵינוֹ נִמְדָּד וְלֹא נִמְכָּר וְלֹא נֶחְלָק. 


Siman 369

הַכֹּהֵן מֻזְהָר שֶׁלֹּא לִטָּמֵא בְּמֵת, וְלֹא לְכָל טֻמְאוֹת הַפּוֹרְשׁוֹת מִמֶּנּוּ, וְלֹא לְגוֹלָל, וְלֹא לְדוֹפֵק, וְלֹא לְאֵבֶר מִן הַחַי שֶׁאֵין בּוֹ כְּדֵי לְהַעֲלוֹת אֲרוּכָה אִם הָיָה מְחֻבָּר, וְלֹא לְאִילָן הַמֵּסֵךְ עַל הָאָרֶץ וַעֲנָפָיו מֻבְדָּלִים זֶה מִזֶּה וְטֻמְאָה תַּחַת אֶחָד מֵהֶן וְאֵין יָדוּעַ תַּחַת אֵיזֶה, אוֹ אֲבָנִים הַיּוֹצְאִים מֵהַגָּדֵר וְטֻמְאָה תַּחַת אֶחָד מֵהֶם וְאֵין יָדוּעַ תַּחַת אֵיזֶה, וְכֵן שָׂדֶה שֶׁנֶּחֱרַשׁ בּוֹ קֶבֶר וְאֵין יָדוּעַ מְקוֹמוֹ וְכָל אֶרֶץ הָעַמִּים, אָסוּר לְכֹהֵן לִטָּמֵא בָּהֶן. <small>הַגָּה: יֵשׁ אוֹמְרִים דְּכֹהֲנִים אֲסוּרִים לִטָּמֵא לְחֶרֶב שֶׁנִּטְמָא בְּמֵת <small><small>(כָּל בּוֹ בְּשֵׁם סֵפֶר יְרֵאִים ותשו' רַשְׁבָּ''א בְּשֵׁם רַבּוֹתֵינוּ הַצָרְפָתִים)</small>,</small> וְיֵשׁ מְקִלִּין <small><small>(תְּשׁוּבַת רַשְׁבָּ''א שָׁם בְּשֵׁם הָרַאֲבַ''ד וְעַיֵּן בתוס' דְּנָזִיר בַּאֲרִיכוּת)</small>,</small> וְכֵן נָהֲגוּ לְהָקֵל וְאֵין נִזְהָרִין מִזֶּה.</small> 


Siman 370

מִי שֶׁנִּשְׁבְּרָה מַפְרַקְתּוֹ וְרֹב בָּשָׂר עִמָּהּ, וְכֵן מִי שֶׁנִּקְרַע מִגַּבּוֹ כְּדָג, אֲפִלּוּ עֲדַיִן הוּא חַי, חָשִׁיב כְּמֵת, וּמְטַמֵּא. אֲבָל גּוֹסֵס, וּמִי שֶׁנִּשְׁחֲטוּ בּוֹ ב' סִימָנִים אוֹ פָּצוּעַ פְּצָעִים הַרְבֵּה, אֵינָם מְטַמְּאִין, עַד שֶׁתֵּצֵא נַפְשָׁם; וּמִכָּל מָקוֹם אָסוּר לִכָּנֵס לְבַיִת שֶׁיֵּשׁ בּוֹ גּוֹסֵס. <small>וְיֵשׁ מַתִּירִין, <small><small>(ר''ן סוֹף מַ''ק וּמָרְדְּכַי פֶּרֶק אֵלּוּ מְגַלְּחִין בְּשֵׁם בה''ג)</small>,</small> וְטוֹב לְהַחְמִיר.</small> 


Siman 371

אָסוּר לְכֹהֵן לִכָּנֵס תַּחַת אֹהֶל שֶׁהַמֵּת תַּחְתָּיו, אֲפִלּוּ הוּא גָּדוֹל הַרְבֵּה, וַאֲפִלּוּ לְבַיִת אַחֵר אוֹ לַעֲלִיָּה אַחֶרֶת, הַפְּתוּחִים לְאוֹתוֹ בַּיִת בְּנֶקֶב שֶׁיֵּשׁ בּוֹ טֶפַח עַל טֶפַח, וּבַיִת לְאוֹתוֹ בַּיִת, עַד עוֹלָם; וְאִם סָתַם הַנֶּקֶב, מֻתָּר לוֹ לִכָּנֵס לַבַּיִת הָאַחֵר, שֶׁהַסְתִימָה חוֹצֶצֶת, אֲפִלּוּ לֹא בִּטְּלוּ לִהְיוֹת שָׁם עוֹלָמִית. וְהָנֵי מִלֵּי, שֶׁסָתַם כָּל הַנֶּקֶב; אֲבָל אִם לֹא סָתַם כָּל הַנֶּקֶב, אֶלָּא מִעֲטוֹ מִטֶּפַח, אִם נְתָנוֹ לִהְיוֹת שָׁם עוֹלָמִית, מְמַעֵט וְחוֹצֵץ בִּפְנֵי הַטֻּמְאָה שֶׁלֹּא תַּעֲבֹר; וְאִם לָאו, אֵינוֹ מְמַעֵט. <small>הַגָּה: וְכָל דָּבָר הַמְקַבֵּל טֻמְאָה אֵינוֹ חוֹצֵץ בִּפְנֵי הַטֻּמְאָה <small><small>(הַגָּהַת אַלְפָסִי פֶּרֶק בְּנֵי הָעִיר ובהל' טֻמְאָה לְהָרִי''ף וְרַמְבַּ''ן וְרֹא''שׁ וּמָרְדְּכַי רֵישׁ פֶּרֶק לֹא יַחְפֹּר)</small>.</small> וְלֹא מִקְרֵי סְתִימָה בְּחַלּוֹן, אֶלָּא אִם כֵּן יָכוֹל לַעֲמֹד בְּלֹא סְמִיכָה <small><small>(ג''ז שָׁם)</small>.</small> </small> 

אֲרֻבָּה שֶׁבֵּין בַּיִת לַעֲלִיָּה וְאֵין בָּהּ פּוֹתֵחַ טֶפַח, וְכַזַּיִת מֵהַמֵּת לְמַטָּה בַּבַּיִת כְּנֶגֶד הָאֲרֻבָּה, הַבַּיִת טָהוֹר וְהָעֲלִיָּה טְמֵאָה. 

שְׁנֵי חֲדָרִים פְּתוּחִים לְבַיִת, וּבְכָל אַחַת חֲצִי זַיִת מֵהַמֵּת, וְדַלְתוֹתֵיהֶם נְעוּלִים, הַבַּיִת טָמֵא וְהֵם טְהוֹרִים; וְאִם נִפְתְחוּ, גַּם הֵם טְמֵאִים. 

חָצֵר הַמֻּקֶּפֶת זִיזִין וְאַכְסַדְרָאוֹת, וְטֻמְאָה בְּאֶחָד מֵהַבָּתִּים, אִם כָּל פִּתְחֵי הַבָּתִּים וְהַחַלּוֹנוֹת נְעוּלִים, טֻמְאָה יוֹצֵאת לְתַחַת הַזִּיזִין וְהָאַכְסַדְרָאוֹת; <small>וְהַטַּעַם, מִשּׁוּם דְּהוֹאִיל וְסוֹף הַטֻּמְאָה לָצֵאת דֶּרֶךְ שָׁם, רוֹאִין כְּאִלּוּ יָצְאָה; וְלָכֵן יֵשׁ מַחְמִירִין לְכֹהֲנִים לֵילֵךְ דֶּרֶךְ שַׁעַר הָעִיר שֶׁסּוֹף הַמֵּת לָצֵאת מִשָּׁם <small><small>(פִּסְקֵי מהרא''י סִימָן כ''ה וְכָל בּוֹ)</small>,</small> וְיֵשׁ מַתִּירִין <small><small>(שָׁם הֵבִיא בְּשֵׁם י''א)</small>,</small> וְהַמֵּקֵל לֹא הִפְסִיד בְּמָקוֹם שֶׁלֹּא נָהֲגוּ לְהַחְמִיר;</small> וְאִם נִפְתַּח חַלּוֹן אוֹ פֶּתַח מִצַּד הָאַחֵר, וְאוֹתָם שֶׁל צַד הֶחָצֵר כֻּלָּם נְעוּלִים, אֵין הַטֻּמְאָה יוֹצֵאת לְתַחַת הַזִּיזִין. וְאִם נִפְתַּח גַּם כֵּן אֶחָד מֵהֶן לְצַד הַזִּיזִין, הַטֻּמְאָה יוֹצֵאת מֵהַבַּיִת לְתַחַת הַזִּיזִין. וְכֵן אִם טֻמְאָה תַּחַת הַזִּיזִין, נִכְנֶסֶת מִתַּחְתֵּיהֶן לַבַּיִת; לָכֵן גַּגִּים הַבּוֹלְטִים לְמַעְלָה לְחוּץ עַל פִּתְחֵי הַבָּתִּים, וְטֻמְאָה בְּאֶחָד מֵהַבָּתִּים, כָּל הַבָּתִּים שֶׁפִּתְחֵיהֶם פְּתוּחִים, טְמֵאִים. <small>הַגָּה: ב' גַּגִּין שֶׁאֵין נוֹגְעִין זֶה בָּזֶה, אַף עַל פִּי שֶׁאֵין בֵּינֵיהֶם רַק פָּחוֹת מִג', לֹא הָוֵי חִבּוּר לַטֻּמְאָה, דְּלֹא אַמְרִינָן לָבוּד לְהַחְמִיר <small><small>(מהרי''ו בִּפְסָקָיו)</small>.</small> וְאִם הָיוּ זֶה לְמַעְלָה מִזֶּה, אַף עַל פִּי שֶׁאֵינָן נוֹגְעִים, אַמְרִינָן: חָבוּט רָמֵי, וּכְאִלּוּ נוֹגְעִים <small><small>(נ''י בְּהִלְכוֹת טֻמְאָה רי''ף)</small>.</small> הַכֹּהֲנִים אֵינָן יְכוֹלִין לָכֹף לִקְרוֹבֵי הַמֵּת שֶׁיּוֹצִיאוּ הַמֵּת מִמְּקוֹמוֹ, כְּדֵי שֶׁהֵם יִהְיוּ רַשָּׁאִים לִכָּנֵס לְבֵיתָם, אִם לֹא בְּמָקוֹם שֶׁדֶּרֶךְ לְהוֹצִיא כָּל הַמֵּתִים <small><small>(תְּשׁוּבַת מהרי''ל סִימָן ס''ה)</small>.</small> </small> 

אָסוּר לִקְרַב בְּתוֹךְ אַרְבַּע אַמּוֹת שֶׁל מֵת אוֹ שֶׁל קֶבֶר. בַּמֶּה דְּבָרִים אֲמוּרִים, שֶׁאֵין הַקֶּבֶר מְסֻיָּם בִּמְחִצּוֹת גְּבוֹהוֹת י' טְפָחִים, אֲבָל אִם הוּא מְסֻיָּם בִּמְחִצּוֹת גְּבוֹהוֹת עֲשָׂרָה טְפָחִים, אוֹ בְּחָרִיץ עָמֹק י' טְפָחִים, אֵין צָרִיךְ לְהַרְחִיק מִמֶּנּוּ אֶלָּא ד' טְפָחִים. <small>וּמֻתָּר לְכֹהֵן לַעֲמֹד אֵצֶל בַּיִת שֶׁיֵּשׁ בּוֹ מֵת, וּמֻתָּר לִגֹּעַ בִּכְתָלָיו, וּבִלְבַד שֶׁלֹּא יְהֵא שׁוּם דָּבָר מַאֲהִיל עָלָיו <small><small>(תְּשׁוּבַת הָרַשְׁבָּ''א סִימָן קל''ו)</small>.</small> </small> 

מֵת הַמּוּנָח בִּסְפִינָה, אִם הִיא קְטַנָּה שֶׁמִּתְנַדְנֶדֶת כְּשֶׁדּוֹרְכִין בָּהּ, אָסוּר לְכֹהֵן לִכָּנֵס בָּהּ. 


Siman 372

אַף עַל פִּי שֶׁהַכֹּהֵן אָסוּר לִכָּנֵס לְבֵית הַפְּרָס, <small><small>(פֵּרוּשׁ שָׂדֶה שֶׁנֶּאֱבַד בָּהּ קֶבֶר, וְשֶׁנֶּחֱרַשׁ בָּהּ קֶבֶר, וְשִׁעוּרָהּ מֵאָה אַמָּה)</small></small> אוֹ לְאֶרֶץ הָעַמִּים, אִם הָיָה צָרִיךְ לֵילֵךְ שָׁם לִשָּׂא אִשָּׁה אוֹ לִלְמֹד תּוֹרָה, וְאֵין לוֹ דֶּרֶךְ אַחֶרֶת, יָכוֹל לַעֲבֹר דֶּרֶךְ שָׁם, אֲפִלּוּ אִם מוֹצֵא לִלְמֹד בְּמָקוֹם אַחֵר. וְכֵן אָבֵל הָעוֹבֵר דֶּרֶךְ שָׁם, יָכוֹל לֵילֵךְ אַחֲרָיו לְנַחֲמוֹ. וְכֵן מִטַּמֵּא בְּטֻּמְאָה שֶׁל דִּבְרֵיהֶם, לָדִין עִם עוֹבְדֵי כּוֹכָבִים וּלְעַרְעֵר עִמָּהֶם, מִפְּנֵי שֶׁהוּא כְּמַצִּיל מִיָּדָם, וְכֵן כָּל כַּיּוֹצֵא בָּזֶה. <small>הַגָּה: כֹּהֵן שֶׁשּׁוֹכֵב עָרֹם, וְהוּא בְּאֹהֶל עִם הַמֵּת וְלֹא יָדַע, אֵין לְהַגִּיד לוֹ, אֶלָּא יִקְרְאוּ לוֹ סְתָם, שֶׁיֵּצֵא כְּדֵי שֶׁיַּלְבִּישׁ עַצְמוֹ תְּחִלָּה. אֲבָל אִם כְּבַר הִגִּידוּ לוֹ, אָסוּר לְהַמְתִּין עַד שֶׁיִּלְבַּשׁ עַצְמוֹ. וְדַוְקָא אִם הוּא בְּאֹהֶל הַמֵּת, שֶׁהוּא טֻמְאָה דְּאוֹרַיְתָא, אֲבָל אִם הוּא בְּבֵית הַפְּרָס אוֹ אֶרֶץ הָעַמִּים, שֶׁהוּא טֻמְאָה דְּרַבָּנָן, יַלְבִּישׁ עַצְמוֹ תְּחִלָּה, דְּגָדוֹל כְּבוֹד הַבְּרִיּוֹת <small><small>(ת''ה סִימָן רפ''ה)</small>,</small> כְּמוֹ שֶׁנִּתְבָּאֵר לְעֵיל סִימָן ש''ג לְעִנְיַן כִּלְאַיִם. כֹּהֵן שֶׁהוּא יָשֵׁן, וּמֵת עִמּוֹ בָּאֹהֶל, צְרִיכִין לַהֲקִיצוֹ וּלְהַגִּיד לוֹ כְּדֵי שֶׁיֵּצֵא <small><small>(תְּשׁוּבַת מהרי''ל סִימָן ס''ט)</small>.</small> </small> 

קִבְרֵי עוֹבְדֵי כּוֹכָבִים, נָכוֹן לִזָּהֵר הַכֹּהֵן מִלֵּילֵךְ עֲלֵיהֶם; <small><small>(מהר''מ וְתוס' פ' הַמְקַבֵּל)</small> <small>אַף עַל פִּי שֶׁיֵּשׁ מְקִלִּין</small> <small>(רַמְבַּ''ם והגמי''י בְּשֵׁם ס' יְרֵאִים)</small>. <small>וְנָכוֹן לְהַחְמִיר. אֲבָל קֶבֶר שֶׁל מוּמָר</small> <small>(לַעֲבוֹדַת כּוֹכָבִים)</small>, <small>מְטָּמֵא כְּשֶׁל יִשְׂרָאֵל</small> <small>(רַשְׁבָּ''א סי' קצ''ד ורמ''ב)</small>.</small> 


Siman 373

כְּשֵׁם שֶׁהַכֹּהֵן מֻזְהָר שֶׁלֹּא לִטָּמְאוֹת, כָּךְ מֻזְהָרִים הַגְּדוֹלִים עַל הַקְּטַנִּים. <small>וְדַוְקָא לְטַמְּאוֹתָן בְּיָדַיִם, אֲבָל אִם הַקְּטַנִּים מִטָּמְאִין מֵעַצְמָן, עַיֵּן בְּא''ח סִימָן שמ''ג אִי צָרִיךְ לְהַפְרִישָׁן <small><small>(הָרַשְׁבָּ''א סִימָן קכ''ח ומהרי''ו, וְטוּר בְּשֵׁם הָרַמְבַּ''ם כָּתַב כָּאן דְּאֵין צָרִיךְ)</small>.</small> </small> 

אֲפִלּוּ בַּעַל מוּם, מֻזְהָר מִלִּטַּמֵּא, אֲבָל חָלָל וְכֹהֶנֶת, מֻתָּרִים לִטָּמֵא. 

כָּל הַמֵּתִים הָאֲמוּרִים בַּפָּרָשָׁה שֶׁכֹּהֵן מִטָּמֵא לָהֶם, מִצְוָה שֶׁיִּטָּמֵא לָהֶם; וְאִם לֹא רָצָה, מְטַמְאִים אוֹתוֹ עַל כָּרְחוֹ, אֶחָד הָאִישׁ וְאֶחָד הָאִשָּׁה. 

אֵלּוּ הֵם הַקְּרוֹבִים שֶׁמִּטָּמֵא לָהֶם: אִשְׁתּוֹ נְשׂוּאָה שֶׁהִיא כְּשֵׁרָה; אֲבָל פְּסוּלָה, אוֹ גְּרוּשָׁה, אוֹ אֲרוּסָה, לֹא אוֹנֵן וְלֹא מִטָּמֵא לָהּ; וְכֵן הִיא, לֹא אוֹנֶנֶת וְלֹא מִטָּמְאָה לוֹ. וּמִטָּמֵא לְאִמּוֹ, אֲפִלּוּ נִתְחַלְּלָה; וְלִבְנוֹ וּלְבִתּוֹ דְּקִים לֵיהּ שֶׁכָּלוּ לוֹ חֳדָשָׁיו, אוֹ שֶׁהֵם מִשְּׁלֹשִׁים יוֹם וָאֵילָךְ, אֲפִלּוּ הֵם פְּסוּלִים; חוּץ מִבְּנוֹ וּבִתּוֹ מִשִּׁפְחָה אוֹ כּוּתִית; וּלְאָחִיו וְלַאֲחוֹתוֹ מֵאָבִיו, אֲפִלּוּ הֵם פְּסוּלִים, אֶלָּא אִם כֵּן הֵם בְּנֵי שִׁפְחָה אוֹ כּוּתִית; אֲבָל לְאָחִיו וְלַאֲחוֹתוֹ מֵאִמּוֹ, אֵינוֹ מִטָּמֵא. <small>וְכֵן אֵינוֹ מִטָּמֵא</small> לַאֲחוֹתוֹ אֲרוּסָה, אֲפִלּוּ הִיא אֲרוּסָה לְכֹהֵן; וְלֹא לַאֲנוּסָה וּמְפֻתָּה; אֲבָל מִטָּמֵא לַאֲחוֹתוֹ אֲרוּסָה שֶׁנִּתְגָּרְשָׁה, וּבוֹגֶרֶת, וּמֻכַּת עֵץ; וּמִטָּמֵא לְשׁוֹמֶרֶת יָבָם, אֲפִלּוּ אִם כָּתַב בִּכְתֻבָּתָהּ: אִי מִיתַת בְּלֹא בָּנִים תֶּהְדַּר כְּתֻבָּתֵךְ לְבֵי נָשָׁא <small><small>(פֵּרוּשׁ לְבֵית אָבִיהָ)</small>.</small> 

כָּל אֵלּוּ שֶׁמִּטָּמֵא לָהֶם, אֲפִלּוּ שֶׁלֹּא לְצֹרֶךְ. וְיֵשׁ אוֹמְרִים דְּדַוְקָא לְצֹרֶךְ. <small>הַגָּה: וְלַסְּבָרָא הָרִאשׁוֹנָה, אֲפִלּוּ מֵת לוֹ מֵת בְּשַׁבָּת, שֶׁאִי אֶפְשָׁר לְקָבְרוֹ בּוֹ בַּיּוֹם, שָׁרֵי לִטָּמְאוֹת לוֹ וּלְשָׁמְרוֹ, כְּדֵי שֶׁלֹּא יְהֵא מֻטָּל בְּבִזָּיוֹן <small><small>(ת''ה סי' רפ''ג)</small> ;</small> וְנָכוֹן לְהַחְמִיר כַּסְּבָרָא הָאַחֲרוֹנָה, שֶׁלֹּא לִטָּמְאוֹת רַק לְצֹרֶךְ קְבוּרָה וּלְהָבִיא לוֹ אָרוֹן וְתַכְרִיכִין. <small><small>(שָׁם בְּשֵׁם תּוֹסָפוֹת שנ''ץ)</small>.</small> </small> 

אֵינוֹ מִטָּמֵא לָהֶם, אֶלָּא עַד שֶׁיִּסְתֹּם הַגּוֹלֵל. <small>וְאִם דַּעְתּוֹ לְפַנּוֹתוֹ, מֻתָּר לִטָּמֵא לוֹ לְצֹרֶךְ, עַד שֶׁיִּסְתֹּם גּוֹלֵל שֵׁנִי <small><small>(תְּשׁוּבַת הָרַשְׁבָּ''א סִימָן רצ''ב)</small>.</small> </small> 

אָסוּר לְכֹהֵן לְהִתְטַמֵּא לְמֵת, אֲפִלּוּ בְּעֵת שֶׁמִּטָּמֵא לִקְרוֹבָיו. לְפִיכָךְ כֹּהֵן שֶׁמֵּת לוֹ מֵת, צָרִיךְ לִזָּהֵר וּלְקָבְרוֹ בְּסוֹף בֵּית הַקְּבָרוֹת, כְּדֵי שֶׁלֹּא לִכָּנֵס לְבֵית הַקְּבָרוֹת וְלֹא יִתְטַמֵּא בְּקִבְרוֹת אֲחֵרִים כְּשֶׁיִּקְבֹּר מֵתוֹ. <small>הַגָּה: וְדַוְקָא לְאַחַר שֶׁפָּרַשׁ מִמֵּתוֹ, אֲבָל בְּעוֹד שֶׁהוּא עוֹסֵק בְּמֵתוֹ, מֻתָּר לִטָּמְאוֹת אַף לַאֲחֵרִים <small><small>(טוּר)</small>.</small> </small> 

כֹּהֵן שֶׁפָּרְשׁוּ אֲבוֹתָיו מִדַּרְכֵי צִבּוּר, כְּגוֹן הַמַּסוּרוֹת, אֵינוֹ מִטָּמֵא לָהֶם; וְלֹא לַהֲרוּגֵי בֵּית דִּין; וְלֹא לְמִי שֶׁמְּאַבֵּד עַצְמוֹ לָדַעַת, וְלֹא לְסָפֵק, כְּגוֹן שֶׁנִּתְעָרֵב וְלָדָהּ בִּוְלַד חֲבֶרְתָּהּ אוֹ סָפֵק בֶּן ט' לָרִאשׁוֹן אוֹ בֶּן ז' לָאַחֲרוֹן. 

אֵין הַכֹּהֵן מִטָּמֵא לְאֵבֶר מִן הַחַי מֵאָבִיו, וְלֹא לְעֶצֶם מֵעַצְמוֹת אָבִיו. וְכֵן הַמְלַקֵּט עֲצָמוֹת, אֵינוֹ מִטָּמֵא לָהֶם, אַף עַל פִּי שֶׁהַשִּׁדְרָה קַיֶּמֶת. חָסֵר מִמֶּנּוּ כָּל שֶׁהוּא, אֲפִלּוּ הוּא מֻנָּח אֶצְלוֹ, אֵינוֹ מִטָּמֵא לוֹ, שֶׁאֵינוֹ מִטָּמֵא אֶלָּא לְשָׁלֵם. וְיֵשׁ מִי שֶׁאוֹמֵר דְּהָנֵי מִלֵּי כְּשֶׁחָסֵר לְאַחַר מִיתָה, אֲבָל אִם חָסַר מִמֶּנּוּ אֵבֶר בְּחַיָּיו, וּמֵת, מִטָּמֵא לוֹ, אַף עַל פִּי שֶׁאֵינוֹ שָׁלֵם. <small>וְיֵשׁ אוֹמְרִים שֶׁאֵינוֹ מִטָּמֵא לְהָרוּג, דְּמִקְרֵי חָסֵר <small><small>(כָּל בּוֹ בְּשֵׁם ר''ש מאוירא)</small></small> וְנָכוֹן לְהַחְמִיר.</small> 


Siman 374

מִצְוָה לְהִטָּמְאוֹת לְמֵת מִצְוָה, אֲפִלּוּ הוּא כֹּהֵן גָּדוֹל וְנָזִיר וְהוֹלֵךְ לִשְׁחֹט אֶת פִּסְחוֹ, וְלָמוּל אֶת בְּנוֹ, וּמָצָא מֵת מִצְוָה, הֲרֵי זֶה מִטָּמֵא לוֹ. 

אֵינוֹ נִקְרָא מֵת מִצְוָה לְעִנְיָן זֶה, אֶלָּא אִם כֵּן מָצָא רֹאשׁוֹ וְרֻבּוֹ. וְאִם מָצָא רֹאשׁוֹ וְרֻבּוֹ חוּץ מֵאֵבֶר אֶחָד, חוֹזֵר לִטָּמֵא בִּשְׁבִיל אוֹתוֹ אֵבֶר. 

אֵיזֶהוּ מֵת מִצְוָה, שֶׁמְּצָאוֹ בַּדֶּרֶךְ אוֹ בְּעִיר שֶׁל עוֹבְדֵי כּוֹכָבִים, וְאֵין לוֹ קוֹבְרִים, וּמִמָּקוֹם שֶׁמְּצָאוֹ אֵינוֹ יָכוֹל לִקְרוֹת יִשְׂרָאֵל שֶׁיַּעֲנֵהוּ וְיָבֹא לְטַפֵּל בּוֹ וּלְקָבְרוֹ, אָסוּר לוֹ לָזוּז מִשָּׁם וּלְהַנִּיחַ אֶת הַמֵּת, אֲפִלּוּ לֵילֵךְ לָעִיר לְהָבִיא קוֹבְרִים, אֶלָּא יְטַמֵּא עַצְמוֹ וְיִקְבְּרֶנּוּ. אֲבָל אִם הָיוּ יִשְׂרָאֵל קְרוֹבִים לִמְקוֹם הַמֵּת, שֶׁהַמּוֹצֵא אֶת הַמֵּת קוֹרֵא אוֹתָם וְהֵם עוֹנִים לוֹ וּבָאִים לְקָבְרוֹ, אֵין זֶה מֵת מִצְוָה שֶׁיִּטָּמֵא עָלָיו הַכֹּהֵן, אֶלָּא קוֹרֵא אוֹתָם וְהֵם קוֹבְרִים. בָּאוּ בְּנֵי הָעִיר, אִם יֵשׁ לוֹ כָּל צָרְכּוֹ, מוֹשֵׁךְ אֶת יָדָיו. <small><small>(לְשׁוֹן רַמְבַּ''ן בתה''א ורא''ש בְּהִלְכוֹת טֻמְאָה)</small> <small>הַגָּה: יֵשׁ אוֹמְרִים אִם אֵינוֹ מוֹצֵא שֶׁיִּקְבְּרוּהוּ, רַק בְּשָׂכָר, אֵינוֹ חַיָּב לִשְׂכֹּר מִשֶּׁלּוֹ, אֶלָּא מִטָּמֵא, אִם יִרְצֶה</small> <small>(נ''י פֶּרֶק הָאִשָּׁה רַבָּה בְּשֵׁם ריטב''א)</small>. <small>מֵת הַנִּמְצָא, וְלֹא יַדְעִינָן אִם עוֹבֵד כּוֹכָבִים אִם יִשְׂרָאֵל הוּא, אַזְלִינָן בָּתַר רֻבָּא הַנִּמְצָאִים שָׁם, אִם יֵשׁ, שֶׁלֹּא נוּכַל לוֹמַר כָּל קָבוּעַ כְּמֶחֱצָה עַל מֶחֱצָה</small> <small>(בֵּית יוֹסֵף בְּשֵׁם תְּשׁוּבַת הָרַשְׁבָּ''א)</small>.</small> 

כָּל הַקְּרוֹבִים שֶׁהַכֹּהֵן מִטָּמֵא לָהֶם, שֶׁהֵם: אָבִיו, וְאִמּוֹ, וּבְנוֹ, וּבִתּוֹ, וְאָחִיו, וַאֲחוֹתוֹ מֵאָבִיו הַבְּתוּלָה, וְאִשְׁתּוֹ, מִתְאַבְּלִים עֲלֵיהֶם. וְעוֹד הוֹסִיפוּ עֲלֵיהֶם: אָחִיו מֵאִמּוֹ, וַאֲחוֹתוֹ מֵאִמּוֹ, בֵּין בְּתוּלָה בֵּין נְשׂוּאָה, וַאֲחוֹתוֹ נְשׂוּאָה מֵאָבִיו, שֶׁמִּתְאַבְּלִים עֲלֵיהֶם אַף עַל פִּי שֶׁאֵין כֹּהֵן מִטָּמֵא לָהֶם. וּכְשֵׁם שֶׁהוּא מִתְאַבֵּל עַל אִשְׁתּוֹ, כָּךְ הִיא מִתְאַבֶּלֶת עָלָיו. וְדַוְקָא אִשְׁתּוֹ כְּשֵׁרָה וּנְשׂוּאָה, אֲבָל פְּסוּלָה אוֹ אֲרוּסָה, לֹא. אֲבָל בְּנוֹ, וּבִתּוֹ, וְאָחִיו, וַאֲחוֹתוֹ, אֲפִלּוּ הֵם פְּסוּלִים, מִתְאַבֵּל עֲלֵיהֶם, חוּץ מִבְּנוֹ, וּבִתּוֹ וְאָחִיו וַאֲחוֹתוֹ מִשִּׁפְחָה וְכוּתִית, שֶׁאֵינוֹ מִתְאַבֵּל עֲלֵיהֶם. 

הַגֵּר שֶׁנִּתְגַּיֵּר הוּא וּבָנָיו, אוֹ עֶבֶד שֶׁנִּשְׁתַּחְרֵר הוּא וְאִמּוֹ, אֵין מִתְאַבְּלִין זֶה עַל זֶה. <small>וְהוּא הַדִּין גֵּר שֶׁנִּתְגַּיֵּר עִם אִמּוֹ, אֵין מִתְאַבֵּל עֲלֵיהֶם <small><small>(סְבָרַת הָרַב מֵהַמָּרְדְּכַי הל' שְׂמָחוֹת מִמַּעֲשֶׂה שֶׁבָּא לִפְנֵי ר''י לְמַאי דקי''ל אֲבֵלוּת יוֹם רִאשׁוֹן דְּרַבָּנָן)</small>.</small> </small> 

כָּל מִי שֶׁמִּתְאַבֵּל עָלָיו, מִתְאַבֵּל עִמּוֹ אִם מֵת לוֹ מֵת. וְדַוְקָא בְּעוֹדוֹ בְּפָנָיו, אֲבָל שֶׁלֹּא בְּפָנָיו אֵין צָרִיךְ לִנְהֹג אֲבֵלוּת; חוּץ מֵאִשְׁתּוֹ, שֶׁאַף עַל פִּי שֶׁמִּתְאַבֵּל עָלֶיהָ אֵינוֹ מִתְאַבֵּל עִמָּהּ אֶלָּא עַל אָבִיהָ אוֹ עַל אִמָּהּ מִשּׁוּם כְּבוֹד חָמִיו וַחֲמוֹתוֹ, אֲבָל עַל אָחִיהָ וַאֲחוֹתָהּ אוֹ בְּנָהּ וּבִתָּהּ מֵאִישׁ אַחֵר, אֵינוֹ מִתְאַבֵּל עִמָּהּ. וּמִכָּל מָקוֹם אֵינוֹ יָכוֹל לְכֹפָהּ לְהִתְקַשֵּׁט, אֲבָל יְכוֹלָה לִמְזֹג לוֹ הַכּוֹס וּלְהַצִּיעַ לוֹ הַמִּטָּה וְלִרְחֹץ פָּנָיו יָדָיו וְרַגְלָיו. וְכֵן הִיא אֵינָהּ מִתְאַבֶּלֶת עִמּוֹ, אֶלָּא כְּשֶׁמֵּתוּ חָמִיהָ אוֹ חֲמוֹתָהּ, אֲבָל שְׁאָר קְרוֹבָיו שֶׁמֵּתוּ, אֵינָהּ מִתְאַבֶּלֶת עִמּוֹ. <small>הַגָּה: וְיֵשׁ אוֹמְרִים דְּהָאִידָּנָא נוֹהֲגִין לְהָקֵל בַּאֲבֵלוּת זֶה שֶׁל הַמִתְאַבְּלִים עִמּוֹ, דְּאֵין זֶה אֶלָּא מִשּׁוּם כְּבוֹד הַמִתְאַבְּלִים, וְעַכְשָׁו נָהֲגוּ כֻּלָּם לִמְחֹל. וְכֵן נוֹהֲגִין הָאִדָּנָא שֶׁלֹּא לְהִתְאַבֵּל כְּלָל עִם הַמִתְאַבְּלִים <small><small>(טוּר בְּשֵׁם הָרֹא''שׁ וְהוּא בְּפ' א''מ וְרַמְבַּ''ן בת''ה והגמי''י פֶּרֶק א)</small>,</small> וְכָל הַמַּחְמִיר בָּזֶה אֵינוֹ אֶלָּא מִן הַמַּתְמִיהִים <small><small>(הַגָּהוֹת מַיְמוֹנִי פ''ב)</small>.</small> וּמִכָּל מָקוֹם נָהֲגוּ שֶׁכָּל קְרוֹבֵי הַמֵּת, הַפְּסוּלִין לוֹ לְעֵדוּת, מַרְאִין קְצָת אֲבֵלוּת בְּעַצְמָן כָּל שָׁבוּעַ הָרִאשׁוֹנָה, דְּהַיְנוּ עַד אַחַר שַׁבָּת הָרִאשׁוֹן, שֶׁאֵינָן רוֹחֲצִים וְאֵין מְשַׁנִּים קְצָת בִּגְדֵיהֶם כְּמוֹ בִּשְׁאָר שַׁבָּת <small><small>(גְּדוֹלֵי אוסטריי</small> ךָ <small>נָהֲגוּ כֵּן)</small>.</small> וְיֵשׁ מְקוֹמוֹת שֶׁנָּהֲגוּ עוֹד לְהַחְמִיר בְּעִנְיָנִים אֲחֵרִים, וְהָעִקָּר כְּמוֹ שֶׁכָּתַבְתִּי. וְכָל זֶה בִּשְׁמוּעָה קְרוֹבָה, אוֹ שֶׁהָיָה אֵצֶל הַמִּיתָה; אֲבָל בִּשְׁמוּעָה רְחוֹקָה, אֵין לַאֲבֵלוּת זֶה מָקוֹם כְּלָל <small><small>(תִּמְצָא הַכֹּל מְבֹאָר בת''ה סִימָן רנ''א)</small>.</small> מִי שֶׁרוֹצֶה לְהַחְמִיר עַל עַצְמוֹ לְהִתְאַבֵּל עַל מִי שֶׁאֵינוֹ צָרִיךְ, אוֹ לִלְבֹּשׁ שְׁחֹרִים עַל קְרוֹבוֹ, אֵין מוֹחִין בְּיָדוֹ <small><small>(הָרֹא''שׁ כְּלָל כ''ז דִּין ט')</small>.</small> </small> 

אֵין מִתְאַבְּלִים עִם הַקְּרוֹבִים שֶׁמִּתְאַבְּלִים עֲלֵיהֶם, אֶלָּא כְּשֶׁמִּתְאַבְּלִים עַל הַקֻּרְבָה דִּשְׁאֵר, כְּגוֹן בְּנוֹ וְאָחִיו שֶׁמִּתְאַבֵּל עַל בֵּן וּבַת שֶׁלָּהֶם; אֲבָל עַל קֻרְבָה דְּקִדּוּשִׁין שֶׁלָּהֶם, כְּגוֹן שֶׁמֵּתָה אֵשֶׁת בְּנוֹ אוֹ אֵשֶׁת אָחִיו אוֹ בַּעַל בִּתּוֹ אוֹ בַּעַל אֲחוֹתוֹ, אֵינוֹ מִתְאַבֵּל עֲלֵיהֶם. 

תִּינוֹק, כָּל שְׁלֹשִׁים יוֹם וְיוֹם שְׁלֹשִׁים בַּכְּלָל, אֵין מִתְאַבְּלִים עָלָיו, אֲפִלּוּ גָּמְרוּ שְׂעָרוֹ וְצִפָּרְנָיו; וּמִשָּׁם וָאֵילָךְ מִתְאַבֵּל עָלָיו, אֶלָּא אִם כֵּן נוֹדַע שֶׁהוּא בֶּן ח'. וְאִי קִים לֵיהּ בֵּיהּ שֶׁכָּלוּ לוֹ חֳדָשָׁיו, כְּגוֹן שֶׁבָּעַל וּפֵרֵשׁ וְנוֹלַד חַי לִט' חֳדָשִׁים גְּמוּרִים, אֲפִלּוּ מֵת בַּיּוֹם שֶׁנּוֹלַד, מִתְאַבְּלִים עָלָיו. <small>סָפֵק בֶּן ט' לָרִאשׁוֹן <small><small>(אוֹ)</small></small> בֶּן ז' לָאַחֲרוֹן, שְׁנֵיהֶם מִתְאַבְּלִים עָלָיו <small><small>(מָרְדְּכַי הִלְכוֹת אֲבֵלוּת וְהַגָּהוֹת מַיְמוֹנִי פֶּרֶק א' וּבֵית יוֹסֵף בְּשֵׁם הַתּוֹסָפוֹת)</small>.</small> </small> 

יֵשׁ מִי שֶׁאוֹמֵר דִּתְאוֹמִים שֶׁמֵּת א' מֵהֶם תּוֹךְ שְׁלֹשִׁים יוֹם, וְהַשֵּׁנִי חַי וּמֵת אַחַר ל' יוֹם, אֵין מִתְאַבְּלִין עָלָיו. 

עַל רַבּוֹ שֶׁלִּמְּדוֹ חָכְמָה נוֹהֵג דִּינֵי אֲנִינוּת, אֶלָּא שֶׁמְּבָרֵךְ וּמְזַמֵּן וּמִתְאַבֵּל עָלָיו בַּחֲלִיצַת סַנְדָּל וְכָל דִּינֵי אֲבֵלוּת, יוֹם אֶחָד. <small><small>(וְכָתַב הַבֵּית יוֹסֵף בְּשֵׁם רַבִּי שִׂמְחָה שֶׁצָרִיךְ לְשַׁנּוֹת מְקוֹמוֹ בב''ה, מִיהוּ בְּמִקְצָת הַיּוֹם סָגֵי)</small>.</small> 

נָשִׂיא, אַף עַל פִּי שֶׁהַכֹּל מִטָּמְאִין לוֹ, אֵין מִתְאַבְּלִים עָלָיו. <small>הַגָּה: יֵשׁ אוֹמְרִים דְּאֵין מִתְאַבְּלִין עַל בֵּן הָרִאשׁוֹן אוֹ בֵּן הַבְּכוֹר שֶׁמֵּת לְאָדָם <small><small>(כָּל בּוֹ וריב''ש וּבֵית יוֹסֵף הֵבִיאוּ מִי שֶׁנָּהֲגוּ כֵּן, וְהֵם כָּתְבוּ שֶׁהוּא טָעוּת)</small> ;</small> וְהַמִּנְהָג הוּא מִנְהַג טָעוּת, אֶלָּא חַיָּבִים לְהִתְאַבֵּל עֲלֵיהֶם. וּמִכָּל מָקוֹם נִשְׁתַּרְבֵּב הַמִּנְהָג בְּעִירֵנוּ שֶׁאֵין אָב וָאֵם הוֹלְכִים אַחַר בְּנֵיהֶם הָרִאשׁוֹן לְבֵית הַקְּבָרוֹת. יֵשׁ אוֹמְרִים בִּשְׁעַת הַדֶּבֶר אֵין מִתְאַבְּלִים, מִשּׁוּם בִּיעֲתוּתָא <small><small>(תְּשׁוּבַת מהרי''ל סִימָן ג')</small>,</small> וְשָׁמַעְתִּי קְצָת נָהֲגוּ כֵּן.</small> 


Siman 375

מֵאֵימָתַי חָל הָאֲבֵלוּת, מִשֶּׁנִּקְבַּר וְנִגְמַר סְתִימַת הַקֶּבֶר בְּעָפָר, מִיָּד מַתְחִיל הָאֲבֵלוּת וּמְעַטֵּף רֹאשׁוֹ, אֲבָל אֵינוֹ חוֹלֵץ מִנְעָלָיו עַד שֶׁיַּגִּיעַ לְבֵיתוֹ <small><small>(רַמְבַּ''ן)</small>.</small> וְעַכְשָׁו נוֹהֲגִים לַחֲלֹץ מִנְעָל אַחַר סְתִימַת הַגּוֹלָל מִיָּד, כִּדְאִיתָא בְּסִימָן שע''ו. <small>הַגָּה: וְע''ל סִימָן שפ''ב. הָיָה סָבוּר שֶׁנִּסְתַּם הַקֶּבֶר וְהִתְחִיל לְהִתְאַבֵּל, וְאַחַר כָּךְ נוֹדַע לוֹ שֶׁטָּעָה, חוֹזֵר וּמַתְחִיל הָאֲבֵלוּת מֵחָדָשׁ <small><small>(תְּשׁוּבַת הָרֹא''שׁ כְּלָל כ''ז)</small>.</small> </small> 

מִי שֶׁדַּרְכָּם לִשְׁלֹחַ הַמֵּת לִמְדִינָה אַחֶרֶת לְקָבְרוֹ, וְאֵינָם יוֹדְעִים מָתַי יִקָּבֵר, מֵעֵת שֶׁיַּחַזְרוּ פְּנֵיהֶם מִלְלַוּוֹת מַתְחִילִין לִמְנוֹת שִׁבְעָה וּשְׁלֹשִׁים וּמַתְחִילִין לְהִתְאַבֵּל <small><small>(ל' רַמְבַּ''ם פֶּרֶק א' מה''א ד''ו)</small> ;</small> וְהַהוֹלְכִים עִמּוֹ, מוֹנִים מִשֶּׁיִּקָבֵר. וְאִם גָדוֹל הַמִּשְׁפָּחָה הוֹלֵךְ עִמּוֹ, אַף אֵלוּ שֶׁבְּכָאן אֵינָם מוֹנִים אֶלָא מִשֶּׁיִּקָבֵר; וּגְדוֹל מִשְׁפָּחָה הַיְנוּ דְּבֵיתָא סָמוּךְ עֲלֵהּ וּגְרִירֵי כֻּלְהוּ בַּתְרֵיהּ, לֹא שְׁנָא אָח לֹא שְׁנָא בֵּן קָטָן; וְיֵשׁ מִי שֶׁאוֹמֵר וְהוּא שֶׁיְּהֵא בֶּן י''ג. 

אִם מְפַנִּין אֶת הַמֵּת מִקֶבֶר לְקֶבֶר, אִם קְבָרוּהוּ בְּקֶבֶר רִאשׁוֹן עַל דַּעַת לִהְיוֹת קָבוּר שָׁם עוֹלָמִית, אֶלָא שֶׁאַחַר כָּךְ נִמְלְכוּ לְפַנּוֹתוֹ מִשָּׁם, אֵין מוֹנִין לוֹ אֶלָא מִשֶּׁיִּקָבֵר בְּקֶבֶר רִאשׁוֹן, אֲפִלוּ פִּנּוּהוּ תּוֹךְ ז'. אֲבָל אִם בִּתְחִלָה קְבָרוּהוּ עַל דַּעַת לְפַנּוֹתוֹ כְּשֶׁיִּזְדַּמֵּן לָהֶם, מַתְחִילִין אֲבֵלוּת מִיָּד; וְאִם פִּנּוּהוּ תּוֹךְ שִׁבְעָה, חוֹזְרִין וּמוֹנִין מִשֶּׁיִּקָבֵר שֵׁנִית; וְאִם לֹא פִּנּוּהוּ עַד לְאַחַר שִׁבְעָה, כְּבַר עָבַר אֲבֵלוּתָם וְאֵין מִתְאַבְּלִין עָלָיו פַּעַם אַחֶרֶת; וְאִם מִתְּחִלָה הָיָה דַּעְתָּם לְפַנּוֹתוֹ מִשָּׁם תּוֹךְ שִׁבְעָה, אֵין מַתְחִילִין לִמְנוֹת עַד שֶׁיִּקָבֵר בַּקֶבֶר הַשֵּׁנִי. 

אִם נָתְנוּ הַמֵּת בְּאָרוֹן, וּנְתָנוּהוּ בְּבַיִת אַחֵר לְפִי שֶׁהָיְתָה הָעִיר בְּמָצוֹר, מוֹנִים לוֹ מִיָּד שִׁבְעָה וּשְׁלֹשִׁים, אַף עַל פִּי שֶׁדַּעְתָּם לְקָבְרוֹ בְּבֵית הַקְבָרוֹת אַחַר הַמָּצוֹר, וּסְתִימַת אָרוֹן הָוֵי כִּקְבוּרָה וְחָל עֲלֵיהֶם אֲבֵלוּת מִיָּד. 

הֲרוּגֵי מַלְכוּת שֶׁאֵין מַנִּיחִים אוֹתָם לִקָבֵר, מֵאֵימָתַי מַתְחִילִין לְהִתְאַבֵּל עֲלֵיהֶם וְלִמְנוֹת ז' וּשְׁלֹשִׁים, מִשֶּׁנִּתְיָאֲשׁוּ לִשְׁאֹל לַמֶּלֶךְ לְקָבְרָן, אַף עַל פִּי שֶׁלֹּא נִתְיָאֲשׁוּ מִלִגְנֹב אוֹתָם. 

מִי שֶׁהוֹדִיעוּהוּ שֶׁצָּלְבוּ עוֹבְדֵי כּוֹכָבִים קְרוֹבוֹ בְּעִיר אַחֶרֶת וְנָהַג אֲבֵלוּת מִיָּד, וְאַחַר כָּךְ נוֹדַע לוֹ שֶׁעֲדַיִן עוֹמֵד בַּצְּלִיבָה, אוֹתוֹ אֲבֵלוּת לֹא עָלָה לוֹ וְחוֹזֵר וּמוֹנֶה מִשֶּׁיִּקָבֵר אוֹ מִשֶּׁנִּתְיָאֲשׁוּ מִלְקָבְרוֹ <small><small>(דַּעַת ר''י וְרַמְבַּ''ן)</small>.</small> 

מִי שֶׁטָּבַע בְּמַיִם שֶׁיֵּשׁ לָהֶם סוֹף, אוֹ שֶׁיָּצָא קוֹל שֶׁהֲרָגוּהוּ לִסְטִים אוֹ שֶׁגְרַרְתּוֹ חַיָּה, מֵאֵימָתַי מוֹנִים, מִשֶּׁנִּתְיָאֲשׁוּ לְבַקֵשׁ. מְצָאוּהוּ אֵבָרִים אֵבָרִים וּמַכִּירִין אוֹתוֹ בְּסִימָנֵי גוּפוֹ, אֵין מוֹנִין לוֹ עַד שֶׁיִּמָּצֵא רֹאשׁוֹ וְרֻבּוֹ אוֹ יִתְיָאֲשׁוּ מִלְבַקֵשׁ <small><small>(בָּרַיְתָא מְבִיאָהּ רַמְבַּ''ן)</small> ;</small> וְאִם נִמְצָא אַחַר שֶׁנִּתְיָאֲשׁוּ מִמֶּנּוּ, אֵין הַקְרוֹבִין צְרִיכִים לַחֲזֹר וּלְהִתְאַבֵּל, אֶלָא הַבָּנִים, אִם הֵם שָׁם בְּשָׁעָה שֶׁנִּמְצָא מִתְאַבְּלִים אוֹתוֹ הַיּוֹם דְּלֹא גָרַע מִלִקוּט עַצְמוֹת אָבִיו; אֲבָל אִם אֵינָם שָׁם, וְשָׁמְעוּ אַחַר שֶׁעָבַר הַיּוֹם, אֵין צְרִיכִין לְהִתְאַבֵּל. <small>הַגָּה: אִם שָׁלְחוּ מֵתֵיהֶם לְעִיר אַחֶרֶת, שֶׁדִּינָם לְהַתְחִיל הָאֲבֵלוּת מִשֶּׁיַּחֲזִירוּ פְּנֵיהֶם, וְהִתְחִילוּ לִמְנוֹת הָאֲבֵלוּת, וְאַחַר כָּךְ נִתְפַּס הַמֵּת וְלֹא נִתַּן לִקְבוּרָה זְמַן אָרֹךְ, אֵין צְרִיכִין לְהַפְסִיק אֲבֵלוּתָן, וְאֵין צְרִיכִין לַחֲזֹר וּלְהִתְאַבֵּל אַחַר כָּךְ, דְּמֵאַחַר שֶׁדִּינָם לְהַתְחִיל מִיָּד, אֵין צְרִיכִין לְהַפְסִיק <small><small>(מָרְדְּכַי סוֹף מ''ק)</small>.</small> </small> 

מִי שֶׁמֵּת לוֹ קָרוֹב, וְלֹא יָדַע עַד שֶׁבָּא לַמָּקוֹם שֶׁמֵּת שָׁם הַמֵּת, אוֹ לִמְקוֹם קְבוּרָה, אִם הָיָה בְּמָקוֹם קָרוֹב שֶׁהוּא מַהֲלַךְ י' פַּרְסָאוֹת שֶׁאֶפְשָׁר שֶׁיָּבֹא בְּיוֹם אֶחָד, אֲפִלוּ בָּא בַּיּוֹם הַז', אִם מָצָא מְנַחֲמִים אֵצֶל גְדוֹל הַבַּיִת, אֲפִלוּ שֶׁנִּנְעֲרוּ לַעֲמֹד, הוֹאִיל וּמָצָא מְנַחֲמִים <small>דְּהַיְנוּ שֶׁנּוֹהֲגִים עֲדַיִן קְצָת אֲבֵלוּת <small><small>(טוּר וְרַשְׁבָּ''א בִּתְשׁוּבָה)</small>,</small> </small> עוֹלֶה וּמוֹנֶה לוֹ עִמָּהֶם תַּשְׁלוּם שְׁלֹשִׁים יוֹם; וְאִם לֹא מָצָא מְנַחֲמִים, מוֹנֶה לְעַצְמוֹ. וְכֵן אִם הָיָה בְּמָקוֹם רָחוֹק, אֲפִלוּ בָּא בְּיוֹם שֵׁנִי, מוֹנֶה לְעַצְמוֹ שִׁבְעָה וּשְׁלֹשִׁים מִיּוֹם שֶׁבָּא. <small>הַגָּה: וְיֵשׁ אוֹמְרִים דַּאֲפִילוּ אִם בָּא אֶחָד, וְאֵין הַגָּדוֹל בַּבַּיִת רַק שֶׁהָלַךְ לְצֹרֶךְ הַמֵּת, אִם חָזַר תּוֹךְ ג' יָמִים הָוֵי כְּאִלּוּ הוּא בַּבַּיִת וְהַבָּא תּוֹךְ ג' מוֹנֶה עִמָּהֶם <small><small>(וְכֵן הוּא בַּטּוּר)</small> ;</small> וְיֵשׁ לְהָקֵל כִּסְבָרָא זוֹ. וְכָל שֶׁדִּינוֹ לִמְנוֹת עִמָּהֶם, אֲפִלּוּ אִם חָזַר אַחַר כָּךְ לְבֵיתוֹ, מוֹנֶה עִמָּהֶם <small><small>(הָרַשְׁבָּ''א סִימָן תע''ז)</small>.</small> </small> 

בַּמֶּה דְּבָרִים אֲמוּרִים, כְּשֶׁלֹּא שָׁמַע שֶׁמֵּת, עַד שֶׁבָּא. אֲבָל אִם נוֹדַע לוֹ בַּיּוֹם הַשֵּׁנִי וְהִתְחִיל לְהִתְאַבֵּל, לֹא יְקַצֵּר אֲבֵלוּתוֹ בִּשְׁבִיל שֶׁבָּא אֶצְלָם. 

מִי שֶׁהוּא אָבֵל, וּבְתוֹךְ ז' מֵת לוֹ מֵת אַחֵר, מוֹנֶה ז' לְמֵת אַחֲרוֹן וְעוֹלִים לוֹ לְתַשְׁלוּם שִׁבְעָה יְמֵי אֲבֵלוּת הָרִאשׁוֹן. 

מִי שֶׁהִתְפַּלֵל עַרְבִית, וַעֲדַיִן הוּא יוֹם, וְשָׁמַע שֶׁמֵּת לוֹ מֵת, יֵשׁ מִי שֶׁאוֹמֵר שֶׁמּוֹנֶה מִיּוֹם הַמָּחֳרָת, וְאוֹתוֹ יוֹם אֵינוֹ עוֹלֶה. 


Siman 376

אֵין הַמְנַחֲמִים רַשָּׁאִים לִפְתֹּחַ, עַד שֶׁיִּפְתַּח הָאָבֵל תְּחִלָה. וְהָאָבֵל מֵסֵב בָּרֹאשׁ, וְכֵיוָן שֶׁנִּעְנַע הָאָבֵל בְּרֹאשׁוֹ, בְּעִנְיָן שֶׁנִּרְאֶה שֶׁפּוֹטֵר אֶת הַמְנַחֲמִים, אֵינָם רַשָּׁאִים לֵישֵׁב אֶצְלוֹ. <small>אֵין אָבֵל אוֹ חוֹלֶה חַיָּבִים לַעֲמֹד, אֲפִלּוּ מִפְּנֵי נָשִׂיא <small><small>(פ' א''מ)</small>.</small> </small> 

הַבָּא לְכַבֵּד אֶת חֲבֵרוֹ וְלָקוּם מִפָּנָיו, אוֹמֵר לוֹ: שֵׁב, אֶלָא אִם כֵּן הוּא אָבֵל אוֹ חוֹלֶה, דְּמַשְׁמָע: שֵׁב בָּאֲבֵלוּת שֶׁלְךָ, שֵׁב בַּחֹלִי שֶׁלְךָ. <small>הַגָּה: לֹא יֹאמַר אָדָם: לֹא נִפְרַעְתִּי כְּפִי מַעֲשַׂי, אוֹ כַּיּוֹצֵא בִּדְבָרִים אֵלּוּ, שֶׁאַל יִפְתַּח פִּיו לַשָּׂטָן <small><small>(כֵּן מַשְׁמָע בְּפֶרֶק מִי שֶׁמֵּתוֹ וּבְהַגָּהוֹת אַלְפָסִי שָׁם)</small>.</small> וְאַל יֹאמַר אָדָם לְאָבֵל: מַה לְּךְ לַעֲשׂוֹת כִּי אִי אֶפְשָׁר לְשַׁנּוֹת, שֶׁזֶּהוּ כְּגִדּוּף, דְּמַשְׁמָע הָא אִם אֶפְשָׁר לְשַׁנּוֹת הָיָה עוֹשֶׂה, אֶלָּא יְקַבֵּל עָלָיו גְּזֵרַת הַשֵּׁם יִתְבָּרַךְ מֵאַהֲבָה <small><small>(נ''י פ' שׁוֹר שֶׁנָּגַח דְּמַשְׁמָע כֵּן בַּגְּמָרָא)</small>.</small> </small> 

מֵת שֶׁאֵין לוֹ אֲבֵלִים לְהִתְנַחֵם, בָּאִים עֲשָׂרָה בְּנֵי אָדָם כְּשֵׁרִים וְיוֹשְׁבִים בִּמְקוֹמוֹ כָּל ז' יְמֵי הָאֲבֵלוּת, וּשְׁאָר הָעָם מִתְקַבְּצִים עֲלֵיהֶם; וְאִם לֹא הָיוּ שָׁם עֲשָׂרָה קְבוּעִים, בְּכָל יוֹם וְיוֹם מִתְקַבְּצִים עֲשָׂרָה מִשְּׁאָר הָעָם וְיוֹשְׁבִים בִּמְקוֹמוֹ. <small>הַגָּה: וְלֹא רָאִיתִי נוֹהֲגִין כֵּן. וְכָתוּב במהרי''ל: נוֹהֲגִים לְהִתְפַּלֵּל בַּעֲשָׂרָה כָּל ז' בַּמָּקוֹם שֶׁנִּפְטַר שָׁם הָאָדָם, וְהַיְנוּ עַל אָדָם שֶׁלֹּא הִנִּיחַ קְרוֹבִים יְדוּעִים לְהִתְאַבֵּל עָלָיו, אֲבָל יֵשׁ לוֹ בְּשׁוּם מָקוֹם שֶׁמִּתְאַבְּלִים עָלָיו, אֵין צָרִיךְ וְכָזֶה רָאוּי לִנְהֹג.</small> 

עַכְשָׁו נוֹהֲגִים שֶׁאַחַר שֶׁנִּגְמַר סְתִימַת הַקֶבֶר מֵעָפָר <small>אוֹ לְאַחַר שֶׁהָפַךְ הָאָבֵל פָּנָיו מִן הַמֵּת,</small> חוֹלְצִין מִנְעָל וְסַנְדָּל וּמַרְחִיקִין מְעַט מִבֵּית הַקְבָרוֹת, וְאוֹמְרִים קַדִּישׁ דְּהוּא עָתִיד לְחַדְּתָא עָלְמָא, וְאַחַר כָּךְ תּוֹלְשִׁין עָפָר וְתוֹלְשִׁין עֲשָׂבִים, וּמַשְׁלִיכִים אַחַר גֵוָם וְרוֹחֲצִין יְדֵיהֶם בְּמַיִם. <small>הַגָּה: יֵשׁ אוֹמְרִים שֶׁיּוֹשְׁבִים ז''פ, מִפְּנֵי שֶׁהָרוּחוֹת מְלַוּוֹת אוֹתוֹ, וְכָל זְמַן שֶׁיּוֹשְׁבִין, בּוֹרְחִין מִמֶּנּוּ <small><small>(מהרי''ל בִּתְשׁוּבָה כ''ג בְּשֵׁם י''א)</small>.</small> וּבִמְדִינוֹת אֵלּוּ לֹא נָהֲגוּ לֵישֵׁב רַק ג''פ, אַחַר שֶׁרָחֲצוּ הַיָּדַיִם, וְאוֹמְרִים כָּל פַּעַם: וִיהִי נֹעַם וְגו' <small><small>(תְּהִלִּים צ, יז)</small>,</small> יוֹשֵׁב בְּסֵתֶר <small><small>(תְּהִלִּים צא, א)</small></small> וְגו' וּכְשֶׁנִּקְבָּר הַמֵּת בְּיוֹם טוֹב, יְכוֹלִין לֵישֵׁב כָּךְ ג''פ כְּמוֹ בַּחֹל <small><small>(מ''כ בְּהַגָּהוֹת מִנְהָגִים)</small>.</small> וְהוּא הַדִּין אִם נִקְבַּר סָמוּךְ לְשַׁבָּת, עוֹשִׂין כֵּן בְּשַׁבָּת. וְנָהֲגוּ לְהַקְפִּיד אִם יִכָּנֵס אָדָם לְבַיִת אַחֵר קֹדֶם שֶׁיִּרְחַץ וְיֵשֵׁב ג''פ, וּמִנְהַג אֲבוֹתֵינוּ תּוֹרָה <small><small>(שָׁם במהרי''ל)</small>.</small> וְנִמְצָא בְּמִדְרָשׁוֹת לוֹמַר קַדִּישׁ עַל אָב <small><small>(כָּל בּוֹ וריב''ש בְּשֵׁם תַּנְחוּמָא וְסִפְרִי, וּבְחַיֵּי בְּשֵׁם מַסֶכֶת כַּלָּה, וּבֵית יוֹסֵף בְּשֵׁם הַזֹּהַר, וּבְאוֹר זָרוּעַ בְּשֵׁם תַּנָּא דְּבֵי אֵלִיָּהוּ רַבָּא)</small> ;</small> עַל כֵּן נָהֲגוּ לוֹמַר עַל אָב וָאֵם קַדִּישׁ בַּתְרָא י''ב חֹדֶשׁ, וְכֵן נָהֲגוּ לְהַפְטִיר בַּנָּבִיא, וּלְהִתְפַּלֵּל עַרְבִית בְּמוֹצָאֵי שַׁבָּתוֹת שֶׁהוּא הַזְּמַן שֶׁחוֹזְרִין הַנְּשָׁמוֹת לְגֵיהִנֹּם, וּכְשֶׁהַבֵּן מִתְפַּלֵּל וּמְקַדֵּשׁ בָּרַבִּים, פּוֹדֶה אָבִיו וְאִמּוֹ מִן הַגֵּיהִנֹּם <small><small>(כָּל בּוֹ בְּשֵׁם הַגָּהוֹת)</small>.</small> וְנָהֲגוּ לוֹמַר קַדִּישׁ עַל הָאֵם אַף עַל פִּי שֶׁהָאָב חַי עֲדַיִן, אֵינוֹ בְּיָדוֹ לִמְחוֹת לִבְנוֹ שֶׁלֹּא יֹאמַר קַדִּישׁ עַל אִמּוֹ <small><small>(סְבָרַת הַבֵּית יוֹסֵף עַל פִּי הַמִּנְהָג)</small>.</small> מִצְוָה לְהִתְעַנּוֹת בְּיוֹם שֶׁמֵּת אָב אוֹ אֵם <small><small>(ריב''ש וְכָל בּוֹ)</small>.</small> שְׁלֹשָׁה אַחִין וְאִישׁ נָכְרִי, הַשְּׁלֹשָׁה אַחִין נוֹטְלִין הַשְּׁלֹשָׁה קַדִּישִׁין וְהָאוֹמֵר נוֹטֵל קַדִּישׁ אֶחָד. וְנָהֲגוּ שֶׁאִם מַגִּיעַ לְאָדָם יוֹם שֶׁמֵּת בּוֹ אָבִיו וְאִמּוֹ, שֶׁאוֹמְרִים עֲלֵיהֶם קַדִּישׁ יָתוֹם לְעוֹלָם, וּמִי שֶׁיּוֹדֵעַ לְהִתְפַּלֵּל כָּל הַתְּפִלָּה, מִתְפַּלֵּל; וְאִם יֵשׁ אֲבֵלִים אֲחֵרִים, נָהֲגוּ שֶׁתּוֹךְ שִׁבְעָה לְאֶבְלָם הֵם קוֹדְמִים, וְאֵין לוֹ קַדִּישׁ כְּלָל; תּוֹךְ שְׁלֹשִׁים, יֵשׁ לוֹ קַדִּישׁ אֶחָד; לְאַחַר ל', כָּל הַקַּדִּישִׁים שֶׁל אוֹתוֹ הַיּוֹם הֵם שֶׁלּוֹ. וּמוֹנִין שִׁבְעָה וְל' מִיּוֹם הַקְּבוּרָה, אַף עַל פִּי שֶׁלֹּא שָׁמַע הָאָבֵל מִיָּד <small><small>(במהרי''ל)</small>.</small> וְאִם נָכְרִי הוּא כְּאֶחָד מִבְּנֵי הָעִיר לְעִנְיַן קַדִּישׁ זוֹ, הוֹלְכִים אַחַר הַמִּנְהָג <small><small>(אָגוּר)</small>.</small> וְאֵין מָקוֹם לְקַדִּישׁ זוֹ אֶלָּא עַל אָב וָאֵם בִּלְבַד, אֲבָל לֹא בִּשְׁאָר קְרוֹבִים <small><small>(בְּאוֹר זָרוּעַ)</small>.</small> וְאִם אֵין בב''ה אָבֵל עַל אָבִיו וְאִמּוֹ, אוֹמֵר אוֹתוֹ קַדִּישׁ מִי שֶׁאֵין לוֹ אָב וָאֵם, בְּעַד כָּל מֵתֵי יִשְׂרָאֵל. <small><small>(שָׁם)</small></small> וְיֵשׁ מְקוֹמוֹת שֶׁנָּהֲגוּ שֶׁשְּׁאָר קְרוֹבִים אוֹמְרִים קַדִּישׁ עַל קְרוֹבֵיהֶם כְּשֶׁאֵין אֲבֵלִים עַל אֲבִיהֶם וְאִמָּם, וְיֵשׁ מְקוֹמוֹת שֶׁאֲפִלּוּ יֵשׁ אֲבֵלִים עַל אֲבִיהֶם וְאִמָּם, אוֹמְרִים שְׁאָר קְרוֹבִים, אֶלָּא שֶׁעוֹשִׂים פְּשָׁרָה בֵּינֵיהֶם שֶׁאֵין אוֹמְרִים כָּל כָּךְ קַדִּישִׁים כְּמוֹ הָאֲבֵלִים עַל אָב וָאֵם <small><small>(מהרי''ק שֹׁרֶשׁ מ''ד)</small> ;</small> וְהוֹלְכִין בְּכָל זֶה אַחַר הַמִּנְהָג, וּבִלְבַד שֶׁיְּהֵא מִנְהָג קָבוּעַ בָּעִיר. וְהָאֲבֵלִים אוֹמְרִים קַדִּישׁ אֲפִלּוּ בְּשַׁבָּת וְיוֹם טוֹב <small><small>(בְּאוֹר זָרוּעַ בְּשֵׁם ר''י מקורבי''ל)</small>,</small> אֲבָל לֹא נָהֲגוּ לְהִתְפַּלֵּל בְּשַׁבָּת וְיוֹם טוֹב <small><small>(כֵּן הוּא בִּתְשׁוּבַת מהרי''ל)</small>,</small> אַף עַל פִּי שֶׁאֵין אִסּוּר בַּדָּבָר, אֲבָל בִּימוֹת הַחֹל, מִי שֶׁיּוֹדֵעַ לְהִתְפַּלֵּל, יִתְפַּלֵּל וְיוֹתֵר מוֹעִיל מִקַּדִּישׁ יָתוֹם שֶׁלֹּא נִתְקַן אֶלָּא לִקְטַנִּים; וּמִי שֶׁאֵינוֹ יוֹדֵעַ לְהִתְפַּלֵּל כָּל הַתְּפִלָּה, יִתְפַּלֵּל לַמְנַצֵּחַ וּבָא לְצִיּוֹן וְכו' <small><small>(בְּאוֹר זָרוּעַ)</small>.</small> וְנָהֲגוּ שֶׁאֵין אוֹמְרִים קַדִּישׁ וּתְפִלָּה רַק י''א חֳדָשִׁים, כְּדֵי שֶׁלֹּא יַעֲשׂוּ אֲבִיהֶם וְאִמָּם רְשָׁעִים, כִּי מִשְׁפַּט רָשָׁע י''ב חֹדֶשׁ. וְאִם הָיוּ אֲבֵלִים כָּאן וּבָאוּ אַחַר כָּךְ אֲבֵלִים אֲחֵרִים, הַשְּׁנִיִּים יֵשׁ לָהֶם הַקַּדִּישִׁים וְהַתְּפִלּוֹת כָּל ל' יוֹם מִיּוֹם הַקְּבוּרָה, אַף עַל פִּי שֶׁלֹּא שָׁמְעוּ. יֵשׁ אוֹמְרִים דְּמוּמָר שֶׁנֶּהֱרַג בְּיַד עוֹבְדֵי כּוֹכָבִים, בָּנָיו אוֹמְרִים עָלָיו קַדִּישׁ <small><small>(הרד''כ בַּיִת י''א ובב''ז)</small></small> וְעַיֵּן לְעֵיל סִימָן ש''מ. </small>


Siman 377

הָעֲבָדִים וְהַשְּׁפָחוֹת, אֵין עוֹמְדִין עֲלֵיהֶם בְּשׁוּרָה, וְאֵין אוֹמְרִים עֲלֵיהֶם תַּנְחוּמֵי אֲבֵלִים, אֶלָא אוֹמְרִים לוֹ: הַמָּקוֹם יְמַלֵא חֶסְרוֹנְךָ, כְּשֵׁם שֶׁאוֹמְרִים לְאָדָם עַל שׁוֹרוֹ וַחֲמוֹרוֹ. 

אָבֵל מְנֻדֶּה, אֵין מַבְרִין אוֹתוֹ וְאֵין אוֹמְרִים לוֹ תַּנְחוּמֵי אֲבֵלִים. 

מְנֻדֶּה שֶׁמֵּת, מְנַחֲמִים אֲבֵלָיו. 


Siman 378

אָבֵל אָסוּר לֶאֱכֹל מִשֶּׁלוֹ בִּסְעֻדָּה רִאשׁוֹנָה, אֲבָל בַּשְּׁנִיָּה מֻתָּר, אֲפִלוּ בְּיוֹם רִאשׁוֹן. וּמִצְוָה עַל שְׁכֵנָיו שֶׁיַּאֲכִילוּהוּ מִשֶׁלָהֶם, כְּדֵי שֶׁלֹּא יֹאכַל מִשֶּׁלוֹ. וְיָכוֹל אֶחָד לְהַאֲכִיל אֶת חֲבֵרוֹ בִּימֵי אֶבְלוֹ, וְהוּא יַחֲזֹר גַם כֵּן וְיַאֲכִילֶנּוּ בִּימֵי אֶבְלוֹ, וּבִלְבַד שֶׁלֹּא יַתְנוּ בִּתְחִלָה. 

אִשָּׁה שֶׁאֵרְעָהּ אֵבֶל, אֵין לַאֲנָשִׁים לְהַבְרוֹתָהּ; אֲבָל נָשִׁים מַבְרִין אוֹתָהּ. וְאִשָּׁה נְשׂוּאָה שֶׁאֵרְעָהּ אֵבֶל, אֵינָהּ יְכוֹלָה לֶאֱכֹל סְעֻדָּה רִאשׁוֹנָה מִשֶּׁל בַּעֲלָהּ. וְכֵן מִי שֶׁיֵּשׁ לוֹ סוֹפֵר אוֹ שָׂכִיר, אִם אוֹכֵל בִּשְׂכָרוֹ וְאֵרְעוֹ אֵבֶל, לֹא יֹאכַל סְעֻדָּה רִאשׁוֹנָה מִשֶּׁל בַּעַל הַבַּיִת. אֲבָל מִי שֶׁזָּן עָנִי אוֹ יָתוֹם אוֹ לִבְנוֹ וּבִתּוֹ, בְּלֹא תְּנַאי, וְאֶרְעָם אֵבֶל, יְכוֹלִים לֶאֱכֹל סְעֻדָּה רִאשׁוֹנָה מִשֶּׁל בַּעַל הַבַּיִת. 

אִם רָצָה הָאָבֵל שֶׁלֹּא לֶאֱכֹל בַּיּוֹם הָרִאשׁוֹן, מֻתָּר לֶאֱכֹל מִשֶּׁלוֹ אֲפִלוּ סְעֻדָּה רִאשׁוֹנָה. <small>הַגָּה: וְכֵן אִם לֹא הִבְרוּהוּ בְּיוֹם רִאשׁוֹן שֶׁנִּמְשַׁךְ עַד הַלַּיְלָה, מֻתָּר לֶאֱכֹל בַּלַּיְלָה מִשֶּׁלּוֹ, וְאֵין צָרִיךְ הַבְרָאָה <small><small>(טוּר בְּשֵׁם רֹב הַפּוֹסְקִים)</small>.</small> </small> 

הָיוּ נוֹהֲגִים לְהִתְעַנּוֹת בְּיוֹם מִיתַת הַחֲכָמִים. 

מִי שֶׁנִּקְבַּר בְּעֶרֶב שַׁבָּת סָמוּךְ לַחֲשֵׁכָה קֹדֶם בֵּין הַשְּׁמָשׁוֹת, יֵשׁ מִי שֶׁאוֹמֵר שֶׁמַּבְרִין אוֹתוֹ אָז; וְלִי נִרְאֶה דְּכֵיוָן שֶׁאֵינוֹ חוֹבָה טוֹב שֶׁלֹּא לְהַבְרוֹתוֹ אָז, מִפְּנֵי כְּבוֹד הַשַּׁבָּת, וְכֵן נוֹהֲגִין. 

אֵין מַבְרִין עַל הַקָטָן אֶלָא אִם כֵּן הוּא בֶּן שְׁלשִׁים יוֹם שְׁלֵמִים, אוֹ קִים לֵהּ בֵּהּ שֶׁכָּלוּ לוֹ חֳדָשָׁיו. 

מַרְבִּיצִין וּמְכַבְּדִין בְּבֵית הָאָבֵל, וּמְדִיחִין קְעָרוֹת, כּוֹסוֹת וּצְלוֹחִיּוֹת וְקִיתוֹנוֹת, וְאֵין מְבִיאִין שָׁם לֹא בְּשָׂמִים וְלֹא מֻגְמָר, אֲבָל מְבִיאִים אוֹתָם בַּבַּיִת שֶׁהַמֵּת שָׁם וְאֵין מְבָרְכִים עֲלֵיהֶם; וְאֵין אוֹמְרִים שְׁמוּעָה וְאַגָדָה בְּבֵית הָאָבֵל, אֶלָא יוֹשְׁבִין וְדוֹמְמִים. 

כֵּיוָן שֶׁנִּקְבַּר הַמֵּת, מֻתָּר לֶאֱכֹל בָּשָׂר וְלִשְׁתּוֹת יַיִן מְעַט בְּתוֹךְ הַסְעֻדָּה, כְּדֵי לִשְׁרוֹת אֲכִילָה שֶׁבְּמֵעָיו אֲבָל לֹא לִרְווֹת. 

מָקוֹם שֶׁנָּהֲגוּ לְהַבְרוֹת בְּבָשָׂר וְיַיִן וּמִינֵי מַטְעַמִּים עוֹשִׂים; וּמַבְרִין תְּחִלָה בְּבֵיצִים אוֹ בְּתַבְשִׁיל שֶׁל עֲדָשִׁים, זֵכֶר לַאֲבֵלוּת, וְאַחַר כָּךְ אוֹכְלִים כָּל צָרְכָּם. 

אֵין לֶאֱכֹל עִם הָאָבֵל כָּל כָּךְ בְּנֵי אָדָם שֶׁיִּתְחַלְקוּ לִשְׁנֵי מְקוֹמוֹת. 

הֵיכָא שֶׁצָּרִיךְ לִמְנוֹת שִׁבְעָה אַחַר הָרֶגֶל, וְכֵן אִם שָׁמַע שְׁמוּעָה בְּשַׁבָּת, צָרִיךְ לְהַבְרוֹתוֹ הַבְרָאָה רִאשׁוֹנָה שֶׁבִּימֵי אֲבֵלוּת. <small>וְיֵשׁ אוֹמְרִים שֶׁכֵּיוָן שֶׁנִּדְחָה יוֹם רִאשׁוֹן אֵין מַבְרִין אוֹתוֹ, וְכֵן נוֹהֲגִים <small><small>(בְּמָרְדְּכַי במ''ק בְּשֵׁם י''א ונ''י)</small>, וַאֲפִלּוּ הֵיכָא דְּעוֹלֶה לוֹ לְמִנְיַן ז' כְּגוֹן בִּמְקוֹמוֹת שֶׁעוֹשִׂין שְׁנֵי יָמִים, שֶׁשֵּׁנִי עוֹלֶה.</small> </small> 

אֵין מַבְרִין עַל שְׁמוּעָה רְחוֹקָה. 

פָּרֵיס <small><small>(פֵּרוּשׁ בּוֹצֵעַ לֶחֶם לְבָרֵךְ הַמּוֹצִיא)</small></small> מְנַחֵם גָדוֹל דִּבְּהוֹן, וּבְשַׁבָּת פָּרֵיס כְּאוֹרְחֵיהּ. 


Siman 379

כְּשֶׁמְּבָרְכִין בִּרְכַּת הַמָּזוֹן בְּבֵית הָאָבֵל, אוֹמֵר בְּרָכָה רְבִיעִית כְּנֻסַח זוֹ: בא''י אֱלֹהֵינוּ מֶלֶךְ הָעוֹלָם הָאֵל אָבִינוּ מַלְכֵּנוּ בּוֹרְאֵנוּ גוֹאֲלֵנוּ קְדוֹשֵׁנוּ קְדוֹשׁ יַעֲקֹב הַמֶּלֶךְ הַחַי הַטּוֹב וְהַמֵּטִיב אֵל אֱמֶת דַּיַּן אֱמֶת שׁוֹפֵט בְּצֶדֶק וְכו'. <small>הַגָּה: לוֹקֵחַ נְפָשׁוֹת בְּמִשְׁפָּט שַׁלִּיט בְּעוֹלָמוֹ לַעֲשׂוֹת בּוֹ כִּרְצוֹנוֹ כִּי כָּל דְּרָכָיו בְּמִשְׁפָּט וַאֲנַחְנוּ עַמּוֹ וַעֲבָדָיו וּבַכֹּל אֲנַחְנוּ חַיָּבִים לְהוֹדוֹת לוֹ וּלְבָרְכוֹ גּוֹדֵר פִּרְצוֹת יִשְׂרָאֵל הוּא יִגְדֹּר הַפִּרְצָה הַזֹּאת מֵעָלֵינוּ וּמֵעַל אָבֵל זֶה לְחַיִּים וּלְשָׁלוֹם <small><small>(טוּר)</small>.</small> </small> 

יֵשׁ מוֹסִיפִים בִּבְרָכָה שְׁלִישִׁית: נַחֵם ה' אֱלֹהֵינוּ אֶת אֲבֵלֵי יְרוּשָׁלַיִם וְאֶת הָאֲבֵלִים הַמִתְאַבְּלִים בָּאֵבֶל הַזֶּה, נַחֲמֵם מֵאֶבְלָם וְשַׂמְּחֵם מִיגוֹנָם, כָּאָמוּר: כְּאִישׁ אֲשֶׁר אִמּוֹ תְּנַחֲמֶנּוּ <small><small>(יְשַׁעְיָה סו, יג)</small></small> וְכו' בא''י מְנַחֵם צִיּוֹן בְּבִנְיַן יְרוּשָׁלַיִם. 

יֵשׁ אוֹמְרִים בְּבִרְכַּת זִמּוּן: נְבָרֵךְ מְנַחֵם אֲבֵלִים שֶׁאָכַלְנוּ מִשֶּׁלוֹ. 

בְּשַׁבָּת, אִם בֵּרַךְ בְּיָחִיד, אוֹ בְּג' אֲבֵלִים, מְבָרֵךְ כְּדֶרֶךְ שֶׁמְּבָרֵךְ בְּחוֹל, דְּצִנְעָא הוּא. וְאִם אָכְלוּ אֲחֵרִים עִמּוֹ וּבֵרְכוּ, אֵין מַזְכִּירִין מֵעֵין הַמְּאֹרָע, דְּכֵיוָן דְּאִכָּא אֲחֵרִים לָאו צִנְעָה הוּא. 

אָבֵל מִצְטָרֵף לִתְפִלָה וּלְזִמּוּן, בֵּין לְג' בֵּין לַעֲשָׂרָה. 


Siman 380

אֵלוּ דְּבָרִים שֶׁהָאָבֵל אָסוּר בָּהֶם: בִּמְלָאכָה, בִּרְחִיצָה וְסִיכָה וּנְעִילַת הַסַנְדָּל וְתַשְׁמִישׁ הַמִּטָּה, וְאָסוּר לִקְרוֹת בַּתּוֹרָה, וְאָסוּר בִּשְׁאֵלַת שָׁלוֹם וּבִכְבִיסָה, וְחַיָּב בַּעֲטִיפַת הָרֹאשׁ וּבִכְפִיַּת הַמִּטָּה, כָּל שִׁבְעָה, וְאָסוּר לְהַנִּיחַ תְּפִלִין בַּיּוֹם הָרִאשׁוֹן, וְאָסוּר בְּגִהוּץ וּבְתִסְפֹּרֶת וְשִׂמְחָה וְאִחוּי קֶרַע כָּל ל' יוֹם <small>וְכָל דִּבְרֵי אֲבֵלוּת נוֹהֲגִין בֵּין בַּיּוֹם בֵּין בַּלַּיְלָה <small><small>(בִּתְשׁוּבַת הָרַשְׁבָּ''א סִימָן תמ''ו)</small>.</small> </small> 

מְלָאכָה כֵּיצַד, כָּל ג' יָמִים הָרִאשׁוֹנִים אָסוּר בִּמְלָאכָה, אֲפִלוּ עָנִי הַמִּתְפַּרְנֵס מִן הַצְּדָקָה; מִכָּאן וָאֵילָךְ, אִם הוּא עָנִי וְאֵין לוֹ מַה יֹאכַל, עוֹשֶׂה בְּצִנְעָא בְּתוֹךְ בֵּיתוֹ, וְאִשָּׁה טוֹוָה בַּפֶּלֶךְ בְּתוֹךְ בֵּיתָהּ, אֲבָל אָמְרוּ חֲכָמִים: תָּבֹא מְאֵרָה לִשְׁכֵנָיו שֶׁהִצְרִיכוּהוּ לְכָךְ. <small>כְּדֶרֶךְ שֶׁמֻּתָּר לִכְתֹּב בְּחֹל הַמּוֹעֵד, כָּךְ מֻתָּר לִכְתֹּב בִּימֵי אֶבְלוֹ; אֲבָל לֹא בְּעִנְיָן אַחֵר <small><small>(כָּל בּוֹ בְּשֵׁם הר''מ וב''י סוֹף סִימָן זֶה)</small>.</small> </small> 

ג כְּשֵׁם שֶׁהוּא אָסוּר בַּעֲשִׂיַּת מְלָאכָה, כָּךְ הוּא אָסוּר לִשָּׂא וְלִתֵּן בִּסְחוֹרָה, וְלֵילֵךְ מִמְּדִינָה לִמְדִינָה בִּסְחוֹרָה. 

אֲפִלוּ דָּבָר הָאָבֵד אָסוּר הָאָבֵל לַעֲשׂוֹת בֵּין עֲבָדָיו וְשִׁפְחוֹתָיו וּבָנָיו וּבְנוֹתָיו שֶׁמַּעֲשֵׂה יְדֵיהֶם שֶׁלוֹ. 

אָסוּר לַעֲשׂוֹת מְלַאכְתּוֹ עַל יְדֵי אֲחֵרִים <small>אֲפִלּוּ עוֹבֵד כּוֹכָבִים <small><small>(מָרְדְּכַי רֵישׁ פֶּרֶק מִי שֶׁהָפַךְ)</small>,</small> </small> אֶלָא אִם כֵּן הוּא דָּבָר הָאָבֵד, שֶׁדָּבָר הָאָבֵד מֻתָּר לְאָבֵל לַעֲשׂוֹת עַל יְדֵי אֲחֵרִים; אֲפִלוּ דָּבָר הָאָסוּר בַּמּוֹעֵד מִשּׁוּם טִרְחָא, מֻתָּר, וַאֲפִלוּ הוּא מַעֲשֵׂה אֻמָּן. <small>הַגָּה: וְיֵשׁ אוֹמְרִים דְּאִם לֹא יוּכַל לַעֲשׂוֹת עַל יְדֵי אֲחֵרִים, וְהוּא דָּבָר הָאָבֵד, מֻתָּר לַעֲשׂוֹת הָאָבֵל בְּעַצְמוֹ <small><small>(טוּר בְּשֵׁם הָרַמְבַּ''ן וְהָרֹא''שׁ וְכֵן כָּתַב רַבֵּנוּ יְרוּחָם)</small> ;</small> וּלְאַחַר שְׁלֹשָׁה יָמִים הָרִאשׁוֹנִים יֵשׁ לְהָקֵל, וַאֲפִלּוּ תּוֹךְ ג' וְהוּא הֶפְסֵד מְרֻבֶּה.</small> 

פְּרַקְמַטְיָא שֶׁלוֹ, בְּדָבָר הָאָבֵד, שֶׁאִם לֹא יִמְכֹּר יַפְסִיד מֵהַקֶרֶן, נִמְכֶּרֶת עַל יְדֵי אֲחֵרִים; אֲבָל אִם לֹא יַפְסִיד מֵהַקֶרֶן, אֶלָא שֶׁאִם יִמְכְּרֶנָּה עַתָּה יַרְוִיחַ בָּהּ יוֹתֵר מִשֶּׁאִם יִמְכְּרֶנָּה אַחַר כָּךְ, אָסוּר. וּמִכָּל מָקוֹם אִם שַׁיָּרוֹת אוֹ סְפִינוֹת בָּאוּ, אוֹ שֶׁהֵם מְבַקְשִׁים לָצֵאת, וּמוֹכְרִים בְּזוֹל אוֹ לוֹקְחִים בְּיֹקֶר, מֻתָּר לִמְכֹּר וְלִקְנוֹת עַל יְדֵי אֲחֵרִים, אֲפִלוּ שֶׁלֹּא לְצֹרֶךְ תַּשְׁמִישׁוֹ, אֶלָא לַעֲשׂוֹת סְחוֹרָה לְהִשְׂתַּכֵּר. 

לְהַלְווֹת לְעוֹבְדֵי כּוֹכָבִים בְּרִבִּית, לְאוֹתָם שֶׁרְגִילִים לִלְווֹת מִמֶּנּוּ, מֻתָּר לְהַלְווֹת לָהֶם עַל יְדֵי אֲחֵרִים, מִשּׁוּם דְּהָוֵי דָּבָר הָאָבֵד. 

אִי מַסִיק זוּזֵי בְּאִינְשֵׁי, וְהָאִדָּנָא מַשְׁכַּח לְהוּ, וּבָתַר הָכִי לָא מַשְׁכַּח לְהוּ, שָׁרֵי לְשַׁדּוֹרֵי עֲלַיְהוּ. 

אִם יֵשׁ לוֹ דִּין עַל אָדָם, אֵינוֹ תּוֹבֵעַ כָּל ז'. וְאִם הוּא דָּבָר הָאָבֵד, כְּגוֹן שֶׁבִּקֵשׁ לֵילֵךְ לִמְדִינַת הַיָּם, אוֹ שֶׁעֵדָיו חוֹלִים, עוֹשֶׂה מֻרְשֶׁה וְדָן עִמּוֹ. 

כָּל הַדְּבָרִים שֶׁהִתִּירוּ בַּמּוֹעֵד מִשּׁוּם צֹרֶךְ הַמּוֹעֵד, כֻּלָם אֲסוּרִים בְּאָבֵל, אֲפִלוּ עַל יְדֵי אֲחֵרִים. 

אָבֵל שֶׁשָּׂדֵהוּ בְּיַד אֲחֵרִים בַּאֲרִיסוּת אוֹ בַּחֲכִירוּת אוֹ בְּקַבְּלָנוּת, הֲרֵי אֵלוּ עוֹבְדִין כְּדַרְכָּן בִּימֵי הָאֵבֶל שֶׁל בַּעַל הַשָּׂדֶה, וַאֲפִלוּ נִשְׁלַם זְמַן חֲכִירוּתָם קֹדֶם וְנִשְׁאֲרוּ בַּשָּׂדֶה כְּמוֹ שֶׁהָיוּ. 

אִם הָאָבֵל הוּא אָרִיס בְּשָׂדֶה שֶׁל אֲחֵרִים, לֹא יַעֲבֹר הוּא בְּעַצְמוֹ, אֲבָל עַל יְדֵי אֲחֵרִים מֻתָּר. 

אִם יֵשׁ שְׂכִיר יוֹם שֶׁעוֹבֵד שְׂדֵה הָאָבֵל, אֲפִלוּ בְּעִיר אַחֶרֶת, לֹא יַעֲשֶׂה. 

אִם יֵשׁ לָאָבֵל חֲמוֹר אוֹ סְפִינָה מֻחְכָּר אוֹ מֻשְׂכָּר בְּיַד אַחֵר, הֲרֵי זֶה לֹא יַעֲשֶׂה בִּימֵי אֶבְלוֹ שֶׁל בַּעַל הַחֲמוֹר וְהַסְפִינָה, אִם לֹא שֶׁשְּׂכָרוֹ קֹדֶם שֶׁהִתְחִיל הָאֲבֵלוּת וַעֲדַיִן לֹא כָּלָה הַזְּמַן; אֲבָל אִם כָּלָה הַזְּמַן, אָסוּר. 

אִם הָיָה הַחֲמוֹר וְהַסְפִינָה בְּיַד אֲחֵרִים, לְמֶחֱצָה, לִשְׁלִישׁ וְלִרְבִיעַ, יֵשׁ מַתִּירִים וְיֵשׁ אוֹסְרִים. 

אִם הָאָבֵל מֻשְׂכָּר לְאַחֵר, לֹא יַעֲשֶׂה מְלָאכָה בִּימֵי אֶבְלוֹ. <small>אֲבָל עַל יְדֵי אֲחֵרִים, שָׁרֵי <small><small>(זֶהוּ מֵהָרֹא''שׁ)</small>.</small> </small> 

הָיְתָה מְלֶאכֶת אֲחֵרִים בְּיָדוֹ, אֲפִלוּ בְּדָבָר תָּלוּשׁ, כְּגוֹן לֶאֱרֹג, בֵּין בְּקַבְּלָנוּת בֵּין שֶׁלֹּא בְּקַבְּלָנוּת, לֹא יַעֲשֶׂה. <small>הַגָּה: וְאִם הוּא דָּבָר הָאָבֵד, יַעֲשֶׂה עַל יְדֵי אֲחֵרִים <small><small>(ד''ע)</small>.</small> מֻתָּר לְקַבֵּל מְלָאכָה בִּימֵי אֶבְלוֹ לַעֲשׂוֹת אַחַר כָּךְ, וּבִלְבַד שֶׁלֹּא יִשְׁקֹל וְלֹא יִמְדֹּד כְּדֶרֶךְ שֶׁהוּא עוֹשֶׂה בִּשְׁאָר פְּעָמִים <small><small>(מָרְדְּכַי הִלְכוֹת אֵבֶל)</small>.</small> </small> 

הָיְתָה מְלַאכְתּוֹ בְּיַד אֲחֵרִים, בְּקַבְּלָנוּת בְּדָבָר תָּלוּשׁ, בְּבֵיתוֹ, לֹא יַעֲשׂוּ; בְּבֵית אֲחֵרִים, יַעֲשׂוּ. <small>וּבִלְבַד שֶׁקִּבְּלוּ הַמְּלָאכָה קֹדֶם שֶׁנַּעֲשָׂה אָבֵל <small><small>(מָרְדְּכַי סוֹף מ''ק וְר''י)</small>.</small> </small> 

הָיָה לוֹ בִּנְיָן בְּיַד אֲחֵרִים, בְּקַבְּלָנוּת, בְּחֹל אוֹ בְּחֹל הַמּוֹעֵד לֹא יַעֲשׂוּ, אֲפִלוּ הוּא חוּץ לִתְחוּם הָעִיר; וְאִם אֵלוּ הַקַבְּלָנִים עוֹבְדֵי כּוֹכָבִים, מֻתָּרִים לִבְנוֹתוֹ בְּשַׁבָּת וְיוֹם טוֹב שֶׁחָלוּ בִּימֵי הָאֵבֶל, אִם הוּא חוּץ לִתְחוּם הָעִיר וְאֵין עִיר אַחֶרֶת שֶׁבָּהּ יִשְׂרָאֵל בְּתוֹךְ תְּחוּם שֶׁל אוֹתוֹ בַּיִת. 

אִם קִבְּלוּ אֲחֵרִים לַחֲרֹשׁ וְלִזְרֹעַ שָׂדֵהוּ, יֵשׁ אוֹמְרִים שֶׁמֻּתָּרִין לַחֲרֹשׁ וְלִזְרֹעַ בִּימֵי אֶבְלוֹ שֶׁל בַּעַל הַשָּׂדֶה, וְיֵשׁ מִי שֶׁאוֹסֵר. 

שְׁנֵי שֻׁתָּפִים חֶנְוָנִים שֶׁאֵרַע אֵבֶל לְאֶחָד מֵהֶם, נוֹעֲלִים חֲנוּתָם, שֶׁלֹּא יַעֲשֶׂה הַשֻּׁתָּף בְּפַרְהֶסְיָא, אֲבָל יָכוֹל לַעֲשׂוֹת בְּצִנְעָא בְּתוֹךְ בֵּיתוֹ, אֲפִלוּ בְּעֵסֶק הַשֻּׁתָּפוּת. וְאִם הָאָבֵל אָדָם חָשׁוּב, וְהַשֻּׁתָּפוּת נִקְרָא עַל שְׁמוֹ, שֶׁאֲפִלוּ אִם יַעֲשֵׂהוּ בְּצִנְעָא בְּתוֹךְ בֵּיתוֹ יָדוּעַ שֶּׁיֵּשׁ לָאָבֵל חֵלֶק בּוֹ, אָסוּר לַשֵּׁנִי לַעֲשׂוֹת אֲפִלוּ בְּתוֹךְ בֵּיתוֹ. 

כְּבוֹד הַבַּיִת, הֲדָחַת כּוֹסוֹת וְהַצָּעַת הַמִּטּוֹת, אֵין בָּהֶם מִשּׁוּם מְלָאכָה לְאָבֵל; וְכֵן מֻתָּר לְאִשָּׁה לֶאֱפוֹת וּלְבַשֵּׁל בִּימֵי אֶבְלָהּ <small>כָּל הַצָּרִיךְ לָהּ, אֲבָל מַה שֶּׁאֵינוֹ צָרִיךְ לָהּ אָסוּר;</small> וְכֵן אִשָּׁה הַמְשָׁרֶתֶת בְּבֵית בַּעַל הַבַּיִת אֶחָד, וְאֵרְעָהּ אֵבֶל, מֻתֶּרֶת לֶאֱפוֹת וּלְבַשֵּׁל וְלַעֲשׂוֹת שְׁאָר צָרְכֵי הַבַּיִת, בֵּין שֶׁהִיא מְשָׁרֶתֶת בְּחִנָּם בֵּין בְּשָׂכָר. 

הַהוֹלֵךְ מִמָּקוֹם לְמָקוֹם לִסְחוֹרָה, וְשָׁמַע שְׁמוּעָה קְרוֹבָה, אִם יָכוֹל לְמַעֵט שֶׁלֹּא לַעֲשׂוֹת שׁוּם עֵסֶק בְּאוֹתָהּ הָעִיר, מוּטָב; וְאִם לָאו, שֶׁאִם לֹא יִקְנֶה בְּאוֹתָהּ הָעִיר לֹא יִמָּצֵא, יִקְנֶה לְצֹרֶךְ הַדֶּרֶךְ דְּבָרִים שֶׁיֵּשׁ בָּהֶם חַיֵּי נֶפֶשׁ. 

עַל כָּל הַמֵּתִים, רָצָה לְמַעֵט בְּעֵסֶק סְחוֹרָה הַמֻּתֶּרֶת לוֹ, כְּגוֹן דָּבָר הָאָבֵד, יְמַעֵט; רָצָה, אֵינוֹ מְמַעֵט. עַל אָבִיו וְאִמּוֹ, יְמַעֵט. 

עַל כָּל הַמֵּתִים אָסוּר עַד ל' יוֹם לֵילֵךְ בִּסְחוֹרָה לְמֵרָחוֹק, דְּאִכָּא פִּרְסוּם גָדוֹל וְדוֹמֶה לְשִׂמְחָה שֶׁהוֹלֵךְ בְּשַׁיָּרָא גְדוֹלָה וּשְׂמֵחִים הַרְבֵּה בַּדֶּרֶךְ; בְּאָבִיו וְאִמּוֹ, עַד שֶׁיִּגְעֲרוּ בּוֹ חֲבֵרָיו וְיֹאמְרוּ: לֵךְ עִמָּנוּ. 


Siman 381

רְחִיצָה כֵּיצַד, אָסוּר לִרְחֹץ כָּל גוּפוֹ, אֲפִלוּ בְּצוֹנֵן; אֲבָל פָּנָיו יָדָיו וְרַגְלָיו, בְּחַמִּין, אָסוּר; בְּצוֹנֵן, מֻתָּר. וְאִם הָיָה מְלֻכְלָךְ בְּטִּיט וְצוֹאָה, רוֹחֵץ כְּדַרְכּוֹ וְאֵינוֹ חוֹשֵׁשׁ. <small>הַגָּה: וְכָל זֶה מִדִּינָא אֵינוֹ אָסוּר רַק שִׁבְעָה, אֲבָל אַחַר כָּךְ מֻתָּר בִּרְחִיצָה, אֶלָּא שֶׁנָּהֲגוּ הָאִדָּנָא לֶאֱסֹר כָּל רְחִיצָה כָּל ל' יוֹם <small><small>(מהר''מ הִלְכוֹת שְׂמָחוֹת ובהגמי''י פ''ז מהל' י''ט ופ''י דהל' אֵבֶל)</small> ;</small> וַאֲפִלּוּ לָחֹף הָרֹאשׁ אָסוּר <small><small>(לְקַמָּן סי' ש''צ ובא''ז)</small> ;</small> וְאֵין לְשַׁנּוֹת הַמִּנְהָג, כִּי מִנְהָג קָדוּם הוּא וְנִתְיַסֵּד עַל פִּי וָתִיקִין <small><small>(א''ז בְּשֵׁם רַשְׁבָּ''א)</small>.</small> </small> 

סִיכָה כֵּיצַד, אָסוּר לָסוּךְ אֲפִלוּ כָּל שֶׁהוּא, אִם מְכַוֵּן לְתַעֲנוּג, אֲבָל אִם הוּא לְהַעֲבִיר הַזֻּהֲמָא מֻתָּר; וְאֵין צָרִיךְ לוֹמַר מִשּׁוּם רְפוּאָה, כְּגוֹן שֶׁיֵּשׁ לוֹ חֲטָטִין בְּרֹאשׁוֹ. 

יוֹלֶדֶת אֲבֵלָה שֶׁצְּרִיכָה לִרְחֹץ, מֻתָּר. וְכֵן מָאן דְּאִית לֵיהּ עִרְבּוּבְיָא בְּרֵישֵׁיהּ, מֻתָּר לָחֹף רֹאשׁוֹ בְּחַמִּין, דְּלֹא גָרַע מֵאִסְטְנִיס <small><small>(פי' קַר הַגּוּף וּמְצֻנָּן)</small>,</small> שֶׁמֻּתָּר לִרְחֹץ כָּל גוּפוֹ. וְלֹא כָּל מִי שֶׁאָמַר: אִסְטְנִיס אֲנִי, מַתִּירִין לוֹ, אֶלָא דַּוְקָא שֶׁהוּא יָדוּעַ שֶׁהוּא אִסְטְנִיס וּמִתְנַהֵג בִּנְקִיּוּת, וְאִם לֹא יִרְחַץ יִצְטַעֵר הַרְבֵּה וְיָבֹא לִידֵי מֵחוּשׁ. 

מִי שֶׁתְּכָפוּהוּ אֲבֵלָיו, שֶׁאֵרְעוּ שְׁנֵי אֲבֵלוּת זֶה אַחַר זֶה, מֻתָּר לִרְחֹץ כָּל גוּפוֹ בְּצוֹנֵן. 

נִדָּה שֶׁנִּזְדַּמְּנָה זְמַן טְבִילָתָהּ בִּימֵי אֶבְלָהּ, אֵינָהּ טוֹבֶלֶת <small><small>(טוּר בְּשֵׁם ר''ת וְע''פ ומהרי''ק שֹׁרֶשׁ ל''ה)</small>. <small>הַגָּה: וְכָל שֶׁכֵּן שֶׁאֵינָהּ רוֹחֶצֶת לִלְבֹּשׁ לְבָנִים. אֲבָל מִיָּד אַחַר ז', אַף עַל פִּי שֶׁנָּהֲגוּ אִסּוּר בִּרְחִיצָה כָּל ל', מִכָּל מָקוֹם הִיא מֻתֶּרֶת רַק שֶׁתְּשַׁנֶּה הַרְחִיצָה קְצָת</small> <small>(א''ז בְּסוֹף הִלְכוֹת אֵבֶל)</small>, <small>וְחָלוּק לָבָן תִּלְבֹּש וְסָדִין לָבָן תַּצִּיעַ, שֶׁלֹּא תָּבֹא לִידֵי סָפֵק</small> <small>(תְּשׁוּבַת מהרי''ל סִימָן ט''ו)</small>.</small> 

אִשָּׁה לֹא תִּכְחֹל וְלֹא תְּפַרְקֵס בִּימֵי אֶבְלָהּ, שֶׁכָּל אֵלוּ אֲסוּרִים בִּרְחִיצָה. וְאֵשֶׁת אִישׁ אֵינָהּ אֲסוּרָה אֶלָא תּוֹךְ שִׁבְעָה, אֲבָל אַחַר ז' מֻתֶּרֶת בַּכֹּל, כְּדֵי שֶׁלֹּא תִּתְגַנֶּה עַל בַּעֲלָהּ. כַּלָה שֶׁאֵרְעָהּ אֵבֶל תּוֹךְ שְׁלֹשִׁים יוֹם לְחֻפָּתָהּ, מֻתֶּרֶת לְהִתְקַשֵּׁט אֲפִלוּ תּוֹךְ ז'. בּוֹגֶרֶת שֶׁאֵרְעָהּ אֵבֶל, כֵּיוָן שֶׁעוֹמֶדֶת לִנָּשֵׂא, מֻתֶּרֶת בְּכִחוּל וּפִרְקוּס אֲבָל אֲסוּרָה בִּרְחִיצַת חַמִּין כָּל גוּפָהּ; נַעֲרָה אֲבֵלָה, אֲסוּרָה אֲפִלוּ בְּכִחוּל וּפִרְקוּס. 


Siman 382

<small><small>(אָבֵל)</small></small> אָסוּר בִּנְעִילַת הַסַנְדָּל, דַּוְקָא שֶׁל עוֹר; אֲבָל בְּאַנְפִּלְיָא שֶׁל בֶּגֶד אוֹ שֶׁל גֻמִּי אוֹ שֶׁל שֵׂעָר אוֹ שֶׁל עֵץ, מֻתָּר, שֶׁאֵין מִנְעָל אֶלָא שֶׁל עוֹר. וְאִם הוּא שֶׁל עֵץ וּמְחֻפֶּה עוֹר, אָסוּר. 

 חַיָּה מֻתֶּרֶת לִנְעֹל כָּל ל' יוֹם, מִפְּנֵי שֶׁהַצִּנָּה קָשָׁה לָהּ. 

כָּל אָדָם מֻתָּר לִנְעֹל בְּמָקוֹם שֶׁיֵּשׁ סַכָּנַת עַקְרָב. 

אָבֵל וּמְנֻדֶּה שֶׁהָיוּ מְהַלְכִים בַּדֶּרֶךְ, מֻתָּרִים בִּנְעִילַת הַסַנְדָּל, וּכְשֶׁיַּגִיעוּ לָעִיר, חוֹלְצִין. וְיֵשׁ מִי שֶׁאוֹמֵר שֶׁאִם הִיא עִיר שֶׁרֻבָּהּ עוֹבְדֵי כּוֹכָבִים, אֵין חוֹלְצִין עַד שֶׁיִּכָּנְסוּ לִרְחוֹב הַיְּהוּדִים. 

אִם צָרִיךְ לַחֲלֹץ מִנְעָל בְּבֵית הַקְבָרוֹת אַחַר שֶׁנִּקְבַּר הַמֵּת, נִתְבָּאֵר בְּסִימָן שע''ה. <small>הַגָּה: יֵשׁ אוֹמְרִים שֶׁצָּרִיךְ לֵילֵךְ יָחֵף מִבֵּית הַקְּבָרוֹת לְבֵיתוֹ אִם מֵת אָבִיו אוֹ אִמּוֹ <small><small>(כָּל בּוֹ בְּשֵׁם ר''י)</small>,</small> וְלֹא רָאִיתִי נוֹהֲגִין כֵּן.</small> 


Siman 383

אָבֵל אָסוּר בְּתַשְׁמִישׁ הַמִּטָּה, אֲבָל בִּשְׁאָר דְּבַר קֻרְבָה מֻתָּר, אֲפִלוּ בִּמְזִיגַת הַכּוֹס וְהַצָּעַת הַמִּטָּה וְהַרְחָצַת פָּנָיו יָדָיו וְרַגְלָיו, בֵּין בַּאֲבֵלוּת דִּידֵהּ בֵּין בַּאֲבֵלוּת דִּידָהּ. <small>אֲבָל חִבּוּק וְנִשּׁוּק יֵשׁ לְהַחְמִיר <small><small>(רַבֵּנוּ יְרוּחָם)</small>.</small> </small> וּמֻתֶּרֶת לֶאֱכֹל עִמּוֹ בִּקְעָרָה. וּמֻתֶּרֶת לִישַׁן עִמּוֹ הוּא בְּבִגְדּוֹ וְהִיא בְּבִגְדָּהּ; וּמִיהוּ מִשּׁוּם לֵךְ לֵךְ אַמְרִינָן נְזִירָא יֵשׁ לְהַחְמִיר שֶׁלֹּא יִישַׁן <small><small>(עִמָּהּ)</small></small> בְּמִטָּה כְּלָל. 

בַּמֶּה דְּבָרִים אֲמוּרִים, בִּשְׁאָר אֲבֵלוּת; אֲבָל אִם מֵת אָבִיו שֶׁל חָתָן אוֹ אִמָּהּ שֶׁל כַּלָה, שֶׁמַּכְנִיסִין אֶת הַמֵּת לַחֶדֶר וְאֶת הֶחָתָן וְאֶת הַכַּלָה לַחֻפָּה, וּבוֹעֵל בְּעִילַת מִצְוָה וּפוֹרֵשׁ וְנוֹהֲגִים ז' יְמֵי הַמִּשְׁתֶּה, וְאַחַר כָּךְ שִׁבְעַת יְמֵי אֲבֵלוּת, אָסוּר לְהִתְיַחֵד עִמָּהּ כָּל י''ד יוֹם, אֶלָא הוּא יָשֵׁן בֵּין הָאֲנָשִׁים וְהִיא יְשֵׁנָה בֵּין הַנָּשִׁים, כִּדְאִיתָא בְּסִימָן שמ''ב. אֲבָל אִם כָּנַס לַחֻפָּה וְהִתְחִילוּ יְמֵי הַמִּשְׁתֶּה שֶׁלוֹ, וְאַחַר כָּךְ מֵת לוֹ מֵת, מֻתָּר לְהִתְיַחֵד עִמָּהּ כְּמוֹ בִּשְׁאָר אֲבֵלוּת, וְהוּא שֶׁבָּעַל; אֲבָל אִם לֹא בָּעַל, אָסוּר לְהִתְיַחֵד עִמָּהּ כָּל יְמֵי הָאֵבֶל, בֵּין בְּחֹל בֵּין בְּשַׁבָּת. 


Siman 384

אָבֵל, כָּל שִׁבְעָה יָמִים אָסוּר לִקְרוֹת בְּתוֹרָה, נְבִיאִים וּכְתוּבִים, מִשְׁנָה, גְמָרָא, הֲלָכוֹת וְאַגָדוֹת. וְאִם רַבִּים צְרִיכִים לוֹ לְהִתְלַמֵּד, מֻתָּר, וּבִלְבַד שֶׁלֹּא יַעֲמִיד תֻּרְגְמָן אֶלָא יֹאמַר לְאַחֵר, וְהָאַחֵר לַתֻּרְגְמָן, וְתֻרְגְמָן יַשְׁמִיעַ לָרַבִּים. <small>הַגָּה: אוֹ יִדְרֹשׁ בְּעַצְמוֹ <small><small>(מָרְדְּכַי הִלְכוֹת אֵבֶל)</small>.</small> וְיָכוֹל לִפְסֹק אִסּוּר וְהֶתֵּר לְיָחִיד הַשּׁוֹאֵל אוֹתוֹ, אִם אֵין אַחֵר אֶלָּא הוּא, וּצְרִיכִין לוֹ <small><small>(בא''ז וְר' יְרוּחָם)</small>.</small> אָבֵל אָסוּר לוֹמַר הֲלָכָה לְתַלְמִידָיו, וְכֵן נוֹהֲגִין, אַף עַל פִּי שֶׁיֵּשׁ מְקִלִּין <small><small>(תא''ו בְּשֵׁם י''א)</small>.</small> </small> 

אִם הָאָבֵל כֹּהֵן, וְאֵין בב''ה כֹּהֵן אַחֵר, אָסוּר לוֹ לַעֲלוֹת לִקְרוֹת בַּתּוֹרָה. 

אִם אֵין שָׁם מִי שֶׁיִּתְפַּלֵל לְהוֹצִיא אֶת הָרַבִּים יְדֵי חוֹבָתָן, יָכוֹל הָאָבֵל לְהִתְפַּלֵל לְהוֹצִיאָן. <small>הַגָּה: וּמִצְוָה לְהִתְפַּלֵּל שַׁחֲרִית וְעַרְבִית בַּמָּקוֹם שֶׁמֵּת שָׁם, אֲפִלּוּ אֵין אָבֵל, כִּי יֵשׁ בָּזֶה נַחַת רוּחַ לַנְּשָׁמָה <small><small>(א''ז)</small>,</small> וְהָאָבֵל מִצְטָרֵף לְמִנְיָן <small><small>(שָׁם)</small>.</small> </small> 

אָבֵל מֻתָּר לִקְרוֹת בְּאִיּוֹב וּבְקִינוֹת וּבִדְבָרִים הָרָעִים שֶׁבְּיִרְמִיָּה וּבְהִלְכוֹת אֲבֵלוּת <small>וְעַיֵּן בא''ח סִימָן תקנ''ד סָעִיף ב'.</small> וְהָנֵי מִלֵי בֵּינוֹ לְבֵין עַצְמוֹ, אֲבָל אֵינוֹ לוֹמֵד עִם אֲחֵרִים, אֶלָא הֵם יוֹשְׁבִים וְנוֹשְׂאִים וְנוֹתְנִין בְּהִלְכוֹת אֲבֵלוּת, וְאִם טָעוּ מְשִׁיבָן בְּשָׂפָה רָפָה, וְהוּא אֵינוֹ שׁוֹאֵל. וְהָנֵי מִלֵי כְּשֶׁאֵין רַבִּים צְרִיכִים לוֹ, אֲבָל אִם רַבִּים צְרִיכִים לוֹ, אֲפִלוּ בַּהֲלָכוֹת אֲחֵרוֹת מֻתָּר, כִּדְאָמְרִינַן. 

אָבֵל שֶׁיֵּשׁ לוֹ בָּנִים קְטַנִּים, אֵין לוֹ לְבַטְּלָם מִלִמּוּדָם. 


Siman 385

אָבֵל אָסוּר בִּשְׁאֵלַת שָׁלוֹם. כֵּיצַד, שְׁלֹשָׁה יָמִים הָרִאשׁוֹנִים אֵינוֹ שׁוֹאֵל בִּשְׁלוֹם כָּל אָדָם, וְאִם אֲחֵרִים לֹא יָדְעוּ שֶׁהוּא אָבֵל וְשָׁאֲלוּ בִּשְׁלוֹמוֹ, לֹא יָשִׁיב לָהֶם שָׁלוֹם אֶלָא יוֹדִיעֵם שֶׁהוּא אָבֵל. מִג' עַד שִׁבְעָה, אֵינוֹ שׁוֹאֵל, וְאִם אֲחֵרִים לֹא יָדְעוּ שֶׁהוּא אָבֵל וְשָׁאֲלוּ בִּשְׁלוֹמוֹ, מֵשִׁיב לָהֶם. מִשִּׁבְעָה עַד ל', שׁוֹאֵל בִּשְׁלוֹם אֲחֵרִים שֶׁהֵם שְׁרוּיִים בְּשָׁלוֹם, וְאֵין אֲחֵרִים שׁוֹאֲלִים בִּשְׁלוֹמוֹ, וְכָל שֶׁכֵּן שֶׁמֵּשִׁיב לְמִי שֶׁשּׁוֹאֵל בִּשְׁלוֹמוֹ. לְאַחַר ל' יוֹם, הֲרֵי הוּא כִּשְׁאָר כָּל אָדָם. בַּמֶּה דְּבָרִים אֲמוּרִים, בִּשְׁאָר קְרוֹבִים, אֲבָל עַל אָבִיו וְאִמּוֹ שׁוֹאֵל בִּשְׁלוֹם אֲחֵרִים אַחַר שִׁבְעָה, וְאֵין אֲחֵרִים שׁוֹאֲלִים בִּשְׁלוֹמוֹ עַד אַחַר י''ב חֹדֶשׁ. <small>הַגָּה: וּמֵאַחַר שֶׁאָסוּר בִּשְׁאֵלַת שָׁלוֹם, כָּל שֶׁכֵּן שֶׁאָסוּר לְהַרְבּוֹת בִּדְבָרִים <small><small>(רַמְבַּ''ם פ''ה וְכָל בּוֹ)</small>.</small> וְאִם עוֹשֶׂה לִכְבוֹד רַבִּים, כְּגוֹן שֶׁרַבִּים בָּאִים לְנַחֲמוֹ, מֻתָּר לוֹמַר לָהֶם: לְכוּ לְבָתֵּיכֶם לְשָׁלוֹם, דְּלִכְבוֹד רַבִּים שָׁרֵי <small><small>(נ''י פֶּרֶק אֵין מְגַלְּחִין וּבְהַגָּהוֹת מיי' וּבְמָרְדְּכַי הִלְכוֹת אֵבֶל)</small>.</small> וְיֵשׁ מְקִלִּין הָאִדָּנָא בִּשְׁאֵלַת שְׁלוֹם הָאָבֵל לְאַחַר ל', וְאֵין טַעַם לָהֶם, אִם לֹא שֶׁיַּחְלְקוּ לוֹמַר שֶׁזֶּה מַה שֶּׁאָנוּ נוֹהֲגִים לֹא מִקְרֵי שְׁאֵלַת שָׁלוֹם שֶׁבִּימֵיהֶם <small><small>(סְבָרַת הָרַב)</small>.</small> וְעַיֵּן בא''ח סִימָן פ''ט.</small> 

הַמּוֹצֵא אֶת חֲבֵרוֹ אָבֵל בְּתוֹךְ ל' יוֹם, מְדַבֵּר עִמּוֹ תַּנְחוּמִין וְאֵינוֹ שׁוֹאֵל בִּשְׁלוֹמוֹ. לְאַחַר ל' יוֹם, שׁוֹאֵל בִּשְׁלוֹמוֹ וְאֵינוֹ מְדַבֵּר עִמּוֹ תַּנְחוּמִים כְּדַרְכּוֹ, אֶלָא מִן הַצַּד, שֶׁאֵינוֹ מַזְכִּיר לוֹ שֵׁם הַמֵּת, אֶלָא אוֹמֵר לוֹ: תִּתְנַחֵם. מֵתָה אִשְׁתּוֹ וְנָשָׂא אַחֶרֶת, אֵינוֹ נִכְנָס לְבֵיתוֹ לְדַבֵּר עִמּוֹ תַּנְחוּמִין. מְצָאוֹ בַּשּׁוּק, אוֹמֵר לוֹ: תִּתְנַחֵם, בְּשָׂפָה רָפָה וּבְכֹבֶד רֹאשׁ. אֲבָל אִם לֹא נָשָׂא אַחֶרֶת, מְדַבֵּר עִמּוֹ תַּנְחוּמִין עַד שֶׁיַּעַבְרוּ ג' רְגָלִים. וְעַל אָבִיו וְעַל אִמּוֹ מְדַבֵּר עִמּוֹ תַּנְחוּמִין כָּל י''ב חֹדֶשׁ; לְאַחַר י''ב חֹדֶשׁ מְדַבֵּר עִמּוֹ מִן הַצַּד. 

מָקוֹם שֶׁנָּהֲגוּ לִהְיוֹת שׁוֹאֲלִים בִּשְׁלוֹם אֲבֵלִים בְּשַׁבָּת, שׁוֹאֲלִים. וְכָתַב הַרַמְבַּ''ם שֶׁהָאָבֵל נוֹתֵן שָׁלוֹם לְכָל אָדָם בְּשַׁבָּת, שֶׁהוּא מִכְּלַל דְּבָרִים שֶׁבְּפַרְהֶסְיָא. <small>הַגָּה: וְאָסוּר לִשְׁלֹחַ מָנוֹת לְאָבֵל עַל אָבִיו וְאִמּוֹ כָּל י''ב חֹדֶשׁ, וַאֲפִלּוּ בְּשַׁבָּת, בְּמָקוֹם שֶׁנָּהֲגוּ שֶׁלֹּא לִשְׁאֹל בִּשְׁלוֹמוֹ בְּשַׁבָּת <small><small>(תְּשׁוּבַת מהרי''ל סי' ל''א)</small> ;</small> אֲבָל בְּמָקוֹם שֶׁנָּהֲגוּ לִשְׁאֹל בִּשְׁלוֹמוֹ בְּשַׁבָּת, גַּם זֶה שָׁרֵי.</small> 


Siman 386

אָבֵל חַיָּב בַּעֲטִיפַת הָרֹאשׁ, דְּהַיְנוּ שֶׁיְּכַסֶה רֹאשׁוֹ בְּטַלִית אוֹ בְּסוּדָר וְיַחֲזִיר קְצָתוֹ עַל פִּיו וְעַל רֹאשׁ הַחֹטֶם; וְהָנֵי מִלֵי שֶׁצָּרִיךְ עֲטִיפָה, בְּכָל הַיּוֹם. אֲבָל כְּשֶׁבָּאִין מְנַחֲמִים אֶצְלוֹ, מְגַלֶה רֹאשׁוֹ לִכְבוֹדָם. <small>הַגָּה: וְיֵשׁ אוֹמְרִים שֶׁאֵין נוֹהֲגִין בִּמְדִינוֹת אֵלּוּ בַּעֲטִיפָה <small><small>(הַגָּהוֹת מַיְמוֹנִי פ''ה)</small> ;</small> וְכֵן הַמִּנְהָג פָּשׁוּט, וְאֵין לְהַחְמִיר לְשַׁנּוֹת בַּמֶּה שֶׁלֹּא נָהֲגוּ אֲבוֹתֵינוּ.</small> 


Siman 387

אָבֵל חַיָּב בִּכְפִיַּת הַמִּטָּה. וּבִשְׁעַת שֵׁנָה וַאֲכִילָה, יוֹשֵׁב עַל מִטָּה כְּפוּיָה, אֲבָל כָּל הַיּוֹם אֵינוֹ יוֹשֵׁב, אֲפִלוּ עַל מִטָּה כְּפוּיָה, אֶלָא עַל גַבֵּי קַרְקַע. וְכֵן הַמְנַחֲמִים אֵינָם רַשָּׁאִים לֵישֵׁב אֶלָא עַל גַבֵּי קַרְקַע. 

 עַכְשָׁו לֹא נָהֲגוּ בִּכְפִיַּת הַמִּטָּה, מִפְּנֵי שֶׁיֹאמְרוּ הָעוֹבְדֵי כּוֹכָבִים שֶׁהוּא מְכַשְּׁפוּת, וְעוֹד שֶׁאֵין הַמִּטּוֹת שֶׁלָנוּ עֲשׂוּיוֹת כַּמִּטּוֹת שֶׁלָהֶן כְּדֵי שֶׁיְּהֵא נִכָּר בָּהֶם כְּפִיָּה. 


Siman 388

אָבֵל אָסוּר לְהַנִּיחַ תְּפִלִין בְּיוֹם רִאשׁוֹן; וְאַחַר שֶׁהֵנֵץ הַחַמָּה בְּיוֹם שֵׁנִי, מֻתָּר לַהֲנִיחָם. 

מִבָּעֵי לֵהּ לְאָבֵל לְיַתּוֹבֵי דַּעְתֵּהּ לְכַוּוֹנֵי לִבֵּהּ לַתְּפִלִין שֶׁלֹּא יַסִיחַ דַּעְתּוֹ מֵהֶם, אֲבָל בִּשְׁעַת הֶסְפֵּד וּבְכִי לֹא מַנַּח לְהוּ. 


Siman 389

אָבֵל אָסוּר לְכַבֵּס כְּסוּתוֹ כָּל שִׁבְעָה יָמִים, אֲפִלוּ בְּמַיִם לְבַד; וּלְאַחַר שִׁבְעָה, מֻתָּר. וּכְשֵׁם שֶׁאָסוּר לְכַבֵּס, כָּךְ אָסוּר לִלְבֹּשׁ הַמְכֻבָּסִים קֹדֶם לָכֵן. <small>וְאַחַר ז' שָׁרֵי, וְהָעוֹלָם נָהֲגוּ בּוֹ אִסּוּר <small><small>(כְּדַעַת ריב''א וְסִיעָתוֹ)</small>.</small> וְנוֹהֲגִין שֶׁאָדָם אַחֵר לוֹבְשָׁם תְּחִלָּה, וְאַחַר כָּךְ לוֹבְשָׁם הָאָבֵל, וְהַמִּנְהָג עִקָּר <small><small>(טוּר בְּשֵׁם סמ''ק וכ''כ הַמָּרְדְּכַי ה''א וְכָל בּוֹ)</small>.</small> וְכֵן נוֹהֲגִין בִּמְדִינוֹת אֵלּוּ לְאַחַר שִׁבְעָה; וְאִם לְבָשׁוֹ אָדָם אַחֵר רַק שָׁעָה אַחַת דַּי בְּכָךְ <small><small>(כָּל בּוֹ וסמ''ק)</small>.</small> </small> וְאֵין צָרִיךְ לוֹמַר שֶׁאָסוּר לִלְבֹּשׁ חֲדָשִׁים. וְגַם הַסְדִינִים וְהַמַּצָּעוֹת שֶׁל מִטָּה אָסוּר לְכַבְּסָן וּלְהַצִּיעַ הַמְכֻבָּסִין. וְכֵן מִטְפְּחוֹת הַיָּדַיִם, אַף עַל פִּי שֶׁמֻּתָּר לְכַבְּסָן בַּמּוֹעֵד; וְכֵן כָּל אוֹתָן שֶׁשָּׁנִינוּ שֶׁמֻּתָּר לְכַבְּסָן בַּמּוֹעֵד, כְּגוֹן הַיּוֹצֵא מִבֵּית הַשִּׁבְיָה וּמִבֵּית הָאֲסוּרִים, וְהַמְּנֻדֶּה שֶׁהִתִּירוּ לוֹ חֲכָמִים, וְהַנִּשְׁאָל לְחָכָם וְהֻתַּר, וְהַבָּא מִמְּדִינַת הַיָּם שֶׁהָלַךְ לְהַרְוִיחַ וְלֹא הָיָה לוֹ פְּנַאי לְגַלֵחַ, אֲסוּרִים בִּימֵי אֶבְלוֹ, שֶׁאִם אֵרְעוֹ אֶחָד מֵהֶם, קֹדֶם הָאֲבֵלוּת וְנִכְנַס מִיָּד לְתוֹךְ הָאֲבֵלוּת, אָסוּר לְכַבֵּס אֶלָא אִם כֵּן אֵרְעוֹ אֶחָד מֵהֶם וּתְכָפוּהוּ מִיָּד שְׁנֵי אֲבֵלוּת זֶה אַחַר זֶה, אָז מֻתָּר לְכַבֵּס אַף בְּנֶתֶר וְחוֹל וַאֲפִלוּ תּוֹךְ שִׁבְעָה, וּבִלְבַד שֶׁיַּעֲשֶׂנּוּ בְּצִנְעָא בְּתוֹךְ בֵּיתוֹ. וְאַחַר שֶׁתְּכָפוּהוּ אֲבֵלָיו זֶה אַחַר זֶה, מְכַבֵּס בְּמַיִם אֲבָל לֹא בְּנֶתֶר וְאָהָל. 

מֻתָּר לְכַבֵּס בִּגְדֵי קְטַנִּים שֶׁמֵּת אֲבִיהֶם. 

אָסוּר לִלְבֹּשׁ תּוֹךְ שִׁבְעָה כֵּלִים חֲדָשִׁים צְבוּעִים וִישָׁנִים יוֹצְאִים מִתַּחַת הַמַּכְבֵּשׁ. <small><small>(פי' כְּלִי לַעֲצֹר בּוֹ הַבְּגָדִים)</small>. <small>הַגָּה: יֵשׁ אוֹמְרִים דְּאָסוּר לִלְבֹּשׁ בִּגְדֵי שַׁבָּת תּוֹךְ ד' שָׁבוּעוֹת הָרִאשׁוֹנִים, אֲבָל אַחַר כָּךְ מֻתָּר אֲפִלּוּ עַל אָבִיו וְאִמּוֹ, וְכֵן לַעֲשׂוֹת בְּגָדִים חֲדָשִׁים</small> <small>(כָּל בּוֹ בְּשֵׁם מוֹהֲרַ''ם)</small>, <small>אָבֵל נָהֲגוּ אִסּוּר כָּל י''ב חֹדֶשׁ.</small> </small> 

אָסוּר תּוֹךְ שִׁבְעָה לְכַבֵּס וּלְהַנִּיחַ, בֵּין עַל יְדֵי עַצְמוֹ בֵּין עַל יְדֵי אֲחֵרִים. וְאִם הָיְתָה כְּסוּתוֹ בְּקִבֹּלֶת בְּיַד אֲחֵרִים, מְכַבֵּס אוֹתוֹ כִּדַרְכּוֹ כְּמוֹ שְׁאָר מְלַאכְתּוֹ בְּתָלוּשׁ שֶׁבְּיַד אֲחֵרִים, בְּקִבֹּלֶת. 

כָּל שְׁלֹשִׁים יוֹם אָסוּר לִלְבֹּשׁ <small>אוֹ לְהַצִּיעַ תַּחְתָּיו <small><small>(בֵּית יוֹסֵף בְּשֵׁם רַבֵּנוּ יְרוּחָם)</small></small> </small> בֶּגֶד מְגֹהָץ, וְהוּא שֶׁיְּהֵא לָבָן וְחָדָשׁ, וַאֲפִלוּ הוּא שֶׁל פִּשְׁתָּן. וְעַל אָבִיו וְעַל אִמּוֹ, אָסוּר עַד שֶׁיַּגִיעַ הָרֶגֶל אַחַר שְׁלֹשִׁים וְיִגְעֲרוּ בּוֹ חֲבֵרָיו. 

גִהוּץ יֵשׁ אוֹמְרִים צק''ל בִּלְשׁוֹן עֲרָב, וְיֵשׁ אוֹמְרִים דְּהַיְנוּ כִּבּוּס בְּמַיִם וְאֵפֶר אוֹ בְּנֶתֶר וּבֹרִית. 

אַחַר שִׁבְעָה מֻתָּר לְגַהֵץ, בֵּין לְעַצְמוֹ בֵּין לַאֲחֵרִים; וְלֹא אָמְרוּ שְׁלֹשִׁים יוֹם לְגִהוּץ, אֶלָא לִלְבֹּשׁ. 

יֵשׁ מִי שֶׁאוֹמֵר דְּהָאִידָּנָא לֵיכָּא אִסוּר גִהוּץ, שֶׁהֲרֵי אָמְרוּ גִהוּץ שֶׁלָנוּ כְּכִבּוּס שֶׁלָהֶם. 


Siman 390

אָבֵל אָסוּר לְגַלֵחַ שְׂעָרוֹ, אֶחָד שְׂעַר רֹאשׁוֹ וְאֶחָד שְׂעַר זְקָנוֹ וְאֶחָד כָּל שֵׂעָר שֶׁבּוֹ, וַאֲפִלוּ שֶׁל בֵּית הַסְתָרִים, כָּל ל' יוֹם. וּשְׂעַר שֶׁל הַשָּׂפָה וּמֵהַצְּדָדִים, כָּל שֶׁמְּעַכֵּב אֶת הָאֲכִילָה, תּוֹךְ ז' אָסוּר; אַחַר שִׁבְעָה, מֻתָּר. 

יָשַׁב לְגַלֵחַ, וְאָמְרוּ לוֹ: מֵת אָבִיו, הֲרֵי זֶה מַשְׁלִים רֹאשׁוֹ, אֶחָד הַמְגַלֵחַ וְאֶחָד הַמִּתְגַלֵחַ; וּמַה שֶּׁהַסַפָּר גוֹמֵר, הַיְנוּ בִּדְלֵיכָּא סַפָּר אַחֵר בְּמָתָא. 

כָּל אוֹתָם שֶׁאָמְרוּ מֻתָּר לְגַלֵחַ בְּחֹל הַמּוֹעֵד, אִם אֵרְעוֹ אֶחָד מֵאֵלוּ קֹדֶם הָאֲבֵלוּת, וְנִכְנַס מִיָּד תּוֹךְ הָאֵבֶל, אָסוּר לְגַלֵחַ. אֲבָל אִם אֵרְעוֹ אֶחָד מֵאֵלוּ, וּתְכָפוּהוּ מִיָּד שְׁנֵי אֲבֵלוּת זֶה אַחַר זֶה, מְגַלֵחַ כְּדַרְכּוֹ, בֵּין בְּתַעַר בֵּין בְּמִסְפָּרַיִם, וַאֲפִלוּ תּוֹךְ שִׁבְעָה. וְאָדָם אֶחָד שֶׁתְּכָפוּהוּ אֲבֵלָיו זֶה אַחַר זֶה, מֵקֵל שְׂעָרוֹ בְּתַעַר אֲבָל לֹא בְּמִסְפָּרַיִם. <small>וּבִלְבַד שֶׁיַּעֲשֶׂנּוּ בְּצִנְעָא <small><small>(בֵּית יוֹסֵף בְּשֵׁם הָרַמְבַּ''ן)</small>.</small> </small> 

עַל כָּל הַמֵּתִים מְגַלֵחַ לְאַחַר שְׁלֹשִׁים; עַל אָבִיו וְעַל אִמּוֹ, עַד שֶׁיִּגְעֲרוּ בּוֹ חֲבֵרָיו. <small>הַגָּה: וְאֵין הָרֶגֶל מְהָנֵי אִם פָּגַע קֹדֶם שֶׁיִּגְעֲרוּ בּוֹ חֲבֵרָיו <small><small>(טוּר)</small>.</small> וְעַיֵּן בא''ח סִימָן תקמ''ח. וְשִׁעוּר גְּעָרָה יֵשׁ בּוֹ פְּלֻגְתָּא, וְנוֹהֲגִים בְּג' חֳדָשִׁים <small><small>(כְּדַעַת מהרא''י בִּפְסָקָיו וַאֲגֻדָּה ומהרי''ל והר''ן)</small>.</small> וּבִמְקוֹמוֹת אֵלּוּ נוֹהֲגִין שֶׁאֵין מִסְתַּפְּרִין עַל אָב וָאֵם כָּל י''ב חֹדֶשׁ <small><small>(מהרי''ל מִנְהַג קְצָת מְקוֹמוֹת)</small>,</small> אִם לֹא לְצֹרֶךְ, כְּגוֹן שֶׁהִכְבִּיד עָלָיו שְׂעָרוֹ, אוֹ שֶׁהוֹלֵךְ בֵּין הָעוֹבְדֵי כּוֹכָבִים וּמִתְנַוֵּל בֵּינֵיהֶם בְּשַׂעֲרוֹתָיו, דְּמֻתָּר לְסַפֵּר <small><small>(כֵּן הֵשִׁיב הָאוֹר זָרוּעַ)</small>.</small> </small> 

אִשָּׁה מֻתֶּרֶת בִּנְטִילַת שֵׂעָר אַחַר ז'. <small>הַגָּה: וְיֵשׁ אוֹסְרִים אַף לְאִשָּׁה, וְכֵן עִקָּר.</small> 

לִסְרֹק רֹאשׁוֹ בְּמַסְרֵק, מֻתָּר, אֲפִלוּ תּוֹךְ שִׁבְעָה. 

כְּשֵׁם שֶׁאָסוּר לְגַלֵחַ כָּל שְׁלֹשִׁים יוֹם, כָּךְ אָסוּר לִטֹּל צִפֹּרְנַיִם בִּכְלִי; אֲבָל בְּיָדָיו אוֹ בְּשִׁנָּיו, מֻתָּר, אֲפִלוּ תּוֹךְ שִׁבְעָה. וְאִשָּׁה שֶׁאֵרַע טְבִילָתָהּ אַחַר שִׁבְעָה, תּוֹךְ שְׁלֹשִׁים, אִם תִּטֹּל צִפָּרְנֶיהָ בְּיָדֶיהָ אוֹ בְּשִׁנֶּיהָ אֵינָהּ נוֹטֶלֶת יָפֶה, אֶלָא תֹּאמַר לְעוֹבֶדֶת כּוֹכָבִים לִטְּלָם בְּתַעַר אוֹ בְּמִסְפָּרַיִם. <small>הַגָּה: וְלָאו דַּוְקָא עוֹבֶדֶת כּוֹכָבִים, אֶלָּא הוּא הַדִּין יִשְׂרְאֵלִית, וְסִרְכָא דְּלִשְׁנָא דְּחֹל הַמּוֹעֵד נָקַט <small><small>(דַּעַת עַצְמוֹ)</small>.</small> </small> 


Siman 391

אָבֵל אָסוּר בְּשִׂמְחָה; לְפִיכָךְ לֹא יִקַח תִּינוֹק בְּחֵיקוֹ כָּל שִׁבְעָה, שֶׁמָּא יָבֹא לִידֵי שְׂחוֹק. 

עַל כָּל מֵתִים נִכְנָס לְבֵית הַמִּשְׁתֶּה לְאַחַר שְׁלֹשִׁים יוֹם; עַל אָבִיו וְעַל אִמּוֹ, לְאַחַר י''ב חֹדֶשׁ. וְאַף אִם הַשָּׁנָה מְעֻבֶּרֶת, מֻתָּר לְאַחַר י''ב חֹדֶשׁ. וּמִיהוּ שִׂמְחַת מְרֵעוּת שֶׁהָיָה חַיָּב לִפְרֹעַ אוֹתָהּ מִיָּד, מֻתָּר לַעֲשׂוֹתָהּ מִיָּד אַחַר שִׁבְעָה. אֲבָל אִם אֵינוֹ חַיָּב לְפָרְעָהּ, אָסוּר לִכָּנֵס לָהּ עַד ל'. וְעַל אָבִיו וְעַל אִמּוֹ, אַף עַל פִּי שֶׁחַיָּב לְפָרְעָהּ, אָסוּר <small>עַד</small> לְאַחַר י''ב חֹדֶשׁ. <small>הַגָּה: וּבַחֲבוּרַת מִצְוָה, כְּגוֹן שֶׁמַּשִּׂיא יָתוֹם וִיתוֹמָה לְשֵׁם שָׁמַיִם, וְאִם לֹא יֹאכַל שָׁם יִתְבַּטֵּל הַמַּעֲשֶׂה, מֻתָּר לְאַחַר ל', אֲבָל תּוֹךְ ל' אָסוּר לְכָל סְעֻדַּת מִצְוָה שֶׁבָּעוֹלָם <small><small>(טוּר בְּשֵׁם הָרַאֲבַ''ד)</small>.</small> אֲבָל סְעֻדַּת מִצְוָה דְּלֵית בֵּיהּ שִׂמְחָה, מֻתָּר לִכָּנֵס בָּהּ, כְּגוֹן פִּדְיוֹן הַבֵּן אוֹ סְעֻדַּת בְּרִית מִילָה, מֻתָּר לֶאֱכֹל שָׁם אֲפִלּוּ תּוֹךְ שִׁבְעָה, וּבִלְבַד שֶׁלֹּא יֵצֵא מִפֶּתַח בֵּיתוֹ <small><small>(ת''ה סִי' רנ''א)</small>.</small> וְיֵשׁ אוֹסְרִין בִּסְעֻדַּת בְּרִית מִילָה <small><small>(מָרְדְּכַי)</small>.</small> וְהַמִּנְהָג שֶׁלֹּא לֶאֱכֹל בְּשׁוּם סְעֻדָּה בָּעוֹלָם כָּל י''ב חֹדֶשׁ, אִם הוּא חוּץ לְבֵיתוֹ, וּבְתוֹךְ הַבַּיִת מְקִלִּין שֶׁאוֹכֵל בְּבֵיתוֹ בִּסְעֻדַּת בְּרִית מִילָה, וְכָל שֶׁכֵּן בִּשְׁאָר סְעֻדּוֹת שֶׁאֵין בָּהֶם שִׂמְחָה. אֲבָל בִּסְעֻדַּת נִשּׂוּאִין יֵשׁ לְהַחְמִיר, כֵּן נִרְאֶה לִי. אָבֵל שֶׁהוּא בַּעַל בְּרִית אוֹ מוֹהֵל, יִלְבַּשׁ בִּגְדֵי שַׁבָּת עַד לְאַחַר הַמִּילָה. וּמֻתָּר לִכָּנֵס לַמִּילָה לֶאֱכֹל שָׁם, אִם הוּא לְאַחַר ל', אַף עַל פִּי שֶׁאֵין הַמִּילָה בְּבֵיתוֹ <small><small>(בֵּית יוֹסֵף בְּשֵׁם תְּשׁוּבַת מהרי''ל)</small>.</small> </small> 

לִכָּנֵס לַחֻפָּה שֶׁלֹּא בִּשְׁעַת אֲכִילָה, לִשְׁמֹעַ הַבְּרָכוֹת, יֵשׁ מַתִּירִין וְיֵשׁ אוֹסְרִין; אֶלָא עוֹמֵד חוּץ לַבַּיִת לִשְׁמֹעַ הַבְּרָכוֹת. <small>הַגָּה: אָבֵל לֹא יִכָּנֵס לַבַּיִת כְּלָל בְּשָׁעָה שֶׁעוֹמְדִים שָׁם בְּמַזְמוּטֵי חָתָן וְכַלָּה, וְכֵן נוֹהֲגִים בְּאַשְׁכְּנַז <small><small>(טוּר)</small></small> וּבִמְדִינוֹת אֵלּוּ. וְכָל זֶה בְּבַיִת שֶׁעוֹשִׂין הַחֲתֻנָּה וְאוֹכְלִין וְשׁוֹתִין וּשְׂמֵחִין שָׁם, אֲבָל בְּחֻפָּה שֶׁעוֹשִׂין בְּבֵית הַכְּנֶסֶת, שֶׁמְּבָרְכִין שָׁם בִּרְכַּת אֵרוּסִין וְנִשּׂוּאִין וְאֵין שִׂמְחָה כְּלָל, מֻתָּר מִיָּד אַחַר שִׁבְעָה <small><small>(הַגָּהוֹת מַיְמוֹנִי)</small>.</small> וְיֵשׁ אוֹסְרִין עַד שְׁלֹשִׁים <small><small>(שָׁם בְּשֵׁם ראבי''ה)</small>,</small> וְכֵן נִרְאֶה לִי. וְיֵשׁ מְקוֹמוֹת שֶׁמַּחְמִירִין לִהְיוֹת הָאָבֵל עוֹמֵד כָּל י''ב חֹדֶשׁ חוּץ לְבֵית הַכְּנֶסֶת לִשְׁמֹעַ הַבְּרָכוֹת <small><small>(הַגָּהוֹת במהרי''ל)</small>.</small> וּמִכָּל מָקוֹם נִרְאֶה דְּאָבֵל יָכוֹל לְבָרֵךְ בִּרְכַּת אֵרוּסִין וְנִשּׂוּאִין תַּחַת הַחֻפָּה שֶׁבְּבֵית הַכְּנֶסֶת. וְכֵן יוּכַל לְהַכְנִיס חָתָן כְּדֶרֶךְ אַרְצֵנוּ שֶׁשְּׁנֵי אֲנָשִׁים מַכְנִיסִין הֶחָתָן תַּחַת הַחֻפָּה. וְיוּכַל לִלְבֹּשׁ קְצָת בִּגְדֵי שַׁבָּת בְּשָׁעָה שֶׁמַּכְנִיסִין, וּבִלְבַד שֶׁיְּהֵא אַחַר ל' <small><small>(ד''ע)</small>,</small> וְכֵן נוֹהֲגִין. יֵשׁ מַתִּירִין לְאָבֵל לֶאֱכֹל בִּסְעֻדַּת נִשּׂוּאִין אוֹ בְּרִית מִילָה עִם הַמְּשַׁמְּשִׁין, וּבִלְבַד שֶׁלֹּא יְהֵא בִּמְקוֹם שִׂמְחָה כְּגוֹן בְּבַיִת אַחֵר <small><small>(כָּל בּוֹ וּבֵית יוֹסֵף בְּשֵׁם סמ''ק)</small>,</small> וְיֵשׁ אוֹסְרִין <small><small>(הַגָּהוֹת אֲשֵׁרִי)</small>,</small> וְכֵן נוֹהֲגִין, רַק שֶׁהָאָבֵל מְשַׁמֵּשׁ שָׁם, אִם יִרְצֶה, וְאוֹכֵל בְּבֵיתוֹ מִמַּה שֶּׁשּׁוֹלְחִין לוֹ מִן הַסְּעֻדָּה. יֵשׁ מַתִּירִין לְאָבֵל לֶאֱכֹל בְּאוֹתָהּ סְעֻדָּה שֶׁל דָּגִים שֶׁעוֹשִׂים לְאַחַר הַנִּשּׂוּאִין, כִּי מֵאַחַר שֶׁכְּבָר פָּסְקוּ לוֹמַר שֶׁהַשִּׂמְחָה בִּמְעוֹנוֹ אִית לֵיהּ הֶכֵּר שֶׁאֵין שִׂמְחָה בְּאוֹתָהּ סְעֻדָּה, וְשָׁרֵי <small><small>(בֵּית יוֹסֵף בְּשֵׁם רוֹקֵחַ)</small>.</small> יֵשׁ אוֹמְרִים דְּאָסוּר לֶאֱכֹל בִּסְעֻדָּה בַּלַּיְלָה שֶׁבְּיוֹם הַמָּחֳרָת מֵת אָבִיו אוֹ אִמּוֹ <small><small>(בְּהַגָּהוֹת מִנְהָגִים בְּשֵׁם מהרי''ו)</small>.</small> </small> 


Siman 392

אָסוּר לִשָּׂא אִשָּׁה כָּל ל' יוֹם, אֲפִלוּ בְּלֹא סְעֻדָּה; וּלְאַחַר שְׁלֹשִׁים, מֻתָּר, אֲפִלוּ עַל אָבִיו וְאִמּוֹ, וַאֲפִלוּ לַעֲשׂוֹת סְעֻדָּה. וּמֻתָּר לְקַדֵּשׁ אִשָּׁה אֲפִלוּ בְּיוֹם הַמִּיתָה, וְהוּא שֶׁלֹּא יַעֲשֶׂה סְעֻדָּה, אֶלָא אִם כֵּן עָבְרוּ שְׁלֹשִׁים יוֹם. <small>וְיֵשׁ אוֹמְרִים דְּגַם לְאָרֵס אָסוּר כָּל ל' יוֹם <small><small>(טוּר וְהָרֹא''שׁ וְהָרַמְבַּ''ן)</small></small> וְכֵן עִקָּר.</small> 

מֵתָה אִשְׁתּוֹ, אָסוּר לִשָּׂא אַחֶרֶת עַד שֶׁיַּעַבְרוּ עָלֶיהָ שָׁלֹשׁ רְגָלִים, <small>אֲבָל לִכָּנֵס לְבֵית הַמִּשְׁתֶּה, דִּינוֹ כְּמוֹ בִּשְׁאָר קְרוֹבִים, <small><small>(טוּר)</small></small> </small> וְרֹאשׁ הַשָּׁנָה וְיוֹם כִּפּוּרִים אֵינָם חֲשׁוּבִים כִּרְגָלִים לְעִנְיָן זֶה. וְאִם לֹא קִיֵּם מִצְוַת פְּרִיָּה וּרְבִיָּה, אוֹ שֶׁיֵּשׁ לוֹ בָּנִים קְטַנִּים, אוֹ שֶׁאֵין לוֹ מִי שֶׁיְּשַׁמְּשֶׁנּוּ, מֻתָּר לְקַדֵּשׁ מִיָּד וְלִכְנֹס אַחַר שִׁבְעָה; וְלֹא יָבֹא עָלֶיהָ עַד לְאַחַר שְׁלֹשִׁים יוֹם, אֶלָא אִם כֵּן לֹא קִיֵּם מִצְוֹת פְּרִיָּה וּרְבִיָּה, שֶׁאָז מֻתָּר לָבוֹא עָלֶיהָ אַחַר שִׁבְעָה. <small>הַגָּה: וְהוּא הַדִּין בִּשְׁאָר אֲבֵלוּת, אֲפִלּוּ בַּאֲבֵלוּת דְּאָבִיו וְאִמּוֹ, מֻתָּר לִשָּׂא וְלָבוֹא עָלֶיהָ אַחַר שִׁבְעָה, אִם לֹא קִיֵּם פִּרְיָה וּרְבִיָּה. יֵשׁ אוֹמְרִים דְּאַף מִי שֶׁהוּא עָשִׁיר וִיכֹלֶת בְּיָדוֹ לִשְׂכֹּר לוֹ מְשָׁרְתִים וּמְשָׁרְתוֹת, מִכָּל מָקוֹם אִם אֵין בִּתּוֹ אוֹ כַּלָּתוֹ אֶצְלוֹ בְּבֵיתוֹ שֶׁתּוּכַל לְשַׁמְּשׁוֹ בַּחֲפִיפַת הָרֹאשׁ אוֹ שְׁאָר דְּבָרִים שֶׁמִּתְבַּיֵּשׁ מֵאֲחֵרִים, מִקְרֵי אֵין לוֹ מִי שֶׁיְּשַׁמְּשֶׁנּוּ, וְכָל כַּיּוֹצֵא בָּזֶה <small><small>(פִּסְקֵי מהרא''י סי''ג)</small> ;</small> וְלָכֵן נִשְׁתַּרְבֵּב הַמִּנְהָג שֶׁרַבִּים מְקִלִּין בָּעִנְיָן וְנוֹשְׂאִין נָשִׁים תּוֹךְ שָׁלֹשׁ רְגָלִים, וּבַעַל נֶפֶשׁ יָחוּשׁ לְעַצְמוֹ. מִי שֶׁתְּפָשׂוֹ הַשַּׂר וְאֵינוֹ רוֹצֶה לְהַנִּיחוֹ מִתְּפִיסָתוֹ, עַד שֶׁיִּשָּׂא אִשָּׁה תּוֹךְ שָׁלֹשׁ רְגָלִים אַחַר מִיתַת אִשְׁתּוֹ, יֵשׁ מַתִּירִין מִשּׁוּם צַעַר דִּידֵיהּ <small><small>(בֵּית יוֹסֵף)</small>,</small> וְכֵן נִרְאֶה לִי עִקָּר.</small> 

מִי שֶׁלֹּא קִיֵּם מִצְוַת פְּרִיָּה וּרְבִיָּה, וְשִׁדֵּךְ אִשָּׁה וְאַחַר שֶׁהֵכִין צָרְכֵי חֻפָּה, מֵת אֲחִי הַמְשֻׁדֶּכֶת, מֻתָּר לְכָּנְּסָהּ וְלָבוֹא עָלֶיהָ אַחַר שִׁבְעָה. <small>הַגָּה: וְכֵן אִם יֵשׁ לוֹ בָּנִים קְטַנִּים וְנִתְרַצָּה לְאָחוֹת אִשְׁתּוֹ, מֻתָּר לְכַנְּסָהּ, כִּי הִיא מְרַחֶמֶת עַל בְּנֵי אֲחוֹתָהּ יוֹתֵר מֵאַחֶרֶת <small><small>(כ''כ בְּפי' הָרֹא''שׁ וְהַגָּהוֹת מַיְמוֹנִי וּמָרְדְּכַי)</small>.</small> </small> 


Siman 393

אָבֵל, ג' יָמִים הָרִאשׁוֹנִים אֵינוֹ יוֹצֵא לְבֵית הָאָבֵל וְלֹא לְבֵית הַקְבָרוֹת; מִכָּאן וָאֵילָךְ, אִם מֵת לַאֲחֵרִים מֵת בִּשְׁכוּנָתוֹ, יוֹצֵא אַחַר הַמִּטָּה לְבֵית הַקְבָרוֹת, וְאֵינוֹ יוֹשֵׁב בִּמְקוֹם הַמְנַחֲמִים אֶלָא בִּמְקוֹם הַמִּתְנַחֲמִים; וְאִם אֵין שָׁם כְּדֵי מִטָּה וְקוֹבְרֶיהָ, יוֹצֵא אֲפִלוּ בְּיוֹם רִאשׁוֹן וַאֲפִלוּ בִּשְׁכוּנָה אַחֶרֶת. <small>הַגָּה: וּמִקְצָת יוֹם ג' הֲרֵי הוּא כְּכֻלּוֹ <small><small>(הַגָּהוֹת מַיְמוֹנִי פ''ז)</small>.</small> וְלֹא רָאִיתִי נוֹהֲגִין כֵּן עַכְשָׁו, כִּי אֵין אָבֵל הוֹלֵךְ לְבֵית הַקְּבָרוֹת וְלֹא לְבֵית הָאָבֵל כָּל שִׁבְעָה; וְאֶפְשָׁר שֶׁלָּאו חִיּוּב הוּא, אֶלָּא רְשׁוּת, וּמֵאַחַר שֶׁעַכְשָׁו אֵין מִתְנַחֲמִין כְּמוֹ בִּימֵיהֶם, שֵׁב וְאַל תַּעֲשֶׂה עָדִיף.</small> 

אָבֵל, שָׁבוּעַ הָרִאשׁוֹן אֵינוֹ יוֹצֵא מִפֶּתַח בֵּיתוֹ, וַאֲפִלוּ לִשְׁמֹעַ בִּרְכוֹת חֻפָּה אוֹ בִּרְכוֹת הַמִּילָה. <small>הַגָּה: מִיהוּ הַמֵּקֵל לָצֵאת בַּלַּיְלָה, מִפְּנֵי הַצֹּרֶךְ, לֹא הִפְסִיד <small><small>(ת''ה סִימָן ר''צ)</small>.</small> וְהָא דְּאָסוּר לָצֵאת חוּץ לְבֵיתוֹ, הַיְנוּ דַּוְקָא לְטַיֵּל, אוֹ לְמַשָּׂא וּמַתָּן וְכַדּוֹמֶה, אֲבָל אִם שָׁלַח מוֹשֵׁל אַחֲרָיו <small><small>(מָרְדְּכַי ה''א)</small></small> אוֹ שֶׁצָּרִיךְ לֵילֵךְ בַּדֶּרֶךְ אוֹ לִשְׁאָר דְּבָרִים הַצְּרִיכִים לוֹ הַרְבֵּה, כְּגוֹן דָּבָר הָאָבֵד, מֻתָּר לוֹ לָצֵאת <small><small>(תּוֹסָפוֹת סוֹף מ''ק)</small>,</small> וְכֵן נוֹהֲגִין. וְדִין נְעִילַת סַנְדָּלָיו, עַיֵּן לְעֵיל סִימָן שפ''ב.</small> שְׁנִיָּה, יוֹצֵא וְאֵינוֹ יוֹשֵׁב בִּמְקוֹמוֹ וְאֵינוֹ מְדַבֵּר; שְׁלִישִׁית, יוֹשֵׁב בִּמְקוֹמוֹ וְאֵינוֹ מְדַבֵּר. <small>הַגָּה: וְאִם רוֹצֶה שֶׁלֹּא לֵישֵׁב בִּמְקוֹמוֹ בְּשָׁבוּעַ שְׁלִישִׁית וּלְדַבֵּר, הָרְשׁוּת בְּיָדוֹ <small><small>(הגמי''י)</small>.</small> וְעַכְשָׁו נוֹהֲגִין שֶׁאֵין יוֹשְׁבִין בִּמְקוֹמָם כָּל שְׁלֹשִׁים; וְעַל אָבִיו וְאִמּוֹ כָּל י''ב חֹדֶשׁ, וְאֵין לְמִנְהָג זֶה עִקָּר, מִכָּל מָקוֹם אֵין לְשַׁנּוֹת מִן הַמִּנְהָג, כִּי כָּל מָקוֹם לְפִי מִנְהָגוֹ;</small> רְבִיעִית, הֲרֵי הוּא כִּשְׁאָר כָּל אָדָם. אֲפִלוּ לֹא שָׁלְמוּ שְׁלֹשָׁה שְׁבוּעוֹת, כְּגוֹן שֶׁמֵּת בְּאֶמְצַע שָׁבוּעַ, מִיָּד כְּשֶׁכָּלָה אוֹתוֹ שָׁבוּעַ וּשְׁנַיִם שֶׁאַחֲרָיו, חָשׁוּב שָׁבוּעַ הַבָּא רְבִיעִית. 

הָאָבֵל אֵינוֹ יוֹצֵא בַּחֹל לְבֵית הַכְּנֶסֶת, אֲבָל בְּשַׁבָּת יוֹצֵא. <small>וְכֵן לְבֵית הַמִּדְרָשׁ <small><small>(בֵּיתיוֹסֵף)</small>.</small> </small> וְאָנוּ נוֹהֲגִים שֶׁבְּכָל יוֹם קְרִיאַת הַתּוֹרָה יוֹצֵא לב''ה. <small>הַגָּה: וּבִמְדִינוֹת אֵלּוּ נוֹהֲגִין שֶׁאֵין יוֹצֵא אֶלָּא בְּשַׁבָּת. וְאִם הָאָבֵל מוֹהֵל אוֹ בַּעַל בְּרִית, לְאַחַר שְׁלֹשָׁה, מִתְפַּלֵּל בְּבֵיתוֹ, וּכְשֶׁמְּבִיאִין הַתִּינוֹק לָמוּל, הוֹלֵךְ הָאָבֵל לְבֵית הַכְּנֶסֶת <small><small>(הַגָּהוֹת אֲשֵׁרִי)</small>.</small> אֲבָל, תּוֹךְ שְׁלֹשָׁה, לֹא יֵצֵא אֶלָּא אִם כֵּן אֵין מוֹהֵל אַחֵר בָּעִיר <small><small>(אוֹר זָרוּעַ)</small> ;</small> וְיֵשׁ מְקִלִּין אֲפִלּוּ תּוֹךְ שְׁלֹשָׁה, אֲפִלּוּ אִם יֵשׁ מוֹהֵל אַחֵר בָּעִיר <small><small>(בֵּית יוֹסֵף)</small> ;</small> וּמֻתָּר לוֹ לְתַקֵּן הַצִּפָּרְנַיִם וּלְגַלֵּחַ לְצֹרֶךְ הַמִּילָה, אֲבָל אִם יֵשׁ מוֹהֵל אַחֵר אָסוּר <small><small>(סְבָרַת הָרַב דְּלֹא כְּאוֹר זָרוּעַ דְּמַתִּיר סְתָם)</small>.</small> וְכֵן כָּל דְּבַר מִצְוָה שֶׁאִי אֶפְשָׁר לַעֲשׂוֹת בְּלֹא הָאָבֵל, מֻתָּר לוֹ לָצֵאת לְקַיֵּם הַמִּצְוָה <small><small>(סְבָרַת הָרַב וּבֵית יוֹסֵף)</small>.</small> </small> 

הַנּוֹהֲגִים כְּשֶׁהֵם אֲבֵלִים שֶׁלֹּא לְשַׁנּוֹת מְקוֹמָם בְּבֵית הַכְּנֶסֶת בְּשַׁבָּת, יָפֶה הֵם עוֹשִׂים. <small>הַגָּה: וְיֵשׁ אוֹמְרִים שֶׁגַּם בְּשַׁבָּת יְשַׁנֶּה מְקוֹמוֹ <small><small>(נִמּוּקֵי יוֹסֵף סוֹף פֶּרֶק הַמּוֹכֵר פֵּרוֹת)</small>,</small> וְכֵן הַמִּנְהָג פָּשׁוּט, וְאֵין לְשַׁנּוֹת הַמִּנְהָג.</small> 


Siman 394

אֵין מִתְקַשִּׁין עַל הַמֵּת יוֹתֵר מִדַּאי; וְכָל הַמִּתְקַשֶּׁה עָלָיו יוֹתֵר מִדַּאי, עַל מֵת אַחֵר הוּא בּוֹכֶה; אֶלָא שְׁלֹשָׁה יָמִים לִבְכִי, שִׁבְעָה לְהֶסְפֵּד, שְׁלֹשִׁים לְתִסְפֹּרֶת וּלְגִהוּץ. 

בַּמֶּה דְּבָרִים אֲמוּרִים, בִּשְׁאָר הָעָם. אֲבָל תַּלְמִידֵי חֲכָמִים, הַכֹּל לְפִי חָכְמָתָם; וְאֵין בּוֹכִים עֲלֵיהֶם יוֹתֵר מִל' יוֹם; וְאֵין מַסְפִּידִין עֲלֵיהֶם יוֹתֵר מִי''ב חֹדֶשׁ; וְכֵן חָכָם שֶׁבָּא שְׁמוּעָתוֹ לְאַחַר י''ב חֹדֶשׁ, אֵין מַסְפִּידִין אוֹתוֹ. 

יוֹצְאִין לְבֵית הַקְבָרוֹת וּפוֹקְדִים עַל הַמֵּתִים שְׁלֹשָׁה יָמִים, שֶׁמָּא עֲדַיִן הוּא חַי. 

כָּל שְׁלֹשָׁה יָמִים יִרְאֶה הָאָבֵל כְּאִלוּ חֶרֶב מֻנַּחַת לוֹ בֵּין כְּתֵפָיו; מִשִּׁלֹשָׁה וְעַד שִׁבְעָה, כְּאִלוּ זָקוּף כְּנֶגְדּוֹ בְּקֶרֶן זָוִית; מִשִּׁבְעָה וְעַד שְׁלֹשִׁים, כְּאִלוּ עוֹבֵר לְפָנָיו בַּשּׁוּק; וְכָל אוֹתָהּ הַשָּׁנָה הַדִּין מְתוּחָה כְּנֶגֶד אוֹתָהּ מִשְׁפָּחָה; וְאִם נוֹלָד בֵּן זָכָר בְּאוֹתָהּ מִשְׁפָּחָה, נִתְרַפֵּאת כָּל הַמִּשְׁפָּחָה. 

אֶחָד מֵהַחֲבוּרָה שֶׁמֵּת, תִּדְאַג כָּל הַחֲבוּרָה. 

כָּל מִי שֶׁאֵינוֹ מִתְאַבֵּל כְּמוֹ שֶׁצִּוּוּ חֲכָמִים, הֲרֵי זֶה אַכְזָרִי; אֶלָא יִפְחַד וְיִדְאַג וִיפַשְׁפֵּשׁ בְּמַעֲשָׂיו וְיַחֲזֹר בִּתְשׁוּבָה. 


Siman 395

כֵּיוָן שֶׁעָמְדוּ מְנַחֲמִים מֵאֵצֶל הָאָבֵל בְּיוֹם שְׁבִיעִי, מֻתָּר בְּכָל דְּבָרִים שֶׁאָסוּר בָּהֶם תּוֹךְ שִׁבְעָה, דְּמִקְצָת הַיּוֹם כְּכֻלוֹ, לֹא שְׁנָא מִקִצָת יוֹם שְׁבִיעִי לֹא שְׁנָא מִקְצָת יוֹם שְׁלֹשִׁים, כֵּיוָן שֶׁהֵנֵץ הַחַמָּה בְּיוֹם שְׁלֹשִׁים, בָּטְלוּ מִמֶּנּוּ גְזֵרַת שְׁלֹשִׁים <small><small>(רֹא''שׁ וְרַבֵּנוּ יְרוּחָם)</small>. <small>הַגָּה: וּבִמְדִינוֹת אֵלּוּ שֶׁאֵין הַמְּנַחֲמִין רְגִילִין לָבוֹא בְּיוֹם ז', צָרִיךְ לְהַמְתִּין עַד שָׁעָה שֶׁרְגִילִין הַמְּנַחֲמִים לָבוֹא בִּשְׁאָר יָמִים, דְּהַיְנוּ לְאַחַר יְצִיאָה מִבֵּית הַכְּנֶסֶת שֶׁרְגִילִין לָבוֹא מְנַחֲמִין, כֵּן נִרְאֶה לִי, וּדְלֹא כְּמוֹ שֶׁרְגִילִין לְהַמְתִּין שָׁעָה עַל הַיּוֹם, דְּאֵין הַדָּבָר תָּלוּי רַק בַּעֲמִידַת הַמְּנַחֲמִין.</small> <small>(וְכֵן מַשְׁמָע בַּאֲשֵׁרִי)</small>.</small> 

שָׁמַע שְׁמוּעָה רְחוֹקָה בַּלַיְלָה, כֵּיוָן דְּסָגֵי בְּשָׁעָה אַחַת, סַלְקָא, אֲפִלוּ בַּלַיְלָה. 

מִי שֶׁמֵּת אָבִיו אוֹ אִמּוֹ בְּרֹאשׁ חֹדֶשׁ נִיסָן, לֹא אַמְרִינָן בכ''ט בַּאֲדָר שֶׁאַחֲרָיו מִקְצָת הַיּוֹם כְּכֻלוֹ, אֶלָא צָרִיךְ לִנְהֹג דְּבָרִים הָאֲסוּרִים בי''ב חֹדֶשׁ עַד שֶׁיִּכָּנֵס רֹאשׁ חֹדֶשׁ נִיסָן. <small>הַגָּה: וְנָהֲגוּ לְהוֹסִיף עוֹד הַיּוֹם שֶׁמֵּת בּוֹ הָאָב אוֹ הָאֵם לִנְהֹג בּוֹ דִּין י''ב חֹדֶשׁ, וְנָכוֹן הוּא.</small> 


Siman 396

אָבֵל שֶׁלֹּא נָהַג אֲבֵלוּתוֹ תּוֹךְ שִׁבְעָה, בֵּין בְּשׁוֹגֵג בֵּין בְּמֵזִיד, מַשְׁלִים אוֹתוֹ כָּל שְׁלֹשִׁים, חוּץ מֵהַקְרִיעָה, שֶׁאִם לֹא קָרַע בִּשְׁעַת חִמּוּם, אֵינוֹ קוֹרֵעַ, אֶלָא תּוֹךְ שִׁבְעָה, חוּץ מֵאָבִיו וְאִמּוֹ שֶׁקוֹרֵעַ אֲפִלוּ לְאַחַר שִׁבְעָה. 

בַּמֶּה דְּבָרִים אֲמוּרִים, בְּשֶׁלֹּא נָהַג אֲבֵלוּת כְּלָל כָּל שִׁבְעָה; אֲבָל אִם זִלְזֵל בְּמִקְצָת הַיָּמִים, וְלֹא נָהַג בָּהֶם אֲבֵלוּת, כְּגוֹן מִי שֶׁאָמְרוּ לוֹ שֶׁמֵּת לוֹ מֵת בַּיּוֹם הָא', וְהָיָה בְּעִיר אַחֶרֶת וְלֹא נָהַג אֲבֵלוּת, וּבַיּוֹם הַשֵּׁנִי בָּא לְעִירוֹ וְנָהַג אֲבֵלוּת, אֵין צָרִיךְ לְהַשְׁלִים, וּמוֹנֶה שִׁבְעָה מִיּוֹם הָרִאשׁוֹן. 

קָטָן שֶׁמֵּת אָבִיו וְאִמּוֹ, אֲפִלוּ הִגְדִּיל תּוֹךְ שִׁבְעָה, בָּטֵל מִמֶּנּוּ כָּל דִּין אֲבֵלוּת וְאֵינוֹ חַיָּב בּוֹ. 


Siman 397

מִתְאַבְּלִין עַל פִּי עֵד אֶחָד, וְעֵד מִפִּי עֵד וְעוֹבֵד כּוֹכָבִים מֵסִיחַ לְפִי תֻּמּוֹ. 

 שְׁנַיִם אוֹמְרִים: מֵת, וּשְׁנַיִם אוֹמְרִים: לֹא מֵת, אֵינוֹ מִתְאַבֵּל. 


Siman 398

אֲבֵלוּת יוֹם רִאשׁוֹן, אִם הוּא יוֹם מִיתָה וּקְבוּרָה, הָוֵי דְּאוֹרַיְתָא; וּשְׁאָר הַיָּמִים, מִדְּרַבָּנָן. בַּמֶּה דְּבָרִים אֲמוּרִים, בְּשִׁבְעָה מֵתִים הַמְּפֹרָשִׁים בַּתּוֹרָה שֶׁכֹּהֵן מִטָּמֵא לָהֶם, אֲבָל אוֹתָם שֶׁהוֹסִיפוּ עֲלֵיהֶם כִּדְאִיתָא בְּסִימָן שע''ד, אֲפִלוּ בְּיוֹם רִאשׁוֹן הֵם מִדְּרַבָּנָן. וְיֵשׁ אוֹמְרִים שֶׁאַף אֲבֵלוּת יוֹם רִאשׁוֹן דְּמִיתָה וּקְבוּרָה הָוֵי דְּרַבָּנָן בְּכָל הַמֵּתִים. 


Siman 399

הַקוֹבֵר מֵתוֹ קֹדֶם הָרֶגֶל, בְּעִנְיָן שֶׁחָל עָלָיו אֲבֵלוּת, וְנָהַג בּוֹ אֲפִלוּ שָׁעָה אַחַת קֹדֶם הָרֶגֶל, מַפְסִיק הָאֲבֵלוּת וּמְבַטֵּל מִמֶּנּוּ גְזֵרַת שִׁבְעָה וִימֵי הָרֶגֶל עוֹלִים לוֹ לִמִנְיַן שְׁלֹשִׁים, הֲרֵי שִׁבְעָה לִפְנֵי הָרֶגֶל, וִימֵי הָרֶגֶל, וּמַשְׁלִים עֲלֵיהֶם הַשְּׁלֹשִׁים. וְדַוְקָא שֶׁנָּהַג אֲבֵלוּת בְּאוֹתָהּ שָׁעָה, אֲפִלוּ לֹא נָהַג אֶלָא דְּבָרִים שֶׁבְּצִנְעָא, כְּגוֹן שֶׁשָּׁמַע שְׁמוּעָה קְרוֹבָה בְּיוֹם שַׁבָּת שֶׁחָל לִהְיוֹת בְּעֶרֶב הָרֶגֶל, שֶׁאַף עַל פִּי שֶׁאֵינוֹ נוֹהֵג אֶלָא דְּבָרִים שֶׁבְּצִנְעָא, הָרֶגֶל מַפְסִיק. אָבֵל אִם שָׁגַג אוֹ הֵזִיד וְלֹא נָהַג אֲבֵלוּת, <small>אוֹ</small> שֶׁהָיָה קָרוֹב לַחֲשֵׁכָה וְלֹא הָיָה יָכוֹל לִנְהֹג, אֵין הָרֶגֶל מְבַטֵּל הָאֲבֵלוּת; וְכָל שֶׁכֵּן אִם לֹא יָדַע בְּמִיתַת הַמֵּת קֹדֶם הָרֶגֶל, שֶׁאֵין הָרֶגֶל מְבַטְּלוֹ, אֶלָא נוֹהֵג בָּרֶגֶל דְּבָרִים שֶׁבְּצִנְעָא, וּמוֹנֶה שִׁבְעָה אַחַר הָרֶגֶל, וּבְאוֹתָהּ הַשִּׁבְעָה מְלַאכְתּוֹ נַעֲשֵׂית עַל יְדֵי אֲחֵרִים, וַעֲבָדָיו וְשִׁפְחוֹתָיו עוֹשִׂים בְּצִנְעָה בְּתוֹךְ בֵּיתוֹ, דְּכֵיוָן דִּכְבָר נִתְבַּטֵּל בְּשִׁבְעַת יְמֵי הָרֶגֶל מִמְּלָאכָה, אַף עַל פִּי שֶׁלֹּא נִתְבַּטֵּל מֵחֲמַת הָאֵבֶל אֶלָא מֵחֲמַת הָרֶגֶל, סוֹף סוֹף נָהַג בְּדִין אֲבֵלוּת בְּעִנְיַן מְלָאכָה, הִלְכָּךְ אֵין לְהַחְמִיר בּוֹ כְּמוֹ בִּשְׁאָר אֲבֵלוּת וּמְלַאכְתּוֹ נַעֲשֵׂית עַל יְדֵי אֲחֵרִים. וְכָל יְמֵי הָרֶגֶל רַבִּים מִתְעַסְקִים בּוֹ לְנַחֲמוֹ, הִלְכָּךְ אֵין מִתְעַסְקִין בּוֹ לְנַחֲמוֹ אַחַר הָרֶגֶל. וְרֶגֶל עוֹלֶה לְמִנְיַן שְׁלֹשִׁים, שֶׁהֲרֵי דִּין שְׁלֹשִׁים דְּהַיְנוּ גִהוּץ וְתִסְפֹּרֶת נוֹהֲגִים בָּרֶגֶל, וְלֹא מִתּוֹרַת רֶגֶל בִּלְבַד אָסוּר בָּהֶם, אֶלָא אַף מִתּוֹרַת אֵבֶל, שֶׁהֲרֵי מִתּוֹרַת הָרֶגֶל מֻתָּר לִלְבֹּשׁ כֵּלִים מְגֹהֲצִים חֲדָשִׁים וּלְבָנִים, וְנוֹטֵל צִפָּרְנָיו בְּמִסְפָּרַיִם וְשָׂמֵחַ שִׂמְחַת מְרֵעוּת, וְהַבָּא מִמְּדִינַת הַיָּם וּמִבֵּית הַשִּׁבְיָה וְהַשְּׁאָר שֶׁמָּנוּ חֲכָמִים, מֻתָּרִין לְסַפֵּר וּלְכַבֵּס, וּמִדִּין אֲבֵלוּת אָסוּר בְּכֻלָם כְּמוֹ בַּחֹל. 

הַקוֹבֵר מֵתוֹ בָּרֶגֶל בְּחֹל הַמּוֹעֵד, נֹהַג דִּין אֲנִינוּת כָּל זְמַן שֶׁלֹּא נִקְבַּר; וּלְאַחַר שֶׁנִּקְבַּר, נוֹהֵג דְּבָרִים שֶׁבְּצִנְעָא <small>וּמִכָּל מָקוֹם מֻתָּר לְיַחֵד עִם אִשְׁתּוֹ <small><small>(בֵּית יוֹסֵף בְּשֵׁם הָרַאֲבַ''ד וְהָרֹא''שׁ)</small></small> וְעַיֵּן לִעֵיל סִימָן שפ''ג וּבְא''ח סִימָן תקמ''ח,</small> וְהָרֶגֶל עוֹלֶה לְמִנְיַן שְׁלֹשִׁים, שֶׁמַּשְׁלִים עָלָיו שְׁלֹשִׁים; אֲפִלוּ קְבָרוֹ בְּחַג הַסֻכּוֹת, לֹא אַמְרִינָן דִּשְׁמִינִי עֲצֶרֶת מְבַטֵּל, וּמִתְעַסְקִים בָּרֶגֶל לְנַחֲמוֹ. <small>הַגָּה: וְכָל מְלָאכָה הַמֻּתֶּרֶת לַעֲשׂוֹת לוֹ בַּמּוֹעֵד בְּדָבָר הָאָבֵד, מֻתָּר לַעֲשׂוֹת בְּעַצְמוֹ; וְאִם אֵין דָּבָר הָאָבֵד, נַעֲשֵׂית עַל יְדֵי אֲחֵרִים בְּבָתֵּיהֶם, וַעֲבָדָיו וְשִׁפְחוֹתָיו עוֹשִׂין בְּצִנְעָא תּוֹךְ בֵּיתוֹ <small><small>(בֵּית יוֹסֵף בְּשֵׁם רַבֵּנוּ יְרוּחָם)</small>,</small> </small> וּלְאַחַר הָרֶגֶל מַתְחִיל לִמְנוֹת שִׁבְעָה, וְלִכְשֶׁיִּכְלוּ שִׁבְעָה לְמִיתַת הַמֵּת אַף עַל פִּי שֶׁעֲדַיִן לֹא כָּלוּ שִׁבְעַת יְמֵי הָאֲבֵלוּת, מְלַאכְתּוֹ נַעֲשֵׂית עַל יְדֵי אֲחֵרִים בְּבָתֵּיהֶם, וַעֲבָדָיו עוֹשִׂין לוֹ בְּצִנְעָא בְּתוֹךְ בֵּיתוֹ; וְאֵין רַבִּים מִתְעַסְקִים בּוֹ לְנַחֲמוֹ אַחַר הָרֶגֶל מִנְיַן הַיָּמִים שֶׁנִּחֲמוּהוּ בָּרֶגֶל, אֲבָל מַרְאִים לוֹ פָּנִים, כְּגוֹן אִם קְבָרוֹ בִּשְׁלֹשָׁה יָמִים הָאַחֲרוֹנִים שֶׁל רֶגֶל, מְלַאכְתּוֹ נַעֲשֵׂית עַל יְדֵי אֲחֵרִים בִּשְׁלֹשָׁה יָמִים אַחֲרוֹנִים שֶׁל אֵבֶל, וּבִמְקוֹמוֹת שֶׁעוֹשִׂים שְׁנֵי יָמִים, מוֹנֶה הַשִּׁבְעָה מִיּוֹם טוֹב שֵׁנִי הָאַחֲרוֹן, הוֹאִיל וּמִדִּבְרֵיהֶם הוּא עוֹלֶה מֵהַמִּנְיָן, וּמוֹנֶה מֵאַחֲרָיו שִׁשָּׁה יָמִים בִּלְבַד. 

אִם קָבַר אֶת מֵתוֹ שִׁבְעָה יָמִים קֹדֶם הָרֶגֶל, וְנָהַג בָּהֶם גְזֵרַת שִׁבְעָה, הָרֶגֶל מְבַטֵּל מִמֶּנּוּ גְזֵרַת שְׁלֹשִׁים, אֲפִלוּ חָל יוֹם שְׁבִיעִי בְּעֶרֶב הָרֶגֶל, דְּמִקְצָת הַיּוֹם כְּכֻלוֹ וְעוֹלֶה לְכָאן וּלְכָאן, וּמֻתָּר לְכַבֵּס וְלִרְחֹץ וּלְסַפֵּר בְּעֶרֶב הָרֶגֶל. <small>הַגָּה: סָמוּךְ לַחֲשֵׁכָה <small><small>(טוּר)</small>.</small> וּבְעֶרֶב פֶּסַח מֻתָּר בַּכֹּל אַחַר חֲצוֹת, דְּהַיְנוּ מִזְּמַן שְׁחִיטַת הַפֶּסַח וָאֵילָךְ; וְעָדִיף שֶׁיְּגַלֵּחַ קֹדֶם חֲצוֹת, הוֹאִיל וַאֲחֵרִים אֲסוּרִים לְגַלֵּחַ אַחַר חֲצוֹת <small><small>(תְּשׁוּבַת ר''י מִינְ</small> ץ <small>ס''ד)</small>.</small> </small> וְכֵן אִם חָל שְׁמִינִי בְּשַׁבָּת שֶׁבְּעֶרֶב הָרֶגֶל, מֻתָּר לְכַבֵּס וְלִרְחֹץ וּלְסַפֵּר בְּעֶרֶב שַׁבָּת, וְאִם לֹא גִלַח בְּעֶרֶב יוֹם טוֹב אוֹ בְּעֶרֶב שַׁבָּת, מֻתָּר לְגַלֵחַ אַחַר הָרֶגֶל, שֶׁכְּבָר נִתְבַּטֵּל מִמֶּנּוּ גְזֵרַת שְׁלֹשִׁים. אֲבָל בְּחֹל הַמּוֹעֵד לֹא יְגַלַח, כֵּיוָן שֶׁהָיָה אֶפְשָׁר לוֹ לְגַלֵחַ קֹדֶם הָרֶגֶל. וְאִם חָל שְׁבִיעִי שֶׁלוֹ בְּשַׁבַּת עֶרֶב הָרֶגֶל, אָסוּר לְגַלֵחַ בְּעֶרֶב שַׁבָּת, וּמֻתָּר לְגַלֵחַ אַחַר הָרֶגֶל, וְכֵן בְּחֹל הַמּוֹעֵד, כֵּיוָן שֶׁלֹּא הָיָה יָכוֹל לְגַלֵחַ קֹדֶם הָרֶגֶל. 

הָא דְּרֶגֶל מְבַטֵּל גְזֵרַת שְׁלֹשִׁים, בִּשְׁאָר מֵתִים. אֲבָל בְּאָבִיו וְאִמּוֹ, שֶׁאָסוּר <small>לְסַפֵּר</small> עַד שֶׁיִּגְעֲרוּ בּוֹ חֲבֵרָיו, אֲפִלוּ פָּגַע בּוֹ הָרֶגֶל לְאַחַר ל' יוֹם, אֵינוֹ מְבַטֵּל. 

אִם חָל אֶחָד מִיְּמֵי הָאֲבֵלוּת, חוּץ מֵהַשְּׁבִיעִי, בְּעֶרֶב הָרֶגֶל, מֻתָּר לְכַבֵּס, וְלֹא יִלְבְּשֶׁנּוּ עַד הַלַיְלָה. וְטוֹב לִזָּהֵר מִלְכַבֵּס עַד אַחַר חֲצוֹת, כְּדֵי שֶׁיְּהֵא נִכָּר שֶׁמִּפְּנֵי הָרֶגֶל הוּא מְכַבֵּס. אֲבָל לִרְחֹץ, אָסוּר עַד הַלַיְלָה. וְיֵשׁ מַתִּירִין לִרְחֹץ אַחַר תְּפִלַת הַמִּנְחָה, סָמוּךְ לַחֲשֵׁכָה, <small>וְכֵן נוֹהֲגִין.</small> 

רֹאשׁ הַשָּׁנָה וְיוֹם הַכִּפּוּרִים חֲשׁוּבִים כִּרְגָלִים לְבַטֵּל הָאֲבֵלוּת. 

נָהַג שָׁעָה אַחַת לִפְנֵי הַפֶּסַח, אוֹתָהּ שָׁעָה חֲשׁוּבָה כְּז', וְח' יְמֵי הַפֶּסַח הֲרֵי ט''ו, וּמַשְׁלִים עֲלֵיהֶם ט''ו אֲחֵרִים. 

שָׁעָה אַחַת לִפְנֵי עֲצֶרֶת חֲשׁוּבָה כְּשִׁבְעָה. וַעֲצֶרֶת, כֵּיוָן שֶׁאִם לֹא הִקְרִיב קָרְבָּנוֹת עֲצֶרֶת בַּעֲצֶרֶת יֵשׁ לוֹ תַּשְׁלוּמִין כָּל שִׁבְעָה, חָשׁוּב כְּשִׁבְעָה, הֲרֵי י''ד, וּמַשְׁלִים עֲלֵיהֶם ט''ז אֲחֵרִים; וְיוֹם שֵׁנִי שֶׁל עֲצֶרֶת עוֹלֶה לְמִנְיַן הַט''ז. 

שָׁעָה אַחַת לִפְנֵי רֹאשׁ הַשָּׁנָה בָּטְלָה מִמֶּנּוּ גְזֵרַת שִׁבְעָה, מִפְּנֵי רֹאשׁ הַשָּׁנָה; וּגְזֵרַת ל' מְבַטֵּל מִמֶּנּוּ יוֹם כִּפּוּרִים; וּמְגַלֵחַ עֶרֶב יוֹם כִּפּוּרִים. וְהוּא הַדִּין לְקוֹבֵר מֵתוֹ בִּשְׁלֹשָׁה בְּתִשְׁרֵי, שֶׁמְגַלֵחַ בְּעֶרֶב יוֹם הַכִּפּוּרִים. 

שָׁעָה אַחַת לִפְנֵי יוֹם הַכִּפּוּרִים בְּטֵלָה מִמֶּנּוּ גְזֵרַת ז' מִפְּנֵי יוֹם כִּפּוּרִים, וּגְזֵרַת ל' מְבַטֵּל מִמֶּנּוּ הֶחָג, וּמְגַלֵחַ בְּעֶרֶב הֶחָג. 

שָׁעָה אַחַת לִפְנָי הֶחָג וְהֶחָג, הֲרֵי י''ד; וּשְׁמִינִי עֲצֶרֶת שִׁבְעָה, הֲרֵי כ''א; וְיוֹם שֵׁנִי שֶׁל שְׁמִינִי עֲצֶרֶת, הֲרֵי כ''ב; וּמַשְׁלִים עֲלֵיהֶם ח' אֲחֵרִים. 

הַקוֹבֵר אֶת מֵתוֹ שָׁעָה אַחַת לִפְנֵי הָרֶגֶל, אוֹתָהּ שָׁעָה וְהָרֶגֶל חֲשׁוּבִים כְּי''ד, וּמִיָּד אַחַר הָרֶגֶל יֵשׁ לוֹ דִּין שָׁבוּעַ שְׁלִישִׁי לְעִנְיָן שֶׁיּוֹשֵׁב בִּמְקוֹמוֹ וְאֵינוֹ מְדַבֵּר. 

בִּמְקוֹמוֹת שֶׁעוֹשִׂין שְׁנֵי יוֹם טוֹב, מִי שֶׁמֵּת לוֹ מֵת בְּיוֹם טוֹב שֵׁנִי שֶׁהוּא יוֹם טוֹב הָאַחֲרוֹן שֶׁל פֶּסַח אוֹ שֶׁל חַג, אוֹ בְּיוֹם טוֹב שֵׁנִי שֶׁל עֲצֶרֶת, וּקְבָרוֹ בּוֹ בַּיּוֹם, נוֹהֵג בּוֹ אֲבֵלוּת, הוֹאִיל וְיוֹם טוֹב שֵׁנִי מִדִּבְרֵיהֶם, וַאֲבֵלוּת יוֹם רִאשׁוֹן שֶׁהוּא יוֹם מִיתָה וּקְבוּרָה שֶׁל תּוֹרָה, יִדָּחֶה עֲשֵׂה שֶׁל דִּבְרֵיהֶם מִפְּנֵי עֲשֵׂה שֶׁל תּוֹרָה. אֲבָל אִם מֵת בְּיוֹם טוֹב שֵׁנִי שֶׁל רֹאשׁ הַשָּׁנָה, וְקָבְרוּ בּוֹ בַּיּוֹם, אֵינוֹ נוֹהֵג בּוֹ אֲבֵלוּת, שֶׁשְּׁנֵי הַיָּמִים כְּיוֹם אָרֹךְ הֵם. בַּמֶּה דְּבָרִים אֲמוּרִים, בְּשִׁבְעָה מֵתִים הַמְּפֹרָשִׁים בַּתּוֹרָה שֶׁכֹּהֵן מִטָּמֵא לָהֶם, אֲבָל אוֹתָם שֶׁהוֹסִיפוּ עֲלֵיהֶם כִּדְאִיתָא בְּסִימָן שע''ד, אֵין אֲבֵלוּתָם אֶלָא מִדְּרַבָּנָן, לְפִיכָךְ אֵינוֹ נוֹהֵג עֲלֵיהֶם אֲבֵלוּת בְּשׁוּם יוֹם טוֹב. וַאֲפִלוּ בְּאוֹתָם שֶׁאָמַרְנוּ שֶׁנּוֹהֵג אֲבֵלוּת בְּיוֹם טוֹב שֵׁנִי, אֵינוֹ קוֹרֵעַ. וְהָעוֹלָם נוֹהֲגִין שֶׁלֹּא לְהִתְאַבֵּל בְּיוֹם טוֹב שֵׁנִי שֶׁל גָלֻיּוֹת עַל שׁוּם מֵת, אֲפִלוּ הוּא יוֹם מִיתָה וּקְבוּרָה. <small>הַגָּה: דְּסוֹבְרִין כְּדַעַת הָאוֹמְרִים שֶׁאֵין שׁוּם אֲבֵלוּת דְּאוֹרַיְתָא, וְכֵן הַמִּנְהָג פָּשׁוּט, וְאֵין לְשַׁנּוֹת <small><small>(ר''ת וְר''י וְרֹא''שׁ)</small>.</small> </small> 

מֵת לוֹ מֵת בְּעֶרֶב יוֹם טוֹב, וְנִתְיָרֵא שֶׁמָּא לֹא יַסְפִּיק לְקָבְרוֹ מִבְּעוֹד יוֹם, וּמְסָרוֹ לְעוֹבְדֵי כּוֹכָבִים שֶׁיּוֹלִיכוּהוּ לְקָבְרוֹ, כֵּיוָן שֶׁהוֹצִיאוּהוּ מֵהָעִיר וְנִתְכַּסָה מֵעֵינֵי הַקְרוֹבִים חָלָה עָלָיו אֲבֵלוּת; וְאִם הוּא שָׁעָה אַחַת קֹדֶם הָרֶגֶל, וְנָהַג בּוֹ אֲבֵלוּת, בָּטְלָה לָהּ גְזֵרַת שִׁבְעָה אַף עַל פִּי שֶׁנִּקְבַּר בְּיוֹם טוֹב. 


Siman 400

שַׁבָּת אֵינוֹ מַפְסִיק אֲבֵלוּת וְעוֹלֶה לְמִנְיַן שִׁבְעָה, שֶׁהֲרֵי קְצָת דִּינֵי אֲבֵלוּת נוֹהֲגִים בּוֹ, דְּהַיְנוּ דְּבָרִים שֶׁבְּצִנְעָא שֶׁהֵם: תַּשְׁמִישׁ הַמִּטָּה וּרְחִיצָה. אֲבָל דְּבָרִים שֶׁבְּפַרְהֶסְיָא <small>לֹא,</small> דְּהַיְנוּ לְהָסִיר עֲטִיפָתוֹ, <small>וְדַוְקָא כְּשֶׁהוּא מְעֻטָּף עֲטִיפוֹת יִשְׁמְעֵאלִים כְּמוֹ שֶׁנִּתְבָּאֵר לְעֵיל סִימָן שפ''ו, אֲבָל קְצָת עֲטִיפָה שֶׁנּוֹהֲגִים בִּקְצָת מְקוֹמוֹת כָּל ל', אֵין צָרִיךְ לְהָסִיר בְּשַׁבָּת, הוֹאִיל וְיֵשׁ לוֹ מִנְעָלִים בְּרַגְלָיו <small><small>(מהרי''ו סִימָן ה')</small>,</small> </small> וְלִלְבֹּשׁ מִנְעָלָיו, וְלִזְקֹף הַמִּטָּה מִכְּפִיָּתָהּ, וְשֶׁלֹּא לִלְבֹּשׁ בֶּגֶד קָרוּעַ, אֶלָא מַחֲלִיפוֹ, וְאִם אֵין לוֹ לְהַחֲלִיף מַחֲזִיר קִרְעוֹ לְאַחֲרָיו; וְתַלְמוּד תּוֹרָה הָוֵי דָּבָר שֶׁבְּצִנְעָא, אֲבָל לַחֲזֹר הַפָּרָשָׁה, כֵּיוָן שֶׁחַיָּב אָדָם לְהַשְׁלִים פָּרָשִׁיּוֹתָיו עִם הַצִּבּוּר, הָוֵי כְּקוֹרֵא אֶת שְׁמַע וּמֻתָּר. וְאִם קָרְאוּ אֶת הָאָבֵל לַעֲלוֹת לַתּוֹרָה, צָרִיךְ לַעֲלוֹת, שֶׁאִם הָיָה נִמְנָע הָיָה דָּבָר שֶׁל פַּרְהֶסְיָא; וְרַבֵּנוּ תָּם הָיוּ קוֹרִים אוֹתוֹ בְּכָל פַּעַם שְׁלִישִׁי, וְאֵרַע בּוֹ אֲבֵלוּת וְלֹא קְרָאוֹ הַחַזָּן, וְעָלָה הוּא מֵעַצְמוֹ וְאָמַר כֵּיוָן שֶׁהֻרְגַל לִקְרוֹתוֹ שְׁלִישִׁי בְּכָל שַׁבָּת, הָרוֹאָה שֶׁאֵינוֹ עוֹלֶה אוֹמֵר שֶׁבִּשְׁבִיל אֲבֵלוּת הוּא נִמְנָע, וְהָוֵי דְּבָרִים שֶׁל פַּרְהֶסְיָא. <small>וְכֵן אִם הַכֹּהֵן אָבֵל וְאֵין כֹּהֵן אַחֵר בְּבֵית הַכְּנֶסֶת, מֻתָּר לִקְרוֹתוֹ; אֲבָל בְּעִנְיָן אַחֵר, אָסוּר <small><small>(הַגָּהוֹת מַיְמוֹנִי פ''ג מה''א)</small>.</small> </small> 

גְרָרַתּוּ חַיָּה אוֹ הֲרָגוּהוּ לִסְטִים, וּבְשַׁבָּת נִתְיָאֵשׁ מִלְבַקֵשׁ, כֵּיוָן דִּדְבָרִים שֶׁבְּצִנְעָא נוֹהֵג בְּשַׁבָּת עוֹלֶה לוֹ לְיוֹם אֶחָד. <small>הַגָּה: אִם פָּגַע יוֹם ל' שֶׁל אֲבֵלוּת בְּשַׁבָּת וְיוֹם כ''ט בְּעֶרֶב שַׁבָּת, מֻתָּר לוֹ לִרְחֹץ בְּעֶרֶב שַׁבָּת, אַף בִּמְקוֹמוֹת שֶׁנּוֹהֲגִין שֶׁלֹּא לִרְחֹץ כָּל שְׁלֹשִׁים, דְּהוֹאִיל וּמִדִּינָא שָׁרֵי לְאַחַר שִׁבְעָה, אֶלָּא שֶׁנָּהֲגוּ לְהַחְמִיר כָּל ל', בִּכְהַאי גַּוְנָא שָׁרֵי מִשּׁוּם כְּבוֹד שַׁבָּת <small><small>(הַגָּהוֹת מַיְמוֹנִי בְּשֵׁם מַהֲרַ''ם פ''י ופ''ו דְּיוֹם טוֹב)</small>.</small> וְהוּא הַדִּין כָּל כַּיּוֹצֵא בָּזֶה, כְּגוֹן לַחֲזֹר עַל מְקוֹמוֹ בְּלֵיל שַׁבָּת וְלִלְבֹּשׁ בִּגְדֵי שַׁבָּת, דְּהָא נָמִי אֵינוֹ אֶלָּא מִנְהָג בְּעָלְמָא <small><small>(כֵּן נִרְאֶה מִדִּבְרֵי מַהַרַ''שׁ)</small>,</small> כְּמוֹ שֶׁנִּתְבָּאֵר לְעֵיל סִי' שפ''ט וש''צ; וְאַף עַל פִּי שֶׁיֵּשׁ לְחַלֵּק בֵּין רְחִיצָה שֶׁאֲסוּרָה בְּשַׁבָּת וּבֵין דְּבָרִים אֵלּוּ שֶׁאֶפְשָׁר לוֹ לַעֲשׂוֹת בְּשַׁבָּת, מִכָּל מָקוֹם אֵין נ''ל לְחַלֵּק בְּכָךְ.</small> 


Siman 401

אֵין מַנִּיחִין אֶת הַמִּטָּה בָּרְחוֹב בְּחֹל הַמּוֹעֵד, שֶׁלֹּא לְהַרְגִיל אֶת הַהֶסְפֵּד, שֶׁאָסוּר לְהַרְגִיל אֶת הַהֶסְפֵּד בְּחֹל הַמּוֹעֵד, אֶלָא לִכְבוֹד תַּלְמִיד חָכָם; לְפִיכָךְ אֵין מוֹלִיכִין הַמֵּת לְבֵית הַקְבָרוֹת בְּחֹל הַמּוֹעֵד, עַד שֶׁיִּהְיֶה כָּל הַקֶבֶר מְתֻקָן וּמְזֻמָּן. 

אֵין קוֹרְעִין בְּחֹל הַמּוֹעֵד אֶלָא מִי שֶׁהוּא חַיָּב לִקְרֹעַ כִּדְאִיתָא בְּסִימָן ש''מ, אֲבָל מִי שֶׁאֵינוֹ חַיָּב, וְרוֹצֶה לִקְרֹעַ מִפְּנֵי הַכָּבוֹד, אָסוּר. 

שָׁמַע בְּחֹל הַמּוֹעֵד שְׁמוּעָה קְרוֹבָה, חַיָּב לִקְרֹעַ. 

אֵין חוֹלְצִין כָּתֵף בַּמּוֹעֵד, וְאֵין מַבְרִין בּוֹ אֶלָא קְרוֹבָיו שֶׁל מֵת; אֲבָל הַקְרוֹבִים, מַבְרִין. וְהוּא הַדִּין לַחֲנֻכָּה וּפוּרִים וְרֹאשׁ חֹדֶשׁ. וּכְשֶׁמַּבְרִין, אֵין מַבְרִין אֶלָא עַל מִטּוֹת זְקוּפוֹת, אֲבָל בְּיוֹם טוֹב, אֲפִלוּ בְּיוֹם טוֹב שֵׁנִי, אֵין קוֹרְעִין וְלֹא חוֹלְצִין וְלֹא מַבְרִין; וּבְחֹל הַמּוֹעֵד מַבְרִין הַכֹּל עַל הֶחָכָם לְתוֹךְ הָרְחוֹב, כְּדֶרֶךְ שֶׁמַּבְרִין אֶת הַקְרוֹבִים, שֶׁהַכֹּל כִּקְרוֹבָיו. 

נָשִׁים בְּחֹל הַמּוֹעֵד מְעַנּוֹת, דְּהַיְנוּ שֶׁכֻּלָן עוֹנוֹת כְּאַחַת; אֲבָל לֹא מְטַפְּחוֹת, דְּהַיְנוּ לְהַכּוֹת כַּף עַל כַּף. בְּרֹאשׁ חֹדֶשׁ, חֲנֻכָּה וּפוּרִים, מְעַנּוֹת וּמְטַפְּחוֹת, אֲבָל לֹא מְקוֹנְנוֹת, דְּהַיְנוּ שֶׁאַחַת מְדַבֶּרֶת וְכֻלָן עוֹנוֹת אַחֲרֶיהָ. נִקְבַּר הַמֵּת, לֹא מְעַנּוֹת וְלֹא מְטַפְּחוֹת; וְהָנֵי מִלֵי לְאִינַשׁ דְּעַלְמָא, אֲבָל לְתַלְמִיד חָכָם, בֵּין בְּחֹל הַמּוֹעֵד בֵּין בְּרֹאשׁ חֹדֶשׁ, חֲנֻכָּה וּפוּרִים, מְעַנּוֹת וּמְקוֹנְנוֹת כְּדַרְכָּן בַּחֹל; וְהָנֵי מִלֵי בְּפָנָיו, אֲבָל שֶׁלֹּא בְּפָנָיו, לֹא. וְיוֹם שְׁמוּעָה, אֲפִלוּ רְחוֹקָה, כִּבְפָנָיו דְּמֵי. 

אוֹמְרִים עַל הַמֵּת צִדּוּק הַדִּין וְקַדִּישׁ, כְּדַרְכָּן. וְכֵן בְּיוֹם טוֹב שֵׁנִי; אֲבָל בְּיוֹם טוֹב רִאשׁוֹן, כֵּיוָן שֶׁאֵין מִתְעַסְקִים בַּמֵּת אֵין אוֹמְרִים אוֹתוֹ. <small>הַגָּה: וְיֵשׁ חוֹלְקִין שֶׁלֹּא לוֹמַר צִדּוּק הַדִּין בַּמּוֹעֵד <small><small>(הַטּוּר הֵבִיא כַּמָּה רַבְּוָתָא)</small>,</small> וְכֵן הַמִּנְהָג פָּשׁוּט בִּמְדִינוֹת אֵלּוּ שֶׁלֹּא לוֹמַר צִדּוּק הדִּין בְּכָל הַיָּמִים שֶׁאֵין אוֹמְרִים בָּהֶם תַּחֲנוּן <small><small>(בְּמִנְהָגִים)</small> ;</small> וְלָכֵן אֵין אוֹמְרִים גַּם כֵּן כְּשֶׁקּוֹבְרִין אַחַר חֲצוֹת בְּעֶרֶב שַׁבָּת. יֵשׁ אוֹמְרִים שֶׁאִם קוֹבְרִים הַמֵּת בַּלַּיְלָה, שֶׁאֵין אוֹמְרִים קַדִּישׁ וְלֹא צִדּוּק הדִּין <small><small>(כָּל בּוֹ)</small>.</small> </small> 

מֵת לוֹ מֵת קֹדֶם פּוּרִים, וּפָגַע בּוֹ פּוּרִים, אֵינוֹ מַפְסִיק הָאֲבֵלוּת; וּמִכָּל מָקוֹם אֵין אֲבֵלוּת נוֹהֵג בּוֹ, לֹא בְּי''ד וְלֹא בְּט''ו, אֶלָא דְּבָרִים שֶׁבְּצִנְעָא נוֹהֵג, וְחַיָּב לִשְׁלֹחַ מָנוֹת. וְאַף עַל פִּי שֶׁאֵינוֹ מִתְאַבֵּל בָּהֶם, עוֹלִים לוֹ מִמִּנְיַן הַשִּׁבְעָה, כְּמוֹ שַׁבָּת. 


Siman 402

מִי שֶׁבָּאָה לוֹ שְׁמוּעָה שֶׁמֵּת לוֹ קָרוֹב, אִם בְּתוֹךְ ל' יוֹם הִגִיעָה הַשְּׁמוּעָה, אֲפִלוּ יוֹם ל' עַצְמוֹ, הֲרֵי זוֹ שְׁמוּעָה קְרוֹבָה וְחַיָּב לִנְהֹג שִׁבְעָה יְמֵי אֲבֵלוּת מִיּוֹם שֶׁהִגִיעַ הַשְּׁמוּעָה; וְקוֹרֵעַ וּמוֹנֶה ל' יוֹם <small>מִיּוֹם הַשְּׁמוּעָה <small><small>(כָּךְ מַשְׁמָע מֵהַרַמְבַּ''ם וּמִנִּמּוּקֵי יוֹסֵף פא''מ וּבְמָרְדְּכַי)</small></small> </small> לְתִסְפֹּרֶת עִם שְׁאָר דְּבָרִים. כְּלָלוֹ שֶׁל דָּבָר, יוֹם שְׁמוּעָתוֹ הַקְרוֹבָה כְּיוֹם הַקְבוּרָה. וְאִם שָׁמַע מִיּוֹם ל' וָאֵילָךְ, אֵין צָרִיךְ לִנְהֹג אֶלָא שָׁעָה אַחַת, לֹא שְׁנָא שָׁמַע בַּיּוֹם לֹא שְׁנָא שָׁמַע בַּלַיְלָה, שֶׁאִם שָׁמַע בַּלַיְלָה וְנָהַג מִקְצָת אֲבֵלוּת בַּלַיְלָה שָׁעָה אַחַת, עוֹלֶה לוֹ; וַאֲפִלוּ שָׁמַע עַל אָבִיו וְאִמּוֹ. וְהָנֵי מִלֵי לְעִנְיַן גְזֵרַת שִׁבְעָה, אֲבָל לְעִנְיַן גְזֵרַת שְׁלֹשִׁים, נוֹהֵג עַל אָבִיו וְאִמּוֹ בְּתִסְפֹּרֶת עַד שֶׁיִּגְעֲרוּ בּוֹ חֲבֵרָיו, וּבְגִהוּץ עַד שֶׁיַּגִיעַ הָרֶגֶל וְיִגְעֲרוּ בּוֹ, וְכֵן בִּשְׁאֵלַת שָׁלוֹם וְלִכָּנֵס לְבֵית הַמִּשְׁתֶּה; וּמוֹנֶה מִיּוֹם מִיתָה וְלֹא מִיּוֹם שְׁמוּעָה. לְפִיכָךְ אִם בָּאָה לוֹ שְׁמוּעָה עַל אָבִיו וְאִמּוֹ לְאַחַר י''ב חֹדֶשׁ, אֵינוֹ נוֹהֵג אֶלָא יוֹם אֶחָד אַף בִּגְזֵרַת ל'. 

הַשּׁוֹמֵעַ שְׁמוּעָה רְחוֹקָה, אֵין צָרִיךְ לִנְהֹג כָּל דִּין אֲבֵלוּת, אֶלָא דַּיּוֹ בַּחֲלִיצַת מִנְעָל, וְאֵין צָרִיךְ לֹא עֲטִיפָה וְלֹא כְּפִיַּת הַמִּטָּה, וּמֻתָּר בִּמְלָאכָה, רְחִיצָה וְסִיכָה וְתַשְׁמִישׁ הַמִּטָּה וּבְתַלְמוּד תּוֹרָה, וְאִם אֵין לוֹ מִנְעָלִים בְּרַגְלָיו צָרִיךְ שֶׁיִּכְפֶה מִטָּתוֹ אוֹ יַעֲטֹף רֹאשׁוֹ, שֶׁצָּרִיךְ שֶׁיַּעֲשֶׂה מַעֲשֶׂה שֶׁנִּכָּר בּוֹ שֶׁעוֹשֶׂה מִשּׁוּם אֲבֵלוּת; וְאִם הָיָה עוֹסֵק בַּתּוֹרָה אוֹ בִּמְלָאכָה, אוֹ שֶׁהָיָה רוֹחֵץ וְסָךְ, וּבָאָה לוֹ שְׁמוּעָה, מַפְסִיק שָׁעָה אַחַת מִשּׁוּם אֲבֵלוּת, וְחוֹזֵר לְמַה שֶּׁבְּיָדוֹ, אֲבָל אִם הָיָה לָבוּשׁ תְּפִלִין, אֵינוֹ צָרִיךְ לְחָלְצָן, וּמִכָּל מָקוֹם אֵינוֹ יוֹצֵא יְדֵי אֲבֵלוּת בְּהֶפְסֵק זֶה, וְצָרִיךְ שֶׁיַּעֲשֶׂה מַעֲשֶׂה שֶׁנִּכָּר שֶׁעוֹשֶׂה מִשּׁוּם אֲבֵלוּת, כְּגוֹן חֲלִיצַת מִנְעָל אוֹ כְּפִיַּת הַמִּטָּה וַעֲטִיפָה; וּמִיהוּ בְּחָדָא סָגֵי. 

אֵין מַבְרִין עַל שְׁמוּעָה רְחוֹקָה. 

אֵין קוֹרְעִין עַל שְׁמוּעָה רְחוֹקָה; וְעַל אָבִיו וְאִמּוֹ, קוֹרֵעַ לְעוֹלָם. <small>וּבְמָקוֹם שֶׁאֵין לוֹ לִקְרֹעַ, אָסוּר לְהַחְמִיר עַל עַצְמוֹ וְלִקְרֹעַ <small><small>(אוֹר זָרוּעַ)</small>.</small> </small> 

הַשּׁוֹמֵעַ שְׁמוּעָה בְּשַׁבָּת אוֹ בָּרֶגֶל, וּלְמוֹצָאֵי שַׁבָּת וְרֶגֶל נַעֲשֵׂית רְחוֹקָה, אֵינוֹ נוֹהֵג אֶלָא יוֹם אֶחָד, וּבְשַׁבָּת וְרֶגֶל אָסוּר בִּדְבָרִים שֶׁל צִנְעָא. 

הַשּׁוֹמֵעַ שְׁמוּעָה רְחוֹקָה בְּשַׁבָּת אוֹ בָּרֶגֶל, אֵינוֹ נוֹהֵג אֲפִלוּ דְּבָרִים שֶׁבְּצִנְעָא, וּלְמוֹצָאֵי שַׁבָּת וְרֶגֶל נוֹהֵג שָׁעָה אַחַת, וְדַיּוֹ. 

הַשּׁוֹמֵעַ שְׁמוּעָה קְרוֹבָה בְּשַׁבָּת הַשַּׁבָּת עוֹלָה לוֹ לְיוֹם אֶחָד, וּלְמָחָר קוֹרֵעַ, וַהֲוָה לֵיהּ יוֹם שִׁשִּׁי שְׁבִיעִי לַאֲבֵלוּת. 

עֲשָׂרָה יָמִים אַחַר חַג הַסֻכּוֹת שָׁמַע שֶׁמֵּת לוֹ מֵת בְּעֶרֶב הֶחָג, אַף עַל פִּי שֶׁאִם נִמְנֶה שָׁעָה אַחַת לִפְנֵי הֶחָג ז' וְשִׁבְעַת יְמֵי הֶחָג וְיוֹם שְׁמִינִי עֲצֶרֶת כ''א, וַעֲשָׂרָה יָמִים אֲחֵרִים הֲרֵי ל''א, אֵין לָזֶה דִּין שְׁמוּעָה רְחוֹקָה, אֶלָא דִּין שְׁמוּעָה קְרוֹבָה, שֶׁאֵין הָרֶגֶל עוֹלֶה לְמִי שֶׁלֹּא נָהַג אֲבֵלוּת קֹדֶם לוֹ כְּלָל; וְכָל שֶׁכֵּן לְמִי שֶׁלֹּא הָיָה יוֹדֵעַ שֶׁמֵּת לוֹ מֵת <small><small>(ר' יְרוּחָם בְּשֵׁם בַּעַל הַמָּאוֹר וְכ''ד הָרַמְבַּ''ן)</small>.</small> 

שָׁמַע שְׁתֵּי שְׁמוּעוֹת רְחוֹקוֹת בְּיוֹם אֶחָד, אֵינוֹ נוֹהֵג עֲלֵיהֶן אֶלָא יוֹם אֶחָד. הָיוּ קְרוֹבוֹת, אוֹ שֶׁמֵּתוּ לוֹ שְׁנֵי מֵתִים כְּאֶחָד, מוֹנֶה לִשְׁתֵּיהֶם כְּאֶחָד שִׁבְעָה וּשְׁלֹשִׁים. שָׁמַע לְזֶה הַיּוֹם וְלָזֶה לְמָחָר, מוֹנֶה לַשֵּׁנִי מִיּוֹם שְׁמוּעָה, שִׁבְעָה וּשְׁלֹשִׁים. 

שָׁמַע שְׁמוּעָה קְרוֹבָה בְּשַׁבָּת עֶרֶב הָרֶגֶל, כֵּיוָן דִּדְבָרִים שֶׁבְּצִנְעָא נוֹהֵג, עוֹלֶה לוֹ אוֹתוֹ שַׁבָּת לִמִנְיַן שִׁבְעָה. 

מִי שֶׁהִתְפַּלֵל כְּבַר עַרְבִית וַעֲדַיִן יוֹם הוּא, וְשָׁמַע שְׁמוּעָה קְרוֹבָה, מוֹנֶה מִיּוֹם מָחָר, וְאוֹתוֹ יוֹם אֵינוֹ עוֹלֶה לוֹ. 

מִי שֶׁמֵּת לוֹ מֵת וְלא נוֹדַע לוֹ, אֵינוֹ חוֹבָה שֶׁיֹאמְרוּ לוֹ; וַאֲפִלוּ בְּאָבִיו וְאִמּוֹ; וְעַל זֶה נֶאֱמַר: מוֹצִיא דִּבָּה הוּא כְּסִיל <small><small>(מִשְׁלֵי י, יח)</small></small> וּמֻתָּר לְהַזְמִינוֹ לִסְעֻדַּת אֵרוּסִין וְנִשּׂוּאִין וְכָל שִׂמְחָה, כֵּיוָן שֶׁאֵינוֹ יוֹדֵעַ. מִיהוּ אִם שׁוֹאֵל עָלָיו, אֵין לוֹ לְשַׁקֵר וְלוֹמַר: חַי הוּא, שֶׁנֶּאֱמַר: מִדְּבַר שֶׁקֶר תִּרְחָק <small><small>(שְׁמוֹת כג, ז)</small>. <small>הַגָּה: וּמִכָּל מָקוֹם בְּבָנִים זְכָרִים, נָהֲגוּ לְהוֹדִיעַ, כְּדֵי שֶׁיֹּאמְרוּ קַדִּישׁ; אֲבָל בְּבָנוֹת, אֵין מִנְהָג כְּלָל לְהוֹדִיעָם</small> <small>(מהרי''ו סי' י''ג)</small>. <small>מִצְוָה לְהִתְעַנּוֹת יוֹם שֶׁמֵּת בּוֹ אָבִיו אוֹ אִמּוֹ</small> <small>(כָּל בּוֹ בְּשֵׁם הר''מ וְעוֹד פּוֹסְקִים)</small>, <small>וּמִתְעַנִּין יוֹם הַמִּיתָה וְלֹא יוֹם הַקְּבוּרָה</small> <small>(מהרי''ו סִימָן קכ''א ומהרא''י סִימָן רצ''ו וְהָאַחֲרוֹנִים)</small>, <small>אִם לֹא מִי שֶׁהָיָה אֵצֶל הַקְּבוּרָה וְלֹא אֵצֶל הַמִּיתָה.</small> <small>(בְּקַבָּלָה מִפִּי זָקֵן מֻפְלָג מַהֲרַ''ם לַנְדֹּא)</small> ; <small>וְאִם אֵרַע יוֹם זֶה בְּיוֹם שֶׁאֵין אוֹמְרִים בּוֹ תַּחֲנוּן, אֵין מִתְעַנִּין כְּלָל. וְאִם מֵתוּ בַּאֲדָר וְנִתְעַבְּרָה הַשָּׁנָה, הָעִקָּר לְהִתְעַנּוֹת בָּאֲדָר הָרִאשׁוֹן</small> <small>(ת''ה סִימָן רצ''ד ומהר''י מִינְ <small>ץ)</small>, אַף עַל פִּי שֶׁיֵּשׁ חוֹלְקִין, כָּךְ הוּא עִקָּר. וְאִם מֵתוּ בִּשְׁנַת הָעִבּוּר בָּאֲדָר הַשֵּׁנִי, מִתְעַנֶּה גַּם כֵּן בְּעִבּוּר בָּאֲדָר הַשֵּׁנִי</small> <small>(ג''ז שָׁם)</small>. <small>וְעַיֵּן בְּאֹרַח חַיִּים סִימָן תקס''ח סָעִיף ז'. וְעַיֵּן לְעֵיל סִימָן שצ''א שֶׁאֵין לֶאֱכֹל בִּסְעֻדָּה בְּלֵיל יוֹם שֶׁמֵּת בּוֹ אָב וָאֵם. וְאִם חָל תַּעֲנִית זֶה בְּעֶרֶב שַׁבָּת, דִּינוֹ כִּשְׁאָר תַּעֲנִית. וְעַיֵּן בא''ח סִימָן רמ''ט. מִיהוּ אִם בְּפַעַם רִאשׁוֹן הִשְׁלִים, יִנְהֹג כֵּן כָּל יָמָיו.</small> </small> 


Siman 403

הַמְלַקֵט עַצְמוֹת אָבִיו, אוֹ שֶׁל שְׁאָר קְרוֹבִים שֶׁמִּתְאַבְּלִים עֲלֵיהֶם, מִתְאַבֵּל עֲלֵיהֶם כָּל הַיּוֹם כֻּלוֹ, בְּכָל הַדְּבָרִים הַנּוֹהֲגִים בְּאָבֵל, בִּכְפִיַּת הַמִּטָּה וַעֲטִיפַת הָרֹאשׁ וּנְעִילַת הַסַנְדָּל וְתַשְׁמִישׁ הַמִּטָּה וּרְחִיצָה וְסִיכָה; וְלָעֶרֶב אֵין מִתְאַבֵּל עֲלֵיהֶם, אֲפִלוּ צְרוּרִים לוֹ בִּסְדִינוֹ. הָיָה עוֹמֵד וּמְלַקֵט, וְחָשְׁכָה לוֹ, מֻתָּר בַּיּוֹם שֶׁלְאַחֲרָיו. לְפִיכָךְ אֵין מְלַקְטִין אוֹתָם סָמוּךְ לַחֲשֵׁכָה, כְּדֵי שֶׁלֹּא יִהְיֶה נִמְצָא שֶׁלֹּא הִתְאַבֵּל עַל לִקוּט עַצְמוֹת אָבִיו. <small>וְאֵין אֲנִינוּת בְּלִקּוּט עֲצָמוֹת, רַק חָל עָלָיו אֲבֵלוּת מִיָּד <small><small>(טוּר בְּשֵׁם הָרֹא''שׁ)</small>.</small> </small> 

כָּל שֶׁקוֹרֵעַ עָלָיו בִּשְׁעַת מִיתָתוֹ, קוֹרֵעַ עָלָיו בִּשְׁעַת לִקוּט עֲצָמוֹת. וְכָל שֶׁאֵינוֹ מִתְאַחֶה בִּשְׁעַת מִיתָתוֹ, אֵינוֹ מִתְאַחֶה בִּשְׁעַת לִקוּט עֲצָמוֹת. 

עֲצָמוֹת, אֵין עוֹמְדִין עֲלֵיהֶם בְּשׁוּרָה, אֲבָל אוֹמְרִים עֲלֵיהֶם תַּנְחוּמִין לְעַצְמָם. וְאֵין מַבְרִין עֲלֵיהֶם בְּחֶבֶר עִיר, אֲבָל מַבְרִין עֲלֵיהֶם בְּבֵיתוֹ. וְאֵין אוֹמְרִים עֲלֵיהֶם קִינָה וּנְהִי, אֲבָל אוֹמְרִים עֲלֵיהֶם קִלוּסִין. <small>דְּהַיְנוּ שִׁבְחוֹ שֶׁל מֵת, וּמְשַׁבְּחִין לְהקב''ה שֶׁמֵּמִית וּמְחַיֶּה <small><small>(בַּטּוּר תִּמְצָא מְבֹאָר)</small>.</small> </small> 

אֵין מְלַקְטִין עַצְמוֹת אָבִיו בַּמּוֹעֵד, וְאֵין צָרִיךְ לוֹמַר עַצְמוֹת שְׁאָר קְרוֹבִים. 

שָׁמַע שֶׁהַיּוֹם לִקְטוּ עַצְמוֹת אֶחָד מִקְרוֹבָיו שֶׁהוּא מִתְאַבֵּל עֲלֵיהֶם, אַף עַל פִּי שֶׁלֹּא הָיָה שָׁם, מִתְאַבֵּל עֲלֵיהֶם. <small>אֲבָל שָׁמַע שֶׁנִּלְקְטוּ אֶתְמוֹל, אֵין מִתְאַבֵּל עֲלֵיהֶם <small><small>(טוּר בְּשֵׁם הַיְּרוּשַׁלְמִי)</small>.</small> </small> 

אֵין מְפָרְקִין אֶת הָעֲצָמוֹת וְלֹא מַפְסִיקִין אֶת הַגִידִים. 

לִקוּט עֲצָמוֹת אֵינוֹ אֶלָא מִשֶּׁיִּכְלֶה הַבָּשָׂר; כָּלָה הַבָּשָׂר, אֵין הַצּוּרָה נִכֶּרֶת בָּעֲצָמוֹת, לְפִיכָךְ יָכוֹל לְלַקֵט בְּיָדוֹ עַצְמוֹת אָבִיו וְאִמּוֹ; וְאַף עַל פִּי כֵן נָכוֹן הַדָּבָר שֶׁלֹּא יִלְקְטֵם הוּא עַצְמוֹ, מֵהַהִיא דְּרַבִּי אֱלִיעֶזֶר בַּר צָדוֹק דִּבְסָמוּךְ. 

מְלַקֵט אָדָם עַצְמוֹת שְׁנֵי מֵתִים כְּאֶחָד בְּרֹאשׁ אֲפַרְסְקָל מִכָּאן, וּבְרֹאשׁ אֲפַרְסְקָל מִכָּאן, דִּבְרֵי רַבִּי יוֹחָנָן בֶּן נוּרִי. ר''א אוֹמֵר: סוֹף אֲפַרְסְקָל לְהִתְעַכֵּל, וְסוֹף עֲצָמוֹת לְהִתְעַכֵּל, וְנִמְצְאוּ עַצְמוֹת שְׁנֵי מֵתִים מִתְעָרְבִים, אֶלָא מְלַקְטִין וְנוֹתְנִין כָּל אֶחָד לְעַצְמוֹ בְּאָרוֹן שֶׁל אֲרָזִים. אָמַר רַבִּי אֱלִיעֶזֶר בַּר צָדוֹק: כָּךְ אָמַר לִי אַבָּא בִּשְׁעַת מִיתָתוֹ: מִתְּחִלָה קִבְרוּנִי בְּבִקְעָה, וּלְבַסוֹף לְקֹט עַצְמוֹתַי וּתְנֵם בָּאֲרָזִים, וְאַל תִּלְקְטֵם אַתָּה בְּיָדְךָ, שֶׁלֹּא יִהְיוּ בְּזוּיוֹת עָלֶיךָ. 

הַמְלַקֵט עֲצָמוֹת, וְהַמְשַׁמֵּר אֶת הַמֵּת, וְהַמּוֹלִיךְ אוֹתָם מִמָּקוֹם לְמָקוֹם, פָּטוּר מִקְרִיאַת שְׁמַע וּמִתְּפִלָה וּמֵהַתְּפִלִין, וּמִכָּל מִצְוֹת הָאֲמוּרוֹת בַּתּוֹרָה, בֵּין בְּחֹל בֵּין בְּשַׁבָּת, לֹא שְׁנָא עַצְמוֹת קְרוֹבִים לֹא שְׁנָא עַצְמוֹת רְחוֹקִים, בֵּין אִם הוּא בִּסְפִינָה אוֹ בַּדֶּרֶךְ, וַאֲפִלוּ אִם הֵם מְלַקְטִים רַבִּים. וְאִם רָצָה לְהַחְמִיר עַל עַצְמוֹ, לֹא יַחְמִיר, מִפְּנֵי כְּבוֹד עֲצָמוֹת. 

הַמּוֹלִיךְ עֲצָמוֹת מִמָּקוֹם לְמָקוֹם, הֲרֵי זֶה לֹא יִתְּנֵם בְּשַׂק אוֹ בְּדִסְקִיָּא וְיַנִּיחֵם עַל הַחֲמוֹר וְיִרְכַּב עֲלֵיהֶם, מִפְּנֵי שֶׁנּוֹהֵג בָּהֶם מִנְהַג בִּזָּיוֹן; אֲבָל אִם מַפְשִׁילוֹ לַאֲחוֹרָיו עַל הַחֲמוֹר, שַׁפִּיר דָּמֵי. וְאִם הָיָה מִתְיָרֵא מִפְּנֵי הַגַנָּבִים וְהַלִסְטִים, מֻתָּר. <small>הַגָּה: וְהַחַי יִתֵּן אֶל לִבּוֹ דְּבָרִים שֶׁל מִיתָה; דְּיִסְפַּד, יִסְפְּדוּנֵהּ; דְּיִקְבַּר, יִקְבְּרוּנֵהּ; דְּיִטְעֹן, יַטְעִינֵהּ; דְּיִדַּל, יַדְלוּנֵהּ; וְגָדוֹל הַשָּׁלוֹם שֶׁנִּתַּן לַצַּדִּיקִים, שֶׁבְּשָׁעָה שֶׁהַצַּדִּיק נִפְטָר ג' כִּתּוֹת שֶׁל מַלְאָכִים נוֹתְנִים לוֹ שָׁלוֹם. <small><small>(הַכֹּל בַּטּוּר וְהָרֹא''שׁ וְכָל בּוֹ)</small> <small>(וְאוֹמְרִים יָבֹא שָׁלוֹם כָּל הַכָּתוּב לַחַיִּים קָדוֹשׁ יֵאָמֶר לוֹ)</small>.</small> בִּלַּע הַמָּוֶת לָנֶצַח וּמָחָה ה' אֱלֹהִים דִּמְעָה מֵעַל כָּל פָּנִים. <small><small>(יְשַׁעְיָה כה, ח')</small>.</small>  </small>
