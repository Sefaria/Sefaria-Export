Shibbolei HaLeket
שבלי הלקט
merged
https://www.sefaria.org/Shibbolei_HaLeket
This file contains merged sections from the following text versions:
-Buber Edition, Vilna, 1886
-https://www.nli.org.il/he/books/NNL_ALEPH002049116/NLI

שבלי הלקט

הקדמה

אנא ה' הושיעה נא אנא ה' הצליחה נא
צחות לדבר על שפת מכתב ועט תרתי בלבי יום היותי שקט
דברי נכוחות משדי בין להיות אל אחרי הקוצרים דת לקט
קצתי במוסר הנעורים כי עדי עתה לנפשם עמלו בל תקט
יסד זבול בית התבונות אעמול להיות לנפשי בית מנוחות השקט
השקות לשואל בכלי זהב עסיס רקחי לזוקק כל שמרי שקט
חזק אלהים עבדך לכתוב אמת ודין בספר שבלי הלקט
על שדה איש עצל עברתי ועל כרם אדם חסר לב
והנה עלה כולו קמשונים כסו פניו חרולים וגדר
אבניו נהרסה ואחזה אנכי אשית לבי ראיתי
לקחתי מוסר
כאשר ראיתי אני הצעיר הדל באלפי צדקיהו בכהר"ר אברהם הרופא ינע"ם רוב טרדות העולם בהבלי המשא והמתן ועצלת העסק גדלה בחסרון [הדעת] ואומר עם לבבי אחרי אשר כל הנבראים נוצרו לעמל ונפש עמל עמלה לו מדוע כליתי ימי חלדי להבל טוב לי למצוא מרגוע לנפשי ונוה לעמלי ואקום לשוטט בשדי אנשי התבונות ואלקטה בשבלים ואספתי בעמרים אחרי הקוצרים לקבץ על יד מתשובות הגאונים חלקם בחיים וממנהגם הנעים לבנות להם בית האוצר בנוי לתלפיות מוסד באבני אקדח וכדכד וכל אבן יקרה ואבא עד גורן נכון ואבור מתבן את הבר להעמיד כל דבר על יסוד הבר לכלכל בהם את [שיבת] ספקותינו העצומים בחסרון דעתנו ואמנם כי הלמוד מן ההלכה עיקר ומשם ההוראה יוצאה והיא היא שורש האמת וגזע הצדק מכל מקום כמה ענפים וענפי ענפים יוצאין הימנה אילך ואילך ואחד המרבה ואחד הממעיט ובלבד שיכוין לבו לשמים. וכל משכיל ונבון אשר חננו אלהים לב טהור אל יאמר די לי בעסק הלכות קטיעות ותשובות ידיעות ומנהגות קבועות ואם עשה כן לא יצא ידי חובתו כי ראוי לו לכוין בשקול דעתו להוציא כל דין דבר לאמתו ופעמים מפי תלמידים משכילים ומפי עוללים יסדו עוז. ועל זה אמרו רבותינו ז"ל במסכת סופרים פרק י"ז ר' תנחום ב"ר חכילאי אמר אלמלי נתנה התורה חתוכה לא היתה עמידה למורה שיורה שאם טמא יש מטמאין כיוצא בו ואם טיהר יש מטהרין כיוצא בו. ואקרא בשם זה הספר שבלי הלקט כי לקטתים משדה תבונות מגאונים ז"ל הנה והנה כאשר מצאתים ואכוין הלכותיו אחת אל אחת כערוגות הבשם מגדלות מרקחים ולא באתי למלאות שקי ואמתחתי בר להאריך בפירוש כל דבר כי קצרה יד הדעת מהכיל אך אמנם כאשר יוכלון שאת ואשא אל השמים ידי להגן בעדי להחליף כחי אשר קצר להביא אל בית האוצר לתרומות הקדש הן [רב] הן מעט ממדות התרומיות במנהגות הראויות ובתשובות הגאונים ז"ל ובקבלות נבונים מפי רבנים וחדושים המתחדשים בבתי מדרשים דברי חפץ להפק להעביר כל ספק. ואם נמצא בידי משגה ישאני עושיני כי [לכבודו] ולכבוד תורתו היתה כוונתי. וכל משכיל ונבון יוסיף שנית לבור ולברר לזרות התבן והמוץ ולאשר כל חמוץ וידיננו לזכות ואם שמתי זה הספר לפלס ומאזני משפט להכריע בין דברי הגאונים ז"ל גם כי לא נחשב ביניהם אפי' כנר ואבוקה באור הצהרים הלא המה אשר הניחו לנו מקום להתגדר בו כמו שאמרו רבותינו ז"ל במס' חולין פרק ראשון וכיתת נחש הנחושת אשר עשה משה כי עד הימים ההם היו בני ישראל מקטרים לו ויקרא לו נחושתן וכי אפשר בא אסא ולא בערו בא יהושפט ולא בערו והלא כל ע"ז שבארץ ישראל אסא ויהושפט בערום אלא מקום הניחו אבותיו לו להתגדר בו גם אנו באור חכמתם נראה אור והיו לנו לעינים כאשר השיב האלוף המסובל הר"ר ישעיה מטרני זצ"ל לחבר אחד אשר שאלהו. איך יעלה על לב איש להשיב על דברי הגאונים הראשונים ז"ל אשר לבם פתוח כפתחו של אולם והמשיל עליו במשל אשר שמע מחכמי הגוים שהפילוסופים שאלו לגדול שבהם ואמרו הלא אנחנו מודים שהראשונים חכמו והשכילו יותר ממנו והלא אנחנו מדברין עליהן וסותרין את דבריהם בהרבה מקומות והאמת אתנו איך יכון הדבר הזה. השיבם הפילוסוף מי צופה יותר מרחוק הננס או הענק הוי אומר הענק שעיניו עומדות במקום גבוה מאד מעיני הננס ואם תרכיב הננס בצואר הענק מי רואה יותר רחוק הוי אומר הננס לפי שעכשיו עיני הננס גבוהות מעיני הענק כך אנו ננסים רוכבים על צוארי הענקים מפני שראינו חכמתם ואנחנו מעמיקים ומכח חכמתם חכמנו לומר כל מה שאנו אומרים ולא שאנו גדולים מהם. ואצא גם אני בעקבי אנשי התבונות בערוגות הבשם לרעות בגנים וללקוט שושנים. ואכין הספר הזה על נכון מיושר בערוגות כל ענין וענין בערוגתו. ומורה צדק המלמד אדם דעת ילמדני להועיל ויורנו וישכילני להודיעני קשט אמרי אמת:

מפתחות



Siman 1

וזה סדר שורת ערוגותיו והלכותיו
<br>הערוגה הראשונה ראש התחילה יהודה לתפלה:
<br>סימן א - דין מאה ברכות וחשבונם.
סימן ב - דין ברכת אלהי נשמה שנפחת בי למה אין פותחין בה בברוך.
סימן ג - דין ברכת אשר יצר את האדם בחכמה מתי מברכין אותה.
סימן ד - דין ברכת מגביה שפלים. וברכת עוטר ישראל בתפארה.
סימן ה - דין ברכת התורה שחרית ואחר קריאת שמע.
סימן ו - דין לעולם יהא אדם ירא שמים בסתר.
סימן ז - דין תהלה לדוד וסדר פסוקי דזמרה
סימן ח - דין קדיש בעשרה ועל איזה דבר ראוי להקדיש וסדרו בארמית.
סימן ט - דין הראוים לעלות למנין עשרה ואם התחילו בעשרה ויצאו מקצתן.
סימן י - דין החזן הראוי לעבור לפני התיבה.
סימן יא - דין ברכו בעשרה ומה הם עונין אחר המברך.
סימן יב - דין אם מותר להתפלל מתוך הספר אם לאו.
סימן יג - סדר ברכה ראשונה שלפני קריאת שמע היא ברכת יוצא אור.
סימן יד - דין סדר ברכה שניה שלפני ק"ש היא ברכת אהבה
סימן טו - דין סדר קריאת שמע.
סימן טז - דין סדר ברכה לשאחריה היא אמת ויציב ושצריך לסמוך גאולה לתפלה.
סימן יז - דין תפלה בלחש ובכוונת הלב.
סימן יח - דין שמנה עשרה ברכות על הסדר ודין שלש פסיעות.
סימן יט - דין הזכרת גבורת גשמים והטועה באחת הברכות מה דינו.
סימן כ - דין קדושה ומצות ענייתה ברתת וזיעה ויחיד המתפלל מהו להפסיק לענות קדושה עם הצבור.
סימן כא - דין השאלה בברכת השנים.
סימן כב - דין הנכנס לבית הכנסת ומצא צבור מתפללין אם ראוי לו להתפלל אם לאו ודין כריעת הצבור במודים עם שליח צבור.
סימן כג - דין סדר ברכת כהנים וכהן הראוי לישא את כפיו ותפלות שיש בהן נשיאת כפים.
סימן כד - דין ברכת שים שלום.
סימן כה - דין מהו לישב בצד ארבע אמות של תפלה או לעבור כנגד המתפלל.
סימן כו - דין עשרה שהתפללו ביחידות מהו להצטרף לפרוס על שמע ולענות קדיש וברכו וקדושה.
סימן כז - דין מי שהתפלל בין ביחיד בין בצבור אם יכול למנות למנין אחר או להוציא אחרים ידי חובתן ליעשות שליח צבור.
סימן כח - דין אם מותר להתפלל קרובות ופיוטים בתוך התפלה.
סימן כט - דין שלש עשרה מדות אם ראוי ליחיד לאומרם.
סימן ל - דין נפילת אפים לימים הראוין לנפילת אפים.
סימן לא - דין ספר תורה הראוי לקרות ודין קריאת התורה בחומשין.
סימן לב - דין סדר הקוראים כהן לוי וישראל ואם ראוי להקדים ישראל תלמיד חכם לכהן.
סימן לג - דין כהן שיצא מן הדת וחזר בו מהו לקרוא בתורה ראשון.
סימן לד - דין קריאת כהן במקום שאין לוי וקריאת לוי במקום שאין כהן.
סימן לה - דין ש"ץ לקרוא בתורה ואם הוא כהן מה להעלות כהן אחר לקרוא.
סימן לו - דין ש"ץ אם הוא רשאי לסייע להקורא בתורה.
סימן לז - דין צבור שאין בהן ז' קורין או מתוך זקנה וחולי או שאין בקיאין.
סימן לח - דין קטן ועבד ואשה אם ראויין לקרוא בתורה לעלות למנין הקוראים.
סימן לט - דין מצות צבור לשמוע קריאת התורה ואם ראוי לספר אפי' בדבר הלכה.
סימן מ - דין מצות קריאת התורה מעומד ואפי' להסמיך על הדוכן אסור והקורא בתורה ונשתתק ולצאת מבית הכנסת בשעת קריאת התורה והקורא כמה פסוקים צריך לקרות ומצות קריאת עשרה פסוקים לשלשה קוראין.
סימן מא - דין ברכה אחרונה של קריאת התורה.
סימן מב - דין שצריך אדם להסדיר קריאתו עד שלא יעלה לקרות בתורה.
סימן מג - דין אם רשאי אדם לעמוד על רגליו כשקורא רבו בתורה.
סימן מד - דין סדר קדושה דסדרא.
סימן מה - דין תפלת מוסף וקדושת מוסף.
סימן מו - דין סדר תפלת המנחה.
סימן מז - דין מנחה עם חשיכה כשאין שהות ביום להתפלל בלחש בעשרה ולהסדיר.
סימן מח - דין קריאת שמע של שחרית ותפלת ערבית קודם צאת הכוכבים.
סימן מט - דין למה נהגו לומר והוא רחום בתפלת ערבית.
סימן נ - דין ברכת אמת ואמונה.
סימן נא - דין ברכת שומר את עמו ישראל לעד.
סימן נב - דין תפלת ערבית אם רשות אם חובה.
סימן נג - דין מי שלא התפלל תפלה בשעתה אם יש תשלומין לה.
סימן נד - דין חולה שעמד מחליו אם יש לו תשלומין לימים שלא התפלל בהם.
הערוגה השנית עניין שבת
<br>סימן נה - דין שצריך אדם להשכים ולטרוח להוצאת שבת.
סימן נו - דין מלאכה בערבי שבתות וערבי ימים טובים.
סימן נז - דין הטמנה בערב שבת לצורך שבת.
סימן נח - דין רחיצת ידים ורגלים בחמין וחפיפת הראש ושינוי בגדים לכבוד שבת.
סימן נט - דין הדלקת נרות מבעוד יום לצורך שבת.
סימן ס - דין המדליק נרות לאחר חשיכה בשוגג או במזיד ומהו להלקות חוטא בשבת.
סימן סא - דין נר שבת שכבתה אם רשאי להדליקה על ידי נכרי.
סימן סב - דין פתילות הראוין להדליק בהן בשבת.
סימן סג - דין שמנים הראוין להדליק בהן בשבת.
סימן סד - דין מה הוא לקרוא בלילי שבת לאור הנר.
סימן סה - דין לילי שבת לחתום פורש סוכת שלום ודין אומר ברכת הפסוקים.
סימן סו - דין ויכולו וברכה אחת מעין שבע וקריאת פרק במה מדליקין.
סימן סז - דין מהו לאכול בערב שבת מן המנחה ולמעלה והיושב בסעודה וקידש עליו היום.
סימן סח - דין הסדרת שלחן ערב שבת מבעוד יום לכבוד השבת.
סימן סט - דין קדוש קודם נטילת ידים או לאחר נטילת ידים
סימן ע - דין קדוש במקום סעודה.
סימן עא - דין קדוש לאחר טעימה ומהו לקדש על הפת ועל כוס פגום.
סימן עב - דין חובת נשים בקדוש היום ומי שקידש לעצמו לחזור ולקדש לאחרים.
סימן עג - דין טעימת כוס של קידוש. 
סימן עד - דין כוס של קדוש מהו לברך אחריו על הגפן.
סימן עה - דין פרשיות של שבת להסדירן שנים מקרא ואחד תרגום כל אחת ואחת בשבתה.
סימן עו - דין זמירות של שבת שאומרין ה' מלך בעמידה ואומר מזמור לתודה ומה שראו שנהגו להתפלל בשחרית ישמח משה.
סימן עז - דין שבחות שנהגו לומר בקריאת התורה וסדר קריאת התורה בשבת.
סימן עח - דין תרגום שמתרגמין בו בשעת קריאת התורה.
סימן עט - דין קדיש של אחר קריאת התורה מתי מקדישין ועל איזה ספר מקדישין.
סימן פ - דין קריאת המפטיר בתורה ושבת שכופלין בה וקורין שתי פרשיות שמפטירין בשל אחרונה. ומפטיר מה שיעלה למנין הקורין בתורה ושאינו רשאי להפטיר בנביא עד שיגלול ספר תורה ושבת של ראש חודש אם צריך להזכיר של ראש חודש בברכות של הפטרה.
סימן פא - דין מה שנהגו להזכיר נשמות ולברך העוסקין בצרכי צבור ומה שנהגו לפסוק נדבות וצדקות החיים מממונם למנוחת המתים.
סימן פב - דין תפלת מוסף של שבת.
סימן פג - דין מה שנהגו לומר אין כאלהינו עם פטום הקטרת.
סימן פד - דין קידוש על הכוס בסעודת שחרית.
סימן פה - דין נטילת ידים בשבת בשלג ובברד או במי גשמים שירדו בשבת.
סימן פו - דין מהו ליתן מלח ותבלין בשבת בתבשיל או כרכום ותבלין הצובעים ובישול אחר בישול.
סימן פז - דין אם מותר לחתוך קשרי אוכלין או להתירן.
סימן פח - דין מהו ליתן מלח ע"ג בשר או דג וביצה המבושלין או שאר אוכלין.
סימן פט - דין מה לעשות הילמי מיין ומלח או מים ומלח ליתן על הבשר ולנענע יחד לטבל בו ודין שום או חרדל שלשו מערב שבת.
סימן צ - דין סחיטת פירות על האוכלין ולמצוץ משקה מן הפת השרוי ביין או בשאר משקין. וכן חלות דבש שריסקן מערב שבת או ענבים שבעטן מערב שבת ליקח מהן בשבת.
סימן צא - דין משקין לסננן בתוך המשמרת וברירת אוכלין ועשיית יינומילין.
סימן צב - דין שחיקת פלפלין ומלח בשבת וטחינת פירות ופירורן.
סימן צג - דין שלש סעודות.
סימן צד - דין ברכת המזון להזכיר בה של שבת.
סימן צה - דין הדחת קדירות קערות וכוסות בשבת.
סימן צו - דין תלמוד תורה בשבת.
סימן צז - דין אלפים אמה מהיכן נמדדין בין בעיר בין במחנה ובשיירא.
סימן צח - דין חצרות הצריכות עירוב.
סימן צט - דין עשיית העירוב ושיעורו.
סימן ק - דין דיורי החצר ששכח אחד מהן ולא עירב עמהן.
סימן קא - דין חצר שנפרצה.
סימן קב - דין עירובי בתים.
סימן קג - דין בית הפתוח לרשות הרבים ויש עליה תקרה.
סימן קד - דין חפץ ששכחוהו ברשות הרבים וצריכין לו ברשות היחיד.
סימן קה - דין בהמה במה מותרת לצאת בשבת.
סימן קו - דין תכשיטי אשה המותרין לצאת בהן בשבת.
סימן קז - דין תכשיטין המותרין לאיש לצאת בהן ודיני קמיע.
סימן קח - דין מחט הקבוע בבתי ידים לצאת בו ולהדקו בשבת.
סימן קט - דין ליתן מים על הבגד שיש בו טינוף או בלא טינוף אם יש בו משום ליבון.
סימן קי - דין רחיצה בשבת בחמין או בצונן בכלים או בקרקעות.
סימן קיא - דין ספינה לילך בה בשבת ולצאת ולבא לתוכה.
סימן קיב - דין נתינת כלים לאומן מערב שבת ודין מלאכה הנעשית בשבת על ידי א"י לצורך ישראל.
סימן קיג - דין שותפות ישראל וגוי בשדה וכרם ובבהמה. ודין עבד ושפחה של ישראל מהו לעשות מלאכה בשבת ודיני שכירות בהמה.
סימן קיד - דין הבא בדרך סמוך לחשיכה וכיסו עמו והמוצא מציאה בשבת.
סימן קטו - דין כתבי הקודש להצילן מפני הדליקה.
סימן קטז - דין פירות שנתפזרו בחצר וחבית המטפטפת ומהו ליתן קנה בנקב בחבית.
סימן קיז - דין פקוח נפש בין ברפואה בין באכילה ושתיה בין בלחישה בין במלאכה אחרת.
סימן קיח - דין של צרכי המת הנעשין בשבת.
סימן קיט - דין קפול כלים ובגדים בשבת והצעת המטות.
סימן קכ - דין הלכות טלטול לאיסור ולהיתר.
סימן קכא - דין מהו לשחוק בפירות בתם וחסר או בכדור בשבת.
סימן קכב - דין מהו לקרות בשטרי הדיוטות בשבת.
סימן קכג - דין חליבת בהמה שהכבידה חלבה או אשה להקל חלב מדדיה.
סימן קכד - דין קשרים איזהו של קיימת ואי זו היא שאינו של קיימא.
סימן קכה - דין צידת כנה ופרעוש וזבובים בשבת.
סימן קכו - דין תפלת מנחה של שבת ומה שנהגו לומר צדקתך צדק.
סימן קכז - דין אכילה ושתיה בין מנחה לערבית.
סימן קכח - דין למה אין מתפללין בשבת שמונה עשרה והטועה ומתחיל של חול.
סימן קכט - דין תפלת מוצאי שבת וסדר ויהי נועם ומהו במלאכה קודם תפלה.
סימן קל - דין הבדלה על הכוס ושצריך אדם להסדיר שלחנו במוצאי שבת.
הערוגה השלישית סדר ברכות
<br>סימן קלא - דין מצות נטילת ידים ושצריך ליזהר בהן.
סימן קלב - דין מים הראוים לנטילת ידים.
סימן קלג - דין כלים שנוטלין מהן לידים.
סימן קלד - דין דברים שחוצצין בנטילת ידים.
סימן קלה - דין מי שאין לו מים מהו לכרוך ידיו במפה או בבתי ידים והנוטל ידיו ולא נתכוין לסעודה או מי שנטל ידיו לסעודה והפליג שעה אחת, ותכף לנטילת ידים ברכה.
סימן קלו - דין סדר נטילת ידים וברכתה וממי ראוי לקבל מים לנטילת ידים.
סימן קלז - דין ניגוב ידים ואוכל מחמת מאכיל אם צריך נטילת ידים.
סימן קלח - דין מי שנטל ידיו ואינו יודע אם בירך על נטילת ידים אם לאו.
סימן קלט - דין שנים או שלשה שאכלו להצטרף להמוציא או לברכת המזון בהסיבה או שלא בהסיבה ודין אם צריך הסיבה להצטרף עליו.
סימן קמ - דין למה נהגו לומר ברשות רבותי בהמוציא וסברי מוריי לברכת היין.
סימן קמא - דין המוציא בעין יפה בעשר אצבעותיו ולמה נהגו לבצוע על המלח.
סימן קמב - דין השה בין ברכת המוציא לטעימה ושלא להקדים לאכול פת אחרת עד שלא אכל הפת שבוצע להמוציא.
סימן קמג - דין יין שבתוך המזון לברך אחד לכולן או כל אחד ואחד לעצמו. והשותה מים או שאר משקין בסעודה אם טעונין ברכה או אם הפת פוטרתן והשורה פתו ביין אם צריך לברך על היין או הפת פוטרו.
סימן קמד - דין שנוי יין שמברכין עליו הטוב והמטיב ואין מברכין על שנוי פת ואם הביאו לפניו יין ישן ויין חדש כיצד מברך.
סימן קמה - דין היין שמברכין עליו בורא פרי הגפן חדש או ישן קונדיטין או מבושל.
סימן קמו - דין הנזהר מפת של א"י מהו לוכל תבשיל בקערה עם מי שאינו נזהר.
סימן קמז - דין דברים הבאים בתוך הסעודה או לאחר סעודה מהו הן בברכה.
סימן קמח - דין יין שבתוך הסעודה אם טעון ברכה לאחריו - או אם נפטר בברכת המזון.
סימן קמט - דין מים ומלח שלאחר סעודה ומים אחרונים ומה הם בברכה.
סימן קנ - דין שנים ושלשה לברכת הזימון ואם גמרו שנים סעודתן וצריכין לברך עד שלא גמר השלישי סעודתו להצטרף לזימון עמהם.
סימן קנא - דין מי שנזהר מפת של גוים להצטרף לברכת הזימון עם מי שאינו נזהר.
סימן קנב - דין אותם שאכלו ירק להצטרף לזימון עם אותן שאכלו דגן.
סימן קנג - דין קטן מהו להצטרף לזימון.
סימן קנד - דין שיעור אכילת פת שטעונה ברכת המזון.
סימן קנה - דין למה נהגו לסלק הפת וסכין מעל השלחן בשעת ברכת המזון.
סימן קנו - דין ברכת המזון עם טעונה כוס, ושאין משיחין על כוס של ברכה ועשרה דברים נאמרו בכוס של ברכת המזון ושצריך כל אחד ללחוש ברכת המזון עם המברך.
סימן קנז - דין סדר ברכת המזון.
סימן קנח - דין כוס של ברכת המזון לברך עליו לפניו ולאחריו וברכה אחת מעין שלש אם טעונה כוס אם לאו.
סימן קנט - דין חמשת המינין בברכה לפניהם ולאחריהם.
סימן קס - דין פירות האילן בברכה לפניהם ולאחריהם.
סימן קסא - דין מי שיש לו לברך ברכה אחת מעין שלש על מיני מזונות ועל פירות האילן ועל היין אם יכול לפוטרן בברכה אחת או מברך עליהן על כל אחד ואחד בפני עצמו ודין פירות אם יש להן זימון.
סימן קסב - דין פירות האדמה בברכה כגון ירק וקטנית והדומה להן ותערובת קמח וקטנית או שאר ירקות איזהו עיקר לברכה וכן תערובת זנגביל בדבש או זנגביל לח בפני עצמו וכמהין ופטריות.
סימן קסג - דין דברים שאין גדוליהן מן הארץ ואין להם שורש בארץ מה מברכין עליהן או דברים שגדוליהן מן הארץ והוא אוכל אותן שלא כדרך אכילתן או אוכל מהן מה שאין דרכו לאכול כגון קנוקנות ועלין.
סימן קסד - דין ברכות שמברכין על הריח.
סימן קסה - דין ברכות בפתיחתן וחתימתן והמברך על היין וסבור לברך על השכר והדומה להן.
סימן קסו - דין המברך על הדבר כסבור לאכלו ונפל מידו. ושאסור לברך ברכה שאינה צריכה כשם שאסור ליהנות מן העולם בלא ברכה.
הערוגה הרביעית ענין ראש חודש
<br>סימן קסז - דין ברכת לבנה.
סימן קסח - דין ראש חדש למה קובעין אותו שני ימים.
סימן קסט - דין למה נהגו הנשים שלא לעשות מלאכה בראש חדש.
סימן קע - דין הכרזת החזן ראש חודש בליל הכנסתו למה נהגו כן.
סימן קעא - דין שצריך להזכיר של ר"ח בתפלה ומי שטעה ולא הזכיר.
סימן קעב - דין קריאת הלל בראש חדש.
סימן קעג - דין הלל שאין קורין אותו אלא בתפלת שחרית.
סימן קעד - דין היחיד בקריאת הלל בר"ח וימים שגומרין בהם את ההלל.
סימן קעה - דין ר"ח בנפילת אפים ובקריאת התורה.
סימן קעו - דין תפילת מוסף של ר"ח ופירושה.
סימן קעז - דין הטועה בתפלת מנחה ולא הזכיר של ראש חדש.
סימן קעח - דין שבת ור"ח מה להזכיר של שבת ביעלה ויבוא בעבודה.
סימן קעט - דין שבת וראש חודש בקריאת ההפטרה וראש חודש אחר שבת שמקדימין ומפטירין מחר חדש.
סימן קפ - דין תפלת מוסף של שבת ור"ח.
סימן קפא - דין צדקתך צדק לאומרו בשבת ור"ח או כשחל ר"ח באחד בשבת.
סימן קפב - דין שצריך להזכיר של ר"ח בברכת המזון ומי שטעה ולא הזכיר.
סימן קפג - דין שאסור לספוד על המת בר"ח.
הערוגה החמישית ענין חנוכה
<br>סימן קפד - דין מהו לעשות מלאכה בחנוכה.
סימן קפה - דין הלכות נר חנוכה והדלקתה וברכותיה.
סימן קפו - דין מי שלא הדליק נר חנוכה באחת מן הלילות אם יש לה תשלומין וכן מי שלא הדליק בליל ראשון אם מברך מכאן ואילך שהחיינו.
סימן קפז - דין שצריך להזכיר של חנוכה בתפלה ומי שטעה ולא הזכיר.
סימן קפח - דין קריאת ההלל בחנוכה.
סימן קפט - דין נפילת אפים וקריאת התורה בחנוכה.
סימן קצ - דין ר"ח וחנוכה בקריאת התורה ודין שבת וחנוכה או שבת ור"ח וחנוכה בין בקריאת התורה בין בהפטרה.
סימן קצא - דין שצריך להזכיר של חנוכה בברכת המזון ומה להתענות בחנוכה.
סימן קצב - דין הספד וצדוק הדין והבריית אבלים בחנוכה.
הערוגה הששית ענין פורים
<br>סימן קצג - דין סדר ארבעה ערכים בקריאת פרשיות והפסקותיהן.
סימן קצד - דין תענית של ערב פורים ונפילת אפים במנחת התענית.
סימן קצה - דין הימים שהמגילה נקראת בהן.
סימן קצו - דין כתיבת המגילה בקלף או בגויל.
סימן קצז - דין סממני כתיבת (המגילה) הכתיבה.
סימן קצח - דין מצות סדר קריאתה וברכותיה.
סימן קצט - דין פורים שחל במוצאי שבת לומר ויהי נועם.
סימן ר - דין סדר תפלת וקריאת התורה בפורים.
סימן רא - דין מצות סעודת פורים.
סימן רב - דין מגביית מעות פורים.
סימן רג - דין הספד ותענית בי"ד ובט"ו באדר ראשון ובשני ודין אבילות והבריית אבלים בפורים.
סימן רד - דין מלאכה בפורים.
הערוגה השביעית סדר הפסח
<br>סימן רה - דין שבת שלפני הפסח למה קורין אותו שבת הגדול.
סימן רו - דין בעור חמץ וברכתו ובטולו.
סימן רז - דין הגעלת כלים וטהרתן.
סימן רח - דין ערב הפסח באכילת מצה וחמץ ובכורות שמתענין ערב הפסח.
סימן רט - דין ערב פסח בעשיית מלאכה.
סימן רי - דין שמור חטים וקמח לשם מצה.
סימן ריא - דין מים שלשין בהם את המצות ומי ראוי ללוש אותן וסדר לישתן.
סימן ריב - דין שיעור חלה ואם ראויה אשה אחת ללוש יותר משיעור חלה.
סימן ריג - דין מצות אם מותר ללוש אותן מלפני ערב הפסח בעוד שהחמץ קיים.
סימן ריד - דין מצות הראויות לשמורים לצאת בהן ידי חובה ומהו ללוש מצה בתבלין ומי פירות ובדבש ובביצים או בשאר משקין.
סימן רטו - דין שריית מורסן לבהמה חיה ועוף.
סימן רטז - דין א"י הנכנס ברשותו של ישראל וחמץ בידו או שנפל חמץ מגגו של א"י לגגו של ישראל. וישראל וא"י שיש להם תנור בשותפות והא"י אופה בו חמץ בפסח. ואם רשאי ישראל לומר לא"י קנה לך חמץ שמא אצטרך ואקח ממך אחר הפסח. ודין חמץ הבא דורון לישראל ביום אחרון של פסח, וישראל שלוה חמץ מחבירו לפני הפסח מהו לפרעו אחר הפסח.
סימן ריז - דין שיעור איסורו של חמץ בין בזמנו בין שלא בזמנו. בין במינו ובין של במינו, וחטה הנמצאת בתרנגולת או בתבשיל.
סימן ריח - דין מצות ההגדה וקריאתה ושתיית ארבעה כוסות וסדר הסיבתן ואכילת מרור ומצה ושאר ירקות וקריאת ההלל וכל הסדר לשני לילות הראשונים של פסח בין לעצמו ובין לאחרים.
סימן ריט - דין סדר תפלה וקריאת התורה וסדר ההפטרת של כל ימי הפסח.
הלכות חולו של מועד
<br>סימן רכ - דין חולו של מועד לכבדו באכילה ושתיה.
סימן רכא - דין מלאכות המותרות בחולו של מועד.
סימן רכב - דין פרגמטיא בחולו של מועד ומהו לקבל מלאכה לעשותו אחר המועד.
סימן רכג - דין בהמה ליטול צפרניה במועד ולקבוע לה ניגרי ברזל ברגליה.
סימן רכד - דין פינוי בית לבית ולהביא כלים מבית האומן במועד.
סימן רכה - דין דברים המותרין לכתבן בחולו של מועד.
סימן רכו - דין ציצית לטוותו במועד.
סימן רכז - דין תפירת בגדים וסירוג מטות במועד.
סימן רכח - דין כיבוס בגדים בחולו של מועד.
סימן רכט - דין הקזה ורפואה ורחיצת חמין וחפיפת הראש במועד.
סימן רל - דין גילוח שיער בחולו של מועד.
סימן רלא - דין נטילת צפרנים בחולו של מועד.
סימן רלב - דין אם מותר לכנוס אשה במועד.
סימן רלג - דין חפירת כוכין וקברות בחולו של מועד.
סימן רלד - דין מצות ספירת העומר וברכותיה.
סימן רלה - דין הנשים שנהגו שלא לעשות מלאכה בלילות בין פסח לעצרת כל הלילות של ספירת העומר.
הערוגה השמינית סדר העצרת
<br>סימן רלו - דין חג שבועות למה תלה הכתוב קביעתי' בספירה.
סימן רלז - דין קידוש על הכוס וברכת זמן בין בליל ראשון בין בליל שני.
סימן רלח - דין יום טוב לבצוע על שתי ככרות.
סימן רלט - דין סדר היום בתפלה ובהלל וקריאת התורה והפטרה ומה שנוהגין לפסוק נדבתן לשלש פעמים.
הלכות ימים טובים
<br>סימן רמ - דין ימים טובים לכבדן באכילה ושתיה וכסות נקיה.
סימן רמא - דין מלאכה האסורה ביום טוב.
סימן רמב - דין עירוב והוצאה ליום טוב והדלקת נרות בבתי כנסיות.
סימן רמג - דין רחיצה בחמין ביו"ט וטלטול עצי בשמים ותקונן להריח בהן.
סימן רמד - דין אוכלי בהמה לתקנן ולזמן א"י בסעודה ביום טוב.
סימן רמה - דין איסור הכנה מיו"ט לחבירו וכל שכן מיו"ט לחול, ובהמה מסוכנת מהו לשוחטה ביו"ט.
סימן רמו - דין הכנה מיו"ט לשבת ע"י עירובי תבשילין.
סימן רמז - דין מחובר שנתלש וחיה ועוף ודגים שניצודו ביו"ט ושבת ויו"ט הסמוכים זה לזה.
סימן רמח - דין מוקצה ונולד ביו"ט בין לבו ביום בין ליום טוב שני וכן מחובר שנתלש בראשון וביצה שנולדה בראשון מה הן בשני.
סימן רמט - דין ביקוע עצים ביום טוב ועצים המותרין להסיקן ביום טוב.
סימן רנ - דין ברירת פירות וקטניות והרקדת קמח.
סימן רנא - דין השחזת סכין ביו"ט והשוחט אם מותר להראות סכינו לחכם.
סימן רנב - דין כיסוי דם חיה ועוף ביו"ט ובהמה שיש בה חלק לא"י מהו לשוחטה ביו"ט והשוחט בהמה בשדה באיזו ענין הותרה לו הבאתה לביתו ובכור שנפל לבור מהו להעלותו ביו"ט.
סימן רנג - דין אם מותר למרוט הנוצה שעל בית השחיטה ביו"ט והפשטת בהמה ונתינת עור לפני הדריסה ומליחת חלבים.
סימן רנד - דין היאך נמנין על הבהמה לשוחטה כדי לחלקה ביניהם והבא ליטול בשר מן הטבח ומהו לשקול בשר ביו"ט בכף מאזנים או ביד והוא הדין לשאר אוכלין ומהו לילך אצל החנוני ליטול ממנו יין או שאר אוכלין.
סימן רנה - דין מליחת בשר ביו"ט ומליגת הראש והרגלים.
סימן רנו - דין מהו לדוך תבלין ולשחוק מלח ביו"ט.
סימן רנז - דין פירות שירדו עליהן גשמים לטלטלן מגגו אל גג או לכסותן בכלים מפני הדלף.
סימן רנח - דין בהמה וכלים כרגלי הבעלים או כרגלי הרועה ורגלי השואל ומה לקרד או לקרצף הבהמה ביו"ט.
סימן רנט - דין מהו לכחול את העינים ביו"ט.
סימן רס - דין מהו לעשות פתילה ביו"ט. ומהו לכבות את הנר מפני דבר אחר או לכבות את הבקעת שלא יתעשן הבית או את הקדרה.
סימן רסא - דין חליבת בהמה ביו"ט.
סימן רסב - דין חיוב שמחה ברגל ואפי' ביום שלאחר הרגל.
הערוגה התשיעית סדר תענית
<br>סימן רסג - דין ארבע צומות.
סימן רסד - דין אם מותר לכבס ולרחוץ מראש חדש אב עד התענית.
סימן רסה - דין סעודת ערב תשעה באב בחול.
סימן רסו - דין סעודת תשעה באב או ערב תשעה באב שחלו בשבת וכן שבת שחל בו תשעה באב מה הן בתשמיש המטה.
סימן רסז - דין תפלת ליל ת"ב בין באמצע החול בין במוצאי שבת.
סימן רסח - דין ת"ב שחל להיות במוצאי שבת לברך על הנר והבשמים.
סימן רסט - דין רחיצת ידים שחרית וסדר תפלה וקריאת התורה והפטרה בין בשחרית בין במנחה.
סימן רע - דין הנחת תפילין וציצית בת"ב.
סימן רעא - דין מילה שחלה בת"ב ויוה"כ ושאר תעניות.
סימן רעב - דין הדברים הנאסרים בת"ב.
סימן רעג - דין עוברות ומניקות מה הן בתענית ואם אומרים צדוק הדין על המת.
סימן רעד - דין סעודת מוצאי תשעה באב.
סימן רעה - דין קבלת תענית מבעוד יום.
סימן רעו - דין עד מתי מותר לאכול ולשתות בליל התענית בכניסתו.
סימן רעז - דין סדר תפלת תענית ולמה נהגו להתענות שני וחמישי.
סימן רעח - דין שבת ויו"ט מה הם בתענית חלום ועשרים וארבע צומות מה הם בר"ח.
סימן רעט - דין השרוי בתענית מהו לטעום את התבשיל.
סימן רפ - דין אגרא דתעניתא.
הערוגה העשירית סדר ראש השנה
<br>סימן רפא - דין ר"ח אלול למה נהגו לתקוע בשופר.
סימן רפב - דין סדר מעמדות מראש השנה עד יום הכפורים. שהן ימי תשובה ותעניות ומעשים טובים.
סימן רפג - דין טבילה בערב ר"ה ומה שנהגו לשחוט תרנגול ודברים שהן לסימן טוב בר"ה.
סימן רפד - דין מהו להתענות בראש השנה.
סימן רפה - דין קידוש וסעודה בלילי ראש השנה.
סימן רפו - דין סדר תפלת לילי ראש השנה.
סימן רפז - דין סדר תפלת היום.
סימן רפח - דין קריאת התורה והפטרה.
סימן רפט - דין סדר תקיעות שתוקעין כשהן יושבין.
סימן רצ - דין סדר תפלת מוסף והלכותיה.
סימן רצא - דין ש"ץ אם מוציא רבים ידי חובתן בברכות של ר"ה ויום הכיפורים.
סימן רצב - דין מצות תקיעה בשופר של איל.
סימן רצג - דין הכשר שופר והלכותיו.
סימן רצד - דין שופר לדחות את השבת או לפקח עליו את הגל ביו"ט או להעביר עליו את התחום ולהורידו מן האילן או לחותכו ולתקנו.
סימן רצה - דין מי ראוי להוציא רבים ידי חובתן בתקיעות ונשים ותינוקת אם רשאים הן לתקוע לעצמן או להתלמד.
סימן רצו - דין קולות הכשרים בשופר.
סימן רצז - דין כוונה אם מעכבת בתקיעות או אם אינה מעכבת.
סימן רצח - דין שיעור התקיעות.
סימן רצט - דין תקיעות אם שמען בסירוגין או משני בני אדם כאחד.
סימן ש - דין מי שלא היה עמו שופר בשעת תפלה ואח"כ נזדמן לו.
סימן שא - דין שיעור התקיעות שעל סדר הברכות.
סימן שב - דין תקיעות שעל סדר הברכות אם טעונין ברכת תקיעה.
סימן שג - דין אם רשאין להפסיק ולשוח בין תקיעות הראשונות לתקיעות שעל סדר ברכות.
סימן שד - דין תקיעה במוספין ולא בשחרית.
סימן שה - דין ימים שבין ר"ה ויום הכיפורים להתפלל המלך הקדוש והמלך המשפט וזכרנו לחיים ומי כמוך.
סימן שו - דין שבת שבין ר"ה ליוה"כ להתענות בין יחידים המתענין בימים האלה וקריאת פרשת האזינו.
ערוגה אחד עשרה סדר יום הכפורים
<br>סימן שז - דין סעודת ערב יום הכיפורים.
סימן שח - דין הפסקת סעודת ערב יוה"כ מבעוד יום.
סימן שט - דין הטמנה לצורך מוצאי יוה"כ.
סימן שי - דין טבילה בערב יום הכיפורים וסדר וידוי בתפלת המנחה.
סימן שיא - דין זמן לאמרו ביוה"כ ושבת ויום הכיפורים מהו בקידוש היום.
סימן שיב - דין איסור אכילה ושתיה ביוה"כ.
סימן שיג - דין רחיצה וסיכה.
סימן שיד - דין נעילת הסנדל.
סימן שטו - דין תשמיש המטה.
סימן שטז - דין איסור מלאכה ביום הכיפורים.
סימן שיז - דין סדר תפלת ערבית והיתר נדרים בליל יום הכיפורים.
סימן שיח - דין אם מותר לקרות בבית הכנסת ולומר סליחות ווידוים לאור הנר ואם רשאין להדליק נרות בבתיהן.
סימן שיט - דין נטילת שחרית פניו וידיו וסדר תפלת שחרית.
סימן שכ - דין סדר קריאת התורה והפטרה ותפלת מוסף ותפלת מנחה ואם יש נשיאת כפים במנחה.
סימן שכא - דין סדר תפלת נעילה.
סימן שכב - דין סדר תפלת ערבית ותקיעה והבדלה במוצאי יום הכיפורים.
סימן שכג - דין ימים שבין יום הכיפורים לחג הסוכות.
ערוגה שתים עשרה חג הסוכות
<br>סימן שכד - דין דברים הפסולין לסכך.
סימן שכה - דין סיכוך בדבר המחובר לקרקע.
סימן שכו - דין דברים הראוין לסכך בהן.
סימן שכז - דין הכשר גובה סוכה.
סימן שכח - דין שיעור אויר הפוסל בסוכה.
סימן שכט - דין הכשר סוכה קטנה.
סימן של - דין הכשר הסכך מעובה או דק.
סימן שלא - דין סוכה תחת סוכה או בתוך הבית ותקרה שאין עליה מעזיבה.
סימן שלב - דין הישן בכילה בסוכה או שפירש סדין תחת הסכך או על הסכך.
סימן שלג - דין העושה סוכתו בראש העגלה או בראש הספינה ובין האילנות.
סימן שלד - דין סוכה העשויה כמין צריף או שסמכה לכרעי המטה.
סימן שלה - דין דברים הראוין לדפנות.
סימן שלו - דין שיעור דפנות.
סימן שלז - דין סוכה שלא נעשו לשם חג כגון סוכות יוצרים וסוכות גנב"ך וסכות רקב"ש וסכה ישנה.
סימן שלח - דין סוכה גזולה והמסכך ברשות הרבים.
סימן שלט - דין עצי סוכה מהו ליהנות מהן כל שבעה.
סימן שמ - דין נויי סוכה מהו בהנאה כל שבעה.
סימן שמא - דין מהו לצאת מסוכה לסוכה ולעשות סוכה בחול המועד.
סימן שמב - דין מי הן החייבין ומי הן הפטורין מן הסוכה.
סימן שמג - דין הנולד לו צער בסוכה אם רשאי לצאת ממנה.
סימן שדמ - דין כלים הראוין להעלותן בסוכה ודין אכילת עראי חוץ לסוכה.
סימן שמה - דין סעודות שחייב אדם לאכול בסוכה.
סימן שמו - דין סוכה בברכותיה.
סימן שמז - דין סוכת השותפין וסוכת בתי כנסיות בברכה.
סימן שמח - דין לולב הגזול בין שנגזל מישראל בין שנגזל מא"י.
סימן שמט - דין לולב היבש.
סימן שנ - דין לולב של ע"ז איזה אסור ואיזה מותר.
סימן שנא - דין הכשר לולב ופיסולו בקטימת עלין או בכל ענין אחר.
סימן שנב - דין איזה אילן הנקרא עץ עבות.
סימן שנג - דין הדס הגזול והיבש ואיזה נקרא עבות והכשירו ופיסולו.
סימן שנד - דין עינבי ההדס אם מעכבין בו לפוסלו אם לאו.
סימן שנה - דין הדס הקטום וכמה הדסים צריכין ללולב.
סימן שנו - דין מצות ערבה שבלולב וברכותיה.
סימן שנז - דין הדס וערבה לאוגדן עם הלולב.
סימן שנח - דין שיעור אורך לולב והדס וערבה ואם רשאי להרבות בהדס וערבה ואם האתרוג בא עמהם באגודה.
סימן שנט - דין פרי הנקרא עץ הדר.
סימן שס - דין הכשר אתרוג ופסולו.
סימן שסא - דין שיעורו של אתרוג.
סימן שסב - דין ד' מינין הללו אם מעכבין זה את זה ומהו להריח בהן.
סימן שסג - דין ארבעת המינין הללו שאין ניטלין בשבת.
סימן שסד - דין לולב השאול או של שותפין.
סימן שסה - דין לולב בימין ואתרוג בשמאל ומצות נטילתן דרך גדילתן.
סימן שסו - דין זמן נטילת לולב וסדר ברכתו.
סימן שסז - דין מצות נענועו של לולב בשעת הברכה וקריאת ההלל וסדר נענוע.
סימן שסח - דין לולב מהו לטלטלו ביום טוב לאחר שיצא בו.
סימן שסט - דין מצות ערבה בשביעי של חג הוא יום הושענא רבא.
סימן שע - דין ארבעה מינין הללו מהו בהנאה יום שביעי לאחר שנעשה מצותן.
סימן שעא - דין סדר תפלה וקריאת התורה והפטרת לשבעת ימי הרגל.
סימן שעב - דין שמיני עצרת לקידוש ותפלה וקריאת התורה והפטרה.
נשלם סימני הלכותיהן ומניינם שלש מאות ושבעים ושנים וסימנם שב"ע השבלים הטובות:

Siman 2

הלכות שמחות
צדק עדותיך לעולם ומשפטיך נכוחות
דלתי תשובה העמדת תמיד פתוחות
קופאים על שמריהם להעיר רוחות
יודעים שימותו ויתבוננו להטיב ארחות
הא בית חייהם במשכנות מבטחות
ואני תמיד עמך בחיים ובמנחות
תודיעני אורח חיים שובע שמחות:
סימן א - דין החי יתן אל לבו להבין אחריתו וענין גוסס.
סימן ב - דין קריעת בגדים על כל המתים והקורע על המת עד שלא ימות.
סימן ג - דין יום שמת בו תלמיד חכם שראוי להתענות בו.
סימן ד - דין צרכי המת אם מותר לעשותן בשבת.
סימן ה - דין מי שמת לו מת מהו בק"ש ותפלה כל זמן שלא נקבר וכן העם העסוקין בהספד ונושאי המטה מה הן בק"ש ותפלה. ומהו לספר בדברי תורה לפני המת.
סימן ו - דין מי שמתו מוטל לפניו שאסור לאכל בשר ולשתות יין.
סימן ז - דין מי שמתו מוטל לפניו בשבת אם מותר בתה"מ.
סימן ח - דין ענין תכריכי המת ומהו ליתן ציצית בטליתו.
סימן ט - דין הלנת המת.
סימן י - דין הספד על המת.
סימן יא - דין ביטול מלאכה לבני העיר וביטול תורה להוצאת המת לקבורה.
סימן יב - דין דרך הוצאת המת לקבורה. וארון העובר ממקום למקום וליקוט עצמות.
סימן יג - דין צדוק הדין שאומרים על המת וימים הראויין לאומרו.
סימן יד - דין מה שנהגו לרחוץ ידיהן במים או לקנחן בעפר לאחר קבורה.
סימן טו - דין האבל לחלוץ בביתו או בבית הקברות.
סימן טז - דין מפני מה נהגו לרחוץ הסדינים שהוציאו בהן את המת לקוברו ודין גזירת ז'.
סימן יז - דיני גזירת שבעה מאימתי מתחילין למנות ז' ימי אבילות וחתן וכלה שמת להן מת.
סימן יח - דין כפיית המטה.
סימן יט - דין המתים שאדם ראוי להתאבל עליהן.
סימן כ - דין האבל לעמוד בשתיקה באימה ויראה ושלא ינהוג קלות ראש באבילות.
סימן כא - דין מצות המנחמין ומי שאין לו קרוב להתאבל עליו:
סימן כב - דין סדר התפלה בבית האבל.
סימן כג - סדר הסעודה בבית האבל וימים הראוין להברותם וסדר הברכה.
סימן כד - דין אם מותר לכבד ולרבץ בבית האבל.
סימן כה - דין אבל מהו להניח תפילין.
סימן כו - דין אבל מהו בדברי תורה וחכם שמת שמבטלין בית מדרשו.
סימן כז - דין אבל בעטיפת הראש.
סימן כח - דין אבל שאסור בתכבוסת.
סימן כט - דין אבל שאסור ברחיצה.
סימן ל - דין אבל שאסור בסיכה.
סימן לא - דין אבל שאסור בתשמיש המטה.
סימן לב - דין אבל שאסור בנעילת הסנדל.
סימן לג - דין אבל שאסור בתספורת.
סימן לד - דין נטילת צפרנים לאבל בתוך ז'.
סימן לה - דין אבל בעשיית מלאכה בין הוא בין אחרים העושים מלאכתו.
סימן לו - דין אבל מהו בשאילת שלום.
סימן לז - דין אבל שאין לו לצאת מפתח ביתו.
סימן לח - דין אבילות הנוהגת בשבת ושאינה נוהגת.
סימן לט - דין שאילת שלום לאבלים בשבת.
סימן מ - דין יום שביעי שמקצת היום עולה לו ככולו.
דיני גזירות שלשים
סימן מא - דין רחיצה וגיהוץ בגדים ותספורת מז' ועד ל'.
סימן מב - דין חפיפת הראש לאבל בתוך שלשים.
סימן מג - דין קריאת האבל בתורה בעשרה בתוך שלשים.
סימן מד - דין שמועה קרובה נוהגת בשעה ושלשים ורחוקה נוהגת יום אחד ואי זו היא שמועה קרובה ואיזהו רחוקה.
דין דברים המותרין לאחר ל'
סימן מה - דין קריעה לתופרה ולשוללה בתוך שלשים או לאחר שלשים.
סימן מו - דין מאימתי מורת בתספורת ורגל המפסיק בתוך שלשים.
סימן מז - דין מאימתי מותר ליכנס בבית (המשתה) השמחה.
סימן מח - דין מאימתי מותר בנישואין בין לארס בין לכנוס.
דין ג' רגלים ור"ה וי"כ
סימן מט - דין ימים טובים שאירעו בתוך שבעה או בתוך ל'.
סימן נ - דין אבילות שהפסיקו הרגל בתוך שבעה אם עולה לו קצת היום ככולו.
סימן נא - דין הקובר את מתו ערב ר"ה מהו לגלח ערב יוה"כ. וכן הקובר את מתו בערב יוה"כ מהו לגלח בערב החג.
סימן נב - דין הנפטר ביום טוב לקבורה ולאבלות ולכל דבר.
סימן נג - דין חפירת כוכין וקברות במועד להיקבר בהן אחר המועד.
אתהלך לפני ה' בארצות החיים וסימנם ויטע ה' ג"ן בעדן

Siman 3

הלכות מילה צרפתני כצרוף כסף אלהים נורא עלילה
דבקני בעדותיך ונאהבם מאד בלי תפלה
קרבן דמינו להקריב לפניך בששון וגילה
יען כי שמך עלינו נקרא להתהללה
הבאתנו בברית אתך מרוב אהב נפלא
חותם ברית קדש חתמיתני לך לסגולה
זור היזרת והפרשת מחלקך מושכי ערלה
קולי שמעה כחסדך בעורכי שיח ותפלה
ואמצני לבאר כהלכה חוקי הלכות מילה
וזה סדר הלכותיה.
סימן א - דין הנימולין בין בזמנן ובין שלא בזמנן:
סימן ב - דין מכשירי מילה שדוחין את השבת:
סימן ג - דין המוהל:
סימן ד - דין ברכת מילה ופירושה:
סימן ה - דין תפלה בבית הכנסת שיש בה מילה:
סימן ו - דין למה נהגו לתקן כסא כבוד:
סימן ז - דין למה נהגו להדליק נרות בביהכ"נ שיש בו מילה:
סימן ח - דין הבאת תינוק לבית הכנסת וכריתות ברית עם בעלי ברית וכל סדר מילה:
סימן ט - דין שצריך אבי התינוק לעשות משתה ביום מילה וסימנם בו"א ברוך ה':

Siman 4

הלכות שחיטה
צרופה כל אמרת אלהי מגן לחוסים בו ופליטה
דת ודין מעולפת ספירים גם שש וארגמן לוטה
קושט אמרי אמת להודיע מדור לדור מסורת פשוטה
יחוקקו סופרים חקקי צדק תמיד על פי עטה
הורינו אל דרך חוקיך התהלך באמתך ארח קשוטה
חנני דעה והשכל ולמדני לבל אשגה להחליף השטה
זאת חקת התורה לחוק כהלכה למשה מסיני משפטה
קראתיך ענני ה' אלהי האירה עיני בהלכות השחיטה
ראיתי את כל החיים. המהלכים נבוכים על דרכים. קהל גדול ועם רב. ממזרח וממערב, מצפון ומים, נודדים ללחם אים, למצוא מחייתם מכולת לביתם. והנה המה נילוזים בנפשותם. לאמר יגענו ולא הונח לנו. לחמנו יבש היה נקודים. מאין כל מחמדים. ונפשנו קצה בלחם הקלוקל. נלאינו כלכל. כי לא על הלחם לבדו יחיה האדם. כל ימי עודו. ונפש ברכה תדושן. בשר שמן ויין ישן. בצפרים עפות ופרות יפות המראה והבריאות וצאן ברורות. ואם מספר ימי החול במשפט יכלכל. מכל האוכל אשר יאכל. בלחם צר ומים לחץ. ובשרו לא ירחץ פעם ילקט אורות. ופעם מגדים ופירות. מה יעשה לשבתות ולחדשים ולמועדי ה' המקודשים. ואין קידוש אלא במקום סעודה. להכין אותה ולסעדה. ומה חפץ בכל פירות גנוסר. ואין שמחה אלא בבשר. במנה הוגנת וחלק יפה. חיי בשרים ולב מרפא. ואליו מצפים ומקוים העם המתאוים. לאכול בשר תאוה. זו מצוה וזו שכרה. הכל שוחטין שחיטתו כשרה. ועל כל לב הזמן שחוץ. ופי כל שר צבאו נחוץ. מבית ומחוץ. וכל העם אמרו לחוץ. אין למידין מן הכללות ואפילו במקום שנאמר בו חוץ. אמרתי אשמרה דרכי. להכין מהלכי. בדרך קצרה הטובה והישרה. אל זקני העיר השערה. ובצל קורותם אתלונן. ומזקנים אתבונן. לערוך מערכה. לרגל המלאכה. כתורה וכהלכה. למצוא בם חן ושכל טוב בעיני אלקים ואדם. והוא מצות עשה שהזמן גרמה. ומה' מענה לשון אשאל ואתחנן לפניו ללמדני לבל אכשל שלא אומר על טמא טהור ועל איסור מותר ועל פסול כשר וילמדני דעת ודרך תבונות יודיעני:
הלכות שחיטה שחיבר צדקיהו בר אברהם הרופא ינעם והם י"א דינים.
סימן א - דין מי ראוי לשחוט.
סימן ב - דין במה שוחטין.
סימן ג - דין מקום הראוי לשחיטה.
סימן ד - דין שהייה.
סימן ה - דין דרסה.
סימן ו - דין חלדה.
סימן ז - דין הגרמה.
סימן ח - דין עיקור.
סימן ט - דין פירכוס.
סימן י - דין כסוי הדם.
סימן יא - דין במה מכסין.

Siman 5

הלכות טרפות והן כ"ג דינין.
סימן א - דין הראש והמוח.
סימן ב - דין חוט השדרה.
סימן ג - דין הגרגרת.
סימן ד - דין הוושט.
סימן ה - דין הלב.
סימן ו - דין הכבד.
סימן ז - דין המרה.
סימן ח - דין הריאה.
סימן ט - דין הטחול.
סימן י - דין הכליות.
סימן יא - דין הקיבה.
סימן יב - דין הדקין.
סימן יג - דין כרס הפנימית.
סימן יד - דין המסס ובית הכוסות.
סימן טו - דין האם.
סימן טז - דין נשתברו הצלעות.
סימן יז - דין בוקא דאטמא.
סימן יח - דין צומת הגידין.
סימן יט - דין בהמה שנחתכו רגליה.
סימן כ - דין הגלודה.
סימן כא - דין נפולה.
סימן כב - דין דרוסה.
סימן כג - דין טרפות בעוף.





Siman 1

<b>הערוגה הראשונה ענין תפלה</b>
תניא היה ר' מאיר אומר חייב אדם לברך מאה ברכות בכל יום שנא' ועתה ישראל מה ה' אלהיך שואל מעמך. אל תקרא מה אלא מאה ברכות שואל מעמך. ובירושלמי דברכות גרסינן תני ר' מאיר אומר אין לך אדם מישראל שאינו עושה מאה מצות בכל יום קורא את שמע שחרית וערבית ומברך לפניה ולאחריה מתפלל י"ח ברכות שלש פעמים. אוכל פתו בבקר ובערב ומברך לפניה ולאחריה כל פעם ששותה מברך עושה צרכיו ומברך יש לו ציצית בבגדו תפילין בזרועו הא למדת שמצוה וחובה ליזהר בהן.
מצאתי מפורשים אותיות פסוק ועתה ישראל הן מאה ויש מפרשים מ"ה בחילוף אותיות א"ת ב"ש י"ץ עולה בגמטריא מאה.
ומצאתי בשם רבינו שלמה זצ"ל שדוד המלך יסדם שנא' נאום דוד בן ישי ונאום הגבר הוקם על הקם על כתיב שהקים יסוד מאה ברכות מניין ע"ל. ומה ראה דוד ליסדם לפי שהודיעוהו אנשי ירושלים שהיו מתים מישראל מאה איש בכל יום ולא היו יודעים מפני מה עד שראה דוד ברוח הקודש ותקן מאה ברכות הה"ד נאום הגבר הקם על. ויש למדין אותו מזה הפסוק הנה כי כן יבורך גבר ירא ה'. יברך כתיב כ"י כ"ן בגמטריא מאה הוי.
ונראה שנשתכחו מעני ומרוב עבודת הגלות עד שבאו התנאין והאמוראין ויסדו לנו אלו תחתיהן. וחשבונם מצאתי בשם רב נטרונאי גאון זצ"ל על ברכת של שחרית לברך כל אחת ואחת בעונתה אי אפשר מפני הטינוף אלא כשנעור אדם משנתו בודק נקביו ומקנח עצמו יפה ורוחץ פניו וידיו כהוגן משום שנא' הכון לקראת אלהיך ישראל ומתחיל לברך על נטילת ידים. אשר יצר. אלהי נשמה. שלא עשאני גוי. עבד. אשה. מגביה שפלים. ומלביש ערומים. זוקף כפופים. רוקע הארץ על המים. מכין מצעדי גבר. שלא חסר מצרכי כלום. אוזר ישראל. המעביר. וג' ברכות של תורה. ואחת לתפלה של ראש. ואחת לתפלה של זרוע. ברוך שאמר. ישתבח. יוצר אור. אהבה. גאל ישראל. וי"ט ברכות של תפלת לחש. עם ברכת המינין. ומכאן ואילך כשנוטל ידיו אינו חייב לברך אלא לאכילת פת ולתפלה. וברכת המוציא. שהכל. בורא נפשות. ואחר הסעודה ברכת הזן. ברכת הארץ. בונה ירושלים. הטוב והמטיב. ועל כל פעם ששותה ועל כל פעם שנפנה לצורכו. אע"פ שאינו מברך על נטילת ידים צריך לברך אשר יצר. ומים אחרונים של סעודה אין מברכין עליהן. ואע"פ שאמרו חכמים שהן חובה אינו חייב לברך עליהן. ולמה נאמר בהן שהן חובה כבר פירשו שדבר זה מפני סכנת עינים הוא. שאם אכל מלח ויש בו מלח סדומית שמסמא את העינים ושמא יגע ויבוא לידי סכנת עיניו. אבל לענין ברכה לא. הרי חמישים ברכות. וברכת נטילת ידים למנחה. וי"ט ברכות של תפילת המנחה. וי"ט ברכות של ערבית. וב' לפני ק"ש. וג' לאחריה. וכשבא לישן ברכת המפיל. נמצא בחול שיש בו ג' תפלות של י"ט ברכות אתה יכול להשלימן. אבל בשבת שאין בו אלא שבע שבע ממלא אותם באספרמקי ומגדי. ע"כ תשובת הגאון. ותימה שהרי לא עלה חשבונו למאה.
ונראה שצריך להשלימן בסעודה של ערבית שהרי הגאון לא חישב אותה. ולגאון אחר זצ"ל מצאתי הא דאמרי' בפ' התכלת בשבתא ממלא לה באספרמקי ומגדי. נראה שאנו ממלאין הכל שהרי אנו מחסרין ערבית שחרית ומנחה ל"ו ברכות מתפילת י"ט שאין מתפללין אלא ז' ברכות בכל תפלה. וכנגדן אנו ממלאין בשבת י' קורין בתורה. ז' בשחרית וג' במנחה. שהן כ' ברכות אחת לפניה ואחת לאחריה ט' ברכות למפטיר וז' לתפלת מוסף הרי ל"ד. ועוד ברכת קדוש היום נוספת שאינה בחול כ"א ברכת היין וברכה א' מעין ג' הרי ל"ו. המכוין בי"ט לק' ברכות ינוחו לו ברכות על ראשו.
ובשם רבינו שלמה זצ"ל מצאתי לפי' תקנו לומר אין כאלהינו בשבת לפי שאין מתפללין י"ח ברכות כ"א ז' וד' פעמים אנו אומרין אין. אין כאלהינו. אין כאדונינו. אין כמלכנו. אין כמושיענו. וד"פ מי וד"פ נודה אי"ן מ"י נוד"ה הרי אמן. וד' פעמים ברוך וד' פעמים אתה הרי נראה כאומר י"ב פעמים אמן וז' ברכות אנו מתפללין הרי י"ח כנגד י"ח ברכות שמתפללין בחול ומעתה אין אנו חסרין כלום:

Siman 2

<b>דין ברכת אלהי נשמה שנפחת בי למה אין פותחין בה בברוך.</b>
ועל ברכת אלהי נשמה שנפחת בי טהורה. תימה לר' בנימין אחי נר"ו למה אין פותחין בה בברוך. והלא היא מטבע ארוך. והי' לנו לפתוח בה בברוך ולחתום בה בברוך דהכי אמרינן בירושלמי. אמר ר' יודן טופס ברכות כך היא. מטבע קצר פותח בברוך ואינו חותם בברוך. מטבע ארוך פותח בברוך וחותם בברוך.
ונראה לי לפרש כי עיקר הברכה היא המחזיר נשמות לפגרים מתים. ולפי שצריך אדם לברך ברכה זו כשניעור משנתו מיד תכף לתעורתו. האריכו בה כדי שיהא מתעורר יפה ויוכל לכוין לבו בברכה. ולפי הפירוש הזה נראה. שצריך להזכיר בה מלכות. עוד שמע אחי מחבר אחד ושמו ר' לוי שקבל מרבותיו שברכה זו של תעורה סמוכה לברכת השינה. המפיל חבלי שינה על העין. ועל כן אין פותחין לזו בברוך. דהויא לה כעין ברכה הסמוכה לחברתה. ויש מפרשין שאין פותחין בה בברוך לפי שהוא הודאה כמו שנפתח בה בשם ובמלכות דומה. ומצאו סיוע לדבריהם מודים דרבנן דבר חשוב עד למאד. שבשביל חשיבותו אמרו על הבא ומצא צבור מתפללין אם יכול להתחיל ולגמור עד שלא יגיע שליח צבור למודים יתפלל ואם לאו אל יתפלל. הרי נתנו לו כח קדושה רבה וכח קדיש. והיה לו להיות בפתיחה שלימה אלא לפי שהוא הודאה לא נתנו לו פתיחה. ואף חתימה אין בו אע"פ שיש בו דברים ארוכים. ומצינו ברכת הודאה אחרת שאין בה פתיחה ויש בה חתימה שוה עם ברכת אלהי נשמה. וכמוהו. והיא נאמרת על הגשמים. מודים אנחנו לך ה' אלהינו על כל טיפה וטיפה שהורדת לנו. ויש לה חתימה ברוך אל ההודאות. ואין לה פתיחה מטעם שהיא הודאה. ובהודאה יש במשמע הזכרה ומלכות וכל דבר הצריך לברכה:
והרב ר' ישעי' זצ"ל כתב בפסקיו בראש כתובות. בני אדם שמתחילין במאה ברכות אלהי נשמה שנפחת בי טהורה. טועין הן. מפני שלא מצינו בשום מקום שיתחיל בברכות בלא פתיחה בברוך. וכן ראוי להתחיל אשר יצר את האדם ויש בה ברכה לפניה ולאחריה. ואחר כך אומר אלהי נשמה וחותם בה בברוך ואינו פותח בה בברוך מפני שהיא סמוכה לה. ואחר כך אומר כל הקטנות. ואחר כך אומר המעביר חבלי שינה. ופותח בה בברוך מפני שלא נתקנה עם סדר מאה ברכות. אלא כשצריך ללמוד. הלכך יש לה פתיחה. ותימה לאחי על דברי הרב זצ"ל כי אלהי נשמה היא הברכה הראשונה שהרי כשמקיץ משנתו. מיד נתחייב בה כדאמרינן בגמרא כי מתער מברך. ועוד הישן ביום שאין לו לברך אשר יצר מה נאמר בזה. לאי זו ברכה נסמוך אותה ואם יש לסמכה לברכה אחרת ראוי לסומכה לברכת המעביר חבלי שינה שגם היא ברכה על התעורה. ואל תתמה על שתי ברכות הללו כי אלהי נשמה מיוסדת על השינה עצמה שהקב"ה משמר הנשמה שבגוף והיא עולה ושואבת חיים מלפניו כדאמרינן בבראשית רבא ר' ביסני ור' אחא ור' יוחנן בשם ר' מאיר הנשמה הלזו ממלא את כל הגוף. ובשעה שהוא ישן היא עולה ושואבת לו חיים מלמעלה. ובפסיקתא ואתה מחיה את כולם. לפי שהם כולן נהנין מזיו השכינה שנא' באור פני מלך חיים. והמעביר חבלי שינה הוא על התעורה עצמה כשמעביר ידיו על עיניו ועל פניו להתעורר יפה יפה כי פעמים שמקיץ אדם משנתו ועיניו כבדות כמתנמנם עד שהוא רוחץ פניו וידיו ועיניו. על כן ראוי להקדים המעביר חבלי שינה שהיא פלא התעורה עצמה ואחר כך סומך לה אלהי נשמה. והנראה בעיני כרבינו ישעי' זצ"ל וכן כתבתי בשם רב נטרונאי גאון זצ"ל בהלכה א'. כתב הרב ר' שמחה זצ"ל שכל פעם שאדם ניעור משנתו ביום צריך לברך אלהי נשמה. וכן כתב הר"ר אביגדור כהן צדק נר"ו משמו:

Siman 3

<b>דין ברכת אשר יצר את האדם מתי מברכין אותה.</b>
אשר יצר את האדם בחכמה. יש מפרשין היאך בחכמה שעשאו משוקל ומכוון בד' יסודותיו דם וליחה ומרירה אדומה ושחורה כדאמרינן בתנחומא פרשת נגעים. שאם בראו רובו דם ומיעוטו מים נעשה מצורע. רובו מים ומיעוטו דם נעשה אסטנס. ובויקרא רבא. רובו מים ומיעוטו דם נעשה אדרופיקוס לכך בראו חציו דם וחציו מים כדי שיהי' שלם:
ור' בנימין אחי נר"ו כתב בשם הר"ר מאיר נר"ו לפי שהאדם נקרא עולם קטן כמו שאמרנו בבראשית רבא שכל מה שנעשה במשכן דומה לעולם ולגוף האדם. במשכן היו קרשים קבועים בתוך האדנים. ובגוף צלעות קבועות בתוך החוליות. ובעולם הרים קבועים ביסודי הארץ. במשכן הי' הקרשים מצופים כו' כדאיתא התם. ומצינו חכמה בבריאת העולם שנא' ה' בחכמה יסד ארץ כו'. ואומר מה רבו מעשיך ה' כולם בחכמה עשית וגו'. לכך קבעו אשר יצר את האדם בחכמה וחותם הרופא לכל בשר ומפליא לעשות ואין בה משום חתימה בשתים. ומשמע הרופא לכל בשר במה שהוא מפליא לעשות עמהם בפתיחת נקביהם:
מצאתי בשם רבינו שלמה זצ"ל כי גדול אתה ועושה נפלאות. אמר ר' תנחומא בר חייא הנוד הזה אם יהי' בו נקב כחדידה של מחט כל רוחו יוצאה ממנו. והאדם הזה עשוי מחולים מחולים ונקבים נקבים ואין רוחו יוצאה הימנו. הוי אומר ועושה נפלאות על כן קבעו חכמינו זצ"ל ומפליא לעשות:
והורה רבינו יצחק ב"ר יהודה זצ"ל שכל פעם שחוזר אדם מלהסך את רגליו בין לגדולים בין לקטנים מברך אשר יצר. והנוטל ידיו לתפלה ולא עשה צרכיו או נוטל ידיו לתלמוד תורה בנקיות מברך על נטילת ידים. שהרי חכמים תקנו שצריך ליטול ידיו לתפלה ולתלמוד תורה על שם הכון לקראת אלהיך ישראל:
והר"ר אלחנן זצ"ל השיב. ישכיל אדוני כי על קטנים אנו מברכין אשר יצר כי אינו נראה לחלק בין גדולים לקטנים לענין אשר יצר. אבל נטילת ידים אינו מברך על הקטנים כי אפי' נטילת ידים אינו צריך. אפי' אם רוצה לעסוק בדבר קדושה או בעבודה היכא דלא שפשף בניצוצות שברגליו כדמשמע ביומא פ' אמר להם הממונה. ובגדולים צריך לברך על נטילת ידים ואשר יצר. והנראה בעיני כהוראת רבינו יצחק זצ"ל שאין מברכין על נטילת ידים אלא לסעודה ולתפלה ולשחרית. וכן כתבתי בשם רב נטרונאי גאון זצ"ל בהלכה א':

Siman 4

<b>דין ברכת מגביה שפלים וברכת עוטר ישראל בתפארה.</b>
ועל ברכת מגביה שפלים.
מצאתי בתשובות הגאונים ז"ל שרב עמרם גאון זצ"ל הסיר מגביה שפלים. ויש תמיהין למה לא הסיר מתיר אסורים. שהרי שניהן אינן במטבע. והתשובה למה יסיר מתיר אסורים והנה היא כתובה בדברי חברים ובמטבע הוא מפי הגבורים שכן אמרו כי פשיט כרעיה אומר מתיר אסורים. ולדברי אילו ואילו ברכה קבועה היא מימי רבותינו. ומי הוא שהי' בו כח להסיר אבל באמת מגביה שפלים הסיר שאינה במטבע שטבעו חכמים. ועוד שהרי בזוקף כפופים די לו שהוא מענין מגביה שפלים ועל מתיר אסורים לא דבר כלום:
וכן מצאתי בתשובות שהסיר רב עמרם גאון זצ"ל עוטה ישראל בתפארה. לפי שאין עטיפת סודר נוהגת במקומנו. וגם רב נטרונאי גאון זצ"ל לא כתב עוטה ישראל בתפארה:

Siman 5

<b>דין ברכת התורה שחרית ואחר קריאת שמע.</b>
וצריך לברך ברכת התורה ולקרות פרשת תמיד. ושונה בתחילת מסכת ברכות. ושונה פרק אי זהו מקומן של זבחים. דאמרינן בשילהי פרק קמא דקדושין לעולם ישלש אדם שנותיו שליש במקרא שליש במשנה שליש בתלמוד. ואמרי' מי ידע אדם כמה חייו ואוקימנא ליומי ופירשו רבינו חננאל ורבינו תם זצ"ל ליומי שליש היום במקרא שליש במשנה שליש בתלמוד. ויש סומכין על זה מה שאנו קורין פרשת תמיד בכל יום וכל הסדר הכתוב בסדור רב עמרם גאון זצ"ל שיש בו עסק מקרא ומשנה תלמוד הלכות ואגדות.
וכתב ר' בנימין אחי נר"ו שקריאת פרשת תמיד חובה. תדע לך שהוא כן שהרי אין מזכירין פרשת תמיד בתפלה כמו שמזכירין פסוקי המוספין בתפלת מוסף:
עוד כתב בשם הרב ר' מאיר נר"ו שאין ראוי לקרוא פרשת תמיד קודם שיעלה עמוד השחר שכן חובת התמיד משהאיר המזרח על שם ונשלמה פרים שפתינו:
ואם קראה קודם לכן לא יצא ידי חובתו. והמשכים קודם שיעלה עמוד השחר מברך על התורה וקורא לא ימוש. ושונה מאימתי קורין. ופרק אי זהו מקומן. דהא קיימא לן בין למקרא בין למשנה צריך לברך. וכשיעלה עמוד השחר קורא פרשת תמיד בלא ברכה:
ועוד כתב אחי בשם הר"ר מאיר נר"ו דהא דתניא שצריך לברך דוקא בשמשכים לקרוא או לשנות. אבל אם משכים להתפלל תפלות ותחנונים כמו שרגילין בעשרת ימי תשובה יש אומרים שאין צריך לברך:
והר"ר אברהם ב"ר דוד זצ"ל השיב. בעשרת ימי תשובה כך מנהג לברך ברכת התורה. לעסוק בדברי תורה. והערב נא. ואשר בחר. ולשנות הלכה אחת ממשנת איזהו מקומן או ממשניות אחרות ואחר כך אומר תהלה לדוד. כי הכתובים תורה הן. והן בכלל שאמרו למקרא צריך לברך.
וכתב הר"ר ישעיה זצ"ל זה שאמרנו שהמשכים צריך לברך דוקא לפניה. אבל לאחריה אינו מברך. ואינו דומה לברכת התורה שבכנסת שמברך לפניה ולאחריה דהתם כל אחד ואחד גומר מצותו. אבל הכא אין קצבה לעסוק בתורה שיברך לאחריה. וזה שאמרנו שמברכין על התורה דוקא אשר השכים לקרות או לשנות קודם שיקרא קריאת שמע. אבל לאחר שיקרא קריאת שמע אינו צריך לברך שכבר נפטר באהבה רבה. שאומר ללמוד וללמד לשמור ולעשות ולקיים את כל דברי תלמוד תורתך באהבה. ודוקא קריאת יחיד נפטרת באהבה רבה. אבל קריאת רבים בעשרה אינה נפטרת לא באהבה רבה ולא בהערב נא דתקנת עזרא היא:
והר"ר אברהם ב"ר דוד זצ"ל כתב שצריך לברך על התורה אפי' לאחר קריאת שמע. וזה נוסח לשונו. מה ששאלת בברכת התורה אם אנו חייבין לברך אותה כל שעה שנרצה ללמוד. דבר זה עיינתי בהלכות הר"ר יהודה זצ"ל. וקבע שאינו צריך. כי כל היום אינה שעה קבועה לדברי תורה ונפטר באהבת עולם. ומה שאנו מברכין על התורה כאשר אנו קוראין בעשרה מפני שקריאת התורה בעשרה היתה קבועה ועומדת מימות משה רבינו ע"ה וברכה לא זזה ממקומה. אבל שאר קריאת התורה כבר נפטר באהבת עולם. ומה שאנו גורסין במקום אחר ויאמר ה' על עזבם את תורתי ואמר מר על שלא ברכו בתורה תחלה. מפרש הרב שאינו אומר מברכת התורה אלא שמעניש תלמידי חכמים שאין עושין כבוד לתורה ואין עולין ראשונה לקרות בתורה עד כאן דברי הר"ר יהודה זצ"ל.
אבל אני שמעתי מפי ר' הכהן שהר"ר שמואל דשמריג וחביריו היו עוסקין בברכת התורה ואתא עליהו ר' עזריאל אמר להן במאי עסקיתו אמרו לו בברכת התורה. אמר להן כתוב בירושלמי והוא ששנה לאלתר כלומר שאינו נפטר באהבת עולם אלא א"כ שנה לאלתר. אבל אם לא שנה לאלתר שהסיח דעתו ממנה ועסק בצרכיו צריך לברך עליה ולעיני נראה לי זה הדעת. דאם כן הוא שאין לתורה שעה קבועה וכל היום הוא חובתו כמו שנאמר והגית בו יומם ולילה אפי' משחרית לשחרית לא יברך עליה ואם תאמר שהשינה מפסקת אם כן אפי' ביום נמי מי לא בעי מינם מי לא בעי למיעל לבית הכסא אלא שאין בנו כח להכריח דברי הרב שהורה על זאת הברכה לא תשא אבל ברכה אחרונה שהזכרת כמה ימים שהי' ספק בידי. אך מי יאמר לנו שזה הירושל' עקר. מדוע לא יברך כל זמן שירצה להפטר מדברי תורה ולעסוק בצרכיו. ואני אין בי כח להשיב על דברי הר"ר יהודה זצ"ל שאוסר לברך ברכת התורה. ולמי שאומר שצריך לברך אם הי' אדם יושב על שולחנו או עוסק בעסקיו ובא אדם ושאל לו בדבר הלכה. בודאי אם הי' מקום הטנופת אינו לא מקום תורה ולא מקום הלכה. אך אם הוא מקום נקי להשיב בו דברי תורה צריך לברך ברכת התורה קודם שישיב את שואלו.
ודברים אילו כמה הם אדירים וחזקים ואין אדם יכול לצלול בהם ולהעמידן. וכל איש מקבל שכר על מה שרואה בדעתו אם דעתו מכוון לשמים שהרי אתה רואה שתפילין שתפרן בפשתן פסולות כדאמרינן בפרק אלו הן הלוקין ואמר רב חזינא לתפילין דבי חביבי דתפורי בכיתנא ולית הלכתא כוותיה. ובודאי ר' חייא הגדול הי' לו שכר תפילין כשאר החסידים ואע"פ שתפורות בפשתן.
ור' בנימין אחי נר"ו סבירא ליה שאין צריך לברך על התורה לאחר קריאת שמע שכבר נפטר בברכת אהבה רבה כמו שמפורש בגמרא דידן. וההיא דירושלמי דקאמר והוא ששנה לאלתר לאו אתלמוד תורה קאי אלא אקריאת שמע גופו קאי.
ואל תתמה על לשון ששנה לאלתר לפי שבהרבה מקומות בירושלמי נאמר בקריאת שמע לשון שינון כדאיתא התם שנייא התם קרית שמע שהוא לשינון ועקרו מלשון ושננתם. וזהו פירושו של ירושלמי והוא ששנה על אתר. אימתי אינו צריך לברך על התורה לאחר שקרא את שמע לפי שכבר נפטר באהבה רבה דוקא כשקרא את שמע מיד אחר שבירך אהבה רבה אבל אם הפליג בין ברכת אהבה רבה לקריאת שמע אינו נפטר מברכת התורה שהרי הפסיק בינתים והוי כמברך על המצוה או על הפירות והשיח בין ברכה לעשייה או לטעימה שצריך לחזור ולברך ורשאי הוא להפסיק שהרי ברכות אין מעכבות אלא שמצוה מן המובחר לסמוך הברכות אל הקריאה.
ועל דבר זה שאל לפני הר"ר אביגדור כהן צדק זצ"ל והשיב לו תשובה זו. אומר אני כי המברכים ברכת התורה על הלמוד אפילו לאחר קריאת שמע ומביאין ראייה מדאמרינן בירושלמי אמר שמואל השכים לשנות קודם קרית שמע צריך לברך לאחר קרית שמע אינו צריך לברך. אמר ר' אבא והוא ששנה על אתר.
ובאת לדחות את דבריהם ולפרש והוא ששנה על אתר היינו שקרא קרית שמע לאלתר. דמיגו דחיילא ברכה אקרית שמע דלאלתר חיילא נמי על הלמוד המופלג. אין לדחות כן. חדא דלישנא משמע דשנה קאי אהשכים לשנות שהוא לשון לימוד ואע"ג דזימנין אשכחן דירושלמי קרי לקריאת שמע שינון כמו שכתבת הכא לא משמע לישנא הכי. ועוד מאי שנא מתפילין דכל זמן שמניחן מברך עליהן כדאמרינן בפרק לולב וערבה ולא אמרינן מיגו דחיילא ברכה על הנחה ראשונה הסמוכה לה חיילא נמי על הנחה אחרת המופלגת. וכי תימא תפילין שאני דאסור להסיח דעתו מהן. קל וחומר מציץ כדאיתא בפרק הקומץ רבא ובפרק יציאות השבת ובפרק קמא דיומא. לפיכך סילוק והיסח הדעת הוי הפסק. ציצית יוכיח דלא אשכחן דאיתסר בה היסח הדעת ומברך עליה כל זמן שמתעטף כדמשמע בפרק התכלת מעובדא דרב יהודה. ואע"ג דכתיב וזכרתם ותזכרו לא לאסור בה היסח הדעת דיציאת מצרים ושבת ומחיית עמלק נמי כתיבא בהו זכירה ולא מיתסרין בהיסח הדעת. וסוכה נמי לא מיתסרא בהיסח הדעת אע"ג דכתיב בה למען ידעו דורותיכם ומברך עליה כל זמן שנכנס לישב בה לאכול. ועוד דברי תורה נמי נמשלו לשלשה משקין הנפסלין בהיסח הדעת כדאיתא בפרק קמא דתענית דאסור להסיח דעתו מהם. אלא וודאי אין הדבר יוצא מידי פשוטו. והוא ששנה על אלתר פירושו לימוד. אמנם יש לחלק בין אהבה רבה לברכת התורה דאהבה רבה עקרה לא נתקנה לברכת התורה לפיכך אינה פוטרת אלא לימוד הסמוך לה לאלתר. אבל ברכת התורה פוטרת אף לימוד המופלג לאחר שעה דכתיב והגית בו יומם ולילה הכתוב עשה הלימוד דיום ולילה אחד הגיון אחד. ולא דמי לתפילין וציצית וסוכה דלאחר שסלק התפילין והציצית מעליו ואחרי צאתו מן הסוכה אזלה לה מצוה וכל זמן שלא יחזור ויעשה מעשה הנחה ועיטוף וישיבת סוכה המצוה מסולקת ממנו לגמרי וליתה גביה כל עיקר וסילוקא נראה וניכר. אבל תורה אף אם פונה לעסקיו יכול לדבר או להרהר בדברי תורה ואפי' נכנס לבית הכסא ולבית המרחץ.
אמרינן בירושלמי בפרק כירה ובפרק כל הצלמין תני שואלין הלכות מרחץ בבית המרחץ והלכות בית הכסא בבית הכסא ואע"ג דבתלמוד דידן לא משמע הכי דמתרצינן התם לאפרושי מאיסורא שאני הא לאו הכי אסור אע"ג דהוי מהלכות המרחץ מכל מקום זמנין דמהרהר בדברי תורה לאנסו אף בבית הכסא ואי אפשר לו להסתלק מהן כמו ר' אלעזר ב"ר שמעון בפרק טבול יום ובירושלמי בפרק מי שמתו נמי גרסינן אמר ר' זעירא כל סברא קשיא דהוה לי תמן סבריתה. ושינה ביום נמי כיון דאסור לישן יותר משינת הסוס לא חשיבה קבע כולי האי להיות הפסק דיום סתמיה לאו לשינה קאי דלא איברא ליליא אלא לשינתא כדאי' בפרק הדר. הילכך אנו שרגילין לברך ברכת התורה בכל יום קודם פרשת קרבנות ומשנת איזהו מקומן וברייתא דר' ישמעאל שוב אין צריך לברך אלא למחר. ובימי חכמי התלמוד מתוך שתורתן היתה אומנותן לא היו אומרין אותן. וגם לא היו מברכין אלא קורין קרית שמע וברכותיה ותפלה. ואל תתמה שהרי ר' לא היה קורא אלא פסוק ראשון בלבד כדאיתא בפרק היה קורא. ועל כן תולה הפטור באהבה רבה. מיהו קבלתי ממורי רבינו שמחה מאשפירה דשינה ומרחץ ובית הכסא חשיבי הפסק וצריך לחזור ולברך ואיני כמשיב על דבריו ואני להעמיד המנהג שנהגו דנתי לפניך:

Siman 6

<b>דין לעולם יהא אדם ירא שמים.</b>
תניא בסדר אליהו רבא העטופים ברעב בראש כל חוצות. אין רעב אלא מדברי תורה כמה שנאמר הנה ימים באים נאום ה' והשלחתי רעב בארץ לא רעב ללחם ולא צמא למים כי אם לשמוע את דבר ה' ועל אותו הדור הוא אומר לעולם יהא אדם ירא שמים בסתר ומודה על האמת ודובר אמת בלבבו ישכים וישחיר ויאמר. רבון כל העולמים לא על צדקתינו אנחנו מפילין תחנונינו לפניך כי על רחמיך הרבים כו'. וקדמונינו ז"ל הנהיגו לאמרו בכל יום קודם שיתחילו בזמירות.
ורבינו שלמה זצ"ל הרגיל שלא לומר לעולם יהא אדם ירא שמים בסתר מפני שתוהין לומר וכי בסתר יהא אדם ירא שמים ולא בגלוי ומתחילין לומר רבון כל העולמים. וגאון אחד כתב שהגון לאומרו שהרי לדעתנו הוקבע שבא לזרז את האדם להיות ירא שמים ואפי' בסתר ולדבר אמת אפילו בלבבו כגון שפסק בלבו ליתן דינר או מעה לקופה של צדקה אע"פ שלא הוציא בשפתיו יקיים ומקרא מלא הוא ודובר אמת בלבבו. ור' בנימין אחי נר"ו כתב שראוי לומר בסתר שלא אמרו אבא אליהו אלא כנגד דורו של שמד שגזרו שלא לקרוא את שמע ולא היו יכולין להיות יראין בגלוי על כן הזהירם וזרזם לקבל עליהם עול מלכות שמים בסתר. תדע לך שכן הוא שאומר וחייבין אנו לומר לפניך תמיד שמע בכל יום כו' ומיחדים את שמך פעמיים באהבה ואומר שמע ישראל כו'. ועל כן אומר ברוך המקדש שמו ברבים לפי שבשעת השמד אין שמו מקודש ברבים אלא בסתר על כן אין לנו לשנות. זרע יצחק יחידך יש אומרים זרע יצחק ידידך ויש מדלגין זרע יחידך ואומר זרע יצחק שנעקד על גבי מזבחך לפי שלא מצינו שנקרא יצחק יחיד להקב"ה אלא יחיד לאברהם ויש מדקדקין ואומרין זרע יצחק יחידו ואומר שהוא מוסב למעלה שאמר בני אברהם אוהבך ופירוש יחידו שהי' יחיד לאברהם כמה שנאמר קח נא את בנך את יחידך. ור' בנימין אחי נר"ו כתב שאין לשנות ופירושו יחידך יחיד בשמך שקראת לו והוא מוסב כלפי שכינה אבל אברהם ויעקב לא היו יחידים בשם אחד וכן נמצא בברכות בירושלמי בסוף פרק ראשון למה נשתנה שמו של אברהם אבינו ושל יעקב אבינו ושמו של יצחק לא נשתנה מפני שקראו הקב"ה בעצמו. או יש לפרשו מפני שנתיחד לקרבן:

Siman 7

<b>דין תהלה לדוד וסדר פסוקי דזמרא.</b>
תניא אמר ר' אלעזר ב"ר אבינא כל האומר תהלה לדוד בכל יום מובטח לו שהוא בן העולם הבא ואוקימנא מטעם דאתיא באל"ף בי"ת ומשום דכתיב ביה פותח את ידיך:
כתב ר' ישעיה זצ"ל שמעתי טעם בדבר שבכל התהלה יש ווי"ן באמצע חוץ משני פסוקין שאין בהם ווי"ן באמצע. חנון ורחום ה' ארך אפים וגדל חסד קרוב ה' לכל קוראיו לכל אשר יקראוהו באמת. סימן נתן לך בראשי התיבות ח"ק א"ל ח' מחנון ק' מקרוב הרי ח"ק א' מארך ל' מלכל הרי א"ל לומר לך חק אל הוא לאמרו בכל יום. וכדי שלא יפשע אדם מלאמרו תיקנו שיאמרו אותו ג' פעמים דאי אפשר דלא לימריה חדא זימנא. ויש אומרים מה שתקנו לאמרו ג' פעמים כנגד ג' אבות. אמר ר' יוחנן מפני מה לא נאמרה נון בתהלה לדוד מפני שיש בה מפלתן של שונאי ישראל שנא' נפלה לא תוסיף קום בתולת ישראל ואפ"ה חזר דוד וסמכה ברוח הקודש שנא' סומך ה' לכל הנופלים.
וכתב ר' בנימין אחי נר"ו בשם הר"ר מאיר נר"ו למה לא תמה ר' יוחנן על מזמור אליך ה' נפשי אשא שאין שם בי"ת ו"ו קו"ף ומזמור אברכה את ה' בכל עת שאין שם ו"ו לפי שבשני המזמורים האלו יש בהם תשלומין שהרי במזמור אליך ה' נפשי אשא יש בו שני אלפי"ן אחת לעצמה ואחת לתשלום הב' וכן יש בו שני רשי"ן אחד לעצמה ואחד לתשלום הקו"ף שכן בא"ב ג"ד ה"ו תחלוף אל"ף לבי"ת וקו"ף לרי"ש ובסוף המזמור יש פ"א יתירה לתשלום הו' בחילוף א"ת ב"ש וכן בסוף המזמור מאברכה יש פ"א יתירה לתשלום הו'. וכן מצאתי בשוחר טוב אמר ר' יוסי יהא חלקי מגומרי הלל בכל יום ואוקימנא בפסוקי דזמרא. ומפרש במס' סופרים פרק י"ד דהיינו מתהלה לדוד עד סוף הספר שהן ששה מזמורים.
ורבינו שלמה זצ"ל פירש אלו שני מזמורין הללו את ה' מן השמים. והללו אל בקדשו. ותקנו חכמים ברכה לפניהם וברכה לאחריהן. לפניהם ברוך שאמר. ולאחריהן ישתבח. הא למדת שאסור להפסיק ולדבר משיתחילו ברוך שאמר עד שחותם החזן ישתבח. וכן מצאתי בשם רבינו שלמה זצ"ל כל הציבור רשאין לומר ישתבח בפיהם כמו שאומרין ברוך שאמר. אלא שנהגו שיאמר אותו החזן בעמידה ועונין אחריו אמן ומיד מתחיל הקדיש כדרך שאומרים קדיש על הפסוקין ואין ראוי להפסיק בכלום ענין בין פסוקי דזמרה לישתבח שאם יפסיק על איזה דבר וברך ישתבח נראה כמברך לבטלה. וברכת ישתבח אחר פסוקי דזמרא כברכת ההלל לאחריו וברכת ברוך שאמר כברכת ההלל לפניו.
וכתב ר' בנימין אחי נר"ו בשם הר"ר מאיר נר"ו בברוך שאמר יש עשרה ברכות קודם שיתחיל ברכת פסוקי דזמרא כנגד עשרה מאמרות שבהן נברא העולם לפי שצריך לספר שבחו של הקב"ה כמו שאמרו לעולם יסדר אדם שבחו של הקב"ה ואחרי כן יתפלל לפיכך מתחיל בבריאת העולם ונהגו לומר בתחילת התהלה אשרי יושבי ביתך לפי מה ששנינו חסידים הראשונים היו שוהין שעה אחת ומתפללין ופי' אשרי יושבי ביתך השוהין בביתך לשון שהייה ועיכוב כמו וישבו בקדש זה מצאתי בשם רבינו שלמה זצ"ל. עוד הוסיפו לומר אשרי העם שככה לו וכתב אחי ר' בנימין נר"ו הנה שאנו אומרים בתחילת התהלה ג' פעמים אשרי כנגד ג' פעמים שאומרים תהלה לדוד בכל יום לאשר הזריז בה לאומרה ובסוף התהלה נהגו לומר ואנחנו נברך יה מעתה ועד עולם הללויה.
ומצאתי בשם רבינו שלמה זצ"ל לפי שמתהלה לדוד עד סוף הספר הללויה ריש פירקא וסוף פרקא חוץ מתהלה לדוד לפיכך תקנו לומר הפסוק הזה שיהא גם בזה הללויה בסוף פרקא ולא יטעו בו.
וכתב ר' בנימין אחי נר"ו אע"פ שאסור להפסיק בפסוקי דזמרא מותר להפסיק לשאול ולהשיב שלום בין הפרקים או לענות קדיש וברכו וקדושה דלא עדיפי מקריאת שמע והלל שמותר כאשר תמצא לפנינו. והנכנס לבית הכנסת לאחר שקראו צבור פסוקי דזמרא כתב רבינו נתן בעל הערוך זצ"ל בשם רב משה גאון זצ"ל מאן דעל לבי כנישתא ואשכח צבורי דגמרי פסוקי דזמרא אומר ברוך שאמר וחותם מהולל בתשבחות ואומר תהלה לדוד ומדלג ואומר הללו אל בקדשו וחותם בישתבח אבל לומר פסוקי דזמרא אחר תפלה לא דקודם תפלה נתקנו אחר תפלה לא:

Siman 8

<b>דין קדיש בעשרה ועל איזה דבר ראוי להקדיש וסדרו בארמית.</b>
ומה שנהגו לומר קדיש אחר פסוקי דזמרא מצאתי הטעם לגאונים זצ"ל מפני מה מקדישין במקום שדורשין שם פסוקים לפי שאין כל תיבה ואות שבתורה שאין שם המפורש יוצא מהן מה שאין אנו יודעין לכך נהגו לקדש. ויש מן הגאונים זצ"ל שאמרו שאם אין מנהג הקהל להפסיק בין פסוקי דזמרה לתפלה לאחר ישתבח מתחיל ברכו ושפיר דמי ואנו לא נהגנו כן והנכון מנהגינו לפי הטעם שפירשנו. ועוד להפסיק בין פסוקי דזמרה לתפלה.
ובתשובות הר"ר אברהם ב"ר דוד זצ"ל מצאתי על מעשה הקדיש לא נמצא בידינו דבר מבורר היטב מן הראשונים אך סמכוהו האחרונים על הפסוק הזה ונקדשתי בתוך בני ישראל ועל מה שאמרו רבותינו ז"ל במדרש כל דבר שבקדושה לא יהא פחות מעשרה מן הדברים הללו יוצא להן שאם נתקבצו עשרה בני אדם לדבר מצוה בין לתפלה בין לתלמוד תורה צריכין לקדש לפיכך אחר פסוקי דזמרא סמוך לברוך הבוחר בשיר ובזמרה מלך אל חי העולמים יקדישו פעם אחת לפי שכבר סיימו את המצוה של פסוקי דזמרא ועכשיו יתחיל האחרת שהיא קריאת שמע בברכותיה. ושמא יפסיקו לפסוק צדקה או לדבר אחר או שמא יעכב עליהם מעכב מלקרוא את שמע ויצאו בלא קדיש. לכך נתקן הקדיש אחר פסוקי דזמרא. וקדיש אחר יאמרו אחר סיום כל התפלה שכך הוא מצוה בפני עצמה. ואינה מתחברת עם מה שיאמר אחריה. וקדיש אחר יאמרו אחר קריאת התורה מפני שקריאת התורה בעשרה מצוה בפני עצמה היא. וקדיש אחר יאמרו אחר סדר קדושה מפני שגם היא מצוה בפני עצמה והוא דבר שבקדושה ולא יהא פחות מעשרה. וקדיש אחר יאמרו אחר קריאת מזמור או פרק או אגדה או משנה שרגילין לקרות במקצת מקומות כמו שאמרו בסוטה עלמא אמאי מיקיים אקידושא דסידרא ויהא שמיה רבא דאגדתא. וקדיש אחר יאמרו אחר אשרי במנחה מפני שהיא מצוה בפני עצמה דאמר ר' אבינא כל האומר תהלה לדוד בכל יום מובטח לו שהוא בן העולם הבא. וקדיש אחר יאמרו אחר ברכת של קריאת שמע של ערבית. מפני שתפלה של ערבית רשות ושמא יצא אדם מבית הכנסת אחר שגומרין הברכות של אמת ואמונה ולא יתפלל י"ח ונמצא יוצא בלא קדיש. וקדיש של אחר תפלת ערבית שכבר נשלמה התפלה:
יתגדל ויתקדש. יש בקדיש עשרה לשונות של שבח ואלו הן. יתגדל. ויתקדש. יתברך. וישתבח. יתפאר. יתרומם. יתנשא. יתעלה. יתהדר. יתהלל. יש מן הגאונים ז"ל שאומרין שהן כנגד עשרה מאמרות שבהן נברא העולם. וממנו אתה למד שעל כן נתקן שאומר בעלמא דברא כרעותיה. ומפני מה הפסיקו [בין] יתגדל ויתקדש לשאר תשבחות מצינו אגדה. שעשרת הדברות כלולין בעשרה מאמרות ובקדיש יש עשרה שבחות כנגד עשרה מאמרות וכשם שהיה הפסק בין שתי דברות הראשונות לשמונה דברות האחרונות ששתי דברות הראשונות נאמרו מפי הגבורה ושמונה דברות האחרונות שמעו מפי משה. כך הפסיקו בקדיש בין ב' שבחות הראשונות לשמונה האחרונות. ואע"פ שיש הפסק ביניהם אסור לשוח שיחת חולין בינתים. דתניא במשנת דרך ארץ זוטא א"ר חמא ב"ר חנינא פעם אחת הייתי מהלך בדרך פגע בי אליהו זכור לטוב ועמו גמלין טעונין. אמרתי לו מה הגמלין האלה טעונין אמר לי טעונין אף ורוגז למספרי בין קדושה לקדושה. בין קדושה לברוך. בין אמן יהא שמיה רבא ליתברך. ובין כל ברכה וברכה. וכל המדבר בהן עליו הכתוב אומר ולא אותי קראת יעקב.
ור' בנימין אחי נר"ו כתב עשרה שבחות הללו שבקדיש כנגד עשרה לבושים של הקב"ה שעתיד ללבשן ולהפרע מעשרה אומות שהשתעבדו בישראל. והקדיש מיוסד על העתיד כמו שנאמר על ענין גוג ומגוג והתגדלתי והתקדשתי ונודעתי לעיני גוים רבים וגומר. ואלו הן עשר אומות אהלי אדום וישמעאלים מואב והגרים גבל עמון ועמלק פלשת עם יושבי צור גם אשור נלוה עמם. והמזמור הזה מפורש בשוחר טוב על העתיד במלחמות גוג ומגוג. והעשרה לבושים מפורשים בפסיקתא דשוש אשיש. בעשרה מקומות נקראו ישראל כלה וכנגדן לבש הקב"ה עשרה לבושין. הלבוש הראשון בברייתו של עולם שנא' הוד והדר לבשת. הלבוש השני כשנפרע מדור המבול שנא' ה' מלך גאות לבש. השלישי במתן תורה שנא' לבש ה' עוז התאזר. הרביעי כשנפרע מבבל שנא' לבושיה כתלג חיור. החמישי והששי כשנפרע ממלכות מדי שנא' וילבש בגדי נקם תלבושת ויעט כמעיל קנאה. הז' והח' כשנפרע ממלכות יון שנא' וילבש צדקה כשריון (וישועה ככובע) וכובע ישועה בראשו. התשיעי עתיד ללבוש כשיפרע מאדום שנא' מדוע אדום ללבושיך. העשירי עתיד ללבוש להפרע מגוג ומגוג שנאמר זה הדור בלבושו:
ויש מקומות שאומרים ויתקלס במקום ויתהלל.
ומצאתי בשם רב האי גאון זצ"ל שחייב לומר ויתקלס וראוי לאומרו לפי שהקדיש נאמר על העתיד ובעת שימלוך אלהינו על עולמו יכרית כל פסל ומסכה ונשגב ה' לבדו ביום ההוא והאלילים כליל יחלוף. ובעת ההיא יצמיח קרן לדוד עבדו ולישראל עמו בביאת משיח צדקינו שנא' כי עין בעין יראו בשוב ה' ציון אז יתקבצו עובדי אליל יחדיו למלחמה עם משיח צדקינו שנא' למה רגשו גוים ולאומים יהגו ריק וזה הפסוק המלאכים אומרים אותו. למה רגשו גוים יאמר גבריאל. ולאומים יהגו ריק יאמר מיכאל יושב בשמים ישחק ה' ילעג למו. ובעת ערכם למלחמה יצא אלהינו ונלחם עמם שנא' ויצא ה' ונלחם בגוים ההם כיום הלחמו ביום קרב לכך אמר ויתקלס. והוא לשון זיון וכובע נחושת תרגום וקולסא דנחשא.
ובשם ר' יהודאי גאון זצ"ל מצאתי שאין אומרין ויתקלס לפי שאנו מוצאין אותו לשון גנאי וכן מנהג פשוט אצלינו שאין אומרין אותו. והקדיש תחילתו בלשון עברי וסופו בלשון ארמי.
ומצאתי הטעם בשם ר' שלמה זצ"ל לפי שהשם המיוחד הנכתב ביו"ד ה"א עיקר קריאתו בלשון ארמי וקמוץ הוא כי הוא השם המיוחד לעבודה. ובעולם הבא יקרא בארמית ככתבו שנא' ביום ההוא יהיה ה' אחד ושמו אחד. לכן מזכירין אותו בלשון ארמית:
תושבחתא ונחמתא.
מצאתי בשם ר' שלמה זצ"ל לפי שמצינו שכל שירות ותשבחות שאמר דוד בספר תילים לא אמרן אלא ליום נחמה. וכן אנו אומרים בשבת על כל דברי שירות ותשבחות שאמר דוד בן ישי עבדך משיחך ישתבח שמך לעד מלכנו וכו'. וכאן אתה אומר לעילא לעילא מן כל ברכתא מן כל שירי תשבחות כלומר אתה משובח יותר ויותר מכל תשבחות שאמרו הנביאים ליום נחמה:
עוד פירש טעם אחר לפי מה שאמרנו בברכות פרק ראשון תניא אמר ר' יוסי פעם אחת נכנסתי לחורבה אחת מחורבות ירושלים להתפלל ובא אליהו זכור לטוב ושמר לי על הפתח וכו' עד אמר לי בני מה קול שמעת בחורבה זו אמרתי לו שמעתי בת קול שמנהמת כיונה ואומרת אוי לי שהחרבתי את ביתי ושרפתי את היכלי והגלתי את בני לבין אומות העולם. אמר לי בני חייך וחיי ראשך ג' פעמים ביום אומר כך. ולא עוד אלא שבכל שעה שישראל נכנסין לבתי כנסיות ולבתי מדרשות ועונין אמן יהא שמו הגדול מבורך מנענע בראשו ואומר אשרי המלך שמקלסין אותו בביתו כך אוי שהאב הגלה את בניו אוי שהבנים גלו מעל שלחן אביהם לכך אומר ונחמתא כביכול שצריך תנחומין על העצב הזה.
וגאון אחר זצ"ל כתב שעל שם העצב אומר אותו בלשון ארמית כדי שלא יבינו המלאכים מה שרוצין לומר ויערבבוהו שלא יעלה למעלה עבור העצבון הגדול שלמעלה. אבל לאלתר כשהקב"ה אומר אוי שהאב הגלה את בניו המלאכים מזדעזעין ותמהין על העצבון. חוזרים הקהל ומשבחים בלשון עברית. יתברך וישתבח וכו' ועל כן כשחוזרין לומר ונחמתא חוזרין לנחם בלשון ארמית שכיון שאינן מרגישין בעצב לא ירגישו בנחמה.
והר”ר מאיר נר"ו פי' מה טעם אומרים אותו בלשון ארמי כאדם עצב המשנה מבגדי מילתין לבגדי סמרטוטין על שם העצב שפירשנו.
ור' בנימין אחי נר"ו כתב שתחילת אמירתו היתה בלשון עברי כמו שאמרנו למעלה ולא עוד אלא כל שעה שישראל נכנסין לבתי כנסיות ולבתי מדרשות ועונין אמן יהא שמו הגדול מבורך כו' ובכמה מקומות מצאתי באגדה נמצא בלשון הזה. ובימי שמד גזרו שלא יאמרו שמו הגדול מבורך. לכך הנהיגו לאמרו בלשון ארמי שלא היו האויבים מכירין בו ואע"פ שבטלה השמד לא רצו להחזיר הדבר לישנו בלשון עברי כדי שלא ישתכחו הנסים והנפלאות וכדי לעשות פומבי לדבר. ואין פוחתין מז' קדישין בכל יום. והגאונים ז"ל סמכום על שם שבע ביום הללתיך:

Siman 9

<b>דין הראוין לעלות למנין עשרה ואם התחילו בעשרה ויצאו מקצתן מה דינן.</b>
ואחד קדיש ואחד כל דבר שבקדושה צריך עשרה. דתנן אין פורסין על שמע פי' לומר יוצר אור עם הקדושה ואין עוברין לפני התיבה ואין נושאין כהנים כפיהם. ואין קורין בתורה. ואין מפטירין בנביא. ואין עושין מעמד ומושב. ואין אומרים ברכת אבלים ותנחומי אבלים. וברכת חתנים. ואין מזמנין על המזון בשם. פחות מעשרה. אמר ר' יהושע בן לוי לעולם ישכים אדם להמנות מעשרה ראשונים שאפי' מאה באין אחריו נוטל שכר כנגד כלם ואמרינן במדרש איכא ר' אחא אומר כל מי שמתפלל עם הצבור תפלתו נשמעת למה הדבר דומה לעשרה בני אדם שעשו עטרה למלך ובא עני אחד ונתן חלקו ביניהם מה המלך אומר מפני העני הזה איני לובש העטרה נלבשנה ומה דהיא היא. כך עשרה בני אדם צדיקים עומדים בבית הכנסת ורשע אחד ביניהם מה הקב"ה אומר מפני רשע זה איני מקבל את התפלה נקבלנה ומה דהיא היא. ורבנן אומרים כל מי שהוא מתפלל אחר הצבור מעשיו נפרטין הה"ד סתם תפלתי שתם כתיב פי' לשון הפרשה והבדלה כמו וישת לו עדרים לבדו:
ונשים ועבדים אינן משלימין לעשרה. וקטן אם ראוי להשלים לעשרה אם לאו מצאתי בתשובת הגאונים ז"ל מעשה היה בימי רבינו יצחק ב"ר יהודה זצ"ל שהיתה דליקה בעירו ובא להתפלל ולא נמצאו עמו כי אם תשעה אנשים בני מצוה והביא קטן אחד וחומש בידו והתפללו. ויש מביא ראי' מהא דאמרינן בפרקי דר' אליעזר ויאמר ה' אל משה ואל אהרן לאמר. מהו לאמר אמר לו הקב"ה למשה אמור להם לישראל עד עכשיו היה אצלי סוד העיבור מכאן ואילך שלכם הוא לעבר את השנה. בשלשה מעברין את השנה כדברי ר' יוסי ר' אליעזר אומר בעשרה שנא' אלהים נצב בעדת אל ואם נתמעטו העשרה מביאין ספר לפניהן ועושין גורן עגולה לפניהן לפני אביהן שבשמים וראש הישיבה מזכיר לפניהם את השם ושומעין את קולו בלשון הזה וידבר ה' אל משה וגו' ומעון הדור אין נשמעין מאומה אלא כביכול אינו יכול שלא לשכון כבודו עליהם.
וכן השיב רבינו תם זצ"ל אשר שאלת מה להשלים קטן למנין עשרה ומאמתי זמן צרוף השלמתו. נראה בעיני כי מצטרף הוא אפי' אם אינו יודע למי מברכין ולמי מתפללין אלא מוטל בעריסה מצטרף לעשרה. מדאמר ר' יהושע בן לוי בפרק שלשה שאכלו אע"פ שאמרו קטן המוטל בעריסה דהיינו אינו יודע למי מברכין ולמי מתפללין אין מזמנין עליו אבל עושין אותו סניף לעשרה פי' היינו לברכת המזון בשם בעשרה ולעשרה שמתפללין משום דבר שבקדושה וכן עבד אחד משלים וכן פי' רב האי גאון זצ"ל דקטן עולה למנין עשרה ובשם רבינו יצחק ב"ר שמואל זצ"ל מצאתי קטן וחומש בידו. ראיתי רבינו תם זצ"ל שלא רצה לעשותו סניף לעשרה ואע"פ שבתשובתו לנדיב הר"ר שמואל מבארי התיר לו אפי' בלא חומש חזר בעצמו ולא היה רוצה לעשות מעשה אפי' חומש בידו כי אע"פ שבמקום הר"ר שמשון נוהגין כן. במקומנו לא היה רוצה לעשות והיה אומר שאינו בשום מקום שיעשה קטן סניף לעשרה על ידי חומש שבידו. רק לענין עיבור שנה מזכיר ס"ת להשלימה לעשרה. בפרקים דר' אליעזר. דקאמר התם בשלשה מעברין את השנה ר' אליעזר אומר בעשרה ואם נתמעטו מעשרה מביאין ס"ת ועושין גורן עגולה ואין מזכיר שם כלל שיהיה קטן אוחז ספר תורה בידו להצטרף בין שניהן לעשרה אלמא משמע דלענין מילתא דהתם מועיל ס"ת בלא קטן ולענין תפלה אשכחן דמסיק תשעה וארון אין מצטרפין דארון לאו גברא הוא ואפי' היה בשום מקום לענין תפילה אומר אני דדוקא בס"ת העשוי בגליון אם כתוב עליה לשון חומש ולא לשון ספר אבל חומשין שלנו לא היה בימי חכמים כלל.
ועל תשובת רבינו תם זצ"ל שהתירם לתפלה כמו לברכת המזון קשה מבראשית רבא ולאחר זמן נתקשה בה והגיה בתשובתו ודחה מה שדחה ומה שאומר בבראשית רבא קטן וספר תורה עושין אותו סניף לעשרה לא מיירי בקטן שס"ת בידו אלא בקטן בפני עצמו. ואפשר דלענין ברכת המזון דוקא ולא בתפלה כמו שאומרים בבראשית רבא [הדא דאת אמר] עושין אותו סניף לברכת המזון אבל לקרית שמע ולתפילה אין עושין סניף. וס"ת בפני עצמו דומיא דתשעה וארון ואפשר דאף לתפילה והא כדאיתא והא כדאיתא ולית הלכתא הכי שיצטרף ספר תורה כדמוכח בתלמוד דידן בארון וגם בירושלמי אומר אחר כך אמר ר' יוסי כמה זמנין אכילת עם חלפתא אבא ועם חביבי ולא זמינו עלי עד דהבאתי שתי שערות. ובספר שבו סדר זרעים ומועד ירושלמי שהיה של רבינו תם כתוב בתחילתו אמר ר' יוסי כמו שכתבתיהו וכמדומה שהוא כתב [יד] החבר של ר' שלמה בן רבינו תם זצ"ל ואחר סיום הדבר כתב רבינו בכתב ידו הניכר לי וכן מנהג העולם ולא כמעשה דרבה ותלמידיו בברכות דאמרינן התם אביי ורבא בר חנן הוו יתבי קמיה דרבה אמר להו למאי מברכינן כו' ובשם רב נטרונאי גאון זצ"ל מצאתי אין הלכה כר' יהושע בן לוי ואין אנו עושין כמותו ועוד השתא עבד משוחרר שמל ולא טבל אין אנו מזמנין עליו בזימון דרבנן דתנן נשים ועבדים וקטנים אין מזמנין עליהן ואמרינן פשיטא דאין מזמנין ואמרינן איצטריך מתניתא לעבד שמל ולא טבל וקא משמע לן כי הא דאמר ר' חייא בר אבא אמר ר' יוחנן לעולם אינו גר עד שימול ויטבול לצרפו עם תשעה דגמרינן לה תוך תוך דכל דבר שבקדושה לא יהא פחות מעשרה מיבעיא. ועוד בפי' שמענו מרבתינו שאלו שלשה שמועות של שלשה שאכלו כגון תשעה ועבד תשעה וארון שנים ושבת שנים וקטן פורח וקטן היודע למי מברכין אינן הלכה ואין אנו עושין מעשה כמותן וכן מצאתי בשם ר' שלמה זצ"ל שאותן שמשלימין קטן לעשרה ומאחזין בידו ספר תורה לא נראה למורי ויש להחמיר ולא להקל פן יצא מפינו קדושת ה' בלא עשרה וגבי הזכרת השם בני מצות בעינן דהיינו עדה דאמרינן עד מתי לעדה וגו' יצאו יהושע וכלב.
ובמסכת סופרים פרק ט"ו מצאתי אין קטן עולה למניין ברכו וקדיש וקריאת התורה עד שיהא בן י"ג שנה ואין בודקין באלו.
ובשאילות חלום ששאל הצדיק ר' יעקב ממוריי"ש זצ"ל מצאתי שאלתי במקום שאין עשרה להשלים מניין אם מותר לעשות סניפין מאותן שהגיעו לחינוך כמו בן עשר ואחד עשר מאחר שבני חינוך דרבנן ותפלה דרבנן או אסור לעשות כן והשיבו לו הקטנים עם הגדולים יוסף ה' עליכם. והנראה בעיני שאין קטן עולה למניין עשרה. וכן כתב רבינו ישעיה זצ"ל עשרה בני אדם שעומד אחד מהם חוץ לפתח בית הכנסת ותשעה בתוך בית הכנסת אין מצטרפין כמו ששנינו גבי פסח מן האגף ולפנים כלפנים מן האגף ולחוץ כלחוץ פי' אגף נקרא כל חלל השער מקום שהדלת שוקף בו ואגף עצמו לא ידענו היאך נדון אם כלפנים אם כלחוץ ואמרינן עלה אמר רב יהודה אמר רב וכן לתפלה פירוש שהעומד מן האגף ולחוץ אין מצטרפין מן האגף ולפנים מצטרף ופליגא דר' יהושע בן לוי דאמר ר' יהושע בן לוי אפי' מחיצה של ברזל אינה מפסקת בין ישראל לאביהן שבשמים. ופסק ר' ישעיה זצ"ל כרב יהודה אמר רב דהכי אמרינן בפרק כל גגות העיר גבי חצר גדולה שנפרצה לקטנה תשעה בגדולה ואחד בקטנה מצטרפין תשעה בקטנה ואחד בגדולה אין מצטרפין. פי' מפני שהקטנה נמשכת אחר הגדולה ואין הגדולה נמשכת אחר הקטנה כל שכן הכא דאיכא שער ודלתות דלא מצטרף מן האגף ולחוץ. ופי' ר' יהודה אחי שני נר"ו אגף עצמו לענין תפלה כלפנים דהא לענין שבת אמרינן פתח פתוח כלפנים בענין אסקופה משמשת שתי רשויות. וכל דבר שבקדושה שהתחילו בעשרה ויצאו מקצתן גומר. דאמרינן בירושלמי דמגילה מכוון דתנינן אין פורסין על שמע ליידא מי לא תנינן אין עוברין לפני התיבה פחות מעשרה לכן צריכה כהדא דתנינן אין פורסין על שמע פחות מעשרה התחילו בעשרה ויצאו מקצתן גומר ועל כולם הוא אומר ועוזבי ה' יכלו הא למדת שאם התחילו ויצא אחד מהם גומר וכן כתב רבינו נסים זצ"ל במגילת סתרים ומשמע לשון הירושלמי שאם התחילו ביוצר אור בעשרה ויצאו מקצתן גומר ואומר קדושה עד גאל ישראל אבל אינו מתחיל להסדיר שמונה עשרה בקול ולומר עוד הקדושה ועל כן הפסיק וחילוק ביניהם אין פורסין על שמע פחות מעשרה התחילו בעשרה ויצאו מקצתן גומר דווקא מה שהתחיל גומר. אבל אין עוברין לפני התיבה להתחיל י"ח בפחות מעשרה דכל חדא מצוה באנפה נפשה התחילו בעשרה ויצאו מקצתן גומר. כלל הדבר גומר קדיש או קדושה או קריאת התורה שהתחילו מתחלה בעשרה אבל אין מתחילין בדבר אחר עד שיהיה עשרה:

Siman 10

<b>דין החזן הראוי לעבור לפני התיבה</b>
וקטן ועבד אינן רשאין לעבור לפני התיבה דתנן כל שאינו מחוייב בדבר אינו מוציא את הרבים ידי חובתן ותניא במס' סופרים פרק י"ג קטן קורא בתורה ומתרגם אבל אינו פורס את שמע לומר יוצר אור. פי' בעשרה. ואינו עובר לפני התיבה ואינו נושא את כפיו. פוחח הנראים צדעיו או בגדיו פרומים או מי שראשו מגולה אינו פורס את שמע וי"א בצדעיו ובגדיו פרומים פורס את שמע אבל בראשו מגולה אינו רשאי להוציא אזכרה מפיו ובין כך ובין כך מתרגם אבל אינו קורא בתורה כו'. ירושלמי בפרק לולב הגזול. קטן היודע לנענע חייב בלולב. יודע להתעטף חייב בציצית. יודע לדבר אביו מלמדו תורה. יודע לשמור את ידיו אוכלין על ידו תרומה. את גופו אוכלין על ידיו טהרות. אבל אינו עובר לפני התיבה ואינו נושא את כפיו ואינו עומד על הדוכן עד שיתמלא זקנו. ר' אומר וכולם מבן עשרים שנה ומעלה שנאמר ויעמידו את הלוים מבן עשרים שנה ומעלה לנצח על מלאכת בית ה':
ובתשובות הגאונים זצ"ל מצאתי שאלו לפני רב נטרונאי זצ"ל עדה שאין להם מי שרגיל לעבור לפני התיבה אלא אחד ופעמים טרוד במלאכתו ויש שם נערים בני י"ז וי"ח שנה ולא נתמלאה זקנם מהו שיעשו מהם שליח צבור ויוציאו רבים ידי חובתן והשיב כך ראינו שזה שאמרו חכמים אינו עובר לפני התיבה ואינו נושא את כפיו עד שיתמלא זקנו מצוה מן המובחר ובמה דאיפשר למהוי גברא מליא טפי עדיף מן ינוקא אבל ודאי במקום שמתבטלין מן ברכו וקדיש וקדושה לא מבעיא לן בני י"ז וי"ח דמותרין אלא אפי' בני י"ג שנה ויום אחד בדלא אפשר שפיר דמי דהא מחייבי כדתנן בן שלש עשרה למצות וכל המחויב בדבר מוציא את הרבים ידי חובתן. וסומא ומי שמעשיו אינן מתוקנין אם ראוים לעבור לפני התיבה אם לאו דבר זה נשאל לישיבה והשיבו. שליח ציבור שמרננין אחריו בדברים רעים. וכי דבר זה צריך שאלה בודאי הדין נותן להכניס אחר תחתיו מי שמרצה בין ישראל לאביהם שבשמים הלא צריך להיות צדיק וישר ונקי בכל גופו מכל דופי ואם אינו כן כבר אמרו חכמים היתה לי נחלתי כאריה ביער נתנה עלי בקולה על כן שנאתיה זה שליח צבור היורד לפני התיבה שאינו הגון. וסתמא אפי' בחול בלא תענית אסור כל שכן בראש השנה וביום הכיפורים ותענית יום שצריך להרבות בתחנונים ורחמים שצריך השליח צבור להיות כמו ששנינו ר' יהודה אומר מיטפל ואין לו כו' עד שלא יצא עליו שם רע בילדותו השתא כל כך אנו צריכין אפי' מילדותו אם מרננים אחריו עכשיו לא כל שכן שמסלקין אותו. וסומא אם מעשיו מתוקנים ראוי לעבור לפני התיבה ואין מסלקין אותו. בפסיקתא רבתי דעשר תעשר כבד את ה' מהונך קרי ביה מחונך שאם היה קולך ערב והיית יושב בבית הכנסת עמוד וכבד את ה' בקולך. חייא בן אחותו של ר' אלעזר הקפר הי' קולו נאה והי' אומר לו עמוד וכבד את ה' ממה שחננך נבות היה קולו נאה והיה עולה לירושלים והיו כל ישראל מתכנסין לשמוע קולו פעם אחת לא עלה והעידו עליו אותם העדים בני בליעל ואבד מן העולם מי גרם לו על שלא עלה לירושלים לכבד את הקב"ה במה שחננו למה שכבר אמרה תורה ולא יחמוד איש את ארצך בעלותך לראות את פני ה' וגו' ואילו עלה לא אבד נפשו בעבור חמדת כרמו:

Siman 11

<b>דין ברכו בעשרה ומה הן עונין אחר המברך.</b>
ואין אומרים ברכו אלא בעשרה דתניא במס' סופרים פרק י' אין אומרין קדיש וברכו אלא בעשרה. רבותינו שבמערב אומרים אותו בשבעה ונותנין טעם לדבריהן בפרוע פרעות בישראל בהתנדב עם ברכו ה' כמניין התיבות. ויש אומרים בששה לפי שברכו ו' הוא ואין הלכה כרבותינו שבמערב ולא כיש אומרים אלא כתנא קמא דהא קיימא לן כל דבר שבקדושה לא יהא פחות מעשרה וצריך שיאמר ברכו את ה' המבורך דגרסינן בירושלמי גבי זימון שמואל אמר אני איני מוציא עצמי מן הכלל התיבון הרי הקורא בתורה אומר ברכו פי' ואינו אומר נברך אמר ר' אבון מכיון דהוא אמר המבורך אף הוא אינו מוציא עצמו מן הכלל. ועונין אחריו ברוך ה' המבורך לעולם ועד. דתניא כי שם ה' אקרא ר' יוסי אומר מניין לעומדין בבית הכנסת ואומר ברכו את ה' המבורך שעונין אחריו ברוך ה' המבורך לעולם ועד ת"ל הבו גודל לאלהינו:

Siman 12

<b>דין אם מותר להתפלל מתוך הספר אם לאו.</b>
ואם ראוי לחזן להתפלל מתוך הספר אם לאו.
מצאתי לרבינו אפרים זצ"ל שכתב בסוף מסכת ראש השנה כשם שמוציא את שאינו בקי כך מוציא את הבקי אמרו לדבריך למה צבור מתפללין אמר להם כדי שיסדיר שליח צבור את תפילתו עם שהצבור מתפללין ש"מ שצריך שליח צבור להסדיר את תפילתו עם שהציבור מתפללין שאם אינו מסדיר הויא לה תפילת הצבור תפילה שאינה צריכה וש"מ שאסור להתפלל בספר שאם אתה אומר שמותר להתפלל בספר למה לי להתפלל תפילה שאינה צריכה כדי שיסדיר ולמה לי לאטרוחי צבורא מאחר שאינה חובתך לצלי בספרא ותו לא מידי. ולי נראה שיש להביא ראי' מהא דאמרינן תו התם אמר ר' אלעזר לעולם יסדיר אדם תפילתו ואחר כך יתפלל וכו' ואם תאמר שמותר להתפלל בספר אמאי צריך להסדיר תפילתו יתפלל בספר אלא לאו ש"מ שאסור להתפלל בספר. ומאי דמסיק התם דתפילה של שאר ימות השנה אינו צריך להסדיר התם היינו טעמא משום דרגיל בהו וסדורין בפיו. מ"מ הנראה בעיני שמותר להתפלל בספר לפי שעיקר כוונתו הוא כדי שלא יטעה ותהא סדורה על שפתיו שלא יכשל בתפילתו. ור' בנימין אחי נר"ו כתב דהא דאמרינן כדי שיסדיר שליח צבור את תפלתו לא בא לומר שאם אינו מסדיר תהא תפלת הצבור תפלה שאינה צריכה ולאסור תפלה בספר אלא בא לומר שאע"פ שיכולין ליפטר בתפלת שליח צבור יתפללו גם הם מאחר שהם בקיאים ובין כך ובין כך יסדיר החזן את תפלתו. צא ולמד שגם היחידים צריכין להסדיר תפילתן כדאמר ר' אלעזר לעולם יסדיר אדם את תפילתו ואחר כך יתפלל ואוקימנא בברכות של ראש השנה ויום הכיפורים ושל פרקים אם כן אי אפשר שלא הסדירו תפילתן מתחילה אפילו היחידים כל שכן השליח צבור ומכל מקום השליח צבור בעי הסדרה טפי מפני אימת הצבור לפי שבאותו הזמן לא נתנו ברכות ותפלות ליכתב כדאמרן כותבי ברכות כשורפי תורה אבל עתה שנהגו לכתבן וסמכו משום שנאמר עת לעשות לה' הפרו תורתך מה לי הסדרה בכתב מה לי הסדרה על פה. ועוד הא מעשים בכל יום ומנהג הפשוט בישראל ולא ראינו מי שימחה בו:

Siman 13

<b>סדר ברכה ראשונה שלפני ק"ש.</b>
וצריך לברך שתי ברכות קודם שיקרא את שמע כדתנן בשחר מברך שתים לפניה ואחת לאחריה מאי מברך אמר ר' אושעיא יוצר אור ובורא חושך כדי להזכיר מדת לילה ביום ומדת יום בלילה מדת לילה ביום יוצר אור ובורא חושך ומדת יום בלילה גולל אור מפני חושך וחושך מפני אור. ופי' הר"ר אברהם בן הר"ר שלמה זצ"ל לומר שיוצר אחד יצר את שניהם שלא יאמר אדם מי שברא זה לא ברא זה. וכל אחד ואחד חייב לומר התפלות עם החזן בלחש ואפי' החתימות שאין שליח צבור מוציאן ידי חובתן כדמשמע בסוטה פרק כשם שהמים בודקין אותה. כיצד אמרו ישראל שירה וכו' אמר ר' נחמיה אומר כסופר הפורס את שמע בבית הכנסת שהוא פותח תחלה והן עונין אחריו פי' שהחזן מתחיל בברכות שלפני קריאת שמע והצבור קורין עמו ביחד. וכן משמע בסוף מסכת ר"ה כולם כאחד עונים ביראה ואומרים קדוש.
מצאתי לגאונים ז"ל הא דאמרינן כולם כאחד ולא אמרינן כולם כאחת פירושו בסנדלפון שנקרא אחד שנאמר וארא והנה אופן אחד בארץ. אמר ר' אלעזר מלאך אחד יש ועומד בארץ וראשו מגיע עד החיות. במתניתא תנא סנדלפון שמו וגדול מחבירו מהלך ת"ק שנה ועומד אחורי המרכבה וקושר כתרים לרבו. ויחיד המתפלל בינו לבין עצמו לא יזכיר אופנים וחיות שהרי אינו רשאי לומר קדוש דקיימא לן אין היחיד אומר קדוש. וקיימא לן כל דבר שבקדושה לא יהא פחות מעשרה. וכן מצאתי בשם רב עמרם גאון ז"ל יחיד המתפלל אומר בא"י אמ"ה יוצר אור ובורא חושך כו' עד המחדש בטובו בכל יום תמיד מעשה בראשית כאמור לעושה אורים גדולים כו' וחותם בא"י יוצר המאורות.
ובשם רב נחשון גאון זצ"ל מצאתי שאומר ונותנים רשות זה לזה להקדיש לעושה אורים גדולים כי לעולם חסדו.
ובשם רב נטרונאי גאון זצ"ל מצאתי שאומר בשפה ברורה בנעימה ובקדושה כולם כאחד לאל הברוך נעימות יתנו כו'.
ובשם הר"ר אלעזר מוורונא זצ"ל מצאתי שאומרים עונין ביראה ואומרים קדוש וברוך לאל ברוך כו' ולא אסתבר לי' לרבינו ברוך זצ"ל. וכן כתב האומרים עונים ביראה ואומרים קדוש וברוך לא יפה הם עושין משום שאותו כת שאומרים קדוש אינה אומרת ברוך. כדאמרינן בפרק גיד הנשה והאיכא ברוך. ברוך אופנים הוא דקאמרי ליה. אלא הכי לימא עונין ביראה ואומרים קדוש. והאופנים וחיות הקודש כו' משבחים ואומרים ברוך ואינו גומר הפסוקים ומתחיל לאל ברוך נעימות יתנו. והשתא אתי שפיר שבין כולם אומרים קדוש וברוך וכן יסד הפייט בקרבה של יום הכפורים. אבל במס' סופרים משמע שאין צורך לעשרה אלא לקדושה שאומרים בעמידה אבל לא לקדושת יוצר אור מפני שאינו מקדיש אלא סודר מה שהמלאכים אומרים והכי איתא התם פרק ט"ו קטן אינו פורס על שמע לומר קדוש ביוצר אור ביחיד אבל בצבור עונה עמהם. וגדול פורס על שמע לפי שהוא כסודר.
והר”ר מאיר ב"ר משה זצ"ל הורה כיון דבגמרא דידן אמרינן סתם אין יחיד אומר קדוש. ולא חלק בין קדוש שבישיבה לקדוש שבעמידה אין אומרין אותה ביחיד דלא שבקינן תלמוד ערוך דבידן ועבדינן כמסכת סופרים ותו בהדיא תנן אין פורסין על שמע בפחות מעשרה. ואין הטעם אלא משום קדושה. כתב ר' בנימין אחי נר"ו פעם אחת נכנסתי לבית הכנסת ומצאתי שקראו צבור פסוקי דזמרה וכבר עמד החזן וקרא את שמע והתחלתי בפסוקי דזמרה עד שהתפלל הצבור בלחש. וכוונתי בעצמי שכשהגיע החזן לומר כתר יתנו לך הגעתי אני בברכת יוצר אור לומר כלם כאחד עונין ביראה ואומרים קדוש ועניתי הקדושה עם הצבור. ושאלתי למורי הר"ר מאיר נר"ו אם ראוי לעשות כן וקרא עלי פגעת את שש ועושה צדק:
מצאתי בשם רב סעדיה הגאון זצ"ל מה שאומרין ואור חדש על ציון תאיר וחותמין יוצר המאורות טעותא הוא בידן מה טעם לפי שלא תקנו חכמים ברכה זו על אור העתיד לימות המשיח אלא על האור שאנו רואין בכל יום כענין שאנו מברכין מעריב ערבים הלכך מאן דאדכר שפיר דמי לשתוקי. ור' בנימין אחי נר"ו כתב דלא משתקינן לי' ובודאי שאין מברכין על אור העתיד אלא על האור שאנו רואין עכשיו אמנם הקב"ה הבטיחנו לחדש זה האור ולהוסיף עליו כאור שבעת הימים שנא' קומי אורי כי בא אורך וגו' וכתיב והיה אור הלבנה כאור החמה ואור החמה יהיה שבעתים וגו' וזהו פירושו. והאור הזה שאתה עתיד לחדשו ולהוסיף באורו תמיד ונזכה לאורו ומעין חתימה היא. ויש שמסיימין בה ונזכה כלנו מהרה לאורו למענך יוצר אור בא"י יוצר המאורות כדי להזכיר בה מעין חתימה בהדיא ולהסתלק מן הספק וכן ראוי והגון. וכן מצאתי בשם רב שרירא גאון זצ"ל שהשיב ואשר אמר מר רב סעדיא גאון זצ"ל שאין שליח צבור רשאי לומר ואור חדש לא כך הוא אצלנו אלא בשתי ישיבות מעולם אומרים ואור חדש על וכו' ולא על אותו האור מברכין אלא הזכרה בעלמא שמזכירין אותו ומי שאינו אומר לא הפסיד:

Siman 14

<b>דין ברכה שניה שלפני ק"ש וסדרה והיא ברכת אהבה.</b>
וברכה שניה שלפני קריאת שמע מאי היא. אמר רב יהודה אמר שמואל אהבה רבה ורבנן אמרי אהבת עולם תניא נמי הכי אין אומרין אהבה רבה אלא אהבת עולם וכן הוא אומר ואהבת עולם אהבתיך.
וכתב ר' צמח גאון זצ"ל יש מקומות שאומרים אהבה רבה ויש מקומות שאומרים אהבת עולם אלא שאל מר הר"ר יעקב את רב חנונאי ז"ל מפני מה אומרים אהבה רבה והא תניא כרבנן דאמרי אהבת עולם. ואמר לו בשחר אנו אומרים אהבה רבה ובערב אנו אומרים אהבת עולם. והלכות גדולות ורבינו חננאל ורבינו יצחק פאסי ז"ל פסקו הלכה כרבנן וכן כתב ג"כ רבינו ישעי' זצ"ל כיון דתניא כרבנן הלכתא כוותייהו ומה לנו לעשות כשמואל:

Siman 15

<b>דין סדר קריאת שמע.</b>
והקורא את שמע צריך שיתחיל אל מלך נאמן לפי מה שדרשו רז"ל בתנחומא פרשת שמע. אמר רב מנא ב"ר לא תהא קריאת שמע קלה בעיניך שהרי רמ"ח תיבות יש בה כנגד רמ"ח אברים שבאדם. אמר הקב"ה אם שמרת רמ"ח תיבות שבקרית שמע וקראת אותן כתיקנן אני משמר רמ"ח אברים שבך. ותימה שהרי בג' פרשיות שבקרית שמע יש רל"ט תיבות וכשתוסיף ברוך שם כבוד מלכותו לעולם ועד שהן שש תיבות הרי רמ"ה ואנו אומרים רמ"ח ומצאתי בתשובות הגאונים ז"ל דתירץ רב דניאל גאון זצ"ל רמ"ה תיבות יש בקרית שמע והוסיפו עליהם אל מלך נאמן שהן שלש תיבות כדי שיעלו למנין רמ"ח כנגד רמ"ח אברים שבאדם. וכן כתב רבינו שלמה זצ"ל בפרדס שחיבר. ובטעמי ר' יהודה החסיד ז"ל מצאתי בקרית שמע יש רמ"ח תיבות עם אל מלך נאמן כנגד רמ"ח אברים שבאדם. ועון במלאוי אותיות עי"ן ו"ו נו"ן עולה בגמטריא רמ"ח והעון עולה ברמ"ח אברים שבאדם כמה שנאמר ותהי עונותם על עצמם ובמלכות שמים כתיב כל עצמותי תאמרנה ה' מי כמוך לומר שכל הקורא את שמע בכוונה ניצול מן העון. שמע ישראל מתחיל בש' ומסיים בד' מכאן רמז לקורא את שמע שניצול מן השד. ואהבת. והיו. ושננתם. וכתבתם מתחילין בו"ו שהן ד' ווי"ן עולין כ"ד וב' דברוך הרי כ"ו בגמטריא יהו"ה. ברוך שם כבוד מלכותו לעולם ועד וסוף ד' פסוקים הללו ך חמש מאות וד' שבסוף ועד לומר שאנו מיחדים שמו בארבע רוחות העולם שהוא מהלך ת"ק שנה כל אלו מטעמי ר' יהודה החסיד זצ"ל:
וצריך להאריך בד' שבאחד ובלבד שלא יחטוף בחי"ת וכמה תילתא בחי"ת ותרי תילתא בד'. ר' ירמיה הוה יתיב קמיה דר' חייה ב"ר אבא חזייה דהוה מאריך טובא אמר לי' למה לך כולי האי. אמר ליה ואלא עד כמה אמר ליה כדי שתמליכהו עליך בשמים והארץ ובארבע רוחות העולם. יש מפרשים ברמיזה ויש מפרשים במחשבה. ירושלמי. רב הונא רב אידי בר יוסף בשם שמואל צריך לקבל עליו מלכות שמים מעומד מה אם היה יושב עומד לא אם היה מהלך עומד. ולמה מוסיפין ברוך שם כבוד מלכותו לעולם ועד ואומרים אותו בלחישה. כדדריש ר' שמעון בן פזי ויקרא יעקב לבניו ויאמר האספו ואגידה לכם את אשר יקרא אתכם באחרית הימים וכתיב ראובן בכורי אתה בקש יעקב אבינו לגלות לבניו קץ הימים ונסתלקה הימנו שכינה אמר שמא חס ושלום יש במיטתי פסול כאברהם שיצא ממנו ישמעאל וכיצחק שיצא ממנו עשו אמרו לו שמע ישראל ה' אלהינו ה' אחד כשם שאין בלבך אלא אחד כך אין בלבנו אלא אחד פתח ואמר ברוך שם כבוד מלכותו לעולם ועד. אמרי רבנן היכי נעביד. נימריה. לא אמריה משה. לא נמריה אמריה יעקב. התקינו שיהיו קורין אותו בלחישה. אמר ר' יצחק דבי ר' אמי משל לבת מלך שהריחה ריח ציקי קדרה תאמר יש לה גנאי לא תאמר יש לה צער התחילו עבדיה מביאין לה בחשאי. ובתנחומא פרשת ואתחנן מפרש טעם אחר בשעה שעלה משה למרום שמע מלאכי השרת שהיו מקלסין בו להקב"ה והורידו לישראל. ולמה אין אומרין אותו בפרהסיא פי' למה לא כתב אותו בתורה שיאמרו אותו בקול כמו שאומרים קרית שמע. משל לאחד שגנב קוזמין מתוך פלטין של מלך ונתן לאשתו ואמר לה אל תתקשטי בו בפרהסיא אלא בתוך ביתך אבל ביום הכפורים שהם נקיים כמלאכים אומרים אותו בפרהסיא ברוך שם כבוד מלכותו לעולם ועד. והטועה בקרית שמע באמצע הפרק חוזר לראש הפרק אין יודע באיזה פרק חוזר לפרק ראשון. בין וכתבתם ראשון לשני. אם פתח למען ירבו ימיכם גומר ואם לא פתח למען ירבו ימיכם חוזר לראשון. וצריך להפסיק מעט בין היום ובין על לבבך. וליתן ריוח בין הדבקים כגון על לבבך. בכל לבבך. ואבדתם מהרה. והדומה להן. לגאונים ז"ל. וצריך לדקדק ולומר וחרה אף שאם לא כן משמע וחרף. ירושלמי. וצריך לומר אשר נשבע ה' ר' לוי ור' אייבו דמן חיפה בשם ר' סימאי צריך להתיז למען תזכרו והטעם פי' רב האי גאון ז"ל תזכרו עולה בגמטריא תרי"ג כנגד תרי"ג מצות נשאר הכ"ף ועולה למנין עשרים דל מנייהו י"ח כנגד י"ח אזכרות שבקרית שמע פשו להו ב' כנגד ב' פעמים אני ה' אלהיכם.
ובשם רבינו שלמה זצ"ל מצאתי שלא יראה כאומר תשכרו בשי"ן דמשמע לשון שכר. ואנן תנן הוו כעבדים המשמשין את הרב על מנת שלא לקבל פרס. ואמר מר אשר אנכי מצוך היום היום לעשותן ולא היום ליתן שכרן. תנן התם בעל קרי מהרהר בלבו ואמרינן למה מהרהר אמר ר' אלעזר כדי שלא יהיו כלם עוסקין במלכות שמים והוא יושב ובטל כתב רבינו ישעיה זצ"ל מכאן מוכיח שאסור לאדם העומד בבית הכנסת אע"פ שאינו מתפלל עם הצבור לשתוק אלא יקבל מלכות שמים שלא יהיה כבועט בקבלת מלכות שמים וכן כתוב בהלכות גדולות ודאי קרא קרית שמע ובא ומצאן כשהן קורין קורא פסוק ראשון לבדו. וכן עמא דבר.
מצאתי בשם רבינו יצחק ב"ר יהודה זצ"ל פעם אחת היה תינוק מורכב בחיקו של ר' בבית הכנסת. הגיע ר' לקרוא קריאת שמע אמר להוציא התינוק מעליו דסתם תינוק מטפח באשפה ואין ראוי לקרוא קרית שמע אצלו. ופעם אחרת היה תינוק מסיך מים על רגליו וראה ר' ופסק תפלתו ויצא עד שנטהר להרחיק ד' אמות:
תנו רבנן היה קורא את שמע ופגע בו רבו או מי שהיה גדול ממנו בחכמה פוסק ר' יהודה אומר באמצע שואל מפני היראה ומשיב מפני הכבוד. פי' וכל שכן דמשיב מפני היראה אבל אינו שואל מפני הכבוד. בפרקים שואל מפני הכבוד ומשיב שלום לכל אדם וכן הלכתא.
וכתב אחי ר' בנימין נר"ו נראה שמותר להפסיק בין הפרקים לענות קדיש או קדושה או ברכו אם מפסיקין לכבוד בשר ודם קל וחומר שמפסיקין לכבודו של מקום. ושאלתי למורי הר"ר מאיר נר"ו והודה לדברי. וכן נראה שאם שכח להניח תפילין או ציצית שיכול להפסיק בין הפרקים ולהניחן כדי שלא יהא כמעיד שקר בעצמו. וכדברי אחי מצאתי. שהשיב הר"ר אלחנן זצ"ל. מפסיקין בין הפרקים [לאמן] וליהא שמיה רבא ולקדושה ולברכו. ואפילו באמצע הפרק כגון באמצע הברכה בכל מקום שהוא תופש. ובאמצע הפרשה כדקתני ר' יהודה אומר בפרקים שואל מפני הכבוד ומשיב שלום לכל אדם. וכ"ש שיש לענות קדושה וברכו ויהא שמיה רבא עם הצבור. וכיון שהתירו לשאול מפני היראה כל שכן להשיב. מה שאין כן בשמונה עשרה שאפילו המלך שואל בשלומו לא ישיבנו. ואלו הן בין הפרקים. בין ברכה ראשונה לשניה. בין שניה לשמע. בין שמע לוהיה אם שמוע. בין והיה אם שמוע לויאמר. אבל בין ויאמר לאמת ויציב לא יפסיק. ואמר רבי אבהו אמר רבי יוחנן מאי טעמא דכתיב וה' אלהים אמת (הוא) הלכך צריך החזן להמתין לצבור לגמור קריאת שמע ואחר כך יאמר אני ה' אלהיכם אמת:

Siman 16

<b>דין סדר ברכה שלאחריה היא אמת ויציב ושצריך לסמוך גאולה לתפלה.</b>
ואמת ויציב אע"פ שאין ברכה אחרת למעלה הימנו שהרי הפסיק קרית שמע אעפ"כ אין מתחילין בה בברוך. וחשבינן ליה ברכה הסמוכה לחברתה לאותן שלפני קרית שמע שהרי מחובר אמת ויציב לסופו כדאמרינן שצריך לסמוך ולומר אני ה' אלהיכם אמת. הלכך כחדא ברכתא דמיא. זה מצאתי בשם ר' שמואל זצ"ל.
ומצאתי לגאונים ז"ל מאמת ויציב עד הדבר הזה אגרת אחת היתה. לפי שכשיסדו מאה ברכות שלחו לגולה רצונכם לקבל מאה ברכות שלחו להן אמת ויציב ונכון וקיים וישר ונאמן ואהוב וחביב ונחמד ונעים ונורא ואדיר ומתוקן ומקובל וטוב ויפה הדבר הזה עלינו ט"ו ווי"ן זה אחר זה עולין לחשבון צ' וב' היהי"ן הרי ק' כנגד ק' ברכות. וכן כשתחשוב מאמת עד אמת ועד בכלל תמצא ק' אותיות לא פחות ולא יותר.
ובשם רבינו שלמה זצ"ל מצאתי י"ח קיומים יש באמת ויציב שתקנום נשיאי ארץ ישראל ושלחום לאנשי יבנה בשעה שתקנו י"ח ברכות של תפלה. וגאוני רומא זצ"ל פירשו דאמת ויציב אקרית שמע קאי דקאמר וטוב הדבר הזה שאמרת לקבל מלכותך. וכן נראה לר' בנימין אחי נר"ו דאקריאת שמע קאי. וי"ח קיומין הללו כנגד י"ח אזכרות שבקרית שמע שעל כל אזכרה אנו מקיימין עלינו מלכות שמים. תדע לך שהוא כן שהרי הקיומין תחילתן א אמת וסופן ד ועד כנגד אחד שהוא מיוחד בארבע רוחות העולם ואלו הן י"ח קיומין מאמת ויציב עד ויפה י"ו קיומין הן לעולם י"ז ועד י"ח מכאן ואילך מאריך ביציאת מצרים וחותם בגאולה. שירה חדשה שבחו גאולים ולא אמרינן שיר חדש.
הטעם כתב ר' בנימין אחי נר"ו לפי ששירת מצרים נאמרה בלשון נקבה שנא' את השירה הזאת. ומצינו אגדה רב ברכיה רב חלבו בשם ר' ישמעאל ב"ר נחמני מה הנקבה הזאת נוטלת עישור נכסים מבית אביה כך נטלו ישראל ארץ שבעה עממין שהן עשור שבעים אומות ולפי שירשו כנקבה אמרו שירה כנקבה. אבל לעתיד לבא שהן יורשין כזכר שנא' מפאת ים עד פאת קדים וגו' יאמרו שיר בלשון זכר שנא' שירו לה' שיר חדש. ד"א למה נאמרה שירה זו בלשון נקבה. מה נקבה ראויה לילד אף גלות מצרים היתה אחריה גלות. אבל לעתיד לבא כתיב שירו לה' שיר חדש בלשון זכר. שלא יהיה אחריה גלות כזכר הזה שאינו מוליד. וצריך לענות אמן בחתימת גאל ישראל ואין כאן משום העונה אמן אחר ברכותיו דכל סוף ברכות צריך לענות אחריהן אמן כך פירש רבינו שלמה זצ"ל בברכות. ואין ראוי להפסיק בין גאולה לתפילה. דתניא אין אומרים דברים אחר אמת ויציב כדי שיסמוך גאולה לתפלה. ואמרינן שלש תכיפות הן תכף לסמיכה שחיטה תכף לנטילת ידים ברכה תכף לגאולה תפלה. ירושלמי פרק קמא דברכות אמר ר' יוסי ב"ר בון כל הסומך גאולה לתפלה אין השטן מקטרג באותו היום. ובאגדה מצאתי ר' אלעזר הוה קא אזיל באורחא פגע ביה אליהו זכור לטוב ועמו ארבעת אלפים גמלים טעונין. אמר לו מה המה טעונין אמר לו אף וחימה. אמר לו למה אמר לו לעשות נקמה באף וחימה ממי שמספר בין קדוש לברוך. בין ברכה לברכה. בין גאולה לתפלה. בין פרשה לפרשה. בין פרק לפרק. בין אמן יהא שמיה רבא ליתברך. ועל כל מי שאינו מתכוין בתפלתו. שכל המתכוין בתפלתו אין תפלתו חוזרת ריקם. שנא' תכין לבם תקשיב אזנך. פירש ר' בנימין אחי נר"ו בין ברכה לברכה. כגון שתי ברכות הסמוכות והמחוברות זו לזו כמו ברכות של תפילין וי"ח ברכות של תפלה וברכת המזון וזולתן. בין פרשה לפרשה כמו הנך פרשיות דברכת כהנים ובשעת ברכה. והקורא בתורה והקורא במגילה שמפסיק בקריאותיו. בין פרק לפרק כמו פרקי קרית שמע והלל. וכל אלו שמתבטל מרצונו שלא מפני היראה והכבוד מדברי קדושה לדברי הבטלה:
מצאתי לגאונים ז"ל קדיש וברכו וקדושה וברכת ציצית ותפילין מפסיק בין גאולה לתפלה ולא דבר אחר:

Siman 17

<b>דין תפלה בלחש ובכוונת הלב.</b>
וצריך המתפלל לעמוד באימה ביראה ברתת וזיע. ולכוין לבו בתפלתו דכתיב תכין לבם תקשיב אזנך.
מצאתי בשוחר טוב כתוב אחד אומר עבדו את ה' ביראה. וכתוב אחד אומר עבדו את ה' בשמחה. אם ביראה היאך בשמחה ואם בשמחה היאך ביראה. אמר ר' אייבו כשאתה עומד להתפלל יהא לבך שמח עליך שאתה עובד לאלהים שאין כמוהו בעולם. וצריך אדם לכוין את לבו בתפלתו כדילפינן מחנה. דכתיב וחנה היא מדברת על לבה. ואמר ר' אלעזר מכאן למתפלל שצריך לכוין את לבו. ר' ירמיה בשם ר' אלעזר אומר המתפלל ולא כיון את לבו אם יודע בו שהוא חוזר ומכוין לבו יחזור ויתפלל ואם לאו לא יחזור ויתפלל.
ושמעתי מפי הר"ר יעקב מגוירציבורק נר"ו שיש להביא ראיה מראש מסכת זבחים. שאע"פ שכמה פעמים אדם מתפלל ואינו מתכוין יש לומר שיצא ידי חובתו למאן דאמר תפלות כנגד תמידין תקנום דאמרינן בתחילת זבחים כל הזבחים שנזבחו שלא לשמן כשרין אלא שלא עלו לבעלים לשם חובה. ומוכיח לשם דאם נזבחו בסתמא כשרין ועלו לבעלים לשם חובה הכא נמי בתפלה יש לומר דאינו מתכוין הוי ליה כסתמא ויצא ידי חובתו. מיהו המתפלל בכוונה טפי עדיף והיא מצוה מן המובחר ומובטח לו שאין תפלתו חוזרת ריקם כדכתיב תכין לבם תקשיב אזנך. ירושלמי בברכות אמר ר' חייא רובא אנא מן יומיי לא כוונת אלא חד זמן בעית מכוונא והרהרית בלבי ואמרית מאן עליל קומי ארקבט' או קומי ריש גלותא. שמואל אמר אנא מנית אפרוחיא ר' בון ב"ר חייא אמר אנא מנית דומסיא. אמר ר' מתניא מחזיק אנא טיבו לרישי דכד הוה מטי מודים כרע מגרמיה.
מצאתי במעשה המרכבה ובשעת התפלה צריך אדם לנענע כל גופו שנא' כל עצמותי תאמרנה ה' מי כמוך. ואסור לאדם לאחוז בידו תפילין או ספר תורה וסכין או קערה וככר או מעות או כל דבר בשעה שמתפלל. ושכור שהתפלל לא עלתה לו תפלה. וצריך לחזור ולהתפלל. והמתפלל אסור לו לרקוק לפניו וכך מפורש בירושלמי. לפניו אסור לאחריו מותר לימינו אסור לשמאלו מותר משום שנא' ה' צלך על יד ימינך. בספר התרומה הלכה למעשה שצריך האדם להתנאות לפני בוראו ולהתעטף בטליתו. וכן צריך לחגור אזורו אע"פ שיש לו מכנסים שמעתה אין לבו רואה את הערוה.
ובשם רב סעדיא גאון זצ"ל מצאתי המתפלל ואין לו מכנסים אסור לו להתפלל אלא אם יש לו אבנט חגור על מתניו כדי שיפריד בין לבו ובין הערוה. וכן מנהג שלא יהא לבו רואה את הערוה משום שנא' הכון לקראת אלהיך ישראל. והמתפלל אסור לו להגביה קולו דילפינן מחנה דכתיב וחנה היא מדברת על לבה רק שפתיה נעות וקולה לא ישמע. ואמרי' בברכות פרק מי שמתו המגביה קולו בתפלתו הרי זה מנביאי השקר והמשמיע קולו בתפלתו הרי זה מקטני אמנה. ובסוטה מפרש אמר ר' יוחנן משום ר' שמעון בן יוחי מפני מה תקנו תפלה בלחש כדי שלא לבייש עוברי עברה. תדע שלא חלק הכתוב בין חטאת לעולה. ואם אינו יכול לכוון את לבו בלחש מותר לו להשמיע קולו כשמתפלל בינו לבין עצמו אבל כשמתפלל בצבור אסור שלא יטריד את הצבור. ומה שנוהגין העולם לפרקים כגון בראש השנה ויום הכפורים שמגביה החזן קולו בתפלת לחש להשמיע לצבור והם מתפללין עמו בלחש.
מצאתי לגאונים ז"ל תשובה וששאלתם בצומא רבא ובראש השנה שאין כל אדם יודע להתפלל מהו שיאמר שליח צבור בקול. כך ראינו שהתפלה בלחש ואין רשות לכל אדם להתפלל בקול דגמרינן מחנה וקולה לא ישמע. ועוד אמר ר' יוחנן משום ר' שמעון בן יוחי מפני מה תקנו תפלה בלחש כדי שלא לבייש את עוברי עברה וכל המשמיע קולו בתפלתו הרי זה מגסי הרוח והמגביה קולו בתפלתו הרי זה מנביאי הבעל. ואם מפני שאין רוב הקהל בקיאין בתפלות ראש השנה ויום הכפורים יכוונו את לבם כשיורד שליח צבור לפני התבה להסדיר את התפלה ויענו אמן אחר כל ברכה וברכה ויוצאין ידי חובתן שכך אמר רבן גמליאל למה שליח צבור יורד לפני התיבה אמרו לו להוציא את שאינו בקי. ור' בנימין אחי נר"ו כתב דלא סבירי ליה דהאי דתקינו רבנן תפלה בלחש משום עוברי עברה שלא לביישם אם יתוודו בתפלתם ויבקשו רחמים על עצמן. והכא ליכא למיחש דאין אדם שואל צרכיו ביום טוב. והנך ברכות דשייך למשאל בהו בחול השתא ליתנהו. ואי משום המשמיע קולו בתפלתו הרי זה מגסי הרוח הכא בהא נמי ליכא למיחש דמאי טעמא אמרינן הרי זה מגסי הרוח לפי שמגביה ומשמיע קולו לרבים כלומר ראו שאיני מהעוברי עברה שתקנו תפלה בלחש בשבילם והשתא ביום טוב ליכא למיחש לא משום גסי הרוח ולא משום נביאי הבעל וקטני אמנה. דהא אמרינן עלה אמר רב הונא לא שנו אלא שיכול לכוון את דעתו בלחש. אבל אם אינו יכול לכוון את דעתו בלחש מותר. והני מילי ביחיד אבל בצבור לא. משום טרדא דצבורא. שמע מינה כל היכא דקא עביד ברשות וליכא למיחש לטרדא דצבורא שרי. והכא נמי ליכא למיחש לטרדא דצבורא. דכולהו ניחא להו בהא וכולהו כחדא מצלי. ואיתא בירושלמי ר' אבא ב"ר זמינא הוי מצלי בקלא. ר' יונה כי הוי מצלי בכנשתא הוי מצלי בלחשא כי הוה מצלי בביתא הוי מצלי בקלא עד דילפון בני ביתיה צלותה מיניה. תפשוט מהא כל להתלמד בני הבית או בני בית הכנסת מותר לחזן לומר בקול כדי שילמדו אחרים וכן מנהג פשוט בישראל:
וצריך אדם לבדוק נקביו קודם תפלתו כדכתיב שמור רגליך כאשר תלך אל בית האלהים. אמר רב אשי ואיתימא ר' חנינא בר פפא שמור נקביך בשעה שאתה עומד בתפלה לפני. ותניא הנצרך לנקביו לא יתפלל ואם התפלל תפלתו תועבה. ואם הוא יכול לעמוד על עצמו עד כדי הלוך פרסה מותר. היה עומד בתפלה ומים שותתין על ברכיו ממתין עד שיכלו המים ומרחיק ד' אמות וחוזר ומתפלל. ואם שהה כדי לגמור את כולה חוזר לראש ואם לאו חוזר למקום שפסק והמתפלל צריך לו לשהות כדי הלוך ד' אמות לאחר התפלה ואחר כך ישתין אם צריך דכל כשיעור הזה תפלתו שגורה בפיו. היה עומד בתפלה ונתעטש ממתין עד שיכלה הריח ומתפלל. בקש להתעטש מרחיק לאחריו ד' אמות ומתעטש ועומד שם עד שיכלה הריח וחוזר למקומו ואומר רבון כל העולמים יצרתנו נקבים נקבים וחלולים חלולים גלוי וידוע לפניך חרפתנו וכלימתנו חרפה וכלימה אנו בחיינו ורימה ותולעה במיתתנו וחוזר למקום שפסק:

Siman 18

<b>דין שמונה עשרה ברכות על הסדר ודין שלש פסיעות.</b>
וצריך להתחיל בתפלה ה' שפתי תפתח דאמר ר' יוחנן בתחלה אומרין ה' שפתי תפתח ולבסוף הוא אומר יהיו לרצון אמרי פי ואין בו הפסקה בין גאולה לתפלה דכיון דתקינו ליה רבנן בתפלה כתפלה דמי ומכאן מוכיח שאותם בני אדם שמתחילין בתפלה שומע תפלה עדיך כל בשר יבואו לא יפה הם עושין דכיון דלא תקינו ליה רבנן בתפלה קא מפסיק בין גאולה לתפלה. תנו רבנן מאה ועשרים זקנים ומהם כמה נביאים תקנו להם לישראל תפלה על הסדר ושמעינן מהכא שאם לא אמרן על הסדר לא יצא ותניא שמעון הפקולי הסדיר שמונה עשרה ברכות לפני רבן גמליאל על הסדר ביבנה.
מצאתי אגדה מאי על הסדר זה סדר עולם שכך מצינו י"ח ברכות של תפלה מעולם היו מתוקנות זו אחר זו. כיון שבאו אנשי כנסת הגדולה כללום ותיקנום כסדרן כשניצול אברהם מאור כשדים פתחו מלאכי השרת ואמרו בא"י מגן אברהם כשנעקד יצחק אבינו על גבי המזבח ונעשה דשן והי' אפרו מושלך על הר המוריה מיד הביא עליו הקב"ה טל והחיה אותו לפיכך אמר דוד כטל חרמון שיורד על הררי ציון וגו' כטל שהחיה בו יצחק אבינו מיד פתחו מלאכי השרת ואמרו בא"י מחיה המתים. כשבא יעקב אבינו ופגע בשערי שמים והקדיש שמו של הקב"ה מיד פתחו מלאכי השרת ואמרו בא"י האל הקדוש. כשבא פרעה להמליך את יוסף על מצרים בדקו אם היה יודע בשבעים לשון. בא גבריאל ולמדו שבעים לשון מיד פתחו מלאכי השרת פיהם ואמרו בא"י חונן הדעת. כשעשה ראובן מעשה בלהה פילגש אביו נקנסה עליו מיתה מיד חזר בתשובה דכתיב וישב ראובן אל הבור אמר ר' יוחנן שחזר בתשובה וחיה דכתיב יחי ראובן ואל ימות וגו' מיד פתחו מלאכי השרת פיהם ואמרו בא"י הרוצה בתשובה. כשעשה יהודה מעשה תמר ואמר הוציאוה ותשרף שלחה לו הכר נא מיד הודה ואמר צדקה ממני ונסלח לו על אותו עון מיד פתחו מלאכי השרת ואמרו בא"י חנון המרבה לסלוח. כשמררו המצריים את חיי אבותינו אמר הקב"ה לישראל וגאלתי אתכם מיד פתחו מלאכי השרת את פיהם ואמרו בא"י גואל ישראל. כשנצטער אברהם צער מילה בא רפאל ורפאו מיד פתחו מלאכי השרת ואמרו בא"י רופא חולים. כשזרע יצחק אבינו ומצא מאה שערים מיד פתחו מלאכי השרת ואמרו בא"י מברך השנים. כשבא יעקב אבינו במצרים וראה יוסף ושמעון ונתקבצו הוא ובניו כלם כאחד מיד פתחו מלאכי השרת ואמרו בא"י מקבץ נדחי עמו ישראל. כשנתנה תורה לישראל ואמר לו הקב"ה למשה ואלה המשפטים אשר תשים לפניהם מיד פתחו מלאכי השרת ואמרו בא"י אוהב צדקה ומשפט. כשטבעו המצריים בים פתחו מלאכי השרת ואמרו בא"י מכניע זדים. כשאמר לו הקב"ה ליעקב אבינו ויוסף ישית ידו על עיניך שמח ובטח על דברו של מקום ובשעה שנפטר יעקב אבינו מן העולם ובא יוסף ונתן שתי ידיו על עיניו ונשקו ובכה עליו מיד פתחו מלאכי השרת ואמרו בא"י משען ומבטח לצדיקים. כשבנה שלמה את בית המקדש מיד פתחו מלאכי השרת ואמרו בא"י בונה ירושלים. כשנושעו ישראל ועברו בים סוף ואמרו שירה ויושע ה' פתחו מלאכי השרת ואמרו בא"י מצמיח קרן ישועה. כשנאנחו ישראל וזעקו לאל ושמע זעקתם כמו שנאמר ויאנחו בני ישראל מן העבודה ויזעקו ותעל שועתם אל האלהים מן העבודה מיד פתחו מלאכי השרת ואמרו בא"י שומע תפלה. כשעשו ישראל המשכן וירדה שכינה ושכן בו בין שני הכרובים מיד פתחו מלאכי השרת ואמרו בא"י המחזיר ברחמיו מהרה שכינתו לציון. כשהכניס שלמה הארון לפני ולפנים ואמר ה' אלהים אל תשב פני משיחך וגו' ונתן הודאה ושבח למקום ואמר ברוך ה' אשר נתן מנוחה לעמו ישראל וגו' מיד פתחו מלאכי השרת ואמרו בא"י הטוב שמך ולך נאה להודות. כשנכנסו ישראל לארץ ונתקיים עליהם המקרא דכתיב ונתתי שלום בארץ מיד פתחו מלאכי השרת ואמרו ברוך עושה השלום. לפיכך כשבאו אנשי כנסת הגדולה תקנו בחכמתם כסדר הזה. מיד פתחו מלאכי השרת ואמרו ברוך חכם הרזים שנתן חכמה ליראיו שהם בני גוי גדול כמו שאמר להם משה ומי גוי גדול אשר לו אלהים קרובים אליו. ובמסכת מגילה אמרינן עד כאן יש לך רשות לדבר מכאן ואילך אסור לספר בשבחו של מקום.
ומצאתי שנשאל הר"ר אברהם בר דוד זצ"ל. והשיב מה ששאלת הלא אמרו חכמים מכאן ואילך אסור לספר בשבחו של מקום ואמור נמי כל המספר בשבחו של מקום יותר מדי נעקר מן העולם והרי תפילת ר' סעדי' זצ"ל כל אותה הבקשה שיש בה כמה שבחות וגם בקשה אחרת שקורין אותה בקשת אליהו היאך אומרים אותה בני אדם. כך נראה לי שלא אסרו [לספר] בשבחו של מקום אלא בצבור או בעיקר התפלה. אבל ביחיד תחנונים הם. וסמכתי על מה שאמרו לענין שמע שמע. ומודים מודים. דביחיד תחנונים הם הלא תראה שלענין הכריעות אמרו אם בא לשוח בסוף כל ברכה וברכה מלמדין אותו שלא ישחה. ור' עקיבא כשהיה מתפלל בינו לבין עצמו אדם מניחו בזוית זו ומצאו בזוית אחרת מפני הכריעות וההשתחויות שהיה עושה:
ואחר תפלת לחש פוסע לאחוריו ג' פסיעות ואומר יהיו לרצון אמרי פי. וצריך להתחיל שלש פסיעות מרגל שמאל לפי מה שמצינו בשוחר טוב במזמור ל"ה לדוד ריבה ה' את יריבי והולך ומונה כל אבריו של אדם היאך מקלסין ומודים ומהללין להקב"ה ומסיים רגל ימין לחליצה רגל שמאל קודם לשלש פסיעות לכך נאמר כל עצמותי תאמרנה ה' וגו' ואחר כך אומר עושה שלום במרומיו ומשתחוה ונותן שלום לשמאל תחילה שהוא ימינו של הקב"ה ואחר כך נותן שלום לימין שלו.
ומצאתי לגאונים ז"ל מאי זה טעם חוזרין לאחוריהן שלש פסיעות לאחר תפלה. מפני שכשאדם עומד בתפילה עומד במקום קדושה ושכינה למעלה מראשו של אדם שנאמר שויתי ה' לנגדי תמיד. ותוך ארבע אמות למקום עמידתו מקום קדושה הוא ומנין שכך אמרו חכמים אסור לאדם לישב בארבע אמות של תפלה וכיון שכן הוא כיון שנפטר אדם מתפלתו צריך לפסוע ג' פסיעות לאחוריו כדי שיצא ממקום קדושה ויעמוד במקום חול. וראי' לדבר שכיון שחוזרין שלש פסיעות לאחוריהן נותנין שלום זה לזה כלומר עד עכשיו היינו במקום קדוש ויצאנו למקום חול. במסכת יומא פרק הוציאו לו אמר ר' חייא בריה דרב הונא חזינא להו לאביי ורבא דפסיעי להו בכריעה אחת פי' ר' ישעי' זצ"ל שלש פסיעות היו עושין בכריעה אחת וכריעה היא פסיעה לאחור כלומר כשיעור פסיעת כרעים. וגאון אחר זצ"ל נשאל אם יכול אדם להוסיף על שלש פסיעות אם לאו והשיב למה הוצרך לכך כבר נתנו [חכמים] שיעור בשלש ואי אפשר להוסיף ומי שמוסיף יוהרא הוא. ואם היה אדם מתפלל בחנותו ויש שם גוים או הבא בספינה ואינו יכול לפסוע שלש פסיעות השיב רב האיי גאון זצ"ל ששאלתם מי שאינו יכול לעזוב מקחו לאחרים ויש גוים מכאן ומכאן ומתירא מהו שישב במקומו ויתפלל והרי הוא בטל מן הכריעות ומן הפסיעות כך שנו חכמים ר' אומר בין כך ובין כך ישב במקומו ויתפלל מפני שאין דעתו מיושבת עליו. אמר רבא ואיתימא ר' יהושע בן לוי הלכה כר' הכא נמי כיון דמתירא לעזוב מקחו ויש שם גוים ישב במקומו ויתפלל לפי שאין דעתו מיושבת עליו ואע"פ שבטל מג' פסיעות וכריעות:

Siman 19

<b>דין הזכרת גבורות גשמים והטועה באחת הברכות מה דינו.</b>
תנן התם מאימתי מזכירין גבורות גשמים פי' משיב הרוח ומוריד הגשם. ר' אליעזר אומר מיום טוב הראשון של חג ר' יהושע אומר מיום טוב האחרון של חג ר' יהודה אומר העובר לפני התיבה ביום טוב האחרון של חג האחרון מזכיר והראשון אינו מזכיר וביום טוב הראשון של פסח הראשון מזכיר והאחרון אינו מזכיר פי' הראשון המתפלל שחרית האחרון המתפלל מוסף. אמר רב אסי אמר ר' יוחנן הלכה כר' יהודה. ולמה מתחילין ומפסיקין במוסף ולא בשאר תפלות כתב בעל המאור זצ"ל דבר זה מפורש בירושלמי. ויזכיר מבערב לית כל עמא קיימי תמן ויזכיר בשחרית אף הוא סבר שהזכירו מבערב והוא הוי מדכר מן כד חמי לון דמדכרין באחריתא ולא מדכרין בקדמיתא חוזר:
ירושלמי תני התפלל ואינו יודע מה הזכיר אמר ר' יוחנן כל שלשים יום חזקה מה שהוא למוד מזכיר מכאן ואילך מה שצריך מזכיר. ותו גרסינן בירושלמי לכל אין מעלין חוץ ממי שטעה ולא אמר מחיה המתים ומכניע זדים ובונה ירושלים חיישינן שמא מין הוא:

Siman 20

<b>דין קדושה ומצות ענייתה ברתת וזיעה ויחיד המתפלל מה להפסיק לענות קדושה עם הצבור.</b>
ובשעה שאומר הקדושה צריך לפסוע ג' פסיעות לפניו על שם מלאכי צבאות ידודון ידודון ידדון כתיב ידדון בהליכה ידדון בחזירה וכמה ג' פרסאות כנגד מחנה ישראל וכנגדן נהגנו ג' פסיעות. זה מצאתי בשם רבינו שלמה זצ"ל:
ואסור להפסיק ולדבר בין קדיש לברוך ותמצא מה שכתבנו למעלה בזה בהלכה ח' ובהלכה י"ו. ומה שנוהגין בני העולם לנענע עצמן בקדושה.
מצאתי הטעם בשם רבי' שלמה זצ"ל משום דכתיב וינועו אמות הסיפים מקול הקורא היו מתנענעים ומזדעזעים מפני אימת מלך קל וחומר ומה אם אבנים נזדעזעו ונתנענעו שאינן מכירין שום דבר כל שכן אנו שאנו מכירין שיש לנו להזדעזע מאימתו:
ובמעשה המרכבה מצאתי ברוכים לי שמים וארץ ויורדי מרכבה אם תגידו לבני מה שאני עושה בתפלת שחרית ומנחה בשעה שאומרים לפני קק"ק ה' צבאות וגו' ולמדו אותן שישאו עיניהם למרום נגד בית תפלתם וירימו עקביהם עם גופן בעת שמקדישין אותי כי אין לי הנאה בעולמי כאותה שעה שעיניהן נשואות בעיני ועיני נשואות בעיניהם באותה שעה אני אוחז בכסא כבודי בדמות יעקב ומחבקה ומנשקה ומזכיר גלותם וממהר גאולתם וכו':
והנכנס בבית הכנסת ומצא צבור מתפללין אמר ר' יהושע בן לוי אם יכול להתחיל ולגמור עד שלא יגיע שליח צבור לקדוש או למודים יתפלל ואם לאו אל יתפלל והטעם לפי שאין היחיד אומר קדוש ואם התחיל אינו פוסק וכן לקדיש וכן לברכו.
ומצאתי בשם רב פלטוי גאון ז"ל יחיד שעומד בתפלה ומתפלל ושומע קדוש או ברכו או אמן יהא שמיה רבא אם חתם שים שלום עונה עמהם ואם לא חתם אסור לו ולשתוק כל שכן באמצע הברכה ואין לו בכך עון שכך אמרו חכמים כי אתא רב דמי אמר משל למה הדבר דומה לשני עבדים שנצטוו בשני מלאכות כל אחד ואחד במלאכתו הוא עוסק ואין אחד עוסק במלאכת חבירו עד כאן דבריו. והכי איתא בברכות פרק מי שמתו דכולי עלמא מפסק לא פסיק פי' אינו פוסק תפלתו לקדוש או ליהא שמו הגדול מבורך לענותו עם הצבור.
ורבינו חננאל ורבינו שלמה ז"ל פירשו אינו פוסק ועונה אבל פוסק ושותק עד שהצבור עונין וחוזר לתפלתו ויצא ידי חובתו בשמיעה ששומע כעונה קיימא לן.
ורבינו תם ורבינו יצחק בן אחותו ז"ל כתבו דאין להפסיק ולשתוק דחשיבה הפסקה מדאמרינן פרק מי שמתו הנכנס לבית הכנסת ומצא צבור מתפללין אם יכול להתחיל ולגמור עד שיגיע שליח צבור לקדוש או למודים יתפלל ואם לאו אל יתפלל ואם כרבינו שלמה זצ"ל יתחיל וישתוק ומה בכך אלא ודאי שתיקתו הויא כהפסקה. והנראה בעיני דלא חשיבה הפסקה דהא אינו שוהה כדי לגמור את כלה ובבציר מהכי לא מקרי הפסקה כדמוכח בברכות והא דקאמר אם יכול להתחיל ולגמור כו' משום דלכתחלה מצוה לענות ובמודים נמי צריך לכרוע עם הצבור שלא יראה ככופר אבל אם התחיל להתפלל פוסק ושותק ואין בכך כלום וכן מצאתי לרבינו ישעיה זצ"ל אע"ג דאמרינן שומע כעונה הני מילי בברכות אבל בקדוש ומודים ואמן יהא שמיה רבא שהן קלוסין חשובין לפני הקב"ה אינו יוצא ידי חובתו בשמיעה עד שמוציא בפיו עם הצבור שאם אתה אומר בשמיעה יצא כדקיימא לן בכל דוכתא אמאי אמרי רב הונא ור' יהושע אם יכול להתחיל ולגמור עד שלא יגיע שליח צבור לקדוש או למודים יתחיל ואם לאו לא יתחיל ולכשיבא שליח צבור לקדוש או למודים יפסיק וישמע ויצא בשמיעה אלא לאו שמע מינה לא יצא ידי חובתו עד שיענה בקול ואסור לו לפסוק והלכך אל יתחיל אבל לאחר שהתחיל להתפלל מפסיק ושותק ואינו עונה דכיון דשמע כמאן דעני דמי.
והרב ר' אברהם ב"ר שלמה זצ"ל כתב היכא אמרינן שמע ולא ענה יצא במקום שיוכל לענות כהנך דסוכה אבל העומד בתפלה שאינו יכול לענות לא יצא בשמיעה ודמיא לדר' זירא דאמר ר' זירא כל הראוי לבילה אין בילה מעכבת בו וכל שאינו ראוי לבילה בילה מעכבת בו ואנו כתבנו מה שנראה לנו ואע"פ שכתבנו שהמתפלל אינו רשאי להפסיק ולענות אלא מפסיק ושותק מצאתי שכתב רבינו חננאל בשם רבינו האיי גאון זצ"ל מנהגא דרבנן כד עייל אינש לבי כנישתא ואשכח ציבורא דמצלי בלחשא מעכב עד דמסיימי וכד פתח שליחא דציבורא מתחיל ה' שפתי תפתח יאמר בהדי שליחא דצבורא מילתא מילתא בלחשא ועני קדושא בהדי ציבורא ולא מיקריא הפסקה והא דאמרינן אם יכול להתחיל ולגמור עד שלא יגיע שליח צבור לקדוש כגון דאתחיל קודם לכן וכן מנהג פשוט בישראל:

Siman 21

<b>דין השאלה בברכת השנים.</b>
תנן התם שואלין את הגשמים בברכת השנים. פי' ותן טל ומטר תני רב יוסף מתוך שהוא פרנסה לפיכך קבועה בברכת פרנסה. בשלשה במרחשוון שואלין את הגשמים רבן גמליאל אומר בחמשה בו חמשה עשר יום אחר החג כדי שיגיע האחרון שבישראל לנהר פרת. אמר ר' אלעזר הלכה כרבן גמליאל והני מילי בזמן שהשנים כתקנן ובארץ ישראל אבל בגולה כדתניא חנניא אומר עד ששים בתקופה אמר שמואל הלכה כחנניה ויום ששים כלאחר ששים ושואלין בו.
וכתב רבינו ישעיה זצ"ל יום התקופה מן המנין דגרסינן בסנהדרין יום תקופה מתחיל דברי ר' יוסי ר' יהודה אומר יום תקופה גומר וקיימא לן הלכה כר' יוסי. שאלו את רבינו יצחק ב"ר יהודה זצ"ל מה ראו לקבוע זמן שאלה לששים בתקופה אם כן נתנו חכמים את דבריהם לשיעורים דזמנין דקדמה תקופת תשרי עד אחד בתשרי וזמנין דמשכה עד סוף תשרי והשיב הא לא תיקשי משום דארץ ישראל גבוה מכל ארצות העמים וצריכה לגשמים תמיד לפיכך היו מקדימין לשאול על הגשמים והיה חביב לפני הקב"ה לפי שהוא מתאוה לשמוע תפלתן של צדיקים ועכשיו שגלינו לארצות העמים שהן נמוכות שיערו חכמים שאינן צריכות למטר עד ששים בתקופה וזמן התבואה לעולם הולכת אחר התקופה לפיכך קבעוה בששים.
וכתב אחי ר' בנימין נר"ו בשם הר"ר שניאור כהן צדק זצ"ל שאע"פ שנראה שאין הגשמים צריכין לעולם אין נמנעים מלשאול עד ניסן אמר ר' תנחום אמר רב אסי טעה ולא הזכיר שאלה בברכת השנים אין מחזירין אותו מפני שיכול לאומרה בשומע תפלה והני מילי דאידכר מקמי שומע תפלה אבל אידכר לאחר שומע תפלה חוזר. ירושלמי עקר את רגליו פי' לג' פסיעות חוזר לראש פי' לברך עלינו לא עקר את רגליו חוזר לשומע תפלה והני מילי ביחיד אבל המתפלל עם הציבור כיון ששמע לה משליח צבור אינו חוזר ואם ספק בידו אם אמר ותן טל ומטר אם לאו כל שלשים יום חוזר מספק לאחר שלשים יום אינו חוזר. והכי איתא בירושלמי וביום טוב ראשון של פסח בתפילת מוסף פוסקין מלהזכיר משיב הרוח ואז פוסקין מלשאול ותן טל ומטר ואם העולם צריך לגשמים לאחר שפסקו מלשאול שואלין בשומע תפלה אפי' בצבור דדמו ליחידים כדאמרינן במסכת תענית:

Siman 22

<b>דין הנכנס לבית הכנסת ומצא צבור מתפללין אם ראוי לו להתפלל אם לאו ודין כריעת הצבור במודים עם ש"ץ.</b>
אמר רב הונא אמר רב הנכנס לבית הכנסת ומצא צבור מתפללין אם יכול להתחיל ולגמור עד שלא יגיע שליח צבור למודים יתפלל ואם לאו אל יתפלל והטעם מפורש בירושלמי תנא ר' חלפתא בן שאול הכל שוחחין עם שליח צבור בהודאה ר' זעירא אמר ובלבד במודים פירוש בתחילת הברכה אבל לא בסוף פי' שאם יהיו כל הצבור שוחחין והוא אינו שוחה עמהן יחשדוהו שמא מין הוא. ובגמרא דילן בסוטה אמרינן בזמן ששליח צבור אומר מודים העם מה הם אומרין מודים אנחנו לך כו' אמר ר' תנחום אמר ר' יהושע בן לוי המתפלל צריך שיכרע עד שיתפקקו כל חוליות שבשדרה עולא אמר עד שיראה איסר כנגד לבו ר' חנינא אמר כיון שנענע ראשו שוב אינו צריך והלכתא כר"ח והוא דמצער נפשיה ומחזי כמאן דכרע.
ובתשובות הגאונים ז"ל מצאתי כשאדם כורע במודים צריך לו לכרוע עד ברכיו לפי שהילד בעודו במעי אמו ראשו מונח בין שתי יריכיו והמילה שלו בתוך פיו ובעבור זה צריך לשוח עד ברכיו:

Siman 23

<b>דין סדר ברכת כהנים וכהן הראוי לישא כפיו ותפלות שיש בהן נשיאת כפים.</b>
וכד מטי שליחא דצבורא לומר שים שלום אם יש שם כהן עולה לדוכן וכהן שהמיר דתו וחזר בו אם ראוי לעלות לדוכן לישא את כפיו אם לאו תמצא לפנינו בהלכה ל"ג. שאלה לפני הגאונים ז"ל כהן שלא התפלל ומצא צבור מתפללין מותר לעלות לדוכן אי לא. תשובה לא מצינו דבר שמעכב ברכה אלא נטילת ידים כדאמרינן כל כהן שלא נטל את ידיו לא ישא את כפיו אבל תפלה לא מצינו שמעכבת הלכך יעלה ויברך. כהן שעלה לדוכן מסייעו החזן שלא יטעה אי לא גם בזו לא מצינו חילוק בין אחד לשנים אלא כדאמרינן [אמר] אביי נקטינן לב' קורא כהנים לא' אינו קורא כהנים. ורב חסדא אמר אפי' לאחד קורא כהנים שאינו קורא אלא לשבט אבל לקרות מקריהו וכך מנהג פשוט בישראל בין כהן אחד בין שני כהנים החזן מקרא אותן על כל דבר ודבר והן עונין אחריו. ראינו כהנים כשהן מברכין ובאים לברך פותחין אצבעותיהם יש בהן ממש או מסורת. לא מצינו בתלמוד כל עיקר אלא שאומרין בהו רבנן בכהנים כמה טעמים שהוא סימן שאימת שכינה עליהם כאילו הם מתחלחלין והיא שם עוברת ואע"פ ששנינו בברכת כהנים במקדש היו אומרין את השם ככתבו ובמדינה בכינויו. וזה סימן הוא כלומר שמזכירו ככתבו נאמר כאן אלא בשביל שהוא מדינה אנו מכנין. ועוד לשום אותו סימן לפיסוקין כי בברכה ראשונה מניחין אצבע הסמוכה לגודל ומשהין אותה וכן בשניה מניחין אצבע האמצעית הסמוכה לאמה ומשהין אותה וכן בשלישית מניחין רביעית הסמוכה לזרת והיא נקראת קמיצה כסדר הראשון. בפסיקתא דהחדש הנה זה עומד אחר כתלינו אחר בתי מדרשות ובתי כנסיות. משגיח מן החלונות מבין כתפיהן של כהנים. מציץ מן החרכים מבין אצבעותיהן של כהנים.
מצאתי בשם רבינו יצחק ב"ר יהודה זצ"ל וששאלתם למה נהגו כהנים שאירע להם דבר בקרובים ושינו את מקומן שלא לשאת את כפיהן כל זמן שאין יושבין במקומן. על דבר זה לא מצא רבינו סמך בהדיא ואמר לא על חנם נהגו כן שהרי כל כהן שאינו מברך עובר בשלשה עשה וזה יושב בטל ועובר. ואמר כמדומה לי שעל דבר זה נהגו שכל מי שעומד לברך ראוי לו שיהא שרוי בשמחה ובטוב לבב שכן מצינו ביצחק אבינו שאמר לעשו הביאה לי ציד וגו' ולאחר שיאכל וישתה ותהא נפשו שמחה עליו אמר לברכו. לכן נראה שזה שדואג על מתו ויושב שלא במקומו אינו מברך בשמחה והטעם הזה יש לומר כמו כן על הפנוי שאינו עולה על הדוכן שכל השרוי בלא אשה שרוי בלא טובה ובלא שמחה. ואומר הרב מצוה להחזיק מנהג הראשונים בכל מה שהאדם יכול להחזיק שכן מצינו בתלמוד ירושלמי שהמנהג מבטל ההלכה וכמו כן מצינו בתלמוד בבלי שלנו דאמרינן בב"ק בהגוזל זוטא שיירא שהיתה מהלכת במדבר ועמד עליה גייס לטורפה מחשבין לפי ממון וכו' ובלבד שלא ישנו ממנהג החמרין אלמא מנהג עוקר ההלכה:
ואם אין שם כהן אומר החזן אלהינו ואלהי אבותינו ברכנו בברכה כו' בין בתפלת שחרית בין במוסף בין בנעילה אבל במנחה אין אומרין אותו. שאין נשיאת כפים במנחה משום דשכיחא שכרות ובמנחת תענית דליכא למיחש לשכרות נושאין כהנים כפיהן. והחזן אומר ברכנו בברכה חוץ ממנחת יום הכיפורים דכיון דנושאין בנעילה אין נושאין במנחה. כאשר אפרש בערוגת יום הכיפורים. ומקום שאין כהן לישא את כפיו והחזן אומר ברכנו בברכה אם ראוי לענות אחריו אמן אחר כל ברכה וברכה ואם צריך לעשות שינוי בין כהן לשליח צבור שלא יענו אמן אחר שליח צבור נשאל לרבינו האיי זצ"ל והשיב אין מנהג אצלינו לענות אמן על כל פסוק ופסוק לפי שמפי כהן הן ג' ברכות ושליח צבור מסדרן כעין ברכה אחת שאומר אלהינו ואלהי אבותינו ברכנו בברכה וכו' וזה מובחר אלא שהעונה אמן על כל פסוק ופסוק אין מחזירין אותו ויש כזה בסדר ברכות הרבה כגון יעלה ויבא כו' זכרנו ה' אלהינו בו לטובה יש שעונין אמן על כל ברכה וברכה ויש שעונין אמן בסוף:

Siman 24

<b>דין ברכת שים שלום.</b>
וכד מטי שליחא דציבורא בשים שלום אומר ברכינו אבינו כולם כאחד באור פניך ואין אומר כאחת. וכן כי באור פניך ואין אומר מאור פניך וקדמנא במתיבתא ובבבל כולה אמרינן כי באור פניך נתת לנו ה' כו' ומאן דאמר הכי טפי דייק דכתיב באור פני מלך חיים וכתיב באור פניך יהלכון. ותו אית לנו לדקדק בין כולנו כאחד או כאחת ובבבל כולה ובמתיבתא דרב שלום גאון זצ"ל אמרינן כאחד ומאי ניהו זה אברהם דכתיב כי אחד קראתיו ואברכהו וארבהו והכי אמר רב סעדיה גאון זצ"ל:

Siman 25

<b>דין מהו לישב בצד ארבע אמות של תפלה או לעבור כנגד המתפללין.</b>
ואסור לאדם לישב בתוך ארבע אמות של תפלה דכתיב אני האשה הנצבת עמך בזה אמר ר' יהושע בן לוי מכאן שאסור לישב בתוך ארבע אמות של תפלה ותניא הן עומדין והוא יושב סימן רע לו והני מילי דלא עסיק במילי דצלותא אבל עסיק במילי דצלותא לית לן בה.
ומצאתי שנשאל רבינו האיי גאון זצ"ל זהו שאמרו חכמים אסור לישב בארבע אמות של תפלה היאך פירושו והשיב זהו פירושו כשיעמוד אדם להתפלל אסור לאחר לישב בצד ארבע אמות סמוך לזה המתפלל לפי שמקום שכינה הוא וראיה לדבר כשנפטר אדם מתפלתו צריך לפסוע לאחוריו ג' פסיעות ואחר כן יתן שלום ואם לא עשה כן ראוי לו כאלו לא התפלל וכל כך למה מפני כבוד השכינה וקיימא לן ד' אמות של תפלה מקום שכינה הן ונראה כאפיקורוס שזה עומד בתפלה וזה יושב בטל אבל אם הי' קורא קרית שמע או עוסק בתפלה ואינו מפליג בדברים אחרים מותר אם יושב ובטל צריך לו להתרחק מן המתפלל ה' אמות אמה דידיה וד' אמות של שכינה.
ומצאתי לגאון אחד זצ"ל שפירש ארבע אמות דתפלה הן אמה אחת לכל צד וסמך על מה שאמרו בבראשית רבה עומדין צפופין ומשתחוין רווחין ר' שמואל ב"ר יונה בשם ר' אחא ארבע אמות לכל אחד ואחד אמה מכל צד כדי שלא יהא אחד מהן שומע תפלתו של חבירו.
וכתב אחי ר' בנימין נר"ו דלא סבירא ליה דהא בהדיא תניא היה מתפלל ומצא צואה כנגדו מהלך לפניו כדי שיזרקנה לאחוריו ד' אמות ועוד גבי ריח רע שיש לו עיקר אמרינן מרחיק ד' אמות ממקום שכלה הריח הא למדת שאלו ד' אמות הן מכל צד. כדברי רב האי גאון זצ"ל.
ולגאון אחר מצאתי ששאלתם יש אצלינו שמתפללין בצבור תפלת המנחה ויש בני אדם שמתאחרין ובאין ומוצאין שכבר סיימו הצבור תפלת המנחה ואותן שמתאחרין ובאין לאחר התפלה של מנחה עומדין בתוך הצבור ומחזירין פניהם אחר העומדים כלפי ארון וכל הקהל יושבין לפניהם ולאחריהם ועוד יש לנו תיבות שקורין עליהן בספר תורה ועומדין אחריהן ומתפללין ועוד כשהצבור כולן מתפללין יש שמקדימין ומסיימין תפלתן ומחזירין פניהן ומסתכלין בצבור ועדין רוב הצבור לא סיימו את תפלתן מותר לעשות כן אי לא.
כך ראינו שבני אדם שמתאחרין ובאין לבית הכנסת אחר שהתפללו בצבור תפלת המנחה אינן רשאין לישב במקומן להתפלל מפני עונשן של צבור שכך אמרו חכמים אסור לישב בצד ארבע אמות של תפלה אלא יושבין במקום מוצנע בבית הכנסת ומתפללין ולכשמסיימין חוזרין ובאים ויושבין במקומם ואם הם עשרה מתפללין תפלת צבור ויורד שליח צבור לפניהן ועונין קדוש וברוך וימלוך ומסיימין תפלתן ואם הם חמשה או ששה מתפללין לבדן ובאין ויושבין כל אחד במקומו ובני אדם המסיימין תפלתן קודם הצבור אין להם רשות להחזיר פניהם לצבור עד שיסיים שליח צבור תפלתו וכל אחד ואחד אומר לחבירו תעתר בתפילתך וכך מנהג בארצנו:

Siman 26

<b>דין עשרה שהתפללו ביחידית מהו להצטרף לפרוס על שמה ולענות קדיש וברכו וקדושה.</b>
תנן התם אין פורסין על שמע ואין עוברין לפני התיבה פחות מעשרה.
מצאתי בשם רבינו שלמה זצ"ל. אין שליח צבור יורד לפני התיבה לומר ברכת יוצר אור עם הקדושה עד יוצר המאורות ולדלג עד שמונה עשרה הואיל שהתפלל כל אחד בפני עצמו אם הם פחות מעשרה אבל כשהן עשרה אע"פ שהתפללו ביחידים כל אחד ואחד בפני עצמו יכול אחד מהם לעמוד ואומר ברכת יוצר אור עד יוצר המאורות ומניח קרית שמע ואמת ויציב ואומר י"ח ברכות כי אין לומר עוד קרית שמע ואמת ויציב הואיל וכל אחד ואחד יצא לעצמו שאין יורד לפני התיבה אלא על הקדושה שלא אמרו. ופי' פורסין לשון פרוסה שפורסין שתי הברכות שלפני קרית שמע ואין מברכין אלא אחת ויש מפרשין פורסין מברכין כי הוא יברך הזבח תרגם יונתן יפרוס על דיבחא.

Siman 27

<b>דין מי שהתפלל בין ביחיד בין בצבור אם יכול למנות למניין אחד או להוציא אחרים ידי חובתן לעשות שליח צבור.</b>
ויחיד שלא התפלל או שנים ושלשה שלא התפללו אם יכולין לצרף אחרים עמהם שהתפללו להשלים מנין עשרה לענות קדושה וברכו וקדיש ושאר התפלה אם לאו.
מצאתי תשובה לגאון זצ"ל עשרה שהתפללו ושמעו כלם ברכו או קדושה וכל סדר התפלה אומר רבינו שיכולין למנות למנין אחד בשביל יחיד שלא התפלל כמו שעושין לחתן או ליחיד שלא השכים לבית הכנסת. ואפי' אחד מאותם שהתפללו כבר יכול לחזור ולהתפלל ולהוציא את החייב ור' סומך ומראה פנים ממה שהצבור מתפללין כל אחד ואחד י"ח ברכות וחוזר החזן וכופל י"ח בשביל הקדושה ונמצא אותן שהתפללו נמנין למנין בשביל הקדושה לבדה נענה מאן דהוא ואמר שמא בשביל הקדושה שלא אמרו כל אחד ואחד לעצמו לפיכך הן נמנין נמצאו עדיין מחויבים בדבר והשיב ר' לא מצינו לה בכל התלמוד חיוב אלא חביבה היא לנו ואינה בפחות מעשרה. ובמס' סופרים מצאתי במקום שיש לנו תשעה ששמעו בין קדיש בין ברכו ואחר התפלה עמד אחד בפני אלו ואמר קדיש או ברכו יצא ידי חובתו.
ונראה בעיני שאין יכולין אותן שהתפללו להצטרף עם אותן שלא התפללו אלא אם כן היו אותן שלא התפללו רוב הצבור דהיינו שבעה כדאמרינן בברכות פרק שלשה שאכלו אמר רב יהודה בריה דרב שמואל משמיה דרב תשעה אכלו דגן ואחד ירק מצטרפין פי' לזמן בשם אמר ר' זירא בעאי מיני' דרב יהודה שמונה מהו שבעה מהו ששה ודאי לא מבעיא לי אמר ליה ר' ירמיה שפיר עבדית דלא איבעיא לך (אמר ליה) התם מאי טעמא דהא איכא רובא הכא נמי הא איכא רובא ואיהו סבר רובא דמינכר בעינן השתא ומה [ברכת] המזון בשם שהוא הזכרה אחת בעינן רוב הניכר דהיינו שבעה להצטרף אותן שאכלו ירק שלא נתחייבו בזימון עם אותן שנתחייבו בזימון תפלה שיש בה כמה קדושות והזכרת וקדושין שאינן אלא בעשרה כדילפינן תוך תוך על אחת כמה וכמה שצריכה רוב הניכר. וכן מצאתי לגאון אחר זצ"ל או יבואו חמשה או ששה אנשים בבית הכנסת וכבר התפללו צבור ורוצין לקחת מאותן אנשים שהיו בבית הכנסת אינן יכולין לעשות כן עד שיהיו שבעה אותן שלא יצאו ידי חובתן ויקחו מהשאר עד שישלימו לעשרה דבעינן רובא דמנכר.
וכך כתב ר' בנימין אחי נר"ו בשם הר"ר מאיר נר"ו. ותמצא מהו שכתבתי מזה לפנינו בשם גאון הלכה כ"ה. ומה שאמר הרב שאפי' אחד מאותן שהתפללו [יכול] לחזור ולהתפלל ולהוציא את שלא התפלל גם זה אינו נראה לי ואפי' לר' יוחנן דאמר ולואי שיתפלל אדם כל היום כולו דוקא בתפלת לחש אבל בקריאת שמע ובברכותיה אין שייך לומר ולואי שיתפלל אדם כל היום כולו. ותפלת לחש נמי דוקא ביחיד אבל בצבור לא ויחיד נמי דוקא אם יכול לחדש דבר בתפלתו דהוי תפלתו תפלת רשות ותחנונים אבל בצבור אפילו בחדוש דבר ואדעתא דרשות לא יתפללו והראיה שהביא שהרי החזן יורד וכופל התפלה לאחר שהתפללו בלחש אינה ראיה דהתם אינו חוזר וכופלה אלא בשביל הקדושה אי נמי להוציא את שאינו בקי כדאמרי' בסוף מסכת ראש השנה. והרי כבר התפללו בעשרה ויצאו הבקיאין ושאינן בקיאין ואי קשיא הא דאמרינן כל הברכות כולן אע"פ שיצא מוציא דוקא בשאר ברכות של חובה אבל בתפלה כל יחיד ויחיד חייב לעצמו ואין שליח צבור מוציא אותן ידי חובתן כדמוכח בסוף מסכת ראש השנה דשליח צבור אינו מוציא את הרבים ידי חובתן אלא בברכות של ראש השנה ויום הכיפורים וכן מצאתי לגאונים ז"ל זה שאומר בהלל ובמגילה אע"פ שיצא מוציא דוקא הלל ומגילה דחובה הם וכל ישראל ערבין זה לזה להוציא את שאינו בקי אבל בתפלות אין הבקי מוציא אלא את שאינו בקי.
ובהדיא מפורש בירושלמי בברכות פרק מי שמתו תני כל מצות שאדם פטור מוציא את הרבים ידי חובתן חוץ מברכת המזון והא תנן כל שאינו מחויב בדבר אינו מוציא את הרבים ידי חובתן הא אם חייב אע"פ שיצא מוציא אמר ר' אילא לא שניה היא ברכת המזון דכתיב ואכלת ושבעת מי שאכל הוא יברך ר' יוסי ור' יהודה בן פזי הוו יתיבין אמרין לא מסתברא בקרית שמע שיהא כל אחד משנן בפיו לא מסתברא בתפלה שיהא כל אחד מבקש רחמים על עצמו הא למדת שבקרית שמע ובתפלה אין אדם יכול להוציא את חבירו והוא הדין לברכות שלפני קרית שמע ושל אחריה דמאי שנא י"ח ברכות שאינו יכול להוציא את אחרים משאר התפלה ועוד שהרי כל אדם חייב בקרית שמע ולברך לפניה ולאחריה ועוד היאך יקרא את שמע פעם אחרת והלא אינו חייב לקרות אלא פסוק ראשון בלבד עם הצבור מאחר שהוא כבר קרא אותה בברכותיה ואינו יכול לברך לפניה ולאחריה ואפי' לתנא דמסכת סופרים לא התיר אלא לאותו שלא שמע קדיש ולא ברכו אבל לעמוד אחד מאותם ששמעו לא התיר. ודוקא לקדיש וברכו אבל לשאר תפלה לא ודווקא אם עמד אבל לעמוד לכתחלה לא.
והר”ר אביגדור כהן צדק נר"ו השיב לי יחידים שהתפללו ואחרים צריכין להם להשלים למנין עשרה מצטרפין ואין צריך רובא דמינכר דלא דמי לברכת המזון כי אותן שאכלו ירק ליתנהו בכלל זימון דקיימא לן אין זימון לפירות כדאמרינן בפרק כל הבשר ובברכת המזון נמי לא שייכי לא חובה ולא רשות אבל תפלה דרחמי הוא אכתי הרשות בידם לחזור ולהתפלל אם יכולין לחדש דבר אפי' למאן דלית ליה דר' יוחנן דאמר ולואי שיתפלל אדם כל היום כולו וכל שכן לר' יוחנן. והא דתניא יכול יתפלל אדם כל היום כולו כבר מפורש על ידי דניאל וזמנין תלתא ביומא וגו' התם מחובה דווקא ממעט ליה ובלא חידוש נמי אם לא כוון בראשונה משמע סוף פרק תפלת השחר שראוי לחזור ולהתפלל שניה וראיתי בצרפת גדולים בתורה אנשי מעשה עושין כן ונתלין באילן גדול רבינו יעקב מ"כ ואיני נזכר אם הוגד לי טעמו אמנם יש פנים לדבר כאשר כתבתי:

Siman 28

<b>דין אם מותר להתפלל קרובות ופיוטים בתוך התפלה.</b>
אמר רב יהודה לא ישאל אדם צרכיו לא בשלש ראשונות ולא בשלש אחרונות אלא באמצעיות.
וכתב רבינו חננאל זצ"ל קים להו לרבנן דליחיד. אבל שאילות ששואלין הצבור כגון זכרנו לחיים שרי דהא שלש אחרונות כלהו שאלה נינהו ושרי דשאילת צבור הן. ועוד כתב דאסור לכל מאן דמשני או מוסיף או גורע בג' ראשונות מן המטבע שטבעו חכמים בברכות ואלו החזנין שמניחין מטבע הברכות ואומרין קרובות לאו שפיר עבדי. אבל המאריך והמקצר באמצעיות לית לן בה.
והר”ר אברהם בן עזרא זצ"ל כתב בפי' קהלת אל תבהל על פיך אל יוציא פיך מילין לפניו בבהלה ולבך אל ימהר כי אם תביננו כי הלב כמו אובד ותועה בעסקי העולם על כן אמר משיח ה' מצא עבדך את לבבו ודע כי האלהים נצב עליך ורואה אותך ושומע את דבריך כי הוא בשמים בגבהי גבוהים ואתה על הארץ ואין למטה ממך על כן יהיו דבריך מעטים שלא תסתכן כמו שהיה כהן גדול ביום הכפורים מתפלל תפלה קצרה ויוצא:
אמר אברהם המחבר הנה נא הואלתי לדבר בעבור היות כבוד המקום מלא כל מקום ולא יוכל אדם להשמר בכל מקום הוכן לו מקום שיהיה קבוע לתפלתו והוא חייב לכבדו גם חייב הוא האדם להודות ולשבח לאלהיו בכל רגע כי חסדו עמו בכל חלקי הרגע שיחיינו ויתענג בהרגשות. רק בעבור היות האדם מתעסק בעסקי העולם הושם לו זמן שיתפלל בו והם עתים ידועות ערב ובקר וצהרים כי מי שיש לו עינים ידע עת צאת השמש ועת נטותו ועת בואו על כן כשיתפלל האדם חייב שישמור פתחי פיו ויחשוב בלבו שהוא עומד לפני מלך אשר בידו להמית ולהחיות על כן אסור לו לאדם שיתפלל ויכניס בתפלותיו פיוטים לא ידע פירושם ולא יסמוך על המחבר הראשון כי אין איש אשר לא יחטא או המעתיקים חטאו והטוב בעיני שלא יתפלל אדם בהם כי אם התפלה הקבועה ויהי דברינו מעטים ולא נענש בדין.
ובשם רבינו גרשם זצ"ל מצאתי מה שהורה לכם החבר שלא להתפלל קרובות בתוך התפלה בחגים ומועדים ובראש השנה ויום הכפורים ואפי' זכרנו לחיים לפי שאינו מענין מגן. שאילה זו נשאלה לפני רב כהן צדק זצ"ל וישיבתו והשיבו לשאול אדם בג' ראשונות וג' אחרונות ולומר זכרנו לחיים במגן כמנהג שלנו אתם עושים כי הוא מנהג ישיבה שאנו שואלין במגן זכרנו ובאתה גבור מי כמוך ובמודים וכתוב לחיים ובשים שלום בספר חיים מראש השנה עד יום הכפורים. ואם הא דרב יהודה דאמר אל ישאל אדם צרכיו כו' הלכה הוא אם כן אנו עושין שלא כהלכה אלא אין אנו חלוקין על הלכה זו דרב יהודה לא דבר אלא בצרכי יחיד כדאיתא במסכת ע"ז היה לו חולה בתוך ביתו או היה צריך לפרנסה וכו' אבל צרכי צבור שואלין כגון זכרנו לחיים ובספר חיים.
ועוד השיב רב נטרונאי גאון זצ"ל שאומרין פיוטין באבות ובגבורות ובכל תפלה ותפלה דלכל רגל ורגל מעניינו ומרבין בו דברי אגדה ובחנוכה ובפורים אומרין בכל ברכה וברכה מעין אותה ברכה ובראש השנה ויום הכפורים דברי רצוי וסליחות ובתשעה באב דברי חרבן הבית הרשות בידו ועיקר שאומרין בכל ברכה וברכה מעין פתיחתה וחתימתה של ברכה ובאמצע אומרים דברי אגדה ודברי שבח של הקב"ה שפיר דמי וגם יש לנו ללמוד מן הפיטנים הראשונים שהיו חכמים גדולים הרי ר' ינאי שהיה מן החכמים הראשונים ופייט קרובות לכל סדר וסדר שלכל השנה. וגם ר' אלעזר בר' קליר מן החכמים הראשונים ופייט קרובות לכל הרגלים והזכיר באבות וגבורות דברי אגדה ועניינים הרבה. וגם רבינו קלונימוס זצ"ל שחכם גדול היה ופייט קרובות לכל הרגלים והזכיר בם אגדה ועניינים הרבה. ור' משולם בנו ידענו שחכם גדול היה ופייט קרובה לצום כפור ובתוך הברכה אמר ענינים הרבה ובסוף סמוך לחתימה הזכיר מעין הברכה ויש ללמוד מהן ולא לבטל קרובות שהן שבח הקב"ה עד כאן תשובת רבינו גרשון מאור הגולה ז"ל:
וכן כתב אחי ר' בנימין נר"ו שאין לנו למעט בקרובות ובפיוטים שהם מיוסדים על שבח המקום. ויש בהן מענינו של יום כדאמרינן ברוך ה' יום יום כל יום ויום תן לו מעין ברכותיו. ומצינו שהקב"ה חפץ בתפלתן של ישראל דאמרינן בבראשית רבה ר' שמואל בר חייא ב"ר יודן אמר על כל קילוס וקילוס שישראל משבחין להקב"ה משרה שכינתו עליהן שנא' ואתה קדוש יושב תהלות ישראל ואיתא נמי בפסיקתא דשמיני עצרת יספת לגוי ה' יספת לגוי נכבדת אומות העולם אתה נותן להם ימים טובים הם אוכלים ושותים ופוחזין ונכנסים לבתי טיאטראות ובבתי קרקסאות ומכעיסין אותך אבל ישראל אתה נותן להם ימים טובים והן אוכלין ושותין נכנסין לבתי כנסיות ולבתי מדרשות ומרבין בתפלות ומרבין בקרבנות לפיכך צריך הכתוב לומר ביום השמיני עצרת. ועוד מצינו שגם בימי רבותינו נוהגין בקרובות ופיוטים כדאמרי' בפסיקתא רבתא דסוכה כד דמך ר' אלעזר ב"ר שמעון היה דורו קורא עליו מי זאת עולה מן המדבר כתימרות עשן מקוטרת מור ולבונה מכל אבקת רוכל מהו מכל אבקת רוכל דהוי קריי ותניי קרוב ופייטן וכן מצאתי שהשיב רבינו תם זצ"ל כף רגל חמש מאות וחמש עשרה ישרה לכסא.
בתלמוד ירושלמי פרק הרואה ראיתי אמר ר' יהושע בן לוי מן הארץ עד לרקיע מהלך חמש מאות שנה. אמר ר' ברכיה בשם ר' אבהו בשם אבן סומקא גדול מזה רגל אחד מרגלי החיות מהלך חמש מאות וחמש עשרה שנה מה טעם דכתיב ורגליהם רגל ישרה כמנין ישרה בא וראה כמה הקב"ה גבוה ומשם ייסד הקלירי כי רוב דבריו על פי תלמוד ארץ ישראל וחולק על תלמודנו דמסכת חגיגה ובימיו היו מקדשין על פי הראיה ומארץ ישראל היה מעיר אחת ששמה קרית ספר וראיות יש כדאמרינן בפסיקתא כך דמך ר' אלעזר ב"ר שמעון פתח עליה ההוא ספדנא מי זאת עולה וגו' מכל אבקת רוכל דהוי קריי ותניי קרוב דרוש ופייטן בעל דרשות וקרובות ופיוטין נראה לי דר' אלעזר ב"ר שמעון הוא ר' אלעזר קלירי דמצינו בפסיקתא (פסקא ויהי בשלח) שבתחילה היה מוליך משואות ואוכל מלא תנור פת ופעם אחת הוליך החמורים עם משאם על הגג ושמעתי שעל שם אכילתו קרוי קלירי ובההיא שעתא פייט קרובות הללו בשעה שהיה משתכר היה קונה עוגות בשכרו ושוב נעשה תלמיד חכם תדע שבימיו היו מקדשין על פי הראייה שלא תמצא בכל פיוטין שלו קרובה ליום טוב שני ואם תאמר ארחץ בנקיון כפות של יום טוב שני של סוכות.
כתוב במחזורים ישנים קלירות זאת אומרין ביום טוב שני ואחות אשר לך כספתה שעשה הוא ליום טוב ראשון של שמיני עצרת תדע שמזכיר טל בברכת מחיה המתים בטל תחייה להחיותם ואילו היה ליום טוב אחרון של שמיני עצרת היה מזכיר בגשם נדבות להחיותם. ובמקראות שבמשנתנו במגילה פרק בני העיר שאמר שקורין ביום ראשון והוא מזכירן בקרובותיו בהזכרת פסוקין בכת' ולא אותן פסוקין שאומרין התם בגמרא שאומרים ליום טוב שני. וכל מי שאומר שעשה אומן שלא קם כמותו אינו אלא טועה ואפי' תאמר שלא עשה אותן ר' אלעזר ב"ר שמעון ותאמר שעל ידי שכינה נתפקח ואחר היה מכל מקום יש לך לומר שמקרית ספר היה ובימיו היו מקדשין על פי הראייה ובהרבה מקומות חולק על תלמודנו ותופס לו שיטת תלמוד ירושלמי ותלמוד ממנו בצרכי רבים דשייכי לומר והא דאמרינן אמר רב יהודה אל ישאל אדם צרכיו לא בג' ראשונות ולא בג' אחרונות בג' ראשונות שנראה כעבד שמסדיר שבח לרבו. בג' אחרונות דנראה כעבד שקבל פרס מרבו והולך לו הנהו צרכי יחיד קאמר וצרכיו דקתני מוכיח דצרכי עצמו משמע כדאמרינן בפרק קמא דע"ז אע"פ שאמרו לא ישאל אדם צרכיו לא בשלש ראשונות ולא בשלש אחרונות אם יש לו חולה בתוך ביתו אומרה בברכת חולים ואם צריך לפרנסה אומרה בברכת השנים דהיינו צרכי יחיד. אבל בשלש ראשונות צרכי רבים הם לפיכך האריכו בהם יותר מבקדושת היום שזהו שבח שכל ישראל צריכין לומר רחמים.
הא למדת שבימי התנאין היה שלא מצינו אמוראין שבארץ ישראל חולקין על תלמודנו באופן הדברים שהוא חולק ועל דא אנא סמיך לומר פיוטין ויוצרות וזולתות ואופנים ולא כמו מבראשית הוכתרה כאשר אפרש לפנים אבל קרובות דצרכי צבור נינהו וכן זכרנו לחיים ובכן תן פחדך דמאי שנא מזכרנו שביעלה ויבא ומבני פריצי עמינו יתנשאו להעמיד חזון ונכשלו ירקב שמם כי לא המה. אך מתוך שראו בהלכות גדולות אית מרבנן דלא אמרו זכרנו וקרובות החזיקו בתרמית אך ההלכות גדולות ורבינו חננאל זצ"ל פסקו אל ישאל אדם צרכיו בשלש ראשונות ובאחרונות דוקא צרכי יחיד אבל צרכי רבים דכל ישראל שרי דהא כל שלש אחרונות צרכי רבים הם. ואם של יחיד אינו יכול לומר לפי שדומה כמסדר שבח לפני רבו. ויכול לשאול צרכי רבים דהיינו שבח הרב שרבים צריכין לו שכן מצינו בעבודה ובהודאה ושים שלום כלם צרכי רבים נינהו והא דאמרינן לעולם אל ישאל אלא אם כן יש לו חולה בתוך ביתו לאו דוקא כמו אל יתפלל אלא בבית שיש בו חלונות וכן אל יוציא אדם עצמו מן הכלל וכן אל יהלך אדם במקום סכנה וכמו אל יטיל אדם אימה יתירה וכמו אל ישאל אדם צרכיו בלשון ארמי כגון אלו הדברים לאו דווקא דוק ותשכח מכל אלו תלמוד שמצוה להרבות בכבודו של מקום. וכבר נחלקו על הקרובות ר' יוסף טוב עלם עם ר' אליהו הזקן ועלתה בידם דמותר משום דמצוה מן המובחר ועל ידם אדם מכוין את לבו לשמים. ובג' ראשונות תקנו יותר משאר ברכות ואפי' באמת ואמונה והשכיבנו מותר שלא כפי' רבי' שלמה זצ"ל שפי' אחת ארוכה אמת ואמונה ואחת קצרה השכיבנו ושמעתי מאבא מרי ששמע מרבותיו שכשפייט ר' אלעזר וחיות אשר הנה מרובעות פנים בכסא ליהטה האש סביביו ומפי רבותיו גאוני לותיר שמע כן וגם ר' שמעון הגדול שהיה מלומד בנסים היה אומרה בכל יום. וגם רבינו סעדיה שמפיו אנו חיים שמסר לנו סוד העיבור פירש שמצוה ומותר ופירש משנה דפירקא קמא דברכות לא כפי' רבינו שלמה זצ"ל דמוקים ליה אאמת ואמונה והשכיבנו דמאי שנא הני ומה אורכין וקוצרין איכא בהני ומאי שנא בהנך דלעיל ומאי טעמא אלא הכי פירושה בין ארוכה בין קצרה אכל ברכה וברכה קאי ועל הראשונות פי' כן כדאמרינן בפרקא קמא ובפרק החולץ אחת בתולה ואחת בעולה. ומקום שאמרו לקצר אינו רשאי להאריך ההוא משנה כברכת הפירות וכברכת המצות כדמפורש בתוספתא דברכות ובירושלמי כלומר הני בין ארוכות בין קצרות אבל אחריני מקום שאמרו להאריך אינו רשאי לקצר לקצר אינו רשאי להאריך. כגון ברכת הפירות וברכת המצות והכי פירושה דמתני' בשחר מברך שתים לפניה ואחת לאחריה. ובערב מברך שתים לפניה ושתים לאחריה אחת ארוכה ואחת קצרה בין ארוכה בין קצרה כל ברכה וברכה והוה ליה למימר אחת ארוכות ואחת קצרות אלא דהוה משמע הנך בין ארוכות בין קצרות הא כל שארא לא דאיכא נמי טובא דרשאי להאריך ולקצר מקום שאמרו להאריך אינו רשאי לקצר לקצר אינו רשאי להאריך פי' בברכת המזון אות מבראשית דהא מברכות שאמרו לקצר הוא דאינו רשאי להאריך והא דתני בתוספתא לקצר ולחתום ולשוח מפרשי [נמי] התם אבל במקום ארוכה אינו בכלל שאמרו להאריך אינו רשאי לקצר דהיינו רישא והוה ליה למימר ארוכה לא יעשנה קצרה קצרה לא יעשנה ארוכה ומאי שנא הני אמת ויציב אמת ואמונה והשכיבנו הא הך מקום שאמרו משתים שלפניה המעריב ערבים ואוהב עמו ישראל לא איירי מידי. ועוד מאי שנא דאמרינן בברכות של ערבית ובשל שחרית ושתק ומאי טעמא ועוד דלא מדכר להו בתוספתא ובשביל שנזכרו במשנה לא היה נמנע מלהזכירה בתוספתא ועוד כמה ברכות יש ארוכות מקצרין וקצרות מאריכין ותמה על עצמך לפי דברי השמחים ללא דבר פעוטות טועין בפשוטות.
וכי לא ידעו גדולי הדור הא דלא ישאל אדם צרכיו ועוד שהאריכו בהם יותר מאמצעיות אלא פשוט ביום שנכון להרבות בשבחו של מקום ובצרכי צבור ובשלש ראשונות יותר כגון זכרנו ומי כמוך ובכן תן פחדך וסדר הקדושה בכולי עניין שבאותן ברכות שיחיד שואל בהן צרכיו דומה לעבד שמסדיר שבח לפני רבו וזה שבחו שמרבים בעניות של תורה ובצרכי כל ישראל כגון ג' אחרונות רצה והודאה ושים שלום וברכת כהנים כלולה בהן והכי פירושא דתוספתא למה אמרי' אחת ארוכה ואחת קצרה פי' דרך התוספתא באלף מקומות ליקח קצת מן המשנה לזכרון דברים למה אמרו אחת ארוכה ואחת קצרה כלומר בין ארוכה בין קצרה מקום שאמרו להאריך אינו רשאי לקצר לקצר אינו רשאי להאריך פירש והוצרך להוציא רוב ברכות מן הכלל לפי ששנינו במשנה אחת קצרה. לחתום אינו רשאי שלא לחתום על אלו ברכות שמקצרין בהן. שמברכין על הפירות ועל המצוות ברכת המזון וברכה אחרונה של זימון הא למדת שאין אומרין אות מבראשית והכי פירושה אלו ברכות שמקצרין בהן כגון שאינו רשאי להאריך אבל שרי לקצר ואלו שמאריכין בהן ברכת תענית וברכות של ראש השנה וכו' שאינו רשאי לקצר ואלו שאין חותמין בהן כו' ומפרש כל סדר שבמשנה להאריך אינו רשאי לקצר. לקצר אינו רשאי להאריך לחתום אינו רשאי שלא לחתום לפתוח בברוך אינו רשאי שלא לפתוח לשוח אינו רשאי שלא לשוח הא למדת שמקצרין ומאריכין דתוספתא פירש הוא דלהאריך אינו רשאי לקצר הרי למדנו שבכלם מקצרין ומאריכין חוץ מאותן שפירשה התוספתא.
ועוד ראי' גדולה דפי' אחת ארוכה ואחת קצרה שפי' רבינו שלמה זצ"ל ליתא דהא בהא קורא אמר רב פפא קסברי במערבא ואמרת אליהם אינה התחלה עד אמר ר' חייא בר אבא מה אני ה' אלהיכם צריך לומר אמת פי' דלילה לאמר אני ה' אלהיכם אין צריך לומר אמת ופריך תלמודא והא בעי לאדכורי יציאת מצרים דאמר הכי מודים אנחנו לך כו' ולא היה אומר אמת ואמונה כלל כשלא אמר אני ה' אלהיכם מכל הפנים למדת שאפי' אחת ארוכה ואחת [קצרה] כדפרישית עד כאן דברי רבינו תם זצ"ל וכולם נכוחים למבין וישרים למוצאי דעת:

Siman 29

<b>דין שלש עשרה מדות אם ראוי ליחיד לאמרם.</b>
ויחיד המתפלל בשני ובחמישי ואומר ועתה ה' אלהינו אשר הוצאת את עמך כו' אל הוריתנו לומר שלש עשרה וכו' כשמגיע לומר פסוק ויעבור מדלג ואומר ויקרא בשם ה' ושם נאמר וסלחת לעוננו ולחטאתנו ונחלתנו. סלח לנו אבינו כי חטאנו מחול לנו כו'. אלהינו ואלהי אבותינו תבא לפניך תפלתנו כו' אבל אנחנו חטאנו ואין אומר פסוק ויעבור שבו הזכרת שלש עשרה מדות. וכן מצאתי במנהגות לותיר. כשמשכימין בעשרת ימי תשובה לומר תחנונים כעלות השחר אם לא נתקבצו עשרה בבית הכנסת אין אומרים י"ג מדות אלא כשמגיע לומר פסוק ויעבור מתחיל וסלחת דהכי אמר רב נתן גאון זצ"ל ושאר חכמים. אין מנהג לומר י"ג מדות אלא בצבור ואין רשות ליחיד לומר אותן בתפלתו אלא בצבור ולואי כשהצבור מתקבצין ומתענין ועושין צדקה ומבקשים רחמים ומכוונים לבם לאביהן שבשמים והקב"ה מרחם עליהם ואינו מואס תפלתן של רבים ועונה אותן שנאמר הן אל כביר לא ימאס וכרת הקב"ה ברית עם משה רבינו ועם אבותינו שאינן חוזרות ריקן שנא' הנה אנכי כורת ברית לפיכך אין אומרין אותן אלא בצבור וכן השיב ה"ר אביגדור כהן צדק נר"ו לר' צדקיהו ב"ר בנימין אחי השני זצ"ל שאין לאמרם בפחות מעשרה לא בסליחות ולא בתחנונים שהן דברים של קדושה וכל דבר שבקדושה אינו בפחות מעשרה אלא מדלג ואומר ויקרא בשם ה' ושם נאמר וסלחת לעונינו ולחטאתנו ונחלתנו:

Siman 30

<b>דין נפילת אפים וימים הראוין לנפילת אפים.</b>
והנופל על פניו אינו כובש פניו בקרקע אלא נוטה לצד אחד כדאמר רב חייא בר הונא חזינא להו לאביי ורבא דמצלי אצלויי ירושלמי בע"ז רב מפקד לבי רב אחא ר' אמי מפקד לאנשי ביתיה כד תהוון נפקא לתעניתא לא תהוון רבעין כאורחים ר' יונה רבע על סיטריה רב אחא רבע על סיטריה ומצאתי בשם רב האיי גאון זצ"ל הנופל על פניו צריך להטות לצד אחד ולא יהיה מוטה על צדו הימנית אלא על צדו השמאלית והטעם משום דתנינן תמן הסיבת שמאל שמה הסבה וזוהי הסבת בני חורין ומלכים הלכך באותו צד שנראה כבן מלך ואיש חורין באותו צד צריך ליכנע לפני המקום.
והר”ר מאיר נר"ו נתן סימן לדבר על שם שמאלו תחת לראשי. ורבי בנימין אחי נר"ו פירש הטעם לפי שמצינו שכשאדם מתפלל שכינה מימינו שנא' ה' צלך על יד ימינך ואומר שויתי ה' לנגדי תמיד כי מימיני בל אמוט נמצא כשהוא נוטה על שמאלו פניו כלפי שכינה ואם היה מוטה על צדו הימני הפך הדבר ולא יתכן לעבד לחזור אחוריו כנגד רבו. מכל מקום תימה לאחי היאך יהא הנופל על פניו שוכב על צדו השמאלי ונמצא שוכב על התפילין והתם תני שאין כהן גדול רשאי להגביה ידיו למעלה מכתפיו משום ציץ ואם תאמר ציץ שאני השם הכתוב בו מגולה אבל בתפילין שהן מחופין מעור לא חיישינן שהרי במדינה כהן נושא את כפיו למעלה מראשו ולא חיישינן לתפילין שבראשו אעפ"כ יש לתמוה דהתם גבי כהן אע"פ שמגביה ידיו למעלה מראשו אין כאן בזיון לגבי תפילין דבתפלה של ראש כתיב בקמטין של עור שי"ן ובקשר דל"ת והוא מרמז באצבעותיו שדי שמחלקן ומפרידן זו מזו אבל הכא גבי תפלין שהוא שוכב עליהן יש לחוש משום בזיון.
ותירץ ר' יהודה אחי שני נר"ו דאין כאן בזיון דתפלה של יד מקומה בגובה של יד היא קיבורת וכשהוא שוכב על צדו השמאלי נמצאת התפלה למעלה והזרוע למטה וכיון שהיא שומה כנגד הלב כל מה שהלב דוחק עליה היא לזכרון ביותר וכן נראה לאחי שיותר טוב לישכב על צדו השמאלי לכנע מצד הלב ולהשפיל רום גאותו ולא לשכב על צדו הימני לבלתי רום לבבו בהיות הלב למעלה ומשום תפילין לא חיישינן דכיון שהוא מחופה עור והוא במקום מכוסה כדכתיב והיה לך לאות ולא לאחרים לאות ליכא בזיון. ויחיד נמי רשאי ליפול על פניו דאמר רב יהודה כך היה מנהגו של ר' עקיבא כשהיה מתפלל עם הצבור היה מקצר ועולה וכשהיה מתפלל בינו לבין עצמו אדם מניחו בזוית זו ומצאו בזוית אחרת מפני הכריעות וההשתחויות שהיה עושה ומה שאמר ר' אלעזר אין אדם חשוב רשאי ליפול על פניו אלא אם כן נענה כיהושע בן נון פירש רב האיי גאון זצ"ל דווקא ליפול על פניו ממש אבל בהטיה מצד אחד שרי ובירושלמי מפרש ובלבד יחיד על הצבור. ובתפלת שחרית מנחה ונעילה נופלין על פניהן אבל במוסף אין נפילת אפים כלל ובתפלת ערבית מצאתי בשם רב שר שלום זצ"ל מותר לאדם ליפול על פניו ערבית ולבקש רחמים על עצמו אחר תפילתו ואפי' בצבור חוץ מערב שבת.
וגאון אחר זצ"ל כתב שאין נפילת אפים בתפלת ערבית כלל וכך מנהג פשוט בישראל. בראש חודש אין נופלין על פניהם דאשכחן דאיקרי מועד ואפי' מנחה שלפניו אין נופלין דהא קיימא לן אם באו עדים מן המנחה ולמעלה נוהגין אותו היום קודש ולמחר קודש. בחנוכה אין נופלין על אפים דקרינן הלל ויש אוסרין גם מנחה שלפניו בפורים אמר רב עמרם בר ששנא גאון זצ"ל כך מנהג בישיבה שיורדין תנאין לפני גאון ואב בית דין ואלופיהן וכל הישיבה כולה ומבקשין רחמין הרבה ונופלין על פניהם שאין דומה פורים לכל המועדות ולחנוכה שבכולם אנו גומרין את ההלל ואומרין זה היום עשה ה' נגילה ונשמחה בו. אבל בפורים אין אנו אומרין הלל ואע"פ מפני שאין אומרין הלל על נס שבחוצה לארץ הוא. סוף סוף הרי אנו אין אומרין אותו ויום נס הוא ונגאלו ישראל מלהשמיד ומלאבד וצריכין אנו לבקש רחמים שיפדנו ויגאלנו באחרונה כבראשונה. וגאון אחר כתב שאין נפילת אפים בפורים כל עיקר דהא כתיב בהו ימי משתה ושמחה. ואסורין בהספד ובתענית. וכך מנהג פשוט אצלנו אך לפניו ולאחריו מותר:
בחדש ניסן מצאתי בשם רבינו שלמה זצ"ל יש מקומות שאוסרין ליפול על פניהן משנכנס ניסן לפי ששנינו במגילת תענית מריש ירחא דניסן כו' וגם במסכת סופרים פרק אחרון אומר לפיכך אין אומרים תחנונים כל ימי ניסן ואין מתענין עד שיעבור ניסן. ולא היא דבטלה מגילת תענית כדאי' בראש השנה וכן מנהג אצלנו שאין חוששין בכך ונופלין אנו על פנינו. בפסח שבועות וסוכות אין נופלין על פניהן ואפי' לפניהן ולאחריהם אסור. ואם חל ערב יום טוב או יום שלאחר יום טוב בשני או בחמישי אין נופלין על פניהן ואין אומרין רחום וחנון ולא אבינו הרחמן. בשבוע כולו של חג שבועות אין נופלין על פניהן בוורמש"א אבל במגנצ"א נופלין ומנהגינו כבני מגנצא. בתשעה באב שחרית אין נופלין על פניהן דאיקרי אבל דכתיב שישו אתה משוש כל המתאבלין עליה ואבל איתקש לחג דכתיב והפכתי חגיכם לאבל. אבל מנחה הואיל ושעת נחמה הוא נופלין על פניהן וכן מנחה שלפניו נופלין על פניהן לפי שאין מקדימין את הפורענות. בחמשה עשר באב אע"פ שמצינו שהוקש ליום הכיפורים כדתניא תמן רבן שמעון בן גמליאל אומר לא היו ימים טובים לישראל כחמשה עשר באב ויום הכפורים הא קיימא לן דבטלה מגילת תענית ומותר ליפול על פניהם. כך מצאתי לגאונים ז"ל. בראש השנה אין נופלין על פניהן שנא' אלה מועדי ה' הוקשו כל המועדים כלן זה לזה לפניו ולאחריו מותר זולתי מנחה שלפניו שאסור:
ביום הכפורים שחרית ומוסף ומנחה אין נופלין על פניהן אבל בנעילה מותר וכן מנהג שנופלין על פניהן בנעילה ואומרים מכניסי רחמים. וערב יום הכפורים שחרית ומנחה אין נופלין על פניהן ואם הוא יום שני אין אומרין ועתה ולא אבינו הרחמן. בין יום הכפורים לחג הסוכות בוורמש"א ובמגנצא אין נופלין על פניהן וכן מצאתי בשם הר"ר שמחה זצ"ל. שאין נופלין על פניהן בין יום הכפורים לחג הסוכות שבהם נשלם בנין בית המקדש שנא' ויעש שלמה בעת ההוא את החג וכל ישראל עמו קהל גדול מלבא חמת ועד נחל מצרים לפני ה' אלהינו שבעת ימים ושבעת ימים ארבעה עשר יום. בבית האבל אין נופלין על פניהן משום דאיתקש לחג דכתיב והפכתי חגיכם לאבל הלכך אין אומרין ווידוי ותחנונים בבית האבל. ביום חופה אין נופלין על פניהן כל עיקר בכנסת שיש בה החתן ובשני ובחמשי אין אומרים ווידוי ולא אבינו הרחמן. ביום המילה אין נופלין על פניהן בכנסת ששם המילה ואם הוא בשני ובחמישי אומרים הווידוי מה שאין כן בחופה ויש אומרים שאין נמנעין מליפול על פניהן בכנסת ששם המילה כלל.
ובשם רבינו יצחק ב"ר יהודה זצ"ל מצאתי ביום המילה אין נופלין על פניהם בכנסת ששם המילה כלל ואם הוא שני וחמישי אין אומרים והוא רחום ולא תחנונים ואין נופלים על פניהם בד"א בשאר ימות השנה אבל אם חלה המילה בתענית צבור מתפלל סליחות ואומרים ווידוי ואין נופלין על פניהן ואין אומרים רחום וחנון ולא אבינו הרחמן לפי שמצוות מילה קיבלו ישראל בשמחה ועדיין מקיימין אותה בשמחה כדכתיב שש אנכי על אמרתך לפיכך אין אומרים והוא רחום ותחנונים שמניחין במקצת ואין צריכין להפסיק לגמרי וכן מנהג נוהג בישראל:

Siman 31

<b>דין ספר תורה הראוי לקרות ודין קריאת התורה בחומשין.</b>
וספר תורה שהקלפים שלו אינן עפוצים כשר והגון הוא לקרות בו דתניא כותבין על הגויל במקום שיער ועל הקלף במקום בשר ואם שינה פסול ואמרינן בירושלמי דמגילה פרק קמא הלכה למשה מסיני שיהו כותבין בעורות בדיו מסורגל וכורכין בשיער וטולין במטלית ודובקין בדבק ותופרין בגידין וצריך שיהא כותב על הקלף במקום נחושתו ועל הגויל במקום שיער ואם שינה פסול ולא יהא כותב חציו על הקלף וחציו על העור. ואין כותבין אלא על עור בהמה טהורה או חיה טהורה בלבד שנאמר למען תהיה תורת ה' בפיך מן המותר בפיך ומצאתי בשאילות חלום ששאל הר"ר יעקב ממרוייש זצ"ל נסתפקנו על ספרי תורות שלנו שאפי' לדברי רבינו יעקב זצ"ל שמתיר עיבוד הקלפים שאינן עפוצים יש ספק בדבר שהרי אותו [עיבוד] עצמו שאנו מתירין אינן מעובדין לשמה ועל זה שאלתי אם ראוי לברך עליהם ברכת התורה דהא אמרינן שאינן מעובדין לשמה פסולין הא סתמא כשירין. ופירשו לי אם המעבד עיבדן לשם ספרים אחרים ונמלך עליהן אחר כך וכתב עליהן ספר תורה או מכרן לכתוב בהן ספר תורה פסולין אבל אם המעבד עיבדן לשמן בסתם ולא עיבדן לכתוב בהן שום ספר בפירוש רק למכרן לכל מי שירצה וקנאן הקונה לשום ספר תורה כשירין הן.
מעשה היה בספר אחד שלא היה תפור אלא בג' חוטי גידין אחד בראש הדף ואחד באמצעיתו ואחד בסופו ולא התיר הר"ר שלמה ב"ר שמעון ז"ל לקרות בו ובאו ושאלוהו ואסר והביא ראי' ממסכת מגילה דאמרינן התם מגילה נקראת ספר ונקראת אגרת נקראת ספר שאם תפרה בחוטי פשתן פסולה ונקראת אגרת שאם תפרה בג' חוטי גידין כשרה מכלל דספר תורה שלא נקרא אגרת צריך תפירה שלימה ולא סגי בג' חוטי גידין. וספר תורה שרבו שיטיו על ששים שיטות נשאל גאון זצ"ל מהו לקרות בם והשיב אמרו רבותינו שכשר הוא אבל אם אינו מדוקדק יפה בפתוחות ובסתומות יגנז וכן מוכח בהלכה במס' מנחות. ומקום שאין ספר תורה ויש שם חומשים כעין שלנו אם מותר לקרוא בהן בעשרה ולברך לפניה ולאחריה כספר תורה דבר זה שאל אחי ר' בנימין נר"ו להר"ר מאיר נר"ו והשיב לו בכתב גלילי ידיו על ענין קריאת הספר אשכול הכופר יורינו אמרי שפר כי מה נאמר ומה נספר ואם באנו לאסור נאסור רוב קריאות הגולה דהא קיימא לן כל ספר שלא עבדי גוילין שלו לשמן פסול כדאמרינן בגיטין פרק הניזקין והכי נמי כל ספר שאינו תפור בגידין פסול כדאמרינן גבי מגילה במסכת מגילה נקראת ספר ונקראת אגרת נקראת ספר שאם תפרה בחוטי פשתן פסולה כספר אלמא ספר תורה שתפרו שלא בגידין פסול וכמה שאר פסולין יש בו על רוב עונותינו ואנו קורין בהם ומברכין לפניה ולאחריה משום עת לעשות לה' הפרו תורתיך כדאיתא בתמורה גבי דברים שבעל פה שאי אתה רשאי לכתבן וניתנו ליכתב משום עת לעשות לה' כדי שלא תשתכח התורה הכא נמי אע"ג דלא כהלכתא עבידן נקרי בהן דמה לי פיסולא חדא מה לי תרי פיסולי דהיכי נעביד לא נקרא כלל הא כתיב וילכו שלשת ימים במדבר ולא מצאו מים דורשי רשומות אמרו אין מים אלא תורה עמדו ותקנו להם שלא יעמדו ג' ימים בלא תורה הרי שאין לנו לעמוד ג' ימים בלא קריאת תורה היכא דאיפשר לן וכי תימא נקרי ולא נברך תא חזי כמה ענשו גדול של קורא קריאת חובה בלא ברכה. שראוי לבוא חורבה על שונאיהן של ישראל על זה דכתיב מי חכם ויבן את זאת וגו' על מה אבדה הארץ וגו' ויאמר ה' על עזבם את תורתי ואמר מר על שלא ברכו בתורה תחלה אם כן היכי נעביד לא נקרי הא מחייבינין למקרי נקרי ולא נברך ראה כמה עונשו גדול של קורא קריאת חובה בלא ברכה וכי תימא כיון דלא אפשר למקרי ככל מצותה וכהלכתה לא רמי עלן חומרא אם כן נאסור רוב קריאות שבגולה שהרי לא נעשו כהלכתן אלא כי היכי דקרינן בהנהו אע"פ דלא עבידי כמצוותן הני נמי לא שנא ותא חזי מהני הפטרות דמפטרינן בהו וההיא קריאה תקנוה חכמים לאפטורי בשבתות וימים טובים ובתעניות והנה בכל קהלות הקודש שבארץ מערב ובכל גלילות ישמעאלים ובאוסקיליאה כולה מפטרי בספרי הפטרות גלולות ואנן מפטרינן בהני שהן כשאר חומשין שלנו ומברכין ואין ממחה בידן ומאי שנא הני מהני אלו ואלו הן דברי אלהים חיים וכלהו כתבי הקודש נינהו וכי היכי דעל האי קריאה סמכינן ומברכינין הם הכי נמי על האי נסמוך ונקרי ונברך משום עת לעשות וקריאת על פה לא מקרי ההוא קריאה דנימא אע"ג דכתיבי כמאן דלא כתיבי דמי וניהוי כדברים שבכתב שאי אתה רשאי לאמרן על פה הא ליתה ממה נפשך כתובים נינהו כל היכי דכתיבי אע"ג דלא כתיבי כמצותייהו.
וגדולה מזאת אנו עושין בכל יום שאנו קורין כמה פרשיות שבתורה על פה ולא תהא זאת כזאת. והחכם שאמר לקרות כל הפרשה כולה באדם אחד בשעת הדחק ולברך לפניה ולאחריה מה לי חד מה לי שבעה אי שרינן למקרי בחד נישרי לכולהו אי אסרינן לשבעה לחד נמי ניתסר אלא לא שנא. ומה שאמרו חכמים אין קורין בחומשין מפני כבוד הצבור לא בחומשין דידן מיירי אלא בספרי חומשין של חמשה חומשי תורה והן ספר וספר באנפיה נפשיה גלולין ואמטול הכי אין קורין בהם מפני שגנאי הוא לצבור שאין להם ספר תורה שלם. על כן אמרו מפני כבוד הצבור ובודאי משם איכא למיגמר שריותא להני דידן דמה התם אע"ג דלא הוי כולי ספר שלם כדבעי למיהוי לית ביה פיסולא אלא משום כבוד צבור הני דידן נמי לא שנא ובשעת הדחק שאני. ושוכני סנה. לעתירתינו יפנה. וטרם נקרא יענה. ובפקודיו ישית בפינו מענה. וישכילנו ויצליחנו בכל אשר נפנה:
והר"ר אביגדור כהן צדק נר"ו השיב על זאת התשובה אשר כתב החכם שמותר לקרות בחומש ולברך איני רואה דבריו כי לא ניתנה תורה לכתוב אלא בגליון כמו ספר תורה המונח בארון שכתבה משה רבינו דמוכח בבבא בתרא פרק קמא שבגליון היתה כתובה ומה שאין חוששין עכשיו בכמה ספרי תורה שאינן כתובין כהלכתן ואינן תפורין בגידין ואין נמנעין מלברך עליהן אינה ראיה דבירושלמי דמגילה מוכח דיש חילוק בין גויל לקלף לעניין מניין דפין הלכך לפי המנהג יש לומר כשם שהן חלוקין בזה לענין מניין דפין הלכה למשה מסיני הכי נמי בשאר דקדוק ספר תורה בכתיבתה ותפירתה שאינן נוהגין בקלף אלא בגויל לפיכך אין נמנעין מלקרות עליהן ומלברך עליהן. וההיא דפרק הניזקין מהו לקרוא בחומשין פי' רבינו שלמה זצ"ל שהן עשויין כהלכתן בגליון ואין להביא ראי' משם וסדר הפטרות שמנהג לכתוב שלא בגליון אין עניינה לכאן דהפטרה לאו חובה כולי האי לגמרי כקריאת ספר תורה תדע דקטן מפטיר אבל בקריאת ספר תורה דחובה שמברכין עליה ונתן לנו את תורתו אין לברך אלא אם כן נכתבה באותה ענין שנתנה לכתוב. ואותו טעם שמזכיר לשם בהניזקין עת לעשות לה' הפרו תורתך אינו אלא לענין קריאה ולא לענין ברכה דהא קיימא לן כל המברך ברכות לבטלה עובר משום לא תשא וכן יש לומר בההיא דתמורה פרק ב' אלה אתה כותב ואי אתה כותב הלכות משום דחזי דשר שכחה שכיח התירו לכתוב ולקרות כדי ללמוד ולא תשתכח תורה שבעל פה עד הנה תשובת הרב.
ובשם רבינו שלמה זצ"ל מצאתי אנשים הרגילין לקרוא בספר חומש בעשרה במקום ספר תורה אין רוח חכמים נוחה בהם. ור' אוסר לעשות כן שאפילו בספר תורה גמור שאינן עשויין כתיקון חכמים שאינו תפור בגידין ושאין ריוח בין שרטוט לשרטוט אסרו לקרות בו כל שכן דאסור לקרות בחומש והמקיל בזה לא נכון לו שמוציא שם שמים לבטלה:

Siman 32

<b>דין סדר הקרואים כהן לוי וישראל ואם ראוי להקדים ישראל תלמיד חכם לכהן עם הארץ.</b>
תנו רבנן אלו דברים אמרו מפני דרכי שלום כהן קורא ראשון ואחריו לוי ואחריו ישראל ותניא וקדשתו לכל דבר שבקדושה לפתוח ראשון ולברך ראשון וליטול מנה יפה ראשון ונשאל רבינו משה בר חנוך זצ"ל כנסת שיש שם כהן עם הארץ וישראל תלמיד חכם מי ראוי לקרות תחילה והשיב כך הלכה שכהן עם הארץ קורא תחלה משום דרכי שלום.
ורבינו ישעי' זצ"ל כתב בפסקיו במגילה בענין רב קרא בכהני מהכא שמעינן דליכא למיקרי ישראל בכהני אלא אם כן הוא גדול הדור שאין כמותו אפי' בעיר אחרת ואע"פ שאין כהן בעיר כמותו לא יקרא בכהני שכך תיקנו חכמים מפני דרכי שלום שיהא כהן קורא ראשון ואע"פ שיש ישראל חכם ממנו אך אם הוא מופלג בתורה דלא אתי לאינצויי ביה:

Siman 33

<b>דין כהן שהמיר דתו לעבודת כוכבים וחזר בו.</b>
וכהן שהמיר דתו לעבודת כוכבים וחזר בו אם ראוי לישא את כפיו ולקרות בכהן ולהיות חשוב כשאר כהנים אם לאו דבר זה נשאל לרבינו נטרונאי גאון זצ"ל והשיב כהן שהמיר דתו לעבודת כוכבים וחזר בו לא ישא את כפיו ולא יקרא כהן מ"ט דכי יהבי ליה מן שמיא מעלה בזמן דקאי בקדושתיה כדכתיב וקדשתו לכל דבר שבקדושה לפתוח ראשון ולברך ראשון והאי כבר אחליה לקדושתיה ומאן דפריס ידיה צריך שיהא מיושר בדרכיו ומצויין באורחותיו. וצרכינן למחתם ברכתא מן שמיא על ידיה כדאמרינן כהנים דמברכין את ישראל והקב"ה חותם על ידיהם וזה כיון שחילל קדושתו מה הנאה יש בנשיאות כפים והיאך יברך אשר קדשנו בקדושתו של אהרן והוא חילל קדושתו ולקרות בכהן נמי דעבדו ליה רבנן מעלה מפני דרכי שלום בעלמא כדתנן אלו דברים אמרו מפני דרכי שלום כהן קורא ראשון ואחריו לוי ואחריו ישראל אי הוה בקדושתיה קמייתא הוה קרי ראשון והשתא הואיל ואידחי אידחי ואשכחנא כהנים דפלגין יקרא לישראל למקרי מקדמתייהו ושרי. דהא רב קרי בכהני ורב הונא קרי בכהני במקום רב אמי ורב אסי. ומנלן דאמרינן בכהן הואיל ואידחי אידחי דתנן כהנים ששימשו בבית חוניו אל ישמשו בבית המקדש בירושלים ואין צריך לומר דבר אחר דכתיב אך לא יעלו כהני במות אל מזבח ה' אשר בירושלים כי אם אכלו מצות בתוך אחיהם הרי הן כבעלי מומין וחולקין ואוכלין אך לא מקריבין וחלות שרי ליה למיכל מידי דהוי אכהן בעל מום וכן מצאתי בשם רבינו יוסף טוב עלם זצ"ל דאסור לקרות בתורה ראשון ולישא את כפיו.
ובשם רבינו גרשום זצ"ל מצאתי על עסק כהן שהמיר דתו ועשה תשובה אם ראוי לישא את כפיו ולקרות ראשון בתורה אם לאו כך דעתי נוטה שכיון שחזר בתשובה ראוי לעלות לדוכן ולישא את כפיו ואע"פ שכתוב וקדשתו לכל דבר שבקדושה וזה כיון שהמיר דתו חילל קדושתו כשחזר חזרה קדושתו ולא פקעה קדושתו שנא' אך לא יעלו כהני במות אל מזבח ה' אשר בירושלים כי אם אכלו מצות בתוך אחיהם ותנן כהנים בעלי מומין חולקין ואוכלין ובעלי מומין קדושה יש בהן שאילמלי אין בהן קדושה ומחוללין הן היאך חולקין בתרומות וקדשי קדשים אלא יש בהן קדושה והרי הן ככהנים בעלי מומין ואסור בזונה וחללה וליטמא למתים וראוי לישא את כפיו כבעלי מומין שאע"פ שיש בהן מום נושאין כפיהן וקוראין ראשון שאם אין אתה אומר כן אמאי תנא הרי הן כבעלי מומין ניתני נפסלו מן הכהונה אלא שמע מינה דתנן תנן ולא תנן לא תנן. וכי תימא הא דקתני הרי הן כבעלי מומין משום דכהנים ששימשו בבית חוניו לאו לע"ז הוא אבל לע"ז נפסלו מן הכהונה האי איפליגי בה רבנן כמשתחוה לע"ז וכמודה לע"ז דאיתמר השתחוה לע"ז רב נחמן אמר קרבנו ריח ניחוח ורבנן אמרי אין קרבנו ריח ניחוח ולענין עבודת ביהמ"ק איפליגי הא לכל מילי כהונה לא איפליגי לעלות לדוכן ולקרות בספר תורה תחלה ואם תאמר ושמו את שמי על בני ישראל כהנים מברכין והקב"ה מסכים על ידם וזה שעזב הקב"ה אף הקב"ה עזב אותו ואינו מסכים על ידו שנאמר ועזבני והפר את בריתי וכתיב וחרה אפי בו ביום ההוא ועזבתים כבר כתב הקב"ה על יד נביאיו שובו אלי ואשובה אליכם. וכיון ששב הקב"ה קבלו ומסכים על ידו בברכתו הלכך אין לנו ראיה לא מן המקרא ולא מן המשנה לפוסלו דכתיב ולא תונו איש את אחיו וגו' באונאת דברים הכתוב מדבר כיצד אם היה בעל תשובה לא יאמר לו זכור מעשיך הראשונים. ואם תאמר לא יעלה לדוכן ולא יקרא בתורה אין לך אונאה גדולה מזו ועוד נמצאת מרפה ידיהם של בעלי תשובה ולא נכון לעשות כן דאמר ר' יוחנן כל האומר מנשה חטא אין לו חלק לעולם הבא שמרפה ידיהם של בעלי תשובה ואם תאמר לא יעלה לדוכן ולא יקרא בתורה תחלה מהרהר בלבו ואומר אוי לה לאותה בושה אוי לה לאותה כלימה ומונע עצמו מלעשות תשובה ומצינו שהקב"ה עשה תוכחת שלא יטמא ישראל דכתיב ונמכר לגר תושב (עמך) או לעקר משפחת גר משפחת גר זה הנמכר לעבודת כוכבים עצמה וכתיב גאולה תהיה לו ותנא דבי ר' ישמעאל הואיל והלך זה ונעשה כומר לעבודת כוכבים יכול ידחה אבן אחר הנופל ת"ל גאולה תהיה לו הילכך מכל טעמים אלו כהן שהמיר דתו ועשה תשובה הרי הוא כשאר אחיו הכהנים ועולה לדוכן וקורא ראשון בתורה וכן מצאתי בשם רבינו שלמה זצ"ל שמותר לעלות לדוכן ולקרות בתורה ראשון:

Siman 34

<b>דין קריאת כהן במקום שאין לוי וקריאת לוי במקום שאין כהן.</b>
אמר אביי נקטינן אם אין שם לוי כהן קורא תחתיו דאשכחן דכהנים איקרי לוים כדר' יהושע בן לוי דא"ר יהושע בן לוי בכ"ד מקומות נקראו כהנים לוים. ואחר שקרא הכהן חלקו מברך לאחריה והחזן אומר לו תקרא במקום לוי וחוזר וקורא ומברך לפניה ולאחריה וכן מצאתי בשם רב עמרם גאון זצ"ל ובעל עשרת הדברות כתב שכהן הקורא במקום לוי אינו מברך אלא פעם אחת לפניה ולאחריה בין שתי הקריאות ומנהגינו לברך על קריאתו לפניה ולאחריה ועל קריאת הלוי לפניה ולאחריה כדברי רב עמרם גאון זצ"ל ודוקא כהן שקרא ראשון הוא הקורא במקום לוי אבל כהן אחר לא דאמר ר' יוחנן כהן אחר כהן לא יקרא משום פגמו של ראשון לוי אחר לוי לא יקרא משום פגם שניהם וכנסת שכולה כהנים מצאתי שהורה ר' ענן ב"ר מרינוס הכהן זצ"ל מעיר סיפונטו שאחד מהכהנים קורא בכהן ולוי ב' פעמים וחוזר ויושב במקומו ואח"כ קוראים הכהנים האחרים עד שיגמרו קריאתן אחד שבת ואחד יום טוב וקורא אותן עמוד מר פלוני הכהן ואם יש שם ישראלים קטנים שיודעים לקרות קורא אותן ואל יבטלו ברכות של תורה:
ואמר אביי נקטינן אם אין שם כהן נתפרדה חבילה פירש רבינו שלמה זצ"ל איבד הלוי את זכותו בשביל חבילתו הנפרדת ואינו קורא כלל כך אמר מורי הזקן ומורינו רבינו יצחק ב"ר יהודה זצ"ל וכן סדר רב עמרם גאון זצ"ל אבל מתלמידי מורי רבינו יצחק הלוי זצ"ל שמעתי משמו שאין סדר לדבר להקדים לוי לישראל ומי שירצה יקדום.
ובעל הדברות כתב שהחזן יאמר יעמוד לוי במקום ישראל ואין בו חשש וכן יעמוד כהן במקום לוי ואין בו חשש ולגאון אחר מצאתי הילך תשובה לאומרין שאין לוי קורא כלל במקום שאין כהן נראין הדברים שגופו של מעשה ועקרו מפורש במס' גיטין דאמרינן אמר אביי אם אין שם כהן נתפרדה חבילה דמשמע החבילה והסדר ממשנתינו נתפרדה לגמרי דתו לא אמרינן לוי ואחר כך ישראל אלא כל הגדול מחבירו קודם את חבירו אם לוי גדול קודם את ישראל ואם ישראל גדול קודם ללוי זהו דינם של לוים ללמד משפטם שאין עליו תשובה והאומר שדינן לקרוא ראשון במקום שאין כהן אין רוח חכמים נוחה הימנו וראי' לדבר מדגרסינן נמי התם אמר אביי אם אין שם לוי קורא כהן ואי סלקא דעתך דלוי נמי קורא ראשון במקום שאין כהן למה ליה למימר נתפרדה חבילה לימא נמי אם אין שם כהן קורא לוי אלא מדמשני תלמודא לישנא דכהן מלישנא דלוי שמע מינה היכא דליכא כהן הוא דנתפרדה החבילה שאין לוי קורא לפני ישראל אלא אם כן גדול הימנו אבל היכא דליכא לוי לא נתפרדה חבילה אלא כהן קורא במקומו ראשון ואפי' עם הארץ ומכאן למדנו תשובה לאומרים שהלוים אינן קוראין כלל במקום שאין כהן דאם איתא דלא יקראו כלל במקום שאין שם כהן למה ליה למימר נתפרדה חבילה לימא אם אין שם כהן אין קורא לוי אלא מדאפקיה בהאי לישנא שמע מינה דהכי בעי למימר שמאחר שאין שם כהן נתפרדה החבילה והסדר שתקנו חכמים מפני דרכי שלום אלא כל הקודם זכה כשאר ישראלים ואין להם סדר והכי עיקר וכן הורה הגאון רבינו שמואל ב"ר דוד זצ"ל שמותרין לויים לקרוא בתורה בלא כהן בכל עניינים.
וגם לגאון אחר מצאתי כן ונראה בעיני שאין לוי יכול לקרוא שני אם אין שם כהן דאמרינן בכתובות פרק שני ההוא דאתא לקמיה דרב אמי אמר ליה מוחזק אני בזה שהוא כהן מה ראית שקרא ראשון בבית הכנסת בחזקת שהוא כהן או בחזקת שהוא גדול שקרא אחריו לוי והעלהו רב אמי לכהונה על פיו ואילו היה לוי יכול לקרות שני בלא כהן היאך היה רב אמי מעלה הראשון לכהונה ניחוש שמא ישראל הוא אלא שמע מינה שאין הלוי יכול לקרות שני אלא אחר כהן אבל אחר ישראל לא יקרא שני אבל שלישי או רביעי מאחר שאין קריאתן קבועה מותר וכן שאלו לפני רבינו יהודאי גאון זצ"ל מהו שיקרא לוי חתן שלישי בין במקום שיש שם כהן בין במקום שאין שם כהן והשיב כיון דחזינן בכל יומא דלא קרי שלישי והשתא קרי מינכרא מילתא דמשום חתנות הוא [ומותר]:

Siman 35

<b>דין שליח ציבור לקרוא בתורה ואם הוא כהן מהו להעלות כהן אחר לקרוא.</b>
ואם היה החזן כהן או לוי אם ראוי לו שיקרא כהן אחר או לוי אחר לקרוא בתורה אם לאו.
מצאתי שכתב רבינו יואל ב"ר יצחק הלוי לרבינו אפרים ז"ל שמעתי עליך שאתה אוסר לחזן שהוא כהן או לוי שיקרא כהן אחר לקרוא בתורה או הלוי שיקרא לוי אחר משום דאמרינן כהן אחר כהן לא יקרא משום פגמו של ראשון וכן הלוי ותמהני הלא מפני היוצאין גזרו שלא יראו כי זה קורא אחר הראשון ויאמרו ראשון לא עלה למנין שבעה והכא אפילו היוצאין יודעין שהכהן עומד ומחזן כמנהג כל המקומות שיש חזן שקורא כל הקוראין לעמוד ולקרות ואותן הקרואין הן קוראין בתורה ומברכין אבל החזן אינו מברך וקורא אלא שמסייע לקרות עם הקורא מפני שיש שאינן בקיאין לקרות ומקרין אותן כדרך שהיו עושים בבכורים כך פירש רבינו חמי הטעם בספרו.
הלכך מאי פגמו איכא. בשלמא התם [היוצאים] שמעו שני כהנים שעומדים ומברכין בתורה ואהכי תמהי ואמרי חד מנייהו פגום אבל הכא שאינו מברך ברכת התורה ועוד שהוא מחזן לא תמהי ומשום המכירין אותן אין לחוש ואי משום אורחין הבאים מארץ רחוקה מה הם יודעין שהחזן הוא כהן הואיל ואינו מברך בתורה במקום כהן. ועוד דמשמע בירושלמי שאין אדם קורא בתורה עד שיהיה אחר מחזן עליו כדאמרינן בפ' בתרא דירושלמי דמגילה ומאחר שבלא החזן אין לקרות לא אתי למימר דפגום הוא ודעתך תודיעני.
ורבינו אפרים זצ"ל השיב לו בלשון הזה אשר שמעת עלי שאני אוסר לכהן חזן לקרות כהן אחר אמת ויציבא פתגמא. ופליאה בעיני על כל כהן העושה כן שפוסל עצמו לכהונה ואם הוא [לוי] ללווייה שהרי אמרו חכמים כהן אחר כהן לא יקרא משום פגמו של ראשון כל שכן שני כהנים ביחד וכל שכן חזן שתופס בידו ס"ת וקורא לכהן אחר. ואשר הבאת ראיה מירושלמי שאין יכול לקרות בלא חזן משום דבעינן סרסור מההוא בר נש כו'. ואית ספרים ירושלמי דגרסינן ההוא חזנא כו' כמה שגית וטעית חדא שאם זה תחותיי שלא העמיד אחר עמו לקרות אם כן היה לו לומר לא קם בר נש בהדיה מה תחותיי ועוד שאומר חזנא ובלא החזן קורין אחרים ועוד כי זה סרסור ששניהם קורין א"כ אין כאן סרסור אחד כי אם שני סרסרים וא"ת קול חזן אנו שומעין ולא קול הקורא אם היה החזן משמיע קולו כמו הקורא היה אסור והא קא חזינן דהקורא המגביה קולו ה"ז משובח ובצרפת ראיתי רבינו תם זצ"ל מגביה קולו עם החזן.
ובארץ יון [ובלומברדיאה] הקורא קורא והחזן שותק ויישר כחם דכתיב אנכי עומד בין ה' וביניכם משה שומע מפי הגבורה ומשמיע לישראל ולא שניהם יחדיו כמו שאתה עושה והחזן שלך ופירש הירושלמי כך הוא קם חזנא וקרא בסיפרא ולא קם בר נש תחותוי לא עמד אחריו אחר במקומו לתרגם. אלא החזן עצמו היה מתרגם וזה סרסור השומע מפי הקורא ומתרגם לאחרים כמו סרסור שקונה מזה ומוכר לזה (וכן) [זהו] פירוש נכון ולא כפירושך שיהיו שניהן קורין עד כאן לא שנית במגילה שלא יהיה שנים קורין בתורה וא' מתרגם ותיפח רוחם של חזנים שהעומד לקרות בתורה מברך לפניה ולאחריה והחזן קורא ועוד פעמים ששותק הקורא ומברך ברכה לבטלה והציבור לא יצאו ידי קריאת שבעה והחזן מברך ששה [פשיטים] לכבוד התורה והוא קלון התורה ועתיד הקב"ה לפרע ממי שיש בידו למחות ואינו מוחה ובידי אין למחות כי אומרים מנהג אבותינו תורת משה רבינו כמו שכתבת ובשמחת תורה יצאתי מבית הכנסת [בחרי] אף כי שמעתי לבלע זה החזן מדלג יותר מד' פעמים עבור ששה פשיטים במה שלא התירו לו ולדן אמר ולאשר [אמר] ורב ושמואל נחלקו בדילוג של ראש חודש ובקושי התירו שם דלא אפשר ואתה יכול למחות ואם תמחה תזכה לשם ולתהלה בישיבה של מעלה.
וכתב אחי ר' בנימין נר"ו דלא איסתבר ליה הא דרבינו אפרים זצ"ל. דמאחר שאין דרך החזנים לקרות הם בתורה אלא להעמיד אחרים שיקראו מה פגם יש בכהן או בלוי חזן שקורא אחר לקרות ולא מצינו לשון פגם אלא בקריאת שני כהנים או שני לוים זה אחר זה והנכון כדברי רבינו יואל הלוי זצ"ל אמנם מה שכתב שאין אדם קורא בתורה עד שיהא אחר מחזן עליו כן הוא כדבריו. שצריך החזן להעמיד כל קורא וקורא והחזן אינו רשאי לקרות אלא אם כן יעמוד אחר ויחזן במקומו. אבל אין הנדון דומה לראיה דההיא דירושלמי ודאי לענין תרגום הוא ורבינו יצחק פאסי זצ"ל כתבו בלשון הזה אמר רב חגי רב שמואל בר רב יצחק על לבי כנישתא חמא חזנא קאי וגם מתרגם ולא קאי בר נש תחותיה אמר ליה אסור לך כשם שנתנה על ידי סרסור כך אנו צריכין לנהוג בה הא למדת דההיא ודאי לענין תרגום נאמרה אבל קריאת החזן בתורה אם אין אחר מחזן עליו דבר זה מפורש בהדיא בתוספתא דמגילה ראש הכנסת או חזן הכנסת לא יקרא עד שיאמרו לו אחרים קרא שאין אדם מבזבז לו. חזן הכנסת העומד לקרות עומד אחר ומחזן עליו.
מצאתי בתשובת הגאונים ז"ל כהן קטן מהו שיקרא שמיני ויפטיר בנביא מי חיישינן לפגמא אי לא כך ראינו שמותר לקרות בתורה פסוקי דהפטרה ולהפטיר בנביא ואין בזה פגם כל עיקר ומעשים בכל יום כהנים מפטירין:

Siman 36

<b>דין שליח ציבור אם הוא רשאי לסייע הקורא בתורה.</b>
ועל ענין קריאת החזן עם הקורא לסייעו.
מצאתי בדברי הגאונים ז"ל כה דבר הרב על החזן הקורא בשביל העולה. מה שקורא החזן ושותק העולה לקרות אי נמי קרי בהדיא לא שפיר הוא ולא נפיק ידי חובתיה אותו המברך על התורה בקריאת החזן דלא אשכחן דבכי האי גוונא יכול אינש לשוויי שליח. ואע"ג דכתבינן בהלכות ספר תורה דהתירו רבוותא לסייע את הקורא בתורה בין בקול רם בין בקול נמוך אנן לא חזינן בעניות דעתין שיוכל החזן לקרות בעבור העולה כי איך יברך זה ויקרא זה. כשם שהוא עושה שליח לקריאה כך יעשה שליח לברכה ואם תאמר מה יעשה מי שאינו יודע לקרות ההוא פטור הוא מלקרות בתורה ואף אינו רשאי לעלות כלל שהרי שנינו בתוספתא בני הכנסת שאין להם מי שיקרא אלא אחד עומד וקורא ויושב עד ז' פעמים ואילו היה אמת שיוכל האדם לקרות בשביל אחרים היה הדין שיעלו מבני הכנסת שאין להם מי שיקרא ויקרא אחד בשביל כלם ואם תאמר איכא רבים שמתביישין מן הצבור אית ליה למיאנס נפשיה ללמוד ולא להתבייש מן הצבור כי אין הביישן למד. ואם תאמר יקרא הקורא ויסייע אותו החזן בקול רם ויקראו שניהן יחדו הכי שנינו בפירוש במגילה קראוה שנים יצאו תנא מה שאין כן בתורה נמצאת למד שאסור לעשות כן כלל. אבל אם אין הקורא יודע לקרות בדקדוק יש על החזן לסייעו ולקרות עמו בלחש כאדם שלוחש באוזן חבירו כדי שלא ישמעו הצבור ותטרד דעתם. דתרי קלא כחדא לא משתמע. ובמשנת בכורים גרסינן בראשונה כל מי שיודע לקרות קורא וכל מי שאינו יודע לקרות מקרין אותו נמנעו מלהביא. התקינו שיהיו מקרים את מי שיודע ואת מי שאינו יודע. ואין במשנה זו סיוע לחזן הקורא בשביל העולה לפי שבמקרא הבכורים חייב כל המביא לקרות ולכך אי אפשר וקריאת התורה אינה חובת כל אדם. ולכך לא יקרא אלא מי שיודע לקרות ואפילו התם הקריאה הי' מקרין אותו אבל לא היה קורא בשבילו.
ובשם ר' נטרונאי גאון ז"ל מצאתי. הא דאמור רבנן בתורה אחד מתרגם ואחד קורא היכא דחיישינן לכיסופא למאן דלא ידע למיקרי מהו שיסייעו אותו החזן וכיצד יסייע בקול גדול או בקול נמוך כך ראינו שלא מנעו חכמים לסייע אלא הקורא שמברך שלא יסייע לתורגמן שלא יאמרו תרגום כתוב בתורה. ועוד כיון שבירך הקורא אסור לו להפסיק לא בדברים ולא אפי' בתרגום מפני שהוא חול עד שחותם והקורא הוא אסור לסייע אבל החזן מותר לסייע את התורה ואת המתרגם ואת המפטיר בין בקול גדול בין בקול נמוך ואין בכך כלום עד כאן תשובת הגאון זצ"ל וכן משמע מפירוש רבינו שלמה ז"ל בפרק קמא דשבת. בשמעתא דבאמת אמרו דאמרינן התם אבל מסדר הוא ראשי פרשיות ופי' רבינו שלמה זצ"ל מסדר ראשי פרשיות ומריצן בפיו שמתוך שראש הפרשה סדור בפיו נזכר בכלה למחר ומסייע שבעה הקוראין בתורה בנקודה ובטעם. הא למדת שמותר לסייע מכל מקום צריך להנמיך קולו ולא להגביה קולו כמו הקורא דתרי קלא כחדא לא משתמעי:

Siman 37

<b>דין צבור שאין בהם שבעה קורין או מתוך זקנה וחלי או שאין בקיאין.</b>
ודוכתא דמצלי בי עשרה ולית להון שבעה גברי דידעי למקרי בס"ת קרי כל גברא תרי ותלת זמני ושפיר דמי. חדא דלא ליבטל מנהג של ישראל ועוד לאשמועינהו להנך דלא גמירי דלית בי' משום מוציא שם שמים לבטלה כך אמר רב נטרונאי גאון ז"ל וכן כתב רבינו נסים ז"ל כשנוטלין ספר תורה בשבת ואין מי שיודע לקרות אלא ג' או ד' דבר זה מפורש בתוספתא דמגילה. בני הכנסת שאין להם מי שיקרא אלא אחד עומד וקורא ויושב עומד וקורא ויושב אפי' ז' פעמים וראוי לקרותו לאחר שעמד וישב ולא עוד שהוא עומד בספר תורה במקום קריאתו כדי שיתנכר הדבר לבני הקהל והר"ר מאיר נר"ו פירוש הני מילי קודם גזרה שגזרו לברך לפניה ולאחריה מפני הנכנסין מפני היוצאין שהראשון הי' מברך לפניה והאחרון מברך לאחריה והאמצעיים לא הי' מברכין על כן כשהי' אחד קורא במקום שבעה הי' צריך לישב ולחזור ולישב על כל פעם כדי לעשות הפסק והכר לשבעה קריאות ונראה כשבעה בני אדם אבל עתה שמברכין כל אחד ואחד אין לך הפסק גדול מן הברכה וכל זה שכתבנו לענין שבעה והוא הדין לענין שלשה:

Siman 38

<b>דין קטן ועבד ואשה אם ראוין לקרוא בתורה לעלות למנין הקוראים.</b>
תנו רבנן הכל עולין למנין שבעה אפי' אשה ואפילו קטן אבל אמרו חכמים אשה לא תקרא בתורה מפני כבוד צבור כתב רבינו ישעי' זצ"ל הכא משמע דווקא לענין שבעה דנפישי גברי עולה הקטן אבל לשלשה ולארבעה לא. והא דתנן קטן קורא דווקא להשלים שבעה קאמר ומה שסתמה המתניתין פירשה הברייתא. או יש לומר לאו דוקא שבעה אלא הכי קאמר גם הקטן עולה למניין שבעה אע"ג דלאו בר חיובא הוא ונקט לך שבעה והוא הדין לכולהו וזה ששנינו קטן קורא בתורה. ירושלמי ר' זעירא בשם רב ירמי' אמר העבד עולה מז' קריאות. ופוחח ומי שראשו מגולה אסור לקרא בתורה כדאיתא במסכת סופרים:

Siman 39

<b>דין מצות צבור לשמוע קריאת התורה ואם ראוי להפסיק אפילו בדבר הלכה.</b>
אמר רבה בר רב הונא כיון שנפתח ספר תורה אסור לספר אפילו בדבר הלכה שנא' ובפתחו עמדו [כל] העם ואין עמידה אלא שתיקה שנאמר והוחלתי כי לא ידברו כי עמדו ולא ענו עוד וקשה עלה הא דאמרינן רב ששת מהדר אפיה וגריס אמר אנן בדידן ואינהו בדידהו וכתב בעל הלכות גדולות הני מילי דמותר כרב ששת דאיכא עשרה דצייתין אבל ליכא עשרה דצייתין לא ורבוותא אחריני פריקו דווקא רב ששת דתורתו אומנותו אבל כולי עלמא לא ויש אומרים אם אינו מהפך פניו ומדבר בקול לעיני העם אסור אבל אם היה מהפך פניו מותר ויש אומרים דווקא רב ששת שהיה סגי נהור והיה פטור מקריאת התורה דדברים שבכתב אי אתה רשאי לאומרם על פה אבל שאר כולי עלמא דמחייבי בקריאת התורה לא.
ומצאתי בשם הר"ר שמחה זצ"ל והאידנא אמאי נהוג עלמא לקרות ולעיין בספרים בעוד שהן קורין ויש לומר דדוקא לספר אסור ואפי' בהלכה כדי שלא נטרדין שאר השומעין את התורה ומצוות התלויות בה אבל לקרות לפניו בלחש שאין בכך לחוש שפיר דמי. מיהו תימה לר' שגם הוא מצוה לשמוע קריאת התורה דכתיב ואזני כל העם אל ספר התורה ואם יקרא בספר יתן לבו להבין את שלפניו ולא יכול להבין מה שקורין הלכך נראה שיהא אסור:

Siman 40

<b>דין מצות קריאת התורה מעומד ואפי' להסמך על הדוכן אסור והקורא בתורה ונשתתק ולצאת מבית הכנסת בשעת קריאת התורה והקורא כמה פסוקים צריך לקרות ומצות קריאת עשרה פסוקין לשלש קוראין.</b>
והקורא בתורה ראוי שלא ישען לא על גבי הכותל ולא על גבי הדוכן שמניחין עליו ספר תורה דגרסינן בירושלמי דמגילה ר' שמואל בר רב יצחק על לבי כנישתא חמא חד בר נש דמתרגם סמוך לעמודא אמר לי' אסור לך כשם שנתנה באימה כך אנו צריכין לנהג בה אימה. פי' וכל שכן הקורא שאסור לו להסמך בשום מקום ובתנחומא בפ' וירא אליו מצאתי מעשה באחד שעמד לקרות בתורה וסמך עצמו לכותל והחזירו רב שמואל בר רב יצחק למה שלא ינהגו בקלות ראש. ועוד גרסינן התם בירושלמי הי' קורא בתורה ונשתתק יעבור אחר תחתיו ומתחיל ממקום שהתחיל הראשון ומברך פי' לפניה ולאחריה. ואם תאמר יתחיל ממקום שפסק הראשונים נתברכו לפניהן והאחרונים נתברכו לאחריהן דכתיב תורת ה' תמימה שתהא כולה תמימה אמר רב הונא בר רב יהודה אמר ר' מנחם בר אמי אמר ר' יוחנן מאי דכתיב ועוזבי ה' יכלו זה שמניח ספר תורה פתוח ויצא רבי אבוהו נפיק בין גברא לגברא אבל בין פסוק לפסוק עלתה בתיקו ואסור.
ירושלמי התחילו בעשרה ויצאו מקצתן גומר. תני רב שימי מבירתא דשיחור אין פוחתין מעשרה פסוקים בבית הכנסת וידבר עולה מן המניין ואחרון קורא ארבעה ורבא אמר ראשון שקרא ארבעה משובח אמצעי שקרא ארבעה משובח אחרון שקרא ארבעה משובח. הני עשרה פסוקין כנגד מי כנגד עשרה בטלנין של בית הכנסת ואמרי לה כנגד עשרת הדברות. ואמרי לה כנגד עשרה הלולים שאמר דוד בספר תלים. ואמרי לה כנגד עשרה מאמרות שבהן נברא העולם. בתנחומא פרשת כי תשא הקורא בתורה לא יפחות מג' פסוקין כנגד ג' אבות שבזכותן ניתנה התורה ובגמרא דידן מפרש כנגד תורה נביאים וכתובים.
וכתב אחי ר' בנימין נר"ו פעם אחת שכח אחד מן הקוראין וקרא ב' פסוקים ולא יותר והורה מורי הר' מאיר זצ"ל שצריך לחזור ולקרות שהרי לא יצא ידי קריאה דדוקא ג' פסוקין תקינו רבנן ולא פחות. ועוד כתב שאם שכחו ולא קראו בין שלשתן עשרה פסוקין וקראו ג' פסוקין כל אחד ואחד שהן תשעה בין כולם אינם צריכין לחזור ולקרא וראי' לדבר פרשת עמלק שהוא תשעה פסוקין אבל אם קראו פחות מתשעה פסוקין צריכין לחזור ולקרות:

Siman 41

<b>דין ברכה אחרונה של קריאת התורה</b>
וברכה אחרונה של תורה שאומר חיי עולם נטע בתוכינו כתב רבינו אליעזר ב"ר יואל הלוי זצ"ל שאותן שאומרין חיי עולם נטעה בתוכינו טעות הוא בידם דקא מהדר אתורה והוי מטבע קצר שאינו רשאי לחתום בה בברוך אלא הכי אמרינן חיי עולם נטע בתוכינו ולא הדר אתורה אלא אשאר מצות וגמילות חסדים שאנו מודים להקב"ה על שניהם ויש אומרין וחיי עולם נטע בתוכינו ושפיר דמי:

Siman 42

<b>דין שצריך אדם להסדיר קריאתו עד שלא יעלה לקרות בתורה.</b>
וראוי לכל אחד ואחד מישראל להסדיר פרשיותיו שנים ושלשה פעמים שאם יעלה לקרוא בתורה תהא קריאתו סדורה בפיו והכי איתא בתנחומא פרשת יתרו. וידבר אלהים זה שאמר הכתוב אז ראה ויספרה הכינה וגם חקרה ואחר כך ויאמר (אלהים) לאדם. לימדתך תורה דרך ארץ שאם תהא בן תורה לא תהא רוחך גסה לומר דבר לפני הצבור עד שתפשוט אותו בינך לבין עצמך שנים שלשה פעמים. מעשה בר' עקיבה שקראו החזן ברבים לקרוא בספר תורה ולא רצה לעלות. אמרו לו תלמידיו רבינו לא כך למדתנו כי היא חייך ואורך ימיך ולמה נמנעת לעלות אמר להם העבודה לא נמנעתי אלא שלא סדרתי אותה שנים שלשה פעמים שאין אדם רשאי לומר דבר תורה לפני הצבור עד שיפשוט אותו שנים שלשה פעמים בינו לבין עצמו שכן מצינו בהקב"ה שהוא נותן מענה לשון לכל הבריות והתורה גלולה לפניו כככב אחד וכשבא ליתנה לישראל כתב בה אז ראה ויספרה הכינה וגם חקרה ואחר כך ויאמר לאדם וכן כתיב וידבר אלהים את כל הדברים האלה בינו לבין עצמו ואחר כך לאמר:

Siman 43

<b>אם רשאי אדם לעמוד על רגליו כשקורא רבו בתורה.</b>
יש מקומות שנהגו כשאדם חשוב עומד לקרות בתורה שעומדים בני הכנסת על רגליהם. אי נמי תלמיד לרב עד שישלים לקרות.
ועל דבר זה נשאל גאון זצ"ל והשיב ששאלתם על מי שעומד מפני רבו אם צריך לעמוד כל זמן שרבו עומד תדע שצריך אדם לעמוד מפני תלמיד חכם בתוך ארבע אמות וכיון שעבר ד' אמות ישב ואם הוא [רבו] מובהק שרוב חכמתו ממנו עומד מפניו כמלא עיניו וכל זמן שרבו עומד או מהלך או רוכב צריך לעמוד על רגליו עד שיתכסה ממנו. כדהוה עביד ר' אלעזר דהוה גחין וקאי עד דהוי מיכסי מיניה ר' יוחנן רביה ואם הוא בבית הכנסת בצבור וקראו את רבו לקרות בתורה אינו צריך לעמוד על רגליו כל זמן שהוא עומד דצריך לאדם שיהא אימת צבור עליו וכל שכן במקום גדולים וזקנים. וגמרינן להא מילתא ממאי דאמר רב האיי גאון זצ"ל דהא דאמרינן המתפלל כנגד רבו שאסור לא אמרו [אלא] ביחיד אבל בצבור אין לו לחלוק כבוד לרבו ומותר להתפלל כנגדו וכמו כן אם יש לרב שלך רב באותו מקום ואותו הרב עצמו אינו חולק כבוד לרבך גם אתה אינך צריך לעמוד מפני הרב שלך כדאמרינן והלכתא חולקין כבוד לתלמיד במקום הרב והלכתא אין חולקין לא קשיא הא דפליג ליה רביה יקרא הא דלא פליג רביה יקרא. כדאמרינן פרק קמא דקידושין איבעיא להו בנו והוא רבו צריך לעמוד מפני אביו או לא תא שמע דאמר ליה שמואל לרב יהודה שיננא קום מקמי אביך ותריצנא שני רב יחזקאל דבעל מעשים הוה דאפילו שמואל הוי קאים מקמיה אי הכי מאי קאמר ליה פשיטא הכי קאמר ליה זמנין דאתי מבתריי ולא אדעתאי קום מקמיה דלא ליחוש ליקרא דידן.
מהא שמעינן שהבן אינו חייב לעמוד מפני אביו במקום רבו אם הרב עצמו אינו חולק לו כבוד לאביו כדהוה עביד ליה מר שמואל לרב יחזקאל. ואין תלמיד רשאי לעמוד מפני רבו אלא שחרית וערבית כדי שלא תהא כבודו מרובה משל שמים. ואפי' שני תלמידי חכמים חברים עומדין זה מפני זה ואפי' מפני זקן אשמאי חייב לעמוד דהל' כאיסי בן יהודה דאמר כל שיבה במשמע והוא כשהגיע לפרק השיבה שהוא בן ע' שנה כדאמרינן באבות בן שבעים לשיבה ויניק וחכים שהוא קטן ולא הגיעה עדיין לכלל מצות מחלוקת רבנן לכלל מצות מחלוקת רבנן ור' יוסי הגלילי דרבנן סברי יניק וחכים לא ור' יוסי סבר אפי' יניק וחכים ולא איתמר הלכה כמאן ומסתמא מילתא דרבנן הלכה כרבנן. אבל בהא איכא לספוקי שהרב של רבך לא למדת ממנו אם תוכל להעביר כבוד רבך מפני כבודו:

Siman 44

<b>דין סדר קדישא דסדרא.</b>
מצאתי בשם רבינו שלמה זצ"ל מנהג הראשונים היה לשהות שעה אחת לאחר תפלתם כדתנן חסידים הראשונים היו שוהין שעה אחת וכו' על זה הוסיפו לומר אשרי יושבי ביתך כלומר השוהין בביתך כמו ותשבו בקדש.
ומצאתי בשם גאון זצ"ל אדם שהתפלל עם הצבור וסיים תפילתו ובא לבית הכנסת אחרת ומצאן קורין תהלה לדוד יקרא עמהן שכן דרך ארץ ואמר רב אדא בר אהבה בדבר שהצבור עסוקין בו. נחזיר לדברי רבינו שלמה זצ"ל ובשעת שהייה לאחר תפילה הי' מביאין ספרים וקורין בתורה ובנביא ובמשנה ובשמועות כדאמרינן לעולם ישליש אדם שנותיו שליש במקרא שליש במשנה שליש בתלמוד כדי לקיים לא ימיש. והרי כבר קראו בתורה קודם תפלה שבחרו בהך קריאת שמע שיש בו דברים הרבה ואחר התפלה היו שוהין וקורין בדברי הנביאים. ולאחר שעה במשנה ובשמועות התלמוד וכיון שרבתה העניות והיו צריכין למעשה ידיהן לא יכלו לעסוק [בתורה] כל כך והניחו התורה במקומה זולתי קריאת שמע שיש בה מלכות שמים ועשרת הדברות ועול המצות אותה לא עקרו. ואעפ"כ היו קורין בנביא אלו שני פסוקים ובא לציון ואני זאת בריתי שיש בהן מעין קריאת התורה ועדיין הם קבועים במקומם עלינו בכל יום. ובשבת ויום טוב (שיש)[שאין] בו ביטול מלאכה לעם ויום פנאי החזירו העטרה ליושנה לקרות בתורה ולתרגם מענינו של יום.
ועל כן אין אנו אומרין ובא לציון גואל בשחרית בשבת וביום טוב שהרי כבר קראו בנביא. ואעפ"כ אומרין אותו במנחה שלא ישתכח בימות החול ומנהג אבות תורה הוא. עוד הוסיפו לומר ואתה קדוש יושב תהלות לפי שהקב"ה משהה שכינתו בתוכינו לשמוע תהלות ישראל דאמרינן בבראשית רבא ר' שמואל בשם ר' חנינה אמר על כל קילוס וקילוס שישראל מקלסין להקב"ה הוא משרה שכינתו עליהן ומה טעם ואתה קדוש יושב תהלות ישראל ומנין שממתין לשמוע תפלתנו דכתיב אלהים נצב בעדת אל מה הוא נצב איטימוס כמה דתימא ונצבת לי שם על הצור עוד הוסיפו לומר וקרא זה אל זה ואמר שלא היו יכולין לענות הקדושה בתוך התפלה מפני האורבים שהיו עומדים בבית הכנסת שגזרו שלא יענו קדושה. ולאחר התפלה כשהיו האורבים הולכין היו קורין וקרא זה אל זה ואמר דהיינו שלוש קדושה ומתרגמין אותו מפני החיבה כלומר הרי זה כאילו אמרנו ב' פעמים קדוש דיוצר אור ודתפלה. ואע"ג דבזמן הזה אנו אומרין קדושה בחטיבה אחת בתוך התפלה לא בטלו קדושא דסידרא קא סברי גזרה שמא יגרום החטא וכדאמרינן התם אל תשנו מנהג אבותיכם בידיכם וכדי לעשות פומבי לדבר וכן אנו אומרים ותשאני רוח כנגד ברוך ה'. ימלוך כנגד ימלוך. ועל כן מסיימין ברוך אלהינו שבראנו לכבודו והבדילנו מן התועים.
וכתב רב עמרם גאון ז"ל שאסור לאדם לצאת מבית הכנסת קודם קדושא דסידרא אלא חייב אדם לעמוד עד אחר [שיסיים] שליח ציבור לעשות סיג והידור לתפלה ולקבל עול תפלה באימה וברתת וחייב הוא לומר קדושא דסידרא דאמור רבנן האידנא אמאי מיקיים עלמא אקדושא דסידרא ואאמן יהא שמיה רבא דאגדתא. ודבר שהעולם מתקיים עליו אי אפשר לזלזולי ביה:

Siman 45

<b>דין תפלת מוסף וקדושת מוסף.</b>
תנו רבנן היו לפניו שתי תפלות אחת של מוספין ואחת של מנחה פי' שלא התפלל מוסף עד שהגיעה שעת המנחה מתפלל של (מוספין) [מנחה] ואח"כ מתפלל של מוספין ר' יהודה אומר מתפלל של מוספין ואחר כך מתפלל של מנחה אמר ר' יוחנן הלכה מתפלל של מנחה ואחר כך מתפלל של מוספין ואמרינן כמה ישהה בין תפלה לתפלה כדי שתתחולל דעתו עליו ומפורש בירושלמי כשיעור הילוך ארבע אמות:
תנן התם ר' אלעזר בן עזריה אומר אין תפילת המוספין אלא בחבר עיר וחכמים אומרים בין בחבר עיר בין שלא בחבר עיר והלכה כחכמים דאמר ר' יוחנן אני ראיתי את ר' ינאי דצלי והדר צלי וכתב רבינו ישעיה זצ"ל שאין טוב לעשות כמו שנהגו לעשות בהרבה מקומות שמתפלל שליח צבור תפלת המוספין בקול והצבור עונין עמו בלחש על כל דבור ודבור ועונין קדושה אלא צריכין להתפלל אותה ביחיד תחילה ככל התפלות ואחר [כך] יאמר אותה שליח צבור בקול.
מצאתי לגאונים ז"ל אין אומרים פעמים ולהיות לכם בקדושה אלא במוספי שבתות וימים טובים בלבד אבל במוספי ראשי חדשים וחולו של מועד לא וכן מנהג פשוט בישראל ולמה נהגו לומר פעמים ולהיות לכם בקדושה מצאתי בתשובות הגאונים ז"ל מה שאומרין במוספי שבתות וימים טובים פעמים ולהיות לכם בקדושה לפי שבימות רב נחמן גזר יוזגרד מלך פרס שלא יקראו קריאת שמע לאלתר מה עשו חכמים שבאותו הדור תקנו להבליעו בין כל קדושת בין בשחרית בין במוסף בין במנחה בין בחול ובין בשבת בין ביום טוב ומאי הבליעה רישא שמע ישראל סיפא אני ה' אלהיכם ולמה תיקנוה לאומרה בהבלעה כדי שלא תשתכח שמע מפי התינוקת ובקשו רחמים מן השמים ובא תנין בחצי היום ובלע יוזגרד המלך ובית משכבו ובטלה הגזירה והיו מתפללין על הסדר ופירסו על שמע כתיקנה בפרהסיא ובקשו לסלקה לאלתר שלא לאומרה אמרו חכמים שבאותו הדור לא נבטל אותה שלא לאומרה כלל כדי שיתפרסם הנס לדורות אלא נקבע אותה בתפילת המוספין ובתפילת נעילה שאין שם קריאת שמע כלל וכן מנהג בשתי ישיבות:

Siman 46

<b>דין סדר תפלת המנחה.</b>
ותפלת המנחה מאמתי מצוותה כדתניא אי זו היא מנחה גדולה משש [שעות] ומחצה ולמעלה מנחה קטנה מתשע שעות ומחצה ולמעלה ועד אימת מצלי לה כדתנן תפלת המנחה עד הערב ר' יהודה אומר עד פלג המנחה וכיון דלא איתמר הילכתא לא כמר ולא כמר דעביד כמר עביד ודעביד כמר עביד פי' פלג מנחה גדולה ט' שעות ורביע פלג מנחה קטנה י"א שעות חסר רביע.
ירושלמי ר' יוסי בר' חנינא הוי מצלי לה עם דמדומי חמה שנא' על זאת יתפלל כל חסיד אליך לעת מצא לעת מיצויו של יום וכתב רבינו חננאל זצ"ל אע"ג דשעת תפלת המנחה מו' שעות ומחצה ולמעלה מאן דמצלי לה מפלג מנחה קטנה ולמעלה טפי עדיף ובלבד שלא ידחוק את השעה:

Siman 47

<b>דין מנחה עם חשיכה כשאין שהות ביום להתפלל בלחש בעשרה ולהסדיר החזן את התפלה לענות קדושה עד שלא תחשך.</b>
מצאתי לרבינו אפרים שכתב בשם רב האיי גאון זצ"ל דצבור דדחיקא להו שעתא בבי שמשיה לצלויי בלחשא והדר לנחותי שליח צבור. דלית ליה לשליח צבור למיחת ולאפקיעינהו ידי חובתייהו בקול רם לפי שמצות תפלה בלחש כדילפינן מהלכתא גיברתא דחנה ולא נפקי ידי חובתייהו בין יחיד בין צבור אלא בלחש ולא שרי רבנן אלא בברכות של ראש השנה בלחוד ומשום דנפישי ברכות ותקנתייהו דמצלי כולהו בלחש כמצות תפלה והדר נחית שליח צבור ואומר מגן ומחיה וענו קדושה ומסיים האל הקדוש ואמר יתגדל ויתקדש אי ליכא שהות ביום למגמר י"ח והכין נהוג רבנן במתיבתא כד דחיקא להו שעתא וכן ראוי לעשות:

Siman 48

<b>דין קריאת שמע של שחרית ותפלת ערבית קודם צאת הככבים.</b>
מה שנוהגין בני העולם להתפלל תפלת ערבית ולקרוא קריאת שמע קודם צאת הככבים אינו ראוי לעשות כן ושלא כדין הן עושין ויישר כח האיש אשר בידם למחות ומוחים ביד העושין כן. ועל זה מצאתי שנשאל רבינו האי גאון זצ"ל צבור שמצלי תפלות ערבית וקרו קרית שמע קודם צאת הככבים ולא יכול אינש לעכבינהו ולא לאוחרינן דבעוונות כמה קהילות אקילו על נפשם בכך ומצלי קודם צאת הככבים אי זו עדיף ליצלי אינש בהדי צבורא י"ח ברכות משום ברוב עם הדרת מלך ושביק קרית שמע וברכות שלפניה ואחריה עד צאת הככבים או מתעכב ומתפלל ביחיד דמסמך גאולה לתפלה עדיף טפי. והשיב ראשונה דבהדי צבורא רשות ושנייה חובה ושפיר דמי.
ובשם הר"ר אברהם בר דוד זצ"ל מצאתי. בקריאת שמע של ערבית אני נוהג שאני עונה אמן אחר ברכת המעריב ערבים ואהבת עולם. וקורא שמע עם הצבור כקורא בתורה ועל אמת ואמונה אני עונה אמן ומתפלל עם הצבור וכשמגיע זמן צאת הככבים אני קורא את שמע בברכותיה ואיני משגיח לסמיכת גאולה לתפילה ומה שאני עונה אמן עם הצבור בברכות כי אני ירא משכחה ואם חס ושלום אשכח מלקרות את שמע בעונתה אהיה כאחד מן הצבור אע"פ שהן קורין את שמע בעונתה. ומתפלל אני עמהם דתפלה עם הצבור טפי עדיפא ובית הכנסת מקום תפלה היא והתפלה קרויה מנחה טהורה.
והוקבע בתלמוד השתא דלא איתמר הילכתא לא כמר ולא כמר לא כר' יהודה ולא כרבנן דעביד כמר עביד ודעביד כמר עביד פי' מי שרוצה להתפלל מנחה עד צאת הככבים הרשות בידו ומי שרוצה להקדים תפלת ערבית מפלג מנחה אחרונה הרשות בידו אבל קריית שמע לא תהא אלא בעונתה שהיא צאת הככבים ורב מצלי של שבת בערב שבת ושל מוצאי שבת בשבת קריית שמע הוי קרי לצאת הככבים ולכך הי' מקדים התפלה שהיה יודע שלא היה מזדמן לו כוס של קידוש והבדלה או שלא הי' יכול להתפלל התפלה במוצאי שבת במקום נקי או שהיה לו עסק של מצוה או פדיון שבוים למוצאי שבת ובערב שבת היה מקדים לפי שהיה [רוצה] להוסיף מחול על קודש וכמה הוא יפה לעקור אותו המנהג המשובש אלא שקשה לאדם לעקור המנהגים דלמא אתי לאינצויי אם לא יתועדו הגדולים לתקן הדבר ולהעמידו על מצוותו והמנהג שאתה עושה טוב הוא אך מי מכניס אותך להפריד הברכות שתים בזמנן ושתים שלא בזמנן הלא טוב לברכן כסדר אע"פ שאין מעכבות בכסידרן. ואע"ג שאדם קורא קריית שמע בברכותיה בזמנה שהוא צאת הככבים קורא פרשה ראשונה על מטתו וברוך המפיל חבלי שינה. ומי שרוצה להוסיף קראי דר' יהושע בן לוי מוסיף אך אותה ברכה שמברכין עלי' אסור לברכה.
והר"ר יהודה בר ברזילי זצ"ל קורא עליה מוציא שם שמים לבטלה כי לא תקנוה רבותינו וזה הדעת הוא משתנה לדבריו שאוסר לברך על התורה כל היום ואומר כמו כן קריאת שמע על מטתו קריאה בעלמא היא שהרי אמרו אם תלמיד חכם אינו צריך אבל לדעתנו שאנו סומכין על הירושלמי שאומר והוא ששנה על אתר אנו מברכין על קריית המטה ברכה של תורה ואיכא למימר כי מפני שלא הותקנה אלא לשמירה בעלמא ולא לעיקר קריאה דדברי תורה ולהכי מותר לקרותה להגן בהן כדאמרינן להגן שאני ולכך אין צריך לברך עליה. וגם רבינו יצחק בר מרן לוי זצ"ל הי' סומך אקריאת שמע כמו שנוהגין עכשיו בני דורינו על גמרא דבני מערבא דגרסי הקורא קודם לכן לא יצא ידי חובתו אם כן למה קורין אותה בבית הכנסת כדי לעמוד בתפילה מתוך דברי תורה אלא דחזינן לכל הגאונים שקבעו זמן קריית שמע צאת הככבים ואין לנו לזוז מדבריהם ומהתלמוד שלנו ולסמוך על הירושלמי וכן פסק רבינו יצחק פסי זצ"ל.
וגם רבינו ישעיה זצ"ל כתב דמצות קריית שמע משעת צאת הככבים ואין לנו לקרוא את שמע בברכותיה קודם זמנה ולעשות ברכה לבטלה ולסמוך על קריית המטה בלא ברכה. שלא נתקנה אלא בעבור המזיקין כדאמרינן אם תלמיד חכם הוא אינו צריך אלא הנכון הוא לאחר עד צאת הככבים ולקרוא קריאת שמע בברכותיה ולהתפלל ועל מטתו יאמר מה שהוא רוצה או קריאת שמע או פסוקא דרחמי אך רבי' שלמה זצ"ל כתב דקריאת המטה היא עיקר וסמך על דברי הירושלמי דתנו הקורא קודם לכן לא יצא ידי חובתו אם כן למה קורין אותה בבית הכנסת כדי לעמוד בתפלה מתוך דברי תורה. מיהו צריך לקרוא קרית שמע על מטתו אחר יציאת הככבים.
והקשה רבינו תם זצ"ל אם כן שאותה של מטה היא עיקר למה קורין אותה בלא ברכותיה והא תנן בערב מברך שתים לפניה ושתים לאחריה ותו קשיא מהא דאמר ר' יהושע בן לוי אע"פ שקרא אדם קרית שמע בבית הכנסת צריך לקרותה על מטתו ואמר רבא אם תלמיד חכם הוא אינו צריך ואם היא עיקר מאי שנא תלמיד חכם וכי בשביל שהוא תלמיד חכם אינו צריך לקיים את התורה שנאמר בה בשכבך ובקומך אלא פשיטא דאותו אינו אלא מפני המזיקין ושל בית הכנסת עיקר ותו הא אמרינן תניא כוותי' דר' יוחנן דאמר איזהו בן העולם הבא זה הסומך גאולה של ערבית לתפלה של ערבית שמע מינה דהלכתא כוותיה מדתניא כוותיה ומקיש שכיבה לקימה מה קימה קריאת שמע ואחר כך מתפלל אף שכיבה קריאת שמע ואח"כ יתפלל ותו הלא על המטה אינו קורא כי אם פרק ראשון לכך נראה כי קריאת שמע שאנו קורין בבית הכנסת עיקר.
וההוא דירושלמי נראה שהיו רגילין לומר קריאת שמע קודם תפלת ערבית כמו שאנו קורין אשרי קודם מנחה. ואם תאמר מה שאנו קורין אותה מבעוד יום משום דסמכינן אהא דאמרינן בפרק תפלת השחר דעביד כמר עביד ודעביד כמר עביד פי' דעבד כרבנן שתפלת המנחה עד הערב עביד ודעבד כר' יהודה דאמר עד פלג המנחה דהיינו אחת עשרה שעות פחות רביע ומכאן ואילך תפלת הערב עביד. ובעל המאור פסק אנו אין לנו ראיה להקדים קרית שמע קודם זמנה אלא נראה לי כיון דנפישין בהא מילתא פלוגתא דתנאי כדיי כל אחד ואחד לסמוך עליו בשעת הדחק ואם עשו הצבור כאחד מהם עשוי. ועיקר קריאת שמע שינון דברי תורה ויש בה להקל כדגרסי' בירושלמי שניא קריית שמע שהיא לשינון נקוט האי כללא בידך דאפי' מאן דשרי לקרות קריאת שמע של ערבית קודם צאת הככבים לא שרי אלא בדיעבד אבל לכתחילה לא עד צאת הככבים וכן הלכה:

Siman 49

<b>דין למה נהגו לומר והוא רחום בתפלת ערבית.</b>
מה שנהגו לומר בתפילת ערבית והוא רחום יכפר עון פי' רבינו אליעזר הגדול זצ"ל לפי שאין בערבית קרבן לכפר עון אבל בשחרית ובמנחה שיש הקרבת תמידין אין צריכין לאומרו.
ובשם רבינו שלמה זצ"ל מצאתי לפי שהיו החוטאין נוהגין ללקות בין מנחה למעריב ומיד לאחר שלקה מבקשין אנו עליו רחמים וסליחה. ועוד שכל היום אדם חוטא ולערב צריך לו לומר והוא רחום:

Siman 50

<b>דין ברכת אמת ואמונה.</b>
ועל אמת ואמונה שאומר בערבית מצאתי טעם בשם הגאונים ז"ל אמונה בגימטריא מאה וזו היא תפלתו של משה רבינו שנאמר ויהי ידיו אמונה וגו'. והשנים היתרים כנגד ב' פעמים שקורין קריאת שמע ביום ומנין שאומרין אותו ב' פעמים ביום שנאמר הקבצו ושמעו בני יעקב ושמעו אל ישראל אביכם.
ורבינו שלמה זצ"ל פי' על שם ואמונתך בלילות ומה היא האמונה לפי שהאדם מפקיד בכל הלילה נפשו ביד בוראו כמו שנאמר בידך אפקיד רוחי ופעמים נפשו של אדם סחופה ודאובה עליו מרוב טורח ועמל שעמל כל היום וכשהנפש עולה לרקיע בלילה והוא ישן מוצאה שם מרגוע ומנוחה ומקום קדושה וטהרה ואינה רוצה לשוב בקרבו והקב"ה אומר לה שובי למקומך איני רוצה לוותר אמונתי כנגדו שהרי הפקידך בידי ואני לו שומר נאמן ועל אמונה זו מחזירה בבקר והרי הוא כבריה חדשה שכל מה שטרח אתמול והיה עיף ויגע הכל שכח והנה הוא בכחו גדול ועל כן נאמר חדשים לבקרים רבה אמונתך כך פירשה הגאון זצ"ל בפרדס.
ובמסכת ברכות פי' אמת ויציב של שחרית כלה של חסד שנעשה לאבותינו שהוציאם ממצרים ובקע להם את הים והעבירם וברכת אמת ואמונה מדבר בה אף על העתידות שאנו מצפין שיקיים לנו הבטחת אמונתו לגאלינו מיד מלכים ומכף עריצים לשום נפשנו בחיים ולהדריכנו על במות אויבנו כל אלה נסים התדירין תמיד.

Siman 51

<b>דין ברכת שומר את עמו ישראל לעד.</b>
מצאתי בשוחר טוב (מזמור ו') למנצח בנגינות על השמינית זה שאמר הכתוב שבע ביום הללתיך אמר ר' יהושע בן לוי אלו שבע מצות שבקריאת שמע יוצר אור. ואהבה. שמע. והיה אם שמוע. ויאמר. אמת ויציב. גאל ישראל. ובלילה שאין פרשת ציצית נוהגת ובני מערבא לא אמרי פרשת ציצית בלילה אלא אומרין דבר אל בני ישראל ואמרת אליהם אני ה' אלהיכם אמת. לפיכך תקנו שומר את עמו ישראל לעד ובשבת אומרים פורס סוכת שלום כדי שתהא הגיית היום והלילה שוין שבע ביום ושבע בלילה והיינו דאמר ר' סימון בשם ר' שמואל ב"ר נחמן והגית בו יומם ולילה שתהא הגיית היום והלילה שוין. ויש מפרשין לפי שבלילה אדם ישן במקום חושך ואינו רואה לפיכך צריך שמירה יותר מביום על כן תקנו שומר את עמו ישראל לעד:
והרב ר' אברהם ב"ר דוד זצ"ל כתב שמעתי מר' יצחק בן מרן לוי זצ"ל שהי' אומר דרך אגדה מפני מה אמרו רבותינו השכיבנו כגאולה אריכתא דמיא מפני שאבותינו כאשר הזהירם משה ואתם לא תצאו איש מפתח ביתו עד בקר והיו מובטחין על הגאולה והיו אוכלין הפסח כמו שכתוב וככה תאכלו אותו והיו מבקשין רחמים ואומרין השכיבנו ה' אלהינו לשלום וכל הברכה שהוא רחמים של שמירת המקום ולכך אמרו כגאולה אריכתא דמיא שבעת הגאולה אמרוה והיו צריכין לומר ושמור צאתינו ובאנו מעתה ועד עולם והיו אומרים לי טעם מפני מה אנחנו אומרין פורש ואינו ברור בידי:

Siman 52

<b>דין תפלת ערבית אם רשות אם חובה.</b>
מצאתי בשם רבינו שלמה זצ"ל מה שאמרו רבותינו תפלת ערבית רשות דוקא בתפלה לבדה קאמר ולא בקריאת שמע דקריאת שמע בברכותיה חובה היא מדאורייתא כדכתיב בשכבך ובקומך ועל זה הטעם הוסיפו ראשי ישיבות שבבבל לומר הפסוקין ברוך ה' לעולם אמן ואמן וחותמין בא"י מלך אל חי לעד וקיים לנצח להודיע שהוא רשות ואינו צריך לסמוך גאולה לתפלה וקבעו כנגד התפלה הפסוקין האלה עם החתימה שיש בהן י"ח אזכרות כנגד י"ח ברכות ושלחום לאנשי ארץ ישראל וקבעום.
ולכך אומר קדיש כלומר זו היא השלמת התפלה. והרוצה ליפטר נפטר והולך לו והאידנא שוויוה כולי עלמא לתפלת ערבית חובה וצריך לסמוך גאולה של ערבית לתפלה של ערבית. דאמר ר' יוחנן איזהו בן העולם הבא זה הסומך גאולה של ערבית לתפלה של ערבית ואע"פ שמפסיקין בהשכיבנו ובפסוקין כגאולה אריכתא דמיין ולית לן בה:

Siman 53

<b>דין מי שלא התפלל תפלה בשעתה אם יש לה תשלומין אם לאו.</b>
אמר רב מרי בריה דרב הונא בריה דר' ירמיה בר אבא אמר ר' יצחק אמר רבי יוחנן טעה ולא התפלל ערבית יתפלל שחרית שתים. טעה ולא התפלל מנחה יתפלל בערבית שתים ואין בזה משום עבר יומו בטל קרבנו. ודוקא טעה או נאנס אבל ביטל לכתחלה לא. דתניא מעוות לא יוכל לתקון זה שבטל קריאת שמע של שחרית וערבית או תפלה של שחרית וערבית וחסרון לא יוכל להמנות זה שנמנו חביריו לדבר מצוה והוא לא נמנה עמהן.
וכתב רבינו ישעיה זצ"ל מבעיא לי טעה ולא התפלל שחרית וגם במנחה לא נזכר יש תקנה להתפלל ערבית אי לא.
וכתב אחי ר' בנימין נר"ו דלא איצטרך לספוקי בהא דהא איבעיא לן טעה ולא התפלל מנחה מהו שיתפלל ערבית שתים דוקא בתפלת מנחה שאצלה בעי. והטעם אם יש תקנה בתפלה כמו שאנו אומרין שכן אברים ופדרים שלא נתאכלו מבעוד יום היו קריבין והולכין כל הלילה אבל בתפלת שחרית לא בעי. דפשיטא ליה שאם לא התפלל של שחרית במנחה הוי לי כפשיעות ואין מתפללין אותה בערבית:

Siman 54

<b>דין חולה שעמד מחוליו אם יש לו תשלומין לימים שלא התפלל בהם אם לא:</b>
וחולה שנאנס ולא התפלל לכשיתרפא אינו צריך להתפלל מה שהפסיד בימי חוליו דהכי שדר רב נטרונאי גאון זצ"ל חולה שנאנס ולא התפלל לאחר שנתרפא אינו צריך לחזור ולהתפלל מה שהפסיד שהתפלות אינן אלא כקרבן יום עבר יומו בטל קרבנו ואין עליו עון בזה וחיים וברכה מרפא וארוכה ושלום עלינו ועל כל ישראל אמן ואמן:
חסלת ערוגת התפלה מקוטרת מור ורכולה הממולאה בתאר השיבולים הטובות העולת בגבולה להתפאר בערוגת מטעה בהלכות חמשים וארבעה וסימנם לחי"ו כערוגת הבשם וסימן אחר ויח"ל משה את פני' ה':

Siman 55

<b>הערוגה השנית ענין שבת</b>
<b>שצריך אדם להשכים ולטרוח להוצאת שבת.</b>
אמר רב חסדא לעולם ישכים אדם להוצאת שבת שנאמר והיה ביום הששי והכינו את אשר יביאו לאלתר. תנחומא אמר רב חסדיי מנין שכל המוציא יציאה לשבת מצוה שישכים ויוציא משחרית שנאמר והיה ביום הששי ודרשו חכמים אין והיה אלא מיד שנאמר והיה כי קם הפלשתי. אמר ר' זעירא אע"פ שמוציא אדם ערב שבת משחרית מצוה שרודף בין השמשות שנאמר והיה משנה תני תחליף אבוה דרבנאי הוזאה ואמרי לה אחוה דרבנאי הוזאה כל מזונותיו של אדם קצובין לו מראש השנה [לר"ה] חוץ מהוצאת שבתות וימים טובים והוצאת בניו לתלמוד תורה שאם פיחת פוחתין לו ואם הוסיף מוסיפין לו אמרו עליו על שמאי הזקן שכל ימיו היה אוכל לכבוד שבת וכן היה שמאי אומר מחד בשביך לשבתיך.
ירושלמי בפרק מי שהפך את זיתיו. אמר ר' יוחנן לווין ברבית לחבורת מצוה ולקדוש החדש. ר' יוחנן בצפרא הוה נחית לכנשתא והוה מלקט פירורין ואכול ואמר יהא חלקי עם אילין דאכלין הכא רומשית משמע מהכא דהוא הדין לכל סעודת מצוה והוא הדין לסעודת שבת ויו"ט שסעודת מצוה הן. בעא מיניה רבי מר' ישמעאל ב"ר יוסי עשירים שבארץ ישראל במה הם זוכין להתעשר אמר ליה בשביל שמעשרין שנאמר עשר תעשר עשר בשביל שתתעשר ועשירים שבבבל במה הן זוכין בשביל שמכבדין את התורה ושבשאר ארצות במה הן זוכין בשביל שמכבדין שבתות וימים טובים.
ואמר ר' חייא בר אבא פעם אחת נתארחתי בלודקיא אצל בעל הבית אחד והביאו לפניו שלחן של זהב משאוי ששה עשר בני אדם ושש עשרה שלשלאות של זהב קבועות בו וקערות וכוסות וצלוחיות קבועות בו ועליו כל מיני מגדים וכל מיני מאכל וכשהן מניחין אותו אומרים לה' הארץ ומלואה וכשהן מסלקין אותו היו אומרים השמים שמים לה' והארץ נתן לבני אדם. אמרתי לו בני במה זכית לכך. אמר לי ר' קצב הייתי וכל בהמה נאה שמצאתי אמרתי זה לכבוד שבת אמרתי לו ברוך המקום שזיכך לכך. יוסף מוקיר שבי הוה ההוא נכרי בשבבותיה דהוו נפישי נכסיה טובא אמרי ליה כלדאי כולהו נכסי דההוא גברא יוסף מוקיר שבי אכיל להו אזל זבין לכולהו נכסי וזבן בהו מרגניתא אותבה בסדיניה בהדא דקא עבר מעברא אפרחיה זיקא לסדיניה שדיא במיא ובלעיה כוורא אסקוהו אתיוהו אפניא דמעלי שבתא אמרי מאן זבין להאי כוורא כי השתא אמרי להו זילו אמטיוהו לגבי יוסף [מוקיר] שבי דרגיל זבין אמטיוהו ניהליה זבניה בתליסר פשיטי קרעיה ואשכח ביה ההיא מרגניתא זבנה בתליסר עיליתא דדינרי. וכל הזהיר וזריז להתעסק ולטרוח עבור הוצאת שבת הרי זה משובח. כי הא דרבא הוה זבין בתליסרי איסתירי פשיטי בשרי מתליסר טבחי ומנח להו אצינורא דדשא ואמר לה אשור הייא [אשור הייא]. רבבהו הוי יתיב אתכתקא דשגא ושייף נורא. רב ענן לביש גונדא ושגר תנורא דתני דבי ר' ישמעאל בגדים שבשל בהן קדרה לרבו אל ימזוג בהם כוס לרבו. רב ספרא מחריך רישא. רבא מלח שיבוטא. רב הונא מדליק שרגא. רב פפא גדיל פתילתא. רב חסדא פריס סלקא רבה ורב יוסף מצלחי ציבי. ר' זירא מצתית צתותי. רב נחמן בר יצחק מכתף ועייל מכתף ונפיק:
בפרק מרובה עשר תקנות תקן [עזרא] וחדא מינייהו שתהא בת ישראל משכמת ואופה פתה מערב שבת כדי שתהא לה פת מצויה לתת לעניים:

Siman 56

<b>דין מלאכה בערבי שבתות וערבי ימים טובים.</b>
תנו רבנן העושה מלאכה בערבי שבתות ובערבי ימים טובים מן המנחה ולמעלה ובמוצאי שבתות ובמוצאי ימים טובים וכל מקום שיש בו נדנוד עבירה כגון תענית צבור אינו רואה סימן ברכה לעולם.
ומצאתי בתשובות בשם ר' נטרונאי גאון זצ"ל עשיית מלאכה דקאמרי' דאסור לא שנא לאנשים ולא שנא לנשים.
ורבינו תם ז"ל פי' מה טעם אסור משום כבוד שבת ויום טוב שמוסיפין מחול על הקדש ודוקא מלאכת הדיוט אבל מלאכת שמים כגון כתיבה מותר וכן כתב גם רבינו ישעיה זצ"ל אך צריך ליזהר שלא ימעט כבוד שבת:

Siman 57

<b>דין הטמנה בערב שבת לצורך שבת.</b>
ועל ענין ההטמנה שאנו טומנין מערב שבת לצורך שבת.
כתב בעל התרומה ז"ל מותר לתת הקדרה מערב שבת על הפטפוט שקורין טריפידי אע"פ שיש אש תחתיו ושוהא שם הקדירה בשבת אם התבשיל כמאכל בין דרוסאי מותר לשהותו על גבי כירה אע"פ שאינה גרופה וקטומה ואפי' מצטמק ויפה לו אבל צריך שיתנה מבעוד יום כדי שתתחמם אם היא צוננת דהא תנן לא יתן עד שיגרוף ומפרשינן לא יחזיר אפי' מערב שבת אבל לסמוך הקדירה אצל האש מותר אפי' [סמוך] לחשיכה ממש אבל אם אינו כמאכל בן דרוסאי אסור לשהותו על גבי כירה שאינה גרופה וקטומה אפי' מבעוד יום.
ורבינו שלמה זצ"ל כתב אנן דמשהונין קדירה על גבי כירה שאינה גרופה וקטומה אדחנניה סמכינן דאמר כל שהוא כמאכל בן דרוסאי מותר לשהותו על גבי כירה אע"פ שאינו גרוף ואינו קטום דהא תנן סתם מתני' כוותי' כדאמרינן הא קרמו שרי ואע"ג דלא בישל כל צרכו ואמר רב ששת משמיה דר' יוחנן דמתניתין משום חזרה הוא דבעי גרופה וקטומה אבל לשהות לא.
וגדולה מזאת כתב רבינו ישעיה זצ"ל דכל מידי דשרי לשהותו על גבי כירה שאינה גרופה וקטומה שרי נמי לטומנו אפי' בדבר המוסיף הבל מבעוד יום וכל שכן הוא ולא נאסר להטמין אלא דבר שאסור להשהות דאע"ג דבדבר המוסיף הבל ליכא למיחש לחתויי גזרינן שלא יטמין ברמץ כדאמרינן בפרק במה מדליקין ודווקא במה שהוא עתיד לוכל בלילה איכא למגזר ברמץ שמא יחתה אבל ההטמנה שאנו עושין לצורך מחר ליכא למיגזר שמא יחתה כדאמרינן בפרקא קמא והטמנה זו מבעוד יום היא משום הכי מחלק בין דבר המוסיף לדבר שאינו מוסיף אבל לאחר חשיכה אסור להטמין אפי' בדבר שאינו מוסיף גזירה שמא ירתיח וכתב אחי ר' בנימין נר"ו מכל מקום אע"פ שאנו מתירין ההטמנה לצורך מחר נראה שצריך להניח הקדירה על גבי הפטפוט שלא תהא הקדירה עומדת על גבי הגחלים שאם יניחנה אם יסמכנה על גבי הגחלים פעמים שמוציא שם גחלים בוערות למחר ויהיה אסור להוציא את הקדירה שאי אפשר להוציאה שלא יניע הגחלים וילחישן וקרוב הדבר לבא לידי חיוב ובספר יראים אוסר אפי' לומר לגוי להוציאה בשבת מן האש הלכך הנכון להושיב את הקדרה על גבי הפטפוט או על גבי אבנים שלא תגע הקדרה באש כלל או יסיר האש מצד אחד לכירה והקדירה ישים לצד אחר שלא תיגע באש. ועל הטמנת פירות היין וביצין חיים כמו שאנו רגילין להטמין מצאתי מתירין ותולין הטעם משום דנאכלין כמות שהן חיין וזהו נוסח לשונם על פירות שאנו רגילין להטמין בחמין כמות שהן כגון תפוחים ושאר פירות אמר לן ר' מאחר שהן נאכלין כשהן חיין מותר להטמין ולא גרע ממאכל בן דרוסאי ואם נתבשלו אין בכך כלום וכל דבר שאינו נאכל כמו שהוא חי כגון ביצים אסור להטמין חיין אם לא נתבשלו תחילה כמאכל בן דרוסאי. והנראה בעיני דמותר להטמין ביצים חיין או בשר חי ואע"פ שאינו מתבשל כמאכל בן דרוסאי קודם שתחשך וראי' לדברי דהא בהדיא אמרינן בסוף פרק קמא דשבת השתא דאמר מר גזרה שמא יחתה בגחלים האי קידרא חייתא שפיר דמי לשהויה לכתחילה בתנור מבעוד יום והיא מתבשלת כל הלילה דודאי חיתא לאו אדעתי' למיכל באורתא ומשום למחר לא אתי לחתויי אבל אם היתה הקדירה בשיל ולא בשיל אסור שמא יחתה לוכל ממנה בלילה ואי שדי בה גרמא חייא שפיר דמי דגלי אדעתיה דלמחר קאי בעי לה ולא אתי לחתויי.
הא למדת שכל דבר שהוא לצורך מחר בין חי בין מבושל מותר להטמינו והא דאמרינן אין צולין בשר בצל וביצה אלא כדי שיצולו מבעוד יום התם מיירי כגון שהניחם על גבי גחלים ממש ודלמא אתי לחתויי וכן מוכח לשם. דכל היכא דליכא למיחש לחתויי מותר ומה שצריך לו לסעודת מחר ליכא למיחש לחתויי והא דפסקינן בפרק כירה כל דבר שמצטמק ויפה לו אסור אליבא דמאן דאסרי הוא.
וכתב רבינו חננאל ורבינו ישעיה זצ"ל בשם רב שרירא גאון זצ"ל דלית הלכתא כוותייהו אלא כר' יוחנן דשרי וכן פסקו רוב הגאונים זצ"ל דדבר שמצטמק ויפה לו מותר והא דאמרינן דבשיל ולא בשיל אסור להטמין אלא אם כן שדא ביה גרמא חייא פי' הר"ר שמחה זצ"ל דוקא כשבישל קדירה אחת לצורך היום והלילה דאיכא למיחש שמא יחתה בגחלים למהר בשולה לפי שרוצה לאכול ממנה בלילה אבל אנן דאית לן תרי קדרי חדא לרמשא וחדא לצפרא לא חיישינן למימר שמא יחתה בגחלים דהא אקצייה לקידרה דצפרא מדעתיה. ויום טוב שחל להיות בערב שבת היה מקפיד רבינו יהודה ב"ר נתן ז"ל שלא להטמין באבנים דסבירא ליה דאסור דהוי כמו בנין.
ואחי ר' בנימין נר"ו כתב דאין להקפיד בכך שלא אסרה תורה אלא כעין קבע ורבנן גזרו על בנין עראי משום בנין קבע כדאמרינן אמר רב נחמן אבנים של בית הכסא מותר לצדדן בשבת דבנין קבע אסרה תורה ולא בנין עראי וגזרו רבנן על בנין עראי משום בנין קבע והכא משום כבודו לא גזרו רבנן הכא נמי יש לומר דמשום כבוד שבת לא גזרי רבנן. כתב רבינו ישעיה זצ"ל שהאבנים שהאשה מסבבת בהם את הכירה מותר לטלטלן בשבת כיון שטמנה בהן מערב שבת וכן נראה בעיני דאמרינן פרק במה אשה יוצאת פורפת על האבן ועל האגוז וכו' ובלבד שלא תפרוף בתחלה בשבת אמר אביי סיפא אתאן למטבע ופי' רבינו שלמה זצ"ל סיפא אתאן למטבע דלאו בר טלטול הוא אבל אבן שהוקצה לכך ראויה לטלטל משמע מהכא דכיון דאחשבא מבעוד יום בפריפתו הוקצה לכך ומותר לטלטלה והוא הדין באבנים שסוגרין בהן את הדלת כיון שהן מיוחדין ומוקצין לכך מותר לטלטלן וכך כתב רבינו ישעיה זצ"ל גבי הטמנה פרק במה טומנין שכיון שטמן בהן הותרו ומותר לטלטלן בשבת דלא שנא אבנים מגיזי צמר. ובפרק כל הכלים בשמעתא דפקק החלון כתב דכל דבר שנעלו הדלתות בהן בחול יכול לטלטלן בשבת ואפי' באבנים וכ"ש אם ייחדן והזמינן לכך שנעשו כלין מיוחדים לכך במחשבתו ואע"פ שאינם קשורין ולא תלויין בדלת או בחלון:

Siman 58

<b>דין רחיצת ידים ורגלים בחמין וחפיפת הראש ושנוי בגדים לכבוד שבת.</b>
וצריך אדם לחוף את ראשו ולרחוץ בחמין ערב שבת עם חשיכה ולהתעטף בבגדים של שבת דאמר רב חנן בר אבא אמר רב הדלקת נר בשבת חובה רחיצת ידים ורגלים בחמין רשות ואני אומר אף רחיצת ידים ורגלים חובה דאמר רב יהודה אמר רב כך היה מנהגו של ר' יהודה בר' אלעאי ערב שבת מביאין לו עריבה מליאה מים חמין ורוחץ בה פניו ידיו ורגליו ומתעטף בסדין המצוייץ ודומה למלאך ה' צבאות ובפרק במה מדליקין אמרינן גבי הנהו תרי גברי שהמרו זה את זה ואמרו כל מי שילך ויקניט את הלל יקח ארבע מאות זוז ואותו היום ערב שבת היה והיה הלל חופף את ראשו וכו'. ובסנהדרין במעשה דדוד כשתפס אותו ישבי בנוב ההיא יומא פניא דמעלי שבתא הוה ואבישי בן צרויה הוה קא חייף רישיה וכו' ובפרק אין צדין ההיא דאתא קמיה דרבא אפניא דמעלי יומא טבא והוה קא חייף רישיה וכו' הא למדת שמצוה לחוף אדם ראשו בערב שבת וערב יום טוב וכן מצוה להתעטף בבגדיו מערב שבת כי הא דרבי חנינא מתעטף וקאי אפניא דמעלי שבתא ואמר בואו ונצא לקראת שבת המלכה ושנו חכמים וכיבדתו שלא יהא מלבושך של שבת כמלבושך של חול ותנא דבי ר' ישמעאל בגדים שבשל בהן קדרה לרבו אל ימזוג בהן כוס לרבו ובתנחומא קח את אהרן [אתו] ואת בניו ואת הבגדים למה הבגדים אלא שהן כבודו של אדם. וכן בן סירא אומר הדר אלהים בני אדם והדר בני אדם כסותו וכן מצינו ברות המואביה שאמרה לה נעמי ורחצת וסכת ושמת שמלותיך עליך וכי תעלה על דעתך שהולכת ערומה אלא אלו שמלות מיוחדות של שבת אמר רב הונא מי שיש לו [בגדים] להחליף יחליף ומי שאין לו להחליף ישלשל בבגדיו:

Siman 59

<b>דין הדלקת נרות מבעוד יום לצרך שבת.</b>
והמדליק נר של שבת צריך להדליקה מבעוד יום עד שלא תחשך דאמר ליה רבא לשמעי' אתון דלא קים לכו בשיעורא דרבנן כד חזיתו שמשא אריש דיקלא אדליקו שרגא. ותנן נמי ספק חשיכה ספק אין חשיכה אין מדליקין את הנרות. והמדליק נר של שבת צריך לברך. מאי מברך אשר קדשנו במצותיו וצונו להדליק נר של שבת. היכן צונו. מר בר רב אויה אמר מלא תסור. רב נחמן בר יצחק אמר משאל אביך ויגדך. בראשית רבה. ויברך אלהים את יום השביעי ויקדש. ר' אלעזר אומר ברכו בנר. ובי היה מעשה פעם אחת הדלקתי את הנר בליל שבת ובאתי במוצאי שבת ומצאתיו דולק ולא חסר כלום. בלקח טוב. ולחם בבקר לשבוע. מכאן שאין שביעה אלא במראית העין.
וכן קהלת אמר טוב מראה עינים מהלוך נפש וכן אמרו רבותינו ז"ל לא יאכל אדם תבשילו אלא לאור הנר. הסומין אוכלין ואינן שבעין. ומי שאוכלין בשבת בלא נר בחשך ידמו. כי אינן אוכלין לשובע נפשם. ועוד שמא יפול זבוב במאכל או שום דבר איסור ואינו רואהו. לפיכך אמרו רבותינו הדלקת נר בשבת חובה כדי שיתענג בשבת במאכל ובמשתה. ואם יאכל מבעוד יום קודם שקידש היום הרי הוא חושבו כתענית צבור שאוכלין מבעוד יום ואין זה תענוג שבת אלא תענוג חול וגם בזה לא בחר ה'.
מצאתי בשם ר' אליעזר ב"ר יואל הלוי זצ"ל שאין להדליק פחות משתי נרות אחת כנגד זכור ואחת כנגד שמור. וגם אין לו לאכול בחצר ביתו בלילי שבת אלא במקום שהדליק על שם וידעת כי שלום אהלך.
מצאתי בתשובות הגאונים זצ"ל מנהג להדליק את הנרות מבעוד יום ולתקן את הפתילות. וממתינין עד סמוך לחשיכה ומכבין את הנרות ומוחטין אותן או מוסיפין בהן שמן ומברכין ומדליקין אותן ומסירין ידיהן ושובתין מיד ואע"פ שברך אם לא קבל עליו שבת עד שיתקן או ידליק כל הנרות שבביתו אינו מתחייב בשביתה עד שיתקנם כולם. יש אנשים שמדליקין את הנר בפתילה ואחר שברכו והדליקו את הנר משליכין את הפתילה לארץ. וגם בהלכות גדולות אוסר להדליק נר של חנוכה אחר נר של שבת שכיון שבירך על נר של שבת כבר קיבל עליו את השבת ואסור להדליק נר חנוכה אחרי כן.
ותימה לאחי ר' בנימין נר"ו שאם תאמר שהברכה חשיבה קבלת שבת אם כן יהא אסור להדליק שהרי צריך לברך קודם הדלקה דקיימא לן כל הברכות כולן מברך עליהן עובר לעשייתן. ואם תאמר האי עובר לעשייתן לאפוקי אחר עשייתן דלא. אבל בשעת עשייתן יכול לברך. והאי נמי יכול לברך בעוד שמדליק ונמצאת ברכה והדלקה כלין בבת אחת ושובת מיד. מכל מקום לא מצינו שדחקו חכמים דוחק כזה ובהדיא תניא שש תקיעות תוקעין ערב שבת תקיעה ראשונה לבטל מלאכה שבשדות. שנייה לבטל מלאכת עיר וחנויותיה. שלישית להדליק את הנר ושוהא כדי לצלות דג קטן או כדי להדביק פת בתנור ותוקע ומריע ותוקע ושובת. הנה בפירוש לא מצינו קבלת שבת בהדלקה. וחבר אחד התריס דוקא כשהיו תקיעות נוהגות לא היתה קבלת שבת בהדלקת הנר. אבל השתא שאין תוקעין הויא קבלת שבת בהדלקה. ולא נזהר שתשובתו בצדו כיון דמקיש הדלקת הנר לתקיעת שופר הלא נתנו חכמים שיעור לחזן הכנסת להוליך שופרו בראש גגו הכא נמי נתנו לו שיעור להניח את נרו.
ומצאתי בדברי הגאונים ז"ל בערב שבת אפי' הדליק את הנרות אין מקבל עליו את השבת לאסור עצמו במלאכה עד שיתפלל תפלת ערבית שאז בברכת מקדש השבת הוא מקבל עליו. וכן מצאתי בשם הר"ר שמשון זצ"ל שאין חשוב הדלקת הנר קבלת שבת לאסור עצמו במלאכה אע"פ שבירך עליו אלא אם כן התפלל ערבית וקידש השבת שהרי אחר הדלקת הנרות היו צולין דגים קטנים ואופין את הפת.
ונראה בעיני שמה שהיו מותרין בצליית הדג ואפיית הפת לפי שלא קבלו עליהם שביתה בהדלקה אבל אם דעתן לקבל שבת בהדלקה אפי' מבעוד יום אסורין לעשות שום דבר אחר כן. כלל כל הדברים אחר דעת האדם אנו הולכין בקבלת שבת אם בתפלה אם בהדלקת הנר שאחר ששם בדעתו לשבות אסור לעשות שום דבר.
ובשם הר"ר אליעזר ב"ר יואל הלוי זצ"ל מצאתי אדם שבא בעיר בערב שבת וכבר קבלו עליהם [אנשי] העיר שבת כיון שהתחילו ברכו אע"פ שעדיין יום גדול אם היה עליו מעות או חפץ מניחו ליפול שברכו הוא במקום תקיעה שהיו בוטלין ממלאכה וכן משמע בתוספתא דקתני התם נר בידו מניחו בארץ. ומה שאמרנו שקבלת שבת הולכות אחר דעת האדם דוקא כשמקבל שבת מרצונו ובידיעתו שלא בטעות ואפילו מבעוד יום אבל אם קבל עליו את השבת בטעות כגון שהיה יום המעונן כסבור שחשיכה ואחר כך זרחה החמה אינה קבלה ולא נאסר במלאכה. כדאמרינן התם אביי שרא ליה לרב דימי בר ליואי לכברויי סלי.
ובתשובות הגאונים זצ"ל מצאתי פעם אחת בערב שבת היה מעונן וכסבורין העם שחשיכה והדליקו את הנרות ולא הספיקו להתפלל מנחה עד שנשבה הרוח ונתפזרו העבים וזרחה החמה ולא התפללו ערבית והיה מבעוד יום והתחילו הנרות ליכבות ושאלו לחכמי ישראל ואמרו שאותן שהדליקו הנרות אסורין להדליק ולעשות מלאכה מפני שכבר קבלו עליהן את השבת אבל שאר אנשי הבית מותרין להדליק נר אחר אבל אותו הנר שהודלק לשם שבת אסור ליגע בו ולהוסיף בו שמן ואפי' אם כבה אסור לטלטלו עד מוצאי שבת. ובמסכת ברכות פרק תפלת השחר אמרינן אמר אבדן פעם אחת נתקשרו שמים בעבים וכסבורין העם שחשיכה ונכנסו לבית הכנסת והתפללו של שבת בערב שבת ואחר כך נתפזרו העבים וזרחה החמה ובאתי ושאלתי את רבי ואמר לי הואיל והתפללו התפללו. ופי' רבינו שלמה ז"ל הואיל והתפללו התפללו ולא הצריכם להתפלל משתחשך אלמא תפילה היא ואע"פ שלא הותרו במלאכה התם הוא דלא לעבור על דברי תורה אבל לענין תוספות אע"ג דבטעיתא תוספת היא על ידי תפלה הואיל ואמרת תפלה קבלה היא משמע דצבור שהתפללו וקבלו את השבת בטעות אסורין בעשיית מלאכה.
ונראה בעיני דדוקא טעות צבור אינו חוזר אחר שהתפללו ואסורין במלאכה אבל יחיד שטעה וכסבר שחשיכה וקבל עליו שבת ואחר כך זרחה החמה מותר לו לעשות מלאכה דאביי שרא ליה לרב דימי בר ליואי לכברויי סלי אע"פ שבפרק בכל מערבין פי' רבינו שלמה זצ"ל מי בדלת פעם אחת נתקשרו שמים בעבים והתפלל רב של שבת בערב שבת מבעוד יום ואמר ליה אין בדילנא דמשמע שאפילו יחיד שקבל עליו שבת בטעות אסור במלאכה. יש לומר דאגב שיטפיה פי' הכי דלא משמע הכי בפרק תפלת השחר. וכדאביי דשרא לכברויי סלי ואם קיבל עליו שבת שלא בטעות אפי' מבעוד יום אסור בעשיית מלאכה דבקביל דעת תליא מלתא כמו שפי' וכן פסק רבינו חננאל ורבינו ישעיה זצ"ל וכן כתב הר"ר אביגדור כהן צדק ז"ל לעשות מלאכה אחר הדלקת נר של שבת אם הדליק בכוונה שלא לעשות מלאכה אסור לעשות מלאכה אך אם היה סבור שהחשיך וטעה ולא החשיך מותר ורבינו ניסים ובעל המאור ז"ל כתבו דאפילו צבור מותרין במלאכה אם קבלו שבת בטעות:

Siman 60

<b>דין המדליק נרות לאחר חשיכה בשוגג או במזיד ומהו להלקות חוטא בשבת.</b>
מצאתי בשם רבינו חננאל ז"ל מי שהדליק את הנר בערב שבת אחר שקיעת החמה הרי זה חייב מלקות אם הדליק בשוגג ואם ידע שזה אסור והדליק את הנר אחר שקיעת החמה היו קונסין אותו ואם לא קבל היו מחרימין אותו ומנדין אותו ונמנעין מלדבר עמו אפי' קרובו ואם דברו עמו קרוביו הן שרויין עמו בנדוי עד שעשו תשובה כי כל אחר שקיעת החמה שבת ממש והלא אסור לומר לא"י להביא מים מן הבור או דבר אחר ואילו עשה כן כאילו הביאו בעצמו וחייב. ובלקח טוב מצאתי משחרב בית המקדש אין לנו כפרה בחטאות ואשמות כי אם בתשובה וחרטה ובתענית.
וזה הדבר אשר פסק ר' קלונימוס ור' שבתי החזן ז"ל בארץ הגר על ר' אברהם ב"ר חייא מריינושבורגו ועל ר' יעקב אחיו שבאו מרוסיאה עם עגלות טעונות בערב שבת מבעוד יום על ידי שכירים א"י ועל ידי יהודים חביריהם אל הקהל והמה נשארו מן העבר הזה לנהר דונאי קרוב מעט פחות משיעור מיל אחד כי נשבר אחד מאופני העגלה שלהן ונשתהו שם עד שתקנוה וכשבאו בקהל היו הקהל יוצאין מבהכ"נ בליל שבת ולא נתנו הקהל להם שלום ולא הניחום ליכנס שחרית לבית הכנסת כדי שלא יקחו אחרים מהם קל וחומר לומר כך וכך עשו פלוני ופלוני כדי שלא יפרוץ בגדר יותר פרצה גדולה לחלל שבת בזדון ובאחד בשבת באו לבית הכנסת לקבל עליהם דין וגזרו עליהם לצום ז' שבועות נ' ימים רצופים חוץ משבתות וראשי חדשים להשלים נ' ימי המעשה בצומות ובמלקיות ולמה נ' יום כי המחלל שבת חייב כרת ושנו חכמים במועד קטן ומפורש בירושלמי דבכורים מת לנ' שנה מת בהיכרת ונתנו להם לצום וללקות נ' ימים כנגד אותם נ' שנה של מיתה ועוד גזרו עליהם לתת ממונם פדיון נפשם לקופה של צדקה ואחר כך גזרו עליהם לצום בי"ב חדשי השנה ג' ימים בכל חודש שני וחמישי ושני שהן ל"ו ימים כנגד ל"ו כריתות שבתורה להפטר מידי כרת כדתנן כל חייבי כריתות שלקו נפטרו מידי כריתתן אבל אם ח"ו היו עושין כך בזדון היו מחמירין להוסיף עליהן עוד שלא להתגלח ולהתנדות ל' יום כדאמרינן סתם נדוי ל' יום וכל המחמיר על זה יניחו לו ברכות על ראשו.
מצאתי בשם רב כהן גאון ז"ל מאן דעבר עבירה בשבתא מלקינין ליה בשבתא דמלקות במקום מיתה עומדת וכד מלקינין ליה מכפר ליה דתנן כל חייבי כריתות שלקו נפטרו מידי כריתתן וכתיב ונקלה אחיך לעיניך כשלקה הרי הוא אחיך וכיון דמכפר ליה מלקינן ליה דלינקי מעון דיליה דאמר קרא כי לא ינקה ה' בית דין של מעלה אין מנקין אותו אבל בית דין של מטה מלקין אותו ומנקין אותו.
ונראה בעיני שהדבר צריך עיון. שהרי מלקות במקום מיתה עומדת והיאך נדיננו בשבת ואם אסור לדון דיני ממונות קל וחומר לדיני נפשות. וכן מצאתי שאילה לר' שרירא גאון זצ"ל מי שעבר עבירה בשבת או בחול ולא נזכר אלא בשבת ומתיראין ממנו שמא יברח למוצאי שבת. יכניסהו לבית הסוהר עד מוצאי שבת וילקוהו או ילקוהו בשבת ומותרין בספירת מלקות אי לא. והשיב כך ראינו שאין מלקין ביום טוב ואין מכניסין לבית הסוהר ביום טוב וכל שכן בשבת דהני מילין כולהו דינא נינהו ותנן אלו הם משום רשות לא דנין ולא מקדישין כו' ואם ברח אין עלינו כלום:

Siman 61

<b>דין נר של שבת שכבתה אם רשאי להדליקה על ידי גוי.</b>
ומי שהדליק את הנר וכבתה משחשיכה אסור לו לומר לגוי להדליקה כדתנן ואם בשביל ישראל אסור וכן מצאתי בשם רבינו שלמה זצ"ל פעם אחת הדליקה אלמנה אחת נר בשבת לתוך ביתה ובאה האשה בבית הכנסת והניחה את הבית סגור וסתום הדלת מפני הנר שלא תכבה מחמת הרוח וכשחזרה מבית הכנסת מצאה הנרות נפולות לארץ וקפצה גויה אחת שכנתה להדליק את הנר כי היתה יודעת משפט היהודים וענינם ולא הניחתה האלמנה עד שתשאל לר' אם מותר ליהנות בכך ושלחה בנה לשאול לר' ואמר לה ר' דאסור לישראל להשתמש לאור של אותו הנר שנדלק בשביל ישראל כדתנן נכרי שהדלק את הנר משתמש לאורה ישראל ואם בשביל ישראל אסור:

Siman 62

<b>דין פתילות הראויות להדליק בהן בשבת.</b>
וצריך להדליק את הנר מבעוד יום בפתילה הדולקות יפה ובשמן זך וצלול שיהא נמשך אחר הפתילה כדי שתהא דולקת יפה ושלא יצטרך להטותה שמא יבא לידי חיוב חטאת כדתנן אין מדליקין לא בלכש ולא בחוסן ולא בכלך לא בפתילת האידן ולא בפתילת המדבר ולא בירוקה שעל פני המים ותניא הוסיפו עליהם של צמר ושל שיער ותנן כל היוצא מן העץ אין מדליקין בו אלא פשתן ומה שנהגו להדליק בצמר גפן וקנבס ולעשות מהן פתילות.
מצאתי בשם ר' יואל הלוי (רבינו) זצ"ל ראיתי שנוהגין לתקן פתילות מצמר גפן בבתי כנסיות להדליק ופליאה היא בעיני דמשנה רווחת היא כל היוצא מן העץ אין מדליקין בו אלא פשתן וצמר גפן יוצא מן העץ כמו הפשתן ואע"פ שהפשתן זורעין אותה כשאר זרעים הואיל שמתקשה קוראהו עץ ואף רבינו שלמה זצ"ל פי' בבמה מדליקין בהאי ברייתא דלעיל בההיא מתני' ר' שמעון בן אלעזר אומר כל היוצא מן העץ אין בו משום שלש על שלש ומפרש כגון קנבוס וצמר גפן ואמרינן תני רמי בר חמא פתילות שאמרו חכמים אין מדליקין בהן בשבת אין מדליקין בהם במקדש שנאמר להעלות נר תמיד הוא תני לה והוא אמר לה כדי שתהא שלהבת עולה מאליה ולא שתהא שלהבת עולה על ידי דבר אחר הרי לך דמשוה פתילות שבת למקדש ומייתי לה מקרא ופתילות המקדש פשתן דוקא דגרסינן בירושלמי אהא מתניתא דכל היוצא מן העץ אמר רב שמואל בר רב יצחק שנאמר להעלות נר תמיד שיעורו לומר אין לך דבר שעושה שלהבת אלא פשתן בלבד ובפ' החליל בסוכה אמרינן מבלאי מכנסי כהנים ומהמייניהן היה מפקיעין ובהן היה מדליקין אמר רב שמואל בר רב יצחק כתיב להעלות נר תמיד שיעורו לומר אין לך דבר שעושה שלהבת אלא פשתן בלבד.
ורב אחר הגיה על זה דליתא דצמר גפן לאו יצא מן העץ אלא גדולי קרקע היא ומה שפי' רבינו שלמה זצ"ל בבמה מדליקין אגב שיטפיה וחרפיה פירש הכי. שהרי הוא בעצמו פי' בפרק כלל גדול שהוא גדולי קרקע גבי הא דתניא המנפץ והמנפס כולן מלאכה אחת הן ולשון נפוץ בפשתן ונפוס בצמר גפן שהיא גדולי קרקע ובעל היראים זצ"ל פי' היוצא מן העץ נקלף מן העץ לאפוקי קנבוס אבל בצמר גפן מדליקין שאינו נקלף מן העץ.
ובעל התרומה זצ"ל כתב קנבוס שקורין קנבי וצמר גפן שקורין קיטון מותר לעשות מהן פתילות בשבת דלאו יוצא מן העץ נינהו דאמר פרק כיצד מברכין כל היכא דשקיל פירא והדר מפיק גווזא בורא פרי העץ והני אין הענף שלהן מוציא פרי בשנה שנייה ופשתן שהוצרך להתיר לפי שקרוי עץ כדכתיב ותטמנם בפשתי העץ ולא כפי' רבינו שלמה זצ"ל דאסר להו. ושעוה וזפת וחלב מותר לעשות מהן פתילות קנדלייא בלע"ז להאיר דהא דתנן לא בזפת ולא בשעוה ולא בחלב היינו בחתיכה ליתן על הפתילה אסור או אם הן מהותכין וצלולין כמו שמן אסורין אבל יבשין כרוכין ודבוקים לפתילה כמין קנדלייא מותר כדאמרינן מהו דתימא לפתילה נמי לא קמ"ל. וגמי ספק אם מותר לעשות ממנו פתילה אם לאו אם כן יהא אסור לכרוך פשתן וצמר גפן סביב הגמי לעשות פתילה דאמר מר כרך דבר שמדליקין בו על גבי דבר שאין מדליקין בו אסור. והני מילי להדליק אבל להקפות מותר. פירש להקפות לעבות את הפתילה כגון שהיה דיי לעשותה בדבר המדליקין ומה שהוסיף בו הדבר שאין מדליקין בו כדי להוסיף בשלהבתה. כל אלו דברי התרומה:

Siman 63

<b>דין שמנים הראויין להדליק בשבת כדתנן לא בזפת ולא בשעוה.</b>
ואלו שמנים שאסור להן להדליק בשבת כדתנן לא בזפת ולא בשעוה ולא בשמן קיק ולא בשמן שריפה ולא באליה ולא בחלב. ואפילו מהותכין אין מדליקין בהם כחכמים דאמרו אחד מבושל ואחד שאינו מבושל אין מדליקין בו. אמר רב ברונא אמר רב חלב מהותך וקרבי דגים שנמוחו מוסיף עליהן שמן כל שהוא ומדליק ודוקא הני אבל שאר שמנים אין מדליקין בהן אפי' הוסיף עליהן שמן. וכל אלו השמנים שאין להדליק בהן לפי שאינן נמשכין אחר הפתילה וגזרינן שמא יטה. נפט ועטרן מפני שריחן רע וגזרינן שמא יניחנה ויצא ודוקא היכא דאיכא שמן זית אבל היכא דליכא שמן זית מדליקין בכולן דתניא עמד ר' יוחנן בן נורי על רגליו ואמר מה יעשו אנשי בבל שאין להם אלא שמן שומשמין מה יעשו אנשי מדי שאין להם אלא שמן אגוזים כו' ומה שנוהגין להדליק בנרות של זכוכית ונותנין שמן למעלה ומים למטה וכשהיא מגיע למים כבה.
הקשה רבינו תם זצ"ל מהא דתנן נותנין כלי תחת הנר לקבל ניצוצות ולא יתן לתוכו מים מפני שהוא מכבה ואפי' מערב שבת ואין צריך לומר בשבת הא למדת [שגרם] כיבוי אסור ותירץ אחי ר' בנימין נר"ו דלא דמי ניצוצות להנך נרות דניצוצות לאלתר דנפלי מיד מיכבי וכדמפרש בגמ' מפני שמקרב את כבויו ואפי' רבנן דמקילי טפי בפרק כל כתבי הקודש כדתנן עושין מחיצה בכל הכלים בין מלאים בין רקנין בשביל שלא תעבור הדליקה בכי האי גוני דנציצות אסרי ואפי' ר' יוסי דמחמיר טפי כדתנן ר' יוסי אוסר בכלי חרש חדשים מלאין מים בכי האי גוונא דנרות יש לומר דשרי דלא דמי אלא לכלים ישנים המלאין [מים] דכד אתיא דליקא לגביהו מכבו. ואפי' ר' יוסי לא אסר אלא בחדשים שהן נשברים קודם שתבא אליהם הדליקה אבל בישנים שרי. והכי מתוקמא בסוף פרק כירה.
והגאונים ז"ל השיבו כך ראינו שמותר לעשות כן ואינו מענין האמור נותנין כלי תחת הנר לקבל ניצוצות ולא יתן לתוכו מים מפני שהוא מכבה ולא מענין ר' יוסי דאסר למלאות כלים חדשים מים לגבי דליקה דהתם עיקר מחשבתו לכך אבל הכא אין עיקר מחשבתו לכך אלא שמא אין לו יותר שמן או כדי שיהא אורה צלול לכך אינו אסור וכך נהגו ישראל להדליקם בבתי כנסיות משום כבוד וכך נהגו בישיבות ובבית רבינו שבבבל וכן מצאתי בשם ר' נטרונאי גאון זצ"ל.

Siman 64

<b>מהי לקרא בלילי שבת לאור הנר.</b>
תנן התם לא יפלה את כליו ולא יקרא לאור הנר. פי' שמא ישכח ויטה הנר. ואמר רבא אפי' גבוה שתי קומות ואפי' גבוה שתי מרדיעות. והא דתנן אין קורין לאור הנר דוקא חד הוא דלא ליקרי אי נמי תרי גברי בתרי עניינא דלא מרגיש חד בחבריה אבל תרי גברי בחד ענינא שרי.
כתב בעל התרומה זצ"ל בליל כיפורים מותר לכל אחד ואחד לומר אפי' לבדו בספר ולקרות סליחות לאור הנר וכן מנהג משום שהוא יום סליחה וכפרה ואימת יום הכיפורים עליהם ויזכור ולא יטה הנר וגם צורך השעה להרבות תחנונים אבל ליל יום טוב שחל להיות בשבת אסור לומר פיוטים לאור הנר אלא אם כן יקרא אחר עמו בספרו אפי' במקום צבור אבל אם יודע קצת הפיוט על פה מותר לעיין ראשי הדברים בתוך הספר והוא יגמור הדבר מחוץ וחוזר ומעיין בספר לאור הנר וגומרו בחוץ כדאמר רבה בר שמואל אבל מסדר הוא ראשי פרשיות וכן הדין בלילי פסחים שחל להיות בשבת וצריך לו לומר הגדה על השלחן אם הוא יחידי אסור לקרות בספר ולא יועיל בעיוני אשתו עמו אם אינה יודעת לקרות בספר אבל עיוני ראשי הדברים שיודע לגמור בחוץ מותר.
וכתב אחי ר' בנימין נר"ו שהתרומה הזאת מדומעת במקצת מה שאמר בלילי פסחים שחלו להיות בשבת וצריך לו לומר הגדה על השלחן אם הוא יחידי אסור לקרות בספר ולא יועיל בעיוני אשתו עמו מה יעשה תיבטל מצות והגדת לבנך משום ספק שמא יטה ועוד אם התרנו לקרות שני גברי בחד ענינא דאיכא למימר כל אחד ואחד נותן דעתו לקרות ואינו מרגיש בהטיית חבירו כל שכן שיש להתיר בשאין חבירו עמו בספר ובעיוני אשתו והא דנקט תרי גברי בחד עניינא רבותא קמ"ל שאעפ"י ששניהן קורין שרי וכ"ש אם האחד קורא והאחר מעיין בו ושומע לאפוקי ביחיד בינו לבין עצמו דלא יקרא. ועוד דקריאת הגדה בספר הוי כעין ראשי פרקים דאין עם הארץ בעולם שלא תהא קצת שגורה בפיו ובעיונו קצת בספר קורא פעם בספר ופעם חוץ לספר וכדברי אחי נראה בעיני דכל שכן שהאשה זכורה להזכיר לבעלה שלא יטה מאחר שהיא אינה טרודה לקרות:

Siman 65

<b>דין לילי שבת לחתום פורש סוכת שלום. ודין [אי] אומרין ברכת הפסוקים.</b>
אמר רב שר שלום גאון זצ"ל בלילי שבתות ובלילי ימים טובים בערבית אין מנהג בישיבה ובבית רבינו שבבבל לומר שומר עמו ישראל לעד אלא חותמין פורש סוכת שלום ואנו בגולה נקיטינן כמנהג רבינו לפרוש על השלום משל למלך שנתרחק מחילו ובא בתוך עם אחר שאין מגין עליו והיה מתפחד ולקח עמו כלי זיין להגן על עצמו מן מבקשי נפשו אבל כשהגיע לתוך חילו הניח כלי זינו לומר שאינו צריך לשמור נפשו שהרי סגניו ושריו אתו לשומרו. כך ישראל כל ימות החול הן מתפחדין לפי שטרודין הם ואינם יכולין לקיים בהן את המצות ומפני שאין זכות לימות החול כמו ליום השבת צריכין הן להתפלל שלא יוזקו מן המזיקין ואומר ושמור צאתינו ובאינו ומברכים שומר את עמו ישראל לעד. והתפלה היא ככלי זיין. הגיע ערב שבת כולם טורחין לכבוד השבת איך לענג את השבת ולנוח בו וגדול הוא זכות יום השבת שמגין על הזוכרים אותו לקדשו ולכך אין צריכין שמירה ודי להן לפרוש על השלום ולכך אומרים ושמרו בני ישראל את השבת ומתפללין ז' ברכות והאמצעית היא מעין השבת. ואומר פרק במה מדליקין שמדבר במשמרת השבת והכל לחביבות הדבר שמזכירין (על) ענין השבת וקוראין אותו כדי להגן עליהן.
ואחי ר' בנימין נר"ו פי' מה שאומרים ושמרו על שם זכור ושמור שמור בתפלה וזכור בקדוש כדאמרינן זכור זכריהו על היין בכניסתו. ושמרו כנגד שמור לומר כל השומר שבת כתקנה השבת משמרתו. שאלו מקמי רב נטרוניא גאון זצ"ל על מה אין אומרין ברוך ה' לעולם אמן ואמן וכל הפסוקים כמו שאומרים בימות החול וכן יראו עינינו. והשיב ברכה זו אינה עיקר שכן שנינו בערב מברך שתים לפניה ושתים לאחריה המעריב ערבים ואוהב את עמו ישראל לפני קריאת שמע וגאל ישראל ושומר את עמו ישראל לעד לאחריה וקיימא לן כרב דאמר תפילת ערבית רשות ואתי רבנן בתראי ותיקנו בתר שומר עמו ישראל לעד לומר פסוקי דאית בהו שבחות ושמירות וברכה לפניהן ולאחריהן לפניהן ברוך ה' לעולם ולאחריה יראו עינינו וחותמין בה מלך אל חי לעד וקיים לנצח ובתוכם י"ח אזכרות כנגד י"ח ברכות ודבר זה תיקנו בימות החול לאומרו אבל בשבת העמידו הדבר על משנתינו שתים לפניה ושתים לאחריה ולא נהגו לומר הפסוקים מפני ג' דברים אחד דשכיחי מזיקין בלילי שבת טפי מבחול הלכך יש למהר ועוד מקמי דלעקר שרגא ועוד שיש בני אדם שלא אכלו בערב שבת ביום כי אם מעט ובבקר כדי שיכנסו בשבת בתאוה ועל כן לא רצו לאחר בבית הכנסת אלא קורין את שמע בברכותיה ונפטרים לבתיהם לשלום. באו האחרונים והוסיפו לומר ויכולו השמים וברכה אחת מעין שבע בנועם ובמשיכה ופרק במה מדליקין כל זה לצורך ולתקנה היא שאם יש אחד שאיחר לבוא לבית הכנסת בעוד שהצבור מתפללין ואומרין ויכולו והפרק הוא קורא את שמע בברכותיה ומתפלל ואינו נשאר שם יחידי כדי שלא יסתכן דבמקום רבים לא שכיחי להזיק ומנהג אבות תורה היא מכל מקום קריאת הפסוקים שבחול בטלין בשבת וכן מנהג בישיבה ובבית רבינו שבבבל:

Siman 66

<b>דין ויכולו וברכה אחת מעין שבע וקריאת פרק במה מדליקין.</b>
אמר רב ואיתימא ר' יהושע בן לוי אפילו יחיד המתפלל בערב שבת צריך לומר ויכולו דאמר ר' אליעזר כל האומר ויכולו בערב שבת כאילו נעשה שותף להקב"ה במעשה בראשית יש מקומות שנהגו לומר בתפלת לחש אתה קדשת ויש בה ויכולו ומנהגינו לומר ומאהבתך כדאיתא בתוספתא דברכות אמר ר' אלעזר בר' צדוק אבא היה מתפלל תפלה קצרה בלילי שבת ומאהבתך. ואפי' אותם שאמרו ויכולו בתפלת לחש נהגו לומר עוד בקול בצבור עם ברכה אחת מעין שבע. ונהגו לאומרו בעמידה. והטעם מצאתי בשם רבינו שלמה ז"ל לפי מה שאמרו האומר ויכולו בערב שבת מעיד להקב"ה שברא מעשה בראשית ומאחר דהגדת עדות היא הא קיי"ל דמצות עדות בעמידה כדכתיב ועמדו שני האנשים בעדים הכתוב מדבר.
ואחי ר' בנימין נר"ו כתב מה שנהגו לומר בעמידה לפי שעכשיו סיימו תפלת לחש והן נמצאין עומדין וצריכין עוד לעמוד בברכה אחת מעין שבע ולא מטעם עדות והאומר אותו מיושב לא הפסיד וראיה לדבר קדוש היום שאומרים אותו בישיבה מכל מקום אין להשיג גבול ראשונים. וברכה אחת מעין שבע אין היחיד רשאי לאומרו אלא אומר ויכולו עד אשר ברא אלהים לעשות ודיו. והכי שדר רב עמרם גאון זצ"ל דכי תיקנו רבנן ברכה אחת מעין שבע בצבור ומשום סכנה דאי איכא גברא דאיעכב למיתי לבי כנישתא ואשכח צבור דמצלי בלחש קרי ק"ש ומצלי בהדי דמטרחי צבורא ונפיק בהדא צבורא ולא מיתזיק.
ומצאתי בשם ר' משה ורב נטרונאי גאונים זצ"ל יחיד שטעה ולא התפלל של שבת אי שמע משלוחא דצבורא ברכה אחת מעין שבע מרישא ועד סופא ואומר מלתא מלתא בהדיא ומכוון דעתיה נפיק ידי חובתיה. יש מקומות שנוהגין שלא לשנות פרק במה מדליקין כשחל יום טוב בערב שבת ונותנין טעם לדבר לפי שאינו יכול לומר עשרתן ערבתן שאין מעשרין ומערבין ביום טוב ויש שאין דוחין אותו בכך שהרי בשעה שאומר אותו אינו עת לא לעשר ולא לערב ולא להדליק את הנר:

Siman 67

<b>דין מהו לאכול בערב שבת מן המנחה ולמעלה והיושב בסעודה וקידש עליו (את) היום.</b>
וצריך אדם ליזהר שלא לאכל בערב שבת מן המנחה ולמעלה כדי שיכנס לשבת כשהוא תאב דתניא לא יאכל אדם בערבי שבתות וימים טובים מן המנחה ולמעלה כדי שיכנס לשבת כשהוא תאוה דברי ר' יהודה ר' יוסי אומר אוכל והולך עד שתחשך ואע"ג דקיימא לן דהלכתא כר' יוסי מאן דעביד כר' יהודה טפי עדיף משום כבוד שבת ואם התחיל בסעודתו מבעוד יום וקדש עליו היום פורש מפה ומקדש דאמר רב יהודה אמר שמואל אין הלכה לא כר' יהודה ולא כר' יוסי אלא פורש מפה ומקדש פי' אין הלכה כר' יהודה דאמר מפסיקין לגמרי דהיינו בברכת המזון כדי להפריש בין סעודת חול לסעודת שבת ולא יראה כי הוא גומר סעודת חול אין הלכה בזה כמותו שאינו צריך להפסיק בברכת המזון ואין הלכה כר' יוסי שמתיר לגמור סעודתו קודם שיקדש שאסור לאכול בלא קידוש כיון שקידש היום אלא פורס מפה ומקדש וגומר סעודתו ואינו צריך להפסיק בברכת המזון.
וכתב רבינו יצחק פאסי זצ"ל פורס מפה ומקדש ואחר כך שרי המוציא וגמר סעודתו ומברך ברכת המזון.
ורבינו ישעיה זצ"ל כתב דאינו נראה לו לברך המוציא דכיון דלא מצריך שמואל להפסיק ולברך ברכת המזון אלא מקדש וגומר סעודתו אמאי שרי המוציא בלא מוציא יגמור סעודתו שלא הוצרכו לברך המוציא אלא היכא דבירך ברכת המזון על מה שאכל כדתניא כשהן יושבין טעונין ברכה למפרע וכשהן חוזרין טעונין ברכה לכתחלה אבל הכא שאינו צריך לברך ברכת המזון למפרע אינו צריך לברך המוציא לכתחילה:

Siman 68

<b>דין הסדרת שלחן ע"ש מבעוד יום לכבוד ותפארת השבת.</b>
וצריך אדם להסדיר שולחנו מבעוד יום דתניא ר' יוסי בר' יהודה אומר שני מלאכי השרת מלווין לו לאדם ערב שבת מבית הכנסת לביתו אחד טוב ואחד רע וכשבא לביתו ומצא נר דלוק ושלחנו ערוך ומטתו מוצעת מלאך טוב אומר לו יהי רצון לשבת אחרת כך ומלאך רע אומר אמן בעל כרחו ואם לא מצא כך מלאך רע אומר יהי רצון לשבת אחרת כך ומלאך טוב אומר אמן בעל כרחו. ואמר ר' אלעזר לעולם יסדיר אדם שולחנו בערב שבת אע"פ שאינו צריך אלא לכזית.
ומה שנהגו לפרוש מפה על השלחן כדתניא ושוין שאין מביאין את השלחן אלא אם קדש ואם הביא פורש מפה ומקדש פי' כדי שיבא השלחן לכבוד השבת ויש מפרשין שעל כן פורשין מפה על השולחן בשעת קידוש שכיון שמותר לקדש על הפת וזה מקדש על היין אם יהא הפת מגולה יהיה לו כעין פגימה על כן פורש עליו מפה ומכסהו. ויש נותנין טעם לדבר זכר למן שהיה הטל חופה אותו מלמעלה ומלמטה כדכתיב ותעל שכבת הטל וגו' וכתיב ובבקר היתה שכבת הטל וגו' וכן מפורש ביומא. מהו מחספס טל מלמעלה וטל מלמטה ודומה כמי שמונח בחפיסה וצריך לתת על השלחן ב' ככרות שהרי הוא צריך לבצוע על שניהם דאמר ר' אבא צריך אדם לבצוע על שתי ככרות בשבת מאי טעמא לחם משנה כתיב אמר רב אשי כי הוינן בי רב כהנא היה שקיל תרתי ובצע חדא [אמר לקטו כתיב] וכשבוצע בוצע בעין יפה דאמרי' ר' זירא בצע אכולי' שירותיה:

Siman 69

<b>דין קידוש קודם נטילת ידים או לאחר נטילת ידים.</b>
וצריך אדם לקדש קידוש היום תחילה ואחר כך יטול את ידיו ואם נטל ידיו תחלה מקדש ואינו חושש וכן השיב רבי' ישעיה זצ"ל מה שכתבת אלי לענין קידוש שבת ויו"ט ונטילת ידים לסעודה איזה מהם קודם קידוש היום או הנטילה פשיטא דקידוש היום קודם דאטו יין מי בעי נטילת ידים מי לא אמרינן הנוטל ידיו לפירות הרי זה מגסי הרוח ודבר זה מחלוקת בית שמאי ובית הלל כדתנן פרק אלו דברים בית שמאי אומרים נוטלין לידים תחילה ואחר כך מוזגין את הכוס ובית הלל אומר מוזגין את הכוס תחלה ואחר כך נוטלין לידים וקיימא לן הלכה כבית הלל ופרישי בית הלל טעמייהו במסקנא דבעינן תיכף לנטילת ידים סעודה ובערבי פסחים נמי אמרינן אמר רב ברונא אמר רב נטל ידיו לא יקדש ואע"ג דאקשי לי' רב יצחק וסתר למילתיה הני מילי בדיעבד אבל לכתחלה ליכא מאן דאמר דצריך נטילת ידים ברישא אלא מקדש תחלה.
ורב עמרם גאון זצ"ל כתב בתשובתו והלכתא נטל ידיו לא יקדש על היין מאי טעמא יין אינו צריך נטילת ידים שכך אמרו חכמים הנוטל ידיו לפירות הרי זה מגסי הרוח ופת הוא דטעונה נטילת ידים וכיון שנטל ידיו עקר מן היין דעתו ושם דעתו על הפת לפיכך אם נטל ידיו לא יקדש על היין אלא על הפת והנוטל ידיו להבדלה צריך ליטול אותן לאכול את הפת ואם הזמינן לפת אוכל. ולא סבירא לן להאי פסקא דרב עמרם גאון זצ"ל דהא ר' יצחק בר שמואל סתר לי' למילתיה דרב ברונא ואמר אע"ג דנטל ידיו מקדש וכן פסק גם רבי' יצחק פאסי ז"ל אלמא בחביבותא תליא מילתא ולא בנטילה וכל זה שפוסק רבי' יצחק הוי בדיעבד אבל לכתחילה ליכא מאן דאמר דיטול ידיו תחילה אלא מקדש תחילה ואחר כך נוטל עד כאן תשובת הרב ומסתבר כוותיה:

Siman 70

<b>דין קידוש במקום סעודה.</b>
ואין מקדשין אלא במקום שסועדין שם דאיתימא אותם בני אדם שקדשו בבית הכנסת רב אמר ידי קדוש יצאו ידי יין לא יצאו ושמואל אמר אף ידי קידוש לא יצאו ואזדא שמואל לטעמיה דאמר שמואל אין קידוש אלא במקום סעודה. ובהלכות גדולות מפרש טעמא דכתיב וקראת לשבת עונג מקום שקראת לשבת שם תהא עונג סבור מינה הני מילי מבית לבית אבל מפינה לפינה לא אמר להו רב נחמן בר תחליפא זמנין סגיאין הוה קאימנא קמי' דשמואל ואפי' מאיגרא לארעא הוי מקדש ואף רב הונא סבר אין קידוש אלא במקום סעודה דאמר אביי כי הוינן בי מר כי הוה מקדש הוה אמר לן טעימא מידי הכא דילמא אדעייליתו לבתייכו מתעקרא שרגא ולא מתקדש לכו ולא מתאכיל לכו ובקידושא דהכא לא נפקיתו דאין קידוש אלא במקום סעודה וכן הלכתא.
וכתב רבינו נסים זצ"ל הא דאמרינן אין קידוש אלא במקום סעודה דוקא שקידש במקום זה על מנת לסעוד שם אבל אם קידש במקום זה על מנת לסעוד במקום אחר אינו צריך לקדש.
והביא ראיה מירושלמי דסוכה רב אבא בר כהנא ר' חייא בר אשי בשם רב צריך אדם לפסול סוכתו מבעוד יום ר' יהושע בן לוי אמר צריך לקדש בתוך ביתו ר' יעקב בר חייא בשם שמואל קידש בבית זה ונמלך ואכל בבית אחר צריך לקדש. רב אחא ורב הונא בשם ר' אושעיא מי שסוכתו עריבה עליו מקדש לילי יום טוב האחרון בתוך ביתו ועולה ואוכל בתוך סוכתו אמר ר' אבן ולא פליגין מה דאמר רב כשלא היה בדעתו לוכל בבית אחר מה דאמר שמואל כשהיה בדעתו לוכל בבית אחר אמר ר' מנא אתיא דשמואל כר' חייא ורב אושעיא כר' יהושע בן לוי שמעת מינה שמקדש בתוך ביתו ועולה ואוכל בתוך סוכתו וברכתא חדא דמייא דהא סוכתו עריבה עליו וכן פי' הר"ר מאיר בשם רבינו אבי העזרי.
ומה שהיה קשה לדבריו מההיא עובדא דהוה אמר רבה לתלמידיו טעימי מידי הכא דילמא מתעקרא לכו שרגא וכו' ובקדושא דהכא לא נפקיתו דאין קידוש אלא במקום סעודה. ולדבריו אמאי לא אמר להו תכוונו למיכל בביתיכו דהא לדפרושו כשהיה בדעתו לאכול בבית אחר קידוש במקום סעודה קרינא ביה.
ונראה לפרש דהיא היא. והכי פירושא טעימו מידי הכא דלמא אתעקרא לכו שרגא ואפילו אם יהיה בדעתכם לאכול שם בלא נר לא תאכלו הלכך טעימו מידי הכא ושוב תאכלו בכל מקום שתרצו.
ובעל הדברות כתב דלא סבירי ליה דרבינו נסים זצ"ל דאם כן איפכא משמע גירסא דירושלמי מה דאמר רב כשהיה בדעתו מאן דאמר שמואל כשלא היה בדעתו וליתא הכי בירושלמי דברכות ובסוכה בנוסחי דידן ואם אפשר ליישבה לפי' רבינו נסים זצ"ל דקשי לן גמ' דידן דמקשי לשמואל למה לי למצלי לקידושי בבי כנישתא ומסתבר לן כנוסחא הירושלמי מה דאמר רב כשלא היה בדעתו מה דאמר שמואל כשהיה בדעתו והכי פי' מה דאמר רב צריך לפסול את סוכתו בשאין דעתו לוכל אלא בסוכה שאין לו מקום להוריד את כליו וצריך לפוסלה והכי אמר ר' חייא בר אשי בגמרא דידן אין לו מקום להוריד את כליו פוחת בה ארבעה והכי גרסינן מה דאמר ר' יהושע בן לוי בשדעתו לאכול בבית אחר והוא פוסל את סוכתו שיש לו מקום להוריד את כליו זהו לשון עשרת הדברות. וצריך עיון דאין הגרסא שלו לא בירושלמי ולא בפסיקתא.
ובתשובות הגאונים ז"ל מפרש הא דאמרינן אין קידוש אלא במקום סעודה דוקא היכי דמקדש במקום זה וסועד במקום אחר שאינו רואה ממקום סעודתו את מקומו הראשון שקידש בו אבל אם רואה ממקום סעודתו את מקומו הראשון מותר כדאמרינן שתי חבורות שהיו אוכלות בבית אחד בזמן שמקצתן רואין אלו את אלו מצטרפין שכיון שרואין זה את זה נעשו כמקום אחד וכמסיבה אחת ומצטרפין אף כאן שיושב במקום אחר ורואה את מקומו הראשון נעשה כמפינה לפינה ומותר ואם לאו נעשה כמקום אחר ואסור:

Siman 71

<b>דין קידוש לאחר טעימה ומה לקדש על הפת ועל כוס פגום.</b>
ואם שכח וטעם כלום קודם שיקדש צריך לקדש דאמר רבא טעם מקדש טעם מבדיל ורשאי אדם לקדש בין על הפת ובין על היין כי הא דרב כי הוה חביבא ליה ריפתא מקדש אריפתא כי הוה חביבא ליה חמרא מקדש אחמרא. וכוס שטעם ממנו אין מקדשין בו דאמר מר טעמו פוגמו ומצאתי בתשובות הגאונים ז"ל מאן דאיכא בהדיה זיקא או גרבא או נטלא ואישתו מנהון אקרי פגימה וכי הדר שתי לא מברך עליה ולא לענין בורא פרי הגפן אמרינן אלא לענין קידוש והבדלה וברכת המזון והיכא דטעים ליה מן כסא ולגינא או מן חביתא נמי מקרי פגימא ולא מקדשינן ולא מבדלינן ולא מברכינן ברכת המזון עליה דרבינא קפיד אכסא פגימא רב שישא בריה דרב אידי קפיד אחצבא פגימא ולא מבעיא על חמרא פגימא דלא מקדשינן אלא אפי' מיא פגימא לממזג בהו חמרא לקידושא אסור ורבינו ישעיה זצ"ל כתב בשם רבינו שמואל ז"ל דקפיד לכתחלה משמע אבל אם אין לו יין אחר מקדשין עליו.
ור' צדקיה בר בנימין אחי שני זצ"ל שמע מפי הר"ר מאיר זצ"ל שמי שיש לו כוס פגום וצריך לקדש או להבדיל מוסיף עליו מים כל שהוא ומכשירו. דהכי איתא בירושלמי כוס פגום מוסיף עליו מים כל שהוא ומכשירו ומשמע כל שכן יין וכן נוהגין בכל ארץ אשכנז.
ובשם הר"ר אליעזר ב"ר יואל הלוי ז"ל מצאתי שאפילו בלא תוספות יש תקנה כגון אם שתה יין מכוס גדול יערה אותו בכוס קטן אם יהיה בו שיעור של ברכה ויכול לברך עליו. ופגום פי' חסר כמו עד שתימלא פגימתה של לבנה:

Siman 72

<b>דין חובת נשים בקידוש היום ומי שקידש לעצמו לחזור לקדש לאחרים.</b>
ונשים נמי חייבות בקדוש היום דאמר רב אדא בר אהבה נשים חייבות בקידוש היום דבר תורה ואע"פ שקידוש היום מצות עשה שהזמן גרמא היא מאי טעמא זכור ושמור בדבור אחד נאמרו כל שישנו בשמירה ישנו בזכירה והני נשי הואיל ואתנהו בשמירה איתנהו בזכירה. וקידוש היום אע"פ שיצא מוציא דאמר רב אשי כי הוינן בי רב פפי הוה מקדיש לן כי הוה אתי אריסיה מדברא הוי מקדיש ליה. והמקדש בביתו ובא אצל אנשים שיודעין לקדש מהו שיחזור ויקדש אם מיחזי כמוציא שם שמים לבטלה או לא נשאל לר' יהודאי גאון ז"ל ואמר שאין לו לקדש:

Siman 73

<b>דין טעימת כוס של קידוש.</b>
ומאן דטעים כסא דקידושא מבעיה ליה למטעם מיניה מלא לוגמיו דאמר מר המקדש וטעם מלא לוגמיו יצא. ומכאן מוכיח רבינו ישעיה זצ"ל שמלא לוגמיו הוא פחות מרביעית שהרי כל שיעור הכוס אינו אלא רביעית. ובדברי הגאונים ז"ל מצאתי הא דבעינן שיטעם מלא לוגמיו דוקא דלא טעמי שאר המסובין אבל אי טעמי אחריני אפי' בטעימה פורתא לית לה בה ואם שתה המקדש כל יין של קידוש או אפילו אחד מן שאר המסובין ואפי' קטן יצאו כולן ידי חובתן. והראיה על זה מדאמרינן בפרק בכל מערבין גבי יום הכיפורים דליתביה לינוקא ומשני דלמא אתי למיסרך ומהתם נמי ילפינן שאין יוצאין ידי חובת קידוש בלא טעימה כלל או הוא או אחר כך פירש רבינו שלמה זצ"ל:

Siman 74

<b>דין כוס של קידוש מהו לברך אחריו על הגפן.</b>
ואם ראוי לברך על הגפן אחר כוס של קידוש אם לאו מצאתי בשם רב עמרם גאון ז"ל וששאלתם כוס של קידוש טעון ברכה לאחריו אי לא אם תמצא לומר טעון הני מילי היכא דמקדש מקמי דלייתא פתורא אבל אם מייתי פתורא ומקדש אפתורא לא טעון או דילמא בין לא מייתי פתורא בין מייתי פתורא טעון ברכה לאחריו כך ראינו שכל זמן שלא בירך ברכת המזון חייב לברך ברכה אחרונה שהיא על הגפן מאי טעמא דלא קא חשיב ליה לכוס של קידוש בהדי הנך דאין טעונין ברכה לאחריה דאמרינן מיתיבי כל הטעון ברכה לאחריו טעון לפניו ויש שטעון לפניו ואין טעון לאחריו וזו הלכה היא דמותבינן מינה תיובתא וקאמרינן בשלמא לרב יצחק בר אבדימי למעוטי ירקא דאין טעון ברכה לאחריו לר' יצחק למעוטי מיא אלא לרב פפא למועטי מאי למועטי מצוות ומקשינן ולבני מערבא דבתר דמסלקי תפלייהו מברכין לשמור חקיו למועטי מאי למועטי רחני דאין טעונין ברכה לאחריהן ואילו כוס של קידוש לא מדכרינן כלל אלמא טעון ברכה לאחריו והני מילי היכי דלא אית ליה חמרא לכוס של ברכת המזון אבל אית ליה חמרא לכוס של ברכת המזון כיון דעדיין לא אסח דעתיה ממשתייא דהא אית ליה כוס של ברכה לא צריך לברוכי אחר כוס של קידוש ואי קשיא אם כן למה מברך על כוס של ברכה בורא פרי הגפן משום דאפסקא בברכת המזון והיכא נמי דלא הוי ליה לבד מן ההוא כוס של קידוש ואיקרי ובריך ברכת המזון נפיק ליה בברכת המזון ולא יכול מיהדר ברוכי על הגפן בתר ברכת המזון ולא שנא קדיש מקמי פתורא ולא שנא קדיש על פתורא וכי תימא כוס של קידוש לא נפיש וכיון דלא שתי טובא לא צריך לברוכי על הגפן כבר נתנו חכמים שיעור בין באכילה בין בשתיה אכילה כגון שאכל כזית מכל מאכל טעון ברכה בין לפניו בין לאחריו דאמר ר' חייא אני ראיתי את ר' יוחנן שאכל זית מליח ובירך עליו תחלה וסוף. שתיה כיון ששתה כדי רביעית כבר נתחייב בברכה ראשונה ואחרונה דעד רביעית שמה שתיה איבעית אימא דגמרינן מיום הכיפורים דתנן השותה מלא לוגמיו חייב אי בעית אימא מהא מטעמת אינה צריכה ברכה והשרוי בתענית טועם ואין בכך כלום וכמה רב אמי ורב אסי טעמו עד רביעתא ואידי ואידי קרובין לחד שיעור ואם תאמר שמא קידש ולא שתה רביעית אם כן לא יצא ידי חובתו דקאמר המקדש וטעם מלא לוגמיו יצא ואם לאו לא יצא וכל שכן אם שתאו כולו שחייב לברך וכל שכן כוס של הבדלה דאין רגילין להשקות ממנו את בני הבית ואת בני המסיבה ומבדיל רגיל לשתות כולו שחייב לברך אחריו. ואם תאמר כיון דכוס דמצוה הוא ולאו להנאתו קא שתי ליה ופטור אם כן מצה בלילי הפסח שחובה ומצוה הוא הכי נמי שאין מברך ברכת המזון אחריה אלא כיון שטעם כשיעור בין אכילה בין שתיה נתחייב בברכה אחרונה ואם מקדש זה או מבדיל זה עברו ולא טעמו כרביעית ודאי פטורין הם מברכה אחרונה עכ"ד.
ונראה בעיני דכוס של קידוש אינו טעון ברכה לאחריו ואפילו להנהו רבוותא דסברי דיין שבתוך המזון טעון ברכת על הגפן קודם ברכת המזון ואינו נפטר בברכות המזון אין כוס של קידוש טעון על הגפן שהרי יש לו לשתות בתוך המזון שאם יברך על הגפן אחר כוס של קידוש אם כן צריך עוד לחזור ולברך על היין שבתוך המזון בורא פרי הגפן ודבר זה אינו שהרי שנינו בירך על היין שלפני המזון פטר את היין שלאחר המזון ואוקימנא בשבתות וימים טובים אם כן כוס של קידוש נפטר מברכה של אחריו עם יין שבתוך המזון וי"א שיין בתוך המזון אינו טעון על הגפן שאם ברכה אחת מעין שלש פוטרתו כ"ש שלש ברכות עצמן וסברתינו בזה כתובה לפנינו בערוגה שלישית הלכה קמ"ח:

Siman 75

<b>דין פרשיות של שבת להסדירן שנים מקרא ואחד תרגום כל אחת ואחת בשבתא שלה.</b>
וראוי לכל אדם להסדיר פרשיותיו עם הצבור כל פרשה ופרשה בשבתא דאמר רב הונא בר יהודה אמר ר' מנחם אמר ר' אמי אמר ר' יוחנן לעולם ישלים אדם פרשיותיו עם הצבור שנים מקרא ואחד תרגום ואפי' עטרות ודיבון. יש מפרשין שיקרא הסדר פרשת היום שקורין בשבת קודם שילך לבית הכנסת ואפי' עטרות ודיבון שאין בו תרגום יקראוהו ג' פעמים כנגד שנים מקרא ואחד תרגום ואמר רב הונא בר יהודה אמר ר' מנחם כל המשלים פרשיותיו עם הצבור שנים מקרא ואחד תרגום מאריכין לו ימיו ושנותיו. רב ביבי בר אביי סבר לאשלימינהו לכולהו פרשיותיו במעלי יומא דכיפורי תנא ליה ר' חייא בר רב מדפתי (ושמרתם) [ועניתם] את נפשותיכם בתשעה לחודש וכי בתשעה מתענין והלא בעשרה מתענין אלא לומר לך כל האוכל ושותה בתשיעי כאילו התענה תשיעי ועשירי. סבר לאקדימינהו פי' לסדר כל הפרשיות כולן בשבת אחת או בשתי שבתות אמר ליה ההוא סבא ובלבד שלא יקדים ובלבד שלא יאחר. ובמכילתא פ' בא אל פרעה פסוק והיה כי יאמרו אליכם בניכם שבעה דברים צוה רבינו הגדול את בניו שלשה של יראת חטא וארבעה של דרך ארץ ג' של יראת חטא אל תישן על מטתך עד שתקרא את שמע ואל תכנס לבית הכנסת באחרונה ואל תאכל בשבת עד שתקרא את הפרשה וכו':

Siman 76

<b>דין זמירות של שבת שאומרין י"י מלך בעמידה ואומר מזמור לתודה ומה שראו שנהגו להתפלל בשחרית ישמח משה.</b>
מה שנהגו לומר בשבתות וימים טובים בזמירות ה' מלך בעמידה כתב אחי ר' בנימין נר"ו הטעם לפי מה שנמצא באגדה ה' בחכמה יסד ארץ כונן שמים בתבונה שברא את העליונים לשבח לשמו כיצד מלאך אחד עומד שחרית באמצע הרקיע פותח ואומר ה' מלך ה' מלך ה' ימלוך לעולם ועד וכל גדודי מעלה עונין אחריו עד שמגיע לברכו וכו' וכשם שהמלאכים אומרים אותו בעמידה כך אנו ראוין לאומרו בעמידה ומה שאמר במסכת סופרים ובחול לפי שמתבטלין ממלאכתן והן צריכין למעשה ידיהן ואין להם פנאי להאריך בנעימתו לא נהגו לאמרו בעמידה וזה שאמר במס' סופרים שאומרים אותו בפסח בעמידה לאו לאפוקי שאר ימים טובים ושבתות אתא אלא לאפוקי ימות החול. ויש שאין אומרים אותו בחול כלל. מזמור לתודה יש מקומות שאומרים אותו בחול ולא בשבת ומצאתי טעם למנהגם בשם רבינו שלמה זצ"ל לפי שאין קרבן יחיד קרב בשבת ותודה קרבן יחיד היא והיא יכולה ליקרב בכל יום חוץ מן השבת. ובמקומנו מנהג לאומרו בשבת ולא בחול וכתב אחי ר' בנימין נר"ו הטעם לפי מנהגינו לפי שהשבת היא יום הודאה ובלשון הזה פתח אדם הראשון מזמור שיר ליום השבת טוב להודות לה' והלשון הזה משמע לשעבר ומשמע לעתיד לשעבר שאנו נותנין הודאה ושבחה למקום שהנחילנו יום הודאה כזה ולעתיד כדאיתא באגדה ר' פנחס ור' לוי ור' יוחנן בשם ר' מנחם דגליא לעתיד לבוא כל הקרבנות בטלין וקרבן תודה אינו בטל כל התפלות עתידות ליבטל ותפלת הודאה אינה בטילה וכן דוד הוא אומר עלי אלהים נדריך אשלם תודות לך תודה לא נאמר אלא תודות ההודאה וקרבן תודה ובשבת היא יום מנוחה דוגמא לעתיד לבא. נהגו להתפלל שחרית ישמח משה במתנת חלקו מה ראו חכמים ז"ל להזכיר משה רבינו ע"ה בתפילת שבת מצאתי הטעם בשם הר"ר נתן ב"ר מכיר ז"ל לפי שהתורה נתנה בשבת שחרית על ידי משה הלכך ראוי לספר בכבודו של משה שהתורה ניתנה לו במתנה דכתיב ויתן אל משה ככלותו.
ואחי ר' בנימין נר"ו כתב הטעם לפי שמצינו שנפטר משה בשבת במנחה והיו ישראל יושבין תכף למיתתו ומדקדקין במעשיו ומספרין בשבחו ואפי' למי שמוכיח שנפטר משה רבינו בערב שבת אינו רחוק מן הדעת שחכם שמת יושבין בישיבתו ומספרין בשבחו ומשיחין במעשיו תכף למיתתו כל שבעה. ואני מצאתי טעם אחר שיש במדרש שנתעלה משה רבינו בעיני פרעה ואמר לו פרעה למשה משה מה מתנה אתה מבקש ממני אמר לו תן לי יום אחד בשבוע שינוחו בו בני ישראל מעבדו. ונתן לו ובחר משה בשביעי שלא יעבדו בו ישראל ככל ימות השבוע ועדיין שבת לא נתנה וכשאסר להם הקב"ה מלאכה בשבת אז שמח משה רבינו על מה שעלה בחלקו השבת על כן אומרין ישמח משה במתנת חלקו. ולא נתתו ה' אלהינו לגויי הארצות ולא הנחלתו מלכנו וכו' יש לפרשו על האמור באגדה בברייתא דר' אליעזר משל למה הדבר דומה לאחד שהי' לו בן וכלי חמדה לא רצה להנחילו אלא לבנו כך הקב"ה יום ברכה וקדושה ומנוחה שהיה לפניו לא רצה להנחילו אלא לישראל תדע לך שהוא כן כשיצאו ישראל ממצרים עד שלא נתן להם את התורה נתן להם את השבת. חמדת ימים אותו קראת. יש מפרשים שנקרא שבת חמדת ימים דכתיב ויכל אלהים ביום השביעי אין ויכל אלא לשון חמדה כמה דתימא נכספה וגם כלתה נפשי ויש מפרשין לא שהשבת נקרא כן אלא כך הצעה של תפלה ובשביעי רצית בו וקדשתו חמדת ימים אותו כלומר קדשת אותו להיות נחמד מכל הימים ור' מאיר ציר נאמן זצ"ל היה מתקן הדבר כך ובשביעי רצית בו וקדשתו חמדת ימים. ואותו קראת זכר למעשה בראשית:

Siman 77

<b>דין שבחות שנהגו לומר בין קריאת התורה וסדר קריאת התורה בשבת.</b>
אבא מרי ר' אברהם זצ"ל הנהיג לומר בכל שבת ויום טוב כשמוציאין ספר תורה לקרות בו פסוקים של שבחות. אין כמוך באלהים ה'. מלכותך מלכות כל עולמים. שמע ישראל וכו' כסדר הכתוב בסדורים בשלשה רגלים עד יגדיל תורה ויאדיר. והיה הדבר נראה טורח צבור וקשה בעיניהם על שנוי המנהג ומצאנו סמך וסעד במס' סופרים פרק י"ג. המפטיר בנביא הוא פורס על שמע באיזה שמע אמרן בשמע של ס"ת היכי פתח אשרי יושבי ביתך ואחר כך עומד המפטיר ואומר אין כמוך באלהים ה' מי כמוך באלהים ה' מלכותך מלכות כל עולמים וכו' ואוחז התורה ואומר שמע ישראל פסוק ראשון בעמידה ואף העם עונין אחריו וחוזר ג' פעמים אחד אלהינו כנגד ג' אבות ויש אומרים כנגד שלש קדושות וצדקתך אלהים עד מרום וצריך להגביה התורה בשמע ישראל ובאלו ג' יחודים ובגדלו לה' אתי ועוד צריך לומר על הכל יתגדל ויתקדש כו' מיד גולל ס"ת נגד ג' דפין ומראה פני כתיבתו לעם לעומדים לימינו ולשמאלו ומחזרו לפניו ולאחריו שמצוה לכל אנשים ונשים לראות הכתב ולכרוע ולומר וזאת התורה אשר שם משה לפני בני ישראל ועוד אומר תורת ה' תמימה והמפטיר נותנו לחזן הכנסת והוא קורא אחר התורה וכו' הא למדת שמנהג טוב והגון הוא וקבוע מימי רז"ל ואין להעבירו.
מצאתי בתשובות הגאונים ז"ל למה קורין בשבת בתורה שבעה שאם יארע לו אונס לאדם שלא בא לבית הכנסת כל שבעת ימי השבוע ולא שמע ברכו יאזין מפי הקורין ז' פעמים ברכו ויוצא ידי חובתו. ואם אין בבית הכנסת ז' בני אדם היודעים לקרות עומדים היודעין וקורין שנים או שלשה פעמים עד שגומרין ז' קריאות וכבר הארכתי בזה בערוגה הראשונה הלכה ל"ז. ומותר להוסיף על שבעה הקוראין בתורה כדתנן בשבת שבעה אין פוחתין מהן אבל מוסיפין עליהם. במס' סופרים הסגן שהוא קורא בתורה פחות מז' ושכח כסבור שקרא שבעה יחזור וימלא ז' קריאות ואם קרא ודילג על פסוק ולא קרא אם קרא י' פסוקים ואין הפסוק המדולג ביניהם אינו חוזר במנחה ביו"ט אבל בשבת אם שכח ועבר על הפסוק ואח"כ נודע לו חוזר וקורא אפי' לאחר שהפטיר בנביא והתפלל מוסף. ומסתברא דבשני ובחמישי אפי' אם קראו עשרה פסוקים [ס"א אין] מחזירין אותו כמו בשבת:

Siman 78

<b>דין תרגום שמתרגמין בו בשעת קריאת התורה.</b>
ומצות הקורין בתורה להעמיד תורגמין לתרגם מה שהן קורין כדי להשמיע לנשים ולעמי הארץ כדכתיב ויקראו בספר תורת אלהים מפורש ושום שכל ויבינו במקרא ואמר מר ויקראו בספר תורת האלהים זה מקרא מפורש זה תרגום אמר ר' שמעון בן פזי אין המתרגם רשאי להגביה קולו יותר מן הקורא בתורה מאי טעמא דכתיב משה ידבר והאלהים יעננו בקול שאין תלמוד לומר בקול ומה תלמוד לומר בקול בקולו של משה ואין הקורא רשאי להגביה קולו יותר מן המתרגם ואם אין המתרגם יכול להגביה קולו ימעיך הקורא קולו ויקרא. אמר ר' זירא אמר רב חסדא אין הקורא רשאי לקרוא בתורה עד שיכלה אמן מפי העונין ואין המתרגם רשאי לתרגם עד שיכלה הפסוק מפי הקורא ואין הקורא רשאי להתחיל פסוק אחר עד שיכלה הפסוק מפי המתרגם. אמר עולא מפני מה אמרו הקורא בתורה לא יסייע לתורגמן שלא יאמרו כתוב בתורה תרגום.
ירושלמי ר' שמואל בר יצחק עאל לבי כנישתא חמא חד בר נש דמתרגם סמיך לעמידא אמר ליה אסור לך כשם שנתנה באימה כך אנו צריכין לנהוג בה אימה אמר רב חגיי ר' שמואל בר רב יצחק עאל לבי כנישתא חמא חזנא קאי וקא מתרגם ולא קאי בר נש תחוחוי פי' שהקורא הוא היה המתרגם אמר ליה אסור לך כשם שנתנה על ידי סרסור כך אנו צריכין לנהוג בה על ר' יצחק בן פזי עבדה שאלה אנכי עומד בין ה' וביניכם אמר רב חגיי ר' שמואל בר רב יצחק עאל לבי כנישתא חמא חד סופר מושיט תרגומא מגו ספרא אמר לי' אסור לך דברים שנאמרו בפה בפה ושבכתב בכתב. תוספתא קטן מתרגם על ידי גדול אבל אין כבוד לגדול לתרגם על ידי קטן שנאמר ואהרן אחיך יהיה נביאך ואסור להיות בתורה שני קוראין או שנים מתרגמין יחד. והחזן המסייע לקורא ינמיך קולו מעט מן הקורא. וכל הנך פרשיות שאמרו רבותינו ז"ל שאין מתרגמין לא אמרו אלא בצבור אבל ביחיד מתרגמין וכן נמצאו מתורגמנין בתרגום של תורה ושל נביאים חוץ מברכת כהנים שאינו מתרגם אלא ביחיד ולא בצבור דמשום ישא הוא וכבודו של מקום הוא כן פירשו הגאונים ז"ל.
מצאתי בשם רב האי גאון ז"ל ששאלתם חובה הוא לתרגם בבית הכנסת על הקורא בספר תורה ועל ההפטרה אי לא והשיב ודאי מצוה הוא תחילה שהיא הלכה ירושה מימות הנביאים ועד עכשיו שכן כתוב ויקראו בספר תורת אלהים מפורש ואמרו חכמים מפורש זה תרגום.
ועוד כי פירשו רבותינו ז"ל חוקי המתרגמין דתנן מעשה ראובן נקרא ולא מתרגם כלל וכן חוקי תרגום של נביאים בצבור שהוא ההפטרה דתנן הקורא בתורה לא יפחות משלשה פסוקים ולא יקרא לתורגמין יותר מפסוק אחד ולנביא שלשה הא למדת שמצוה לתרגם.
ונראה למורי ר' יהודה אחי שני נר"ו שהלעז שלנו הוא במקום תרגום שלהן שהתרגום ארמי הוא היה הלעז שלהן ובשם רב נטרונאי גאון ז"ל מצאתי אלו שאין מתרגמין ואומרים אין אנו צריכין לתרגם תרגום דרבנן אלא בלשון שלנו בלעז שהצבור מבינין בו אין יוצאין ידי חובתן מאי טעמא דהדין תרגום על קראי אסמכוה רבנן דאמר ר' איקא בר אבין אמר רב חננאל מאי דכתיב ויקראו בספר תורת האלהים וגו' ויקראו זה מקרא מפורש זה תרגום ושום שכל אלו הפסוקים וכיון דכן הוא לא אפשר דלא מתרגמינן בהדין תרגום דרבנן ואם יש מקום שרוצין לפרש להם יעמוד אחד חוץ מהמתרגם ויפרש להם כלשונם ודעתי נוטה אחר דברי מר יהודה אחי שני נר"ו שכל עקרו של תרגום אינו אלא לפרש דברי תורה לנשים ולעמי הארץ שאינן מבינין בלשון הקדש תדע שכן הוא שהרי כמה פרשיות אין מתרגמין אותן כדאיתא במגילה מעשה ראובן נקרא ולא מתרגם מעשה עגל השני נקרא ולא מתרגם ברכת כהנים נקרא ולא מתרגם. והטעם שאין מתרגמין אותן כדי שלא יבינו נשים ועמי הארץ לפי שיש בהן דברים לא יבינו פירושם או דברים שיש בפירושן גנאי ליחיד או לצבור ובכיוצא בזה נאמר כבוד אלהים הסתר דבר וזה שאמרו ויקראו בספר תורת האלהים מפורש ויקראו זה מקרא מפורש זה תרגום שאחר שקרא בתורה בלשון עברית פירשו בלשון ארמית שהוא היה הלעז שלהן להבין לנשים ולעמי הארץ שלא היו מבינין בלשון הקודש כדכתיב ובניהם חצי מדבר אשדודית ואינן מכירין לדבר יהודית וגו'
וכן פי' רבי' שלמה זצ"ל בפרק הקורא את המגילה עומד ויושב שהתרגום אינו אלא להשמיע לנשים ולעמי הארץ שאינן מכירין לשון הקודש והתרגום הוא לעז הבבליים. ובפסיקתא שקורין תמניא אפי כתוב אכתוב לו רובי תורתי כמו זר נחשבו אמר הקב"ה בדעתי היה ליתן להם לישראל אף התרגום בכתב שהוא גופי תורה אלא שאמרתי אם כן יהיו דברי תורה נחשבים כמו שנתנו לזרים. מעתה יבא ארמי אחד או כושי אחד או מצרי אחד שמכיר בלשון ארמית ויהא קורא בו ונמצאו סתרי תורה גלוין למי שלא קיים אפי' אות אחת ממנה מימיו לפיכך לא כתבתי אותה אלא בלשון הקודש שאין כל לשון ואומה מכירין בו אלא ישראל. הא למדת מכאן שהתרגום הוא הלעז שלהן ויש מפרשין שבירושלים היו מספרין כמו כן בלשון ארמית. ויראי שמים יצאו את כולן לתרגם בלשון ארמית ולפרש בלעז שלהן איש איש כלשונו:

Siman 79

<b>דין קדיש של אחר קריאת התורה מתי מקדשין ועל איזה ספר מקדישין.</b>
ואחר שקראו בתורה חובת היום מקדישין בין בחול בין בשבת בין ביום טוב חוץ משבת במנחה ומנחת תענית שאין בה הפטרה שאין מקדישין בהם וכן שמעתי הטעם מפי ר' בנימין דודי זצ"ל שבת וי"ט שחרית ומנחה יום הכיפורים ותשעה באב שיש בהן קריאת ההפטרה המפסקת בין הקדיש שלאחר קריאת התורה לקדיש שלפני התפלה של מנחה בהצנעת ס"ת מקדישין לאחר קריאת התורה וכן שני וחמישי (ושני) שתהלה וקידושא דסדרא מפסקת מקדישין לאחר קריאת התורה אבל מנחת שבת ומנחת תענית שאין בה הפטרה ולא דבר אחר להפסיק בין שני הקדישין אין מקדישין לאחר קריאת התורה שהרי צריך לו להקדיש מיד בהצנעת התורה בעמדם לתפלת לחש. וימים שמוציאין ב' ספרי תורות על איזה מהם ראוי להקדיש כ' הר"ר אברהם ב"ר דוד זצ"ל בשבת שיש בו ספר תורה אחד אומר קדיש קודם שקרא המפטיר לפי שאין המפטיר ממנין העולים ואינו קורא בתורה אלא משום כבוד התורה לפיכך די לו בקדיש שיאמר אחר ההפטרה ויתערב עם עולי הספר אבל בשבת שיש בו ב' ספרי תורות וכן ביו"ט לא יקדיש החזן עד שיקרא המפטיר בספר תורה השני' שאם יקדיש על הראשון ויקרא המפטיר בשני בלא קדיש חוששין אנו לפגם הספר השני ואם תאמר יש לנו לחוש גם לפגמא הספר הראשון אין לנו לחוש על זה שהכל יודעין שקריאת הספר הראשון שעלו לו חמשה או ששה או שבעה הוא העיקר. וקריאת המפטיר בשני אינו אלא משום כבוד.
ורבינו ישעי' זצ"ל כתב בספר הלקט מה שנהגו שהמפטיר קורא המוספין ומפסיקין בקדיש בין קריאת התורה לקריאת המפטיר נראה לי שקריאת המוספין אינה חובה שהרי אינה נזכרת לא במשנה ולא בתוספתא ולא בתלמוד בבלי ולא בירושלמי ואינו אלא תיקון הגאונים וראשי ישיבות שיקרא המפטיר במוספין לגורסם שליח צבור ויאמר אותם בתוך התפילה ומפני שאינו חובה לא נתנו אותם לאחד מן הקוראין הבאין חובה ליום אלא תקנום שיקראם המפטיר שאינו קורא משום חובה אלא לכבוד התורה וכיון שאין קריאתו חובה לא חששו אם לא קרא במה שקראו החמישי כמו שעושין בכל שבתות השנה. אלא תקנו שיקרא במוספין וזה המנהג הגון ויפה ומתקבל אבל ארבע פרשיות ופרשת ר"ח שהן חובה ליום וקובעין הפטרה אחרת אינו דין שיקרא אותם אלא אחד מן השבעה שהן באים חובה ליום וגם לא להפסיק בקדיש ביניהם שכמו שפרשת היום הוא חובה גם זו הנוספת עליה היא חובה ועודפות עליה שמפסיקין הפטרת פרשת היום ומפטירין בפרשת הנוספת הלכך הטוב והישר הוא לנו לקרוא ששה בפרשת היום והשביעי בפרשה הנוספת כמו שמפורש בגמרא ואחרי כן אומר קדיש ואח"כ חוזר המפטיר וקורא לכבוד התורה בפרשה הנוספת בקריאת השביעי כמשפטו בכל שבתות השנה עד הנה דברי הרב ז"ל וכולם נכוחים למבין. ומה שאין המפטיר קורא מוסף בשבת כמו שקורא בימים טובים מצאתי בשם רב פלטוי גאון זצ"ל ראש ישיבה מפטיר קורא בסוף פרשה של שבת ואינו קורא וביום השבת כמו שאנו קוראין במועדים כל אחד ואחד מוסף שלו מפני שקרבן של מוסף שבת שני פסוקים הן ושנינו הקורא בתורה לא יפחות מג' פסוקין ואם תאמר יקרא פסוק אחד למעלה מן הפרשה ואותם שנים נראה כמו שהוא דולג ולא אמרו חכמים לדלג אלא במקום שלשה או ארבעה ועוד שבת תדירה היא כל ששת ימים וקרבן שלה אינו צריך הזכרה אבל מועדים כיון שאינן אלא משנה לשנה תקנו להן לקרות קרבן מוסף שלהן כדי שיהא להן הזכר וחיזוק שהשבת קבועה ועומדת ושל תורה הוא ואין דברי תורה צריכין חיזוק וכך אנו נוהגין שהמפטיר קורא בסוף הפרשה:

Siman 80

<b>דין קריאת המפטיר בתורה ושבת שכופלין בה וקורין שתי פרשיות שמפטירין בשל אחת.</b>
תנו רבנן קטן קורא בתורה ומתרגם ומפטיר בנביא והמפטיר בנביא לא יפחות מכ"א פסוקים כנגד ז' שקראו בתורה ואי סליק ענינא כגון עולותיכם ספו לא בעינן כ"א פסוקים ותניא מדלגין בתורה בענין אחד ובנביא בשני עניינות וכאן וכאן בכדי שלא יפסוק התורגמין ואין מדלגין מנביא לנביא ובנביא של שנים עשר מדלגין. בוורמשא אמרי' בשם רבינו יצחק הלוי ז"ל שהי' מנהג להפטיר בשבת שכופלין וקורין ב' פרשיות בהפטרה של סדר פרשה בכל השנה ולא בהפטרה של פרשה שנייה לפי שיש בכל הפטרה מעין פרשה ראשונה ומעין פרשה שניי' כגון הפטרת נעמן יש בה מעין הפטרת כי תזריע וזאת תהיה ומנהגנו להפטיר בהפטרת פרשה שנייה וכן נכון שהרי בה אנו מפסיקין ובה קורא המפטיר בתורה. איבעיא להו. מפטיר מהו שיעלה. פי' למנין העולים לקרות בתורה רב הונא ור' ירמיה בר אבא חד אמר עולה וחד אמר אינו עולה ופסק רבינו יצחק פאסי זצ"ל ומפטיר עולה וכן כתב רבינו תם זצ"ל שעולה שהרי בט' באב ויום הכיפורים במנחה אנו עושין השלישי מפטיר וכיון דלא קרי מפטיר בתורה אלא משום כבוד תורה למאן דאמר אינו עולה למנין שבעה אית לן למימר דלמנין שלשה נמי לא סליק כדאמרינן הכא אליביה למנין ז'. ואמר רבינו ז"ל דהילכך נהגו לעשות המפטיר ממניין ג' ומה שאין אנו עושין כן בשבת וי"ט להעלותו למנין ז' ו' וה' בשבת ויום הכיפורים ויו"ט משום דהתם מוסיפין עליהן כדתנן במתניתין והשתא אתי אליבא דכולהו דלמאן דאמר עולה הוא המפטיר שמיני ואין בכך כלום דמוסיפין עליהם ואף אם הוא קטן הרי הוא כגדול שהרי הוא עולה למנין ז' ולמאן דאמר מפטיר אינו עולה הרי קראו ז' לפניו. ורב נטרונאי גאון זצ"ל כתב משמא דרבנן סבוראי היכא דקרי שיתא והפסיקו בקדושה והדר מיפטרי אינו עולה והיכא דלא איפסקי בקדושא מקמי הפטרה עולה ורבינו ישעיה זצ"ל כתב דמפטיר אינו עולה ומה שנסתייע רבינו תם זצ"ל מט' באב ויום הכיפורים במנחה שנהגו לעשות השלישי מפטיר ונמצא עולה מן המנין נראה לי שאין זה סייע שלא חייבו חכמים להפטיר אלא בשבתות וימים טובים שיש שם אסיפת עם אבל בשני ובחמישי ובשבת מנחה וראשי חדשים וחולו של מועד קתני ואין מפטירין בנביא אלמא לא חייבו חכמים להפטיר אבל מיהו אם רצה להפטיר מפטירין והא דאמרי' בפ' בני העיר שמפטירין ביום הכיפורים במנחה ביונה ובט"ב אסף אסיפם ומאי דאמר נמי בפרק הקורא בתרא שאם חל ט' באב להיות בשני או בחמישי קורין שלשה ומפטיר אחד ומאי דאמר נמי בפרק במה מדליקין אמר רב אחדבוי בר מתנה אמר רב מתנה אמר רב י"ט שחל להיות בשבת המפטיר בנביא במנחה אינו צריך להזכיר של יו"ט שאלמלא שבת אין נביא במנחה ביו"ט כל אלו אינו חובה אלא שאם רצו להפטיר מפטירין ולא פליגי כל הני דמתניתא אמתניתין וכיון שכל אלו ההפטרות אינן חובה עליו כמו שהן אותן של יו"ט ויוה"כ ושבת לא תקנו חכמים שהמפטיר בהן יהא קורא בתורה תחלה לכבוד התורה שהרי אינן חובה וקריאת התורה היא חובה אבל הפטרות יו"ט ויום הכיפורים ושבת שהוא חובה כמו קריאת התורה אם לא היה המפטיר קורא בתורה תחלה היו משוין ההדיוטות נביאים לתורה לכך התקינו שיקרא בתורה תחלה וכיון שאינו קורא אלא לכבוד התורה אינו עולה מן המנין אבל ההפטרות שאינן חובה אינו צריך המפטיר לקרוא בתורה תחלה הלכך אם נהגו לעשות שלישי מפטיר אין בכך כלום שאין ראוי לומר כאן מפטיר עולה למנין ג' שלא היה חייב מפטיר זה לקרוא ומן הדין אם רוצה אחר להפטיר הי' יכול להפטיר בלא קריאת התורה אלא שנהגו שהשלישי שקרא בתורה משום חיבה יהא מפטיר ואינו חולק בזה כי האומר שאין המפטיר עולה למנין ז' מפני שלא היה חייב המפטיר זה לקרא בתורה תחילה שתימצא קריאתו לכבוד תורה:
ואין המפטיר רשאי לפתוח בהפטרה עד שיגלל ס"ת כדאיתא בסוטה והטעם דאיכא בזיון לס"ת שלא נגלל עדיין והן קוראין בנביא כדאמרי' בסוטה והטעם דאיכא בזיון לס"ת שלא נגלל עדין והן קוראין בצבור כדאמ' ביומא ונייתי ספר תורה אחרינא וניקרי' ביה ומשני משום פגמו של ראשון ואם בס"ת [אחר] אסור לקרוא כל זמן שהראשון פתוח משום פגם דראשון כ"ש דאסור להפטיר בנביא עד שיגלל ס"ת.
ומצאתי לגאונים ז"ל כשמברך אחר ההפטרה אינו רשאי לסלק ספר הנביאים מלפניו כדי שיראה ויברך על מה שהפטיר. ושבת ור"ח פסק רבינו חננאל ז"ל שחותמין בהפטרה מקדש השבת וישראל וראשי חדשים. ואמר ר' יהושע בן לוי יום הכיפורים שחל להיות בשבת המתפלל תפילת נעילה צריך להזכיר של שבת מאי טעמא יום הוא שנתחייב בד' תפלות ודחה להא דרב גידל אמר רב ר"ח שחל להיות בשבת המפטיר בנביא אינו צריך להזכיר של ראש חדש שאלמלא שבת אין נביא בר"ח ובעל המאור לא פסק כן ודימה אותה להא דאמרינן יום טוב שחל להיות בשבת היורד לפני התיבה ערבית אינו צריך להזכיר של יו"ט שאלמלא שבת אין שליח צבור יורד לפני התיבה ערבית ביום טוב הכא נמי אלמלי שבת אין נביא בר"ח וכן פסק בעל הדברות מ"מ סוגיא דשמעתא אזלא כרבינו חננאל זצ"ל ואידחיא לה הא דרב גידל וצריך להזכיר של ר"ח וכן פסק רבינו ישעי' ורבינו שלמה זצ"ל:

Siman 81

<b>דין מה שנהגו להזכיר נשמות ולברך העוסקים בצרכי צבור ומה שנהגו לפסוק נדבות וצדקות וכו'.</b>
ואחר קריאת ההפטרה נהגו להזכיר נשמות ולברך העוסקים בצרכי צבור וכ' אחי ר' בנימין נר"ו לפי שהשבת הוא יום מנוחה דוגמא לעתיד לבא ויום שגם המתים נוחין בו ואינן נידונין ראוי להזכירן למנוחה ולברכה ולהתפלל עליהן וכן מברכין על העוסקין בצרכי צבור ובצדקה ובגמילות חסדים והמתקנין נר ומעילים או כל דבר לכבוד התורה והעוסקין בתורה וכל זה מנהג טוב והגון והחי יתן אל לבו כמה גדול שכר העוסק בצרכי צבור והעוסק בתורה ובצדקה ובגמילות חסדים וכמה ברכות פוסקין עליו בכל כנסת וכנסת בכל שבת ושבת ואשרי למי שכוונתו לשמים והלך לפניו צדקו וכבוד ה' יאספהו והוא שנהגו להזכיר נשמות ולהיות החיים נותנין בעבור המתים מעות לצדקה אחרי מותם שיועיל להם.
מצאתי בשם הר"ר שניאור כהן צדק ז"ל שמעתי שיש במדרש כפר לעמך ישראל אלו החיים. אשר פדית אלו המתים שמתכפרין בממון החיים ובספרי אינו כן והכי איתא התם כפר לעמך אלו החיים. אשר פדית אלו המתים מגיד שהמתים צריכין כפרה נמצינו למדין ששופך דמים חוטא עד יוצאי מצרים ונראה דעל זה סמכו העולם בהא דאמרינן פרק קמא דקידושין מכבדו במותו כיצד אומר הריני כפרת משכבו ומסיק התם הני מילי בתוך י"ב חודש ש"מ שמתכבדין המתים בחיים גופם והוא הדין בממונם ומה שדורש בספרי מגיד שהמתים צריכין כפרה נמצינו למדין ששופך דמים חוטא עד יוצאי מצרים נראה דהכי פירושו שההורג הזה מגלגל בעונו חטא ועון אפי' על אותן שמתו מאותו היום עד שעה שיצאו ישראל ממצרים דהכי פירושו דדריש בתר הכי אשר פדית ה' על כן פדיתנו שלא יהי' בינינו שופכי דמים כדמפרשינן טעמא דמשום דכל ישראל ערבין זה לזה הוא ובמנת כן נפדו שלא יהיה בם ובזרעם שופכי דמים וזה עבר על כן נעשין גם המתים ערבין עליו ובשילהי ברכות יש להוכיח כן והר"ר אביגדור כהן צדק נר"ו כתב אם שאין טעם על מה סמכו וזה שאמרו במדרש כפר לעמך ישראל אשר פדית מיכן שהמתים צריכין כפרה עד יוצאי מצרים דוקא ברצח אבל לענין צדקה לא אשמעינן מידי:

Siman 82

<b>דין תפלת מוסף של שבת.</b>
נהגו להתפלל בתפלת מוסף תכנת שבת רצית קרבנותיה כו' יש מפרשין תכנת לשון בירור [ס"א סידור] כמו ותוכן לבות ה'. רצית קרבנותיה יש מפרשין בכל הקרבנות כתיב שעיר לכפר אבל בקרבנות שבת לא כתיב שעיר לכך סדרו לומר רצית קרבנותיה שהן קרבנות רצון שאין צריכין כפרה ויש מפרשין רצית קרבנותיה וכי קרבנות שבת הוא רוצה קרבנות החול אינו רוצה אתמהא אלא כך פירושו שלא רצית שום קרבן אלא אם כן עבר עליו שבת וכן הוא מפורש בפסיקתא דשור או כבש והיה שבעת ימים תחת אמו ר' יהושע דסיכנין בשם ר' לוי אומר משל למלך שנכנס במדינה והוציא כרוז ואמר כל אדם לא יראו פני עד שיראה פני מטרונה תחלה כך אמר הקב"ה לישראל אל תקריבו לפני קרבן עד שתעבור עליו שבת שאין ז' בלא שבת ואין מילה בלא שבת לכך יסדו רצית קרבנותיה ולשון רצית על שם ומיום שמיני והלאה ירצה וגו'. צוית פירושיה עם סדורי נסכיה יש מפרשים על שם צו את בני ישראל ששם מפורש קרבן שבת. צוית קרבנות המפורשין בה עם מערכות של לחם הפנים שהוא סלת שש המערכת תרגום שית סדרין נסכיה מלשון קשות הנסך אשר יוסך בהן. מענגיה לעולם כבוד ינחלו על שם האגדה בפסיקתא דבאתי לגני ר' יהושע דסכנין בשם ר' לוי אמר בזכות ב' דברים ישראל מתענגים לפני המקום בזכות שבת ובזכות מעשר בזכות שבת דכתיב עם תשיב משבת רגליך וכתיב בתריה אז תתענג על ה'. טועמיה חיים זכו וכו' המכבדים אותה במיני מאכל ומטעמים ויש סמיכי מיכן שצריך לטעום תבשילו מערב שבת.
מצאתי בשם רבינו שלמה זצ"ל לפיכך הוא מיוסד באלפ"י בית"א תשר"ק צפע"ס לפי שהוא נשמעת על הגאולה והגאולה עתידה לבא בזכות שמירת השבת כמה דתימא לסריסים אשר ישמרו את שבתותי וכתיב בתרי' והביאותים אל הר קדשי וגו' וכתיב בשובה ונחת תושעון וכיצד נשמעת על הגאולה תשר"ק על שם אשרקה להם ואקבצם וגו' צפע"ס יטפו ההרים עסיס צף וטף אחד הוא אשר הציף תרגום דאטיף נמל"ך והיה ה' למלך. יטח"ז יטו שכם אחד לעבדו וכתיב כי עין בעין יראו בשוב ה' את ציון. והד"ג ב"א יבא הלויתן ויכרו עליו חברים. אז מסיני נצטוו עליה פי' אחי ר' בנימין נר"ו אז מסיני קודם שבאו להר סיני במצרים ובמרה ומצינו אז שהוא לשון הקדמה כמה דתימא קדם מפעליו מאז ועל פסוקין שבתפלת מוסף השיב גאון זצ"ל כל תפלות שיש בהן פסוקין של קרבנות המוספין מצוה להזכירן ואם לא הזכירן יצא ידי חובתו בין בשבת בין ביום טוב. מה שאמרו ישמחו במלכותך פי' ה"ר אביגדור כהן צדק נר"ו שסמכו על שאומר וביום שמחתכם ובמועדיכם ואמר מר וביום שמחתכם זה שבת ויש לומר שעל זה סמכו לומר וישמחו בך כל אוהבי שמך ויש אומרים וינוחו בו ישראל אוהבי שמך:

Siman 83

<b>דין מה שנהגו לומר אין כאלהינו עם פיטום הקטרת.</b>
מה שנהגו לומר אין כאלהינו קודם שיתחילו לומר פיטום הקטורת שרמוז בו אמ"ן ברו"ך את"ה והטעם מפורש בתחילת הספר בהלכה ראשונה ומה שאומרים ליום שכולו שבת לחי העולמים מצאתי בשם רבינו שלמה זצ"ל האומרים לחיי העולמים טועין הן אלא זה עיקר הלשון ליום שכולו שבת מנוחה לחי העולמים שהוא מנוחה לרבונו של עולם שעתיד לשבות באותו יום והיינו דאמרינן בחלק שיתא אלפי שני הוי עלמא וחד חרוב שנאמר ונשגב ה' לבדו ביום ההוא ותניא כשם שהשביעית משמטת אחד לז' שנים כך העולם משמט אלף אחד לז' אלפים שנה שנאמר מזמור שיר ליום השבת שאמר דוד שירה על אותן אלף שנים שעתיד הקב"ה לשבות בעולמו שישמט ויחרב ויהיה תוהו. אבל עתה בשבתות הללו הוא יושב ועוסק במתן שכרן של צדיקים שהוא קרוי מלאכה שנאמר ויש שכר לפעולתך גם בפרעונותם של רשעים שהוא קרוי מלאכה שנאמר פתח ה' את אוצרו ויוציא את כלי זעמו כי מלאכה הוא ובאותן אלף שנים ישבות הקב"ה מכל וכל וכן הוא אומר ונשגב ה' לבדו ביום ההוא שאז יהיה העולם חרב ויום האמור כאן מזמור שיר ליום השבת הוא אלף שנים שנאמר כי אלף שנים בעיניך כיום אתמול וגו' וזהו יום שביעי שהוא מנוחה לחי העולמים ועל אותו היום אמר דוד שירה ולכך אומרין אותו בשבת על שהקב"ה עתיד לשבות באותו עולם ולנוח בו כבשבת:

Siman 84

<b>דין קידוש על הכוס בסעודת שחרית.</b>
וצריך אדם להקדים סעודתו בשבת ולא לאחר כי הא דרב ששת מוקים להו לרבנן בקייטא בשמשא ובסיתווא בטולא כי היכי דלקדמו. ירושלמי ר' אחא ורב אבוהו בשם ר' יוסי ב"ר חנינא אסור להתענות עד שש שעות בשבת אמר ר' יוסי ב"ר בון מתניתין הוא קודם חצות לא ישלימו עד כדון צפרא הוא לאחר חצות ישלימו כבר עבר רובו של יום בקדושה. תניא כבוד יום וכבוד לילה כבוד יום קודם לכבוד לילה ודווקא לשאר צרכי סעודה אבל אם אין לו אלא כוס אחד לקידוש כבוד לילה קודם לכבוד יום כדתניא זכור זכרהו על היין בכניסתו אין לי אלא בלילה ביום מניין ת"ל את יום רב אשי איקלא למחוזא אמרו נברך לן מר קידושא רבא אמר מאי קידושא רבא איכא פתח ואמר בורא פרי הגפן ואגיד ביה חזייה לההוא סבא דהוי גחין ושתי קרי אנפשיה החכם עיניו בראשו מכאן יש להוכיח שאין צריך לערות מכוס שביד המברך לתוך שאר הכוסות המלאין על השלחן אלא כל אחד ואחד שותה כוסו שבידו וקשיא לן דהא קי"ל אין המסובין רשאין לטעום עד שיטעום המברך והאיך גחין ההוא סבא ושתה.
ואחי ר' בנימין נר"ו מצא הקושיא הזאת ותירוצה בירושלמי והכי איתא התם ר' בא בשם רב אמר מסובין אסורין לטעום עד שיטעום המברך ר' יהושע בן לוי אמר שותין אפי' שלא שתה מה יפליג מה דאמר רבא בשהיו כולם זקוקין לככר אחד מה דאמר ר' יהושע בן לוי שהי' כל אחד ואחד כוסו בידו שמעינן מהא שאין המסובין אסורין לטעום קודם שיטעום המברך אלא בברכת המוציא אבל בברכת היין אם היה כל אחד כוסו בידו מותר וכתב ר' ישעיה זצ"ל מדחזינן דקרי ליה קידוש שמע מינה שאסור לטעום כלום ביום השבת קודם שיברך בורא פרי הגפן והאי דקרי ליה קידושא רבה משום דהוא זוטר קרי ליה דרך כבוד כמו שאומרים לסומא סגי נהיר ויש מפרשים אותו משום שמברכין אותו בכל ברכה ומסתברא דוקא בדאית ליה חמרא אבל אי לית ליה חמרא שרי:

Siman 85

<b>דין נטילת ידים בשבת בשלג ובברד או במי גשמים שירדו בשבת.</b>
ואסור לאדם ליטול ידיו בשבת בשלג או בברד דתניא אין מרסקין לא את השלג ולא את הברד אבל נותן הוא לתוך הכוס או לתוך הקערה ואינו חושש.
וכתב ר' בנימין אחי נר"ו דוקא שלג וברד אסור לרסק משום שהוא מוליד משקה שלא היה בעולם ודומה לסחיטת פירות אבל השואב מים מערב שבת ובבקר מצא אותן קרושין מותר לרסקן ואין בו משום תולדות משקה הא למה זה דומה להא דתניא מביאה אשה פך שמן ומניחתה כנגד המדורה לא בשביל שיבשל אלא בשביל שיפשר ואפילו ברד ושלג לא נאסרו אלא לרסקן ביד דהא קתני סיפא אבל נותן הוא לתוך הכוס או לתוך הקערה ואינו חושש. יש אומרים שהנוטל ידיו בשבת צריך לשומרן עד כדי שיהיו סמוכין לינגב ואח"כ יקנחן במפה שמא יבא לידי סחיטה.
ובעל התרומה כתב דמותר שאינו מתכוון לליבון ובהדיא אמרינן אמר ר' חייא בר אבא אמר ר' יוחנן הלכה מסתפג אדם באלונטית ומביאה לתוך ביתו ולא חיישינן שמא יבא לידי סחיטה כתב רב צמח גאון זצ"ל מטר היורד בשבת ויו"ט אע"ג דמאתמול לא היו עבים מותר לרחוץ בהן ולשתות מהן דאסיקנא מיא בעבים מינד ניידי ולא הוי מוקצה השתא דאתית להכי מיא באוקינוס מינד ניידי ושרי תניא נמי הכי נהרות המושכין ומעיינות הנובעין ה"ה כרגלי כל אדם:

Siman 86

<b>דין מהו ליתן מלח ותבלין בשבת בתבשיל או כרכום ותבלין הצובעים ובשול אחר בשול.</b>
ואם ראוי לתת מלח ותבלין בשבת בין בכלי ראשון בין בכלי שני תשובה זו מצאתי בשם הר"ר שמחה משפירא ז"ל על המלח שנתנו ביורה מרותחת במזיד בשבת איני רואה בה טעם לאסור לא מטעם דהוי ליה דבר שיש לו מתירין ולא מטעם שאור ותבלין דלטעמא עבידי היכא דלא יהבו טעמא בטלו כשאר אסורין כדמוכח בפ' גיד הנשה שאור של חטים שנפל לתוך עסת חטים כו' אילו היה בה לעלות באחד ומאה היה בטל אילו לא היה בו כדי להחמיץ וכל זה וזה גורם כך הוא שאור של חולין שנפלו לתוך העיסה ונצטרפו וחמצו דקים לן זה וזה גורם מותר ואין לך זה וזה גורם גדול מזה דמסתמא נמלח בערב שבת אבל לא נמלח כל צרכו ומטעם דבר שיש לו מתירין אין נראה לאסרו שהרי נתבטל קודם שנעשו איסור על ידי בישול כרב נחמן דהוא בתרא דאמר צריך מילחא בישולא כבשרא דתורי ואפילו בכלי ראשון לא בשלה ומשעה שנימוח נתבטל ומלח שלנו מלח רכה היא ומתבטלת בקדרה כדאיתא בפרק משילין ומה שכתבת מביטול איסור לכתחלה אינו ענין לכאן שהרי קודם היה היתר ועל ידי תערובות אוסרו ומה שכתבת לא ידעינן אם דוקא גבי אמירת א"י אסרו בכדי שיעשו והא ההיא דפרק קמא דשבת לא תמלא אשה עססיות וכו' ותני בהו ואם עשה כן למוצאי שבת אסורין בכדי שיעשו ולא מיירי בא"י ומפרש בירושלמי דתרומות מכיון שאתה אומר המתן למוצאי שבת בכדי שיעשו כמי שלא נהנה מחמת שבת כלום:
ותבלין אסור ליתן בכלי ראשון אבל בכלי שני מותר דתנן האלפס והקדרה שהעבירן מרותחין לא יתן לתוכן תבלין אבל נותן הוא לתוך הקערה או לתוך התמחוי ר' יהודה אומר לכל הוא נותן חוץ מדבר שיש בו חומץ וציר והלכתא כתנא קמא. ירושלמי מהו ליתן תבלין מלמטה ולערות עליהן מלמעלה ר' יונה אסר עירוי ככלי ראשון הוא חייליה דר' יונה מן הדא אחד שבישל בו ואחד שהערה לתוכו רותח אסור אמר ר' יסה תמן כלי חרש שבולע. התיב ר' יוסי בר בון דהא תני אף בכלי נחושת כן אית לך למימר דכלי נחושת בולע הא למדת דתבלין בכלי ראשון אסור בכלי שני מותר [ודוקא] לערות תחלה התבשיל ואח"כ ליתן בתוכו התבלין אבל לערות עליהן מלמעלה אסור.
מיהו צריך [עיון] על הכרכום אם יש לחוש עליו משום צובע ולפי דברי בעל היראים דאמר דאין דרך צביעה בתבלין מותר וזה לשון היראים ראוי לבר ישראל שאוכל תותים או שאר פירות שצובעין כגון ציראסי וזולתן שיזהר שלא יגע בידים צבועות בבגדיו או במפה דהוה לי' תולדות צובע וכן אם יצא דם מהמכה אסור לתת עליה בגד בין מצמר ובין מפשתן אבל אם צובע פתו במשקה הפירות לית לן בה דאין דרך צביעה באוכלין ועוד כתב דאין בישול אחר בישול אבל יש בישול אחר צלי ויש צלי אחר בישול ויש דבר המתבשל אפי' בכלי שני הלכך יזהר אדם שלא ליתן פת אפויה בשבת אף בכלי שני במקום שהיד סולדת בו וגם המבושל לא יתן כמו כן אצל האש בחום גדול שהיד סולדת בה ואם עשה כן חילל את השבת וחושש אני לו מחטאת וסקילה:

Siman 87

<b>דין אם מותר לחתוך קשרי אוכלין להתירן.</b>
כשיושב אדם בסעודה בשבת ופעמים מביאין לפניו תרנגולת צלויה או בשר צלוי וקשורים בגמי או בדבר אחר מותר לו לחתוך אותו הקישור ואין בו איסור ופסיקת תלוש אינו אסור אלא אם מתקנו או למדה או לעשותו כלי וכן מצאתי שהעידו על אדם גדול ומנו ר' שניאור ב"ר יהודה ב"ר ברוך זצ"ל שראוהו שחתך קשרי הכבש שהיה קשור בו בשפוד כשהוא צלי ואפי' בפסיקת תלוש הורה ר' שאין שום איסור בשבת ואפי' שבות דרבנן אלא היתר גמור הוא כדאמרי' במסכת יום טוב חותמות שבכלים מתיר ומפקיע וחותך ולפיכך לחתוך את התלוש היתר גמור הוא חוץ מדבר שיש בו תיקון כלי בחתיכתו אבל מקלקלין בפסיקת תלוש מותר לגמרי וכן אנו נוהגין לחתוך בשבת אגד גדיים וגם עופות המקולסין וחוטי תפירתן וכמו כן לקטום אשכול של ענבים לחלקו לבני השלחן:

Siman 88

<b>דין מהו ליתן מלח על גבי בשר או דג או ביצה המבושלין או שאר אוכלין.</b>
ומותר למלוח בשר מבושל או ביצה מבושלת לאוכלה לאלתר אבל למלחה ולהניחה אסור וכן מצאתי בתשובות הגאונים ז"ל ר' אינו נותן מלח על גבי בשר מבושל כשהוא אוכלו אלא כל מה שהוא רוצה לאכול מולחו באותו שעה אבל למולחו ולהצניע אסור דמליחה אב מלאכה הוא כדתנן הצד צבי והשוחטו והמולחו. ואע"ג דמליחה דמתניתין אינה מליחת בשר. ועוד שיכול לומר אמלח חתיכה זו ואוכלנה עכשיו וחזר ונמלך ואינו אוכלה וכדרבא דהוה מערים ומלח גרמא גרמא אעפ"כ אין ר' רוצה לעשות כן במבושל הואיל ואין הבשר מבושל נפסד בלא מלח. תני ר' יהודה ב"ר חביבה אין מולחין צנון וביצה בשבת ר' חזקיה משמיה דאביי אמר צנון אסור וביצה מותרת. וצנון גופיה דוקא לממלחיה הוא דאסור פי' שמא ימלך ולא יאכלנו אבל למיטבליה במלחא שפיר דמי. ובשר חי או דג חי אסור למולחו כדי שלא יסריח דבשבת לא שייך לאערומי כביום טוב. דהא לא ניתן לצלות ולבשל בשבת ורבינו תם זצ"ל פסק בשר חי בין תפל בין מליח מותר לטלטלו אבל דג תפל אסור לטלטלו ומליח מותר שהרי נאכל מחמת מולחו כמו בשר מליח:

Siman 89

<b>דין מהו לעשות הילמי מיין או מלח או מים ומלח ליתן על הבשר כו'.</b>
מצאתי בספר התרומה מותר לתת מלח בשבת על נתחי העוף ואחר כך מים או יין ומנענע יחד. ואפי' לר' יוסי דאסור מים ומלח תחילה השתא הוי טעם לחלוחית העוף כמו שמן תחלה ומותר והשתא דקיימא לן דאין הלכה כר' יוסי דאמר נותן שמן תחלה ואח"כ מים ומלח מותר לעשות מימי מלח מועטין בשבת לצורך יומו. אבל מי מלח עזין אסור לעשות. מאי מי מלח עזין רבה ור' יוסף דאמרי תרווייהו כדי שתהא הביצה צפה בהן וכמה אמר אביי תרי תילתא מילחא וחד מייא. וחרדל שלשו מערב שבת למחר ממחו בין ביד בין בכלי ונותנין עליו דבש ולא יטרוף כדרך שטורפין ביצה בקערה אלא מערב ביד או בכלי. שום שריסקו מערב שבת למחר נותן לתוכו פול או גריסין. ולא יטרוף אלא מערב. שחלים שמתקן מערב שבת למחר נותן לתוכו יין וחומץ ולא יטרוף אלא מערב.
וכתב רבינו שלמה זצ"ל דווקא שום ושחלים התרנו בריסוק ושחיקת מערב שבת ליתן לתוכו יין וחומץ וגריסין אבל בחרדל לא סגי ליה ריסוק בלחוד אלא בעינן שילישנו מערב שבת שלישתו היא חשיבה ואסור ליתן בחרדל המרוסק מים או חומץ בשבת ובעל התרומה ז"ל כתב חרדל שלשו ושום שריסקו מערב שבת מותר לערב היינו כשנתן שם המשקה מבעוד יום אבל בשבת אסור ליתן מים או יין בחרדל או בשום שנשחקו מערב שבת כדאיתא בירושלמי ההן דשחיק תומין חייב משום דש דהן דיהיב משקין חייב משום לש. ובעל היראים זצ"ל כתב דלא סמכינן על תלמוד ירושלמי שהרי נראה כחולק על תלמוד שלנו ועל תלמוד שלנו אנו סומכין שמתיר ליתן משקין על שום ששחקו מערב שבת:

Siman 90

<b>דין סחיטת פירות על האוכלין ולמצוץ משקה מן הפת השרוי ביין או בשאר משקין וכן חלות דבש שריסקן מערב שבת או ענבים שבעטן מע"ש ליקח מהן בשבת.</b>
תנו רבנן אין סוחטין את הפירות להוציא מהן משקין ואם יצאו מעצמן אסורין ר' יהודה אומר אם לאוכלין היוצא מהן מותר ואם למשקין היוצא מהן אסור אמר רב אבא אמר רב יהודה אמר שמואל (מודים) מודה ר' יהודה לחכמים בזיתים וענבים פי' שאם יצאו מעצמן אסורין ומודים חכמים לר' יהודה בשאר פירות פי' שיצאו מעצמן אם לאוכלין היוצא מהן מותר ואם למשקין היוצא מהן אסור אמר ליה ר' ירמיה לר' אבא אם כן במאי פליגי אמר ליה לכי תשכח. רב נחמן בר יצחק אמר מסתברא בתומין ורמונים פליגי א"ר יוחנן הלכה כר' יהודה בשאר פירות. תניא סוחטין בפגעין ובפרישין ובעוזרדין אבל לא ברימונים של בית מנשיא בן מנחם היו סוחטין אותן בחול ונמצאו שהן בני סחיטה ולכך אסור לסוחטן בשבת. אמר רב נחמן הלכה כשל בית מנשיא.
כתב ר' יצחק פאסי ז"ל נמצא עכשיו [הכלל] הראו מכל אלו הדברים שזיתים וענבים אין סוחטין אותן בשבת ואם יצאו מעצמן אסורין בין למשקין בין לאוכלין לדברי הכל ותותים ורמונים אסור לסוחטן ואם יצאו מעצמן לר' יהודה אם לאוכלין היוצא מהן מותר ואם למשקין היוצא מהן אסור ושאר פירות כגון פרישין ופגעין ועוזרדין וכיוצא בהן מותר לסוחטן לכתחלה בשבת לפי דברי הכל ואי איכא מאן דסליק אדעתא דרמונים בהדי זיתים וענבים הוו דהא אמר ר' נחמן הלכה כשל בית מנשיא ההיא לענין סחיטה איתאמרא דאין סוחטין אותן בשבת אבל אם יצאו מעצמן והן לאוכלין מותרין כר' יהודה וה"נ מסתברא דקתני סוחטין בפגעין ובפרישין ובעוזרדין אבל לא ברמונים אלמא בסחיטה לכתחילה קאי.
ורבינו ישעיה זצ"ל כתב כל שדרכו בסחיטה כגון תפוחים שמוצאין מהן יין וכן הלימוני שהן חדשים שסוחטין אותן למימיהן אסורי ודמי לרמונים ומורי ר' יהודה ב"ר בנימין זצ"ל אחי השני כתב שנראה לו שמותר לסחוט הלימוני דלא דמי לשום ובוסר ומלילות דהני דרכן בכך והוו דומיא דתותים ורמונים כרבנן דפליגי עליה דר' יהודה שהרי רגילין לסחוט הבוסר לצורך הקוץ וגם השום כדאמרינן שום שרסקן מערב שבת וכו' כדלעיל אבל הלימוני דומין לפגעין ופרישין שאין דרכן בכך ומותר לסוחטן בקערה ואע"פ שאין בו אוכל ועתיד לערב שם אוכל וכולי עלמא ידעי דלמתק אוכלא עבדי ולא לצורך משקה אבל אם היה אוכל בקערה וסוחטין עליו ליכא מאן דפליג דודאי שרי.
כתב בעל היראים זצ"ל בשר הנבלע בו מרק יזהר אדם שלא יסחוט לצורך משקה היוצא ממנו. והנותן בשר במרק או שורה פתו ביין ומחזיר לפיו ומוצץ היין חושש אני לו מחטאת וכ"ש המוצץ בפיו משקה של ענבים וכיוצא בהן.
וכ' אחי ר' בנימין נר"ו דאין במציצת בשר ופת ולא במוצץ משקה מפירות או מענבים בפיו דרך סחיטה כלל ואפי' תימא דהוי דרך סחיטה לא חמירין מפרישין ופגעין ואין איסור סחיטה שייכא אלא בדבר שדרכו להיות משקה כגון זיתים וענבים וחשיב אבל הכא מאי חשיבות יש לו למשקה בתוך פיו ואפי' אם יתכוון למצוץ המשקה בפיו אוכל הוא חשיב ובטלה דעתו אצל כל אדם וכן כתב בעל הדברות זצ"ל ואפי' למצוץ מן הענבים מותר לכתחלה שאין דרך סחיטה בפיו אבל יניקה בפה לכתחלה אסור וכל דבר שאין דרכן בכך לא גזרו ביה ואינו תולדה. וחלות דבש שריסקן מערב שבת ויצאו מעצמן וכן זיתים וענבים שריסקן מערב שבת ויצאו מעצמן אסורין ר' אלעזר ור' ישמעאל מתירין והלכתא כוותיהו. ובעל התרומות זצ"ל כתב גיגית מלאה ענבים בעוטין ויש הרבה יין צלול בגיגית ושוהא שם שבוע או יותר מותר ליקח בשבת מן היין שבגיגית אע"פ שכל שעה יוצא מן הענבים השחוקים כיון שמערב שבת הי' שם כבר יין הרבה צלול בגיגית ואותן יין שיוצא בשבת כיון שיוצא מעט מעט מתערב ומתבטל ביין שכבר יצא ולא הי' מעולם בעין היין היוצא בשבת דנאסר אותן מטעם שדבר שיש לו מתירין אפי' באלף לא בטיל וכן כשהענבים שלימין ונותנין יין צלול עליהן אע"פ שהענבים מתבקעים ויוצא מהן יין בשעת יציאתו מתערב ומתבטל ביין צלול של היתר. ומחוסרין זיבה דאסור היינו כי ליכא יין צלול [מע"ש] ומתמצה בשבת מן הענבים המרוסקין וכן הענבים שדורכן היטב והוציא מהן יין ונתן שם מים שרי ואפי' לא נתן שם מים והיין זב ומתמצה מאליו כיון ששחקו תחלה היטב שרי:

Siman 91

<b>דין משקין לסננן בתוך המשמרת וברירת אוכלין ועשיית יינמולין.</b>
אמר זעירי נותן אדם יין צלול ומים צלולין לתוך המשמרות בשבת ואינו חושש אבל עכורין לא פי' יין או מים צלולים אם נפלו בהן קיסמין או קש מותר לסננן בשבת שאין זה בורר לפי שבלא סינון יכול לשתותן אבל עכורין אסור דהו"ל כבורר וכן (מים) [יין] שיש בו קמחים מותר לסננו בסודרין או בקופה מצרית ומשום שריית סידור לא חיישינן דאין דרך כיבוס אלא במים בלבד שלא יעשה גומא בסודר כדרך שעושין בחול.
ובעל התרומות כתב דווקא מיא במשמרת מותר משום שעשויה לכך לא קפוד בליבונה אבל מים בסודר אסור ויין אפי' בסודר שרי לפי שאין ליבון אלא במים ומיכן הורה רבינו הלכה למעשה על שקדים כתושין מערב שבת דמותר לסננן דרך סדין או מטפחת בשבת. ומשום בורר ליכא כיון דמישתתי הכי בלא סינון ושמא יסחוט לא גזרינן אלא במים שהבגד מתכבס ומתלבן בכך.
והיראים כתב היו לפניו שני מיני אוכלין בורר ואוכל בורר ומניח ואוקימנא ביד אבל בתמחוי ובקנון לא יברור ואם בירר פטור אבל אסור אבל דרך אכילתם יקחם ויאכלם. וגם יזהר אדם שלא ישפוך משקין מכלי אל כלי כדי להשליך הפסולת הנשאר בשולי הכלי אלא אם כן ישאיר מן המשקה על הפסולת בקצת וכי האי גונא שרי. תנו רבנן עושין יינומילין בשבת ואין עושין אלונתית בשבת פי' שהיינומילין הוא משקה העשוי לשתייה ואלונתית הוא להצטנן מחום המרחץ ודומה קצת לרפואה ואלו הן יינומילין ואלו הן אלונתית יינומלין יין דבש ופלפלין אלונתית יין ושמן ומים צלולין כתב רבינו ישעיה זצ"ל נראה לי שהיינומילין אפי' לסננן בשבת מותר שאינו משום בורר שהדבש והבשמים שמערב בו אינו פסולת אלא אדרבה הוא מתכוון לערב היין בהן כדי שיהא קולט טעמן וריחן ואין מסננן אלא כדי שיהיה דק וצלול ולא יהיה עב מתערובת הדבש והבשמים אלו דברי הרב זצ"ל ונראה בעיני שצריך אדם להיזהר בין בעשייתו בין בסינונו שהרי כמה מלאכות יש בו כגון ברירת סממנין ושחיקתן שהן איסור גמור וזולתן ואין מרבין להקל בזה:

Siman 92

<b>דין שחיקת פלפלין ומלח בשבת וטחינת פירות ופירורן.</b>
אמר רב יהודה הני פלפלי מידק חדא חדא בקתא דסכינא שרי. תרתי תרתי אסור. רבא אמר כיון דמשני אפי' טובא. איכא מאן דמוקים לה בשבת ואיכא מאן דמוקים לה ביום טוב ופסק רבינו יצחק פאסי זצ"ל מסתברא כמאן דמוקים לה בשבת דאי ביום טוב ליכא למאן דאמר חדא חדא בקתא דסכינא.
וכתב אחי ר' בנימין נר"ו נראה לי שמותר לדוך מלח בשבת בקתא דסכינא או בשולי הקערה או לפררה בידיו והוא הדין לפלפלין דהא גבי יום טוב אמר רב יהודה אמר שמואל כל הנדוכין נידוכין כדרכן ואפי' מלח ואפי' לרב דאמר ליה לרב אדא בר דלא אצלי ודוק דווקא בהטאה ומכל מקום אפי' במכתשת שרי ובלבד בהטאה הלכך בשבת כי דייק ליה בקתא דסכינא או פריר ליה בידא דהוי שינוי דשינוי שפיר דמי. והא דגרסינן בירושלמי ההן דשחיק מלח חסף ופלפלין חייב משום טוחן בההוא דלא משני כל עיקר וכן כתב רבינו ישעיה זצ"ל מהא דרב יהודה ודרבא למדנו שכדרכו במדוך חייב משום טוחן אבל על ידי שינוי בקתא דסכינא שרי אפי' טובא וה"ה למלח ובתוספתא תאנא אין כותשין את המלח במדוך של עץ אבל מרסק הוא בידו של סכין ובעץ הפרור ואינו חושש. ואי איכא דקשיא לי' כיון דבדרכו חייב משום טוחן על ידי שינוי פטור אבל אסור ליהוי [תשובה] קתא דסכינא שינוי גמור הוא דבין מדוך של אבן למדוך של עץ הוי שינוי כדתנן בפרק קמא דביצה וקתא דסכינא הוי שינוי גמור הלכך מותר לכתחלה כדאמרינן גבי בורר בנפה ובכברה חייב בקנין ובתמחוי דהוי שינוי פטור אבל אסור ביד דהוי שינוי גמור מותר לכתחלה.
כתב בעל היראים זצ"ל יזהר אדם שלא יפרר פירות לפירורין דקים ושיעור פרירתן ודקותן לא ידענא לפרש. ולפרר לחם מותר מאחר שנטחן כבר לא מצינו טוחן אחר טוחן כך ראיתי בשם הר"ר יוסף מפי' רבינו שמואל זצ"ל ובעל הדברות זצ"ל כתב דליתא אלא בסילקא ובסלתות גזרו דאורחייהו בכך:

Siman 93

<b>דין שלש סעודות בשבת</b>
וצריך אדם להזהר בשלש סעודות. דתניא כמה סעודות חייב אדם לאכול בשבת שלש ר' חידקא אמר ארבע והלכתא כרבנן ואמר ר' שמעון בן פזי אמר ר' יהושע בן לוי כל המקיים שלש סעודות בשבת ניצל מג' פורעניות מחבלו של משיח ומדינה של גיהנם וממלחמות גוג ומגוג דבכולהו הני כתיב יום. ובסעודת שבת כתיב ג' יום כדכתיב אכלוהו היום כי שבת היום לה' היום לא תמצאוהו בשדה. ואמר ר' יוסי יהי חלקי מאוכלי שלש סעודות בשבת וכתב אחי ר' בנימין נר"ו דבסעודה שניה ליכא קפידא לבצוע על שתי ככרות דמהיכא ילפינין לה מדכתיב לקטו לחם משנה שני העומר לאחד כיון שאכלו אכילת שחרית לא היה להם בצהרים לחם משנה והמקפיד בזה שכרו אתו ופעולתו לפניו.
ועוד כתב דנראה לו שאין צריך לקדש בסעודה שנייה על הכוס שהרי כבר קידש בשחרית ואם תאמר גם בשחרית לא יקדש שהרי כבר קידש מבערב אינו דומה לפי שבערב צריכין לקדש כדאמרינן זכרהו על היין בכניסתו ובסעודת שחרית נמי הא אמרינן אין לי אלא בלילה ביום מניין ת"ל את יום וכיון שקידש פעם אחת בשחרית למה יקדש עוד בצהרים והראיה על זה דגרסינן בירושלמי רב אחא ורב אבהו בשם ר' יוסי ב"ר חנינא אמרו שאסור להתענות עד שש שעות בשבת אמר ר' יוסי בר בון מתני היא קודם חצות לא ישלימו עד כדון צפרא הוא לאחר חצות ישלימו כבר עבר רובו של יום בקדושה הא למדת שאחר שש שעות כבר נקדש היום מאליו כל שכן שהרי כבר קידש פעם אחת בשחרית ולמה יקדש עוד והרי כבר עבר רובו של יום ואין לדמותו למי שטעה ולא קידש קדוש היום מבערב שחוזר ומקדש דזה שטעה לא קידש כלל וכדי שלא תשתכח תורת קידוש וכן נהגו קדמונינו ז"ל ומורי הר"ר מאיר זצ"ל היה מקדש גם בסעודה שנייה אבל לא שמעתי טעם מפיו:
ובחילוק שלש סעודות נחלקו הגאונים זצ"ל יש מהן אומר שאין מקדימין סעודת צהרים לאכלה קודם ארבע שעות. ומביאין ראיה מהא דתנן ארבעה עשר שחל להיות בשבת מבערין את הכל מלפני השבת ומשיירין מזון שתי סעודות ואם איתא דיכול לאכלה קודם ארבע שעות הוי ליה למיתני מזון שלש סעודות. והיראים ז"ל פי' הא דתני שתי סעודות פי' שתי שביעות ואותן שתי שביעות יחלק לשלש סעודות. וזה סברתו להודיע שאין מכאן ראיה שסעודה שלישית שאכלה קודם ד' שעות לא יצא וכן נראה בעיני שאין זו ראיה להוכיח מכאן שאין להקדים סעודת הצהרים קודם ד' שעות דהא דתני שתי סעודות ולא תני שלש סעודות משום שהוא יכול להשלים סעודה אחרונה במיני תרגימא ולהכי פסיק ותני ב' סעודות דאורחא דמילתא קתני ובין הקדימה קודם ד' שעות ובין איחרה לאחר ד' שעות יצא ומהיכן אנו למדין שיכול לפוטרה במיני תרגימא דתנן בסוכה אמר לו ר' אליעזר בכל יום אתה ממשיך כמה פרפריות לכבוד עצמך ועכשיו אי אתה יכול למשוך פרפרת אחת לכבוד קונך. הא למדת שאכילת פרפרת נקראת סעודה ויכול אדם לפטור עצמו משלש סעודות באכילת פרפרת ומיני תרגימא כן פי' הר"ר ישעיה זצ"ל.
וגאון אחר הוכיח אותו מרישא דמתניתין ר' אליעזר אומר י"ד סעודות חייב אדם לוכל בסוכה ותימה והלא אין שבעה בלא שבת והי' לו לומר ט"ו סעודות חייב לוכל בסוכה שהרי הוא חייב לוכל ג' סעודות בשבת אלא לפי שיכול לפטור את עצמו מג' סעודות במיני תרגימא לפיכך לא קא חשיב ליה וכן מצאתי שהיה רבינו יצחק ב"ר יהודה ז"ל נוהג להשלים שלש סעודות במיני פירות.
ואחי השני מורי ר' יהודה בר בנימין זצ"ל מקפיד במיני פירות של שבעת המינין. ויש נוהגין בסעודת שחרית לפרוש מפה על השלחן ולהפסיק בברכת המזון ולחזור ולברך מיד המוציא ולהשלים סעודתו להפטר משלש סעודות ויש מגמגמין בדבר ועל דבר זה שאל הר"ר יעקב ממרוייש זצ"ל בשאלות חלום נסתפקנו על המנהג שאנו נוהגין בשלש סעודות להפסיק בברכת המזון ולחזור מיד ולברך המוציא ולאכול ויש חכמים שאומרין שאינו יוצא ידי חובתו משלש סעודות אלא אם כן אוכל פעם אחת ערבית ופעם אחת שחרית ופעם אחת במנחה ועל זה שאלתי אם טוב המנהג שאנו נוהגין או הלכה כדברי המחמירין והשיבו לי אשכילך ואורך דבר זה מתורת משה רבינו ע"ה למדנו ויאמר משה אכלוהו היום כי שבת היום לה' היום וגו' מה הימים מחולקין זה מזה כך השעות של ג' סעודות צריכות להיות מחולקות זו מזו.
והר' אברהם ב"ר יוסף זצ"ל השיב לי מה ששאלת על פרישת מפה על השלחן וברכת המזון אם חשיבה הפסקה אם לאו איני יודע מי הכניסך לספק זה ומה יש להסתפק שלא תהא הפסקה הדבר פשוט אחרי שאדם מברך ברכת המזון הרי גמרה לה הסעודה ואם סועד עוד אחריה הרי היא נחשבת סעודה אחרת. וכך השיב הר"ר אביגדור כהן צדק זצ"ל למר יהודה אחי שני נר"ו דברכת המזון חשיבה הפסקה וזהו לשונו. כתבת על שלש סעודות שאנו מפסיקין בתוך הסעודה אי הוי הפסקה בפרישת מפה אי לא תשובה נראה דלא סגי בפרישת מפה דכיון דילפינן להו מתלתא היום דכתיבי בקרא בעינן שלש סעודות חלוקות לגמרי לכל הפחות בברכת המזון וכן ראיתי את אבא מרי ז"ל נוהג. גם מפליג קמעא בקריאת מזמור קטן כגון ה' רועי לא אחסר אבל פרישת מפה לא אשכחן בשום דוכתא דהויא הפסקה אלא להכירא בעלמא שהרי שבת קובעת לעצמה אבל הכא בעינן שתהא הפסקה חשובה שתהא עולה מן המנין של ג' סעודות דאע"ג דמקילינן בהשלמת מיני תרגימא כמו לענין י"ד סעודות לר' אליעזר דאמר דחייב אדם לוכל בסוכה קודם חזרה דתניא אם השלים במיני תרגימא יצא אלמא חשיבה סעודה כדאיתא בפרק הישן מיהו בין מרובה בין מועטת הפסקה בעינן שתהא חלוקה ומופסקת מאותה שלפניה. באגדה. ר' עקיבה היה יושב ובוכה בשבת אמרו לו תלמידיו לימדתנו רבינו וקראת לשבת עונג אמר להם זה עונג שלי יש מוכיחין מכאן שאדם שמזקת לו אכילה שאינו רגיל לאכול הרבה שפטור מג' סעודות דהיינו עונג שלו וכמעט שהוא אסור לאכול דהא קא מצער ליה מה דאכיל ואינו נראה לי דגרסינן בפרק הישן שאל אפוטרופוס של אגריפס המלך את ר' אליעזר כגון אני שאיני רגיל לאכול אלא סעודה אחת ביום מהו שאוכל סעודה אחת ואיפטר. אמר לו בכל יום אתה ממשיך כמה פרפריות לעצמך ועכשיו אי אתה ממשיך פרפרת אחת לכבוד קונך. הכא נמי יש לומר שאע"פ שמזקת לו האכילה צריך להמשיך סעודה אחת לכבוד קונו. ואם אינו יכול לאכול אכילה מרובה מפני שמזקת לו יאכל אכילה מועטת ולא יבטל מג' סעודות:
בכתובות בפרק אע"פ שאמרו בגמרא דהמשרה את אשתו מוכיח שהנשים חייבות בשלש סעודות. ותימה שהרי היא מצות עשה שהזמן גרמה וכל מצות עשה שהזמן גרמה נשים פטורות.
ונראה בעיני שעל כולם הוא אומר אכלוהו היום וגו' ובין אנשים ובין נשים נתרבו באכילה זו:

Siman 94

<b>דין ברכת המזון להזכיר בה של שבת.</b>
ובכל סעודות של שבת צריך להזכיר של שבת בברכת המזון ואומר נחמינו דהכי אמרינן בברכות ובשבת פותח בנחמה ומסיים בנחמה. והטעם כתב אחי ר' בנימין נר"ו לפי שתחלת גאולה אחרונה עתידה להיות בשבת כד"א בשובה ונחת תושעון וכיון שנכנס שבת ולא נגאלו מבקשין רחמים שיקיים הבטחתו לשבת הבאה. ועל כן אומר נחמינו ומה שאמרנו פותח בנחמה ומסיים בנחמה פי' רבינו שלמה זצ"ל אינו צריך לא להתחיל ולא לסיים בשל שבת אלא מתחיל בנחמה ומסיים בנחמה ובנין ירושלים קרי נחמה כל היכא דמתחיל בין רחם בין נחמינו.
ורבינו ישעיה זצ"ל פי' מתחיל בנחמה נחמינו ומסיים בנחמה מנחם עמו ישראל בבנין ירושלים דאם איתא דרחם איקרי נחמה כמה זימני הוזכרה בתלמוד והיאך לא קרי לה בשום מקום נחמה. וכן פסקו רבינו חננאל ורבינו יצחק ז"ל והלכות גדולות. ויקרא רבא. ועצמותיך יחליץ ישליף יזיין ישזיב יניח. ישליף וחלצה נעלו. יזיין חלוצים תעברו. ישזיב חלצני ה'. יניח כי האי דאמרי רבותינו רצה והחליצנו בשבת:
ירושלמי תני אסור לתבוע צרכיו בשבת. ר' זעירא שאל את ר' חייא בר אבא מהו מימר רוענו פרנסנו בשבת. אמר ליה טופס ברכות כך היא. יש מוכיחין מכאן שאין למעט בהרחמן שהרי טופס ברכות הוא. ואם טעה ולא הזכיר של שבת אומר בא"י אמ"ה אשר נתן שבת למנוחה לעמו ישראל לאות ולברית בא"י מקדש השבת והני מילי שלא פתח בהטוב והמטיב אבל אם פתח בהטוב והמטיב חוזר לראש:

Siman 95

<b>דין הדחת קדרות קערות וכוסות בשבת.</b>
וקערות שאוכל בהן בסעודה האחת רשאי להדיחן לצורך סעודתו האחרת אם הם צריכין לו לבו ביום דתניא קערות שאוכל בהן ערבית מדיחן ואוכל בהן שחרית. שחרית מדיחן ואוכל בהן בצהרים בצהרים מדיחן ואוכל בהן במנחה במנחה שוב אינו מדיחן אבל כוסות וקתוניות וצלוחיות מדיח והולך כל היום כולו שאין קבע לשתייה למדנו מכאן שאסור להדיח הקדירות שבשלו בהם לשבת שהרי אין צריכין להם לבו ביום:

Siman 96

<b>דין תלמוד תורה בשבת.</b>
ירושלמי רב חגיי בשם ר' שמואל בר נחמן אומר לא נתנו שבתות וימים טובים אלא לאכילה ושתייה. ועל ידי שהפה זה טרח התירו לו לעסוק בהן בדברי תורה ר' ברכיה בשם ר' חייא בר אבא אמר לא נתנו שבתות וימים טובים אלא לעסוק בהן בדברי תורה. מתניתא מסייעא בין לדין ובין לדין כיצד הוא עושה או יושב ואוכל או יושב ועוסק בדברי תורה ובתנחומא מפרש ולא פליגין מה דאמר ר' ברכיה לתלמוד תורה אלו הפועלין שהן עסוקין במלאכתן כל ימות השבת ובשבת הן באין ומתעסקין בתלמוד תורה ומה דאמר ר' חגי לתענוג אלו תלמידי חכמים שהן יגיעין בתורה כל ימות השבת ובשבת הם מתענגים.
ירושלמי כתיב שבת לה' אלהיך שבות כה' מה הוא שבת ממאמר אף אתה שבות ממאמר א"ר חנינה מדוחק התירו שאילת שלום בשבת אמר ר' חייא בר אבא ר' שמעון בן יוחי כד הוי חמי לאימיה משתעיא סגין הוי אמר לה אימא שובתא היא:
תנחומא. ויקהל משה בעלי הגדה היו אומרים מתחילת התורה ועד סופה אין פרשה שנאמרה בה קהילת בראשה אלא פרשה זו בלבד. ולמה כך אמר לו הקב"ה למשה רד ועשה לי קהילות גדולות על דבר שבת כדי שילמדו כל הדורות הבאים אחריך להקהיל קהילות בכל שבת להכנס בבתי כנסיות ובבתי מדרשות ללמד בהן תורה ברבים. ד"א ויקהל משה אמר להן הקב"ה לישראל אם אתם נקהלים בכל שבת ושבת לבתי כנסיות ולבתי מדרשות וקורין בתורה ובנביאים מעלה אני עליכם כאילו המלכתם אותי בעולמי שכן ישעיה הנביא מפרש ואתם עדיי נאם ה' ואני אל אתם מעידין עלי שאני אלוה בעולם:

Siman 97

<b>דין אלפים אמה מהיכן נמדדין בין בעיר בין במחנה ובשיירא.</b>
ואסור לו לאדם לילך בשבת יותר מאלפים אמה ממקום שקנה בו שביתה מערב שבת בין השמשות דתניא שבו איש תחתיו אלו ארבע אמות אל יצא איש ממקומו אלו אלפים אמה כיצד אם שבת בעיר אפי' היא גדולה כאנטוכיא כל העיר כולה היא לו כארבע אמות ויש לו אלפים אמה לכל רוח. ואם שבת בשדה במקום שאין שם היקף מחיצות יש לו אלפים אמה לכל רוח ממקום שביתתו ואם יש שם היקף מחיצות יש לו ממקום ההיקף ולחוץ אלפים אמה לכל רוח. ואפי' אם ההיקף הוא גדול כמה כורין ודוקא אם הוקף לדירה אבל אם לא הוקף לדירה אם הוא שבעים אמה ושיריים על שבעים אמה ושיריים מטלטל בכולו וחוצה לו אלפים אמה. ואם היא יותר משבעים אמה ושיריים אין מטלטלין בו אלא בארבע אמות ומונה אלפים אמה ממקום שביתתו דהנך מחיצות כיון דלא הוקפו לדירה כמאן דליתנהו דמי ואם שבת בעיר ויש מחוץ לעיר בתוך שבעים אמות ושיריים בית הראוי לדירה עושין אותו עיבור לעיר ויש לו מאותו הבית ואילך אלפים אמה ואם מאותו הבית יש לו בית אחר ועוד בית אחר והן כולן קרובים זה לזה בתוך שבעים אמות ושיריים מהלך את כולם וחוצה להן אלפים אמה. בפרק כיצד מעברין אמר רב הונא יושבי צריפין אין מודדין להם אלא מפתח בתיהם.
פי' רבינו שלמה זצ"ל שאינן קבועין במקום אחד אלא יושבין כאן עד שכלה המרעה לבהמותיהן ואחר כך הולכים למקום אחר הלכך אפי' יש הרבה במקום אחד בשיעור מהלך ק' אמות אינן חשובים עיר להיות כולו כד' אמות וכל אחד ואחד מודד מפתח ביתו אלפים אמה לכל רוח. מכאן נראה שאותן היהודים היוצאים במחנה לצור על עיירות אע"פ שיש שם כמה וכמה אהלים וטינדריסים אין מודדין להם אלא מפתח אהליהם לכל אחד ואחד מפתח אהלו שהרי אינן קבועין במקום אחד וכן שמעתי מפי מר יהודה אחי שני נר"ו ואין מביאין ראיה מדגלי מדבר דכיון דכתיב על פי ה' יחנו ועל פי ה' יסעו כמאן דקביעי דמי והכי מתוקמא התם. ודוקא שאין היקף מחיצות סביב למחנה אבל אם הוקף המחנה במחיצות גבוהות עשרה או בחריץ עמוק עשרה ורחב ארבעה כל המחנה חשיב כארבע אמות ויש להם אלפים אמה חוץ למחיצות ואפי' מחיצה קלה של שתי או של ערב חשיבה מחיצה אך שלא יהא בין קנה לחבירו או בין חבל לחבירו שלשה טפחים ולא יהא שם פירצה יותר מי' אמות שאם יש פרצה יותר מי' אמות אוסרת כל ההיקף אפילו כלו עומד ולא יהא פרוץ מרובה על העומד ואפי' פרצות קטנות פחותות מעשר. בסוף פרק קמא דעירובין ארבעה דברים התירו במחנה פי' מחנה נקרא צבא היוצא למלחמה. מביאין עצים מכל מקום. ופטורין מרחיצת ידים. ומדמאי. ומלערב. והא דאמרינן פטורין מרחיצת ידים אוקימנא במים ראשונים אבל מים אחרונים חייבים מפני מלח סדומית והאידנא דלא רגילינן במלח סדומית אפי' במים אחרונים פטורין והא דאמרי' פטורין מלערב אוקימנא רב ינאי בעירובי חצירות אבל בעירובי תחומין חייבין פי' רבינו שלמה זצ"ל אם הקיפו אלו ואלו ומחיצה מפסקת ביניהן ויש שם פתח אינן צריכין לערב אבל בעירובי תחומין חייבין.
ורבינו שלמה בן היתום זצ"ל פי' שמותר להם להוציא (מאכל לאכול) [מאהל לאהל] ומטלטלין בכל המחנה בלא עירוב אבל לצאת חוץ לתחום אסור עד שיערב ונראה להעמיד דברי רבינו שלמה בן היתום זצ"ל כשהמחנה מוקף מחיצות ואע"פ שמן הדין היה להם לערב עירובי חצירות במחנה התירו בלא עירוב מכל מקום צריך עיון עכשיו בזמן הזה מאחר שיש אהלי א"י במחיצתן אם אוסרין עליהן וצריכין להשכיר מהן כדין חצר שאין יכולין לערב עד שישכיר אין להם תקנה לטלטל בכל המחנה לפי שאין יכולין להשכיר מכל הא"י או שמא מותר לטלטל ואינן צריכין להשכיר דהיכא אמרינן ובא"י עד שישכיר היכא שהישראלים אוסרין זה על זה ואינן רשאין לטלטל עד שיערבו אבל היכא שאין הישראלים צריכין לערב אין הא"י אוסר ואינן צריכין להשכיר והעומד במחנה עם הא"י במצור ומתיירא שמא יסעו ממקום חנייתן בשבת ויתרחקו יותר מאלפים אמה אם הוא יודע מאיזה רוח יש להן לילך ילך מבעוד יום בסוף אלפים אמה ויאמר שביתתי במקומי ויש לו לילך ממקום שביתתו ולהלן אלפים אמה ומה שהרויח במקום שביתתו במזרח הפסיד ממקום אהלו במערב בין אם נסעו בין אם לא נסעו מאחר שלא התנה בו שהרי מקום העירוב חשיב ביתו וממקום העירוב יש לו אלפים אמה לכל רוח. וכן יכולין לערב בכל דבר הראוי לאכילה חוץ מן המים והמלח וכמיהין ופטריות. ושיעורו מזון שתי סעודות לכל אחד ואחד וכמה הוא מזון שתי סעודות ככר שהוא משלש לקב שהוא ח' ביצים ד' ביצים לכל סעודה ואחד מהן יכול לערב לכולן אך צריך להודיען מבעוד יום ואם לא הודיען מבעוד יום לא קנו עירוב. ואם אינו יודע מאי זה רוח יש להן להלך יכול הוא לשלח עירובו בכל רוח ורוח ומתנה ואומר אם המלך או שר הצבא נוסע למזרח עירובי למזרח. למערב עירובי למערב לא לכאן ולא לכאן עירובי בתוך אהלי. וצריך להניח העירוב במקום שיהא שמור שאם נאכל או נאבד מבעוד יום אינו עירוב ואסור לילך יותר בעבור אותו העירוב שהרי איננו אבל אם נאבד או נאכל משחשיכה עירובו עירוב ויכול לילך אלפים אמה ממקום עירובו ולהלן. ואם נתן העירוב באילן למטה מעשרה עירובו עירוב למעלה מעשרה אינו עירוב. ואם נתן העירוב בראש הקנה או בראש הקונטוס כל זמן שתלוש ונעוץ אפי' גבוה מאה אמה הרי זה עירוב ואע"פ שאין מערבין ערובי תחומין אלא לדבר מצוה הכא נמי במחנה כדבר מצוה דמי שאם יסע המחנה וישאר במקומו יש שם סכנה מפני פחד האויבים וכן מי שבא בדרך והיה ירא שמא תחשך והיה מכיר אילן או גדר או מקום מסוים בתוך אלפים אמה למקום שהוא עומד בו אומר שביתתי בגדר פלוני או בעיקרו של אילן פלוני. וכן בתל או בנקע או בצריף או כל מקום המסויים ומהלך ממקום שעומד בו עד אותו אילן או גדר או מקום המסויים אלפים אמה ומשם עד ביתו אלפים אמה נמצא מהלך משחשיכה ארבעת אלפים אמה ואם אמר שביתתי תחת אילן פלוני לא אמר כלום. ואין לו אלא ד' אמות עד שיאמר שביתתי בעיקרו של אילן פלוני ואם היו שנים באין בדרך ואחד מהם מכיר מקום המסויים והאחד אינו מכיר אותו שאינו מכיר מוסר שביתתו למכיר והמכיר אומר תהא שבתתנו במקום פלוני ודוקא שהי' אותו אילן או גדר מקום המסויים בתוך אלפים אמה או בסוף אלפים אמה אבל אם היה חוץ לאלפים אמה אי נמי השולח עירובו ונתנו חוץ לאלפים אמה אפי' אמה אחת הרי זה לא יזוז ממקומו דהוי ליה כיוצא לדעת מחוץ לתחום ואין לו אלא ד' אמות. אמר רב נחמן אמר שמואל היה מהלך בבקעה ואינו יודע תחום שבת מהלך אלפים פסיעות בינונות וזהו תחום שבת:

Siman 98

<b>דין חצרות הצריכות עירוב.</b>
וחצר הפתוחים בו בתים והבתים הללו חלוקים בדיורים אין להם לטלטל מן הבתים לחצר ומן החצר לבתים עד שיערבו אבל מותרין לטלטל כלים ששבתו בחצר בכל החצר שהרי היא מוקפת במחיצות. ומי הן הקרויין חילוק דיורין שיהיו צריכין לערב כדתניא האב ובנו הרב ותלמידו בזמן שאין עמהם דיורין בחצר הרי הן כיחידים ואינן צריכין לערב ותנן האחין שאוכלין על שלחן אביהן פי' לא שאוכלין ממש אלא מקבלין פרס מאביהן ואוכלין ושותין וישנים בבתיהם אם אין עמהן דיורין אחרים אינן צריכין לערב ואם יש עמהן דיורין אחרים שאוסרין זה על זה מתוך שבני החצר אוסרין עליהם אחים נמי אוסרין זה על זה וצריכין לערב. ואימתי בזמן שמוליכין את עירובם למקום אחר אבל אם היה העירוב בא אצלן אינם צריכין לערב. ואם אוכלין כולם על שלחן אביהם ממש אע"פ שהן ישנים בבתיהן אינם צריכין לערב דקיימא לן מקום פיתא גורם ואין אוסרין זה על זה. ואם היה לאחד מן השוק בית בחצר ואינו אוכל שם שאין לו שם פת אע"פ שישן שם אינו יכול לעכב בעירוב ואם אוכל שם אפי' אינו ישן שם יכול לעכב. המניח את ביתו והלך לשבות בעיר אחרת אחד כנעני ואחד ישראל הרי זה אוסר דברי ר' מאיר ר' יהודה אומר אינו אוסר. ר' יוסי אומר כנעני אוסר ישראל אינו אוסר שאין דרך ישראל לבא בשבת פי' ר' מאיר סבר דירה בלא בעלים שמה דירה ור' יהודה ור' יוסי סברי לאו שמה דירה מיהו ר' יוסי אוסר בכנעני שמא יבא אבל בישראל שאין דרכו לבוא בשבת לא חייש. ודווקא בעיר אחרת אבל באותה העיר אפי' ישראל אוסר שמא יחזור לביתו בו ביום ר' שמעון אומר אף המניח את ביתו והלך לשבות אצל בתו באותה העיר אינו אוסר שהרי הסיעה מלבו אמר רב הלכה כר' שמעון ודוקא בתו אבל בנו לא כדאמרי אינשי נבח בך כלבא עול נבח בך גוריתא פוק. וישראל ונכרי הדרין בחצר יחד אם אין שם אלא ישראל אחד מותר לו להכניס ולהוציא מביתו לחצר בלא עירוב דתנן הדר עם הנכרי בחצר או עם מי שאינו מודה בעירוב הרי זה אוסר ר' אליעזר בן יעקב אומר לעולם אינו אוסר עד שיהיו שני ישראלים אוסרין זה על זה וקיימא לן דמשנת ר' אליעזר בן יעקב קב ונקי. ואם יש בחצר שני ישראלים חלוקין בדיורין מתוך שאוסרין זה על זה גם הא"י אוסר עליהם וצריך לשכור רשותו של א"י ואפי' פחות משוה פרוטה סגיא דשלח ר' יצחק בר אידי הוו יודעין ששוכרין מן הא"י אפי' בפחות משוה פרוטה ואפילו בשבת רשאין לשכור את רשותו אם שכחו ולא שכרו מבעוד יום ונותן לו פת או פלפל או דבר הניטל בשבת ואפי' מיד אשתו ובניו ואפילו מיד שכירו ולקיטו של א"י רשאין לשכור. ואם הא"י אינו רוצה להשכיר רשותו ילך אחד מבני החצר וישאל מאותו הא"י מקום בביתו וישים שם כלי או דבר אחר הראוי לטלטל בשבת ושפיר דמו. והכותי וישראל רשע שאינו משמר שבתו בשוק חשובין כא"י וצריך לשכור רשותן. וישראל וא"י שהן דרין בבית אחד בחצר מפורש בירושלמי ר' יסא בשם ר' יוחנן ישראל וא"י שהן דרין בבית אחד הלכה ישראל צריך לבטל רשותו וא"י צריך להשכיר רבינו שלמה זצ"ל כתב שצריך להשכיר כל ערב שבת מן הא"י הדר בחצר כדי להטריח את הישראל שלא ידור עמו וילמד ממעשיו. ולא סגיא ליה פעם אחת בשנה. וגאונים אחרים זצ"ל כתבו דלא צריך וסגי ליה פעם אחת בשנה. וישראל המתאכסן בבית הא"י כשהולך בסחורה בעיירות ובכפרים אינו צריך להשכירו כלל לפי שאינו קבוע עמו:

Siman 99

<b>דין עשיית עירוב ושיעורו.</b>
ירושלמי אמר ר' יהושע מפני מה מערבין בחצרות מפני דרכי שלום מעשה באשה אחת שהיתה דבובה לחברתה ושלחה עירובה ביד בנה נסבתיה גפפתיה ונשקתיה אתא ואמר קומי אימיה אמרה הכין הות רחמה לי ולא הוינא ידעא מתוך כך עשו שלום [ביניהם] הדא הוא דכתיב דרכיה דרכי נועם וכל נתיבותיה שלום. אמר ר' שמעון בן לקיש משמיה דר' חנינה אשתו של אדם מערבת לו שלא מדעתו ודוקא דשתק לה אבל אם מיחה אסור. ויכול אדם לערב משלו על כל בני החצר אך צריך לו לזכותם ולהקנות להם חלק בעירוב על ידי אחר. דאמר רב נחמן אחד עירובי תחומין ואחד שתופי מבואות ואחד עירובי חצרות צריך לזכות. ועל ידי מי מזכה להם על ידי בניו ובנותיו הגדולים ועל יד אשתו ועבדו ושפחותיו העברים אבל לא ע"י בניו ובנותיו הקטנים ולא על ידי עבדיו ושפחותיו הכנענים מפני שידו כידן. דווקא אם גברא אמוד הוא שאם יבקש אחד מהם חלקו בעירוב נותנו לו אבל אם אינו נותן לו חלקו [שהקנה לו] בעירוב בכל עת שיבקש אותו אינו יכול לערב להם משלו אלא אם כן יתן כל אחד ואחד חלקו בעירוב משלו:
ושיעור העירוב כמה היא כדתנן בזמן שהן מרובין מזון שתי סעודות לכולן בזמן שהן מועטין כגרוגרות לכל אחד ואחד. וכמה הן מרובין מי"ח ואילך כתב רבינו חננאל זצ"ל קיימא לן שיעור העירוב מזון שתי סעודות לרבים וכל שכן למועטים וכל עירוב שאם באו לחלקו ביניהן ואין מגיע לכל אחד ואחד מהן כגרוגרות משיעור שתי סעודות הוו להו מרובין וסגי להו בשתי סעודות וקי"ל די"ח גרוגרות הן שתי סעודות לפי חשבון ר' יוחנן בן ברוקא ור' שמעון שנותנין שיעור העירוב בקב. ואם הם מרובין מי"ח אפי' מאה ויותר די להם בעירוב (שלשה) [של ב'] סעודות ואם הם פחותים מי"ח צריך שיהיה בעירוב לכל הפחות כגרוגרות לכל אחד ואחד. א"ר יוסי בד"א בתחילת עירוב אבל בסוף עירוב אפילו נשתייר בו כל שהוא כשר. ואין מערבין בפרוסה משום איבה. אמר רב יהודה אמר שמואל החולק את עירובו אין עירובו עירוב. ודוקא בתרי בתי אבל בתרי מאני בחד ביתא לית לן בה. ועירובי חצרות אין מניחין אותו אלא באחד מן הבתים שבחצר ושיתופי מבאות באחד מן החצרות שבמבוי ובית שמניחין בו את העירוב אין צריך ליתן פת או קמח לעירוב ואם נתן לא הפסיד. וצריך להגביה את העירוב והשיתוף מן הקרקע טפח. ומניחין את העירוב בבית ישן מפני דרכי שלום. פי' שלא יאמרו שהיו אוכלין אותו על כן הניחוהו במקום אחר:
תיקון העירוב. גובין לחם שלם מכל בית הפתוח לחצר ונותנין אותו בתוך כלי אחד או גובין קמח מכל הבתים הפתוחין לחצר שיעור גרוגרות לכל הפחות לכל בית ובית ועושין ממנה עוגה אחת או נוטל המערב לחם אחד משלו ונותן אותו במתנה לכל בני החצר ומזכה להן ע"י אחר ומברך בא"י אמ"ה אקב"ו על מצות עירוב בדין יהא שרא לנא לאפוקי ולעיולי מן הבתים לחצר ומן החצר לבתים ומבית לבית בכל הבתים שבחצר. ובשיתופי מבואות אומר בדין יהא שרא לנא לאפוקי ולעיולי מן המבוי לחצרות ומן החצרות למבוי ומשתיהן לבתים ומן הבתים לשתיהן. וכל זמן שאותו העירוב והשיתוף קיים או כולו או מקצתו וראוי למאכל אדם אין צריכין לערב ואם נאכל עירובו משקדש היום מותרין לאותה שבת דהואיל והותרה הותרה ובשבת אחרת צריכין לערב.
ומה שנהגו הראשונים ז"ל שמערבין מפסח לפסח ואפי' אם העירוב קיים לא שיהיה אסורין לטלטל אלא שלא תשתכח תורת עירוב מן התינוקת.
והר”ר אליעזר הלוי זצ"ל היה מפרש שעל כן נהגו לערב מפסח לפסח לפי שאין לך עני שבישראל שלא יהיה לו קמח בפסח מה שאין כן בשאר ימות השנה וצריך לאפות לחם העירוב מצה כדי שלא יתעפש ואם אפאו חמץ מותר אך אינו משתמר כי הוא מתעפש לזמן מועט וכיון שיצא מתורת מאכל אדם אינו כשר לעירוב. ואם נתוספו דיורין מוסיף בו ככר ודיו. ואם נתחלפו דיורין מוכר אותו היוצא או נותן חלקו במתנה לאותו שנכנס במקומו ודיו. מפי' הר"ר מאיר ז"ל. מכל מקום צריך להקנותו לו במשיכה או לזכות לו ע"י אחר כדין שאר מטלטלין.
והר”ר אביגדור כהן צדק זצ"ל השיב לי חמשה השרויין בחצר ועירבו לכל השנה ויצא משם אחד ונכנס אחר תחתיו לדור באותו חצר ובביתו בשאלה או בשכירות והקנה הראשון לשני כל חלקו שיש לו בעירוב מדעת שאר בני החצר. שנינו בעל הבית שהיה שותף עם שכניו אין צריך לערב ולשם שותפות בעלמא מיירי ולא לשום שתוף כדפי' רבינו שלמה זצ"ל ואפי' לקחו חביות של יין בשותפות דפליג בן תדאי ואמר צריכין לערב מטעם אין ברירה דהוי כמו שנשתתפו במעות שלא הוברר יין לכל אחד ואחד ולאוקימתא דרב יוסף רבנן נמי מודו ליה בלא נשתתפו במבוי אנן לא קיימא לן הכי אלא כר' אושעיה בפרק משילין דבדרבנן יש ברירה ואע"ג דאביי סבירא ליה אין משתתפין בחצר לית הלכתא כוותיה. מיהו אם הקנהו לו משחשיכה לא מהני דקניית עירוב הוי בבין השמשות דבביטול רשות דוקא פליגי בית הלל משום דאסתליקי הוא ואיסתלוקי בשבת שפיר דמי עד כאן תשובתו.
ואם לא נתן היוצא מן החצר חלקו שבעירוב במתנה או במכר לאותו שנכנס במקומו מבעוד יום יבטל הנכנס את רשותו לבני החצר ואז כל בני החצר מותרין להכניס ולהוציא מבתיהן לחצר וכלל הדבר הזה בהלכה זו שלפנינו.
ובשם הר"ר מאיר זצ"ל מצאתי אחד מבני החצר שאינו רוצה ליתן חלקו בעירוב נוטלין ממנו בעל כרחו. ובני חצר שגבו קמח לעירובן ונילש ונאפה העירוב מבעוד יום ולא הספיקו לברך עליו עד שחשיכה או ששכחו מלערב עליו אין הברכה מעכבת ומותרין לטלטל על ידי אותו העירוב. וכן מצאתי בתשובות הגאונים ז"ל שמותרין לטלטל הואיל וגבו ואפו אותו לשם עירוב ואע"פ שלא ברכו עליו ולא אמרו עליו בדין יהא שרא לנא מותרין הן לטלטל בחצר ולא מיבעיא הני בני חצר דכולהו בני דעה נינהו אפי' קטן שגבה עירובי חצרות עירובו עירוב דתנן השולח עירובו ביד חרש שוטה וקטן או ביד מי שאינו מודה בעירוב אין עירובו עירוב והוינן בה וקטן לא והא אמר רב הונא קטן גובה את העירוב ופרקינן לא קשיא כאן בעירובי תחומין כאן בעירובי חצירות אלמא בעירובי חצרות אפילו בגיבוי קטן סגי להו וכל שכן הכא דבני דעת הוו ועירבו. והיכא דלא עירבו אתמול למחר מקני להו נהמא בסלא וסמיך עליה. כי הא דאמר ליה רבה בר חנן לאביי ניקני להו חד ריפתא בסלא אלמא בהכי אית ליה תקנתא והיינו דאמר ר' ישמעאל ב"ר יוסי משם אביו כל שיש לך להקל בעירובין הקל ואע"ג דקיימא לן בעלמא ידים שאין מוכיחות לא הוויין ידים הכא הוויין ידים וקיימא לן דעירובו עירוב ואע"ג דלא אמרו בדין יהא שרא לנא. ומאי שנא התם דאורייתא הכא דרבנן הלכך עירובן כשר ותו לא מידי עד כאן תשובת הגאון זצ"ל
ומה שכתב הגאון היכא דלא עירבו מאתמול למחר מקני להו ריפתא בסלא אין הדבר כן ואין מוכיח כן בהלכה במעשה דההוא ינוקא דאשתפיך חמימיה דהא דקאמר ניקני להו מר רפתא בסלא מערב שבת קאמר וכן השיב לי הר"ר אביגדור כהן צדק זצ"ל דהאי ניקני להו ריפתא בסלא פשיטא דמערב שבת קני ליה שביתא וכן כתב גם בתשובתו למעלה אם הקנהו לו משחשיכה לא מהני דקניית עירוב הוי בין השמשות:

Siman 100

<b>דין דיורי החצר ששכח אחד מהן ולא עירב עמהן.</b>
אנשי חצר ששכח אחד מהן ולא עירב כגון ראובן שמעון לוי ויהודה יששכר וזבולון שיש להם ששה בתים לכל אחד ואחד בית בפני עצמו וכולן פתוחין לחצר גדולה שהיא של כולן. ואותן בתים סביב לאותו חצר ונתנו חמשה מהן עירובן בבית אחת וראובן לא נתן עמהן או שכח ולא עירב עמהן מבעוד יום ולערב בשבת אי אפשר לערב שאסור לעשות כן כיצד יעשה מבטל להן רשותו. וביטול רשות עצמו מחלוקת בית שמאי ובית הלל הוא דתניא מאימתי נותנין רשות בית שמאי אומרים מבעוד יום ובית הלל אומרים משתחשך בטולי רשותא אסתלוקי היא ואיסתלוקי בשבתא שפיר דמי והלכה כבית הלל דמותר לבטל רשות בשבת. וצריך שיבטל רשותו לכל בני החצר ושנינו ביתו אסור להכניס ולהוציא לו ולהם והוינן בה מדקתני ביתו אסור ולא קתני רשותו כולו אסור ש"מ דוקא ביתו הוא דאסור הא חצירו שריא דקיימא לן המבטל רשות חצירו בסתם לא ביטל רשות ביתו לפיכך ביתו אסור לו ולהן שהרי לא ביטל להם רשות ביתו ואם ביטל להם רשות ביתו בפירוש מותר להם להוציא גם מביתו אבל הוא אסור להוציא מביתו ומותר להוציא מבתיהן דהוה אותו שלא עירב כאורח לגבי דידהו. אבל הן אין נותנין ואין מבטלין להן רשותן דאינהו לא הוו אורחין לגבי דידיה. ובטול רשות כיצד ישראל הנותן רשות אומר רשותי קנויה לך רשותי מבוטלת לך ואותו שנתן לו הרשות קונה ואינו צריך לזכות.
פי' רבי' שלמה זצ"ל אומר לו רשותי קנויה לך וזה נוטלו ממנו ומוציא בחצר וקנה הנוטל באמירה בעלמא בלא מתן מעות ואינו צריך לזכות ע"י קניין ואם לאחר שנתן רשותו לבני החצר הוציא או הכניס כל דבר מביתו לחצר אם החזיקו בני החצר בחצר עד שלא הוציא והכניס אינו אסור אבל אם לא החזיקו אסור. דתניא מי שנתן רשותו והוציא בין בשוגג בין מזיד הרי זה אוסר דברי ר' מאיר ר' יהודה אומר במזיד אוסר בשוגג אינו אוסר בד"א כשלא החזיקו בני מבוי במבוי אבל אם הוציאו הכלים שלהם והחזיקו במבוי בין שוגג בין מזיד אינו אוסר והלכה כר' יהודה. ובית הכנסת שאין בה דיורין אין צריך לערב עם שאר בני החצר ואע"ג דאוכלין ושותין בני מתא בגווה אי נמי האכסנין ואפי' בנייה חד גברא מדידיה ואקדשה כיון דמכנפין ומצלין בגווה הוי הפקר לכל ישראל ואינה צריכה לערב כך מצאתי בתשובות הגאונים זצ"ל.
ורבינו ישעיה ז"ל פי' דווקא אם לא שבתו שם אורחים אבל אם שבתו שם אורחים ואוכלין וישינים שם בודאי אוסרין וצריכין לערב.

Siman 101

<b>דין חצר שנפרצה.</b>
וחצר שנפרצה אם יש בפריצתה יותר מעשר אמות אסור לטלטל בתוכה. ואפי' אם העומד מרובה על הפרוץ. פחות מעשר אם העומד מרובה על הפרוץ מותר פרוץ מרובה על העומד אסור והכי איתא בירושלמי אבל לענין שבת כל פחות משלשה כסתום משלשה ועד ארבעה מארבעה ועד עשר אם העומד מרובה על הפרוץ מותר פרוץ רבה על העומד אסור יותר מעשר אפי' עומד מרובה על הפרוץ אסור איתמר פרוץ כעומד רב פפא אמר מותר רב הונא בריה דרב יהושע אמר אסור והלכתא כרב פפא. וחצר שרבים נכנסין לה בזו ויוצאין בזה רשות היחיד לשבת ומותר לטלטל בתוכה:

Siman 102

<b>דין עירובי בתים.</b>
ושני בתים שיש ביניהם חלון שהוא ארבעה על ארבעה טפחים יכולין לערב דתנן חלון שבין שתי חצירות ארבעה על ארבעה בתוך עשרה מערבין שנים ואם רצו מערבין אחד למעלה מעשרה מערבין שנים ואין מערבין אחד אמר רב נחמן לא שנו אלא חלון שבין שתי חצרות אבל חלון שבין שתי בתים אפילו למעלה מעשרה אם רצו מערבין אחד. מאי טעמא ביתא כמאן דמלי דמי. ואם החלון הוא עגול צריך שיהא בהקיפו י"ז טפחים פחות חומש כדי שיוכל לרבע בתוכו ד' על ד'. וחלון אריך וקטין שיש בו בתברייתא ד' טפחים על ד' טפחים אין מערבין על ידו. וכן השיב לי הר"ר אברהם מפיסרו נר"ו. ששאלת על חלון אריך וקטין שבין בית לבית ויש בו ד' טפחים על ד' טפחים בתברייתא אם דינו כד' על ד' מרובע ויוכלו לערב אין נראה בעיני שיוכלו לערב יחד אם לא שישברו וירחיבו אותו ויעמידוהו על ד' על ד' מרובעין. ובהכי יש לו דין פתח ולא בפחות מכאן ובענין אחר.
והר”ר אביגדור כהן צדק זצ"ל השיב למורי יהודה נר"ו חלון שמערבין על ידו בעינן דניהוי ד' על ד' מרובעין ואי הוי בציר מהכי ברוחב אע"ג דנפיש אורכיה טפי משיעורא אינו משלים לרוחב דלא חשיב פיתחא אפי' לרבנן דפליגי עלי' דרבן שמעון בן גמליאל לענין לבוד כדאיתא בפ' חלון בתחילתו דהא לא חזי להכניס ולהוציא מתוך שהוא צר וכמאן דליתיה דמי ואין מערבין אחד ואם אין חלון בשיעור זה מן הבתים למטה אך יש ארובה למעלה אע"ג דאין סולם קבוע ביתא כמאן דמלי דמי ויש לו תורת פתח ומערבין על ידו. כדמוכח בפרק חלון לענין לול פתוח מן הבית לעליה דאפי' למעלה מעשרה אם רצו מערבין אחד וכיון דעירוב משוי להו לתרווייהו כחד פשיטא דמותר לטלטל מזה לזה גם דרך הפתחים הקטנים. ואני שאלתי מלפניו שתי חצרות ובית אחד ביניהם והבית פתוח לשתי החצרות והבית עירב עם שתיהן אבל החצרות לא עירבו שתיהן זו עם זו אם מותר לטלטל מחצר לחצר ע"י הבית שביניהם או לא ודמי להאי דאמרינן בעירובין פרק מי שהוציאוהו אמר ר' שמעון למה זה דומה לשלש חצרות פתוחות זו לזו ופתוחות לרשות הרבים עירבו שתיהן עם האמצעית היא מותרת עמהן והן מותרות עמה ושתים החיצונות אסורות זו עם זו וקיימא לן כר' שמעון והשיב לי פשיטא שאם לא עירבו החצרות שתיהן ביחד שהן אסורין לטלטל מחצר לחצר על ידי בית האמצעי שביניהן:
ועירובי בתים זהו משפטן. נוטל קמח מכל הבתים הסמוכין זה לזה בחלון שהוא ד' על ד' טפחים. או נותן להם משלו ומזכה להן על ידי אחר. ושיעור העירוב ועשייתו מפורש למעלה בהלכה צ"ט ומברך בא"י אמ"ה אקב"ו על מצות עירוב בדין יהא שרא לנא לאפוקי ולעיולי מבית לבית ומבית פלוני לבית פלוני ומבית פלוני לבית פלוני מכל הבתים שנתנו בעירוב מזה לזה ומזה לזה לנו ולכל ישראל ואם היה ארבעה או חמשה בתים והאמצעי עירב עם כולן והחיצונים לא עירבו זה עם זה אי נמי שתי חצרות ובית אחד ביניהן ועירב הבית עם החצרות והחצרות לא עירבו זה עם זה מותר לטלטל הבית האמצעי בבתים ובחצרות ובתים החיצונים והחצרות אסורין לטלטל מזה לזה על ידי בית האמצעי פי' הכלים ששבתו בחצר אחת אסור להוליכן בחצר אחרת על ידי בית האמצעי שביניהם אם לא עירבו החצרות ביחד כן מוכיח בפרק מי שהוציאוהו וכן השיב לי הר"ר אביגדור כהן צדק זצ"ל:

Siman 103

<b>דין בית הפתוח לרשות הרבים ויש עליה תקרה.</b>
תשובה זו מצאתי בשם רבינו חננאל זצ"ל כל בית שהיא פתוחה לרשות הרבים אסור להוציא ממנה שום דבר חוצה ולא להכניס לה מבחוץ אלא אם כן למעלה באסקופה והוא שיש לה על פתח הבית מקום גבוה מרשות הרבים כדי שיהיו בני רשות הרבים נמנעים מלרחוק מפתח הבית ותנן אסקופה אדם עומד עליה נוטל מבעל הבית ונותן לו ואמרי' עלה בגמ' מאי אסקופה כגון דלת שיש בה ד' טפחים על ד' טפחים ויש בגבהה ג' טפחים ואמר רב יהודה באסקופת מבוי עסקינן אבל אסקופת בית פתוח לרשות הרבים אסור דתניא היתה ידו מלאה פירות והוציאה לחוץ בשוגג אסור להחזירה ותניא אידך מותר להחזירה. כאן לאותה חצר מותר כאן לחצר אחרת אסור כל שכן לרשות הרבים ואם היתה באסקופה ד' על ד' טפחים ולא יוכלו בני רשות הרבים ליכנס בתוכה הרי היא ככרמלית ותנו רבנן לענין כרמלית אבל ים ובקעה ואסטוונית וכרמלית אינן לא כרשות הרבים ולא כרשות היחיד ואין נושאין ונותנין לתוכן ואין מוציאין מתוכן לרשות הרבים ולא מרשות הרבים לתוכן ולא מתוכן לרשות היחיד ולא מרשות היחיד לתוכן. ואם היו זה בצד זה אפי' עשרה בתים ונסרים על פתחיהם הרי אלו לא מעלין ולא מורידין לענין איסור שבת שאין מועיל אלא עמוק עשרה או גובה עשרה או מחיצות שהעומד שבהן רבה על הפרוץ אבל תקרה בלבד לא מעלה ולא מוריד הגע עצמך אם יהי רשות הרבים מקורה יש בו הנאה של כלום אין להתקרה הנאה לענין איסור שבת זה למי שמוציא כלים מפתח הבית לחוץ או מבחוץ לבית כל שכן אם מושיטין מזה הבית לבית שבצדו או להעלות לעליות שום דבר שמא יהיו העליות על אותן הבתים ומעלין ומורידין מהם חפצים שהוא איסור הוצאה מרשות לרשות. ואל יעלה על דעתך שהעירוב מועיל במקום שאין מבוי כלל ואם יהיה אותו המבוי המקורה על פני פתחי הבתים גבוה או עמוק מרשות הרבים אע"פ שיש בין בתים לבין רשות הרבים נסרים כמו מחיצות עומדים ויש בהם עומד מרובה על הפרוץ הרי דינו כדין מבוי מפולש שאינו ניתר אלא בפתח מכאן ולחי או קורה מכאן ואחר כך מערבין ואחר כל זה ניתר וראיה לכל זה שאמרנו הנך בבי דיציאות השבת פשט העני את ידו לפנים או פשט בעל הבית ידו לחוץ כל שכן המוציא חפצים מהבית שהוא רשות היחיד ומקום שחוצה לה ועל פתחה ממש רשות אחרת הרי נתברר לך שזה איסור גמור הוא ואם יהיו קורות או עמודין עומדין לצד הבתים הפתוחים לרשות הרבים תחת אותו הקירוי שעל פתחי הבתים הרי אלו לא מעלין ולא מורידין דכי אמרינן שיירה שחנתה בבקעה וכו' ותנן מקיפים בקנים ובלבד שלא יהא בין קנה לחבירו שלשה טפחים לא שנו אלא בבקעה שהיא עצמה כרמלית והרבה דברים התירו לעניין מחנה אבל מרשות היחיד לרשות הרבים אפי' על ידי סטיו איסור גמור וכל שכן אם יהיה בין הקורות והעמודין שכנגד פתחי הבתים יותר מג' טפחים במקום שהוא שוה עם רשות הרבים לא עמוק ולא גבוה ולא גדודיות ולא קרן זויות שהוא איסור ואין עירוב מועיל אלא במבואות שאין מפולשין ובחצרות. ואע"פ שהעירובין מדרבנן הוצאות דאורייתא נינהו ואיסור גמור הוא ולא מצינו בו צד היתר כלל.
והר”ר אביגדור כהן צדק זצ"ל כתב בתשובתו ועל אסקופותינו שאינן גבוהות מן הקרקע עשרה טפחים ולא רחבות ד' טפחים מותר להצניע המפתח בין הדלת ולאסקופא דמקום פטור הוא אך לא להצניעו לפנים מן הדלת:

Siman 104

<b>דין חפץ ששכחוהו ברשות הרבים וצריכין לו ברשות היחיד.</b>
אם צריך אדם לחפץ שברשות הרבים או יש לו חפץ בבית אחר שלו או להביא יין ורשות הרבים מפסיק יוליך תינוקת שם אם יקחוהו מאליהם ויביאוהו טוב הדבר כדאמרינן בפרק חרש ביבמות גבי מפתחות דבי מדרשא דאירכסו ברשות הרבים ואמר ר' יוחנן לידבר טליא וטליתא וליעלו התם ואם לא יבחנו להביא יעשה מחיצה של בני אדם יקבץ אנשים שם שלא ידעו שלשם מחיצה נאספו ויסדירם שלא יהא ג' טפחים בין זה לזה ויועיל כמו קנים. כדאמרינן בפרק מי שהוציאוהו גבי זיקי דאשתיור בריסתקא דמחוזא אבל מבית חבירו לביתו לא יועיל כך לפי שצריך עירוב כל זה בספר התרומה. מכל מקום צריך אדם ליזהר בזה שאין להתיר אלא בשעת הדחק וצריך לדקדק ולהביא שם אנשים שלא יבין אחד מהן שנאספו לשם מחיצה שאם ידע אחד מהם שנאספו לשם מחיצה אסור וכן נמי בקטן שלא יהא עושה על דעת אביו שאם יודע להבחין שנוח לאביו בכך אסור להוליכו לשם:

Siman 105

<b>דין בהמה במה מותרת לצאת בשבת.</b>
תנן התם במה בהמה יוצאה ובמה אינה יוצאה יוצא הגמל באפסר והאנקה בחטם והלבדקס בפרומביא והסוס בשיר וכל בעלי השיר כגון כלבים של ציידין יוצאין בשיר בין כרוכין בין נמשכין ר' ישמעאל אומר ארבע בהמות יוצאות באפסר בשבת הסוס והפרד והגמל והחמור אמר חזקיה ירושלמי סימנא וכן תהיה מגפת הסוס והפרד והגמל והחמור רב אמר הלכה כר' ישמעאל כלל כל הדברים כל נטירותא יתירתא משאוי היא ואסור לצאת בו בין לנוי בין לשמר. בס' התרומה פרה אסורה לצאת בשבת בחבל של צוארה בין לנוי בין לשמור דאינה צריכה שמירה שלא תברח אבל עגלים מותרין לצאת בחבל שצריכין שמירה ובורחין יותר מפרה גדולה וכשמוציא הסוס לרשות הרבים צריך שלא יהא יוצא החבל חוץ לידו טפח וגם צריך שיגביה טפח מן הקרקע החבל שבין ראש הבהמה לידו וכן נראה שאסור להניח זמם בחטם של עגל כמו שרגילין לעשות ויש בו יתידות קטנות שלא ינק הפרה בשדה דמשאוי היא.
ואחי ר' בנימין נר"ו כתב דמותר לבהמה לצאת בנגדי ברזל התחובין לה ברגלה כעין שנוהגין לסוסים ולחמורים ואינו דומה למה שאמרנו ולא בהמה בסנדל שברגליה דהתם די"ל בדלא קביעה והכא הרי הן תחובין וקבועין במסמרים יפה ועוד חזינן דהזיקן מצוי הלכך שרי:
ואסור לקשור שני גמלים או שאר שני בהמות בחבל אחד ולמושכן יחד בשבת אבל מכניס שני החבלים לתוך ידו. אין החמור יוצא במרדעת בזמן שאינה קשורה לו מערב שבת. ולא בזוג שבצוארה אע"פ שהוא פקוק ולא בסולם שבצוארה דעבדי לי' היכא דאית ליה מכה דלא חייך לה. בספר התרומה חמור יוצא במרדעת הקשורה לו מערב שבת ודווקא חמור שרי בקשירה אבל סוס לא וכן אסור להתיר האוכף מעל הסוס אפי' בחצירו ולא להסיר המרדעת מעל החמור ואם נצטנן מותר לתת על החמור דווקא המרדעת לחמם דאית ליה צערא טובא כדאמר חמרא אפי' בתקופת תמוז קריר ליה אבל על הסוס לא. מרדעת פי' בגד שמשימין על גבי בהמה תחת האוכף ובלעז סודיר"א ורבינו שלמה פי' בשטי"ל:

Siman 106

<b>דין תכשיטי אשה המותרין לצאת בהן בשבת:</b>
תנן התם במה אשה יוצאה ובמה אינה יוצאה לא תצא אשה לא בחוטי צמר ולא בחוטי פשתן ולא ברצועה שבראשה ולא בטוטפת המקפת מאזן לאזן ולא בסנבוטין המגיעין עד לחיים בזמן שאינם תפורין.
וכתב אחי ר' בנימין נר"ו הא דאמרינן לא תצא אשה לא בחוטי צמר ולא בחוטי פשתן דווקא כשאינן כרוכין וקשורין בשערותיה אבל מה שנוהגת לגדל בקליעת שערותן חוטין של משי וחוטין מזוהבין מותר דליכא למיחש דלמא שלפא ומחזייא דודאי אינה סותרת שערותיה בהך. ירושלמי תכשיטין למה הן אסורין אמר רב בא שהנשים שחצניות הן מתירתן להראות לחבירתה והיא שכיחה ומהלכת בהן ד' אמות.
בס' התרומה תכשיטי אשה חשוקי של כסף או זהב סביב לראשה ואין צעיף עליו דהיינו עיר של זהב והיינו עטרות כלות דאסרו אפילו בחול לכלות דוקא ואשיפינגולא של זהב דהיינו מחט שאינה נקובה שראשה אחד עב וסוגרת מפתחי צוארה או בצעיף וטבעת שאין עליה חותם בכל אלה תנן לא תצא ואם יצאת לרשות הרבים אינה חייבת חטאת ואסורין דילמא שלפא ומחזייא. ורב אמר אפי' בחצר אסורין מדתנן כבול ופאה נכרית יוצאת בהן בחצר מכלל דשארי אסורות ונזמי האף כמו כן אסורין אבל נזמי האזן פי' רבינו שלמה זצ"ל דמותרין דמהודקין היטב.
אמנם פי' רבינו תם זצ"ל דכל אלו תכשיטין מותרין דהלכה כרב עינוני בר ששון דלא אסר כי אם ברשות הרבים ופליג אמתני' אם כן לדידן דלית לן רשות הרבים גמורה מותר. ואומר אני כדי ליישב המתניתין דאפילו לדברי מתניתין דאסר כרמלית וחצר היחיד היינו לדידהו דאית להו רשות הרבים אבל לדידן דלית לן רשות הרבים רק כרמלית מותר דליכא למיגזר מידי אף לדידהו הוי גזירה לגזירה אסור כרמלית אטו רשות הרבים וברשות הרבים גופה גזירה דלמא שלפא ומחזייא לכך לדידן דלית לן אלא כרמלית לא גזרינן. אבל אין להתיר לדידן להיות עומד ברשות הרבים ולשתות ולרוק ולהשתין ברשות היחיד דלדידהו לית בהו אלא חדא גזירה. ונושקא של זהב או של כסף דהיינו כובליאר והיינו מכבנתא ובלע"ז רומינוסקיטא דתנן בה חייב חטאת גם לדידן אסור דכל שאסור מן התורה ברשות הרבים אסור לן אע"ג דלית לן אלא כרמלית אמנם יש לומר דוקא תלויה בלולאות חייב חטאת אבל אם תקועה הנושקא בשלשלאות של כסף או של זהב שיש שם תכשיט עליה מותר. או אם יש מחט באותה נושקא שסוגרת בה מפתחי מלבושה סביב צוארה מותר וזה הדבר פשוט לסמוך היתר. ודוגמת זה רגילות עשירות להוציא בשבת מפתח של כסף או של זהב ויש מחט וסוגרת בה מפתחי חלוקה בבית צוארה או קוטא שלה ועושה כן מפני [יראת] העבדים ומן השפחות שגונבים מפתחי התיבה שלהן ונותנת כל מפתחות תיבותיה בתיבה אחת שהמפתח שלה של זהב ונושאת בצוארה לתכשיט השבת. וכן איתא בירושלמי על רבן גמליאל שיצא במפתח של זהב בשבת. עתה התרנו תכשיטין לדידן דלית לן אלא כרמלית דאפי' לדידהו ברשות הרבים אינו אסור אלא משום שלפא ומחזייא עד הנה דברי התרומה.
ובספר יריאים מפרש מה טעם אנו מתירין עתה התכשיטין משום דעיקר איסורן אלא משום דלמא שלפא ומחזייא לחברתה והני נשי דידן רגילות הן בכך וחשובות הן וגנאי הוא להן להתפאר בתכשיטיהן הלכך שרי כדאמרינן מאן אורחא למיפק בעיר של זהב אשה חשובה אשה חשובה לא שלפא ומחזייא ומה שהתיר בעל התרומה בטבעות לא התיר לאשה אלא בטבעת שאין עליה חותם אבל טבעת שיש עליה חותם אסור ובהדיא מפרש בגמרא לא תצא האשה לא בנזמים ולא בקטלא וכו' ולא בטבעת שאין עליה חותם ואם יצאת פטורה הא יש עליה חותם חייבת ועוד שנינו לא תצא אשה במחט נקובה ולא בטבעת שיש עליה חותם וכו' ואם יצאת חייבת חטאת ומה שהתיר בשאר תכשיטין משום גזירה לגזירה אבל הנך דלדידהו חייב חטאת לדידן אע"ג דלית לן רשות הרבים אסור כמו שמפורש למעלה ומותר לאשה להוליך רצועה או משיחה סביב בתי שוקים שלה כדי שלא יפלו ואע"פ שאינה קשורה בהן ומותר לאשה לצאת באבן תקומה בשבת ואפי' במשקל אבן תקומה ואפי' אינה מעוברת אבל במשקל של משקל אבן תקומה אסור:

Siman 107

<b>דין תכשיטין המותרין לאיש לצאת בהן ודיני קמיע</b>
תנן תנו רבנן לא יצא האיש בסנדל מסומר ולא יטייל בו מבית לבית ואפי' ממטה למטה אבל מטלטלין אותו לכסות בו את הכלי ולסמוך בו כרעי המטה כתב אחי הר"ר בנימין נר"ו סנדל המסומר שדברו בו חכמים לא יכולנו לעמוד על עקרו ואינו כמו הסנדלים המצויין אצלינו ואלו שלנו אינן אסורין אלא גזירה שמא יצאו מרגליו. אלא שמא תשבר הרצועה שעליהן ויבוא להביאם ארבע אמות ברשות הרבים וכיון דברשות הרבים אינן אלא גזירה ברשות היחיד הוי גזירה לגזירה והשתא דלית לן אלא כרמלית אינו אסור ברשות היחיד כלל וכן כתב הר"ר אברהם בן הר"ר שלמה זצ"ל אלו הסנדלין שלנו למה הן אסורין גזרה שמא ישתלפו מרגליו ויבוא להביאם ד' אמות ברשות הרבים. ולא יצא במנעל יחיד בזמן שאינו ברגליו מכה אבל אם יש ברגלו מכה מותר. ולא בתפלה ואפילו למאן דאמר שבת זמן תפלין היא לכתחלה לא יצא דלמא מיפסקא ואתי לאייתויה ולא בקמיע בזמן שאינו מן המומחה אבל אם הוא מומחה בין דאיתמחי קמיע בין דאיתמחי גברא. דעבד תלתא קמיעין לתלתא גברי חד חד זימנא בין דאיתמחי קמיע דעבד חד קמיע לתלתא גברי והועיל להם מותר לצאת בו בין קמיע של כתב בין קמיע של עקרים בין חולה שיש בו סכנה בין חולה שאין בו סכנה ולא שנכפה אלא אפי' שלא יכפה ואלו הטבעות שכתובין בהן אותיות לרפואה סגון גות גות וזולתן ואין בהם חותם נראה שאסור אדם להוליכן בשבת אם לא נתמחו היטב בקמיע מומחה. לא יצא אדם בשיריון ולא בקסדא היא כובע נחשת או ברזל או עץ ולא במגפיים הם בתי שוקיים של ברזל ולא בסייף ולא בקשת ולא בתריס ולא באלה הוא עץ שראשו אחד עב או ברזל שראשו אחד עב ולא ברומח ואם יצא חייב חטאת.
בספר התרומה מותר לאיש לצאת בטבעת שיש עליה חותם אפי' ברשות הרבים גמורה דליכא למיגזר באיש דלמא שליף ומחזי ורבינו ישעיה זצ"ל כתב מבעיא לי בטבעת שאין עליה חותם גזרו בהו רבנן דלמא שליף ומחזי כי היכי דגזרו באשה בטבעת שאין עליה חותם אי לא ומצאתי בירושלמי בהלכה ולא בעיר של זהב והאיש על ידי שאינו שחץ מותר נשמעינה מן הדא רבן גמליאל ברבי לטייל בתוך חצרו בשבת ומפתח של זהב בידו וגערו בו חביריו משום תכשיט הדא אמרה אחד האיש ואחד האשה הדא אמרה אפי' במקום שאמרו לא תצא ואם יצאה אינה חייבת חטאת אסורה לצאת בו אפי' בחצר.
בספר יראים שני סרבלין ושני תכשיטין אחרים זה על זה והוא אינו צריך להם אלא לאחד מהם אסור מדתנן בפרק כל כתבי הקודש לענין דליקה ועוטף כל מה שהוא יכול לעטוף למדנו שלא במקום דליקה אסירי ורבינו שלמה זצ"ל הביא מכאן ראיה לאסור על האי דתנן בפרק במה אשה קמרא עלוי המיינא מאי אמר ליה תרי המייני קאמרת פי' אסורין הן והתרומה כתב מותר לצאת בשבת בשני סרבלין מפני הצינה ואפי' אם היה אדם אסור לצאת בשני חגורות דהא דאמר תלמודא תרי המייני קאמרת פי' רבינו שלמה זצ"ל שני פירושים אחד להיתר ואחד לאיסור ואחי ר' בנימין נר"ו כתב אפי' למאן דאסר תרי המייני נראה שאם בגדיו ארוכים וצריך לחגור חגורה בין כל בגד ובגד שלובש הרשות בידו ואין אנו אוסרין תרי המייני אלא זה על גב זה אם כן הני נשי דידן שיש להן כתנות שלובשין אותן ובהן המיינין תפורין לחגור מתניהן ואחר כך חוגרין עוד חגורה של משי או רצועה של כסף טוב להן שלא תחגורנה המייני הכתנות שלא יהיו חשובין כשני המיינין ודיי להן בחגורה או ברצועה ואם תאמר הרי המייני הכתנות נחשבות כמשאוי כיון שהן מחוברין בכתנות ובטלין לגבייהו שריין דאמר מר מתעטף אדם בכילה ובסכיה ויוצא בה לרשות הרבים והנכון היה להסיר אותן ההמיינין התפורין בכתנות שהרי אין בהן חשיבות כל כך וטוב להן להסתלק מן הספק והנראה בעיני שאין שום ספק בזה דודאי מאחר שהן תפורין בכתנות הרי ככסכוסי כולה ובטלין הן לגבי הכתנות ומותר להן לחגור חגורה אחרת ואין כאן משום תרי המייני. עוד כתב אחי. אומר אני דמותר להתעטף אדם בשני סודרין או לצאת בשני אנפיליאות מפני הצינה וכן אלו שיש להן שני אבנטים במכנסיהן האבנט האחד שבו תלויין הרצועות שקושרין בהן האנפיליאות והאבנט האחר שמחברין אותן למעלה במתניהן. נראה שמותר אם תפירת המכנסיים חלוקה לשני האבנטים. אבל אם אין תפירתן חלוקה [נראה] שאסור מדי דהוי אתרי המייני זה על זה דאסורין.
כתב בעל התרומה הרצועות או הפתילין התלויין באבנט שבתוך המכנסיים ופעמים שהן חשובין ויקרים ההן של משי ותלויים בהם קרסים מוזהבים וקושר ראשו השני באנפיליאות של עור או של בגד למותחן ופעמים שהולך יחף שמא מותר. אע"פ שנושא אותן החוטין החשובין התלוין באבנטו לפי שאם חפץ ילבוש האנפיליאות ויצטרך להם ואפי' ביום הכפורים פעמים שקושר בהם ראשי המכנסיים הנופלין למטה וזוקפן למעלה. והמחמיר לקשרן ולקובען באנפיליאות או לבתי שוקיים וכשנועלין ולובשן כורך ראשן השני באבנט וכשהולך יחף נשארו באנפיליאות ואינן כלל עליו טוב הדבר ויצא מכלל ספק תבא עליו ברכה.
וגאון אחר ז"ל כתב מה שמוליכין רצועות הנקראין איילירי באבנט כדי לקשור האנפיליאות או בתי שוקיים למותחן ופעמים שהולכין יחף כגון ביום הכפורים אי נמי בקיץ מרוב החום נראה שאין איסור בדבר ולא משאוי הוא דהא אמרינן פרק תולין מתעטף אדם בכילה וכסכסיה פי' רצועות התלויין בה ויוצא בה לרשות הרבים ואינו חושש. ואקשינן מאי שנא מטלית שאינה מצוייצת כהלכתא שאם יוצא בה בשבת חייב חטאת ומשני ציצית לגבי טלית חשיבה ולא בטלה הכא כילה מבטל לה הוא הדין מצינן למימר הכא דבטילי אגב האבנט מיהו אם הן מוזהבות או שהן של משי איידי דחשיבי לא בטלי דומיא דציצית דחשיב ולא בטיל. אמנם רבינו ישעיה זצ"ל כתב אלו הפתילין שהן תלויין באבנט של המכנסיים וקושר בהן בתי שוקיים אם אינו לובש בתי שוקיים אותן הפתילין משאוי הם להוליכן בשבת ולא דמי לכסכיסי כילה שכסכיסי כילה הן משמשין את הכילה ומתוך כך הן בטלין אצלה אבל הפתילין אינם תשמיש האבנט אלא בפני עצמן הן לקשור בתי שוקיים בהן וכיון שאין לו בתי שוקיים משאוי הן ואסורין. עד הנה דברי הרב זצ"ל.
ולצאת בשבת בבתי ידים הנקראים גוואנטי מפני הצינה אע"פ שיש למצוא צד היתר שהרי הן כעין מלבוש לידים. חוכך אני בהן להחמיר לפי שאין אדם יכול למשמש בידיו יפה ולעשות מה שצריך לו ופעמים שצריך למשמש בבשרו מפני כינה שעוקצתו אי נמי לחכך בבשרו וצריך להוציאם מידיו ושמא ישכח ויוציאם ד' אמות ברשות הרבים אך אם תפרן מערב שבת בבתי זרועיו של מלבושו או קשרן קשר של קיימא יפה דליכא למיחש דלמא משתלפי שרי. וכובע של לבד שקורין פלטרו או של קשין וכנפי טווסין לפי פי' רבינו שלמה ורבינו גרשם ז"ל מותר לצאת בו אך שיהא מהודק וקשור בטוב שלא יפילנו הרוח כדאמרינן ההיא סיינא שרי והתניא סיינא אסור לא קשיא הא דמהדק הא דלא מהדק ופירש"י דמהדק להיתר שהוא קשור ומהודק בראש היטב שלא יפילנו הרוח ורבינו חננאל ז"ל פי' סיינא כובע שמשימין בני אדם בראשיהן יוצא כמין פסל מן הראש כשיעור טפח הן חסר הן יתר ואנו ראינוהו פעמים רבות ועושין אותו להאהיל על הפנים שלא יכם השמש וכשהוא מהודק ביותר ואינו נכפף בבגד הוא חשיב כאהל ואסור. ובפרק בתרא דעירובין פירש סיינא כובע שעל ראש האדם שיש לו כנפים יוצאות כגון שפתים פשוטות גוננות על הפנים מפני השמש אם מהודק אפי' יש בו טפח שרי ואי לא אסור. ויש דמפרשין הא דמהדק הא דקתני מותר בכובע דמהדק בכל צדי הראש שהוא עשוי להוליכן כעין זה שקורין אלמוצא והא דקתני אסור בדלא מיהדק על ארבעת צדי הראש ושפתותיו בולטין מן הראש ולחוץ טפח דהשתא הוי אוהל ואסור אבל אינו רחב טפח מותר שאין זה דומה לאהל.
ורבינו ישעיה זצ"ל פי' כפי' רבינו שלמה זצ"ל דלאו משום אוהל נקט ליה שאין אהל במלבושי אדם אלא מטעם שמא יפריחנו הרוח והלכך מהדק שרי לא מיהדק אסור. ועל אלו הכובעים שהן של בגד דק נראה בעיני שצריך לקושרו תחת צווארו שהרי אינם מהודקים ומיושבין היטב על הראש ונוחין וקלין הן (להוציאן) [להפריחן] הרוח מראשן ויש לחוש שמא יוליכם ד' אמות ברשות הרבים אבל במטוה של נוצה של עזים ליכא למיחש שהרי מתיישב היטב בראש. וכן כתב בעל התרומה מטוה של עזים שלועזין בירוטא אפי' בלא קשור מותר [כיון] דמיהדק שפיר בראש. ועוד כתב אסור להניח על כתיפו שוליו של טלית הנופלין לאחוריו וכן שני קרנות טליתו התלויין למטה לפניו אסור להניחם על כתיפיו. ואם נפסקו רצועות סרבלו או לולאות שמכניס בהן ראשו מותר ללכת בכך לפי שהלולאות בטילות לסרבל ואם הם מוזהבות וראויות עוד לשומם בסרבל אם כן חשובות הן ולא בטלי ואסור ללכת בהן ברשות הרבים כמו טלית שאינה מצוייצת כהלכתא.
ובשם רבינו תם זצ"ל מצאתי היוצא בטלית מקופלת ומונחת לו בין כתפיו בשבת חייב חטאת פי' שאחר שנתנה על ראשו הגביה שוליה על כתפיו ואין זה דרך מלבוש והר"ר יוסף זצ"ל כ' אסור לקפל קרן הטלית על כתיפו דנראה כמשאוי אבל להתעטף בטליתו אע"פ שמתקצר קצת מלמטה ומתכסה בו כתיפו [וגופו] מותר וגאון אחר ז"ל כתב אסור לקפל אדם טליתו על ראשו ועל כתפו בשבת מפני חמה או מפני הגשמים דהכל משאוי הן. אבל לפי' רבינו חננאל זצ"ל משמע שאינו אסור אלא כשמסירה כולה מעליו ומקפלה ונושאה על כתפו. וזה לשונו כולהו רבנן לא ליפקו בסרבלא חתימא פי' דת המלך היתה באותו עת על כל הקונה סרבל מייתי ליה גבי מוכס ויהיב ליה מיכסיה וחתים עליה (באינך) [במטבע של אינך] כדי שידע שניטל מיכסיה וכל טלית שנמצאת בלא חתימה (ואינה) [אינך] בכנפיה נתפש לובשה כגונב המכס. הלכך מתיירא כל אדם לצאת בטלית שתלוי עליה חותם זה חיישינן שמא יפסק החותם ומפני פחדו של מוכס יסירנה מעליו ויקפלנה וישאנה על כתיפו כמשא לפיכך אסור כל אדם לצאת בטלית שיש עליה חותם:

Siman 108

<b>דין מחט הקבוע בבתי ידים לצאת בו ולהדקו בשבת.</b>
ואסור לאדם למתוח חוט התפירה דאמר מר המותח חוט התפירה בשבת חייב חטאת פי' דהוי ליה כתופר והתופר שתי תפירות בשבת חייב חטאת. כתב רבינו ישעיה זצ"ל נראה לי שאלו שעושין נקבים בפי בתי ידים ויש להם חוט מחובר עם מחט שמכניסין באותן הנקבים ומהדקין על ידיהן בין אם היה הפתיל מושם בנקבים מערב שבת מרווח והידקו בשבת בין אם הכניסו בנקבים בשבת אין בו משום תופר דתופר לא הוה אלא שרוצה בקיומו שיהא מהודק תמיד וכי רפה החוט קשה לו והלכך כשמתחו חייב חטאת אבל זה שאינו רוצה בהידוקו אלא בשעה שלובשו ובשעה שפושטו מרפה אותן אין בו משום תופר ואינו דומה אלא למי שיש בבגדו לולאות וקרסין ומחברן יחד בשבת. וגם מפני המחט שהיא נקובה אין לאוסרו דמחט נקובה האסורה אינה אלא כשאינה מחוברת בבגד אבל זאת שמחוברת בפתיל והפתיל מחובר בבגד ואינו נפרד לעולם מותר והוא הדין לפתיל העשוי למנעלים ודוקא אם יש נקבים הוא דמותר אבל לתפור חוט אחד בבתי ידיו וכשפושטו מרחיבו וכשלובשו מותחו ומהדק בתי ידיו תפירה היא זו ואסור דמה לי תפירה יום אחד מה לי תפירה עולמית.
והיראים כתב אותם שיש להם נקבים ובם חבלים בבגדיהם והחבלים קבועים ומהדקין אותן חושש אני עליהם מחטאת ואינו דומה למתיחת חבלים או רצועות שמהדקן בצוארו שלשם סופו להרפותן להוציא ראשו ואם חבלי בגדיהן מהודקין שאינו יכול לצאת אלא בהרפאתו מותר בחבלי הידוקי צואר. ואם חבלי הידוקי צואר רחבין שמוציא ראשו בעודן מהודקין ונמלך פעמים להניחן כך לעולם אסור להדקן בחוט של תפירה:

Siman 109

<b>דין ליתן מים על הבגד שיש בו טינוף או בלא טינוף אם יש בו משום ליבון.</b>
מצאתי בשם הר"ר אליעזר מוורמשא ז"ל מי שהסיך מים על רגליו בשבת ואיכא ניצוצות על בגדיו ועל מכנסים שלו אסור להשליך מים על מקום הניצוצות דהוה כמלבן אלא כיצד יעשה יטול ידיו ויקנחם במקום הניצוצות וליכא איסורא:
בספר התרומה. אסור לאדם ליכנס במים בשבת אם בגדיו נוגעים במים פן יסחטם כדאמרינן פרק אלו קשרים. והמלבן הוי אב מלאכה אבל משום מצוה מותר כגון להקביל פני רבו כדאמרינן פרק בתרא דיומא. ונדה שטובלת בבגדיה במים ביום טוב מתוך שלא הותרה לה להטביל בגדיה אלא דרך מלבוש זכורה היא שלא תסחוט. ואם יש טינוף על בגדיו יקנחם בסמרטוט ואינו נותן עליו מים דשרייתו זהו כבוסו כדאמרינן פרק דם חטאת ופרק נוטל כיון דאיכא טינוף שם אבל אי ליכא טינוף שם אין נתינת מים בבגד קרוי כיבוס ואינו אסור אלא שמא יסחוט דהוי ליבון ובמקום מצוה לא גזרו רבנן. וכן המקנח ידיו במפה שאין מתכוון לליבון ואין שם רק מים מעט מותר אבל יין ושאר משקין בלא מים אין חששא אם טובל בהן בגדיו.
והיראים כתב שאפי' אם אין טינוף בבגד אסור ליתן עליו מים. וכן כתב בשם רב יהודאי גאון זצ"ל אי נפל חמרא על לבושא בשבת אסור למישדא עליה מיא הלכך צריך אדם ליזהר שלא ליתן מים על בגד בין של פשתן בין של צמר ואפי' אם ידיו מטופחות במים מרובין צריך שלא לנגב בבגד בעוד שהמים מרובין עליהם. ולרבוי המים לא ידעתי שיעורן הלכך מנהג כשר הוא כשאדם רוחץ ידיו בשבת שיזרוק המים מידיו וינער בכח קודם שיקנח ידיו במפה או בבגד. וכי אמרינן שריית הבגד זהו כיבוסו דוקא במים אבל יין או שכר מותר דאין זה כיבוס אלא טינוף עד כאן דברי היראים.
והא דאמר רב כהנא טיט שעל גבי בגדו מכסכסו מבפנים ואין מכסכסו מבחוץ פי' רבינו תם זצ"ל דבאותן של פשתן קאי דמחזי כמלבן. אבל של צמר ושל משי מותר. אמר רב הונא המנער טליתו בשבת חייב חטאת פי' מנער טליתו מן העפר ומן המים דהוי כמלבן ומוקמינן ליה בחדתי ואוכמי דקפיד עלייהו. ואלו הכובעין דקין של פשתן אסור לכסכס אותן בשבת כדי לרככן לפי שהן קשין אחר רחיצתן. ומנהג העולם לכסכס אותן בידיו מעט ואסור לעשות כן משום שלליבונו הוא צריך. כן כתב רבינו ישעיה זצ"ל וה"ה לחלוק ומכנסים וכל בגדי פשתן דריכוכן זהו ליבונן:

Siman 110

<b>דין רחיצה בשבת בחמין או בצונן בכלים או בקרקעות.</b>
ואסור לאדם לרחוץ כל גופו בחמין בשבת ואפי' הוחמו מערב שבת ואפי' בקרקע אבל בחמי בראשית כגון חמי טבריה ודוגמתן דווקא בקרקע מותר. ומה שאסרנו לרחוץ כל גופו בין אבר אבר בין כל גופו יחד אסור אבל פניו ידיו ורגליו לחודיה שרי ואפי' בכלי דאיתמר חמין שהוחמו מערב שבת למחר רוחץ בהן כל גופו אבר אבר ושמואל אמר לא התירו לרחוץ אלא פניו ידיו ורגליו והלכתא כשמואל דתניא כוותיה. כתב אחי ר' בנימין נר"ו לא מצינו בכל התלמוד שרחיצה בנהר אסורה בשבת אלא שיטה בלבד ואפי' שיטה אין בה אלא משום שבות כדאמרינן ולא שטין על פני המים גזרה שמא יעשה חבית של שיטין. הלכך מי שרואה קרי בלילי שבת ורוצה לטבול בשבת הרשות בידו אך צריך לו ליזהר שלא לשוט. ולא יעקור רגליו מפני שנראה כשט ויזהר עוד שלא יחבט במים בכח שיקלחו חוץ לד' אמות אפי' בתוך הנהר שאין מטלטלין בכרמלית חוץ לד' אמות. וצריך עוד ליזהר שלא יוציא המים על בשרו חוץ לד' אמות בתוך הנהר ושלא יצא לחוץ עד שינגב עצמו תחלה. ירושלמי בפרק משילין ולא שטין על פני המים ר' יעקב בר זבדי בשם ר' אבהו אמר זאת אומרת שאסור לאדם להשיט דבר ולהוליכו מאצלו ודכוותה אסור לאדם להשיט דבר ולהביאו אצלו רב אבא מרי ור' מתניה הוון יתבין חמין לחד בר נש פצל מיא לכא ולכא ושתי אמר רב אבא מרי לר' מתניה הדא הוא דאמר ר' יעקב בר זבדי בשם ר' אבהו אסור לאדם להשיט דבר והוליכו מאצלו. אמר ליה הדא הוא דתנן שובר אדם את החביות לוכל ממנה גרוגרות.
מצאתי לגאונים זצ"ל אם עומד אדם בשפת הים ונוטל ידיו ממימי הים אין זה מטלטל מכרמלית לכרמלית דגבול ים הכל מקרי ים ועוד שהוא גדול והולך שם הכל ככרמלית של ים הוא חשיב. וראיה מפרק קמא דעירובין לשון ים שנכנס לחצר כו' ונהר נמי היינו טעמא. וגאון אחר זצ"ל כתב מה שבידי מרחיצת השבת זה הוא כי בודאי בני עירנו שרוחצין בנהר שהוא כרמלית ויוצאין בלא ניגוב לרשות הרבים שהיא שפת הנהר נראה לי כעיקר שהוא אסור מהא דגרסינן בפרק תולין אמר רבה האי מאן דסחי במיא לינגוב נפשיה והדר ניסק דלמא אתי לאפוקי מיא ד' אמות מכרמלית לרשות הרבים אי הכי כי קא נחית נמי הא קא דחי מיא ארבע אמות בכרמלית כוחו בכרמלית לא גזרו רבנן.
ונראה שזהו פירושו האי מאן דסחי במיא צריך לנגוביה נפשיה כגון שרוחץ במקום שיש לצידו תוך ד' אמות כותל שהוא כרמלית כגון עמוד תשעה ורחב ארבעה או עמוד תשעה ורחב פחות מארבעה דהוי מקום פטור וכשירחוץ יעלה באותו עמוד שהוא מקום פטור או כרמלית דמכרמלית לכרמלית תוך ארבע אמות מותר וכן נמי מכרמלית למקום פטור תוך ארבע אמות מותר אי נמי כגון שיש תוך אותן ד' אמות שרוחץ מהני ביצתא דמישן שהן ספינות קטנות דחשיבות ככרמלית ומנגב עצמו באלו המקומות ומקשה התלמוד אי הכי דקא נחית נמי הא קאי דחי מיא ד' אמות בכרמלית כלומר כשיורד לים או לנהר לרחוץ דוחה המים בירידתו והולכין מכחו ד' אמות ותרצינן כוחו בכרמלית לא גזרו רבנן מאחר שהטילטול עצמו אינו אלא מדרבנן כולי האי אפי' בכחו לא גזרו ומי שרוצה לרחוץ עצמו בזה הענין שיש עמוד בצדו שיוכל לנגב עצמו תוך ד' אמות צריך ליזהר שלא יעקור עצמו ורגליו מן הארץ אפי' במעיין שהוא בחצירו כדגרסינן ביום טוב ולא שטין על פני המים גזרה שמא יעשה חבית של שייטין. וזה אסור אפי' ביום טוב דשריא רחיצה בלא ניגוב ומכל זה שאנו אומרין שאסרו רבותינו לרחוץ בשבת בלא ניגוב אפי' תוך הנהר עצמו משום איסור ארבע אמות בכרמלית כל שכן אלו שרוחצין בשבת בנהר שלנו ויוצאין לאלתר בלא ניגוב ומטלטלין ד' אמות בכרמלית ופעמים שמטלטלין בשפת הנהר על הקרקע שהיא רשות הרבים ד' אמות וזה אין לי ראיה להתירו.
וכל מה שתמצא בדרז"ל ברחיצה שהיא ברשות היחיד כגון מרחצאות או מעיין שהיא ברשותו ומה שאמרו הרוחץ במי מערה בחמי טבריה ונסתפג אפי' בעשר אלונטיות לא יביאם בידו כבר מזכיר בה נסתפג באלונטיות. וצריך לנגוביה נפשיה אי נמי מי טבריה כשרוחץ בהן במקום שיש מחיצות וכשיביא האלונטיות בידו יביאנו דרך רשות היחיד אי נמי דרך גגות ודרך קרפיפות כר' שמעון אי נמי בעיר שכולה מעורבת דכולה רשות היחיד היא והא נמי דגרסינן בפ' שמנה שרצים רוחצין בים הגדול ובימה של סדום אי נמי לשון ים שנכנס לחצר מכל מקום צריך לנגוב נפשיה כדגרסינן בפרק במה אשה יוצאה לא תצא אשה לא בחוטי צמר ולא בחוטי פשתן ולא תטבול בהן עד שתרפם וכיון דבחול לא תטבול בהן בשבת לא תצא דילמא מתרמיא לה טבילה דמצוה ושריא להו ואתי לאייתויינהו ד' אמות ברשות הרבים אך מכל מקום צריך לנגוביה נפשיה. איכא דמקשה היכי אסר רבה דלמא אתי לאייתויי מיא ד' אמות בכרמלית השתא ברשות הרבים לא אסור אלא מדרבנן דפחות מכשיעור היא אי נמי אין דרך הוצאה בכך ואיכא לתרוצי דהאי כשיעור דקאמרינן בפרק המוציא מים בכלי כדי לשוף בהן את הקילור דהוי דבר מועט דאין שיעור הוצאת המים כשאר המשקין דדינו ברביעית ומה שהקשו נמי אין דרך הוצאה בכך איכא למימר הא דאמרינן בסוף פרק הזורק אמר רב פפא זרק ונחה בפי הכלב בפי הכבשן חייב ואמרינן והא אנן תנן קלטה אחר קלטה כלב פטור התם דלא קא מיכוון הכא דקא מיכוון אמר רב בבי בר אביי אף אנן נמי תנינא יש אוכל אכילה אחת וחייב עליה ד' חטאות ואשם אחד זר טמא שאכל חלב והוא נותר מן המוקדשין והוא ביום הכפורים. ר' מאיר אומר אם היה בשבת והוציאו בפיו חייב אמרו לו אינו מן השם ואמאי אין דרך הוצאה בכך אלא כיון דקא מיכוין מחשבתו משוי ליה מקום והוי כמקום חשוב שיש בו ארבעה על ארבעה. ואע"פ שהוציאו בפיו דאיכא למימר אין דרך הוצאה בכך מאחר שהוא מכוין ומשוי ליה מקום הוצאה חשיבה היא כדאמרינן לגבי ידו ידו של אדם חשובה לו כארבע אמות על ארבע אמות. ומאי דאמרינן בפרק המצניע בפיו ובמפרקו פטור מאי טעמא לא אמרינן מחשבתו משוי ליה מקום דהתם הוצאת כלים הוא כמוציא בפיו דאע"פ דהוא במחשבתו משויא ליה מקום בטלה דעתו אצל כל אדם אבל אוכלין שדרכן של אדם להתפרנס בתוך פיו אע"ג דאין בו ארבעה על ארבעה מחשבתו משוי ליה מקום ובפי הכבשן ובפי הכלב נמי שאדם נותן אוכלין בפי הכבשן ובפי הכלב הכא נמי למאן דסחי פעמים שאדם נהנה בלחות המים בין בגופו בין בשערו אי נמי איכא למימר אע"ג דאין דרך הוצאה בכך מכל מקום פטור אבל אסור וכי היכי דאסרו ברשות הרבים הם הכי נמי אסור בכרמלית.
וכתב אחי ר' בנימין נר"ו שלא היה צריך המקשה להאריך כל כך והא דאמר שהמים פחות מכשיעור ונדחק להפריש שיעור מים משאר משקין זהו אפשר שהרוחץ כל גופו במים לא יהא טופח על בשרו כמה רביעיות והא דאמרינן מים כדי לשוף בהן את הקילוריות מפרש בירושלמי אמר ר' אליעזר הדא דאת אמר באילין מיא דטלא ברם באילין דידן כדי להדיח פני מדוכה וזה ודאי אי אפשר שלא יהא טופח על בשרו כשיעור הזה ומה שאמר אין דרך הוצאה בכך ודאי אין דרך הוצאה בכך אבל מכל מקום לא נתיר אותו לכתחלה והוי כשאר פטורי דשבת ורבה נמי דאמר לנגוב שפיר לכתחלה קאמר שגם בכרמלית אין מטלטלין בו לכתחלה אלא בד' אמות. וגאון אחר השיב הרוחצין במי נהר בשבת לא מצינו בשום מקום שאסור לשפשף שאין מלאכת כיבוס בבעלי חיים ולא נאסרה רחיצה אלא בחמין שהוחמו בשבת ושהביא ראיה ר' יוסי אומר יורד וטובל ובלבד שלא ישפשף לא כוון חביבי דבריו שדברי ר' יוסי אינן לא בשבת. ולא ביום הכפורים אלא אפי' בחול ואצל מי שהיה שם כתוב על בשרו היא שנויה ואיסור השפשוף משום מחיקות השם היא. ואומר אני שהחליף אחי משנתו ורצה להביאה ראיה מזו ששנינו הרואה קרי ביום הכפורים יורד וטובל כדרכו ולערב ישפשף והוינן בה ולערב ישפשף מה דהוה הוה ואוקימנא אימא ומבערב ישפשף למד אחי מכאן אלמא שיפשוף ביום הכפורים אסור ההוא שיפשוף בחמין הוא דהא משום שלא יהא עליו דבר חוצץ קא עביד ליה ואשמעינן שיהא אדם משפשף מבערב יום הכפורים שלא יהא דבר חוצץ שאם יראה בלילה או למחר קרי יטבול ויטהר. ובעל התרומה כתב אסור לאדם ליכנס במים בשבת אם נוגעין בגדיו במים פן יסחטם כדאמרי' פרק אלו קשרים פגע באמת המים כו' והמלבן הוי אב מלאכה אבל משום מצוה כדי להקביל פני רבו מותר כדאמרינן פרק בתרא דיומא מכל מקום צריך ליזהר פן יבא לידי סחיטה וליבון:

Siman 111

<b>דין ספינה ללכת בה בשבת ולצאת ולבוא לתוכה.</b>
בספר התרומה ואסור ללכת בספינה בשבת ואפי' נכנס בה מערב שבת דנראה כשט וגזירה שמא יעשה חבית של שייטין או גזרה שמא ינהיגנה ארבע אמות דרך המים שהוא כרמלית וכל שכן חוץ לתחום ואם נכנס בה ג' ימים קודם השבת שרי להיות בתוכה וללכת בה אפי' בשבת. דתניא אין מפליגין בספינה פחות מג' ימים לפני השבת. ולדבר מצוה שרי אפי' מערב שבת. ולעבור ים שקורין אינגליטירא כשרגילין לעבור ביום אחד כשיש להם רוח טוב מותר ליכנס בבקר בערב שבת אפי' שלא לדבר מצוה אמנם בכל ענין שנכנס בספינה או בהיתר או אפי' בשבת עצמה מותר ללכת בכל הספינה אע"פ שהלך חוץ לתחום ואע"פ שלא שבת באויר מחיצות מבעוד יום דהלכתא כרב דפסק פ' מי שהוציאוהו כרבן גמליאל בדיר וסהר וספינה אבל בקרון אסור לילך אע"פ שהגוי מנהיג את הבהמה דהוי ליה צדדין אסורין כדאי' פ' מי שהחשיך.
ורבינו חננאל זצ"ל פי' הא דתניא אין מפליגין בספינה פחות מג' ימים קודם לשבת יש מי שאומרין בזמן שגוששות ואין במים י' טפחים ומשום גזרת תחומין נגעו בה. אבל למעלה מי' טפחים לא גזרו ומשום הכי נהגו להפריש בים הגדול.
ורבינו ישעיה זצ"ל כתב דהא מתניתין דאין מפליגין בספינה פחות מג' ימים קודם השבת אליבא דבית שמאי היא דאמרי אסור להתחיל במלאכה אלא אם כן יכול לגומרה מבעוד יום. והכא כיון דאינו מפליג אלא לימים רבים צריך להתחיל ג' ימים קודם השבת שלא יראה שעל דעת לילך בשבת נכנס שם. אבל בית הלל שרי אפי' במלאכות גמורות עם השמש כל שכן בזה שאין בו שום מלאכה אלא שנראה כעושה חפציו בשבת. וכיון דבית הלל פליגי עלי' בודאי דלית הלכתא כי הא מתניתא. אלא אפי' לא נכנס בה אלא עם השמש מותר וכן כתב גם בעל הלכות גדולות כל היכא דקנא ליה שביתא מחולא שפיר דמי למיתב בה בשבתא וסגויי בה מה לי מבעוד יום מה לי שלשה ימים קודם השבת הילכך שפיר דמי.
ועוד מצאתי מה שנהגו ליכנס בתוך הספינה מבעוד יום בערב שבת כשדעתו להפליג למחר ונהגו לקדש בה ולאכל שם לא ידענא אמאי דכיון דהוא גופיה ישנו שם בשעה שקדש היום בלא אכילה ובלא קידוש נמי קני שביתה כדתנן בפ' בכל מערבין כיצד עושה מוליכו בראשון וכו' ופי' רבינו שלמה זצ"ל בשמעתא נתנו באילן וכו' דמייתינן לה התם דעל ידי שלוחו קאמר דאיהו גופיה בלא פת קני ליה שביתה כיון דהתם יתיב קדיש עליה יומא וכן עיקר כדאמרי' בשילהי פירקא אמר רב יהודה עירב ברגליו בראשון מערב ברגליו וכו'. הלכך כיון דשבת באויר מחיצות מבעוד יום יכול לחזור לביתו וליכנס בה בשבת ולהפליג חוץ לתחום ולטלטל בכולא דהוי ליה כד' אמות כדקיימא לן בריש מי שהוציאוהו ברבן גמליאל בספינה לכוליה עלמא וטעמא מפרש התם רבא הואיל ושבת באויר מחיצות מבעוד יום. ופי' רבינו חננאל זצ"ל שישב בה מערב שבת בזו הספינה ומעשה ברבן גמליאל שבאו מפלנדסין והפליגה ספינתו בים בשבת הפליגה כדפי' ר' שלמה ורבינו שמואל בר מאיר זצ"ל ובהאי שמעתא קמייתא דמי שהוציאוהו מבעיא לן אם יש תחומין למעלה מעשרה אי לא בעמוד גבוה עשרה ואינו רחב ארבעה אי נמי דקא אזיל בקפיצה פי' על ידי שם. ואמרינן תא שמע מעשה שבא מפלנדסין כו' ופי' רבינו שלמה זצ"ל סתם ספינה למעלה מעשרה היא מהלכת ודמי לקפיצה באויר. מתוך פי' זה אין לאסור להפליג בספינה בשבת משום דמחזי כשט ומשום גזירה שמא יעשה חבית של שייטין כדפי' בס' התרומה דקפיצה באויר דמיא ואע"ג דלא איפשט התם חד בעיא לא איכפת לן מידי בהא כיון דקי"ל כרבן גמליאל בספינה ופשיטא דאיהו סבר דאין תחומין וגם לא חייש שמא יהלך ברקק כדאיתא התם. ואע"ג דתניא בפרק קמא דשבת דאין מפליגין בספינה פחות מג' ימים קודם השבת מפרשינין דווקא (לרשות הרבים) [לדבר הרשות] אבל לסיפוק מזונותיו הוי כדבר מצוה דמפרש התם דמותר ומביאין ראי' מפרק בתרא דמועד קטן וטעמא דאין מפליגין פחות מג' ימים רבו הפירושים אבל היותר נכון לפרש מטעם שלא יבא לחלל את השבת אם יפליג בה סמוך לשבת כולי האי אם דעתו להפליג ולהרחיק ומקמי הכי לא נראה לחכמים להחמיר בדבר דלא היו יכולין לעמוד בה. ומעתה כי היכי דאם שבת בספינה מבעוד יום יכול לטלטל בכולה הואיל ושבת באויר מחיצות הכא נמי נראה לכאורה אם שבת בעיר מוקפת שכולה גוים מבעוד יום דמותר לטלטל בתוכה הואיל ושבת באויר מחיצות. דאפי' שבת בבקעה והקיפוה גוים מחיצה מסקינן בשמעתא קמייתא דמי שהוציאוהו כשמואל דתניא כוותי' וכן פסק רבינו חננאל ז"ל.
ומותר לטלטל בתוכה על ידי זריקה אפי' חוץ לאלפים אמה שאינו יכול להלוך כדאיתא התם כל שכן היכא ששבת בהוקפה מתחלה דליכא מאן דפליג דמותר לטלטל בכולה אם אין רשויות אסורות. ואע"פ שמותר ליכנס בספינה מבעוד יום כדי להפליג למחר אסור לצאת ממנה אם הלכה מחוץ לתחום דאע"ג דאמרינן בריש מי שהוציאוהו בעא מיני' הוצרך לנקביו מהו ופשיט לי' דמותר דוקא במי שהוציאוהו גוים קא מבעיא ליה וכן פירשו רבינו חננאל ורבינו שלמה זצ"ל אבל כשיצא לדעת אפי' הוצרך לנקביו לא אמרינן בהא כיון דעל על דמסיק התם דמותר אם הוציאוהו גוים. שוב מצאתי בדברי רבינו שמואל ב"ר מאיר זצ"ל וגם בדברי ר' נתן המכירי זצ"ל בשם רבינו שלמה זצ"ל שמותר לכנס בספינה בשבת ולצאת חוץ לתחום ולטלטל בתוכה כיון ששבת באויר מחיצות מבעוד יום ועוד כתבו ואמרו גדולה מזו דאפי' לא נכנסו לה מבעוד יום שמותר להפליג בשבת עצמה אך בזה לא נהירא לרבינו יצחק הזקן מדנפיר ז"ל ממאי דאמרינן בפ' תולין חזי מר האי צורבא מרבנן דאזיל וגני במעברא ועבר להאי גיסא וסייר פירי ואמר למינם קא מיכוונא אמר להו הערמה דרבנן וצורבא מרבנן לא אתי למעבד בתחלה. הרי אע"פ שלא היה יוצא חוץ לתחום אסור אם לא בהערמה. אבל חוץ לתחום זה ודאי אסור ורבינו יואל זצ"ל הקשה מפרק קמא דשבת דתנן התם דאין מפליגין בספינה פחות מג' ימים קודם השבת. ומצור לצידון אפי' בערב שבת שרי ונראה דההיא דתולין לא תקשי לרבותינו רבינו שלמה ורבינו שמואל ז"ל דלא קפיד תלמודא אלא משום הערמה דהוה צורבא מרבנן ותלמיד חכם שני ויש לו לקדש במותר לו ולא להערים ולכך היו קובלין עליו ואמר להו הערמה דרבנן וכו' פי' בהערמה כזו אין להחמיר בה שאפי' היה אומר בהדיא שלשמור פירות הולך אין כאן אלא איסור דרבנן דתניא בסוף פרק בכל מערבין לא יהלך אדם בתוך שדהו לידע מה היא צריכה וכו' ותו תנן בפ' שואל אבל מחשיך הוא לשמור ומביא פירות בידיו אבל בשבת עצמו אין לו לילך כדי לשמור ואפי' בתוך התחום הלכך כיון דאפי' אם אמר בהדיא אין כאן איסור אלא מדרבנן כיון דצורבא מרבנן הוא לא אתי למיעבד בתחלה באיסורא כיון דידע להערים ולעשות בהתירא דהיא הערמה דלא מוכחא מילתא והלכך אין לנו להחמיר בה אפי' לגבי דידיה אע"ג דהוה צורבא מרבנן אבל מה שהיה נכנס בספינה ואפי' לצאת חוץ לתחום בזה לא הי' מקפיד התלמוד דמאן לימא לן דלאו חוץ לתחום הוה ואעפ"כ לא הוה קפיד אלא בהערמה כדפרישית וכן הוא שחבירו מוכיח עליו דהרי שקל ברא דתומא ומנח ליה בברזא דחביתא ואמר אנא לאצנועי קא מיכוונא ובהא ליכא איסור מידי דהא קיימא לן בפרק חבית כר' יאשיה דמקיל בשפופרת שחתכה ולא מיתקנא ואם כן אמאי קפיד עליו אלא ודאי לא הוי קפיד תלמודא אלא משום הערמה ואמר ליה דאף בהערמה זו אין להחמיר ומותר לו לגמרי שאפי' הי' אומר בפי' דליסתום קא מיכוין ולא להצניע אין כאן איסור בסתימה זו אלא מדרבנן דמחזי כבונה ולא בונה ממש דהוי כבנין חקלאה ולא סתימה מעליא ועוד אין בנין בכלים וכל שכן באוכלין והלכך בהערמה זו אין להחמיר. ומפרק קמא דשבת שהביא רבינו יואל זצ"ל מצור לצידון דמשמע דוקא בערב שבת הוא דשרי ולא בשבת אין נראה לסתור דברי רבותינו הגאונים ז"ל מאורי הגולה מפני כן דהתם לדבר הרשות קאמר הלכך דווקא בערב שבת ולא בשבת עצמה אבל לדבר מצוה לעולם אפי' בשבת עצמה מותר וכבר פירשו רבותינו כולם ז"ל כי מה שאדם יוצא לסיפוק מזונותיו דבר מצוה הוא חשיב. והרב ר' אביגדור כהן צדק זצ"ל השיב לנו בכתב גלילי ידיו הנכנס בספינה מערב שבת אל יצא משחשיכה מתוכה שאם יצא ממנה וירצה ליסע לא יוכל עוד לחזור לתוכה דהוי ליה כיוצא לדעת מחוץ לתחום וכן מצאתי לגאון אחר ז"ל ספינה הקשורה במחוז ולן בה יהודי בשבת וכסבור שילך בשבת ונתקלקל העת וחזרה אסור לצאת ממנה בשבת ומסתברא דהא דאמר אסור לצאת ממנה כשנסעה דווקא שיצאה הספינה חוץ לתחום אלפים אמה אבל אם לא יצאה חוץ לתחום מותר לצאת ממנה אע"פ שנסעה. תנו רבנן ספינות קשורות זו לזו מערבין ומטלטלין מזו לזו נפסקו נאסרו חזרו ונקשרו בין שוגגין בין מזידין בין אנוסין בין מוטעין חזרו להתירן הראשון. תוספתא בתים שבספינה צריכין עירוב ושאר שאין להם בתים הרי הן כשרויין בחצר. לווחין שבספינה אין מטלטלין אותן ואם היו מכסין בהן פירות או כלים הרי הן ככיסוי כלים ומטלטלין אותן וכתב אחי ר' בנימין נר"ו מאחר דקי"ל דבתים שבספינה חייבים בעירוב דינן כדין חצר שאם יש שם שני ישראלים חלוקים בשני בתים צריכין לערב. ואם אינם חלוקים בשני בתים אינם צריכין לערב ומסתבר דכל זמן שאינן צריכין עירוב אינן צריכין לקנות רשותו של נכרי ואם הם צריכין עירוב צריכין כמו כן לקנות רשותו של נכרי או יש לומר כיון ששכרו הספינה די להם באותו השכר ואין צריכין עוד לקנות רשותו של נכרי אפי' במקום שצריכין עירוב והנכון לפרש ולהבליעו בשכר הספינה. ורב יהודאי גאון זצ"ל נשאל מהו להשכיר רשות מן הנכרי לטלטל בכל הספינה בשבת והשיב דלא צריך וגאון אחר זצ"ל כתב ספינה מותר לטלטל בכולה ואין צריך לקנות רשות מן הנכרי כמו בחצר. כתב הרב אביגדור כהן צדק זצ"ל דוגית שאינה גבוה מן המים עשרה טפחים אין מטלטלין בה אלא בד' אמות. תנו רבנן הזורק מן היבשה לים ומן הים ליבשה מן הים לספינה ומן הספינה לים פטור אבל אסור איתמר ספינה רב הונא אמר מוציא הימנה זיז כל שהוא וממלא רב חסדא ורבה בר רב הונא אמר עושה מקום ארבעה וממלא ואע"ג דרב הונא רביה דרב חסדא הלכה כרב חסדא ורבה בר רב הונא דהוו להו רבים וכן פסקו רבינו יצחק פאסי ורב יהודאי גאון ז"ל. ולהשליך מים או להשתין בדפני הספינה ושותת ויורד לים מותר דקי"ל כוחו בכרמלית לא גזרו רבנן.
מצאתי שהר"ר ישעיה זצ"ל היה נכנס ועובר בשבת בוויניציאה באותן ספינות לפי שהן צריכין לעבור בספינה משכונה לשכונה שהיא יושבת במים והי' אומר שהנכרי המנהיגים את הספינה לעצמן הן מתכוונין והר"ר מאיר זצ"ל הקשה לו מפרק תולין כדאמרו ליה רבנן לרב אשי חזי מר האי צורבא מרבנן ור' יעקב שמיה ואמרי לה רב חליון שמיה דאזיל ומיכרך וגאנא במעברא ואמר למינם קא מכוויננא אמר ליה הערמה קא אמרת דרבנן הוא וצורבא מרבנן לא אתי למיעבד בתחלה אלמא הערמה אסירא. תנו רבנן ספינה הבאה בים אין עולין מתוכה ליישוב אלא אם כן היתה בתוך התחום עד שלא חשיכה. מעשה ברבן גמליאל וזקנים שהיו באין בספינה וקדש עליהם היום אמרו לו לרבן גמליאל מהו לירד. אמר להם צופה הייתי והיינו בתוך התחום עד שלא חשיכה אלא שנטרפה ספינה פעמים הרבה באותה שעה עשה נכרי אסקלא לירד בה אמרו לו לרבן גמליאל מה אנו לירד אמר הואיל ולא עשאה בפנינו מותרין אנו לירד וירד רבן גמליאל וירדו אחריו זקנים בו הא למדת שכל מה שהנכרים עושין לעצמן מותר לישראל להשתמש בו.
ומצאתי בדברי הגאונים ז"ל שאם המחוז יבש שאין הספינה יכולה להתקרב ביבשה כדי שיעשו כבש מותר לירד בעברה היא בוצית קטנה שהעברה היא כגשר והר"ר אביגדור כהן צדק זצ"ל כתב שאין ליכנס בדוגית קטנה אם היא שטה על פני המים וזזה ממקומה אך אם היא עומדת הויא כארעא סמיכתא.
וכתב אחי ר' בנימין נר"ו ספינה הבאה מחוץ לתחום שיש בה ישראלים והוציאום נכרים בכח מן הספינה והניחום בעיר כל העיר כולה הויא להו כארבע אמות ומותרין להלוך בכולהו כדאמרינן גבי מי שהוציאוהו נכרים והוליכוהו לעיר אחרת כל העיר כולה כארבע אמות אבל חוץ לעיר אסורין אפי' אמה אחת. מיהו אית לעיוני שלא יעשו הערמה דאם כן הוי להו כיוצא לדעת ואמרינן התם אמר רב נחמן אמר שמואל יצא לדעת אע"פ שהחזירוהו נכרים אין לו אלא ארבע אמות וכן כתב רבינו ישעיה זצ"ל כיון דקי"ל דהלכה כרב דפסק כרבן גמליאל אף בדיר וסהר אלו הבאים בספינה בשבת והוציאום נכרים חוץ מן הספינה ונתנום בתוך העיר כל העיר כולה היא להם כארבע אמות ודבר זה שאלנו להר"ר אביגדור כהן [צדק נר"ו] והשיב ספינה הבאה מחוץ לתחום ונכנסת לתוך העיר רב אלפס ז"ל פסק כרב דאמר הלכה כרבן גמליאל אף בדיר וסהר מיהו צריך שתכנס לתוך היקף חומת העיר ואז חשיב כד' אמות. וי"א כי רבינו חננאל זצ"ל פסק כשמואל דתניא כוותי' ומסתברא דמותר לצאת מן הספינה שבאה מחוץ לתחום אם נכנסת לתוך היקף חומת העיר אפי' אם לא הוציאוהו נכרים שהרי רבותינו פירשו מה שאדם יוצא לסיפוק מזונותיו הוא חשיב כדבר מצוה ומביאין ראי' מפרק ואלו מגלחין במועד ואפי' יצא להרוחה מדמו ליה רבנן ליצא למזונות וקי"ל כוותייהו. והא דתנן פעם אחת לא נכנס ללמן עד שחשיכה אמרו לו לרבן גמליאל מה אנו לירד אמר להן מותר שכבר הייתי מסתכל והיינו בתוך התחום עד שלא חשיכה. גרסינין עליה בירושלמי ולמה ליה למימר והיינו בתוך התחום עד שלא חשיכה והא רבן גמליאל שרי משחשיכה אם נכנסו לנמל כגון דיר וסהר. תיפתר כשהי' בלמין יותר מבית סאתים ולא היו מחיצות גבוהות ולא יהי' פרצות יותר מעומד ולא יהא עומד כנגד עומד ופרוץ כנגד פרוץ הא למדת שמותר לצאת מן הספינה שבאה בשבת מחוץ לתחום ונכנסה לתוך היקף חומת העיר.
ומדברי רבינו שלמה זצ"ל יש להוכיח דהלכתא כרב דאמרינן בפרק מי שהוציאוהו הנהו דכרי דאתו למברכתא כו' שרא להו רבא לבני מברכתא ופי' רבינו שלמה זצ"ל כד' אמות דמיא כדתנן במתניתין הוליכוהו לעיר אחרת או נתנוהו בדיר וסהר כו' ופסקינן לעיל אמר רב הלכה כרבן גמליאל בדיר וסהר וספינה והוא הדין לעיר שיש לה מחיצות וכן פסק רבינו ישעיה זצ"ל כרב. שאלו לפני רב יהודאי גאון זצ"ל ספינה שבאה מחוץ לתחום בשבת מהו לעלות בני העיר לתוכה בשבת והשיב מותרין בני העיר ליכנס וליצא ולאכול מפרותיהן אבל בני הספינה אינן רשאין לצאת וגאון אחר כתב מותרין לעלות אבל אם עלו בספינה אין יורדין בשבת והא ליתא שאם היו אסורין לירד אם כן אסורין גם לעלות וכיון דמותרין לעלות מותרין לירד דחד טעמא הוא.
ורבינו ישעיה זצ"ל כתב ישראל שבא בשבת בספינה מחוץ לתחום והביא עמו פירות ועלו בני העיר בספינה מותרין לאכול מפירותיו שבהיתר יצאו חוץ לתחום ולא באיסור ומאי דאמרינן בההיא ליפתא דאתאי למחוזא ושרא להו רבא למזבן מנה אע"ג דאתאי מחוץ לתחום וכן נמי פסק רב פפא הילכתא בפרק אין צדין בנכרי שהביא פירות מחוץ לתחום לישראל זה מותר לישראל אחר אע"ג דאתייה נכרי מזיד כשוגג דישראל דמי דנכרי לאו בר שביתה הוא ולא איתסר אלא מזיד דישראל ויותר הוא חמור עדיין שוגג דישראל שעשה עבירה ממזיד דנכרי. ועוד שפירות ישראל קנו שביתה אבל פירות דנכרי אין קונין שביתה דא"י לאו בר שביתה הוא ואע"ג דאמרינן דגזרינן בעלים דנכרי אטו בעלים של ישראל הני מילי לענין ארבע אמות שאם יצאו חוץ לתחום אין להם אלא ארבע אמות אבל לענין לאוכלן דוקא במזיד דישראל הן אסורין אבל מזיד דנכרי מותרין.
ובעשרת הדברות מפרש מעשה בא לפנינו בספינה שבאה מחוץ לתחום בשבת והתרתי היהודים לצאת ביום טוב של אחריו ולהיותן כבני העיר דהא קיימא לן שבת ויום טוב שתי קדושות הן והכנה ליכא דלא מקריא הכנה אלא כשמכין ביום טוב דבר שאינו מן המוכן כגון מוקצה ונולד וכגון יציאת התחום שאינו מוכן אלא על ידי עירוב ובהנחת העירוב היא ההכנה אבל הזמנה אחריתי לאו הכנה היא ואפי' מערב ומכין בלבו יציאת התחום כגון מערב ברגליו בשני דמכוון ואזיל אי נמי בפת היכא דלא צריך למימר לי' מידי שמערב יו"ט קרא ליה עירוב אע"ג דקא מיכוין ליציאת התחום לאו הכנה היא כדאמרי' בעירובין מי סברת סוף היום קונה עירוב תחלת היום קונה עירוב ושבת מכינה לעצמה ואפי' מכין בפת דבר הראוי כגון קונה שביתה להיותו כבני העיר לאו הכנה היא דדבר מוכן לכל היא ואם נאכל עירובו בראשון ויצא מתחומו ממזרח למערב ליכא הכנה וגבי ספינה ליכא הכנה כלל דקנית בית מבעוד יום ליכא דתחלת היום קונה עירוב והכנה בפת ליכא דהא שתיק והמערב ברגליו ובשתיקה והכנה שבלב אינה הכנה אפי' מכין דבר שאינו מוכן ואם אמר מבעוד יום כאן תהא שביתתי והריני כבני העיר לאו הכנה היא דהוי ליה כמכין דבר המוכן ובארבע דוכתי אשכחן בעירובין הכנה וכולהו על ידי עירוב להתיר יציאת התחום אבל הזמנה בעלמא לאו הכנה הוא אלה דברי עשרת הדברות:

Siman 112

<b>דין נתינת כלים לאומן מע"ש ודין מלאכה הנעשת בשבת ע"י נכרי לצורך ישראל.</b>
תנו רבנן אין נותנין עורות לעבדן ולא כלים לכובס נכרי אלא כדי שיעשו מבעוד יום ובית הלל מתירין עם השמש. זהו כלל גדול שסומכין עליו לשבת כל מלאכת ישראל שעושה אותו הנכרי בביתו של נכרי והוא מלאכת תלוש והנכרי עושה אותה בקבלנות שעושה אותה כל זמן שרוצה מותר עם השמש. ואע"פ שעושה אותה הנכרי בשבת אינה נקראת מלאכת ישראל אלא מלאכת נכרי אבל אם שוכר הנכרי לימים בין שכרו מבעוד יום בין שכרו משחשיכה בין עושה אותה בחנם בין עושה אותה בשכר ואפי' תלוש ואפי' בביתו של נכרי אסור שכיון שהוא שכיר ליום שבת מלאכת ישראל נקראת. וכן מלאכה שעושה הנכרי בביתו של ישראל בכל ענין אסור בין בשכר בין בקיבולת בין בתלוש בין במחובר בין מבעוד יום בין משחשיכה דכיון שעושה אותה הנכרי בביתו של ישראל בודאי נקראת מלאכת ישראל וכן פסק רבי' ישעיה זצ"ל והכי איתא בירושלמי תני אומנין נכרי שהיו עושין עם ישראל בתוך ביתו אסור בתוך בתיהם מותר אמר ר' שמעון בן אלעזר בד"א בקיבולת אבל בשכר אפי' בתוך בתיהם אסור בד"א בתלוש אבל במחובר אסור בעיר אחרת בין כך ובין כך מותר מהו בין כך ובין כך בין בתלוש בין במחובר בין בשכר בין בקיבולת פי' בלשון בעיא קאמר אמר רב אילא בין בתלוש בין במחובר ובלבד בקיבולת הא למדת שבמחובר אסור בכל ענין בין בשכר בין בקיבולת ודוקא בתוך התחום כדלקמן ובתלוש בבית ישראל אסור בביתו של נכרי מותר ודוקא בקיבולת אבל בשכר בין בביתו של נכרי בין בביתו של ישראל אסור.
ועוד כתב רבינו ישעיה זצ"ל מה שהתרנו קיבולת בשבת בביתו של נכרי דוקא בשכר דקא עביד אדעתא דנפשיה אבל בחנם דקא עביד אדעתא דישראל אסור ליתנם לו בערב שבת אלא אם כן ידוע שיכול לגומרה קודם חשיכה וכל מלאכה שנותן לו בקיבולת מותר ליתן אותה לו בערב שבת עם חשיכה ואפי' אם אינו שהות לגומרה אבל ליתנה לו בשבת אסור דאמירה לנכרי שבות וכל מלאכת שאין נותן עליה שכר אסור ליתנה לו אפי' מבעוד יום כמו שפירשנו כיון דאדעתא דישראל קא עביד ולא התירו גבי כיס ליתן כיסו לנכרי מבעוד יום להוליכה בשבת אלא מתוך שאדם בהול על ממונו. ותורת מחובר בין בקיבולת בין בשכירות בין בטובת הנאה אסור. ודוקא במקום דמצי ישראל אזיל לגביה בשבתא אבל אי לא מצי ישראל אזיל לגביה בשבתא בקיבולת מותר דאמר שמואל מקבלי קיבולת בתוך התחום אסור חוץ לתחום מותר ואסיקנא הני מילי בשבתות וימים טובים והוא דליכא מתא דמקרבא להתם אבל בחולו של מועד כיון דשכיחי אינשי דאזלי מדוכתא לדוכתא אע"ג דליכא מתא דמקרבא להתם אסור. ועוד כתב כל זה שמתירין בית הלל להעשות מלאכתו בשכר בשבת לא שיהנה ממנו בשבת כגון אם תפר בגדיו בשבת שילבשם בו ביום דמשנה שלימה שנינו בפ' כל כתבי הקודש נכרי שהדליק את הנר משתמש לאורו ישראל ואם בשביל ישראל אסור וכו' אלמא כל מלאכה שעושה הנכרי עבור ישראל אסור ליהנות ממנה ולא מפליג התם בין בחנם בין בשכר אלא הכל אסור ולא התירו כאן אלא שתעשה בשבת ולא יהנה ממנה ולא התירו אלא בצנעה נמי שלא יכירו כי מלאכת ישראל היא אבל אם מכירין כי מלאכת ישראל היא אסור כדאמרינן בפרק מי שהפך אמר שמואל מקבלי קבולת בתוך התחום אסור חוץ לתחום מותר ואמר רב פפא אפי' חוץ לתחום לא אמרן אלא דליכא מתא דמקרבה להתם אבל איכא מתא דמקרבא להתם אסור אמר רב משרשיא וכי ליכא מתא דמיקרבא להתם לא אמרן אלא בשבתות וימים טובים דלא שכיחי אינשי דאזלי מדוכתא לדוכתא אבל בחולו של מועד דשכיחי אינשי דאזלי מדוכתא לדוכתא אסור. ומסתברא דלא מיירי התם אלא בדבר המפורסם לכל שכיון שיראו אותה מכירין שהיא מלאכת ישראל.
ומורי הר"ר יהודה אחי שני כתב דלא סבירא ליה האי פסקא שאם תפר הנכרי בגדיו בקיבולת שיהא אסור ללבשן בו ביום כיון שנתנם לו לתפור מבעוד יום דכיון דקי"ל כבית הלל דשרו עם השמש מה ליהנות ממנו בשבת מה ליהנות ממנו אחר השבת ולא דמיא להא דתנן נכרי שהדליק את הנר דהתם ודאי מסתמא אין אדם נוטל שכר בהדלקת הנר ובחינם קאמר וברשות ישראל היא מאחר שהוא צריך להשתמש לאורה הוי כמו בביתו של ישראל ועוד אפי' אם תמצי לומר בשכר קאמר מכל מקום הרי לא אמר לו מבעוד יום שידליק לו את הנר ואפי' אם היה אומר לו מבעוד יום להדליק לו את הנר נמי אסור דהתם ליכא למימר כלל דנכרי אדעתיה דידיה קא עביד דכיון דהדלקת הנר הוי מלאכה שאינה אלא לצורך שבת ודאי לצורך ישראל היא ואינה דומה לשאר מלאכות אבל הכא בשאר מלאכות דקיבולת כיון דאמרינן דנכרי אדעתא דידיה קא עביד שרי וכל הני שאנו מתירין עם השמש הלא גם הנאתן קרובה בשבת וכל מה שעושה הנכרי אדעתיה דנפשיה כהנך דאתי ממילא דמי. כדאמר גבי קדרא דחייתא וכגון כל הנך דנותנין צמר ליורה וחטים לריחיים דלא שני לן בין ליהנות ממנה בשבת בין ליהנות ממנו לאחר השבת דחד טעמא הוא.
וכן שמע מפי הר"ר מאיר זצ"ל דמותר ליהנות מהן בשבת. ואינו נראה בעיני להתיר ליהנות מהן בשבת דיש לחוש שמא יתנה עמו לגומרה בו ביום. ואין דרך קבלנות בכך ועוד דקי"ל דכל דבר שעושה נכרי לצורך ישראל בשבת אסור לאותו ישראל ליהנות ממנו בו ביום. ואפי' לפי דברי המתירין אם היה מתנה עמו מתחלה להחזירה בו ביום אסור הלכך יש להחמיר בזה. וכן השיב הר"ר אביגדור כהן צדק זצ"ל לר' משה ב"ר בנימין נר"ו כלים שהשלימן נכרי בשבת והביאן לבית ישראל אין משתמשין בהן בשבת דהוי ככבש שעשאו נכרי לצורך ישראל או נר שהדליק הנכרי לצורך ישראל שאל יהנה בו:
תנו רבנן נכרי שליקט עשבים לבהמתו בשבת מאכיל אחריו ישראל ואם בשביל ישראל אסור והיכי דמי כגון דקאי ליה באפיה ואזלה אבל לאיקומה עילויהו אסור דהוו להו כמוקצה דאמר רב הונא אמר רב חנינא מעמיד אדם בהמתו על גבי עשבים בשבת אבל לא על גבי מוקצה פי' עשבים מחוברין דחמיר איסורייהו ליכא למיחש שמא יתלוש. אבל מוקצה דליכא אלא טלטול בעלמא אסור דגזרינן שמא יטלטלנו בידים. מילא מים להשקות בהמתו משקה אחריו ישראל ואם בשביל ישראל אסור והני מילי דמותר להשקות אחריו ישראל כשאין הנכרי מכירו אבל מכירו אסור גזירה שמא ירבה בשבילו והא דאמרינן אבל מכירו אסור לא אמרינן אלא כגון מים ועשבין וכיוצא בהן דאיכא למיחש שמא ירבה בשבילו אבל הדלקת הנר ועשיית כבש וכיוצא בהן דליכא למיחש שמא ירבה בשבילו מותר. כי הא דשמואל איקלע לאבי תורן אתא ההוא נכרי אדליק שרגא אהדרינהו שמואל לאפיה כיון דחזא דאייתי שטרי וקרי בהן אמר אדעתא דנפשיה קא אדליק הדר אהדרינהו שמואל לאפיה לבי שרגא ותנן מעשה ברבן גמליאל וזקנים שהיו באים בספינה ועשה נכרי כבש לירד בו וירד רבן גמליאל וירדו אחריו זקנים. ודלא כדברי התרומה דקאמר אם היה מעט אש להתחמם כנגדה בדחק ובא הנכרי והרבה עצים והרבה האש וכן אם היה נר דולק ובא הנכרי והדליק נרות הרבה מותר לישראל ליהנות באותו האש והנרות או יש לומר אפי' לדברי התרומה דכיון דיש בה כדי חימום בדוחק ויש שם נר אחד [מותר] ומה שאנו אוסרין כגון שלא היה שם נר כלל.
אבל רבינו תם זצ"ל כתב נכרי שעשה מדורה והרבה בשלהבת כדי שיתחמם ישראל אסור והכי נמי מסתברא דכל חיתוי וחיתוי שעושה הנכרי בגחלים בשביל ישראל אסור והא דאמרינן גבי נכרי שהדליק את הנר או עשה כבש או מילא מים אם בשביל ישראל אסור כתב הר"ר יצחק ב"ר לוי זצ"ל אסור לאותו הנעשה בשבילו אבל לישראל אחר מותר כמו פירות הבאים מחוץ לתחום ולא איסתבר ליה לבעל הדברות וכן כתב גם רבינו ישעיה זצ"ל הא דקאמר אסור. אסור לכל ישראל משמע דלא אמרינן הבא לישראל זה מותר לישראל אחר אלא במלאכה האסורה מדרבנן כגון הבאת חוץ לתחום אבל בדאורייתא אסור לכל ישראל אי נמי הבאת חוץ לתחום דטריחא מילתא למיזל להתם לא גזרו אלא בישראל זה שהובא בעבורו. וגזירה שמא יאמר לו עוד לך והבא. אבל ישראל אחר שאין מכירו לא יאמר לו לך והבא הלכך שרי. אבל הכא דליכא טירחא יתירא אסור לכל ישראל גזירה שמא ירבה בשבילו. וכן כתב רבינו שלמה זצ"ל בפ' אין צדין דדבר הנעשה לצורך ישראל אסור לכל ישראל וכן כתב רבינו יצחק ב"ר אשר זצ"ל האי דאמרינן בעירובין ובכתבי הקודש דדבר הנעשה בשביל ישראל אסור לכל ישראל משמע וכן כל איסורין שבתורה הנעשה בשביל זה אסור לישראל אחר דלא שרינן אלא דורן הבא מחוץ לתחום בשביל ישראל זה דמותר לישראל אחר. ואי קשיא הרי המבשל בשבת במזיד לא יאכל הוא אבל אחרים יאכלו בו ביום דכי מורי רב לתלמידיה דריש כר' מאיר בפרק הכל שוחטין יש לומר בישראל לא גזרינן שמא יעשה עוד דאדרבה יעשה תשובה אבל בנכרי ודאי ירבה בשבילו ועוד כתב רבינו ישעיה זצ"ל מהא דתנן עיר של ישראל ונכרים דרין בה והיתה בה מרחץ המרחצת בשבת אם רוב נכרים רוחץ בה מיד ואם רוב ישראל ימתין עד שיחמו חמין מחצה על מחצה ימתין בכדי שיחמו חמין. מהכא מוכח דמלתא דעביד הנכרי בשבת על ידי שום מעשה צריך להמתין למוצאי שבת בכדי שיעשו כגון מרחץ ואם הביא מחוץ לתחום צריך להמתין למוצאי שבת בכדי שיבא מחוץ לתחום כגון חלילין אבל אם הביא ממקום קרוב מתוך התחום אע"פ שהביא דרך רשות הרבים שהיא חשובה מלאכה גבי ישראל אינו צריך להמתין כלל שמה המתנה צריך בהעברת ד' אמות ברשות הרבים או להוציא מרשות לרשות ולא אמרי' ימתין בכדי שיביאו מאותו מקום אם הוא אלף אמה או יותר עד אלפים דאפי' כשיבואו מחוץ לתחום לא אמרינן דצריך להמתין בכדי שיבואו מאותו מקום שהביאום. שאפי' הביאום מרחוק כמה מילין אינו ממתין אלא כדי הבאת מיל אחד אלפים אמה שהוא הקרוי איסור לגבי ישראל ולא יותר הכי נמי לא היה צריך להמתין אלא כדי להעביר ד' אמות ותו לא שהיא הקרויה מלאכה ולא יותר הלכך ליכא למימר בה ימתין כלל. ואם היא מלאכה מפורסמת לרבים יש לאוסרה עליו לעולם כגון שהיו בונין ביתו בשבת דומיא דעשו לו ארון וחפרו לו קבר דאמרינן אם בשביל ישראל לא יקבר בו עולמית בס' הרקח אוסר פת או תבשיל הבא בשבת דרך רשות הרבים וגם רבי' יצחק ב"ר אשר זצ"ל פסק מה שאנו משימין חילוק בין הבא מחוץ לתחום לבא מתוך התחום דוקא ביום טוב דליכא איסור הוצאה אבל בשבת אפי' מתוך התחום אסור לכל ישראל וגם לערב בכדי שיעשו מפני שנעשית בהן מלאכת הוצאה בשבת אבל לקבל מספקא לן אם מותר לקבל בשבת דבר שאינו מאותו המין במחובר לקרקע ואפי' שנעשה על ידי מלאכת הוצאה ואסור כדאמרינן הכא באכילה אבל לטלטל מותר.
ואחי ר' בנימין נר"ו כתב דאין להסתפק בזה דמאחר דאין לחוש בו בדין מחובר. שאין במינו במחובר לקרקע מותר לטלטלו. דגרסינן בירושלמי ר' אומר אלו שנכנסו לתחום משחשיכה מותרין לשחטן מיד ואלו הן מדבריות הגדילות באפר אמר ר' זעירא הדא אמרה כל שבא מחוץ לתחום בתחום משחשיכה מותר לטלטלו ר' שמעון בר ביסנא משום רב אחא ובלבד בד' אמות כהדא גמליאל זוגא אוקריה חד נכרי כמיהין אתא שאיל לר' מונא אמר ליה קבלין בגו מקריון דידך ואוכלין בד' אמות הא למדת שכל זמן שאין במינו במחובר לקרקע מותר לטלטלו ואין הפרש בזה בין שבת ליום טוב לענין טלטלו. ופי' בעל הדברות הא דאמרינן ובלבד בד' אמות מיירי כשאין העיר מוקפת חומה אבל אם היא מוקפת חומה כל העיר כולה הוויא כד' אמות.
והר”ר אביגדור כהן צדק זצ"ל השיב לי כתבת נכרי שהביא דורון לישראל בשבת דבר שאין במינו במחובר לתוך התחום אם יש לאסרו משום מלאכת הוצאה והעברת ד' אמות ברשות הרבים שנעשה בשביל ישראל.
תשובה. נכרי שמילא מים בשבת בשביל ישראל מתיר ר' יעקב זצ"ל לשתות אפי' לישראל שהובאו בעבורו דאע"ג דתנן נכרי שמלא מים להשקות בהמתו משקה ישראל אחריו ואם בשביל ישראל אסור דוקא נקט לבהמתו אבל לעצמו אע"פ שמלא לצורך ישראל שרי. דליכא למיגזר אי שרית ליה לשתות יבא לעבור על אמירה לנכרי שבות ויאמר לו לכתחלה הבא לי דכל מידי דמצי למיעבד בהיתר מסתמא לא יעשה באיסור והאי נמי מצי למעבד בהיתר שאם רצה מטפס ועולה מטפס ויורד כההיא דפרק עושין פסין כל שכן אם הנכרי מביא מן הנהר שמותר שהיה יכול ישראל לילך ולשתות שם יותר בקל ואפי' מי שאינו סומך על היתר זה מותר לשתות לישראל אחר שלא הובאו בעבורו לדידן דלית לן רשות הרבים גמורה מדאוריתא רחב שש עשרה אמה מפולש משער לשער ודמי לכרמלית דרבנן והוי כדורן הבא מחוץ לתחום ביום טוב דהבא בשביל ישראל זה מותר לישראל אחר דתחומין דרבנן. אמנם במקום שנהגו איסור בדבר הא אמור רבנן דברים המותרין ואחרים נוהגין בהן איסור אי אתה רשאין להתירן לפניהן ומקום שנהגו לגדור בבקעה מחייבין אותו לגדור עד כאן תשובתו.
ורבינו ישעיה זצ"ל כתב מספקא לי אם הביא הנכרי מים לישראל דרך כרמלית דליכא איסור תורה כי אם איסור דרבנן אם הוא יכול לשתותם דמתני' לא תנן אלא איסור תורה ואי מדמינן כל איסורי דרבנן להבאת חוץ לתחום או דילמא בחוץ לתחום יש לומר דאחמיר רבנן מפני שישראל אסור לילך שם. וגזירה שמא יאמר לנכרי שילך ויביא לו. אבל מים דרך כרמלית שיכול ישראל ללכת שם ולשתות לא גזרו רבנן. ובעל התרומה כתב עבד או שפחה השואבים מים בשבת בשביל ישראל מבור שהוא ברשות הרבים ומביאו בבית ישראל ועוד שהבור ברשות היחיד גבוה עשרה ורחב ארבעה מתיר רבינו תם זצ"ל לשתות לפי שישראל היה יכול לילך אל הבור ולשתות שם וכל שכן אם הנכרי מביא מן הנהר שיהא ישראל יכול לילך שם יותר בקל מותר ולאותו שמחמיר ואינו סומך על היתר זה מכל מקום מותר לישראל זה לשתות אם הביא הנכרי בשביל ישראל אחר לדידן דלית לן רשות הרבים כי אם כרמלית וליכא כי איסורא דרבנן כמו פירות הבאים מחוץ לתחום ונכרי שאפה לחם בשבת לעצמו בספר הרוקח אוסר לוכל ממנו בשבת דמאחר שהיה קמח או בצק הוי מוקצה והוי כתולש מחובר לקרקע ולרב יהודאי גאון זצ"ל מצאתי שמותר לישראל לוכל ממנה בשבת וכן כתב אחי ר' בנימין נר"ו דסבירא ליה דשרי דמה לי אפה לחם מה הוא הדליק את הנר והלא זה אב מלאכה וזה אב מלאכה וכשם שאנו מתירין גבי הדליק את הנר וגבי כל שאר מלאכות דעלמא דעבד נכרי אדעתא דנפשיה ומותר לישראל ליהנות מהן הכא נמי באפית פת לעצמו לא שנא ואין מדמין אותן לתולש מן המחובר לפי שזה תלוש ומוכן וזה מחובר ואינו מוכן שהרי החטין תלושין מאתמול ומוכנין הן ואפי' טחן והרקיד ולש ואפה מה בין זה למדליק את הנר ואי משום מוקצה הא קיימא לן דלא שייך דין מוקצה בפירות של נכרי כלל והכי איתא בירושלמי דנכרי אינו צריך הכן. אמנם לא להורות לעשות מעשה עתה באתי אם לא בשעת הדחק ונראה להחמיר בזה היכא דאיכא למיחש שמא ירבה בשבילו או שמא יאמר לו מערב שבת או שמא יבאו מערב שבת לדמות לזה תולש מן המחובר וכן נראה להתיר מדברי רבינו ישעיה זצ"ל שכתב על הא דתניא הולך אדם אצל חנווני הרגיל אצלו גבי יום טוב וכתב הרב בעל הלכות הני מילי חנווני ישראל אבל חנווני נכרי כל מידי דאיתיה במחובר אי נמי כגון קמחא דאיכא למימר דאוטחין ביום טוב אי נמי בצום דאיכא למימר דאיתילידו ביו"ט אסור למשקל מינה.
וכתב ר' ישעיה זצ"ל אינו נראה לי מה שאסור למזבן קמחא מנכרי משום דלמא אוטחין ביו"ט דלא מבעיא קמחא אלא אפי' פיתא שרי למיזבן מיניה ואע"ג דטחן והרקיד ולש ואפה ביו"ט משום שאין בהן איסור משום מוקצה ואפי' חטים ראוים לכוס ומותר לטלטלן אך אם היו טבל דלא חזו כלל אמנם אם עשה מלאכה בשבת וה"ה ביו"ט לצורך ישראל אסור שיהנה ישראל ממנו בו ביום אבל אם עשה נכרי בעבור עצמו מותר לישראל לוכל ולהנות ממנו במקום דליכא איסור מוקצה כדאמרי' בפ' כל כתבי נכרי שהדליק את הנר משתמש לאורה ישראל ואם בשביל ישראל אסור עשה כבש לירד בו ירד אחריו ישראל ואם בשביל ישראל אסור:

Siman 113

<b>דין שותפות ישראל ונכרי בשדה וכרם ובבהמה ודין עבד ושפחה של ישראל מהו לעשות מלאכה בשבת ודינו שכירות בהמה.</b>
בספר התרומה. ישראל שיש לו שדה או כרם בשותפות עם נכרי לא יאמר לנכרי עמול בהן בשבת ואני או שלוחי נטרח בהן בחול יום אחד כנגד השבת. אם לא התנו קודם שקנו הקרקע ביניהן לעשות כך והוא הדין לתנור ולמרחץ שאסור אם לא התנו מתחלה ומותר לישראל להניח כרמו ושדהו לנכרי לחרוש ולזרוע בשבת כשקיבלה הנכרי למחצה לשליש ולרביע ואפי' בעירו. אבל אם במעות טורח בהן אסור ואע"ג דגבי שדה שרינן למחצה לשליש ולרביע גבי מרחץ אסור דתניא רבן שמעון בן גמליאל אומר לא ישכיר אדם מרחצו לנכרי מפני שנקראת על שמו ולא דמי לשדה דגבי שדה אמרי ארסותיה דנפשיה קא עביד אבל גבי מרחץ אריסותא למרחץ לא עבדי אינשי ונראה לי דתנור מותר כמו שדה דרגילי אינשי דאגרי ליה למחצה לשליש ולרביע אלו דברי התרומה אבל בשם רבינו האיי גאון זצ"ל מצאתי אסור לישראל לשכור פורני לנכרי לעשות מלאכה בו בשבת ואע"פ שאין לישראל באותו פורני כלום משום דנקרא על שם ישראל וכן מרחץ של ישראל אסור להשכירו לנכרי לפי שנקרא על שם ישראל שאל ר' צדקיה ב"ר בנימין אחי השני זצ"ל להר"ר אביגדור כהן צדק זצ"ל מה תקנה יש ליהודי שקנה שוורים ועשה אריסות עם הנכרי לשנה ולשנתים ולשלש שנים והנכרי חורש בהן בשבת ובחול והשיב לו דיש להתנות מתחלה עם נכרי הימים שיבאו לי לא תתנם לי כי אם ביום פלוני כמו ביום ב' או ביום ג' כדמוכח בגמרא ואם התנו מתחלה מותר.
ובעל התרומות כתב ישראל שיש לו שוורים ומשכירן לנכרי לחרוש עד זמן אחד וחורש בהן בשבת בימי רבינו שלמה ז"ל שאלו זה הדבר ויש שהיו מתירין אם הנכרי קבל עליו אחריות מיתה או גניבה וגם יוקרא וזולא דהשתא הוי לישראל כנכסי צאן ברזל ויש שאוסרין בכל ענין מאחר דאין הנכרי יכול למוכרה והוי בהמתו של ישראל בכל מקום שהוא וישראל מצווה על שביתתם וצריך למצוא ענייני היתר. ועוד כתב מותר לישראל להניח לעבדו ולשפחתו הכנעניים לעשות מלאכה לצורך עצמן כיון שאינו לצורך לישראל וליכא איסור למען ינוח דבפרק ארבעה מחוסרי כפרה פסקינן כר' שמעון דשרי ובהמתך כל בהמה במשמע ואפי' חיה ועוף והכי אוקימנא בפ' שור שנגח את הפרה הלכך אסור לאדם לחמר אחר בהמתו טעונה בשבת ואפי' להשכירה לנכרי מערב שבת כדי שיעשה בה מלאכה בשבת אסור וכן נמי להשאילה ודוקא בהמה למשאוי אבל לרכיבה כיון דאינה אלא שבות אין בו חשש או יש לומר לרכיבה נמי אסור שאי אפשר שלא יטעון עליה שום דבר ודוקא שוכרו לנכרי לימים אבל לשבת ולחדש מותר. וכן ישראל שהשכיר בהמה לחברו אם השכיר לימים אינו נותן לו שכרו של שבת ואם השכיר לחדש ואמר כך וכך תתן לי בחדש שיבא כך וכך ליום האי נמי כשכיר שבת הוי ואסור. אבל אם אמר לחדש סתם נוטל שכרו של שבת דתניא השוכר את הפועל לשמור לו את הפרה לשמור לו את התינוק אינו נותן לו שכרו של שבת לפיכך אין אחריותו עליו בשבת אם היה שכיר שבת שכיר חדש שכיר שנה שכיר שבוע נותן לו שכרו של שבת לפיכך אחריותו עליו בשבת. לא יאמר לו תן לי שכרי של שבת אלא אומר לו תן לי שכרי של עשרה ימים של עשרים יום. ושכירות כלים כי האי גוונא נמי לשוכרו לימים אסור אבל לשבת ולחדש מותר אך שלא יפרש כך וכך ליום וכן נמי להשאילו בחנם מותר בערב שבת אפי' כדי שיצא מפתח ביתו דקי"ל כבית הלל דלית להו שביתת כלים ודוקא מערב שבת אבל בשבת אסור בין בשכר בין בחנם.
ורבינו האיי גאון ז"ל נשאל מהו ליתן סוס או פרד או חמור או גמל לנכרי שירעה אותם ויניחם אצלו ביום טוב והנכרי רוכב עליהם ועושה בהן צרכיו והשיב דכיון שלא בשכירות נתנם לו הרשות בידו ואם עושה בהן הנכרי כלום צורך אין עליו כלום דשלא מדעתו עושה ואם רואה אותו מוחה בידו ואם נתנם לו קודם לחג אינו צריך אפי' למחות בידו ובלבד שלא ימתין שכירות מן הנכרי. עוד שאל ר' צדקיהו ב"ר בנימין אחי שני זצ"ל להר"ר אביגדור כהן צדק זצ"ל ישראל ששוכר נכרי לשנה לחמר אחר בהמתו או לעשות לו מלאכה אחרת בבית ובשדה אם הוא מותר לעשות בשבת שום מלאכה משום שנאמר וינפש בן אמתך לרבות שביתת הנכרי משמע שאסור לעשות שום מלאכה בעודו תחת ישראל. והשיב לו כי ודאי מה שאמרו לרבות שביתת הנכרי דוקא בנכרי שקנה גופו כגון אלו שקונין הסקלאבי שגופן קנוי לו אבל אלו השכורין שהן שכירי שנה או יותר או פחות אין גופן קנוי לישראל ואינו יכול לכופו ולמנעו מלעשות מלאכה. אך בדבר שנהנה הישראל כגון לעשות מלאכה ולזון את עצמו או בכל ענין שמרויח אדונו ממנו ויכול לכופו ולמנעו אסור לעשות. ואמר רבינו שראה מעשה באשכנז שאפי' שפחה נכרית לתפור בחלוקה היתה נזהרת בשבת וגם בחור אחד ר' משה ב"ר דוד אמר לי שראה שם באשכנז שהשפחה נכרית היתה נזהרת מליגע בחלב ובטומאה כמו שאותן הקדשים נזהרין והיתה לובשת שפת כתנתה או חלוקה ונוגעת החלב והטומאה וכל מה שצריכה:

Siman 114

<b>דין הבא בדרך סמוך לחשיכה וכיסו עמו והמוצא מציאה בשבת.</b>
בספר התרומה מי שהחשיך לו בדרך ערב שבת קודם שנכנס לעיר ויש עליו כיס או חבילה יתננה לנכרי אין עמו נכרי מניחו על החמור מבעוד יום או על הסוס ובכל עת שתעמוד הבהמה יסירנה מעליה וכשהיא מהלכת יחזור ויתננה עליה שלא תעשה עקירה והנחה אין עמו בהמה יתננו לקטן ישראל שעמו אין עמו לא זה ולא זה יביאנה פחות פחות מארבע אמות שקודם שיהלך ד' אמות יעמוד וינוח יעמוד וילך ואם יתירא פן יראוהו נכרים ויגזלהו ממנו יקחנו וירוץ שלא יעמוד כלל וכשיהיה על פתח ביתו יזרקנה כלאחר יד עד הנה דברי התרומה. ואשרי השומר עצמו ואינו מביא נפשו לידי אלו הספיקות כאלו ואינו שומר עצמו מהן קרוב להיות חשוב מזיד. וכל זה שהתרנו דוקא כיסו או חבילתו אבל אם מצא מציאה בשבת מאחר שלא זכה בה מבעוד יום אסור ואם מצא מבעוד יום הואיל וזכה בה עד שלא תחשך הרי הוא ככיסו ומותר. והמוצא מציאה בשבת אומר מר יהודה אחי שני נר"ו שיכולין לשומרה עד הערב כדאמרי' נכנסה לו צפור תחת כנפיו יושב ומשמרה עד שתחשך. בס' התרומה נראין הדברים שאם ירא אדם פן יבואו עבדי המושל ליקח מעות שבתיבתו או כספו או זהבו שאינן כלים מותר להצניעם במקום שירצה ברשות היחיד שהרי במקום פסידא התירו לילך פחות מד' אמות אפילו ברשות הרבים ואין לחוש לאיסורא דאורייתא ודוקא בדליקה לא התירו להציל מעות כי אם ספר עמהם דלמא אתי לכבויי:

Siman 115

<b>דין כתבי הקדש להצילן מפני הדליקה בשבת.</b>
תנן כל כתבי הקדש מצילין אותן מפני הדליקה בין שקורין בהן בין שאין קורין בהן ודוקא שהן כתובים בלשון הקדש אבל אם היו כתובין תרגום בכל לשון רב הונא [אמר] אין מצילין רב חסדא אמר מצילין ופסק רבינו חננאל זצ"ל דהלכה כרב הונא דהוא רביה דרב חסדא ואם היו כתובין בסם בסיקרא בקימוס בקלקנתים בלשון הקודש מצילין אותן אבל הברכות והקמיעין אין מצילין אותם מפני הדליקה וספר תורה שבלה ויש בה כדי ללקוט פ"ה אותיות מתוך תיבות שלימות ואפי' בכללן יגר סהדותא אי נמי פרשה שאין בה ללקט פ"ה אותיות ויש בה הזכרות. כגון ויהי בנסוע הארון מצילין אותה מפני הדליקה.
מצאתי בשם הר"ר שמחה זצ"ל מילה עולה בגמטריא פ"ה ודוחה את השבת כך ספר תורה שיש בה כדי ללקט פ"ה אותיות מצילין.
כתב בעל התרומה בימי התנאים והאמוראין היו מצילין דוקא תורה נביאים וכתובים. שלא היו כותבין תלמוד משום שנאמר כי על פי הדברים האלה אלה אתה כותב ואי אתה כותב הלכות אבל לדידן שאנו רשאין לכתוב הכל מפני השכחה מצילין את הכל הן תלמוד הן תפלות הן ברכות. וכשם שמצילין אותם מפני הדליקה כך מצילין אותן מן המים ומן המפולת ומן כל דבר המאבדן. ומצילין תיק הספר עם הספר ותיק התפילין עם התפילין ואפי' יש בהן מעות אבל להציל מעות ע"י ככר או תינוק לא דאמר מר לא התירו ספר או תינוק אלא למת בלבד. ולהיכן מצילין אותן למבוי שאינו מפולש בן בתירה אומר אף למפולש ולית הלכתא כבן בתירה דקי"ל יחיד ורבים הלכה כרבים.
וכתב רבינו ישעיה זצ"ל מדלא קתני למבוי המעורב כדקתני סיפא גבי אוכלין ומשקין דתני לחצר המעורבת ש"מ דאפי' לא עירבו ולא שיתפו שרי משום כבוד כתבי הקודש אבל מיהו בעינן שלא יהיה מפולש. וגאון אחר ז"ל כתב שאם נפלה דליקה בשבת מותר לומר לנכרי להוציא ספרים דרך רשות הרבים להצילם דאמרי' בפרק בתרא דעירובין אין לך דבר משום שבות עומד בפני כתבי הקדש. אמר ר' אמי בדליקה התירו לומר כל המכבה אינו מפסיד אבל אין אומר לו כבה אל תכבה ודוקא בדליקה כדברי התרומה אבל בשאר איסורי שבת לא. ובעל הלכות שרי אפילו בשאר איסורי. ופי' רבינו תם זצ"ל דווקא כשהדליקה באותו בית שלו לא התירו אלא כלים הצריכין לו. ושלש סעודות אפי' לחצר המעורבת שמתוך שבהול על ממונו אי שרית ליה טפי אתי לכבויי אבל כשהדליקה בבית אחר מותר לו להציל כל מה שיחפוץ אפילו לחצר חבירו המעורבת. ובעל התרומה זצ"ל כתב מוסיף אני לומר דוקא בחצר שאינו מכוסה הדומה לרשות הרבים. וגם בחציריהם דוקא שהיו סמוכות לרשות הרבים אסור יותר מג' סעודות אפילו למעורבת אבל בבית חבירו המעורב שאין לו כל זה מותר להציל כל מה שרוצה ועוד שאין רשות הרבים בינינו דשלטי ששים רבוא וגם ט"ז אמה רוחב וליכא למגזר מידי:

Siman 116

<b>נתפזרו פירות בחצר וחבית המטפטפת ומהו ליתן קנה בנקב החבית.</b>
תנו רבנן נתפזרו לו פירות בחצירו מלקט על יד על יד ואוכל אבל לא יתן לתוך הסל ולא לתוך הקופה כדרך שעושה בחול. נשברה לו חבית בראש גגו מביא כלי ומניח תחתיה ובלבד שלא יביא כלי אחר ויקלוט כלי אחר ויצרף. פי' יקלוט הקלוח הנופל מן האויר. יצרף שמצרף כלי על הגג ועושה אותו כמין מרזב. נזדמנו לו אורחין מביא כלי אחד וקולט כלי אחר ומצרף ולא יקלוט ואחר כך יזמן אלא יזמן ואחר כך יקלוט ואין מערימין בכך משום ר' יוסי ב"ר יהודה אמרו מערימין.
מצאתי בשם הר"ר שמעון ב"ר אברהם זצ"ל חבית שנשברה בשבת שמעתי שיש מחלקין בין חבית שלהן שהיו של חרס לחביות שלנו שהן של עץ דשל חרס כשנשברה אדם בהול על ממונו שהיין נשפך ויוצא ביותר ואין לו תקנה עוד מבקש כלים להריק כולה. אבל של עץ אינה כי אם מטפטפת מעט מעט ואינו בהול עליה שאינו ירא שמא יוסיף. וטעם זה אינו מתישב על לבי דכמה פעמים ראיתי בחבית של עץ שעושין גלגלין הן צורקלי המקיפות אותן נפסקין והיין נשפך מכל צד וכל דינין האמורין בפ' כל כתבי נוהגין בשלנו כמו בשלהן. מיהו נראין דברי רבינו תם זצ"ל שמדקדק דוקא שנשברה אסור לקלוט ולצרף אבל נסדקה לא. ולשון מצילין נמי מוכיח דקתני מצילין כמו בדליקה. אבל הכא דעביד טיף טיף או נסדקה דאין אדם בהול על ממונו יביא כלי אחר ויצרף עד כאן דבריו.
והר”ר אביגדור כהן צדק זצ"ל כתב חבית שנשברה בשבת אין לערות מכלי אל כלי כדרך שעושין בחול גזרה שמא יביא כלים מן החוץ.
מצאתי בשם הר"ר יוסף זצ"ל נקב שנסתם בחביות שלנו שסותמין אותו בעץ מותר לנוקבו בשבת להוציא העץ ובלבד שלא יהיה הנקב כנגד השמרים וגם ליתן הקנה חלול בנקב להוציא היין מותר ואע"פ שלא היה בו מעולם. וברזא נמי שקורין שפינא בלע"ז אפי' לא היה בחביות מעולם אם הכינו מאתמול לכך מותר:

Siman 117

<b>דין פקוח נפש בין ברפואה בין באכילה ושתיה בין בלחישה בין במלאכה אחרת.</b>
תנו רבנן מפקחין על ספק נפשות בשבת והזריז הרי זה משובח ואין צריך ליטול רשות מב"ד כיצד נפל לים ואינו יכול לעלות טבעה ספינתו בים ואינו יכול לעלות יורדין ומעלין אותו ואינו צריך ליטול רשות מבית דין. תינוק שנכנס לבית ואינו יכול לצאת שוברין לו דלתות הבית ואפי' של אבן ומוציאין אותו משם ואינו צריך ליטול רשות מבית דין. מחמין חמין לחולה בשבת בין להשקותו בין לרפואתו ר' אליעזר אומר אין אומרים המתינו לו שמא יחיה אלא ספיקו דוחה את השבת. ולא ספק שבת זו אלא אפי' ספק שבת אחרת ואין אומרים יעשו דברים הללו בגוים או בקטנים אלא בגדולים שבישראל ואין אומרים יעשו דברים הללו על פי נשים על ידי כותים אלא מצרפין דעת ישראל עמהן פי' כל זה בחולה שיש בו סכנה אבל אם אין בו סכנה אומר לנכרי ועושה דאמירה לנכרי שבות ובמקום פקוח נפש לא גזרו רבנן. והשוחט לחולה בשבת לא יכסה דמו עד מוצאי שבת וכל מכה של חלל מחללין עליה את השבת. וגב היד וגב הרגל כמכה של חלל הגוף דמי. ומותר להעלות אזנים בשבת. וכן אסטומכא דליבא. וכן ערלת הגרון אבל מה שנהגו להעלות ערלת הגרון במשיכת השיער כתב אחי ר' בנימין נר"ו דנראה לו דאסור לפי שאי אפשר כשהוא מושך את השיער שלא יתלוש אחד מהם ונמצא בא לידי חיוב חטאת ואין בהעלאתה כל כך סכנה שיצטרך להתיר בה היתר כזה. אמר מר עוקבא מי שנגפה ידו או רגלו צומתה ביין ואינו חושש. ומותר להחזיר את השבר בשבת. ומותר לסחוף את הכוס על גבי הטבור בשבת. ומותר לסוך בכפות רגלי האדם שנשבר שמן ומלח ולומר כשם שצלול זה השמן כך יצלול יינו של פלוני:
בספר יראים. אסור להניח בגד על המכה שיוצא ממנה דם מפני שהדם יצבע אותו. ואסור להוציא דם מן המכה כדאמרינן ואם להוציא דם כאן וכאן אסור הלכך יש לרחוץ את המכה או במים או ביין תחלה כדי שלא יהיה דם על פי המכה שיצבע את הבגד. תנו רבנן רטייה שפירשה מעל גבי (המזבח) המכה מחזירין אותה בשבת. ר' יהודה אומר הוחלקה למעלה דוחקה למטה למטה דוחקה למעלה ומגלה מקצת רטייה ומקנח בו פי המכה. ורטייה עצמה לא יקנח מפני שממרח. ואם מירח חייב חטאת. אמר רב חסדא מחלוקת שפירשה על גבי כלי אבל פירשה על גבי קרקע דברי הכל אסור להחזירה. ופסק רבינו יצחק פסי זצ"ל דהלכתא כתנא קמא ואע"ג דאמר רב יהודה הלכה כר"י לית הלכתא כוותיה. דהא רב אשי דהוא בתרא עבד עובדא כתנא קמא. דאמר מר בר רב אשי הוה קאימנא קמי' דרבא נפלה ליה אבי סדיא ואהדרא ואמינא ליה לא סבר לה מר להא דאמר רב חסדא מחלוקת כשפירשה על גבי כלי ואמר רב יהודה הלכה כר' יהודה אמר לי לא שמיעא לי כלומר לא סבירא לי. פי' וכל זה במכה שאין בו סכנה וגם אין בה צערא יתירתא.
ובעל הדברות כתב כי פליגי כשפירשה שלא מדעת אבל אם פירשה מאתמול או אם הזיד וסילק זה בשבת דברי הכל לא יחזיר ומותר ללחוש לחישת נחשים ועקרבים בשבת. ומי שבלע נימא של מים מותר להחם לו חמין בשבת. כל האוכלין אוכל אדם לרפואה וכל המשקין שותה. פי' אוכלין ומשקין שדרכן לאכול אפי' לבריאים ועתה הן צריכין לו לרפואה מותרות אבל הנך מרקחות ומשקיות שאין דרך העולם לאכול ולשתות מהן אסור אלא אם כן היה בו סכנה כן פי' רבינו ישעיה זצ"ל:
בספר התרומה. סכין ומפרכין לו לאדם. דוקא שמן אבל חלב או שומן אסור לפי שנמחה והוה ליה נולד כמו אין מרסקין לא את השלג ולא את הברד ובחול מותר לסוך חטטין מחלב ואיסור ואע"ג דסיכה כשתייה מן ותבא כמים בקרבי וכו' וזר אסור לסוך שמן של תרומה מלא יחללו את שם קראי אסמכתא ומדרבנן אינו אסור אלא בעביד לתענוג אבל משום צערא כגון לחטטין או למכה שרי. ומותר להסיר גלדי מכה וגילדי צואה ואפי' משום תענוג ולבהמה משום תענוג אסור משום צער מותר. ומורסא מותר להוציא ממנה ליחה ואע"פ שיש בה דם כדאמרינן המפיס מורסא אם לעשות לה פה חייב ואם להוציא לחה פטור:

Siman 118

<b>דין כל צרכי המת הנעשין בשבת.</b>
עושין כל צרכי המת סכין ומדיחין אותו ובלבד שלא יזוז בו אבר ושומטין את הכר מתחתיו ומטילין אותו על החול בשביל שימתין וקושרין את לחייו לא שיעלה אלא שלא יוסיף. ותניא מביאין כלי מיקר וכלי מתכת ומניחין אותו על כרסו כדי שלא תפוח ופוקקין את נקביו כדי שלא יכנס בהן הרוח. ואין מעצמין עיניו של מת בשבת ולא בחול עם יציאת נפש. תניא אמר ר' יהודה שמעתי שמצילין את המת מפני הדליקה בשבת וכן הלכתא אמר רב הונא עושין מחיצה למת בשביל החי ואין עושין מחיצה למת בשביל המת מאי הוא דאמר ר' שמואל בר רב יהודה וכן תני שילא מרי מת המוטל בחמה באין שני בני אדם ויושבין בצדו חם להם מלמטה זה מביא מטה ויושב עליה וזה מביא מטה ויושב עליה חם להם מלמעלה מביאין מחצלת ופורשין עליהן זה זוקף מטתו ונשמט והולך לו וזה זוקף מטתו ונשמט והולך לו ונמצאת מחיצה עשויה מאיליה ואם אין שם לעשות מחיצה מניח עליו ככר או תינוק ומטלטלין אותו. דאמר מר לא אמרו ככר או תינוק אלא למת בלבד. מחשיכין על התחום לפקוח על עסקי כלה ועל עסקי המת בשבת. ואומר לו אם לא מצאת במקום פלוני הבא ממקום פלוני לא מצאת במנה הבא במאתים ר' יוסי ב"ר יהודה אומר ובלבד שלא יזכור לו שום סכום מקח פי' דוקא מחשיכין להביא בחול אבל להביא בשבת אסור ואפי' על ידי נכרי ובהדיא שנינו ואם בשביל ישראל לא יקבר בו עולמית וה"ה לארון ותכריכין ומסתברא אם היה המת מוטל בבזיון ברשות הרבים או במקום מפולת שמותר להוליכו על ידי גוים ואם היה בכרמלית אפי' על ידי ישראל משום כבוד הבריות:

Siman 119

<b>דין קיפול כלים ובגדים בשבת והצעות המטות.</b>
תנן התם מקפלין את הכלים אפי' ארבעה וחמשה פעמים כדי ללובשן בו ביום והוא שאין לו להחליף. של בית רבן גמליאל לא היו מקפלין כלים לבנים מפני שהיה להם להחליף. יש מדקדקין שיש להוכיח מכאן שאין מקפלין הטליתות בשבת כיון שאין בדעתו להתעטף בו עוד בו ביום ואע"פ שמצות ציצית כל היום והיה יכול להתעטף בו כיון שלא נהג בכך ואין בדעתו להתעטף הוי ליה כמו שיש בו להחליף וזה ששנינו מקפלין את הכלים אמרי דבי ר' ינאי לא שנו אלא בחדשים אבל בישנים לא וחדשים נמי לא אמרן אלא בלבנים אבל בצבועים לא ולבנים נמי לא אמרן אלא שאין לו להחליף אבל יש לו להחליף לא. ומציעין את המטות מלילי שבת לשבת. אבל לא משבת למוצאי שבת. תניא אין נותנין את המוכין בתוך הכר או לתוך הכסת ביום טוב ואין צריך לומר בשבת נשרו מחזירין אותן בשבת ואין צריך לומר ביום טוב:

Siman 120

<b>דין הלכות טלטול לאיסור ולהיתר.</b>
וכל דבר שיש עליו תורת כלי ראוי לטלטלו בשבת בכל ענין אך שיהא מלאכתו להיתר. כדתנן כל הכלים ניטלין בין לצורך בין שלא לצורך מאי לצורך ומאי שלא לצורך אמר רבא הכי קאמר דבר שמלאכתו להיתר נוטל בין לצורך גופו בין לצורך מקומו. ושלא לצורך נמי אפי' מחמה לצל מותר ודבר שמלאכתו לאיסור לצורך גופו ולצורך מקומו מותר מחמה לצל אסור ושלא יגנב כמחמה לצל דמי.
כתב בעל היראים ז"ל אם עשה אדם דבר היתר בסיס לדבר איסור על דעת להיות האיסור שם עליו כל השבת. אפי' אם נפל האיסור מעל ההיתר אסור לטלטל את ההיתר כדתנן בפ' הנוטל נוטל האבן שעל פי החביות מטה על צדה והיא נופלת. ותנן מעות שעל הכר מנער את הכר והן נופלת ואמר רב חייא בר אשי לא שנו אלא בשוכח אבל במניח נעשה בסיס לדבר האיסור ואמר רבה בר בר חנה אמר ר' יוחנן לא שנו אלא לצורך עצמו אבל לצורך מקומו מטלטלן ועודן עליו אבל אם עשאו בסיס לדבר האיסור על דעת לנער את האיסור בשבת מנערו ומותר כדתנן בפרק במה טומנין. טומנין בגזי צמר ואין מטלטלין אותן כיצד יעשה. נוטל את הכסות והן נופלות משום דעל דעת לנערו הניחן שם ורבינו ישעיה זצ"ל פסק כמאן דאמר לא שנו אלא בשוכח אבל במניח נעשה כסוי חבית ומותר לטלטל האבן בידו וכן נמי יכול לטלטל האבנים לסגור בהן הדלתות כיון שנעל בהן בחול וכל שכן אם ייחדן והזמינן לכך.
מצאתי במעשה הגאונים ז"ל מעשה והניחו מערב יום טוב כוס מעות על כלכלה של פירות והתיר ר' לומר לגוי לסלק הכיס מן הכלכלה ובשם רבינו יצחק ב"ר יהודה זצ"ל מצאתי מותר לחתוך ענף מן הדקל מבעוד יום ומותר להניף בו על השלחן בשבת להבריח הזבובים מעליו דכיון דלצורך כך חתכו עשאו כלי גמור ואין בו איסור טלטול וכן התיר ר'. נר שהדליקו בה באותה שבת פליגי בה רב אחא ורבינא חד אמר הלכה כר' שמעון בכולה שבת לבר ממוקצה מחמת מיאוס ומאי ניהו נר ישן וחד אמר הלכה כר"ש בכולה שבת לבר ממוקצה מחמת איסור ומאי ניהו נר שהדליקו בה באותה שבת וקי"ל בכל התורה כולה רבינא לקולא ורב אחא לחומרא וסימנך חח ונזם והלכה כרבינא לקולא לבר מתלתא אומצא ביעי ומזירקא אבל מוקצה מחמת חסרון כיס אפי' ר' שמעון מודה דתנן כל הכלים ניטלין בשבת חוץ מן המסר הגדול ויתד של מחרישה.
וכתב ר' ישעיה זצ"ל דאפילו נר שהדליק בה באותה שבת דאסרי בין רב אחא בין רבינא אילו היה צריך למקומו כגון שתלה הנר על שולחנו או בשום מקום שצריך להשתמש בו והנר מעכבו שמותר לטלטלו דהא כלים שמלאכתן לאיסור מוקצין הן לר' יהודה ואפי' הכי הן מותרין לצורך גופן ולצורך מקומן והוא הדין נמי נר או מנורה שהדליקו בו באותו שבת אע"פ שהן מוקצין מחמת איסור והן אסורין לטלטלן אפילו הכי לצורך גופן ולצורך מקומן מותרין לטלטלן.
ובשם גאונים אחרים מצאתי יש שמניחין פת בשבת על הנר שהדליקו בה באותה שבת ומטלטלין את הנר. וטעות בידם דלא אמרו ככר או תינוק אלא למת בלבד. וכן פסק רבינו חננאל זצ"ל דקי"ל כרב אשי דבתרא הוי ורבינו תם ור' יוסף זצ"ל כתבו שאין לטלטל שום מוקצה על ידי ככר או תינוק והר"ר אליעזר מטול זצ"ל כתב בתוספותיו במסכת יום טוב וכבר מסופקים היום בזה הדבר שהוא בסיס לדבר האיסור כגון במניח אבן על פי חביות או נר על מנורה כדאמרינן בפרק נוטל בנוטל אבן שעל פי חבית לא שנו אלא בשוכח אבל במניח נעשה בסיס לדבר האסור אם יכול לטלטל לצורך מקומו אי לא והיה אומר מורי דאסור לטלטל דאמרינן בפרק כירה רמי ליה אביי לרבא מי אמר שמואל כבתה אין לא כבתה לא מאי טעמא דלמא בהדי דנקיט לה כבתה והא שמעינן ליה לר' שמעון דאמר דבר שאין מתכוין מותר דתנן גורר אדם מטה כסא וכו' עד אלא אמר רבא הנח לנר ושמן ופתילה הואיל ונעשו בסיס לדבר האיסור ולא קא מפליג בין צורך גופו לצורך מקומו ויש מפרשין להיתר מהא דאמרינן בפרק נוטל מעות שעל הכר מנער את הכר והן נופלות וקאמר בגמרא לא שנו אלא בשוכח אבל במניח נעשה בסיס לדבר האסור וקאמר ר' יוחנן לא שנו אלא לצורך גופו אבל לצורך מקומו מטלטלן ועודן עליו. ויש לדחות זו הראיה דעל השוכח קאי דאמרינן בשוכח מנער את הכר. ואהא קאי ר' יוחנן.
ובחבור הר"ר אברהם ב"ר דוד זצ"ל מצאתי כבר ראיתי אחד מחכמי הדור שהתיר לטלטל נר שהדליקו בה באותה שבת על ידי ככר או תינוק אמר אברהם ולדברי המיקל דמדמי מוקצה מחמת איסור לדבר שמלאכתו לאיסור לצורך גופו ולצורך מקומו מותר. ואולי מחמה לצל קאמר מ"מ טועה היה שאינו דומה מוקצה מחמת גופו למוקצה מחמת מלאכתו דמוקצה מחמת מלאכתו כשמשתמש בו מלאכת היתר כבר הלך איסורו לאותה שעה אבל מוקצה מחמת גופו כיון דאיתקצי לבין השמשות איתקצי לכולא יומא והוי ליה כתרומה טמאה שהיא מוקצה מחמת גופיה ואמרינן שאין מטלטלין אותה עם הטהורה כל היכי דמצי שקיל ליה לטהורה ומישבקא לטמאה דהכי אוקמא רב חסדא למתני' כשטהורה למטה וטמאה למעלה ובפירות המטנפין דלא אפשר לנערינהו ובשוכח אבל במניח לא ואין לסמוך על אותו חכם שהיה מתיר כך:
תנן התם בית שמאי אומרים מעבירין מעל השולחן עצמות וקליפין ובית הלל אומרים מסלק את הטבלה כולה ומנערה. רבינו שלמה ז"ל פי' קליפין קליפי אגוזים ולא מסתבר ליה לר' ישעיה זצ"ל דהא אותקמא מתניתין בית הלל כר' שמעון דאמר רב נחמן אנו אין לנו אלא בית שמאי כרבי יהודה ובית הלל כר' שמעון ואפיך מתניתין בית הלל אמרו מעבירין ובית שמאי מסלק את הטבלא כולה ומנערה ובעל כרחן בקליפין הראוין למאכל בהמה מיירי כדתני סיפא שיער של אפונים ושל עדשים מפני שהן כמאכל בהמה ומוקמינן ליה כרבי שמעון אבל קליפי אגוזים דלא חזי בשבת למידי הוויין ליה כאבנים. ואפי' ר' שמעון אוסר לטלטלן וסיפא לפרושי רישא אתת מה הן הקליפין המעבירין הראויין לבהמה וכן כתב רבינו יצחק פאסי זצ"ל כי קא שרי ר' שמעון עצמות וקליפין כגון עצמות דחזיין לכלבים וקליפין דחזיין למאכל בהמה אבל מידי דלא חזי לא למאכל אדם ולא למאכל בהמה לא שרי ר' שמעון ותנו רבנן מטלטלין את העצמות מפני שהן מאכל לעורבים. ויש מפרשים דאפי' אם אינן ראויין לבהמה שרי לטלטלינהו דאי ראויין אפי' ר' יהודה מודה דומיא דמעיא דבר אווזא דכיון דמסרח דעתי' עילויה להאכילו לשונרא.
כתב אחי ר' בנימין נר"ו מה שנהגו להצניע אתרוגין ופרישין בחול או בעפר כדי שיתקיימו בלחותן ולא יכמושו ויתייבשו. נראה לי שמותר לגלותן ולהוציאן משם ואינו דומה לפגה שטמנה בתבן וחררה שטמנה בגחלים דהתם תבן דומיא דגחלים שהן מוקצין כגון תבן שהכניסו לאוצר אבל האי חול ועפר אינה מוקצה דהא חזי לכסות בו צואה ומוכן הוא כדאמרי' מכניס אדם מלא קופתו עפר ועושה בו כל צרכו ודווקא בעפר המיוחד לכך כדאמרי' עלה והוא שייחד לו קרן זויות אבל עפר תחוח שבקרקע ביתו לא. ומי שאינו רוצה לסמוך על היתר זה תוחב את הסכין ומוציאו דקיימא לן כר' אלעזר בן תדאי דאמר תוחבין ליה בכוש או בכרכר והן ננערות מאליהן דטלטול מן הצד לאו שמא טלטול:

Siman 121

<b>דין מה לשחוק בפירות בתם וחסר או בכדור בשבת.</b>
מצאתי בשם הר"ר אליעזר מטול זצ"ל. דאסור לשחוק בשבת בתם וחסר הוא שחוק שקורין אוג"א מת"א ויש קורין אותו תם כס מהא דאמרינן בפ' ב' דביצה דר' חייא ור' שמעון ב"ר קפדי אהדדי וכן מצאתי כתוב אין ר' מתיר לשחוק באגוזים בשבת [ויו"ט] משום אולודי קלא ועוד שמשתכר.
ואינו נראה לי דבמס' עירובין בסופו מוכיח דאינו אסור לשחוק כי אם משום אשוויי גומות דאמר התם נשים משחקות באגוזים אסור וכן בתפוחים. ופי' רבינו שלמה זצ"ל לגלגלן דרך דף ומכות זו בזו. ואמרינן לאו משום אולודי קלא ומשני לאו משום אשווי גומות וכן פי' רבינו גרשום זצ"ל משחקות מגלגלות ושמעינן מינה היכי דליכא למיחש משום אשווי גומות מותר. ומיהו יש למצוא צד איסור בדבר דדמי למקח וממכר שפעמים שמלוה זה לזה ולמחר פורע לו מעות. ויש שאוסרין משום אולודי קלא שאוסר כל משמיעי קול אפי' אינם כקולו של שיר כדאיתא בירושלמי. אמרינן בסנהדרין פרק ארבע מיתות בסופו. שאלו את ר' אליעזר הכדור והאמום ומשקולת קטנה ופירש רבינו שלמה זצ"ל כדור פילוטא מחופה עור ומליאה מתוכה שיער של איל בדוחק והאמום של עור הוא כעין מנעל וממלא אותו שיער ובו היו עושין מנעלים כעין שעושין רצענין בדפוס של עץ ונחלקו בהן ר' אליעזר וחכמים בסדר טהרות בשני דברים חכמים אומרים אינם מקבלין טומאה לפי שכלי עור אינם מקבלין טומאה אלא אם כן יש לו בית קיבול דהא איתקש לשק והאי הואיל וקיבולו למלאות ולהיות מילויו בתוכו עולמית לאו שמיה קיבול ור' אלעזר אומר מקבלין טומאה דבית קיבול העשוי למלאות שמיה קיבול ועוד נחלקו בכדור ואמום דנראה חלל שלהם דמודי רבנן דמקבלי טומאה דהא איכא בית קיבול וקיבולו הואיל ונראת חללו דומיא דשק הוא. ופליגי לענין טבילה דרבנן סברי מה שבתוכו חוצץ ור' אליעזר סבר אין מה שבתוכו חוצץ דכוליה חד כלי הוא.
נראה להוכיח מכאן דתורת כלי עליו דעד כאן לא פליגי אלא לענין טבילה אבל כולי מודי דשם כלי עליו ומורי ר' יהודה אחי שני נר"ו פי' דדוקא אותו כדור שנחלקו בו ר' אליעזר וחכמים הנראה חלל שלו חשיב כלי אבל אלו הכדורים שלנו אפי' כלי לא חשיבי ומחשבת התינוק שחישב לשחק בו לא משוי ליה כלי מ"מ בין שיש תורת כלי עליו בין שאין תורת כלי עליו נראה שאסור לשחק בו ולטלטלו בשבת ויום טוב שהרי אין צריך בטילטולן ואפי' לכסות בו פי צליחותו אינו ראוי דהא ממאיס על ידי ששוחקים בו ומטניף בטיט ועפר וכן כדור של עץ אסור לטלטלה ולשחק בה ומצינו במדרש איכה טור שמעון הוי מפיק תלת מאה גרבין דמרקוע בכל ערובת שבא לאילין קייטיא ולמה חרב אין תימר משום זנות והלא ריבה אחת היתה שם והוציאוה משם ולמה חרב אמר רב הונא על ידי שהיו משחקים בכדור בשבת:

Siman 122

<b>דין מהו לקרות בשטרי הדיוטות בשבת.</b>
תנו רבנן כתב המהלך תחת הצורה ותחת דיוקנאות אסור לקרותו בשבת גזרה שמא יקרא בשטרי הדיוטות פירש רבינו תם זצ"ל לומר שאסור לקרות בשטרי הלואה או בשטרי מקח וממכר. והכי נמי אסור לקרות באגרות ששולחין ממקום למקום לידע מה שולח לו חבירו. ויש מתיר הרהור בלא קריאה דהא דאמרינן דאסור לקרות משום דכתיב ממצא חפצך ודבר דבר דבור אסור הרהור מותר הלכך שפיר דמי לעיוני באגרות ואינו נראה.
וכן כתב ר' בנימין אחי נר"ו דאפי' הרהור בלא קריאה אסור לפי שאי אפשר שלא ישא ויתן בדברי ענייני האגרת:

Siman 123

<b>דין חליבת בהמה שהכבידה חלבה או אשה להקל חלב מדדיה.</b>
מצאתי בתשובות הגאונים ז"ל וששאלתם מהו לחלוב פרות בשבת מפני שמסתכנים ואם יונקים עגלים מסתכנין שבאו רבנן ואמרו שמותר לחלוב כשמשנה בכלי לא יפה אמרו אותן שבאו והורו לכם שמותר לחלוב בשבת שלא כהוגן ושלא כהלכה ושלא כשורה עשו שהורו לכם דבר שלא עמדו על איסורו מפני שהחולב בשבת בשוגג חייב חטאת במזיד ענוש כרת ונסקל ואפי' חולב ביום טוב במזיד לוקה שכך שנו חכמים החולב המחבץ המגבן כגרוגרות כו' שגג בשבת חייב חטאת במזיד ענוש כרת ונסקל ביום טוב לוקה ארבעים דברי ר' אליעזר וחכמים אומרים אחד זה ואחד זה אינו אלא משום שבות והלכה כר' אליעזר ומנין שכך אמרו חכמים רב חמא בר גוריא איקלא לנהרדעא בעא מיניה חולב משום מה מחייב אמר להו משום מגבן אמרו ליה רבך קטיל קני באגמא הוה אתא שאיל בבי מדרשא אמרו ליה חולב חייב משום מפרק נעשית חליבה תולדה דמפרק וכיון שהורו בבי מדרשא כר' אליעזר הלכה כמותו. ומפרק עצמו מאי מלאכה היא מפרק זה הדש תבואה טעמא מאי שמפרק חיטה מלבושה אף חולב מפרק החלב מן הבשר וחייבין על התולדה כאב דתנן אבות מלאכות ארבעים חסר אחת ותולדותיהן כיוצא בהן הלכך אסור:
ולגאון אחר מצאתי. היכא דאיכא סכנה דבהמה אומר לנכרי מערב שבת חלוב פרתי וטול לך חלב לעצמך ותימה בדבר ושמא סברת הגאון להתיר דהוה ליה כמקנה בהמתו לחלבה דהוי ליה כבהמתו של נכרי ואין בנו כח להתיר שהרי אמרו חכמים גונח יונק חלב בשבת דהוה ליה מפרק כלאחר יד ובמקום צערא לא גזור רבנן הא למדת שאפי' במקום צערא לא התירו אלא כלאחר יד.
תוספתא לא תקלח אשה חלב מדדיה לתוך הכוס או לתוך הקערה ותניק את בנה. כתב ר' בנימין אחי נר"ו שזה שנוהגת פעמים רבות שמקלחות מן החלב בפי התינוק כדי שיהא אוחז את הדד ויינק אין בו איסור אבל מה שנוהגת להתיז מן החלב על נשיפת רוח רעה אסור שהרי אין בו סכנה. וצערא יתירא נמי ליכא הלכך אסור:

Siman 124

<b>דין קשרים אי זהו של קיימה ואיזו שאינו של קיימה.</b>
בספר התרומה מותר אדם לקשור חגורו לטבעת הדלי כדי לשלשל הדלי בבור למלאותו מים שיתירנו לאסור בו מתניו. אבל חבל דעלמא אסור שהיא של קיימא. ואם נפסק החבל באמצע אסור לקשור שני ראשיה יחד אלא עונבן כדתנן קושרין דלי בפסיקייא שזהו כחגורו חבל דלי שנפסק לא היה קושרו אלא עונבו דהלכה כרבנן דשרו עניבה.
כתב אחי ר' בנימין נר"ו כללא דמילתא קשר של קיימא שחייבין עליו הוא קשר שדעתו לקיימו ואינו יכול להתירו באחת מידיו אבל קשר שדעתו לקיימו ויכול להתירו באחת מידיו או קשר שאינו של קיימא ואינו יכול להתירו באחת מידיו אסור אבל אין חייבין עליו. ובהדיא תניא בתוספתא זה הכלל כל קשר שהוא של קיימא ויכול להתירו באחת מידיו או קשר שאינו של קיימא ואינו יכול להתירו באחת מידיו אין חייבין עליו עד שיהיה קשר של קיימא ואינו יכול להתירו באחת מידיו. קשר שדעתו לקיימו שבת או חדש פטור אבל אסור דעתו לקיימו לעולם חייב חטאת אין דעתו אלא ליומו מותר לכתחלה:

Siman 125

<b>דין צידת כנה ופרעוש וזבובים בשבת.</b>
תניא ר' שמעון בן אלעזר אומר אין הורגין את המאכולת בשבת דברי בית שמאי ובית הלל מתירין וקי"ל כבית הלל ודוקא כנה שאינה פרה ורבה אבל פרעוש הקופץ לכאן ולכאן אסור להרוג שהרי פרה ורבה דומיא דאילים ותחשים שבמשכן ואפי' לצוד פרעוש בשבת אסור דתניא הצד פרעוש בשבת ר' אליעזר מחייב חטאת ור' יהושע פוטר ופי' רבינו שלמה זצ"ל הצד פרעוש ממקום שאינו ניצוד ועומד כגון מעל גבי קרקע או מבגדיו מבחוץ ומשמע שמעל בשרו מותר לכתחלה וכן כתב בעל התרומה פרעוש הקופצת לכאן ולכאן פרה ורבה ואסור להורגה כמו אלים ותחשים שבמשכן ואסור לצוד אותה וללוקחה אבל בשעה שעומדת על בשרו ועוקצת אותו מותר ללוקחה ולהשליכה דהויא ליה מלאכה שאינה צריכה לגופה ופטור ואסור הוי והכא משום צערא שרו רבנן כגון מפיס מורסא להוציא ממנה ליחה דמותר אבל בשעה שדולגת אסור ליקחנה. ועוד כתב נראה לי שאסור לסגור התיבה בשבת וביום טוב בעת הזבובים אם יש אוכלים שם שאינו יכול להפריח כולם ולסלקם והוי צידה וגם פסיק רישיה. וכן מוכיח פרק כירה ופרק משילין וצריך ליתן סכין או מפה בין הכיסוי לתיבה שיוכלו לצאת דרך שם:

Siman 126

<b>דין תפלת מנחה של שבת ומה שנהגו לומר צדקתך צדק.</b>
נהגו לומר קודם תפלת המנחה פסוקים של נחמה אם תשיב משבת רגליך אז תתענג מה נאוו גילי מאד הנני שולח מלאכי וכו' כסדר הכתוב בסדורים. והטעם פי' אחי ר' בנימין נר"ו לפי מה שדרשו רבותינו ז"ל אלמלי שומרין ישראל שתי שבתות כהלכתן מיד נגאלין שנאמר כה אמר ה' לסריסים אשר ישמרו את שבתותי וגו'. וכתיב והביאותים אל הר קדשי. ומצינו באגדה שתחילת הגאולה תהיה בשבת בשעת תפלת המנחה על כן נהגו לומר אלו הפסוקים של נחמה ובימים טובים כמו כן נהגו לומר אלו הפסוקים בתפלת המנחה ומתחילין מה נאוו לפי שאין שמחתן שלימה כל זמן שהן מפוזרין בין האומות על כן הן מתנחמין בתנחומות הנביאים כי אז תהיה שלימתן שלימה וחגיהם חגים. תהלה לדוד ובא לציון שהרי לא אמרוהו בשחרית ומה שאין אומרים אותו בשחרית כבר פירשנוהו בערוגה הראשונה הלכה מ"ה קדיש עד לעילא ואני תפלתי פי' רבינו שלמה זצ"ל הטעם לפי שכתוב למעלה הימנו ישיחו בי יושבי שער ונגינות שותי שכר אמר דוד לפני הקב"ה רבונו של עולם ביום שמחתם של אומות העולם וביום אידן הם שותין ומשתכרין ומנגנים בבתי משתאותם כל היום ואינן מזכירין שמך אבל אנו לא כן ביום שהגדלת השמחה לישראל ובא יום המנוחה ושמחתי לאחר שאני שבע מעונג ומפונק איני שוכחך אלא כשמגיע זמן התפלה אני פוסק בית משתאיי ותענוגי ובבית אלהים נהלך ברגש וקופץ אני לתפלתי בעת הרצון ושעה הקבועה ונותן הודיה על חלקי ולפי זה הטעם נהגו לאומרו בתפלת מנחת שבת ולא נהגו לאומרו במנחת יום טוב מפני שתקן עזרא שיהיו קורין בשבת במנחה בתורה מפני יושבי קרנות ולכך אנו מודים על חלקנו ואומרין ואני תפלתי לך ה' ואנו משבחין לו שלא עשנו ממשפחות האדמה לישב בקרנות ולנגן בבית משתאות אלא לעת רצון תפלה אנו תדירין לבא מיד בביתך אבל במנחת יום טוב לא תקן עזרא לקרוא בתורה דסבירא ליה כמאן דאמר או כולו לה' או כולו לכם ולכך אין אומרים ואני תפלתי:
ובשם ר' נתן ב"ר מכיר זצ"ל מצאתי למה אומרים במנחת שבת ואני תפלתי בשביל שצרה אחרונה שלא נהייתה מעולם כמוה תהיה בעקבי הקץ ט' חדשים שנאמר לכן יתנם עד עת יולדה ילדה והיום האחרון תכבד הצרה מכל שלפניה ויום שבת יהיה וכל היום תהיה הצרה עד עת המנחה ואזי היו ישראל נענין במנחה ומיד יבא משיח ויושיענו הה"ד בעת רצון עניתיך וביום ישועה עזרתיך והיינו דכתיב בשובה ונחת תושעון כלומר ביום נחת תושעון שבו תגאלו ותפלת המנחה קורא עת רצון שהרי אליהו לא נענה אלא בתפלת המנחה שנא' ויהי בעלות המנחה וגו' ומנהג לומר שלש פעמים אחת אומר החזן ביחידי ואח"כ אומר אותו הצבור ואחר כך אומר אותו החזן והצבור יחד.
וכתב ר' בנימין אחי נר"ו הטעם. תחלה אומר אותו החזן ביחידי כנגד יצחק שתקן תפלת המנחה והיה יחידי באותו שעה ואח"כ אומר אותו הצבור לבד כנגד אליהו שנענה בתפלת המנחה וקרבן צבור הקריב באותה שעה ואח"כ אומרים אותו החזן והצבור יחד רמז לישועה אחרונה שתהא שלמה לכל. בתפלת המנחה נהגו לומר אתה אחד ושמך אחד ומצאתי בשם רבינו שלמה זצ"ל מצינו באגדה למה נברא מעשה בראשית בו' ימים ולא בפחות או ביתר מכן אתה למד אלהותו של מקום שהששה ימים הן ג' כתות עדים הראויין להעד והן מעידין על הקב"ה שהוא אחד ואין אחר זולתו והוא ברא את העולם כולו למעלה ולמטה והוא ראשון ואחרון. וב' ימים מעידין על ישראל שהן גוי אחד ובחר בו אל אחד ואלהות מלכותו עלינו. וב' ימים מעידין על השבת כי בששת ימים עשה הכל וביום השביעי שבת וינפש וצוה לעמו לנוח בו ולשבות בו זכר למעשה בראשית נמצא כי הן מעידין כאשר הן אדונים משובחין. הקב"ה הוא אדון ומלך ומתגאה על הכל ישראל אדונים וסגולים השבת יום מנוחה ויום חירות כאדון ומלך על כל הימים. ואלה שלשת האדונים חוזרין שלשתן ומעידין זה על זה הקב"ה וישראל מעידין על השבת שנבחר מכל הימים לנוח בו והוא מיוחד [בין שאר] הימים דכתיב ימים יוצרו ולא אחד בהם. זה שבת שהוא הנבחר מכל יום ויום זה אחד להקב"ה זכר לעדות יצירת העולם מעשה ידיו. וישראל ושבת מעידין הן על הקב"ה שהוא אחד והכל נעשה בדברו והוא המקדש ישראל והשבת. דכתיב כי אות היא ביני וביניכם לדורותיכם לדעת כי אני ה' מקדשכם וכתיב והייתם קדושים כי קדוש אני וכתיב ויקדש אותו כי בו שבת. והקב"ה והשבת מעידין על ישראל שהן סגולה מכל העמים וקדושים וגוי אחד בארץ והם נצטוו להקדיש את ה' אלהי ישראל ולקדש את יום השבת. נאה לאל אחד להתיחד בגוי אחד ביום מיוחד ע"כ אומרים בשבת במנחה אתה אחד ושמך אחד ומי כעמך ישראל גוי אחד בארץ.
ובשם גאון אחר מצאתי כך משמע סדר התפלה הקב"ה שהוא אחד נתן לעמו ישראל שהוא גוי אחד יום שבת שהוא יום אחד ונבחר מכל הימים וכן נדרש בבראשית רבא אמר הקב"ה ששת ימי יצירה כולם זוגין הן ויום שביעי אין לו בן זוג יהא ישראל בן זוגו. הה"ד זכור את יום השבת לקדשו. אמר הקב"ה לישראל הוי זוכר לאותו יום שאמרתי ישראל יהא בן זוגך. תפארת גדולה זהו לשון זיווג כמו תפארת אדם לשבת בית. ועטרת ישועה כמו אשת חיל עטרת בעלה. יום מנוחה וקדושה לעמך נתת כך ראוי לומר שהרי בסוף הלשון אומרים ינוחו בו שהוא לשון זכר ומי שאינו אומר יום מנוחה צריך לו לומר ינוחו בה שכל הלשון שלמעלה הוא לשון נקבה וכן אמר הר"ר שלום ב"ר יצחק זצ"ל שכך אומרים בנרבונה.
נשיב לדברי רבינו שלמה זצ"ל תפארת גדולה ועטרת ישועה מנוחה וקדושה לעמך נתת כדכתיב ראו כי ה' נתן לכם את השבת ואמרו ז"ל כל השומר שבת כראוי מקרב את הישועה שנאמר בשובה ונחת תושעון בשובה ונחת זה שבת וכן הוא אומר וישב עמי בנוה שלום ובמשכנות מבטחים ובמנוחות שאננות. ובמדרש תלים מצאתי דורש זה המקרא ואומר אם ישמרו עמי משמרת שבת יזכו לישב בנוה שלום. ואף בבראשית רבא מצינו כי בו שבת מכל מלאכתו אתמהא לא כן אמר ר' ברכיה בשם ר' יהודה ב"ר סימון לא בעמל ולא ביגיעה ברא הקב"ה את עולמו ואת אמר מלאכתו אלא להפרע מן הרשעים שמאבדין את העולם שנברא לא בעמל ולא ביגיעה ומה נברא בו פי' בשבת שאנן ובטח שלוה והשקט ולכך אמרינן בשבת במנחה מנוחת שלום השקט ובטח וכמדומה שאף הדורש של בראשית רבא כשהוציא זה הלשון סמך על המקרא דכתיב וישב עמי בנוה שלום לפי שהמקרא נדרש על שמירת שבת ולפי ששתי המקראות נדרשים על שמירת שבת קבעו חכמים בתפלה לשון המקראות תפארת גדולה ועטרת ישועה מושובה ונחת תושעון מנוחת שלום השקט ובטח מוישב עמי בנוה שלום. ולפי שהאבות שמרו משמרת השבת כדכתיב וישמר משמרתי מצותי חקותי ותורתי שאפי' עירובי תבשילין היה אברהם יודע ואומר כי ידעתיו למען אשר יצוה את בניו ואת ביתו אחריו בניו זה יצחק ואת ביתו זה יעקב לכך אנו מזכירין את האבות בתפלה גילה באברהם רינה ביצחק יעקב ובניו במנוחה.
מצינו בבראשית רבא גיל יגיל אבי צדיק זה אברהם בשעה שנתבשר לא יירשך זה כי אם אשר יצא ממעיך הוא יירשך באה שמחה וגילה בלבו שנאמר ויפל אברהם על פניו שהיה שמח ועלז בלבו על שהבטיחו הקב"ה לעשות לו נס כזה. רינה ביצחק כתב אחי ר' בנימין נר"ו אחרי שמצינו שנדרש גיל יגיל אבי צדיק על אברהם נמצא שיצחק הוא צדיק והרי מצינו רינה אצל צדיקים דכתיב רננו צדיקים בה' לכך יסדו יצחק ירנן. עוד צדיק בגמטריא ר"ד הוסף בו ד' אותיות הרי ר"ח כמנין יצחק:
נשוב לדברי רבינו שלמה זצ"ל רינה ביצחק לפי שמצינו באגדה רננו צדיקים בה' כשהצדיקים רואין שכינתו של הקב"ה מיד הם אומרים שירה כשאמר יצחק לאביו הנה האש והעצים ואיה השה לעולה השיב לו אברהם לעולם בני מיד רינן יצחק ואמר שירה ומה שירה אמר שיר של קרבן:
יעקב ובניו ינוחו בו לפי שמצינו בבראשית רבא ויחן את פני העיר שנכנס עם דמדומה חמה וקבע תחומין מבעוד יום הדה אמרה ששמר יעקב אבינו את השבת.
ואחי ר' בנימין נר"ו כתב יעקב ובניו ינוחו בו ולא אמר אברהם ובניו ולא יצחק ובניו שהרי בני ישמעאל ובני קטורה ובני עשו אינם נחים וזהו שכתוב ראו כי ה' נתן לכם את השבת לכם ולא לאומות העולם ומצינו אגדה אמר ר' יוסי ב"ר חנינה נכרי ששמר את השבת עד שלא קבל עליו את המילה היה חייב מיתה לפי שלא נצטוה עליה ולמה אמר ר' חייא ב"ר אבא אמר ר' יוחנן בנוהג שבעולם מלך ומטרונה יושבין ומשיחין זה עם זה מי שבא ומכניס ראשו ביניהם אינו חייב מיתה וכך השבת הוא אות בין הקב"ה וישראל שנאמר ביני ובין בני ישראל אות היא לעולם לפיכך כל נכרי שבא ומכניס עצמו ביניהם עד שלא מל היה חייב מיתה ורבותינו אמרו אמר לו משה רבונו של עולם לפי שלא נצטוו נכרים על השבת שמא אם מקיימין אותה אתה נושא להם פנים. אמר לו הקב"ה חייך אפי' הן עושין כל מצות האמורות בתורה מפילן אני לפניך שנאמר ראה החילותי וגו':
מנוחה אהבה ונדבה. זה מוסב על האמור למעלה יום מנוחה וקדושה לעמך נתת. יש מפרשין מנוחה אהבה ונדבה שנדב הקב"ה לתתה לישראל מאהבתן בם ולא ששאלוהו:
מנוחת אמת ואמונה יש מפרשין שיש לנו עדות בדבר שהשבת הוא יום מנוחה ולא אחר כגון נהר סבטיון. ואש גיהנם. ובעלי זכורים:
ובמדרש ר' תנחומא ראו כי ה' נתן לכם את השבת ראייה היא לכם כנגד אומות העולם מן המן שאינו יורד בשבת:
מנוחת שלום השקט ובטח. כבר פירשנוהו למעלה:
מנוחה שלמה שאתה רוצה בה יש מפרשין על שם האגדה האמורה בבראשית רבא ויברך ויקדש מלך בשר ודם כשהוא נותן אשטטיבא אינו נותן דונטיבא וכשהוא נותן דונטיבא אינו נותן אשטטיבא אבל הקב"ה כשהוא נותן אשטטיבא הוא נותן דונטיבא הה"ד ויברך ויקדש ולמשה עבדך מסיני אמרת פני ילכו והניחותי לך:
כתב אחי ר' בנימין נר"ו צא ולמד שבזכות שבת נתרצה הקב"ה על מעשה העגל שהרי בהלכות שבת היו עוסקין כדכתיב אך את שבתותי תשמורו ושמרו בני ישראל את השבת וכתיב בתריה ויתן אל משה ככלותו וירא העם כי בושש משה וכן בשעה שנתרצה להם וצוום על מעשה המשכן הזהירם על השבת תחילה כדכתיב ויקהל משה את כל עדת בני ישראל וגומר ששת ימים תעשה מלאכה ואחר כך צוום על מעשה המשכן וזהו שאמר פני ילכו והניחותי לך בזכות שבת שהוא יום מנוחה:
מנהג לומר בתפלת המנחה צדקתך צדק לעולם וצדקתך אלהים עד מרום צדקתך כהררי אל. יש אומרין שבמקום צדוק הדין אנו אומרים אותן מפני שמסורת בידינו מאבותינו שמשה רבינו ע"ה נפטר בשבת במנחה ועל כן אנו מצדיקין עלינו את הדין.
והר”ר שניאור ז"ל פי' לפי שקרבה השעה שחוזרין הרשעין להשפט בגיהנם לפיכך אנו מצדיקין עליהם את הדין. ובפיסקא דשור או כשב דורש שם. צדקתך כהררי אל וגו' אדם ובהמה תושיע ה' משפט אדם ומשפט בהמה משפט אדם וביום השמיני ימול שתעבור עליו שבת ומשפט בהמה מיום השמיני והלאה הה"ד אדם ובהמה תושיע ה' מכאן רמז שאומרין צדקתך כהררי אל בשבת במנחה מאי טעמא דכתיב בהו אמת וחותמו של הקב"ה אמת ומנחת שבת חתימת שבוע ותחילת הפסוקים דורש שם על משפט רשעים בגיהנם. יש מקומות שהן אומרין אלו הפסוקים כסדר הזה ונותנין סימן לדבר וה' אלהים אמת הוא גו' פסוק ראשון יש בו ה' פסוק שני יש בו אלהים. פסוק שלישי יש בו אמת והטעם לפי שכל פסוק יש בו מעלה עליונה מפסוק שלפניו. פסוק ראשון אומר צדקתך כהררי אל ופסוק שני אומר וצדקתך אלהים עד מרום שהיא מעלה עליונה וגדולה על הראשונה ופסוק שלישי צדקתך צדק לעולם שהיא מעלה וגדולה משניהם גם הפסיקתא מוכיח כן שכך סידרן שמתחיל לדרוש צדקתך כהררי אל ומסיים מכאן רמז שאומרים בשבת צדקתך כהררי אל במנחה. מאי טעמא דכתיב בהו אמת וחותמו של הקב"ה [אמת] ומנחת שבת חתימת שבוע הא למדת שצריכין לחתום באמת ואין לנו לשנות מנהג אבותינו. ושבת שחל בו ראש חדש או חנוכה או יום טוב או חולו של מועד או אפי' ערב יום טוב או מוצאי יום טוב הנקרא אסרו חג אין מנהג לאומרו ובשם רבינו משולם זצ"ל מצאתי שבת שיש למחר ראש חדש אין אומרים צדקתך צדק וגם בחול אין נופלין בתחנונים במנחה והטעם כי ההוא דתנינן במס' ראש השנה אם לא באו עדים עד המנחה נוהגין אותו היום קודש ולמחר קדש נמצאת אומר שמשעת מנחה נכנס ראש חדש ולפי שאנו אומרים צדקתך במנחה מפני כבודו של משה רבינו שנפטר בשבת במנחה כמו שקבלנו מרבותינו שאמרו מלאכי השרת צדוק הדין לפניו ואנו יודעין שלא היה אותו היום לא ראש חדש ולא יום טוב שבשבעה באדר מת משה על כן בכל מקום שאנו יכולין לדחותו מפני שום דבר כמו עכשיו מפני ראש חדש דוחין אותו וכל שכן בראש חדש עצמו וביום טוב שאין אומרים אותו. ומנהג לומר בעמידה וכן כתב אחי ר' בנימין נר"ו שכיון שאנו אומרים אותו במקום צדוק הדין אין ראוי להצדיק את הדין אלא מעומד כאדם שעומד לפני הדיין ומקבל עליו את הדין ואומר יפה דנת. גם לדברי הפסיקתא דמשמע שאנו מעידין על הקב"ה שחותמו אמת והתם כל מעשה בראשית באמת דכתיב אשר ברא אלהים לעשות [ס"ת] אל"ף מ"ם תי"ו אמת ומנחת שבת היא חתימת שבוע הא קיימא לן דכל עדות בעמידה.
מצאתי בשם רב שלום גאון זצ"ל בשבת במנחה מותר להתעסק בתלמוד ולא עוד אלא שמנהג בבית רבינו שבבבל שאחר מנחת שבת שונין אבות וקנין תורה ויש מהן שהורגלו להקדים מנחת שבת להתפלל מבעוד יום ועד תפילת המנחה ישב בדד וידום ומכל מקום לעסוק בתורה טפי עדיף ואל יעמוד בטל ומה שאין אנו עוסקין לא שיהיה אסור אלא מפני כבודו של משה רבינו ע"ה לקיים נשיא שמת כל המדרשות בטלין ולכך נהגו לומר פרקי אבות משה קבל תורה מסיני לומר הרי אנו מספרין בכבודו ושבחו ובכך תהיה לו מנוחה טובה:

Siman 127

<b>דין אכילה ושתיה בין מנחה לערבית.</b>
מדרש אגדה השותה מים בין השמשות כאילו גוזל את מתיו.
מצאתי בתשובות הגאונים ז"ל כך שמענו מפי חכמים הראשונים כל בין השמשות נותנין רשות לנשמתן של מתים לשתות מים. וכל השותה מים בין השמשות בשעה ששותות נשמות מתות אין מניחין נשמה של מת קרובו לשתות מים לפיכך אמרו חכמים כאילו גוזל את מתיו ולא כל קרובים אלא שבעה מתים שאדם מתאבל עליהם כגון אביו ואמו אחיו ואחותו בנו ובתו ואשתו ודוקא בתוך י"ב חדש. מה טעם מפני שאמרו חכמים כל י"ב חדש גוף קיים ונשמה עולה ויורדת אבל לאחר י"ב חדש גוף כלה ונשמה עולה ואינה יורדת.
ורבינו תם ז"ל השיב להר"ר משולם ז"ל על אותם שנהגו בצרפת לאכול בין מנחה לערבית ובמדרש אמרינן כל השותה מים בין מנחה לערבית גוזל את המתים קרוביו ואמרינן במדרש שהן שותין ממעין אחד בשבת בערב ופעם אחת אירע מעשה בלותיר ובא לידי סכנה ובקושי גדול התירו לאכול ערב יום הכפורים סמוך לתפלה ותיקנו וידוי קודם שיאכל וישתה משום שכרות גם תשעה באב שחל להיות במוצאי שבת או שחל להיות בשבת ונדחה בקושי התירו. וראינו שכתב רב שר שלום גאון מתא מחסיא זצ"ל שתיקנו לומר צדוק הדין על שם שנפטר משה רבינו ע"ה בשבת במנחה וגם אין רגילין לעסוק בתורה בין שתי תפלות משום חכם שמת כל המדרשות בטלין אך אינו אסור אלא מנהג לזכרון פטירתו אלא שקורין במסכת אבות במנחת שבת אבל אכילה ושתיה לא תקנו קדמונינו ולא על חנם נהגו שלא לאכול ומנהג אבות תורה היא והא דאמרינן פורש מפה ומבדיל אקראי בעלמא הוא. כך השיב רבינו תם זצ"ל.
ובשאלות חלום אשר שאל הצדיק ר' יעקב ממרויש זצ"ל השיבו ואכלתם אכול ושבוע והללתם את שם ה' אלהיכם וראיה לדבר יום הכיפורים ותשעה באב ושאר תעניות. ועל מה שכתב רבינו תם זצ"ל שנפטר משה רבינו בשבת במנחה יש מקשין דהא כתיב בן מאה ועשרים שנה אנכי היום. היום מלאו ימי ושנותי זה כתב משה רבינו לכולא עלמא אפי' למאן דאמר בבבא בתרא יהושע כתב מח' פסוקים ואילך ואם בשבת נפטר לא כתב זה ואם תאמר שקודם השבת כתב מה שעתיד לומר לישראל כשיגיע השבת ובשעה שכתבו בתורה לא היה עדיין אלא שעתיד להיות וצריך לדחוק דאין הכי נמי. עוד אמר ר' שיש שמוכיחין שמשמע מתוך הפסוקין שבפרשת וילך שבו ביום שנפטר כתב את השירה וצריכה עיונא. ועוד נראה שבסדר עולם מוכיח כן שלא נפטר כי אם בערב שבת דקתני ואחר הפסח בכ"ב בו סבבו את העיר שנאמר וסבותם את העיר כל אנשי המלחמה וגו' ויהי ביום השביעי ר' יוסי אומר שבת היה והשתא כיון שיום השביעי שבת היה והוא בכ"ח בניסן מדהוי יום ראשון של הקפת העיר בכ"ב בניסן א"כ ראש חדש ניסן היה באחד בשבת וראש חדש אדר היה בשבת א"כ שבעה באדר שבו מת משה היה בערב שבת. זה מצאתי בשם הר"ר שמחה זצ"ל:

Siman 128

<b>דין למה אין מתפללין בשבת שמונה עשרה והטועה ומתחיל של חול.</b>
ומה טעם אין מתפללין בשבת אלא ז' ברכות אמר רב הונא מפני שאסור לאדם לבקש צרכיו בשבת פי' לפי שבתחילת י"ח ברכות יש דברים שאדם מיצר עליהם אם הוא צריך להם ואתי למעט בעונג שבת אמר רב נחמן כי הוינן ביה רבה בר אבוה איבעיא לן מיניה הני בני בי רב דטעו ומתחילי תפלות חול בשבת מהן שיגמורו פי' שאחר שאמר ג' ראשונות שצריך להזכיר של שבת טעה והתחיל אתה חונן לאדם כסדר תפלת חול מהו שיגמורו אותה ברכה שנזכר בה כי הוא שבת ואמר לן גומרין אותה ברכה דבדין הוא דבעי לצלויי י"ח ומשום כבוד שבת הוא דלא אטרחוה רבנן וכיון שהתחיל גומר ופי' הר"ר שלמה ב"ר אברהם זצ"ל דוקא בתפלת ערבית שחרית ומנחה דיש בהם מקום לשמנה עשרה אבל תפלת מוסף אין בה מקום לשמונה עשרה כלל הלכך פוסק אפי' באמצע הברכה. ומורי הר"ר מאיר זצ"ל פי' דוקא בברכת אתה חונן גומר אבל בשאר ברכות פוסק והכי איתא בירושלמי הכל מודים באתה חונן דגומר כל אותה הברכה אמר ר' תמיה אני למה ביטלו חונן הדעת בשבת אם אין דעה תפלה מנין. ואם טעה והתפלל בשבת כל התפלה של חול חוזר ומתפלל וכתב אחי ר' בנימין נר"ו הטועה בתפלות של שבת ערבית שחרית ומנחה והחליף של זו בזו אומר אני שאינו צריך לחזור ולהתפלל לפי שעיקר ברכה רביעית הוא אלהינו ואלהי אבותינו רצה במנוחתינו כמו שאומר ביום טוב אתה בחרתנו וקדמונינו ז"ל תיקנו לומר בכל תפלות כפי הסדר שתיקנו וסדרו והאריכו על ידי עילה שמצאו בחכמתם ע"כ נראה שאין צריך לחזור ולהתפלל שהרי תפלת שבת התפלל אבל המחליף ומשנה לכתחלה עליו אני קורא אל תסג גבול עולם ופורץ גדר ישכנו נחש והנני מדמה את זה למה ששינינו בשלש קופות של שלש שלש סאין תורמין את הלשכה וכתוב עליהן אלף בית גימל ואמר רבא לידע אי זהו נתרמה ראשון להקריב ממנה ראשון שמצוה בראשון פי' מצוה בראשון אבל אם שכחו והקריבו תחלה מן המאוחר אין חוששין אלא משום מצוה הכא נמי מצוה להתפלל כל תפלה ותפלה בעונתה אבל אם טעה והחליף אחת מהן אינו חושש שכל אחת ואחת תפלת שבת היא אך בתפלת מוסף אינו נראה לומר כן שאין דרך למוסף בשאר תפלות ולא שאר תפלת במוסף:
תנו רבנן טעה ולא התפלל של מנחה בע"ש מתפלל ערבית שתים של שבת. טעה ולא התפלל בשבת במנחה מתפלל במוצאי שבת שתים של חול ומבדיל בראשונה ואינו מבדיל בשניה ואם לא הבדיל בראשונה והבדיל בשניה שניה עלתה לו ראשונה לא עלתה לו פי' צריך להקדים תפלת החובה לתפלת התשלומין הלכך כשהבדיל בשניה ולא הבדיל בראשונה שניה עלתה לו שצריך להבדיל בה וראשונה לא עלתה לו לשם תשלומין דבעינן שתהא לאחר תפלת החובה אלא עוד חוזר ומתפלל לשם תשלומין בלא הבדלה ואם הבדיל בזו ובזו שתיהן עלו לו ואם לא הבדיל בזו ובזו שתיהן עלו לו דתניא טעה ולא הזכיר הבדלה בחונן הדעת אין מחזירין אותו מפני שיכול לאומרה על הכוס:

Siman 129

<b>דין תפלת מוצאי שבת וסדר ויהי נעם ומהו במלאכה קודם תפלה.</b>
וצריך לאחר להתפלל במוצאי שבת שלא ייראה השבת עליו כמשאוי. דאמר ר' יוסי יהא חלקי ממכניסי שבת בטבריא וממוצאי שבת בציפורי. ותפלת ערבית במוצאי שבת כשאר ימות החול אך צריך להזכיר הבדלה בחונן הדעת. ירושלמי מה ראו חכמים לקבוע להבדלה בחונן הדעת שכשם שאסור לעשות מלאכה קודם שיבדיל כך אסור לתבוע צרכיו קודם שיבדיל טעה ולא הבדיל בחונן הדעת אינו חוזר ואין צריך לאומרה בשומע תפלה מפני שיכול לאומרה על הכוס.
כתב בעל הלכות גדולות היכא דנפק שבת ובעי למעבד עבידתא מבעי ליה לברוכי המבדיל והוא שיש בה הזכרת ה' ומלכות והני מילי היכי דבעי למיעבד עבידתא מקמי צלויי דאורתא אבל אי בעי למעבד עבידתיה לבתר צלויי כיון דאבדיל בתפלה לא צריך לברוכי.
וגדולה מזו פי' רבינו שלמה זצ"ל דאפי' בלא הזכרה ומלכות אם אמר המבדיל בין קדש לחול לבד די לו דאמר רב אשי כי הווינן בי רב כהנא הוה אמרינן המבדיל בין קודש לחול ואפכינן סילתי. ופירש רבינו שלמה זצ"ל המבדיל בין קודש לחול להכירא בעלמא ללוות את המלך ועבדינן צרכין ואחר כך מברכין על הכוס ברכה גמורה דהבדלה וכל שכן אי אבדיל בתפלה שהוא מותר לעשות צרכיו ומבדיל על הכוס ורבינו יצחק פסי זצ"ל כתב אין צריך לומר בין אור לחשך אלא בא"י אמ"ה המבדיל בין קדש לחול בלבד. ור' ישעיה זצ"ל כתב דלא סבירא ליה דמה זה שאומר ועבדינן צורכינן כיון דהבדלה גמורה עבד ונפק ידי חובה ובירך עליה למה לא יעשה כל צרכו מה נשאר לו עוד לעשות ועוד שלא נאמרה המימרא אלא לתרץ מה דקשיא לן ומביא פירות בידו ואע"ג דלא אבדיל ואין לו כוס בשדה ובא זה ר' אבא לתרץ דלא בעינן הבדלה אלא היכרא בעלמא כדברי ר' שלמה זצ"ל:
לאחר תפלת לחש אומרים קדיש עד לעילא ואומרים ויהי נעם יושב בסתר עליון כל המזמור עד ארך ימים אשביעהו ולמה נהגו לומר זה המזמור במוצאי שבת פי' אחי ר' בנימין נר"ו לפי מה שאמרו רז"ל במס' שבועות פרק ידיעות הטומאה שיר של פגעים בכנורות ובנבלים ובתופים ואומר יושב בסתר עליון עד כי אתה ה' מחסי והמזמור הזה אמרו משה רבינו ע"ה בשעה שהקים את המשכן והתפלל (מן) [על] המזיקין שיכלו מן העולם וכן מפורש בפסיקתא דויהי ביום כלות מהו ביום כלות רבי אלעזר אומר ביום שכלו המזיקין מן העולם ומה טעמה לא תאונה אליך רעה ונגע לא יקרב באהליך מאהלך כלו המזיקין מן העולם אמר ר' יוחנן מה לנו ללמוד ממקום אחר נלמוד ממקומו שנאמר יברכך ה' וישמרך ישמרך מן המזיקין ולפי שבשבת אין צריכין שמירה כמו שפירשנו למעלה הלכה ס"ו שהשבת הוא משמר את עצמו ואת שומריו ואין צריכין לירא מן המזיקין תדע לך שהוא כן שהרי אין מתפללין שומר את עמו ישראל לעד בלילי שבת אלא פורשין על השלום לפיכך עתה שנכנסין לימות החול והן צריכין שימור שכבר ניתנה רשות למחבלים גם לשר דומה הממונה על הרוחות להשיב נפשות הרשעים בגיהנם לדונם ע"כ נהגו לומר זה המזמור במוצאי שבת שיש בו תפלה להמלט מן המזיקין ומדין גיהנם. מן המזיקין כמה דתימה יפול מצדך אלף ורבבה מימינך אליך לא יגש. מדין גהינם כמה דתימא לא תאונה אליך רעה אין רעה אלא גיהנם כמה דתימא וגם רשע ליום רעה.
ונהגו העם להתחיל ויהי נועם והוא סוף המזמור שלמעלה ממנו להתפלל על מעשה ידיהם שהרי בשבת לא עשו מלאכה. ונהגו לאומרו בנחת ובנעימה. ארך ימים כופלין ואומרים אותו ב' פעמים והטעם להפריש בין קריאת המזמור לקדושא דסדרא ויש אומרים לפי שבתיבות של ויהי נעם הם כנגד תיבות של קריאת שמע חסר חמש תיבות לפיכך כופלין ארך ימים שהן ה' תיבות כדי שיהיו התיבות מכוונות. ואומרים ואתה קדוש וקרא זה אל זה וכולא סדרא ומפורש בתנחומא במוצאי שבת בת קול יוצאת ואומרת להם לרשעים צאו לגיהנם שכבר השלימו ישראל סדריהן ובסנהדרין פרק ד' מיתות במעשה דטונוסרופוס כששאל ר' עקיבה מה יום משאר הימים וכו' עד אמר לו מלאך שהוא ממונה עלינו דומה שמו והוא דן אותנו בכל יום ויום ובערב שבת עם חשיכה בת קול יוצאת מכרזת ואומרת הנח לרשעים אלו וינוחו ובמוצאי שבת עם חשיכה צועק המלאך שהוא ממונה על הרוחות אלו ואומר חזרו לכם לגיהנם למות שכבר השלימו ישראל סדריהן וכן כתב בעל השאילתות מכאן רמז לויהי נועם למוצאי שבתות ובמוצאי ימים טובים שחלו להיות בשבת ועל כן נהגו לאומרו בנחת ובנעימה. גם הקדיש אומרין אותו בנחת לעכב כניסתן בדין. יש מקומות שאין אומרים ויהי נועם במוצאי שבת כשחל להיות יום טוב בראשון או בשני או בשלישי אבל מרביעי ואילך אם חל יום טוב אין מניחין אותו והטעם שלהם שראשון ושני ושלישי נקראין אחר השבת ומרביעי ואילך נקרא לפני השבת וכיון דשני ושלישי חשובין אחר השבת הוי כיום טוב אחר השבת שאין אומרים אותו.
ובתשובות הגאונים מצאתי בשם רב נטרונאי גאון זצ"ל אין אומרים ויהי נועם אלא למוצאי שבת לחול בלבד וכן נמי קידושא דסידרא אין אומרים אותו אלא כשאומר ויהי נעם ואין אומרים אותו במוצאי שבת ליום טוב ולא במוצאי יו"ט לחול ולא במוצאי יום הכפורים לחול דלא תקינו ליה חכמים הראשונים אלא במוצאי שבת לחול היכא דאיכא שיתא ימים דחולא לקמן אבל אי איכא בי מיצעי יום טוב או יום הכיפורים ואפי' חל יום טוב במעלי שבתא דאיכא חמשה יומא דחולא לא אמרינן ויהי נעם בההיא אפוקי שבתא עד דאיכא שתא יומי דחולא לקמיה דכיון דאמרינן ומעשה ידינו תרי זימני בעינן שתא יומי דחולא דאי הוי חד ומעשה ידינו הוה אמרינן כד פיישין מקצת יומא דחולא קמיה אבל כיון דאיכא תרי בעינן כולהו יומא דחולא וסימן לדבר ויהי נעם וי"ו עולה לששה וי"ו יהי נעם וכן מצאתי לר' עמרם גאון זצ"ל וכן מנהג פשוט אצלינו.
אך בשם רב שרירא גאון זצ"ל מצאתי ולענין קריית ויהי נעם במוצאי שבת שנמצא בדברי רב עמרם שאין אומרים אותו אלא בזמן דאיכא לקמן שיתא יומא דחולא משום דאמרינן תרי זמני ומעשה ידינו הרבה תמהנו בזה וזה מנהג שלא ידענוהו ולא שמענו בו מעולם אפי' במקומו של רב עמרם ודאי במוצאי שבת ליום טוב אין רגילין לומר ואף במוצאי שבת לחולו של מועד אין רגילין לומר ושאלו למר רב יוסף בר מר רב חנינא ואביו זצ"ל מהו לומר במוצאי שבת לחולו של מועד ואמר להו לא מנהגא למימר ואם אמר לא הפסיד עכשיו אל תמנעו אלא במוצאי שבת ליום טוב או לחולו של מועד בלבד הנה משמע מתשובת הגאון שאם חל יום טוב מיום שני ואילך אין ראוי למנוע מלומר ויהי נועם. והכל כמנהג המדינה.
עוד נהגו לומר פסוקין של ברכות ונחמות לסימן טוב לפי שהיא תחלת השבוע ויתן לך יעבדוך עמים וכו' כסדר הכתוב בסידורים וחותמין בא"י מלך מהולל בתשבחות. אך שמעתי בשם הר"ר אביגדור כהן צדק זצ"ל שאין ראוי לחתום. דקי"ל כל הברכות כולן פותח בהן בברוך וזה אינו אלא קריאה בעלמא ומה מקום לברכה זו הלכך הויא ברכה לבטלה וכן משמע מפירוש רבינו חננאל זצ"ל שהביא בפי' מסכת תעניות מה שאומר בירושלמי כל הברכות אחר חותמיהן ואין אומר ברכה פסוק ופירש כלומר אין מזכיר פסוק לבדו וחותם בו ברכה ואילן דאמרי צהלי ורוני יושבת ציון וחותם בברכה אין בו משום ברכה פסוק והר"ר אביגדור כהן צדק זצ"ל השיב לר' בנימין אחי נר"ו הכי פירושו. כל הברכות אחר חתימתן וצריך לומר בסופה של ברכה סמוך לחתימה לשון הדומה ונמשך אחר החתימה ואין אומרים ברכה פסוק פי' אין אומרין פסוק של ברכה סמוך לחתימה כגון בברכת השנים אל יאמר ככתוב יצו ה' אתך את הברכה באסמיך או בימות הגשמים. יפתח ה' לך את אוצרו הטוב את וכו' או בברכת חולים אל יאמר כל המחלה אשר שמתי במצרים וגו' או והסיר ה' ממך כל חולי וגו' וכיוצא בהן וטעמא דמילתא מפני שנראה כמקדים ברכת עבד לרבו. באומרו סמוך לחתימה פסוק שנאמר עיקרו בלשון ברכה להדיוט אלא אם בא לומר פסוק יאמר פסוק שמדבר בשבחו של מקום ואם לאו יאמר בלשון שבח או לשון בקשה וחותם וזה יהיה כעין חתימה ודומה לה ואילין דאמרין צהלי ורוני יושבת ציון וגו' אין בה משום ברכה פסוק פי' הבא לאומרו בסמוך לחתימה דבונה ירושלים או סמוך לחתימה דמשמח ציון בבניה הרשות בידו ואין בו איסור משום ברכה פסוק. והכל הוא כבודו של מקום כי יגדל שמו בעולם בשובו את שבות עמו ואת שיבת ציון כי ברב עם הדרת מלך ואין מלך בלא פלטין והיא עיר קדשו קרית מלך רב הלכך שניהם ברכת הרב עד כאן תשובת הרב וכן נהגו לומר פיוטין והבדלות וזמירות ללות את השבת כדרך שמלוין את המלך בכניסתו לעיר וביציאתו:

Siman 130

<b>דין הבדלה על הכוס ושצריך אדם להסדיר שולחנו במוצאי שבת.</b>
וצריך אדם להסדיר שולחנו במוצאי שבת דאמר רב חנינא לעולם יסדיר אדם שולחנו במוצאי שבת אע"פ שאינו צריך אלא לכזית משל שמלוין את המלך ביציאתו כשם שמלוין אותו בכניסתו ובסידורים מפרש אבר אחד יש בו באדם ונסכוי שמו ואינו נהנה באכילה אלא במוצאי שבת. ואע"פ שהבדיל בתפלה צריך להבדיל על הכוס דתניא אנשי כנסת הגדולה תקנו להם לישראל ברכות ותפלות קדושות והבדלות בתחילה קבעוה בתפלה העשירו קבעוה על הכוס חזרו והענו קבעוה בתפלה והן אמרו המבדיל בתפלה צריך שיבדיל על הכוס.
מצאתי בשם רבינו שלמה זצ"ל אין מבדילין אלא על היין ולא על הפת ולא על המים ואע"פ שכתוב בפרקי' דר' אליעזר רב מונא אומר כיצד אדם מבדיל מביא כוס של יין ומקרב ידיו לאור הנר ואומר בורא מאורי האש וכיון שמרחיק ידיו מן האש אומר ברכת המבדיל בין קודש לחול ואם אין לו יין פושט ידיו לאור הנר ומסתכל בצפרנים שהן לבנות מן הגוף ואומר בורא מאורי האש ואם אין לו נר פושט ידיו לאור הכוכבים ואם נתקדרו שמים בעבים ואינו רואה הכוכבים תולש דבר מן הארץ ואומר בא"י המבדיל בין קודש לחול וכו' אעפ"כ לא סבירא לן לאבדולי אלא על היין ואפי' בפת אין מבדילין וכן מצאתי לרב עמרם בר ששנא גאון זצ"ל אין מבדילין בפת כל עיקר מה טעם שאינו דומה הבדלה לקידוש מפני שהקידוש אי אפשר לו שלא יסעוד כדאמרי' אין קידוש אלא במקום סעודה וכיון שהשלחן קבוע וסעודתו קבוע ואי אפשר לו שלא יסעוד מקדש על הפת ואפי' לכתחלה יכול לקדש על הפת אי חביב ליה טפי מחמרא. כדאמרי' בערבי פסחים רב כי הוה חביב ליה חמרא הוי מקדש בחמרא וכד הוה חביבא ליה ריפתא הוה מקדש אריפתא והא דאמר בברייתא התם זכור את יום השבת זכרהו על היין בכניסתו לאו דוקא על היין הוא הדין נמי דעל הפת יכול לקדש ואורחא דמילתא נקט יין המשמח אלהים ואנשים. ואפי' אם נדור ועומד מערב שבת שלא לוכל מותר לו לקדש על הפת ולאכול דאין שבועה בתוך שבועה דמושבע ועומד הוא מהר סיני שיקדש ואין קידוש אלא ממה שהוא קובע סעודתו או פת או יין דכתיב וקראת לשבת עונג במקום קריאה שם תהא עונג הלכך חייב לאכול ולעבור על נדרו כדי שיהא עונג במקום קריאה וכן מצינו במס' נזיר דאמר התם נזיר חייב בקידוש היום לשתות מאחר שקידש ביין והתם מפרש טעמא וכן מי שנדר שלא לאכול וקידש על הפת חייב לאכול מיהו אנן לא שרינן ליה לכתחלה שיקדש הנזיר על היין אלא יקדש על הפת ויפטר מן היין אבל אם מיהר וקדש חייב לשתות וכן מי שנדר שלא לאכול אל יקדש בתחילה על הפת שהרי יכול לקדש על היין וליפטר. דאמר ריש לקיש כל מקום שאתה מוצא עשה ולא תעשה ויש לך לעשות שניהם אם אתה יכול לקיים את שניהם מוטב ואם לאו יבא עשה וידחה את לא תעשה וכיון בקידוש לא תעשה הנדר ועשה זכירת הקידוש בפת או ביין והוי נמי כמי שלא נדר בו לכתחילה וישתה דאין נזירות חלה על יין של קידוש מאחר שהוא מצוה לקדש בו. וכן למי שנדר על הפת אם אין לו יין יקדש על הפת דאין חילוק בין יין לפת לענין קידוש. ומצוה הוא לקדש או בפת או ביין מאחר ששולחנו קבוע ומסודר לפניו אבל במוצאי שבת כלום הוא מצוה מן התורה לסדר שולחנו ולקבוע סעודתו בפת או ביין שנוטל פת ומבדיל עליה הלכך אין מבדילין על הפת וכן מנהג בשתי ישיבות אבל מוצאי שבת ליום טוב שיש קידוש והבדלה אם אין לו יין מבדיל על הפת ושפיר דמי וכן אמר בה טעם אדוננו מר רב צדוק מאור עינינו זצ"ל אילו עמדה הלכה כדשלח אבא אבוה דשמואל לרבו ילמדנו רבינו סדר הבדלות היאך שלח ליה כך אמר ר' ישמעאל בר' יוסי שאמר משום אביו שאמר משום ר' יהושע בן חנניה ניה"ק. נר. הבדלה. יין. קידוש. ואמר ר' חנינה משל למלך יוצא ואיפרכס נכנס. בתחלה מלוין את המלך זה שבת ואחר כך יוצאין לקראת איפרכוס זה יום טוב. הוה אמינא כיון שהבדלה קודמת וקי"ל דאין מבדילין על הפת. אסור להבדיל על הפת אפי' בשבת ולמחר יום טוב עכשיו שאמרו חכמים היכא דאיכא זמן היכי עביד אביי אמר יקזנ"ה רבא אמר יקנה"ז והלכתא יקנה"ז כרבא כיון שקידוש אומר תחלה נעשה קידוש על הפת עיקר והבדלה כטפילה ומבדילין על הפת עם הקידוש וכן סברא דרבנן בתראי אבל קמאי כגון מר רב יוסף גאון ומר רב אבא ומר רב צדוק גאון ז"ל [דמתא מחסיא] סבירא להו דהבדלה נמי על הפת. וכן פסק בעל הדברות ורבינו חננאל זצ"ל.
ובשם רב האיי גאון זצ"ל מצאתי ששאלתם מי שנשבע שלא ישתה יין עד י"ב חודש מה יעשה לענין הבדלה וקידוש היום שהוא מושבע עליו מהר סיני וכי מושבע עליו מהר סיני על קידוש היום ביין בלבד הלא אפשר לו לקדש בפת וכמו כן יכול להבדיל ג"כ בתפלה ודיו שהרי אמרו רז"ל המבדיל בתפלה ועל הכוס ינוחו לו ברכות על ראשו מכלל דסגי ליה בחדא ובודאי מצוה מן המובחר להבדיל ולקדש על היין אבל עד שנאמר כל הנשבע על זה הרי זו שבועת שוא אין אנו יכולין להתיר והוא חייב לעמוד על שבועתו:
ואסיר ליה לאינש למטעם קודם הבדלה שום מוטעם כי הא דאמרי ליה מר ינוקא ומר קשישא בני דרב חסדא לרב אשי איקלע אמימר לאתרין ולא הוה לן חמרא אייתינן ליה שכרא ולא אבדיל ובת טוות למחר אייתינן ליה חמרא ואבדיל וטעם מידי. לשנה איקלע לאתרין ולא הוה לן חמרא אייתינן ליה שכרא ואבדיל אמר חמר מדינה היא. ש"מ תלת ש"מ המבדיל בתפלה צריך שיבדיל על הכוס וש"מ אסור לאדם שיטעום כלום קודם שיבדיל וש"מ מי שלא הבדיל במוצאי שבת מבדיל והולך כל היום כלו. והא דאמרינן אם אין לו אלא כוס אחד מניחו לאחר המזון ומשלשלן כולן לאחריו. דשמעינן מינה דמותר לטעום כלום קודם הבדלה פי' רבינו נסים זצ"ל דהכא באוכל בשבת במנחה עסקינן וחשכה מוצאי שבת ועדיין לא בירך ברכת המזון אי נמי יש לומר הא דאמרינן דאסור לאדם לטעום כלום קודם שיבדיל הני מילי היכא דאית ליה חמרא טובא לברכת המזון ולהבדלה דמצי לקיומי לכולהו. אבל האי דלית ליה אלא חד כסא אם יבדיל תחילה נמצא שמפסיד כוס של ברכת המזון ואמימר דבת טוות משום דלא הוה ליה חמרא כלל וכיון שלא היה מקיים מצות הבדלה כלל לא רצה לוכל אבל זה שיש לו כוס אחר ועתיד לעשות הבדלה מותר לו לוכל ומשלשלן ודוקא גבי הבדלה אמרינן הכי אבל לא לגבי קידוש שאם אין לו אלא כוס אחד מקדש ואוכל ואחר כך מברך ברכת המזון בלא כוס. ולא שרינין ליה להתחיל ולוכל בלא קידוש כדשרינן בהבדלה. משום דקידוש הוא מן התורה כדנפקא לן מזכור את יום השבת לקדשו. אבל הבדלה אינה אלא מדרבנן. והכי נמי אמרינן אמר רב שבת קובעת לקידוש ואינה קובעת להבדלה ואע"ג דפליג שמואל עליו ואמר כשם שמפסיקין לקידוש כך מפסיקין להבדלה קי"ל הלכה כרב באיסורי.
וכתב אחי ר' בנימין נר"ו כללא דסבירא לן דלא אמרינן אסור לאדם שיטעום כלום קודם שיבדיל אלא היכא דאית ליה חמרא אבל אם הוא במקום שאין יין מצוי מה יעשה יתענה. הלכך די לו בהבדלה דתפלה דכיון דאין לו יין חזרה הבדלה לישנה. כמו שאמרנו בתחלה קבעוה בתפלה העשירו קבעוה על הכוס חזרו והענו קבעוה בתפלה והן אמרו המבדיל בתפלה צריך שיבדיל על הכוס. פי' זה שאמרו צריך להבדיל על הכוס דווקא היכא דאית ליה יין אבל אי לית ליה יין יצא בהבדלה דתפלה והא דאמימר דבת טוות חומרא הוא דאחמיר אנפשיה אי נמי יין היה מצוי אצלם שהרי למחר הביאו לו יין והבדיל ולכך לא רצה להבדיל בערב והם לא חששו בכך דכיון דשכר חמר מדינה הוא וראוי להבדלה היה לו להבדיל עליו כמו שעשה לשנה הבאה. אבל ראוי לאדם לטרוח ולחזור אחר היין כדי להבדיל עליו דאמר ר' יוחנן שלשה מנוחלי העולם הבא ואלו הן הדר בארץ ישראל והמגדל בניו לתלמוד תורה והמבדיל על היין במוצאי שבתות והוא דשייר מקידושא לאבדלתא. ואמר ר' צדוק כל שאינו מבדיל על היין ואינו שומע מן המבדילים במוצאי שבת אינו רואה סימן ברכה לעולם וכל המבדיל בין במוצאי שבת או שומע מן המבדילים הקב"ה קורא אותו קדוש ועושהו סגולה שנאמר ואתם תהיו לי ממלכת כהנים וגו' וכתיב והייתם לי קדושים כי קדוש אני. אמר רבא הלכתא טעם מקדש טעם מבדיל ומי שלא קידש בערב שבת מקדש והולך כל היום כולו. ומי שלא הבדיל במוצאי שבת מבדיל והולך כל השבוע כולה וכדאמר ר' זירא עד רביעי בשבת פי' ואין רביעי בכלל. אמר ר' יעקב אבל לא על האור פי' שאין מברכין על האור אלא במוצאי שבת הואיל ותחילת ברייתו הוא. סדר הבדלה. יין. בשמים. נר. הבדלה. וסימן ביתי יבנ"ה בה. ומה טעם מברכין על הבשמים במוצאי שבת לימדונו רבותינו ז"ל שבשבת יש באדם שתי נשמות ובמוצאי שבת ניטלת ממנו נשמה אחת ונשאר חלוש על כן צריך להריח בבשמים ובריח טוב כדי להתחזק. וביום הכיפורים ליכא יתיר נשמה ולא מברכינן.
ובשם רבינו יעקב בר' יקר זצ"ל מצאתי מה טעם מברכים על הבשמים במוצאי שבת מפני שבשבת שובת אור של גהינם ואינו מסריח ובמוצאי שבת חוזר ושורף ומסריח לפיכך מריח בבשמים להפיג ריח רע אבל ביום הכיפורים לא מצינו שביתת האור.
ומה שנהגו להסתכל בצפרני אצבעותיהן מצאתי שהשיב רב נטרונאי גאון זצ"ל כשהוא מברך במוצאי שבת בורא מאורי האש מנהג בב' הישיבות שמסתכלין בכפות ידיהן וכן ראינו רבותינו זצ"ל שהיו עושין ואומרין נסתכל בידינו כדי שנהנה מן האור כמו ששנינו אין מברכין על האור עד שיאותו לאורו וכך הוא המנהג תחילה מכניס אצבעותיו לתוך ידו ומחשיך תחתיהן ואחר כך פושטן והנה אור במקום חשך ומברך שכבר הוא נאות מן האור. וראינו בפרקים דר' אליעזר שמצוה להסתכל בצפרנים לפי שהן לבנים ובהן נהנה מאור הנר בראותם ומשום הכי פשטינן ידים להבדלה למחזי אי איכא נהורא אי לא וכיון דלאו בורא האש מברכינן אלא בורא מאורי האש אי איכא נהורא מברך ואי חזי בחבריה או במידי אחרינא מברך.
ירושלמי ר' חזקיה בשם ר' ירמיה העונין אמן צריכין ליתן עיניהם בכוס ועיניהם בנר ותו גרסינן בירושלמי ר' זעירא ורב יהודה ור' בא בשם ר' אבא בר ירמיה אפי' יום טוב שחל להיות באמצע השבת אומר בין יום השביעי לששת ימי המעשה אמר ר' זעירא לרב יהודה וכי ששת ימי המעשה לפניו. אמר ליה וכי יש טומאה וטהרה לפניו והכי נמי איתא בגמרא דילן מאי טעמא סדר הבדלות הוא מונה ואלו שאומרים בהבדלה ככתוב והייתם לי קדושים כי קדוש אני ואבדיל אתכם מן העמים להיות לי וחותמין בא"י המבדיל בין קודש לחול. כתב אחי ר' בנימין נר"ו דלא סבירא ליה דאנן בעינן כעין חתימה סמוך לחתימה ועל כיוצא בזה נראה לומר כל המוסיף גורע דאינו לא מעין פתיחה ולא מעין חתימה אבל בין יום השביעי לששת ימי המעשה היינו בין קודש לחול והוי מעין חתימה ומעין פתיחה סמוך לחתימה.
מצאתי בשם הר"ר שמחה זצ"ל ראיתי אנשים המחמירין על עצמן במוצאי שבת שיושבין על השולחן ומבדיל על היין ושותה ואע"פ שלא פסק בסעודתו מברך בורא פרי הגפן כשהוא שותה בתוך הסעודה ואע"פ שבירך על כוס ההבדלה משום דאמרי' דיש הבדלה בלא סעודה כשהוא סועד נמי לא בטלה ברכת היין שבתוך הסעודה ולר' אינו נראה ואין מנהגו בכך דכיון שהוא מיסב על השולחן ולא פסק בסעודתו עולה ברכת היין לכאן ולכאן והמברך שתים הרי זו ברכה לבטלה וכן כתב אחי ר' בנימין נר"ו דברכת היין של הבדלה פוטרת היין שבתוך הסעודה מאחר שאינו מפליג והרי הוא סועד מיד אחר שהבדיל וכן שנינו בירך על היין שלפני המזון פטר את היין של אחר המזון וכ"ש שבתוך המזון והא דאמרי' עלה אמר רבה בר חנה אמר ר' יוחנן לא שנו אלא שבתות וימים טובים שאדם קובע סעודתו על היין וכן אמר רבה בר מרי אמר ר' יהושע בן לוי לא שנו אלא שבתות ויו"ט ובשעה שאדם יוצא מבית המרחץ ובשעת הקזת דם שאדם קובע סעודתו על היין אבל בשאר ימות השנה בירך על היין שלפני המזון לא פטר את היין של אחר המזון. לאו לאפוקי כי האי גוונא דהבדלה אתי דכל כי האי גוונא שמברך על היין ודעתו לסעוד מידי בירך על היין שלפני המזון פטר את היין שלאחר המזון. ולא בא ר' יוחנן ור' יהושע בן לוי למעט שאר ימים אלא לפי שיש שרגילין להביא קודם אכילה יין לשתות להמשיך את לבם לאכילה כדאמרי' חמרא פורתא גריר ופעמים אוכלין מיד ופעמים נמלכין ואין אוכלין מיד הלכך כל זמן שקובעין סעודתן על היין שאחר ששותין סועדין מיד ואין מפליגין אין צריך עוד לברך כמו ששנינו והוי דומיא דשבתות וימים טובים אבל השותה קודם סעודה ונמלך אם יסעוד מיד אם לאו ודאי כי האי גוונא צריך לברך והיינו דר' יוחנן ור' יהושע בן לוי. ותו כיון דאי אפשר לו לסעוד עד שיבדיל אין לך קביעות סעודה על היין גדולה מזו:
תמה הערוגה השניה בהלכות שבת מנויה הממולאה בתאר השבלים הטובות העולות למחיה רכולת בשמי הראשה הלכות שבעים וששה וסימנם מלב"ד שבתות ה':

Siman 131

<b>הערוגה השלישית סדר ברכות</b>
<b>דין מצות נטילת ידים ושצריך ליזהר בהן.</b>
אמר רב אידי בר אבין אמר ר' יצחק בר אשיאן אין נטילת ידים לחולין אלא משום סרך תרומה ועוד משום מצוה. מאי מצוה אמר אביי מצוה לשמוע דברי חכמים ורבא אמר מצוה לשמוע דברי ר' אלעזר בן ערך דכתיב וכל אשר יגע בו הזב וידיו לא שטף במים אמר ר' אלעזר מכאן סמכו חכמים לנטילת ידים לחולין מן התורה אמר ליה אביי לרבא מאי אסמכתא דכתיב וכל אשר יגע בו הזב וידיו לא שטף במים הא שטף טהור והא קא בעי טבילה אלא הכי קאמר הא אחר שלא שטף טמא אמר רב יהודה אמר רב ואמרי לה במתניתא תנא והתקדשתם אלו מים ראשונים. והייתם קדושים אלו מים אחרונים כי קדוש זה שמן הטוב. אני ה' אלהיכם זו ברכה:
ר' זריקא אמר ר' אלעזר כל המזלזל בנטילת ידים נעקר מן העולם ואמר רב אמי ואמר לה במתניתא תנא שלשה דברים מביאים את האדם לידי עניות המשתין מים לפני מטתו ערום. ומי שאשתו מקללתו בפניו על עסקי תכשיטיה. והאוכל בלי נטילת ידים.
תנחומא פ' בלק. מעשה בשעת הגזרה בחנווני ישראל שהיה מבשל בשר חזיר ובשר טהור ומוכר כדי שלא ירגישו בו שהוא יהודי וכך היה מנהגו כל מי שהיה נכנס בחנות שלו ולא נוטל ידיו יודע בו שהוא נכרי ונותן לפניו בשר חזיר וכל מי שנוטל ידיו ומברך יודע בו שהוא יהודי והאכילו בשר טהור. פעם אחת נכנס יהודי אחד לשם ולא נטל ידיו היו סבור בו שהוא נכרי נתן לפניו בשר חזיר אכל ולא בירך. בא לעשות עמו חשבון על הפת ועל הבשר ובשר חזיר הוא ביוקר אמר לו יש לי עליך כך וכך מבשר שהחתיכה עלי עשרה מנה אמר לו אתמול אכלתיה בשמנה והיום אתה רוצה בעשרה. אמר לו של חזיר היא שאכלתה. כיון שאמר לו כך עמדו שערותיו ונבהל אמר לו בצנעה יהודי אני ונתת לי בשר חזיר אמר לו תיפח רוחך כשראיתי שאכלת בלא נטילת ידים ובלא ברכה הייתי סבור שאתה נכרי מכאן אמרו חכמים מים ראשונים האכילוהו בשר חזיר. והזהיר בנטילת ידים סופו מתעשר. דאמר רב חסדא אנא משאי מלא חפני מייא ויהבו לי מלא חפני טיבותא:
תנו רבנן מעשה בר' עקיבה שהיה חבוש בבית האסורין והיה ר' יהושע הגרסי משרתו. בכל יום ויום היה מכניס לו מים במדה ולחם במשקל יום אחד מצאו שומר בבית האסורים אמר לו היום מימיך מרובין שמא לחתור בית האסורים אתה צריך שפוך חציין שפך חציין והניח חציין כשבא אצל ר' עקיבה אמר לו יהושע אי אתה יודע שזקן גדול אני וחיי תלויין בחייך שח לו כל אותו המאורע אמר לו תן לי מים ליטול ידי אמר לו לשתות אין מגיעין ליטול ידך מגיעין אמר לו ומה אעשה שחייבין עליו מיתה מוטב אמות מיתת עצמי ואל אעבור על דברי חביריי. אמרו לא טעם כלום עד שהביאו לו מים ונטל ידיו. וכששמעו חכמים בדבר אמרו בזקנותו כך בבחרותו על אחת כמה וכמה בבית האסורים כך שלא בבית האסורים על אחת כמה וכמה:

Siman 132

<b>דין מים הראויין לנטילת ידים.</b>
איתמר חמי האור חזקיה אמר אין נוטלין מהם לידים ור' יוחנן אמר נוטלין מהם לידים. ואמר ר' יוחנן שאלתי את רבן גמליאל ב"ר אוכל טהרות ואמר לי כל גדולי גליל עושין כן. חמי טבריא חזקיה אמר אין נוטלין מהם לידים ר' יוחנן אמר נוטלין מהם לידים. אמר רב פפא במקומן כולי עלמא לא פליגי דשרי בכלי כולא עלמא לא פליגי דאסור כי פליגי דפסק מינייהו בבת בירתא פי' שחפר בקרקע ומשך מהן לתוכה חזקיה סבר גזרינן בת בירתא אטו מנא. ור' יוחנן סבר לא גזרינן ופסק רבינו יצחק פאסי זצ"ל בחמי האור כר' יוחנן ובחמי טבריא כחזקיה. ומים מגולין שרו לנטילת ידים אבל איכא למיחש מפני הסכנה. ומים שנפסלו משתיית הבהמה בכלים פסולין בקרקע כשרין. יש אומרים מים מלוחים שאין הכלב יכול ללקוק מהם. ויש אומרים עכורים הקרובים להיות כטיט הנרוק:
בספר התרומה המים שהדיח בהם הנחתום ידיו מחמת העיסה כשירין אבל המים שהנחתום טובל בהם את הגלוסקין או שרה בהם פיתו או הדיח בהם את הכלים פסולין כדתנן במס' ידים. ושיעור המים הראויין לנטילת ידים כדתנן מי רביעית נוטלין לידים לאחד ואפי' לשנים. ודוקא אם יש בכלי רביעית אבל אם אין בכלי רביעית בתחלה אפילו לאחד פסול. ושיעור הכלי אצבעים על אצבעים ברום אצבעים וחצי אצבע וחמש אצבע בגודל שהן י"א אצבעות פחות חומש בתברייתא:

Siman 133

<b>דין כלים שנוטלין מהם לידים.</b>
והנוטל ידיו צריך ליטול מן הכלי כדתנן בכל הכלים נוטלין לידים ואפי' בכלי גללים בכלי אבנים בכלי אדמה. ואין נוטלין לידים לא בדפנות הכלים ולא בשולי המחץ ולא במגופת החביות פי' שלא תיקנה. ולא יתן לחבירו בחפניו אמר רבא מגופת חבית שתיקנה נוטלין ממנה לידים חמת וכפישה שתיקנן נוטלין מהן לידים שק וקופה אע"פ שתיקנן אין נוטלין מהם לידים פי' חמת וכפישה טלאי חמתות מקורעין. קופה כלי עשוי מנצרים:
בספר התרומה וצריך שלא יהיה הכלים נסדק ולא ניקב במקום שהמים עוברין כששופכן על ידיו שמן הנקב ואילך אין תורת כלי עליו והמים שעוברין מן הנקב כשרין אבל המים שעוברים חוץ לנקב ועוברין דרך שפת הכלי פסולין כיון שבאו על הנקב. וצריך לכלי לישב שלא מסומך כדתנן אין נוטלין לידים לא בשולי המחץ כו' וכן כסוי של כוס ושל קנקן שמשופעין למעלה פסולין אבל אם מחזיקין רביעית אפי' כשיושבין שלא מסומכין אז יכול להיות שכשרים לנטילה מן המים שיכול ליכנס בהן כשיושבין בלא סמיכה:
בשאלתות גדולות. איבעיא להו כהן מהו שיקדש ידיו במי כיור משום דהאי כיור אית ליה שלאבא והכי קא מיבעיא לן מהו למישך ידיו במי כיור ורחצו ממנו אמר רחמנא דאתו משלאבא לידיו או דילמא האי ממנו לאפוקי דאי שקיל מיניה במנא אי נמי בחדא ידיה לאידך דלא אבל מישך ומעבד עבודה שפיר דמי אמר רב אחאי ש"מ מדקא מבעיא להו לרבנן הכי. ש"מ דכי ההוא גוונא רחיצה מקריא ושריא ש"מ. אבל בעל התרומה אוסר בכי ההוא גוונא. ומה שמקדשין ידים מן הכיור כגון שהיה ברזא בכיור. וכשהיה מושך הברזא היה מקלח על ידיו ורוחץ בקילוח ראשון ואם לא די בקלוח ראשון עוד היה תוחב הברזא ומושכה דלעולם הוה מכח גברא אבל אם היה תוחב ידיו בנהר טוב הדבר וכן מצאתי שהורה רבי' יצחק ב"ר יהודה זצ"ל מי שהיה הולך בספינה ואין לו כלי ורוצה לאכול שוטף ידיו בנהר ודיו ואינו מברך על נטילת ידים הואיל ואינו נוטל מן הכלי דעל שם נטלא תיקנו חכמים שצריך לברך על נטילת ידים אלא מברך על שטיפת ידים ואחי ר' בנימין נר"ו כ' דלא ס"ל לשנות בברכה אלא בין הנוטל מן הכלי בין הנוטל מן הנהר מברך על נטילת ידים והוא המטבע שטבעו חכמים:

Siman 134

<b>דין דברים שחצצים לנטילת ידים.</b>
תנו רבנן כל שחוצץ בטבילה חוצץ בנטילת ידים לחולין.
מצאתי בשם רבינו תם זצ"ל אמר ר' דיש טועים ואומרים צואה שתחת הציפורן חוצצת לטבילה ולנטילה. וליתא דתנן פרק ט' [דמקוואות] אלו חוצצין באדם. ובצק שתחת הצפורן וטעמא דבצק משום דמהדק ודבוק הרבה וחוצץ בפני המים אבל צואה שבכל שעה אדם נוטלה לפי שהיא מאוסה אפי' כשהוא שם אינה מהודקת ואינה חוצצת. והן מביאין ראיה לדבריהן מהא דתניא בתוספתא הטיט והבצק שתחת הציפורן הרי אלו חוצצין ואין שמין על לב דטיט דומיא דבצק שהוא נדבק כמו טיט של יוצרין או של בנין אבל דבר שבא מאליו לכל אדם שאינו נדבק לא.
והר”ר שמחה זצ"ל כתב צריך עיון בתוספתא דמשוי חילוק בין צואה שתחת הציפורן כנגד הבשר ושלא כנגד הבשר ואומר מורי דהני נשי צריך ליזהר להסיר טבעותיהן מעל אצבעותיהן כשנוטלות ידיהן דהא חוצצין בטבילה הן ורובם אינם רפין שיוכלו המים ליכנס בין הבשר לטבעת שלא יחוץ וכן כתב בעל התרומה ז"ל צריך ליזהר שלא יהא טיט ולא בצק תחת צפרניו כל כך שהוא מקפיד עליו וגלד שעל גב המכה וכל הנזכרין במ' מקואות דחוצצין אבל אם [יש] טיט או בצק מועט תחת צפרנו שאינו מקפיד עליו אינו חוצץ אע"פ שבטבילת כל גופן רגילין להסיר הכל משום חומרא:
ואע"פ שלפירוש רבינו שלמה זצ"ל דוקא בשערו שאינו מקפיד הוא דאינו חוצץ אבל על גופו ובשרו אפי' מיעוטו שאינו מקפיד חוצץ מ"מ בנטילת ידים לא החמירו כמו על הטבילה:

Siman 135

<b>דין מי שאין לו מים מהו לכרוך ידיו במפה או בבתי ידים. והנוטל ידיו ולא נתכוין לסעודה או מי שנטל ידיו לסעודה והפליג שעה א' ותיכף לנ"י ברכה.</b>
ומי שבא בדרך ואינו מוצא מים ליטול ידיו לא יהא כורך ידיו במפה או בסודר ואוכל דאיבעיא להו מהו לוכל במפה תא שמא דאמר רב תחליפא בר אבימי אמר שמואל התירו במפה לאוכלי תרומה ולא התירו במפה לאוכלי טהרות פי' לפי שאוכלי תרומה זריזין הן ואינן נוגעין אבל אוכלי חולין בטהרה או חולין גרידי לא דחיישינן שמא יהיו נוגעין בפת בלא נטילה. אלא ליעבוד כי הא דאמר רב נוטל אדם ידיו שחרית ומתנה עליהן כל היום. פי' שאומר בנטילה זו אהא מותר לוכל כל היום וצריך לשמור את ידיו אמר רבינא לבני פקתא דערבות כגון אתון דלא נפישי לכו מייא משו ידייכו מצפרא ואתנו עלייהו כולי יומא. איכא דאמרי דווקא בשעת הדחק והיינו דרב ואיכא דאמרי אפי' שלא בשעת הדחק ופליגא אדרב:
שאלו תלמידיו את רבינו שלמה זצ"ל הנפנה ונטל ידיו צריך ליטול ידיו פעם אחרת לאכילה אי לא. אמר להם אף אני כך שאלתי את רבינו יעקב בר יקר זצ"ל. ואמר לי שצריך ליטול ולחזור וליטול ולברך על הראשונה אשר יצר ועל השניה על נטילת ידים ואומר אני נטילה אחת עולה לכאן ולכאן כי הא דאמר רב נוטל אדם ידיו שחרית וכו'.
וכתב אחי ר' בנימין נר"ו אם לאחר שנפנה נטל ידיו כדי לסעוד מיד באותה נטילה מברך עליה על נטילת ידים ואשר יצר ודיו בנטילה אחת כדברי רבינו שלמה זצ"ל ואם לאחר שנפנה נטל ידיו ואין בדעתו לסעוד אע"פ שמיד לאחר נטילה נמלך לסעוד צריך לחזור וליטול ידיו לשם סעודה ולברך על נטילת ידים כדברי רבינו יעקב בר יקר זצ"ל. והמטביל ידיו בין נתכוין בין שלא נתכוין יצא בד"א לחולין אבל לתרומה אחד הנוטל ואחד המטביל אם נתכוין יצא ואם לאו לא יצא. ועוד כתב אחי ר' בנימין נר"ו הנוטל ידיו על מנת לאכול וקראו חבירו והפליג כשיעור שעה או ב' שעות ואחר כך בא לאכול צריך ליטול ידיו עוד כדתניא הלכה בסעודה דבר עם חבריו והפליג נוטל שתי ידיו ונכנס כו' פי' וכגון שלא שמר ידיו ולא דמי להא דרב דאמר נוטל אדם ידיו שחרית כו' דהתם דעתו להפליג וכיון שהתנה אין הפלגתו מועלת אבל זה אין דעתו להפליג וכיון שהפליג הרי הוא כאילו לא נטל שהרי לא התנה להפלגה לכך צריך לחזור וליטול ידיו:

Siman 136

<b>דין סדר נטילת ידים וברכתה וממי ראוי לקבל מים לנטילת ידים.</b>
תנו רבנן לחולין עד הפרק לתרומה עד לפרק לקדוש ידים ורגלים עד לפרק אמר רב עד כאן לחולין עד כאן לתרומה. פי' רבינו שלמה זצ"ל עד פרק שני של אמצע אצבעות יטול ידיו לחולין ועד פרק שלישי דהיינו כל פיצול האצבעות לתרומה ולקדוש ידים ורגלים עד סוף פיסת יד. ושמואל אמר עד כאן בין לחולין בין לתרומה לחומרא שזהו פיצול האצבעות ולא היה חולק על הברייתא שמחלקת בין חולין לתרומה אלא היה מפרש הברייתא פרק ראשון לחולין פרק שני לתרומה ורב היה מחמיר אף לחולין עד פרק שני והאי דקאמר לקולא לפי שמקיל יותר משמואל דאמר לחולין ולתרומה עד פרק שלישי אבל לקידוש לכולי עלמא עד סוף פיסת יד ולא יותר וכן מוכיח פרק האומר משקלי הלכך צריך ליטול ידיו עד פרק שלישי לחולין לחומרא דהיינו כל פיצול האצבעות:
וצריך שישפוך מים ג' פעמים על ידיו לפי שפעמים אין המים השניים הולכין כמו שהלכו הראשונים ויחזרו המים הראשונים שהן טמאין ויטמאו את המים השניים ואת הידים וכן אמרינן בפרק קמא דסוטה אמר רב חייא בר אשי אמר רב מים ראשונים צריך שיגביה ידיו למעלה. מים אחרונים צריך שישפיל הידים למטה תניא נמי הכי הנוטל ידיו צריך שיגביה ידיו פי' האצבעות למעלה והכף למטה שלא יצאו מים חוץ לפרק ויחזרו ויטמאו את הידים. אבל המטביל את ידיו אין צריך להגביה את ידיו:
וכן תנן במס' ידים נטל את הראשונים חוץ לפרק ואת השניים עד לפרק וחזרו ליד טמאה. ומהאי טעמא אסור לרחוץ במי רחיצת אחרים. לפי שהמים טמאין דמים הראשונים של אדם ראשון טמאין ולא נטהרו כלן פעמים ממים שניים. עד הנה דברי התרומה.
והר”ר אביגדור כהן צדק זצ"ל פירש דנראה לו שאם אדם רוחץ כל ידיו כשרוצה לאכול אינו צריך לזקוף את ידיו למעלה משום חששא דשמא יחזרו המשקין ויטמאו את הידים כי אותה חששא אינה אלא לפום סימנא דשוו רבנן ברחיצה עד הפרק. וחיישינן שמא בנטילה ראשונה לא נטל עד לפרק וברחיצה שנייה נטל עד לפרק ואם אינו זוקפן יחזרו המים השניים ויטמאו את הידים אבל אם רחץ בנטילה ראשונה יותר מן הפרק אפי' מעט ובנטילה שנייה כל הידים אינו צריך לזוקפן. דאין המים שניים מטמאין את הידים אדרבא הן מטהרין אותן שאין הידים טמאין מן הפרק ולמטה. ואמר שכך אמרו במס' ידים. דאיזו ידים הם שניות לטמא משקין היינו עד הפרק שטעון נטילת ידים. אבל מן הפרק ולמטה אינן מטמאין שאינן שניים:
מצאתי בשם רבינו תם זצ"ל דמותר ליטול מים מן הכלי בידו אחת וליתן על השנייה וראיה מן התוספתא בפ' ב' אבל הנוטל והנותן לחבירו בחפניו ידיו טמאות שמא מתחלה לא נטל מן הכלי משמע הא אם נטל מתחלה מן הכלי היו ידיו טהורות אע"פ שנתן לו בחפניו אבל כשמטבילן מטבילן שתיהן. ובעל התרומה כתב שצריך שישפוך המים על ידו אחת פעם ראשונה ושניה וכן על השנית ולא תגע בינתים היד אלא חברתה או ישפוך בבת אחת על שתי ידיו פעם ראשונה ושניה וכן תנן נטל את הראשונים בידו אחת ואת השניים בשתי ידיו הרי ידיו טמאות לפי שהיד שלא נטל כי אם פעם אחת מטמאה את היד שנטל פעם שנייה. ותנן נמי נטל ידו אחת ושפשפה בחברתה טמאה:
תנן התם במס' ידים הכל כשרים ליתן לידים. אפי' חרש אפי' שוטה אפי' קטן מניח את החביות ביריכיו ונוטל מניח את החבית בשדה ונוטל והקוף נוטל לידים ר' יוסי אוסר בשני אלו ותניא בתוספתא כל שאינו מטמא ידים במשא כשר לנטילת ידים אע"ג דמטמא במגע דלא גזרינן שמא יגע פי' בעל התרומה זצ"ל דההיא לתרומה או לחולין שנעשו על טהרת תרומה ולא כדברי האוסרין לקבל מים מן הנכרי לנטילה ולא מן האשה נדה. ומה שמברכין על נטילת ידים ואין אומרין על רחיצת ידים פי' רב האי גאון זצ"ל על שם שצריך להגביה ידיו במים ראשונים לאחר נטילתם על שם וינטלם וינשאם כל ימי עולם ופי' רבינו שלמה זצ"ל על שם הכלי שנוטלין ממנו לידים ששמו כך והוא מחזיק רביעית לכל הפחות כדי נטילה כדאמר אנפק אנבג אנטל זהו רביעית של תורה ומסתברא שהוא לשון רחיצה בארמית וברכת נטילת ידים יש מברכין אותה לפני נטילה כדאמר מברך עליהן עובר לעשייתן ויש מברכין אותה לאחר נטילה דומיא דטבילה שמברכין אותה לאחר שיטהר. ומורי הר"ר מאיר זצ"ל הורה לברך אותה בין נטילה לניגוב ונראה בעיני לברך אותה בעוד שהוא עוסק ליטול ידיו והיינו נמי עובר לעשייתן:

Siman 137

<b>דין ניגוב ידים ואוכל מחמת מאכיל אם צריך נטילת ידים.</b>
והנוטל ידיו צריך לנגבן דאמר ר' אבהו כל האוכל בלא ניגוב ידים כאוכל לחם טמא שנאמר ככה יאכלו בני ישראל את לחמם טמא בגוים.
מצאתי בספר גימטריאות לחמם טמא בגוים בגמטריא בלא ניגוב ידים. איבעיא להו אוכל מחמת מאכיל בעי נטילת ידים אי לא. ואסיקנא והלכתא אוכל מחמת מאכיל בעי נטילת ידים. מאכיל עצמו לא בעי נטילת ידים ודוקא היכי דנטל ידיו שחרית אבל אם לא נטל ידיו שחרית צריך ליטול ידיו מפני הסכנה דהא יום הכיפורים אסור ברחיצה ואפ"ה כי האי גוונא שרי דתנא דבי מנשה רבן שמעון בן גמליאל אומר מדיחה אשה ידה במים ונותנת פת לתינוק ואינה חוששת אמרו עליו על שמאי הזקן שלא רצה להאכיל בידו אחת וגזרו עליו שיאכל בשתי ידיו:

Siman 138

<b>דין מי שנטל ידיו ואינו יודע אם בירך על נטילת ידים אם לא.</b>
ומי שנטל ידיו ואינו יודע אם בירך אם לא בירך כתבו הגאונים ז"ל שאין חוזר ומברך דהויא לי' מדרבנן ולא דמיא לברכה אחרונה דשבעת המינין אלא לברכה אחרונה דשאר מינין ובשם רב חנינאי ריש מתיבתא ז"ל מצאתי אם טעה ולא בירך על נטילת ידים ואכל פת לא יחזיר:

Siman 139

<b>דין שנים או שלשה שאכלו להצטרף להמוציא או לברכת המזון בהסיבה או שלא בהסיבה ויין אם צריך הסיבה להצטרף עליו.</b>
שלשה שאכלו כאחת חייבין לזמן מנא הני מילי אמר רב אשי דאמר קרא גדלו לה' אתי. אמר אביי נקיטינן שנים שאכלו מצוה לחלק פי' רבינו שלמה זצ"ל בין בהמוציא בין בברכת המזון וכן פי' הר"ר שמחה זצ"ל דכל היכא דיש חילוק אין צירוף ויש שאין נוהגין כן ומפרשין לפי שבסוף הסעודה נפרדין זה מזה לפיכך מברך כל אחד ואחד לעצמו. אבל תחלת הסעודה שיושבין ודעתן להצטרף. האחד יוצא בברכת המוציא של חבירו. ועוד פי' הר"ר יוסף בשם רבינו שמואל זצ"ל בברכת המזון דאורייתא אין אחד מהם יוצא בברכת חבירו אבל בברכת המוציא דרבנן לא אחמור עליה כולי האי ומשלשה ואילך אם הסבו מתחילה או שקבעו מקום לאכול כגון שאמרו נלך לאכול יחד במקום פלוני אחד מברך לכולם בין ברכת המוציא בין ברכת המזון אבל ישבו בלא קביעות מקום אחד מברך לכולן כן פסק רבינו ישעיה זצ"ל. ויין נמי בעי הסיבה ומהני ליה הסבה ואם הסבו אחד מברך לכולן בורא פרי הגפן ואם לאו כל אחד ואחד מברך לעצמו דקיימא לן כר' יוחנן:

Siman 140

<b>דין למה נהגו לומר ברשות רבותי בהמוציא וסברי מורי בברכת המזון.</b>
מצאתי בשם רב האי גאון זצ"ל שנים שבאו לאכול כאחד המברך נוטל רשות מחבירו דרך כבוד ואומר ברשות רבי או ברשות מורי ואם הם שנים או יותר חוץ מן המברך אומר ברשות מורי או ברשות רבותי והן עונין ברשות שמים שכך שנינו בברכות ראה קראתי בשם בצלאל אמר הקב"ה למשה משה הגון עליך בצלאל והשיב לו משה אם לפניך הגון ולפני ישראל הגון לפני לא כל שכן וישראל השיבו למשה כשאמר להם ראו קרא ה' בשם בצלאל אם לפני הקב"ה הגון ולפניך הגון לפנינו הגון הוא בשעה שנתמנה על עבודת המשכן כלם הסכימו לגדלו על כך. וכן בסעודה כל בני הסעודה בוחרין להן הכהן או החשוב לברך ואומרים לו ברך כלומר אתה נאה והגון לפני הקב"ה לברך וכל שכן לנו. והוא אומר ברשות רבותי זה אני יודע אם אתם מסכימים שהקב"ה מסכים עמכם. והן משיבין ברשות שמים כלומר לכך אנו מסכימים שיסכימו מן השמים שנאה והגון אתה לפנינו ומברך ובוצע. בא להם יין בתוך המזון אינו צריך ליטול רשות ולומר ברשות רבותי. שהרי כל אחד ואחד מברך לעצמו לפי שאין בית הבליעה פנוי וכל אחד טרוד באכילתו ואינו נותן דעתו לשמוע הברכה לפיכך אין נפטרין בברכת אחד מהן אלא אם כן יניחו אכילתן בשעה שזה מברך שיהא בית הבליעה פנוי לכך הוא אומר סברי רבותי כדי שיניחו את אכילתן ויתנו דעת לשמוע הברכה ויענו אמן.
וכן השיב ר' יוסף הגדול זצ"ל ואם תאמר הרי קידוש והבדלה וברכת המזון שבית הבליעה פנוי א"כ למה אנו אומרים סברי מורי שלא לחלוק בברכת היין כי לא תיקנו הדבר מתחלה אלא בברכת היין שבתוך הסעודה וטעמא כדאמרינן ואחר כך נהגו לאמור בכל ברכת היין כדי שלא לחלוק. זה הכלל אין מרשין אלא על הפת ואין מסבירין אלא על היין מה טעם לחם שהוא רשות שאם רוצה שלא לאכול לחם אפי' בשבת הרשות בידו לפיכך נוטל רשות כדי שיסכימו כולן דעתן. אבל בברכת המזון וקידוש והבדלה שהן חובה אין צריך לומר רשות אלא סברי מרנן או סברי מורי או רבותי כלומר תנו דעתכם על הברכה כדי לצאת בה ידי חובתכם והן עונין לחיים וכן יין שבתוך הסעודה אין צריך ליטול רשות שהרי מכוין שיש להם לאכול אי אפשר בלא שתייה ולפיכך צריך לומר סברי שהיין גורם דברים הרבה שאינם הגונים שמביא לידי שטות שכרות ושממון (וקרא) דכתיב ויין ישמח לבב אנוש ישמח כתיב לשון שממה זכה משמחו לא זכה משממו על כן הוא אומר סברי ומפני הפחד הוא אומר כך והן עונין לחיים כלומר רצונינו וסברתנו לשתות יין לחיים וכדי שלא יבא קילקול לזה המקדים לשתות לפני כולם לפיכך הוא מזמנם שמאחר שרצון כולן לשתות בסעודה לא יבא אחד מהם לידי קלקול שזכות הרבים רב וגדול הוא וכולם ישתו לשמחה ולחיים.
עוד מצאתי טעם אחר בשם רבינו קלונימוס הבחור זצ"ל למה רגילין לומר סברי ליין ומרשות להמוציא לפי שהמסובין בתחלה כשממתינין לצרכי הסעודה שיתערבו על השלחן ומדברים דברים ושואלין הלכות אחד לחבירו ואין דעתם נכונה אצל המברך לכך צריך להסבירם ולומר להם תבינו אל הברכה אבל כששתו קידוש והבדלה ויודעין שעכשיו יברך המוציא שתכף לנטילת ידים המוציא כולם דעתם נכונה ושומעין אליו ואין צריך לומר להם סברי כלומר תבינו כי אם מרשותכם וכמו כן כשאכלו ונוטלין ידיהם ממים אחרונים יודעין כלם שלא יאכלו יותר אלא מברכין ברכת המזון מיד וכולן מכינים אל הברכה ואין צריך להסבירם כי אם מרשותכם וכישתחיל לברך מיד יפנו איש אל רעהו לדבר דברים בינותם ואין מרגישים במסיים הברכה לפיכך צריך לומר לכוס שברכת המזון סברי.
ובשם רבינו קלונימוס הזקן זצ"ל מצאתי למה אומר מרשות להמוציא וסברי לכוס. לפי שאחד מוציא ידי חובת כל המסובין בברכת המוציא ויש לו ליקח רשות מהן שהוא רוצה להוציאן ידי חובתן וברשותן. וסברי אין צריך לומר שהרי בית הבליעה פנוי ואינן עוסקין לא באכילה ולא בשום דבר אלא דעתם לאכילה משנטלו ידיהם אבל כשאוכלין אין בית הבליעה פנוי ועוסקין באכילה לפיכך הוא צריך להסבירם שיאמרו אמן ויצאו ידי חובתן ורשות אין צריך ליקח מהן לפי שכבר הרשוהו להוציאם ידי חובתן בברכת המוציא וכמו כן רצונם שיוציאם ידי חובתן גם הוא ולא אחר.
ובשם רבינו יצחק ב"ר יהודה זצ"ל מצאתי למה אומרים סברי על היין לפי שהיין הביא קללה לעולם והזק בימי נח שנשתכר מן היין וקילל את כנען על כן אומרים סברי. כלומר תבינו שיש בדעתי לשתות מדבר שיצא ממנו קללה וגם אתם בדעתכם לשתות והלואי שלא יזיק לי כלום ועל כן רגילין בני אדם להשיב אחריו לחיים. כלומר לחיים תהיה לך אותה שתיה ולא להיזק.
ואחי ר' בנימין נר"ו. כתב מה שאומרים מרשות להמוציא לפי מה שאמרו רבותינו ז"ל שהבוצע הוא פושט ידיו תחלה והן אינם רשאין לטעום עד שיטעום המברך תחלה על כן הוא נוטל רשות שלא יראה כרעבתן כלומר לא משום רעבתנות אני בוצע כדי לטעום תחלה אלא על רשותכם על כן משיבין לו ברשות שמים. כלומר אין בזה משום רעבתונות אלא כדין וכהלכה אתה עושה. וכן קודם ברכת המזון נוטל רשות שמא יש בהן מי שלא הפסיק לסעוד. אי נמי לפי מה שאמרו רז"ל גדול מברך ואע"ג דאתא בסוף הסעודה לפיכך נוטל רשות כלומר לא שאני חשוב וראוי לברך אלא שיש לי לשמוע מצותכם שציותני והרשיתוני לברך. עוד כתב אחי בשם רבו ר' יצחק זצ"ל מה שאומר סברי בברכת היין לפי מה שאמרו בסנהדרין שהמחוייב מיתה בבית דין היו משקין אותו קורט של לבנה בכוס של יין כדי שתטרוף דעתו עליו על כן אומר סברי כלומר תנו דעתכם להבין מה יין הוא זה שאנו שותין שמא יש בו דבר של טירוף והן עונין לו לחיים כלומר שתה בלב טוב כי יין זה יין של חיים הוא:

Siman 141

<b>דין המוציא בעין יפה בעשר אצבעותיו ולמה נהגו לבצוע על המלח.</b>
והבוצע צריך לו שיבצע בעין יפה ומשולי הפת מהיכא דמתחיל בישולא. וצריך הבוצע שיבצע בשתי ידיו בעשר אצבעותיו כנגד עשר מצות הנוהגות בתבואה עד שלא תבא לידי לחם ואלו הן. לא תזרע כלאים. לא תחרוש בשור וחמור יחדיו. לקט. שכחה. ופיאה. מעשר ראשון. מעשר שני. מעשר עני. תרומה. חלה. כך מפורש במס' חלה. ירושלמי. ויש שסומכין על שם עשר תיבות שבפסוק מצמיח חציר לבהמה ועשב לעבודת האדם להוציא לחם מן הארץ וכן בברכת המוציא יש בה עשר תיבות בא"י אמ"ה המוציא לחם מן הארץ.
ומה שנהגו לבצוע על המלח פירשו הגאונים ז"ל לפי שמצינו שהשלחן נקרא מזבח כדכתיב המזבח עץ שלש אמות גבוה ואורכו שתים אמות ומקצעותיו לו וארכו וקירותיו עץ וידבר אלי זה השולחן אשר לפני ה' מה מזבח מכפר אף שולחן מכפר וכתיב במזבח על כל קרבנך תקריב מלח:

Siman 142

<b>דין השח בין ברכת המוציא לטעימה ושלא להקדים לאכול פת אחרת עד שלא אכל הפת שבצע עבור המוציא.</b>
ואין הבוצע ולא שאר המסובין רשאין לספר לאחר שבצע עד שיטעמו. ואם הפסיק ושח בדבר שהוא צורך ברכה אינו צריך לברך אבל אם הפסיק ושח בדבר שאינו צורך הברכה צריך לחזור ולברך דאמר רב טול ברוך טול ברוך אינו צריך לברך הבא מלח הבא ליפתן צריך לברך ור' יוחנן אמר אפי' הבא מלח הבא ליפתן אינו צריך לברך גביל לתורי גביל לתורי צריך לברך ורב ששא אמר אפי' גביל לתורי גביל לתורי אינו צריך לברך דאמר רב יהודה אמר רב אסור לאדם שיטעום כלום קודם שיתן מאכל לבהמתו שנאמר ונתתי עשב בשדך לבהמתך והדר ואכלת ושבעת. שמעינן מהא דאסור לאישתועויי בין ברכה לטעימא. אי אישתעי במידי דלאו צרכי ברכה אינון הוה ליה מוציא שם שמים לבטלה ובעי למהדר ולברוכי ואי לא הדר מברך הוי ליה מוציא שם שמים לבטלה וקא אכיל פרוסי בלא ברכה. כתב הרב אביגדור כהן צדק זצ"ל בשם רבו הר"ר יצחק משפירא ז"ל שצריך אדם לאכל הפת שבצע להמוציא קודם שיאכל פת אחרת בסעודתו כדי שיאכלנה לתיאבון:

Siman 143

<b>דין יין שבתוך המזון לברך אחד לכולן או כל אחד לעצמו והשותה מים או שאר משקים בסעודה אם טעונין ברכה או אם הפת פוטרתן והשורה פתו ביין אם צריך לברך על היין או הפת פוטרו.</b>
שאלו את בן זומא מפני מה אמרו בא להם יין בתוך המזון כל אחד מברך לעצמו אמר להם הואיל ואין בית הבליעה פנוי. ירושלמי. אמר רב מנא הדא אמרה ההן דעטיש גו מיכליה אסור מימר ליה וייס בגין סכנתא דנפשא פי' אסותא. והשותה מים או שאר משקין בתוך סעודתו כתב רבינו יצחק ב"ר שמואל זצ"ל שאין צריך לברך עליהן וזה נוסח תשובתו שאלת אם אני רגיל לברך על המים באמצע סעודה וכתבת ששמעת בשם הר"ר יום טוב זצ"ל דכי פריך בברכות יין נמי תפטריה פת. מיין לחודיה קא פריך משום דזיין אבל מים שאין פת פוטרתן לא קשי מידי משום דלא זייני. כדמוכח ממתני' דפרק בכל מערבין דהנודר מן המזון רב אמר כאומר כל הזן עלי מותר במים ובמלח ועל דפסיקא לא קשיא לך והלא יין פוטר כל מיני משקין אע"פ שברכתו בורא פרי הגפן וזו הברכה לא שייכא בשאר מיני משקין ומזה יש ללמוד שאין הטעם כן כמו שכתבת אלא שיין פוטר כל מיני משקין אע"פ שברכתו בורא פרי הגפן לפי שעיקר ברכת משקה איין והוא ראש לכל המשקים ולכך היא עיקר לענין ברכה והן טפלין לו. כמו כן לפי שעיקר סעודה מפת חשיבה עיקר לענין ברכה ופוטרת כל הדברים הבאים מחמת סעודה חוץ מן היין שגורם ברכה לעצמו כדמפרש התם במס' ברכות.
ועיינתי בתוספות הר"ר יוסף זצ"ל וראיתי שפירש דלהכי מקשה טפי גבי יין שפטריה פת משאר המשקין דחשיבי בא מחמת סעודה מיין. וראיתי בתוספותיו שמשוה שאר משקין ליין לברך עליהן בתוך הסעודה וכתב שכך מנהג והביא ראיה שמצא בהלכות גדולות מאן דשתי מיא חמרא ושכרא בסעודתיה מברך זימנא קמייתא. ולדידי סבירא לי דכל משקין ששותה בתוך הסעודה פת פוטרתן חוץ מן היין שמברכין עליו בתוך הסעודה ברכה קמייתא. ולכך מקשיה תפטריה פת. ולמה ששנינו שצריך ברכה ואפי' מים שאין להם טעם חשיב כמו בשאר משקין שאין דרך לשתותן אפי' כשאדם שבע ולא צמא כלל מחמת טעם חשוב שלהם ואינם במים שאין אדם שותה אלא לצמאו כי היכי דנחקתיה אומצא אפי' הכי נראה לי שגם מים חשובים באין מחמת הסעודה תדע דאמרינן וכולן פת במלח וקיתון מים שחרית מבטלתן וכן אני נוהג מסבירא דידי שלא לברך בתוך הסעודה לא על מים ולא על שאר משקין חוץ מיין. ושמא גם מרבותי אני תופש כן והא דתני ר' חייא יין פוטר כל מיני משקין נראה לי דלאו בתוך הסעודה מיירי. אלא שקובע מקום לשתיה בלא סעודה כמו יין שלפני המזון אבל לאחר המזון או בסוף ברכת המזון לא עד כאן לשון רבינו יצחק ז"ל.
ובפסקי רבינו יהודה מפרש כן בשם רבינו יצחק [מדנפירא] ורבי' יעקב זצ"ל שאם שתה מים או שאר משקין בתוך הסעודה שאינו מיין שאינו צריך לברך שפת פוטרתן. דאפי' יין נמי היה הפת פוטרו אם לא שהוא קובע ברכה לעצמו. ואין לו לברך על שום משקה כלל כי אם על היין וכן היה ר' נוהג שלא היה מברך על שום משקה כי אם על היין ומה שנמצא כתוב במחזורים וגם בהלכות גדולות שיש לברך על המים אינו אמת.
ורבינו שלמה זצ"ל כתב השותה מים בסעודה ואין לו יין כי אם מים צריך לברך על כל פעם ופעם שישתה משום שאין קבע לשתייתו. שבכל פעם ופעם שהוא שותה מחשב בדעתו שלא ישתה עוד בסעודה ומה שהוא חוזר ושותה לא מפני חביבות המים אלא מפני צמאתו ולכך צריך לברך אבל יין ושכר וכל שאר משקין החשובין לו יש קביעות לשתייתן שהרי כמה פעמים הוא שותה מהם ואינו צמא אלא מתוך חביבות המשקה הוא שותה אותם הלכך אינו צריך לברך אלא פעם אחת. ורב בנימין אחי כתב דודאי יש לברך על המים ועל שאר המשקין בתוך הסעודה דהא בהדיא תנן השותה מים לצמאו מברך שהכל ואמרינן בגמרא לצמאו לאפוקי מאי לאפוקי היכי דחנקתיה אומצא שאינו צריך לברך ואם איתא דמים שבתוך הסעודה אינן טעונין ברכה למה לי לומר לאפוקי היכא דחנקתיה אומצא לימא לאפוקי בשעת סעודה דלא מברך דפת פוטרתיה ולא שנא בין חנקתיה אומצא בין לא חנקתיה אומצא ש"מ דאי לא חנקתיה אומצא צריך לברך והא דאמרינן שני יין שהוא קובע ברכה לעצמו לא בא להוציא שאר המשקין שלא יהיו טעונין ברכה וכן פתרון השמועה. שאלו את בן זומא מפני מה אמרו דברים הבאים בתוך הסעודה מחמת הסעודה אינן טעונין ברכה אמר להם מפני שהפת פוטרתן פי' שהן באים לצורך הפת והוי הפת עיקר וקי"ל כל שהוא עיקר ועמו טפילה מברך על העיקר ופוטר את הטפילה וקשיא לן אי הכי יין תיפטריה פת פי' שגם הוא מחמת הסעודה בא ולצורך הפת כדי לשרות האכילה במעיו. ולא דוקא יין אלא נקט יין דחשיב משאר משקין והוא הדין לכולהו שאר משקין דחד טעמא נינהו ופריק שאני יין שהוא קובע ברכה לעצמו. פי' מה שאנו אומרים דברים הבאים לתוך הסעודה מחמת הסעודה דוקא כגון פרפרת ומיני קדירה. וכל דבר הבא לאכלו עם הפת הני נינהו דפת פוטרתן. אבל היין הוא קובע ברכה לעצמו שהוא בא למשקה והאוכל אינו פוטר את המשקה ומשום הכי תני ר' חייא פת פוטרת כל מיני מאכל ויין פוטר כל מיני משקה ולא תני פת פוטרת כל מיני מאכל ומשקה חוץ מן היין ומהיכא דנפקא לן ברכה למזון לפניו נפקא לן למשקה כדתניא מנין לברכת המזון מן התורה שנאמר ואכלת ושבעת וברכת וגו' אין לי אלא לאחריו לפניו מנין אמרת קל וחומר כשהוא שבע מברך כשהוא רעב לא כ"ש ר' אומר אינו צריך הרי הוא אומר ואכלת ושבעת וברכת אין לי אלא לאחריו לפניו מנין ת"ל אשר נתן לך משעה שנתן לך ר' יצחק אומר אינו צריך הרי הוא אומר וברך את לחמך ואת מימיך אל תקרא ובירך אלא וברך וכתיב את לחמך וכתיב מימיך הא למדת דליכא למאן דאמר שאין מברכין על המים או על שאר המשקין בתוך הסעודה ולא שנא יין ולא שנא מים ולא שנא שאר משקים כולן טעונין ברכה בתוך הסעודה וכיון שברך עליהם פעם אחת אין צריך לחזור ולברך עוד בתוך הסעודה כל זמן שאינו עוקר דעתו משתייה כדברי הלכות גדולות וכן נראה לי עיקר. וכן פסק רבינו ישעיה זצ"ל.
והא דאמרינן יין קובע ברכה לעצמו ומברכין עליו בתוך הסעודה וכן נמי שאר המשקין שמברכין עליהם בתוך הסעודה דוקא אם שותה מהן דרך שתייה בין מזוגין בין אין מזוגין אבל אם שורה בהן פתו שאינו כדרך שתייה הפת פוטרתן וכן מצאתי בדברי רבינו שלמה זצ"ל כל יינו של אדם וכל משקהו יכול לאכול על ידי שריית הפת שקורין שופש בלע"ז ואינו חייב לברך בורא פרי הגפן ולא שהכל אם הן מים. דכיון דשורה בהן פתו הוי ליה פת עיקר ומשקה טפל. ולעולם לא מחייב לברך בורא פרי הגפן ושהכל עד שישתה המשקה בעיניה דרך שתיה וכן נמי כשנותנין היין בקערה עם המלח שקורין סלסא בלע"ז כדי לטבל בו הבשר אינו צריך לברך דהוי ליה בשר עיקר. והבשר כבר ניפטר בברכת המוציא ואפי' אוכל בשר בלא פת ע"י טיבול מברך על הבשר שהוא עיקר ופוטר טיבולו מברכה שהוא טפל:

Siman 144

<b>דין שינוי יין שמברכין עליו הטוב והמטיב ואין מברכין על שינוי פת ואם הביאו לפניו יין ישן ויין חדש כיצד מברכין.</b>
תניא שינוי יין אין צריך לברך שינוי מקום צריך לברך. אמר ר' יוסף בר אבא אמר רב הונא הא דאמרת אינו צריך לברך בורא פרי הגפן אבל הטוב והמטיב מברך רבינו שלמה זצ"ל פי' כגון ששתה יין והביאו לפניו עוד יין אחר טוב מן הראשון. ומשמע מדקאמר יין אחר טוב מן הראשון שאם האחר היה גרוע מן הראשון אינו מברך עליו וכן פי' רבינו שמואל זצ"ל.
ובעל הדברות ז"ל כתב מסתברא דעל רוב היין שבא לפניו מברך הטוב והמטיב ולא משום חשיבות דאטו כי גרוע מברך דיין האמת כדאמרי' בסנהדרין גבי לבנה אטו כי מחסרה מי מברכין דיין האמת דהשתא נברך הטוב והמטיב אלא ש"מ על רבוי הוא מברך ותו דגרסינן בירושלמי ר' על כל חבית שהיה פותח היה מברך ומהו מברך ר' יצחק רובא בשם ר' ברוך הטוב והמטיב וכי אחרון היה משובח ומאחר דמקמי דלישתייה מברך היכי ידע חשיבותיה. וגרסי' התם אכל מזרחה של תאנה ובא לאכול מערבה צריך לברך.
ורבינו חננאל ז"ל פי' שינוי יין כל שלא שתה ממנו שלשים יום והא דאמרינן דמברך על שינוי יין הטוב והמטיב דוקא דאיכא אחריני דשתו בהדיה ואפי' אשתו ובניו אבל אי ליכא אחריני דשתו בהדיה אינו מברך.
מצאתי לגאונים ז"ל למה אין מברכין הטוב והמטיב על שינוי הפת כמו שמברכין על שינוי היין. לפי שהפת גמרו בידי אדם והיין גמרו בידי שמים.
ואחי ר' בנימין נר"ו כתב מה שמברכין על שינוי יין ואין מברכין על שינוי פת לפי שהיינות משונין בטעמן ובמראיהן יש מהם אדום ויש מהן לבן ויש מהן מכמה גוונין מה שאין כן בפת. ועוד שהיין הוא דבר של שמחה כדכתיב המשמח אלהים ואנשים ודעת האדם נוחה בו מידי דהוה אבונה בית חדש וקנה כלים חדשים שצריך לברך על כל פעם שקונה ואפי' יש לו כיוצא בהן אבל פת על איזה טעם מברך על שינוי הפת ועל כן נראה ישר פי' רבינו חננאל זצ"ל שפי' שינוי יין כל שלא שתה ממנו שלשים יום. ולשון הירושלמי מוכיח כן ר' על כל חבית שהי' פותח היה מברך משמע בשעת פתיחת החבית דווקא והוי דומיא דקנה כלים חדשים אבל אם שותה ממנו תמיד אינו צריך לברך:
עוד כתב אחי בשם רבינו שמואל ב"ר יהודה זצ"ל לפי שהנס נעשה בכרמים של הרוגי ביתר שלא הסריחו כשנעשו גדר לכרמים ואז כשתקנו הטוב והמטיב בברכת המזון תיקנו לברך הטוב והמטיב על שינוי היין.
מצאתי בשם ר' אליעזר בר' יואל הלוי זצ"ל שאם בא לאדם יין ישן ויין חדש שאין צריך לברך אלא בורא פרי הגפן וכן משמע בתוספתא וכן כתב בעל הדברות ז"ל הא דאמרינן יין חדש ויין ישן צריך לברך לא בהטוב קאמר ומשום חשיבותיה אלא מברכת בורא פרי העץ ובורא פרי הגפן קאמר דצריך לברך כדאמרי' בשינוי מקום שצריך לברך בורא פרי הגפן:

Siman 145

<b>דין יין שמברכין עליו בורא פרי הגפן חדש או ישן קונדיטין או מבושל.</b>
ויין בין מזוג בין שאינו מזוג מברכין עליו בורא פרי הגפן דתניא יין כל זמן שלא נתן לתוכו מים נוטלין ממנו לידים ואין מברכין עליו בורא פרי הגפן. משניתן לתוכו מים מברכין עליו בורא פרי הגפן ואינו נוטלין ממנו לידים דברי ר' אליעזר וחכמים אומרים בין עד שלא נתן לתוכו מים בין משנתן לתוכו מים מברכין עליו בורא פרי הגפן ואין נוטלין ממנו לידים. ויין מגיתו נמי מברכין עליו בורא פרי הגפן דאמר (אדם) [רבא] סוחט אדם אשכול של ענבים ואומר עליו קידוש היום. וחמרא דריחא חלא וטעמיה חמרא מברכינן עליו בורא פרי הגפן ושמרים שסיננם אע"ג דאית בהו טעם יין קיוהא בעלמא הוא אבל היכי דרמא תלתא ואתא ארבעה חמרא מעליה הוא וכתב בעל הדברות ז"ל מסתברא דוקא בחמרא אבל בפורצני כגון התמד שהחמיץ מברכין עליו בורא פרי הגפן ומקדשין בו דחמר מדינה הוא וצריך עיון.
כתב בעל התרומה ז"ל חומץ יין אע"ג שהתלמוד מתיר ליגע בו נכרי מ"מ דידן אסור דאין אנו בקיאין בו בשיעור חזקו מתי קרוי חומץ ומתי קרוי יין מיהו סבירא לן לענין ברכה דכיון שדרך בני אדם נמנעין שלא לשתות ממנו מחמת חמוצו אין מברכין עליו בורא פרי הגפן ולא אמרינן כל כמה דדרי על חד תלת מייא חמרא הוא דכיון שמתחלה לא דרי על חד תלת מיא שהרי הוא חלוש בטבעו והשתא דרי ליה שכבר החמיץ חומץ קרינן ליה ואין מברכין עליו בורא פרי הגפן אלא שהכל. ירושלמי לעשרת הדברות גבי ד' כוסות מהו לצאת ביין קונדיטין מדתני בר קפרא קונדיטין כיין הדא אמרה יוצאין בו הלכך מברכין עליו בורא פרי הגפן וקונדיטין הוא יין דבש ופלפלין וכן קוראין אותו בלשון יוני וכן כתב הר"ר אביגדור כהן צדק זצ"ל שהינומלין מברכין עליו בורא פרי הגפן ועוד כתב בעל הדברות כתב רבינו אבן גאות זצ"ל יין מבושל שנתבשל אפי' מעט או שנתן לתוכו דבש אין מברכין עליו בורא פרי הגפן ולא דייק לן דלא גרע מקונדיטין דבקונדיטין איכא דבש.
ורבינו יצחק הגדול זצ"ל השיב להר"ר יקותיאל זצ"ל בלשון הזה כך למדנו מרבותינו יין לא דבר הוא שצריך לבשלו כמו בשר ודגים או כמו מליח שיש לחלק בין בישל כל צרכו לשלא בישל כל צרכו יין הוא דבר תלוי לשנותו מכמות שהיה כיון שנתן אור תחתיו ונתחמם עד כדי שיעקר להרתיח רתיחות אין בו משום יין נסך ולא משום גילוי ואין אומרים עליו שירות ותשבחות ואין מברכין עליו אלא שהכל ואין הדבר תלוי אם ראוי לשתותו בין חי ובין מזוג אלא כיון שהגיע לשיעור הזה שפירשנו יצא מכלל יין ונקרא יין מבושל וכן השיב רב פלטוי גאון זצ"ל ורבינו ישעיה זצ"ל כתב אינו נראה לי לפרש דיין מבושל בטל מתורת יין דאדרבא כשבישלו עלוייה עלייה ואשבחה כדתנן בפ"ק דתרומות אין מבשלין יין של תרומה מפני שממעיטו ור' יהודה מתיר מפני שמשביחו. אלמא יותר הוא חשיב המבושל ממה שאינו מבושל ואי קשיא ממאי דתנן תורמין זיתי שמן על זיתי כבש אבל לא זיתי כבש על זיתי שמן ויין שאין מבושל על המבושל כבר היקשו קושיא זו בירושלמי דגרסינן התם כולה מתני' ר' יהודה היא דאמר לעולם תורם מן היפה ולא כרבנן דאמרי מן המתקיים הלכך תורמין זיתי שמן שהן יפין ואינן מתקיימין על זיתי כבש שהן מתקיימין ואינן יפין מפני שאין דרכן לעשותן שמן מה הן כבשין כובשין אותה לאכילה וכן יין שאינו מבושל שהוא יפה ואינו מתקיים תורמין אותו על המבושל שאינן יפה ומתקיים וקשיא דר' יהודה אדר' יהודה הכא אמר המבושל רע ותמן תני ר' יהודה מתיר לבשל יין של תרומה מפני שהוא משביחו אלמא מבושל יפה ופריק ר' אליעזר שאינו מבושל יפה הוא דהא שתי ליה כולי עלמא אבל מבושל לא שתי ליה כולי עלמא. והתם דמתיר ר' יהודה לבשלו בכהן עסקינן ומשביחו היא פי' בודאי ישראל שיש לו מבושל ושאינו מבושל יתרום משאינו מבושל שהוא טוב וראוי לשתיה לכל העולם שהמבושל מעטין הן בעולם ששותין אותו הלכך לא יתרום אלא דבר הראוי לשתייה אבל אחר שנתן התרומה לכהן אם רוצה הכהן לבשלו ולשתותו מותר. שכיון שהוא אוהב לשתות את המבושל אדרבה יותר ויותר היא משביחו כשמבשלו שמה שאמרנו שהמבושל אינו יפה זה לסתם בני אדם שאין שותין אותו אבל מי שאוהב לשתותו יותר הוא משתבח בבישולו הנה הוכחנו עוד מכאן שהיין מבושל יותר הוא משובח ממה שאינו מבושל הלכך מברכין עליו בורא פרי הגפן ודברי הגאון נראין לי דחויין ומפני שנראה בפרק אין מעמידין דגרסי' התם דיין מבושל אין בו משום גילוי ואין בו משום יין נסך דימה ואמר שגם אין מברכין עליו בורא פרי הגפן ולא היא דהא דאין בו משום יין נסך לאו משום דלא איקרי יין אלא משום שאין דרכן של נכרים לנסכו ולא דמי לחומץ דחומץ ודאי יצא מתורת יין ואין תורמין חומץ על יין ואם תרם אין תרומתו תרומה כדתנן בתרומות פרק ג' התורם חבית של יין ונמצאת של חומץ אם ידוע שהיתה של חומץ עד שלא תרמה אינו תרומה אבל לגבי יין מבושל אפילו למאן דאמר אין תורמין מן המבושל על שאינו מבושל זהו לכתחלה משום דבעינן מצוה מן המובחר אבל אם תרם תרומתו תרומה דומה דזיתי שמן וזיתי כבש וכדתנן בסיפא דההיא מתניתא תורם מן היפה על הרע אבל לא מן הרע על היפה ואם תרם מן הרע על היפה תרומתו תרומה הלכך כיון ששנינו בתרומות שהוא משביחו
ובירושלמי אמרינן שיוצאין בו בד' כוסות של פסח דגרסינן בפרק המוציא יין ובשקלים ירושלמי מהו לצאת ביין מבושל ר' יודה אומר יוצאין ביין מבושל ר' יודה כדעתי' דר' יודה שתי ארבעת כסי דפסחא וחזיק רישא עד עצרת. למדנו מכאן שיין מבושל לא בטל מתורת יין ואין לפרכס בדבר שלא נברך על המבושל בורא פרי הגפן שאין לעקור דברי הירושלמי אלא כשחולק על תלמוד בבלי שלנו ודבר זה לא נמצא בכל התלמוד שלא נברך על המבושל בורא פרי הגפן:

Siman 146

<b>דין הנזהר מפת של עובדי כוכבים מהו לוכל תבשיל בקערה עם מי שאינו נזהר.</b>
מצאתי בשם רבינו שמואל זצ"ל הנזהר מפת של עובדי כוכבים ושאינו נזהר אוכלין בקערה אחת ואין חוששין בטעם פת של עובדי כוכבים שנכנס בפת ישראל. תדע דפרק קמא דחולין אמרינן דלא גזרינן על תערובת דמאי וכל [שכן] שלא גזרו על תערובות פת של עובדי כוכבים שהאמוראין הקילו בפת של עובדי כוכבים יותר מדמאי:

Siman 147

<b>דין דברים הבאים בתוך הסעודה או לאחר סעודה מה הן בברכה.</b>
וכל דבר הבא ללפת בו את הפת כיון שבירך על הפת פטור מלברך עליו. דתנן כל שהוא עיקר ועמו טפילה מברך על העיקר ופוטר את הטפילה ואמר רב פפא הלכתא דברים הבאים בתוך הסעודה מחמת הסעודה. פי' ללפת בהן את הפת אין טעונין ברכה לא לפניהן ולא לאחריהן פי' דהוו להו טפילה הילכך כל מידי בין מזון בין פירות שהביאן לליפתן אין טעון ברכה לא לפניו ולא לאחריו. דברים הבאים בתוך הסעודה שלא מחמת הסעודה כגון דייסא וחביצא ומיני דחולייא. וכן כרוב ותרדין שאינן ליפתן ובאים למזון לשבוע טעונין ברכה לפניהן דלאו טפילה נינהו ואינן בכלל לחם דנפטרו בברכת המוציא ואין טעונין ברכה לאחריהן דמיני מזון נינהו וברכת המזון פוטרתן. דברים הבאים לאחר הסעודה שלא מחמת סעודה פי' דברים הרגילין לבוא לאחר סעודה כגון פירות אפי' הביאן בתוך הסעודה שלא מחמת ליפתן טעונין ברכה בין לפניהם בין לאחריהן לפניהם דלאו טפילה נינהו לאחריהן דלאו מזון נינהו.
זה פירש רבינו שלמה זצ"ל וכן מצאתי בשם רב האיי גאון זצ"ל דברים הבאים מחמת הסעודה כגון ירק ותבשיל ובשר שרגילין בני אדם להביאן בתוך הסעודה לאכול בהן את הפת והביאן לפניו בתוך הסעודה אין טעונין ברכה לא לפניהן ולא לאחריהן. דברים שאין בני אדם רגילין לאכול בהן את הפת כגון חביצא ודייסא ומיני דחולייא והביאן בתוך הסעודה ואכלן טעונין ברכה לפניהן ולא לאחריהם. דברים שבני אדם רגילין להביאן אחר סעודה כגון תמרים ורמונים ומיני מגדים והביאן לפניו בתוך הסעודה ואכלן קודם ברכת המזון טעונין ברכה בין לפניהן בין לאחריהן לא שנא נטל ידיו ולא שנא לא נטל ידיו משום דבברכת המזון תליא מילתא מיהו אם קדים ובריך ברכת המזון מקמי דלבריך על העץ לא צריך לברוכי על העץ דנפקו להו בברכת המזון:

Siman 148

<b>דין יין שבתוך הסעודה אם טעון ברכה לאחריו או אם נפטר בברכת המזון.</b>
רב יעקב בר אבא איקלע לבי רבה. חזייה לרבה דבריך בורא פרי הגפן אכסא קמא והדר בריך אכסא דברכתא. אמר ליה למה ליה למר כולי האי הא בריך ליה חדא זימנא אמר ליה כי הוינן בי ריש גלותא הכי הוה עבדינן. אמר ליה בי ריש גלותא לא ידעיתו אי משקו לכו בתר כסא דברכתא אי לא משקו לכו הכא הא מנח קמן ודעתין עילויה. כתב ר' ישעיה זצ"ל מכאן מוכיח שאין היין שבתוך המזון נפטר מברכה של אחריו בברכת המזון אלא צריך ברכה לעצמו. דאי סלקא דעתא דנפטר בברכת המזון היכא סליק אדעתיה דרב יעקב למימר שיוכל לשתות בלא ברכה לפניו אילו היה רוצה לאכול פת לאחר ברכת המזון כלום הוא יכול לוכל בלא ברכה לפניה הכא נמי אם רוצה לשתות יין לא יוכל לשתות בלא ברכה אלא לאו ש"מ מדסליק אדעתיה למשתי בלא ברכה לפניו ברכת המזון לא פטרה אלא פת וכל מיני מיכלא אבל יין לא. וצריך לברך אחריו על הגפן וכן כתב רבינו שלמה זצ"ל.
אך בתשובות הגאונים ז"ל מצאתי ששאלתם לאחר שגומרין סעודתן קודם ברכת המזון מברכין ברכה אחרונה על הגפן או לאחר ברכת המזון כך ראינו שכל זמן שקיתון של יין יושב לפני המסובין אין רשאין לברך ברכה אחרונה עד שיגמרו בדעתן מלשתות וכל שכן קודם ברכת המזון דאין צריכין לברך מאי טעמא כיון שיש בדעתן לברך ברכת המזון בידוע שמשקין אותו כוס של ברכה הלכך אין מברכין על הגפן אלא לאחר ברכת המזון וכן הלכה. וכן כתב בעל הדברות בענין ארבעה כוסות דלא מברכינן על הגפן אלא בכוס אחרון וכן אמר רב האיי גאון זצ"ל לא חזינן דמברך על הגפן אלא בתר כולהי כסא וכתבי רבוותא ז"ל שלש ברכות של ברכת המזון פוטרת ברכה אחת מעין שלש. וכן כתב רבינו שמואל זצ"ל דלא בעי ברוכי על היין לאחריו מקמי דנברך ברכת המזון לפי שברכת המזון פוטרתו דהשתא ברכה אחת מעין שלש סגי להו כל שכן שלש ברכות עצמן. ובהלכות גדולות נמי כתיב דלא בעי לברוכי ברכת היין לאחריו עד לאחר ברכת המזון.
וכן כתב אחי ר' בנימין נר"ו דאין צריך לברך על היין שבתוך הסעודה על הגפן דברכת המזון פוטרתו מידי דהוה אדברים הבאים לתוך הסעודה שלא מחמת הסעודה שטעונין ברכה לפניהן ואין טעונין ברכה לאחריהן כל שכן שהוא חשוב מדברים הבאים בתוך הסעודה מחמת הסעודה כמו ששאלו את בן זומא שאלמלא שהוא קובע ברכה לעצמו מברכה שלפניו נמי היה ליפטר כמו שמפורש למעלה הלכה קמ"ג והיאך יתחייב בברכה של אחריו במקום פת. ועוד יין נמי איתא בכלל מזון דקי"ל חמרא סעיד ומשמח. ועוד הכתוב ריבתה אותו בברכת המזון דכתיב ואכלת ושבעת וברכת את ה' ואמר מר ואכלת זו אכילה ושבעת זו שתייה וברכת את ה' אלהיך זו ברכת הזן על הארץ זו ברכת הארץ הטובה זו בונה ירושלים כדכתיב ההר הטוב הזה והלבנון אשר נתן לך זו הטוב והמטיב. ולא תקשי לך הא דרב יעקב דהא דקאמר אין צריך לברך בכוס של ברכת המזון לאו משום דסבר שאין ברכת המזון פוטרת אלא פת ומיני מיכלא אלא משום דסבירא ליה דכל כמה דלא אסח דעתיה ממשתיא לא צריך לברוכי ואפי' בברכת המזון לא חשיבי ליה הפסקה. אע"פ דלא מצי משתי וברוכי בהדי הדדי מידי דהוה אהא דתניא חברין שהיו מסובין ועקרו רגליהן ללכת לבית הכנסת כשהן יוצאין אין טעונין ברכה למפרע וכשהן חוזרין אין טעונין ברכה לכתחלה ואע"ג דתפלה ומשתייא בהדי הדדי לא אפשר כיון דדעתייהו למיהדר לדוכתייהו לא מקרי הפסקה הכא נמי אע"ג דמשתייא וברוכי בהדי הדדי לא אפשר כיון דכסא דברכתא בידיה ודעתיה עילויה למשתייה לא מקרי הפסקה ודלא כרב עמרם גאון זצ"ל שכתב בתשובתו כל זמן שלא בירך ברכת המזון חייב לברך ברכה אחרונה שהוא על הגפן.
והני מילי היכי דלית ליה חמרא לכוס של ברכת המזון אבל אית ליה חמרא לכוס של ברכת המזון כיון דעדיין לא מסחא דעתיה ממשתייא דהא אית ליה כוס של ברכה לא צריך לברוכי ותשובתו כתובה למעלה בערוגה שנייה בהלכה ע"ד אלא פסקא דמילתא בין אית ליה חמרא לכוס של ברכת המזון בין לית ליה חמרא לכוס של ברכת המזון אין צריך לברך על הגפן ליין שלפני ברכת המזון דברכת המזון פוטרתו:

Siman 149

<b>דין מים ומלח של אחר סעודה ומים אחרונים ומה הן בברכה.</b>
תנו רבנן אכל כל מאכל ולא אכל מלח שתה כל משקים ולא שתה מים ביום ידאג מפני ריח הפה ובלילה ידאג מפני ריח הפה ומפני האסכרה וכתבו רבוותא ז"ל כיון דאי לא אכיל ואי לא שתי הוי סכנה אינו צריך לברך מידי דהוה אשותה משקה לרפואה ואינו צריך לברך והאוכל מלח לאחר אכילתו לא יאכל בגודל דקשי לקבור בנים ולא בזרת דקשי לעניות ולא באצבע דקשי לשם רע אלא באמה ובקמיצה והשתא לא נהוג עלמא במלח משום מלח סדומית שמסמא את העינים. אמר רב אידי בר אבין אמר ר' יצחק בר אשיאן מים ראשונים מצוה וטעונים ברכה מים אחרונים חובה ואין טעונין ברכה. ותניא והתקדשתם אלו מים ראשונים והייתם קדושים אלו מים אחרונים כי קדוש זה שמן הטוב אני ה' אלהיכם זו ברכה.
יש מדקדקין מכאן הואיל ומים אחרונים מן התורה טעונין ברכה וכן כתב בעל היראים זצ"ל למדנו מברייתא זו שצריך לברך על מים אחרונים שמצוה הן ואפי' שלא במקום מלח סדומית מצוה ופרישות ליטול ידים אחר אכילה ומה שאמרו חכמים ז"ל מים אחרונים חובה היינו שצריך ליזהר בהם יותר ממים ראשונים וכן אמר הר"ר יצחק ב"ר מלכי צדק זצ"ל שמברכין על מים אחרונים. ורב יהודאי גאון זצ"ל פירש שאינן טעונין ברכה שלא ניתקנו אלא משום מלח סדומית ברייתא זו תשובתו ואי איכא דקשייה ליה הא דקא אמרינן חובה ואינן טעונין ברכה מצאתי שפי' הר"ר שמואל ב"ר אהרן הכהן זצ"ל בשם הר"ר משה ממגנצא זצ"ל היינו לשאר המסובין לפי שלא נתקנו להם אלא משום מלח סדומית ולפיכך אין צריכין לברך ומה שמשמע התם שטעונין ברכה היינו למברך עצמו לפי שהידים מזוהמות פסולות לברכה.
מצאתי לגאונים ז"ל ששאלתם מים אחרונים צריכין מסובין כולם ליטול ידיהם ואחר כך מברכין ברכת המזון או שיטול ידיו המזומן לברכה בלבד ולאחר שיעמדו יטול כל אחד ואחד בביתו מפני הטורח. כך למדנו שמנהג לסלק השולחן וליטול ידים כולן ולברך דקא אמרינן אמר ליה ריש גלותא לרב ששת אע"ג דרבנן אתון בצרכי סעודה פרסאי בקיאי מנייכו טפי וכו' וקא אמרינן עלה אמר רב חייא בר אשי אמר רב כל הנוטל ידו באחרונה תחילה הוא מזומן לברכה ומדקאמר תחילה אלמא כולהון מיתבעי ליטול ידיהון מיהו אי ניחא להו לברך תחילה ואחר כך ליטול ידיהון הרשות בידן ואימתי בזמן שלא אכלו דבר מזוהם אבל אם אכלו דבר מזוהם קיימא לן ידים מזוהמות פסולות לברכה. ואלו הן דברים מזוהמים שפסול אדם לברך עד שיטול ידיו כך אמרו חכמים כל שהיה קרב למזבח לקרבן אינו פסול וכל בהמה ועוף שאינן קריבין לגבי מזבח מיחייב ובדגים כולם פסולין עד שיטול ידיו וכשהן פסולין לברך אין פסולין אלא כשמברכין על כוס של ברכה אבל אם אין מברכין על הכוס אין פסולין ואף כשמברכין על היין נמי אין פסול אלא אותו שמזומן לברכה שצריך ליטול בידו כוס והא דאמר רב יהודה אמר רב ואמרי ליה במתניתא תנא והתקדשתם והייתם קדושים וכו' והא דאמר רב חייא בר אשי אמר רב שלש תכיפות הן תיכף לנטילת ידים ברכה אלמא תחילה נטילת ידים ואחר כך ברכה כולן למברך ועיקר כשמברך על הכוס מאי טעמא דלא קאמרינן אדם מזוהם אלא מזוהמות מפני שצריך ליטול כוס בידו וכן כתב רב אחאי גאון זצ"ל.
מצאתי בשם רבינו קלונימוס זצ"ל מים אחרונים להכי בטלו דעיקר תחילתן לא נתקנו אלא משום מלח סדומית ועכשיו שאין רגילין במלח סדומית אין רגילין כמו כן במים אחרונים. ועוד להכי בטלום משום דאמרינן מים אחרונים צריכין כלי ואם נשפכו לארץ רוח רעה שורה עליהם ועל כן מניחים אותן בני אדם לפי שאין יכולין לזהר בהם. בתנחומא פ' בלק שנו חכמים מים ראשונים האכילו בשר חזיר מים אחרונים הרגו את הנפש מעשה באדם אחד שאכל קטניות ולא נטל ידיו ירד לשוק וידיו מטונפות מן הקטניות ראהו חבירו והלך ואמר לאשתו אמר ליך בעלך סימן שאכל קטניות עכשיו שתשגרי לו טבעת נתנה לו אחר שעה בא בעלה אמר לה היכן הטבעת אמרה לו בא פלוני בסימן שלך ונתתיו לו נתמלא חמה עליה והרגה לפיכך אמרו כל מי שאינו נוטל את ידיו כהורג את הנפש:
ואסור לאכול אחר מים אחרונים בלא ברכה או לשתות קודם שיברך ברכת המזון דאמר ר' חייא בר אשי אמר רב שלש תכיפות הן תכף לסמיכה שחיטה תכף לגאולה תפלה תכף לנטילת ידים ברכה. ירושלמי אמר ר' יוסי ב"ר בון כל מי שהוא תכף לנטילת ידים ברכה אין השטן מקטרג באותו סעודה:

Siman 150

<b>דין שנים ושלשה לברכת הזימון ואם גמרו שנים סעודתן וצריכין לברך עד שלא גמר השלישי סעודתו להצטרף לזימון עמהם.</b>
איתמר שנים שאכלו רב ור' יוחנן חד אמר אם רצו לזמן מזמנין וחד אמר אפי' אם רצו לזמן אין מזמנין ואסיקנא תסתיים דר' יוחנן הוא דאמר אין מזמנין וקיימא לן רב ר' יוחנן הלכא כר' יוחנן כן פסק רבינו חננאל זצ"ל. אמר אביי נקטנינן שנים שאכלו מצוה ליחלק תניא נמי הכי שנים שאכלו מצוה ליחלק. בד"א כששניהן סופרים אבל אחד סופר ואחד בור סופר מברך ובור יוצא אמר רבא הא מלתא אמרי אנא ואתאמרה במערבא משמיה דר' זירא שלשה שאכלו כאחת ובקש אחד מהם לצאת אחד מפסיק לשנים ואין שנים מפסיקין לאחד פי' רבינו שלמה זצ"ל אם גמרו השנים סעודתן ורוצין לזמן דרך ארץ היא שיהא היחיד מפסיק את סעודתו עד שיזמנו עליו עד הזן דהיינו ברכת הזימון וחוזר וגומר סעודתו אבל שנים אין עליהם להפסיק בשביל היחיד אלא ימתין עד שיגמורו. מיכן נראה שאין צריך לחזור ולברך המוציא כשבא לגמור סעודתו אותו שפסק וכן הורה לי הר"ר מאיר זצ"ל לעשות מעשה בסעודתי עמו על השולחן.
ורבינו חננאל זצ"ל פירש אם רוצה הנשאר לגמור סעודתו מברך המוציא ואוכל כמו תחילת הסעודה. ואיבעיא לן עד היכן ברכת הזימון כלומר עד היכן יפסיק סעודתו כדי להצטרף עמהן רב נחמן אמר עד נברך ורב ששת אמר עד הזן רבינו חננאל ורבי' יצחק פאסי ז"ל פסקו כרב נחמן והלכות גדולות ורבינו ישעיה ז"ל פסקו כרב ששת גם פי' רבינו שלמה זצ"ל מוכיח כן דסבירא ליה דהילכתא כרב ששת. ותו איבעיא לן להיכן הוא אומר פי' אותו שהפסיק סעודתו לשנים להצטרף עמהן לזימון וחזר וגמר סעודתו ועתה צריך לו לברך ברכת המזון מהיכן הוא חוזר ומתחיל רב זביד משמיה דאביי אמר חוזר לראש ורבנן אמרי למקום שפסק ומסיק תלמודא והלכתא למקום שפסק ואיתא משמייהו דרבוותא ז"ל דההוא דהדר לסעודתיה מיבעי ליה לאיזדהור דלא לאישתעויי עד דגמר סעודתיה וגמר כל ברכתא וכן נמי כי מפסקי תרי לחד מזמני עד להזן דהלכתא כרב ששת וגומר איהו ברכה כולה וחוזרין הן ואוכלין ושותין וגומרין סעודתן ומברכין במקום שפסקו ורבינו ישעיה זצ"ל כתב הא דאמרינן חוזר למקום שפסק והוא שלא אכל פת אלא מיני פרפרת אבל אם אכל פת צריך לברך הזן על הפת שחזר ואכל ובתשובות הגאונים ז"ל מפרש להיכן הוא חוזר בברכת אבלים קאי ולא להאריך עתה באתי:

Siman 151

<b>דין הנזהר מפת של נכרים להצטרף לברכת הזימון עם מי שאינו נזהר.</b>
מצאתי בשם רבינו שמואל זצ"ל אם יש בני אדם בסעודת זימון אחד מהן נזהר בפת של נכרים ואחד מהם אינו נזהר אע"פ שאינו אותו הנזהר יכול לאכול מפת של נכרים כיון שאותן שאינו נזהר יכול לאכול מפיתו של נזהר מצטרפין לזימון וראיה מריש ערכין הכל חייבין בזימון כהנים לוים וישראל פשיטא לא צריכא דכהנים אכלי בתרומה וקדשים וישראל אוכלי חולין מהו דתימא כיון דזר לא מצי אכלי תרומה וקדשים לא ליצטרף קא משמע לן כיון דכהנים מצו אכלי חולין שפיר דמי. עד כאן לשונו.
ודעתי היה לאסור ולומר שאינו מצטרף לזימון אותו שאוכל פת נכרים במקום דשכיחא ליה פת ישראל שמכח ההלכה לא מצינו בשום ענין שיהא מותר לאכול פת של נכרים במקום דשכיחא פת ישראל ואפילו לברך לפניו ולאחריו הייתי סבור לאסור דאין זה מברך אלא מנאץ דעביד איסור גמור ואיסור פת משמונה עשר דבר הן. אמנם הר"ר אביגדור כהן צדק זצ"ל השיב לי תמיה על דבריך דבהדיא משמע בירושלמי דפת של נכרים עימעמו עליה והתירוה וגם בשמעתא דידן מוכחא דהיכי דליכא פלטר ישראל שרי אם כן מהיכא תיתי לאסור עליו שלא לברך ועוד אם לא ציית לך בהא מלוכל פת של נכרים לא ציית לך מלנאץ לפי דבריך.
ואחי ר' בנימין נר"ו כתב אפי' אם הנזהר מפת של נכרים היה כהן והיה אוכל חלות או תרומות ושאינו נזהר היה ישראל והיה אוכל פת של נכרים שאין אחד מהן יכול לאכול מפיתו של חבירו אפי' הכי מצטרפין לזימון לפי שאם יזדמן להם בסעודתן פת חולין של ישראל שניהם יכולין לאכול ממנו הלכך מצטרפין:

Siman 152

<b>דין אותם שאכלו ירק להצטרף לזימון עם אותן שאכלו דגן.</b>
אמר רב יהודה בריה דרב שילת תשעה אכלו דגן ואחד ירק מצטרפין לזימון ואפי' טיבל עמהם בציר ואפי' שתה כוס של יין ואפי' שבעה אכלו דגן ושלשה אכלו ירק מצטרפין אבל ששה לא דבעינן רובא דמנכר. כתבו רבי' יצחק פאסי ורבי' האיי ורבי' תם ור' ישעיה ז"ל דדוקא לעשרה משום דבעי למימר אלהינו אבל לשלשה אין מצטרפין עד שיאכל כזית דגן. ויש מביאין ראיה מהא דתנן השמש שאכל פחות מכזית אין מזמנין עליו ולא יהא אלא עלה של ירק ואם תאמר עלה של ירק חשוב טפי לפי שטעון ברכה לאחריו בכזית. בתוספתא משמע שאפי' לא אכל כזית דגן מזמנין עליו בעשרה דקתני התם בעשרים נחלקין ובלבד שלא יהא אחד מהן שהפטיר עצמו מן הזימון. רבן שמעון בן גמליאל אומר עלו והיסבו וטיבל עמהן אע"פ שלא אכל עמהן כזית דגן הרי אלו מזמנין ושמא יש לדחות דבין הטיבול ובין הדגן היה כזית אבל היא תימה אם כן למה הזכיר דגן שאפי' היה ירק מזמנין וגם אם נאמר שמזמנין איני יודע מה טעם מצטרף כיון שהוא פטור מלברך לאחריו וגם מצינו בירושלמי דמברכין לפניו אפי' על פחות מכזית דאמר בירושלמי דכיצד כל שאומרים עליו שלש ברכות אומרים לפניו המוציא וכל שאין אומר אחריו שלש ברכות אין אומר לפניו המוציא מתיבין הרי פחות מכזית דאין אומרים אחריו שלש ברכות מעתה לא יאמרו לפניו המוציא הא לשאר מינין נצרכה הרי שיש לברך המוציא על פחות מכזית מדהוה פריך על אותו כל שאומרים אחריו שלש ברכות ומשני לשאר המינין נצרכה וגם בעל היראים זצ"ל כן פסק דדוקא לעשרה מצטרפין אבל לג' אין מצטרפין עד שיאכל כזית דגן:

Siman 153

<b>דין קטן מהו להצטרף לזימון.</b>
אמר רב נחמן קטן היודע למי מברכין מזמנין עליו וכן הלכתא. רבי' יצחק פאסי ורבי' ישעיה ז"ל פסקו כיון דקרו לי' קטן אפי' בן עשר ובן תשע מזמנין עליו. וגאונים אחרים ז"ל פירשו והוא שנכנס לי"ג שנה ואע"ג דלא פרח אבל קטן שלא הגיע לי"ג שנה אע"ג דפרח אין מזמנין עליו וכן פי' רבינו חננאל זצ"ל. והאי דשבחו ליה לאביי דנפק לברא ואחוי להו כלפי שמייא לאו דוקא הוא לאזמוני עליה אלא שבחוהו שיש בו בינה והוא קטן ורבי' יצחק מדנפיר זצ"ל פי' דוקא בעשרה אבל בשלשה אפי' יודע למי מברכין אין מזמנין כל עיקר עם הקטן כדתנן נשים ועבדים וקטנים אין מזמנין עליהם וזה אינו מיושב לומר דרב נחמן מיירי אפי' בזימון של שלשה ומוקי מתני' בשאינו יודע למי מברכין שאם כן היתה חסירה הרבה דקטנים משמע כל קטנים. וכן סברת רבינו שלמה זצ"ל שיש חילוק בין שלשה לעשרה דבשלשה אין קטן מצטרף אבל בעשרה קטן מצטרף שפי' להא דאמר רב אסי קטן המוטל בעריסה מזמנין עליו כי אמר רב אסי בעשרה קאמר כר' יהושע בן לוי דאמר אע"פ שאמרו קטנים אין מזמנים עליהם אבל עושין אותו סניף לעשרה וכן העיד ר' צדקיה אחי שני נר"ו בשם הר"ר אביגדור כהן צדק נר"ו הלכה למעשה שלא לזמן עם הקטן בשלשה כלל וסייעתא דידהו מבראשית רבא ומברכות ירושלמי אמר ר' יוסי כמה זמנין אכילת עם חלפתא אבא ועם חביבי ולא זמינו עלי עד שהבאתי שתי שערות וכן כתב בעל היראים זצ"ל דקטן מצטרף לעשרה ואינו מצטרף לשלשה אך רבי' ישעיה זצ"ל כתב דהא דאמר רב נחמן קטן היודע למי מברכין מזמנין עליו בין לשלשה בין לעשרה וע"י סניף קאמר ומתניתין דקתני אין מזמנין עליהם דמשמע אע"פ שיודעין היינו לעשותן עיקר אם היו שנים קטנים ואחד גדול אבל סניף עושין דמזמנין סתם משמע בין בשלשה בין בעשרה ותו דגרסינן בירושלמי על מילתיה דר' יהושע בן לוי ר' ברכיה ור' יעקב בר זבדי בעו קומי ר' סימון כמה דתימר תמן עושה אותו סניף מה אם תמן שהוא מזכיר את השם עושין אותו סניף כאן שאינו אומר את השם לא כל שכן אלמא כשאמר ר' יהושע לא למעוטי שלשה אתא אלא אפי' לעשרה קאמר וכל שכן לשלשה. ובגמרא דידן אמרינן גבי אחד שיצא לשוק קוראין לו ומזמנין עליו לא אמרן אלא בשלשה דליכא שם אבל בעשרה דאיכא שם עד דניתי אלמא עשרה חמירי משלשה.
וכתב אחי ר' בנימין נר"ו דהא סייעתא דמסתייע הרב מן הירושלמי ליתה ולא משמע הכי בירושלמי וכך הוא הנוסחא בירושלמי ובבראשית רבה ר' ברכיה ור' יעקב ב"ר זבדי בעי קומי ר' סימון כשם שעושין אותו סניף לעשרה כך עושין אותו סניף לשלשה אמר ליה היינו לא כל שכן אי תמן על ידי שאומר את השם עושין אותו סניף כאן שאין אומר את השם לא עושין אותו סניף אמר ליה חדא הוא ולאו כל שכן הוא להלן שהוא מזכיר את השם עושין אותו סניף כאן שאינו מזכיר את השם אין עושין אותו סניף הדא דאת אמר עושין אותו סניף בברכת המזון אבל לקרית שמע ותפלה אין עושין אותו סניף עד שיביא שתי שערות אמר ר' יוסי כמה זמנין אכלית עם חלפתא אבא ועם חביבי ולא זמינו עלי עד שהבאתי שתי שערות. ועד כמה יהא נקרא קטן אמר ר' אבינא אתפלגין ר' הונא ורב יהודה תרויהון בשם ר' שמואל חד אמר עד שהוא יודע לברך וחרינא אמר עד שהוא יודע טיב ברכה. הנה הירושלמי מוכיח בהדיא דדוקא לעשרה עושין אותו סניף לפי שהן צריכין להזכיר את השם אבל לשלשה לא והך קל וחומר שהביא הרב ראיה מיניה קל וחומר פריכה הוא דפריך ליה וקאמר חדא היא ולא כל שכן הוא כלומר דדוקא בעשרה אמר ר' יהושע שעושין אותו סניף ולא בשלשה ולא תימא דכל שכן שהוא למילף שלשה מעשרה בק"ו לפי שזה שהקילו בעשרה לעשות סניף לפי שצריכין להזכיר את השם וחביבה להם הזכרת השם. אבל בשלשה שאין כאן חיבת הזכרת השם לא הוצרכו להקל בעשיית סניף ואף כשהתירו בעשרה לעשותו סניף לא התירו אלא בברכת המזון דלית בהו אלא חדא הזכרה אבל לקרית שמע ולתפלה דאיכא הזכרות טובא אין עושין אותו סניף ועלה דידה מסיים אמר ר' יוסי כמה זמנין אכלית עם חלפתא אבא ועם חביבי ולא זמינו עלי דהיינו בשלשה ובתר הכי קאמר עד כמה יהא קרוי קטן כלומר באי זה קטן אמרו שעושין אותו סניף ומפרש ר' אבינא עד שהוא יודע לברך אי נמי עד שהוא יודע טיב ברכה אבל קטן שלא הגיע לידיעה הזאת אין עושין אותו סניף אפי' בעשרה והיינו כרב נחמן דקאמר בתלמוד דידן קטן היודע למי מברכין מזמנין עליו ודוקא בעשרה קאמר כדפרישנא לעיל וכן נמי הך סייעתא דאסתייע מהא דאמר בגמרא דידן גבי אחד שיצא לשוק קוראין לו ומזמנין עליו לא אמרן אלא בשלשה דליכא שם אבל בעשרה דאיכא שם עד דניתי לאו סייעתא הוא דלאו משום דעשרה חמירי משלשה דאדרבה אשכחן דקילו עשרה משלשה דאילו עשרה אפי' שבעה אכלו דגן ושלשה אכלו ירק מצטרפין ואילו שלשה לא מצטרפי עד דאכלי כולהו דגן אלא היינו טעמא דבעשרה לא מזמני עד דניתי דכיון דאיכא שם לאו אורח ארעא לאדכורי שם שמים אי לא קיימי כולהו עשרה בהדי הדדי ודוגמת זה מצאתי בפסחים מן האגף ולפנים כלפנים מן האגף ולחוץ כלחוץ ואמ' עלה וכן לתפלה שאין מצטרף אותו שמחוץ לאגף עם אותן שבתוך בית הכנסת עד שיהיו כולן עומדים בבית הכנסת דכיון דהזכרת השם בעשרה צריכין לעמוד כולן באגודה אחת:

Siman 154

<b>דין שיעור אכילת פת שטעונה ברכת המזון.</b>
ושיעור אכילה שמברכין עליה ברכת המזון ומזמנין עליה. כדתנן עד כמה הן מזמנין עד כזית ר' יהודה אומר עד כביצה וקיימא לן כתנא קמא דהוא ר' מאיר דקאי ר' יוחנן כוותיה דאמר ר' חייא בר אבא אני ראיתי את ר' יוחנן שאכל זית מליח ובירך עליו תחלה וסוף ואמר ר' חייא בר אבא א"ר יוחנן ולהוציא אחרים ידי חובתו עד שיאכל כזית דגן ואילולי שהאוכל כזית דגן חייב לברך לא היה מוציא רבים ידי חובתן ואמרינן בירושלמי תני כל שאומרים אחריו שלש ברכות אומר לפניו המוציא וכל שאין אומרים אחריו שלש ברכות אין אומרין לפניו המוציא התיבון הרי פחות מכזית דאין אומרין אחריו שלש ברכות מעתה לא יאמרו לפניו המוציא הא לשאר המינין נצרכה שמעת מינה דכזית פשיטא ליה דמברכין אחריו שלש ברכות והא דאמר ר' חייא בר אבא אמר ר' יוחנן להוציא רבים ידי חובתן עד שיאכל כזית דגן פי' רבינו שלמה זצ"ל דאע"ג דכזית דגן שיעורא דרבנן היא כדאמרי' פרק מי שמתו אפי' הכי מחוייב בדבר קרינן ביה ומוציא רבים ידי חובתן ואע"פ שאכלו ושבעו כל שבען וכן כתב רבי' ישעיה זצ"ל. ובעל היראים זצ"ל כתב נראה לי דכזית לר' מאיר וכביצה לר' יהודה שביעת גרון דאורייתא נינהו והאוכל כזית וכביצה מוציא אחרים שאכלו כדי שביעת כרס ידי חובתן וראיה מפרק שלשה שאכלו ינאי מלכא ומלכתא כריכו ריפתא בהדי הדדי לא הוה להו גברא לברוכי ברכת המזון לסוף אתא שמעון בן שטח ואישתי כסא דחמרא ובריך להו ואמר ר' אבא ברי' דר' חייא בר אבא אמר ר' יוחנן ולהוציא אחרים ידי חובתן עד שיאכל כזית דגן מכלל דאי אכל כזית דגן שפיר דמי וינאי ואשתו שביעת כרס אכלו ואמר ר' חנינא ב"ר יהודה משמיה דרבא הלכתא אכל עלה של ירק ושתה כוס של יין מצטרף ולהוציא אחרים ידי חובתן עד שיאכל כזית דגן אלמא כזית דאורייתא ולמדנו גם דכדר' מאיר קיימא לן ובהלכות גדולות של רב יהודאי גאון זצ"ל כתב דכזית וכביצה דרבנן וקראי אסמכתא בעלמא נינהו. וכן שמעתי מרבינו יעקב זצ"ל וראייתו דאמרי' בפרק מי שמתו כתבתי בתורתי ואכלת ושבעת וברכת את ה' והן מדקדקין עד כזית עד כביצה ואמרינן בפרק כיצד מברכין רב הונא אכל תליסר ריפתא בני תלתא תלתא בקבא ולא בירך פי' ברכה דאורייתא ואמר עדי כפנא אלמא שביעת כרס בעינן וכן כתב רב יהודאי גאון זצ"ל האי מאן דאכיל שביעת גרון לא פטר שביעית כרס דלא אתי דרבנן ומפיק דאורייתא וכתב בשם מ"ר רב הונא [ריש כלה] זצ"ל דפליג ואמר דמדאורייתא שביעת גרון ודרב הונא לא ידעינן מאי קאמר ואני אומר שביעת גרון דאורייתא וראיותיהן אינן ראיות וזה שאמרנו והן מדקדקים עד כזית פי' והן דורשין ומדקדקין ודרב הונא דאכיל תליסר ריפתי לחמניות הן פי' פת הבאה בכיסנין שאינו משביע ונעשה כאותו ענין שאינו נקרא לחם והיינו דאמרי' עדי כפנא כלומר דין הוא שלא יקרא לחם שהרי אינו משביע שהרי אכלתי מהן הרבה ועדיין אני רעב ובלחם כתיב ואכלת ושבעת ואפי' שביעת גרון לא מצאתי בהן ואף לא בריך דקאמר אתי שפיר טפי פי' לא בריך ברכת המזון. ואחרי שפירשתי דכזית דאורייתא הא דאמרינן בפ' מי שמתו דאכיל שיעורא דרבנן זהו פחות מכזית והא דתנן בסוכה פרק שני כשנתנו לו לר' צדוק ואכל פחות מכזית נתנו במפה ואכלו חוץ לסוכה ולא בירך אחריו וביומא פרק בתרא אמרי' דהאי אכל לאו לחם הוא ההיא צריכין אנו לפרש לא בירך ברכה דאורייתא לא רצה לפטור המחוייבין ברכה דאורייתא שאכלו כביצה. וסבירא ליה כר' יהודה שאמר כביצה דאורייתא מיהו כר' מאיר קי"ל דאמר דאורייתא בכזית. ואחרי שפירשתי דכר"מ קי"ל דכזית דאורייתא כדפסק רבא הלכתא אם כן קיימא לן ואכלת זו אכילה ושבעת זו שתייה אם כן לא מיחייב לברך ברכה דאורייתא אלא אם כן ישתה אדם אם הוא צריך לשתיה אבל אם אינו צריך לשתיה לא אמרה תורה שישתה אלא לתיאבון הלכך האוכל עם אחרים שאכלו ושתו והוא אוכל וצריך לשתייה ולא שתה לא מצי למיפטר אחרים שאכלו ושתו דאיהו חייב מדרבנן ואינהו מיחייבי מדאורייתא. ולא אתי דרבנן ומפיק דאורייתא עד כאן לשון בעל היראים זצ"ל:

Siman 155

<b>דין למה נהגו לסלק את הפת ואת הסכין מעל השולחן בשעת ברכת המזון.</b>
שאלו לפני רב פלטוי ב"ר יעקב גאון זצ"ל מסלקין את השלחן תחילה ואחר כך מברכין אי לא כי קאמר ר' אלעזר כל שאינו משייר פת שלמה על שולחנו אינו רואה סימן ברכה לעולם לברך קודם סילוק יפה או יסלק ויברך והשיב דרך ארץ הוא לסלק שולחן ולרחוץ ידים ולברך והא דר' אלעזר הכי גרסינן אמר ר' אלעזר כל שאינו משייר פת על שולחנו אינו רואה סימן ברכה לעולם אם משייר פת שלימה לא מסלק ואם אינו משייר פת שלימה ומשייר פיתותים יסלק ואי איכפת ליה. מנהג לסלק הסכין מעל השלחן בשעת ברכה ויש נוהגין לפרוש עליו מפה ונותנין טעם לדבר כדאמרי' המאריך על שולחנו מאריכין לו ימיו ושנותיו ואמרי' בסוף מס' חגיגה ר' יוחנן ור' שמעון בן לקיש דאמרי תרווייהו בזמן שבית המקדש קיים היה המזבח מכפר על האדם משחרב בית המקדש נעשה שולחנו של אדם מזבח כפרה עליו שנאמר המזבח עץ שלש אמות וגו' וידבר אלי זה השולחן אשר לפני ה' פתח במזבח וסיים בשולחן למדנו שהשלחן נקרא מזבח וכתיב במזבח לא תניף עליהם ברזל והטעם שהמזבח מכפר על האדם ומאריך ימים הכא נמי השולחן מאריך ימיו של אדם וסכין מקצר אינו דין שיבא מקצר על המאריך. ומפי חבר אחד ור' שמחה שמו שמעתי טעם אחר שפעם אחת היה אחד מברך ברכת המזון וכשהגיע לבונה ירושלים נזכר לו חורבן בית המקדש ולקח הסכין ותקע בלבו ועל כן נהגו לסלקו מעל השולחן בשעת ברכת המזון:

Siman 156

<b>דין ברכת המזון אם טעונה כוס ושאין משיחין על כוס של ברכה ועשרה דברים נאמרו בכוס של ברכה ושצריך כל אחד ללחוש ברכת המזון עם המברך.</b>
והמברך ברכת המזון צריך לברך על הכוס דתנן בפ' אלו דברים בא להם יין אחר המזון ואין שם אלא אותו הכוס בית הלל אומ' מברך על המזון ואחר כך מברך על היין וטעמייהו דבית הלל משום דברכת המזון טעונה כוס ותניא הנכנס לביתו במוצאי שבתות מברך על היין ועל המאור ועל הבשמים ואם אין לו אלא כוס אחד מניחו לאחר המזון ומשלשלו כולן לאחריו ואמרי' פרק ערבי פסחים שמע מינה תמני ש"מ ברכת המזון טעונה כוס וכן השיב הר"ר אביגדור כהן צדק (זצ"ל) [נר"ו] למורי ר' יהודה אחי שני נר"ו כתבת ברכת המזון טעונה כוס אי לא.
תשובה. ודאי טעונה כוס דתנן בברכות פ' אלו דברים בא להם יין אחר המזון ואין שם אלא אותו הכוס בית הלל אומר מברך על המזון ואח"כ מברך על היין וטעמייהו דבית הלל משום דברכת המזון טעונה כוס ולפי מאי דמסיק התם בגמרא תרי תנאי אליבא דבית שמאי אשכחן חד תנא דלבית שמאי נמי טעונה כוס ע"כ תשובתו. ודווקא היכא דאית ליה חמרא אבל היכא דלית ליה חמרא לא מעכב. ואחר שמזגו כוס של ברכה אסור לשוח בדברים בטלים שאינן מענין הברכה דאמר רב אשי אין משיחין על כוס של ברכה והטעם לפי שאין מעבירין על המצות אמר ר' זירא ואמרי לה במתניתא תנא עשרה דברים נאמרו בכוס של ברכה טעון הדחה. ושטיפה. חי. ומזוג. ומלא. עיטור. ועיטוף. נוטלו בשתי ידיו. ואוחזו בימינו. ומגביהו מן הקרקע טפח. ויש אומרים אף נותן עיניו בו. ומשגרו לאנשי ביתו במתנה. תנא הדחה מבפנים ושטיפה מבחוץ. חי. פי' רבינו שלמה זצ"ל שמוזגו במים לאחר שנתנו בכוס חי אי נמי חי פריסקו בלע"ז להביאו מן החבית לשמו באותה שעה ורבינו תם זצ"ל פירש חי שלא יהא הכוס שבור כדאמרי' בב"ק לגבי כלים שבירתן זו היא מיתתן תדע שכן הוא דרוב דברים לגבי כוס אמורין. מזוג. דאמר ר' יוסי ב"ר חנינה מודים חכמים לר' אליעזר בכוס של ברכה שאין מברכין עליו עד שיתן לתוכו מים ומפרש רבוותא ז"ל דוקא יין שלהן שהיה מחזיק שלשה חלקי מים היה טעון מזיגה אבל יין שלנו שאינו מחזיק שלשה חלקי מים כמזוג דמי. עיטור. רב יהודה מעטרהו בתלמידים רב חסדא מעטר ליה בנטלי פי' בערוך היה נותן ליושב לימין המברך ולשמאלו כוסות. ובברכת הארץ מוסיפין מהן בכוס המברך. עיטוף. רב פפא מעטף ויתיב ובריך ויתיב רב אשי פריס סודרא על רישיה. נוטלו בשתי ידיו. פי' כשהוא מקבלו אמר רב חיננא בר פפא אמר קרא שאו ידיכם קודש וברכו את ה'. ואוחזו בימינו. אמר ר' חייא בר אבא אמר ר' יוחנן ראשונים שאלו שמאל מהו שתסייע לימין אמר רב אשי השתא דראשונים לא אפשיט להו אנן נעבד לחומרא.
וכתב אחי ר' בנימין נר"ו דדוקא למינקט ליה כוליה בשמאליה אסור אבל לסיועי בידא דשמאלא תחות ידיה דימיניה מותר דקיימא לן מסייע אין בו ממש ועוד כתב שאם היה המברך איטר אוחז את הכוס בימינו שהוא שמאלו. ומגביה מן הקרקע טפח. מפורש בירושלמי מגביהו מן השולחן טפח פי' והא דקאמר מן הקרקע לפי שהיו רגילין להסב בארץ על גבי כרים וכסתות. ומשגרו לאנשי ביתו במתנה. משום דכתיב להניח ברכה אל ביתך. אמר ר' יוחנן אנו אין לנו אלא ארבעה. הדחה ושטיפה חי ומלא.
מצאתי בשם רבינו שלמה זצ"ל. המברך על כוס של ברכה צריך עיטוף שכך שנו חכמים עשרה דברים נאמרו בכוס של ברכה הדחה ושטיפה חי ומלא עיטור ועיטוף. ואם תאמר והלא אמר ר' יוחנן אנו אין לנו אלא ארבעה הדחה ושטיפה חי ומלא ולא מצריף עיטוף כבר באו חכמים האחרונים והצריכו עיטוף ועשו מעשה דקאמר רב פפא מעטף ויתיב רב אשי פריס סודרא על רישיה. ירושלמי. אמר רב אחא בשם ר' יוחנן כוס של ברכה מצוותו שיהא מודח ועטור ומלא ושלשתן בפסוק אחד ולנפתלי אמר נפתלי שבע רצון וגו' שבע שיהא עטור רצון שיהא מודח ומלא כמשמעו אמר רב חנינא אם עשית כן מה כתיב תמן ים ודרום ירשה זוכה לירש את העולם הזה והעולם הבא. בפסיקתא אמרו בשם ר' יוחנן צריך שיהא עיניו בכוס ושיהא ביד של ימין ושתהא ידו גבוה מן הטבלה טפח ושיהא מברך באימה ולא בקלות ראש וכל אחד מן המסובין חייבין לומר בלחש עם המברך כל ברכה וברכה ואפי' החתימות כן מצאתי בשם הר"ר אביגדור כהן צדק (זצ"ל) [נר"ו]:

Siman 157

<b>דין סדר ברכת המזון.</b>
וסדר ברכת המזון מאי היא כדתניא סדר ברכת המזון כך הוא בראשונה ברכת הזן. בשניה ברכת הארץ. בשלישית בונה ירושלים. ברביעית הטוב והמטיב ואמר רב נחמן משה תקן להם לישראל ברכת הזן בשעה שירד להם המן. יהושע תקן להם ברכת הארץ בשעה שנכנסו לארץ. דוד ושלמה תקנו בונה ירושלים דוד תיקון על ישראל עמך ועל ירושלים עירך ושלמה תיקן על הבית הגדול והקדוש. הטוב והמטיב ביבנה תיקנוה בשעה שנתנו הרוגי ביתר לקבורה הטוב שלא הסריחו והמטיב שנתנו לקבורה. הזן את העולם כולו יש מפרשין כדאיתא בערבי פסחים שהקב"ה יושב ברומו של עולם וקוצב מזונות לכל בריה מקרני רימים עד ביצי כנים כי לעולם חסדו עמנו. יש אומרים שאין ראוי לומר עמנו שלא למעט החסד מעל כל בריה וברכה זו פותחין בה בברוך שהיא תחילת הברכה ולא מקריא סמוכה לחברתה משום נברך חדא שאין בנברך הזכרה ומלכות ועוד שהרי בלא זימון אין אומרים נברך ואין אנו צריכין לחלומו של רבינו יעקב הצדיק ממרוייש זצ"ל ולא לפתרונו ששאל על ידי שאלת חלום. כשעונין ברוך שאכלנו משלו אם צריכה הזכרה ומלכות והשיבו הלא ידעת אם לא שמעת אלהי עולם ה' בורא קצות הארץ לא ייעף ולא ייגע ואם לא תמליכהו במה תברכהו ואין משגיחין בדברי חלומות דקיימא לן לא בשמים היא ובהדיא מבואר כדברי רז"ל שאין בה הזכרה ומלכות כלל רק בעשרה שאומר נברך אלהינו ואין שינוי בין המברך לעונין דתנן כשם שהוא מברך כך עונין אחריו המברך אומר נברך שאכלנו משלו והמסובין עונין ברוך שאכלנו משלו ובטובו חיינו כך כתב אחי ר' בנימין נר"ו לפי שראה יהושע משה רבינו ע"ה שחמד ליכנס לארץ והתפלל עליה גם אבות העולם חמדו ליקבר שם כיון שזכה הוא ליכנס שם תיקן בברכה ארץ חמדה וכן מצינו באגדה ואתן להם ארץ חמדה שחמדו לה אבות העולם. טובה ורחבה לשון המקרא הוא על ארץ טובה ורחבה וגו' נחום הזקן אמר צריך שיזכר בה ברית פי' שכשנמול אברהם כרת הקב"ה אתו ברית ליתן לו את הארץ ר' יוסי אומר צריך שיזכר בה תורה שנאמר ויתן להם ארצות גוים למה בעבור ישמרו חקיו ותורתיו ינצורו. פלימו אומר צריך שיקדים ברית לתורה שזו נתנה בי"ג בריתות וזו ניתנה בג' בריתות ועוד שהמילה קדמה לתורה. רב אבא אמר צריך שיאמר בה הודאת תחלה וסוף. הפוחת לא יפחות מאחת והפוחת מאחת הרי זה מגונה. והכורע בהודאה זו הרי זה מגונה. וחותם על הארץ ועל המזון ואין בה משום חותמין בשתים דמשמע ארץ דעבדא מזון. רחם ה' אלהינו עלינו ועל כל ישראל עמך פי' טופוס הברכה כמו שאמרנו דוד תיקן על ישראל עמך ועל ירושלים עירך ושלמה תיקן על הבית הגדול והקדוש ואמר מר כל שאינו מזכיר מלכות בית דוד בבונה ירושלים לא יצא ידי חובתו והטעם פי' אחי ר' בנימין נר"ו לפי שצריכים אנו להזכיר מלכות שמים ומלכות בית דוד ובית המקדש לפי מה שאמרו רז"ל ביום שנחלקה מלכות בית דוד כפרו ישראל בשלשה דברים. כפרו בהקב"ה ובבית המקדש ובמלכות בית דוד כדכתיב מה לנו חלק בדוד ולא נחלה בבן ישי זו מלכות בית דוד איש לאהליך ישראל אל תקרי לאהליך אלא לאלהיך שכפרו בהקב"ה עתה ראה ביתך דוד זהו בית המקדש. ואמר מר שאין ישראל נגאלין עד שיחזרו ויתבעו שלשתן שנאמר ואחר ישובו בני ישראל ובקשו את ה' אלהיהם זו מלכות שמים ואת דוד מלכם זו מלכות בית דוד ונהרו אל ה' ואל טובו זהו בית המקדש כמה דתימא ההר הטוב הזה והלבנון וגם בתפלה מזכירין שלשתן משען ומבטח לצדיקים זה מלכות שמים בונה ירושלים זה בית המקדש מצמיח קרן ישועה זה מלכות בית דוד ואל תתמה למה אין סדרן בתפילה כסדורן בפסוק לפי שהתפלה מסודרת על ענין אחר על סדר הפסוקים כדמפורש במגילה. רועינו זוננו מצאתי להר"ר אברהם בן עזרא זצ"ל כל האומר זננו בשוא טועה הוא כי זננו מן זנה כמו עננו מן ענה וכן מן פנה יאמר פנה ומן זנה זנה ומן פנה פני ומן בנה בנה. והנכון לומר זוננו בחולם או בשורק זוננו כי מגזרת זן לא יאמר זנה כי אם זון או זן כמו מן דן דון או מן קם קום ומן שב שוב ומן חן חון וכן שובינו חונינו אף כאן זוננו זון אותנו או זננו הזן אותנו. וחותם בונה ירושלים ואין ראוי לומר רוענו זוננו בשבת ומה שאומרים נחמנו כבר כתבתיהו בערוגה שנייה הלכה צ"ד. ואע"פ שאין המברך רשאי לענות אמן אחר ברכותיו כאן עונה אמן דתניא העונה אמן אחר ברכותיו הרי זה מגונה ותניא אידך הרי זה משובח ופרקינן הא בשאר ברכות הא בבונה ירושלים. והטעם שהוא סוף ברכת המזון שהטוב והמטיב ביבנה תקנוה והוא הדין בכל סוף ברכות כגון גאל ישראל וישתבח וכן פי' רבינו נסים זצ"ל ואיתא בירושלמי הא דתני חכם כעונה בסוף והטוב והמטיב פותחין בה בברוך וצריכה הזכרה ומלכות דאמר רבה בר בר חנה אמר ר' יוחנן הטוב והמטיב צריכה מלכות ואוקמה רב פפא צריכה שתי מלכיות בר מדידה דהיינו ג' מלכיות אחת לעצמה דכל ברכה שאין בה מלכות אינה ברכה ואחת משום בונה ירושלים שכיון שהזכיר מלכות בית דוד אינו בדין שלא להזכיר מלכות שמים ואחת משום ברכת הארץ ונמצא דבכולהו ברכות דברכת המזון איכא מלכות וכן עמא דבר שאומרים בא"י אמ"ה אבינו מלכנו אדירנו וגו' המלך הטוב והמטיב לכל ומשום ברכה הסמוכה לחברתה אין חוששין בה שלא לפתוח בברוך שהרי לעצמה ניתקנה ואחר כך קבעוה בברכת המזון תדע לך שהוא כן דתניא הפועלים שעושין מלאכה אצל בעל הבית אוכלין פתן ומברכין לפניה ולאחריה שתי ברכות כיצד ברכה ראשונה כתיקנה שנייה כולל בונה ירושלים בברכת הארץ וחותם בונה ירושלים. ואילו הטוב והמטיב אין מברכין דלאו דאורייתא היא:
ומה שאנו חותמין הטוב והמטיב בברוך פי' רבינו שמואל זצ"ל דתחלת מטבעה לא היה אלא בא"י אמ"ה הטוב והמטיב וזה מטבע קצר שאין צריך לחתום בה בברוך ואחרי כן האריכו בה.
מצאתי בשם הר"ר שמחה זצ"ל שיש במדרש שצריך לומר בברכת המזון שלש טובות שלש גמולות ומשמע דשלש טובות דומיא דגמולות לשעבר להווה ולהבא הוא גמלנו הוא גומל לנו הוא יגמלנו לעד וכן הטובות המטיב משמע לשעבר כמו המוציא אתכם מתחת סבלות מצרים שבכל יום ויום הוא מטיב עמנו הוא ייטיב לנו אבל הטוב לא חשיב בהדי הנך דמשמע הקב"ה שהוא טוב וכן הוא נוהג:

Siman 158

<b>דין כוס של ברכת המזון לברך עליו לפניו ולאחריו וברכה אחת מעין שלש אם טעונה כוס או לא.</b>
וכוס של ברכת המזון צריך לברך עליו בורא פרי הגפן כי הא דרב יעקב בר אבא איקלע לבי רבה חזיא לרבה דבריך בורא פרי הגפן לכסא קמא ואכסא דברכתא אמר ליה למה ליה למר כולי האי הא בריך ליה מר חדא זימנא אמר ליה כי הוינן בי ריש גלותא הכי הוי עבדינן אמר ליה בי ריש גלותא לא ידעיתו אי משקו לכו בתר כסא דברכתא אי לא משקו לכו הכא הא מנח קמן ודעתין עלויה אמר ליה אנא דעבדי כתלמידי דרב דרב ברונא ורב חננאל תלמידי דרב הוו יתבי בסעודתא הוי קאי עלייהו רב ייבא סבא אמרו ליה הב ונברך הדר אמרו ליה הב ונשתי אמר להו הכי אמר רב כיון דאמריתו הב ונברך אתסר לכו למשתי וכן הלכתא. וכוס של ברכת המזון צריך לברך אחריו על הגפן וכבר הקדמתי לכתוב מזה בערוגה זו הלכה קמ"ח. וכן נמצא בתשובות הגאונים ז"ל. כוס של ברכת המזון צריך לברך אחריו ברכה אחת מעין שלש.
ומצאתי בשם הר"ר שמחה זצ"ל שפירש דנראים הדברים היכא דשתא כדי רביעית כדאמר בפרק שלשה שאכלו ושבעת זו שתיה ולא מצינו שיעור שתייה פחות מרביעית. אבל יין שבתוך המזון ברכת המזון פוטרו דמעיין שלש הוי בכלל שלש יש שרוצין להוכיח שברכה אחת מעין שלש טעונה כוס ואם כן אין לדבר סוף ומפרשין שאין לשתות מכוס ברכת המזון כל כך שיצטרך לברך אחריו על הגפן דהיינו רביעית אלא ישתה רק מעט ומצאתי שרבינו יצחק זצ"ל היה מברך אחריו בורא נפשות רבות ואיני יודע אם הטעם של אותן שמצריכין שלא לשתות אלא מעט משום דסבירא להו דחשיבא ברכה אחת מעין שלש לרבנן כי היכי דחשיבי שלש ברכות לרבן גמליאל. דרבן גמליאל קאמר אכל תאנים וענבים ורימונים מברך לאחריהן שלש ברכות וכי היכי דשלש ברכות טעונין כוס ברכה אחת מעין שלש נמי טעונה כוס ומאן דתמיהא ליה אליבא דרבן גמליאל כיון דשבעת המינין טעונין שלש ברכות ושלש ברכות טעונין כוס אם כן אין לדבר סוף שלעולם כשישתה צריך שלש ברכות אחרי כן ועל זה השיב הר"ר אביגדור כהן צדק זצ"ל לר' צדקיה ב"ר בנימין אחי שני זצ"ל ברכת על הגפן אינה טעונה כוס דלא קבעו חכמים כוס אלא אחר סעודה ולא אחר שבעת המינין אפי' לרבן גמליאל דאמר בפ' כיצד מברכין דמברכינן עלייהו שלש ברכות ואותן שלש ברכות נמי דקאמר רבן גמליאל לא כל שלש ברכות ממש אלא שלש ברכות קצרות דאע"ג דחמרא זיין ופורתא סעיד ומשמח מזון מיהא לא איקרא כל שכן שאר המינין לבד מחיטה ושעורה ועתה יהיה לדבר סוף ובלאו הכי לא תיקשי דאיכא למימר אפי' כל שבעת המינין אם תמצא לומר דטעונין כוס יש כאן סוף דאע"ג דכוס של ברכה צריך שיעור לא ישתה את כלו אלא רק חצי שיעור ואז לא יתחייב לברך לאחריו כיון ששתה פחות מרביעית מידי דהוה אפחות מכזית באוכלין דטעון ברכה לפניו ולא לאחריו עד כאן תשובת הרב.
ובשם רבינו יצחק הזקן מצאתי הא דאמר רבן גמליאל דשבעת המינין טעונין שלש ברכות היינו כשעושה אותן מרצונו שאוכל ענבים או תאנים אז צריך שלש ברכות אבל כוס של ברכת המזון אינו עושה אותו מרצונו אלא חכמים הצריכוהו ורבינו יצחק הצרפתי זצ"ל כתב נראה לר' שיש להחמיר ולברך אחריו אפי' אם שתה פחות ממלא לוגמיו יין והוא ששתה ד' חומשי ביצה כדאמ' בפ' ערבי פסחים. והוא דשתי רובא דכסא דאע"ג דלגבי יום הכיפורים שיעורו מלא לוגמיו לענין ברכה יכול להיות שחייב אפי' על פחות ממלא לוגמיו דהכי נמי אשכחן גבי אוכלין ששיעורן בככותבות לגבי יום הכיפורים ואילו לענין ברכה משמע שחייב אפי' בכזית שהוא פחות מככותבות כדאמ' בברכות פרק כיצד מברכין אני ראיתי את ר' יוחנן שאכל זית מליח ובירך עליו תחלה וסוף ולא דוקא זית מליח דהוא הדין לכל דבר שהוא כזית ואם תקשה מדר' יהודה דפליג על ר' מאיר ואמר עד כביצה יש לומר כיון דר' יוחנן שהוא אמורא עבד עובדא כזית כר' מאיר ש"מ דהכי הלכתא ואע"ג דאביי פליג על ר' יוחנן בפ' שלשה שאכלו במאי דאמר ר' יוחנן מוחלפת השיטה מיהו בפסק הלכה לא אשכחן דפליג עליה. ולפניו צריך לברך אפי' על פחות מכזית דקתני בתוספתא לא יטעום כלום עד שיברך שנאמר לה' הארץ ומלואה:
וכתב אחי ר' בנימין דלא סבירא ליה שיהא פחות מרביעית טעון ברכה לאחריו על הגפן דלא אשכחן פחות מכשיעור שיהא טעון ברכה לאחריו כלל. ושיעור אוכלין בכזית ושיעור משקין ברביעית וכשם שאין פחות מכזית טעון ברכה לאחריו כך אין פחות מרביעית טעון ברכה לאחריו ומלא לוגמיו הוי פחות מרביעית. דאמר רב הונא וכן תני גידל דמן נרש המקדש אם טעם מלא לוגמיו יצא ואם לאו לא יצא ושיעור הכוס ברביעית ומה שנשתנית אכילת יום הכיפורים בככותבות משאר כל האכילות שהן בכזית לפי שאין אכילה כתובה ביום הכיפורים והכי איתא בירושלמי ר' שמעון בן לקיש בעי מה הוי ליה למימר לא תעונה ולא תאכל אלא כל אכילות שבתורה בכזית וכאן בככותבת. והטעם דבעינן כדי השבת נפש והשבת נפש הוי בככותבות. והכי אמרינן במדרש איכה כמה השבת נפש רב אמר עד כגרוגרת ר' חנינא עד ככותבות וכיון שהטעם משום השבת נפש לא הלכו בה חכמים אחר שיעוריהן תדע שהרי משקין שיעורן ברביעית וביום הכיפורים מלא לוגמיו דקים להו לרבנן דבהכי מתייתבא דעתיה ולא ילפינן מינה לענין ברכה לברך מאחריו על פחות מרביעית. וכן השיב הר"ר אביגדור כהן צדק זצל בתשובתו שכתבנו. שאם שתה פחות מרביעית אין מברכין אחריו על הגפן. מיהו בורא נפשות מברך לאחריו. וכ"כ רבינו יצחק פאסי זצ"ל קיימא לן כל ולבסוף ולא כלום בורא נפשות רבות מברך:

Siman 159

<b>דין חמשת המינין בברכה לפניהם ולאחריהם.</b>
וחמשת המינין שנאפין או מתבשלין שלא כעין לחם אין מברכין עליהן המוציא ולא שלש ברכות אלא מברכין עליהן בורא מיני מזונות ולאחריהן ברכה אחת מעין שלש ואפי' אפה ובשל חמשת המינין עם שאר דברים בטלין הן לגבי חמשת המינין והוו חמשת המינין עיקר ושאר הדברים טפילה ומברך על חמשת המינין ופוטר את השאר דרב ושמואל דאמרי תרווייהו כל שיש בו מחמשת המינין מברכין עליהן בורא מיני מזונות וקיימא לן דהלכתא כוותייהו כתב רבינו ישעיה זצ"ל הנך מולייתות הנאפות בתנור מבשר מדגים או מגבינה אע"ג דבשר ודגים וגבינה עיקר מברכינן עלייהו המוציא דבתר חמשת המינין אזלינן ולא בתר בשר דגים וגבינה דחשיבי לאינשי דכי היכי דבמעשה קדירה חשיבי חמשת המינין ומברכין עלייהו בורא מיני מזונות הם הכי נמי כמעשה תנור חשיבי ומברכין עליהו המוציא. שנינו בחלה פרק קמא עיסה שתחילתה סופגנין וסופה סופגנין פטורה מן החלה תחילתה עיסה וסופה סופגנין או היפך שתחילתה סופגנין וסופה עיסה חייבת בחלה פי' סופגנין שאינו כעין עיסה שלישתה רכה תחילתה היינו לישתה וסופה היינו אפייתה סופגנין כגון שנאפה שלא כעין לחם בחמה או באילפס למאן דפטר וכתב בעל היראים ז"ל הילכך לחמניות שלישתן עבה כגון שלועזין קנטילש ניוולש אובלידש קורבריץ אפי' אינה נאפת כעין לחם אחרי שלישתן עבה תחלתה עיסה וחייבין בחלה ונקראת לחם לכל דבר להמוציא ולברכת המזון ולנטילת ידים ולעירוב ואם לישתה רכה דהיינו תחלתה סופגנין ואפייתה כעין לחם כגון שהרתיח בפנים והדביק בפנים או הרתיח ולבסוף הדביק אי זה שיהיה לחם הוא לכל דבר לדברי הכל ואם היתה תחילתה לישת סופגנין ובאפייתה הדביק בפנים ולבסוף הרתיח מבחוץ דאיכא תרתי לריעותא נחלקו בזה ר' יוחנן וריש לקיש בפרק כל שעה דאיתמר מעשה אילפס ריש לקיש אמר פטור ור' יוחנן אמר חייב והלכתא כר' יוחנן והתם מוכיח דפלוגתא בדאיכא תרתי לריעותא הדבקה מבפנים והרתחה מבחוץ והרתחה אחר ההדבקה אבל אי איכא חד לטיבותא הרתחה קודם הדבקה או הדביק והרתיח בפנים כולי עלמא מחייבי דהא דמי קצת לאפיית תנור.
וכתב אחי ר' בנימין נר"ו דלא ילפינן המוציא מחלה דלא דמי להדדי דבחלה אזלינן בתר עיסה כדכתיב ראשית עריסותיכם וגו' ולברך המוציא בעינן דמקרי לחם דהא המוציא לחם מברכינן או יש לומר כיון דבאילפס יבש פליגי הא דמי קצת לאפיית תנור אבל על ידי משקין לא מקרי לחם כלל ואין מברכין עליהן המוציא והכי אמרינן בירושלמי כל שהאור מהלך תחתיו ריש לקיש אמר פטור מן החלה ור' יוחנן אמר חייב בחלה. אמר ר' יוחנן מודה אני במי משקה וכן כתב רבי' ישעיה זצ"ל נראה לי דווקא באילפס יבש פליגי כגון ששם העוגה באילפס יבש והניח האילפס על גבי האור אבל אם שם שמן באילפס כמו שאנו מטגנין במרחשת ספוגין וצפוחיות וחררות זהו חלוט גמור שהרי מרתיחן השמן שבתוכה תחילה ואחר כך נותנין את העיסה לתוכה ומה לי חלוט שחלטו במים רותחין ומה לי שחלטו בשמן רותח הילכך כולי עלמא לא פליגי בהני דידן דמטגנין אותה במרחשת דלאו לחם מקרי ואין מברכין עליהן אלא בורא מיני מזונות.
ושמעתי בשם הר"ר אביגדור כהן צדק זצ"ל שהיה אומר שרבינו יעקב זצ"ל הקשה על זה הירושלמי שכתבנו אמר ר' יוחנן מודה אני במי משקה פי' כל דבר שהמשקה מהלך תחתיו שפטור מן החלה ואין מברכין עליו המוציא וקשה על זה דאמרינן במנחות היה עומד ומקריב מנחות בירושלים מברך שהחיינו נטלן לאוכלן מברך המוציא ונקט סתם דמשמע אפי' מנחת מחבת שנעשית על ידי שמן ואפי' הכי מברך עליהן המוציא ותירץ שמה שאומר בירושלמי שפטור על ידי משקה היינו כשנעשה על ידי מים או על ידי שמן מרובה שחשוב כתבשיל אבל אותו של מנחות אינו חשיב כמשקה שהשמן מעט ונבלל כולו במנחה והוה ליה כאילפס יבש על כן מברך עליהן המוציא ואחי ר' בנימין נר"ו תירץ כיון דאין רוב המנחות נעשית על ידי שמן ואיכא נמי לחמי תודה דרובן איתנהו בהמוציא לא שביק רובא דאיתנהו בהמוציא ומפרש למיעוטא דליתנהו בהמוציא ולאו אכולהו מנחות קאי אלא אהנך דאיתנהו בהמוציא ושני התירוצין האלה מצאתי לר' ישעיה זצ"ל בספר הלקט כלל כל הדברים דייסא וחביץ קידרא היא קמחא ודובשא וצפחיות ורקיקין ולביבות ומלמלין הן וכל הדומה להן שהן מעשה קדירה מברכין עליהו בורא מיני מזונות בין אם קבע עליהן סעודתו בין אם לא קבע כגון אם בישלן במים ושמן בין בדבש וחלב או שאר משקה וכדברי ר' ישעיה זצ"ל המים שנתבשלו בהן כיוצא בהן כדאמ' מיא מדכולהו שלאקי ככולהו שלאקי (דמי) שתיתה עבה דלאכילה עבידא בורא מיני מזונות רכה דלרפואה עבידא שהכל ולחם שבישלו ועשו כעין חביצא אי ליכא עליו תוריתא דנהמא מברך בורא מיני מזונות ואי איכא עליה תוריתא דנהמא מברך המוציא ושלש ברכות. וכובא דארעא הוא גובלא ולישתו רכה ואופין אותו על הכירה אי קבע סעודתו עילויה מברך המוציא ושלש ברכות ואי לא קבע סעודתיה עילויה מברך בורא מיני מזונות. ולחמניות ופת הבאה בכיסנין אי קבע סעודתיה עילויה מברך עליהן המוציא ושלש ברכות ואי לא קבע סעודתיה עילויה מברך עליהן בורא מיני מזונות כדברי ר' ישעיה זצ"ל.
ופי' סעודת קבע השיב ר' אביגדור כהן צדק זצ"ל לר' בנימין אחי נר"ו כי קביעות סעודה האמורה בכובא דארעא ולחמניות ופת הבאה בכיסנין הוא סעודת הבקר והערב. לאפוקי אי אכיל להוא לאקראי בעלמא מברך עליהן בורא מיני מזונות. גם אם קבע סעודתו על הפת ולבסוף הביא את אלו לקינוח סעודה מברך עליהן בורא מיני מזונות דהוו להו כמו פירות ולאחריהן לא יברך דברכת המזון פוטרתן והיינו דאמר רב ששת אין לך דבר שטעון ברכה לפניו ואין טעון ברכה לאחריו אלא פת הבאה בכיסנין בלבד. ורבי' יצחק פאסי זצ"ל כתב היכא דאכיל להו בתורת כיסנין בתחילה מברך עליהן בורא מיני מזונות ולבסוף ולא כלום והיכא דאכיל להו בתורת קביעתא מברך עליהן המוציא ושלש ברכות וכן כתב רבי' שלמה זצ"ל. ולא איסתבר ליה לרבינו ישעי' זצ"ל דלא גריעין מדייסא ומעשה קדירה שמברכין אחריה מעין שלש והא דקאמר אין לך דבר שטעון ברכה לפניו ואין טעון ברכה לאחריו אלא פת הבאה בכיסנין בלבד כגון שבאו בתוך הסעודה קודם שבירך ברכת המזון ומשום דנפקי בברכת המזון אבל אם באה אחר ברכת המזון צריכה ברכה לפניה ולאחריה.
ואורז ודוחן כתב רבי' ישעי' זצ"ל בין אם עשאן פת בין מעשה קדירה כגון אם הפרוסות קיימין מברך עליהן בורא מיני מזונות ולאחריהן ולא כלום וכן כתב רבי' שלמה ז"ל ורבי' יצחק פאסי ז"ל פסק בפת אורז בורא מיני מזונות ובפת דוחן שהכל ור' יהודאי גאון ז"ל השיב בתשובותיו אע"ג דקא מותבינן לרב ושמואל מהא דתניא הכוסס את האורז מברך עליו בורא פרי האדמה טחנו אפאו ובשלו אע"פ שהפרוסות קיימות בתחלה מברך בורא מיני מזונות ולבסוף ברכה אחת מעין שלש וסלקא לי' בתיובתא אפי' הכי מדקא הדרינן ואמרינן אמר רבא האי ריהטא בין דחקלא בין דמחוזא מברכינן עלה בורא מיני מזונות דרב ושמואל דאמרי תרוייהו כל שיש בו מחמשת המינין מברכין עליו בורא מיני מזונות מכלל דהלכתא כרב ושמואל דעל חמשת המינין הוא דמברכינן בורא מיני מזונות אבל אארוזא לא וכן כתב רבינו שמואל בן חפני גאון ז"ל בחבור שערי הברכות אשר חיבר הלכה רווחת היא שאין מברכין בורא מיני מזונות אלא על מה שהוא מחמשת המינין ועל מה שיש בו מחמשת המינין כאשר אמרנו בתלמוד רב ושמואל דאמרי תרווייהו כל שיש בו מחמשת המינין מברכין עליו בורא מיני מזונות להוציא אורז ודוחן וכיוצא בהן שאינו מין דגן שאין הלכה כר' יוחנן בן נורי דאמר אורז ודוחן מין דגן הוא ומה הן חמשת המינין כדתנן אלו דברים שאדם יוצא בהן ידי חובתו בפסח בחטים ובשעורים ובכוסמין ושבולת שועל ושיפון ודוקא אם עשאן פת או מעשה קדרה מברך עליהם המוציא ובורא מיני מזונות אבל אם אכלן חיים כמה שהן מברך עליהן בורא פרי האדמה ואם טחנן ועשאן קמח ואוכל מהם בקימחן בלא בישול ואפיה פליגי בה רב יהודה ורב נחמן חד אמר בורא פרי האדמה וחד אמר שהכל ופסק רבינו ישעיה זצ"ל משמא דרבוותא דהילכתא כרב נחמן דאמר שהכל:

Siman 160

<b>דין פירות האילן בברכה לפניהן ולאחריהן.</b>
ופירות האילן יברך עליהם בורא פרי העץ דתנן על פירות האילן הוא אומר בורא פרי העץ חוץ מן היין שעל היין הוא אומר בורא פרי הגפן ומה הן סימני אילן שמברכין על פירותיו בורא פרי העץ אמור רבנן כל היכא דכי שקלת לפירא הדר מפיק פירא אחרינא זהו אילן ומברכין עליו בורא פרי העץ וכל היכא דכד שקלת ליה לפירא מיית גילא או גווזא ולא מפיק פירא ירק הוא. ובורא פרי האדמה מברכין עליו. ותניא בתוספתא כל שמוציא עלין מעיקרו עשב הוא ובורא פרי האדמה מברכין עליו וכל שמוציא עלין מעצו אילן הוא ובורא פרי העץ מברכין עליו וכתב רבינו חננאל ז"ל ראינו לרבותינו הגאונים שאמרו משום רבותיהם ז"ל כל אילן דבסיתויא נתרי טרפי ופיישין גווזיה ועיילין מיא בגווזיה ומפיק טרפיה מן גווזיה אילן הוא ומברכין על פירותיו בורא פרי העץ אבל מאן דיביש בסיתויא וכלי גווזיה וטרפיה לגמרי והדר פארי משרשיו כגון מוזי ובירנגאן וקינבריס ושושמי מברכינן על פירותיהן בורא פרי האדמה כללא דמילתא היגי עצים דיבשי בסיתווא באילני ובקייטא מלבלבין והיזמי ירק דיבשי בסיתווא לגמרי והדר פריא משרשיו וצלף דהוא נצפא אע"ג דכלי בסיתוא והדר פארי משרשיו עיינו ביה רבנן וחזי דמקין משרשיו ומקין נמי מעצו ואמרו כי האי (גברא) [גוונא] עץ הוא. וכל משקה היוצא מפירות העץ אין מברכין עליהן אלא שהכל חוץ מן היין שמברכין בורא פרי הגפן ושמן זית שמברכין עליו בורא פרי העץ והוא דשתי ליה על ידי אניגרון אבל אי שתי ליה לחודי אזוקי מזיק ליה וכן כתב רבינו ישעיה זצ"ל דכל שאר מי פירות כגון חלב שקדים ושמן אגוזים ומי תותים ורמונים מברך עליהם שהכל שאין משקה פירות חשוב אלא יין ענבים ושמן זית בלבד. ואין מברכין בורא פרי העץ אלא על הפרי אבל על העלין ועל הקנוקנות ולולבי גפנים מברכין שהכל דאתמר קורא רב יהודה אמר בורא פרי האדמה ושמואל אמר שהכל ואע"ג דקלסיה שמואל לרב יהודה הלכה כשמואל דכיון דלא נטעי אינשי אדעתא דקורא מברך שהכל. והאוכל ממה שמוציאין אילן סרק אין מברכין עליהן אלא שהכל דלא חשיבי פירות לברוכי בהו בורא פרי העץ. אי נמי פירות דחשיבי ואכיל להו בעוד שהן בוסר ופגין מברך עליהן שהכל וכן מצאתי בתשובות הגאונים ז"ל וששאלתם יש מיני אילנות שאין מברכין בורא פרי העץ על פירותיהן כך ראינו שלא מצאנו אילן שמברכין על פירותיו ברכה אחרת חוץ מבורא פרי העץ אלא פירות שלא נגמרו כגון בוסר ופגין ובושלי כומרא שמברכין עליהן שהכל אי נמי אילן סרק שהאוכל ממה שמוציאין מברך עליהן שהכל כגון בנות אסא דאע"ג דבשלן והוויין כפירות לא ברכינן עלייהו אלא שהכל דתניא ארבעת מינים שבלולב שנים מהם עושין פירות ושנים מהן אין עושין פירות וכיון דאמרינן הדס וערבה אין עושין פירות ש"מ דפירות בנות אסא לאו פירות אינון ומברכין עלייהו שהכל וכן כל כיוצא בהן אמנם רבינו ישעיה זצ"ל כתב בסוף פרק קמא דחולין בהא דתניא שקדים המרים קטנים חייבים גדולים פטורין. מתוקין קטנים פטורין גדולים חייבין דוקא לענין גמר מעשר ומשום דלא גמר פירא הוא. אבל לענין ברכה אפי' קטנין בעודן לחין מברך עליהן בורא פרי העץ דפירא נינהו. ואע"ג שסופו להקשות הרי הוא אוכל גם הפרי שהוא מבפנים והקליפות נמי אע"פ שסופן להקשות נטעי אינשי אדעתא דהכי כדאמ' גבי תמרות של צלף ופלפלין לחין מברכין עליהן בורא פרי העץ ויבשין אין מברכין עליהן כלל דלא חשיבי אוכל. ויש להסתפק על הכופר ועל הגרופולי ועל הקנמון ושאר מיני בשמים אם מברכין עליהן כשהן יבשין כיון שלא נזכרו בהלכה לפטור ועוד שאינם חדים כגון פלפלין וזנגביל או שמא כולן דומין זה לזה. שאין נאכלין כמות שהן אלא לריח הפה או לרפואה הלכך פטורין מכל מקום קינמון אינו פירא אלא קליפת עץ ואין מברכין בו פרי העץ. אלא שהכל אפילו כשהוא לח. ופירות האילן על כולן מברכין בורא פרי העץ ואין חילוק בין שבעת המינין לשאר המינין בברכה שלפניהם אבל בברכה של אחריהן יש חילוק דשבעת המינין טעונין ברכה אחת מעין שלש ושאר מינין טעונין בורא נפשות רבות. היו לפניו מינין הרבה ר' יהודה אומר אם היה ביניהן משבעת המינין עליו הוא מברך וחכמים אומרים מברך על איזה מהם שירצה רבינו חננאל ז"ל פסק כשברכותיהן שוות אין אחד מהם עיקר ובין אם בירך על שאר פירות בין אם בירך על שבעת המינין יצא דקי"ל יחיד ורבים הלכה כרבים. וחכמים אומרים מברך על איזה מהם שירצה. והלכות גדולות ורבינו ישעיה זצ"ל פסקו כרבי יהודה ואע"ג דיחיד הוא אשכחן אמוראי דסברי כוותיה דאמר רב יוסף וכן תני ר' יצחק כל הקודם בפסוק קודם לברכה דהשתא כשהן כולן משבעת המינין הקודם בפסוק קודם לברכה כשיש בהם שבעת המינין ושאר מינין לא כל שכן שמין שבעה קודם וכן כתב רבינו שמואל בן חפני ז"ל בחבור שערי הברכות ובשבעת המינין הקרוב לארץ קודם בברכה ואפי' הוא אחרון בפסוק כי הא דרב חסדא ורב המנונא הוו יתבי בסעודתא אייתי קמייהו תמרים ורמונים שקל רב המנונא ובריך אתמרי ברישא. אמר ליה לא סבר ליה מר להא דרב יוסף ואיתמא ר' יצחק כל הקודם בפסוק קודם לברכה אמר ליה זה שני לארץ וזה חמישי לארץ. ובשאין ברכותיהן שוות כגון פירות האילן וירק דברי הכל מברך על זה וחוזר ומברך על זה ועל איזה שירצה מקדים ומברך ואפי' אם היה הפרי ממין שבעה כדברי רבינו חננאל ורבי' ישעיה ז"ל אבל רבינו שמואל בן חפני גאון זצ"ל כתב בחיבור שערי הברכות כבר הודענו חמש ברכות הן לפני המאכל ומקצתן מוקדמות על קצתן בהזדמן כולן לפניו כי ברכת המוציא קודמת לברכת בורא מיני מזונות בהזדמן שתיהן לפניו וברכת בורא מיני מזונות קודמת לברכת בורא פרי העץ וברכת בורא פרי העץ קודמת לברכת בורא פרי האדמה וברכת בורא פרי האדמה קודמת לברכת שהכל. ומה הן שבעת המינין הני דכתיבי בשבח הארץ ארץ חטה ושעורה וגפן ותאנה ורימון ארץ זית שמן ודבש והדבש הזה תמרים הן:

Siman 161

<b>דין מי שיש לו לברך ברכה מעין שלש על מיני מזונות ועל פירות האילן ועל היין אם יכול לפוטרן בברכה אחת או לברך עליהן על כל אחד ואחד בפני עצמו ודין פירות אם יש להם דין זימון.</b>
אמר ליה אביי לרב דימי ברכה אחת מעין שלש מאי היא אמר ליה דחמשת המינין מברך בא"י אמ"ה על המחיה ועל הכלכלה ועל תנובת השדה ועל ארץ חמדה טובה ורחבה שרצית והנחלת לאבותינו רחם ה' עלינו ועל ישראל עמך ועל ירושלים עירך ועל מקדשך והיכלך ובנה את ירושלים עיר קדשך במהרה בימינו והעלנו בתוכה ונאכל מפריה ונשבע מטובה ונברכך עליה בקדושה ובטהרה כי אל טוב ומטיב אתה. דפירות העץ של שבעת המינין מברך בא"י אמ"ה על העץ ועל פרי העץ ועל תנובת השדה ועל ארץ חמדה טובה כו' עד כי אל טוב ומטיב אתה. דחמרא מברך על הגפן בא"י אמ"ה על הגפן ועל פרי הגפן ועל תנובת השדה ועל ארץ חמדה טובה כו' כי אל טוב ומטיב אתה. מיחתם מאי חתים כי אתא רב דימי אמר רב חתים בראש חודש מקדש ישראל וראשי חדשים. הכא מאי רב חסדא אמר על הארץ ועל פירותיה ור' יוחנן אמר על הארץ ועל הפירות אמר רב עמרם ולא פליגי הא לן והא להו. ואסיקנא אמר רב נחמן איפוך רב חסדא אמר על הארץ ועל הפירות ור' יוחנן אמר על הארץ ועל פירותיה רבינו חננאל ז"ל כתב אסיקנא כל שהוא מחמשת המינין והן מבושלין בתחלה מברך בורא מיני מזונות ולבסוף מברך ברכה אחת מעין שלש והוא על המחיה ועל הכלכלה וחותם בא"י על הארץ ועל המחיה. וכל שהוא משבעת המינין ואינו מין דגן בתחלה מברך בורא פרי העץ ולבסוף על העץ ועל פרי העץ. ביין בתחלה מברך בורא פרי הגפן ולבסוף על הגפן ועל פרי הגפן וחותם בכולהו בחוצה לארץ על הארץ ועל הפירות ובארץ ישראל על הארץ ועל פירותיה וכן כתב רבינו יצחק פאסי זצ"ל. והלכות גדולות ורבינו האיי ז"ל כתבו על חמשת המינים חותם על הארץ ועל המחיה. ועל שבעת המינין על הארץ ועל פרי העץ ועל היין על הארץ ועל פרי הגפן.
ורבינו שלמה זצ"ל כתב בפרדס שחיבר כל שהוא מחמשת המינין ואכיל להו במעשה קדירה מברך אחריהן על המחיה ועל הכלכלה וחותם על הארץ ועל המחיה אי נמי מיכס כייס להו כמות שהן חיין או אכיל להו כעין קליות בעינייהו דהשתא לא חזו שיברך בהו על המחיה ועל הכלכלה דהא לא עבידי כעין מזון פותח בהן בא"י אמ"ה על תנובת השדה ועל ארץ חמדה דפתיחא זו לא שייכא כלל לא בפירות האילן ולא במעשה קדירה אלא בכוסס חטין וכוסמין בלבד. שהן תנובה בעינייהו ולא אשתנו מברייתן וחותם על הארץ ועל הפירות. על שצריך להיות כולל כאן כל פירות המקרא ביחד בחתימה זו ויהא מודה ומשבח לקונו על כל שבח הארץ אבל אמעשה קדירה לא מצי חתים הכי. דהא אישתנו ונפקי מתורת פרי כך נהוג עלמא למיחתם. כללא דמלתא אפירות האילן דשבעת המינין על הארץ ועל פרי העץ. על חמרא על הארץ ועל פרי הגפן ואין חותמין על הארץ ועל הפירות אלא אפירות תבואה בעינייהו דלא חשיבי לייחודינהו כפרי העץ וחתים בכולהו פירי בחתימתן. משום דקאמר בפרק כיצד מברכין בפירא מאי חתים ר' יוחנן אמר על הארץ ועל פירותיה משום דהוה מארץ ישראל ואכיל להו לפירותיה ורב חסדא אמר על הארץ ועל הפירות דאיהו הוה מבבל ובני בבל לא אכלי לפירות ארץ ישראל להכי חתים על הארץ ועל הפירות סתם כדמוקמינן התם הא לן והא להו. וקא מפרשי עלמא אפירי מאי חתים אפירי האדמה לחודייהו דכתיב בקרא קא בעי כגון חטה ושעורה ומוקמינן לה על הארץ ועל הפירות משום דלא חשיבי לייחודינהו לנפשייהו ולומר על הארץ על פירות האדמה אבל אילנות דחשיבי מייחדינן להו על פרי העץ אבל אני קבלתי בלמדי מס' ברכות אפירי מאי חתים אכולהו פירי דקרא קא בעי בין אפירות האילן בין אפירות האדמה כגון חטין ושעורין בקלי וכרמל דכל כמה דלא בשלינהו איקרי פירא עד כאן דברי רבינו שלמה זצ"ל.
ורבינו ישעיה זצ"ל כתב אילו היתה גירסא זו בספרים אפירי מאי חתים משום דלאו אכולהו קאי ותו דהא מייתי ראי' מרב דחתים מקדש ישראל וראשי חדשים ואיבעיא ליה מי חתמינן הכא בתרתי אי לא ואי אמרת דחמשת המינין ודשבעת המינין ודחמרא פשיטא ליה דחתמינן בהו על הארץ ועל המחיה. על הארץ ועל פרי העץ. על הארץ ועל פרי הגפן דהוי בתרתי אמאי מיבעיא ליה על הא ואי משום גוף הברכה מיבעיא ליה היכא עבדינן לה מה צורך להביא דברי רב דחתים מקדש ישראל [ור"ח] והזמנים אלא לאו ש"מ אכולהו מבעיא ליה היכי חתמינן ואכולהו קאי על הארץ ועל הפירות. תדע דהכי הוא דהא בפרק שלשה שאכלו אמרינן גופא רבי אומר אין חותמין בשתים איתיביה לוי לרבי על הארץ ועל המזון. ארץ דעבדא מזון על הארץ ועל הפירות ארץ דעבדא פירות ואם איתא אמאי לא אקשי ליה על הארץ ועל המחיה על הארץ ועל פרי הגפן על הארץ ועל פרי העץ אלא ש"מ אכולהו חתמינן על הארץ ועל הפירות. גם המורה פי' בכיצד מברכין רב חתים בר"ח כו' אע"ג דדמיא לתרתי הכא מאי אי חתמינן בתרתי כי האי גוונא כגון על הארץ ועל הפירות ולא הוויא חתימה בשתים ממש כדמפרשי לה בפרק שלשה שאכלו ומשמע מפירושו דאכולהו קאי וכן נראה לי הצעת ההלכה הזו דאכולהו קא מבעיא ליה ואכולהו קאי על הארץ ועל הפירות אלא העולם לא נהגו כן אלא על הארץ ועל המחיה על הארץ ועל פרי העץ על הארץ ועל פרי הגפן וכיון שמנהג העולם הוא בכך וגם יש סמך מהלכות גדולות וממה שכתב המורה בפרדס אין להטעות ולשבש מי שאינו חותם על הארץ ועל הפירות.
ואחי ר' בנימין נר"ו כתב דאפי' אי לא גרסי' אפירי מאי חתים מסתברא דאפירות לחודייהו קאי ולאו אחמשת המינין מדקא מפרש ואזיל על הארץ ועל הפירות אי נמי על הארץ ועל פירותיה דהא ודאי לאו חתימות מזון היא ואינה דומה לפתיחתה כלל ולא כמו שכתוב בפרדס בכוסס חטין וכוסמין או בקלי וכרמל דכיון דלא מברכינן בהו בורא מיני מזונות היכא תיסק אדעתין לברוכי בהו ברכה אחת מעין שלש ודקשיא ליה למר דהא מייתי ראיה מרב דחתים מקדש ישראל וראשי חדשים ואיבעיא ליה אי חתמינן בתרתי אי לא ואי אמרת דבחמשת המינין ושבעת המינין וחמרא פשיטא ליה דחתמינן בהו על הארץ ועל המחיה על הארץ ועל פרי העץ על הארץ ועל פרי הגפן דהוו כתרתי אמאי קא מבעיא ליה על הא. כך נראה לי הצעה של שמועה זו מיחתם מאי חתים כי אתא רב דימי אמר רב חתים בר"ח מקדש ישראל וראשי חדשים הכא מאי פי' מה שהזכיר להא דרב דימי לאו משום חתימה בשתים כמו שפי' רבינו שלמה זצ"ל דאכתי לא ידעינן מאי בעינן למיחתם אי באחד [אי] בשתים וכיון דלא ידעינן מאי דקא בעינן למיחתם היכי תיסק אדעתין למימר דעלה קא בעי הכא מאי אלא לפי שרב דימי פירש לאביי ברכה אחת מעין שלש מאי הוא ולא פירש ליה חתימתה. ומצינו עוד שפירשו חתימות ברכות במקום אחר כגון הא דראש חדש דפריש לה משמיה דרב על כן שואל התלמוד הכא מאי כלומר כזאת אשר קבל רב דימי אי נמי היאך חותמין בה ומפרשי לה רב חסדא ור' יוחנן העומד בארץ ישראל חתים על הארץ ועל פירותיה והעומד בחוצה לארץ חתים על הארץ ועל הפירות. הנה שמועתינו מפורשת היטב דהא דקא מיבעיא לן למיחתם מאי חתים אכולהו פירי קאי בין על היין בין על הפירות דכולהו צריכי לחתום בהן על הארץ ועל הפירות ומה שנוהגין לברך על הארץ ועל פרי (הארץ) העץ על הארץ ועל פרי הגפן הוא הוא. ואין בזה שינוי מטבע שטבעו חכמים כיון שהוא מזכיר שם פירות ודקשיא ליה למר הא דאמר איתיביה לוי לרבי על הארץ ועל המזון על הארץ ועל הפירות אמאי לא איקשי ליה על הארץ ועל המחיה לא קשיא מידי דכיון דאקשי על הארץ ועל המזון ושני ליה היא הויא מודעא לאידך דדמי לה דהיינו על הארץ ועל המחיה שגם היא ברכת המזון היא הדר אקשי ליה על הארץ ועל הפירות דסבר דלמא לא חשיבי פירות כמזון לכוללן בברכה עם הארץ ושני ליה כדשני גבי מזון דחד טעמא הוא הדר אקשי ליה מקדש ישראל והזמנים ושני ליה הדר תו אקשי ליה מקדש ישראל וראשי חדשים דסבר דלמא לא דמו אהדדי דקדושת זמנים תלויה בקריאת בית דין כדכתיב אשר תקראו אותם אתם כתיב ואין בם סימן או אות אחר לעולם אלא קריאת ב"ד בלבד אבל ראשי חדשים קדושתן ברקיע על ידי תולדת הלבנה כדאמ' שכבר קדשוהו שמים ומשום הכי אקשי לי' מינא דסבר לא מצי לשנויי ליה ישראל דמקדשי לחדשים ושניה ליה כדמשני גבי זמנים דראשי חדשים נמי קדושתן תלויה בבית דין כיון דאי בעו מעברא ליה לירחא דאי בעי מחסרי ליה אי נמי אי בעי מעברא ליה לשתא וקרי לניסן אדר ולאייר ניסן אם כן קדושתן על ידי בית דין כמו זמנים והמשכיל יבין. והיכא דאכל מיני מזונות ופרי העץ בהדי הדדי ואי נמי אישתי חמרא ובעי לברוכי בתר הכי ברכה אחת מעין שלש. רבינו חננאל זצ"ל כתב דמברך על המחיה ועל הכלכלה ועל הגפן ועל פרי הגפן ועל העץ ועל פרי העץ כו' וחותם על הארץ ועל המחיה ועל פרי הארץ ועל פרי העץ ולא הויא חתימה בשתים כהאי גוונא מאי טעמא שהארץ היא המוציאה המחיה ופרי העץ ופרי הגפן ותימה בדברי רבי' חננאל ז"ל שהרי פסק בחתימת יין ופירות על הארץ ועל הפירות אי נמי על הארץ ועל פירותיה והיכי קא פסיק הכא על הארץ ועל המחיה ועל פרי הגפן ועל פרי העץ ושמא שיבוש סופרים היא מתוך שהפליגו בפתיחה הפליגו בחתימה ונראה שחותמין לפי סברתו על הארץ ועל המחיה ועל הפירות ובתשובות הגאונים ז"ל מצאתי מי שאכל מזונות ותמרים ורימונים ושותה יין צריך לברך לכל אחד ואחד מין חתימה בפני עצמה מיני מזונות על הארץ ועל המחיה תמרים ורמונים על הארץ ועל הפירות יין על הארץ ועל פרי הגפן וכיון שהן חלוקין בחתימתן חייב לברך על כל מין ומין בפני עצמו ואם תאמר יברך אחת וחותם בשלשתן הלכה רווחת הוא דאין חותמין בשתים וכן ראיתי למורי הר"ר מאיר ב"ר משה נוהג:
בפ' כל הבשר אמר רבה בר בר חנה הוי קאימנא קמייהו דרב אמי ורב אסי ואיתי לקמייהו כלכלה של פירות ואכול ולא משו ידייהו ולא יהבו לי וכי ברוכי בריך איניש לדעתיה ש"מ תלת ש"מ אין נטילת ידים לפירות. וש"מ אין מזמנים לפירות. ושמע מינה שנים שאכלו מצוה ליחלק בד"א שהיו שניהם סופרים אבל אם היה אחד סופר ואחד בור סופר מברך ובור יוצא. כתב רבינו ישעיה זצ"ל מיכן מוכיח דכל היכא דליכא זימון מצוה ליחלק אם כן עשרה ששתו יין או אכלו משבעת המינין כל אחד מברך לעצמו ודוקא בברכה אחרונה אמרינן משום דלא צייתי אהדדי וזימן אין שיזדרזו לשמוע אבל בברכה ראשונה כיון שכולם צריכין לוכל ציית אהדדי ואחד מברך לכולן חוץ מן היין שבתוך המזון לפי שאין בית הבליעה פנוי:

Siman 162

<b>דין פירות האדמה בברכה כגון ירק וקטניות והדומה להן ותערובות קמח וקטניות או שאר ירקות איזהו עיקר לברכה וכן תערובת זנגביל בדבש או זנגביל לח בפני עצמו וכמיהן ופטריות.</b>
וכל מיני ירק וקטנית ששלקן מברך עליהן אי נמי על מימיהן בורא פרי האדמה דקי"ל מיא דכולהו שלאקי ככולהו שלאקי ואפי' ירקות שדרכן ליאכל חיין כגון תומי וכרתי אם בישלן מברך עליהם בורא פרי האדמה אבל ירקות שדרכן להתבשל כגון סילקא וכרובא וקרא אי אכלין חיין מברך שהכל שאין דרכן להאכל בכך והאוכלן בטלה דעתו אצל כל אדם ואם בשלן מברך בורא פרי האדמה ודווקא אי דלא אכיל בהו פיתא אבל אי אכיל בהו פת הפת פוטרתן אמר רב אשי כי הוינן בי רב כהנא הוי אמר לן האי תבשילא דליפתא דמפשי ביה מיחא בורא מיני מזונות פי' מיחא קמח הדר אמר לן אידי ואידי בורא פרי האדמה והאי דשדו לה מיחא טפי לאידוקי בעלמא עבדי לה. כתב רבינו ישעיה ז"ל הוא הדין הקמח שמשימין בתוך הגריסין וסולת בתוך האורז מבושל עם הדבש כדי להקפותו בטל הוא אצלן ולא מברכינן עליה אלא בורא פרי האדמה דגריסין עיקר ועל האורז שהכל דדובשא עיקר. וזנגביל לח מברכין עליו בורא פרי האדמה ויבש אין מברכין עליו כלל דלא חזי לאכילה וכתב רבי' ישעיה זצ"ל אע"ג דזנגביל יבש דעם הדבש מרתחין אותה לא אמרינן דדובשא עיקר דזנגבילא עיקר דלחמם קא עבדי ליה. וכמהין ופטריות אע"ג שגדלין בקרקע יניקתן מן האויר ואין מברכין עליהן בורא פרי האדמה אלא שהכל ואם שכח ובירך על הירקות שהכל יצא. וכן על פירות האילן אם שכח ובירך בורא פרי האדמה יצא:

Siman 163

<b>דין דברים שאין גדוליהן מן הארץ ואין להם שורש בארץ מה מברכין עליהן או דברים שגדוליהם מן הארץ והוא אוכל אותן שלא כדרך אכילתן או אוכל מהן מה שאין דרכו לאכול כגון קנוקנות ועלין.</b>
וכל דבר שאין גדוליו מן הארץ כגון בשר בהמה חיה ועוף ודגים וחלב וגבינה וכגון המים והמלח והזומית על כולן מברך עליהן שהכל והפת שעיפשה ותבשיל שעיברה צורתו מברכין עליה שהכל והאוכל דבר שאין דרכו להיאכל כגון עלי קנים ועלי גפנים ולולבי גפנים וכל מיני קמחים מברך עליהם שהכל וכן שכר תמרים שכר שעורין ושמרי יין שלא סננן מברך שהכל וכל מין ירק וקטנית שדרכן להתבשל ואכלן חיין מברך שהכל ואגוז בדבש מצאתי בשם רבינו שלמה זצ"ל שמברכין עליו שהכל לפי שנשתנה האגוז מכמות שהיה ומסתברא דהוא הדין לכל מיני פירות שדרכן ליאכל חיין ושלקן מברך שהכל ואם שכח ולא בירך על פירות האילן או אפילו על הפת אלא שהכל יצא דתנן על כולם אם אמר שהכל יצא ואיתמר רב הונא אמר חוץ מן הפת ומן היין ורבי יוחנן אמר אפילו פת ויין והלכתא כר' יוחנן:

Siman 164

<b>דין ברכות שמברכין על הריח.</b>
תנו רבנן מנין שמברכין על הריח שנאמר כל הנשמה תהלל יה אי זהו דבר שהנשמה נהנית ממנו ואין הגוף נהנה ממנו הוי אומר זה הריח. וברכות הריח הם חמש ברכות אפרסמין והדס וקינמון וכל שאר מיני בשמים שהן מין אילן וחילפא דימא הוא רוזמרינו.
ורבינו שלמה זצ"ל פי' שבולת נרד היא אשפיג"א בלע"ז. וחבצלת גנות בין עליהן בין על המוגמר שלהם בין אם כבש בהם שמן וקלט ריחם על כולם מברך בורא עצי בשמים. אתרוג וחבוש ופריש וכל דבר שהיא פירי על כולם מברך שנתן ריח טוב בפירות שמן אפרסמון מברך עליו בורא שמן ערב סיגלי הן ויאול"י בלע"ז וחבצלת המדבר [והפיגם רוט"א והאמיתא מינט"א] וכל שהן עשב שריחן נודף מברך עליהם בורא עשבי בשמים מוסק"ו ועמבר"א וקשטור"ו שהן מין חיה מברך עליהם בורא מיני בשמים כ' הר"ר ישעיה זצ"ל מספקא לי הכא מברכין עשבי בשמים והכא מברכין עצי בשמים ואיני יכול ליתן הפרש ביניהן כלל אומר כל דבר המסופק לו יברך בורא מיני בשמים. ובשמים של ע"ז ושל מתים ושל בית הכסא ושמן העשוי לעבר את הזוהמא ומגמר העשוי לגמר את הכלים אין מברכין עליהם. תנו רבנן הנכנס לחנותו של בושם והריח ריח אפי' ישב שם כל היום כולו אין מברך אלא פעם אחת נכנס ויוצא נכנס ויוצא מברך על כל פעם ופעם:

Siman 165

<b>דין ברכות בפתיחתן וחתימתן והמברך על היין וסבור לברך על השכר ודומה.</b>
וכל ברכה וברכה צריכה בפתיחתה הזכרה ומלכות דאמר רב כל ברכה שאין בה הזכרת השם אינה ברכה ור' יוחנן אמר כל ברכה שאין בה מלכות אינה ברכה. וקי"ל רב ור' יוחנן הלכה כר' יוחנן ובברכות פוק חזי מה עמא דבר והני מילי בפתיחתן אבל בחתימתן בהזכרת השם סגיא וכל ברכה הסמוכה לחברתה כגון ברכות של קרית שמע ותפלה וברכת המזון כיון שפותחין בראשונה בברוך נפטרו האחרונות ואין צריך לפתוח בהן בברוך אבל חותמין בהן בברוך ירושלמי אמר רב מנא טופוס ברכות כך היא אמר ר' יודן מטבע קצר פותח בהן בברוך ואין חותם בהן בברוך מטבע ארוך פותח בהן בברוך וחותם בהן בברוך ומטבע קצר הוי כגון ברכת פירות לפניהן וברכת המצות. מטבע ארוך כגון קדוש והבדלה וברכת המזון. בשוחר טוב שויתי ה' לנגדי תמיד רב אמר ברוך אתה ושמואל אמר ברוך הוא הלכך תקינו רבנן כתרווייהו ברוך אתה כרב אשר קדשנו כשמואל.
כתב אחי ר' בנימין נר"ו מכאן יש להשיב לאותן שמשנין מטבע חתימת הברכות ואומר המחזיר מהרה שכנתך לציון המברך עמך ישראל בשלום וכל שאר החתימות הדומות לאלו לאמרם פנים אל פנים ובחתימת הברכות צריך שיאמר מעין חתימה סמוך לחתימה ואמרי לה מעין פתיחה סמוך לחתימה. וצריך שלא לחתום בשתים. כתב רבינו שמואל בן חפני גאון זצ"ל בחבור שערי הברכות בכל הברכות כולן המברך צריך שיכוין את לבו מתחילת פתיחתן על מה הוא מברך אם על הפת או על הפירות או על היין או על השכר וכבר שאלו חכמי התלמוד ואמרו כי האוחז כוס של יין כסבור של שכר הוא ובירך עליו תחלה בורא וחתם עליו שהכל בודאי יוצא שכך שנינו על כולם אם אומר שהכל יצא אלא אם היה אוחז כוס של שכר וכסבור של יין הוא ופתח בברוך וכוונתו לברך עליו בורא פרי הגפן וסיים שהכל יצא או לא. והשיבו שחרית פתח ביוצר אור וסיים במעריב ערבים לא יצא פתח במעריב ערבים וסיים ביוצר אור יצא ערבית פתח ביוצר אור כו' כללו של דבר הכל הולך אחר חיתום ברכות ואמרו חכמי התלמוד כללו של דבר לאתויי מאי לאו לאתויי כי האי גוונא. לא. כגון דאכל תמרי וכסבור נהמא אבל פתח בדנהמא וסיים בדתמרי יצא מאי (אמר הזן) [טעמא] תמרי נמי מיזן זיניי ויש להפוך זה ולומר אכל נהמא וכסבור דתמרי אכיל ובריך אתמרי לא יצא ויש לנו אנחנו לומר כי אם התחיל בברוך וכוונתו לברך על קריאת הגבר וראה את הברק ונמלך להפכה על הברקים צריך לחזור ולהתחיל בברוך אתה בכונה שנייה. ויש אשר נסתפק לו הדבר הזה ושאל ואמר כי המברך על כוס של יין או שכר טרם שתותו איך נמצאהו מתחיל בשל שכר ומסיים בשל יין והלא בא"י אמ"ה שאין בזה ובזה ובורא פרי הגפן או שהכל נהיה בדברו היא התחלה והיא הסיום ואם תאמר איפשר למצא אותן בורא שהכל נהיה בדברו או שהכל בורא פרי הגפן והלא אין זה ברכה אף לזו. ותשובת השאלה הקשה הזאת היא מה שהקדמנוהו כי כל הברכות צריך אדם שיכוין את לבו מתחילת פתיחתו על מה הוא מברך כי אם התחיל בברוך וכוונתו לברך על הלחם ונמלך להפכה על התמרים צריך לחזור ולהתחיל בכוונה שניה לפיכך אם אמר ברוך וכוון ליין ולהשלימה שהכל יצא ואם אמר ברוך וכוון לשכר והשלימה ליין לא יצא שהכל הולך לאחר חתום ברכות:

Siman 166

<b>דין המברך על הדבר כסבור לאכלו ונפל מידו ושאסור לברך ברכה שאינה צריכה כשם שאסור ליהנות מן העולם בלא ברכה.</b>
מצאתי לרבינו נסים שכתב במגילת סתרים שהמברך על הכוס ונשפך מידו אותו הכוס ובא לשתות כוס אחר שחוזר ומברך פעם שניה וה"ה לכל דבר והראיה על זאת בירושלמי דכיצד מברכין ר' זריקא אמר ר' זעירא בעי ההוא דנסיב תורמוסא ומברך עלויה ונפל מיניה מהו מברך עליו זמן תניינות ומה בינו לבין אמת המים תמן לכך נתכוין מתחילה פי' קאמר ליה הלא הרוצה לשתות מים מאמת המים שהוא מברך ואחר כך שותה והרי הוא שותה מהמים הבאים שלא בירך עליהם ואותן המים שבירך עליהן כבר עברו. הכא נמי אע"ג דנפל מיני ההוא תורמוסא דבריך עליו ליכול אחרינא ולא יהא צריך לברך כמו באמת המים. והשיב לו דלא דמי לאמת המים שאמת המים לא נתכוין בשעת ברכה אלא לאותן שיבואו לידו בשעת שתייה והכא לזה שבידו נתכוין בשעת ברכה ולא לאחר ושנין מהדדי ומסתברא דלא איפשט בעיין ושמא סברת הגאון בזה לשוויי ליה בתיקו דאיסורא ולחומרא. והמברך על המצוה לעשותה או על דבר לאכלו ולא עלתה בידו לפי שעה ונתעכב מעט ועלתה בידו לאחר מכאן צריך לו לחזור ולברך דאמר בירושלמי תני ר' חייא אין מברכין על הפת אלא כשהוא פורס אמר ר' חייא בר ווה הדא אמרה ההן דנסיב עיגולה והוא לא אתא בידיה צריך מברכא עילויה זמן תניינות אמר ר' תנחום בר יודא והוא צריך לומר ברוך שם כבוד מלכותו לעולם ועד שלא להזכיר שם שמים לבטלה ומסתברא דשיעור עיכוב זה כדי שאילת שלום תלמיד לרב דהיינו שלום עליך רבי ומרי דבהכי לא חשיבה הפסקה ודוגמא זה אמרי' בירושלמי דהרואה על הברקים ר' ירמיה ר' זעירא בשם רב חסדא דיו פעם אחת כל היום ר' יוסי בעי מה אנו קיימין אם בטורדין דיו פעם אחת ואם במפסיקין מברך על כל פעם ופעם אתא ר' חייא בר' חנינא בשם ר' חסדא אם בטורדין דיו פעם אחת ואם במפסיקין מברך על כל פעם ופעם. חייליה דר' יוסי מן הכא. היה יושב בחנותו של בושם כל היום אינו מברך אלא אחת אבל אם היה נכנס ויוצא מברך על כל פעם ופעם היה יושב בבית הכסא או בבית ספקלריא אם יכול לצאת בתוך כדי דיבור ולברך יצא ואם לאו לא יצא למדנו מכאן דתוך כדי דיבור לא חשיבה הפסקה טפי מהכי חשיבה הפסקה בין אם בירך על הדבר ולא עלה בידו בין ברכה שנתחייב בה ולא יכול לברך אותה לפי שעה ותוך כדי דיבור היינו כדי שאילת שלום תלמיד לרב. וכשם שאסור ליהנות מן העולם הזה בלא ברכה כך אסור לברך ברכה שאינה צריכה דרב ושמואל דאמרי תרווייהו כל המברך ברכה שאינה צריכה עובר משום לא תשא. לפיכך צריך אדם ליזהר בהם כדי שיברך כל ברכה וברכה בעונתה. באגדת תלים כתיב מות וחיים ביד לשון. כיצד כלכלה של תאנים לפניו נטל ואכל ולא בירך הרי מות בירך ואכל הרי חיים. ומי שאינו מברך כל ברכה וברכה בעונתה נקרא גזלן דאמר ר' חיננא בר פפא כל הנהנה מן העולם הזה בלא ברכה כאילו גזלו להקב"ה ולכנסת ישראל דכתיב גוזל אביו ואמו ואומר אין פשע חבר הוא לאיש משחית אביו זה הקב"ה דכתיב הלא הוא אביך קנך. ואמו זו כנסת ישראל דכתיב ואל תטוש תורת אמך. ואמר ר' חלבו אמר רב הונא כל היודע בחבירו שרגיל ליתן לו שלום צריך להקדים לו שלום שנאמר בקש שלום ורדפהו ואם נתן לו שלום ולא החזיר לו שלום נקרא גזלן שנאמר גזלת העני בבתיכם ומה אם הגוזל ברכות של הדיוט נקרא גזלן הגוזל ברכות של הקב"ה על אחת כמה וכמה. ומי שמברך כל ברכה וברכה בעונתה נקרא חסיד דאמר רב יהודה מאן דבעי למהוי חסידא ליקיים מילי דנזיקין רבינא אמר דאבות אי נמי דברכות וכל המברך מתברך שנאמר ואברכה מברכיך קל וחומר לשכינה והזהיר והזריז בהן כתקנן ישא ברכה מאת ה' וצדקה מאלהי ישעו:
נשלמה הערוגה השלישית. בסדר ברכות להשית. הממולאה בתאר השבלים הטובות העולות מראשית מיוסדים בכתב שלשים. הלכות ששה ושלשים. וסימן אל"ה יעמדו לברך את העם:

Siman 167

<b>הערוגה הרביעית ענין ראש חודש</b>
<b>דין ברכת לבנה.</b>
אמר רב אחא ב"ר חנינא אמר ר' יוסי אמר ר' יוחנן כל המברך על החודש בזמנו כאילו מקבל פני שכינה כתיב הכא זה אלי ואנוהו וכתיב התם החודש הזה לכם. תנא דבי ר' ישמעאל אילמלי לא זכו ישראל אלא להקביל פני אביהם שבשמים בכל חודש וחודש בברכה זו דיים. אמר אביי הילכך מעומד מברכינן לה אמר רב אחא ב"ר חנינא אמר ר' יוסי אמר ר' יוחנן עד מתי מברכין על החדש עד שתימלא פגימתו ועד כמה אמר ר' יעקב עד שבעה נהרדעי אמרי עד שלשה עשר ותרווייהו כר' יוחנן סבירא להו. יש אומרים שאין לברך על הלבנה אלא בלילה ומסתברא דשרגא בטיהרא למאי מהניא. וגבול הלבנה בלילה דכתיב את הירח וכוכבים לממשלות בלילה:
במס' סופרים. אין מברכין על הירח אלא במוצאי שבת כשהוא מבושם ובכלים נאים ותולה עיניו ומיישר רגליו כנגדה ואומר בא"י אמ"ה אשר במאמרו ברא שחקים וברוח פיו כל צבאם חוק וזמן נתן להם שלא ישנו את תפקידם ששים ושמחים לעשות רצון קוניהם פועלו אמת ופעולתם צדק וללבנה אמר שתתחדש עטרת תפארת לעמוסי בטן שאף הן עתידין להתחדש כמותה ולפאר ליוצרם על כל מה שברא בא"י מחדש חדשים. ס"א מקדש חדשים. סימן טוב סימן טוב סימן טוב תיהוי לכל ישראל ברוך בוראך ברוך יוצרך ברוך מקדשך וירקוד כנגדה ג' רקידות ויאמר שלש רקידות שאני רוקד כנגדך ואיני נוגע בך כך אם ירקדו אחרים עלי לא יגעו בי תפול עליהם אימתה ופחד וגו' אמן אמן אמן סלה הללויה. ואומר לחבירו ג' פעמים שלום עליך והולך לביתו בלב טוב. אשר במאמרו ברא שחקים כתב אחי ר' בנימין נר"ו לשון המקרא הוא דכתיב בדבר ה' שמים נעשו וברוח פיו כל צבאם. ואל תתמה על לשון במאמרו כדאמרינן בעשרה מאמרות נברא העולם ואמרינן בראשית נמי מאמר הוא. והאומר אשר בדברו לא הפסיד. חוק וזמן נתן להם חוק הוא גבול כמו בשומו לים חוקו וכתיב אשר שמתי חול גבול לים חוק עולם ולא יעברנהו ומהו החוק את המאור הגדול לממשלת היום ואת המאור הקטן לממשלת הלילה. וזמן זמנים קבועים שחוזרין בהם לתחלת מחזורם. שנת חמה שס"ה יום ורביע מחזור חמה כ"ח שנה בכל כ"ח שנה חמה חוזרת לתחלת ברייתה בתחילת ליל רביעי בתחלת שבתי. שנה לבנה שנ"ד ימים ח' שעות תתע"ו חלקים. וחודש הלבנה כ"ט ימים ומחצה ושתי ידות שעה וע"ג חלקים ומחזור הלבנה כ"א שנה:
שלא ישנו את תפקידם. מעולם לא זרחה חמה במערב ולא שקעה במזרח. וכתיב המוציא במספר צבאם לכולם בשם יקרא מרוב אונים ואמיץ כח איש לא נעדר. וכתיב אם ימושו החוקים האלה גם אני אמאס בכל זרע ישראל כלומר מה שאין משנין את תפקידם וחוק וזמן הקבוע להם היא הבטחה טובה לנו שהקב"ה חפץ בנו. וזהו פי' להא דתני דבי ר' ישמעאל אילמלי לא זכו ישראל אלא להקביל פני אביהם שבשמים בכל חודש וחודש בברכה זו דיים ועל כן אין צריכין לברך בה שהחיינו שהרי הן מברכין על חידוש שהן מתחדשין בזמן הקבוע להן. ששים ושמחים לעשות רצון קוניהם על שם שכתוב ישיש כגבור לרוץ אורח וכתיב עוז וחדוה במקומו. פ"א ששים ושמחים שיעשו הבריות רצון קוניהם שהרי בעון הבריות המאורות לוקין כדכתיב שמש וירח קדרו וגו' והכי אמרינן בבראשית רבא אמר ר' לוי בכל יום ויום הקב"ה יושב בדין על חמה ולבנה שאינן מבקשין לצאת להאיר בעולם ומה הן אומרים הבריות מקטרין לנו ומשתחווים אמר ר' יוסטא בר שונם מה הקב"ה עושה להם יושב עליהן בדין והן יוצאין ומאירין לעולם בעל כרחם הה"ד בבקר בבקר משפטו יתן לאור לא נעדר מהו לא נעדר לא פסק. פעלו אמת פעלו של הקב"ה שגזר על הלבנה שתהא מתפגמת והולכות אמת הוא ודין ישר הוא לפי שקיטרגה על החמה לפיכך גזר עליה לכי ומעטי את עצמך.
ורבינו שלמה זצ"ל פי' פועלי אמת כלומר שאין משנין את תפקידן ופעולתם צדק ס"א שפעולתם צדק כלומר שבראן הקב"ה לצורך הבריות להאיר להם וצדקה עשה הקב"ה עם בריותיו בכך ופתרונו ופעולתם צדק בעולם. וללבנה אמר שתתחדש ויש בחדושה עטרת תפארת לישראל שאף הם עתידים להתחדש כמותה כמה דתמא תתחדש כנשר נעורייכי וכתיב ועם נברא יהלל יה שהקב"ה חוזר ובורא אותן בריאה חדשה וחותם מקדש חדשים או מחדש חדשים והלבנה נקראת חודש כדכתיב החודש הזה לכם ואמרי' כזה ראה וקדש ובלשון משנה אב ובנו שראו את החודש:

Siman 168

<b>דין ראש חדש למה קובעין אותו שני ימים.</b>
ומה שאנו עושין ראש חדש שני ימים.
מצאתי בשם רבינו שלמה זצ"ל לפי שיום שלשים ראוי לעולם ליעשות ראש חודש שאע"פ שעשינוהו מן הישן על ידי חצי היום של חודש העבר שצרפנו על כ"ט יום וחצי של עצמו מ"מ חציו מן החודש היא ודרך הלבנה להיראות לבני מערב לכן קורין אותו ראש חודש מיהו השיר והמוסף לא היו עושין אלא מיום שני ובו מחשבין את המועדות וכך השיב רבינו ישעיה זצ"ל כבר ידוע שחדשה של לבנה כ"ט יום ומחצה ויום שלשים היה ראוי לחלקו חציו לחדש שעבר וחציו לחודש הבא אבל לא נוכל לחלק היום לחצאין מפני זה תקנו חכמים לעשות החדשים אחד מלא ואחד חסר ואפי' הכי הדין היה שביום שלשים נקדש את החדש כיון שמקצתו קודש כולו קודש ולמחר בשלשים ואחד לא נקדש אבל כיון שתקנו חכמים ליתן כל יום שלשים לחדש שעבר אנו מקדשין יום שלשים ואחד למנות ממנו יום ראשון של חודש ואע"פ שאנו מקדשין יום שלשים ואחד אנו מקדימין ומקדשין יום שלשים. מפני שהיא זמנו של קידוש שהרי חצי היום ראוי להיות לחודש הבא וצריכין אנו לקדש את החודש בזמנו הלכך אנו מקדשין יום שלשים מפני שחציו הוא לחדש הבא והוא זמן הקידוש ועוד אנו מקדשין למחר שהוא יום שלשים ואחד להיות מונין ממנו שלא נמנה מיום שלשים ומפני זה אנו אומרים שיש לנו ראש חודש פלוני יום פלוני בשבת ויום פלוני בשבת וחשבוניה ומנייניה יום פלוני להודיע כי יום שלשים אנו מקדשים כדי לקדש החדש בזמנו ויום שלשים ואחד אנו מקדשין להיות מונין ממנו ושניהן נקראין ראש חודש זה לקידוש וזה למנין וכן היו עושין מימות הנביאים כדכתיב בדוד ביום החדש השני ואפי' שהמולד לא יפול ביום ל"א אחר הקביעות שתקנו לנו בית דין אנו הולכין ולא אחר המולד. בראשית רבא מנין שלא נברא להאיר אלא גלגל חמה בלבד אמר ר' יוחנן שכן כתיב עשה ירח למועדים שמש ידע מבואו וכן בתחילה הוא אומר יהי מאורות מארת כתיב ואם כן למה נבראת הלבנה אלא לקדש בה ראשי חדשים וראשי שנים ר' שילא דכפר תמרתא בשם ר' יוחנן אמר אעפ"כ שמש ידע מבואו מיכן שאין מונין ללבנה אלא אם כן שקעה חמה זו הוא תשובת השואל מאחר שכל חשבונינו על פי הלבנה למה אין אנו מחשבין מעת לעת למולדתה אלא שאנו מחשבין היום משקיעת החמה לילה ויום והטעם שאין מונין ללבנה אלא א"כ שקעה החמה משום דבתרווייהו כתיב והיו לאותות ולמועדים ולימים ולשנים והימים הולכין אחר זריחת החמה ושקיעתה כדכתיב ויהי ערב ויהי בוקר יום אחד וזהו שיסד הקלירי למה צור ופחד ותר מעת לעת ספור אחד וצור פץ לו וייחד מערב עד ערב מנות אחד.
מצאתי בשם רבינו שלמה זצ"ל על חדשי העיבורים שאנו עושין מלאין כדגרסי' התם וכך אנו נוהגין משום רבינו אחד מלא ואחד חסר עד שיודע לך שהוקבע לך ראש חדש בזמנו דאדר שני לעולם חסר כמשפטו שבט מלא אדר חסר וכשאנו עושין שני אדרין הראשון שהוא סמוך לשבט הוא עיבור לשנה שכן אי אתה קורא את המגילה ולא השמעת השקלים עד אדר השני דקיימא לן מצות הנוהגות בשני אין נוהגות בראשון והלכתא כרבנן דאמרי כמה עיבור שנה ל' יום ודינו להיות מכ"ט יום וחצי כדין המולד הרי ז' חצאי יום שהעיבורים מדיחין הקביעות מיום המולד שעל ידי אחד מלא ואחד חסר היו באין שוין אבל הן מאחרין הקביעות לאחר המולד הרבה ועוד על מרחשון וכסליו שהמלאין רבים על החסרין שמעתי אומרים שזהו מנהג והילוך של כל שלשה ושלשה מחזורין שבעולם בראשון יש ט' מלאין וה' חסרין והשאר כסדרן והשני יש ח' מלאין וה' חסרין והשאר כסדרן והשלישי כראשון ט' מלאין וה' חסרין נמצא שהמחזור מדחה הקביעות לפניו אותן ד' ימים שהמלאים רבים על החסרין ועוד ז' חצאי יום של עיבורים הרי ז' ימים וחצי שהקביעה נדחית מן המולד בכל מחזור ואיך יתכן לעולם שיבואו עוד הקביעות ביום אחד. אתמהא. והשיבני רבי' הרי יש לך יתרין התשצ"גין של כל שנה ושנה של אחר כסליו כל חדשי השנה סדורין באחד מלא ואחר חסר והנה נמשך המולד ונכנס ביומו של קביעות כדי שיעור ושל כל תשצ"גין השנה פעמים עד שתי ידותיו של יום פעמים עד חציו עד רביעי ומאחרין המולד ונקדם הקביעות והתשצ"גין של כל המחזור עולין קרוב לז' ימים הרי איחור המולד על ידי התשצ"גין עולה כנגד איחור הקביעות של מולד מרחשון וכסליו והעיבורים ועל יד כן משוין זה את זה לעולם עד שאין נפרדין זה מזה יותר מזה:

Siman 169

<b>דין למה נהגו הנשים שלא לעשות מלאכה בראש חדש.</b>
מה שנהגו הנשים שלא לעשות מלאכה בראש חדש מפורש הטעם בברייתא דר' אליעזר כשאמר אהרן פרקו נזמי הזהב אשר באזני נשיכם וגו' שמעו הנשים ולא רצו ליתן נזמיהם אלא אמרו להם אתם רוצים לעשות פסל ומסכה שאין בו כח להציל ונתן הקב"ה שכרן של נשים בעולם הזה שהן משמרות ראשי חדשים יותר מן האנשים ולעולם הבא הן עתידות להתחדש שנאמר תתחדש כנשר נעוריכי.
ירושלמי נשייא דנהיגין דלא למיעבד עיבידא בריש ירחין ודלא למיעבד עיבידא באפוקי שבתא עד דתתפני סדרא ובשני ובחמישי עד דתתפני תעניתא מנהג לפי שכל הדברים תלו אותם במנהג מיכן יש להוכיח שכיון שנהגו בו איסור אין להן רשות לבטל מנהגן דהוו להו דברים המותרין ואחרים נהגו בו איסור שאי אתה רשאי להתירן בפניהן ועוד שהרי קבעוהו לחוק מימי משה רבינו. אבל כשהחודש מעובר אם צריכות לשומרו שני ימים אין בזה (לא) [אלא] מנהג [המדינה] ואין מחמירין עליהן:

Siman 170

<b>דין הכרזת החזן ר"ח בליל הכנסתו למה נהגו לעשות כן.</b>
מה שנהגו בליל הכנסת ראש חדש בתפלת ערבית קודם תפלת לחש שהחזן מכריז ראש חדש והצבור עונין לששון ולשמחה לא משום קידוש החודש נהגו כך שהרי אין קידוש החודש אלא ביום אלא כדי שיהא אדם זכור להתפלל יעלה ויבוא ועוד מפני הנשים להיות זריזות להפסיק מלאכתן וכן מה שמכריזין אותו בשבת שלפני ראש חודש אינו זכר לקידוש החודש שהרי אין מקדשין ראש חדש אלא בזמנו אלא להשמיע לעם שבבית הכנסת יום קביעת החודש כדי שיודע לכל אדם. לפי שבימות החול פעמים בני אדם טרודין במלאכתן ואין באין לבית הכנסת והדבר משתקע ביניהו כן כתב אחי ר' בנימין נר"ו:

Siman 171

<b>דין שצריך להזכיר של ר"ח בתפלה ומי שטעה ולא הזכיר.</b>
והמתפלל בראש חודש צריך להזכיר מעין המאורע בעבודה דהיינו יעלה ויבוא ואם לא הזכיר חוזר לראש דאמר רב מרי בר אבין משמיה דרב עמרם אמר רב נחמן אמר שמואל טעה ולא הזכיר של ראש חדש מחזירין אותו ודוקא בתפלת שחרית או בתפלת המנחה אבל אם טעה בתפלת ערבית אין מחזירין דאמר רב ענן אמר רב טעה ולא הזכיר של ראש חדש ערבית אין מחזירין אותן מפני שאין בית דין מקדשים החודש אלא ביום ואוקימנא בין אם חדש שעבר חסר בין מלא והא דאמרינן מחזירין אותו כגון שסיים תפלתו או עקר את רגליו לפסוע ג' פסיעות אבל אם לא עקר את רגליו חוזר לעבודה ודוקא כשהתפלל ביחיד מחזירין אותו אבל אם מתפלל בצבור אינו חוזר פי' רבינו חננאל זצ"ל הואיל ומתפלל עם הצבור ומפני טורח צבור שלא ימתינו אותו עד שישלים תפלתו לא הטריחו לחזור. אבל יחיד שלא בצבור חוזר.
ורבינו ישעיה זצ"ל פי' הא דתניא טעה ולא הזכיר של ראש חודש שאין מחזירין אותו ואוקימנא בציבור שנו דוקא כשטעה שליח צבור שאומר בקול ומשום טורח צבור התירו לו לסמוך על המוסף ואין מחזירין אותו אבל אם טעה היחיד מחזירין אותו אע"ג דאיכא מוסף לפניו וכן מפרש לה בהלכות גדולות בשליח צבור משום טירחא דצבורא אבל יחיד הדר.
ורבינו שלמה זצ"ל פי' בצבור אין מחזירין אותו משום דשמע לה משליחא דצבורא ואיכא מקצת הזכרה.
ובשם הרב ר' שמחה זצ"ל מצאתי שליח צבור שטעה ולא הזכיר של ראש חודש בעבודה ונזכר בהודאה אומר רבי שחוזר לעבודה דהא ביחיד אפי' סיים תפלתו חוזר לראש וכי אמרי' טעה ולא הזכיר של ראש חודש אין מחזירין אותו לפי שיכול לאומרו במוספין ואוקימנא בצבור דוקא סיים תפלתו דבעי למיהדר ברישא ואיכא טורח צבור כי ההיא דקאי עלה וכדאמרינן ר' חייא בר אבא צלי והדר צלי אבל היכא דליכא טירחא הדר דלא חילקו בין יחיד לצבור אלא מפני טורח צבור ועוד כתב רבינו ישעיה זצ"ל אמנם אם היחיד עומד בצבור שעתיד שליח צבור לומר בקול וטעה בתפלתו מכוין עם שליח צבור ועונה אמן על כל ברכה וברכה ושותק ואינו מדבר ויוצא ידי חובתו ועוד מצאתי בשם ר' שמחה זצ"ל ר' רגיל לומר דכל היכא דאם לא אמר אין מחזירין אותו כגון יעלה ויבוא בתפלה בלילי ראש חדש וכגון עננו ועל הנסים דמוכח בתוספתא דברכות כל יום שאין בו קרבן מוסף כגון חנוכה ופורים אם לא אמר אין מחזירין אותו והא דאמרינן אין מחזירין אותו לאו דוקא אם גמר תפלתו אלא אפילו נזכר בתוך תפלתו אינו חוזר ואפי' לא התחיל [ס"א הזכיר] ברכה של אחריה אלא סיים ברכת עבודה ולא אמר יעלה ויבוא אע"פ שלא פתח במודים או סיים הודאה ולא פתח בשים שלום ולא אמר על הנסים אינו חוזר לראש דכיון דאין מחזירין אותו סברא הוא שהיה ברכה לבטלה:

Siman 172

<b>דין קריאת הלל בראש חדש.</b>
ומה שאנו קורין הלל בראש חדש מצאתי לגאונים זצ"ל מניין שאומרים הלל בראשי חדשים מצינו שרמזו דוד בתהלים הללויה הללו אל בקדשו י"ב פעמים הללו כנגד י"ב חדשים ומשמע הללו אל בקדשו על קידוש החודש הללויה ולפיכך אנו כופלין כל הנשמה על שנה מעוברת שיש בה י"ג חדשים ועל חודש שני ימים:

Siman 173

<b>דין הלל שאין קורין אותו אלא בתפלת שחרית.</b>
ואין קורין את ההלל אלא בתפלת שחרית דתנן העובר לפני התיבה ביום טוב הראשון של ראש השנה השני מתקיע ובשעת ההלל הראשון מקרא את ההלל ואין קורין את ההלל למפרע דתנן הקורא את המגילה למפרע לא יצא ואמרינן עלה תנא וכן בהלל וכן בקריאת שמע הלל מנלן אמר רבא אמר קרא ממזרח שמש עד מבואו מהולל שם ה' כשם שאי אפשר לשמש לזרוח מן המערב למזרח כן אין קורין את ההלל למפרע.
והורה מורי הר"ר מאיר נר"ו דמצות הלל קריאתו מעומד והטעם כתב אחי ר' בנימין נר"ו על שם הכתוב הללו עבדי ה' שעומדים בבית ה' כלומר הללו את השם בעמידה לפי שההלל עדות שבחו של מקום ונפלאותיו ונסיו שעשה לנו ומצות עדות בעמידה [שנאמר ועמדו שני האנשים ובעדים הכתוב מדבר] וכן היו קורין אותו בעזרה על שחיטת הפסחים בעמידה שהרי אין ישיבה בעזרה ומה שקורין אותו בלילי פסחים בישיבה מתוך שחולקין אותו שאין קורין אותו כולו כאחת אין מטריחין אותו לעמוד ועוד שהרי יושב על שולחנו וכוסו בידו ושמא תיטרף דעתו מתוך סעודתו ויפיל הכוס מידו ובמסכת סופרים משמע שהיו רגילין לקרותו בעמידה בבית הכנסת בלילי הפסח על כן לא הטריחוהו עתה לעמוד מעל שולחנו לקרותו בעמידה ותמצאהו לפנינו על סדר ההגדה ומורי הר"ר מאיר נר"ו הורה לפי שדרך לילי פסחים דרך הסיבה וחירות אין מטריחין אותו לעמוד:

Siman 174

<b>דין היחיד בקריאת הלל בר"ח.</b>
רב איקלע לבבל חזנהו דקרו הלילא בריש ירחא סבר לאפסוקינהו פי' דסבר משום חובה עושין ומוסיפין על דברי חכמים כיון דחזא דמדלגי דלוגי אמר ש"מ מנהג אבותיהם בידיהם. תנא יחיד לא יתחיל ואם התחיל גומר כתב רבינו ישעיה זצ"ל יחיד לא יתחיל ואם התחיל גומר אע"פ שנהגו הצבור לאומרו בראש חודש היחיד אל יתחיל לומר דלא נהגו כי אם בצבור ואינו חובה שיהא חייב היחיד ואם התחיל גומר פי' גומר לאומרו בדילוג כדרך שעושין הצבור וכיון דלא הוי אלא מנהגא בעלמא אין מברכין עליו כדאמרינן התם חביט חביט ולא בריך קסבר ערבה מנהג נביאים היא. אלמא אין מברכין אשר קדשנו במצותיו וצונו על המנהג. והעולם שנהגו לברך אשר קדשנו ב"ו לקרוא את ההלל איני יודע על מה סמכו ובברכות פרק היה קורא כתב אמר רבא ימים שהיחיד גומר בהן את ההלל פי' שהן חובה לכל אדם והן עשרים ואחד יום בגולה. כדאמרינן במסכת ערכין בין פרק ופרק פוסק באמצע הפרק אינו פוסק וימים שאין היחיד גומר בהן את ההלל אפי' באמצע הפרק פוסק איני והא רב בר שבא איקלע לגבי דרבינא בימים שאין היחיד גומר בהן את ההלל ולא פסק ליה שאני רב בר שבא דלא חשיב עליה דרבינא מיכן נראה לי להוכיח שמברכין בימים שאין היחיד גומר בהן את ההלל לקרוא את ההלל שאם תאמר בלא ברכה היו קוראין אותו מה בכך אם יפסוק בו לא היא אלא כקורא בתורה כלום הוא אסור לפסוק וליתן שלום לכל אדם. וקשיא דידיה אדידיה. ופרק לולב וערבה כתב אייבי וחזקיה בני ברתיה דרב הוו קיימי קמי' דרב אייתו לקמי' ערבה חביט חביט ולא בריך קסבר מנהג נביאים היא מיכן מוכיח שאין מברכין על המנהג ואי קשיא והא מאי דמפטירין בשבת במנחה מנהגה היא ולא חובה כדפרישית בספר הלקט ומברכין עליה כדאמרינן בפרק במה מדליקין אמר רב אחדבוי בר מתנה אמר רב מתנה אמר רב יום טוב שחל להיות בשבת המפטיר במנחה בנביא אינו צריך להזכיר של יום טוב שאילמלא שבת אין נביא במנחה ביום טוב אלמא מברכין על המנהג ובפרק בתרא דתענית אמרינן רב איקלע לבבל חזנהו דקא קרו הלילא בריש ירחא סבר לאפסוקינהו כיון דחזא דקא מדלגי דלוגי אמר ש"מ מנהג אבותיהם בידיהם ונהגו כל העולם לברך לקרוא את ההלל ויש לומר כל דבר שהוא נוהג חובה ונהגו להוסיף עליו על אותו המנהג מברכין כגון ההפטרה שנוהגת שחרית חובה והוסיפו לנהוג גם במנחה וכגון ההלל שהוא נוהג חובה בגולה כ"א יום והוסיפו לנהוג גם בראשי חדשים מברכין על אותו המנהג אבל ערבה שאינה חובה כלל בגבולין אע"ג דנהגו יום שביעי בגבולין אין מברכין על אותו המנהג וכן נמי מקום שנהגו לקרוא מגילת אנטיוכס בחנוכה אין ראוי לברך עליה מפני שאין לה שורש חובה כלל. כל אלה דברי הרב.
ונראה בעיני דהאי דמברכינן אאפטרתא במנחה בשבת מפני שאין שם אקב"ו אבל בערבה היה צריך לברך אקב"ו וכיון שאינה אלא מנהג בעלמא היכן ציונו והלא גם במצוה דרבנן פליגי אם מברכין עליה אקב"ו אי לא ובמנהגא בעלמא היאך מברך ולפי סברא זו נראה שאין לברך בקריאת הלל של ראש חדש ורב דסבר לאפסוקינהו לא בעבור הברכה אלא בעבור שהיו מוסיפין על דברי חכמים שאמרו ובגולה כ"א יום ובשם רבינו שלמה זצ"ל נמצא מדאמרינן בפ' בשלשה פרקים סבור לאפסוקינהו כיון דחזא דמדלגי דלוגי אמר מנהג אבותיהם בידיהם ש"מ שאין מברכין על ההלל בראש חודש ותו דאמרינן בפרק לולב וערבה אייתו לקמייהו ערבה שקל חבט חבט ולא בריך שאין מברכין על המנהג.
ורב עמרם זצ"ל כתב (בספרו) [בסדרו] בראש חודש העובר לפני התיבה מברך לקרוא את ההלל וקורין את ההלל בדילוג וכן כתב בעל הלכות גדולות שיחיד צריך לברך לפניו ולאחריו ורבינו תם זצ"ל כתב בספר הישר דבראש חודש מברכינן על ההלל דהא שני ימים טובים של גליות מנהג אבותינו בידינו ואפילו הכי מברכין ומקדישין עליו אבל מנהג ערבה דטילטול בעלמא הוא לא מברכינן ותדע דמברכינן אהלל בראש חודש דאמרינן התם רב איקלע לבבל כו' סבר לאפסוקינהו דסבור טועין הן ודעתן לגומרו ואם לא בירכו עליו בתחילה בזה היה לו להרגיש דמנהג אבותיהן ולא מצית למימר דרב נכנס באמצע ההלל והיה סובר שבירכו דאם כן הוה ליה למימר רב איקלע לבי כנישתא דבבל הילכך לא שנא צבור ולא שנא יחיד קורין ומברכין ורבינו חננאל זצ"ל פי' יחיד לא יתחיל לברך אבל אם טעה והתחיל בא"י אמ"ה אקב"ו לקרות גומר ומאחר שהוא מנהג מה לי יחיד ומה לי רבים ואמרינן בברכות פרק היה קורא בימים שאין קורין בהן את ההלל לא פסקינן אלא מפני הכבוד ואי בלא ברכה אמאי לא פסקינן לא אשכחן בכולא תלמודא דלא פסקינן אלא במקום ברכה כמו מגילה וקרית שמע ונראין הדברים דמברכינן דלא היא אלא כאדם העוסק בתורה דאפי' אמגילת רות ומגילת שיר השירים ומגילת קינות אמרי' במסכת סופרים דמברכינן אקב"ו על מקרא מגילה אע"ג דאינו אלא מנהגא בעלמא ורבינו יצחק פאסי זצ"ל כתב תנא יחיד לא יתחיל ואם התחיל גומר הילכך אי בעי יחיד למיקרי הלילא קרי ליה בלא ברכה ובשוחר טוב (מזמור קיג) כתב ואין אומרים הלל אלא בשלשה למי אומרים הודו אלא לשנים והכי איתא באגדת תלים שאין קורין בפחות משלשה. משום האי טעמא שאין אומרין הודו אלא לשנים ויש תמיהין על זה דמאי שנא מפסוקי דזמרא ועוד דאמרינן אמר ר' שמעון בן יוחי משום ר' שמעון בן יהוצדק שמונה עשר יום בשנה יחיד גומר בהן את ההלל ור' צדקיה בר' בנימין אחי שני זצ"ל שאל לר' אביגדור כהן צדק זצ"ל בימים שאין היחיד גומר בהן את ההלל יחיד מהו שיהא קורא את ההלל ויברך עליו והשיב כי ראוי הוא היחיד לאמרו ואין לסמוך על דברי שוחר טוב דאמרי' התם דאין קורין הלל אלא בשלשה למי אומר הודו אלא לשנים היכא דלא איפשר וגם לברך עליו ראוי והגון אפי' היחיד ואין לסמוך על מה שאומרים העולם אין מברכין על המנהג כי אינו לא במשנה ולא בגמרא ולא סבירא ליה דהלל מנהג הוא ומאי דאמרינן התם קסבר מנהג נביאים הוא הכי פירושא מנהג נביאים הוא שלא לברך וימים שגומרין בהם את ההלל ליכא מאן דפליג דודאי צריך לברך לפניו לגמור את ההלל בין צבור בין יחיד כדתנן במסכת סוכה מקום שנהגו לכפול יכפול לפשוט יפשוט לברך אחריו יברך ואמרינן בגמרא לא שנו אלא לאחריו אבל לפניו מצוה לברך דאמר רב יהודה אמר שמואל כל המצות כולן מברך עליהן עובר לעשייתן. וימים שגומרים בהן את ההלל מפורש בערכין דאמר ר' שמעון בן יוחי משום ר' שמעון בן יהוצדק שמונה עשר יום בשנה ולילה אחד יחיד גומר בהן את ההלל ואלו הן שמנה ימי החג ושמונת ימי חנוכה ויום טוב הראשון של פסח ושני ימים טובים של עצרת והתם מפרש מאי שנא חג דגומרין בו הלל ופסח אין גומרין אותו משום דחג הסוכות חלוק קרבנותיו כל יום ויום חלוק משלפניו הלכך כל יום ויום חשיב חג לעצמו אבל פסח אינו חלוק בקרבנותיו כל שבעה.
ירושלמי בסוכה ר' יוסי בר בון בשם רב בא בר ממל למה קורין את ההלל כל שבעת ימי החג כנגד הלולב שהוא מתחדש כל שבעה. במדרש הרנינו פרשת סוכה. וכן אתה מוצא כל ז' ימי החג אנו גומרין את ההלל אבל בפסח אין אנו גומרין את ההלל אלא יום ראשון ולילו ולמה שמואל בן אבא אמר בנפול אויבך אל תשמח לפי שנטבעו בו המצריים ולמה גומרין את ההלל בחנוכה מצאתי הטעם בשם רבינו שלמה זצ"ל מתוך שהיא חלוקה בנרותיה כל יום ויום חלוק משלפניו הוי כחג שחלוק בקרבנותיו ואחי ר' בנימין נר"ו פירש הטעם למה גומרין הלל על שבעת ימי חנוכה שהרי הנס נתחדש בכל יום ויום כשנכנסו יוונים להיכל טמאו כל שמנים שבמקדש וכשגברה יד מלכי בית חשמונאי מצאו פך קטן חתום בחותמו של כהן גדול שהי' ראוי להדליק ממנו יום אחד ונעשה להן נס והדליקו ממנו שמונה ימים אם כן יום ויום נתחדש הנס ועל חדושן של נס אנו גומרין את ההלל בכל יום. ועוד טעם אחר כי חנוכה נקראת על שם שנתחנך הבית והוכשר לעבודה שהרי היוונים טמאו את ההיכל והעזרות והמקדש וכל כליו וכשגברו חשמונים טהרו את הכל ועשו חנוכה כמו שעשה משה בתחילת חינוכן לעבודה וכן עשה עזרא כדכתיב ובחנוכת חומת ירושלים בקשו את הלוים מכל מקומותם להביאם לירושלים לעשות חנוכה ושמחה ובתודות ובשיר מצלתים נבלים וכנורות תודות זה קרבן שיר זה הלל ואין קרבן בלא הלל והרי אנו קורין כל יום נשיאים כל יום ויום נשיא שלו חלוק משל חבירו אם כן כל נשיא ונשיא צריך לגמור הלל על קרבנותיו ואין ראוי לחדש קריאת נשיא אחד בלא קריאת הלל. בראש השנה ויום הכפורים אין קורין בו הלל כלל דאמר ר' אבהו אמרו מלאכי השרת לפני הקב"ה מפני מה אין ישראל אומרים הלל בראש השנה ויום הכיפורים אמר להן אפשר מלך יושב על כסא דין וספרי חיים וספרי מתים פתוחין לפניו וישראל אומרים שירה. בפורים אין אומרים הלל מאי טעמא לפי שאין אומרים הלל על נס שבחוץ לארץ ואם תאמר הרי יציאת מצרים התם כדתניא עד שלא נכנסו לארץ הוכשרו כל ארצות לומר שירה אי נמי כדרבא התם הללו עבדי ה' ולא עבדי פרעה אבל הכא הללו עבדי ה' ולא עבדי אחשורוש אכתי עבדי אחשורוש אנן הילכך לא אפשר ורב נחמן אמר קריאתה זו הלילא:

Siman 175

<b>דין ר"ח בנפילת אפים ובקריאת התורה.</b>
ובראש חודש אין נופלין על פניהן דאשכחן דאיקרי מועד דכתיב קרא עלי מועד ועוד שהרי קורין בו את ההלל ואמרינן בפרק הזהב אימא שלום דביתהו דר' אליעזר אחתיה דרבן גמליאל הוות. מההיא שעתא ואילך לא הוות שבקיה ליה לר' אליעזר נפיל אאפיה אמרה דלא ניקטליה לאחי איכא דאמרי ריש ירחא הוי ואיחלף לה בין חודש מלא לחודש חסר ואיכא דאמרי עניא קרא ליה אבבא אדמפקה ליה ריפתא נפל אאפיה כו' הא למדת שאין נופלין על פניהן בראש חודש בין בחודש מלא בין בחודש חסר. ואחר קריאת ההלל מקדישין קדיש גמור ומוציאין ספר תורה וקורין בו ד' בני אדם דתנן כל יום שיש בו מוסף קורין ארבעה ואין פוחתין מהן ואין מוסיפין עליהם ואין מפטירין בנביא וקורין בפרשת פינחס בענין תמידין צו את בני ישראל את קרבני לחמי לאשי וביום השבת ובראשי חדשיכם עד סוף הענין וזה סדר קריאתו כהן קורא וידבר צו את בני ישראל ואמרת להם. לוי חוזר וקורא ואמרת להם דקיימא לן אמצעי דולג את הכבש אחד ועשירית האיפה. ישראל שלישי קורא עולת תמיד ונסכו רביעית ההין ואת הכבש השני וביום השבת עולת שבת בשבתו. ישראל רביעי קורא ובראשי חדשיכם עד סוף הענין ומה טעם דולג וחוזר הלוי על קריאת הכהן שהוא האמצעי בקריאת הפרשה ואינו דולג הישראל בקריאת הלוי שהוא אחרון בפרשה זהו הטעם שמה שאין משיירין בפרשה פחות משלשה פסוקים גזירה משום היוצאין ואין מתחילין בפרשה פחות משלשה פסוקים גזירה משום הנכנסין שמא יאמרו שהקורא קורא בתורה פחות משלשה פסוקים והכא דלא איפשר לפיכך דולג האמצעי דמשום יוצאין ליכא למיחש למאי איכא למיחש משום נכנסין מאן דעייל שיולי משאיל:

Siman 176

<b>דין שבת ור"ח בקריאת התורה וההפטרה ור"ח אחר שבת שמקדימין ומפטירין מחר חדש.</b>
אחר שקראו בתורה אומר תהלה ובא לציון וכולא סידרא ומתפללין מוסף אבות וגבורות וקדושת השם ראשי חדשים לעמך נתת כו' כסדר הכתוב בסדורים עבודה והודאה וברכת כהנים. והא לך פירושם כמו שכתב אחי ר' בנימין נר"ו ראשי חדשים לעמך נתת. על שם הכתוב החודש הזה לכם ראש חדשים לכם ולא לאומות העולם שלא נמסר סוד תולדות הלבנה לכל אומה ולשון שבעולם כי אם לישראל הה"ד כי היא חכמתכם ובינתכם לעיני העמים וגו':
זמן כפרה לכל תולדותם בהיותם מקריבין לפניך. כדאיתא במסכת שבועות פרק (ידיעות הטומאה) [שבועות שתים]. שעירי ראשי חדשים מכפרים על טהור שאכל את הטמא ר' מאיר אומר כל השעירים מכפרים על טומאת מקדש וקדשיו:
זבחי רצון. שהן מרצין את ישראל לאביהן שבשמים כמה דתימא לרצון להם לפני ה':
שעירי חטאת לכפר בעדם. תיקון לשון הוא כמו שאמרו רבותינו שעיר זה יהא כפרה עלי על שמיעטתי את הירח. וזהו פירושו שעיר זה יהא כפרה על ישראל אם ישגו בחשבון תולדות הלבנה ונחת רוח יהא זה ללבנה שיתכפרו בה ישראל בחדושה על שגמרתי לה להתמעט ומהו לשון עלי כאדם האומר לחבירו עלי זה הדבר אני ערב לך בזה:
זכרון לכולם. שהקרבנות מעלין זכר ישראל לפני הקב"ה לטובה כמה דתימא והיו לכם לזכרון וגו':
יהיו תשועת נפשם מיד שונא כמה דתימא וביום שמחתכם ובמועדיכם ובראשי חדשיכם ותקעתם בחצוצרות על עולותיכם ועל זבחי שלמיכם והיו לכם לזכרון לפני אלהיכם וגו' יבוא שעיר ראש חדש ויעמוד לפני איש שעיר:
מזבח חדש בציון תכין ועולת ראש חדש נעלה עליו. כמפורש במשכנא דיחזקאל בהפטרת בראשון באחד לחודש:
ושירי דוד הנשמעים בעירך האמורים לפני מזבחך אהבת עולם תביא להם. שהן נאמרין על הקרבנות וכיון שהזכיר בנין בית המקדש כמו שאמרנו מזבח חדש בציון תכין הזכיר דוד שמסר נפשו עליו. והאומר ובשירי דוד הנשמעים בעירך טעות בידם אז ישישו עמך כו' ובכן יהי רצון מלפניך כו' יש מפרשים ובכן שם הוא וחשבון אותיותיו עולין למנין אנ"י וה"ו אנא ה' בשכמל"ו הלכך אין ראוי לומר ובכן יהי רצון מלפניך ה' אלהינו וכך נכון לומר ובכן יהי רצון מלפניך שתעלינו לארצנו והאומר יהי רצון מלפניך ה' אלהינו לא הפסיד:
קרבנות חובותינו או קרבן חובותינו. ושניהם נכונים ופתרונים על הקרבנות הקבועים חובה ליום ומוסף יום ראש חודש הזה כו' וכיון שאמר מפי כבודך אפי' אם לא אמר הפסוקים יצא. כדרב חננאל אמר רב בסוף מסכת ראש השנה אך מנהגנו לאומרן:
ומנחתם ונסכיהם כמדובר. כמו שנדבר מפי הגבורה ומפורשין הן בפרשת פינחס:
אלהינו ואלהי אבותינו חדש עלינו את יום ראש חדש הזה כו' ויש אומרים חדש עלינו את החודש הזה לטובה וחותם מקדש ישראל וראשי חדשים ואין בה משום חתימה בשתים כדמפורש התם ישראל הוא דמקדשי ראשי חדשים. ובקדושת מוסף אין אומרים פעמים ולהיות לכם אלא במוספי שבת ויום טוב וראש השנה ויום הכפורים ובנעילה של יום הכפורים:

Siman 177

<b>דין הטועה בתפלת מנחה ולא הזכיר של ר"ח.</b>
והיכא דטעה בתפלת המנחה בריש ירחא מתפלל ערבית שתים ומזכיר יעלה ויבוא בראשונה ואינו מזכיר בשניה כדרך שאמרו במוצאי שבת דמבדיל בראשונה ואינו מבדיל בשני' לפי שהראשונה הסמוכה לגאולה היא מחוייבת בהבדלה במוצאי שבת ויעלה ויבוא בראש חודש והתפלה השנייה הוא תשלומין לתפלת המנחה שטעה או שנאנס ולא התפלל כך מצאתי בש"ר קלונימוס זצ"ל ולי נראה שאין צריך להזכיר של ראש חודש כלל מאחר שכבר עבר ראש חודש ואינו דומה להא דמוצאי שבת דהתם אתה הבדלת תפלת חול הוא ולפיכך מבדיל בראשונה ומה צורך להבדיל בשניה והיא אינה תפילת חובה ומכל מקום בשניה תפילת חול מתפלל ואינו מתפלל של שבת ואע"פ שהוא תשלומין לשל שבת לפי שכבר עבר שבת הכא נמי למה יזכיר של ראש חודש והלא כבר עבר ראש חודש וכן נראה לי עיקר:

Siman 178

<b>דין שבת ור"ח מה להזכיר של שבת ביעלה ויבוא בעבודה.</b>
וראש חודש שחל להיות בשבת כשהוא מזכיר יעלה ויבוא בעבודה אינו צריך להזכיר של שבת שאין מקום לשבת בעבודה כלל וכן נמצא בתשובות הגאונים ז"ל ראש חודש וחולו של מועד שחלו להיות בשבת ערבית שחרית ומנחה מתפלל של שבת ואומר יעלה ויבוא בעבודה ושל שבת אומרה ברכה רביעית בפני עצמה וכיון שאומרה רביעית בפני עצמה לא הוצרך להזכירה שוב בעבודה ועוד לא מצאנו אזכרת שבת או יום טוב או יום כיפור כל עיקר בעבודה ועוד אם אפשר להזכיר של שבת בעבודה למה הצריכוהו לאומרה רביעית בפני עצמה אלא של שבת בעבודה אינה כל עיקר לא בראש חודש ולא בחולו של מועד ולא בימים טובים הלכך ערבית שחרית ומנחה מתפלל של שבת ברכה רביעית בפני עצמה ומזכיר בפני עצמה ומזכיר בעבודה יעלה ויבוא ואינו מזכיר של שבת. ובמוסף כולל של ראש חודש בברכה רביעית או של חולו של מועד.
ואין צריך עוד להזכיר יעלה ויבוא בעבודה וכן מנהג פשוט בשתי ישיבות וכן מצאתי בשם רבינו תם זצ"ל ראש חודש שחל להיות בשבת אינו מזכיר של שבת בויעלה ויבוא שהרי אם אין ראש חודש אין יעלה ויבוא בשבת בברכת עבודה והרי היא כמפטיר בנביא בשבת שאינו מזכיר של ראש חודש אבל לגבי יום הכפורים להזכיר של שבת בנעילה אומרים יום הוא שנתחייב בארבע תפלות דבברכה רביעית שהוא קדושת היום מזכיר של שבת ערבית שחרית ומנחה הכי נמי מזכיר בנעילה בקדושת היום אבל בנעילה דיחיד דאתה נותן יד לפושעים דלאחר תפלה אינו מזכיר אבל שליח צבור דאומרה באמצע תפילה מזכיר וכן נמי חנוכה במוספין מדכירינן ליה בהודאה אבל של שבת בהודאה ובעבודה ליתא בשום תפלה דהאי דאמרינן יום הוא שנתחייב בארבע תפלות אינו אלא סברא בעלמא והכי מסתבר יום הוא שנתחייב בארבע תפלות ובענין שמתפלל ערבית שחרית מוסף ומנחה בקדושת היום מתפלל גם בנעילה וכן חנוכה במוספין כעין שמתפלל בהודאה ערבית ושחרית מתפלל גם במוסף אבל שבת ערבית שחרית מוסף ומנחה לית בהו יעלה ויבוא לפיכך המזכיר טועה הוא וכן עמא דבר וגאון אחר השיב מנהגא דעלמא בשבת שהוא ראש חודש או מועד שאינו יום טוב שברכה אמצעית של שבת הוא ואין מזכירין של שבת בעבודה ומגונה מי שמזכירה ובברכת המזון דראש חודש שחל להיות בשבת מנהגא במתיבתא למימר רצה והחליצנו דשבת בלחוד ויעלה ויבוא דיום טוב או דמועד או דראש חודש בלחוד ולא שינה אדם מעולם מזאת וכן ראוי לעשות:

Siman 179

<b>דין שבת ור"ח בקריאת התורה וההפטרה ור"ח אחר שבת שמקדימין ומפטירין מחר חדש:</b>
וראש חודש שחל להיות בשבת לאחר שקראו את ההלל מקדישין קדיש גמור ומוציאין ב' ספרי תורות ומנהג הפשוט בידנו לפי סידורו של רב עמרם גאון זצ"ל לקרות שבעה בפרשת היום ומפטיר קורא בשל ראש חודש ומקדיש בינתיים אמנם רבינו זצ"ל כתב שקורין ו' בפרשת היום והשביעי קורא בשל ראש חודש שכיון שהקריאה בשל ראש חודש חובה ליום אין יוצאין בה בקריאת המפטיר שאינה חובה אלא מפני כבוד התורה ומפטיר חוזר עליו וקורא כמו שקורא בשאר השבתות בסוף הפרשה וכן בשבת וחנוכה וכן בארבע פרשיות ולשונו כתבתי למעלה בערוגה שנייה הלכה ע"ט. ועוד הוכיח רבינו ישעיה זצ"ל בפסקיו בפרק בני העיר במגילה:
ראש חודש שחל להיות בשבת צריך להתחיל קריאת ראש חודש מצו את קרבני כמו שמתחילין בחול ואנו לא נהגנו כן ומפטירין בנבואת ישעיה בסופו השמים כסאי עד סוף הספר וחוזרין ומסיימין בפסוק והיה מדי חדש בחדשו כדי לסיים בדברי שבח ובתנחומים ובברכות של אחר ההפטרה יש שנוהגין לחתום מקדש השבת וישראל וראשי חדשים משום דיום הוא שנתחייב בארבע תפלות ויש שאין משגיחין לחתום בשל ראש חודש שאילמלי שבת אין נביא בראש חודש וכן פסק רבינו תם ובעל המאור ז"ל ואנחנו כבר כתבנו סברתינו בערוגה שנייה הלכה פ' וכשחל ראש חודש באחד בשבת מפטירין בשבת שלפניו בשמואל ויאמר לו יהונתן מחר חדש עד ובין זרעך עד עולם:

Siman 180

<b>דין תפלת מוסף של שבת ור"ח.</b>
ואחר קריאת ההפטרה מזכירין נשמות כסדר שאר שבתות ואומר תהלה ומתפללין תפלת מוסף אבות וגבורות וקדושת השם אתה יצרת עולמך מקדם כו' כסדר הכתוב בסדורים. עבודה והודאה וברכת כהנים. ומה שכתב בסדורים זה קרבן שבת וקרבן יום ראש חודש הזה כאמור פרשתי בשם רבינו שלמה זצ"ל שאין ראוי לאומרו לפי שדברי הסופר הוא להודיעך שכל זה (שאני ראוי לכתוב) [שהוא כותב] אינו קרבן יום אחד כי אם זה קרבן ליום פלוני וזה קרבן ליום פלוני המאורע בו אלא כמו שמסיים קרבן השבת יתחיל מיד קרבן יום המאורע ולא יפסיק בינתיים לפרש זה קרבן שבת וקרבן יום ראש חודש הזה כאמור וכן בשבתות וימים טובים כי הוא היודע מי ראוי למי. ויש אומרין שאין חוששין לדלגו שהרי בתחלה מפרש ואומר ומוסף יום השבת הזה ומוסף יום ראש החודש הזה ואע"פ שאם לא היה מזכיר הפסוקין כלל כיון שאמר כמה שכתבת עלינו בתורתך על ידי משה עבדך מפי כבודך דיו בכך מכל מקום מאחר שבא להזכיר הפסוקים טוב הוא שידע המתפלל מה שהוא מוציא מפיו אי זה קרבן של שבת ואי זה של ראש חודש או של יום טוב ואם תאמר הרי הוא מפורש ובראשי חדשיכם תקריבו ובחמשה עשר יום לחודש וביום הביכורים בהקריבכם וכן כל הרגלים ומה צורך עוד לומר זה קרבן שבת וקרבן יום פלוני כאמור מורי ר' נתן זצ"ל השיב על זה שהרי מוסף חולו של מועד של פסח ומוסף ימים טובים האחרונים של פסח מתחיל והקרבתם ואינו מפורש בו חובת היום וכן בסוכות שהוא מתחיל וביום השלישי וביום הרביעי וכן כולם א"כ טוב להזכיר ולומר זה קרבן שבת וקרבן יום פלוני נאמר וכדברי רבינו שלמה זצ"ל נ"ל:

Siman 181

<b>דין צדקתך לאמרו בשבת ור"ח או כשחל ר"ח באחד בשבת.</b>
וראש חודש שחל להיות בשבת אין אומרים במנחה צדקתך צדק לפי שהפסוקין האלו במקום צדוק הדין הם.
ורבינו משולם בר' קלונימוס זצ"ל כתב שאפילו אם חל ר"ח באחד בשבת אין אומרים צדקתך צדק כדתנינן תמן אם באו עדים מן המנחה ולמעלה נוהגין אותו היום קודש ולמחר קודש:

Siman 182

<b>דין שצריך להזכיר של ר"ח בברכת המזון ומי שטעה ולא הזכיר.</b>
ומיחייבינן לאדכורי של ראש חודש בברכת המזון בבונה ירושלים ואם טעה אין מחזירין אותו. דאמר רב נחמן אמר שמואל טעה ולא הזכיר של ראש חודש בתפלה מחזירין אותו בברכת המזון אין מחזירין אותו מאי טעמא דמצי פטר נפשיה דאי בעי אכיל ואי בעי לא אכיל פי' שיכול להעביר עצמו בפירות ומיני תרגימא שאינו צריך לברך ברכת המזון אבל להתענות אין מתענין אם לא היה תענית צבור כדתנן אין גוזרין תענית על צבור בתחלה בראשי חדשים ואם התחילו אין מפסיקין הלכך אם טעה ולא הזכיר בברכת המזון אין מחזירין אותו ואם נזכר שטעה קודם שפתח בהטוב והמטיב אומר בא"י אמ"ה אשר נתן ראשי חדשים לעמו ישראל לזכרון אבל אם נזכר לאחר שפתח בהטוב והמטיב גומר ואין צריך לחזור:

Siman 183

<b>דין שאסור לספוד על מת בר"ח.</b>
ובראש חודש אסור להספיד על מת דתניא מעשה ומתה אמו של בן זזא והספידה רבן גמליאל מספד גדול לא מפני שראויה לכך אלא להודיע שלא קידשו ב"ד את החודש הא למדת שר"ח אסור בהספד וע"כ נהגו לומר צדוק הדין כאחת וכן מצאתי בתשובות הגאונים ז"ל וששאלתם מהו לומר צדוק הדין בר"ח כך ראינו שאם הוא לפני המטה קודם קבורת המת אומרים כדתנן נשים במועד מענות אבל לא מטפחות ר' ישמעאל אומר הסמוכות למטה מטפחות בר"ח בחנוכה ובפורים מענות ומטפחות בזה ובזה לא מקוננות ואמרי' איזהו עינוי שכולן עונות כאחת קינה אחת מדברת וכולן עונות אחריה ומשנה זו הלכה היא שאין מי שחולק עליה הלכך צדוק הדין אם הכל עונין כאחד מותר ואם אחד מתחיל והכל עונין אחריו אסור ודווקא לפני המת אבל לאחר קבורת המת אין אומרין אותו כלל דקתני נקבר המת לא מענות ולא מטפחות וכל שכן שאין מקוננות בנות פלשתים תקוננה ושפתינו תרננה בשוב ה' שבות עמו כאשר כתוב בלע המות לנצח ומחה ה' דמעה מעל כל פנים וחרפת עמו יסיר מעל כל הארץ כי ה' דיבר:
נשלמה הערוגה הרביעית בהתחדש. בסדר ראש חדש. ממולאה בתואר השבלים. הטובות העולות בקדש. ואספתי בעמרים מהתחסר. הלכות שבעה עשר וסימנם החודש הז"ה לכם:

Siman 184

<b>הערוגה החמישית ענין חנוכה</b>
<b>דין מהו לעשות מלאכה בחנוכה.</b>
תנו רבנן בכ"ה בכסלו יומי חנוכה אינון דלא למיספד בהון שבהן נכנסו יוונים להיכל טימאו כל השמנים שבהיכל וכשגברה מלכות בית חשמונאי ונצחום בדקו ולא מצאו אלא פך אחד של שמן שהיה מונח בחותמו של כהן גדול ולא היה בו להדליק אלא יום אחד ונעשה בו נס והדליקו ממנו שמנה ימים לשנה אחרת קבעום שמנה ימים בהלל ובהודאה פירש רבינו שלמה זצ"ל לא שאסרום במלאכה שלא נקבעו אלא לקרות הלל ולומר על הנסים בהודאה וכן פי' רבינו ישעיה זצ"ל ובמקומינו נהגו הנשים שלא לעשות מלאכה בחנוכה ואין להקל במנהגן דמאחר שנהגו קבעו הדבר עליהם לחובה ומצינו כיוצא בזה בירושלמי.
כל הדברים תלו אותם במנהג נשייא דנהיגן דלא למיעבד עבידתא בריש ריחא ובאפוקי שבתא עד דתתפני סדרא ובשני ובחמשי עד דתתפני תעניתא מנהג הוא ועוד אמרינן התם כל דבר שטועין בו באיסור אתה רשאי להתירן וכל דבר שיודעין שמותר ונוהגין בו איסור אי אתה רשאי להתירו ופי' רבינו אפרים זצ"ל דווקא בתלמיד חכם אבל בעם הארץ לא וכל שכן בני מדינה שאינו בני תורה מההוא מעשה דאמרינן בפרק ר' אליעזר אומר תולין שלחו ליה בני בשכר ללוי כשותא בכרמא מהו ושלח להו לאיסורא:

Siman 185

<b>דין הלכות נר חנוכה והדלקה וברכותיה.</b>
תנו רבנן נר חנוכה מצוה להניחה על פתח ביתו מבחוץ ואם היה דר בעלייה מניחה בחלון הסמוכה לרשות הרבים. רבינו שלמה זצ"ל פירש מניחה מבחוץ משום פרסומא ניסא ולא ברשות הרבים אלא (בחצירות) [בפתחים] שבבתיהן שהן סמוכין לחצר. ואם היה דר בעלייה שאין לו בית בחצר להניחה שם מניחה מבפנים כנגד (החלון) [הפתח] הסמוך לרשות הרבים ובשעת הסכנה מניחה על שולחנו ודיו.
כתב בעל הדברות ז"ל אחר שנהגו בשעת הסכנה נהגו ומי שיכול להניחה מבחוץ מניחה מבחוץ ואם לאו מניחה על שולחנו. אמר רבא נר חנוכה מצוה להניחה בטפח הסמוך לרשות הרבים היכא מנח להו רב אחא ברי' דרבא אמר מימין ורב ירמיה מדיפתי אמר משמאל והלכתא משמאל כדי שתהא מזוזה מימין ונר חנוכה משמאל ובעל הבית בטלית מצויצת ביניהן.
רבינו אפרים ז"ל היה אומר עתה בזמן הזה שאין מדליקין מבחוץ מוטב להניח מצד ימין מבפנים ויש חולקין עליו וגם בעיני אינם נראין לי דברי רבינו אפרים זצ"ל דכיון דטעמא הוי כדי שתהא מזוזה מימין ונר חנוכה משמאל מה לי אם הדליק בחוץ מה לי אם הדליק בפנים. אמר רב הונא משמיה דרבא נר חנוכה שהניחה למעלה מעשרים אמה פסולה כסוכה ומבוי.
כתב בעל הדברות ז"ל נהגו להדליק נר חנוכה בבית הכנסת ויש מקומות שנהגו להניחה על הפתח ויש שמניחין אותה באמצע בית הכנסת עד כאן דבריו.
וגם אנו נוהגין להדליק בבית הכנסת ולא ידענו שורש וענף למנהג הזה. ומורי ר' יהודה אחי שני נר"ו היה נמנע מלהדליקה שלא לברך עליה וכן דעתי נוטה כי מאחר שכל אחד ואחד מדליק בביתו מה צורך להדליק בבית הכנסת ואילו היו אורחין ישינין בבית הכנסת היו הם צריכין להדליק דקי"ל אכסניי חייב בנר חנוכה ואם אין שם אורחין מה צריך להדליק ושמא מפני שהיא בית דירה אין להדליק.
אמר רב חייא בר אשי אמר רב המדליק נר חנוכה צריך לברך ור' ירמיה בר אבא אמר הרואה נר חנוכה צריך לברך מאי מברך אמר רב יהודה יום ראשון המדליק מברך שלש והרואה מברך שתים מכאן ואילך המדליק מברך שתים והרואה מברך אחת מאי מברך בא"י אמ"ה אקב"ו להדליק נר של חנוכה בא"י אמ"ה שעשה נסים לאבותינו בימים ההם ובזמן הזה בא"י אמ"ה שהחיינו וקיימנו והגיענו לזמן הזה. היכן צונו רב אדא אמר מלא תסור רב נחמן אמר שאל אביך ויגדך. הרואה מברך שתים שעשה נסים ושהחיינו מיכן ואילך ממעט זמן ובמטבע ברכות שטבע רבינו יוסף זצ"ל מצאתי ברכת חנוכה שטיבעה להדליק טעות סופר הוא ואע"פ שבכל הספרים כתוב בהן להדליק חדא דסגיא לה על ידי שליח ועוד אי דוקא הוא להדליק מפני מה לא השיב רב פפי לרב פפא כשאמר לו התם היכי (בו) נימא נימא למול לשחוט לא סגי דלאו איהו מהיל דלאו איהו שחיט אמאי שתיק ליה איבעי ליה למימר נהי דלא סגי דלאו איהו מהיל ושחיט לימא למול ולשחוט דהא נר חנוכה סגי לה ע"י שליח ומברכינן עליה להדליק אלא טעות סופר הטבוע בספרים ומפורש בלולב הגזול ירושלמי כיצד מברכין על נר חנוכה בא"י אמ"ה אקב"ו על מצות הדלקת נר חנוכה. והא דאמרינן הרואה צריך לברך פי' רבינו שלמה זצ"ל בשם רבו רבינו יצחק בר' יהודה זצ"ל כגון שאין בדעתו להדליק בביתו כגון שהיה הולך בספינה או שהיה עובר בדרך שלא היה יכול להגיע בביתו וכן פירש רבינו ישעיה זצ"ל. אמר רבא וצריך נר אחרת להשתמש לאורה פי' שאסור ליהנות ממנה ואי איכא מדורה לא צריך ואי אדם חשוב הוא אע"ג דאיכא מדורה צריך. אמר רב יהודה אמר רב אסי אסור להרצות מעות כנגד נר של חנוכה פי' לפי שאסור להשתמש לאורה ופי' בעל הדברות ז"ל דוקא תשמיש חול נקט אבל תשמיש קדושה מותר וכן מצאתי מה שאסור להרצות [מעות] כנגד נר חנוכה אומר רבינו הוא הדין דאסור לבדוק קערות כוסות וצלוחיות לאורה או כל דבר הצריך עיון ונראה דוקא דרך בזיון הוא שאסור ולא נקט הרציית מעות אלא משום שהיא מלאכת חול אבל לקרות לאורה מותר דליכא בזויי מצוה. מיהו בשבת יהא בדל ממנה כמו משאר נרות. ועוד דעתו לומר דמינה שמעינן לשאר מצות כמו מעקה או ציצית וסוכה שאסור להשתמש בהן דרך בזיון לדרוס עליהן:
תנו רבנן מצות חנוכה נר איש וביתו פי' רבינו שלמה זצ"ל נר אחד לכל לילה לאיש ולכל בני ביתו ומהדרין נר לכל אחד ואחד פי' נר אחד. לכל לילה לכל אחד ואחד מבני הבית ומהדרין מן המהדרין בית שמאי אומרים יום ראשון שמונה מיכן ואילך פוחת והולך ובית הלל אומרים יום ראשון מדליק אחד מיכן ואילך מוסיף והולך טעמייהו דבית שמאי כנגד ימים הנכנסים אי נמי כנגד פרי החג וטעמייהו דבית הלל כנגד ימים היוצאים אי נמי משום מעלין בקודש ולא מורידין.
מצאתי בטעמי ר' יהודה החסיד זצ"ל טעמייהו דבית שמאי דאמרי פוחת והולך כנגד פרי החג שכן מצינו רמז לחנוכה אחר סוכות בפרשת אמור אל הכהנים לאחר פרשת החג כתוב ויקחו אליך שמן זית זך רמז לנרות חנוכה. אמר רבא הדליקה בפנים והוציא לחוץ לא עשה כלום מאי טעמא הרואה אומר לצורכו הוא דאדלקה אמר רבא היה תופס נר חנוכה בידו לא עשה כלום מאי טעמא הרואה אותו אומר לצורכו הוא דנקיט לה. נר חנוכה שהדליק חרש שוטה וקטן לא עשה כלום מאי טעמא דקיימא לן הדלקה עושה [מצוה] ולאו הנחה עושה מצוה והני לאו בני מיעבד מצוה אינון.
כתב בעל הדברות ז"ל מסתברא בשלא הגיע לחינוך ואי הגיע לחינוך ואיכא מנהגא אזלינן בתר מנהגא. אשה ודאי מדליקה דאמר ר' יהושע בן לוי נשים חייבות בנר חנוכה שאף הן היו באותו הנס אמר רב ששת אכסניי חייב בנר חנוכה אמר ר' זירא מריש כי הואי בי רב הוינא משתתיפנא בפריטי בהדי אושפיזיי בתר דאינסיבנא אמינא השתא ודאי לא צריכא דקא מדלקי עליי בגו ביתי והני מילי דסמיך מיסמך אבל אגר ביתא ופתח בבא לנפשיה אע"ג דנסיב חייב.
ובעל הדברות כתב שמעינן מינה אנשים הדרים בחצר אחת משתתפין בשמן ויוצאין כולן בנר אחד דהכי שדרא ממתיבתא אבל להידור מצוה נר לכל אחד ואחד על כל פתח ביתו.
ונראה בעיני שאינה ראיה דבשלמא ר' זירא היה משתתף עם בעל ביתו לפי שהיה דר עמו בביתו אבל הכא בחצר אם ישתתפו איכא למיחש לחשדא דאפילו בחצר אחת אמרי' אם יש לה שני פתחים צריכה שתי נרות כל שכן הכא. ומדברי הרב רבי' ישעיה זצ"ל יש להוכיח כן שכתב אגר ביתו ופתח בבא לנפשיה חייב. אמר רב הונא חצר שיש לה שני פתחים צריכה שתי נרות אמר רבא לא אמרן אלא משתי רוחות אבל מרוח אחת לא צריך.
וכתב בעל התרומה ז"ל דלדידן לא צריך משתי רוחות דאנן מדליקינן בפנים ומי שיכנס בפנים יראה שהדליק.
מצאתי בשם רבינו שלמה זצ"ל שני בעלי בתים היו בבית אחד והצריכם רבינו ר' דוד הלוי זצ"ל להדליק שתי נרות זה בפתח זה וזה בפתח זה אבל שאר רבותינו אומרים אין צריכין בבית אחד אלא להשתתף יחד. אמר ר' יצחק בר רדיפא אמר רב הונא נר שיש לה שתי פיות עולה לשני בני אדם פי' למהדרין שעושין נר לכל אחד. אמר רבא מילא קערה שמן והקיפה פתילות כפה עליה כלי עולה לכמה בני אדם לא כפה עליה כלי עשאה כמדורה ואפי' לאחד אינו עולה וכ' בעל הדברות ז"ל מסתברא הני מילי שלא הרחיקן זה מזה אבל הרחיקן זה מזה עד כאצבע יצא. במסכת סופרים אסור להדליק בנר ישן ואם אין לו אלא נר ישן מלבנו באור יפה יפה ומותר. ואין [אנו] חוששין לפתילתו להחליפה עד שתכלה. אמר ר' זירא אמר ר' מתנה פתילות ושמנים שאמרו חכמים אין מדליקין בהם בשבת מדליקין בהן בחנוכה בין בחול בין בשבת אמר ר' ירמיה מאי טעמא דר' מתנה קסבר כבתה אין זקוק לה ואסור להשתמש לאורה והא דתניא מצותה משתשקע החמה ועד שתיכלה רוב רגל מן השוק דאי לא אדליק מדליק אי נמי לשיעורא שנותן בה שמן כשיעור הזה וכ' בעל הדברות ז"ל שדרו ממתיבתא אם הוצרך לה לאחר שיעור זה מכניסה ומשתמש לאורה ומותר ובעל התרומה כתב הני מילי לקדמונים שהיו מדליקין ברשות הרבים דלא הוי פירסום נס לאחר שכלה רגל מן השוק אבל אנו שמדליקין בפנים הוי היכרא לבני הבית עד עמוד השחר.
רב אחאי גאון זצ"ל בעל השאלתות כתב נר חנוכה שהותיר בה שמן כך שנו חכמים הותיר שמן ביום ראשון הוסיף עליו ומדליק ביום שני וכן כל שאר הימים הותיר שמן ביום שמיני עושה לה מדורה בפני עצמה [ושורפו] שכיון שהוקצה למצותה אסור להשתמש ממנו ורבינו ישעיה זצ"ל מתירו בהנאה וראייתו מהא דאמרינן בפרק כירה אמר חייא בר אבא אמר ר' יוחנן אין מוקצה לר' שמעון אלא כעין שמן שבנר בשעה שהוא דולק הואיל והוקצה לאיסורו הוקצה למצותו.
הנה מוכיח מכן דנר שבת הוי מצוה ואפילו הכי אם כבה שרי ליה ר' שמעון אם כן בנר חנוכה נמי אע"פ שהוקצה למצותו אם כבה מותר ליהנות ממנו וכיוצא בזה הרי אתרוג שהוקצה למצוה ואחר מצותו מותר באכילה. אמר רבא פשיטא לי נר חנוכה ונר ביתו נר ביתו עדיף משום שלום ביתו נר ביתו וקידוש היום נר ביתו עדיף משום שלום ביתו בעי רבא נר חנוכה וקידוש היום הי מינייהו עדיף קידוש היום עדיף דתדיר או דילמא נר חנוכה עדיף משום פרסומא ניסא בתר דבעיא הדר פשטא נר חנוכה עדיף משום פרסומא ניסא וקידושא אפשר בריפתא. ואמר רב הונא הרגיל בנר חנוכה הוויין לו בנים תלמידי חכמים.
מצאתי בשם רבינו זצ"ל היכא דקא בעי אדלוקי נר חנוכה ונר שבת מדליק דחנוכה ברישא והדר מדליק בשבתא דאי אדליק בשבתא ברישא איתסר ליה לאדלוקיה בחנוכה. דהא קיבל שבתא עילויה וכן כתב בעל הלכות גדולות ודעתי נוטה שמותר להדליק נר של חנוכה אחר שהדליק נר של שבת אם לא נתכוין לקבל עליו שבת בהדלקתו דבקיבול דעת הדבר תלוי כאשר הוכחתי בערוגה שנייה הלכה ס' וכן מצאתי בתשובות הגאונים ז"ל שהשיבו על דברי הלכות גדולות ודאי אורח ארעא לאדלוקי דחנוכה ברישא והדר לאדלוקי של שבת למהוי ברכה קרוב לקיבול שבת ולעולם כי מדליק של שבת לא מיתסר במלאכה אם יש שהות ביום ומן שש תקיעות שתוקעין ערב שבת נמי מיגלי שאף אחר הדלקת הנר לא חלה עליהן שבתא. דתניא שלישית להדלקת הנר כר' נתן ושוהה כדי לצלות דג קטן או כדי להדביק פת בתנור ותוקע ומריע ותוקע ושובת ובדתנא דבי (שמואל) [ר' ישמעאל] נמי תניא התחילו לתקוע ג' סילק המסלק הטמין המטמין הדליק המדליק ושוהה כדי לצלות דג קטן או כדי להדביק פת בתנור ותוקע ומריע ותוקע ושובת אלמא אחר שהדליק המדליק יש לו לצלות דג קטן או להדביק פת בתנור ואחר תקיעה ותרועה ותקיעה ושובת:

Siman 186

<b>דין מי שלא הדליק נר חנוכה באחד מן הלילות אם יש לה תשלומין וכן מי שלא הדליק בליל ראשון אם מברך מכאן ואילך שהחיינו.</b>
ומי ששכח ולא הדליק נר חנוכה באחת מן הלילות אין לו תשלומין בלילה אחר וכן מצאתי שנשאל רבינו יצחק זצ"ל יורנו רבינו ויאיר עינינו בשאלתי מי ששכח ולא הדליק נר חנוכה באחת מן הלילות ונזכר לו למחר מהו שידליק מיד כשנזכר או ימתין לערב וידליק עם האחרים שמדליק או אינו צריך להדליק כלל ונדחה והשיב כך דעתי נוטה שכיון שלא הדליקה בלילה שוב אינה מדליקה ודחוי כדתנן מצוותה משתשקע החמה עד שתכלה רגל מן השוק ואמרינן דאי לא אדליק מדליק ומשמע דמכאן ואילך לא עשה מצוה מן המובחר בין כך ובין כך בלילה צריך להדליק ולא למחר משום פרסומא ניסא ובלילה דאיכא נישפא טפי הוי אור הנר פרסומי ניסא אבל ביום דאיכא נהורא לא הוי אור פרסומי ניסא וכל שכן בשאר לילות דלא מדליק דעבר יומו ודחוי הוא ועוד הלכה כבית הלל ואי הוה עביד בשאר לילוותא טובא וקאי חזי ליה אינשי אמרי עובר הוא על דברי חכמים הילכך הואיל ודחוי דחוי וממילא שמעת מי שהיה בדרך או שהולך בספינה ולא הי' לו נר להדליק כשבא לביתו באמצע ימי חנוכה אין לו להדליק אלא כמו שמדליקין שאר בני אדם באותה הלילה ולא יותר ומה שעבר דחוי הוא ועוד מצאתי בתשובות הגאונים אני יקר יש לי לשאול שאילה זו (אם) מי שבא בדרך או בספינה ולא הדליק בלילה [הראשון] אם מברך אחרי כן שהחיינו אם לאו מי אמרינן כיון דלא בריך בלילה קמא הדר בעי ברוכי כדאמרי' לגבי יו"ט זמן אומרו אפי' בשוק ואפי' כל שבעה או דילמא כיון דלא ברוך בזמנו בליליא קמא לא ליבריך כלל משום שאמרו חכמים המדליק בליל ראשון מברך שלש והרואה מברך שתים עד כאן דבריו ורבינו ישעיה זצ"ל כתב שאין להסתפק בדבר דודאי חייב לברך שהרי על המצוה הבאה לו לאדם משנה לשנה חייב לברך וכיון שלא בירך עליה בזמנה מברך עליה כל זמן שתגיע לידו והכי אמרינן בפ' בכל מערבין הכי נמי מסתבר דאי סלקא דעתא זמן זמן כל שבעה מי איכא הא לא קשיא דאי לא מברך האידנא מברך למחר וליומא אחרינא (למה לא) [ולא] אמרי' כיון שלא בירך בזמנו הפסיד הברכה:

Siman 187

<b>דין שצריך להזכיר של חנוכה בתפלה ומי שטעה ולא הזכיר.</b>
וצריך להזכיר על הנסים בהודאה בין בתפלה בין בברכת המזון ואם לא אמר אין מחזירין אותו מצאתי בשם רבינו שמחה זצ"ל ר' רגיל לומר דכל היכא דאמרי' דצריך להזכיר מעין המאורע ואם לא אמר אין מחזירין אותו כגון יעלה ויבוא בתפלת ערבית דראש חודש וכגון ענינו ועל הנסים דמוכח בתוספתא דברכות כל יום שאין בו קרבן מוסף כגון חנוכה ופורים אם לא אמר אין מחזירין אותו ולאו דוקא היכא דגמר תפלתו הוא דאין מחזירין אותו אלא אפי' נזכר בתוך תפלתו אינו חוזר ואפי' לא התחיל בברכה שלאחריה אלא סיים ברכת עבודה ולא אמר יעלה ויבוא או סיים ברכת הודאה ולא פתח בשים שלום ולא אמר על הנסים אינו חוזר לראש וכיון שאין מחזירין סברא הוא שהיא ברכה לבטלה ובין יחיד ובין ציבור דינם שוה ובמוסף נמי מזכירין על הנסים בהודאה דיום הוא שנתחייב בארבע תפלות:

Siman 188

<b>דין קריאת הלל בחנוכה.</b>
וכל שמונת ימי חנוכה חייבין לקרוא הלל גמור בין יחיד בין צבור ומברכין עליו לגמור את ההלל דאמר ר' יוחנן משום ר' שמעון בן יהוצדק שמונה עשר יום בשנה ולילה אחת יחיד גומר בהן את ההלל ואלו הן יום טוב הראשון של פסח ויום טוב של עצרת ושמונת ימי החג ושמונת ימי חנוכה ובגולה עשרים ואחת ואלו הן שני ימים ראשונים של פסח ושני ימים של עצרת ותשעת ימי החג ושמונה ימי חנוכה וכבר כתבתי קצת מדיני הלל בערוגה שלפנינו הלכה קע"ד:

Siman 189

<b>דין נפילת אפים וקריאת התורה בחנוכה.</b>
ובחנוכה אין נופלין על אפים משום דקרינן ביה הלל ויש אוסרין גם במנחה שלפניו ואחר קריאת ההלל מקדישין עד לעילא וקורין בתורה שלשה בני אדם בפרשת נשא בנשיאים מצאתי בשם רבינו שלמה זצ"ל מה ראו לקרות בחנוכה בנשיאים בחנוכת המזבח לפי שעמד משה רבינו בהר ק"כ [יום] וירד בי' בתשרי ונתבשר סלחתי ביום הכיפורים ובו ביום נאמר לו ועשו לי מקדש וידעו כל ישראל שמחל (עליהם) [להם] הקב"ה ושמחו במלאכת המשכן ועשו אותה בזריזות דאמר ר' שמואל בר נחמני בשלשה חדשים עשו המשכן וכל כליו תשרי ומרחשוון ובכ"ה בכסליו גמרוה. תנחומא מה עמקו מחשבותיך עלינו אמר ר' חנינה בכ"ה ימים בכסליו נגמרה מלאכת המשכן ונעשה מקופל עד אחד בניסן וכל זמן שהיה מקופל היו מלמלמים על משה למה לא הוקם המשכן מיד שמא שום דופי אירע בו והקב"ה חישב לערב שמחת המשכן בחודש שנולד בו יצחק בא אחד בניסן והוקם ולא לימלם עוד אדם אחר משה ומעתה הפסיד כסליו שנגמרה בו המלאכה אמר הקב"ה עלי לשלם לו ושילם לו חנוכת בית חשמוניי וסימן הוא בידינו חנוכה חנו בכ"ה בכסליו:
וזה סדר הקריאה לכל ימי חנוכה. יום ראשון כהן קורא ויהי ביום כלות. לוי קורא ויאמר ה' אל משה קח מאתם. ישראל קורא נשיא ראשון כולו. יום שני כהן ולוי קורין נשיא שני וישראל קורא נשיא שלישי. יום שלישי כהן ולוי קורין נשיא שלישי וישראל קורא נשיא רביעי. יום רביעי כהן ולוי קורין נשיא רביעי. וישראל קורא נשיא חמישי. וכן כל יום ויום קורין שנים בנשיא שהוא עיקרו של יום ושלישי קורא בנשיא שלאחריו וביום שמיני מתחילין בנשיא שמיני ומשלימין כל הפרשה ויש נוהגין להתחיל בהעלותך וקורין בה פיסקא ראשונה שהיא פרשת הנרות וכן כתב בעל הדברות והוא מנהג יפה והגון:

Siman 190

<b>דין ר"ח וחנוכה בקריאת התורה ודין שבת וחנוכה או שבת ור"ח וחנוכה.</b>
וראש חודש טבת שחל בחול מוציאין שתי תורות וקורין שלשה בראש חודש ואחד בחנוכה דהכי איפסיקא הלכתא בהדיא אין משגיחין בחנוכה וראש חודש עיקר והרביעי הקורא בחנוכה קורא נשיא של יום כולו.
מצאתי בשם רבינו שלמה זצ"ל מעשה בא לפני ר' ששכח החזן וקראו ד' אנשים בפ' ראש חודש שבא בחנוכה כמו שרגילין לקרות בשאר ראשי חדשים ואמר ר' אם לא היה מוציא ספר תורה מן הארון לא היה צריך לקרות יותר דהא אמרינן אין משגיחין בחנוכה וראש חודש עיקר כלומר אם לא קרא בפרשת חנוכה אין לחוש אבל עכשיו שהוציא ב' תורות משום פגמו של ספר תורה השני צריך לקרות חמישי בשל חנוכה שלא יאמרו אותו ספר תורה פגום הוא לפיכך החזירוהו ולא קראו בו. ואין לומר שרביעי עצמו יקרא בשל חנוכה קודם שיחתום בספר תורה הראשון בפרשת ראש חודש דהוה ליה מדלג ואין מדלגין בתורה בשני עניינים אלא מאחר שהרביעי התחיל לקרות בשל ראש חודש יחתום ויברך ויבא חמישי אחריו ויקרא בספר תורה השני בשל חנוכה ומוטב שיבטל הא דאמרינן בראש חודש קורין ארבעה אין פוחתין מהן ואין מוסיפין עליהן ואל יפגם ס"ת ואחר שקרא בספר תורה אינו ראוי לקרות בו פעם שנייה משום ברכה לבטלה מלבד כהן שברך וקרא עוד עומד ומברך וקורא במקום לוי דאמר מר אם אין שם לוי כהן קורא במקומו. וראש חודש טבת שחל להיות בשבת מוציאין ג' תורות וקורין ששה בסדרו של יום והשביעי קורא בשל ראש חודש ומפטיר קורא בשל חנוכה לפי מנהג סידורו של רב עמרם גאון זצ"ל ועל ענין ההפטרה בדברי הגאונים מצאתי שאלתי אני עמרם מרבינו שמואל משמו של רבינו נתן ב"ר מכיר ז"ל ואמרתי לפניו ראש חודש ניסן שחל להיות בשבת במה מפטירין בהפטרות פ' החודש כה אמר ה' בראשון באחד לחודש או בהפטרת ראש חודש השמים כסאי ענה ואמר לי למה לא שאלת על הפטרות בן שבע שנים אם מפטירין בה בשבת שקלים שחל בו ראש חודש אדר או בהשמים כסאי אמרתי לו לפי שאירע ואמר לי יש לומר שאין מזיזין הפטרת של ארבע פרשיות ממקומן ובאו לפניו מלמדי תינוקות באותו השבוע ושאלוהו אי זו הפטרה יאמרו בן שבע שנים או השמים כסאי והורה להם בן שבע שנים ואמרתי לו רבינו הלא אמרת בחנוכה וראש חודש תדיר ואינו תדיר תדיר קודם ואמר לי הפטרות של ארבע פרשיות אין מזיזין אותן ממקומן ומפטירין בפרשת החודש כה אמר ה' בראשון באחד לחודש ומחנוכה וראש חודש הראה לי התשובה שהשיב רבינו ר' יהודה החסיד זצ"ל וכן היה כתוב בשאילה ראש חודש טבת שחל להיות בשבת במאי מפטרינן בדראש חודש או בחנוכה והשיב כך דעתי נוטה דמפטרינן בדראש חודש כדאמרינן התם במסקנא דהילכתא אין משגיחין בחנוכה דראש חודש עיקר תרתי למה לי לימא אין משגיחין בחנוכה וממילא ידעינן דראש חודש עיקר אלא אין משגיחין בחנוכה אפרשת וראש חודש עיקר אאפטרתא ואי איכא דסבירא ליה דתרווייהו אפרשתא קאמר ואפטרתא דחנוכה מפטרינן לאו כל כמיניה דתנן כל התדיר מחבירו קודם לחבירו וכל המקודש מחבירו קודם לחבירו ועוד דהכא תרתי חודש ושבת והתם חנוכה ותו לא והילכך ראש חודש קדים דאיהו תדיר ומקודש טפי מחנוכה. ואי איכא דמקשי ואמר נילף מראש חודש אדר שחל להיות בשבת דמפטרינן בשקלים ולא משגחינן בדראש חודש הא לא קשיא דהא לא דמיין להדדי ראש חודש וחנוכה ראש חודש עדיף כדאמרן משום הכי קדים ראש חודש באפטרתא דידיה. אבל שקלים גבי ראש חודש היינו טעמא דקדמי בהפטרתא דידהו דאינהו גופייהו צורך ראש חודש נינהו כדר' טבי אמר ר' יאשי' משום הכי קדמי. ועוד הואיל והתחיל בשקלים גומר אפטרתא דשקלים כדאמרינן גבי דם חטאת הואיל והתחיל במתנות גומר הכא נמי הואיל והתחיל בשקלים גומר וכי תימא גבי חנוכה נמי נימא הואיל והתחיל בחנוכה גומר שקלים דעדיפי כדאמרן גומר חנוכה דלא עדיפא לא אמרינן גומר דהיכא דאיתמר איתמר היכא דלא איתמר לא איתמר ואי איכא דטעי במאי דכתיב משמי' דרב יהודאי גאון זצ"ל דאפטרתא דחנוכה קדמא בהא ליכא למטעי כלל דהא מילתא מעולם לא נפיק מפומיה. דהכי כתוב התם כשנופלין שתי שבתות ואי סלקא דעתא דרב יהודאי אמרה פה קדוש כרב יהודאי משתעי כי האי לישנא אלא ודאי איניש אחרינא אמרה ואסקה בשמי'.
ובהלכות פסוקות של ספר הזהיר מצאתי סייג לדברי שהפטרת דראש חודש קודמת דקית ואשכחית במסכת סופרים שאל ר' יצחק סחורה את ר' יצחק נפחא ראש חודש טבת שחל להיות בשבת במה קורין בענין כלות משה ומפטיר בשבת וראש חודש ומאי ניהו שבת וראש חודש אלא מדתנן בראשי חדשים ובראשי חדשיכם ואמרינן דמפטירין מדי חודש בחדשו דהיינו ראש חודש ושבת ואילו בחנוכה לא קאמר ש"מ דטובים השנים מן האחד דאמרן ע"כ דבריו. ובמסכתא סוכה אמרינן מיתיבי ראש חודש שחל להיות בשבת שיר של ראש חודש דוחה את השבת ואם איתא לימא דראש חודש ולימא דשבת אמר רב פפא מאי דוחה לקדם. ואמאי תדיר ושאינו תדיר תדיר קודם. אמר ר' יוחנן לידע שהוקבע ראש חודש בזמנו. כתב רבינו ישעיה זצ"ל מיכן מוכיח שאם אמר שיר אחד ראש חודש דוחה שבת ואע"ג דשבת תדירא זה שבא לפרקים דוחה אותו. ומיכן יש להוכיח ולהביא ראייה דראש חדש טבת שחל להיות בשבת ההפטרה דחנוכה אמרינן שהיא בא לפרקים ולא אמרינן דראש חודש שהיא תדיר:
וכן כתב גם רבינו שלמה זצ"ל וכן מצאתי כתוב ראש חודש טבת שחל להיות בשבת אומר מורי שמפטירין ברני ושמחי משום דאמרינן פרסומי ניסא עדיף וכן השיב ר' יהודאי גאון זצ"ל ובמעשה הגאונים מצאתי במגנצא נחלקו שני גדולי הדור ר' יצחק ב"ר יהודה ור' שמואל ב"ר דוד הלוי ר' יצחק צוה להפטיר ברני ושמחי ור' שמואל העיד מפי אביו ז"ל שאמר לו שמפטירין בשל ראש חודש וקיימו את עדותו. וכן דעתי נוטה ובראש חודש מפטרינן ולא בחנוכה דקיימא לן תדיר ושאינו תדיר תדיר קודם. ואי משום פרסומי ניסא דיי בקריאת ספר תורה ועל הנסים וקריאת הלל גמור ואינו דומה לשיר של ראש חודש שקודם לשירו של שבת דהתם צריכינן להודיע שהוקבע ראש חדש בזמנו אבל הכא כבר נודע שהוקבע חנוכה בנרות ובתפלה ובכמי גווני מיהו כיון שהמפטיר קורא בשל חנוכה נהגו גם להפטיר בשל חנוכה כדי שתהא ההפטרה דומה לקריאה שקריאת המפטיר בתורה מפני כבוד התורה שלא יאמרו שוה קריאת ההפטרה בנביא לקריאת בספר תורה וכיון שרואין שאין רשאין להפטיר בנביא עד שיקראו בתורה תחילה הכל יודעין שקריאת התורה היא העיקר וקריאת ההפטרה טפילה לה א"כ ראוי להפטיר בנביא מעין קריאה בתורה וקשה לנו לשנות המנהג:

Siman 191

<b>דין שצריך להזכיר של חנוכה בברכת המזון ומהו להתענות בחנוכה:</b>
ומחייבינן לאדכורי על הנסים בברכת המזון דאמרי' איבעיא להו מהו להזכיר של חנוכה בברכת המזון כיון דמדרבנן הוא לא מדכרינן או דלמא משום פרסומא ניסא מדכרינן אמר רבא אמר רב סחורה אמר רב הונא אינו מזכיר ואם בא להזכיר מזכיר בהודאה הלכך אם שכח ולא הזכיר לא איכפת ליה ר' יצחק נפחא איקלע לבי ריש גלותא סבר לאדכורי בבונה ירושלים אמר ליה רב ששת כתפלה כמו תפלה בהודאה אף בברכת המזון בהודאה:
וכל שמונת ימי חנוכה אסור להתענות בהן שהן מן הימים הכתובים במגלת תענית ואע"ג דקי"ל דבטלה מגילת תענית בחנוכה ובפורים לא בטלה כדאיתא בפרק קמא דראש השנה ואם אירע לו לאדם תענית חלום בחנוכה מותר לישב בתענית שהרי שבת עדיף מחנוכה ואפי' הכי מותר להתענות בו תענית חלום כדאיתא בפ"ק דשבת ונמצא בספר החסידים אדם שהתענה תענית חלום בשבת וחנוכה לא יתענה באחד בשבת בחנוכה אלא ימתין עד לאחר חנוכה ויתענה אבל אם התענה ביום טוב בשביל חלום יתענה למחר ביום טוב אחרון ונראה בעיני דהכא שבקו לחסידותי' שאין להקל ולבטל מצות עונג יום טוב דלא גריע יום טוב שני של גליות מחנוכה ופורים אלא ימתין עד לאחר יו"ט ויתענה דקי"ל אדם לוה תעניתו ופורע:

Siman 192

<b>דין הספד וצדוק הדין והבריית אבלים בחנוכה.</b>
ואסור לספוד על מת בשמונת ימי חנוכה דתניא במגילת תענית אילן יומיא דלא להתענאה בהון ומקצתהון דלא למיספד בהון ותניא התם בעשרין וחמשה בי' פי' בכסליו חנוכתא תמניא יומי דלא למיספד בהון ובמעשה הגאונים זצ"ל מצאתי בחנוכה לא הצדיקו ולא הספידו ואמרו שכבר רבינו לאונטין הכהן נ"ע הספיד על חכם ורבינו ישעיה ז"ל כתב בתשובותיו מה שכתבת אלי על ענין צדוק הדין אם מותר לאומרו בימי חנוכה אם לאו כך נראה בעיני אע"פ שרבינו שלמה זצ"ל כתב בפרדס כי רבו עשה מעשה ואמר צדוק הדין בחולו של מועד מפני שאין זה לא הספד ולא קינה ואין כאן חילול מועד אלא הודאת וקבלת דין שמים והורה לאומרו אפי' בשבת ויו"ט אינו נכון לאומרו מפני שאם לא היה בו אלא הודאה וקבלת דין שמים בלבד בודאי כי היה מותר אבל כמה דברים של עגמת נפש אומרים בו שאין קינה בעולם גדולה מהם וכולו הוא מלא דברים המעציבים לבו של אדם ועיקר הצדקת הדין אינו אלא לברוך ברוך דיין האמת כדתנן בפרק הרואה אבל כל הפסוקין והחיזונין שאנו מאריכין בצדוק הדין אינו אלא לשבר לבו של אדם ולהזכיר יום המיתה לפניו להכניע את יצרו והילכך אין ראוי לאומרו בשום יום שאסרו חכמים להספיד בו וכך השיב רבינו משולם זצ"ל בתשובותיו ואסר לאומרו בחנוכה ופורים וכ"ש בראשי חדשים וחולו של מועד וכן השיב גם רב נטרונאי גאון זצ"ל בתשובותיו וזה הוא נוסח תשובתו וששאלתם הכא דאין מספידין בראש חודש מהו שיאמרו צידוק הדין לא שאלתם אם לפני המיטה או לאחר שנקבר המת. כך שנינו נשים במועד מענות או מטפחות ר' ישמעאל אומר הסמוכות למיטה מטפחות בראשי חדשים בחנוכה ופורים מענות ומטפחות ובזה ובזה לא מקוננות ודוקא לפני המת אבל לאחר שנקבר כלל כלל לא דקתני נקבר המת לא מענות ולא מטפחות וכ"ש שאין מקוננות איזהו עינוי כולם עונות כאחת קינה אחת מדברת וכולן עונות אחריו ומשנה זו הלכה שאין חולקין עליה חכמים. הילכך צדוק הדין אם עונין כאחד מותר ואם אחד מדבר והכל עונין אחריו אסור הנה מצאנו אלה שאוסרין לאומרן.
ונראין דבריהם גם רבינו שלמה זצ"ל שהתיר בשם רבו אמר בסוף דבריו ומנהגם שלמדו מאבותיהן תורה הוא שאין להוסיף עליו ולא לגרוע הלכך אין לפקפק בדבר הזה ולעקר מנהג שנהגו בכל העולם שלא לאמרו. אבל נראה לי דווקא בח' ימים של חנוכה עצמן אסור לאומרו מפני שאסור להספיד בהן אבל ביום שלפני חנוכה וביום של אחר חנוכה מותר ואע"ג דתניא הימים הכתובים במגילת תענית הן לפניהן ולאחריהן אסורים הא מסקינן בפרק קמא דראש השנה והלכתא בטלה והלכתא לא בטלה קשיא הלכתא אהלכתא לא קשיא כאן בחנוכה ופורים כאן בשאר יומי וכיון דכל מגילת תענית בטלה [לבד] מחנוכה ופורים משמע מהכא דדוקא ימי חנוכה ופורים לא בטלו אבל לפניהן ולאחריהן בטלו דלא עדיפי ימים דלפניהן ולאחריהן מכל ימים הכתובים שם דבטלו ואפי' אם תרצה לדחוק ולומר דכיון דלא בטלו חנוכה ופורים הרי הן עומדין בכל דיניהם לאסור ימים שלפניהן ולאחריהן עדיין אני אומר דווקא ימים שלפניהן אסורין אבל ימים שלאחריהן מותרין דהא פלוגתא הוא בפרק שני דתענית דתנן כל הכתוב במגילת תענית דלא למספד לפניו אסור לאחריו מותר דברי ר' מאיר ר' יוסי אומר בין לפניו בין לאחריו אסור ואע"פ שימי חנוכה הם דלא למספד כדאמרי' בפרק במה מדליקין מאי חנוכה דתנו רבנן בעשרים וחמשה בכסליו יומי חנוכה תמניא אינון דלא למיספד כו' והויא פלוגתא דר' מאיר ור' יוסי דר' מאיר סבר לפניהן ולא לאחריהן ור' יוסי סבר לפניהן ולאחריהן נראה לי שהלכה כר' מאיר דשרי לאחריהן דהכי אמרינן בגמרא איתמר ר' חייא בר אשי אמר רב הלכה כר' יוסי ושמואל אמר הלכה כר' מאיר ואע"ג דקי"ל דהלכתא כרב באיסורא הא אמרינן התם וכן אמר באלי אמר ר' חייא בר אבא אמר ר' יוחנן הלכה כר' יוסי אמר ליה ר' חייא בר אבא לבאלי אסברא לך כי אמר ר' יוחנן הלכה כר' יוסי אדלא להתענאה דר' מאיר שרי בין לפניהן בין לאחריהן ור' יוסי אסר לפניהן התם אמר ר' יוחנן הלכה כר' יוסי אבל בחלוקה שנחלקו על דלא למספד לא אמר ר' יוחנן הלכה כר' יוסי אלא כר' מאיר סבירא ליה דאמר לפניו אסור ולאחריו מותר נמצא שאין חילוק לר' יוחנן בין דלא להתענאה ובין דלא למיספד אלא בכולהו סבירא ליה לפניהן אסורין אבל לאחריהן מותרין וקי"ל בכל דוכתא דרב ור' יוחנן הלכה כר' יוחנן והלכך מותר להספיד ביום שלאחר חנוכה עד כאן תשובת הרב זצ"ל.
ודווקא במספד אסור אבל אבילות נוהגת שלא מצינו ימים שאין אבילות [נוהגת] בהן אלא שבת ורגלים וראש השנה ויום הכפורים בלבד וכן השיב רבינו גרשום זצ"ל ותשובתו כתובה בערוגה הששית הלכה ר"ד ושמה תמצאנה. ירושלמי בסוף פרק ואלו מגלחין רב תנחום ב"ר עילוי דמך בחנוכתא ר' יוסא דמך בריש ירחא דניסן עבדן לו אברייא סברין מימר מן דעתהון דרבנן בדקון ואשכחון דלא מן דעתהון דרבנן. מהכא משמע שאין להברות באבל בחנוכה והוא הדין יש לומר בפורים. דלא בטלו להו חנוכה ופורים. אבל ראש חודש ניסן ושאר ימים הכתובים במגלת תענית בטלו להו כדאיתא בפרק קמא דראש השנה ופדויי ה' ישובון ובאו ציון ברנה ושמחת עולם על ראשם ששון ושמחה ישיגו ונסו יגון ואנחה:
הערוגה החמישית נערכה בסדר ענין חנוכה הממולאים בתואר השבלים הטובות העולות בהלכה ואלקטה בשבלי הדיעה בושם הלכות תשעה וסימנם בא"ו נשתחווה ונכרעה נברכה לפני ה' עושינו:

Siman 193

<b>הערוגה הששית ענין פורים</b>
<b>דין סדר ארבעה ערכים בקריאת פרשיות והפסקותיהן.</b>
תנן התם באחד באדר משמיעין על השקלים ועל הכלאים ומפורש בירושלמי מאי משמיעין מכריזין שהיו מכריזין בכל ערי ישראל שיביאו כל אחד ואחד שקליהן למקדש כדי לקנות מהן תמידין לצורך צבור של כל השנה וצריכין להקריב תמידין מתרומה חדשה בראש חודש ניסן על כן צריכין להקדים לגבותן מאדר ולמה מקדימין מראש חודש אדר מפורש בירושלמי ר' לוי בשם ר' שמעון בן לקיש אמר צפה הקב"ה שהמן הרשע עתיד לשקול כספו על ישראל אמר מוטב שיקדים כספו של בניי לכספו של אותו הרשע לפיכך מקדימין וקורין בפרשת שקלים וזה ששנינו ראש חודש [אדר] שחל להיות בשבת קורין בפרשת שקלים. חל להיות בתוך השבת מקדימין לשעבר ומפסיקין לשבת אחרת בשנייה זכור בשלישית פרה אדומה ברביעית החדש הזה לכם בחמישית חוזרין לכסדרן. לכל מפסיקין לראשי חדשים לחנוכה ולפורים ולתענית ולמעמדות וליום הכפורים:
תנו רבנן ראש חדש אדר שחל להיות בשבת קורין בכי תשא ומפטירין ביהוידע הכהן ואי זה הוא שבת ראשונה כל שחל ראש חדש להיות בתוכה ואפי' בערב שבת. בשנייה זכור ומפטירין כה אמר ה' פקדתי את אשר עשה עמלק ואיזו הוא שבת שנייה כל שחל פורים להיות בתוכה ואפי' בערב שבת הוי שבת שלישית שבת הסמוכה לראש חודש ניסן. ברביעית החודש הזה ומפטירין כה אמר ה' בראשון באחד לחודש ואיזו הוא שבת רביעית כל שחל להיות ראש חודש ניסן להיות בתוכה ואפי' בערב שבת בחמישית חוזרין לכסדרן. לסדר מאי ר' אמי אמר לסדר פרשיות ר' ירמיה אמר לסדר הפטרות וקיימא לן כר' ירמיה.
ירושלמי ר' אבא בשם ר' חייא ב"ר אסי אין מפסיקין בין פורים לפרה ר' לוי אומר אין מפסיקין בין פרה להחודש. וסימן על הפרשיות הללו בין הכוסות האלו אם רצה לשתות ישתה בין שלישי לרביעי לא ישתה. ובדין הוא שיקדים החדש לפרה אדומה שבאחד לחדש הוקם המשכן ובשני ימים בניסן נשרפה הפרה ולמה הקדימה מפני שהוא טהרתן של כל ישראל. אמר ר' יצחק נפחא ראש חודש אדר שחל להיות בשבת מוציאין שלש תורות וקורין באחד בעניינו של יום ואחד בשל ראש חודש ואחד בכי תשא וממילא שמעינין לראש חודש ניסן לפי מנהג סידורו של רב עמרם גאון ז"ל קורין ששה בעניינו של יום והשביעי קורא בראש חודש והמפטיר קורא בכי תשא או בהחודש אבל רבינו ישעיה זצ"ל כתב שהשביעי או אחד מן הקוראין בתורה זולתי המפטיר צריך שיקרא בפרשת שקלים או בהחודש שהרי קריאתן חובה וקריאת המפטיר אינה עולה לשם חובה שהרי אין קריאתו בתורה אלא מפני כבוד התורה הילכך קורין חמשה בעינינו של יום והששי קורא בראש חודש והשביעי קורא בכי תשא או בהחודש ומפסיקין בקדיש כשאר שבתות ואחר כך עולה המפטיר וחוזר על קריאת השביעי וקורא בה ג' פסוקין או יותר כשאר שבתות השנה ואע"פ שמקדימין קריאת ראש חודש לשקלים או להחודש משום תדיר ואינו תדיר תדיר קודם הני מילי לקריאת התורה אבל להפטרה בודאי בהפטרות ארבע פרשיות מפטרינן ולא בהפטרות ראש חודש לפי שארבע פרשיות אלו קבועות מפי רבותינו ז"ל כהפטרות ראש חודש וכמו ששנינו בחמישית חוזרין לכסדרן ואוקמינא לסדר הפטרת הוא חוזר אלמא הפטרות אלו אינן נדחות ממקומן כלל ובהדיא תנן ראש חודש אדר שחל להיות בשבת קורין בכי תשא ומפטירין ביהוידע הכהן. וזה לך סדר קריאת ארבע פרשיות הללו והפסקותיהן. לעולם לא יבא ראש חודש אדר הסמוך לניסן אלא בזבד"ו וסימני הפסקות זט"ו ב"ו ד"ד ובי"ו כיצד חל ראש חודש אדר להיות בשבת קורין פרשת שקלים בו ביום ולשבת הבאה שהוא ח' באדר קורין זכור ופורים יהיה נקבע יום ו' ולמחר שהוא ט"ו מפסיקין ולשבת הבאה שהוא כ"ב באדר קורין פרה ולשבת שלאחריה שהוא כ"ט באדר קורין החודש וראש חודש ניסן נקבע למחר יום א' הרי סימן זט"ו. חל ראש חודש אדר להיות בשני שבת מקדימין וקורין פרשת שקלים לשבת שלפני ראש חדש ולשבת הבאה אחר ראש חודש שהוא ו' באדר מפסיקין ולשבת אחרת שהוא כ' באדר קורין פרה ולשבת הבאה שהוא כ"ז באדר קורין החודש וראש חודש ניסן יהיה נקבע יום ג' הרי סימן ב"ו. חל ראש חודש אדר להיות ברביעי בשבת מקדימין וקורין פרשת שקלים בשבת שלפני ראש חדש ולשבת הבאה אחר ראש חדש שהוא ד' באדר מפסיקין ולשבת אחרת שהוא י"א באדר קורין זכור ופורים יהיה נקבע יום ג' ולשבת הבאה שהוא י"ח באדר קורין פרה. ולשבת אחרת שהוא כ"ה באדר קורין החודש וראש חודש ניסן נקבע יום ה' הרי סימן ד"ד. חל ראש חדש אדר להיות בששי בשבת מקדימין וקורין פרשת שקלים בשבת שלפני ראש חדש ולשבת הבאה אחר ראש חדש שהוא ב' באדר מפסיקין ולשבת אחרת שהוא ט' באדר קורין זכור ופורים יהיה נקבע יום ה' ולשבת הבאה שהוא ט"ז באדר חוזרין ומפסיקין עוד פעם שנייה ולשבת אחרת שהוא כ"ג באדר קורין פרה ולשבת אחרת יהיה נקבע ראש חודש ניסן ובו ביום קורין החודש הרי סימן ובי"ו:

Siman 194

<b>דין תענית של ערב פורים ונפילת אפים במנחת התענית.</b>
נהגו בני העולם להתענות ערב פורים לזכר דברי הצומות שעשו בימי מרדכי ואסתר ואע"פ שאותם הצומות היו בימי הפסח נהגו לסמוך התענית לפורים וכשחל פורים באחד בשבת מתענין ביום חמישי שלפניו.
מצאתי בשם רבינו שלמה זצ"ל מעשה ואירעו פורים באחד בשבת וקידמו הקהל להתענות בחמישי בשבת כמנהג הקהלות ובאה אשה אחת שהיתה צריכה לרכוב אצל השלטון ושאלה לרבינו אם היא יכולה להתענות למחר ותאכל היום מפני טורח הדרך ואמר רב תענית זה אינו מדברי תורה ולא מדברי סופרים אלא מנהג בעלמא שהרי תענית של מרדכי ואסתר היו בימי פסח ואם נפש אדם לומר דברי הצומות וזעקתם כתוב אין זה פירושו אלא כך פירושו על דברי הצומות והזעקות והצרות שעברו עליהן בימי המן קבלו עליהן ימי הפורים לזכר הנס לדורות ואעפ"כ לא אתיר לאדם לפרוש מן הצבור דאמרינן לא תתגודדו לא תעשו אגודות אגודות. ויש מן הפירושין שמתענין ביום חמישי עם הציבור וחוזרין ומתענין ביום ששי כדי לסמוך תענית לפורים ורבי' קורא עליהן והכסיל בחושך הולך וכל עצמו של תענית אינו אלא מנהג ומחמיר זה במקומו כאילו הוא קבוע מן התורה וכיון שנהגו רבים להתענות בחמישי דיינו בכך. וערב פורים בשחרית נופלין על פניהן שהרי מתענין ואומרים תחנונים וסליחות גם במנחה יש שאין נמנעין מליפול על פניהן שהרי יום טוב לא קבלו עליהן. ובמנהגות חכמי מגנצא מצאתי שאין נופלין בתחנונים בתענית אסתר לערב משום כבוד יום טוב של יום המחרת ולא בט"ו באדר שחרית וערבית משום כבוד יום טוב של כרכין המוקפין חומה מימות יהושע בן נון:

Siman 195

<b>דין הימים שהמגילה נקראת בהן.</b>
מגילה נקראת באחד עשר בשנים עשר בשלשה עשר בארבעה עשר בחמשה עשר לא פחות ולא יותר כרכין המוקפין חומה מימות יהושע בן נון קורין בחמשה עשר. כפרים ועיירות גדולות קורין בארבעה עשר. אלא שהכפרים מקדימין ליום הכניסה היכא רמיזא אמר ר' שמן בר אבא אמר ר' יוחנן אמר קרא לקיים את ימי הפורים האלה בזמניהם זמנים הרבה תיקנו להם חכמים ואימא שיתסר ושיבסר אמר קרא ולא יעבור אמר (רבא) [רבה] בר בר חנא אמר ר' יוחנן זו דברי ר' עקיבה סתימתאה אבל חכמים אומרים בזמן הזה הואיל ומסתכלין בה אין קורין אותה אלא בזמנה היינו בי"ד וכן הלכתא. וכרכין המוקפין חומה מימות יהושע בן נון דקרו בחמשה עשר מנלן אמר רב דאמר קרא על כן היהודים הפרזים היושבים בערי הפרזות עושין את יום ארבעה עשר ואת יום חמשה עשר מדפרזים בארבעה עשר מוקפין בחמשה עשר ושושן אע"פ שאינה מוקפת חומה מימות יהושע בן נון הואיל ונעשה בה נס קורין בחמשה עשר. אמר ר' יהושע בן לוי כרך וכל הסמוך לו וכל הנראה עמו נידן ככרך וקורין בחמשה עשר ועד כמה אמר ר' ירמיה כמחמתן לטבריה מיל. אמר ר' יהושע בן לוי כרך שישב ולבסוף הוקף נידון ככפר וקורין בארבעה עשר מאי טעמא דכתיב ואיש כי ימכור בית מושב עיר חומה שהוקף ולבסוף ישב ולא ישב ולבסוף הוקף וכרך שהיה מוקף מימות יהושע בן נון אע"פ שחרבה חומתו נידון ככרך וקורין בחמשה עשר. דתניא ר' אליעזר אומר אשר לו חומה אע"פ שאין לו עכשיו והיה לו קודם לכן. אמר ר' יהושע בן לוי כרך שאין בו עשרה בטלנין נידון ככפר ואע"ג דאתו לו מעלמא. בן עיר שהלך לכרך ובן כרך שהלך לעיר אם עתיד לחזור למקומו קורא כמקומו פי' כחובת מקומו ואם לאו קורא עמהן אמר רבא לא שנו אלא שעתיד לחזור בלילי ארבעה עשר אבל אם אינו עתיד לחזור בלילי י"ד קורא עמהן פי' רבינו שלמה זצ"ל לא שנו דבן כרך שהלך לעיר ועתיד לחזור למקומו קורא כמקומו בחמשה עשר ולא בארבעה עשר אלא שעתיד לחזור בלילי ארבעה עשר ואע"פ שעודנו שם ואם קודם עמוד השחר יצא מן העיר הוא דקתני שאינו צריך לקרות עמהן בלילי י"ד ואע"פ שעודנו שם הואיל וביום לא יהא שם אין זה אפי' פרוז ליומו. אבל אין עתיד לצאת משם בלילה דהשתא הוי פרוז לאותו היום אע"פ שעתיד לחזור למחר ליום אחד נקרא פירוז וקורא עמהן בין בלילי ארבעה עשר בין בלילי חמשה עשר וה"ה לבן עיר שהלך לכרך אם עתיד לחזור בלילי חמשה עשר שלא יהא שם יום חמשה עשר לא הוי מוקף ליומו וקורא בארבעה עשר כחובת מקומו ואע"פ שהוא בכרך אבל אם אין עתיד לחזור בלילי חמשה עשר אין צריך לקרותה בארבע עשר וממתין וקורא עמהן ואע"פ שסופו לחזור לאחר זמן. וכן פי' רבינו ישעיה זצ"ל ועוד מצאתי בשם רבינו שלמה זצ"ל במקום שיש בו ספק אם עירם מוקפות חומה מימות יהושע בן נון אם לאו קורין אותה בארבעה עשר כהילכתא ובחמשה עשר קורין בלא ברכה ושמחים בזה ובזה.
וכתב אחי ר' בנימין נר"ו שבן ארבעה עשר שהוא בא בדרך או בספינה ולא היתה עמו מגילה ונזדמנה לו בידו בט"ו שקורא אותה בחמשה עשר ומברך לפניה ולאחריה. והרב ר' יעקב מגוירצבורק נר"ו הביא ראיה לדבריו דגרסי' בירושלמי כל החודש כשר לקרות את המגילה שנאמר והחודש אשר נהפך מיגון לשמחה. אמר רב חלבו ובלבד עד חמשה עשר ואם יש שמסתפקים בדבר מכל מקום יקרא בלא ברכה. אמר רב מגילה בזמנה קורין אותה ביחיד ושלא בזמנה קורין אותה בעשרה פי' רבינו שלמה זצ"ל בזמנה בי"ד מתוך שהוא חובה על כל יחיד ויחיד קורין אותה ביחידי ושלא בזמנה קורין אותה בעשרה דבעינן פרסומא ניסא. ורב אסי אמר בין בזמנה בין שלא בזמנה קורין אותה בעשרה פי' בין בזמנה בין שלא בזמנה מצוה לחזור אחר עשרה משום פרסומא ניסא אבל אי לא משכח להו לא אמר רב אסי דלא ליקרי שאין איסור בקריאה ביחיד והוא לא אמר אלא מצוה לקרותה הוה עובדא וחש לה רב להא דרב אסי פי' וחזר אחר עשרה לקבצם.
רבינו ישעיה זצ"ל ובעל הלכות גדולות ועשרת הדברות פסקו כרב אסי.
ורבינו יצחק פאסי זצ"ל כתב אע"ג דחש ליה רב להא דרב אסי קיימא לן כרב דהא ר' יוחנן קאי כוותיה דאמרי' לקמן אמר רב אבא אמר ר' חייא בר אבא אמר ר' יוחנן הקורא את המגילה הכתובה בין הכתובים לא יצא ולא אמרן אלא בצבור מכלל דביחיד יצא ושמעינן מינה דקורין אותה ביחיד כרב דאמר בזמנה קורין אותה ביחיד וכן פסק רבינו חננאל וכן השיב רבינו האיי גאון זצ"ל וששאלתם הא דאמר רב מגילה בזמנה קורין אותה ביחיד ושלא בזמנה קורין אותה בעשרה כמאן הילכתא לענין יחיד כך ראינו שהלכה כרב אע"ג דחש רב להא דרב אסי שרצה להחמיר על עצמו אבל סברא דידיה הכי הוה דהא מתניתין מסייעא ליה דתנן כותבה דורשה ומגיה אם כיון לבו יצא ואף רב אסי נמי הכי סבירא ליה לכתחילה צריך עשרה אבל אם קראה יחיד מודה רב אסי שיצא ידי חובתו ומנהג כל הישיבות כרב שיחיד קורא אותה ומברך לפניה ולאחריה ויוצא בה בזמנה בארבעה עשר ובחמשה עשר וחייב אדם לשמוע אותה בצבור בתפלת צבור ואם אינו יכול קוראה ודיו. והלא כל הנשים חייבות במקרא מגילה וכי בעשרה קורין אותה להן אלא כל אדם משמיע אותה לאנשי ביתו בכל ברכותיה ביחיד ומוציאין ידי חובתן ביום ובלילה שאף הן היו באותו הנס וחייבות במקרא מגילה אע"פ שהוא מצוות עשה שהזמן גרמא וכן מנהג בכל ישראל ועוד דהא ר' יוחנן קאי כרב דאמר ר' יוחנן הקורא במגילה הכתובה בין הכתובים לא יצא ולא אמרו אלא בצבור מכלל דביחיד יצא ושמעית מינה מגילה קורין אותה ביחיד וכן הלכתא. ירושלמי לרבינו חננאל זצ"ל רב בא בשם ר' יהודה כל שאמרו חכמים ידחה ממקומו ויקרא ובלבד בעשרה ואנן חמיין רבנן קורין אפי' ביחיד הלכך קורין השתא אפי' ביחיד דהא קורין המגילה בארבעה עשר ובחמשה עשר שהוא זמנה אפי' ביחיד ועוד הא ר' בא אמר חמיין רבנן קורין אפי' ביחיד וקיימא לן מעשה רב ועוד מצאתי בירושלמי ר' יהושע בן לוי עבד כן מכניש בניו ובני בייתי' וקרי לה קומיהן.
ובשם רבינו שלמה זצ"ל מצאתי המבקש לצאת לדרך ורוצה לקרות המגילה באחד עשר ובשנים עשר אם יכול להוליך עמו מגילה יעשה כל תקנה שיוכל כדי שיקרא אותה בזמנה ואם אינו יכול לעשות בענין אחר יקדמנה באחד עשר בשנים עשר או בשלשה עשר כמו שמצינו בכפרים. דתניא אמר רב חנינא חכמים הקילו על הכפרים שיהיו מקדימין ליום הכניסה כדי שיספקו מים ומזון לאחיהם שבכרכים ואם לאלו הקילו משום מים ומזון כ"ש שהוא דחוק יהיה דינו כבני הכפרים ואל יקראנה ביחיד אלא בעשרה. דאמר רב מגילה בזמנה קורין אותה ביחיד ושלא בזמנה בעשרה ורב אסי אמר בין בזמנה בין שלא בזמנה בעשרה ועד כאן לא נחלק רב ורב אסי אלא בזמנה אבל שלא בזמנה שניהן מודין שאין קורין אותה אלא בעשרה והילכך אם קורין אותה בעשרה מברך לפניה ולאחריה ואם אין שם עשרה לא יברך לא לפניה ולא לאחריה.
בספר המאור תניא בברייתא המפרש והיוצא לדרך קורין בשלשה עשר כתב עליה הרב ר' אפרים זצ"ל דהא דרב ורב אסי דאית להו קריאה שלא בזמנה כגון שחל להיות בשבת לבני עיירות או ביום ששי לבני כרכים אבל באחד עשר ובשנים עשר ליכא למיקרי כלל דהא בטלו להו ובברייתא זו לא הזכירו אלא בי"ג בלבד אלו דברי הרב ר' אפרים זצ"ל.
ואני אומר הוא הדין לשנים עשר ואחד עשר וכדיי הוא ר' עקיבה סתימתאה לסמוך עליו בשעת הדחק כגון מפרש והיוצא לדרך שמאחר שהתירו לו בשלשה עשר הוא הדין בשנים עשר ואחד עשר. גרסי' בירושלמי ר' בא בשם ר' יהודה כל שאמרו חכמים ידחה ממקומו ויקרא ובלבד בעשרה. ותו גרסינן בירושלמי מפרשי ימים והולכי מדברות קורין כדרכן בארבעה עשר וברייתא פליגא עלה בשמעתא אי נמי יש לומר לא קשיא הא דאפשר הא דלא אפשר אלו דברי בעל המאור ז"ל ועוד אשכחן סייעתא לדבריו בירושלמי תני בשם ר' נתן כל החודש כשר לקרות בו את המגילה מה טעמא והחודש אשר נהפך להם מיגון לשמחה אמר ר' חלבו ובלבד עד חמשה עשר דאמר ר' אבהו בשם רבי אליעזר לא יעבור. ולא יעבור. ר' יצחק בר נחמן בשם שמואל לא יעבור ולא יעבור הדה דאת אמרת לקריאת המגילה אבל לעשות סעודה אין עושין אלא בי"ד ובט"ו.
ועוד מצאתי בשם רבינו שלמה מי שבא מן הדרך לאחר זמנה לא יקראנה לא ביחיד ולא בצבור ולא יברך לא לפניה ולא לאחריה ואם חפץ לקרותה יקראנה כאדם שקורא בתורה או בנביאים או בכתובים בלא ברכה. וכן מצאתי לגאון אחד כדבריו ונראה דלאחר חמשה עשר קא מיירי משום דכתיב ולא יעבור ואע"פ שכפרים ועיירות גדולות קורין בארבע עשר וכרכים בחמשה עשר מעיקרא כי איתקן הכי איתקון ואין כאן משום לא תתגודדו לא תעשו אגודות אגודות דכי אמרי' לא תתגודדו כעין בית דין אחד פלג מורין כדברי בית שמאי ופלג מורין כדברי בית הלל אבל שני בתי דינין בעיר אחד לית לן בה וכ"ש שני בתי דינין בשתי עיירות והוא הדין לקוראין באחד עשר ובשנים עשר ובשלשה עשר הכי אוקמא רבא בסוף פרק קמא דיבמות:

Siman 196

<b>דין כתיבת המגילה בקלף או בגויל.</b>
הכותב את המגילה צריך לכותבה על הקלף דתנן היתה כתובה בסם בסיקרא בקומיס ובקלקנתום על הנייר ועל הדיפתרא לא יצא עד שתהא כתובה אשורית על ספר ובדיו. נייר. מחקא. רבינו שלמה זצ"ל פירש שנעשה ממין עשבים ורבינו ישעיה זצ"ל פי' מין הניירין הנעשין בארץ ישמעאל מבלאי בגדים וחבלין והן פסולין מפני שאינן בני קיימא שאם יפלו עליהן מים מיד הם נמסים. דיפתרא. דמליח וקמיח ולא עפיץ פי' הגוילין שהושמו בקמח ולא נתעפצו ולא חזי מפני שיכולין להזדייף וכן פי' רבינו ישעיה זצ"ל.
וכתב בעל הדברות ז"ל דעיבוד שלנו כשר אפי' לספר תורה ומנהג לעבד בעפצים הנה נראה מדבריו דכל שכן שמותר לכתוב את המגילה על הקלף. וכן מצאתי תשובה לגאון זצ"ל וששאלתם מהו לכתוב מגילה על הקלף מעובד לשמה ובמקום הדוחק כך ראינו שמותר לקרות בה לכתחלה בלא מקום הדחק בזמן שמעובד לשמה דלא הוי קדושתה כספר תורה ולא עדיפא מס"ת דאמרינן במגילה מגילה נקראת ספר ונקראת איגרת השתא ספר תורה נכתב על הקלף מגילה נקראת איגרת לא כל שכן וכן כתב בעל היראים זצ"ל שצריכה מגילה שתעבד לשמה כמזוזה. וצריכה מגילה שתהא משורטטת דאמר ר' תנחום אמר רב אסי ואמרי לה אמר ר' חייא בר אבא אמר רב אסא דברי שלום ואמת מלמד שצריכה שרטוט כאמיתה של תורה:
רבינו ישעי' זצ"ל פי' כעיקרא של תורה שנקראת אמת דכתיב אמת קנה ואל תמכור. וילפא מתורה באמת אמת. ויראים פירש כאמיתה של תורה פי' מזוזה. ומגילה הכתובה בין הכתובים לא יצא ואסור לקרות בה והני מילי בצבור אבל ביחיד מותר. דאמר ר' אבא ברי' דר' חייא בר אבא א"ר יוחנן הקורא במגילה הכתובה בין הכתובים לא יצא ואוקימנא בצבור אבל ביחיד יצא ואי מחסרא או מיתרא פורתא אפי' בצבור נמי מותר לקרות בה ודוקא בגליון כספר תורה אבל אינה עשויה בגליון אין קורין בה לא יחיד ולא צבור. אמר רב חמא בר גוריא אמר רב מגילה נקראת ספר ונקראת איגרת פי' ונכתב בספר וכתיב את איגרת הפורים הזאת נקראת ספר שאם תפרה בחוטי פשתן פסולה ונקראת איגרת שאם הטיל בה שלשה חוטי גידין כשירה פי' רבינו יצחק פאסי זצ"ל ב' בב' קצות היריעה ואחד בתוך היריעה ורבינו גרשום זצ"ל פי' דלא בעינן שתהא כולה תפורה בגידין כספר תורה. אמר רב נחמן בר יצחק ובלבד שיהיו משולשין רבינו חננאל זצ"ל פי' שיהא החוט כרוך זה אחר זה שלש פעמים ג' בשתי קצוות וג' באמצע ורבינו שלמה זצ"ל פי' שיהא בו מראש התפר עד תפירת הגיד השני ומן השני לשלישי כמשלישי עד סוף הספר והתופר את המגילה מניח את התפירה מבחוץ כדין ספר תורה:

Siman 197

<b>דין סממני כתיבת [המגילה].</b>
וצריך לכתוב את המגילה בדיו דתנן היו כתובה בסם בסיקרא בקומוס בקלקנתום על הנייר ועל הדיפתרא לא יצא עד שתהא כתובה אשורית על הספר ובדיו. סם סמא יש מפרשין סרנין ונקרא בלע"ז אורופומינטו. סקרא אמר רבא בר בר חנא סקארתה שמה פי' צבע אדום שצובעין בו תריסין ומרכבות. קומוס שרף אילן גומא בלע"ז שרה אותה במים וכתב בה. קלקנתום אמר רבא בר שמואל חרתא דאושכפי פי' רבינו שלמה זצ"ל חרת שמו וצובעין בו מנעלים שחורים ובלע"ז אדרימנט.
כתב בעל היראים כל הלכות ספר תורה צריך במגילה וצריך שיהיו אותיות שעטנזג"ץ מצויינין ג' ציונין ושתהא כל אות מוקפת (גבול) [גויל] מארבע רוחותיה ועשרת הדברות כתב שאין צריך לזיין האותיות וכן נראה בעיני דגריעה מגילה מספר תורה דאמרינן נקראת אגרת שאם הטיל בה שלשה חוטי גידין כשירה ופירש רבינו שלמה זצ"ל לומר שאינה חמורה כספר תורה ומעשים בכל יום שקורין את המגילה במגילה שאינה מזויינת ולא ראינו כן במקומינו מעולם לזיין אותיות המגילה.
ירושלמי אמר ר' יוסי ב"ר בון צריך שיהא איש בראש דפא ואת בסופא שנוץ ונחית כהדין קונטרה אמר ר' חנינא בר פפא דרש ר' שילא איש כפר תמרתא כל השירות כולן נכתבין אריח על גבי לבינה ולבינה על גבי אריח חוץ מעשרת בני המן שהן נכתבין אריח על גבי אריח ולבינה על גבי לבינה מאי טעמא אמר ר' אבהו כדי שלא תהא תקומה למפלתן פי' אריח הוא הכתב לבינה הוא החלק שהוא רחב כפלים מין הכתב והאריח הוא חצי לבינה אמר ר' יונא בר זירא וי"ו דויזתא צריך למימתחיה בזקיפא מאי טעמא כולהו בחד זקיפא אזדקיפו:

Siman 198

<b>דין מצות סדר קריאתה וברכותיה.</b>
הקורא את המגילה למפרע לא יצא מנלן דכתיב והימים האלה נזכרים ונעשים מה עשייה למפרע לא יצא אף זכירה למפרע לא יצא קראה סרוסין לא יצא פי' קורא פסוק אחד ומדלג אחד וחוזר וקורא [פסוק שלישי וחוזר וקורא] אותו שדילג וכן כולה. תנו רבנן השמיט בה סופר פסוק אחד לא יאמר אקרא את כולה ואחזור ואקרא אותו פסוק דהוי ליה למפרע אלא קורא מאותו פסוק ואילך נכנס לבית הכנסת ומצא צבור שקראו חצייה לא יאמר אקרא חצייה עם הצבור ואחזור ואקרא חצייה ראשון אלא קורא מתחילתה עד סופה. קרא על פה לא יצא. השמיט בה סופר אותיות או פסוק וקראן הקורא כמתורגמן המתרגם יצא היו בה אותיות מטושטשות או מקורעות אם רשומן ניכר כשירה ואם לאו פסולה ודוקא בכולה אבל במקצתה אפילו אם אין האותיות ניכרות כשירה קראה תרגום בכל לשון לא יצא אבל קורין אותה ללעוזות בלעז והלועז ששמע אשורית יצא רבינו יצחק פאסי זצ"ל פסק אבל קורין אותה ללעזות בלעז והוא שכתובה בלעז ותניא [קראה] גיפטית לגיפטיים ומדית למדיים עברית לעבריים עילמית לעלמיים ויונית ליוונים יצא משמע מדבריו דדוקא כל לשון בלעז שלו כשר ורבינו ישעיה זצ"ל פסק דלעז יוונית לכל כשר בין ליוונים בין לכל אדם והוא שתהא כתובה בלשון יווני שלא יהא כקורא על פה וכן כתב בעל המאור ובעל הדברות דלעז יוני לכל כשר והלעז ששמע אשורית יצא ואע"ג דלא ידע מאי קאמר מידי דהוה נשים ועמי הארץ. קראה סירוגין ומתנמנם יצא פי' סירוגין קורא מעט ופוסק ושוהא מעט קורא מעט ופוסק מעט ר' מונא אומר משום ר' יהודה אם שהה כדי לגמור את כולה חוזר לראש רבינו יצחק פאסי זצ"ל פסק דלית הלכתא כר' מונא אלא אפי' אם שהה כדי לגמור את כולה יצא וכן פסק רבינו חננאל ורבינו ישעיה זצ"ל ועשרת הדברות ויראים פסק כר' מונא והכי איפסק הלכתא בירושלמי. ומתנמנם היכי דמי מתנמנם אמר ר' אשי נים ולא נים תיר ולא תיר כגון דקרו ליה ועני ולא ידע לאהדורי סברא וכי מדכרי ליה מדכר פירש רבינו שמחה זצ"ל דווקא אם היה מתנמנם הקורא משום דמאחר שהוא קורא אותה בקול מדכר כד מדכרו ליה אבל אם היה מתנמנם השומע לא יצא היה כותבה דורשה ומגיהה אם כיון לבו יצא ואם לאו לא יצא אוקימנא כגון דכתבה ומנחה קמיה וקרי פסוקא פסוקא וכתיב לה.
ומגיהה ירושלמי תני אין מדקדקין בטעיותיה ר' יצחק בר אבא בר מחסאי ורב חננאל הוו יתבין קמיה רב חד אמר יהודים וחד אמר יהודיים ולא חזר חד מנהון ר' יוחנן קרי כולה יהודים. מהיכן קורא אדם את המגילה ויוצא בה ידי חובתו ר' מאיר אומר כולה ר' יהודה אומר מאיש יהודי ר' יוסי אומר מאחר הדברים האלה ואיפסקא הלכתא כדברי האומר כולה ואפילו למאן דאמר מאיש יהודי צריכה שתהא כתובה כולה. הקורא את המגילה עומד ויושב [יצא] קראה אחד קראוה שנים יצאו דמגו דחביבה להו יהבי דעתייהו ושמעי תנא מה שאין כן בתורה שהקורא בתורה צריך להיות עומד דכתיב ואתה פה עמוד עמדי ומנהג לקרותה מעומד וכן השיב גאון שצריך לקרות מעומד וזה נוסח תשובתו וששאלתם מאן דתקע בשופר היכי תקע ליה בישיבה או בעמידה הכין חזינא דהלין שבע מצוותא נהוג רבנן מעומד. ברכת כהנים. קריאת הלל. תקיעת שופר. נטילת לולב. קריאת התורה. מקרא מגילה. ספירת העומר וכולהו אסמכינהו רבנן אקראי. ברכת כהנים אתיא בהקישא ממשרת מה משרת בעמידה כדכתיב לעמוד ולשרת אף מברך בעמידה ואי בעי תימא מהכא אלה יעמדו לברך את העם. שופר גמירי לה מחצוצרות דכתיב ותקעתם בחצוצרות וגמרי דחצוצרות בעמידה ותו גמרינן לה מן וכי תבא מלחמה בארצכם וגו' עד ותקעתם בחצוצרות וההיא תקיעה בעמידה. לולב גמרי' לה מאגודת אזוב דאתיא קיחה קיחה כתיב הכא ולקחתם לכם וכתיב התם ולקחתם לכם אגודת אזוב מה להלן בעמידה אף כאן בעמידה. הלל גמרי' לה משיר הנאמר על הקרבן דכתיב ויאמר דוד להעמיד משוררים וגו' וכתיב ויעמדו הלוים על הימין וגו' וכתיב ויתן מהלוים להזכיר ולהודות ולהלל לשם אלהי ישראל מה הלל בעמידה אף כאן בעמידה ספר תורה מנין דכתיב ויעמוד עזרא הסופר על מגדל עץ אשר עשו וגו' וכתיב ויפתח עזרא הסופר וגו' וכתיב ויקומו על עמדם ויקראו בספר תורת אלהים וגו'. מקרא מגילה מעומד. אע"ג דתנן הקורא את המגילה עומד ויושב יצא מצוותה בעמידה דגמרינן לה מספר תורה. ספירת העומר בעמידה נפקא לן מבקמה תחל לספור וכן הלכה:
הכל כשירין לקרוא את המגילה חוץ מחרש שוטה וקטן ר' יהודה מכשיר בקטן רבינו ישעיה זצ"ל פסק הלכתא כר' יהודה ובעל הדברות כתב בשם בעל הלכות גדולות דקטן אינו יכול להוציא אחרים דלית הלכתא כר' יהודה דמכשיר בקטן דכיון דאינו חייב אינו מוציא ומסתברא בקטן שהגיע לחנוך פליגי והלכה כר' יהודה דאתי דרבנן ומפיק דרבנן עד כאן דבריו. א"ר יהושע בן לוי נשים חייבות במקרא מגילה שאף הן היו באותו הנס.
ירושלמי בר קפרא אמר צריך לקרותה בפני נשים ובפני קטנים שאף הם היו באותו הנס תניא כהנים (במעמדותם) [בעבודתם] ולוים בדוכנם וישראל במעמדם כולן מבטלין עבודתם ומבטלין תלמוד תורה ובאין לשמוע מקרא מגילה ואמר ר' יהושע בן לוי חייב אדם לקרות את המגילה בלילה ולשנותה ביום שנאמר אלהי אקרא יומם ולא תענה וגו'. מקום שנהגו לברך יברך ושלא לברך לא יברך אמר אביי לא שנו אלא לאחריה אבל לפניה חייב לברך דאמר רב יהודה אמר שמואל כל המצות כולן מברך עליהן עובר לעשייתן והאי עובר לישנא דאקדומי הוא דכתיב וירץ אחימעץ דרך הככר ויעבור את הכושי. לפניה מאי מברך ר' ששת מקטרזיאה אקלע לקמיה דרב ששת ובריך מנ"ח סימנא דרבנן הוא בא"י אמ"ה אקב"ו על מקרא מגילה בא"י אמ"ה שעשה נסים לאבותינו בימים ההם ובזמן הזה בא"י אמ"ה שהחיינו וקיימנו והגיענו לזמן הזה. ודוקא בלילה מברך שהחיינו אבל ביום אינו מברך שהחיינו. לאחריה באתרא דנהיגי מאי מברך א"ר יוחנן בא"י אמ"ה האל הרב את רבינו והדן את דנינו והנוקם את נקמתינו והנפרע לישראל מכל צריהם רבא אמר האל המושיע אמר רב פפא הילכך ממרינהו לתרויהו. תנו רבנן בתורה אחד קורא ואחד מתרגם ובלבד שלא יהא אחד קורא ושנים מתרגמים ובהלל ובמגילה אפילו עשרה קורין ועשרה מתרגמין מאי טעמא כיון דחביבה להו יהיבו דעתייהו.
כתב רבינו ישעיה זצ"ל משמע מהכא שהיו מתרגמין וכיון שהיו מתרגמין מוכיח מיכן שלא היו עושין כמו שאנו עושין שלא לעמוד בסוף פסוק ואינו מתחיל מקרא שלפניו שאם כן יתבלבל המתרגם שאם יקרא יותר מפסוק אחד לא ידע מתרגם מהיכן יתחיל לתרגם ואנה מסיים אלא ודאי יוכיח שכך היו עושין קורא פסוק אחד עד סופו ועומד עד שיתרגם ועוד חוזר פסוק אחד וזה יתרגם עד שישלימו כל המגילה בענין זה ואיני יודע למה נהגו זה המנהג.
ובשם רבינו שלמה זצ"ל מצאתי הקורא את המגילה בצבור רשאי להפסיק בכ"מ שהוא רוצה בין בתחילת הפסוק בין באמצעו וכן מנהג בשתי הישיבות ובבית רבינו שבבבל ואמר לי רבינו יהודה בן רבינו יצחק זצ"ל כך היה מנהגו של אביו לאחר שהיה יוצא מבית הכנסת היה קורא את המגילה בספר ולא היה מסיים בסיום הפסוק אלא מתחיל אחר וממתין. וראיה לדבר חמש מאות איש ואת ויזתא עשרת בני המן והרב ר' אברהם בן עזרא ז"ל כ' בפי' אסתר בעבור שעזרא הספר הפסיק הפסוקים ולא היה (אמר) [אחר] שנים רבות צוו חכמים זצ"ל שלא יפסיק הקורא בסוף פסוק וכך אנו נוהגין ברומה. אמר רב אדא דמן יפו עשרת בני המן ועשרת צריך למימרינהו בנשימה אחת מאי טעמא כולהו בהדי הדדי נפיק נשמתייהו.
כתב מה"ר צמח גאון זצ"ל הקורא את המגילה כורך וקורא אותה כספר תורה ואינו פושטה כאיגרת שבשתי הישיבות ובבית רבינו שבבבל ובכל מקומות ארץ ישראל קורין וכורכין אותה כספר תורה.
ורב האי גאון ז"ל כתב מנהגא דחזי לנא פושטה כאיגרת וקורא אבל כורך אותה כספר תורה לא חזי לן. וכן עיקר. וכן מנהג פשוט בישראל.
כתב בעל היראים זצ"ל בני אדם המדברים בשעת קריאת המגילה אינן יוצאין ידי חובתן שצריך שישמעו את כולה וגם אינן רשאין לקרות על פה עם הקורא שאינן יוצאין ידי חובתן אלא אם כן ישמעו מן הקורא בכתב וכן כתב אחי ר' בנימין נר"ו שכשהחזן קורא את המגילה צריכין הצבור לשתוק ולכוון דעתם בקריאתו כסדרן. ואסור להם לקרות עמו מתוך ספר שאינן כתובין בגליון דכיון שאינן כתובין בגליון הוו להו כקורא על פה. וכן מה שנהגו הצבור לענות את כולם. ויתלו את המן. ליהודים היתה אורה ושמחה. כי מרדכי היהודי. הקורא חוזר עליהן וקורא אותם בספר לפי שבקריאת הצבור לא יצאו ידי חובתן שהרי קראו אותה בעל פה וכן מנהג ובהלכות מגילה שחיבר רבינו שלמה זצ"ל מצאתי מאן דקרי למגילתא מיבעיה ליה לכווני דעתיה להשמיע לצבור ולהוציאן ידי חובתן. בעשרת הדברות מסתברא כיון דברכה אחרונה במנהגא תליא מילתא. אין לגעור במי ששח בקריאת מגילה דליכא הפסקה אלא בשמיעה תליא מלתא:

Siman 199

<b>דין פורים שחל במוצאי שבת לומר ויהי נועם.</b>
ופורים שחל להיות במוצאי שבת מצאתי בשם רבינו שלמה זצ"ל אין אומרין ויהי נועם לאחר תפלת לחש כדרך שאר מוצאי שבתות אלא לאחר תפלת לחש מקדישין קדיש שלם וקורין את המגילה השלים הכל כהלכתו עומד החזן ואומר ויהי נועם ואתה קדוש וכל סדר הקדושה ואין אומרים ובא לציון בלילה שאין גאולה בלילה ובמנהגות מגנצא מצאתי אומרים במגנצא ויהי נועם כשחל להיות תוך אותה שבת בג' או בה' או בו' כדרך כל מוצאי שבתות אבל אם חל להיות בא' בשבת אין אומרים ויהי נועם. אלא לאחר מגילה מתחיל ואתה קדוש כמו בשאר מוצאי שבתות שאין אומרים ובא לציון כי אם ואתה קדוש ועוד במזמור של אסתר אלי אלי למה עזבתני כתיב ואתה קדוש להכי צריך לומר ואתה קדוש לאחר מעשה אסתר אבל ביום לעולם מתחילין אחר מגילה ובא לציון אבל כשחל פורים בשאר ימי שבוע אפי' בלילי פורים אומרים ובא לציון ואני זאת בריתי אותם כמו בשחרית.
ורבינו שלמה ז"ל הורה פורים שחל להיות במוצאי שבת אומרים ויהי נועם ותימה יש האיך יכול לאומרו מתי ישלים הקדיש קודם ויהי נועם או לאחר ויהי נועם.
ובשם רב עמרם גאון זצ"ל מצאתי יום טוב שחל להיות בין במוצאי שבת בין בשאר ימי השבוע אין אומרים באותו מוצאי שבת ויהי נועם. כיון דאמרינן בי' ומעשה ידינו תרי זימני ולא פשו להו שיתא יומי דחולא לא אמרינן בי' ויהי נועם כיון דליכא מעשה ידינו ביום טוב והני מילי בחג המצות ובחג השבועות ובחג הסוכות וראש השנה ויום הכיפורים אבל בחנוכה ופורים ותשעה באב אמרינן והני מילי דאיקלעו פורים וט' באב בשאר ימי השבוע הוא דאמרינן ויהי נועם אבל כד מיקלע באפוקי שבתא לא אמרינן ויהי נועם ומנהגינו כדברי רבינו שלמה וכן נראה עיקר וכי מאי זה טעם אין אומרין ויהי נועם בפורים והלא לא נאסר מלאכה דיום טוב לא קבילו עילויהו ואפילו במקום שנהגו אינו דומה לשאר ימים טובים ובתשעה באב נהגנו כדברי רב עמרם גאון זצ"ל וכן מנהגינו לומר ובא לציון ביום ובלילה:

Siman 200

<b>דין סדר תפלת וקריאת התורה בפורים.</b>
ובפורים מתפללין כשאר ימות השבוע ומזכירין על הנסים בהודאה בין בתפלה בין בברכת המזון ואם לא אמר אין מחזירין אותו ואפילו אם נזכר קודם שסיים התפלה וברכת המזון אינו חוזר כמו שפירשתי בערוגה שלמעלה מזו הלכה קפ"ז. ואין קורין הלל בפורים שקריאת המגילה היא במקום הלל אי נמי כדרבא דבשלמא התם הללו עבדי ה' ולא עבדי פרעה אלא הכא הללו עבדי ה' ולא עבדי אחשורוש אכתי עבדי אחשורוש אנן. ובפורים אין נופלין על פניהן משום דכתיב ימי משתה ושמחה ואע"ג שכתב רב עמרם גאון זצ"ל מנהג שיורדין תנאין ואמוראין ואבות בית דין ומרבים בתחנונים ונופלין על פניהן מ"מ אנו לא נהגנו כן ואין מנהגינו ליפול על פנים לא בארבעה עשר ולא בחמשה עשר. ובשני ובחמישי אין אומרים וידוי ולא אבינו הרחמן. ומוציאין ספר תורה וקורין בו שלשה בני אדם בסוף פרשת ויהי בשלח ויבא עמלק עד סוף הפרשה ואע"פ שאינם אלא ט' פסוקים אין צריך להתחיל בפרשה שלמעלה שכן הוא סידרו של יום וכן הוא מפורש בירושלמי אין פוחתין בתורה פחות מעשרה פסוקין התיבון הרי ויבא עמלק שנייא הוא שהיא סידורו של יום. לאחר שקראו בתורה אומרין תהלה וקורין את המגילה כדרך שקראו בערב ואין מברכין שהחיינו שהרי כבר ברכו בערב:
מצאתי בשם רבינו שלמה זצ"ל יש מקומות שאומרים אחר הברכה פיוט נאה כגון אשר הניא ואומר ברוך מרדכי ברוכה אסתר ארור המן ארורה זרש ומכין ברגליהן או אבן על אבן ומשברין קדירות כשמעם שבר המן וזרש ולאחר זה עומדין הצבור ומשבחין לבורא אשר הציל את עמו ישראל ואומר מי כמוכה ג' פעמים עזי וזמרת יה ג' פעמים. ה' איש מלחמה ג"פ ה' ימלוך ג"פ וכל זה אינו חובה אלא מנהג טוב וכן מה שאמרו בשעת קריאת המגילה איש יהודי וגו' ויתלו את המן ליהודים היתה אורה כי מרדכי היהודי שנהגו העם לאומרם בפה אחד אינו חובה ולא מנהג אלא שמחת תינוקות וקולות לפניהן כדי שישמחו וגם בראותם שינוי כזה שואלין מה זה ומתוך כך אתה בא לספר ולהגיד גבורותיו של בורא למען ישמעו ולמען ילמדו ליראה אותו כל הימים:
ירושלמי ר' ברכיה ור' חלבו בשם ר' שמואל בר נחמן ר' יהונתן כשהיה מגיע לפסוק זה אשר הגלה מירושלים וגו' היה אומר נבוכדנצר שחיק עצמות ולמה לא הוה אמר כן בירמיה אלא כי כל נבוכדנצר שבירמיהו היה חי ברך הכא הוה מת רב אמר צריך שיאמר ארור המן וארורים בניו ר' פנחס אמר חרבונא זכור לטוב. אחר קריאת המגילה אומר ובא לציון ואני זאת בריתי ואתה קדוש וכולא סדרא:

Siman 201

<b>דין מצות סעודת פורים.</b>
וחייב אדם לשמוח בפורים ולהעדן במיני מאכל ומשתה כדכתיב לעשות אותם ימי משתה ושמחה ואוכלין ושותין ושמחין ומזמרין על שולחנם ובבית חביריהם ומשלוח מנות איש לרעהו. תאני ר' יוסף ומשלוח מנות איש לרעהו שני מנות לאדם אחד דהכי כתיב מנות דמשמע שתים לרעהו חד אביי בר אבין ור' חנינא בר אבין הוו מחלפי סעודתייהו להדדי.
רבינו שלמה זצ"ל פי' זה אוכל עם זה בפורים של שנה זו וזה אוכל עם זה בפורים של שנה אחרת ורבינו גרשום זצ"ל פי' משדרי האי להאי לקיים ומשלוח מנות איש לרעהו. אמר רבא מיחייב אינשי לאיבסומי בפוריא עד דלא ידע בין ארור המן לברוך מרדכי. כתב רבינו אפרים זצ"ל מההיא עובדא דקם (רבא) [רבה] ושחטיה לר' זירא לשנה אמר ליה תא נעביד כו' אידחיה ליה מימריה דרבא ולית הלכתא כוותיה ולא שפיר דמי למיעבד הכי ואמר רבא סעודת פורים שאכלה בלילה לא יצא מאי טעמא ימי משתה ושמחה כתיב תני ר' יוסף שמחה מלמד שאסור בהספד משתה מלמד שאסור בתענית. בתשובות הגאונים זצ"ל מי שנשבע להתענות ביום פורים צריך לעמוד בשבועתו אי לא.
כך אנו רואין שאין במשתה פורים [כדי שידחה] שבועה בשם שמים ולעשותה כמצוה שמושבע עליו מהר סיני ואינו דומה לסוכה ולולב ותפילין ומזוזה וכיוצא בהן בודאי אם נשבע שלא יקרא מגילה ושלא יקיים מצות כלל אנו רואין שאין שבועה חלה עליו כי כבר נאמר לו למשה בסיני מה שסופרין עתידין לחדש ומאי ניהו מקרא מגילה וכשהזכירו חכמים הראשונים אסמכתא דקראי שמגילת אסתר ברוח הקודש נאמרה דהא אמרינן אמר רב יהודה אמר שמואל אי הואי התם הוה אמינא מלתא דעדיפא מכולהו קימו וקיבלו היהודים קימו למעלה מה שקבלו למטה אמר רבא לכולהו אית להו פירכא לבר מדר' יהודה אמר שמואל האי מילתא על מקרא מגילה משוי ליה רבנן דאמרינן התם אמר ר' יהושע בן לוי שלשה דברים עשו בית דין שלמטה והסכימו עליהם בית דין שלמעלה מקרא מגילה ושאילת שלום בשם והבאת מעשר מקרא מגילה דכתיב קיימו וקבלו היהודים וכיון שזה הנשבע מקיים מקרא מגילה ומשלוח מנות איש לרעהו ומתנות לאביונים ומקיים בדברים [הללו] וימי הפורים האלה לא יעברו יעשה סעודה ומשתה בלילה ויצא ידי שבועתו ואע"ג דלאו מצוה מן המובחר אלא משום שבועה שפיר דמי דאמרינן [רב אשי] הוה יתיב קמיה דרב כהנא נגה ולא אתאי רבנן אמר ליה מאי טעמא לא אתו רבנן אמר ליה דילמא עסקי' בסעודת פורים אמר ליה ולא איפשר למיכלה באורתא אמר ליה [לא] סבר לה מר להא דרבא דאמר רבא סעודת פורים שאכלה בלילה לא יצא אמר ליה אמר רבא הכי אמר ליה אין תנא מיניה ארבעין זמנין. מיסתייא להאי שנשבע למיהוי כרב כהנא מקמי דלישמעה להא שמעתא דרבא ואל יחללו שבועתו:

Siman 202

<b>דין מגביית מעות פורים.</b>
וכשם שאדם חייב לשמוח בפורים כן חייב לשמח את העניים עמו דתני ר' יוסף ומשלוח מנות איש לרעהו [שתי מתנות לאדם אחד] ומתנות לאביונים שני מתנות לשני בני אדם כלומר די במתנה אחד לעני אחד דהכי משמע מתנות שנים לאביונים שנים.
מצאתי בשם רבינו שלמה זצ"ל במעות פורים אין קצבה כל מה שירצה האיש ליתן יתן מפני שהוא צדקה וצדקה כל אחד ואחד לפי עינו הטובה יתן ומנהג פשוט אצלינו לחלק מעות לעניים בפורים ומיני מאכל ומשתה.
ומצאתי שכך היה מנהגו של רבינו קלונימוס הזקן כשהיה מחלק מעות לאביונים בפורים אינו נותן לעבדים ולשפחות כלום וכן היה אומר הנותן פרוטה לעבד גוזל את העניים ומראה עצמו כאילו מקיים ומתנות לאביונים האמור באביוני ישראל לפי שמתחלה נהגו עניים המתביישים לשלוח התינוקות לפתחיהן של ישראל. ונהגו ליתן אף לשפחות ולמיניקות עובדות כוכבים שלא לצורך התינוקת ור' קלונימוס אינו נוהג כן אבל אומר מי שעושה כן טוב ממנו הזורק צרור לים וקורא על העושה כן וכסף הרביתי לה וכו' שהקב"ה הרבה זהב לישראל ממנו לעבודת המשכן אירע להם מעשה העגל ופרקו נזמי הזהב משל לאדם שהיה מנהגו לקבל אורחים באו אורחי ישראל וקיבלם באו אורחי כותים וקיבלם אמרי שוטה הוא ודרכו בכך ואיבד מה שעשה בראשונה. שנו חכמים מגביית פורים לפורים ואין מדקדקין בדבר. ואין העני רשאי ליקח מהם רצועה לסנדלו אלא א"כ התנה עמו במעמד אנשי העיר דברי רבי יעקב שאמר משום ר"מ ורבן [שמעון בן] גמליאל מיקל. הגאונים ז"ל פירשו אין מדקדקין בדבר שאין אומרין דיי לנו כך וכך לסעודתינו לא נפסיד כל הזוזים הללו בסעודה אחת ורבינו שלמה פירש מגבית פורים לפורים מעות שגובין הגבאין מבני העיר לחלק לעניים לסעודת פורים יתנום כולם לעניים לפורים ואין מדקדקין בדבר לומר דיים בפחות והמותר יפול בכיס של צדקה ופסקו רבינו יצחק פאסי ורבינו ישעיה זצ"ל דהלכה כרבן [שמעון בן] גמליאל ורשאי העני ליקח מהן מה שלבו חפץ:

Siman 203

<b>דין הספד ותענית בי"ד וט"ו באדר ראשון ושני ודין אבילות והבריית אבלים בפורים.</b>
תנו רבנן קראו את המגילה ונתעברה השנה קורין אותה באדר שני ר' אליעזר ב"ר יוסי אומר משום ר' זכריה בן הקצב אין קורין אותה באדר שני שכל המצות שנוהגת בשני נוהגות בראשון רבן שמעון בן גמליאל [אומר] משום ר' יוסי אף קורין אותה באדר שני שכל המצות שנוהגות בשני אין נוהגות בראשון ושוין בהספד ותענית שאסורין בזה ובזה אמר ר' חייא בר אשי אמר רב הלכה כרבן שמעון בן גמליאל שאמר משום ר' יוסי למדנו מכן שאדר שני הוא עיקר למקרא מגילה ולכל דבר והא דתניא ושוין בהספד ובתענית שאסורין בזה ובזה ורבינו שלמה זצ"ל פי' אסורין בזה ובזה יום ארבעה עשר וחמשה עשר שבשניהן ורבינו ישעיה זצ"ל פי' אסורין ארבעה עשר וחמשה עשר דאדר ראשון ודאדר שני העיירות בארבעה עשר והכרכין בחמשה עשר אבל לאסור את של זה בזה לא נאמר אלא באדר שני שקורין בו את המגילה הא למדת שארבעה עשר וחמשה עשר באדר בין באדר ראשון בין באדר שני אסורין בהספד ותענית ועל כן נהגו לומר צדוק הדין יחד כמו שכתבנו בערוגה זו שלמעלה הלכה קצ"ב וכן תמצא שם מהו להברות את האבל בפורים וזו תשובות רבינו גרשום מאור הגולה זצ"ל השיב לענין אבילות וששאלתם מי שאירעו אבל בר מינן בפורים אם נהגו בו אבילות אם לאו כך דעתי נוטה שנוהג אבילות בפורים שלא מנו רבותינו ז"ל במשנה ימים שאין אבילות נוהג בהם אלא שבת ורגלים וראש השנה ויום הכיפורים אבל ראשי חדשים וחנוכה ופורים לא ואם תאמר בפורים לא תנהיג בו אבילות דהא כתיב ימי משתה ושמחה הא תני ר' יוסף שמחה מלמד שאסור בהספד ותו לא מידי וכן בחנוכה וכן בראשי חדשים:

Siman 204

<b>דין מלאכה בפורים.</b>
ופורים לא איתסר במלאכה אלא בדוכתא דנהגו בה איסורא דמעיקרא כתיב שמחה ומשתה ויום טוב ולבסוף כתיב לעשות אותם ימי משתה ושמחה ואילו יום טוב לא קיבלו עילוייהו. גרסינן בירושלמי היה כותבה דורשה ומגיהה הדא אמרה שהוא מותר בעשיית מלאכה. ומאן דאזל מדוכתא דלא נהיגי איסורא בדוכתא דנהיגי לבטל בהדייהו כי הא דרב חזייא לההוא גברא דשדא כיתנא בפוריא ולטייה ולא צמח כיתנא ואמרינן מכדי יום טוב לא קבילו עלוייהו אמאי לטייה ואמרינן דברים המותרין ואחרים נהגו בו איסור הוה ומשום הכי לטייה ומנלן דמנהגא דאיסורא מילתא היא דאמר רב שמן בר אבא אמר ר' יוחנן אמר קרא שמע בני מוסר אביך ואל תטוש תורת אמך ואפי' במקום שנהגו לא נהגו אלא ביום מקרא מגילה עצמה אבל לאסור את של זה בזה אינו מנהג:
תמה הערוגה הששית בסדר פורים להשית הממולאה בתאר השבלים הטובות מאירות כעששית קמה באלומות המוסר הלכות שנים עשר וסימנם פור הו"א הגורל:

Siman 205

<b>הערוגה השביעית סדר פסח ובכללה לקטתי הלכות חולו של מועד:</b>
<b>דין שבת שלפני הפסח למה קורין אותו שבת הגדול.</b>
מצאתי בפרדס שחיבר רבינו שלמה זצ"ל שבת שלפני הפסח נהגו לקרותו שבת הגדול והטעם לפי שניסן שבו יצאו ישראל ממצרים היה [הפסח] בחמישי בשבת דהכי אמרינן בסדר עולם ומקחו של פסח מצרים היה בעשור לחודש שלפני הפסח ופחדו ישראל ואמרו הן נזבח את תועבת מצרים לעיניהם ולא יסקלונו אמר להם הקב"ה עתה תראו הפלא אשר אעשה וצוה להיות משמרת עד ארבעה עשר והיו הכבשים צועקים ומצרים היו שומעין ומיעיהן היו נחתכין והיו נידונין ביגונות לבם ולא הזיקו לישראל מאומה כי כולם נפלו בחולי רע ומר מפני הכעס. ועל שנעשו נסים לישראל באותו שבת אשר לפני הפסח לפיכך נקרא שבת הגדול שבת שלפני הפסח. וכן נהגו לקרות שבתות לשלש רגלים וכן דרש קצין אחד ר' יצחק יוסקונטו בארץ הגר. טעם אחר לפי שמאחרין העם בשבת שלפני הפסח לשמוע הדרשה עד אחר חצות סמוך למנחה עד שדורשין שם הלכות ביעור והלכות שמירת המצות. הלכות מלאכת יום טוב הלכות חולו של מועד הלכות עשיית ליל ערב הפסח ועוד כדי לספר גבורות אלהינו איך באו אבותינו במצרים איך הוציאם בתועפות ראם לו וקרע לנו את הים ולספר ולדרוש בקהל את כל אשר עשה ומושך הרבה והעם אינן נפטרין לבתיהן עד שישמעו שיגמור [את הכל] שאם לא ישמעו עכשיו אימתי ישמעו הרי פסח יבא בשבוע זאת שלאחר שבת ושמא עד עכשו לא שמעו אי נמי שמעו עכשיו הוא העיקר לחזור ולהזכירם ומפני משך זה נראה בעיני העם היום גדול וארוך יותר מיום אחר ועל כן קראו לשבת זה שבת הגדול. כיוצא בדבר אתה אומר צום הגדול צומא רבא לפי שכל היום הן עומדין בבית הכנסת להתפלל נראה היום ארוך וגדול ועל כן קראו שמו גדול ורבא ומנהג בני אדם כשאינן הולכין לכאן ולכאן כל היום אלא יושבין במקום אחד ואין להם מה לעשות מנהג לומר כמה זה יום גדול:

Siman 206

<b>דין ביעור חמץ וברכתו ובטולו.</b>
תנן התם אור לארבעה עשר בודקין את החמץ לאור הנר. ואוקימנא בגמרא דהאי אור אורתא הוא דהיינו לילי ארבעה עשר ואע"פ שעד ארבע שעות למחר ביום ארבעה עשר מותרין באכילת חמץ ואפילו הכי קדמינן ובדקינן מאורתא לפי שבערב בני אדם מצויין בבתיהם ואם תאמר א"כ יבדוק בשחרית שהרי בני אדם מצויין בשחרית בבתיהן הא לך טעם אחר לפי שאור הנר יפה לבדיקה שהרי אי אפשר לבדוק בחורין ובסדקין אלא על ידי נר ואור הנר עיקרו בלילה אבל ביום אור הנר כהה מפני אורו של יום ואפי' במקום חושך. וצריך הבודק לברך קודם בדיקה דקיימא לן כל המצות כולן מברך עליהן עובר לעשייתן. מאי מברך בא"י אמ"ה אקב"ו על ביעור חמץ. וזמן אינו מנהגינו לברך אמנם בעל הדברות כתב איכא מאן דבריך זמן פי' שהחיינו דהא מזמן לזמן קאתי. ואיכא דלא בריך דהא לא קבע ליה זמן דהא מפרש ויוצא בשיירה שדעתו לחזור ואפילו מראש השנה צריך לבער. ומי שלא בדק אור ארבעה עשר יבדוק שחרית ובתוך המועד ולאחר מועד. ומאן דבריך סבר מידי דהוי אפדיון הבן דמברך זמן כל יומא בתר שלשים יום ומסתברא דרשות הוא ומנהגא דילן לברך.
ואחי ר' בנימין נר"ו פי' הטעם מה שלא נהגנו לברך זמן שהרי הבדיקה אינה עיקר המצוה ומן התורה בביטול לבד דיי לו דכתיב תשביתו שאור מבתיכם ומתרגמינן תבטלון וכמו ששנינו הרי שהיה הולך לשחוט את פסחו ולמול את בנו ולאכול סעודת אירוסין בבית חמיו ונזכר שיש לו חמץ בתוך ביתו אם יכול לחזור ולבער ולחזור למצותו יחזור ואם לאו יבטל בלבו הא למדת שהביטול עיקר המצוה אלא שהצריכוהו חכמים לבדוק גזירה שמא ימצא ברשותו לאחר הביטול גלוסקא יפיפיה ודעתו עלי' וניחא ליה שתהא ברשותו כדי שיזכה בה לאחר הפסח ונמצא עובר עלי' בבל יראה ובל ימצא ועל כן חייבו חכמים לבדוק ולחפש אחריו אם כן כיון שאין הבדיקה לבד עיקר המצוה אלא הרי הוא עדיין תלוי' בביטול שאם בדק ולא ביטל את הסמוי מן העין הרי הוא עובר בבל ימצא על הסמוי אלא אם כן חבוי שלשה טפחים א"כ אין לברך שהחיינו על הבדיקה והבטול אינו טעון ברכה כלל שהרי שנינו מבטלו בלבו אחד שבת ואחד יום טוב ועיקר הברכה שאנו מברכין על ביעור חמץ אינה אלא על הבדיקה ולשון ביעור כמו בערתי הקודש מן הבית והוא לשון פינוי שמפנה אותו מבית אף כאן שמפנה אותו להוציאו ואל תתמה על מה שמברכין בה וצונו שהרי נר חנוכה וימים טובים של גליות וכמה מצות מדבריהן מברכין עליהן על שם לא תסור מן הדבר אי נמי שאל אביך ויגדך. עוד כתב בעל הדברות שאם יש לו כמה בתים לבדוק אינו מברך אלא ברכה אחת כדאמרינן גבי שחיטה שאינו מברך אלא ברכה אחת על כמה בהמות. נראה בעיני שכל זמן שלא אמר כל חמירא בודק כל הבתים שיש לו לבדוק ואינו צריך לברך פעם שנייה אבל אם אמר כל חמירא גילה בדעתו שאין סומך עוד על הברכה של בדיקה ראשונה וצריך לברך או שמא יש לומר כיון שהביטול צורך לבדיקה הוא לא חשיבא הפסקה ואין צריך לחזור ולברך. כתב רבינו סעדיה זצ"ל מי שבירך על ביעור חמץ אין לו להפסיק ולשוח עד שיבטל ואם שח בין ברכה לביטול חוזר ומברך וכן כתב רבינו האיי גאון זצ"ל ירושה לנו מאבותינו שלא ישיח עד שיגמור כדי שלא ישיח דעתו כי כשהוא נמנע מן השיחה לבו מוכן למעשה. ומי שלא עשה כן לא יצא ידי חובתו וכן עמא דבר.
ובעל הדברות כתב איכא דמידמי לה לתפילין שאם שח בין תפילה לתפילה חוזר ומברך ומסתבר דלא דמי לתפילין דהתם תרתי מצות נינהו וצריך לברך על שתיהן אבל הכא כולה חדא מילתא הוא דהא כל שעה שהוא אוכל אינו נמנע מלשוח. וכל זמן שיושב בסוכה אינו מברך אלא [ברכה] אחת וכ"ז שדעתו לשתות אינו מברך אלא אחת הכא נמי כל זמן שהוא מתעסק בבדיקה הרשות בידו לשוח והמחמיר יחמיר על עצמו וכן כתב אחי ר' בנימין נר"ו דכיון שהברכה על הבדיקה הוא באה מיד שהתחיל לבדוק יצא ידי חובתו ויש לו לשוח כרצונו כדין שאר ברכות:
ועוד הוסיף אחי לומר שאם אחר שבירך קודם שהתחיל לבדוק שח מענייני הבדיקה כגון שאמר הדלק לי את הנר שאבדוק וזולתו יצא ידי ברכה ואין צריך לחזור ולברך ברכה אחרת כדאמרי' גבי טול ברוך. וכל זה נראה בעיני עיקר מכ"מ המנהג שנהגו שלא להפסיק ולשוח מנהג הגון וכשר הוא.
מצאתי בתשובות [הגאונים] כשמברך אדם על ביעור חמץ אינו חושש אם אינו מוצא דמ"מ ביעור חמץ הוא שמחזר אחריו לבערו וחייב לברך.
ואחי ר' בנימין נר"ו כתב דלא סבירא ליה שכיון שהברכה הוא על הבדיקה ועיקר הבדיקה הוא הביעור שמבערו ומפניהו [להוציאם] מביתו על מה יברך והלא אינו מבער ואינה מפנה [ואינו] עושה שום דבר. ובהלכות פסח של רבינו [שלמה] זצ"ל מוכיח כן שכתב אור לארבעה עשר בודקין את החמץ לאור הנר ובככר ראשון שמוצא מברך על ביעור חמץ מדקאמר בככר ראשון שמוצא מברך ש"מ שאם אינו מוצא אינו מברך. ועוד כתב אחי שהבודק בבית אחרים מברך על הביעור חמץ ומבטל אחר כך שהרי כמה מצוות אדם נעשה שליח חבירו ומברך עליהן אע"ג שאינן שלו כגון חלה ותרומה ונר חנוכה וזולתן לפי ששלוחו של אדם כמותו וכשמבטל ואומר כל חמירא לא יאמר דאיכא ברשותי שהרי הרשות אינו שלו אלא יאמר כל חמירא דאיכא ברשותיה דפלוני דלא ידע בי' ודלא מבער ליה ליבטל ולהוי (הפקר) כעפרא או יאמר אותו הבודק עם הבעל הבית וילמדהו לאומרו אות באות או בלשון הקודש או בלשון לעז או בכל לשון שיבין. כתב רבינו שלמה זצ"ל בהל' פסח אור לארבעה עשר בודקין את החמץ לאור הנר ובככר ראשון שמוצא מברך על ביעור חמץ ואחר כך הולך ומחפש לכאן ולכאן בכל מקום שהרגיל להשתמש בו חמץ. סיים לבדוק ובא להצניע מזון שתי סעודות ששייר לפניו מבטל באמירה [את] הסמוי מן העין כדכתיב תשביתו שאור מבתיכם. ואמר כל חמירא דאיכא בביתי הדין דלא חמיתיה ודלא ביערתיה ליבטיל וליהוי כעפרא. ובהלכות גדולות מצאתיה וכן עיקר. והחמץ הנמצא אתו אוכל ומאכיל למחרתו כל ארבע שעות ותולין כל שעה חמישית ובתחילת שעה ששית יבערנו או באור או בכל דבר שיאבד שלא יראה ושלא יהי' עוד ברשותו. ואע"ג דאתותב ר' יהודה במאי דאמר חמץ בפסח בשריפה אפילו הכי עבדינן כוותיה דסתם לן תנא כוותיה. בפרק בתרא דתמורה דתנן אלו הנשרפין כו' וקא חשיב חמץ בפסח דנהי ודאי דבביטול בעלמא סגי ליה דכתיב תשביתו שאור מיהו עיקר מצות ביעור בשריפה כר' יהודה ועושה לו מדורה קטנה ושורפו אבל במדורת כירתו אם יש עלי' דוד או סיר או יורה אסור לשורפו שם פן יהנה ממנו שהוא אסור בהנאה ואם לא שורפו בכירתו ובשעת שריפה לא יברך כלום ולהוציא מלבם של אותם בני אדם שמברכין בשעת שריפה וסבורים שזה ביעור שמברכין עליו ולא היא כי מה שמפנה ביתו מן החמץ קורא ביעור כמו ביערתי הקודש מן הבית ומה שכתב דעיקר מצות ביעור בשריפה דוקא בשעה ששית תדע לך שהוא כן דקאמר דעיקר מצות ביעור ועושה לו מדורה קטנה ושורפו בפני עצמו שלא יהנה ממנו שהרי הוא אסור בהנאה אבל קודם שעה ששית השבתתו בכל דבר ואפילו לר' יהודה והכי איתא בגמרא בהדיא. ואם חל ארבעה עשר להיות בשבת בודקין בליל ששי שהיא ליל י"ג ומה שהוא משייר יניחנו בצנעה שיאכל ממנו עד ארבע שעות בשבת.
מצאתי בשם רבינו האיי גאון זצ"ל ארבעה עשר שחל להיות בשבת כך אנו עושין וכך אנו נוהגין מבערין את הכל מלפני השבת ואין משירין אלא מזון שתי סעודות ואין אנו מבשלין לא מיני חטים ולא מיני קמח שלא יצטרך להדיח קערה בשביל חמץ וכיון שאין צריך לאכול בהן במנחה אסור להדיחן וכן מצאתי לגאונים אחרים ז"ל. ושיור פתיתין שמשייר לפניו בשבת שחרית מבטלן בלבו ודיו. חמץ שנפלה עליו מפולת הרי הוא כמבוער וצריך לבטלו בלבו. רבן שמעון בן גמליאל אומר כל שאין הכלב יכול לחפש אחריו. תאנא כמה חפישת הכלב שלשה טפחים. ואם רשאין לעסוק במלאכה או בלימוד ליל הביעור קודם בדיקה כללתי' עם מלאכת ארבעה עשר והרי הוא לפנינו בהלכה ר"ט:

Siman 207

<b>דין הגעלת כלים וטהרתן.</b>
וכלים שנשתמש בהן חמץ בכל השנה אסור להשתמש בהן בפסח עד שיטהרם כדרך תשמישתן דגמרינן להו מגיעולי נכרים דתניא הלוקח כלי תשמיש מן הנכרי דברים שלא נשתמש בהן כל עיקר מטבילן והן טהורין דברים שנשתמש בהן על ידי צונן כגון כוסות קיתונות וצלוחיות מדיחן ומטבילן והן טהורים והא לך סדר ההגעלה כאשר מצאתי לגאונים ז"ל מדיח יורה גדולה ומגעילה ברותחין ומכשירה ושוטפה בצונן ומפליטה (מחמין) [מחמץ] תחילה ואח"כ מרתיח בהן מים בלא שיעור ומגעיל בהן יורות קטנים סכינים ועץ פרור וכלים הצריכים כלי ראשון ויזהר שלא ינוחו המים מן הרתיחה שאם ינוחו אסור להגעיל בהם כלים אחרים ונוטלן ושוטפן בצונן ואח"כ ממלא היורה הגדולה מים וסותם שפתה בטיט ומגעילה כמשפט הראשון [ושופכן] ושוטפן בצונן. ובשערים של רבינו האיי גאון זצ"ל מפרש המגעיל כלים בכלי צריך שיגעיל גדול תחילה ויתן מים שניים ויגעיל לתוכו הכלים הקטנים ויזהר שלא תנוח היורה מרתיחתה לפי שחוזרין ונבלעים בתוכה ולאחר הגעלת הקטנים חוזר ומגעילה כמשפט הראשון שלא תצטנן אלא מתוך טהרה אבל הקטנים אע"פ שנגעלו זה אחר זה כולם טהורים לפי שכל זמן שהמים רותחין אין כלי שבתוכו בולע אלא פולט.
ורבינו שלמה זצ"ל פי' אומר ר' שיורה שמגעילין בה אין צריך לחזור ולהגעילה ובלבד שישליך ממנה המים כשהן רותחין קודם שישקוטו המים מרתיחתן שלא תצטנן מתוכה ותחזור ותבלע וידיחנה מיד בצונן ואף כלים קטנים צריך להדיחן בצונן אחר שהגעילן והרתיחן. ובעל התרומות כתב בהלכות איסור והיתר פי' מורי אבי זצ"ל דהגעלת מדין לא היתה בכלים שאינן בני יומן דליפגם ולא אסר הכתוב אלא דוקא בני יומן וצוה להגעילן ודוקא כלים קטנים הנגעלים בכלי גדול המחזיק ששים כמוהו דאילו כלי גדול שאין האחד מחזיק ששים כמוהו המים נאסרים מחמת פליטת כלי הנגעל וחוזרין ונבלעין בכלי שמגעילין בו הילכך עכשיו נכון להמתין שלא יגעלו עד שאינן בני יומן דאז המים שביורה אפי' אין בהם ששים אינם נאסרין מחמת בליעת איסור כיון שאינן בני יומן דהא [אינן] אלא ליפגם הוא. אמנם ערב הפסח שמגעילין כלים משום איסור חמץ מותר להגעיל אפי' כלים בני יומן שנשתמש בהן על ידי חמץ רותח באותו יום משום דהוי נותן טעם בר נותן טעם של היתר קודם שיהא בה אסור כמו דגים שעלו בקערה שמותר לאוכלן בכותח משום דטעם בשר נכנס בקערה ומן הקערה בדגים הרי כאן שנים ועדיין דגים היתר קודם שיאכלם בכותח [שיש] בו נסיובי דחלבא הכא נמי טעם חמץ נכנס בקערה ומן הקערה למים כל שכן כשמגעילה הרי כאן שלש קודם שיבוא לידי איסור חמץ ואע"פ שיש אומרין דווקא דגים שעלו בקערה רותחת או דגים רותחין שעלו בקערה מותרין אבל נתבשלו אסורין מכל מקום גבי חמץ שיש בו שלשה נותני טעם של היתר הכל מותר מיהו צריך ליזהר שלא יגעיל ערב הפסח אחר ארבע שעות כי אם כלים שאינן בני יומן דכיון דמטא זמן איסור חמץ ליכא כאן נותן טעם בר נותן טעם של היתר דטעם חמץ שכבר נכנס בקערה כשנפלט במים לאחר ארבע שעות נאסרו המים מיד ונעשו כנבילה וכי חוזרין ונבלעין בכלי חוזרין ואוסרין אותו. וכשמגעילן מנהג הוא כשמוציאין הכלי הנגעל מתוך היורה מיד שופכין עליו מים צונן וכן פירש מר רב האי גאון זצ"ל ומר רב קילאו זצ"ל ותימה למרי רבינו אם בשביל המים שנאסרו שחוזרין ונבלעין בכלי מה תקנה בצונן הללו הלא קודם (שהפסיק) שהספיק לשוטפו בצוננים יש לומר שהמים של איסור נבלעין בכלי ועוד אי המים אם אסורין כגון המים שאין בהם ששים כדי הכלי הנגעל א"כ אף בתוך היורה רותחת קודם שהוציא הכלי משם נבלעין בכלי אלא אם אין מגעילין לעולם כי אם כלי שאין בן יומן או כלי קטן שיש ששים במים כנגד הכלי הנגעל שאז המים מותרין.
ומה שנהגו לשפוך מים צונן על הכלי נראה למורי רבינו דקיימא לן כרבנן בפרק דם חטאת דאמרי מריקה בחמין ושטיפה בצונן והתם נמי אמרינן מאי טעמא דרבנן מידי דהוה אגיעולי נכרים והוא הדין דגיעולי נכרים מדמינן לקדשים וכיון שאין להגעיל כלי עד שהוא [אינו] בן יומן שלא יהיו המים אסורין א"כ מותר להגעיל כלי איסור בכלי כשר והכל מותר. ואמנם מחמירין בכלי איסור שאינו בן יומו אז פשיטא שהכלי שרוצה להגעיל יהא אסור ושיעור אינו בן יומו זה מעת לעת.
ורבינו תם זצ"ל כתב שאין להגעיל אלא בקדירה דלאו בר יומא. ואין להגעילה אלא במי היתר.
ובעל הדברות כתב מסתברא שאין צריך לסלקן קודם שתנוח הרתיחה ולא להניחן שם עד שתנוח אלא מסלקן בכל עת שירצה ולבסוף יגעילנה וישטפנה כשהיא רותחת וישטוף הכלים בצונן להעביר חמין שעליה וטעמא משום מורקן ושוטפן מריקה בחמין ושטיפה בצונן. כדאמרינן בפ' דם חטאת אותה פרט לתרומה.
ורבינו ישעיה זצ"ל כתב כמה אנשים גדולים ראיתי דבריהם שנושאין ונותנין בזה יש אומרים שצריך להגעיל היורה הגדולה קודם שיגעיל לתוכה כלים קטנים שאם לא יגעילנה מקודם הפליטה שלה שלא יסור חוזרת ונבלעת באותן הכלים ויש אומרין שלאחר שהגעיל בתוכה את הכלים צריכה הגעלה מפני שבלעה את פליטתן אבל הכלים אינם בולעים את פליטתה דכיון שהן טרודין לפלוט אינן בולעים ויש מהן מתירין משום נותן טעם בר נותן טעם ונסתבכו באלו הדברים מאוד וטורח הוא עלי לכתוב כל הדברים ומה יש להשיב עליהם אבל הנכון בעיני זהו אע"פ שהיורה אסורה מותר להגעיל לתוכה כלים אך אם ינקה אותה יפה שלא תהא מלאה זוהמא. ואותו הגיעול שהיא פולטת הוא מתבטל במים עד שהמים מותרין בשתייה וכיון שבטל הגיעול במים אין בו כח לאסור את הכלים שכשהן בולעין לא האיסור לבד הן בולעין אלא המים שהגיעול מעורב בהן והרי אותן המים מותרין בשתייה וכן נמי הגיעול שיצא מן הכלים נתבטל מן המים וכשבולעת היורה הגדולה מן המים בולעת המים שהגיעול מעורב בהן ולא הגיעול לבדו ואותן המים מותרין בשתייה הלכך אם הוגעלה היורה תחילה אינה צריכה הגעלה פעם שנייה וכן מותר להגעיל כלים אחר כלים ואין לחוש שהגיעול הראשון יבליע בשני שראשון ראשון יוצא ובטל במים ואע"פ שנחה היורה מרתיחתה אין בכך כלום שכבר הגיעול נתבטל במים ומה שחוזרין ובולעין התר גמור בולעין כמו שבארתי שם בפרק כל הבשר.
כתב בעל היראים זצ"ל וכי מכשר למאני הפסח מגעילן ברותחין ואפילו כלים שנשתמשו בהן באור בחמין מגעילן בחמין כיון דהתירא בלע אע"ג דכי פליט איסורא פליט סגיא ליה ברותחין עד כאן לשונו. וזה כלל קצר לסדר הגעלה תחילה מניח יורה גדולה על הגחלים שלא תהא בת יומא וממלא אותה מים ומרתיחה ובעוד שהיא רותחת מגעיל בתוכה כל הכלים הצריכין הגעלה כגון יורות וקומקומוסין ומחמי חמין ועץ פרור וקערות וצריך תחילה להדיחן יפה ולהעביר זוהמתו קודם שיגעילן ואחר ההגעלה שוטפן מיד בצונן ואין צריך להטבילן וגם להעביר החלודה. כתב רבינו שלמה זצ"ל שאין צריך אמנם בהגעלת כלים הלקוחים מן הגוים צריך להעביר כל חלודתן כדילפינן מאך את הזהב ואת הכסף קודם שיגעילן ואחר ההגעלה שוטפן בצונן ומטבילן וקערות אע"פ שדרך תשמישן על ידי עירוי מגעילן ברותחין בכלי ראשון דקיימא לן דעירוי ככלי ראשון וכן מצאתי בתשובות הגאונים ז"ל. קערות מגעילן בכלי ראשון ברותחין שמא פעמים בשאר ימות השנה אדם מכסה בהן מחבת רותח ובולעת מהמאכל כשהוא מרותח. ועוד מצאתי רבינו הגדול היה מגעיל קערות בכלי ראשון ברותחין מפני שני דברים האחת מפני שאין אדם יכול לכוון לשפוך מן כלי ראשון על הכלים בשעת רתיחה ועוד מפני שפעמים משימין קערה על המחבת מרותחת או תוך יורה מרותחת בשאר ימות השנה ונמצא תשמישה על ידי כלי ראשון. וכן כתב ג"כ רבינו שלמה זצ"ל.
אך בעל היראים ז"ל כתב קערות שבליעתן על ידי עירוי פליטתן על ידי עירוי וכי שקיל מיא ושדי עלייהו שפיר דמי. וכן כפות של עץ שאוכלין בהן מגעילן בכלי שני לפי שהן קטנים ונהגו להגעילן בכלי ראשון וכן מנהג פשוט אצלינו להגעילן בכלי ראשון וכן הורה אחינו השני מורי ר' יהודה ב"ר בנימין זצ"ל. ודוקא קערות של מתכת או של עץ יש להן תקנה בהגעלה אבל קערות של חרס אין להם תקנה כלל. והני מאני דצריפו בין שחורים בין ירוקים בין לבנים ואפי' חלקים דינן ככלי חרס ואין להם תקנה בהגעלה דאמר אמימר חזינא למאני דקוניא דמדייתי ובלעי ואע"ג דשיעי התורה העידה על כלי חרס שאינו יוצא מדי דפיו לעולם דכתיב וכלי חרס אשר תבושל בו ישבר וצריך לחדשן בפסח אבל ישנים אין משתמשין בהם.
וכתב רבינו שלמה זצ"ל הסכינים מגעילן ברותחין בכלי ראשון שפעמים שתוחבין בהן דבר מיורה רותחת שעל האור ואינם בכלל כל דבר אשר (יעבור) [יבא] באש תעבירו באש ואע"פ שתוחבין בהן דבר [חם] ונותנין כנגד האור לצלותו מפני שאין זה דרך תשמישו ולא דבר הכתוב אלא בשפוד ובאסכלה שכל תשמישן באור וטהרתן [באור] עד שמתלבנין.
ורבינו תם זצ"ל כתב הני מילי דסגי ליה ברותחין סכין קטן אבל גדול בעי ליבון כדגרסינן בירושלמי גבי גיעול נכרים הסכין שפה והיא טהורה אמר ר' אבא הדא דתימר בסכין קטן אבל גדול בעי ליבון.
ורבינו ישעיה זצ"ל פי' הני מילי דצריכין הגעלה בסכינים גדולים שצולין בראשיהם חמין כמין שפוד אבל סכינים קטנים שמשתמשין בהן בחתיכה נטהרין בשיפה בלבד דתנן בשלהי ע"ז הסכין שפה והיא טהורה וכן פי' בס' המכריע וזה לשונו תנן הסכין שפה והיא טהורה אמר רב ונועצה עשר פעמים בקרקע אמר רבא ובמקום קשה אמר רב כהנא ובסכין יפה שאין בו גומות. אמר ר' הונא בריה דר' יהושע לוכל בה צונן כי הא (דברי) דמר יהודה כו' פי' המורה שפה לוטשה באבן של נפחין לשון שופינא לימא בלע"ז ונועצה אע"פ ששפה ויש אומרין שפה משפשפה בבגד צמר שאינו חלק ומעביר שמנוניתה ואוכל בה צונן אבל דבר רותח אסור לחתוך בה עד שיגעילנה ברותחין ובכלי ראשון כדאמרינן בפרק כל שעה לעניין חמץ בפסח ואינו נראה מה שפירש המורה ונועצה אחר ששפה דהא מעשה דשבור מלכא דאייתי ראיה מיניה אין שם לא נעיצה ולא שיפה וגם מה שפירש שהשיפה אינה מטהרת אלא לוכל בה צונן אבל דבר רותח אסור לחתוך בה עד שיגעילנה ברותחין קשיא לי טובא ואינו נראה לי מפני שפשט המשנה אינו מוכיח כן דהכי תנן הלוקח כלי תשמיש מן הנכרים את שדרכן להטביל יטביל להגעיל יגעיל ללבן באור ילבן השפוד והאסכלה מלבן באור והסכין שפה והיא טהורה משמע מתוך דברי המשנה כמו שההגעלה והליבון מטהרין את הכלים כך השפישה מטהרת את הסכין ואפילו לוכל בה רותח שהרי דין כל הכלים שוה ופסק כיצד היא טהרתן כפי מה שמתפרשין הכלים דרישא ומציעתא מתפרשת נמי הסכין דסיפא מה אלו לוכל בהן רותחין אף הסכין נמי לחתוך בה רותח דסיפא דומיא דמציעיתא ורישא קתני. דהא סתמא תני סיפא והיא טהורה דמשמע לכל דבר כדמשמע רישא ומציעתא משום הכי נטהרת בשיפה ולא הצריכוהו הגעלה כשאר כל הכלים מפני שכל הכלים יש להם בית קיבול הלכך בולעין הרבה וצריכין הגעלה אבל הסכין שהיא פשוטה ואין שימושה אלא בחתיכה שיפה סגי שהשיפה מסירה מעליה כל קליפה העליונה שהאיסור דבוק בה ועוד שדרך הסכין לשופה ואין דרך הכלים לשופן משום הכי תנא שיפה גבי סכין ולעולם בשיפה בלבד היא נטהרת מכל מה שבלעה על ידי חתיכה כדקתני מתניתין ומאי דאמרינן לוכל בה צונן נראה לי לפרש דרב הונא דאמר נועצה עשר פעמים ונטהרת בכך ואתא רבא לפרושי מילתא דוקא בקרקע קשה ואתא רב כהנא לפרושי מילתיה דוקא בסכין יפה שאין בה גומות ואתא רב הונא בריה דר' יהושע נמי לפרושי מילתיה דרב הונא. דהא דאמר רב הונא דהיא ניתרת בנעיצה דוקא לוכל בה צונן כמעשה דשבור מלכא. אבל לוכל בה רותח צריכה שיפה כדקתני מתניתין.
והאי דאמרינן בפרק כל שעה והילכתא אידי ואידי ברותחין נראה לי שיש חילוק בין סכין לסכין דהכי גרסינן בירושלמי בהילכתן רב אבא בשם ר' יהודה דהא דתימר בסכין קטנה אבל בסכין גדולה צריכה ליבון והליבון שאמרו שיהא מתיז ניצוצות פי' ר' אבא אמתניתין קאי דהאי דתנן שפה והיא טהורה דוקא בסכין קטן דלא חזי אלא למיחתך בה ולא חזיא לצלות בה ההיא היא דנטהרת על ידי שיפה אבל בסכין גדולה שצולן בה בשר לפעמים כמו שפוד אינה נטהרת אלא על ידי ליבון כמו שפוד ואסכלה והכי תניא בתוספתא דע"ז הסכינין והשפודין והאסכלות מלבנן באור והן טהורין ובודאי הנהו בסכינים [גדולים] מיירי דומיא דשפודין שפעמים שצולין בהם. ובהלכה קמייתא דחולין נמי מיירי שליבנה באור בסכין גדולה דחזי לצלות בה קאמר דאפי' לחתוך בה אסור עד שילבנה ויטהרנה כהילכתא וההיא דפרק כל שעה דבעא מיניה רבינא מרב אשי הני סכינא דפיסחא היכי עבדינן להו בסכינים גדולים מיירי דפעמים שצולין עיסה ושופדין בהם כעין שפוד. ומשום דאקשינן דמתניתין דמס' ע"ז אמתניתין דזבחים דהכא תנן מלבנין והכא תנן השפוד והאסכלה מגעילן ברותחין ופרוקי בה תרי פרוקי רב פפא פריק האי גריר והאי לא גריר ורב אשי פריק האי היתרא בלע משום הכי בעא מיני הני סכיני דפסחא דאישתמשו בהו כולא שתא בחמירא היכי מטהרינן להו בפסחא משום דהני סכינים דמו לההיא דזבחים בחדא מילתא דהיתירא בלעי ולגעולי נכרים כחדא מילתא דקריר איסורייהו וברישא אהדר ליה פרזליהו בנורא משום דקריר ודמי לגעולי נכרים כטעמא דרב פפא ולבסוף הדר ביה ואמר הלכתא אידי ואידי ברותחין כטעמא דידי משום דהתירא קא בלע כדתנן בזבחים וכל זה סכינים גדולים ששופדים ואופין בהן עיסה. אבל לעולם בסכינים קטנים שמשתמשין בהן על ידי חתיכה בלבד בשיפה הן נטהרין כדתנן במתני' ואם הגעילן נמי ברותחין כל שכן שהן טהורין דכלי קיבול נטהרין ברותחין וכל שכן הפשוטין. עד כאן דברי המכריע.
הנה מדברי כולם אנו לומדין שהסכינים בין גדולים בין קטנים נטהרין בפסח בהגעלה.
כתב בעל הדברות ז"ל המדוכות ובורמי דגללי שקורין לפיי"ש בלע"ז וכלי אבנים וכלי גללים הנקראים מאני מדרא דינן כשל מתכת וסגי להו בפליטה ולא דמי לכלי חרש באיסור והיתר וכן הלכתא ובשם רבינו יצחק זצ"ל שמעתי שאין צריך כלום והביא ראיה מתוספות קדשים דתניא כלי אבנים כלי גללים וכלי אדמה אין טעונין מריקה ושטיפה [אלא הדחה] וכן מצאתי לגאונים אחרים ז"ל ובורמי דגללי משפטן ככלי מתכות ומרתיחן במים ברותחין ויש אחרים מחמירין בדבר וזה לשונם שאל ר' את רבינו תם ז"ל על מדוכין שלנו אם צריך להגעילם והתיר לו ושוב חזר בו ואע"פ שהיה מתיר המדוכין של נכרים בהגעלה דדוקא הנהו דאיסורן מתורת חמץ דהחימוץ שהוא קשה אינו יוצא על ידי הגעלה אבל של נכרים דלא אסירי אלא משום שמנונית של איסור יוצא על ידי הגעלה ולא ידע ר' מינה ליה לפרושי שמעתין דאפי' על ידי הגעלה לא טפי מכלים המבשלים בהן כל ימות השנה וכן עשה ר' שמשון בר' יונה זצ"ל בסדר שלו שע"י הגעלה אסירי ור' אומר שאפילו הגעלה אינן צריכין. מדוכות של אבן אפילו נשתמש בהן חמין ברותחין דכלי אבן אין בולעין וראיה לדבר דתניא בתוספתא זבחים פרק כל התדיר גבי כל הכלים המבשלים ואוכלין שם הקדשים. כלי אבנים כלי גללים כלי אדמה לא היו טעונין מריקה ושטיפה אלא הדחה הרי לך דלא בלעי וכן הורה הרב ר' יצחק בר מלכי צדק זצ"ל מספונטו. שמשתמשים באילפס הנעשים מאבנים שהן מותרין בפסח ואין צריכין אלא הדחה.
ורבינו ישעיה זצ"ל כתב בספר המכריע על האלפסין שלנו שהן חתוכין מאבני שיש [ראיתי מחלוקת] בין החכמים בהגעלתן.
רבינו יצחק מספונטו זצ"ל כתב בפרק שני דכלים גבי כלי חרס וכלי נתר טומאתן שוה ובע"ז בפרק אין מעמידין אמרינן מאי כלי נתר אמר ר' יוסי בר אבין כל מחפורת של צריף ויש לומר הן האילפסין הנחפרין מן ההר קרוב לרומי וכל רומי וכל סביבותיה נקרא צריף כדאמרינן בספרי בסוף פרשת והיה עקב שני צריפין ברומא צריף גדול של רומי ס"א אחר צריף גדול של איטליא ולפי זה הפירוש אין לטהר האילפסין בפסח כמו הקדירות ואם כן מאי בורמי דגללי דאמרינן ויש לומר כי הם כלי גללים והדבר צריך עיון גדול ולענין בישול קדשים אמרינן דכלי נתר טעונין שבירה ככלי חרש ותניא בתוספות דזבחים בפרק כל התדיר כלי גללים כלי אבנים כלי אדמה אין טעונין מריקה ושטיפה אלא הדחה בלבד נמצא דבורמי דגללי הם כלי גללים והם כלי צפיעי הבקר עד כאן דבריו וכן כתב רבינו נתן זצ"ל בערך חפר בראש גמרא בפ' האשה שנפלו לה נכסים גפרית ומחפורת של צריף ר' מאיר אומר קרן וחכמים אומרים פירות אמר רב שר שלום גאון זצ"ל יש חכמים ששמעו מפי הראשונים יורות של אבנים שנפסלין מן ההר שאין להם טהרה עד שנכנסין לכבשן ויש חכמים ששמעו כלים הבאים מן הזרניך וכן פי' רבינו האיי גאון זצ"ל דגרסינן בפרק אין מעמידין בגמרא דנודות הנכרים וקנקנים כלי מחפורת של צריף ואינו נראה לי פתרון זה כלל לעשות אלפסין כלי מחפורת של צריף דהא בע"ז פרק אין מעמידין אמרינן דכלי מחפורת של צריף אין להם טהרה לעולם לענין יין נסך וטעמא דמילתא מפני שהן בולעין הרבה ומפני זה חמורין יותר מקנקניהם של נכרים שלאלה יש להן טהרה בעירוי שלשה ימים וליישנן שנים עשר חדשים כדמפרש התם ולאלה אין להם טהרה עולמית ואלו האלפסין הנחצבין מאבני שיש הא קא חזינן דלא קא בלעי כולי האי בצונן הלכך אין לפרש דאלו האלפסין הן כלי מחפורת של צריף אלא כדמפרש רבינו נתן זצ"ל בערך צריף דכלי מחפורת של צריף הן כלים העשויין מאדמה שחופרין ממנה צריף שקורין אלו"ם וכן פי' גם המורה בע"ז ובפרק האשה שנפלו לה נכסים כרבינו נתן זצ"ל ובפרק יציאת השבת בשמונה עשר דבר פי' נתר מין אדמה לבנה ומה שכתב לעיל רבינו יצחק זצ"ל אם כן מאי בורמי דגללי דאמרינן לא הוזכרו בורמי בכל התלמוד כולו אבל בעל ההלכות כתב ובורמא דגללא דאשתמשו בה כולא שתא חמירא עביד לה דאנפא ומפליט לה ככלי מתכות ואע"ג דמיתברא ומצבתא לא דמיא לכלי חרש אבל ככלי מתכות דמיא וסגיא לה בפליטה ושריא לאשתמשי בה בפיסחא דתנן גת של אבן שזפתה עובד כוכבים מנגבה והיא טהורה וקתני סיפא ושל חרס [אע"פ] שקילף את הזפת הרי זו אסורה מדקא משני בין של אבן לשל חרס שמע מינה דהני בורמי דגללי ככלי מתכות דמי ושרי. מוכיח מדבריו דבורמי דגללי הן כלי אבנים והן הן האלפסין שלנו ובלשון ישמעאל קורין לאילפס בורמי כמו שכתב בעל הלכות גדולות דבורמי דגללי הן צריכין הגעלה ככלי מתכות כן כתב רבינו יצחק פאסי זצ"ל בפ' כל שעה נקוט האי כללא בידך דמני דאעא ודפרזלא ושאר מיני מתכות ובורמי דגללא דאשתמיש בהו חמירא כולא שתא צריך למיעבד להו הגעלה בכלי ראשון אלמא קסבר דברותחין צריך להגעילן וזה אינו נראה לי כלל דכיון דכלי אבנים הן אנה מצאנו שכלי אבנים צריכין הגעלה ברותחין בכל התלמוד כולו הרי בשילהי ע"ז אמרינן בעו מיניה מר' אבהו הני גורגרי דארמאי מהו אמר ליה תניתוה הרי שהיו גיתיו ובתי בדיו טמאין ובקש לעשותן בטהרה הדפין והלולבין והעדשים מדיחן כו' עד כדרך שאמרו בטהרות כך אמרו ביין נסך ופי' המורה עדשים היינו גת עצמה מדיחן במים ועל משנה זו יש לסמוך שאין צריך אפר לגת כדפשוט מיניה ר' אבהו. ולא אמרינן זו אינה משנה דקתני בה דסגי לגת בהדחה ומתניתין קתני דבעי ניגוב שמע מינה קמו ביה רבנן בתראי ופשוט הלכתא כוותיה עד כאן דברי המורה אלמא גת של אבן סגי לה בהדחה בעלמא ואפי' לנגבה באפר אינו צריך ומתניתין נמי דקתני גת של אבן שזפתה נכרי מנגבה והיא טהורה דוקא זפתה צריכה ניגוב אבל לא זפתה אלא דרך בה בלחוד בהדחה בעלמא סגי דהכי אמרינן התם אמר רבא דוקא זפתה אבל דרך בה לא בעי נגוב פי' אלא בהדחה בעלמא סגי פשיטא זפתה תנן מאי דתימא הוא הדין דאפי' דרך בה והאי דקתני זפתא אורחא דמילתא קתני קמשמע לן ואע"ג דאמרינן איכא דאמרי אמר רבא דוקא זפתה אבל דרך בה לא סגי לי' בניגוב וכו' לא סתר לשון האחרון את הראשון אלא שניהן קיימין דהיכא דלא זפתה ודרך בה סגי ליה בהדחה והיכן דזפתה ודרך בה לא סגי ליה בהדחה בניגוב אלא בקילוף נמצא דגם במתניתא אינו מצריך לגת של אבן שאינה זפותה ודרך בה נכרי אלא הדחה בעלמא ואע"פ שלשון ראשון של רבא ראיתי כתוב בספרים בענין אחר זו הגירסא שכתבתי הויא עיקר והכי גריס ופירש המורה כדכתיבנא [וגם בתוספתא] דזבחים תניא דכלי אבנים אין טעונין מריקה ושטיפה אלא הדחה בלבד. וכך כתב גם המורה בפרדס בהלכות פסח גבי הגעלת כלים ואבן מלח הדחתה היא מטהרתה וכן ייסד הפייט בקרובה נמי להגעיל ברותחין יורות המרותחין ובורמי דגללי מדיחין ומאני דקוניא בפתרא דוחין הני כלי חרס אסור לגמרי להורות דצריך להגעיל ברותחין ובורמי דגללי לא עשאם ככלי חרס לאוסרם לגמרי ולא כיורות של נחשת להצריכן רותחין אלא בהדחה בעלמא ודברי בעל הלכות גדולות ודברי רבינו יצחק זצ"ל נראין דחויין לגמרי שאין פנים לעשותן ככלי מתכות אלא או ככלי אבנים או ככלי חרש לאוסרן לגמרי.
והנכון בעיני לאוסרם לגמרי ככלי חרש כרב שר שלום גאון וכרבינו יצחק מסיפונטו זצ"ל אבל לא מטעמם שעושין אותם כלי מחפורת של צריף כי בבירור אין זה מחפורות של צריף אלא מפני שאני רואה שחכמים השוו את האילפסין לכלי חרס לעניין טומאה לכל דבר שמקבלין טומאה מאוירן ולא מגבן ככלי חרש ושיעור טהרתן ככלי חרש כדתנן בפרק ג' דכלים הלפס והקדירה שיעורן בזיתים אלמא דין האילפס כדין הקדירה ותנן נמי בפרק עשירי דכלים אילפסין זו בתוך זו ושפתותיהן שוות השרץ בעליונה או בתחתונה היא טמאה וכולן טהורות היו בכונס משקה השרץ בעליונה כולן טמאות בתחתונה היא טמאה וכולן טהורות השרץ בעליונה והתחתונה עודפת היא והתחתונה טמאה בעליונה והתחתונה (טמאה) עודפת כל שיש בה משקה טופח טמאה וכיון שאנו רואין שהשוו אותן חכמים לענין טומאה הוא הדין לענין הטבילה ואין לטהרם בהדחה בעלמא ככלי אבנים וגם לא בהגעלה ברותחין ככלי מתכות ואע"ג דאמרינן כלי אבנים אין מקבלין טומאה יש לומר דווקא שאר אבנים שאין דרך העולם לעשות מהן כלים אבל אלה אבני שיש שדרך העולם לעשות מהן כלים ומלאכתם נאים ודקה הם חשובים ומקבלין טומאה וכך יש לומר בכלי אדמה דדוקא טיט המיוחד ליוצרים לעשות ממנו כלי חרש אותן הכלים מקבלין טומאה אבל עפר אחר שאינו מיוחד לכך אם גיבלו ועושה ממנה כלים אע"פ שהסיקן בכבשן הן כלי אדמה שאינן מקבלין טומאה מפני שאינן חשובין עד כאן דברי ר' ישעיה זצ"ל.
ותימה לאחי ר' בנימן נר"ו על דברי הרב זצ"ל איך לא השווה את מדתו שלא למד מתוספתא דזבחים וממתניתין דיין נסך הדומה לו בענין פליטה והגעלה ללמדינו היאך טהרתן ממה שבלעו בין בקדשים בין ביין נסך דחמיר איסורייהו והביא ראיה מטומאה שאינו דומה לו וכי מה ענין איסור בליעה אצל טומאה הרי כלי זכוכית שמקבלין טומאה ככלי חרס וטהרתן ככלי מתכות הילכך אין נראה כלל ללמוד איסור מטומאה ואיך נדחה משניות סדורות שהן הלכה על ידי הקישות ודמיונות מכל מקום טוב להחמיר בהן בהנך מדוכות החצובין מאבני שיש לפי שדרכן לתת בתוכו חמץ עם חומץ וחרוסת והוו להו כבית שאור שחימוצו קשה ואם הגעילן ברותחין אולי יש להן תקנה ומה שהצריכו הלכות גדולות ורבינו יצחק פאסי זצ"ל הגעלה ברותחין לבורמי דגללא ודאי משום חומרא דחמץ הצריכום רותחין שהרי ראייתם מגת של אבן מנגבה והיא טהורה והמשכיל יבין. ובוכיא הוא כלי שעושין מרעפין ואופין בו ומטגנין בו והוא כעין מחבת דקה אפו בה חמירא כולא שתא אסור למיפא ביה בפיסחא מאי טעמא היסקו מבחוץ היא ואי מליא גומרי והסיקו מבפנים ואופין תחתיה עוגות וחררות של חמץ כל השנה כולה מותר לאפות בה בפסח דכיון דהסקא מבפנים הויא לה כעין תנור וכיון שדרכה כל השנה בכך לא אמרינן דחייס עלה דילמא פקעה.  מצאתי בדברי הגאונים ז"ל מרחשת או מחבת של מתכת בפסח עושין לו הגעלה ברותחין ואם היא ארוכה משים חצייה והופך חציה אחרת עוד ואם עדיין ארוכה ביותר מלבנה באור בנתיים וכך אמר לי ר' יהודה שכך היה נוהג אביו רבינו יצחק נ"ע ואם היא גדולה שאינה נכנסת ביורה עושין לה שפה. בהלכות פסח של רבינו שלמה זצ"ל וקדירות של חרס שנשתמש בהן לפני הפסח מדיחן יפה יפה ומניחן עד לאחר הפסח ושוב עושה בהן אפי' במינן ואין צריך לשוברם ואפי' להרחיצם ברותחין דאע"ג דקיימא לן בעלמא הלכתא כרב באיסורי בהא הלכתא כשמואל דאמר שמואל לא ישברו הואיל וכולהו תנאי קיימי כוותיה ומיפסקי הלכתא כוותיה דאמר רבא הלכתא חמץ בזמנו בפסח בין במינו בין שלא במינו אסור במשהו כרב שלא בזמנו אחר הפסח בין במינו בין שלא במינו מותר כר' שמעון ושמואל כר' שמעון סבירא ליה דאמר להו שמואל להנהו דמזבנא כנדי אשוו זבינייכו ואי לא דרשינא לכו כר' שמעון. ומאני דקוניא אע"ג דשיעי דינה ככלי חרש ואין ניאותין בהן בפסח אלא בחדשים וכלי חרש שאין דרכה להשתמש בהן חמץ על ידי רותחין כל השנה כולה מותר להשתמש בהן בפסח ע"י צונן אך לא ע"י (חומץ) [חמין]. וציר דבית חרוסת כבית שאור שחימוצו קשה דמי. העריבה צריך לגוררה שלא ישאר כזית במקום אחד פחות מיכן בטל במיעוטו ואינו עובר בבל יראה כדתנן בצק שבסדקי העריבה אם יש בה כזית במקום אחד חייב לבער ואם לאו בטל במיעוטו.
ובעל הדברות ז"ל כתב בשולי העריבה אפילו כזית אינו צריך לבער ובשפתא דאגנא אפילו פחות מכזית חייב לבער ובין ללשון רבינו שלמה זצ"ל ובין לבעל הדברות דווקא לעבור עליו בבל יראה ובל ימצא אבל להשתמש בהו בפסח אפי' במשהו אסור. ועוד כתב רבינו שלמה זצ"ל וכפות של נכרים שהן מכסף שנשתמשו בהן חמין צריכין גיעול ברותחין וצריכין טבילה. וכוסות וקיתונות וצלוחיות משפשפן במים ומותרין ואם הן חדשים צריכה טבילה והוא הדין לכלי מתכות חדשים הלקוחין מן הנכרים צריכין טבילה וכן הישנים. וכן ריחים של פלפלין שמתכת שלהן עיקר אם לקחו מן הנכרי צריכין טבילה אבל אם עשאן ישראל אפי' חדשים אין צריכין טבילה ולהוציא מאותן המצריכין טבילה לכלים לאחר הגעלה בפסח.
וכלי כסף של נכרים הממושכנין ביד ישראל אין צריכין טבילה ואם ישראל יודע ומכיר שיניחנה הנכרי כקנויין דמי ובעי טבילה ואם לאו הרי הן כשאולין וכן מצאתי לגאון אחר אם לוקח ישראל כלי מתכות מן הנכרי במשכן כגון כוסות [וגביעים] אינן צריכין טבילה אלא מדיחן במים יפה [ומשפשפן] במלח ובחול ואוכל [ושותה] בהן אבל קערות וכפות מגעילם ביורה רותחת כדי שיפלוט האיסור ומדיחן במים ואין צריך לעשות בהן טבילה ואם קונה אותם אחרי כן מן הנכרי צריכין טבילה. אמנם לגאון אחר מצאתי נכרי שמשכין לישראל כלי מתכות שראויין לסעודה צריכין טבילה דפשטינן מר בר רב אשי אמר אבא משכן ליה נכרי כסא דכספא ואטבלה כו' וכן כתב גם רבינו ישעיה זצ"ל דצריכין טבילה וכן נראה לאחי ר' בנימין נר"ו דצריכין טבילה דהא קי"ל דבעל חוב קונה משכון שנאמר ולך תהיה צדקה אם אינו קונה צדקה מניין מכן לבעל חוב שקונה משכון ואם קונה את של ישראל כל שכן קונה את של נכרי א"כ הוי משכוניה כדידיה וצריך טבילה ואע"ג דהא דר' יצחק במשכון שלא בשעת הלואה מיירי מכ"מ משכון שבשעת הלואה קנוי לו יותר שאינו בהשיב תשיב לו את העבוט כדאי' בהמקבל המלוה את חבירו (למשכנו) לא [ימשכננו] ואם משכנו חייב להחזיר לו בד"א שמשכנו שלא בשעת הלואה אבל משכנו בשעת הלואה אינו חייב להחזיר לו עוד כתב אחי שמעתי שיש שמצריכין טבילה לכלי מתכות ישנים של ישראל [שצריכין] לשום תיקון ונתנה לנכרי לתקנם לפי שנכרי קונה את הכלי בשכר אומנתו והוי ליה כדידיה למ"ד אומן קונה בשבח כלי בפרק שני דקדושין. וכשפורע לו שכר אומנותו ולוקח לו את הכלי חשיב כאילו קונה אותה ממנו באותם המעות שנותן לו בשכרו אם כן ראוי לו להקדים שכר אומנותו שלא יקנה את הכלי וכיון שלא יקנה אותה לא יהא טעון טבילה ודווקא שתיקנו בלא תוספת מתכות אחר אבל אם הוסיף בה מלאכה חדשה היא וטעון טבילה:
וכלי קוניא הם כלי חרס טוחין באבר הואיל ומתיכין עליהם אבר ושועין עליהם ככלי מתכות דמי ואם לקחו מן הנכרי צריכין טבילה ואע"פ שאין נתוכין אלא מגבן וכי האי פלוגתא דקוניא דרב אחא ורבינא במס' ע"ז ופסיק הלכתא דאזיל בתר סופו שמתיך עליו מתכת ובעי טבילה ולא הוזכר שום חילוק הניתוכין מבחוץ לניתוכין מבפנים כן כתב רבינו שלמה זצ"ל:

Siman 208

<b>דין ערב הפסח באכילת מצה וחמץ ובכורות שמתענין ערב הפסח:</b>
ויום בארבעה עשר בניסן מותרין באכילת חמץ כל ארבעה שעות דתנן ר' מאיר אומר אוכלין כל חמש ושורפין בתחילת שש ר' יהודה אומר אוכלין כל ארבע ותולין כל חמש ושורפין בתחילת שש וקיימא לן הלכתא כרבי יהודה כתב אחי ר' בנימין (אחי) נר"ו יש אנשים שנהגו סילסול בעצמן שלא לוכל חמץ בערב הפסח כל עיקר וגם מצה אינם אוכלין אלא מעבירין כל היום בפירות ומיני תרגימא ויש להם סמך בירושלמי אמר ר' לוי כל האוכל מצה בערב פסח כאילו בא על ארוסתו בבית חמיו. והבא על ארוסתו בבית חמיו לוקה תני ר' יהודה בן בתירא אמר בין חמץ בין מצה אסור ר' סימון בשם ר' יהושע בן לוי אמר ר' לא היה אוכל לא חמץ ולא מצה לא מצה הדא דר' לוי ולא חמץ מן הדא דר' יהודה בן בתירא וטעם ר' יהודה בן בתירא מפורש בתשובות משום דקסבר ר' יהודה בן בתירא דתנן שחיטת פסח מארבעה עשר שחרית ומזמן שחיטה אסורין בחמץ וצריכין לבערו כדכתיב לא תשחט על חמץ דם זבחי. בפרק קמא דזבחים.
נחזור לדברי הירושלמי ור' תלמידיה דר' יהודה בן בתירא הוה אתמהא לא תלמידיה דר' יעקב בן קודשייא הוה אלא בגין דהוה בכור אמר ר' מנא ר' יונה אבא בכור הוה והוה אכיל אמר ר' תנחומא לא מן הדה אלא מן הדה ר' אסטינת הוה כד הוה אכיל ביממא לא הוה אכיל ברמשא ולמה לא הוה אכיל ביממא כדי שיכנס למצה בתאוה הא למדת שאין איסור בדבר והרוצה לוכל חמץ עד ארבע שעות הרשות בידו ואם רוצה להחמיר על עצמו כדר' יהודה בן בתירא או כדי שיכנס למצה בתאוה ינוחו לו ברכה על ראשו. ומה שהשווה האוכל מצה בערב פסח לבא על ארוסתו בבית חמיו שמעתי עליו טעם וכשם שהבא על ארוסתו בבית חמיו קודם שנכנסה לחופה הקדים ביאתו לפני שבע ברכות שמברכין עד שלא תהיה ראוייה להתייחד עמו כדאמרינן כלה לא ברכה אסורה לבעלה כנדה כן האוכל מצה בערב פסח מקדים לאכול ממנה קודם שיברך שבע ברכות שטעון לברך עד שלא יאכל ממנה ואלו הן כוס ראשון מברך עליו ג' ברכות יין קידוש זמן אכילת ירקות שמברך בורא פרי האדמה לאחר קידוש הרי ארבע כוס שני שמברך עליו לאחר ההגדה הרי חמישה והיא טעונה המוציא ועל אכילת מצה הרי שבע ברכות ונטילת ידים לא חשיב שאי אפשר שלא נטל ידיו באכילה וטעמו כצפחית בדבש. כתב רבינו ישעיה זצ"ל בפסקיו בפרק ערב הפסח רב ששת הוה יתיב בתעניתא במעלי יומא דפסחא משום דהוה אסטנס ואי הוה טעמי מידי בצפרא לא הוי מהני ליה לאורתא ועלה גרסינן בירושלמי דילמא בכור הוה רב ששת ומסיק לא אסטנס הוה ומוכיח משם שהבכורות נוהגין להתענות ערב הפסח וכך נוהגין עכשיו בכל קהילות המערב וכדבריו מצאתי במס' סופרים בפרק כ' לפיכך אין אומרים תחנונים כל ימי ניסן ואין מתענין עד שיצא ניסן אלא שהבכורות מתענין ערב פסח והצנועין בשביל המצה כדי שיכנסו בה בתאוה וכו':

Siman 209

<b>דין ערב הפסח בעשיית מלאכה.</b>
וערב הפסח אסור בעשיית מלאכה מחצות היום ואילך דתנן ומקום שנהגו שלא לעשות אין עושין פי' משחרית ועד חצות היום תלוי במנהג ומקום שנהגו לעשות עושין ואין ממחין בידם. ומקום שהחמירו על עצמן ונהגו שלא לעשות כדי שיהיו פנויין לתיקון צרכי המועד ולישת המצות להכין הכל מבעוד יום כדי להסב מהר וכדאמרי' חוטפין מצה בלילי פסחים בשביל תינוקת שלא ישנו אין עושין שמאחר שנהגו שלא לעשות אין רשאין לשנות ממה שנהגו אבל מחצות היום ואילך אסור בכל מקום כדאמרי' עלה בגמרא מאי איריא ערבי פסחים אפילו ערבי שבתות וימים טובים נמי דתניא העושה מלאכה בערבי שבתות ובערבי ימים טובים מן המנחה ולמעלה אינו רואה סימן ברכה לעולם ומשני התם מן המנחה ולמעלה הוא דאסור שהיא תשע שעות ומחצה. הא סמוך למנחה שרי הכא מחצות היום אסור אי נמי התם סימן ברכה הוא דלא חזי שמותי לא משמתינן ליה הכא שמותי נמי משמתינן ליה ועל זה כתב בעל המאור זצ"ל נראה ממשנתינו שמחצות ולמעלה אינו תלוי במנהג אלא אסור בכל מקום ופירשו בירושלמי אינו בדין שתהא עסוק במלאכתך וקרבנך קרב לכך אסור בעשיית מלאכה ומיכן אנו למדין שבזמן הזה שאין לנו קרבן דינו כשאר עירובי שבתות ועירובי ימים טובים ובמקום שעושין לעולם עושין כפי המנהג. נחזור למשנתינו ר' מאיר אומר כל מלאכה שהתחיל בה קודם ארבעה עשר גומרה בארבעה עשר אבל לא יתחיל בה לכתחילה בארבעה עשר אע"פ שיכול לגומרה וחכמים אומרים שלש אומניות עושין מלאכה בערבי פסחים עד חצות החייטין והספרין והכובסין ר' יוסי ב"ר יהודה אומר אף הרצענים פי' רבינו ישעיה זצ"ל במקום שנהגו שלא לעשות קתני ואי במקום שנהגו לעשות הרי הוא כחול גמור. וכל מלאכה יכול לעשות אלא אפי' שהוא במקום שנהגו שלא לעשות דוקא להתחיל במלאכה הוא אסור אבל אם התחיל בה לכתחילה אע"פ שהיא מלאכה קטנה שיכול לגומרה קודם חצות אסור להתחיל בה. וחכמים אומרים שלש אומניות מותרין להתחיל ולעשות מלאכה עד חצות ואפי' במקום שנהגו שלא לעשות החיטין והספרין והכובסין ר' יוסי אומר אף הרצענים פי' מתקני המנעלים.
ואמרינן בגמרא איבעיא להו לצורך המועד תנן אבל שלא לצורך המועד אפילו מיגמר נמי לא או דילמא שלא לצורך המועד תנן אבל לצורך המועד אתחולי נמי מתחילינן תא שמע ר' מאיר אומר כל מלאכה שהוא לצורך המועד גומרה בארבעה עשר ושלא לצורך המועד אסור ש"מ לצורך המועד אין שלא לצורך המועד לא. כתב רבינו חננאל זצ"ל וקי"ל כוותיה ואין מתחילין בארבעה עשר אפי' צלצול קטן ואפי' שבכה קטנה ואפי' הן לצורך המועד וחכמים אומרים ביהודה היו עושין מלאכה בערבי פסחים עד חצות. ובגליל לא היו עושין כל עיקר. הלילה בית שמאי אוסרין ובית הלל מתירין והלכה כבית הלל ורבינו חננאל ורבינו גרשום זצ"ל פירשו דבמקום שלא נהגו לעשות מלאכה בארבע עשר קאמר דבית שמאי היו אוסרין לעשות מלאכה בליל ארבעה עשר כמנהג היום ובית הלל מתירין עד הנץ החמה דכי נהגו איסור ביום אבל בלילה לא וקיימא לן כבית הלל מכל מקום בתחלת הלילה נראה שאין לו לעסוק במלאכה עד שיבדוק ואמרינן בריש פרקא קמא דפסחים אמר אביי הלכך צורבא מרבנן לא נפתח בעידניה באורתא דתליסר נגהי ארביסר דילמא מימשכא ליה שמעתא ואתי לאימנועי ממצוה כל שכן למלאכת הדיוט:

Siman 210

<b>דין שמור חטים וקמח לשם מצה.</b>
וחייב אדם לשמור את החטים לשם מצה משעת קצירה דכתיב ושמרתם את המצות עשה שימור לשם מצה. ואמר רבא להני דמהפכי כיפי כי מהפכיתו היפכו לשם מצה. פי' כיפי עומר ופי' רבינו ישעיה זצ"ל שהיו אומר לאותן שקושרין העומרין בעת הקציר שישמרו אותם מן המים לשם מצה שלא ישורו השבולים ויחמיצו ולא סגיא לן בשימור דלישה וכל זה במצה של לילה הראשון מיהו מאן דלא עבד שימור משעת העמרים שרי ליה למיזבן חיטי משוקא ולא חיישינן דילמא נפלי עלייהו מיא דאחזוקי באיסורא לא מחזיקינן דא"כ אמאי תלי טעמא דרבא משום שימור דלא נהיג אלא בלילה הראשון תיפוק ליה דאיכא למיחש שהחמיצו ויהיו אסורין בכל הפסח אלא ודאי אחזיקו באיסורא לא מחזיקינן. ובלילה הראשון נמי מצוה למנטר ליה מעיקרא אבל מיהו אי לא נטר ליה מעיקרא מודה רבא דזבין חיטי בשוקא ועבד דהא רבא אית ליה דרב הונא דאמר בציקן של נכרים ממלא כריסו מהן דהא איהו אתייה לסיועא למילתא ואיכא לדיוקי מינה דווקא בציקן של נכרים לא נפיק בלילה הראשון משום דלית בה אפילו שימור דלישה אבל בקימחן של נכרים נפיק כל שכן בחטים של נכרים אלא מצוה מן המובחר הוא ומדת חסידות לנטורי ליה שיבולי מעיקרא. ואין אדם יוצא ידי חובתו בפסח בלילה הראשון שהוא חובה לאכול מצה אלא מחמשת המינין כדתנן אלו דברים שאדם יוצא ידי חובתו בפסח בחטין בשעורין ובכוסמין ובשיבולת שועל ושיפון. בהלכות פסח של רבינו שלמה זצ"ל כשטוחנין חטים למצות נוהגין לשלוח ישראל אחר הריחים של נכרי להיות יושב ומשמר דכתיב ושמרתם את המצות עשה שימור לשם מצות ואין צריך ישראל לעמוד אלא עד שיטחן כפי מה שיספוק לשלש מצות של לילה הראשון שהן חובה והן צריכות שימור לשם מצה אבל השאר אינן צריכין שימור ונכרי שהוא טוחן ואין ישראל עומד על גביו מותר ואפי' לקח סלתות מן השוק שפיר דמי דאמר מר בצקן של נכרים אדם ממלא כריסו מהן ובלבד שיאכל כזית מצה משומרת באחרונה והא דשרינן בציקן של נכרים כגון שלא הכסיפו פניו או שלשו מקמח שלהן בפנינו ואנו רואין בו שלא החמיץ ואין לחוש שמא יערב מחמצו לתוך הקמח הואיל ולאחר כך מנהג כל העולם שמרקדין אותו בנפה. (ואשר) [ואם] יש שם חמץ נפה קולטתו.
ירושלמי ר' יעקב הוה מפקיד לטחונייא דלא למיתן קופייא אילון על אילון דלא לירתחין וליחמנין פי' אם ישים קופות של קמח זו על גב זו ירתיחו ובשעת לישה יחממו את המים ויהיו נוחין להחמיץ מיכן למדנו שצריך ליזהר שלא להניח שקים מלאים קמח זה על גב זה והכי איתא בסדר עולם ומיכן כתב אחי ר' בנימין נר"ו שצריך לטחון החטים יום או יומים קודם לישה ואם טחן בערב הפסח דהיינו יום ארבעה עשר יהא אסור ללוש ממנה מצה בו ביום לפי שהקמח בשעת טחינה רותח ומחמם את המים והעיסה נוחה להחמיץ וקרוב הדבר לבוא לידי אסור חמור:

Siman 211

<b>דין מים שלשין בהם את המצות ומי ראוי ללוש אותן וסדר לישתן:</b>
אמר רב יהודה אשה לא תלוש אלא במים שלנו פי' שנשאבו מאתמול פי' רבינו שלמה זצ"ל מפני שבימות הגשמים החמה מהלכת בשיפולי הרקיע וכל העולם כולו צונן כנגד גובה של רקיע נמצאו מעיינות של שיפולי הרקיע רותחין. וניסן לענין הילוך החמה מימות הגשמים היא עדיין שאין החמה מתהלכת בגובהו של רקיע עד תקופת תמוז הילכך כיון דמעיינות רותחין חשו למי רוב עיירות שאין להם מי נהרות מי בורות נובעין ובורות שנובעין בשעת שאיבתן הן חמין לפי' צריך שישאבם מערב וילינו כל הלילה כדי שיצונו. וכן יעשה כל ימי הפסח. יש שמדקדקין מדברי ר' שלמה זצ"ל דדוקא למי בורות נובעין ומעיינות נובעין במקום נביעתן איכא למיחש כי האי גוונא אבל נהרות המושכין ובאין רחוק ממקום נביעתן ליכא למיחש מידי. ומיהו אין לפרוץ גדירן של ראשונים ואנו רואין שגם מן הנהרות המושכין עולה עשן מהן בשחרית שכשהחמה מהלכות בלילה תחת הקרקע מחממת את התהום ועשן התהום עולה ומחמם את כל הקרקע תדע שכל מערות ומחילות שתחת הקרקע חמים בלילה יותר ממה שהם חמים ביום בין בימות החמה בין בימות הגשמים.
ויש מקומות שנוהגין כשימות המת לשפוך כל המים שבביתו של מת לחוץ ומעשה היה בימי רבינו יצחק הזקן זצ"ל שמת אחד בארבעה עשר ורצו הנשים לזרוק את המים לחוץ אמר רבינו יצחק שאין להקפיד על זה ואינו צריך כי מה שנהגו לזרוק המים לחוץ משום ומוציא דבה הוא כסיל ונהגו לזרוק המים לחוץ לסימן שיבינו מעצמן וילכו ויתעסקו במת וכן מה שנהגו ליום תקופה לזרוק כל המים שעברה עליהן התקופה לחוץ ואם היתה התקופה ביום ארבעה עשר אין לזרוק המים לחוץ ויכול ללוש ולאפות באותו המים כי אין התקופה מזקת ביישוב. דרש רבא אשה לא תלוש לא בחמה ולא בחמין ולא בחמי חמה ולא במים הגרופין ולא תגביה ידה מן התנור עד שתגמר את הפת כלומר לא תתעסק בדבר אחר ותניח את העיסה. וצריכה שני כלים אחת שמקטפת בו ואחת שמצננת בו את ידיה. מים הגרופין פירוש רבינו פאסי זצ"ל מים שנשאבו בו ביום.
ורבינו שלמה זצ"ל פירש מים הגרופין מן המולייר דוד נחשת גדול תלוי על האש וכן פירש בעל הדברות ז"ל ולא שנתחמם באש דא"כ היינו חמין אלא חום הנחשת שדרכו להתחמם תמיד מחממתו. איבעיא להו עברה ולשה מאי פי' בכל אלו שדרש רבא שאין ללוש בהן מר זוטרא אמר עברה ולשה מותרת פי' באכילה. רב אשי אמר עברה ולשה אסורה והלכתא כרב אשי.
כתב בעל הדברות ז"ל מסתברא הני מילי למצה המשומרת וכן מים שלנו דוקא למשומרת אבל לאכילה מותר דהא קי"ל בצקן של נכרים אדם ממלא כרסו מהן וכו' והוא שאין בה סדקין ורבינו שלמה זצ"ל פי' עברה ולשה אסורה משום קנסא ולא דמי לבצקן של נכרים ואם שגג או נאנס מותרת וכן נראה בעיני דאם עברה ולשה קנסינן לה ולא במצה המשומרת בלבד אלא כל הימים דינן שוה בכך והא דאמר רבא יומא דעיבא כולא שמשא ואפילו בדוכתיה דלא נפיל שמשא שאסור למילש פי' תחת האויר כתב בעל הדברות ז"ל דליתא ורבינו יצחק פאסי זצ"ל פסק דהילכתא היא וסמכינן עילויה. בהלכות גדולות מצה שלשה נכרי חרש שוטה וקטן לא נפיק בה ידי חובתיה פי' במצה המשומרת ועבד ושפחה דלא טבילי אסירי למילש מצה ביום הראשון אבל שאר יומי שרי והכין חזינן לרב כהן צדוק זצ"ל ובתשובת הגאונים ז"ל מצאתי ששאלתם אם יש רשות לישראל להשתמש בנכרי בין נשים בין אנשים בפסח או בחיטא של פסח אי לא כך ראינו שאסור להשתמש בפסח לענין חיטא ותבשילין ולענין חיטא של פסח אפילו בחול שקודם הפסח אסור מפני שציונו המקום להישמר בפסח בכמה מקומות שהיא ריבוייא דקרא שנאמר ושמרתם את המצות וכתיב את חג המצות תשמור וכתיב ושמרת את החקה אע"פ שהיא גם לתפילין והרבה פסוקין תמצא בענין זה ואפי' נשים של ישראל שלא למדו עיניני הפסח שהן מישראל אין מאמינין להו לענין אפייה ולישה בפסח ומעשים בכל יום שתלמידי חכמים ורוב הרבנים מנקין את החיטין בידיהם ומוליכין אותה אל הריחיים הן בעצמם ועומדין על הרקידה ועל הנפייה ועל לישתה ועל אפייתה משום שהרבה דברים יעלו על לב הנשים שהן מותרין או שמא שוכחות ועושות דבר שלא כהוגן ואינן יודעת שכר מצוה והפסד עבירה ואם יהא אדם עומד עליהן יותר נזהרות כל שכן שלא ידעו הנכרים ולא ישגיחו על ישראל ויותר הן שמחין אם נתחייב כרת או שום דבר אם להביא מים מן הבור מביאין הנכרי לישראל עד פתח הבית והולכין להן כגון זה מותר אבל (חיטא) [עיסה] צריכה להישמר שמא (מים) [עיסת חמץ] נתנה לתוכה כדי להכשילן ואין הנכרי נוגעת בה ואין משתמרין בהן כלל. וכמה דיקדוקין לענין פסח שאפילו נשים של ישראל אינן יכולין לעמוד בהן לולי בעליהן כגון לישה במים שנשאבו מאתמול שאסור ללוש בפסח עיסה במים שנשאבו בו ביום מן הבור או מן המעיין ולענין חלה במועד אין כל הנשים בקיאות בה מפני שצריכה כל עיסה הוצאת תרומה תחילה שהיא חלת האור שעומדת לשריפה ועוד חלה אחרת לכהן ואסור לשרוף קדשים ביום טוב ואם אופין אותן ומניחין לאחר המועד ושורפה נמצינו עושין במועד דבר שאין לצורך המועד והיאך נעשה מביאין נער קטן כהן שאין טומאה יוצאת עליו מגופו ואופין אותה ומאכילין אותה לפנינו אבל חלה של כהן אם אופין אותה תחילה אין חוששין לפי ששתיהן חובה (לעשות) להיעשות מכל עיסה שיש בה שיעור חמשה ושבעים אונקיות ולמעלה אבל פחות מיכן פטורה משתיהן ומתוך כך כל ישראל מתעסקין עם נשותיהן במועד. עד כאן התשובה. מדברי רבותינו אנו לומדים שאע"פ שכמה דברים היה אדם יכול לעשותן על ידי נשים וע"י נכרים ועבדים ושפחות צריך אדם ליזהר בהן ולהשמר בהן מאד בכל ענין שהוא יכול להשמר ובמה שיוכל להחמיר אינו ראוי להקל שלא תבא שגגה לידו כל שכן שהוא קרובה לזדון בזמן שיוכל לשמור את עצמו ממנה. ואין רגילין לתת מלח במצה כל ימי הפסח. ויש מפרשין הטעם דמלח הרי הוא כרותח. והלש את העיסה צריך ליזהר בשמירתה שלא תחמיץ ושלא יניחנה משהתחיל להתעסק בה שכל זמן שהוא עוסק אינה באה לידי חמץ ולא ישהה מתחלת לישתה עד שעה שיניחנה בתנור כשיעור מהלך ארבעה מילין כדאי' בירושלמי. ותמיד מצננת את ידה במים כשתתחמם העיסה בעריכתה וקטיפתה וכן ראוי להקדים לבטל פירורין של עיסה הנופלין תחת ידו קודם שיוכלו לבוא לידי חמץ שפעמים שיש בה פירורין דחשיבי על כן טוב לדורסן ברגליו ולבטלן קודם שיבואו לידי חימוץ שאחר שנתחמצו אינן ברשותו ואין יכולין לבטלן ודייק לה דכוותיה מהא דאמרינן התם וניבטלה כי משכח לה דילמא משכח לה לבתר איסורא ולאו ברשותיה קאי ולא מצי מבטיל לה הכא נמי אם לא יבטלם קודם שיתחמצו לאחר מיכן אינו יכול לבטלה:

Siman 212

<b>דין שיעור חלה ואם ראויה אשה אחת ללוש יותר משיעור חלה.</b>
אמר רבא קבא מגלינאה לפיסחא וכן לחלה פי' קבא מגלינאה והוא שיעור שחייב בחלה והוא שיעור מ"ג ביצים וחומש ביצה כמנין חלה. בגמטריא. (ושיער רבא) [ושיערו רבנן] שאשה אחת יכולה להתעסק בטוב כשיעור זה ולשומרה מחימוץ. בהלכות פסח של רבינו שלמה זצ"ל אין לשין שתי מדות בפסח כדי שלא תבא העיסה לידי חימוץ ואף אין מקטפין אלא לשין מידה אחת והלש אותם אינו יודע למה מודד מה לנו מידה בפסח ואין ללוש פחות מכשיעור שהוא מ"ג ביצים וחומש ביצה כדי שלא להפקיע תורת חלה ממנו שכך הוא שיעור חלה אבל אם יתירה ד' בצים או ו' אין לחוש בכך ושיעור חלה כיצד הוא עושה מכניס מ"ג ביצים בכלי מלא מים על כל גדותיו והמים הנשפכין חוצה הן מידת שיעור קמח לחלה כאותה ששנינו בתוספתא דנזיר נזיר ששתה מכל משקין האסורין חייב על כל אחד ואחד כיצד יעשה מביא כוס מלא מים ומביא זית איגורי ונותן לתוכו ושופע אם שתה כיוצא בו חייב ואם לאו פטור וגזירת הכתוב היא מדת העומר מתחייבת בחלה שלמדנו מלחם הארץ חלה תרימו תרומה ולחם הארץ למדנו אותו מלחם השמים שנאמר לקטו משנה מה לחם משמים עומר ליום שהוא מ"ג ביצים וחומש ביצה אף זה כן וזהו עשירית האיפה ובשם ר' יהודאי גאון זצ"ל מצאתי כמשקל הביצים כך משקל העומר ובתשובות הגאונים זצ"ל מצאתי כתבן ממתיבתא הקדושה שיעור ביצה משקל ששה עשר זוז וארבעה גיראות כמשקל כסף של בגדאד וכמה שיעור בדינר זהב היוצא באספמיא כבר שיערנום והם שלשה ועשרים זוז במטבע היוצא אצלינו ומשקל דינר זהב שני זוזים נמצא שיעור ביצה משקל אחד עשר דינר זהב ומחצה מטבע היוצא אצלינו והם אונקיות ומחצה בלח צא מהם שליש ביבש נמצא שיעור ביצה ביבש אונקיא אחת דקיימא לן שיעור ביצה בלח משערינן דתנן ר' יהודה אומר מביאין גדולה שבגדולות וקטנה שבקטנות ונותן לתוך המים וחולק את המים ואותו כלי שמחזיק אותן המים שיעור ביצה בינונית כשאתה ממלאו קמח הוי שיעורן אונק' וכך כתוב בתשובה ביצה של שיעור שמשערין בה כבר שיערוה חכמים ראשונים ומשקלם כך. וכך הנהיגו רבותינו ז"ל בקרטבא שיעור עיסת פסח ארבע רטילין פחות שליש ריטילא.
ובעל הדברות כתב בשם רבוותא דשיעור חלה הוא משקל תש"נ זוז וכתב אינון שיעור משקל לא נמצא בירור בידינו וחיטי איכא דקלילי ואיכא דלא קלילי וביצים נמי איכא גדולים ואיכא קטנים ולא ברור לן.
ובתשובה הכתובה בהלכה של מעלה מזו שיעורו הגאונים שיעור עיסה שצריך ליטול ממנה חלה משקל חמשה ושבעים אונק'. בשם רבינו יצחק בר' יהודה מצאתי שהיו לשין בביתו שני שיעורין כאחד או יותר וטעם שלו לפי שהיו מזורזות בה יותר ודנו לפניו מדרב יוסף דאמר קפיזא קפיזא והשיב הני מילי בתנור קטן אבל בתנור גדול לא חיישינן ועוד מצאתי בדברי הגאונים ז"ל ר' התיר ללוש ולקטף בעמילת עץ לפי שממהר להשלים את מלאכתו ואם תאמר הרי שנינו קפיזא קפיזא ועוד מפני מה מודדין כל עומר כמדומה לי הני מילי בתנורים שלהן שפיהן למעלה ומסיקין מבחוץ ורודין מבפנים ואינו משהין אותו אלא לאלתר כשלשין מקטפין ורודין בתנור להכי לשין קפיזא דלא אתי לעולם לידי חימוץ אבל בתנור דידן דרודין כל המצות ביחד אי עבדינהו קפיזא אתי לידי קולא שהראשונות יכולין להתחמץ קודם שלשין ומקטפין האחרונות להכי טוב יותר ללוש יחד ולמהר. ומה שמודדין משום חלה כדי שיטול בעין יפה וכן כתב אחי ר' בנימין נר"ו דמותר ללוש יותר מכשיעור בהני תנורי דידן דכשם דלא חיישינן לפחות הסל מצרפן לחלה ליתר נמי לא חיישינן דהא קיימא לן כל זמן שהן עוסקות בבצק לא תחמיץ כלל וכ"ש שכשהעיסה מרובה מתעסקות בה הרבה נשים ומזרזות אחת אל אחת. אבל מכל מקום הנראה בעיני שאין טוב להקל בדבר מאחר שנתנו חכמים שיעור כי הא דאמר רבא קבא מגלינא לפיסחא וכן פסקו רוב הגאונים זכרונם לברכה וכן מצאתי לרב כהן צדק נר"ו כל שמונת ימים של פסח חייב אדם ללוש שיעור מ"ג בצים וחומש ביצה ולא להוסיף עליו כל לילה הראשון ואין לחלוק בין לילה הראשון לימי הפסח כולן אלא לענין שמן ודבש בלבד שבלילה הראשון אסור משום לחם עוני ובשאר הימים מותר אבל בשיעור עיסה צריך שתהא שיעור עומר בין בלילה הראשון בין בשאר כל הימים.
כתב רבינו שלמה זצ"ל בהלכות פסח הרוצה להפריש חלה מן העיסה מברך בא"י אמ"ה אקב"ו להפריש תרומה ומפריש ממנה לכל הפחות כזית. ולא יאמר להפריש חלה דלאו ברכה היא ופי' חלה היא עוגה וחררה. ואין בו שם הפרשה כלל וחלה תרימו תרומה כתיב והכי קאמר חלה אחת מן העוגות תרימו לשם תרומה ומיהו תרומה נקראת ותרומה שמה ואין לשנות ועושה אותו כזית שהפריש דק ופושטו ומרחיבו כעין חררה מדקרי ליה קרא חלה ואחר כך משליכו לאור ושורפו באש ואפי' יש שם כהן אינו נותנו לו מפני שתרומת חוצה לארץ אסורה למי שטומאה יוצאה עליו מגופו וכיון שרואה קרי אסורה לאוכלה ואחר כך אם יש שם כהן מפריש כדי מתנה ההוגנת לו בלא ברכה שהרי נפטרה העיסה בהרמה ראשונה ואם הוא יום טוב של פסח ולש עיסה ביום טוב כיצד עושה שאם מפריש תרומה ומברך עליו אינו יכול לשורפה לפי שאין שורפין קדשים ביום טוב ואם תאמר יניחנה עד לאחר יום טוב ואחר כך שורפה הרי היא באה לידי חימוץ ועובר עליו משום בל יראה ובל ימצא אלא כך יעשה מפריש עוגה קטנה ולא יקרא לה שם לא בברכה ולא בלא ברכה ויאפה אותה עם שאר העוגות שיעשה מן העיסה ואחר אפיה יצרף הכל בסל אחד העוגות והתרומה שיעשה מן העיסה ונראין כאילו הן מחוברות ביחד והסל מצרפן לחלה כדתניא ר' אליעזר אומר הרודה ונותן לסל הסל מצרפן לחלה שנאמר כף אחת הכתוב עשה כל מה שבכף אחת ואחר כך יברך עליה להפריש תרומה ויניחנה עד חולו של מועד כמו שהיא אפויה וישרפנה בחולו של מועד ואם תאמר כשהוא עיסה יברך עליה קודם אפייה ואחר כך יאפה אותה וימתין עד אחר יום טוב וישרפנה. אם היה עושה כן אינו יכול לאפותה ביום טוב לאחר שקרא עליה שם תרומה משום דהויא לה מלאכה שלא לצורך יום טוב. ויש מפרישין אותה מן העיסה ושורה אותה במים וסבור הוא שלא תחמיץ כדברי בן בתירה דאמר תטיל לצונן ואין הלכה כמותו דאמרינן אמר רב יהודה אמר שמואל הלכה כר' אליעזר. ובעל התרומה כתב בהלכות חלה לאחר אפייתן יתן העוגה והמצות בתיבה ויקיף שתגיע העוגה אל המצה וגם שיהיו כולם תוך התיבה דבעי צירוף כלי ואז נקראת לה שם חלה ויברך עליה תחילה ויניחנה העוגה שם עד החול ואז ישרפנה אבל חוץ לתיבה תוך המחבת או כלי אחר אינו יכול לקרות שם בעניין זה לפי שאחר קריאת שם חלה כיון שהוא טמאה אסור לטלטלה כיון שאינה ראויה לאכילה. והיאך יצניענה במקום המשתמר והכי איתא בירושלמי ורבינו יצחק בר' שמואל ז"ל פי' שהתלמוד מדבר מחלת הארץ דאסורה באכילה מן התורה כשהיא טמאה ולכך אי קורא לה שם חלה תחילה לא היה יכול לאפותה אחרי כן אבל בזמן הזה בחוצה לארץ מותר לקרות שם תחילה בעודה עיסה ולאפותה אחרי כן אם יש בעיר כהן קטן שלא ראה קרי מימיו כדאמר שמואל אין תרומת חוצה לארץ אסורה אלא למי שטומאה יוצא עליו מגופו ואמר רבינא בבכורות בפרק עד כמה גבי תרומת חוצה לארץ רבא מבטל לה ברוב ואוכלה בימי טומאתו ומסתמא הוא הדין בחלה טמאה וא"כ אין זה אפייה שלא לצורך וכן פי' בהלכות גדולות בשם רב כהן צדק זצ"ל [ריש] מתיבתא דאי ליכא כהן קטן מותרת לכהן בעל קרי על ידי ביטול [ברוב] כמו תרומת חוצה לארץ אבל אינו נראה להתיר לאפותה בלא טעם ביטול ברוב ע"י שיוכל לטבול לקריו ויהא מותר בה כמו שמצינו בתרומת חוצה לארץ פרק בנות כותים מעשה והטבילוה קודם לאמה לסוכה שמן של תרומה ופי' בהלכות גדולות דהוא הדין חלה מותרת אי טבל לקריו מטעם זה אין להתיר לאפותה שמא צריך הערב שמש ולא יוכל לאוכלה עד הלילה שהוא חול וא"כ עכשיו ביום טוב יעשה אפייה שלא לצורך עד כאן לשון רבינו יצחק זצ"ל מכל מקום צריך ליזהר שלא לאפותה לאחר קריאת שם במקום שאין שם כהן ואפי' במקום שיש שם כהן יש לחוש משום הנך אינשי דחזי ומסרכי מילתא למילתא ולא ידעו דשני בין היכא דאיכא כהן להיכא דליכא כהן:
והבא לצרף את הפת לאחר אפייה כשנילושן שלא כשיעור ומצרפו על ידי סל או בכלי אחר כדי להפריש חלה כתב על זה הדבר הר"ר אביגדור כהן צדק נר"ו שצריך שלא יהיה הפת יוצא מלמעלה מאוגני הכלי שמה שהעולה ויוצא מלמעלה מאוגני הסל אינו מצטרף ונפקא ליה מדאמרינן טבלא שאין עליה לבזבז דאינה מצטרפת ומורי הרב ר' מאיר בר' משה זצ"ל אמר דווקא בשכחה טוב לעשות כן לצרפו בסל בשאר ימות השנה אבל לכתחלה לא דראשית עריסותיכם אמר רחמנא בעודה עיסה אבל בפסח ובכל יום טוב שמשקרא עליה שם אסור לטלטלה וגם שאין שורפין קדשים ביום טוב הואיל דלא איפשר בענין אחר מותר:
והא דאמרינן דצירוף סל מהני פי' בעל היראים ז"ל דווקא להחמיר מהני צירוף לחייב עיסה הנילושה שלא כשיעור כדתנן העושה עיסתו קבין קבין וכדמייתינן בפסחים בהנהו דנהיגו למיפא קפיזא קפיזא דלא אשכחן צירוף אלא גבי מעלות דקודש דתנן בפרק חומר בקדש הכלי מצרף מה שבתוכה לקודש אבל לא לתרומה ותנן נמי בחלה פרק שני ר' אליעזר אומר ניטלת מן הטהור על הטמא כיצד עיסה טהורת וטמאה נוטל כדי חלה מעיסה שלא הורמה חלתה ונותן פחות מכביצה באמצע כדי ליטול מן המוקף מדאיצטרך ר' אליעזר חוט בצק אלמא צירוף סל לא מהני היכא שנילושה כשיעור ויש להסב הדברים לצדדין. והלוקח מצות בפסח ונותן בכלי אחר אפייתן ומצרפן על ידי סל או כלי אחר אחרי שנילושו כשיעור שלא כדין עושין ואכל טבל מדרבנן.
ואחי ר' בנימין נר"ו כתב דסבירא ליה דצירוף סל מהני בין לקולא בין לחומרא והראייה שהביא הרב מוכחת דקאמר ניטלת מן הטהור על הטמא כיצד כו' ולהכי בעי חוט בצק דאין מצרפן על ידי כלי כדי שלא תטמא אחת לחבירתה אבל היכי דיכול לצרפן על ידי סל לא בעינן חוט בצק ובסוטה פרק כשם שהמים בודקין אותה מייתי להא מתני' דחלה ופי' רבינו גרשום זצ"ל ונותן פחות מכביצה מאמצע שלא יקבל טומאה ובאמצע כלי נותנו ודאי היה יכול לקרות עליה שם חלה לחוץ אלא להכי נותן לתוך הכלי וחוזר ונוטלו כדי ליטול מן המוקף שמצוה שמרים תחלה מתוך הכלי שבו העיסה וכן כתב בעל התרומה הלש מצות הרבה אם ישנו קטנות שאין בהן כשיעור יתנם במחבת או בתיבה ויתחייבו כולם כדאמר ר' אליעזר הסל מצרפן לחלה וכן יצטרך נגיעה עם צירוף כלי קודם הפרשה כדי שיתחייב. דהא אמרינן פרק אלו עוברין גבי לש פחות מכשיעור אם רוצה שיתחייבו כולן בחלה דעביד צירוף כלי כר' אליעזר וגם בככרות של בבל שנושכות זו את זו הוא דאיירי ר' אליעזר ואית דאמרי אפי' בעבין אבל נגיעה לכל הפחות בעי עם צירוף כלי ואז יתחייבו. ויפריש עתה חלה בודאי ויברך עליה. ואע"פ שכבר נתחייבו על ידי צירוף כלי וגם על ידי שנגעו יחד תחילה מכל מקום בשעת קריאת שם צריך שיגעו כל המצות יחד כדי להפריש מן המוקף ולא יועיל צירוף כלי כי אם לפטור מאחת על חברתה שעל ידי צירוף כלי כולן נתחייבו אבל החלה עצמה צריכה נגיעה משום מוקף כדי להפריש חלה בלא ספק ואם הם מצות גדולות שיש בכל אחת כשיעור צריך צירוף כלי כדי לפטור מאחת את חבירתה ואפי' בלא נגיעה כולן יחד סגיא שמא כדאי' בירושלמי כיון שאינו מקפיד על תערובתו אך לעולם צריך להקיף וליגע ההוא מעט עיסה שיקרא לה שם חלה אצל העיסה הגדולה לאחת מהם בשעת קריאת שם לההוא מעט עיסה אך מספקא לן אם סגי בנגיעה גרידא בלא צירוף כדי לפטור מאחת את חבירתה כיון שיש בכל אחת מכשיעור דמאי שנא מתרומה ומעשר שצריכין מוקף וסגי בנגיעה גרידא הכי נמי לגבי חלה לא יצטרך כלל בתוך כלי ואפי' בקרקע ובלבד שיגעו זה בזה מכל מקום משום דשמא לא נמדדו יפה ואין שיעור בכל אחת טוב ונכון ליתן את כולן בכלי כדי לפטור מאחת את חבירתה.
ובעל הדברות ז"ל כתב בהא מילתא דסל מצרפן לחלה איכא פלוגתא ביני רבוותא איכא מאן דאמר לחייב עיסה הנילושה שלא כשיעורה אבל עיסה הנילושה כשיעורה סל לא פטרן דלא אשכחן צירוף אלא גבי מעלות דתנן הכלי מצרף מה שבתוכו לקודש אבל לא לתרומה ותנן נמי ר' אליעזר אומר ניטלת מן הטהור על הטמא כיצד עיסה טהורה ועיסה טמאה נוטל כדי חלה מעיסה שלא הורמה חלתה ונותן פחות מכביצה באמצע כדי ליטול מן המוקף מדמצריך חוט בצק אלמא צירוף לא מהני ואיכא מאן דאמר מהני ומסתברא דלא בעי צירוף דכיון דקי"ל שיעור חלה אחת מחמשים למאי איצטריך צירוף אפי' עמדו בבית הבית מצרף דאין כאן קולא דחלה ומן המוקף הוא ובברכה אחת פטר את הכל והא דתנן מניח פחות מכביצה באמצע בין עיסה טהורה ועיסה טמאה לא בעריבה אחת אלא בבית אחת אפי' בשתי עריבות מדקא מקשי עלה בירושלמי ואין הבית מצרף ומשני כדאיתא התם שמע מינה אם היו שתיהן טהורות הבית מצרפן להיות מן המוקף ולענין חלה הבית מצרף ואין צריך כלי ומברך ברכה אחת לצאת מהן ומה שכתב לא בעריבה אחת אלא בשתי עריבות בטהורה מיירי דאי בטמאה עם הטהורה כיון דמקפיד על תערובתן אין מצטרפין וכן מה שכתב הבית מצרף לענין חלה נראה דאגב שיטפא דמר רהיט לא גמריה דלא משמע כן בירושלמי וכן כתב בעל התרומה בשם הר"ר יצחק בר אברהם זצ"ל שיש בירושלמי דפרק כל שעה וישליכנה לאויר בית אויר בית מצרף לחלה ואין קרקע הבית מצרף לחלה ומשני דבר שמקפיד על תערובתו אין הבית מצרף דבר שאין מקפיד על תערובתו הבית מצרף משמע דבית דקאמר מצרף באויר בית קאמר כשמשליכה לאויר. כתב רבינו שלמה זצ"ל ובשאר ימים טובים שאינן של פסח שאין לחוש בה משום חימוץ יברך עליה מיד יום טוב ואחר כך שורפה בימות החול. ואם נאפת העיסה ושכח ולא הפריש ממנה חלה בין ביום טוב בין בחול יבצע מן העוגה לאחר אפייה ויברך עליה כאילו היה מפריש מן העיסה וכן נמצא בתשובות הגאונים ז"ל:
ואין מברכין להפריש חלה אלא על האור אבל על חלת כהן אין מברכין. ובמקום דליכא כהן אין מפרישין אלא חלה אחת חלת האור בלבד. ומה שאמרנו שמפרישין חלה ביום טוב דוקא בעיסה שנילושה ביום טוב אבל נילושה מערב יום טוב אין מפרישין ממנה חלה ביום טוב ואע"פ שנאפת ביום טוב דתניא הלש עיסה מערב יום טוב אין מפריש הימנה חלה ביום טוב ואמרינן עלה בירושלמי לש אין עירס לא ופירש בעל התרומה דוקא לש אותה לגמרי שאין חסר שום דבר והיה יכול להפריש חלה מערב יום טוב לכך אינו יכול להפריש חלה ביום טוב אבל עירס פי' גילגל לבד שלא עשה רק תערובת מים בקמח ולא נילושה בטוב עדיין אז מפריש שפיר חלה ביום טוב והיינו דאמר רבא גילגל עיסה מערב יום טוב מפריש ממנה חלה ביום טוב. ואם שכח ולא הפריש חלה מערב שבת או מערב יום טוב והרי צריך לו לאכול ממנה בשבת ויום טוב מה תקנה יש לו כתב בעל התרומה ז"ל יאכל הכל רק מעט ישאיר לבסוף ויקרא לה שם חלה לאותו מעט. דאמר שמואל תרומת חוצה לארץ אוכל והולך ואח"כ מפריש:
מצאתי בתשובות הגאונים ז"ל אם ספיקא לו לאדם מן הפרשת חלה אם הפרישה אם לאו מפריש אותה בלא ברכה. ועוד מצאתי מעשה בעיסה שהורמה חלתה ונשרפה ונמצאת עוגה קטנה במקום אחר שעשו מעיסה זו ובשעת הפרשת חלה שכחו לחבר הכל ביחד וצוה רבינו להפריש מאותה עוגה כל שהוא לשם חלה ולברך עליה ולשורפה דכיון דהיה שם שיעור חלה מתחילה שוב אינה פטורה מחלה בלא הרמה ונראה לפי שכתבנו שלא היה צריך עוד להפריש ממנה חלה שהרי אפי' לכתחלה אמרינן תרומת חוצה לארץ אוכל והולך ואחר כך מפריש כ"ש שהפרישו ממנה חלה תחילה ומה שהצרכנו לעיל מוקף ונגיעה דוקא אל החלה שמפריש לעיסה או לעוגה הגדולה והכא נמי כבר הפרישו ממנה על ידי נגיעה לעיסה הנשארת והתם מיירי בשתי עיסות שלא נילושת כאחת ולא באו לידי חיוב חלה כאחת ועתה בא לצרפן וליפטור מאחת [את] חבירתה לכך הוצרך מוקף ונגיעה אבל הכא שהיא עיסה אחת ונילושה כאחת ובאת לידי חיוב חלה כאחת מה לי בהיקף ונגיעה או בלא היקף ונגיעה. ואפילו אם תאמר שהיה צריך להפריש מאותה עוגה עוד חלה מספק א"כ אינו בדין לברך עליה מספק וכן ראוי לעשות. כתב מו"ה מאיר ב"ר משה זצ"ל ישראל שיש לו שפחה נכרית לעשות לו פת נכון לו לישראל לשפוך מן המים או לסייע לגלגל או לעסוק בפת כדי שיהיה הפת זקוק לחלה שאם לא כן היה נראה ברכה לבטלה אם היה מברך להפריש חלה דומיא דדיגון נכרי. בהלכות [פסח] של רבינו שלמה זצ"ל היתה לו שפחה נכרית שלשה בפסח מצה לצורכה בלא נטילת תרומה ובלא מדידה ונשאל לר' ואמר חלה בזמן הזה שנוהגין מדרבנן כדי שלא תשתכח תורת חלה מישראל דמצוה הנוהגת בארץ היא וכל מצוה התלוין בארץ אינה נוהגת אלא בארץ וחלה הפוטרת בעיסה אינה אלא משום גזירה ואין אנו צריכין להפריש חלה מן העיסה שהיא אוכלת שלא מצינו שגזרו רבנן ליטול חלה מן העיסה שהעבדים והשפחות אוכלין:

Siman 213

<b>דין מצות אם מותר ללוש אותם מלפני ערב הפסח בעוד שהחמץ קיים:</b>
ואם חל ארבעה עשר בשבת והרי אינן יכולין לאפות מצה לצורך שבת אם מותר להקדים ולאפות מצה בערב שבת כתב רבינו שלמה זצ"ל פסח שחל להיות באחד בשבת אסור לאפות מצות בערב שבת הראשונים אמרו משום הידור מצוה היא אבל [אנו] מצינו בו איסורא דאורייתא דהא הוקשו מצות לפסח בשלהי פרק בתרא דפסחים דכתיב צלי אש ומצות מה עשיית פסח משבע שעות ומחצה ואילך אף עשיית מצה כן ואכילת מצה נמי הוקש לאכילת פסח כדרבא דאמר רבא אכל מצה בזמן הזה לאחר חצות לר' אלעזר בן עזריה לא יצא ידי חובתו ואסור לוכל מצה מבעוד יום קודם שיקדש ויאמר הגדה והלל שנאמר בערב תאכלו מצות כדי שיהא חביב עליו והאוכל מצה בערב הפסח כאילו בא על ארוסתו בבית חמיו ולוקה הכי איתא בתלמוד ירושלמי. ובעל היראים ז"ל כתב ומותר לאפות מצה מערב שבת אע"פ שחמץ קיים עדיין כדתניא בתוספתא (דזבחים) [דפסחים] ארבעה עשר שחל להיות בשבת מבערין את הכל לפני השבת ואופה לו מצה מערב שבת מתרומה טהורה והא דנקט תרומה טהורה יש לומר דהוא הדין עיסת חולין ונקט לה משום דבעיסת תרומה מיירי ומתיירא שמא תחמיץ ותבוא לידי פסול הלכך מצוה בתרומה שנילושה לאפותה מצה אע"פ שאינה מצת מצוה שהרי לא לשה לשם מצה יותר מחולין שנילושה לשם מצה מיהו לאו למעוטי חולין אתו שנראה שאין לחלוק ביניהן לענין לאפותן בעוד חמץ קיים. וסיפא דקתני וטמאה מבערה במוצאי שבת דברי ר' מאיר פי' וספק טומאה יניחנה עד מוצאי שבת שמא יבא אליהו ויטהרנה דמדאורייתא בביטול בעלמא סגי נראה לדחות ראייה זו כי שמא בתרומה דוקא סגיא ומטעם שפירשנו נראה מנהג כשר שלא לאפות מצה בעוד החמץ קיים ובדברי הגאונים ז"ל מצאתי מצה הנאפת קודם ארבעה עשר כדי לאכול אותה בלילי חובה נראה שוודאי כשרה ויוצא בה ידי חובתו אך משום חבובי מצוה בשעתה אין לי להקדים ולאפות קודם חצות וראיה לדבר מיוצאי מצרים שלא אפו המצות מראש חודש אע"פ שנצטוו על פסח מצות ומרור מאז אלא המתינו עד שיצאו ממצרים דכתיב ויאפו את הבצק אשר הוציאו ממצרים עוגות מצות כי לא חמץ וכו' ואפילו מצה שאינה של חובה לא אפו מתחילה קל וחומר מצה של חובה ומצה של חובה אכלו במצרים.
ובשם רב כהן צדוק גאון זצ"ל מצאתי מי שמבקש לפרוש בים קודם הפסח ומבקש ללוש ולאפות מצה קודם הפסח ולישא עמו כדי שיאכל ממנו בימי הפסח מצוה מן המובחר לאפות בארבעה עשר מצה אחר ביעור חמץ שחביבה מצוה בשעתה אבל אם יודע ודאי שאינו מגיע לישוב (בפרס) [בערב] הפסח ואינו יכול לאפות מצה כהלכתה בארבעה עשר ילוש ויאפה וישא עמו כדי שלא יבטל מאכילת מצה. ומורי הרב ר' מאיר בר משה זצ"ל הורה לאחי ר' בנימין נר"ו להתיר מהא דתנן פרק כל שעה חלות תודה ורקיקי נזיר שעשאן לעצמו אינו יוצא בהן למכור בשוק יוצא בהן ואמרינן עלה בגמרא מאי טעמא עשאן לעצמו אינו יוצא בהן דכתיב ושמרתם את המצות מצה השמורה לשם מצות יצא זה ששמורה לשם זבח ועשאן למכור בשוק מאי טעמא נפיק בהו. דכל בשוק אימלוכי מימלך אי מזבנינא להו מזבנינא ואי לא איפוק בהו אנא מהא מתניתין תשובה לפוסלין מצה הנעשית קודם חצות של ארבעה עשר דהני חלות תודה אימת עביד להו בארבעה עשר אי אפשר דתניא אין מביאין תודה בחג המצות מפני חמץ שבה והוינן בה בחג המצות פשיטא דאין מביאין שהרי יש בהן חמץ ומפרקינן הכא בארבעה עשר עסקינן והא דתניא אין מביאין לפי שאין מביאין קדשים לבית הפסול אלמא הא דתנן חלת תודה ורקיקי נזיר וכו' בשלשה עשר מיירי וקתני עשאן למכור בשוק יוצא בהן דכל לשוק אימלוכי מימלך אי מזבנינא להו מזבנינא ואי לא מזבנינא להו איפוק בהו אנא אלמא מצות הנעשות קודם חצות ואפי' קודם ארבעה עשר מותרות לצאת בהן ידי חובתן. ואם משום הקישא דעל מצות ומרורים יאכלוהו ואמרינן בסוף פרק ערבי פסחים אכל מצה לאחר חצות לר' אליעזר בן עזריה לא יצא ידי חובתו משום דאיתקשי אכילת מצה לאכילת פסח דכתיב על מצות ומרורים יאכלוהו התם לאכילה איתקש למעשה לא איתקש דהא לא אשכחן שום קרא דאיתקש למעשה ועוד דהא אשכחן מתני' ומתניתא דאיכא לאוכוחי מינייהו הוכחה דשרי והשם יזרח לנו אורה:
ועוד מצאתי אם יכול אדם לאפות מצה קודם חצות יש אומרים דאיתקש לפסח דוקא נשחט לאחר חצות ויש מביאין ראיה להיתר מחלות תודה ורקיקי נזיר דיוצא בהן משום מצה ומתי נאפו על כרחין בשלשה עשר כי אין מביאין תודה בארבעה עשר כדמוכח בפרק קמא דפסחים. ועוד בתוספתא משמע ארבעה עשר שאירע בשבת מניח מזון שתי סעודות בשבת ואופה לו מצה בערב שבת אלמא מותר לאפות קודם זמנה ודוחים התם מיירי במצה עשירה כדי לקיים שלש סעודות בשבת במנחה כי אז אינו יכול לאכול חמץ ומיהו חביבה מצוה בשעתה ואין להקדים אותה קודם הזמן:

Siman 214

<b>דין מצות הראויות לשימורים לצאת בהן ידי חובה ומהו ללוש מצה בתבלין ומי פירות ובדבש ובביצים או בשאר משקים.</b>
תנו רבנן לחם עוני פרט לחלוט ואשישה יכול לא יצא ידי חובתו אלא בפת הדראה פי' בפת סובין ת"ל מצות מצות ריבה ואפי' כמצתו של שלמה א"כ מה ת"ל לחם עוני פרט לחלוט ואשישה. ת"ר נקייה והדראה ובסריקין המצויירין ואע"פ שאין עושין סריקין המצויירין בפסח לפי שהאשה שוהה עליהן ומחמצתן ואעפ"כ עשאן יוצאין בהם. תניא יוצאין במצה נא ובמצה העשויה באילפס מאי מצה נא אמר רב יהודה אמר שמואל כל שפורסה ואין חוטין נמשכין הימנה כתב רבינו יצחק פאסי זצ"ל והיכא דאיכא זקן או חולה דלא יכול למיכל מצה ביבשתה תרו להו במיא עד דמירככא ואכיל לה כד לא מיתמחא דתנן יוצאין ברקיק השרוי ובמבושל שלא נימוח דברי ר' מאיר ר' יוסי אומר יוצאין ברקיק השרוי אבל לא במבושל אע"פ שלא נימוח מאי טעמא דבעינן טעם מצה וליכא פי' דווקא לאכילת מצה של חובה אבל לאוכלה בפסח מותר ואפי' נימוח ואפי' מבושל אמר רבה בר [בר] חנא אמר ריש לקיש עיסה שנילושה ביין ושמן ודבש אין חייבין על חימוצתה כרת מאי טעמא דהוו להו כמי פירות ומי פירות אינן מחמיצין רבינו שלמה ז"ל פי' נמי דחמץ גמור לא הוי אבל נוקשה בעיניה הוי ואסור. ומוכח לה להא דאמר במנחות תפוח שריסקו ונתנו לתוך העיסה וחימצה הרי זה אסור.
ורבינו ישעיה זצ"ל פסק דמי פירות אינן מחמיצין ואפי' חמץ נוקשה לא עבידי ומעמיד דברי רבינו שלמה זצ"ל דסבירא ליה דחמץ נוקשה הוי היכא דעריב בהן מים אבל לא עריב בהם מים מותרין לגמרי וכן פירש רבינו תם זצ"ל להא דמנחות כגון שיש מים עם התפוח מדקתני לתוך העיסה אלמא מעיקרא עיסה הוי וכיון דאית בה מים אתי לידי חימוץ מיהו חמץ גמור לא הוי דאין במים כדי לחמץ.
ורבינו אפרים זצ"ל הכי סבירא ליה ומוקים לה דמשכחת לה ששהת עד שנתפחה ונראה שהחמיצה אבל אינו נראה מותר לכתחלה ואיכא רבנן דסבירא להו כרבינו שלמה זצ"ל דמי פירות עבדי חמץ נוקשה אפי' אי לא עירב בה מים.
ואחי ר' בנימין נר"ו כתב דהא דריש לקיש נראה לפרשה בשיש מים עם דבש והיין והשמן דהכי נמי קרי לה עיסה עד שלא נתן בה יין ושמן ודבש מדקאמר עיסה הנילושה ביין ושמן ודבש ומסתבר מדלא קאמר מותר ללוש ביין ושמן ודבש דהוו להו מי פירות אבל בא להודיען שאין חייבים על חמוצו כרת שמע מינה דבמידי דאיכא למיחש מיירי ומשום הכי פירש רבינו שלמה זצ"ל דהוי נוקשה ואסיר תדע דמי פירות אין מחמיצין כלל דתניא דבי ר' שילא אמרי וותיקא שרי והתניא אסירי ומשני הא דשרי במשחא ומילחא [הא דאסור במיא ומילחא] ורבא אמר מי פירות אין מחמיצין ורבינו יצחק פאסי זצ"ל פסק דיום ראשון בעינן לחם עוני אסור מיכן ואילך מותר דאמר ר' עקיבא שבתי היתה אצל ר' אליעזר ור' יהושע ולשתי להם עיסה ביין ושמן ודבש ולא אמרו לי דבר והלכתא כר' עקיבה דהא ר' יהושע בן לוי דבתרא הוה כוותיה סבירא ליה דאמר להו ר' יהושע בן לוי לבניה יומא קמא לא תלושו לי בדובשא מיכן ואילך לושי לי [ולא אשכחן מאן דפליג עליה] וכן השיב רב כהן צדק גאון זצ"ל שבליל ראשון אסור דבעינן לחם עוני מיכן ואילך מותר:
בהלכות פסח של רבינו שלמה זצ"ל שאלו את ר' אם מותר ללוש בביצים בפסח אם יש בהן משום חימוץ אי לא ולא אמר ר' בדבר לא איסור ולא היתר איסור לא אמר שאינו יודע אם דרך ביצים להחמיץ יותר ממי פירות וממים. שהרי אין לישה אלא במים ומים אין מחמיצין את העיסה כל זמן שעוסקין בה והיתר נמי לא אמר לפי שעיסה הנילושת בבצים היא עבה ונפוחה יותר משאר עיסה ויש לחוש שמא דרך ביצים להחמיץ יותר ממים ואם לשו בביצים אי אפשר בלא חימוץ ואין בידו לשומרה מחימוץ כמו לישת המים דאיכא למאן דבעי לאוקומי בפסחים שאין לשין ביין בשמן ודבש משום חימוץ דאיכא מילתא אחריתי דמחמצא יותר ואי אפשר לשמור מחימוץ אפי' בעודו עסיק בה. וכדומה לי. דמה שהעיסה נעשית עבה מפני הביצים אין זה חימוץ שאפי' עושין אותה מפרורי הפת נעשית נפיחה כמו כן. ועוד מצאתי בתחילה היו לושין בצרפת מצות בביצים אבל נהגו איסור בכל ערי נהרי רינוס. והנראה בעיני דלא מחמצי ביצים יותר משאר מי פירות ודין אחד להם. ועוד מצאתי בתשובות מצה מתובלת כשרה בפסח דגרסי' במנחות תיבלה בקצח בשומשמין ובכל מיני תבלין כשירה. מצה היא אלא שנקראת מצה מתובלת:

Siman 215

<b>דין שריית מורסן לבהמה חיה ועוף.</b>
אין שורין את המורסן לתרנגולין אבל חולטין. האשה לא תשרה את המורסן שתוליך בידה אל המרחץ אבל שפה היא על בשרה יבש. לא ילעוס אדם חטים ויתן על גבי מכתו מפני שהן מחמיצות פי' בדליכא סכנה דווקא אבל היכא דאיכא סכנה קיימא לן בכל מתרפאין חוץ מע"ז וגילוי עריות ושפיכות דמים שאין לך [דבר] שעומד מפני פקוח נפש:
בהלכות פסח של רבינו שלמה זצ"ל אין עושין מורסן לעופות בשני ימים [טובים] ראשונים ואחרונים של פסח ולא בשאר ימים טובים משום דכתיב לכם לכל צרכים ולא לצורך בהמתכם אבל בחולו של מועד שרי. ובחולו של מועד של פסח צריך שינוי שלא יבא לידי חימוץ הלכך צריך להכניס הסובין במים הרותחין כשהן בכלי על האור וכל שעה יהא ממרס הסובין במים הרותחין כשהן בכלי על האור ובענין זה הוא מותר אבל יזהר שלא יערה המים על הסובין בכלי שני פן יחמיץ. ירושלמי בין חמין לתוך מורסן בין מורסן לתוך חמין אסור. והאידנא דשדרו רבנן ממתיבתא דאין אנו בקיאין בחליטה בכל ענין אסור ואין עושין מורסן לעופות בפסח כלל וכתב אחי ר' בנימין נר"ו המשליך חטים לתרנגולים או לשאר עופות בפסח צריך ליזהר שלא ישליך במקום ששופכין שם מים שמא ישורו ויבואו לידי חימוץ:

Siman 216

<b>דין נכרי הנכנס ברשותו של ישראל וחמץ בידו או שנפל חמץ מגגו של נכרי לגגו של ישראל. וישראל ונכרי שיש להם תנור בשותפות והנכרי אפה בו חמץ בפסח. ואם רשאי הישראל לומר לנכרי קנה לך חמץ שמא אצטרך ואקח ממך לאחר הפסח. ודין חמץ הבא דורון לישראל ביום אחרון של פסח. וישראל שלוה חמץ מחבירו לפני הפסח מהו לפורעו אחר הפסח.</b>
תנו רבנן נכרי שנכנס לחצירו של ישראל ובצק בידו אין זקוק לבער. אמר רבינו יצחק ב"ר קלונימוס זצ"ל שמיכן נהגו לגעור בנכרי שנכנס לרשות ישראל בפסח וחמץ בידו דדווקא נקט בצק אבל פת מגרשו לחוץ והיינו פירש [זקוק] לבער.
ונראה לאחי ר' בנימין נר"ו דלאו דוקא בצק אלא אפי' פת נמי אין זקוק לבער דהשתא ומה כשייחד לו מקום בביתו מותר להניחו שם ואין צריך לבער כדאמרינן אבל אתה רואה בשל אחרים ושל גובה בדלא קבל עליו אחריות ואם הוא בידו של נכרי לא כל שכן.
ומה שנהגו לגעור בנכרי הנכנס ברשות של ישראל וחמץ בידו דשמא יפלו פירורין חשובין מידו של נכרי ברשותו ופעמים יבא בהם לידי איסור. ירושלמי גגו של נכרי שהיה סמוך לביתו של ישראל ונתגלגל חמץ מגגו של נכרי לגגו של ישראל הרי זה דוחפו בקנה פי' משום דלא בדיל מיניה אסור ליטול בידו דלמא אכיל מיניה. היתה שבת או יום טוב כופה עליו את הכלי. בהלכות פסח של רבינו שלמה זצ"ל שאלו את ר' ישראל ונכרי שיש להם תנור בשותפות מהו לומר לנכרי טול אתה בשבוע של פסח ואני אטול לאחר כך ולאפות בו בשבת אחרת ואמר ר' כך יכול לעשות מתנה ישראל עמו קודם הפסח ונוטל הימנו דמים מאותו שבוע ואינו דומה לישראל ונכרי שיש להם שדה בשותפות לא יאמר לו טול חלקך בשבת ואני אטול חלקי בחול לפי שכל הטורח שטורחין בשדה לאמצע היא וכשזה עודר בשבת כאילו טורח בעבור ישראל אבל כאן כיון שנטל דמים מתחלה מותר וכן ישראל שרגיל לקבל ככרות מנכרים (מעבדים) [משועבדים] לו או אהובים לו והם לו למס בשבוע של פסח אינו מקבל אבל לאחר הפסח מקבל מאותו שבוע עצמו:
תוספתא. ישראל ונכרי שהיו באים בספינה רשאי ישראל לומר לנכרי טול כך וכך חמץ שמא אצטרך ואקח ממך לאחר הפסח. ושאלו כזאת לפני רבינו האיי גאון זצ"ל ישראל שאמר לנכרי בימי פסח קנה לך חטה שנתחמצה שמא אצטרך לאחר הפסח לקנות ממך ושמע הנכרי וקנה כמצותו רשאי אותו היהודי לקנות חיטה ממנה אי לא והשיב כך ראינו שזה מותר מפני שאין לו עמו שותפות ולא הקדים לו דמים ולא ערבון ולא הלווהו ואינו ברשותו ואינו מסייע עמו הילכך מותר ואין בו איסור כלל.
מצאתי בדברי הגאונים ז"ל מעשה ואירע שנשלח חמץ לישראל ביום אחרון של פסח וצוה הישראל להוציאו מן הבית ונטלוהו שפחותיו ונתנוהו בבית הנכרי ולמחרתו החזירוהו השפחות בבית הישראל שנשלח לו ושאלו למורי והתירו בהנאה דאמרינן בהשואל בשמעתא תניינא אמר רבא מאן למעול למעול בעל דהתירא ניחא ליה דליקני דאיסורא לא ניחא ליה דליקני.
ובעל הדברות ז"ל כתב אע"ג דחמץ של נכרי שעבר עליו הפסח מותר בהנאה הדין עלינו להחמיר לפי שנהגו עכשיו שישראל מקבל דורון חמץ של נכרי ביום טוב מן המנחה ולמעלה ונעשה חמץ של ישראל שעבר עליו הפסח שאסור בהנאה ומערימין בזה הלכך היה לנו לגדור גדר ודבריו נכונים למבין ואשריו הגודר פרצה כזאת וקורא לו גודר פרץ משובב נתיבות לשבת. כתב רבינו שלמה זצ"ל אשה שלוותה ככר מחבירתה קודם הפסח צריכה לפורעה אחר הפסח ואין כאן איסור משום חמץ שעבר עליו הפסח הואיל ולא היו בעין בשעת הביעור ויש בה משום גזל ומשום לווה ואינו פורע שהרי שנינו דבי ר' ינאי יזפי פירי מעניים בשביעית קודם זמן הביעור ופרעי להו בשביעית ואמר ר' יוחנן יאות עבדין וכן כתב רבינו ישעיה זצ"ל:

Siman 217

<b>דין שיעור איסורו של חמץ בין בזמנו בין שלא בזמנו בין במינו בין שלא במינו וחטה הנמצאת בתרנגולת או בתבשיל.</b>
בפרק כל שעה אמר רב חמץ בזמנו בין במינו בין בשלא במינו במשהו. רב לטעמיה דרב ושמואל דאמרי תרווייהו כל איסורין שבתורה במינו במשהו שלא במינו בנותן טעם וגזר שלא במינו אטו מינו. שלא בזמנו במינו אסור כרבי יהודה דאמר חמץ שעבר עליו הפסח אסור. שלא במינו מותר דלא גזר שלא במינו אטו מינו. ושמואל אמר חמץ במינו ובזמנו אסור בכל שהוא שלא במינו מותר שמואל לטעמיה דרב ושמואל דאמרי תרווייהו כל איסורין שבתורה במינן במשהו. שלא במינן בנותן טעם ולא גזר שלא במינו אטו מינו. ור' יוחנן אמר חמץ בזמנו בין במינו בין שלא במינו בנותן טעם ר' יוחנן לטעמיה דר' יוחנן וריש לקיש דאמרי תרווייהו כל איסורין שבתורה בין במינן בין בשלא במינן בנותן טעם שלא בזמנו בין במינו בין שלא במינו מותר כר' שמעון. אמר רבא הלכתא חמץ בזמנו בין במינו בין שלא במינו אסור שלא בזמנו בין במינו בין שלא במינו מותר פסק רבינו יצחק פאסי זצ"ל מדלא יהיב שיעורא למילתיה שמע מינה דבמשהו אסור כרב ושלא בזמנו מותר כר' שמעון דר' שמעון לא קניס אלא בדאיתיה בעיניה אבל על ידי תערובות לא וכן כתב בעל הלכות גדולות.
ורבינו שלמה זצ"ל כתב בפסחים בפרק כל שעה אמר רבא הלכתא חמץ בזמנו בין במינו בין שלא במינו אסור במשהו כרב דרב סבירא ליה דכל איסורין שבתורה במינן במשהו ושמעינן מינה דפסק רבא הילכתא כל איסורין שבתורה במינו במשהו דלא שני ליה בין בחמץ לשאר איסורין אלא בהא מילתא דגזר שלא במינו אטו מינו ושמע מינה חלב שנפל בקדירה אסור במשהו וכן הלכתא והא דקיימא לן כל איסורין שבתורה בששים שלא במינן הוא. וכן פסק רבינו שלמה זצ"ל דחמץ בפסח קיימא לן בין במינו בין שלא במינו אסור בזמנו במשהו דגזרינן שאינו מינו אטו מינו. ואם נתבשל מאכל בקדירה שאינה בת יומא בפסח מותר המאכל שהחמץ הנפלט מן הקדירה טעם לפגם הוא ומשהו של פגם הוא והיינו משהו דהיתר. ואפילו חמץ או שאור שנפל בקדירה או שנתבשל עם בשר צלי מידע ידע ביה דנותן טעם לפגם הוא ומשהו באותו מאכל ומותר אע"פ שיש באותו מאכל טעם חמץ דחמץ בעיניה שראוי לחמע ואינו פגום דחזיה למילתיה הוא דאסר רחמנא אבל טעם חימוץ שנתערב בקדירה דלא חזי למילתיה כיון דטעמו פגום ופוגם במאכל זה מותר. והמחמיר בענין חמץ בפסח תבוא עליו ברכה:
ורבינו תם זצ"ל פסק בזמנו אסור בנותן טעם דקי"ל כר' יוחנן וכריש לקיש דאמרי תרווייהו כל איסורין שבתורה בין במינן בין שלא במינן בנותן טעם חוץ מטבל ויין נסך ועוד דאמר רבא בפ' גיד הנשה אמור רבנן בקפילא ואמרו רבנן בנותן טעם ואמור רבנן בששים מין בשאינו מינו ואיסורא בקפילא מין בשאינו מינו והתירא בנותן טעם מין במינו דליכא למיקם אטעמא בששים. והא דאמר רבא גבי חלא דחמרא וחלא דשיכרא וחמירא דחיטא וחמירא דשערי במשהו דווקא בהני הוא דקאמר במשהו דהוו כטבל ויין נסך אבל בשאר איסורין לא פליגי וכן פסק רבינו ישעיה זצ"ל וזה לשונו שכתב בספר המכריע אמרי' במסכתא ע"ז בפרק השוכר זה הכלל מין במינו במשהו ושלא במינו בנותן טעם רב ושמואל דאמר תרווייהו כל איסורין שבתורה במינן במשהו שלא במינן בנותן טעם זה הכלל לאייתויי כל איסורין שבתורה. ור' יוחנן ור' שמעון בן לקיש דאמרי תרווייהו כל איסורין שבתורה בין במינן בין שלא במינן בנותן טעם חוץ מטבל ויין נסך שבמינן במשהו. שלא במינן בנותן טעם. בשלמא יין נסך משום חומרא דע"ז אבל טבל אמאי כהתירו כך איסורו כדשמואל דאמר חיטה אחת פוטרת את הכרי. כתב רבינו חננאל זצ"ל אע"ג דרב ושמואל לגבי ר' יוחנן הלכה כר' יוחנן הכא קי"ל כרב ושמואל וכן כתב רבינו יצחק פאסי זצ"ל איכא מאן דפסק הלכתא כר' יוחנן וריש לקיש דכל רב ושמואל ור' יוחנן הלכה כר' יוחנן ואיכא מרבוותא מאן דאמר אע"ג דכל רב ושמואל ור' יוחנן הלכה כר' יוחנן הכא קי"ל כרב ושמואל ומיסתברא כוותיה. דפלוגתא דאביי ורבא בחמירי דחיטא וחמירא דשערי ברב ושמואל שייכא והמורה כתב לעיל בהאי פירקא גבי עכברא דנפל בשיכרא דפסק תלמודא והלכתא אידי ואידי בששים ה"ג וכן כל איסורים שבתורה בששים חוץ מחמץ בפסח במינו דאוקמינן לה בפסחים במשהו וטבל ויין נסך דאוקמינן להו לקמן במשהו. ובפרק כל שעה כתב אמר רבא הילכתא חמץ בזמנו בין במינו בין שלא במינו אסור במשהו כרב דרב ושמואל סבירא להו דכל איסורין שבתורה כו' ושמעינן מיניה דפסק רבא הילכתא בכל איסורין שבתורה במינן במשהו דלא שני בין חמץ לשאר איסורין אלא בהא מילתא דגזר שלא במינו אטו מינו ושמע מינה חלב שנפל בקדירה אוסר במשהו וכן הלכה והא דקי"ל כל איסורים בששים שלא במינן הוא וכן כתב בפרק כל הבשר בהלכה טיפת חלב דהלכה כרב ושמואל בכל איסורין שבתורה במינן במשהו כדסבירא להו לאביי ורבא דבתראי נינהו גבי חלא לגו חמרא כו' וקשיא דידיה אדידיה ורבינו תם זצ"ל כתב דהלכה כר' יוחנן וכר' שמעון בן לקיש דאמרי כל איסורין שבתורה בין במינן בין שלא במינן בנותן טעם חוץ מטבל ויין נסך. דבמינן במשהו שלא במינן בנותן טעם ואביי ורבא כר' יוחנן סבירא להו דהא איפליגו אביי ורבא גבי חמירא דחיטא וחמירא דשערי וגבי חלא דחמרא וחלא דשיכרא ולא איפליגו במילי אחרינא משום דאלו שני דברים בלבד הוו מין במינן במשהו דהיינו טבל ויין נסך ובהני אפי' ר' יוחנן וריש לקיש מודו דרבא בפי' סבירא לי' כר' יוחנן וריש לקיש וזה הפסק של רבינו תם נראה לי דזה הוא הנכון והעיקר דרבא ודאי כר' יוחנן סבירא ליה כדאמרי' בפרק גיד הנשה אמר רבא אמור רבנן בששים ואמור רבנן בקפילא ואמור רבנן בטעמא מין בשאינו מינו והתירא בטעמא מין בשאינו מינו ואיסורא בקפילא מין במינו דליכא למיקם אטעמא כגון שמנונית דגיד הנשה בששים אלמא רבא מין במינו בששים סבירא ליה והכא בחלא דחמרא וחמירא דחיטא כטבל ויין נסך דאליבא דכולי עלמא הן במינן במשהו ורב אשי ומר בר רב אשי דבתראי אינון סבירא להו כר' יוחנן דאמרי' בפרק גיד הנשה בההיא כזיתא דתרבא דנפל לדיקולא דבישרא דמשערין ליה בששים ובשאילתות רב אחאי גאון זצ"ל בפרשת צו את אהרן מצאתי שפסק הלכה כרבא דאמר [בפרק] גיד הנשה אמור רבנן בששים כגון מין ומינו דליכא למיקם אטעמא דר' יוחנן דאמר כל איסורין שבתורה בין במינן בין שלא במינן בנותן טעם חוץ מטבל ויין נסך במשהו. עד כאן דברי המכריע:
וכן כתב הר"ר זרחיה זצ"ל בספר המאור ואמר רבא חמץ בזמנו בין במינו בין שלא במינו אסור שלא בזמנו מותר כר' שמעון כתב הרב האלפסי זצ"ל דלא קא יהיב שיעורא למילתיה שמע מינה במשהו כרב מדבריו אתה למד שכל מה שנמצא כתוב בספרי הגמרא שלנו במשהו אינו מעיקר הגמרא אלא תלויה היה מפרושי הראשונים והפכוה הסופרים בספרים ועיקר הגירסא היא כמו שכתבנו בנוסחאות מדוקדקות וישנות וחכמי צרפת וחכמי נרבונא עמודי עולם זצ"ל פירשוה למילתיה דרבא כולה כר' יוחנן וכן נראה משמעתא דפרק גיד הנשה אמר רבא אמור רבנן בטעמא ואמור רבנן בקפילא ואמור רבנן בששים וכו' שמעת מינה דרבא כר' יוחנן סבירא ליה מין במינו בנותן טעם ואין חילוק בין במימרא דרבא בין במימריה דר' יוחנן דהיא היא בעיניה אלא דפסק הלכתא כוותיה.
ואילו אמר רבא הלכתא כר' יוחנן הוה מספקא לן מילתא דלא בזמנו ואשאר איסורין שבתורה קאי ולפיכך הוצרך הכא לשנות דבריו של ר' יוחנן ולברר הדבר דלא קשיא דידיה אדידיה משום דכי קניס ר' שמעון כי איתיה בעיניה אבל על ידי תערובות לא ולעולם רבא כר' יוחנן סבירי ליה לגמרי ומינה שמעית לכל איסורין שבתורה שהן בנותן טעם בין במינן בין שלא במינן וכן נמצא בכתב ידי מר רב יוסף זצ"ל במדינת גואן שהעיד על רבו הרב אלפסי שחזר בו בסוף ימיו ממה שכתב בסוף מסכת ע"ז דפסק כרב ושמואל מדאביי ורבא לפסוק הלכה כרבי יוחנן וריש לקיש וכן דעתינו נוטה וכן דעת חכמי צרפת וחכמי נרבונא אלא שאין אנו מורין כן בחמץ בפסח משום דנהגו בו איסור וכן כתב הר"ר אביגדור כהן צדק נר"ו לר' צדקיה בר' בנימין אחי שני זצ"ל כדברי רבינו תם זצ"ל דחמץ בפסח נמי דינו כשאר כל האיסורים להבטל בששים והא דאמרינן בפרק כל שעה אמר רבא הלכתא חמץ בפסח בזמנו בין במינו בין שלא במינו אסור במשהו כרב. האי במשהו כרב אינו מן הגמרא שסידר רב אשי אלא פי' גאונים שהוסיפו וכתבו כן ובשאלתות נמי משמע כרבינו תם זצ"ל ואע"פ שרבינו תם היה אומר כן לא לעשות מעשה כי אין לסור מדברי הגאונים זצ"ל ימין ושמאל ועוד שכבר פשט איסורו בכל ישראל אלא בא לפרש ההלכה על אמיתה:
ויש להקשות לפי דבריו נמצא חמיר חמצו של נכרי מחמצו של ישראל דחמץ של נכרי שנתערב במינו בפסח אפי' כל שהוא אוסר דהוה ליה דבר שיש לו מתירין שלאחר הפסח שרי ויש לומר חמץ של נכרי שנתערב בפסח במינו בשעת אכילה הוי של ישראל דמיד שנטלו לאכלו זכה בו לעבור עליו בבל יראה כי חמץ הוא אחד מן הדברים שאינן ברשותו של אדם ועשאן הכתוב כאילו הן ברשותו ושייך ביה מעתה קנסא דרבנן הואיל ועבר עליו בבל יראה ובל ימצא והרי אין לו מתירין שאף לאחר הפסח יהא אסור עד כאן תשובת הרב נר"ו.
ומדבריו ומדברי שאר רבותינו אנו למידין שאין לנו להקל בדבר אחרי שפשט איסורו במשהו בכל ישראל שגם המתירין בנותן טעם לא הנהיגו לעשות כי אם במשהו וכך ראוי לעשות.
בהלכות פסח של רבינו שלמה זצ"ל וחיטה הנמצאת בתרנגולת צלויה או מבושלת בפסח אין שום חכם שמתירה לפי שחמץ בפסח בין במינו בין שלא במינו אסור ואסור בכל שהוא. וגם ר' אומר שהיא אסורה אבל יש להביא ראיה להתיר מטומאה אם לא מפני שאין אנו יודעין אם למדין איסור מטומאה אי לא ששנינו לגבי טומאה בעוף כדי שתיפול לאור ותישרף דכיון ששהה במעיים האוכל כשיעור הזה שוב אינו ראוי לקבל טומאה לפי שהוא בא מיד לידי סרחון ואינו חשוב אוכל וכן יש לומר שאין החיטה באה לידי חימוץ אלא לידי סירחון אי פשיטא לן למיגמר איסור מטומאה [ובתשובה אחרת מצאתי שאין למדין איסור מטומאה] ואין להתירה מטעם עיכול וזה נוסח התשובה ששאלת על עוף שנתבשל או נצלה בפסח ונמצאת בתוכו חיטה מהו כך דעתי נוטה שאותו העוף אסור בין באכילה בין בהנאה שאותה חיטה אוסרת ונאסרת דאמר רבא חמץ בזמנו בין במינו בין שלא במינו אסור במשהו ואי איכא דמורה בה כח להיתירא וקא טעי בהא דתנן בעופות ובדגים כדי שתפול לאור ותישרף דברי ר' שמעון ר' יהודה בן בתירא אומר בעופות ובדגים מעת לעת וקא סביר כי היכי דמת מעוכל ולא מטמא באוהל חיטתא נמי כמיתעכלא דמיא ולא מתאסרה. אי תלמיד צלל במים אדירים והעלה חרס בידו חדא דלא ידעי אימת קא בלע לה ועוד מה ענין פסחים אצל אהלות. אדיליף מאהלות מהתירא ליליף מחמץ בפסח לאיסורא דתנן לא יסיק בו תנור וכיריים ואמרי' בגמרא פשיטא לא צריכא לר' יהודה דאמר אין ביעור חמץ אלא שריפה מהו דתימא בהדי דקא שריף ליה ליתהני מיניה קא משמע לן דאסור וכ"ש חיטה זו שהיא עומדת בעיני' שחמץ גמור הוא ואוסרת ונאסרת. ועוד מצינו שאין האיסור מתבטל בבילוע דתנן דג טמא שבלע דג טהור מותר באכילה ודג טהור שבלע דג טמא אסור באכילה לפי שאין גידולו ממנו אלמא באיסורו קאי ולא מתבטל האי חיטתא נמי לא מתבטלא והיא חמץ גמור ולא מבעיא הא דאיבשלא באיסורה אלא אפי' חיטי קורדניתא דשרירין ויבישין טפי כי שדא מיא עלייהו אסירי דאמר רב גידל אמר ר' חייא בר' יוסף אמר רב המקדש משש שעות ולמעלה אפי' בחיטי קורדניתא אין חוששין לקידושין כל שכן הא דאיבשלא והתשובה הזאת נראית עיקר. דודאי החיטה מחמת הלחלוחית שבזפק מתנפחת ומתבקעת והרי היא בא לידי חימוץ עד שלא התעכל הלכך אוסרת במשהו לפי המנהג הפשוט בישראל:
ודווקא על ידי בישול או צלי אבל על ידי מליחה אם נמלח עוף או בשר ונמצא שם גרגר חיטה נראה לאחי ר' בנימין נר"ו דסגי בקליפה לבד שקולף מעט מן הבשר שנמצא שם החיטה ודיו. ואע"ג דקיימא לן מליח הרי הוא כרותח דצלי אין כאן דבר שיש בו כח לפעפע ולאסור.
ורבינו יצחק בר' קלונימוס ז"ל השיב לרבינו שמחה זצ"ל מאישפירא על חיטה הנמצאת בתבשיל ולא נמחית למה אוסרין אותה חמץ בפסח כמו מין במינו לר' יהודה דלא אשכחן דאסור אלא בתערובות גמור שלא סילקו את האיסור כמה דסברה בפרק הערל פרוסה של לחם הפנים שנימוחה וההיא דפרק גיד הנשה חתיכה של דג טמא דמוקי שקדם וסילקו הוה מסתבר לפרש שקדם וסלקו קודם שנימוח שסילקו בעין ואפי' אם נפרש שקדם וסלקו קודם שנתנה טעם לשאר החתיכות שבקדרה התם מפני שיש בו מיחוי שמנונית בכל שהוא הוצרך לסלקו עם הרוטב אני סבור שכך פירשו רבינו שלמה זצ"ל אבל בחיטה שהיתה בעין ואין בה שמנונית מה איסור יש בה ותימה לומר מפני טעם משהו שבזה לא מצינו טעם ר' יהודה ועוד הדבר ידוע שאין בו טעם ולא במשהו אבל אל יאמר אדוני כן שהרי עושין שמן לרפואה מן החטים ואם אינה שמינים כל כך עתה כאשר היו בדורות הראשונים כדאמר ר' יוחנן נהירנא כד הוה בצע ינוקא ריפתא הוה נגיד ואתי מישחא אתרין דרעוהי וכו' אך שומן קצת יש בהן הרי כתיב חלב כליות חטה וכתיב והיה דשן ושמן וכתיב מאשר שמנה לחמו אך אם יש להקל בחיטה הנמצאת בתבשיל כל זמן שאינה מבוקעת וכאשר פסק גאון רב אלפסי זצ"ל וזה לשונו תנו רבנן אין לותתין את השעורים בפסח כו' עד ואי לא קים ליה דהכי הלכתא היכי הוה עביד בה עובדא ובמס' תרומות תמצא חילוק בין שלם למחותך בענין פצועי זיתים ולא יכולתי לכתוב הכל עתה.
אך יש לדקדק סעד לדברי האלפס ואשר כתב דכל הפחות יהא מותר למוכרו לנכרים כההוא ארבא דחיטי דנפל עילייהו יין נסך ושרייה רבא לזבוני לנכרים וכו'. עד שאתה תמיה על זה תמה על עצמך היכא דנתערב בטעמו וממשו נעביד ליה אי כרבן שמעון בן גמליאל דאמר חוץ מדמי יין נסך שבו וקיימא לן כוותיה אי נמי כר' אליעזר דאמר יוליך הנאה לים המלח וקיימא לן כוותיה אלא שאני חמץ בפסח דחמיר איסוריה דלא אשכחן איסור שאסר במשהו אלא האי הלכך ליכא לאיקולי ביה אפילו ביין נסך וע"ז דחמיר איסורייהו דאפי' יין נסך דחמיר במינו במשהו שלא במינו בנותן טעם ועוד חזינן דמחמרינן טפי בחמץ בפסח משאר איסורי.
מצאתי לגאונים ז"ל מעשה היה והתיר מורי תרנגולת שנמלגה בחמץ בפסח והיה הזפק בתוכה ובו חטים והתיר מטעם דקרום הזפק מפסיק בינו לבין הבשר ועוד מצאתי מצאו בבאר לחם בפסח ואסרו לשתות מימי הבאר:

Siman 218

<b>סדר חובת ליל שמורים. דין מצות ההגדה וקריאתה ושתיית ד' כוסות וסדר הסיבתו ואכילת מצה ומרור ושאר ירקות וקריאת ההלל וכל הסדר לב' לילות הראשונים בין לעצמו בין לאחרים:</b>
כוס הראשון מוזגין כוס של יין ואומרים עליו קידוש היום וזה סדרו של קידוש. מברך תחלה בורא פרי הגפן ואחר כך מברך אשר בחר בנו מכל עם ורוממנו וכו' ושהחיינו. שכך שנינו דברים שבין בית שמאי ובית הלל בסעודה בית שמאי אומ' מברך על היום ואחר כך מברך על היין שהיום גורם אל היין שיבא וכבר קידש היום ועדיין היין לא בא. ובית הלל אומ' מברך על היין ואח"כ מברך על היום שהיין גורם לקדושה שתיאמר דבר אחר תדיר ושאינו תדיר תדיר קודם. וקיימא לן דהלכה כבית הלל. ואל תתמה על מה שאין אנו מברכין שעשה נסים בלילי הפסח שהרי מסדר והולך בסוף ההגדה למי שעשה לנו ולאבותינו את כל האותות והמופתים והנסים האלו כן כתב רבינו שלמה זצ"ל. ואם חל ליל שמורים בלילי שבת מתחיל ויכולו השמים כסדר לילי שבת ומברך בורא פרי הגפן ואומר אשר בחר בנו וכולל של שבת עם קידוש היום וחותם מקדש השבת וישראל והזמנים. ואע"ג דקי"ל דאין חותמין בשתים הא איתמר עלה בגמרא חוץ מזו. ואחר כך מברך שהחיינו ואם חל ליל שמורים במוצאי שבת מברך יקנה"ז סימן. יין. קידוש. נר. הבדלה. זמן. דהכי איתוקמא בפרק ערבי פסחים. מאי הוה עלה אביי אמר יקנה"ז רבא אמר יקנה"ז והלכתא כרבא יין קידוש מברך כשאר ימים נר כסדר מוצאי שבת הבדלה המבדיל בין קודש לחול בין אור לחושך בין ישראל לגוים בין יום השביעי (הגדול והקדוש) לששת ימי המעשה ובין קדושת שבת לקדושת יום טוב הבדלת ואת יום השביעי הגדול והקדוש מששת ימי המעשה הבדלת וקדשת וחותם [בא"י] המבדיל בין קודש לקודש והכי איתוקמא בפרק קמא דחולין בסופו. ומה שאומרין ובין קדושת שבת לקדושת יום טוב ואת יום השביעי הגדול והקדוש מששת ימי המעשה הבדלת וקדשת משום דבעינן מעין פתיחה סמוך לחתימה ואמרי לה מעין חתימה ופסק רבינו שלמה זצ"ל דעבדינן כתרווייהו וכתב רבינו שלמה זצ"ל במוצאי שבת ליום טוב אין מברכין על הבשמים גזירה שמא יקטום ועוד שלא אבדה נשמה יתירה של שבת ועוד מצאתי בשם רבינו יצחק מדנפי"ר זצ"ל ששאלתי לר' כשאירע פסח במוצאי שבת מפני מה אין מברכין על הבשמים ואמר לי גזרה שמא יקטום ונראה לי שהוא עיקר כי טעם הבשמים שאנו מברכין במוצאי שבת מפני נשמה יתירה שנאבדה ממנו ונפשו של אדם דקה שכך דרשו רבותינו ז"ל שבת וינפש כיון ששבת ווי אבדה נפש וזהו בחול אבל עתה מפני שמחת יום טוב אינו מרגיש באיבוד נפשו. ובמוצאי יו"ט לחול אין מברכין על הבשמים לפי שאין נפש יתירה ביום טוב.
ובשם הרב ר' יאיר בן הרב ר' מאיר זצ"ל מצאתי יום טוב שחל להיות במוצאי שבת מברך יקנה"ז ויש שמצריכין בשמים ובשם רבינו גרשום זצ"ל שמעתי שמצריך בשמים כשחל יום טוב במוצאי שבת ואע"ג דבגמרא שלנו אינו מצריך בשמים מיהו בירושלמי אמר יום טוב שחל להיות אחר השבת [מברך] יקבנה"ז ובכל מקום שיש נר יש בשמים ויש שאין מברכין על הבשמים ביום טוב שחל להיות אחר השבת וטעמם שמא יקטום ולא נהירא דהא אמרינן ביום טוב קוטמו ומריח בו אלמא לא חיישינן אם יקטום עכ"ל. ושמא המפרשים גזירה שמא יקטום מפרשים שמא יקטום המחובר ולפי טעמו של רבינו יצחק בר' יהודה זצ"ל שמצריך בשמים במוצאי שבת מפני שמסריח אור של גיהנם ששבת כל היום ולא הסריח ובמוצאי שבת מתחיל ומסריח א"כ במוצאי שבת ליום טוב אין מצריך בשמים שגם יום טוב שובת אור של גיהנם ואינו מסריח ואם תאמר א"כ נברך על הבשמים במוצאי יום טוב יש לומר כיון שאין מברכין על האור אין מברכין על הבשמים הואיל והבשמים מחמת האור הן באין תדע שהרי במוצאי יום הכיפורים נהגו לברך על הבשמים כמו שמברכין על האור וכן תירץ אחי ר' בנימין נר"ו:
וצריכין לשתות כל ארבעה כוסות בהסיבה דאיתמר מצה צריכה הסיבה מרור אינו צריך הסיבה יין צריך הסיבה אמרי לה תרי כסי קמאי בעי הסיבה דההוא שעתא הויא לה חירות בתראי לא בעי הסיבה מאי דהוה הוה ואמרי לה תרי כסי קמאי לא בעי הסיבה דאכתי עבדים קאמרי' בתראי בעי הסיבה דהוה ליה חירות והשתא דאיתמר הכי ואיתמר הכי כולהו בעי הסיבה ואין הסיבה אלא הסיבת שמאל אבל הסיבת ימין אינה חשובה הסיבה וכן פרקדן לאו שמיה הסיבה ויש בהן סכנה שמא יקדים קנה לושט ופתרון פרקדן יש מפרשין אותו שוכב על מתניו ופניו למעלה ודייקי בר קדל ששוכב על עורפו. ויש מפרשים ששוכב על פניו ומתניו למעלה ודייקי בר קידה ואחי ר' בנימין נר"ו כתב דהאי דאמרינן שמא יקדים קנה לוושט אהסיבת ימין [נמי] קאי ולא אפרקדן [בלחוד וכן פי' רבינו שלמה זצ"ל] והכי משמע בגמרא דתני לי' בתר הסיבת ימין והטעם לפי שדרך ההסיבה להסיב על גבי המטות המוצעות על גבי קרקע אצל השלחן ומטין ושוכבין על צדו ולפיכך הסיבת שמאל הוא עיקר ההסיבה שידו הימנית הקרובה לפה הוא למעלה ואפשר לו להוליכה לו על השלחן ולהביאה בפיו בלא סכנה אבל אם היה מסיב בצד ימין כיון שידו הימנית מלמטה שהוא שוכב ומסיב עליה אי אפשר לו להביאה לפיו ולהוליכה על השולחן אלא אם כן זוקף את עצמו ועוקם את הראש ושמא יקדים קנה לוושט ויבא לידי סכנה. ומכאן יש להוכיח שהאיטר שאינו שולט בידו הימנית או מי שהיתה ידו הימנית גדומה או שהי' בהן מומין ואי אפשר לו להביאה לפיו שידו השמאלית החשובה ימין שלו שהוא צריך להסב מצד ימין של כל אדם שהיא חשובה שמאל שלו שהרי איפשר לו להביאה אל פיו:
ואחד אנשים ואחד נשים צריכין הסיבה ואשה אצל בעלה אינה צריכה הסיבה ואם היא אשה חשובה צריכה הסיבה בן אצל אביו צריך הסיבה תלמיד אצל רבו המלמדו תורה אינו צריך הסיבה ואם מלמדו אומנות צריך הסיבה וכן השמש צריך הסיבה. ואם נטלו ידיהן קודם קידוש אין קידוש מפסיק לנטילת ידים כאשר הקדמתי למעלה בערוגת שבת הלכה ע' ואם לא נטלו ידיהן קודם קידוש נוטלין ידיהן ומברכין על נטילת ידים שהרי צריך לו לטבל בירקות והקשה רבינו ישעיה זצ"ל על זה דהא קיימא לן הנוטל ידיו לפירות אינו אלא מגסי הרוח ותירץ לפי שצריך לטבול במשקין לפיכך צריך נטילת ידים דאמר ר' אליעזר אמר ר' אושעיא כל שטיבולו במשקין צריך נטילת ידים מאי טעמא חכמים גזרו טומאה על הידים להיות שניות ומטמאין את המשקין להיות תחילה שהמשקה הוא עלול לקבל טומאה שהרי הוא מכשיר את אחרים לקבל טומאה על כן אנו נוטלין ידנו בטיבול ראשון:
מביאין (סל) [כלי] או קערה ובתוכו שלש או שנים מצות הן נקראים שמורים לפי שצריכין שימור לשם מצה משעת קצירה כמו שפירשנו למעלה. וירקות כגון כרפס הוא אפייה או צורפולייה או פיטרוסינדלו או גרגר או (של) [כל] מין ירק שדרכו להיאכל חי ומבושל שהן ראויין לטיבול ראשון ועוד יש שם מין שני של ירק הראויין לטיבול שני כדתנן אלו ירקות שאדם יוצא בהן ידי חובתו בפסח בחזרת בעולשין בתמכה בחרחבינה ובמרור ויוצאין בקלח שלהן בין לחין בין יבישין אבל בעלין שלהם אין יוצאין אלא בלחין אבל לא ביבישין פי' רבינו שלמה זצ"ל חזרת לטוגה עולשין קריספינייו תמכה מרובייה חרחבינה סיב הנכרך סביב הדקל ודיליא מרור אמירפוייל ואחי ר' בנימין פירש עולשין מפרש בגמרא הינדיבי והוא כעין מרור וערית הנקרא אסכרולא ושמה בלשון יון ובלע"ז גרמטיקא אינדיביאה ובלשון ישמעאל הינדבי. ועוד יש שם שני תבשילין ואפי' סילקא וארזא ואפי' דג וביצה שעליו ופי' רבינו שלמה ביצה שמעורה עמו בתבשיל שאם תאמר ביצה אחרת מאי אפי' ועוד יש שם חרוסת אייגרוס בלע"ז שהיא עשויה ממיני ירקות כתושין ופרחי אילן ותבלין. וצריך לקהוייה [במיני קיוהי כגון תפוחים חמוצים] זכר לתפוח על שם תחת התפוח עוררתיך וצריך לסומכה על שם הטיט ויש משימין בה מעט חומר או גרידת לבינה זכר לטיט. ועוד יש שם תבלין זכר לתבן כגון קנמון ושבולת נרד ועוד יש שם שני מיני בשר אפי' ממין אחד כגון האחד צלי ואחד מבושל אחד זכר לפסח ואחד זכר לחגיגה ועוד יש שם קלייות ואגוזים ומיני מגדים ופירות לשדל בהן את התינוקות כדי להפיג שינה מעליהן כדי שיראו השינוי וישאלו ועוד יש שם לפי סידורו של רב עמרם גאון זצ"ל דג וביצה ביצה משום זיז ודג משום לוייתן. נוטל הבקי (פרדס) [הכרפס] או שאר מיני ירקות שהן לטיבול ראשון ומברך בורא פרי האדמה ומטבל בחרוסת ומשקעו שם יפה [יפה] ואוכלין אותו בלא הסיבה ופי' רבינו ישעיה זצ"ל ירק זה אינו בא לחובה אלא לפטור את המרור מברכת בורא פרי האדמה בטיבול שני שהרי אנו צריכין בשני טיבולין כדי לעשות שינוי מפני התינוקות כדי שיבינו וישאלו. בטיבול שני מברך על אכילת מרור בלבד ואם אין לו שני מיני ירק אלא מרור בלבד הרי הוא מברך עליו בטיבול ראשון בורא פרי האדמה ועל אכילת מרור ובטיבול שני אוכל ממנו בלא ברכה כרב חסדא דאמר לאחר שמילא כריסו ממנו חוזר ומברך וכתב ר' אביגדור נר"ו לר' בנימין אחי נר"ו בשם רבינו יצחק בר שמואל זצ"ל כי יש לברך בורא נפשות רבות לאחר טיבול ראשון אם אוכל מן הירק כזית וטעמא משום דסבירא ליה דאין טיבול ראשון פוטר טיבול שני מברכת בורא פרי האדמה (וכתיבתו) [וסברתו] כתובה לפנינו. אחר טיבול ראשון נוטל הבקי אחד מן המצות הנקראת שמורים ובוצע אותה לשנים ומניח חצי בקערה עם השלימות וחצייה כורך אותה בקצת המפה [וכתב בעל] עשרת הדברות על שם צרורות בשמלותם על שכמם ומניחה עד לאחר סעודתו לאוכלה על השובע זכר לפסח דכתיב על מצות ומרורים יאכלוהו והיא הנקראת אפיקומן. מוזגין כוס שני ונוטל כל אחד ואחד כוסו בימינו והקערה או הסל בשמאלו שבהם כל הדברים הראוין להיות שם כמו שהזכרנו למעלה ומגביהין את הקערה ואומרים פה אחד בהלל ובשיר [ובנחת] הא לחמא עניא כו' שכן מצינו באבותינו במצרים שאמרו שירה והלל על אכילת מצה שנאמר השיר יהיה לכם כליל התקדש חג ושמחת לבב וכו' והקוראין את ההגדה צריכין שיהו שלשה לפי מה שמצינו במדרש שוחר טוב כדי שיאמר האחד לחבירו הודו לה' כי טוב והרב ר' אביגדור כהן צדק נר"ו השיב דלא סמכינן על דברי השוחר טוב היכא דלא איפשר וכבר כתבתי לשונו למעלה בערוגת ראש חדש הלכה קע"ד. ומה שמגביהין הקערה כדי שיראו התינוקת את השינוי וישאלו לפי שמצוה לפתוח להם פתח לשאלה כדכתיב והגדת לבנך ביום ההוא לאמר וכו' ובכל לשון ובכל ענין ששואל ואומר מה זה נפטרין מלומר מה נשתנה כדאמרי' התם אביי הוה יתיב קמיה (דרבא) [דרבה] חזא דקא מגביה פתורא אמר להן מה אכלינן דקא מעקרייהו פתורא אמר ליה פטרתן ממימר מה נשתנה. באגדה מנין כשקוראין באגדה נוטל כל אחד ואחד כוסו בידו לפי מה שמצינו באגדה מנין שאין אומרין שירה אלא על היין שנאמר ותאמר אליהם הגפן החדלתי את תירושי המשמח אלהים ואנשים אם אנשים משמח דשתו ליה אלהים במה משמח הוי אומר בשירה:
הא לחמא עניא. למה נקראת מצה לחם עוני כדתניא לחם עוני שעונין עליו דברים פי' קריאת ההגדה והלל על אכילתו. ד"א מה דרכו של עני בפרוסה אף כאן בפרוסה פי' שבוצעין המוציא בפרוסה כאשר נפרש לפנינו ד"א מה עני הוא מסיק [את התנור או את הכירה] ואשתו אופה אף כאן הוא מסיק ואשתו אופה פי' דרך העני שאין לו [לעני שפחות ועבדים] לעבדו להיות הוא בעצמו מסיק ואשתו אופה אף כאן הוא מסיק ואשתו אופה אפי' העשיר שלא יבא לידי חימוץ עד כאן לשון הברייתא ויש מפרשין למה נקרא לחם עוני לפי שאין לשין אותו אלא כשיעור קרבן עני דהיינו עומר שהיא עשירית האיפה הבאה בדלי דלות כמפורש בפרשת ויקרא בקרבן עולה ויורד לענין שבועת בטוי:
כל דכפין יתיה ויכול.
רבינו ישעיה זצ"ל מפרש לפי שחובת כל אדם לוכל מצה בליל ראשון של פסח [כמו שכתוב בערב תאכלו מצות הכתוב קבעו חובה] על כן מזמנין את מי שאין לו [מצה]. וכי כל אדם פותח פתחו בלילי פסח ואומר כל מי שרעב יבא ויאכל עמי אתמהא אלא כך אנו אומרים כל אדם ירעיב עצמו בערב הפסח מחמש שעות ולמעלה כדי שיתאוה לאכול מצה מהא דרבא הוה שתי חמרא טובא במעלי יומא דפיסחא כי היכי דגריר ליביה:
כל דצריך ייתי ויפסח.
רבינו ישעיה זצ"ל כתב דלא גרסי' ליה [לפי] שאין לנו פסח עתה ואפי' אם היה לנו פסח עתה לא היינו מזמנין אותם שאין הפסח נאכל אלא למנוייו כשהוא חי כמו שדרשו חכמים מהיות משה מחיותיה דשה רשאין לפחות ולהוסיף אבל לאחר שנשחט לא ועל כן לא גרסי' ליה ואחי ר' בנימין נר"ו כתב דאין חשש לסלקו ליה ואע"פ שאין עתה זמן פסח:
לשון ההגדה מסודרת על יסוד הפסוקין כדכתיב בתחילת הענין ויקחו להם איש שה לבית אבות שה לבית ואם ימעט הבית מהיות משה ולקח הוא ושכנו וגו' שהיו מזמנין זה לזה לפסוח יחד וכן משמעו כל מי שאין לו פסח יבא וימנה על שלי ובודאי קודם שחיטת הפסח קאמרי ליה וקבעוהו בהגדה לזכר בעלמא ואל תתמה שהרי שנינו רבן גמליאל היה אומר כל שלא אמר שלשה דברים אלו בפסח לא יצא ידי חובתו פסח מצה ומרור כו' וכי יש לנו פסח עתה אלא לזכר בעלמא.
וגדולה מזאת שהרי אנו עושין מעשה זכר לפסח כהלל שהיה כורכן ואוכלן יחד על שם הכתוב על מצות ומרורים יאכלוהו ועוד אפיקומן שאנו אוכלין במקום פסח והרי אנו משימים בקערה שני מיני בשר אחד זכר לפסח ואחד זכר לחגיגה א"כ ראוי והגון לאומרו לידע לזכר מה אנו עושין כל זה. ועוד יש לומר שיש בבבא הזאת פסח מצה ומרור מצה הא לחמא עניא די. מרור כל דכפין ייתי ויכול כמה דתימא נפש רעבה כל מר מתוק. פסח כל דצריך ייתי ויפסח ועליהם נאמר והגדת לבנך ביום ההוא לאמר בעבור זה עשה וגו' כאשר מפרש בהגדה לפנינו בעבור זה לא אמרתי אלא בשעה שמצה ומרור מונחים לפניך ויש מפרשים כל דצריך ייתי ויפסח שהכל ראוין שיהיו עניים אצל הפסח שלא יאמר יחיד הואיל ואני עשיר אלך ואקנה פסח לעצמי ואכלנו לבדי שנאמר משכו וקחו לכם צאן למשפחותיכם וגו':
הא שתא הכא לשתא דאתיא בארעא דישראל בני חורין. יש מפרשין ואחרי שהזכרנו ענין פסח צריכין אנו להזכיר דברי נחמות להרחיב לב אומרין ההגדה כלומר אע"פ שאנו עתה בגלות ובעבדות ואין אנו יכולין לעשות פסח כראוי כבר הבטיחנו המקום להוציאנו מעבדות לחרות מן הגלות הזה להושיבנו בא"י כבראשונה יהי רצון מלפניך ה' אלהינו לקיים לנו הבטחתו בשנה הזאת שנעשה פסח של שנה הבאה בירושלים:
יש מפרשים למה אומר בבא זאת בלשון ארמית לפי שבירושלים היו מספרים בארמית לשון שמחה. טעם אחר מפני המזיקין כדי שלא ירגישו המזיקין כי הם מספרים בלשון קודש ושומעין מה שאנו אומרין כל מי שהוא רעב יבא ויאכל והיו מקבצין כולן ומקלקלין את הסעודה והיו עושין היזק ע"כ נהגו לאומרו בלשון ארמית שלא יבינו מה שאנו אומרים שכך מצינו ששה דברים נאמרו במזיקין שלשה כמלאכי השרת ושלשה כבני אדם מדברים בלשון הקודש כמלאכי השרת ואילו היינו אומרים בלשון הקודש היו מבינים. ומורי הרב ר' בנימין נר"ו הקשה הרי כבר נאמר ליל שמורים לילה המשומר מן המזיקין ומורי הרב ר' יהודה אחי שני נר"ו פירש מה שאומרים אותו בלשון ארמית לפי שהוא היה הלעז שלהם שהרי בבבל ניתקן ואומרים אותו בלעז כדי להבין הנשים והתינוקת לקיים מצות והגדת לבנך וגו' בעבור זו כמו שמפורש לפנינו בשעה שמצה ומרור מונחים לפניך לעשות להם פתח כדי שישאלו ויפטר מלומר מה נשתנה:
ואחי ר' בנימין נר"ו פי' מה טעם אומרים אותו בלשון ארמית שדרשו רבותינו ז"ל במדרש איכה גלתה יהודה מעוני לא גלו ישראל עד שאכלו חמץ בפסח שנאמר גלתה יהודה מעוני כמה דאת אמר מצות לחם עוני לכך נהגו לאומרו בלשון ארמית כדי לגלות החטא לבניהם שיהיו נזהרים בו וזהו פירושו זהו הלחם שיש בו סימן לחירות וגאולה שאכלו אבותינו כשיצאו ממצרים ואם חטאו בו אבותינו וגרם להם גלות הרי אנחנו נזהרים ונשמרים בו ועל כן אומרים כל דכפין ייתי ויכול להזכיר ולהודיע לכל שהרי אוכלין לחמם מצה ולכך מסיימין הא שתא הכא כלומר אע"פ שעונותינו גרם לנו גלות יהי רצון מלפניך להביא גאולתינו שהרי אין בידינו עון זה לעכב. ויש מסיימין הבבא הזאת בלשון הקודש ואומרים לשנה הבאה בארץ ישראל בני חורין. וטעם שלהם כיון שמסיימין דרך בקשה שאנו מבקשים מלפני המקום שישחררנו ויוציאנו מעבדות לחירות לימות המשיח ועל כן אנו מצריכין לאומרו בלשון שיבינו בו המלאכים כההיא דאמרינן לעולם אל ישאל אדם צרכיו בלשון ארמית לפי שאין מלאכי השרת נזקקין לו:
מה נשתנה הלילה הזה. פירש רבינו ישעיה זצ"ל זה נתקן עבור מי שאין לו מי שישאל שאילו היה לו בן [חכם] שהיה שואל לא היו צריכין לאומרו. כי הא דאביי הוה יתיב קמיה (דרבא) [דרבה] חזא דקא מגביה פתורא פי' שהיו עוקרין את השלחן אמר אטו מי אכלינן שאתה עוקר את השלחן מלפנינו אמר ליה (רבא) [רבה] פטרתן מלומר מה נשתנה אבל במקום שאין לו מי שישאל חייבין לשאול זה את זה. ואפי' שני תלמידי חכמים הבקיאין בהלכות הפסח:
שבכל הלילות אין אנו מטבילין אפי' פעם אחת. כלשון הזה איתוקמא בגמרא ואכילת ירק קרי טיבול על שם שדרכו ליאכול על ידי טיבול חומץ או חרוסת וציר:
והלילה הזה שתי פעמים. טיבול ראשון וטיבול שני וטיבול ראשון אינו חובה אלא כדי שישאלו התינוקת ויאמרו בכל לילה אנו אוכלין הירקות בתוך הסעודה ועכשיו לפני הסעודה:
והלילה הזה כולנו מסובין. (שהם) [שהרי] גם השמש צריך להסב ובן לפני אביו ואשה [חשובה] אצל בעלה והוא דבר תימה שהוא דרך חירות ושררה. כתב אחי ר' בנימין נר"ו שאילת מה נשתנה סדורה על יסוד הפסוק והגדת לבנך וגו' ובעבור זה כמו שמפורש בעבור זה לא אמרתי אלא בשעה שמצה ומרור מונחים לפניך והנה הוא שואל על המרור כמו שאמר אנו אוכלין שאר ירקות וכן שואל על המצה כמו שאמר והלילה הזה כולו מצה ובזמן שבית המקדש קיים שואל על פסח שאומרים בכל הלילות אנו אוכלין בשר צלי שלוק ומבושל והלילה הזה כולו צלי אך עתה אין מקום לשאילה זו ועוד שואל על ההסיבה הצריכה לכל אלו השאילות ועליה משיבין תחילה שאומרים עבדים היינו לפרעה במצרים כו' היא תשובת ההסיבה לבד שיצאנו מעבדות לחירות וההסיבה היא סימן לבני חורין ולפי שהיא זקוקה לכל השאלות משיבין עליה תחלת ותשובת השאלות האחרות בסוף הגדה רבן גמליאל היה אומר כל שלא אמר שלשה דברים אלו בפסח לא יצא ידי חובתו פסח מצה ומרורים. ומפרש והולך פסח שהיו אבותינו אוכלין בזמן שבית המקדש קיים על שום מה וכן למצה וכן למרור. תדע לך שהיא כן כדאמרינן התם אמר ליה רב נחמן לדראי עבדיה עבדא דשבקיה מריה לבר חורין ויהיב ליה דהבא וכספא מאי בעי למיעבד ליה אמר ליה צריך לאודייה ליה ולשבחיה אמר ליה פטרתן ממימר מה נשתנה:
עבדים היינו לפרעה במצרים. היא תשובת מה נשתנה כמו שפירשנו. והיה תשובת הבן החכם בפרשת ואתחנן ואם תאמר מאי דהוה הוה ומה לנו לספר כזה עתה לכך מסיים ואומר שאילו לא הוציא הקב"ה את אבותינו ממצרים עדיין אנו ובנינו ובני בנינו משועבדים. וכו'. ואותנו הוציא משם:
ואפילו כולנו חכמים כולנו נבונים כו' מצוה עלינו לספר ביציאת מצרים. כדאמרינן אפילו שני תלמידי חכמים הבקיאין בהלכות פסח שואלין זה את זה כדי לקיים מצות והגדת והנה מביא ראיה הלכה למעשה:
[מעשה] ברבי אליעזר ור' יהושע ור' אלעזר וכו' שהיו מסובין בבני ברק. שם מקום מנחלת בנימין בספר יהושע:
הגיע זמן קרית שמע של שחרית. פירש אחי ר' בנימין נר"ו בא להודיענו שאילמלא קרית שמע שהיא מצוה עוברת לא היו נמנעין מלספר [ביציאת מצרים]:
אמר (לו) [להם] ר' אליעזר בן עזריה הרי אני כבן שבעים שנה. יש מפרשין כבן שבעים ולא בן שבעים לפי שקפצה עליו זקנה ביום שנתמנה נשיא. כדאיתא בברכות אהדרי ליה תמניסרו דרי חיוריתא ובו ביום דרש בן זומא:
ולא זכיתי שתאמר יציאת מצרים בלילה. [פירש] רבינו אפרים קלעי זצ"ל לא נצחתי לחכמים שיודו לדברי כדאמרן בכמה דוכתי בהא זכנהו פלוני לרבנן שנצחם בראיותיו שהיו מדלגים פרשת ציצית של קריאת שמע של ערבית לפי שאינה נוהגת אלא ביום כדכתיב וראיתם אותו פרט לכסות לילה כדאמרן בברכות שהיו מדלגין ואומרין דבר אל בני ישראל ואמרת אליהם אני ה' אלהיכם אמת ואמונה כו' וכן פי' רבינו ישעיה זצ"ל לא זכיתי שתאמר יציאת [מצרים] בלילות שהייתי סבור אין מצותה אלא ביום עד ששמעתי דרשת בן זומא מיכן ואילך ניתקן לאומרו ולהזכיר יציאת מצרים ביום ובלילה ביום באמת ויציב ובערב באמת ואמונה ואם תאמר וכי ר' אליעזר לא היה מתפלל קודם לכן תפילת ערבית ומזכיר בו יציאת מצרים ויש לומר מדלג היה ואפי' בק"ש היה מדלג פרשת ציצית דכתיב וראיתם אותו פרט לכסות לילה ובלילה אינה חובת ציצית. ועוד כי בפרשת ציצית אינו כתוב בשכבך ובקומך וכל כך היה מדלג עד ששמע דרשת בן זומא וקבעם חובה:
ימי חייך הימים כל ימי חייך הלילות. שהיה לו לומר למען תזכור את יום צאתך מארץ מצרים (כל) ימי חייך וחכמים שהיו חולקין עם בן זומא היו דורשין ימי חייך העולם הזה כל ימי חייך להביא את ימות המשיח כדאמרן לא שתעקר [יציאת מצרים] ממקומה אלא שיהא שיעבוד מלכיות עיקר ויציאת מצרים תפילה לה:
ברוך המקום ברוך הוא. פי' להקב"ה קרי מקום שהוא מקומו של עולמו ואין עולמו מקומו. [כדאיתא] בתנחומא הנה מקום אתי הנה אני במקום פלוני לא נאמר אלא הנה מקום אתי שהוא מקום לעולמו ואין עולמו מקומו:
ברוך שנתן תורה לישראל ברוך הוא. יש מפרשין לפי שרצו לדרוש מקראות הללו הכתובים ארבעה בנים מתחיל בברכות התורה וכן פירש רבינו ישעיה זצ"ל התחלת הדרשה היא ומברך תחלה ואח"כ דורש:
כנגד ארבעה בנים דברה תורה. מילתא באנפי נפשה היא ואינו סמוך על מה שאומר למעלה ופירושו מצות ההגדה היא כתובה בארבעה מקומות ולפי המקראות הכתובים אנו למידין שכנגד ארבעה בנים דברה תורה כדמפרש ואזיל וקרי להו בנים כלומר שעדיין אין יודעין כלום כמו נערים:
וכתב אחי ר' בנימין נר"ו הרי כאן ארבעה ברכות כנגד ארבעה פסוקין הכתובים במצות ההגדה. ומצות הגדה היא מצות עשה והיתה טעונה ברכה אלא שנפטרת בקריאת שמע והרי קריאת שמע טעונה ברכה לפניה ולאחריה ומתוך חיבתה רמזו עליה אלו ארבעה ברכות ואין טעונין הזכרה ומלכות או יש לומר מה שאומרים בסוף אשר גאלנו היא ברכת ההגדה שהרי יש בה הזכרת מצה ומרור ופסח ובזמן הבית היה מקדימין ואומרין והגיענו הלילה הזה לאכול בו פסח מצה ומרורים והרי יש בה תשובה לכל השאלות ועל כן פותחין בה בברוך וחותמין בברוך לפי שהיא מטבע ארוך. ולמה קבעוה בסוף ההגדה לפי שרוצין לדרוש כמה דרשות בענין ההגדה ואם היה מברך תחלה אשר גאלנו לא היה חוזר למפרע ודורש אל השעבוד:
חכם מה הוא אומר מה העדות והחוקים והמשפטים אשר צוה ה' אלהינו אתכם. מקרא זו בפרשת ואתחנן וכתיב בתריה ואמרת לבנך עבדים היינו וגו' ויתן ה' אותות ומופתים וגו' ואותנו הוציא משם וגו' ויצונו ה' לעשות את כל החוקים האלה וגו' רבינו קלונימוס זצ"ל פירש כך היא השאילה של בן חכם ולמה אנו אוכלין החגיגה קודם הפסח והלא הפסח עיקר הנס והיו לנו לאוכלו תחלה אף אתה אמור כהלכות [הפסח] שלפיכך אנו אוכלין החגיגה תחילה לפי שאין מפטירין אחר הפסח אפיקומן בגמר אכילה כשנפטרין מתוך סעודתן אוכלין את הפסח כדי שיהא טעם הפסח בפיו. ולאחר שאכל את הפסח אין מפטירין אפיקומן כלומר אפיקו מיני מזון לקינוח סעודה שלא להפקיע טעם הפסח מפיו. וזה הוא שאנו אוכלין כזית מצה באחרונה זכר לפסח מקדש ובהדיא גרסי' התם כשם שאין מפטירין [אחר הפסח אפיקומן כך אין מפטירין אחר מצה אפיקומן] וכן כתב רבינו ישעיה זצ"ל:
ועוד כתב ואם תאמר הלא הוא לא שאל אלא מדברי תורה דהיינו שאומר אשר צוה החוקים שנצטוו במצרים והיה משיב לו מדרבנן שאכילת הפסח לאחרי כן מדרבנן יש לומר מה העדות והחוקים [והמשפטים] דהיינו לאכול חגיגה ופסח ונראה שהפסח היא עיקר מדאורייתא וכן שואל אותה למה שניתם הסדר והוא עונה אין מפטירין אחר הפסח אפיקומן כמו שפירשנו ואחי ר' בנימין נר"ו כתב אע"פ ששאלת החכם ותשובות היא האחרונה שבכל אלו השואלים אפילו הכי הקדימוה בהגדה שראוי להקדים בדברי חכמה ועוד שאנו צריכין לדרוש בפסוק והגדת לבנך ולסמוך אחריו סדר תחילת השעבוד איך נתגלגל תחילת ירידתן ושעבודן והאותות והנסים שנעשו שם עד שעת יציאתן לחירות ובודאי שאלת החכם ועל ענייני פסח שואל כך כתוב מה העדות והחוקים והמשפטים וכתב התם זאת חוקת הפסח וכתיב ככל חוקותיו וככל משפטיו יעשו אותו וכשם שהוא שואל כענין כך משיבין לו כהלכה ועל חוקת הפסח שואל משיבין לו כמו שכתוב בענין ויצונו ה' לעשות את כל החוקים האלה וגו' וכך היא השאילה כשרואה הבן החכם אביו עם שכניו נמנין על פסח אחד ופעמים מגיע לאחד מהם חלק מועט והן מקפידין עליו לאוכלו מה שאין רגילין לעשות בשאר הימים להתאסף ולהתחבר יחד בסעודה ולהקפיד לחלק מועט כזה ולכך הוא שואל מה העדות והחוקים כלומר למה אתם צריכין להתחבר יחד בסעודה עתה שהוא יום חגיגה ודרך העולם לחוג ולשמוח עם אנשי ביתו ואם מפני חיבת הפסח הרי יכולין לשלוח מנות איש לרעהו [כמו] משאר הקרבנות והנה שאלתו בדרך חכמה ומוסר מה העדות והחוקים והמשפטים וכלל עצמו עמהן שאמר אשר צוה ה' אלהינו. ומה שאמר אתכם ולא אותנו פי' ר' צדקיהו בר בנימין אחי שני זצ"ל שאין בזה מוציא עצמו מן הכלל כיון שאמר אלהינו אלא לפי שאין שוחטין פסח על הקטן וכשם ששאל כענין כן תהיה תשובתו כהלכה ואומר לו אין מפטירין אחר הפסח אפיקומן שאין מפטירין מחבורה לחבורה כדכתיב בבית אחד יאכל ומתרגמין בחבורא חדא יתאכל ופתרון אפיקומן כלומר אפיקו מאני מהכא ואע"ג שאין מקום עתה לשאלה זו שאין פסח בזמן הזה [לא] סלקוהו מן ההגדה שהרי יש לנו [מצת] אפיקומן במקומו. וכשאומרין אין מפטירין אחר הפסח אפיקומן מנהגנו לאחוז חצי המצה הטמונה במפה שהיא אפיקומן להראותו לכל בני המסיבה [כלומר שהיא זכר לפסח]:
רשע מהו אומר מה העבודה הזאת לכם לכם ולא לו. פירש רבינו ישעיה זצ"ל כשם ששאל ברשע לבבו כך יענה לו הוא אמר לכם ולא לו אף אתה ענה אותו בעבור זה עשה ה' לי לי ולא לו שאילו היה שם לא היה נגאל אלא היה מת בשלשת ימי אפילה.
ואחי ר' בנימין נר"ו כתב מה העבודה הזאת [לכם] בירושלמי מפרש מה העבודה הזה שאתם מטריחים עלינו בכל שנה ושנה פי' דקאמר לשון עבודה ותימה דקרא נמי לשון עבודה כתיב ועבדת את עבודה הזאת ויש לומר כיון שלשון עבודה משמע על שני פנים האחת עבודת רצון מאהבה כמו ועבדתם את ה' אלהיכם ולעבדו בכל לבבכם והשנית עבודת טורח ועמל כמו ויעבידו מצרים ומעבודה קשה ואנו רואין בו מדת רשע שהרי הוציא עצמו מן הכלל דקאמר לכם דמשמע לכם ולא לו וכפר בעיקר שלא הזכיר השם בענין ואינה נראית לו עבודת השם לכך אמר מה העבודה הזאת לכם כלומר הטורח הזה עליכם למה וכי מה אתם זוכין בו אף אתה הקהה את שיניו כמו ושיני בנים תקהינה כלומר תן לו משלו ואומר לו בעבור זה עשה ה' לי לי ולא לו שאילו היה שם לא היה נגאל לפי שכל מדותיו של הקב"ה מדה כנגד מדה הוא אינו מאמין בגאולה לפיכך אינו ראוי להיגאל וכן מצינו כשאמר אלישע כעת מחר סאה סולת בשקל ויען השליש ויאמר הנה ה' עושה ארובות בשמים ולא האמין והנביא השיבו הנך רואה בעיניך ומשם לא תאכל ויהי לו כן וירמסו אותו העם בשער וימות מדה כנגד מדה. ועוד כתב יש מתמיהין ואומרין שאין תשובות הבן הרשע. על סדר המקראות כמו שמסודר בהגדה ונראה בעיני שאין בזה שנוי וכסדר המקראות בפרשת כך סדרן בהגדה והא לך סדר המקראות בפרשת משכו כתיב והיה כי תבאו אל הארץ אשר יתן ה' לכם כאשר דבר ושמרתם את העבודה הזאת והיה כי יאמרו אליכם בניכם מה העבודה הזאת לכם ואמרתם זבח פסח וגו'.
ובפרשת קדש לי כתיב ועבדת את העבודה הזאת בחדש הזה וסמוך ליה והגדת לבנך ביום ההוא לאמר בעבור זה עשה ה' לי בצאתי ממצרים והוא מוסב על השאילה שלמעלה בפרשת משכו מה העבודה הזאת לכם שהרי כאן נמי כתיב [עבודה] כמו שנאמר בסמוך למעלה הימנו ועבדת את העבודה הזאת בחודש הזה ואע"פ שמרוחקין הפסוקין זה מזה לשון עבודה היא המקרבתן להודיע שהיא תשובת שאילה העבודה של מעלה ומה שהשיב תחילה ואמרתם זבח פסח אין בו כל צורך תשובתו אלא אע"פ שהוא רשע ושאל ברשע לבבו מה העבודה הזאת והטורח הזה עליכם צריך להודיע עיקר המצוה כדי שלא יבזה אותה לכך אמר זבח פסח כלומר אינה עבודה של טורח אלא עבודה של רצון שאין לשון זבח אלא רצון כמה דתימא לרצונכם תזבחו וכן על מה שלא הזכיר את השם וכפר בעיקר לפיכך משיב ואומר לו לה' לשם השם אנו עושין ומה שאמר לכם ולא לו שהוציא עצמו מן הכלל ותשובת בפסוק והגדת בעבור זה עשה ה' לי לי ולא לו ואם היו שני הפסוקין מקורבין לא היה צריך להתחיל בפסוק השני והגדת לבנך אלא היה מחבר תשובת בעבור זה אל ואמרתם זבח פסח לפי שהוא סיום התשובה עכשיו שהפסוקין מרוחקין והוצרך להתחיל בו והגדת לבנך נמצינו למידין עוד ממנו שאנו צריכין להגיד הענין לפי שאינו יודע לשאול גם שינוי הלשון והגדת מוכיח שהיא פתיחת פתח והגדה למי שאינו יודע ואינו שואל שבכל השאר שכתב בהן שאילה נאמר ואמרתם זבח פסח ואמרת אליו ואמרת לבנך וכאן נאמר והגדת למי שאינו שואל ולא הוצרך הסדרן לכתוב בשאלת הבן הרשע ואמרתם זבח פסח שאין בזה תשובה כנגד רשעו ולפיכך קיצר בלשונו וכתב בעבור זה עשה ה' לי לי ולא לו ודיו:
ותם מהו אומר מה זאת. תם קורא למי שאינו חכם שיודע להעמיק ולהסדיר שאלתו בדרך מוסר וחכמה וגם אין בו רשע להעמיק ברשע לבבו אלא שואל סתם מה זאת. וכן הוא הפסוק בסוף פרשת בא אל פרעה והיה כי ישאלך בנך מחר לאמר מה זאת ואמרת אליו בחוזק יד הוציאנו ה' ממצרים מבית עבדים:
ושאינו יודע לשאול את פתח לו שנא' [והגדת לבנך]. עשה לו פתח כדי שיבין וישאל כמה דתימא פתח פיך לאלם שנאמר והגדת לבנך:
יכול מראש חודש. כלומר מאחר שאנו מקדימין לדרוש בהל' המועד קודם המועד א"כ בזה יעשה פתח לבנו ותהיה מצות והגדת נוהגת מראש חודש שהרי עומד בראש חדש ומזהיר על הפסח שנאמר החודש הזה לכם ראש חדשים וגו' דבר אל בני ישראל לאמר ויקחו להם איש שה וגו':
ת"ל ביום ההוא. כלומר מצות ההגדה נוהגת ביום הנס:
אי ביום ההוא יכול מבעוד יום. פי' משעת שחיטת הפסח שהרי כתיב בו מועד צאתך ממצרים ת"ל בעבור זה לא אמרתי אלא בשעה שמצה ומרור מונחים לפניך הא למדת שמצות ההגדה בשעת אכילתו של פסח ולא בשעת אזהרתו ולא בשעת לקיחתו ולא בשעת שחיטתו. ובזמן שבית המקדש קיים היה אומר בשעה שפסח ומצה ומרור מונחים לפניך ולשון זה משמע שמראה לו באצבע על השולחן מצה זו מרור זה:
מתחלה עובדי ע"ז היו אבותינו כו'. לפי מה ששנינו מתחיל בגנות ומסיים בשבח ואמרי' עלה מאי גנות רב אמר מתחלה ושמואל אמר עבדים היינו עבדינן כתרווייהו ומתחלה הוא מוסב על מה שאמרנו למעלה בעבור זה לא אמרתי אלא בשעה שמצה ומרור מונחים לפניך ובזמן הפסח היו אומרים בזמן שפסח ומצה ומרור מונחים לפניך:
ומצאתי מפרשין לפי שהמומר לעבודת כוכבים אסור באכילת פסח כדכתיב כל בן נכר לא יאכל בו ואנו עוסקין בהלכות הפסח לפיכך הזכיר ע"ז וכדי שישמעו הבנים וילמדו מוסר. והנכון לפי שהוא צריך להזכיר יציאת מצרים וירידתן לשיעבוד איך היה והנסים והנפלאות שעשה עמנו בא להודיע כי הכל היה ממנו מרוב אהבתו אלינו. שהרי לאברהם היו כמה בנים ומכולם לא בחר אלא ביצחק וכן ליצחק יעקב ועשו ולא בחר אלא ביעקב כמו שמפרש והולך. וגזר עליהן שעבוד מלכות בעולם הזה כדי לזכותם בעולם הבא כמפרש בבראשית רבא בענין בין הבתרים:
וארבה את זרעו. מפרש בירושלמי וארב כתיב הרבה ריבים רבתי בעבורם:
ואתן לעשו את הר שעיר. יש מפרשים הרי שיידן על שם ושעירים ירקדו שם:
ויעקב ובניו ירדו מצרים. לפרוע שטר חוב שנגזר עליהן בין הבתרים:
ברוך שומר הבטחתו לישראל ברוך הוא. יש מפרשין שצריך לברך תכף לירידתן לשעבוד שכשם שמברכין על הטובה כך מברכין על הרעה:
שהקב"ה מחשב את הקץ לעשות מה שאמר לאברהם אבינו בין הבתרים. פי' אחי ר' בנימין נר"ו שזה שאמר שהקב"ה מחשב את הקץ לא קאי איציאת מצרים אלא אגאולה אחרונה קאי והוא להחזיק לב אומרי ההגדה לפי שבבשורת בין הבתרים הראה לו הקב"ה לאברהם אבינו כל הגליות ושעבודן וגלותן וגאולתן ועכשיו שבאין לספר ביציאת מצרים לבם מתחזק על ההבטחה שהבטיחן ומשתעשעין ומתנחמין בה שעתיד לקיימה להן באחרונה כמו שקיים בראשונה וכה פתרונו ברוך שומר הבטחתו של ישראל כלומר ברוך המקום שעתיד לשמור לנו ההבטחה של גאולה שהבטיחנו. ברוך הוא שהוא מחשב את הקץ תמיד ואומר מתי יבא הקץ והעת של גאולה לעשות מה שאמר והבטיח לאברהם אבינו בין הבתרים שנאמר ויאמר לאברם ידע תדע וגו' בארץ לא להם בבבל ועבדום במדי וענו אותם ביון וגם את הגוי אשר יעבודו דן אנכי באדום ובכולהו חתם ואחרי כן יצאו ברכוש גדול הרי הבטחה של גאולה כך נדרשין בבראשית רבא ועוד פי' טעם אחר ברוך שומר הבטחתו של ישראל ששמר להן הבטחתו שהבטיחן להוציאן ממצרים והיה מחשב על הקץ לדלגו ולקפצו וכן פירושו שאותן ק"צ שנים שאנו חסירין לשעבוד מצרים ממה שהיתה הגזירה שהגזירה היתה ארבע מאות שנה והם לא נשתעבדו אלא מאתים ועשר הרי אנו צריכין להשלים חשבון ק"צ שנים משעה שהיתה הגזירה בין הבתרים שכשאתה מחשב בין הבתרים עד שנה שיצאו ישראל ממצרים תמצא ארבע מאות ושלשים שנה מכוונין צא ולמוד משמעות הפסוקין ופירושן בגזירת בין הבתרים כתיב ויאמר לאברם ידוע תדע כי גר יהיה זרעך בארץ לא להם ועבדום וענו אותם ארבע מאות שנה וביציאת מצרים כתיב ומושב בני ישראל אשר ישבו במצרים שלשים שנה וארבע מאות שנה וכשאתה מחשב כל השנים שעמדו ישראל במצרים משעה שירדו עד שעה שיצאו לא תמצאם אלא מאתים ועשר שנים בוא וראה כי קהת היה מיורדי מצרים וחיה קל"ג שנים עמרם בנו חיה קל"ז שנים וביציאת מצרים כתיב ומשה בן שמנים שנה בעמדו לפני פרעה וכשאתה כולל כל שנות קהת ושנות עמרם ושמונים של משה אינם עולים לארבע מאות שנים כל שכן שאתה צריך להוציא מהם כל שנים שהיה לו לקהת עד שלא ירדו למצרים ועד שלא הוליד עמרם וכן אתה צריך להוציא השנים שהיו לו לעמרם עד שלא נולד משה ואז תמצא החשבון מכוון:
והנה אנו צריכין למדרש רבותינו ז"ל אמרו רבותינו שכשירדו למצרים נולדה יוכבד בין החומות והיא השלימה מנין שבעים נפש שכשאתה מונה פרטן לא תמצאם אלא ששים ותשע בסדר עולם בת מאה ושלשים היתה יוכבד כשילדה את משה הרי מירידתן למצרים עד שנולד משה ק"ל שנים וכתיב ומשה בן שמונים שנה בעמדו לפני פרעה הרי מאתים ועשר וסימן לדבר רד"ו שמה והנה [אנו] צריכין להשלים החשבון ארבע מאות שנה של גזירת בין הבתרים ק"צ שנה וזה שאמרנו למעלה שהקב"ה [חישב] את הקץ פי' אותן ק"צ שנים החסרין מחשבון ת' שנים חישב אותן מבין הבתרים שנאמר כי גר יהיה זרעך בארץ לא להם משעה שיהיה לך זרע והוא זמן תחילת הגזירה צא וחשוב ס' שנה של יצחק עד שנולד יעקב כדכתיב ויצחק בן ששים שנה בלדת אותם וק"ל שנה שהיה לו ליעקב כשירד למצרים כדכתיב ויאמר יעקב אל פרעה ימי שני מגורי שלשים ומאת שנה הרי ק"צ שנה משנולד יצחק עד שירדו למצרים ובמצרים עמדו ר"י שנה הרי ארבע מאות שנה מכוונין משנולד יצחק עד שיצאו ממצרים נמצא הפסוק של גזירת בין הבתרים מקוים וכך משמעו של פסוק ויאמר לאברם ידוע תדע כי גר יהיה זרעך בארץ לא להם ועבדום וענו אותם ארבע מאות שנה כלומר תדע כי גירות יהיה נגזר על זרעך משעה שנולד ועבדות ועינוי ובין השעבוד והגירות והעינוי יהיה ארבע מאות שנה. תדע שכל שנות האבות היו בגירות וטילטול (ויגר) [וישב] יצחק בגרר ויאמר אבימלך לך מעמנו וכן אמר יעקב ימי שני מגורי שכולן היו בכלל גירות והנה אנו צריכין לקיים הפסוק השני ומושב בני ישראל אשר ישבו במצרים שלשים שנה וארבע מאות שנה אמרו רבותינו כשנראה לאברהם בין הבתרים היה אברהם בן שבעים שנה וכשנולד יצחק היה בן ק' שנה. נמצא משנגזרה הגזירה בין הבתרים עד שנולד יצחק שלשים שנה ומשנולד יצחק עד שיצאו ישראל ממצרים ארבע מאות שנה הרי שנגזר בין הבתרים עד שיצאו ממצרים שלשים וארבע מאות שנה וכך משמעו של פסוק ומושב בני ישראל אשר ישבו באותה גזירה ושטר חוב של גירות ושעבוד הנגזר עליהם במצרים משעת הגזירה עד שפרעו אותו החוב שלשים שנה וארבע מאות שנה והנה כל המקראות מקויימין ודבורין על אופניהן:
והיא שעמדה לאבותינו ולנו. פי' אחי ר' בנימין נר"ו הבטחת הגאולה שהבטיח הקב"ה לאברהם אבינו בין הבתרים כשהראה לו השעבוד וגליות היא אותה ההבטחה שעמדה לאבותינו במצרים ובבבל ובמדי וביון והיא העומדת לנו באדום שאז הראה לו כל הגליות וכן הוא מפורש בבראשית רבא אימה זו בבל חשיכה זו מדי גדולה זו יון נופלת עליו זו אדום וכשם שהראה לו השעבוד כן הראה לו הגאולה כמו שפירשנו למעלה ואחרי כן יצאו ברכוש גדול על כולן הוא אומר כן:
שלא אחד בלבד עמד עלינו. כלומר לא המצרים בלבד עמדו להרע לנו אלא בכל דור ודור עומדים עלינו להרע לנו ולכלותינו בכח אותה הגזירה של גליות שנגזרו בין הגזרים והקב"ה מצילנו תמיד מידם כאשר הבטחנו:
צא ולמד מה בקש לבן הארמי לעשות ליעקב אבינו. שגם הוא בא מכח [אותה] הגזירה שפרעה לא גזר בתחילת גזירתו אלא על הזכרים כדכתיב כל הבן הילוד היאורה תשליכהו ולבן בקש לעקור את הכל שנאמר יש לאל ידי לעשות עמכם רע אלמלי החלום כמו שמפרש והולך ואלהי אביכם אמש אמר אלי השמר לך מדבר עם יעקב וגו'. וזהו שנאמר ארמי אובד אבי שלא בא אלא לאבדו והקב"ה מצרף להן לרשעים מחשבה למעשה לכך נאמר ארמי אובד אבי. לאחר שניצלו מלבן פגע לו פגע אחר שנאמר וירד מצרימה והנה דורש כל סדר והולך הפסוקין כדאמרינן התם ודורש מארמי אובד אביו עד שהוא גומר כל הפרשה וסדר המקראות כך הם בפרשת והיה כי תבוא ארמי אובד אבי וירד מצרימה ויגר שם במתי מעט ויהי שם לגוי גדול עצום ורב וירעו אותנו המצרים ויענונו ויתנו עלינו עבודה קשה ונצעק אל ה' אלהי אבותינו וישמע ה' את קולנו וירא את ענינו ואת עמלנו ואת לחצנו ויוציאנו ה' ממצרים ביד חזקה ובזרוע נטויה ובמורא גדול ובאותות ובמופתים ודורש והולך כל אחד ואחד על משמעו:
וירד מצרימה אנוס על פי הדבור. פי' כשירד יעקב אבינו במצרים באונס ירד ולא ברצון לפי שהיה יודע שעתידין בניו להשתעבד שם ואילמלא גלגול יוסף לא ירד לשם ומנין שהיה אנוס שנאמר אל תירא מרדה מצרימה מכלל שהיה מתירא לירד מפני השעבוד:
ויגר שם מלמד שלא ירד יעקב אבינו להשתקע במצרים. פירוש להתיישב שם אלא לגור להתגורר שם עד שיעברו שני הרעב ואח"כ ישובו לארץ כנען [שנא'] ויאמרו אל פרעה לגור בארץ באנו כי אין מרעה וגו':
במתי מעט כמה שנאמר בשבעים נפש ירדו אבותיך מצרימה. ופתרון במתי מעט באנשים מעטים כמה דתימר כל עיר מתים והם שבעים כנגד שבעים אומות:
ויהי שם לגוי מלמד שהיו ישראל מצויינין שם. יש מפרשין שנמצאו יחד במקום אחד בעיר אחד שהיו ישראל מצויינין ומסומנין לגוי גדול לשון ציון ואחי [רבי] בנימין נר"ו פי' אע"פ שהיו אנשים מעט ומתי מספר לא היו נבלעין במספר כל ההמון הגדול שבמצרים אלא היו מצויינים ומסומנים בדתם ומנהגם עד שהיו ידועים ונכרים ונקראים גוי בפני עצמו כלומר שהיו נחשבים אומה בפני עצמה דאמר מר בזכות ארבעה דברים נגאלו ישראל ממצרים שלא שינו את שמם ושלא שינו את לשונם. ושלא היה בהם פרוצים בעריות ושלא היו בהם מלשינים:
לגוי גדול עצום כמה שנאמר ובני ישראל פרו וישרצו וירבו ויעצמו במאד וגו'. פי' כמשמעו שהיה עם סגיא ותקיף כתרגומו ורבינו ישעיה זצ"ל פירש לגוי גדול אינו מדבר ברבוי עם שהרי אומר לפניו ועצום כמה שנאמר אלא פי' לגוי גדול שהיו גדולים וחשובים במצרים כמו שאומר אדם גדול וכמו (כן) [שנא'] וגם האיש משה גדול מאוד:
ורב כמה שנאמר רבבה כצמח השדה נתתיך וגו'. פי' רבינו ישעיה זצ"ל ורב אינו שם דבר כמו הרבה שהרי אומר ועצום אלא פירושו הולך ומתרבה:
ותבואי בעדי עדיים שדים נכונו וגו'. זה מדבר כשהיו בנות ישראל יולדת בשדה מפני פחד המצריים כמו שנאמר תחת התפוח עוררתיך פי' לשון ער ועונה כלומר שם עשיתי אותך לי לבן ושמה חיבלה יולדתך לשון חבלי יולדה ומה שאומר באברהם ואנכי הולך ערירי [פתרונו] בלא ער כמו שיאמר מן שורש ובכל תבואתי תשרש והתרגום שלו בלא ולד וכשהיו בנות ישראל יולדת בשדה היתה בולעת הארץ את הולדות מפני המצרים והיו המצרים חורשים עליהם כמו שכתוב במדרש על גבי חרשו חורשים ולאחר כך ותבואי בעדי עדיים שדיים נכונה ושערך צמח ואת עירום וכו' שהיו חוזרין לבתיהן כשהן גדולים. ואת עירום ועריה מן המצות כשגאלתיך ממצרים:
וירעו אותנו המצרים כמה שנאמר הבה נתחכמה לו וגו'. יש מפרשין וירעו נתחכמו היאך להרע לנו. אמרו שוטה היה עשו שהיה ממתין [עד] שימות אביו להרוג את יעקב שבין כך ובין כך הוליד בנים וגידלן וכן לבן שהלך אחר החלום שנאמר לו השמר לך מדבר עם יעקב מטוב ועד רע אבל אנו נתחכם לעקור את כולם כדי שלא ירגישו. ופתרון וירעו בחרו הגזירה הרעה שיכלו לבחור להרע לנו:
ויענונו כמה שנאמר וישימו עליו שרי מסים למען ענותו בסבלותם ויבן ערי מסכנות לפרעה וגו'. יש מפרשין בסבלות ע"ז שהיו משעבדין אותן לע"ז כמה דתימר ישאוהו על כתף יסבלוהו:
ויתנו עלינו עבודה קשה כמו שנאמר ויעבידו מצרים את בני ישראל בפרך. בתחלה בפה רך ולבסוף בפרך:
ונצעק אל ה' אלהי אבותינו כמה שנאמר ויהי בימים הרבים ההם וימת מלך מצרים ויאנחו בני ישראל מן העבודה ויזעקו וגו'. אע"פ שלא נזכרו אבות בפסוק הזה בפסוק שלאחריו מוכיח וישמע אלהים את נאקתם ויזכור אלהים את בריתו וגו' וכן הוא אומר ה' אלהי אבותיכם נראה אלי אלהי אברהם יצחק ויעקב לאמר פקד פקדתי אתכם וגו':
וישמע ה' את קולנו כמו שנאמר וישמע אלהים את נאקתם וגו'. יש מפרשין וישמע ה' את קולנו בזכות אבות באברהם הוא אומר עקב אשר שמע אברהם בקולי ביצחק נאמר הקול קול יעקב אחד לו ואחד ליעקב:
וירא את ענינו זו פרישות דרך ארץ כמו שנאמר וירא אלהים את בני ישראל וגו'. פירש רבינו ישעיה זצ"ל אין זה עוני השעבוד שהרי כבר נאמר ואת לחצנו אלא זהו פרישות מנשותיהם כדי שלא להוליד ולהמית את הילדים.
ואחי ר' בנימין נר"ו פי' ענינו לשון אם תענה את בנותי מגזירת ועונתה כמו ערירי הפך ער מסעף פארה הפך וכלה סעיפיה אף כאן עינוי הפך עונה וזה מניעת תשמיש שכיון שגזרו אם בן הוא והמיתן אותו פרשו מנשותיהן אמרו מה לנו נוליד לבטלה והיו בהן שהיו סומכין על הנס ולא פירשו מנשותיהם. לפיכך גזר למילדות אם בן הוא והמיתן אותו ואם בת היא וחיה כיון שראה פרעה שלא הועיל בגזירתו כלום כדכתיב ותחיין את הילדים חזר וגזר כל הבן הילוד היאורה תשליכוהו:
ואת עמלנו אלו הבנים כמו שנאמר כל הבן הילוד וגו'. הבנים קרי עמל לפי שהאדם עמל בהן בגידולן ומצינו כיוצא בזה למה יקצוף האלהים על קולך וחבל את מעשה ידיך הם הבנים כדאמרי' בעון נדרים בנים מתים:
ואת לחצנו זה הדוחק כמה שנאמר וגם ראיתי את הלחץ וגו'. יש מפרשין על שם הדוחק שהיו הנוגשין דוחקין אותן להשלים תכן הלבנים וכן תרגום והנוגשים אצים לאמר כלו מעשיכם וגו' ושלטונייא דוחקין למימר:
ויוציאנו ה' ממצרים לא על ידי מלאך ולא ע"י שרף ולא ע"י שליח אלא הקב"ה בעצמו כמה שנאמר ועברתי בארץ מצרים וגו'. פי' רבינו ישעיה זצ"ל משה לא היה שליח אלא לדבר לפרעה אבל לא היה בידו כח להוציא אלא הקב"ה בעצמו.
ואחי ר' בנימין נר"ו פי' מכת בכורות שהיא מכה אחרונה שהביא הקב"ה על המצרים במצרים שעל ידי אותה המכה יצאו לחירות לא הביא [אותה] על ידי מלאך או על ידי שליח אלא הוא בעצמו הכה אותם כדכתיב וה' הכה וגו'. ושאר כל המכות רובם נעשו על ידי משה ואהרן וזהו שמפרש והולך ועברתי והכיתי כולן מיעוטין נינהו וזהו שאומר ולא יתן המשחית לבא אל בתיכם לנגוף אינו קשה שהמכה בעצמה קרי משחית כמו שנאמר בתחלת הענין ולא יהיה בכם נגף למשחית וגו' ומה שכתוב וישלח מלאך ויוציאנו ממצרים משמעו כמו שפירש הרב זצ"ל וישלח מלאך לדבר אל פרעה ולעשות האותות ויוציאנו ממצרים. עוד פי' אחי ר' בנימין נר"ו לא על ידי מלאך כו' לפי מה שמצינו בכניסתן לארץ נאמר הנה אנכי שולח מלאך לפניך וגו' יכול אף יציאתן ממצרים על ידי מלאך לכך נאמר ויציאנו ה' ממצרים הוא בכבודו נגלה עליהם וגאלם כמו שמפרש לפנינו או הנסה אלהים וגו' ומה שכתוב וישלח מלאך ויוציאנו ממצרים [מצינו] שהנביאים נקראו מלאכים כמה דתימא ויעל מלאך ה' מן הגלגל אל הבוכים זה פנחס ויהיו מלעיבים במלאכי אלהים ובוזים דברו ומתעיבים בנביאיו. ויש מפרשים ועברתי והכיתי כל הני מיעוטין אינם מסדר ההגדה ואינם כתובים במכילתא עם כל שאר ההגדה לפי' אינם עיקר ואין [רבי] נוהג לאומרם:
ביד חזקה זה הדבר כמה שנאמר הנה יד ה' הויה במקנך אשר בשדה וגו'. מצינו לשון יד במכת דבר ומפורש באגדת תלים כל מכה שהביא הקב"ה על המצרים במצרים הביא מכת דבר עם כל אחת ואחת [שנא'] ויסגר לברד בעירם ומקניהם לרשפים פירוש מכיון (שהזכיר) [שהסגיר] מקניהם לרשפים במכת ברד שזהו דבר. ממנו אנו למידין לשאר מכות שהיה דבר עמהן:
ובזרוע נטויה זו החרב כמה שנא' וחרבו שלופה בידו נטויה על ירושלים. פי' מצינו לשון נטויה במכת חרב. כתב אחי ר' בנימין נר"ו זהו שם המפורש שנקרא חרבו של משה והוא כתוב בס' הרזים ובו היה עושה משה רבינו כל האותות שעשה במצרים. ועוד כתב בשם מורי הרב ר' מאיר נר"ו טעם אחר וכי איזו מכת חרב מצינו במצרים אלא זה מה שדרשו [רבותינו ז"ל] בפסיקתא דויהי בחצי הלילה בשעה שאמר משה ומת כל בכור נתכנסו כל הבכורות אצל אבותיהם אמרו להן בגין דאמר משה ומת כל בכור וכל מה דאמר משה על הלין עמא אתא עליהון אלא איתון וניפק אילין עיברייא מבינן ואי לא [אינון] מיתין אמרו עשרה בנים לאחד ממנו ימותון וחד מנכון לא יקום על אילין עברייא אמרין כל סמא דמילתא ניזיל גבי פרעה דהוא בכור דילמא הוא חייס על נפשיה ונפיק עילין עברייא מבינן הלכו אצל פרעה אמרו לו בגין דאמר משה ומת כל בכור וכל מה דאמר משה על הלין עמא אתא עליהון אלא קום אפיק אילין עברייא מבינן ואי לא הלין עמא מיתין אמר קומו צאו וקפחו את שוקיהם של אלו אנא אמרתי או נפשי או נפשיהון דאילון עברייא ואתון אמרין הכדין מיד יצאו הבכורות והרגו באבותיהן ששים ריבוא הה"ד למכה מצרים בבכוריהם במצרים אין כתיב כאן אלא בבכוריהם שבכורות הרגו בהם וזו היא מכת חרב שהיתה במצרים:
ובמורא גדול זו גילוי שכינה. פי' שנגלה הקב"ה בכבודו והכה בכורי מצרים והוציא ישראל מתוכם כמו שנאמר או הנסה אלהים לבא לקחת לו גוי. בבראשית רבה פרשה מ"ה אמר ר' יודן מלבא לקחת לו גוי עד ובמוראים גדולים ע"ב אותיות ואם יאמר לך אדם ע"ה הן אמור לו צא מהן גוי שני שאינו מן המניין והם כנגד השם הגדול כנגד בן ע"ב אותיות תדע שכן כתיב זה אלי ואנוהו שהיו מראים כבודו באצבע:
ובאותות זה המטה כמה שנאמר ואת המטה הזה תקח בידך וגו'. והוא על האותות שעשה עם המטה שנהפך לנחש וחזר ובלע ונעשה מטה ובלע מטות החרטומים וכמה אותות נעשו בו ומצינו באגדה שהיו חקוקין עליו עשר מכות נוטריקון דצ"ך עד"ש באח"ב כסימנו של ר' יהודה:
ובמופתים זה הדם כמה שנאמר ונתתי מופתים בשמים ובארץ. זהו שנהפכו מימי מצרים לדם ומצינו שמכת דם נקראת מופת כדכתיב ונתתי מופתים וגו':
כתב אחי ר' בנימין נר"ו למה הזכירו מכת דם ומכת דבר מכל עשר מכות כשאתה מצרף אותיות שתיהן עולין בגמטריא מאתים וחמשים והוא כנגד חשבון הגדול שדורשין התנאין לפנינו במכות שעל הים ומכלל אתה למד מכות שלקו במצרים:
וכשאתה מצרף מטה וחרב עמהן עולין ארבעתם בגמטריא תקי"ד ת"ק עולה חשבון כל המכות לפי חשבון כל התנאין שדורשים בהן וי"ד היתירין כנגד ארבעה עשר אותיות הכלולין בעשר מכות שלקו המצרים. ערוב כתיב חסר חסר וי"ו וכן בכור כתיב חסר בלא וי"ו:
דבר אחר ביד חזקה שתים כו'. עד הנה פי' הפסוקין בענין אחד והוכיח מהן קצת מהמכות שלקו ועתה רוצה להוכיח מהם כל עשר מכות שלקו במצרים ביד חזקה שתים. ובזרוע נטויה שתים. ובמורא גדול שתים. ובאותות שתים. ובמופתים שתים. פי' אע"פ שיד חזקה משמע אחת וזרוע נטויה משמע אחת מתוך שאנו רואין שמזכיר כאן ובמורא גדול לשון יחיד ובפסוק או הנסה כופלו לשון רבים ואומר ובמוראים גדולים דמשמע שנים הרי הן למודין ממנו כמו שכפל במורא גדול כן צריך לכפול ביד חזקה ובזרוע נטויה ויגיד עליו ריעו. או יש לומר מתוך שאנו רואין שחלק בין יד לזרוע ואין יד בלא זרוע ולא זרוע בלא יד א"כ כשהזכיר ביד חזקה הרי כאן שנים יד וזרוע ומצינו לשון [חוזק] אצל זרוע כמה דתימא הנה ה' אלהים בחזק יבא וזרועו מושלה לו וגו' וכן כשהזכיר זרוע נטויה כאן שנים זרוע ויד ומצינו לשון נטויה אצל יד כמה דתימא ועוד ידו נטויה ומקרא מפורש בירמיה ונלחמתי אני אתכם ביד נטויה וביד חזקה וגו'. או יש לומר מדקאמר ביד חזקה משמע (שתים) [שמכה] וחוזרת ומכה וכן זרוע נטויה לאחר שהכתה עוד היא נטויה להכות וכן כתב אחי ר' בנימין נר"ו:
רבי יהודה היה נותן בהן סימנין דצ"ך עד"ש באח"ב. כתב ר' ישעיה זצ"ל תימה מה סימן נתן ר' יהודה וכי אין אדם יודע ליקח מכל תיבה אות אחת ולעשות סימן אלא לא בא ר' יהודה אלא ליתן הסימן של חשבון המכות שלקו על הים שר' יוסי היה אומר חמשים מכות ור' אליעזר אומר מאתים ור' עקיבה אומר מאתים וחמשים ובין כולם עולים חמש מאות ועל זה אמר ר' יהודה הסימן דצ"ך עד"ש באח"ב שעולה חמש מאות ואחת ובגמטרי' לא קפדינן על אחת חסר או יתר ויש מפרשין אחת יתירה כנגד אצבע אלהים הוא שנאמר במצרים ולכך נתן הסימן להודיע שבכולן לקו. ומורי הרב מאיר אמר בשם הר"ר יהודה החסיד זצ"ל לפי שבתלים אינם סדורים המכות כמו שהן סדורין בפרשה לפיכך נתן ר' יהודה סימן הללו להודיע שסדר הפרשה עיקר.
ואחי ר' בנימין נר"ו כ' לפי שהמכות יש מהן שהיו בהתראה ויש מהן שהיו שלא בהתראה לפיכך בא ר' יהודה ונותן סימנין הללו לחלק ולהודיע אי זה מהן היו בהתראה ואי זה מהן היה בלא התראה לכך הפליג תיבת דצ"ך ד"צ בהתראה ך' בלא התראה וכן עד"ש ע"ד בהתראה ש' בלא התראה באח"ב ב"א בהתראה ח' בלא התראה ב' אחרונה בהתראה:
ועוד כתב טעם אחר דצ"ך שלשתם היו על ידי אהרן בדם כתיב אמור אל אהרן קח מטך ונטה ידך על מימי מצרים. בצפרדעים כתיב אמור אל אהרן נטה ידך במטך על הנהרות וגו'. בכנים כתיב אמור אל אהרן אחיך נטה את מטך והך את עפר הארץ וגו'. עד"ש ערוב דבר לא על יד זה ולא על יד זה שחין על יד שניהם שנאמר קחו לכם מלא חפניכם פיח כבשן וזרקו משה השמימה וגו' הלקיחה היתה על ידי שניהם. באח"ב בא"ח על יד משה בברד כתיב נטה ידך על השמים. בארבה כתיב נטה את ידך על ארץ מצרים בארבה. בחשך נטה ידך על השמים ב' מכות בכורות לא ע"י זה ולא ע"י זה נמצאת סדר המכות שלשה ע"י הקב"ה שלשה ע"י אהרן שלשה ע"י משה ואחת ע"י שלשתן שחין קחו לכם מלא חפניכם פיח כבשן וזרקו משה השמימה ולפי זה הטעם עולה הסימן דצ"ך ע"י אהרן (עדש"ב) [עד"ב] ערוב דבר בכורות ע"י הקב"ה שחין היתירה על יד כולם אח"ב על יד משה ארבה חושך ברד וכיון שברד ובכורות ראש התיבה שלהם ב' אין אנו צריכין לשנות הסימן שהרי הסימן דצ"ך וסימן בא"ח עולה יפה וכן ע"ד עולה יפה ומפני אות אחת לא נשתנה הסימן:
רבי יוסי הגלילי אומר מניין אתה אומר שלקו המצרים במצרים עשר מכות ועל הים לקו חמשים מכות במצרים מהו אומר ויאמרו החרטומים אל פרעה אצבע אלהים הוא ועל הים מהו אומר וירא ישראל את היד הגדולה וגו' כמה לקו באצבע עשר מכות וכו'. פי' לפי שבמצרים לקו עשר מכות וכתיב בהן אצבע ובים נמי לקו עשר מכות כמו ששנינו באבות עשר מכות הביא הקב"ה על המצרים במצרים ועשרה על הים ומפורשין באבות דר' נתן ובמכילתא ובמכות שעל הים נאמר וירא ישראל את היד הגדולה ויש ביד ה' אצבעות א"כ יש לנו לידע שאותן עשר מכות המפורשין (בשירת) [על] הים לקו אותן בכל אצבע ואצבע כמה שלקו באצבע אחת עשר מכות במצרים הוא שאמר הכתוב וירא ישראל את היד הגדולה היד הידוע שכבר לקו בה הגדולה שהיא גדולה במכות בראשונה י' מכות לכל אצבע נמצא על הים לה' אצבעות נ' מכות ולר' אליעזר שדורש שכל מכה ומכה היתה של ד' מכות ונמצא שהמכות של מצרים שהיו י' [באצבע אחת] עולים למ' ושעל הים שהיו חמשים עולים למאתים מ' לכל אצבע ואצבע ולר' עקיבה שמוסיף לדרוש שכל מכה ומכה היתה של חמש מכות נמצא שהמכות של מצרים היו עשר עולים לחמשים ושעל הים שהיה (חמשים) [חמש אצבעות] עולים למאתים וחמשים חמשים לכל אצבע ואצבע:
כמה מעלות טובות למקום עלינו. יש מפרשין לפי שאילו התנאים היו מעלין כל אחד ואחד בחשבון לפיכך אמר [כמה מעלות טובות] כלומר עדיין נוכל לספר ולהרבות במעלות הטובות והנסים שעשה לנו המקום כמה וכמה מרוב חיבתו עלינו וכן מפרש והולך אלו הוציאנו ממצרים ולא עשה בהם שפטים היה נס גדול והיה די לנו כמפורש באגדה או הנסה אלהים לבא לקחת לו גוי מקרב גוי מהו גוי מקרב גוי כזה שמושך את העובר ממעי אמו בלא זמנו שלא היו ראויין לצאת שהיתה מדת הדין מקטרגת עליהן אלו עובדי ע"ז ואלו עובדי ע"ז אלו מגלי עריות ואלו מגלי עריות כו'. ואחרי שכפל לנו הנס הזה להוציאנו ממצרים ולעשות בהם שפטים על ידי ששעבדו בנו. אם עשה בהם שפטים ולא עשה דין באלהיהם היה נס גדול ודי לנו. ואחרי שכפל הנס לעשות בהם שפטים ולעשות דין באלהיהם כדי שלא יאמרו כי אותם המכות יראתם הביאה אותם עליהם ולא לקו מחמת השעבוד שהשתעבדו בנו. אם עשה דין באלהיהם ולא הרג את בכוריהם היה נס גדול ודי לנו והזכיר עשה [דין] באלהיהם אצל בכוריהם לפי שבלילה אחד היו שתי המכות והיתה מכתם שוה כדכתיב ובכל אלהי מצרים אעשה שפטים של עץ נרקבת של מתכת נימסת וניתכת ושל אבן נופלת ונשברת וכן במכת בכורות לפי שהיה מנהגן של מצרים כשמת בכורו של אחד מהן היה צר צורתו על הכותל ועל הטבלה ובו בלילה נמחקו ונטשטשו כולן והיה קשה עליהן כאילו בו ביום קברום ואחר שכפל הנס לעשות דין באלהיהם ולהרוג את בכוריהם על יד שנשתעבדו בישראל שנקראו בן בכור כמה דתימר בני בכורי ישראל וכמו שהתרה אותם בתחלה הנה אנכי הורג את בנך בכורך. אלו הרג את בכוריהם ולא נתן לנו את ממונם היה נס גדול ודי לנו ואחרי שכפל הנס להרוג את בכוריהם ונתן לנו את ממונם להעמידנו במקומם לנחלה ונתן לנו שכר עבודה שנשתעבדו בנו כמה שהבטחתנו ואחרי כן יצאו ברכוש גדול. אם נתן לנו את ממונם במצרים ולא קרע לנו את הים היה נס גדול ודי לנו אחרי שכפל הנס לתת לנו את ממונם במצרים וקרע לנו את הים כדי להיפרע מהם במים בדבר אשר זדו להשליך בנים ליאור ולהורישנו ביזת הים שהיתה כפולה ומכופלת על ביזת מצרים כמה דתימר תורי זהב נעשה לך עם נקודת הכסף ואשר קרע לנו את הים ולא העבירנו בתוכו בחרבה היה נס גדול ודי לנו.
ואחרי שכפל הנס לקרוע לנו את הים ולהעבירנו בתוכו בחרבה ואע"פ שעברה עמנו ע"ז כמה דתימר ועבר בים צרה זה פסלו של מיכה ולא היינו ראויין לעבור. אם העבירנו בתוכו בחרבה ולא שיקע צרינו בתוכו היה נס גדול ודי לנו. ואחרי שכפל הנס להעבירנו בתוך הים בחרבה ולשקע צרינו בתוכו להראותינו נקמתם שהיה רואה כל אחד ואחד ממנו את נוגשו כשהיו מתים בתשנוק בתוך הים ושמחים על מפלתם אם שיקע צרינו בתוכו ולא סיפק צרכינו במדבר ארבעים שנה היה נס גדול ודי לנו ואחרי שכפל הנס לשקע צרינו בתוך הים ולהקיפנו מארץ פלשתים אל דרך המדבר ים סוף וסיפק לנו ארבעים שנה כל מה שהיינו צריכין כמה דתימר ידע לכתך את המדבר ומתרגמינן סיפוק לך כל צורכך וכתיב זה ארבעים שנה ה' אלהיך עמך לא חסרת דבר וכתיב שמלתך לא בלתה מעליך ורגלך לא בצקה זה ארבעים שנה.
בפסיקתא דויהי בשלח ר' אליעזר בר' שמעון שאל את ר' שמעון בר' יוסי בן לקוניא חמוי אמר ליה מה דין דכתיב שמלתך לא בלתה מעליך שמא כלי קוריות היו מוליכין עם ישראל במדבר אמר ליה ענני כבוד היו מעטפין אותן ולא היו בלין אמר ליה שמלתך לא בלתה מעליך ולא היו גדילין אמר ליה חלזון הזה כל מה שהוא גדל נרתיקו גדל עמו. ולא היו צריכין תכבוסת אמר ליה ענני כבוד היו מגהיצין אותה ואל תתמה אמיטטון הזה אין מגהיצין אותו אלא באור ולא היו ריחן קשה מריח הזיעה אמר ליה מתלבלבין היו בדשאי הבאר שנאמר וריח שמלותיך כריח לבנון. אם ספק צרכנו במדבר ארבעים שנה בשאר צרכים ולא האכילנו את המן היה נס גדול ודי לנו.
ואחר שכפל את הנס לספק צרכינו במדבר ארבעים שנה ככל שאר צרכים ולהאכילנו את המן ולא נתן לנו את השבת ובאכילת המן שהיה בו כל מיני טעמים וכמה נסי נסים היו נעשים בו. אם האכילנו את המן ולא נתן לנו את השבת היה נס גדול ודי לנו ואחרי שכפל את הנס להאכילנו את המן ולהנחילנו את השבת שלא היה המן יורד בו והוא יום מנוחה מעין העולם הבא אם נתן לנו את השבת ולא קרבנו לפני הר סיני היתה חובה גדולה ודי לנו אחר שכפל את המתנה הזאת שנתן לנו את השבת ובשבת קרבנו לפני הר סיני והראנו שכינתו עין בעין והשמיענו קולו אשר לא שמע עם אחר כמונו ויחי. אם קרבנו לפני הר סיני ולא נתן לנו את התורה הרי זו חיבה יתירה ודי לנו. ואחר שכפל גם זאת וקרבנו לפני הר סיני במעמד עשרת הדברות ונתן לנו את התורה שש מאות ושלש עשרה מצות חוקים ומשפטים צדיקים לחיותינו בהם בזה ובבא. אם נתן לנו את התורה ולא הכניסנו לארץ ישראל הרי זו חיבה גדולה ודי לנו ואחרי שכפל גם זאת לתת לנו את התורה שבשכרה הנחילנו ארץ ישראל כמה דתימר ויתן להם ארצות גוים ועמל לאומים יירשו וכתיב בתריה בעבור ישמרו חקיו (ומצותיו) [ותורתיו] ינצורו וגו'. אם הכניסנו לארץ ישראל ולא בנה לנו את בית המקדש הרי זו חיבה גדולה ודי לנו ואחרי שכפל גם זאת להכניסנו לארץ ישראל ולבנות לנו את בית המקדש זהו אוהל מועד שנתיישב בנוב וגבעון ושילה כמה דתימר ועשו לי מקדש וגו' ולא בנה לנו את בית הבחירה זה בית המקדש שבנה שלמה הוא הנקרא בית עולמים ובית הבחירה על שם אל המקום אשר יבחר ה' שאין עוד אחריה היתר לבמות היתה חיבה גדולה ודי לנו. כ"ש שעשה עמנו כל אלה כמו שמסדר והולך מה שלא עשה עם אומה אחרת שיש לנו להדבק בדרכיו ושלא לסור מעבודתו ואל תתמה על מה שקורא למשכן שילה בית המקדש שכך אמרו חכמים בית של אבנים מלמטה ויריעות וקרשים מלמעלה ומסדר והולך עד בנין הבית לפי שצריך לומר פסח שהיו אבותינו אוכלין בזמן שבית המקדש קיים שהיו אוכלין פסחים בלילה הזה בהלל ובשמחה כמה דתימר השיר יהיה לכם כליל התקדש חג ושמחת לבב וגו' כל זאת הבבא פירשה אותה ר' בנימין אחי נר"ו:
על אחת כמה וכמה טובה כפולה ומכופלת למקום עלינו. כמו שפירש לעשות לנו וכפל נסים גדולים ונוראים מה שלא היינו ראויין לכך והפליא עמנו בחסדיו. בנה לנו את בית הבחירה כמו שפירשנו זה בית עולמים לכפרה על כל עונותינו שהיו תמיד של שחר מכפר על עונות של ערב ותמיד של בין הערבים מכפר על עונות של יום דאמר מר לא לן אדם בירושלים ובידו עון שנאמר צדק ילין בה צדיק ילין בה:
רבן גמליאל היה אומר כל שלא אמר שלשה דברים אלו בפסח לא יצא ידי חובתו פסח מצה ומרורים פסח שהיו אבותינו אוכלין בזמן שבית המקדש קיים וכו' פי' עתה חוזר על תשובת מה נשתנה כמו שפירשתי למעלה ועל אלו שלשה דברים מצות ההגדה מיוסדת לומר בעבור זה בזמן שמונחים לפניך ואע"פ שאין בזמן הזה פסח נוהג לא סילקוהו מכל וכל מן ההגדה לפי ששאלת בן החכם מיוסדת עליו ועוד שהרי נותנים בקערה בשר זכר לפסח הכל כמפורש למעלה אך כשאומרים פסח שהיו אבותינו אוכלין בזמן שבית המקדש קיים אינו צריך להגביה אותו הבשר שבקערה לזכר הפסח כמו שצריך במצה ובמרור דאמר רבה מצה צריך להגביה מרור צריך להגביה על שם והגדת לבנך וגו' בעבור זה. בשר אינו צריך להגביה שלא יאמרו בשר זה לפסח הוא ונראה כאוכל קדשים בחוץ:
אשר פסח. כמו אשר פסע וכן פתרון ופסחתי עליכם. ופסח ה' על הפתח. עד מה אתם פוסחים וכו' לשון קפיצה:
מצה זו שאנו אוכלין כו'. כשאמר מצה זו צריך להגביה המצה כדי להראותה לכל בני המסיבה על שם בעבור זה כמו שפירשנו וכן כשאומר מרור זה אוחז את המרור בידו ומגביהו:
על שם שלא הספיק בציקן של אבותינו להחמיץ כו' שנאמר ויאפו את הבצק אשר הוציאו ממצרים עוגות מצות כי לא חמץ וכל כך למה כי גורשו ממצרים ולא יכלו להתמהמה. ופי' ר' ישעיה זצ"ל אילו היו יכולין להתמהמה היו אופין אותו חמץ שפסח מצרים לא נצטוו על חמץ אלא לילה אחת והפסוק שאמר ששת ימים תאכל מצות אינו אלא לדורות ואם תאמר הרי אנו אומרים מצה זו שאנו אוכלין על שום מה על שום שלא הספיק בציקו של אבותינו להחמיץ כך פירושו מכיון שהקב"ה רואה את העתיד צופה ומביט מה שעתיד להיות על כן צום מבערב על הנס של מחר:
מרור זה שאנו אוכלין כו' על שם שמררו המצרים את חיי אבותינו במצרים שנאמר וימררו את חייהם וגו'. והחזרת נקרא מרור והוא עיקר המצוה דאמר ר' שמואל בר נחמני אמר ר' יונתן למה נמשלו המצרים במרור לומר לך מה מרור זה תחלתו רך וסופו קשה אף מצרים תחלתן רך וסופן קשה פ"א היינו דכתיב אשר עבדו בהן בפרך תחלה בפה רך ולבסוף בפרך:
ובכל דור ודור חייב אדם להראות את עצמו כאילו הוא יצא ממצרים שלא את אבותינו בלבד גאל הקב"ה אלא אף אותנו גאל שנאמר ואותנו הוציא משם. זה מוסב על מה שאמרנו למעלה בתחילת ההגדה שאילו לא הוציא הקב"ה את אבותינו ממצרים עדיין אנו ובנינו ובני בנינו משועבדים כו' והיינו דאמר רבה צריך שיאמר ואותנו הוציא משם והוא בסוף תשובת הבן החכם לאחר פסוק עבדים היינו בפרשת ואתחנן כלומר הרי אנו בכלל כל הנסים שאילו לא יצאו הן עדיין היינו עבדים לפרעה במצרים:
לפיכך אנו חייבים להודות להלל לשבח לפאר לרומם להדר לברך ולגדל ולקדש למי שעשה לנו ולאבותינו את כל האותות וכו'. פי' זה במקום שעשה נסים שהיינו חייבים לברך כמו שפירשנו בתחילת ההגדה ומסיימין ונאמר לפניו הללויה ומתחילין את ההלל ואומר אותו בשמחה ושמחה על שם השיר יהיה לכם כליל התקדש חג וגו'. ושנו חכמים עד היכן הוא אומר בית שמאי אומרין עד אם הבנים שמחה ובית הלל אומרין עד חלמיש למעיינו מים וקיימא לן הלכה כבית הלל ומנהג שאין מברכין עליו תחילה והטעם מפורש בתשובות הגאונים ז"ל למה אין מברכין על ההלל בלילי פסחים [אע"פ] שאנו גומרין אותו לפי שחולקין אותו לשנים שעכשיו אומרין עד חלמיש למעיינו מים. ועל כוס רביעי מתחילין לא לנו וגומרין אותו ואם תאמר וכי יש דבר שצריך ברכה לאחריו ואינו טעון ברכה לפניו הנה אמת ויציב אמת ואמונה ואם תאמר הרי אמרו חוץ מברכת הפירות וברכת המצות וברכה אחרונה שבקריאת שמע דאמר ר' יוחנן אין למידין מן הכללות ואפי' במקום שנאמר בו חוץ.
ובמס' סופרים פרק י"ט משמע שהיו קוראין אותו בבית הכנסת לאחר תפילת ערבית כדרך שקורין אותו בתפלת שחרית ואז היו מברכין עליו והכי איתא התם וגומר את ההלל כל שמונת ימי חנוכה בשלש פרקים הראשונים אין משיבין ואין צריך [לומר] לשאול בשנים האחרונים שואלין מפני היראה ומשיבין מפני הכבוד ואלו הן שלש פרקים הראשונים הללו עבדי בצאת ישראל אהבתי בשנים פרקים האחרונים הללו ה' כל גוים הודו לה' כי טוב וצריך לברך תחילתן ולקרותן בנעימה דתני ר' שמעון בן יהוצדק י"ח ימים ולילה אחד בשנה יחיד גומר בהן את ההלל שמונת ימי חנוכה ושמונת ימי החג ויום טוב של עצרת ויום טוב ראשון של פסח ולילו ובגולה עשרים ואחד יום ושני לילות ומצוה מן המובחר לקרות את ההלל בשני לילות של גליות ולברך עליהן ולאומרן בנעימה לקיים מה שנאמר ונרוממה שמו יחדיו וכשהוא קורא בביתו אינו צריך לברך שכבר בירך ברבים הא למדת שקריאת הלל בהגדה אינו טעונה ברכה. והרב ר' אביגדור כהן צדק נר"ו השיב לר' בנימין אחי נר"ו אמרו עליו על רבינו יצחק בר אברהם כי היה מברך על ההלל בלילי פסחים שתי ברכות לקרוא קודם הסעודה ולגמור על כוס רביעי והביא ראי' לדבריו מירושלמי פרק קמא דברכות דגרסי' התם כל הברכות פותחין בהם בברוך ואם היתה ברכה הסמוכה לחברתה אין פותחין התיב ר' ירמיה הרי גאולה פי' הרי גאולה הרי ברכת אשר גאלנו שאומרין בלילי פסחים הסמוכה לשל לפניה היא ברכת ההלל ומתרץ שנייא הוא דאמר ר' יוחנן הלל אם שמעה בבית הכנסת יצא פי' פעמים שאינה סמוכה כי היו רגילין לקרות הלל בבית הכנסת כשאין יודעין כולן לקרות כדתניא בתוספתא בני העיר שאין להן מי שיקרא את ההלל נכנסין בבית הכנסת וקורין פרק ראשון והולכין ואוכלין ושותין וחוזרין ובאין וגומרין עד סוף ואם אי אפשר להן כן גומרין את ההלל ותו פריך התם והא סופה פי למה פותח בברוך בבורא פרי הגפן אחר הגאולה אי נמי למה חוזר ומברך שנית לגמור את ההלל לאחר המזון כשבא להתחיל לא לנו הלא סמוכה היא לעל הגפן שבירך אחר היין ומתרץ שתים הנה אחת להבא ואחת לשעבר על מה ששתה וברכת הלל על הבא ועוד נראה לפרש והא סופה קאי איהללוך יש בה חתימה ואינה פותח בה בברוך ואינה סמוכה לחבירתה דקס"ד דמקשה שאינו מברך לאחר המזון כשמתחיל לא לנו ומתרץ שנים הנה כלומר מברך על ההלל ב' פעמים אחת לפני המזון ואחת לאחר המזון והויא ליה סמוכה לחברתה ותו פריך הרי נברך פי' למה פותח בברוך בברכת הזן הלא היא סמוכה לברוך שאכלנו ומתרץ שנייא הוא שאם היו שנים אין זימון ואינה סמוכה.
ותו פריך הרי הזן את הכל פי' אם אכלו שלשה כאחת והוצרך אחד מהן לצאת יושב עד שאומר כל ברכת הזן ויוצא לרב ששת בפרק שלשה שאכלו שזו היא ברכת הזימון וכשגמר עיסקו חוזר וגומר ברכת המזון ומתחיל במקום שפסק דהיינו ברכת הארץ דכיון דזימנין אינה סמוכה היה ראוי לפתוח בה בברוך לעולם קשיא. ותו פריך התם פירכי אחריני ומתרץ להו ואין צריך להאריך כאן מהא שמעינן מיהת שיטת הירושלמי שמברכין על ההלל בלילי פסחים ואין לתמוה למה חלוק מקריאת היום בברכה של אחריו שאומר יהללוך ונשמת דאתחלתא דגאולה עדיפא וכתיב יספת לגוי ה' יספת לגוי נכבדת כל מה שהמקום מוסיף להם לישראל טובה וכבוד גם הם מוסיפין לקלס לפניו בדברי שבח ותהלה הכל לפי הזמן ולא מיסתבר למימר שלפיכך אנו חייבים להודות להלל וכו' יהיה במקום ברכה צא ולמד מכל הברכות בין הכתובין במקרא בין אותן האמורין בדברי חכמים שלא נאמרו בלשון הזה אם נאמר עבד לפני אדונו אני חייב לברכך אם אינו מברך איך יצא ידי חובתו או אם יאמר אני חייב לעובדך אם אינו עושה היכן עבודתו פטומי מילי בעלמא נינהו עד כאן תשובת הרב.
ואחרי שקראו את ההלל עד חלמיש למעיינו מים מתחילין ואומרים בא"י אמ"ה אשר גאלנו וגאל את אבותינו ממצרים כו' לפי שצריך לחתום הגאולה כדאמרי' מתחיל בגנות ומסיים בשבח היא הגאולה כמו ששנינו וחותם בגאולה ר' טרפון מוסיף אשר גאלנו וגאל את אבותינו ממצרים כו' ר' עקיבה מוסיף כן ה' אלהינו יגיענו למועדים ולרגלים הבאים לקראתנו לשלום כו'. יש תמיהין והא קיימא לן דבניסן נגאלו ובניסן עתידין ליגאל והיכי קאמר יגיענו למועדים ולרגלים הבאים לקראתינו לשלום שמחים בבנין עירך כו' דמשמע שבועות וסוכות ומתפלל שתהא הגאולה בינתיים [והרי הוא כמו תפלת שוא] ונראה לי לפרש דהכי קאמר כשם שהגיענו הלילה הזה לאכול בו מצה ומרורים כן יגיענו [ה' אלהינו] למועדים [ולרגלים] הבאים לקראתינו [לשלום] מן המלכיות לקיים בהן המצות הראויות בזמנם ולא יעכבו עלינו כשם שאין מעכבין עלינו בזה ועוד יגיענו ויזכנו למועד הזה להיות שמחים בבנין עירך ובחידוש בית מקדשך. והנה המוכיח. ושם נאכל מן הפסחים ומן הזבחים וזה לא יתכן אלא בפסח.
ואחי ר' בנימין פי' דהא דקאמר למועדים ולרגלים הבאים לקראתינו לשלום מראש השנה ויום הכיפורים וחג הסוכות קאמר ואתיא כר' אליעזר דאמר במס' ראש השנה בניסן נגאלו בתשרי עתידין ליגאל ומשום הכי קאמר למועדים ולרגלים. למועדים היינו ראש השנה ויום הכיפורים שבכלל אלה מועדי ה' הם. ולרגלים היינו חג הסוכות ושמיני עצרת שגם הוא רגל בפני עצמו הוא. וצריך להקדים ולומר ושם נאכל מן הזבחים תחילה ואחר כך מן הפסחים שהרי חגיגה נאכלת קודם הפסח:
ונודה לך שיר חדש. פי' לפי מה שדרשו באגדת חזית לפי כשיצאו [ישראל] ממצרים ירשו כנקיבה הזאת שנוטלת עישור נכסים כך ירשו ישראל שבע אומות שהן עישור שבעים אומות לפיכך אמרו שירה בלשון נקיבה אז ישיר משה ובני ישראל את השירה הזאת וכו' אבל לעתיד שיהו יורשין כזכר יאמרו שיר בלשון זכר. [שנאמר] מזמור שירו לה' שיר חדש. ואל תתמה על מה שאמר שיר חדש דמשמע לעתיד ואנו צריכין לחתום בגאולת מצרים דאמר רבא קריאת שמע והלילא [חותם] גאל ישראל פי' לשעבר דצלותא גואל ישראל על העתיד ואין כאן מעין חתימה סמוך לחתימה. אין זה תימה דשם גאולה אחת היא ומשמע להבא ומשמע נמי לשעבר וחותם בא"י גאל ישראל על שם גאולת מצרים לשעבר כמו שפירשנו:
ומברך על הכוס בורא פרי הגפן ושותין בהסיבת שמאל. ואע"פ שנטלו ידיהן בטיבול ראשון לפני קריאת ההגדה חוזרין ונוטלין להם פעם שניה ומברכין על נטילת ידים כדאי' בפרק ערבי פסחים אדבריה רב חסדא לרבנא עוקבא ודרש נטל ידיו בטיבול ראשון צריך שיטול ידיו בטיבול שני. והטעם מפרש התם כיון דבעי למימר אגדתא והלילא מסח דעתיה לפי שהידים עסקניות הם ושמא בעוד שקראו ההגדה והלל נגעו ידיו בדבר המטמאין לכך צריך לחזור וליטול שהרי יש לו לאכול פת ואי אפשר לו לאכול בידים מסואבות. וכיון שתלה הטעם בהסח הדעת אם ברור לו ששימר ידיו היטב ולא נגע בכתבי הקודש או בשאר דברים המטמאין את הידים אינו צריך לחזור וליטול ידיו שהרי ידיו טהורות מנטילה ראשונה ואם נטל אין לו לברך שמא יהיה ברכה לבטלה. ומה שאמר צריך שיטול ידיו בטיבול שני לאו משום טיבול נקט לה שהרי יש לו לאכול המצה קודם הטיבול ואין אכילת פת בלא נטילת ידים אלא מתוך שהזכיר טיבול ראשון הזכיר טיבול שני לסימנא בעלמא:
נוטל [הבקי] שתי מצות מאותם הנקראות שמורים שהן בקערה אחת שלימה ואחת פרוסה ובוצע [בפרוסה] דאמר מר הכל מודים בפסח שמניח שלימה בתוך הפרוסה ובוצע מאי טעמא לחם עוני כתיב מה דרכו של עני בפרוסה אף כאן בפרוסה. רבינו שלמה זצ"ל פי' מניח שלימה בתוך הפרוסה על שם לחם משנה ובוצע על השלימה המוציא לפי שברכת המוציא תדירה מברכין על השלימה וכן פי' רבינו גרשום זצ"ל וכן פי' רבינו שמואל זצ"ל. ובוצע ואינו אוכל עד שיבצע מן הפרוסה שתחתיה ומברך על אכילת מצה ואוכל משניהם יחד ונותן לכולם ואוכלין וצריכין להסב דאמר מר מצה צריכה הסיבה.
ורבינו [חננאל] ורבינו ישעיה זצ"ל פירשו שמברכין המוציא על הפרוסה ועל אכילת מצה על השלימה. ורב ר' זרחיה זצ"ל כתב בספר המאור שמברך על הפרוסה שתי ברכות המוציא ועל אכילת מצה וכן ייסד הפייט בקרובה המיוחדת לשבת הגדול של פסח ובוצע ומברך בפרוסה שתים המוציא לחם ומצה כהלכותיה. אלא מתוך שנהגו לתת בקערה שלש מצות של שמורים הרי הם רוצים לקיים מצוה בכל אחת ואחת באחת מברכינן המוציא ובאחת על אכילת מצה ובאחת כורכין מצה בחזרת לעשות זכר לפסח. ולאחר שאכלו מצה של המוציא ועל אכילת מצה כאחת בהסיבת שמאל נוטל הבקי החזרת שהוא עיקר המצוה של מרור כמו שפירשנו בתוך ההגדה ומברך עליה על אכילת מרור ומטבל בחרוסת ומשקעה שם יפה [יפה] משום קפא הוא ארס שיש לירק ויש מפרשים תולעת לפי שעכשיו בלילה שמא לא יראה אותו והחרוסת הוא הרפואה שלו שמונעתו להזיק.
ואוכל ממנו לכל הפחות כזית ונותן לכולן ואוכלין ואין צריך להסב דאמר מר מרור אינו צריך הסיבה והטעם לפי שהמרור זכר לעבדות וההסיבה על שם החירות וכתב רבינו שלמה זצ"ל בהלכות פסח שסידר בדין היה לברך עכשיו בורא פרי האדמה ועל אכילת מרור אלא [לכך] מברכין על הירקות קודם ההגדה כדי שיתמהו התינוקת על אכילת ירקות קודם הסעודה שהרי אין רגילין לאכול ירקות עד לאחר הסעודה ומתוך כך שואלין מה נשתנה ואי אפשר לברך על אכילת מרור קודם ההגדה לפי שנאמר על מצות ומרורים יאכלוהו תכף למצה תהא ברכת מרור. ור' בנימין אחי נר"ו כתב לפיכך אין מברכין בורא פרי האדמה באכילת מרור שהרי ברכת המוציא פוטרתן מיד דהוה אשאר ירקות הבאים בתוך הסעודה שאין טעונין ברכה לא לפניהן ולא לאחריהן ונהי שהפת פוטרתן מברכת הרשות כגון בורא פרי האדמה מברכת חובה דהיינו על אכילת מרור אין הפת פוטרת ולא כדברי ר' ישעיה זצ"ל שכתב לעיל גבי טיבול ראשון שירק פוטר טיבול שני מברכת בורא פרי האדמה וכן השיב הרב ר' אביגדור כהן צדק נר"ו בשם רבינו יצחק בר שמואל זצ"ל שאין מברכין בורא פרי האדמה באכילת מרור דפת פוטרתו משום דהוי דברים הרגילין לבוא מחמת הסעודה והביאם בתוך הסעודה שאין טעונין ברכה לא לפניהן ולא לאחריהן ואע"פ שעכשיו הוא בא לשם מצוה בשביל זה לא יצטרך ברכה חדשה אלא על אכילת מרור בלבד ובאכילת פסח נמי לא היו מברכין ברכת שהכל מהאי טעמא דתניא בתוספתא שמברכין לאכול את הפסח וברכת שהכל לא קתני אע"ג דאכילתו לשם מצוה ואוכלין אותו על השובע בלא פת וברכת בורא פרי האדמה דטיבול ראשון לא מהני לשני דהפסק גדול והסח הדעת יש ביניהן באגדתא והליליא ועקירת שלחן דבעל כרחן חשיבי הפסק מדברכינן בורא פרי הגפן על כוס שני כמו שכתבתי וכי תימא שאני ארבעה כוסות דתיקנו רבנן כל חד וחד מצוה באנפי נפשיה הוא ראשון לקידוש שני להגדה שני טיבולין הללו נמי תרי מילי נינהו ראשון להיכרא דתינוקת שני למצותו ולא יפטר זה את זה:
לאחר שאכלו מרור כזית לכל הפחות כל אחד ואחד נוטל מצה השלישית של שמורים וחזרת וכורכן יחד ואוכלן כאחד בלי הסיבה שהרי יש בה מרור ועוד שהרי כבר אכלו המצה וצריך לכרוך כזית מצה עם כזית מרור לכל הפחות והטעם דתניא אמרו עליו על הלל שהיה כורכן בבת אחת ואוכלן משום שנאמר על מצות ומרורים יאכלוהו ואמר ר' יוחנן חלוקין עליו חביריו על הלל ואסיקנא השתא דלא איתמר הלכתא לא כהלל ולא כרבנן מברך לאכול מצה ואוכל ועל אכילת מרור ואוכל ולבסוף אכיל להו לתרווייהו בהדי הדדי בלא ברכה פי' לפי שכבר בירך על שניהם:
זכר למקדש כהלל. פי' שהיו אוכלין בזמן הפסח שלשתן מכורכין כאחת פסח מצה ומרור ובזמן הזה שאין פסח נוהג היה כורך המצה והמרור יחד לעשות זכר למקדש ואוכלין כאחת ואין צריך לטבל המרור בחרוסת כשאוכלין עם המצה לפי שהפת נמי מעביר את הארס וכן מפורש בתשובות:
ואוכלין ושותין לשובע נפשם ולאחר שאכלו ושתו כל צרכן נוטלין חצי המצה הנקראת אפיקומן שהיא נאכלת במקום פסח זכר למצה הנאכלת עם הפסח דכתיב על מצות ומרורים יאכלוהו ואוכלין אותה בהסיבה שהרי היא במקום פסח והפסח [הוא] לשם חירות ואוכלין ממנה כזית כל אחד ואחד לכל הפחות. ואינה טעונה ברכה אע"פ שהוא מצה של חובה שהרי כבר בירכו עליה בתחלה ועוד לאחר שמילא כריסו ממנה יחזור ויברך אתמהה:
ולאחר שאכלו מצת אפיקומן אינו רשאין לאכול ד"א כל הלילה כדי שלא יפיג טעם מצה מפיו. דאמר מר כשם שאין מפטירין אחר הפסח אפיקומן כך אין מפטירין אחר מצה אפיקומן. ופתרון אפיקומן מפורש למעלה בשאילת החכם.
וכתב אחי ר' בנימין נר"ו יש לתמוה מה טעם עושין מצה אפיקומן ואין עושין מרור אפיקומן והלא שניהם כתובים בפסוק אחד כדכתיב על מצות ומרורים יאכלוהו. ויש לומר הואיל ואמר רבא מצה בזמן הזה דאורייתא ומרור מדרבנן ותניא כוותיה שמע מינה דהלכתא כוותיה הלכך עבדינן ליה למצה אפיקומן זכר לפסח שהיא מדאורייתא ולא עבדינן ליה למרור אפיקומן זכר לפסח שהרי מרור אפי' עיקר אכילתו שאנו אוכלין אותו עתה אינו אלא זכר למה שהיינו אוכלין אותו בזמן הפסח מדאורייתא ועתה אוכלין אותו מדרבנן וכיון שהוא זכר לעצמו אינו עושה זכר לאחרים. כתב רבינו שלמה זצ"ל בהלכות פסח שסידר. פעם אחת שכח רבי ולא אכל מצת אפיקומן אחר סעודתו קודם ברכת המזון ואחר כך נזכר ולא רצה לחזור ולאכול ממנה לפי שהיה צריך לברך אחריה ולשתות מכוס של ברכה ואי אפשר לשתות בין כוס של ברכת המזון לכוס של הלל דאמרו רבנן בין הכוסות האלו אם רצה לשתות ישתה בין שלישי לרביעי לא ישתה. (ואם) [ולא] רצה לברך עליה בהמ"ז בלא יין לפי שתיקנו עליה כוס שלישי ונראה שהיא צריכה כוס ואפילו לאחר כוס רביעי של הלל לא רצה לאכול אותה ולברך ברכת המזון מפני שהם לא התקינו אלא ד' כוסות בלבד וכוס ה' לא התקינו והחזיק טעם בדבר זה שאין צריך לחזור ולאכול מצה לפי שסתם רוב המצות שלנו כולן עשויות כתיקון חכמים ויש בהם שימור לשם מצה והמצה שאוכל בגמר סעודתו עולה לו לשם מצה של מצות הואיל ונעשית בהם שימור לשם מצה:
ולאחר שאכלו מצת אפיקומן אם אכלו בתוך סעודתן דבר מזוהם או מלח נוטלין ידיהן ואין מברכין על נטילת ידים דמים אחרונים אינן טעונין ברכה ואם לא אכלו מלח ולא דבר מזוהם אינם צריכין נטילת ידים:
מוזגין כוס שלישי ומברכין עליו ברכת המזון ומזכיר יעלה ויבוא בבונה ירושלים ובשבת אומר נחמינו ואם טעה ולא הזכיר מעין המאורע חוזר ואם נזכר קודם שפתח בהטוב והמטיב אומר בא"י אמ"ה אשר נתן מועדים לשמחה לעמו ישראל לאות ולברית בא"י מקדש ישראל והזמנים ומברכין בורא פרי הגפן ושותין בהסיבת שמאל. מוזגין כוס רביעי וגומרין את ההלל בנעימה והודאה כמו ששנינו רביעי גומר עליו את ההלל ואומר עליו ברכת השיר ואמרי' עלה בגמרא מאי ברכת השיר רב אמר יהללוך ור' יוחנן אמר נשמת כל חי ונהיגין למיעבד כתרווייהו וחותמין יהללוך ואח"כ אומר נשמת כל חי וחותמין מלך מהולל בתשבחות. וכשאומרים כוס ישועות אשא מגביה את הכוס בימינו ומוליך ומביא [על השלחן] בשמחת לבב ואח"כ אומר הללויה הללו את שם ה' כו'. ואומרים הודו לה' כי טוב כי לעולם חסדו דתניא [כוס] חמישי אומרים עליו הלל הגדול דברי ר' טרפון וכיון דשרי וטרי אמוראי לפירושי איזה הלל הגדול שמע מינה שצריך לאמרו ותו אמרי' למה אומרים הלל הגדול א"ר יוחנן מפני שהקב"ה יושב ברום עולמים ומחלק מזונות לכל בריה אמר ר' יהושע בן לוי [הני] עשרים וששה כי לעולם [חסדו] כנגד מי כנגד עשרים וששה דורות שלא היתה בהן תורה וזן אותם הקב"ה בעבור חסדו. ומברכין בורא פרי הגפן ושותין בהסיבת שמאל. ונהיגין לומר רהיטין ופיוטין המסודרין בדברי שבח והודאה וכן ראוי לרבות בהלל ובהודאה לעושה נפלאות גדולות לבדו כי לעולם חסדו על ישראל:
ובין ארבעה כוסות הללו אם רצה לשתות ישתה בין שלישי לרביעי לא ישתה. ומפורש בירושלמי למה בשביל שלא ישתכר פי' שמא ישתכר ונמצא מתבטל מכוס רביעי ומלגמור את ההלל ומקשה והלא משוכר הוא מה בין יין שבתוך המזון ליין שלאחר המזון ומשני יין שבתוך המזון אינו משכר יין של אחר המזון משכר וכתב רבינו ישעיה זצ"ל ואם כן בין ראשון לשני שאינו בתוך הסעודה למה מותר לשתות ויש לומר כיון שלא אכל עדיין ודעתו לאכול אינו יכול לשתות כל כך שישתכר ועל כן מותר:
ושנו חכמים ארבעה כוסות הללו צריך שיהא בהן כדי רביעית אחד האנשים ואחד הנשים ואחד התינוקות. אמר רב יהודה וכי מה תועלת יש לתינוקות ביין אלא מחלקין להן קליות ואגוזים כדי שישאלו. שתאן חי ידי יין יצא ידי חירות לא יצא ומסתבר דיין שלנו ידי חירות נמי יצא שהרי אינו כל כך חזק דלירדי על חד תלת מיא כיין שלהם א"כ הוי כמזוג. שתאן בבת אחת אמר רבא ידי יין יצא ידי ארבעה כוסות לא יצא. כתבו הגאונים זצ"ל אם הוא בספינה או במקום שאין בו יין ויש שם צמוקים ישרה ענבים או צמוקין במים ודיו ודוקא צימוקים דאית בהו קיוהא אבל לית בהו קיוהא לא. וארבעה כוסות הללו אין בהם משום זוגות דאמר רב נחמן בר יצחק ליל שמורים כתיב לילה המשומר ובא מן המזיקין. רבא אמר כוס של ברכה מצטרף לטובה ואינו מצטרף לרעה. רבינא אמר כל חד וחד מצוה באנפי נפשיה היא וארבעה כוסות הללו מברכין על [כל] כוס וכוס בורא פרי הגפן דכל חד וחד מצוה באנפי נפשיה היא. וכן מצאתי בפסקי של הגאונים זצ"ל אך בעל הדברות כתב שאין מברכין בורא פרי הגפן אלא בכוס של קידוש ובכוס של ברכת המזון והדין סברא לרב כהן צדק ורב יוסף בר רב עמרם [גאון] זצ"ל קמאי דקמאי. אבל על הגפן לא מברכינן אלא בכוס אחרון וכן אמר רב האי גאון זצ"ל דלא מברכינן על הגפן אלא בכוס אחרון וכ"כ ר' בנימן אחי נר"ו דלא מברכינן אלא בכוס אחרון דברכת המזון פוטרת יין שלפני הסעודה ושבתוך הסעודה מברכה של אחריהן וכוס רביעי פוטר כוס של ברכת המזון מברכה שלאחריו אבל לענין ברכה שלפניהן על כולן מברכין בורא פרי הגפן שכיון שכל אחד ואחד טעון שירה בפני עצמו ואין ראוי לומר שירה בלא ברכה כדכתיב ויברכו שם כבודך ומרומם על כל ברכה ותהלה על כל תהלה [ותהלה] תן לו ברכה.
ורבינו יצחק פאסי זצ"ל כתב איכא מאן דאמר לא מברכינן על הגפן אלא לבסוף ואיכא מאן דאמר דמברכינן בתר תרי כסי דמיקמי סעודה ובתר תרי כסי דבתר סעודה והדין טעמא בתרא טעמא דמסתבר הוא שפיר דמי למיעבד הכי אבל לברך בורא פרי הגפן מברכינן על כל כוס וכוס.
ורבינו שלמה זצ"ל כתב בהלכות הפסח שסידר שצריך לברך על הגפן על כל כוס וכוס מאי טעמא כל חד וחד מצוה באנפיה נפשיה הוא וכן כתב גם רבינו ישעיה זצ"ל שמברכין על הגפן על כל כוס וכוס וכן נראה בעיני דכיון דכל חד וחד מצוה באנפיה נפשיה הוא הילכך כל חד וחד טעון בורא פרי הגפן וכיון דכל אחד ואחד טעון בורא פרי הגפן לפניו טעון על הגפן לאחריו [ומה שאמרנו שכל אחד טעון על הגפן לאחריו] דוקא כוס ראשון של קידוש ושני כוסות האחרונים אבל כוס שני של הגדה שאחריו בוצע להמוציא ואוכל ושותה בתוך סעודתו אין מברכין אחריו על הגפן שאם כן היה צריך לחזור ולברך על היין שבתוך הסעודה. ודבר זה אינו מידי דהוה אכוס קידוש של שבתות ושאר ימים טובים שכוס קידוש פוטר את היין שבתוך הסעודה מברכה שלפניו. ומיהו [לפי] דברי רבינו שלמה זצ"ל ויתר המפרשים דסברי דאין ברכת המזון פוטרת את היין שבתוך הסעודה מברכת על הגפן דאם ברכה אחת מעין שלש פוטרת את היין שבתוך הסעודה שלש ברכות עצמן לא כל שכן א"כ כולן טעונין על הגפן חוץ מכוס שני של הגדה וכבר כתבתי טעמן וראיותיהן וסברתינו בזה בערוגת סדר הברכות הלכה קמ"ח:
[השמטה: ומי שאין לו יין בלילי פסחים מקדש על הפת מידי דהוה אשבתות וימים טובים. וכן כתב רבינו יצחק אלפסי ז"ל שרי ברכת המוציא ובצע ליה לריפתא ומנח ידיה עילויה עד שגמר קידושא ובתר דגמר קידושא מברך לאכול מצה ואכיל והדר מטביל בשאר ירקי ועקר ליה לפתורא ואמר מה נשתנה עד גאל ישראל. ומברך אמרור ואכיל והדר כריך מצה ומרור ואכיל בלא ברכה. יש מקשין אם אין לו יין והא עבר אהא דאמרינן לא יפתחו לו מד' כוסות של יין וכי קאמר אפי' מן התמחוי צריך הוא שימכור כל מה שיש לו וכו' ותירץ רבינו האי גאון ז"ל אם אין לו יין מקדש על הפת בלילי שבתות וימים טובים חוץ מן הפסח שהרי אמרו לא יפחתו לו מארבע כוסות של יין. ויש מפרשים בדלא אפשר מקדש על הפת ובוצע ואוכל לאלתר ואין צריך לשהות עד שסודר ההגדה וכו' וכן מצאתי בדברי הגאונים ז"ל (כל זה נמצא בשבה"ל הקצר):]
והרוצה לקדש בפסח ולעשות כל הסדר בבית חבירו שאינו בקי [הרי] הוא רשאי בכך [לפי] שכך אמרו חכמים כל הברכות כולן אע"פ שיצא מוציא חוץ מברכת הלחם וברכת היין שאם לא יצא מוציא ואם יצא אינו מוציא ואיבעיא לן ברכת הלחם של מצה וברכת היין של קידוש היום אע"פ שיצא מוציא וכשם שמוציאו בברכת הלחם של מצה כך מוציאו בברכת מרור דחד טעמא הוא. מיהו כל הירקות של טיבול ראשון יש להסתפק שאינן אלא מפני התינוקות שישאלו או שמא כיון דרבנן תקנוהו כן כזה מוציאין דכל דתקינו רבנן כעין דאורייתא תקין וה"ה דבקריאת ההגדה וההלל יכול להוציאן בקריאתו ויוצאין ידי חובתן כמו ששנינו בפרק לולב הגזול מי שהיה עבד [או] אשה או קטן מקרא אותו עונה אחריהן מה שהן אומרין ותהא מאירה לו ואם היה גדול מקרא אותו עונה אחריו הללויה:
וכשם שבקריאת ההגדה וההלל מוציאו ידי חובתו כך מוציאו בברכת היין שעמהן שכיון שהן טעונין כוס דינן אחד אבל בבהמ"ז [אינו מוציאו ידי חובתו ומפרש טעמא בירושלמי שנייא ברכת המזון] דכתיב ואכלת ושבעת וברכת מי שאכל הוא יברך הלכך אם למידין כולן ברכת המזון יכול לקדש ולעשות כל הסדר בכמה בתים:
כיצד הולך ומקדש בבית ראובן ועושה לשם של הסדר שלפני הסעודה והן יושבין וגומרין סעודתן והוא הולך ומקדש בבית שמעון ועושה לשם כל הסדר שלפני הסעודה כמשפט הראשון והן יושבין וגומרין סעודתן והוא הולך ומקדש בבית לוי ועושה לשם כל הסדר כמשפט הראשון וכן הולך ועושה כל הסדר בכל הבתים שירצה וחוזר בבית ראובן ומברך ראובן לעצמו ברכת המזון והבקי גומר לפניו את ההלל ומברך על כוס רביעי. והולך לו בבית שמעון ומברך שמעון בעצמו ברכת המזון והבקי גומר לפניו את ההלל כמשפט הראשון וכן הולך ועושה כל הסדר בכל הבתים הראשונים והוא אינו טועם בבית אחד מהם לא בתחלה ולא בסוף אלא טועם בביתו ועושה כל הסדר בביתו או בתחילה או בסוף שהרי אינו רשאי לטעום אחר מצת אפיקומן ואין לו להוסיף על ד' כוסות וכן נמצא בדברי הגאונים ז"ל ובהלכות גדולות:
ושני לילות הראשונים של פסח דינם שוה בכל סדר חובת ההגדה וארבעה כוסות. ועל זה נשאלה שאילה לפני הגאונים זצ"ל אמור רבנן בלילי פסחים בתר ברכת מזונא אסור ליה למישתי מידי אלא מיא בלילי תנינא דפסחא בתר דקדיש ואכיל ושתי ומברך ברכת המזון וגמר הלילא מהו למשתי חמרא ומיכל כל מאי דבעי מי אמרינן חיובא דפסח חד ליליא הוא והא גמרינן כל מילי דפסחא בליליא קמא בליליא תנינא פסק ליה כל חיובא דפסחא הילכך שרי או דילמא עבדינן כליליא קמא מה ליליא קמא אסור אף ליליא תנינא [אסור] והשיבו כך ראינו שמהדרין מן המהדרין נוהגין לילי שני כראשון ואין אוכלין אחר ברכת המזון כלל ואין שותין אלא כוס שאמר עליו את ההלל מאי טעמא חיישינן לספיקא דאמרינן ספק חמשה עשר ספק ששה עשר הוא ואנן כל בני הישיבה והמהדרין שבישראל נוהגין ליל שני כליל ראשון לכל דבריו זכר לפסח. אבל מי שרוצה לאכול ולשתות בליל שני אחר ברכת המזון ואחר יהללוך אוכל ושותה ואין עליו כלום. אבל נמצא מוציא עצמו מכלל המהדרין ועובר על דברי חכמים שאמרו לעולם לא יוציא אדם עצמו מן הכלל.
ונראה בעיני הדעת שאין להקל בדבר לשנות בין לילה ראשון לליל שני שלאחר שעשינוהו קודש איך נעשהו כחול ובין לילה ראשון ובין ליל שני שניהם אסור לטעום כלום בהם לאחר כוס רביעי.
ובעל הדברות ז"ל כתב דאין שנוי בין מים ליין שכשם שמותר לשתות מים כל הלילה כן מותר לשתות יין כל הלילה ומה שאמרנו שאין מפטירין אחר מצה אפיקומן במיני מאכל קאמר ולא במיני משתה:

Siman 219

<b>דין סדר תפלה וקריאת התורה וסדר ההפטרות של כל ימי הפסח.</b>
בשני ימים טובים של פסח מתפללין שבע וחותמין מקדש ישראל והזמנים ואע"פ שאין חותמין בשתים הא איתמר עלה חוץ מזו שאי אפשר לחתום בענין אחר. וליל שבת ויום טוב אין מזכירין של יום טוב בברכה אחת מעין שבע שאילמלא שבת אין שליח צבור יורד לפני התיבה ערבית וכל [שאר] ימים טובים דינם שוה בזה ובשני ימים טובים הראשונים של פסח קורין הלל גמור ומברכין עליו לגמור את ההלל. ושאר ימי הפסח קורין את ההלל בדילוג ומברכין עליו לקרוא את ההלל. וקורין בתורה חמשה בני אדם ואם הוא שבת קורין שבעה והא לך סדר קריאות וההפטרות של כל ימי הפסח. ביום ראשון של פסח קורין בפרשת בא אל פרעה משכו וקחו לכם עד על צבאותם.
ורבינו גרשום זצ"ל פי' וכתב בפירושו שמתחילין מהחודש הזה לכם עד על צבאותם ואין מנהג כן ודי לנו בו בקריאת פרשת החודש. ומפטיר קורא בספר תורה אחר בפסוקין של מוספין בפרשת פנחס ובחודש הראשון עד סוף הענין ומפטיר בפסח גלגל ביהושע בעת ההיא אמר ה' אל יהושע עשה לך חרבות צורים עד אין יוצא ואין בא. ביום טוב שני קורין בפרשת אמור אל הכהנים שור או כשב או עז עד וידבר משה את מועדי ה' אל בני ישראל ומפטיר קורא בפסוקין של מוסף כאתמול ומפטיר קורא בפסח יאשיהו במלכים ויצו המלך עד וימליכו אותו תחת אביו. יום שלישי של פסח שהיא יום ראשון לחולו של מועד קורין שלשה בפרשת בא אל פרעה קדש לי עד סוף הפרשה ורביעי קורא בספר תורה אחר בפסוקין של מוספין ומתחיל והקרבתם. יום רביעי של פסח שהוא יום שני לחולו של מועד קורין שלשה בפרשת ואלה המשפטים אם כסף תלוה עד לא תבשל גדי בחלב אמו ורביעי קורא והקרבתם. יום חמישי של פסח שהוא יום שלישי של חולו של מועד קורין ג' בפרשת כי תשא פסל לך עד לא תבשל גדי בחלב אמו ורביעי קורא והקרבתם. יום ששי של פסח שהוא יום רביעי לחולו של מועד קורין ג' בפרשת בהעלותך במדבר סיני ויעשו בני ישראל את הפסח במועדו עד לגר ולאזרח הארץ ורביעי קורא והקרבתם. יום שביעי של פסח הוא יום הראשון של ימים טובים האחרונים קורין ה' בפרשת ויהי בשלח וכל השירה עד כי אני ה' רופאך שהרי בו ביום עברו בני ישראל את הים ומפטיר קורא והקרבתם. ומפטיר בנביא בשמואל וידבר דוד כל השירה כולה שירה כנגד שירה. ויום שמיני של פסח הוא יום אחרון של פסח קורין ה' בפרשת ראה אנכי כל הבכור עד סוף הפרשה ומפטיר קורא והקרבתם. ומפטיר בישעיה עוד היום בנוב לעמוד עד כי גדול בקרבך קדוש ישראל שהרי נאמר שם ויצא חוטר מגזע ישי ונחה עליו רוח ה' וכל אותה הנבואה של גאולה אחרונה והיא עתידה להיות בפסח ויש שם מפלת סנחריב מסעף פורה במערצה ובליל פסח היתה. בו ביום [אומרין שבחות אין כמוך ובו ביום] פוסקין נדבות לשלש פעמים על שם שלש פעמים בשנה יראה כל זכורך וגו' איש כמתנת ידו. וסימן לסדר המקראות. משך. תורא. קדש. בכספא. פסל. במדברא. שלח. בוכרא. וסימן זה נקרא כתיקנו כשחל פסח ביום שבת או ביום ראשון או ביום שלישי אבל כשחל פסח בחמישי בשבת משנין הסדר הזה לפי שצריכין לקרות בשבת של חולו של מועד פסל לך ומתחילין ראה אתה אומר אלי לפי שהקוראים הם ז' דאמר רב חנן ב"ר אבא שבת שחלה בחולו של מועד בין בניסן בין בתשרי קורין ראה אתה ומפטיר קורא והקרבתם. ומפטיר בנביא ביחזקאל היתה עלי יד ה' עד דברתי ועשיתי נאום ה'. ושאלו לפני רבינו האיי גאון זצ"ל מה ענין למתים שהחיה יחזקאל בפסח ולענין גוג ומגוג בחג ולפי תרגום ירושלמי של פסוק ויהי בשלח משמע שמיתי יחזקאל היו משבט אפרים שיצאו ממצרים מלפני הקץ ונכשלו כדכתיב בני אפרים נושקי רומי קשת הפכו ביום קרב ודומה קצת שהיא מעין המאורע וכן מפורש בברייתא דר' אליעזר ולמחר ביום ראשון חוזרין וקורין קדש לי וביום שני קורין אם כסף תלוה את עמי וביום שלישי קורין במדבר סיני ויעשו בני ישראל את הפסח במועדו וראיה לדבר ימוטו ידחה וסימן הקריאות לפי הסדר הזה. משך. תורא. פסל. קודשא. בכספא. במדברא. שלח. בוכרא. ויש שנהגו לקרות משך תורא פסל במדברא קדש בכספא שלח בוכרא. ואינו נראה לעשות כך וראיה לדבר ימוטו [ידחה] ובעבור יום אחד לא נשנה סדר כל הימים.
ובכל הימים של חולו של מועד מתפללין במוסף אתה בחרתנו כמו ביום טוב עצמו אבל בערבית שחרית ומנחה מתפלל של חול ומזכירין יעלה ויבא בעבודה. ואם טעה ולא הזכיר חוזר לראש וכן שבת של חולו של מועד ערבית שחרית ומנחה מתפלל כסדר שאר שבתות ומזכיר יעלה ויבא בעבודה ואין מזכיר בה של שבת שאין זוכר בשבת אלא בברכה רביעית בלבד אבל בעבודה אין זכר לשבת כלל. וכן הוכחתי בערוגת ראש חדש הלכה קע"ח.
ומצאתי בדברי הגאונים ז"ל בלילי שבת בחולו של מועד בתפלת ערבית שכח מורי לומר ומאהבתך ואמר אתה בחרתנו גם לא הזכיר יעלה ויבא בעבודה וראיתיו שלא חזר להתפלל ואמר כיון שהזכיר מיום טוב ושבת אע"פ שלא אמר יעלה ויבא בעבודה אינו צריך לחזור ולהתפלל. ועוד מצאתי שבת של חולו של מועד שכח ר' לומר ישמח משה ואמר אתה בחרתנו והזכיר גם של שבת ואמר שאינו צריך לחזור ולהתפלל ובמוצאי יום טוב בין לחולו של מועד בין לחול גמור מתפללין אתה הבדלת ומבדילין על הכוס בלא נר ובשמים. במוצאי שבת ליו"ט מתפללין אתה בחרתנו ואמר מרגניתא דרב ושמואל ותודיעינו משפטי צדקך כו'. על הכוס אומר יקנה"ז כמו שפירשנו עם סדר ההגדה:
הלכות יום טוב נפרש לפנינו בערוגת עצרת בעזרת המלמד אדם דעת.

Siman 220

<b>הלכות חולו של מועד</b>
<b>דין חולו של מועד לכבדו באכילה ובשתיה.</b>
וחייב אדם לכבד חולו של מועד במאכל ומשתה. דכתיב אלה מועדי ה' אשר תקראו אותם מקראי קדש וגו'. וחולו של מועד בכלל מקראי קודש הם [ושנו חכמים במשנת אבות] ר' אלעזר המודעי אומר המחלל את הקדשים והמבזה את המועדות כו' ופירוש רבינו שלמה זצ"ל המבזה את המועדות שעושה בהן מלאכה ושנוהג בהן מנהג חול באכילה ושתייה שאין נוהג בהן כבוד כראוי. והאי המבזה את המועדות בחולו של מועד קאי דאי בימים טובים פשיטא דאסרי במלאכה. ובפרק ערבי פסחים אמר רב ששת משום ר' אלעזר בן עזריה כל המבזה את המועדות כעובד ע"ז דכתיב אלהי מסכה לא תעשה לך וכתיב בתריה את חג המצות תשמור ובמס' ביצה כי חדות ה' היא מעוזכם. אמר ר' יוחנן משום ר' אלעזר ב"ר שמעון אמר להן הקב"ה לישראל בני לוו עלי ואני פורע. ובירושלמי מי שהפך אמר ר' יוחנן לוים ברבית לחבורת מצוה וקידוש החודש. ר' יוחנן הוה נחית לכנישתא והוה מלקט פירורין ואכלי ואמר יהא חלקי עם אילין דאכלין הכא רמשית. ומשמע מהכא דהוא הדין לכל סעודת מצוה.
ובעל היראים זצ"ל כתב צוה הכתוב בפרשת אמור אל הכהנים ביום הראשון מקרא קודש ותניא בתורת כהנים במה אתה מקדשו במאכל ובמשתה ובכסות נקייה וכתוב ביום השביעי מקרא קודש וכשם שצוה [הקב"ה] לקדש ראשון ושביעי של פסח כך צוה לקדש חולו של מועד (של פסח) דכתיב אלה מועדי ה' אשר תקראו אותם מקראי קודש ותניא בתורת כהנים במה הוא מדבר [אי] בימים טובים הרי כבר אמורין א"כ למה נאמר אלה מועדי ה' אלו ימי מועד שאסורין במלאכה ובהם נאמר מקראי קודש אלמא גם הן צריכין קידוש כמו שפירשנו.
ונראה לומר דמדרבנן וקרא אסמכתא בעלמא. וספק בידי [אי דאורייתא אי דרבנן]. וכשם שמצוה לקדש ראשון ושביעי של פסח כך מצוה לקדש עצרת ויום הזכרון ויום הכיפורים וראשון ושמיני של חג הסוכות שהרי בכולן נאמר מקראי קודש נמצא בסוכות ח' ימים מקודשין עם חולו של מועד:

Siman 221

<b>דין המלאכות המותרין בחולו של מועד.</b>
תנו רבנן את חג המצות תשמור לימד על חולו של מועד שאסור בעשיית מלאכה דברי ר' יאשיה ר' (נתן) [יונתן] אומר קל וחומר מה ראשון ושביעי שאין קדושה לא לפניהן ולא לאחריהן אסורין בעשיית מלאכה חולו של מועד שיש קדושה לפניהן ולאחריהן אינו דין שיהו אסורין בעשיית מלאכה. ותניא אידך כל מלאכה לא תעשו לימד על חולו של מועד שאסור בעשיית מלאכה דברי ר' יוסי הגלילי. ר' עקיבה אומר אינו צריך הרי הוא אומר אלה מועדי ה' מקראי קודש במה הכתוב מדבר אי בראשון הרי כבר נאמר שבתון ואי בשמיני הרי כבר נאמר שבתון הא אין הכתוב מדבר אלא בחולו של מועד שאסור בעשיית מלאכה. ותניא אידך ששת ימים תאכל מצות וביום השביעי עצרת מה שביעי עצור אף ששה עצורין. אי מה שביעי עצור בכל מלאכה אף ששה עצורין בכל מלאכה ת"ל השביעי שביעי עצור בכל מלאכה ואין ששה עצורין בכל מלאכה ולא מסרו הכתוב אלא לחכמים לומר לך אי זו מלאכה אסורה ואי זו מלאכה מותרת.
כתב בעל היראים זצ"ל כל אלו המקראות נראין לי אסמכתא שכל איסור חול המועד מדרבנן הוא כדאיתא בפרק קמא דמועד קטן והא דאמרינן סוף פרק מי שהפך אבל איסור מלאכה דרבנן חולו של מועד איסור מלאכה מדאורייתא נראה לי דהכי פירושא. אבל לית ליה עיקר דאורייתא אע"ג דסמכינן ליה מקרא והפכתי חגיכם לאבל מה חג אסור אף אבל אסור דברי נביאים הם אבל איסור מלאכת חולו של מועד סמכינן ליה אקראי דאורייתא הלכך קרי ליה דאורייתא אעפ"כ ספק בידי אי דאורייתא אי דרבנן כי יש להפך ראיה שהבאתי לצד אחר מכל מקום הטיית לבבי כאשר כתבתי. ובפירושי רבותיי ממועד קטן מצאתי דאיסור מלאכת חולו של מועד דאורייתא מכל מקום למדנו מדתני תלמודא איסור מלאכת חולו של מועד בטירחא למדנו דלא מיסתברא אלא מלאכת טורח. ויש מביאין ראייה לאיסור חולו של מועד במלאכה שהיא מדרבנן מדברי הירושלמי דגרסינן התם א"ר אבא בר ממל אילו היה מי שימנה עמי הייתי מתיר המלאכה [בחולו של מועד] כלום אסרו המלאכה בחולו של מועד אלא שיהו אוכלין ושותין ויגיעין בתורה והאידנא אוכלין ושותין ופוחזין. והתירו חכמים לעשות מלאכה בדבר האבוד בדבר שאין טרחו מרובה. כדתנן משקין בית השלחין במועד ובשביעית בין במעין שיצא לכתחלה בין במעין שלא יצא לכתחלה אבל אין משקין לא ממי הגשמים ולא ממי הקילון ואמרינן בגמרא בית השלחין אין בית הבעל לא מאי טעמא במקום פסידא שרו רבנן כדי הרויחה לא שרו רבנן ואפי' במקום פסידא טירחא יתירא לא טרחינן כדתנן אבל לא ממי הגשמים ולא ממי קילון אמר ר' זירא נהרות המושכין מותר להשקות מהן בחולו של מועד והוא דלא פסקי:
תנו רבנן מדלין מים לירקות כדי לאוכלן ואם בשביל לייפותן אסור ר' אלעזר בן עזריה אמר אין עושין את האמה בתחלה במועד ובשביעית וחכמים אומרים עושין את האמה בתחלה בשביעית ומתקנין את המקולקלת במועד אמר ר' אבהו שאם היתה עמוקה טפח מעמידה על ששה טפחים. פירוש רבינו גרשום זצ"ל שאם היתה עמוקה מתחלה ששה טפחים ונסתמה עד טפח אחד חוזר ומעמידה על ששה טפחים. ומתקנין את קלקולי המים שברשות הרבים וחוטטין אותם חטיטה אין חפירה לא אמר ר' יעקב אמר ר' יוחנן לא שנו אלא שאין רבים צריכין להן ואם רבים צריכין להם אפי' חפירה מותר והוא הדין לבורות שיחין ומערות של רבים ובורות שיחין ומערות של יחיד חוטטין אותה ושפין את הסדוקין אבל לא חופרין אפי' כשהיחיד צריך להם ואם אין צריך להם אף חטיטה אסור ואין שפין את סדקיה ואין צריך לומר שאין חופרין אבל כונס הוא לתוכן מים אע"פ שאינו צריך להן. ומתקנין את הדרכים ואת הרחובות ואת מקוות המים ועושין כל צרכי רבים ומציינין על הקברות ויוצאין אף על הכלאים. תנו רבנן יוצאין לקווץ את הדרכים ולתקן את הרחובות ולתקן את האסטרטאות ולמוד את המקוואות וכל מקוה שאין בו ארבעים סאה משלימין בתוכה ארבעים סאה. ר' אליעזר בן יעקב אומר מושכין את המים מאילן לאילן ובלבד שלא ישקה את כל השדה כולה. זרעים שלא שתו מלפני המועד לא ישקום במועד וחכמים מתירין בזה ובזה. אמר רב יהודה אם היתה שדה מטוננת מותר. כתב רבינו פאסי זצ"ל מסתברא דהלכה כר' אליעזר בן יעקב ואע"ג דהוי יחיד במקום רבים דהא שמעתא דרב יהודה כוותיה אזלא דקאמר אם היתה שדה מטוננת מותר:
תנו רבנן צדין את האישות ואת העכברין משדה האילן ומשדה הלבן ומחריבין חורי נמלים כיצד עושה מביא עפר מחור זה ונותן לתוך חור זה והן חונקין זה את זה והוא דקיימי בתרי עברי נהרא וליכא לא גישרא ולא גמלא ולא מיצרא והוא שיש בין חור לחור פרסה. ר' יהודה אומר צדין משדה לבן כדרכו ומשדה האילן שלא כדרכו. תנו רבנן כיצד כדרכו חופר גומא ותולה בה מצודה. כיצד שלא כדרכו נועץ שפוד ומכה בקורדם ומרדה העפר תחתיה ומקרין את פירצה במועד. ר' יוסף אמר בהוצא ודפנא. במתניתא תנא צר בצרור ואינו טח בטיט. אמר רב חסדא לא שנו אלא כותל גנה אבל כותל חצר שנפל בונה כדרכו. תניא כותל הגוהה לרשות הרבים סותר ובונה כדרכו מפני הסכנה. מעמידין תנור וריחים במועד ר' יהודה אומר אין מכבשין את הריחים לכתחלה. מאי מכבשין אמר רב יהודה מנקר ריחים רב יחיאל אמר בת עיינא. דרש רב חמא נוקרין ריחים בחולא של מועד רב יהודה שרא לאוקומא ריחיא ולמובני אמת ריחייא בחולא דמועדא. רבה שרא לסרוקי סוסיא ולמיבני אקרפיטא ולמיבני איצטבא. רבא שרא למישקל דמה לבהמה בחוליא דמועדא אמר ליה אביי תניא דמסייעך מקיזין דם לבהמה ואין מונעין רפואה לבהמה במועד. רב יהודא שרא לאמי תנורא למיגדל תנורא ולרבה בר עושבי למיגדל מהולתא. איני והאמר רבא בר שמואל ושוין שאין גודלין תנור לכתחלה לא קשיא כאן בימות החמה כאן בימות הגשמים פי' בחולו של מועד של פסח שהתנור יכול להתייבש ולאפות בו מותר. בחול המועד של חג סוכות שהוא זמן גשמים ואינו יכול להתייבש ולאפות בו אסור. פי' אחר אם הוא כעין ימות החמה שהזמן חם שיכול להתייבש ולאפות בו מותר אפי' בחולו של מועד של חג הסוכות ואם הוא כעין ימות הגשמים שהוא זמן גשמים ואינו יכול להתייבש ולאפות בו אסור אפי' בחולו של מועד של פסח. ועושין מעקה לגג ולמרפסת מעשה הדיוט אבל לא מעשה אומן היכי דמי מעשה הדיוט ר' יוסף אמר בהוצא ודפנא במתניתא תנא צר בצרור ואינו טח בטיט. שפין את הסדוקין ומעגילן אותן במעגילה ביד וברגל אבל לא במחלציים השתא במעגילה אמרת שרי ביד וברגל מיבעיא הכי קאמר שפין את הסדוקין ומעגילין אותן כעין מעגילה ביד וברגל אבל לא במחלציים. הצור והצינור והקורה והמנעול והמפתח שנשברו מתקנין במועד ובלבד שלא יכוין את מלאכתו במועד. אמר רבינא כמאן מדלינן האידנא קיבוותא דרשי בחולא דמועדא כמאן כר' יוסי.
קיבוותא דרשי פי' רבינו שלמה זצ"ל קיבוותא דרשי כמאן עבדינן האידנא כמין נגר בכותל לסגור בחולו של מועד. אי נמי קבלייש הקבועות בדלת לחבר הדפין הנשמטין ויוצאין מהן למיהדר ומיהדקינהו קבוותא קווילש כר' יוסי דלא בעי שינוי בדבר האבוד דאמר זולף וגומר וגף כדרכו. דתנן מי שהפך את זיתיו ואירעו אבל או אונס או שהטעוהו טוען קורה ראשונה ומניחו לאחר המועד דברי ר' יהודה ר' יוסי אומר זולף וגומר וגף כדרכו וכן מי שהיה יינו בתוך הבור ואירעו אבל או אונס או שהטעוהו זולף וגומר וגף כדרכו דברי ר' יוסי ר' יהודה אומר עושה לו למודים בשביל שלא יחמיץ אמר ר' יצחק בר אבא מאן תנא שינוי במועד בדבר האבוד דלא כר' יוסי. אמר רב יוסף הלכה כר' יוסי:
בעו מיניה מדרב נחמן בר יצחק מהו למישע חביתא דשיכרא בחולא דמועדא אמר להו סיני אמר הלכה כר' יוסי דחייש לפסידא ושיכרא נמי אית ביה פסידא. אמר רב חמא בר גוריא אמר רב הלכות מועד כהלכות כותים למאי הילכתא אמר רב דניאל בר רב קטינא אמר רב לומר שהן עקורות ואין למידות זו מזו דאמר שמואל זופתין כוזתא ואין זופתין חביתא רב דימי מנהרדעא אמר זופתין חביתא ואין זופתין כוזתא מר חייש לטרחא ומר חייש לפסידא אמר אביי נקטינן הלכות מועד כהלכות שבת יש מהן פטור אבל אסור ויש מהן מותר לכתחלה. רב חמא שרא לאכוונגרי דבי ריש גלותא למעבד להון עובידתא בחולו דמועדא מאי טעמא כיון דלאו אגרי קא שקלי שרשויי הוא דמשרש בהדייהו. פי' כגון דורין הוא בעלמא ושרי. רבה שרי לכסכוסי קירמי מאי טעמא מעשה הדיוט הוא. אמר רב יצחק בר אמי אמר רב חסדא קיטורי בידי אסור מאי טעמא מעשה אומן הוא. אמר רבה האי מאן דתקיל תיקלא אדעתא דארעא אסירא אדעתא דבדרו שרי היכי דמי מוליא במוליא ונצא בנצא אדעתיה דבידרא ושרי מולי בנצא ונצא במוליא אדעתא דארעא ואסירי. ואמר רבא האי דזכי זיכיאי אדעתא דציבי שרי אדעתא דארעא אסור. היכי דמי שקיל רברבא ושבק זוטרי אדעתא דציבי שקל רברבי וזוטרא אדעתא דארעא. אמר רבא האי מאן דפתח מיא לארעא אדעתא דכוורי שרי אדעתא דארעא אסור. היכי דמי פתח תרי באבו חד מעילאי וחד מתתאי אדעתא דכוורי פתח חד בבא אדעתא דארעא. אמר רבא האי מאן דפשח דיקלא אדעתא דחיותא שרי אדעתא דדיקלא אסור היכי דמי שקיל כולא מחד גיסא אדעתא דחיותא מהאי גיסא ומהאי גיסא אדעתא דדיקלא. ואמר רבא האי תוחלני מיגזרינהו שרי מיצונהו אסור. רב פפא אמר כיון דמתלעו כפרקמטיא האבד דמי ושרי. כבשין שהוא יכול לאכול מהן במועד כובשין בריתא לבאי כוורי אזיל כולי עלמא צייוד אייתי כוורי שרא להו רבא למימלח מינייהו אמר ליה אביי והא אנן תנן כבשין שהוא יכול לאכול מהן במועד כובשין אמר לי' רבא כיון דמעיקרא אדעתא דאכילה אייתינהו ואי שביק ליה פסדי כפרקמטיא האבד דמי ושרו. ואיכא דאמרי שרא להו רבא למיזל ומיצד ואייתויי וממלח. אמר ליה אביי והא אנן תנן כבשין שהוא יכול לאכול מהן במועד כובשין אמר לי' רבא הני נמי מתאכלו אגב איצצא כי הא דשמואל עבדו ליה שיתין איצי איצי ואכיל:
תנו רבנן טוחנין קמח במועד לצורך המועד ושלא לצורך המועד אסור ואם טחן והותיר מותר. קובצין עצים לצורך המועד במועד ושלא לצורך המועד אסור ואם קצץ והותיר מותר. מטילין שכר במועד לצורך המועד ושלא לצורך המועד אסור ואם הטיל והותיר מותר. רב חצדא ליה חצדא בחולי דמועדא שמע שמואל ואיקפד לימא שמואל כיחידאה סבירא ליה דתניא דבר האבד מותר לעשותו במועד ושאינו אבד אסור בד"א בתלוש מן הקרקע אבל במחובר לקרקע אפי' כולו אבד אסור וקי"ל דיחידאה הוא לא רב חצדא דחטיא הוה דאי שביק ליה לא פסיד ורב מאי טעמא עביד הכי אין לו מה יאכל הוה דתניא ואם אין לו מה יאכל קוצר ומעמר ודש וזורה ובורר וטוחן ובלבד שלא ידוש בפרות. ושמואל מאי טעמא איקפד לא סיימוה קמיה אי נמי אדם חשוב שאני. רב יהודה שרי למיעקר כיתנא בחולא של מועד משום דחזי לחפיפא ולמיקטל כשותא דחזי לשיכרא ולמעיקר שמשמו דחזיאן לגוזיתא דאית בהו. רב ינאי הוה ליה ההוא פרדסא דמטא בחולא דמועדא קטפי לשנה שהו כולי עלמא לפרדיסייהו בחולא דמועדא אפקריה ר' ינאי לפרדיסיה ההוא שתא:
תנו רבנן אין מרביעין בהמה בחולו של מועד כיוצא בו אין מרביעין בבכור ובפסולי המוקדשין. תנו רבנן אין מדיירין שדה בחולו של מועד פי' אין מכניסין את הבהמות לשדה כדי שיוציאו זבל לזבל השדה ואם באו מאליהן מותר ואין מסייעין אותם ואין מוסרין להם שומר לנער את צאתם היה שכיר שבת שכיר חדש שכיר שנה שכיר שבוע מסייעין אותן ומוסרין להם שומר לנער צאתם ר' אומר בשבת בטובה ביום טוב במזונות במועד בשכר אמר ר' יוסף הלכה כר' ומכניס אדם פירותיו מפני הגנבים ושולה פשתנו מן המשרה בשביל שלא תאבד ובלבד שלא יכוין את מלאכתו במועד. וכולן אם כוונו מלאכתן במועד יאבדו. תנא ובלבד שיכניס בצנעה בתוך ביתו. רב יוסף הוו ליה הנך כשורי עיילינהו ביממא אמר ליה אביי והא אנן תנן ובלבד שיכניסם בצנעה בתוך ביתו אמר ליה צנעה דהנך יממא הוא דכיון דבלילא בעו גברי יתירי ובעי נהורא דנורא אוושא מילתא ובלבד שלא יכוון את מלאכתו במועד בעא מיניה ר' ירמיה מר' זירא כוון מלאכתו במועד ומת מהו שיקנסו את בנו אחריו ואסיקנא לדידיה קנסוה רבנן לבריה לא קנסוה רבנן:
מחפין את הקציעות בקש ר' יהודה אומר אף מעבין. מוכרי פירות כסות וכלים מוכרין בצנעה לצורך המועד. הציידים והרשושות והגרוסות עושין בצנעה לצורך המועד ר' יוסי אומר הן החמירו על עצמן. ציידי חיה עופות ודגים צדין בצנעה לצורך המועד ר' יוסי אומר צידי עכו הן החמירו על עצמן שלא יהיו צדין כל עיקר. ירושלמי צידי חיה עופות ודגים צדין בחכה ובמכמורות ולא ממעטין בשמחות הרגל ר' מי קללון מפני שממעטין בשמחת הרגל. תנו רבנן חנות פתוחה לסטיו פותח ונועל כדרכו. הפתוחה לרשות הרבים פותח אחת ונועל אחת וערב יום טוב אחרון מוציא ומעטר את השוק בפירות בשביל כבוד יום טוב אחרון. וכי אמרינן פותח אחת בפירי אבל בתבלין מזבני כי אורחייהו דהא ר' יהודה שרא להו להנהו קרופייתא דפומבדיתא למיזל ולזבוני בשוקא. שאלו לפני ר' יצחק בר' יהודה זצ"ל מהו להתחיל בלקיטת ענבים ובדריכתן בגת בחולו של מועד. משום הא דגרסינן רב חצדא ליה חצדא בחולא דמועדא ואיקפד שמואל ותו דאמרינן במחובר לקרקע אפילו כולו אבוד אסור והשיב שמותר להתחיל בלקיטת ענבים ובדריכתן בגת בחולו של מועד דהא אסיקנא דבר האבד מותר מהא דרב חצדו ליה חצדא בחולא דמועדא. והא דתניא במחובר לקרקע אפי' אבד כולו אסור ההיא יחידאה היא והא דרב חצדו ליה חצדא בחולא דמועדא ואיקפד שמואל חצדא דחיטי הוה ולא פסיד אבל עינבי ודאי פסדי משום דמיכחש כחשי כי שבק להו ועוד כשמתחילין לבצור הכרמים נותנין רשות ליכנס בהן כל אדם וכל מי שאינו בוצר כרמו ודאי דבר האבד הוא ומותר לבצור ולדורכו בגת. וכן שאלו לפניו מהו לתקן ולזפת כלים לכתחלה כמו שנוהגין במקומינו לפי שיש בו דבר האבד והשיב מותר ובלבד שלא יכוון מלאכתו במועד.
ורבינו שלמה בן היתום זצ"ל כתב בפירושו על דריכת היין בחולו של מועד אם אינו צריך במועד שקנה כבר די סיפוקו למועד נהגו העם להקל ואיני יודע מהיכן ראייה להתיר. ובמקום דאיכא פסידא ודאי מותר כגון אם יש לו לאדם פרדיסו או קנה מן הנכרי לפני המועד אם לא יבצור וידרוך יתקלקלו הענבים או לא יפרענו הנכרי אם לא יקבלנו עכשיו ודאי כי האי גוונא מותר אבל לקנות יין ולדרכו לצורך החול לא מצאתי מניין ראיה להתיר ואפי' תימא דמותר צריך לקנות בצנעה כדלקמן במתני' מוכרי פירות כסות וכלים מוכרין בצנעה לצורך המועד ואי משום שיתייקר לאחר המועד ועכשיו יקנה בזול והוי דבר האבד אי ברור לו אי הוי כי האי גוונא דבר האבד שרי לפי שנראה דהיינו דבר האבד. אם יש לו פירות ומתלעי היינו אבד ממונו. אבל בדבר שלא אבד ולא מינכרא מילתא אין בידי כח להתיר. ובמקום דליכא חששא דפסידא נראה וודאי דליכא להקל בדבר לקנות יין ולדרכו אלא לצרכו בהרויחא ואין ר' אומר לא איסור ולא היתר. אמר רבא פרקמטיא כל שהוא אסור פירש לעשות סחורה לישא וליתן אפי' בדבר מועט אמר ר' יוסי בר אבין ובדבר האבד מותר פי' רבינו גרשום זצ"ל [כלומר שאם יהיה לו הפסד אם לא יעשה עתה סחורה מותר לעשותה אבל בחנם שלא להרויח אסור.
ורבינו שלמה זצ"ל פי'] כגון פירות שמתליעין ופרגמטיא שזמנה עובר אבל מידי דאי לא מיזדבן האידנא מיזדבן לאחר זמן אסור ורבינו נתן השיב לר' מנחם אחי ז"ל מי שבא סחורה לידו לישא וליתן בתוך ביתו בצנעה בחולו של מועד מותר שאפי' בשבת איסור קל הוא ואין בו לא איסור סקילה ולא כרת אלא איסור שבת ודינו במלקות מפני שדבר סחורה לאו מלאכה היא ובמועד מלאכה הוא שאסור לעשותה אבל דבר סחורה דיבור בעלמא הוא הלכך בצנעה מותר הוא שאפילו מלאכה במקום שיש פרקמטיא בדבר האבד מותר כמו שאמרו ז"ל משקין בית השלחין במועד וכו' ואמר ר' יוסי בר אבין פרקמטיא כדבר האבד מותר ושוב אמרו חכמים רבינא הוה מסיק זוזי לבני אקרא דשנוותא אתא לקמיה דרב אשי אמר ליה מהו למיזל עלייהו האידנא אמר ליה כיון דכל יומא לא משכחת להו והאידנא משכחת להו כפרקמטיא האבד דמי ושפיר דמי. ואי קשיא לך הא דרבינא דהוה ליה עיסקא דהוה מזדבן בשיתא אלפי שהיה בתר ריגלא וזבינא בתליסר אלפי התם מדות חסידות עבד ובעל היראים זצ"ל פי' להא דפרקמטיא כל שהוא אסור היינו להוליך בשוק דאיכא טירחא אבל בביתו דליכא טירחא נראה דמותר. ירושלמי הדא שיירתא שרי מיזבן מינה במועדא. כתב רבינו יצחק בר' שמואל זצ"ל על הלואת שמלוין [במועד] שמעתי מרבינו תם זצ"ל כי יש מחמירין אבל הוא לא נראה לו לאסור משום פרקמטיא אלא משא ומתן של דבר סחורה אבל להלוות ברבית לא הוי פרקמטיא ואותם דבני אקרא דשנוותא דקאמרינן (רבא) [רבינא] הוה מסיק בהו זוזי אמר ליה לרב אשי מהו למיזל עלייהו האידנא אמר ליה כיון דהאידנא משכחת להו ובשאר יומי לא משכחת להו כדבר האבד דמי ושרי לפי דבריו יש לומר כי מדבר סחורה שמכר להם היו חייבין לו אותן המעות אי נמי מטלטלין היה בא לגבות מהן בשביל מעותיו והיינו פרקמטיא האבד ואחרי כתבי זה מצאתי בשם רבינו תם זצ"ל כי אותה לא היתה הלואה אלא כעין פרקמטיא שהיה נותן להם מעות על היין כדי להרויח שהיו נותנין לו יותר כדאמרינן בפ' איזהו נשך רבינא הוה יהיב זוזי לבני אקרא דשנוותא ושפכי ליה טפי תרי כופייתא אתא לקמיה (דרבא) [דרב אשי] אמר ליה מי שרי אמר ליה אחולי הוא דקא מחולי גבך והיינו ההוא עובדא גופיה דפרק משקין אבל הלואה דאינה כעין פרקמטיא שרי וכן מוכח הלשון דקאמר כפרקמטיא האבד דמי ולא אמר כדבר האבד דמי שהרי שם האיסור הוא צריך להזכיר דאין כאן איסור מטעם מלאכה אלא מטעם פרקמטיא והא דנקיט דהוי מסיק בהו זוזי לא קשה מידי דמשמע דבהלואה מיירי ולא בפרקמטיא ולהשתכר כי אז אם היו רוצים לא היו פורעים לו אלא מעות שהרי כך היו דרכם שהיה מלוה להם מעות לפני הבציר ובבציר היו פורעין לו יין תחת מעותיו והיו נותנין תרתי כופייתא יותר ומילתא בעלמא הוא דעבדי גביה כדאמרינן התם ומחליה גביה כי לא היו אומרין בשכר ששהו מעותיו אצלן והוא היה לוקח היין תחת מעותיו כדי למכרו ולהשתכר בו והיינו ממש כפרקמטיא ואם היו רוצים לא היו פורעין לו אלא מעותיו גם הוא לא היה יכול לשאול מהן אלא מעותיו אם אינן רוצים ליתן לו יין ולהכי נקט דמסיק בהן זוזי ומאחר שהוא היה מתיר ורוב בני אדם נוהגין היתר בדבר אע"פ שהדבר נוטה קצת לאיסור אין בידי לאסור להם והמחמיר תבא עליו ברכה. והמחמיר לחשוב הלוואת ברבית כפרקמטיא נראה שאין לו להתיר בשביל שלא יוכל למצוא להשתכר אחר המועד כמו שמוצא עתה כיון שאין ההפסד בא לו בגוף הממון וכן ראיתי בתשובות רבינו תם זצ"ל על פרקמטיא המזדמנת במועד קרובה לשכר ורחוקה להפסד ואם לא יקננה במועד לא ימצאנה אחר המועד אפ"ה אסור ודבר האבוד מפורש יפה כגון זרעים (ששתלן) [שלא שתו] וכלהו הנך דמשקין אבל מה שלא בא לידו אינו דבר האבד כך פי' בתשובתו ולפי דבריו הוא הדין הלואה דדמיא ליה וכך שמעתי במקום שמצוי בכמה פעמים אחר המועד להלוות ביוקר כמו במועד ויותר וראיה לדבריו לא כתב בתשובתו אלא שלא מצינו דבר האבד כי אם דומיא דזרעים (ששתלן) [שלא שתו]. ופרקמטיא דרבינא דהוה מזדבן בשיתא אלפי דינרי ושהיה ואזדבן בתריסר אלפי אין בידי להביא ראיה לאסור גם כי נראה שבמועד היה נמכר יותר ביוקר מן ההרגלות שאם לא כן מה החידוש בא התלמוד להשמיענו דשהייא פשיטא שהיה צריך להשהותו כי יש לומר דאדרבה משם נלמוד היתר שבא להשמיענו שאע"פ שהיה מותר היה מחמיר על עצמו דומיא דההוא דשבת שמנע הגוי מכיבוי הדליקה אע"פ שלא היה צריך ונעשה נס וירדו גשמים ודומיא דההוא דעבד בשוגג כבית שמאי ואשכח ארנקא בפרק אלו דברים בברכות.
ועוד אפי' אם נלמוד ממנה איסור ונאמר שהיה חייב להשהות יש לומר דוקא בשביל יוקר כי אינו מצוי בדבר תדיר כמו עכשיו לא יחשוב דבר האבד כי רגילות הוא להיות יוקר הרבה פעמים אחר המועד כמו במועד אבל פרקמטיא של ריוח המזדמנת במועד ואם לא יקננה במועד לא ימצאנה אחר המועד אין ללמוד משם לאיסור ואם יש סברא מתוך זה להתיר. אבל ממה שאמר בסוף הפרק גבי בדיתא לבאי כוורי כיון דמעיקרא אדעתא למיכל אייתינהו ואי שביק להו פסידי כפרקמטיא האבד דמי ושרי משם משמע שלכתחילה אסור לצודם כדי למולחם כיון שאחר מליחה לא היו ראויין עד לאחר המועד אע"פ שאם לא יצודו וימלח אותם במועד לא ישתכרו שכר זה לפי שלא ימצאו להם דגים כל כך בזול לאחר המועד כמו עכשיו ובהך דבדיתא לבאי כוורי נמי מצינו שאותה צידה היתה למוכרים להשתכר בהם כסחורה והיינו ממש פרקמטיא ואפשר שגם לפי דעת המחמירים אין לאסור אלא כשהמלוה הלוה במועד להתנות ולוקח ברבית במועד אבל לוקח ערבות במועד כל מלוה שלאחר המועד יכול להיות שמותר.
והואיל וכך גם להלות מערופיא שלו בחנם שבת ראשונה שהמועד בתוכה ואם יעכבם יותר יתן רבית משם ולהבא אפשר שהוא מותר כי גם בפרקמטיא גמורה אם ילוה ישראל מעות לנכרי שלא ברבית על הסחורה על מנת שאם לא יפרעם עד לאחר שמונה ימים שתהא הסחורה קנויה לאחר שמונה ימים לישראל המלוה אפשר שמותר שהרי אין עיקר הסחורה הזאת נעשית עד לאחר המועד ואיני בא כדי להרגיל אף על העושה בפרקמטיא גמורה כי על אותו ראוי למחות אלא מתוך שאין בידי לאסור פרקמטיא אלא מקח וממכר הנעשה במועד אומר לבי כך כמו שטוב להן לישראל שיהיו שוגגין ואל יהיו מזידין בדבר שלא הורגלו בהן ואין דברי האוסרין מתקבלים עליהן היטב ואין למחות בהן אע"פ שודאי אסור כך שמעתי שאין להאריך עליהן בחומרות בלא ראייה בדברים הללו ומי שלא יכול לפרוש לגמרי מלהלואות ויתקן מעשיו כאשר פרשתי אפשר שיהיה מתכוין לאכול בשר טלה ויעלה בידו בשר טלה ובעל היראים כתב למדנו מדתני תלמודא איסור מלאכת חולו של מועד בטירחא למדנו דלא מיתסרא אלא מלאכת טורח הלכך הלואות ומלאכה מועטת בביתו מותרת. והא דאמר רבא סוף פרק קמא פרקמטיא כל שהוא אסורה היינו להוליך בשוק דאיכא טירחא אבל בביתו דליכא טירחא נראה שמותר ואני ראיתי בני אדם שפורשין מלהלוות ואני פירשתי כמה שנים אעפ"כ נראה לי שמותר ועל הפורש ועל המלוה קורא אני עליהם ועמך כולם צדיקים:

Siman 222

<b>דין פרקמטיא בחולו של מועד ומהו לקבל מלאכה לעשותה אחר המועד.</b>
תנו רבנן מקבלין קבולת במועד לעשותה אחר המועד. ובמועד אסור כללו של דבר כל שהוא עושה אומר לנכרי ועושה וכל שאינו עושה אינו אומר לנכרי ועושה. תניא אידך מקבלין קבולת במועד לעשותה אחר המועד ובלבד שלא ישקול ולא ימדוד ולא ימנה כדרך שהוא עושה בחול. אמר שמואל מקבלי קבולת בתוך התחום אסור חוץ לתחום מותר ואסקינן הני מילי בשבתות וימים טובים והא דליכא מתא דמקרבא להתם אבל בחולו של מועד אע"ג דליכא מתא דמקרבא להתם כיון דשכיחי אינשי דאזלי מדוכתא לדוכתא אחריתי אסור. שאלו לגאונים ז"ל ישראל שהשכיר פועלים קודם הרגל לבנות לו בנין שלו והתחילו לבנות קודם יום טוב ולא הספיקו לגמור אותו מהו שיגמרו במועד לפי שאינם רוצים ליבטל ואם לא יהיו מניחין אותן לגמור במועד שוב לא יהיו גומרין אותו וכבר הוא ככולו אבוד והשיבו כך דעתי נוטה שאסור להניח לגמור במועד דאמרינן מקבלי קבולת בתוך התחום אסור דהיינו נכרי שקבל מלאכה מישראל קודם יום טוב בתוך התחום אסור דכי אזלי בני אותה העיר וחזו לנכרי דקא עביד עבידתא דישראל ביום טוב אמרי האי ישראל יהיב עיבידתא ביומא טבא ונפיק מיניה חורבא ולא ידעו דקיבלה נכרי מישראל מקמא יומא טבא ומשמע דכי אסר שמואל כגון מלאכה הידועה דשל ישראל אבל חוץ לתחום קאמר שמואל דמותר במקום שאין רגילין ישראל לבא שם. אמר רב פפא אי איכא מתא דישראל דרים שם ומקרבא להתם אסור משום דקא חזו ליה בני ההוא מתא. ומסקנא בחולו של מועד דשכיחי אינשי דאזלי מדוכתא לדוכתא אפי' חוץ לתחום אסור ואמרינן מר זוטרא בריה דרב נתן בני ליה אפדנא מקבלי קבולת חוץ לתחום איקלעו להתם רב הונא ורב ספרא בר רב חיננא ולא עייל לגביה דקא סבירי דאפי' חוץ לתחום אסור דרגילי אינשי למיזל להתם עד כאן התשובה. ירושלמי תני אומנין נכרים שהיו עושין עם ישראל בביתו אסור בבתיהם מותר. אמר ר' שמעון בן אלעזר בד"א בקבולת אבל בשכיר אסור בד"א בתלוש מן הקרקע אבל במחובר אסור. בעיר אחרת בין כך ובין כך מותר מהו בין כך ובין כך בין בתלוש בין במחובר בין בשכיר בין בקבולת פי' בלשון בעיא קאמר ומשני ר' אילא אמר בין בתלוש בין במחובר ובלבד בקבולת למדנו מזה שאם מקבל נכרי מלאכת ישראל מערב שבת או מערב יום טוב לעשותה בקבולת בדבר התלוש מן הקרקע ועושה אותה המלאכה בביתו של הנכרי וברשותו מותר דכיון דבקובלת היא לא מיקריא מלאכת ישראל אבל בשכירות שהוא שכיר יום אפי' בביתו של נכרי אסור דמקריא מלאכת ישראל ובמחובר אפי' ברשותו של נכרי כגון אילן של ישראל וקרקע של נכרי אסור ואפי' בקבולת דכל שהוא מחובר לקרקע שם בעליו נודע שהוא מלאכת ישראל וכל הרואה אותו יחשוב כי ישראל השכירו לכך בשבת או ביום טוב. ואם הוא בעיר אחרת דלא שכיחי ישראל דאזלי להתם מותר בין במלאכת תלוש בין במחובר ובלבד בקבולת אבל בשכירות אסור בכל ענין ולא דוקא עיר אחרת אלא כל שהוא חוץ לתחום דלא מצו ישראל למיזל להתם בשבת ויום טוב או שאין ישראלים קרובים שם בשיעור תחום שבת קרי עיר אחרת. וזהו מה שאמרו בגמ' דידן והוא דליכא מתא דמיקרבא להתם וזהו בשבת ויום טוב אבל בחולו של מועד דשכיחי אינשי דאזלי ואתו אפי' חוץ לתחום ואפי' בעיר אחרת אסור כדאיתוקמא בגמרא דידן:

Siman 223

<b>דין בהמה ליטול צפרניה במועד ולקבוע לה נגרי ברזל ברגליה.</b>
גרסינן בפרק משקין בית השלחין משום רבינו אמרו סוס שרוכב עליו מותר ליטול צפורנים שלהם בחולו של מועד אבל חמרא דריחיא לא. רב יהודה שרי למישקל טופרי לחמרא דריחיא ולמבני אמת ריחיא. ועל מה שנוהגין לתקן את פרסות הסוסים בנגרי ברזל.
מצאתי למפרש אחד שפי' גבי נתינת הברזלים שקורין פאריר אין לנו כח להתיר דאמרינן כי התירו נטילת צפרנים של סוס וחמור שצריך להם הני מילי נטילת צפורין דוקא דליכא טירחא ושמא ליכא הפסד כמו שבצפרנים הגדולים וצריך להחמיר בדבר שמא יכול לסבול הסוס בלא ברזל כל ימי הרגל ואפי' רוכב עליו. מפי' ר'. ושמא לא היה מנהגם כי השתא שאין נטפלין בלא נתינת ברזל וליכא להקל בדבר דאיכא במלאכת חול המועד איסורא דאורייתא.
ורבינו יצחק בר' יהודה זצ"ל פי' שמותר לתקן פרסות הסוס בנגרי ברזל דיש לומר כדבר האבוד דמי ומותר על ידי אומן נכרי לצורך המועד. מדברי שניהם נלמוד אם יכול לסבול שלא לתקן במועד שאסור לתקן ואם היה צריך לילך בדרך דאיכא למיחש שמא יתקלקלו צפורני הסוס יש לומר שמותר משום דודאי הוי דבר האבוד אחר שהורגלו בכך אבל אם לא הורגלו בכך מעולם צריך להמתין עד לאחר המועד:

Siman 224

<b>דין פינוי מבית לבית ולהביא כלים מבית האומן במועד.</b>
שנו חכמים אין לוקחין בתים עבדים ובהמה ואבנים אלא לצורך המועד או לצורך המוכר שאין לו מה יאכל אין מפנין מבית לבית אבל מפנה הוא לחצרו אוקימנא לה דבבית שבחצרו מותר לפנות פי' כיון ששני הבתים בתוך חצירו הוה ליה כמפנה מפינה לפינה בתוך ביתו. ירושלמי אין מפנין לא מדירה נאה לדירה נאה ולא מדירה כעורה לדירה כעורה ולא מדירה כעורה לדירה נאה ואין צריך לומר מדירה נאה לדירה כעורה. ובתוך שלו אפי' מדירה נאה לדירה כעורה מפנין מפני ששמחה היא לו להיות דר בתוך שלו. תנו רבנן הזבל שבחצר מסלקין אותו לצדדין והדר תני שברפת ושבחצר מוציאין אותו לאשפה הא גופה קשיא אמרת הזבל שבחצר מסלקין אותו לצדדין והדר תני שברפת ושבחצר מוציאין אותו לאשפה ואוקמא רבה הכי קאמרינן אם נעשה כרפת מוציאין אותו לאשפה. ואין מביאין כלים מבית האומן אלא אם כן צריכין לו דתנן אין מביאין כלים מבית האומן ואם חושש להם שמא יגנבו מפנין לחצר אחרת והני מילי בכלים שאינן לצורך המועד אבל כלים שהן לצורך המועד מביאין דתניא מביאין כלים מבית הכדד ס"א כר מבית הכרר וכוס מבית הזגג אבל לא צמר מבית הצבע ולא כלים מבית האומן ואם אין לו מה יאכל נותן לו שכרו ומניחו אצלו ואם אינו מאמינו מניח בבית הסמוך לו ואם חושש להם שמא יגנבו מפנין לחצר אחרת:

Siman 225

<b>דין דברים המותרין לכותבן בחולו של מועד.</b>
אלו כותבין במועד קדושי נשים וגיטין ושוברין דייתיקי מתנה ופרוזבולין איגרות שום איגרות מזון שטרי חליצה ומיאונין שטרי בירורין וגזירות בית דין ואיגרות של רשות יש מפרשים איגרות של רשות זו שאלת שלום דכיון דאינו כותב צרכיו כלל אלא שאילת שלום גרידא ליכא טירחא בהך כתיבה ולא דמיא למלאכה כלל הלכך מותר דלא הוי אלא כמטייל בעלמא. וכך מפורש בירושלמי וכך כתב רבינו חננאל ורבינו יצחק פאסי ז"ל אך מצאתי בתשובות [הגאונים ז"ל] מי שהיה במקום שאין שיירות יוצאת אלא ב' פעמים בשנה ומבקש לכתוב איגרות בחולו של מועד מותר לו לכתוב מאי טעמא כיון שמבקש לשגר להן או לצוותן על מלאכתו שיש בו ריוח והפסד או לעשות תקנה לפרנסת ביתו ואין השיירות יוצאות עד ששה חדשים אחרים אין לך הפסד גדול מזה ולפיכך מותר אבל ודאי [אם] אין לו צורך כלום ושלום בעולם אל יכתוב. ואף רבינו [יצחק בר'] מרדכי זצ"ל התיר לכתוב איגרות אם אדם צריך לכתוב בחולו של מועד אבל לתקן קונטריסים לכתוב אחר המועד אסור.
והרב ר' אביגדור כהן צדק נר"ו השיב בכתב גלילי ידיו לר' צדקיה בר בנימין זצ"ל אחי שני על דברי האגרת שכותבין במועד לשלח ממקום למקום אם הוא על עסק פרקמטיא שאינה אובדת או שאר משא ומתן שבין אדם לחבירו אין היתר במה שעושין דרך שינוי בעוגל שהרי שנינו אין מגיהין אות אחת אפי' בספר העזרה וכאן אי אפשר שלא יכתוב אות אחת כדרכה וכן כתבו תלמידי רבינו יצחק בר' אשר זצ"ל בתוספות מועד קטן ומדבריהן למדין ואין משיבין להשלים שאני דכתב אות אחת והשלימה לספר בשבת חייב ואפי' לרבנן דפליגי עליה דר' אלעזר באורג ואפי' שקלוה לתגיה דדל"ת ועשאו רי"ש מיחייב כדאי' פרק הבונה מפני שעשה מלאכה חשובה בלא שינוי כלל אבל כותב תיבות הרבה ושינה ממנהג הכתובים ואין כאן מלאכה כדרכה דטפי חשיבה מלאכה קטנה כדרכה ממלאכה גדולה שלא כדרכה אין לדחות כאן דהא תנן אחת בארץ ואחת בקורה על שני כותליה ואין נהגין זה עם זה פטור וכל פטורי דשבת פטור אבל אסור והלכות מועד כהלכות שבת דאפי' אמירה לנכרי שבות. כדתניא בפרק מי שהפך כללו של דבר כל שאינו עושה אינו אומר לנכרי ועושה. ותו מאן לימא לן דבספר העזרה דמתני' איירי בהשלמה אבל באיגרות שלומים יש נוהגין היתר ואומרים דהיינו איגרות הרשות דתנן באלו כותבין במועד גם פי' רבינו חננאל זצ"ל הביא שם ירושלמי אגרות של רשות זו שאלת שלום מיהו אם כיון מלאכתו במועד שהיה יכול לכתוב קודם לכן אוסר בתוספותיו ומסתבר דדברי תורה לא גריעי מאגרות הרשות כי דרכיה דרכי נועם וכל נתיבותיה שלום. וה"מ שלא היה לו פנאי לכתוב קודם המועד וגם לאחר המועד לא ימצא אדם לשלח על ידו דלא שכיח שיירתא. אבל אם היה לו פנאי לכתוב קודם המועד אי נמי שכיח שיירתא ויוכל לשלוח אחר המועד בלא שינוי אסור אע"ג דהוי מצוה דלא עדיף מספר העזרה וכן ראיתי בכתב שאלת דברי תורה אשר שאל הר"ר טוביה מבורגוניא מלפני מורי רבינו שמחה משפירא זצ"ל ושינה בכתבו כענין זה {במקור יש שרטוט של השם "טוביה" בכתב מנוקד ומקוטע} ויש כותבין אותיות הפוכות וניכרת מעבר השני ואי נפיש טירחא יצא שכרו בהפסדו דהא קיימא לן דאפי' במקום פסידא מטרח לא טרחינן עד כאן תשובתו. ורב נחשון גאון זצ"ל פי' בתשובותיו כך אמר אדונינו מר רב יצחק גאון זצ"ל איגרות של רשות כתב שכותב ריש גלותא ונותן לו רשות לילך וללמוד לישראל איסור והיתר ולהורות להן דברי תורה ושמו בלשון ארמית פיתקא דדונותא. אין כותבין שטרי חוב במועד ואם אינו מאמינו או שאין לו מה יאכל הרי זה יכתוב אין כותבין ספרים תפילין ומזוזות במועד ואין מגיהין אות אחת אפי' בספר העזרה ר' יהודה אומר כותב אדם תפילין ומזוזות לעצמו. ת"ר כותב אדם תפילין ומזוזות לעצמו ולאחרים בטובה דברי רבי מאיר ר' יהודה אומר מערים ומוכר את שלו וחוזר וכותב לעצמו ר' יוסי אומר כותב ומוכר כדי פרנסתו. אורי ליה רב לרב חננאל וכן אורי ליה רבה בר בר חנה לרב חננאל הלכה כותב ומוכר כדי פרנסתו. תניא בתוספתא משקין כותב אדם חשבנותיו במועד ומחשב אדם יציאותיו במועד ומקבלין קבולת במועד למוצאי המועד אבל לא ימוד ולא ימנה ולא ישקול כדרך שהוא עושה בחול ושכר פעולה שאין לו לסופר או לפועל מה יאכל שפיר דמי:

Siman 226

<b>דין ציצית לטוותו במועד.</b>
ולטוות ציצית בחולו של מועד לצורך טליתו מותר כדתנן טווה אדם תכלת לציצתו ואוקימנא דבין באבן בין בפלך שרי ונראין הדברים כגון שצריך לו לתקן טליתו בחולו של מועד אבל אם אינו צריך לו אסור:

Siman 227

<b>דין תפירת בגדים וסירוג מטות במועד.</b>
שנו חכמים ההדיוט תופר כדרכו והאומן מכלב היכי דמי הדיוט כל שאינו יכול להוציא מלא מחט בבת אחת רב יוסי בר חנינא אמר כל שאינו יודע לכוין אימרא בחפת חלוקו יש מפרשין אם היה אומן באחת מאלו אסור דאזלינן לחומרא כיון דלא איפסק הלכתא כחד מינייהו והאומן מכלב מאי מכלב ר' יוחנן אמר מפסיע רבה בר שמואל [אמר כשני] כלבתא ונראה דדוקא כגון שצריכין לו במועד ובמלאכה שהותחלה כבר או כדי שלא יקרע ועל הא דאמרי' ג' אומניות עושי מלאכה בערבי פסחים עד חצות הרצענין והספרין והכובסין והרצענין שכן עולי רגלים מתקנין מנעליהן במועד. כתב עליה ר' יצחק בר' אשר זצ"ל מהכא משמע דאדם אחר אסור לתקן מנעליו אם נקרעו במועד דדוקא עולי רגלים מותר אבל בשאר כל אדם לא ותימה דאמאי לא התירו נמי במנעלים להדיוט לתופרן כדרכן כמו שהתירו בבגדים דהכא משמע דאסור מדלא מתרץ נמי ברצענין שכן ההדיוט תופר כדרכו כמו שמתרץ גבי חייטין אבל רבינו תם זצ"ל מתיר דדמי לדבר האבוד הואיל ומוסיף בכל יום להתקרע ונראה מדברי רבינו תם זצ"ל דוקא כשהקרע למעלה באפותא או בעור המנעלים אבל בהגלדים למטה אסור. ומסרגין את המטות ר' יוסי אומר אף ממתחין ולא איפשטא לן מהו מתוח אי שתי בלא ערב או אם היו רפוי ממתחו תנא ושוין שאין מפשילן חבלים לכתחלה:

Siman 228

<b>דין כיבוס בגדים בחולו של מועד.</b>
ואסור לו לאדם לכבס בגדיו במועד דתנן ואלו מכבסין במועד הבא ממדינת הים ומבית השביה והיוצא מבית האסורין ומנודה שהתירו לו חכמים. ומי שנשאל לחכם והותר. מטפחות הידים ומטפחות הספרים ומטפחות הספג והזבין והזבות והנדות והיולדות וכל העולין מטומאה לטהרה הרי אלו מותרין [לכבס במועד] ושאר כל אדם אסורין. אמר רב אסי אמר ר' יוחנן מי שאין לו אלא חלוק אחד מותר לכבסו במועד מאי טעמא איזורו מוכיח עליו יש מדקדקין מכן לדידן שאין איזורו מוכיח עליו אפי' אין לו אלא חלוק אחד אסור לכבסו במועד. ויש שמתירין לכבס בחולו של מועד בגדי קטן שנים או שלש ויותר כדי שיספיק לו במועד וביום טוב מפני שעשוי ללכלך הרבה וכן מפרש בירושלמי דמועד קטן בעון קומי ר' יוסי בגדי קטנים מה הן אמר ליה כמי שאין לו אלא חלוק אחד שלח רב יצחק בר יעקב בר גיורי משמיה דר' יוחנן כלי פשתן מותר לכבסן במועד.
רבינו יצחק פאסי זצ"ל כתב דהכי הילכתא וכן מצאתי לגאון אחד שהשיב וששאלתם הא שלח ר' יצחק בר יעקב (דגיורי) [בר גיורי] משמיה דר' יוחנן כלי פשתן מותר לכבסן במועד הלכתא כוותיה או לא כך ראינו שהלכה כדשלח ר' יצחק דהא קא אסהיד בר הדיא לדידי חזא לי ימא של טבריה דמקפי ליה משיכלי משיכלי מאני דכיתנא בחולא דמועדא ואביי נמי לאו אכריע מכריע לר' יצחק אלא הכי קאמר מאן לימא דברצון חכמים עביד הלכך הלכה כר' יוחנן. וגאון אחר פסק דלא כר' יוחנן והי לך תשובתו וששאלתם מהו לכבס בגדי פשתן בחולו של מועד כך דעתי נוטה שאסור לכבסם וכי תימא הא דשלח ר' יצחק בר יעקב בר גיורי משמיה דר' יוחנן כלי פשתן מותר לכבסן בחולו של מועד ליתא להא מדקא אותיב רבא דמותיב רבא מטפחת הידים ומטפחות הספרים כו' הני אין כלי פשתן לא ואע"ג דפרק אביי למתני' במקום רבא ליתא לדאביי ועוד דאביי גופיה לאיסורא נסיב ליה דאמרי' מתקיף לה אביי מאן לימא לן דברצון חכמים אלמא לאיסורא קא נסיב:

Siman 229

<b>דין הקזה ורפואה ורחיצת חמין וחפיפת הראש במועד.</b>
ומותר אדם להקיז ולהתרפאות במועד. תוספתא שותין מי זבלין ומי דקרין וכוס עיקרין במועד שבראשונה היו אומרין אין שותין מי זבלין ומי דקרין וכוס עיקרין במועד עד שבא ר' עקיבה ולימד ששותין מי זבלין ומי דקרין וכוס עיקרין במועד. מקיזין דם לבהמה חיה ולעופות ואין מונעין רפואה מבהמה במועד. ומותר לאדם לחוף ולרחוץ משום כבוד יום טוב האחרון אע"פ שאסורין לספר ולכבס וכן מצאתי בתשובות [הגאונים ז"ל] הורה רבי שמותר לחוף ולרחוץ את הראש בחולו של מועד שהרי בשבתות וימים טובים נחלקו בו אבל בחולו של מועד מותר כי היאך נאסר את הדבר משום תלישת שיער והלא גילוח מותר ליוצא מבית השביה ולא נאסר על כל אדם אלא כדי שלא יכנסו לרגל כשהן מנוולין והיאך נאמר שיהא אסור לחוף ולסרוק:

Siman 230

<b>דין גילוח שיער בחולו של מועד.</b>
ואסור לאדם לגלח במועד. כדתנן באלו מגלחין במועד הבא ממדינת הים ומבית השביה והיוצא מבית האסורין ומנודה שהתירו לו חכמים ומי שנשאל לחכם והותר והנזיר והמצורע העולה מטומאתו לטהרתו דווקא הני הוא דמותרין הא שאר כל אדם אסורין מאי טעמא כדי שלא יכנסו לרגל כשהן מנוולין. תניא כל אלו שאמרו מותרין לגלח במועד כשלא היה להם פנאי אבל אם היה להם פנאי לגלח ולא גילחו אסורין והנזיר והמצורע אע"פ שהיה להם פנאי לגלח ולא גילחו מותרין כדי שלא ישהו קרבנותיהם. ואבל שחל שביעי שלו להיות בשבת ערב הרגל מותר לגלח ברגל דכיון דשביעי שלו בשבת אנוס הוא דקיימא לן כאבא שאול דאמר מקצת היום ככולו. ויום שביעי עולה לו לכאן ולכאן ולסוף ליום שביעי וליום שלשים. דהקובר את מתו שבעת ימים קודם לרגל בטלה ממנו גזירת שלשים וזה לא יכול לגלח בשבת שהוא יום שביעי הלכך מותר לגלח ברגל. אמר שמואל קטן הנולד במועד מותר לגלחו במועד פירוש כגון שנולד מלא שיער שאין לך בית האסורים גדול מזה. נולד במועד אין נולד מעיקרא לא אמימר ואיתימא רב שישא בריה דרב אידא מתני הכי אמר שמואל קטן מותר לו לגלח במועד לא שנא נולד במועד ולא שנא נולד מעיקרא והלכתא כלישנא בתרא:
תשובה זו השיב רבינו נתן לר' מנחם אחיו ז"ל ושיער שהוא במקום הקזת דם וריבדא דכוסלתא מותר להעבירו בחולו של מועד ואפי' בתער. אע"פ שאסור בתגלחת במועד לפי שהקזת דם עיקר פיקוח נפש הוא ודבר שהנשמה תלויה בה. דכתיב כי הדם הוא הנפש וסכנות נפשות הוא ואפי' בשבת שהוא איסור סקילה דוחה סכנת נפשות. שכך אמרו חכמים מניין לפיקוח נפש שדוחה את השבת. נענה ר' אלעזר ואמר קל וחומר ומה מילה שהיא אחד מאבריו של אדם דוחה את השבת קל וחומר לפקוח נפש שדוחה את השבת ושוב אמרו חכמים מפקחין פיקוח נפש בשבת והזריז הרי זה משובח ואינו צריך ליטול רשות מבית דין כיצד ראה תינוק אחד נפל לים פורס מצודה ומעלהו והזריז הרי זה משובח. ואע"פ שמתכוון לצוד לפי דרכו. ראה לתינוק שנפל לבור עוקר חוליא ומעלהו והזריז הרי זה משובח ואע"פ שמתכוון לעשות מעלה ודרגא לעלות בה כל ימות השנה וכו' כדאיתא ביומא בפרק בתרא. וכ"ש הכא בחולו של מועד שהלכה רווחת הוא שמותר להעביר השיער מפני שהוא צריך להקזת דם:
ומותר לגלח שפה בחולו של מועד פי' מי שיש לו שערות גדולות בשפיו ומצערות אותו מותר לגלחן במועד:
ירושלמי רב אמר שפה כנטילת צפרנים לכל דבר אמר רב ירמיה ובלבד בנוטות:

Siman 231

<b>דין נטילת צפרנים בחולו של מועד.</b>
תנו רבנן כשם שאמרו אסור לגלח במועד כך אסרו ליטול צפרנים במועד דברי ר' יהודה. ר' יוסי מתיר וכשם שאמרו אסור לגלח בימי אבלו כך אסרו ליטול צפרנים בימי אבלו דברי ר' יהודה ר' יוסי מתיר אמר עולא הלכה כר' יהודה באבל וכר' יוסי במועד ושמואל אמר כר' יוסי הלכה בזה ובזה דאמר שמואל הלכה כדברי המיקל באבל. שמואל איתרעא ליה מילתא בפנחס אחוה עאל למשאל מיניה טעמא חזנהו לטורפיה דהוו נפישן אמר ליה אמאי לא שקלת להו אמר ליה אי דידך הוה מי הוות מזלזלת כולי האי הואי כשגגה היוצאת מלפני השליט איתרעא ביה מילתא בשמואל עאל פנחס אחוה למשאל טעמא מיניה שקלינהו לטורפה חבטינהו באפיה. אמר ליה לית לך ברית כרותה לשפתים דכתיב ויאמר אברהם אל נעריו שבו לכם פה עם החמור וגו' ונשתחוה ונשובה אליכם ואיסתעייא מילתא דהדר אתו תרווייהו סבור מיניה דיד אין דרגל לא אמר רב ענן בר תחליפא לדידי מיפרשתא ליה מיניה דמר שמואל לא שנא דרגל לא שנא דיד. אמר רב חייא בר רב אשי אמר רב ובנוגסטרי אסור:
אמר רב שמן בר אבא הוא קאימנא קמיה דר' יוחנן במדרשא בחולי דמועדא ושקלינהו לטופריה בשיניה וזרקינהו שמע מינה תלת. ש"מ מותר ליטול צפרנים בחולו של מועד. וש"מ אין בהם משום מיאוס וש"מ מותר לזרקן.
רבינו יצחק פאסי ז"ל פסק דהא דאמר רב חייא בר רב אשי אמר רב ובנגוסטרי אסור דוקא בימי אבלו אבל במועד אפי' בנגוסטרי מותר ואיכא מ"ד דבמועד אסור. ומייתי ראיה מהא דאמר רב שמן בר אבא הוה קאימנא קמיה דרבי יוחנן בבי מדרשא בחולא דמועדא ושקלינהו לטופריה בשיניה שמע מינה בנגוסטרי אסור. ואנן לא סבירי לן הכי דאי סלקא אדעתא בנגוסטריה אסור אדאמר שמע מינה תלת הוה ליה למימר שמע מינה ארבעה ונימני ליה בהדייהו ומדלא אמר הכי שמע מינה דבנגוסטריה מותר והאי דשקלינהו בשיניה משום דהוה קאי בבי מדרשא דליכא נגוסטרי ולהכי לא חשיב ליה בהדייהו ולהכי נמי איצטריך למימר דהוי קאי בבי מדרשא דלא נגמר מיניה דבנגוסטרי אסור הלכך לא גמרינן מינה אלא הנהו תלת בלחוד דגמרי רבנן ותו לא מידי:
והרב ר' זרחיה בעל המאור זצ"ל כתב דלא סבירא ליה להתיר נגסטר במועד וההוא עובדא דרב שמן בר אבא דהוי קאי קמיה דר' יוחנן בי מדרשא נהי דליכא למיפשט מינה איסורא משום דהוי קאי בי מדרשא דלא שכיח בה נגסטרי מיהו התירא ודאי ליכא למיפשט מיניה כלל ודברי ר' חייא בר אשי סתם נאמרו. ואין לנו להפריש בזה בין אבילות לחולו של מועד.
ובשם הרב ר' יצחק בר אברהם זצ"ל מצאתי תימה יש לי על מה שהנשים נוטלות צפרנם בסכין בחולו של מועד כשרוצות לטבול ואע"ג דשרי במועד קטן ליטול צפרנים בימי אבלו מכל מקום כיון דאמרינן התם בנגוסטר אסור הוי לן למיסר בסכין דהכי משמע התם דאין לנו להתיר ליטלם אלא בשיניו מדקאמר התם אמר רב שמן בר אבא הוי קאימנא קמיה דר' יוחנן בחולו של מועד ושקלינהו לטופריה בשיניה ואם איתא דבסכין מותר ליטלם אמאי הוצרך לעשות שינוי גדול כל כך בשיניו. ויש לומר דאין מזה ראיה לאסור דאיכא למימר שלא היה בידו מזומן סכין דאין זה דוחק דע"כ כי קאמר התם שמע מינה תלת שמע מינה מותר ליטול צפרנים במועד ושמע מינה אין בהם משום מיאוס ושמע מינה מותר לזורקן אמאי לא קאמר שמע מינה דבנגסטר אסור אלא שמע מינה שזה לא היה יכול לומר לפי שלא היה נגסטר באותה שעה הכא נמי יש לומר מסכין:
ור' אומר דודאי הנשים רגילות ליטול בסכין. ויש שמחמירות וקצת הדעת נוטה לאיסור כי אינו נקל ליטלם בסכין יותר מבמספרים ומיהו עיקר דרך גזיזה במספרים ואין לאסור כי מנהג היתר הוא דאין מנהג בלא ראיה ודאי משמע דוקא בנגוסטרי אסור. ונטילת צפרנים מותר במועד כמו בימי אבלו ועולא קאמר התם הלכה כר' יהודה באבל וכר' יוסי במועד ושמואל אמר הלכה כר' יוסי בזה ובזה ורב חייא בר אשי קאמר דבנגוסטרי אסור והדר מייתי דר' יוחנן דשרי אפי' בחולא דמועדא. ובעל התרומה כתב כי אירעא טבילה בחולו של מועד שאז חופפת עצמה בחמין ואסור לחתוך צפרניה במועד וסגי לנקר בטיב (ולחצוץ) הטיט שתחת הצפורן והבאה להחמיר תחתוך צפרניה בשיניה או דרך שינוי דבמועד קטן אמרינן דאינו אסור אלא בנגוסטרי פי' במספרים ושמא הוא הדין בסכין כי הוא רגילות נמי לגלחן בסכין או שפחתה נכרית תגלח לה וכן נכון לעשות ואע"ג דאמירה לנכרי שבות הוא בהלכות המועד הכא במקום מצוה שרי ויותר טוב בענין זה משתעשה היא לעצמה.
ורבינו ישעיה זצ"ל פסק אמר ר' חייא בר אשי אמר רב ובנגוסטר אסור פי' דוקא ליטול אותם בשיניו מותר בדרך שינוי אבל כדרכו במספרים או בסכין אסור. ואמר ר' שמן בר אבא הוה קאימנא קמיה דר' יוחנן בבי מדרשא וכו' פי' דקאמר בשיניה ש"מ בסכין אסור גם במועד דאי שרי אי אפשר דלא הוה משתכח סכין לכל בני מדרשא וזה שלא מנה נמי וש"מ בנגוסטר אסור מפני מה אלא הקולות שלמדו ממנו וזה היא חומרא. הנה בהדיא משמע דסבירא ליה דדברי ר' חייא בר אשי דקאמר ובנגוסטור אסור אאבל קאי ולא אחולו של מועד מדקאמר ש"מ בסכין אסור גם במועד וכן כתב לעיל רבינו יצחק פאסי זצ"ל וכן משמע מפירוש רבינו גרשום זצ"ל וכן נראה בעיני דדברי ר' חייא בר אשי אאבל קאי ולא אחולו של מועד מיהו מה שפוסקין דחולו של מועד אסור בסכין ובנגוסטר אינו נראה לי דהא איפסיקא הלכתא בהדיא כר' יוסי ור' יוסי לא חילק בדבריו לומר בסכין ובנגוסטר אסור וביד ובשיניה מותר אלא סתם קאמר ור' יוסי מתיר ודברי ר' שמן בר אבא דאמר הוה קאימנא קמיה דר' יוחנן בבי מדרשא בחולא דמועדא ושקלינהו לטופריה בשיניה לא בא להשמיענו דבסכין ובנגוסטור אסור אלא בא להשמיענו שאין בהם משום מיאוס כמו שמפרש והולך ומה שאמר הרב אי אפשר שלא היה נמצא סכין לכל בני מדרשא גם זה אינו נראה דאמרינן בסנהדרין בפרק אלו הן הנשרפים במעשה זמרי ויקם מתוך העדה ויקח רומח בידו אמר ר' יוחנן מכן שאין נכנסין בכלי זיין לבית המדרש ועל כן לא נמצא סכין בבית המדרש דכלי ברזל אפי' כל שהוא נקרא כלי זיין כדאיתא התם תניא ר' אומר גלוי וידוע לפני מי שאמר והיה העולם שהברזל ממית בכל שהוא לפיכך לא נתנה בו תורה שיעור הלכך נראה לי עיקר דברי ר' יצחק פאסי זצ"ל וכן פסק הרב ר' אברהם בר' יוסף ממשפחת בני שיכון דמותר ליטול צפורנים במועד בכל ענין ור' יוחנן שנטלן בשניו בעבור שהיה בבית המדרש וקיי"ל דאין נכנסין בכלי זיין לבית המדרש. ולבי מגמגם בקצת דיש לומר דהא אמרינן בגמרא סבור מינה דיד אין דרגל לא. ואמר רב ענן בר תחליפא לדידי מפרשי לי מיניה דמר שמואל לא שנא דיד ולא שנא דרגל וכן דברי ר' חייא בר אשי ובנגוסטר אסור אתרווייהו קאי בין אאבל בין אחולו של מועד כדברי בעל המאור והא דלא אמר שמע מינה ארבעה לא הוצרך לומר לפי שהרי בפירוש אמר בנגוסטר אסור. ואי איתא להאי פירושא דאתרווייהו קאי עדיין אני אומר דוקא בנגוסטר אסור אבל בסכין מותר דמאי דגלי גלי ומאי דלא גלי לא גלי:

Siman 232

<b>דין אם מותר לכנוס אשה במועד.</b>
אין נושאין נשים במועד לא בתולות ולא אלמנות מפני ששמחה הוא לו אבל מחזיר הוא גרושתו. וכי שמחה הוא לו מאי הוי אמר רב יהודה אמר שמואל לפי שאין מערבין שמחה בשמחה אמר רב דניאל בר רב קטינא אמר רב מנין שאין נושאין נשים במועד שנאמר ושמחת בחגך. בחגך ולא באשתך ועולא אמר היינו טעמא דאין נושאין נשים במועד מפני הטורח. ר' יצחק בר נפחא אמר מפני בטול פריה ורביה תניא כל אלו שאמרו אין נושאין נשים במועד מותרין לישא ערב הרגל פי' דלחד יומא לא משהי אינש נפשיה. ירושלמי עלת כלתא נפקת טרוחותא:

Siman 233

<b>דין חפירת כוכין וקברות בחול המועד.</b>
אין חופרין כוכין וקברות במועד אבל מחנכין את הכוכין. פי' אין חופרין כוכין וקברות בחולו של מועד להיקבר בהן אחר המועד. כך פירוש רבינו חננאל ורבינו יצחק פאסי. מאי כוכין בחפירה וקברות בבנין. אבל מחנכין את הכוכין אמר ר' יהודה שאם היה ארוך מקצרו במתניתא תנא מאריך בו ומרחיב בו. וארון עם המת בחצר. פי' ועושין ארון עם המת בחצר שאם יעשו בחוץ יאמרו כל העם מותר לעשות מלאכה בחולו של מועד שאינן יודעין שמת לו מת. תנינא להא דתנו רבנן עושין כל צרכי המת גוזזין עליו שערו ומכבסין לו כסותו ועושין לו ארון מנסרים המנוסרין מערב יום טוב. רבן שמעון בן גמליאל אומר אף מביא עצים ומנסרן בצנעה בתוך ביתו והלכתא כרבן שמעון בן גמליאל דסתם מתניתין כוותיה.
ירושלמי לא שנו אלא באדם שאינו מפורסם אבל אם הוא אדם מפורסם עושין לו ארון אפילו בשוק. כד דמך ר' חנינא עבדו ליה רבנן ארונא בשוקא. והכל מודים שלא יקוץ לו ארזים ודכוותיה לא יחצוב לו אבנים ואם היו חצובות פלוגתא דר' יהודה ורבנן מצאתי למפרש אחר. והא דאמר רב כל מקום שאסרו חכמים מפני מראית העין אפי' בחדרי חדרים אסור והכא אמרינן בצנעה אין בפרהסיא לא ותירץ יש לומר דבמסכת שבת פרק חבית שנשברה מקשינן ליה לרב מסתם מתניתין ומתרץ תנאי הוא וכו' ומסתברא דהלכה כמתניתין כדאמר ר' יוחנן הלכה כסתם משנה ורב ורבי יוחנן הלכה כר' יוחנן ולא סמכינן אדרב והלכך מת בחולו של מועד עושין לו קבר דכיון דאמרינן יום טוב שני לגבי מת כחול שויה רבנן כל שכן בחולו של מועד שמותר בכל מלאכות הצריכות למת וארון עושין לו בבית שהמת שם ולא כדרך חול ואצל המת היינו בחצר דקתני במתני' כלומר בצנעה ולקמן באידך פירקין אשכחן עובדא דלא כרב מפי ר' עד כאן דבריו.
וגם הרב ר' שמחה מאישפורא זצ"ל מצאתי שמקשה על הא דרב מפרק במה בהמה יוצאה ולא בזוג (שברצועה) שבצווארה דמיחזי כמאן דאזלי לחינגא אבל בחצר מותר וג"כ בפרק אע"פ בכתובות צנור שעלו בו קשקשים ממעכו ברגלו בצנעה. ובירושלמי מצאתי שמקשה על הא דרב אין שוחטין בגומא וכו' ובשוק לא יעשה כן שלא יחקה את המינין מתניתין פליגא על רב ביב שהוא קמור ארבע אמות אין שופכין לתוכו מים בשבת ותני עלה ואם היתה מזחילה מותר עוגת גשמים מותר וצינורות מקלחין אסור תני בר קפרא אם היה במקום צנוע מותר ועוד מקשה לרב כמה קושיות ויש לומר דלית הלכה כוותיה:

Siman 234

<b>דין מצות ספירת העומר וברכתה.</b>
ומליל יום טוב שני של פסח דהיינו ליל ששה עשר בניסן [מברכין] על ספירת העומר וכתב רבינו ישעיה זצ"ל תמיה למה אנו מברכין על העומר ביו"ט [שני] של פסח א"כ עשיתו חול ויש לומר דכיון שספירת העומר מן התורה אין עשייתו חול אבל אם היה מדרבנן אז היה עשייתו חול.
וקשה לאחי ר' בנימין נר"ו דאדרבה כיון דברכת העומר מן התורה מוכחא טפי מלתא דיום טוב שני מדרבנן ושייך טפי [למימר] אם כן עשייתו חול אלא כך יש לתרץ שאני הכא דלא אפשר שהרי לא תמצא שבע שבתות שלימות אלא אם כן אנו מונין מליל שני ועל כרחינו אנו צריכין להתחיל מניין העומר למנות מליל שני של פסח כדי שימלאו חמשים יום ששה בסיון ולא שייך הכא למימר לאחר שעשינוהו קודש נעשהו חול דהכא אמרינן לאחר שעשינוהו קודש עשנוהו חול כגון קדושא ואבדלתא בליל יו"ט שני שאם היינו מבדילין מיו"ט ראשון ליו"ט שני מוכחא מילתא דיום טוב ראשון עיקר ואע"פ שמקדשין בליל שני כיון דבתרווייהו בהדי הדדי קאתי קידוש והבדלה אתו לזלזולי ביה ביום טוב שני ובזה צריך לומר לאחר שעשאוהו קודש בקידוש היום נעשהו חול בהבדלה שהן שתי ברכות שסותרות זו את זו ועל כן סילקו ההבדלה מיום טוב ראשון לשני וכן בליל שמיני ספק שביעי של חג דמיתב יתבינן בסוכה ברוכי לא מברכינן דהתם נמי שייך למימר לאחר שעשינוהו קודש בקידוש היום לקרותו שמיני חג העצרת נעשהו חול לברך לישב בסוכה ועל כן סילקו אותה הברכה שאין מברכין לישב בסוכה דתרווייהו כי הדדי נינהו ויש בהן זכר ליום וסותרות זו את זו אבל ברכת העומר היא ברכה בפני עצמה ולא שייכא בהדי ברכה אחרת ואין לומר בה לאחר שעשינוהו קודש נעשהו חול שהרי אין בה זכר יום לא ליום קודש ולא ליום חול תדע דכל היכא דלא אפשר לא חיישינן לספיקא דיומא שהרי אין עושין יום הכיפורים אלא יום אחד כיון דלא אפשר ואנו עושין יום ראשון עיקר וכיון שהוא רחוק מחג הסוכות אין לחוש שמא יבא לזלזל ביום טוב שני ומנא לן דספירת העומר מליל יום טוב שני של פסח מניין דכתיב וספרתם לכם ממחרת השבת מיום הביאכם וגו' ותניא בתורת כהנים וספרתם לכם שתהא ספירה לכל אחד ואחד ממחרת השבת ממחרת יום טוב או אינו אלא ממחרת שבת בראשית ר' יוסי אומר הרי הוא אומר תספרו חמשים יום כל ספירות שאתה סופר לא יהיה אלא חמשים יום ואם אתה אומר שבת בראשית פעמים שאתה מונה נ"א נ"ב נ"ג נ"ד נ"ה נ"ו ר' יהודה (בן בתירה) אומר אינו צריך הרי הוא אומר וספרתם לכם ספירה תלויה בב"ד יצאת שבת בראשית שספירתה בכל אדם. ר' יוסי אומר וכי נאמר ממחרת שבת פסח ממחרת שבת נאמרה וכל השנה כולה מליאה שבתות צא ובדוק איזה שבת מיוחד. ועוד נאמרה שבת למעלה ונאמרה שבת למטה מה להלן רגל [התחלת רגל] אף כאן רגל [התחלת רגל]. ר' שמעון בן אלעזר אומר כתוב אחד אומר ששת ימים תאכל מצות וכתוב אחד אומר שבעת ימים תאכל מצות הא כצד מצה שאתה יכול לאוכלה שבעה מן החדש אתה יכול לאוכלה ששה מן החדש ופי' הרב ר' אברהם בר' דוד זצ"ל מדכתיב ששת ימים תאכל מצות דמשמע אבל לא תאכל מצות שבעה מאי נינהו אלא ודאי מן החדש אמר רחמנא הא למדת דההיא ממחרת שבת ממחרת יו"ט היא דאי ממחרת שבת בראשית פעמים שלא יאכל מצה מן החדש אפילו שלשה ימים והשתא קא מפרש ואזיל. וספרתם לכם ממחרת השבת מיום הביאכם וגו' יכול יקצור ויביא ואימתי שירצה יספור ת"ל מהחל חרמש בקמה תחל לספור הדר אמר אי מהחל חרמש לבדו לא למדנו הכל שהייתי אומר קצירה וספירה יהיה בזמן אחד והבאה אימתי שירצה ת"ל מיום הביאכם שבע שבתות תמימות תהיינה עד ממחרת [השבת] השביעית תספרו חמשים יום אלמא מיום ההבאה תהיה ספירה וכיון שהספירה מיום ההבאה גם הקצירה תהא באותו היום כדכתיב מהחל חרמש בקמה תחל לספור וגו' והוה ליה למימר ששת ימים תאכל מצות דהא מיניה ילפינן דהבאת העומר במוצאי יו"ט היא כדאיתא בריש עניינא אלא משום דבעא למיגמר מקרא כי ההבאה ביום ההוא יום קצירה וספירה אינה אלא בלילה אמטול הכי אתייה להאי קרא שאעפ"כ ששלשתן ביום אחד אינן בשעה אחד מיהו אבא דכולהו ששת ימים תאכל מצות דמיניה ילפינן דקצירה וספירה נמי מיום הבאה נינהו והשתא קא משאיל ואזיל כיון דאמרת דיום אחד נינהו יכול יהיו כולם ביום ת"ל שבע שבתות תמימות תהיינה ואי אתה מוצא תמימות אלא בזמן שאתה מונה מבערב יכול יהיה כולם בליל ת"ל מיום הביאכם הא כיצד קצירה וספירה בלילה והבאה ביום:
כתב בעל הלכות גדולות היכי דאינשי לברך על ספירת העומר באורתא מברך למחר ורבינו תם זצ"ל כתב דליתא להאי ואם שכח לברך בלילה על ספירת העומר לא יחזור ויברך ביום דלא מכשר דסתמא דמתני' דתנן כל הלילה כשר לספירת העומר אלמא לילא דוקא ואע"ג דתנן סתמא במנחות פרק ר' ישמעאל נקצר ביום כשר ומשמע דהוא נמי דהויא ספירה ביום מ"מ הילכתא כהאי סתמא דהכא דתני ליה גבי הילכתא פסיקתא דאע"ג דמוקמינן ליה התם אליבא דר' אלעזר ב"ר שמעון בשטת רבו של אביו אמרה דאמר ר' עקיבה כל מלאכה שאפשר לעשותה מערב שבת אסורה וכו' ופסקינן הלכה כר' עקיבה בפסחים בפרק אלו הדברים ובשבת פרק אם לא הביא כלי אין זה ראיה דהא ר' נמי דפליג אדרבי אלעזר ב"ר שמעון אית ליה התם כר' עקיבה דהיכא דאפשר לעשותה מערב שבת אינה דוחה את השבת וקצרה ידי להעתיק כל הטענה אבל מיהו כך משמע שמוכיח בסוף הטענה וכך כתיב כמדומה לי שהוא בשם הרב ר' שמחה זצ"ל דעל ספירת העומר כולו עלמא מודי דלא הויא אלא בלילה ולא ביום דהא ספירת העומר נפקא לן מתמימות ואי אתה מוצא אותן תמימות אלא בזמן שאתה מונה מבערב כדדריש התם גמרא כיצד היו עושין וכיון דמודו כולי עלמא שאין לספור אלא בלילה מהיכן תיתי לן דנימא היכי דלא ספר בלילה יספור ביום דאע"ג דאם היינו מכשירין קצירה בדיעבד ביום משום דלא שנה בה הכתוב לעכב והכי נמי נכשיר קצירה שני ימים קודם וכי בשביל כך נכשיר הספירה ב' ימים קודם אלא שמע מינה לכולי עלמא דאם לא ספר בלילה לא יספור ביום. מפי ר'.
ובהלכות מנחות כתב מר רב יהודאי גאון זצ"ל היכא דלא מנה בעומר בלילה קמא לא מני בשאר לילוותא מאי טעמא דבעינן שבע שבתות תמימות תהיינה וליכא. אבל בשאר לילוותא היכא דלא מני באורתא מימני למחר שפיר דמי ואינו נראה כלל דאטו יהיו ספירות הימים מעכבות זו את זו ועוד לדבריו אפי' בשאר לילוותא אם שכח לא יספור עוד דהא ליכא שבע שבתות תמימות והיה נראה לר' דודאי אם לא ספר בלילה לא יספור ביום על ידי ברכה ואם רוצה לספור [בלא ברכה] הרשות בידו וכתב רבינו ישעיה זצ"ל דלא סבירא ליה האי דקאמר דהיכא דלא מני עומר בלילא קמא לא מנה בשאר לילוותא דאם כן הוא הדין בשאר לילות אם שכח ולא מנה באחד מהן שוב לא ימנה שהרי אין תמימות אלא ודאי לא אמר רחמנא תמימות אלא שיתחיל מניין מבערב ולא יעכבו זה את זה שכל יום ויום מצוה בפני עצמו הוא ואין מעכבין זה את זה. וגם מה שכתב דבשאר לילוותא היכא דלא מנה מאורתא מנה ביממא ושפיר דמי אינו נראה דעל כל הימים כתיב תמימות וכי היכי דספירת יום ראשון אינה כשירה אלא בלילה הכי נמי ספירת כל הימים אינה כשירה אלא בלילה.
ואם שכח ולא ספר בלילה ורוצה לספור ביום לא יברך עליה שאין ספירה אלא בלילה ונמצא עושה ברכה לבטלה ובתשובות הגאונים זצ"ל מצאתי מאן דאישתלי ולא בירך בלילה הראשון מברך בליל שני ואמר דאיתמל הוה חד בעומרא ויומא דין תרין בעומרא ואי משום תמימות בשבועי הוא דאיתמר דאמר אביי מצוה לממני יומא ומצוה לממני שבועי ועוד כיון דקא מני שני ושלישי לא נפיק מכלל תמימות. שנו חכמים כל הלילה כשר לספירת העומר ואין ספירה אלא בלילה כמו שפירשנו תמימות אי אתה מוצא תמימות אלא בזמן שאתה מונה מבערב. ואין מברכין אלא מעומד יש מפרשין משום דאיתקש ספירה לקצירה ודרך קצירה מעומד ויש מפרשין משום דכתיב מהחל חרמש בקמה אל תקרא בקמה אלא בקומה ואמר אביי מצוה למימני יומא ומצוה לממני שבועי.
כתב בעל היראים ז"ל שמעתי שהרב רבי אפרים זצ"ל למימני שבועי בלא יומא ויומי דלא הגיעו לכלל שבועי לא צריך למימני אלא שבוע בלבד ויום השלמת שבוע צריך למימני יומא ושבועי דאי לא מני אז יומי חסרין להו נ' יום ואמנם נהגו למימני יומי ושבועי לעולם. וברכת העומר זו היא בא"י אמ"ה אקב"ו על ספירת העומר היום לעומר יום אחד וכן שני ימים עד שבעה ואומר היום לעומר שבעת ימים שהן שבוע אחד. וכן לארבעה עשר יום היום לעומר ארבעה עשר יום שהן שני שבועות. וכן לשלשה לארבעה וכן לכולם עד שבעה שבועות עד עשרה אומר ימים ומאחד עשר אומר יום וזה דרך צחות לשון הקודש. ואחר כך אומר יהי רצון מלפניך ה' אלהינו ואלהי אבותינו שתשיב עבודת בית המקדש למקומה במהרה בימינו.
יש תמיהין וכי מה ענין עבודת בית המקדש להזכירה עם ספירת העומר והלא ספירת העומר אין תלוי בבנין הבית ועוד הוא חובת הגוף ונוהגת בכל המושבות וכתב אחי ר' בנימין נר"ו אע"פ שאין הספירה תלויה בבנין הבית הרי הקצירה וההבאה תלויה בבנין הבית ועוד הלא יום הנף דהיינו כל ששה עשר אסורין באכילת חדש כתקנת ר' יוחנן בן זכאי לכך ראוי להזכיר עבודת הבית ולהתפלל עליה לחזור ליושנה. ועוד כתב מה שלא נהגו לברך שהחיינו לפי שזמן ספירה תלוי בקביעת פסח כמה דתימר וספרתם לכם ממחרת השבת לכן נראה שאין מברכין עליו זמן ודי לו בברכת זמן של יום טוב עצמו. ואינו דומה לסוכה ולולב שטעונין זמן ואינן נפטרים בזמן של יום טוב עצמו דהתם איתחייב בזמן משעת עשייה ואם לא בירך משעת עשייה מברך בשעת קיום המצוה ושופר נמי שטעון זמן שהרי יש בו מעשה של תקיעות ובכל הני סוכה ולולב ושופר אית בהו מעשה מה שאין כן בספירת העומר:
ומנהג שלא להזכיר סך הימים והשבועות דבר יום ביומו עד שיברך ומנהג הגון הוא שכיון שהזכיר סך הימים והשבועות למה יברך והלא כבר קיים מצות ספירה ולמה יחזור ויברך והלא אין המצוה בברכה אלא בספירה וכיון דאמר אביי דצריך למימני ימי ושבועי ונראה שאם הזכיר סך הימים או השבועות בלא ברכה שמברך ומזכיר שניהם ואינה ברכה לבטלה אחרי שלא הזכיר שניהם תחלה.
ומצאתי בשם ר' יצחק בין פסח לעצרת כשהצבור ממהרין להתפלל ערבית מבעוד יום מונה ר' עם הצבור הימים והשבועות בלא ברכה מימר אומר אם אזכור בלילה בביתי אחזור ואברך כדין ונמצא שלא ברכתי לבטלה קודם שקיעת החמה ואם אשכח הרי מניתי ימים ושבועות למצוה:

Siman 235

<b>דין הנשים שנהגו שלא לעשות מלאכה בלילות בין פסח לעצרת כל הלילות של ספירת העומר.</b>
מה שנהגו הנשים שלא לעשות מלאכה לאחר שקיעת החמה בימים שבין פסח לעצרת יש תולין הטעם לפי שבין פסח לעצרת מתו תלמידי ר"ע קרוב לשקיעת החמה ובשם הרב ר' שמחה משפירא זצ"ל מצאתי עדיין צריכין אנו למודעי בבראשית רבה פרשה י"ז דגרסינן התם מפני מה הנשים מהלכות אצל המת תחלה אמר להן מפני שגרמו מיתה לעולם הולכות אל המת תחילה והלכך בידהן ובהן נוהגת מידה זו זריזות ונשכרות להודיע שבחן בכל דור ודור שקדמו אצל אותן תלמידים ולכבדן ולהתעסק בהן לפיכך נהגו שלא לעשות מלאכה באותו העת זכר לנשים צדקניות שהיו באותו הדור.
ויש מקומות שנהגו שלא להסתפר לאחר פסח עד ל"ג לעומר וכן יש נוהגין שלא לישא נשים בין פסח לעצרת לפי שהימים עלולין הן שנפלה מגפה בתלמידי ר"ע.
ויש מקומות שנוהגין לישא עד ר"ח אייר אבל לאחר ר"ח מתחילין שלא לישא.
ואחי ר' בנימין נר"ו פי' הטעם מה שנהגו שלא לישא בין פסח לעצרת לפי מה שמצינו בסדר עולם פ"ג משפט רשעים בגיהנם שנים עשר חדש שנאמר והיה מידי חדש בחדשו ר' יוחנן בן נורי אמר מן הפסח עד עצרת שנאמר ומדי שבת בשבתו וכן פי' הטעם מה שנהגו שלא לעשות מלאכה לאחר שקיעת החמה בימי ספירת העומר לפי שהעומר בא משעורים ושיעורו עשירית האיפה קמח וכן מנחת סוטה היתה שעשירית האיפה קמח שעורים. על כן נהגו הנשים צדקניות שלא לעשות מלאכה כל הלילות של ספירת העומר להיות להם לכבוד ולתפארת ולהיות להם לזכר וסימן לבעבור תהיה יראת ה' על פניהן ונווסרו כל הנשים אשר לא תבגודנה אשה מריעה ומצינו כיוצא בה ויעש את כיור נחושת במראות הצבאות אשר צבאו פתח אהל מועד:
הערוגה השביעית נטועה בסדר הפסח משועשעה הממולאה בתאר השבלים הטובות העולות מגזעה בשמים ראש להתאחד הלכות שלשים ואחד וסימנם ל"א תאכל עליו חמץ וסימן אחר ויה"י בשלח פרעה

Siman 236

<b>הערוגה השמינית סדר עצרת ובכללה בארתי הלכות יום טוב</b>
<b>דין חג שבועות למה תלה הכתוב קביעתו בספירה.</b>
בששה בסיון חג שבועות דכתיב וביום הביכורים בהקריבכם מנחה חדשה לה' בשבועותיכם מקרא קודש יהיה לכם וגו' וכתיב וספרתם לכם ממחרת השבת מיום הביאכם את עומר התנופה שבע שבתות תמימות תהיינה עד ממחרת השבת השביעית תספרו חמשים יום והקרבתם מנחה חדשה לה' וכשאתה מונה לעומר מיום ששה עשר בניסן נמצא שבעה שבועות כלים בחמשה בסיון שהן מ"ט יום ויום ו' בסיון הוא יום חמשים ובו ביום נקבע חג שבועות. ומדרש אגדה למה תלה הכתוב יום חג שבועות בספירה מה שאין כן בכל המועדות לפי שכשנתבשרו ישראל לצאת ממצרים נתבשרו שהן עתידין לקבל [את] התורה לסוף חמשים יום ליציאתן שנאמר בהוציאך את העם ממצרים תעבדון את האלהים על ההר הזה הרי הנו"ן של תעבדון יתירה לומר לך לקץ חמישים יום תעבדון את האלהים (שתעבדו) [שתקבלו] את התורה וישראל מרוב חיבה היו מונין בכל יום ויום [ואומרים] הרי עבר יום אחד ויום שני וכן כולם שהיה נראה בעיניהם כזמן ארוך מתוך חיבתן הגדולה על הדבר לכך הספירה נקבעה לדורות. ובטעמים דר' יהודה החסיד זצ"ל [מצאתי] לפי שהימים הללו ימי מלאכת השדה הן ואין מי יגיד לכפרים אם אייר מלא או חסר לכך אמרה תורה תספרו חמשים יום ואח"כ מקרא קודש יהיה לכם:

Siman 237

<b>דין קידוש על הכוס וברכת זמן בין בליל ראשון בין בליל שני.</b>
ובערב חג שבועות אין נופלין על פניהן אפי' בשחרית וכ"ש במנחה ואם (היום) [הוא יום] חמישי אין אומרין וידוי ולא אבינו הרחמן. וכל שלש רגלים שוים בכך בין בתפילה בין בקידוש בין בהזכרה (בין) בברכת המזון ובשלשתם חותמין מקדש ישראל והזמנים ואין חילוק ביניהם רק להזכיר שם המועד ביומו וכן שני ימים טובים של גליות דינם אחד בקדוש וברכת המזון ובתפלה ובשניהם נהגו לברך זמן בכוס של קידוש וכל הגאונים זצ"ל שוים בכך אך בשם הרב ר' אלעזר מוירונא זצ"ל מצאתי שאין אומרין זמן בליל יום טוב שני של גליות לא בפסח ולא בעצרת ולא בחג מאי טעמא כיון דביום טוב ראשון בירך שוב אינו מברך דכל הפחות מדרבנן הוא וכל שכן דהאידנא בקיאינן בקביעה דירחא כדמוכח בשמעתא תנינא דביצה וקידוש שאנו חוזרין ומקדשין משום מנהג [כדשלחו הזהרו במנהג] אבותיכם בידכם. וקידוש יום ראשון אינו מועיל ליום שני אבל זמן מועיל וכן נראה בעיני שאין מברכין זמן בליל יום טוב שני של גליות. דאנן בקיאין השתא בקביעה דיומא ויום טוב ראשון עיקר. וכן פסק רבינו שלמה זצ"ל במס' עירובין דאנן קיימא לן בקביעה דירחא ויום טוב ראשון עיקר. וכיון דקי"ל דיום ראשון עיקר. ויום שני אינו אלא משום דשלחו מתם הזהרו במנהג אבותיכם בידיכם מה לנו לברך זמן ביום טוב שני כיון שברך ביום טוב ראשון והלא ברכת זמן אינה קבועה אלא על דבר הבא מזמן לזמן ועל דבר חדש דקי"ל אקרא חדתא אמרינן זמן ואין מברכין זמן אלא פעם אחד הכא נמי כיון שבירך זמן פעם אחת למה יברך פעם שנית לא מצאנו דבר זה בכל התלמוד שיהיו מברכין זמן שתי פעמים על דבר אחד. ובפרק במה מדליקין גבי נר חנוכה אמרינן מכאן ואילך ממעט זמן ופרכינן ונמעט נס ומשני נס כל יומא איתיה ופי' רבינו שלמה זצ"ל נס כל יומא איתיה שהרי כל יום ויום הדליקו מן הפך אבל זמן משהיגענו לתחילת הזמן הגיענו הכא נמי כיון שהגיענו לתחלת הזמן הגיענו ואין צריך לברך זמן ביום שני. ובעירובין פרק מי שהוציאוהו פרש לגבי מעשר בהמה דאם יצאו שנים בעשירי עשירי ואחד עשר מעורבין זה בזה פירש התם דאינו מברך על הסמיכה ועל התנופה דלא להוי ברכה לבטלה והטעם הוא משום ספקא וכל שכן הכא דיום טוב ראשון עיקר שאין לברך זמן בליל שני:
ועוד ראיה דיום ראשון עיקר דאמרינן בפסחים פרק מקום שנהגו אמר ליה רב ספרא לרב אבא כגון אנא דידענא בקיבעה דירחא בישוב לא עבידנא במדבר מאי ופירש רבינו שלמה זצ"ל מאור הגולה דידענא בקיבעה דירחא דלא צריך לי לאוסופי יום טוב שני משום דשכיחי אינשי התם והרואה אומר מותר לעשות מלאכה בכל יום. במדבר מאי פי' מהו לעשות מלאכה ביום טוב שני אמר ליה הכי אמר רב אמי בישוב אסור במדבר מותר הא למדת שאפילו מלאכה דחמירא מותר לעשות למי שבקי בקביעות החדש באתרא דלא שכיחי אינשי דלא [אתי] לזלזולי בשאר ימים טובים. ואנן בקיאין בקביעה דירחא כדמוכח במס' ביצה וכן כתב בעל המאור זצ"ל הני דנחתי ממערבא אסור להון למיעבד עיבידתא ביו"ט שני בישוב אפי' דעתו לחזור לפי שהוא מנהג גדול שפשט בכל הגולה כולה ואין לפרוץ בו. ובמדבר מותר אפי' אין דעתו לחזור כל זמן שלא הגיע ליישוב לפי שעדיין לא הוקבע להיות כמותם ואם הגיע ליישוב ואין דעתו לחזור הרי הוקבע להיות כמותם ואסור בין במדבר בין ביישוב.
ורבינו ישעיה זצ"ל כתב זה המנהג אינו כשאר מנהגות שאין משמתין עליהן שזה המנהג לא נהגנו אנחנו מעצמינו אלא שלחו מתם שנעשה כמנהג שהיו עושין אבותינו והם גזרו עליו והחמירו עלינו לעשות ואם כן איסור דרבנן הוא ומשמתינן עליו עד כאן דבריו.
ואין להקשות אם כן למה מקדשין בליל שני מאחר שיום טוב ראשון עיקר. דודאי צריך לקדש מאחר שאנו נוהגין אותו קודש והרי הוא אסור בעשיית מלאכה ואם לא היינו מקדשין ודאי אתי לזלזולי ביה והיו עושין מלאכה. ומיהו קשיא לי בפרק לולב וערבה במס' סוכה משמע דלא בקיאינן בקיבעה דירחא.
והרב ר' אביגדור כהן צדק נר"ו השיב לו על ענין ברכת זמן תיקשי לך קידוש עצמו לפי דעתך שאתה עושהו חול ואנו מקדשין אלא הואיל ושלחו מתם עשאוהו מדבריהם כאילו לא בקיאינן בקיבעא דירחא ומעתה לא הוי ברכה לבטלה מי שבירך זמן ביום טוב שני של גליות ומהשתא לא תקשי לן משמעות דפרק לולב וערבה שכתבה דלא בקיאינן בקיבעה דירחא שזהו פירושו בכל מקום עשאוהו מדבריהם כאילו לא בקיאינן עד כאן תשובתו וכן כתבו רוב הגאונים זצ"ל שמברכין זמן ביום טוב שני של גליות ובברכות פוקו חזו מה עמא דבר מיהו אנו כתבנו מה שנראה לנו בעיני בשר שלנו שאין מברכין זמן בלילי יום טוב שני וכן מצאתי בשם רבינו שלמה זצ"ל שאין צריך לומר זמן אלא ביום ראשון בלבד בכל ימים טובים ותשובתו כתובה לפנינו בערוגה העשירית הלכה רפ"ה:

Siman 238

<b>דין יום טוב לבצוע על שתי ככרות.</b>
וביום טוב צריכין לבצוע על שתי ככרות כמו שבוצעין בשבת וכן מפורש בתשובות הגאונים ז"ל ששאלתם ביום טוב אם צריכין לבצוע על שתי ככרות אי לא כך ראינו הוו יודעין שצריכין אנו לבצוע על שתי ככרות ביום טוב כדרך שאנו צריכין לבצוע בשבת מה טעם מפני ששבת עצמה לא נתחייבו ישראל לבצוע על שתי ככרות לחם אלא משום המן שכיון שלא ירד מן בשבת הוזהרו ישראל ללקוט לחם משנה ובימים טובים נמי כיון שלא ירד מן ביום טוב כמו שלא ירד מן בשבת חייבין אנו לבצוע על שתי ככרות כשבת. ומניין שלא היה המן יורד בימים טובים שכך שנו חכמים ששת ימים תלקטוהו. ר' יהושע אומר למדנו שלא היה מן יורד בשבת בימים טובים מניין ת"ל לא יהיה בו ר' אלעזר המודעי אומר למדנו שלא היה מן יורד בשבת בימים טובים מניין ת"ל לא יהיה בו ביום הכיפורים מניין ת"ל שבת לא יהיה בו. ובברכת המזון צריך להזכיר יעלה ויבוא דתני רב הושעיא ימים שיש בהן קרבן מוסף כגון ראש חדש וחולו של מועד שחרית וערבית ומנחה מתפללין שמונה עשר ואומר מענין המאורע בעבודה ואם לא אמר מחזירין אותו ואין בהן קדושה על הכוס ויש בהן הזכרה בברכת המזון שבתות וימים טובים מתפלל שבע ויש בהן קדושה על הכוס ויש בהן הזכרה בברכת המזון. ובפרק שלשה שאכלו אמרינן היכא דטעה ולא הזכיר של יום טוב אומר בא"י אמ"ה אשר נתן ימים טובים לעמו ישראל לששון ולשמחה בא"י מקדש ישראל והזמנים והני מילי דאידכר מקמי דניפתח בהטוב והמטיב אבל אידכר לבתר הטוב והמטיב חוזר לראש פי' לתחלת ברכת המזון:

Siman 239

<b>דין סדר היום בתפלה ובהלל ובקריאת התורה ומה שנוהגין לפסוק נדבתן לשלש פעמים וסדר ההפטרה:</b>
ובשני ימים טובים של עצרת גומרין בהן את ההלל דאמר ר' יוחנן משום ר' שמעון בן יהוצדק י"ח ימים בשנה יחיד גומר בהן את ההלל ואלו הן. שמונת ימי החג. ושמונת ימי חנוכה. ויום טוב הראשון של פסח. ויו"ט של עצרת. ובגולה עשרים ואחד יום ואלו הן. תשעת ימי החג. ושמונת ימי חנוכה. ושני ימים טובים הראשונים של פסח. ושני ימים טובים של עצרת ומברכין עליו לגמור את ההלל [בין ביחיד בין בציבור]. וקורין בתורה חמשה בני אדם ובשבת שבעה וקורין ביום ראשון בחדש השלישי בפרשת וישמע יתרו ומפטיר קורא וביום הביכורים בפרשת פנחס ומפטירין בנבואת יחזקאל ויהי בשלשים שנה עד ואשמע קול מדבר ומוסיפין ותשאני רוח ומענין המאורע הוא לפי שהקב"ה נגלה בכבודו על הר סיני ביום מתן תורה. וביו"ט שני קורין כל הבכור עד סוף הפרשה ואם הוא שבת מתחילין כי ימכר לפי שצריך להרבות בקרואין. ומפטיר קורא בפסוקין של מוסף כיום אתמול ומפטירין בנבואת חבקוק [תפלה לחבקוק הנביא וגו'] על שם אלה מתימן יבוא וקדוש מהר פארן סלה וגו' וזה היה ביום מתן תורה כמא דתימר ה' מסיני בא וזרח משעיר למו הופיע מהר פארן וגו'. ואומרין שבחות וביום שקורין כל הבכור נהגו לפסוק נדבתן לשלש פעמים על שם שלש פעמים בשנה יראה כל זכורך וגו' איש כמתנת ידו:
ומצאתי בשם הרב ר' אלעזר מיורש"א זצ"ל על הא דתניא בתוספתא דפיאה אמר ליתן פי' צדקה ונתן נותנין לו שכר אמירה ושכר מעשה אמר ליתן ולא הספיק בידו ליתן נותנין לו שכר אמירה כשכר מעשה לא אמר ליתן אבל אמר לאחרים שיתנו נותנין לו שכר שנאמר כי בגלל הדבר הזה יברכך וגו' לא אמר לאחרים תנו אבל מניח לו בדברים טובים מניין שנותנין לו שכר שנאמר כי בגלל הדבר [הזה] יברכך. ונראין הדברים דדוקא בלשון נדבה אבל בלשון נדר לא דהא בפרק קמא דנדרים משנינן אפי' לר' יהודה תני נודב ומקיים ולא נודר ומקיים. ובפרק קמא דנדרים וכן נמי בשילהי נערה המאורסה אמרינן אמר שמואל הנודר אע"פ שמקיימו נקרא רשע וכו' ויליף בגזירה שוה חדלה חדלה ומסייעי לי' נמי ממתני' דתנן בפרקים כנדרי רשעים אלמא כל הנודר נקרא רשע הלכך כשפוסקין צדקה ברבים ומברך החזן אותם בלשון נדבה בעי למימר ובאמירה זו הוא שקיבל עליו שכר כמעשה והיא היא הנותנת והמובחרת ומקרא מלא מסייעני נדבה אשר דברת בפיך מדסמיך בפיך דדרשינן בפיך זו צדקה אצל נדבה משמע דדוקא בנדבה כדפרשתי בפיך זו צדקה דפה כתיב לעניין צדקה כדכתיב יצא מפי צדקה.
ומה שנהגו לפסוק צדקה גם בעבור המתים להזכיר נשמות למנוחה.
מצאתי הטעם בשם הרב ר' שניאור כהן צדק זצ"ל מהיכן סמכו להיות החיים נותנין מעות לצדקה עבור המתים אחר מותם שיועיל להם למתים. והיה אומר ששמע שיש במדרש כפר לעמך ישראל אלו החיים אשר פדית אלו המתים שמתכפרין בממון החיים. ובספרי אינו כן והכי איתא התם כפר לעמך ישראל אלו החיים אשר פדית אלו המתים. מגיד שהמתים צריכין כפרה נמצינו למידין ששופך דמים חוטא עד יוצאי מצרים ונראה לי דעל זה סמכו העולם דהא אמרינן בפ"ק דסוטה ובפרק קמא דקדושין מכבדו במותו כיצד אומר הריני כפרת משכבו הריני כפרת משכב חכמים ומסיק התם הני מילי בתוך שנים עשר חדש שמע מינה דמתכבדים המתים בחיים גופם והוא הדין בממונם ופירש הדבר מה שדורש בספרי מגיד שהמתים צריכין כפרה נמצינו למידן ששופך דם חוטא עד יוצאי מצרים נראה בעיני דהכי פירושו שההורג זה מגלגל בעונו חטא ועון אפי' על אותן שמתו מאותו היום עד שעה שיצאו ישראל ממצרים דהכי פירוש דדריש בתר הכי אשר פדית ה' על מנת כן פדיתנו שלא יהיה בינינו שופכי דמים כדפרשינן טעמא משום דכל ישראל נעשו ערבין זה לזה ובמנת כן נפדו שלא יהיה בהם ובזרעם שופכי דמים וזה עבר על כן נעשו גם המתים ערבים עליו. ובשילהי כריתות יש להוכיח כן. והרב ר' אביגדור כהן צדק נר"ו אמר שאין טעם בדבר על מה סמכו וזה שאמר במדרש כפר לעמך ישראל אשר פדית מיכן שהמתים צריכין כפרה עד יוצאי מצרים דוקא ברוצח אבל לענין צדקה לא אשמועינן מידי:

Siman 240

<b>דין ימים טובים לכבדן באכילה ושתיה וכסות נקיה:</b>
וחייב אדם לכבד ימים טובים באכילה ובשתיה ובכסות נקיה דתני תחליפא אבוהי דרבנאי חוזאה ואמרי לה אחוהי דרבנאי חוזאה כל מזונותיו של אדם קצובין לו מראש השנה עד ראש השנה חוץ מהוצאת שבתות וימים טובים והוצאת בניו לתלמוד תורה שאם פוחת פוחתין לו ואם מוסיף מוסיפין לו ותניא בתורת כהנים ביום הראשון מקרא קודש במה אתה מקדשו במאכל ובמשתה ובכסות נקיה וכתיב ביום השביעי מקרא קודש וגו' וכשם שמצוה לקדש ראשון ושביעי של פסח כך מצוה לקדש כל שאר ימים טובים שהרי בכולם נאמר מקראי קודש. תניא ר' אליעזר אומר אין לו לאדם ביום טוב אלא אוכל ושותה או יושב ושונה ר' יהושע אומר חלקהו חציו לאכילה ושתיה וחציו לבית המדרש אמר ר' יוחנן ושניהם מקרא אחד דרשו כתוב אחד אומר עצרת לה' אלהיך וכתוב אחד [אומר] עצרת תהיה לכם הא כיצד ר' אליעזר אומר או כולו לכם או כולו לה' אלהיך ר' יהושע אומר חלקהו חציו לכם וחציו לה' והלכתא כר' יהושע. גרסינן בפסחים פרק אלו דברים אמר ר' אלעזר הכל מודים בעצרת דבעינן נמי לכם דיום הוא שניתנה בו תורה לישראל אמר רבא הכל מודים בשבת דבעינן נמי לכם דכתיב וקראת לשבת עונג ר' יוסף אמר הכל מודים בפורים דבעינן נמי לכם דמעיקרא להכי איתקן ימי משתה ושמחה כתיב מר בריה דרבינא הוה יתיב בתעניתא כולה שתא לבר מיומא דעצרתא ופוריא ומעלי יומא דכפורי דתני ר' חייא מדפתי ועניתם את נפשותיכם בתשעה לחודש וכי בתשעה מתענין והלא בעשירי מתענין אלא לומר לך כל האוכל ושותה בתשיעי מעלה עליו הכתוב כאילו התענה תשיעי ועשירי. יש מקשין על הא דמר בריה דרבינא היכי הוה מתענה בימים טובים ובראשי חדשים ומתרצין דיש לומר דסבר כר' אליעזר דאמר או כולו לה' או כולו לכם ואכתי איכא תימה תינח ימים טובים שבתות וראשי חדשים מאי איכא למימר. ושמעתי מפרשין בשם רבינו אליעזר בר' יואל הלוי זצ"ל הוה יתיב בתעניתא כלומר אילו היה מזדמן לו תענית חלום הוה יתיב בתעניתא בכל יומא בר ממעלי יומי דכפורי ויומא טבא דעצרתא ויום דפוריא דאי הוה מזדמן ליה לא הוה יתיב אבל הא פשיטא דלא הוה יתיב בחנם:

Siman 241

<b>דין מלאכה האסורה ביום טוב.</b>
תניא במכילתא כל מלאכה לא יעשה בהם לא תעשה אתה ולא יעשה חבירך ולא יעשה הנכרי מלאכתך אתה אומר כן או אינו אלא לא תעשה אתה ולא יעשה חבירך אבל יעשה הנכרי מלאכתך ת"ל ששת ימים תעשה מלאכה הא לא תעשה אתה ולא יעשה חבירך ולא יעשה הנכרי מלאכתך למדנו מיכן שאסור ישראל להניח נכרי לעשות מלאכתו בשבת וימים טובים מדאורייתא אבל אם נתן לו ישראל המלאכה מערב שבת או מערב יום טוב מותר דלא נקרא מלאכת ישראל ודוקא בתלוש ובקיבולת וברשותו של נכרי אבל בשכיר אסור בתלוש ואפי' ברשותו של נכרי ובמחובר אפי' ברשותו של נכרי ואפי' בקיבולת בתוך התחום אסור חוץ לתחום מותר וכבר הקדמתי לכתוב בזה בהערוגה של מעלה מזו הלכה רכ"ד ובערוגת שבת הלכה קי"ב וכל הנקראת מלאכה לגבי שבת הוא מלאכה ליום טוב ואסור לעשותן חוץ ממלאכת אוכל נפש דתנן אין בין יום טוב לשבת אלא אוכל נפש בלבד [ותניא אין בין יו"ט לשבת אלא אוכל נפש בלבד] ר' יהודה מתיר אף מכשירי אוכל נפש מאי טעמא דתנא קמא דאמר קרא אך אשר יאכל לכל נפש הוא לבדו יעשה לכם הוא ולא מכשיריו ור' יהודה אמר קרא לכם לכם לכל צרכיכם ורבנן הא כתיב לכם לכם ולא לנכרי לכם ולא לכלבים ורבי יהודה כתיב הוא וכתיב לכם לא קשיא כאן במכשירין שאפשר לעשותן מערב יום טוב כאן במכשירין שאי אפשר לעשותן מערב יום טוב.
כתב בעל היראים כשם שאסרנו מכשירין שאפשר לעשותן מערב יום טוב כך אסרו מדרבנן אוכל נפש שאפשר לעשותן מערב יום טוב הלכך טחינה והרקדה שאפשר לעשותן מערב יום טוב אסור לעשותן ביום טוב ובירושלמי מפרש אך אשר יאכל לכל נפש מן ושמרתם את המצות כלומר מן הלישה ואילך אבל שאר מלאכות כגון קצירה ועימור ודישה וברירה טחינה והרקדה אסורין ואם נאמר כי איסור קצירה משום שהוא מוקצה מחמת חיבורו בקרקע וקרא כתיב והכינו נילף לשאר מלאכות ותנן פרק משילין כל שחייבין עליו משום שבות משום רשות משום מצוה בשבת חייבין עליו ביום טוב אלו הן משום שבות לא עולין באילן גזירה שמא יתלוש ולא רוכבין על גבי בהמה גזרה שמא יחתוך זמורה וכל תשמיש בהמה ואילן קרוי רוכבין ועולין ואסור להשתמש בהן ביום טוב ואוקימנא פ' מי שהחשיך והלכתא צדדין אסורין צידי צדדים מותרין ואפי' להנהיגה במקל אסור דמיחזי כמאן דאזיל לחינגא וכל פחות משלשה סמוך לקרקע יצא מתורת אילן ומותר להשתמש בו כדתנן בפרק המוציא תפילין טרשין שהן גבוהים מן הארץ שלשה טפחים לא ישב עליהן. ולא שטין על פני המים גזרה שמא יעשה חבית של שייטין. ירושלמי ר' יעקב בר זבדי בשם ר' אבהו זאת אומרת שאסור להושיט דבר להוליכו מאצלו ודכוותה אסור לאדם להושיט דבר ולהביאו אצלו. ר' אבא מרי ור' מתניה הוו יתבין חמון לחד בר נש פצל מיא לכא ולהכא ושתי [אמר] ר' אבא מרי לר' מתניא הדא הוא דאמר ר' יעקב בר זבדי בשם ר' אבהו אסור לאדם להשיט דבר ולהוליכו מאצלו אמר ליה הדא הוא דתנן שובר אדם את החבית לוכל ממנו גרוגרות. ולא מטפחין ולא מספקין ולא מרקדין גזרה שמא יתקן כלי שיר:
ירושלמי טיפוח הבא לרצונו סיפוק הבא מחמתו. אלו הן משום רשות לא דנין ולא מקדשין ולא חולצין ולא מחרימין ולא מגביהין תרומה ומעשרות ואפי' ליתנם לכהן בו ביום גזירה משום מקח וממכר ודווקא פירי דטבילי מאתמול אבל עיסה שנילושה ביום טוב נפריש ממנה חלה ביום טוב:

Siman 242

<b>דין עירוב והוצאה ליום טוב והדלקת נרות בבתי כנסיות:</b>
תנן התם בית שמאי אומרים אין מוציאין לא את הקטן ולא את הלולב ולא את ספר תורה לרשות הרבים ובית הלל מתירין ירושלמי הא גדול אסור אמר שמואל בשם ר' יוסי בר בון אפי' גדול מותר וליידא אי לא תנן קטן להודיעך כוחן דבית שמאי עד היכן הן מחמירין ואוקומינה לפלוגתייהו בהוצאה שלא לצורך דבית שמאי סברי לא אמרינן מתוך שהותרה הוצאה לצורך הותרה נמי שלא לצורך. בעל היראים פי' כגון קטן למולו לולב לנענע בו וספר תורה לקרות בו וטעמייהו דבית הלל דסברי מתוך שהותרה הוצאה לצורך הותרה נמי שלא לצורך הנאת הגוף אך שיהיה הנאה וצורך נשמה ופי' מתוך כלומר מתוך אותו מקרא עצמו שאתה למד היתר הנאת הגוף אתה למד היתר הנאת נשמה וטעמא דאך אשר יאכל לכל נפש פי' יהנה לכל נפש והנשמה בלא גוף נקראת נפש כדכתיב שובי למנוחייכי נפשי.
ובעל הדברות כתב הותרה נמי שלא לצורך אוכל נפש אלא שהוא לצורך גופו ביו"ט ויש בו צד מצוה כגון קטן למולו ולולב למצוה וספר תורה לקרות בו וגדול לצורך רבים כגון רב הונא וילתא דשרא רב נחמן משום דבעיתא וכגון כלים לצורך יום טוב. והבערת חמץ דאמרינן מתוך פרק קמא דפסחים. אבל הוצאת אבנים דלית להו צד מצוה אסור משמע מדבריו דקטן בעלמא אסור וה"ה לכלים שאינן לצורך יום טוב.
ורבינו יצחק פאסי זצ"ל פסק שלא לצורך אכילה כגון קטן ולולב וס"ת והוא הדין לכלים אבל אבנים וכיוצא בהן אסרי אפילו בית הלל וכן הלכתא וכן פי' רבינו שלמה זצ"ל אין מוציאין לא את הקטן ולא את הלולב כל מידי דלאו צורך אכילה אבל רבנן גזרי במידי דהוי טירחא דלא צריך כגון אבנים אבל קטן וס"ת דצריכי להו ביום טוב לא גזור וכן נראה בעיני דתנן משלחין כלים בין תפורין בין שאינן תפורים והן לצורך המועד אבל לא סנדל מסומר לא מנעל שאינו תפור ר' יהודה אומר אף לא מנעל לבן מפני שהוא צריך אומן זה הכלל [כל] שניאותין בו ביום טוב משלחין אותו ביום טוב ואמרינן עלה רב ששת שרא להו לרבנן לשדורי תפילין ביום טוב אמר ליה אביי והא אנן [תנן] כל שניאותין בו ביום משלחין אותו ביום טוב פירוש ותפילין אין ניאותין מהן ביום טוב כדאמרינן יצאו שבתות וימים טובים שהן גופן אות ושני ליה הכי קאמר כל שנאותין בו בחול משלחין אותו ביום טוב. הנה שיש להוכיח מיכן שלא גזרו איסור הוצאה על הכלים שראוין ליהנות מהן ביו"ט ואע"פ שאינו נהנה ממש מותר וקי"ל עירוב והוצאה לשבת ואין עירוב והוצאה ליום טוב וכן נמי כל מלאכות שהותרו לצורך אוכל נפש ביום טוב הותרו שלא לצורך וכן כתב רבינו שלמה זצ"ל בהלכות שחיטה ומייתי ליה אגב גררא התם משום שהותר הוצאה לצורך הותרו נמי שלא לצורך ומשום זה התירו נרות להדליקם בבית הכנסת ביום טוב אע"פ שאינה צורך אוכל נפש אלא מתוך שהתירו להשתמש באש לצורך אוכל נפש הותרו נמי שלא לצורך וכן השיב רבינו ישעיה זצ"ל מה שכתבת אלי על הדלקת נרות בית הכנסת בי"ט כך נראה לי שאין שום איסור ונדנוד עבירה בדבר וכל מה שפרשת יפה פרשת שכל מלאכה שהותר לצורך אוכל נפש הותרו נמי שלא לצורך אוכל נפש ומדאורייתא אע"פ שאין לו לצורך באותן המלאכות כלל הותר לו כאילו הוא חול גמור ורבנן הוא דגזור כל מידי שאינו צורך כלל להם כגון אבנים וכיוצא בהן אבל נר ביו"ט צורך וצורך הוא אע"פ שאינו צריך לאורו כבוד לבריות הוא ואפושי שמחה הוא שאין בני אדם נוהגין להדליק נרות בבית שמחתם אילולי שכבוד הבריות הוא ודבר המרחיב לבם של אדם אלא גם כל הגוים רגילין להדליק כל העשישות של ע"ז ביום אידם. ואילו לא היה כבוד בדבר למה עושין כן וכן ישראל עושין כן לחתנים ולברית מילה להדליק עשישות בכנסת וכן בהושענה רבה מביא כל אחד ואחד עששית דולקת בכנסת וכל זה אם לא היה כבוד ושמחה בדבר לא היו רגילין לעשותו. הלכך היתר גמור להדליק נרות ביום טוב ומצוה מן המובחר ולא דמי למוגמר ומוגמר אינו איסור אלא מפני שאינו שוה לכל ובעינן דבר השוה לכל נפש אבל נר דבר השוה לכל הוא. בית שמאי אומרין אין משלחין ביום טוב אלא מנות ובית הלל [אומרין] משלחין בהמה חיה ועוף בין חיין בין שחוטין משלחין יינות שמנים וסלתות וקטנית אבל לא תבואה ר' שמעון מתיר אף בתבואה תני ר' יחיאל ובלבד שלא יעשה בשורה תני אין שורה פחות משלשה בני אדם. תנו רבנן אין הסומא יוצא במקלו ולא הרועה בתרמילו ואין יוצאין בכסא אחד האיש והאחד האשה. ואם היה רבים צריכין לו מותר:
אין יוצאין באלונקי פי' שנותנין זה את זרועו על כתף חבירו וחבירו על כתפו:
רב נחמן שרא לילתא למיפק באילוקי משום דבעיתא:

Siman 243

<b>דין רחיצה בחמין ביו"ט וטלטול מיני בשמים ותיקונן להריח בהן.</b>
ולאו דוקא אוכל נפש התיר הכתוב אלא כל הנאת נפש דתנן בית שמאי אומרים לא יחם אדם חמין לרגליו אלא אם כן ראויין לשתיה ובית הלל מתירין ותניא בית שמאי אומרים לא יעשה אדם מדורה ויתחמם כנגדה ובית הלל מתירין והלכתא כבית הלל וטעמא כתיב אשר יאכל לכל נפש ובין לחזקיה ובין לר' אבהו כל מקום שנאמר יאכל בין אכילה ובין הנאה במשמע. כתב רבינו יצחק פאסי זצ"ל דוקא חמין לרגליו הוא דשרו בית הלל אבל לכל גופו לא כדתנן אמרו להם חכמים אם ביום טוב כחמין שהוחמו ביום טוב ואסורין ברחיצה ומותרין בשתיה. ולענין רחיצת כל גופו ביום טוב בחמין שהוחמו מערב יום טוב חזינא לגאון ז"ל דכתב הכי דההיא דאמרינן לא ירחץ אדם כל גופו בחמין שהוחמו מערב יום טוב שלאו דבר שחייבין עליו משום שבות ולא משום מצוה אלא גזירה היא וכי גזרו בשבת אבל ביום טוב לא גזרו. וכן משמע מפירוש רבינו שלמה זצ"ל במועד קטן דאמרינן התם אמר רב הונא בריה דרב יהושע הכל מודים כשחל שלישי שלו להיות בערב הרגל שאסור ברחיצה עד הערב ופי' רבינו שלמה זצ"ל ולערב שהיא יום טוב רוחץ בצונן או בחמין שהוחמו מבעוד יום או שוהה עד חולו של מועד ורוחץ בחמין וההיא רחיצה משמע רחיצת כל גופו. ובעל היראים ז"ל כתב ורחיצת כל גופו בחמין אסורה מטעם דאינו שוה בכל נפש דתנן פרק המביא אין עושין פחמין ומקשינן פשיטא תני ר' חייא לא נצרכה אלא למוסרן לאוליירין בו ביום בו ביום מי שרי פי' לרחוץ והלא אינה שוה לכל נפש ומשני להזיע קודם גזירה בכל מקום אין נראה להוכיח מדבריו איסור אלא בחמין שהוחמו בו ביום אבל בחמין שהוחמו מעיו"ט לא אשמועינן מידי. וכי שרינן אפי' הנאת נפש שאינה באכילה ושתיה דוקא הנאה דשוה לכל נפש אבל הנאה שאינה שוה לכל נפש אסורה דתנן שלשה דברים היה ר' אליעזר בן עזריה מתיר וחכמים אוסרין מניחין את המוגמר ביום טוב וחכמים אוסרין ואמר רב אסי מחלוקת להריח אבל לגמר דברי הכל אסור וטעמא שאין גימור כלים צריך אלא לחולים איבעיא להו לעשן מאי פי' לעשן פירות בעשן בשמים לקלוט ריח הבושם אמר רב יהודה על גבי גחלת אסור על גבי כלי חרס מותר ומסקנא ורבא אמר על גבי גחלת נמי מותר מידי דהוה בישרא אגומרי. ומותר לטלטל עצי בשמים להריח בהן ולהניף בהן ומוללו ומריח בו וקוטמו ומריח בו אחד קשין ואחד רכין דתנן שובר אדם את החבית לוכל ממנה גרוגרת ובלבד שלא יתכוין לעשותה כלי ועוד דהא רבא בר רב אדא ורבין בר אדא אמרי כי הווינן בי רב יהודה היה מפשח אלייתא ויהיב לן ואע"ג דחזינן לקתא דגרגי וחציני. וכי שרינן להריח דוקא בתלוש אבל במחובר אסור דאמרינן פרק לולב הגזול אמר רבא הדס במחובר אסור להריח בו אתרוג במחובר מותר להריח בו מאי טעמא דהדס לריחא עביד אי שרית ליה אתי למיגזייה אתרוג דאכילה עביד לא אתי למיגזייה:

Siman 244

<b>דין אוכלי בהמה לתקנן ולזמן כנעני בסעודה ביום טוב.</b>
תניא אך אשר יאכל לכל נפש שומע אני אפילו נפש בהמה במשמע כענין שנאמר מכה נפש בהמה ישלמנה ת"ל לכם [לכם] ולא לכנענים לכם ולא לכלבים דברי ר' יוסי הגלילי ר' עקיבה אומר אפי' נפש בהמה במשמע א"כ מה תלמוד לומר לכם לכם ולא לכנענים ומה ראית לרבות את הכלבים ולהוציא את זה מרבה אני את הכלבים שמזונותן עליך ומוצא אני את אלה שאין מזונותן עליך. ופסק רבינו יצחק פאסי זצ"ל דהלכתא כר' יוסי דסתם לן תנא כוותיה דתנן עיסת כלבים בזמן שהרועים אוכלין ממנה חייבת בחלה ונאפת ביום טוב כו' וקיי"ל סתם מתניתין ומחלוקת בברייתא הלכה כסתם מתניתין.
ובעל הדברות ז"ל כתב על האי פסק מסתברא דווקא מידי דלא הוי מוכן מערב יו"ט לא לאדם ולא לבהמה כגון ספלו שלא היו מוכנין מעיו"ט לא לאדם ולא לבהמה כיון שאכל האוכלין שעליהן וכן עיסה שאינה מוכנת עד שתאפה אבל אם היה דבר מעיו"ט מוכן לאדם או לבהמה אפי' לר' יוסי מטלטלין ומאכילין אפי' בשבת כדתניא מטלטלין את העיסה וכו' אמר לו ר' נתן א"כ יטלטלו חבילי זמורות מפני שהם מאכל לפילים זה הכלל כל שהוא מן המוכן מטלטלין שאינו מן המוכן אינו מטלטלין ושעורים וכל דבר המוכן מטלטלין דשעורים מוכנים הן מערב יום טוב לבהמתו. וגרסינן קודד אדם קב או קביים ונותן לפני בהמתו. צדין חיה ועוף ונותנין לפניהם מזונות ומתירין פקיעי עמיר משום דמוכנין הן דאי לא תימא הכי מחתכין את הדלועין לפני הבהמה ואת הנבילה לפני הכלבים כמאן הא לא משום אוכל נפש אלא משום הכנה. ותנן חבילי קש וחבילי זרדין אם התקינן למאכל בהמה מטלטלין אותן וסופלי לחיותא משדינן הואיל וראויין להסקה ואיכא מאן דאמר הלכה כר' יוסי הגלילי לענין אפיה ובישול אבל לענין טילטול הלכה כר' עקיבה דהאיכא כמה סתמי. ויש מחכמי הדור דפסקו כר' עקיבה משום דקשיא דתימה ליה כל הני והא דאמרינן מטלטלין להו אגב ריפתא מסתברא דאיכא עלייהו פת מעיקרא דומיא דכנונא אגב קיטמא אבל אינוחי פת לא דהא אמרינן לא אמרו ככר או תינוק אלא למת בלבד. ובעל המאור פסק כר' עקיבה מכל הני טעמא קודד אדם קב או קביים וצדין חיה ועוף וכו' כי האיך נוכל לדחות [כל אלו] מפני משנה יחידאה דעיסת הכלבים שנשנית כר' יוסי הגלילי אגב גררא דעירובי ושיתוף וברכה וזימון וחלה ומצה בפסח. ועוד יש לומר דמודי ר' עקיבה בעיסת הכלבים כיון דאפשר להו לכלבים עיסה בלא אפייה לא טרחינן להו במלאכה יתירא וכן פירש רבינו שלמה זצ"ל בפי' חומש בפ' בא אל פרעה אך אשר יאכל לכל נפש אף לבהמה יכול אף לנכרים ת"ל אך אדבריה רב חסדא לרבנא עוקבא ודרש לא ימוד אדם שעורים ויתן לפני בהמתו אבל קודד הוא קב או קביים ואינו חושש פי' קודד משער. שאלו לפני רבינו יצחק בר' יהודה זצ"ל מה לילך אצל [נכרי] המכירו ליטלו ממנו אגודות עשב ביום טוב (לכתחלה) [לבהמה] או תבן או עמיר ואומר לו מה שאתה נוטל מן השאר שהן כיוצא בו אתן לך מאלו למחר. והשיב מה שאתה שואל אם רשאי לומר לו מה שאתה נוטל משאר כיוצא בהן אתן לך מאלו למחר דבר זה אפי' מישראל אסור לפי שהוא זכירת סכום מקח. ותנן הולך אדם אצל חנווני ישראל או כו' ובלבד שלא יזכור לו סכום מקח. ודווקא בחנווני ישראל אבל בחנווני נכרי כיון דרגיל אצלו אסור גזירה שמא יבא בשבילו מחוץ לתחום דהבא בשבילו מחוץ לתחום אסור לטלטלו. וגבי בהמתו תניא נכרי שליקט עשבים לבהמתו מאכיל אחריו ישראל ואם בשביל ישראל אסור והוינן בה והא דאמר רב הונא מעמיד אדם בהמתו על גבי עשבים בשבת פי' במחוברין שהן מוכנין למאכל בהמה אבל לא על גבי מוקצה פי' שהן תלושין ומונחין על גבי אוצרו שנכרי שליקט עשבים בשבת מוקצין הן אצל ישראל ומשני דקאים לה באפא ואזלא אבל להאכילה בידים אסור וכיון (דמזכיר) [דנכרי מוכר] מוקצה אסור ליתן לבהמתו ומאחר דקיימא לן לכם ולא לנכרים א"כ אסור ליתן ולהטריחן בשבילן ביום טוב. ואפילו ר' עקיבה לא פליג אלא בכלבים כמפורש טעמא שמזונתן עליך אבל נכרי שאין מזונתן עליך לא. וזהו דאמר ריב"ל מזמנין נכרים בשבת ואין מזמנין נכרים ביו"ט [גזירה] שמא ירבה בשבילם. מרימר ומר זוטרא כי הוו מיקלא להו [נכרי] ביום טוב אמרי ליה אי ניחא לך במאי דטריחא לן מוטב ואי לא טרחא יתירא אדעתא דידך לא טרחינן. אמר רב חסדא בהמה חציה של נכרי וחציה של ישראל מותר לשוחטו ביום טוב דהא אי אפשר לכזית בשר בלא שחיטה עיסה חציה של נכרי וחציה של ישראל אסור לאפותה ביום טוב דהא אפשר למיפלגא בלישה. בעו מיני מרב הני בני בגא דרמו עלייהו קימחא דבני חילא מהו לאפותה ביום טוב ואמר ליה חזינן אי כי יהבין ריפתא לינוקא לא קפדו כל ריפתא וריפתא חזיא לישראל ושרי ואי לא אסור וכתבו רבוותא דלית להא דרב אלא בין כך ובין כך אסור מר' יהושע בן לוי דאמר מזמנין נכרי בשבת ואין מזמנין נכרי ביום טוב:

Siman 245

<b>דין איסור הכנה מיום טוב לחבירו וכ"ש מיום טוב לחול ובהמה מסוכנת מהו לשוחטה ביום טוב.</b>
ואע"פ שהתרנו אוכל נפש ביום טוב לא התרנו אלא ליומו אבל ליום טוב שני או לחול אסור דתניא אין אופין מיום טוב לשבת פי' בלא עירוב תבשילין קל וחומר מיום טוב לחול באמת אמרו ממלאת אשה קדרה בשר אע"פ שאינה צריכה לה אלא לחתיכה אחת ממלא נחתום חבית של מים אע"פ שאין צריך אלא לקיתון אחד אבל לאפות לא יאפה אלא מה שצריך לו ר' שמעון בן אלעזר אומר אף ממלא אשה את התנור פת מפני שהפת [נאפת] יפה בשעת שהתנור מלא אמר רבא הלכתא כר' שמעון בן אלעזר. כתב רבינו חננאל זצ"ל הלכה כרבותינו ובלבד שלא יערים. וכתבו הגאונים זצ"ל המבשל כמה תבשילין ביום טוב לצורך יום טוב ולא אכל מכולם בתוך הסעודה הואיל ולצורך יום טוב נתבשלו בתחילה ועכשיו אינו צריך לאכול מכל אחד ואחד אין בכך כלום ולא הוי כמכין מיום טוב לחול משמע מדקאמר לצורך יום טוב [ש"מ] דליכא הערמה דאי איכא הערמה אסור וכשם שאסור לבשל מיו"ט לחול כך אסור לאפות ולבשל מיום טוב לחבירו.
כתב בעל הדברות ז"ל מסתברא יום ראשון קודם אכילת שחרית יכול להרבות בבישול כר' שמעון בן אלעזר אבל לאחר כן אינו יכול לבשל כלומר שיאכל ממנו כזית ומה שיותר יאכל בליל שני דאין לך הערמה גדולה מזו והיינו דתניא מי שהניח עירוב תבשילין הרי זה אופה ומבשל ומטמין ואם רצה לאכול את עירובו הרשות בידו אכלו עד שלא אפה עד שלא בישל הרי זה לא יאפה ולא יבשל לא לו ולא לאחרים ולא אחרים אופין ומבשלין לו אבל מבשל הוא ליום טוב ואם הותיר הותיר לשבת ובלבד שלא יערים כל שכן שאסור להערים מיום טוב לחבירו שמא חול הוא והא דתניא בהמה מסוכנת לא ישחוט אלא אם כן יודע שיאכל ממנה כזית צלי מבעוד יום התם משום פסידא דממונו גמר בלבו לאכול כזית ואי אפשר לכזית בשר בלא שחיטה אבל הכא אפי' כזית גופה הערמה הוא. וכן כתב מורי אחי שני ר' יהודה נר"ו דדוקא בבהמה מסוכנת אמרינן הכי שיכול לשוחטה אע"פ שהיא לצורך מחר ע"י שיאכל ממנה כזית צלי מבעוד יום משום הפסד ממונו אבל להערים ולשחוט ביום טוב ראשון לצורך יום טוב שני ויערים ויאכל ממנה כזית לאחר שחיטה לא. ונראין הדברים דאין לך הערמה גדולה מזו ואפילו בבישול מיום טוב לשבת אסור להערים אם לא עירב כל שכן ביום טוב לחבירו דשמא חד מינייהו חול הוא. איתמר האופה מיום טוב לחול רב חסדא אמר לוקה רבה אמר אינו לוקה פי' לאחר שסעד שחרית ואינו צריך בו ביום במה שאופה כלל רב חסדא אמר לוקה לא אמרינן הואיל ואי מקלעי אורחין חזי ליה השתא נמי חזי ליה ורבה אמר אינו לוקה דאמרינן הואיל ופסקי רבוותא דהלכתא כרבה.
וכתב בעל הדברות ז"ל הני מילי לענין מלקות אבל לכתחלה אסור כדתניא אין אופין מיום טוב לשבת קל וחומר מיום טוב לחול ומיהו לגבי מצוה כגון מיום טוב לשבת שרי לכתחלה משום הואיל והא דאצרכוהו רבנן עירובי תבשילין כדי שיאמרו אין אופין מיום טוב לשבת ק"ו מיום טוב לחול או משום ברירה שיברור מנה יפה לשבת ומנה יפה ליום טוב וגבי הפסד ממונו כגון בהמה מסוכנת אמרינן הואיל ושריא לכתחלה:

Siman 246

<b>דין הכנה מיום טוב לשבת על ידי עירוב תבשילין:</b>
והא דתניא אין אופין מיום טוב לשבת דוקא שלא עירב עירובי תבשילין אבל אם עירב עירובי תבשילין מערב יום טוב מותר דתנן יום טוב שחל להיות ערב [שבת] לא יבשל בתחלה מיום טוב לשבת אבל מבשל הוא ליום טוב ואם הותיר הותיר לשבת ועושה תבשיל מערב יום טוב וסומך עליו לשבת. בית שמאי אומרים שני תבשילין ובית הלל אומרים תבשיל אחד ושוין בדג ובביצה שעליו שהן שני תבשילין מנא הני מילי פירושו דתקינו רבנן עירובי תבשילין כי דתני מתניתין ועושה תבשיל מערב יום טוב וסומך עליו לשבת ולא דוקא מקרא יליף לה דהא מדרבנן הוא אלא הכי קא מיבעיא ליה אהיכא אסמכוה רבנן אמר שמואל דאמר קרא זכור את יום השבת לקדשו זוכריהו מאחר שבא להשכיחו מאי טעמא אמר רבא כדי שיברור מנה יפה לשבת ומנה יפה ליו"ט ורב אשי אמר כדי שיאמרו אין אופין מיום טוב לשבת קל וחומר מיו"ט לחול הכי גריס רבינו שלמה זצ"ל ופירש דברי רב אשי לא לכבוד שבת תיקנוהו אלא לכבוד יו"ט תיקנוהו כדי שיאמרו אין אופין מיום טוב לשבת אלא אם התחיל מבעוד יום ואינו אלא כגומר והולך אבל איתחולי לא קל וחומר מיום טוב לחול לגמרי לא ותנא מייתי לה מהכא את אשר תאפו אפו ואת אשר תבשלו בשלו מיכן סמכו חכמים עירוב תבשילין מן התורה. פירוש דהוה ליה למיכתב היום תאפו ותבשלו כדכתיב והיה ביום הששי והכינו את אשר יביאו וכתיב את אשר תאפו אפו שתי אפיות רמז לך שיש יום ששי שאין אופין ומבשלין אלא על האפוי והמבושל מקודם והוא יום טוב שחל להיות ערב שבת ועושה תבשיל מערב יום טוב פירש לשם עירוב וסומך עליו לשבת. אמר אביי לא שנו אלא תבשיל אבל פת לא מ"ט מידי דמילפת בעינן ופת לא מילפתא פירוש ולא מוכחא מילתא לפי שדרך העולם לאפות פת לכמה ימים [מה] שאין כן בליפתן. ודייסא נמי לא מליפתא [דאמר רב שחומי בר אביי אין מערבין בדייסא ו]אמר רב זירא הני בבלאי טיפשי דאכלי נהמא בנהמא. ואין מערבין בה. בית שמאי אומרים שני תבשילין ובית הלל אומרים תבשיל אחד פי' בעינן לשם עירוב. מתניתין דלא כי האי תנא דתניא אמר ר' שמעון בן אלעזר לא נחלקו בית שמאי ובית הילל על שני תבשילין שצריך על מה נחלקו על דג וביצה שעליו שבית שמאי אומרים תבשיל אחד ובית הלל אומרים שני תבשילין. אמר רבא הלכה כבית הילל ואליבא דתנא דידן. פירש רבינו שלמה זצ"ל כתנא דידן דמתניתין דקתני ובית הלל מתירין בתבשיל אחד וכן השיב רבינו יצחק בר' יהודה זצ"ל דפת בלא תבשיל לא סגיא אבל תבשיל בלא פת סגיא דהלכה כתנא דידן ואליבא דבית הלל אבל מורי נוהג בפת ותבשיל וכן הוא בהלכות גדולות שהחמירו על עצמן כחנניה דאין אופין אלא על האפוי.
ורבינו תם זצ"ל כתב נראה לי שעירובי תבשילין צריכין פת ותבשיל וכך פוסק בהלכות גדולות. ואע"ג דפסקינן הלכתא כתנא דידן ואליבא דבית הלל דלא מצרכי אלא תבשיל אחד הני מילי לצלות ולבשל ולהחם חמין דכל הני בכלל בישול איתנהו כדכתיב ויבשלו את הפסח וגבי חמין נמי אמרינן הפשירן זהו בישולן אלמא שייך בהו בישול אבל אפיית פת לא מקריא בישול והכי מוכח בע"ז גבי אלו דברים וקא חשיב תמן פת ושלקות. והא דאמרי בית הלל עירב בתבשיל אחד עושה בו כל צרכו ולא אתי ליפלוגי אלא גבי הטמנת חמין אבל לערב בפת מודו דהא אפייה בכלל בישול ליתא כדפרישית. ועוד אמרינן בריש פירקין ותנא מייתי לה מהכא את אשר תאפו אפו וגו' מיכן אמר ר' אלעזר אין אופין אלא על האפוי ואין מבשלין אלא על המבושל מיכן סמכו חכמים לעירובי תבשילין מן התורה ובהא ליכא מאן דפליג ועיקר פלוגתא דבית שמאי ובית הלל אליבא דחנניה בהכי דבית שמאי סברי דכעין כל בישול צריך לערב ובית הלל סברי על כל התבשילין תבשיל אחד אבל בפת כולי עלמא מודי דאין אופין אלא על האפוי בין לחנניה בין לתנא דידן.
וכתב רבינו ישעיה זצ"ל לא סבירא ליה חדא דאם איתא דלא פליגי בית הלל אלא אחמין בלבד אמאי תני ועושה בו כל צרכו הוי ליה למתני בין חמין בין תבשיל השתא דתני כל צרכו משמע דאפי' אפת נמי פליגי ותו דאמרינן לעיל אמר אביי לא שנו אלא תבשיל אבל בפת לא אלמא תבשיל לחודיה בעינן ולא פת ותבשיל דאי תרווייהו בעינן פשיטא דפת לחודיה לא מהניא ואי אמרת דהא מיירי כגון שאין צריך לאפות אלא לבשל הלכך בתבשיל לחודא סגיא אכתי איכא לדיוקי מינה דתבשיל לחודא אשתריא דאי אמרת בשלמא דתבשיל לחודא פטר פת היינו דאיצטריך אביי למימר דווקא תבשיל פטר פת אבל פת לא פטרא תבשיל אלא אי אמרת דתבשיל נמי לא פטר פת עד דמערב בפת מאי איצטריך אביי למימר דפת לא פטרה תבשיל פשיטא ודאי דלא פטרה דהא תבשיל נמי לא פטרה פת והיכי תיסק אדעתין למימר דפת פטרא תבשיל אלא לאו שמע מינה כל היכי דערב בתבשיל פטר את הכל ואפילו פת ואם עירב בפת לא פטר אלא פת לבדה ולא תבשיל. ומאי דאמר ר' אלעזר אין אופין אלא על האפוי לא אמר היכא דעירוב בתבשיל אלא כגון שרוצה לאפות ואינו רוצה לבשל שיש לו מוכן מבעוד יום שמערב בפת ודיו אבל היכא דעירב בתבשיל לא צריך מידי. ואע"ג דאפיית פת לא מיקרא תבשיל מ"מ תבשיל עדיף מינה והלכך פטר לה. ובירושלמי גרסינן כתיב את אשר תאפו אפו ואת אשר תבשלו בשלו ר' אליעזר אומר אופין על האפוי ומבשלין על המבושל ור' יהושע אומר אופין ומבשלין על המבושל מאי טעמא דרבי אליעזר את אשר תאפו אפו ואת אשר תבשלו בשלו מ"ט דר' יהושע את אשר תאפו יאפו במה באת אשר תבשלו בשלו הרי מצאנו דפלוגתא דר' אלעזר ור' יהושע הוא ור' אליעזר כבית שמאי אליבא דחנניה ור' יהושע כבית הלל ומאי דאייתינן כהלכתן מיכן אמר ר' אלעזר אין אופין אלא על האפוי כו' ר' אליעזר גרסינן והוא בר פלוגתא דר' יהושע כדמפרש בירושלמי וקי"ל כל היכא דפליגי ר' אליעזר ור' יהושע הלכה כר' יהושע דר' אליעזר שמותי הוא ואין הלכה כמותו בשום מקום. והרב ר' זרחיה בעל המאור זצ"ל כתב הא דתנן בית שמאי אומרים שני תבשילין אחד לצלי ואחד (לחמין על הקדרה) [לקדרה ולחמין] ובית הלל אומרים (אחד) תבשיל [אחד] בין לצלי בין לקדירה בין לחמין וצלי ושלוק מבושל הכל בכלל קדרה והכל כשר לעירוב אבל לאפות דברי הכל אין אופין אלא על האפוי כתנא דמייתי [לה] מאשר תאפו אפו והלכה קבעוה היא וכן פסק ר' שמעון קיירא ז"ל בעל הלכות גדולות לערב בפת ותבשיל אע"פ שאין דברי אלפסי כן ומסתבר טעמיה דר' שמעון בעל הלכות גדולות. וחנניה [אליבא דב"ש] לא החמיר אלא בחמין בלבד מה שלא החמיר [בו] תנא [דמתניתין] אליבא דבית שמאי [וב"ה] דאמרי מניח אדם עירובו בתבשיל אחד ועושה בו כל צרכו צלי וקדרה [וחמין] כי כל זה דומה לבישול אבל באין אופין אלא אם כן עירב בפת ליכא מאן דפליג כדכתיב את אשר תאפו אפו מיכן סמכו [חכמים] עירובי תבשילין מן התורה והא דאמר אביי לא שנו אלא תבשיל אבל פת לא בא לומר שאינו יוצא בפת משום תבשיל דבעינן מידי דמילפת דומיא דתבשיל ואין צריך לומר שאינו יוצא בתבשיל משום פת שהוא עיקר חיי נפש הנה סברת בעל המאור והלכות גדולות ורבינו תם ז"ל שוין בדבר זה להצריך פת ותבשיל אמנם בעל הדברות כתב דבתבשיל אחד סגיא ועושה בו כל צרכו ואפי' לאפות פת מותר. והכי איתא בתוספתא ועושה תבשיל מערב יום טוב ואופה ומבשל עליו לשבת ומטמין את החמין וכן כתב רבינו יצחק פאסי זצ"ל דבתבשיל אחד סגיא וכן כתבתי למעלה בשם רבינו שלמה ורבינו ישעיה זצ"ל דתבשיל סגיא בלא פת וכן נראה לעינים אלא שנהגו לערב בפת ותבשיל. תני ר' חייא עדשים שבשולי קדרה סומך עליהן משום עירובי תבשילין והני מילי דאית בהן כזית אמר ר' יצחק בריה דרב יהודה שמנונית שעל גבי הסכין גורדו וסומך עליו משום עירובי תבשילין. פירש רבינו שלמה זצ"ל שנשארו בלא מתכוין סומך עליהן מערב יום טוב לשם עירוב ולא אמרינן לא חשיבי ובטלי וכן גורדו מערב יום טוב וכן פירשו רבוותא ז"ל אמר רב אסי אמר רב דגים קטנים מלוחים אין בהם משום בישולי נכרים אמר ר' יוסף ואם צלאן נכרי אדם סומך עליהן משום עירובי תבשילין ואי עבדינהו נכרי כסא דהרסנא אסור דקמחא עיקר. אמר רב הונא אמר רב עירובי תבשילין צריך שיהא בהן כזית בין לאחד בין למאה כלומר שאין צריך כזית לכל אחד ואחד והכי איתוקמא התם דאין לו שיעור למעלה אבל יש לו שיעור למטה. ותבשיל זה שאמרו אפי' צלי אפי' מבושל ואפי' קולייס האספנין שנתן עליו חמין מערב יום טוב:
נאבד או נאכל העירוב קודם שיאפה ויבשל אסור לאפות ולבשל דתניא אכלו או שאבד לא יבשל עליו בתחלה. אמר אביי נקטינין התחיל בעיסתו ונאכל עירובי גומר. ומי שלא הניח עירובי תבשילין איפסיקא הלכתא דהוא נאסר וקמחו נאסר כיצד הוא עושה מקנה קמחו לאחרים ואחרים אופין ומבשלין לו.
כתב בעל הדברות ז"ל מסתברא מי שלא הניח עירובי תבשילין אופה ומבשל למי שהניחו ששלוחו של אדם כמותו ואינו נראה לי דבהדיא אמרינן תא שמע מי שלא הניח עירובי תבשילין הרי זה לא יבשל ולא יאפה ולא יטמין לא לו ולא לאחרים. ואין לומר לא יאפה ולא יבשל משלו לאחרים אבל משל עצמו אופה ומבשל להן אחרי שיערבו הן לעצמן דהא אסקינא דהוא נאסר וקמחו נאסר ומסתמא הוא דומיא דקמחו מה קמחו נאסר בין לו בין לאחרים [אף הוא נאסר בין לו בין לאחרים] אלא שהתירו לו חכמים משום כדי חייו דאמר רב הונא מי שלא הניח עירובי תבשילין אופין לו פת אחת וטומנין לו קדירה אחת וכו' ומדליקין לו את הנר ויש [אומרים] אף צולין לו דג קטן ופסק בעל המאור ז"ל דהא דרב הונא הלכה היא ועושין לו כדי חייו אע"פ שלא הקנה קמחו לאחרים. וכן פסק גם בעל הדברות ז"ל. ירושלמי. לא עירב ולא עירבו לו אחרים ר' יצחק אמר צולין לו דג קטן רב הונא אמר מחמין לו חמין שמואל אמר מדליקין לו את הנר. ומי ששכח ולא הניח עירובי תבשילין מערב יום טוב מניח עירובו ביום טוב ומתנה דאמר רבא מניח אדם עירובו תבשילין מיום טוב לחבירו ומתנה והכי דמי כגון דקלעי שני ימים טובים של גליות בחמישי בשבת וערב שבת ושכח לערב ברביעי שהוא ערב יום טוב הרי הוא מערב ביום טוב ראשון הוא יום חמישי ומתנה ואומר אם היום קודש ולמחר חול אין בדברי כלום ואם היום חול ולמחר קודש עירובי עירוב. ומערב כשאר הימים ואופה ומבשל למחר לשבת כל מה שהוא רוצה ואם לא עירב בחמישי אין לו תקנה לערב בששי כלל ודוקא בשני ימים טובים של גליות אבל בב' ימים טובים של ראש השנה אין לו תקנה לערב כלל דתרווייהו קדושה אחת הן.
וכתב בעל הדברות ז"ל ואי איקלע שני ימים טובים של גליות חמשא ומעלי שבתא ואנח עירובי תבשילין מערב יום טוב לא מצי למיפא ביומא דחמשא לשבתא דשבות קרובה התירו על ידי עירוב שבות רחוקה לא התירו על ידי עירוב שמא יום טוב הוא ואין אופין מיום טוב לשבת ומסתבר כוותיה [ומצאתי בשם רבינו אפרים ז"ל כי מתני' דוקא דאית ליה תבשיל מאתמול. אבל לכתחלה אסור. וגאון אחר ז"ל כתב אפי' אידכר בתר דאכיל סעודתיה ואישתייר ליה מההוא בשולא מתני עלה]. ודוקא עירובי תבשילין מערבינן על ידי תנאה אבל עירובי תחומין לא דמיקנא ביתא ביום טוב לא.
וכתב רבינו יצחק פאסי ז"ל מסתברא לן דהני מילי בעירובי תחומין דמיקנא ביתא הוא אבל עירובי חצרות דביטול רשות [הוא] מניח עירובו ביו"ט ראשון ומתנה ונימא הכי אי האידנא חולא בהאי עירובא נשתרי לן לטלטולי בשבתא מביתא לדרתא ומדרתא לביתא ואי האידנא יומא טבא אין בדבריי כלום ולמחר במעלי שבתא דהוא יום טוב שני נימא הכי אי האידנא יומא טבא כבר עבידנא עירובא מאתמול והשתא לא צריכנא מידי ואי האידנא חולא בהאי עירובא נשתרי לן לטלטולי מביתא לדרתא ומדרתא לביתא ומביתא לביתא:
אמר רב הונא עירובי תבשילין צריך דעת פשיטא דעת מניח בעינן פי' שתהא תחלת כוונתו לערב לעצמו ולערב לאחרים ויזכה להן על ידי אחר כדלקמן דעת מי שהניחו לו בעינן אי לא בעינן תא שמע דשמואל מערב אכולא נהרדעא רב אמי ורב אסי מערבי אכולה טברייה מכריז ר' יעקב בר' אידי מי שלא הניח עירובי תבשילין יבא ויסמוך עלי ועד כמה אמר רב ניחומי בר זכריה משמיה דאביי עד תחום שבת. כתב רבינו יצחק פאסי זצ"ל שמעינן מהני כולי דלא בעינן דעת מי שהניחו לו אלא כשמודיעו ביום [טוב] עצמו שהוא ערב שבת שעירב עליו מאתמול הולך וסומך עליו ומבשל לכתחלה לצורך שבת וכן כתב גם רבינו ישעיה זצ"ל דודאי שמואל ורב אמי ורב אסי לא היו מודיעין מעיו"ט כי מי יכול לקבצן כולן לפניו אלא ודאי ביום טוב [מודיעין] כשמתקבצין בבית הכנסת. ומסתבר כוותייהו ובודאי קי"ל דיכול אדם לערב בשביל חבירו אפי' בלא ידיעתו כדפשטינן לעיל מדשמואל ורב אמי ורב אסי דמערבא אכולה מתא ומדקא בעי דעת מי שהניחו לו בעינן אי לא בעינן ופשיט דלא בעינן שמע מינה דבידיעתו הוא יותר טוב דאי בלא ידיעתו הוי שלוחו בידיעתו לא כל שכן. מיהו קשיא לן דהכא משמע דאדם יכול לסמוך על חבירו אפי' בכוונה ולעיל מזה אמרינן בגמרא ושלחו מנות לאין נכון לו איכא דאמרי אמר רב חסדא למי שלא היה לו להניח עירובי תבשילין דהיינו שהיה אנוס או שאבדה לו אבידה וצריך לחזור אחריה אבל היה לו להניח ולא הניח פושע הוא ולקמן אמרינן בגמרא ההוא סמיא דהוה מסדר מתני' קמיה דשמואל חזייה דהוה עציב א"ל אמאי עציבת אמר ליה דלא אניחי עירובי תבשילין אמר ליה סמוך אדידי לשנה חזייה דהוי עציב אמר ליה אמאי עציבת אמר ליה דלא אנחיתי עירובי תבשילין אמר ליה פושע אתה לכולי עלמא שרי ולך אסור ופירש רבינו שלמה זצ"ל שאין דעתי לא על הפושעים ולא על המזידים שאינן חרידין לדברי חכמים ומשמע מהכא שכל אדם חייב לערב לעצמו וכל מי שיש בידו לערב ואינו מערב נקרא פושע ואינו יכול לסמוך על אחרים כמעשה דההוא סמיא וכאיכא דאמרי דרב חסדא ונראה לי דודאי אדם יכול לסמוך על חברו אם אמר לו שיערב בשבילו דשלוחו של אדם כמותו ושמואל דמערב אכולה נהרדעא ורב אמי ורב אסי דמערבי אכולה דטבריא מנהגם היה לערב על בני עירם שהן היו גדולי עירם ולפיכך היו רגילין לסמוך עליהן ואין בזה לא דרך פושעים ולא דרך מזידים אלא איזהו הנקרא פושע שהוא מערב לעצמו וגם אינו סומך על אחרים דהוה ליה כמו שאינו מודה בעירוב ואינו סומך על דברי חכמים דומיא דההוא סמיא שהוא לא היה מערב ולא היה סומך על אחרים והיה מראה שדעתו שלא לסמוך על אחרים מאחר שהיה לו לסמוך על שמואל בפעם השנית ולא להראות עצמו עצב. אי נמי יש לומר דרב אמי ורב אסי ושמואל היו מתכוונין ומערבין אכולהו בני מתייהו שאם יש ביניהן מי שישכח לערב מודיעין אותו ביום טוב וסומך עליהן וקיימא לן דעת מי שהניחוהו לו לא בעינן ואיגלאי מילתא למפרע שעירב בשבילם וכן דר' יעקב דהוה מכריז כשהיה מערב היה מתכוין אכולה בני מאתיה והשוכח או האונס שלא עירב לא על ידי עצמו ולא על ידי אחרים סומכין עליו וההוא סמיא זוכר היה ולא עירב לא על ידי עצמו ולא על ידי אחרים ומשום הכי אמר ליה פושע אתה. והטוב והישר שיהא כל אחד ואחד מערב לעצמו ויהיה זריז לקיומי מצוה בנפשו:
ובעל המאור ז"ל כתב איכא מאן דקשיא ליה כיון דהוה שמואל מערב אכולה נהרדעא ודעת מי שמניחו לו לא בעינן אמאי לא נפיק ההוא סמיא בעירובי דשמואל בכלל כל בני נהרדעא ויש מי שתירצו כיון דההוא סמיא הוה ידע ביה בשמואל דהוה מערב אכולה נהרדעא והיה מערב בעצמו ולא היה רוצה לצאת בעירובו של שמואל אלא בעירוב עצמו ופשע בעירובו שנה אחר שנה לפיכך אמר לו [שמואל] כבר גלית בדעתך שאינך רוצה [לצאת] בעירובי שאתה מתעצב כשאתה נזכר שלא עשית עירוב לעצמך ופשעת בדבר [זה] שנה אחר שנה גם אני אין בדעתי להוציא אלא מי שסמך בעירובי או מי שאינו בקי אי נמי ששגג או נאנס אבל אין בדעתי להוציא את הפושעים. ולדעתי זה המעשה לא היה בנהרדעא ואם היה בנהרדעא לא היה אותו סומא מנהרדעא ולא מן השרוין בתחומה אלא מחוץ לתחום היה בא על ידי עירובי תחומין ומעולם לא יצא בעירובו של שמואל והא דאמר ליה שמואל סמוך אדידי כלומר סמוך על המתוקן לי כאדם שסומך על שלחן חבירו וכשנודע לו שהיה פושע במצות עירוב אסור לו כההיא [דאמר] רב חסדא ושלחו מנות לאין נכון לו למי שלא היה לו להניח עירובי תבשילין אבל היה לו להניח ולא הניחו פושע הוא. וכן הא דמכריז ר' יעקב בר אידי מי שלא הניח עירובי תבשילין יבוא ויסמוך על שלי דרך נדיבות היה שיסמכו על שלחנו כל מי שלא עירב ואגב גררה מייתינא לההיא עובדא גבי הנך עובדא דשמואל ורב אמי ורב אסי לא משום דדמי [כולה] עובדא להדדי דהא שמואל הוה מערב ולא מכריז ורב אמי ורב אסי [נמי] מערבי ולא מכרזי ור' יעקב בר אידי מכריז ולא היה מערב אלא על עצמו כי מנהג בני עירו היה שהיו מערבין כולם לעצמן והא דאמרינן עלה ועד כמה הוא חוזר על המעשים הראשונים דרב אמי ורב אסי ודשמואל ואינו חוזר על המעשה האחרון דר' יעקב [בר אידי]. ודוגמתו מן החוזר על הרחוק ולא על הקרוב במקרא במשנה ובתלמוד הרבה מאד אין להם קץ. עד כאן דבריו.
והמערב עירובי תבשילין לאחרים שיסמכו עליו צריך לזכות להם ע"י אחר דבעי רב נחמן עירובי תבשילין צריך לזכות אי לא ואמר ליה רב יוסף מאי תיבעי לך הא אמר שמואל צריך לזכות וכשהוא מזכה אינו מזכה לא על יד בנו ובתו הקטנים ולא על יד עבדו ושפחתו הכנענים מפני שידן כידו. אבל מזכה הוא על יד בנו ובתו הגדולים ועל ידי עבדו ושפחתו העברים ועל יד אשתו כדאמרינן לענין עיסת גבי שתופי מבוי וכן פסק רבינו יצחק פאסי זצ"ל.
ובעל הדברות ז"ל כתב דההיא דשבת איתוקמא בנדרים פ' בתרא בשיש לאשתו חצר באותו מבוי דמגו דזכיה לנפשה זכי לאחרינא. הא לא הכי לא מהני זכיית אשתו כי יד אשה כיד בעלה והכי נמי בעירובי תבשילין מסתברא ולא מהני זכיית אשתו ורבינו ישעיה זצ"ל כתב בנדרים דהאי דאמרינן יד אשה כיד בעלה ר"מ הוא אבל לרבנן זכין על יד אשתו דלא אמרינן יד אשה כיד בעלה דמי והלכתא כרבנן. וכצד מזכה להן כדאמרינן פרק חלון לענין שיתוף כיצד משתתפין במבוי מניח את החבית ואומר הרי זו לכל בני מבוי ומזכה להם על יד בנו ובתו הגדולים ופי' רבינו שלמה זצ"ל מניח את החבית משלו אם ירצה ומזכה להן על ידי בנו ובתו הגדולים ואומר קבלו חבית זה וזכו בה לשם כל בני מבוי ובתוספתא תני והשליח מגביה מן הקרקע טפח ואומר זכיתי לכם. הכא נמי ילמד סתום מן המפורש וצריך לזכות בענין זה שהמערב שהוא המזכה נותן את העירוב ליד השליח הזוכה בשבילם ואומר לו זכה בזה העירוב חלק לבני העיר והשליח מקבל העירוב מידו ואומר זכיתי להם. וזה סדר העירוב נוטל פת שלימה או פרוסה אך שיהא כזית ונוטל דג או ביצה או בשר צלוים או מבושלים שיהא בהן כזית או אפי' קדירה של תבשיל ונותן אותם ביד שליח ואומר לו תזכה באלו חלק לכל בני העיר והשליח מקבלן מידו ואומר זכיתי להם ומברך ואומר בא"י אמ"ה אקב"ו על מצות עירוב.
ובעל הדברות ז"ל כתב אקב"ו להניח עירובי תבשילין ואח"כ אומר בדין יהא שרא לנא ולכל בני קרתא הדא לבשולי ולאפויי ולאטמנא ולמיעבד כל מה דצריך לנא מיומא טבא לשבתא ומצניע את העירוב במקום שיהא משתמר יפה שלא יאבד ולא יהא נאכל קודם השבת שאם נאבד או נאכל עד שלא התחילו באפייה ובישול הרי הוא כמה שלא עירבו אע"פ שהיה יכול לערב בתבשיל בלא פת כמו שבארנו למעלה ולרווחא דמילתא נכון לערב בפת ותבשיל אחר שפשט המנהג כן ואע"ג דבעירובי חצרות אין מערבין בפרוסה הכא שרי לערב בפרוסה דהתם טעמא משום איבה והכא ליכא למיחש מידי אמנם מצוה לערב בשלימה כדי שיבצע בה להמוציא בשבת. כדאמרינן בברכות פרק כיצד מברכין רב אמי ורב אסי כי הוה מקלע להו ריפתא דעירובא (בידים) הוה בצעו בה ואמרו הואיל ואיתעביד בה חדא מצוה נעביד בה מצוה אחריתי:

Siman 247

<b>דין מחובר שנתלש וחיה ועוף ודגים שניצדו ביום טוב ושבת ויום טוב הסמוכים זה לזה.</b>
והא דאמרינן דצרכי שבת נעשין ביום טוב על ידי עירוב דוקא בדברים המוכנין מערב יום טוב אבל דברים המוקצין מערב יום טוב כגון מחובר שנתלש ביום טוב וחיה ועוף ודגים שניצודו או ביצה שנולדה אין יום טוב מכין לשבת ולא שבת מכינה ליום טוב דאיתא שבת ויום טוב בין לפניה או לאחריה רב אמר נולדה בזה אסורה בזה ור' יוחנן אמר נולדה בזה מותרת בזה וקא מפלגי בהכנה דרבה דקסבר רבה כל ביצה דמיתילדא האידנא מאתמול גמרה לה דרב אית ליה הכנה דרבה ור' יוחנן לית ליה הכנה דרבה. ואע"ג דרב ור' יוחנן הלכה כר' יוחנן בהא הלכה כרב דאמר רבא הלכתא כוותיה דרב בהני תלת בין לקולא בין לחומרא חדא הא דאמרן ואידך דאיתמר שני ימים טובים של גליות רב אמר נולדה בזה מותרת בזה ורב אסי אמר נולדה בזה אסורה בזה. ואידך דאיתמר שני ימים טובים של ראש השנה רב ושמואל דאמרי תרווייהו נולדה בזה אסורה בזה. הנה למדנו דשבת ויום טוב בין מלפניה ובין מלאחריה ושני ימים טובים של ראש השנה דינם שוה וביצה שנולדה ביום טוב אסורה בשבת לגומעה וביצה הנולדת בשבת אסורה לאוכלה ביום טוב. וכן שני ימים טובים של ראש השנה ביצה הנולדת בראשון אסורה בשני משום דתרווייהו קדושה אחת הן. והוא הדין פירות שנתלשו ממחובר וחיה ועוף ודגים שניצודו בשבת אסורין ביום טוב וכן אם נתלשו או ניצודו ביום טוב אסורין בשבת ובשני ימים טובים של ראש השנה אם נתלשו או ניצודו בראשון אסורין בשני ולערב נמי אסורין בכדי שיעשו. אמנם בשני ימים טובים של גליות כגון פסח שבועות סוכות שחלו בתוך השבוע ואין שבת אצלם לא מלפניהן ולא מלאחריהן נולדה בראשון מותרת בשני. וכן פירות שנתלשו וחיה ועוף ודגים שניצודו בראשון מותרין בשני. והא לך כלל גדול בזה לפי פירושו של רבינו שלמה זצ"ל והפורש ממנו כפורש מחייו. אמר רב פפא הילכתא נכרי שהביא דורון לישראל אם יש מאותו המין במחובר לקרקע אסור ולערב נמי אסורין בכדי שיעשו ואם אין מאותו המין במחובר [לקרקע] בתוך התחום מותרין חוץ לתחום אסורין. והבא בשביל ישראל זה מותר לישראל אחר והא לך פירושו כמו שפי' רבינו שלמה זצ"ל נכרי שהביא דורון לישראל ביום טוב ראשון אם יש מאותו המין במחובר לקרקע אסור משום מוקצה ואפי' לר' שמעון דלית ליה מוקצה אלא בגרוגרות וצימוקים בלבד מחובר נמי כגרוגרות וצימוקין דמי מדלא לקטן מאתמול אקצינהו מדעתיה ולא תחלוק במחובר בין שלנו בין של נכרי דחד טעמא הוא ולערב נמי אסורין בכדי שיעשו. בהלכות גדולות מפרש לערב מוצאי יום טוב שני אסורין בכדי שיעשו [וכן כתב גם רבינו יצחק הלוי ז"ל] ודייקי טעמא מדקאמר בכדי שיעשו אלמא בעינן שעה הראויה לעשייה אי נמי כיון דאיתקצאי בין השמשות של יו"ט שני איתקצאי לכולי יום טוב שני ורבינו שלמה זצ"ל פירש לערב מוצאי יום טוב ראשון קאמר אבל מוצאי יו"ט שני מותרין ממה נפשך הואיל ושתי קדושות הן דאי יום ראשון קודש ושני חול ומותרין במוצאי יום טוב ראשון בכדי שיעשו ואם ראשון חול ושני קודש כל שכן שהן מותרים לערב דחול מכין ליום טוב. וכן ר' נוהג ומביא ראיה לדבריו מהא דגרסינן במסכת ביצה פרק ראשון איתמר שני ימים טובים של גליות רב אמר נולדה בזה מותרת בזה ופסק רבא הלכתא כוותיה דרב בין לקולא בין לחומרא ועוד דאמר רבא מניח אדם עירובי תבשילין מיום טוב ראשון לחברו ומתנה כגון שני ימים טובים של גליות שאירעו בה' בשבת ובששי בשבת ולא הניח ע"ת מבחול מניח עירובו ביום טוב ראשון ומתנה ואומר אם היום קודש ולמחר חול אין בדברי כלום ואין צריך לערב דערב שבת חול הוא וחול מכין לשבת ואם היום חול ולמחר קודש עירובי עירוב אלמא שתי קדושות [הן] ואחת מהן חול. ועד דגרסינן בעירובין ההיא בר טביא דאתא בי ריש גלותא דאיתצוד ביום טוב ראשון ואישתחיט ביום [טוב] שני רב נחמן ורב חסדא אכיל ורב ששת לא אכיל מאן דאכל סבר שתי קדושות הן ומאן דלא אכיל סבר קדושה אחת הן ומסקנא ומודה ר' יוסי בשני ימים טובים של גליות דשתי קדושות הן. ושמע מינה מחובר שנתלש ביום טוב ראשון מותר ביום טוב שני ממה נפשך וצריך להתעכב במוצאי יום טוב ראשון בכדי שיעשו כדי שלא יהנה כלום הנאה מיום טוב לחול. ואם ניצודו בשני לערב של יום טוב שני אסורין נמי בכדי שיעשו דאימור קודש הוא ואם היא שבת אסורין עד מוצאי שבת בכדי שיעשו:
מפי רבינו. ובמס' עירובין פסק דיום טוב שני דקיל לא בעינן לערב בכדי שיעשו. ובתשובות גאון מצא כן ובדבר שאינו במינו מחובר אי נמי יש במינו מחובר אלא שניכר שנתלש מאתמול שהיה חול מותר מיד אם בא בתוך התחום ואם בא מחוץ לתחום אסור עד הערב בכדי שיבא מחוץ לתחום ודוקא דאתא מחוץ לתחום אדעתא דישראל אבל אם בא מחוץ לתחום אדעתא דנכרי מותר לישראל מיד כיון שאינו במינו במחובר אי נמי הבא מחוץ לתחום בשביל ישראל זה מותר לישראל אחר כדאיתא בפרק בכל מערבין ההיא ליפתא דאתאי למחוזא חזייה רבא דהוה כמישא אמר הא ודאי מאתמול עיקרא מאי אמרת מחוץ לתחום אתאי הבא לישראל זה מותר לישראל אחר וכל שכן הכא אדעתא דנכרי אתא ושרא רבא למיזבן מינייהו פירוש בלא סכום מקח ולאחר המועד יעשה עמו חשבון. והא דאמרינן מחוץ לתחום אסור והבא בשביל ישראל מותר לישראל אחר כתב עלה רבינו שלמה זצ"ל לא שמעתי טעם מקובל בדבר דאי משום מוקצה אמאי מותר לישראל אחר ואם בשביל שעשה בו איסור בשבילו א"כ לישראל אחר נמי יהא אסור כנכרי שהדליק את הנר ותנן אם בשביל ישראל אסור ולא חילקו בינו לבין חבירו יש לומר דגבי תחומין דרבנן לא אחמיר כולי האי ודי שאסרוהו עליו. ולי נראה לפרש הטעם מחוץ לתחום אסור לאותו ישראל שבא בשבילו וקנסא הוא דחיישינן שמא ישלח ויביא מחוץ לתחום בשבילו לכתחלה אבל לישראל אחר מותר דלא גזרינן שמא ישלח ויביא מחוץ לתחום לצורך חבירו דאין אדם חוטא ולא לו עד כאן דבריו.
ורבינו חננאל זצ"ל פי' היכי דאייתי נכרי דורון לישראל ביומא טבא דריש שתא דהוי חמשא ומעלי שבתא לא שרי למיכל עד חד בשבא כגון מידי דאיכא למיחש שמא ניצודו ביום טוב חיה ועוף ודגים או במידי דמחובר ולא מבעיא בשני ימים [טובים] של ראש השנה דאסיר אלא אפילו בשאר ימים טובים אסור ביו"ט ראשון ולערב בכדי שיעשו מידי דהוה אביצה שאם נולדה בראשון מותרת בשני אבל דגים יבשים או צמוקים תוך התחום מותר חוץ לתחום אסור לישראל זה ומותר לישראל אחר. ודין שבת ויום טוב בין מלפניה ובין מלאחריה ושני ימים טובים של ראש השנה כבר פרשנוהו היטב שהנולד והניצוד והנתלש בראשון אפי' לצורך נכרי אסור לישראל עד מוצאי יום טוב שני ובמוצאי יו"ט שני מותרין מיד ואם ניצודו או נתלשו בשביל ישראל צריך להמתין ליל מוצאי יו"ט שני בכדי שיעשו:
כתב בעל התרומה ז"ל שנינו בירושלמי פ"ק דביצה רב חסדא בעי מחלפא שיטתיה דרב דתמן הוא עבד לה שתי קדושות [פי' דרב פסיק בפרק בכל מערבין כארבעה זקנים ואליבא דר' אליעזר דאמר שבת ויום טוב שתי קדושות הן] והכא הוא דעבד לה קדושה אחת דאתפלגין שירי פתילה שירי מדורה שירי שמן שירי מוכין שנכבו בשבת מהו להדליק ביום טוב רב ורב חנינא תרווייהו אמרי אסיר ור' יוחנן אמר מותר ואין יותר אחרי כן מדבר זה ואומר אני לפי האמת שאין צריך להחליף פלוגתייהו ולא תקשי דרב אדרב טעמא דרב דאסר שירי פתילה בשבת ליום טוב לא הוי משום דקדושה אחת הן אלא הוי טעמא משום הכנה דרבה דהכיבוי קרי הכנה שיותר הן טובות להדליק כשנדלקות ונכבות תחלה אבל רב חסדא דמחליף ומהפך דברי רב משום דסבר דטעמא דרב דאסר הוי משום קדושה אחת הן ורב חסדא לטעמיה דלית ליה הכנה דרבה כדאיתא פרק בכל מערבין ודוגמת פירכא זו דשירי פתילה כבר פריך רב חסדא התם פרק בכל מערבין רב חסדא רמי דרב אדרב מי אמר רב הלכה כארבעה זקנים ואליבא דר' אליעזר דשתי קדושות הן והא אמר שבת ויום טוב ביצה הנולדה בזה אסורה בזה ומתרץ רבה טעמיה דרב משום הכנה הכא נמי נתרץ משירי פתילה ולא נהפוך ולא נחליף הדברים:
פסק. הלכך נראה לי בשני ימים טובים של ראש השנה או יום טוב הסמוך לשבת לפניה או לאחריה הפתילות שמדליק לצורך יום טוב ראשון אם נכבו ביום טוב כיבוי זה קרוי הכנה שהן טובות יותר להדליק ואסור להדליקן למחר לצורך יום טוב שני או לצורך השבת דאין יו"ט מכין לשבת וצריך להדליקן בחול ולכבותן בחול דעתה הן מוכנות בחול וכי חוזר ומדליקן לצורך יום טוב וכבו אחרי כן אין בכך כלום ומותר להדליקן לצורך יום טוב שני או יעשה פתילות אחרות מבחוץ לצורך יום טוב שני לא יסמוך על הפתילות הישנות הנותרות מיום ראשון וכן הלפידים שהובערו קצת ביום טוב ראשון של ראש השנה וכבו אסור לחזור ולהדליקן ביום טוב שני וכן לפידים הנותרות משבת וכבו אסור להדליקן ביום טוב שלאחריו כי הכיבוי היא הכנה שטובות הן יותר לחזור והדליקן וצריך עצים אחרים להרבות ולערב עליהן כדאמרינן מרבה עליהן עצים מוכנים ומבטלן והיינו דאמרינן בירושלמי שירי פתילה שירי מדורה ושירי שמן נמי נעשה צלול יותר כשמדליקין בו. אבל בשני ימים טובים של גליות של פסח ועצרת וסוכות אין חששא בכל אלה שיום אחד מהן חול ואיסור הכנה לא שייך מיום טוב לחול שהרי ביצה שנולדה בשבת אי נמי ביום טוב מותרת בחול וכן פירות שנשרו מאליהן ביום טוב מותרין למחר בחול וכן בשני ימים טובים של גליות משא"כ בשני ימים טובים של ראש השנה או יום טוב הסמוך לשבת לפניה או לאחריה עד כאן לשון התרומה:
ובעל הדברות ז"ל הביא דברי הירושלמי שירי פתילה שירי מדורה שירי שמן וכו' וכתב רבני צרפת מחמירין בשירי פתילה ומדורה ושמן כדגרסינן בירושלמי ומרבין עליהן עצים מוכנים ומדליקן והרב ר' יצחק ב"ר משה מווינא השיב על דברי בעל התרומה בשאילתו אשר שאל וזה נוסח לשונו קשיא לן על דברי הרב דאדרבה מדשביק רבה לרב חסדא בר פלוגתיה ולא שני ליה מטעם הכנה כדשני ליה בפרק בכל מערבין שמע מינה דהודה רבה לרב חסדא דמחלפא שיטתיה דרב ותו דאין דרך הכנה בכך דאין דרך הכנת פתילה כי אם הבהבו כדתני בר קפרא בפ' המביא כדי יין ששה דברים נאמרו בפתילה שלשה להחמיר ושלשה לקולא להחמיר אין גודלין אותה לכתחלה ביום טוב ואין מהבהבין אותה באור מפני שמתקנה ותנן בפרק במה מדליקין כחס על הנר כחס על השמן כחס על הפתילה חייב ר' יוסי פוטר בכולן חוץ מן הפתילה מפני שהוא עושה פחם ואוקמא ר' יוחנן לדר' יוסי כר' שמעון ומאי שנא פתילה דאמר רב המנונא ואיתימא רב אדא בר אהבה הכא בפתילה שצריך להבהבה עסקינן דהכא אפי' ר' שמעון מודה משום דקא מתקן מנא ופי' רבינו שלמה זצ"ל דר' יוסי סבר כר' שמעון ופטר ליה משום מלאכה שאינה צריכה לגופה וכחס על הפתילה היינו טעמא דמחייב כגון שצריך להבהבה שלא הובהבה מבעוד יום דכיבוי זה צריך לגופו שיהא הלהב נח לאחוז בה כשיבוא להדליקה הא למדת שעיקר הכנת פתילה היינו הבהוב אבל בהבהבה מבעוד יום לא משכח בה כיבוי הצריך לגופה. וגם מה שפירש דטעמיה דרב דאסר שירי פתילה משבת ליום טוב לא הוי משום קדושה אחת אלא משום הכנה ורב חסדא לטעמיה דלית ליה הכנה דרבה גם על זה אני אשיב עוד אשכחן בירושלמי פרק בכל מערבין דסתמא דתלמודא ושאר אמוראי נמי מפרשי טעמיה דרב משום קדושה אחת דמסיק כתב בירושלמי פרק בכל מערבין אבל אמר להם ר' אלעזר אין אתם מודין לי שאם עירב בככר בראשון שהוא מערב בככר בשני שאם יאכלנו בראשון שהוא עירוב לראשון ואין עירוב לשני הרי שתי קדושות הן ואינון מתיבין ליה אין אתה מודה לנו שאין מערבין בתחלה ביום טוב הרי קדושה אחת דאתפלגין שירי פתילה שירי מדודה שירי שמן שכבו בשבת מהו להדליקן ביום טוב רב ור' חנינה תרווייהו אסרי ור' יוחנן אמר מותר אמר ר' מנא קומי דרב יודן מה איכפת לן פתילה גבי ביצה אמר ליה מה דאנן חמיין רבנן מדמו לה. הדא אמרה היא הדא היא הדא ואחר כך מסיק רב חסדא בעא מחלפא שיטתיה דרב תמן הוא עביד ליה שתי קדושות והכא עביד לה קדושה אחת
וכי עיינת התם בכולא האי שמעתא משכחת לה כולא שמעתא דמפרשא טעמא דרב משום קדושה אחת ויותר נראה בעיני כדברי רבותינו שמפרשין לדידן שרי דאע"ג דפסקינן בריש ביצה לענין ביצה דשבת ויום טוב נולד בזה אסורה בזה ולא כר' יוחנן דשרי דהתם טעמא משום הכנה דרבה כדמפרש התם ולא משום קדושה אחת דרבה סבירא ליה שהם שתי קדושות דאמר הלכה כארבעה זקנים ואליבא דר' אליעזר וההיא דירושלמי לאו משום הכנה קא אסיר ליה דלא שייכא הכנה בכי האי גוונא אלא מטעם קדושה אחת אסור כדפרישית עד כאן דברי הרב ר' יצחק בר משה זצ"ל
וזאת הוא תשובת שהשיב לו הרב רבינו אליעזר ב"ר שמואל מוורינא זצ"ל מאי דכתב מר על מאי דגרסינן בירושלמי פרק קמא דביצה שירי פתילה שירי מדורה שירי שמן שכבו בשבת מהו להדליקן ביום טוב רב ור' חנינא תרווייהו אמרין אסור כו' וכתב עליה הרב ר' ברוך שאין צריך להחליף פלוגתייה ולא תקשי דרב אדרב דאסר כי שירי פתילה דאסר לאו משום קדושה אחת הן אלא טעמיה משום הכנה ורב חסדא דמפיך ומחליף דברי רב לטעמיה דרב חסדא לית ליה הכנה דרבה כל אלה דברי הרב ר' ברוך נראין לי רחוקין ביותר ואין הלב מקבלן שתיקרא הכנה הדלקת השמן והפתילה והעצים אצל יום טוב ומה שהשבת עליו דאדרבה מדשביק רבה לרב חסדא בר פלוגתיה ולא שני ליה מטעם הכנה כדשני ליה פרק בכל מערבין שמע מינה דהודה רבה לרב חסדא דמחלפא שיטתיה דרב ותו דאין דרך הכנה בכך דאין הכנת פתילה כי אם הבהוב כו' אלו הדברים נראין לי נכוחים שאין לתלות טעם שירי השמן והפתילה והמדורה בעבור הכנה כלל חדא שאין זו סברא כלל לחשבה הכנה ועוד תלמוד ירושלמי אוסר משום טעם קדושה אחת ואין שום אמורא שישיב לרב חסדא דמחליף שיטתיה דרב דטעמי' משום הכנה ואנן ניקום ונימא מילתא מה דלא איסתבר לאמוראי הלכך בודאי דלא אסר רב אלא משום טעם קדושה אחת דכיון שהדליקן לשבת והוקצו מחמת איסורא שכל זמן שהן דולקין אסור לכבותן וכשכבו מאליהן אסור ליהנות מהן כל יום השבת דמיגו דאתקצי לבין השמשות איתקצו לכל יומא וכי היכי דאיתקצו ליום שבת איתקצו נמי ליום טוב של אחריה משום דקסבר רב שבת ויום טוב קדושה אחת הן וכיומא אריכתא דמי ומה שנאסר בשבת נאסר ביום טוב:
וקשיא לי לפי דברי הירושלמי שאוסר אותן ביום טוב מפני שהוקצו בשבת מחמת איסור א"כ היו דולקין בין השמשות של מוצאי שבת אסורין ביום טוב אפי' למאן דאמר שתי קדושות הן ולא כיומא אריכתא דמו דאתקיצו לבין השמשות איתקצו לכולא יומא וכדאמרינן גבי נויי סוכה שהן אסורין עד מוצאי יום טוב האחרון דמגו דאיתקצו לבין השמשות משום דהוי עדיין ספק שביעי איתקצו לכולי יומא וא"כ יום טוב שחל להיות אחר שבת לא נשחוט בהמה חיה ועוף שהרי הוקצו לבין השמשות מחמת איסור שהוא ספק שבת ואסור לשחוט ויהיו אסורין כל היום לשחוט כיון שהוקצו לבין השמשות.
ונראה לי לתרץ דאע"ג דאסרי למישחט בין השמשות מותרין למישחט ביום טוב דיום טוב לגבי שחיטה כחול הוי שכך מותר לשחוט ביום טוב כמו שמותר לשחוט בחול וכמו שבמוצאי שבת לחול מותר לשחוט כן נמי במוצאי שבת ליום טוב מותר לשחוט. שבשבת אסור לשחוט משום מלאכה אבל ביום טוב מלאכה זו מותרת כאילו היה חול אבל נר שכבה בשבת נאסר כל היום משום מוקצה וכמו שנאסר בכל היום נאסר גם ביום טוב שלאחריו דקדושה אחת היא וכיומא אריכה דמו וכמו שנוהג איסור כיבוי בשבת כך נוהג ביום טוב שאסור לכבות הנר והעצים כדי לחוס עליהן ואע"פ שהן צריכין לו ביום טוב עצמו. והלכך איסור המוקצה של שבת הוא מושך גם ביום טוב שלאחריו ודווקא כשכבו בשבת שנאסרו משום מוקצה אסורין הן גם ביום טוב אבל אם היה דולקין והולכין בין השמשות של מוצאי שבת מותרין ביום טוב שההדלקה מותרת היא ביום טוב ויום טוב גבי הדלקה כחול הוי וכמו שהן מותרין במוצאי שבת לחול כך הן מותרין במוצאי שבת ליום טוב כמו שאמרתי לגבי שחיטה. כלל הדבר כל שנאסר בשבת משום מלאכה כגון נר הדלוק ובהמה בחייה מותרין ביום טוב דיום טוב גבי מלאכה כחול הוי וכל שנאסר בשבת משום מוקצה נאסר גם ביום טוב שלאחריו למאן דאמר קדושה אחת הן וכיומא אריכא דמי ויפה אמר רב חסדא מחלפא שיטתיה דרב ממאי דפסק הלכה פרק בכל מערבין דשתי קדושות הן ופסק הלכה הוא כדפסק רב בערובין דשתי קדושות הן וביצה שנולדה בשבת שאסורה ביום טוב משום הכנה דרבה וזה ההכנה של רב של שירי פתילה ושמן לא הוזכרו בתלמוד לא בתלמוד דידן כלל כי אם הירושלמי מביא אותה ואפי' אם איתא דרב אמרה הלכה כזו שאמר בעירובין והדר בה מההיא והלכך שירי שמן ושירי מדורה ושירי פתילה שכבו בשבת מותרין ביו"ט דשתי קדושות הן ולאו כיומא אריכא דמו עד כאן נוסח התשובה:
תניא אחת ביצה שנולדה בשבת ואחת ביצה שנולדה ביום טוב אין מטלטלין אותה לא לכסות בה את הכלי ולא לסמוך בה כרעי המטה אבל כופה עליה כלי בשביל שלא תשבר. ירושלמי ובלבד שלא יהא כלי נוגע בגופה של ביצה. וספיקה אסור ואם נתערב באלף כולן אסורות ואוקמא רב אשי בספק יום טוב ספק חול ומשום דהוי דבר שיש לו מתירין וכל דבר שיש לו מתירין אפילו באלף לא בטל. ותניא השוחט את התרנגולת ומצא בה ביצים גמורות מותרין לאוכלן ביום טוב. תנו רבנן כל שתשמישו ביום מוליד ביום וכל שתשמישו בלילה מוליד בלילה ואמרינן כל שתשמישו ביום מוליד ביום [מאי ניהו] תרנגולת ונפקא ממנה לכדרב מרי דאמר רב מרי בריה דרב כהנא בדק בקינה של תרנגולין מערב יום טוב ולא מצא בה ביצה ולמחר השכים ומצא בה ביצה מותרת ואע"ג דבדק מערב יו"ט ובדק יפה יפה אימור יצאתה רובה וחזרה הואי וכדר' יוחנן דאמר ר' יוחנן בצה שיצתה רובה מערב יו"ט וחזרה מותרת לאוכלה ביום טוב ודוקא בדאיכא זכר [דאי איכא זכר] בהדא לא ספנא מארעא אבל ליכא זכר בהדא אימור מארעא ספנא ואפשר דילדה בליליא:

Siman 248

<b>דין מוקצה ונולד ביו"ט בין לבו ביום בין ליו"ט שני וכן מחובר שנתלש בראשון וביצה שנולדה בראשון מה הן בשני.</b>
שנו חכמים ביצה שנולדה ביום טוב בית שמאי אומרים תיאכל ובית הלל אומרים לא תיאכל ואמרינן בגמרא במאי עסקינן אי לימא בתרנגולת העומדת לגדל ביצים מאי טעמא דבית שמאי מוקצה הוא אלא בתרנגולת העומדת לאכילה מאי טעמא דבית הלל אוכלא דאפרת הוא ואוקמה רב נחמן בתרנגולת העומדת לגדל ביצים ודאית ליה מוקצה אית ליה נולד ודלית ליה מוקצה לית ליה נולד ובית שמאי כר' שמעון ובית הלל כר' יהודה ואקשינן ומי אמר רב נחמן הכי והתנן בית שמאי אומרין מכבדינן מעל השלחן עצמות וקליפין ובית הלל אומרים מסלק את הטבלה כולה ומנערה אמר רב נחמן אנו אין לנו אלא בית שמאי כר' יהודה ובית הלל כר' שמעון ופרקינן אמר לך רב נחמן גבי שבת דסתם לן תנא כר' שמעון דתנן מחתכין את הדלועין לפני הבהמה ואת הנבילה לפני הכלבים ואוקים להו לבית הלל כר' שמעון פי' דלית ליה מוקצה וגבי יום טוב דסתם לן תנא כר' יהודה דתנן אין מבקעין עצים מן הקורות ולא מן הקורות שנשברה ביום טוב מוקמינן להו בית הלל כר' יהודה פי' דאית ליה מוקצה ומיהו מתניתין איתוקמא בתרנגולת העומדת לאכילה וביו"ט אחר שבת ומשום הכנה דרבה דקסבר רבה כל ביצה דמתילדא האידנא מאתמול גמרה לה (ורבא) [ורבה] לטעמיה דאמר (רבא) [רבה] והיה ביום הששי והכינו חול מכין לשבת וחול מכין ליום טוב ואין יום טוב מכין לשבת ולא שבת מכין ליום טוב וגזרו רבנן בכל יום טוב משום יום טוב אחר השבת אבל חול גמור אחר שבת ואחר יום טוב הביצה אינה נאסרת לפי שנגמרה מאתמול שהוא שבת או יום טוב ואין שבת ויום טוב מכינין לחול דדוקא שבת ויום טוב דצריכין הכנה כדכתיב והיה ביום הששי והכינו איתסרא בהוא משום הכנה אבל בחול לא בעי הכנה דהוא מכין לעצמו וכן מצאתי לרבינו נסים זצ"ל וכן פי' רבינו שלמה זצ"ל דסעודת חול לא איצטריך רחמנא זימון מבעוד יום שלא שייך בה מוקצה הלכך שריא:
ופסק רבינו יצחק פאסי זצ"ל דהלכתא כר' יהודה לגבי יום טוב וכר' שמעון לגבי שבת וכיון דקי"ל דבשבת סבירא לן כר' שמעון דלית ליה מוקצה וביום טוב סבירא לן כר' יהודה דאית ליה מוקצה ממילא שמעינן דהני מילי דעז לחלבה ורחל לגזתה ותרנגולת לביצתה ותורי דרדיא ותמריא דעיסקא כולהו ביום טוב אסירי ומאי דחזי למיכל מיניה בשבתא שרי כגון תמרי דעיסקא ומשקלא וטריא דגמרא נמי שמעינן דהלכה כר' יהודה ביום טוב דקאמר ואלא בתרנגולת העומדת לגדל ביצה מאי טעמא דבית שמאי מוקצה הוא כלומר שזה דבר ידוע הוא כי המוקצה אסור. ועוד אמרינן לקמן תניא אחרים אומרים ר' אליעזר אומר ביצה תיאכל היא ואמה במאי עסקינן אילימא בתרנגולת העומדת לאכילה פשיטא היא ואמה שריא אלא בתרנגולת העומדת לגדל ביצים היא ואמה אסורה אלמא הכין הוא הלכתא. והרב ר' זרחיה בעל המאור ז"ל כתב הא דאמרינן בגמרא בטעמיה דרב נחמן שבת דחמירא לא אתי לזלזולי בה סתם לן כר"ש דתנן מחתכין את הדלועין לפני הבהמה ואת הנבילה לפני הכלבים יום טוב דקיל ואתי לזלזולי בה סתם לן כר' יהודה דתנן אין מבקעים עצים מן הקורות ולא מן הקורה שנשברה ביום טוב ואע"ג דאיכא למידחייה לההיא מתני' ולאוקמיה בארזי ואשוחי דהוו להו קורות מוקצין מחמת חסרון כיס וקורה שנשברה ביום טוב לפי שאינו יושב ומצפה אימתי ישבר קורתו הא תנן תוב אין משקין ושוחטין את המדבריות דסתמא ודאי כר' יהודה מיהו איכא לאקשויי עלה מההוא דאמר (רבה) [רבא] בפ' יו"ט מי איכא מידי דבשבת שרי וביום הכיפורים אסור (ואפילו הכי) [ה"נ מי איכא מידי דבשבת שרי וביו"ט אסר והיכי] קי"ל הלכתא בשבת כר"ש וביו"ט כר' יהודה. והריני מוסר לך כלל גדול בתורת המוקצה כדי שתסתלק קושיא זו מעליך כל מצוה שבא על דבר שדרך הנאתו ע"י מלאכה או מעשה האסור בשבת ומותר ביו"ט כגון ביקוע עצים מן הקורות [וכגון אין מסיקין בשברי כלים וכגון שחיטת המדבריות] וכגון עז לחלבה ורחל לגיזתה ותרנגולת לביצתה ותורי דרדיא זהו מוקצה שאסור ביו"ט כר' יהודה ומאליו הוא נאסר בשבת משום מלאכה דאית ביה דהוא ביקוע עצים וההיסק בשברי כלים והשחיטה למדבריות ולעז ולרחל ולתרנגולת ולשוורים ואין אנו צריכין לאוסרם בשבת משום מוקצה [בלבד] וכל מוקצה שבא על [דבר ש]דרך הנאתו בלא שום מלאכה ומעשה האסורים בשבת ואין בו שום איסור אלא מוקצה בלבד כגון להגביה מעל השלחן עצמות וקליפין שמתחילת השבת היו מוכנים לאדם אגב אימן ולא היו מוכנין לבהמה שמוכן לאדם לא הוי מוכן לבהמה ועכשיו שנתפרקו העצמות מן הבשר והקליפין מן הפירות נעשו ראויין לבהמה אלא שהן מוקצה וכגון חיתוך נבילה לפני הכלבים וכגון תמרי דעיסקא זהו מוקצה מותר בשבת כר' שמעון ואין צריך לומר ביום טוב ומיכן אתה למד לכל דיני מוקצה (האסורים) [האמורים] ביו"ט ובשבת והרבה מהן שלא נשמר בהן הרב האלפסי זצ"ל ובסוף מסכת זו תמצא מהן בכלל דבריו שכתב ממילא שמעינן דהני מילי דאינון עז לחלבא וכו' דכולהו ביום טוב אסירי ומאי דחזי למיכל מיניה בשבת כגון תמרי דעיסקא שרי [למיכל מיניה בשבת אלמא בשבת שרי למיכל תמרא דעיסקא] ולא ביום טוב ועוד שנה בענין הזה בפי' [ואמר] כולהו לרב נחמן ביום טוב אסירי וצריך אתה להיזהר בדיני המוקצה (לכל) [בכלל] דברי הרב האלפסי זצ"ל שלא שם בלבו ההפרש ששמנו בו. והוא נכון וברור. ועוד כתב בעל המאור ז"ל הא דתנו רבנן אין סומכין את הקדירה בביקעת וכן הדלת לפי שלא ניתנו עצים אלא להסקה ור' שמעון מתיר דר"ש לטעמיה דלית ליה מוקצה ותנא קמא כר' יהודה דאית ליה מוקצה הלכך עצים כיון שאין תורת כלי עליהן לא הוכנו מאתמול אלא להסקה. וסוגיין כתנא קמא ופלוגתא דרב נחמן ורב ששת בחיזרא בהדין טעמא שייכא רב נחמן לטעמיה דאית ליה מוקצה ביו"ט כר' יהודה משום דסתם לן תנא במתניתין כוותיה ואיפסקא הלכתא בהדיא בחיזרא יבשה שרי רטיבא אסור וכן פסק הרב אלפסי זצ"ל בהלכותיו רטיבתא אסור משום דכמוקצה דמי ובסוף מסכת שבת אפליגו רב אחא ורבינא אליבא דר' שמעון במוקצה ואיפסקא הילכתא בכל התורה כולה כדברי המקיל בתרווייהו וקשיין הלכתא אהדדי.
ומכל זה לנו נראה שהלכה כרב נחמן דאית ליה מוקצה ביום טוב ולית ליה מוקצה בשבת והפרש יש בין מוקצה למוקצה וכל המוקצה האסור ביום טוב אסור בשבת. וכל מוקצה המותר בשבת מותר ביום טוב כמו שפירשנו למעלה ואע"ג דשאר אמוראי כולהו לא שנו להו במוקצה בין בשבת בין ביום טוב אלא מאן דאסר כר' יהודה אסר אפי' בשבת ומאן דשרי אפי' ביום טוב שרי ולא מפליגי בין מוקצה למוקצה אנן כרב נחמן נקיטינן ובין מוקצה למוקצה מפלגינן לפום סוגיא דשמעתא דמסכת יום טוב ומסכת דשבת ומתרצין [הלכתא] דהכא ודהתם ולא קשיין אהדדי דבמסכת שבת פרק (מי שהחשיך) [כל הכלים] מייתינן לה מתניתין דהכא דבמסקנא מוקמינן לה אליבא דבית שמאי דגזר יום טוב אטו שבת ומשמע מיניה דלית הלכתא כוותיה והכא פסקינן כוותיה ונראין דברים הללו כסותרין זה את זה אלא יש לומר דלישנאי נינהו מאן דמתני הא לא מתני הא. ולענין הלכה למעשה נקטינן האי לישנא דאתמר בדוכתיה ואיתוקם באנפיה ושבקינן לההוא דלא איתמר בדוכתיה ואגב גררא הוא דאתייא והם (הם) [ה"נ] סבירא לן בהנך תרי לישנאי דאמרינן מלוה על פה גובה מן היורשין ואינה גובה מן הלקוחות חד מנייהו [בקדושין פ"א וחד מינייהו] בבבא בתרא פרק גט פשוט אע"פ שהרב אלפסי טרח להעמידן שתיהן כאחת אינו נראה לנו דפליגי לישני אהדדי וכההוא לישנא דבבא בתרא נקטינן והם הכי [נמי] עבדינן הכא כיון דהאי מתניתין דאין סומכין את הקדרה בבקעת ביום טוב פרשוה בגמרא בדוכתא מטעם מוקצה לפי שלא ניתנו עצים אלא להסקה וסוגיא דשמעתא לאוקמיה כהלכתא עלה סמכינן וכוותיה עבדינן וההוא סוגיא דמסכת שבת חשבינן ליה כלישנא אחרינא להגדיל תורה וללמדך דאפי' בית שמאי סבירי להו במוקצה ונולד ביום טוב כר' שמעון וכדתנן ביצה שנולדה ביו"ט בית שמאי אומרים תיאכל ובית הלל אומרים לא תיאכל בבקעת מודו דאין סומכין ולאו משום דלא ניתנו עצים אלא להסקה דהא לא סבירי להו שום מוקצה אלא משום גזירה יום טוב אטו שבת ואזדו לטעמייהו דסבירי להו אין בין יום טוב לשבת אלא אוכל נפש בלבד. ומתניתין דאין סומכין את הקדירה בבקעת איכא למימר דבית שמאי הוא דהא לא מפרש טעמא בברייתא משום דלא ניתנו עצים אלא להסקה ודילמא בית הלל לא מודו בה וכיון דסוגין בשבת להקל במוקצה נחתינן ליה לאחוויי לה אנפא דהתירא ואע"ג דמתני' גבי יום טוב והכא במסכת יום טוב בדוכתיה דסוגין להחמיר במוקצה נחתינן לאחוויי ליה אנפא דאיסורא וכל זה יש סעד לדברינו שפסקנו כרב נחמן דמוקצה ביום טוב אסור ובשבת מותר. עד כאן דברי בעל המאור ז"ל.
ורבינו שלמה זצ"ל כתב בפ' המביא כדי יין חיזרא רב נחמן אסר ורב ששת שרי וכו' ומסיק התם והלכתא יבישה שרי ורטיבה אסור אך הילכתא אליבא דמאן דאית ליה מוקצה איקבע אבל אנן כר' שמעון סבירא לן בין במוקצה בין בדבר שאינו מתכוין וכר' יהודה במכשירי אוכל [נפש] ובין חיזרא ובין סמיכת קדירה והקפת חביות ומדורתא וקדירה וכל האמוראין שאסרו את אלו למעלה תלמידי דרב היו ורב הוה סבירא ליה כר' יהודה במוקצה ואנן קי"ל כר' שמעון הנה נראה עכשיו מדברי רבינו שלמה זצ"ל דשבת ויום טוב שוין לענין מוקצה דלית לן מוקצה כר' שמעון.
ובעל הדברות ז"ל כתב על הא דאמרינן בגמרא בריש מסכתין מכדי מאן סתמא למתני' ר' ומאי שנא ביום טוב סתם לן כר' יהודה ומאי שנא בשבת דסתם לן כר' שמעון. [שבת דחמירי לא אתי לזלזולי ביה סתם לן כר' שמעון] יום טוב דקיל ואתי לזלזולי ביה סתם לן כר' יהודה דמחמיר ולא מפני שהלכה כר' יהודה ביום טוב דליכא מידי דבשבת שרי וביום טוב אסירי אלא בין בשבת בין ביום טוב בית שמאי לית להו מוקצה כר' שמעון ובית הלל אית להו מוקצה כר' יהודה דקרא בשבת כתיב והלכה כר' שמעון אלא החמיר ביום טוב כי היכי דלא לזלזולי ביה. ומסתברא אע"ג דשינוייא דרב נחמן ליתא כקושיין גמרינן מינה דמחמרינן כר' יהודה ביום טוב כסתם מתניתין דליכא מאן דדחי לה. ודווקא כגון קורה שנשברה ביום טוב דנולד מן המוקצה דומיא דביצת תרנגולת העומדת לגדל ביצים וכגון נבילה דמעיקרא מוכן לאדם והשתא מוכן לכלבים אבל מוקצה עצמו כגון גוף התרנגולת ועז לחלבה ורחל לגיזתה ותמרי דעיסקא ותורי דרידיא דפליגי ר' יהודה ור' שמעון בין בשבת בין ביום טוב מותר לאכילה ולא החמיר ר' יהודה אלא בנולד ובמוקצה מחמת איסור והא דאמר רב חסדא חולב אדם עז בתוך הקדירה אבל לא לתוך הקערה. מיתוקמא בין בשבת בין ביום טוב ובעז העומד לאכילה קאי ולית ביה אלא משום מפרק דומיא דסוחט אדם אשכול של ענבים לתוך הקדירה וכדמפרש טעמא משקה הבא לאוכל כאוכל דמי:
ובסוף המשנה נפרש וכן פסק רבינו חננאל זצ"ל בסוף מסכתין מהא שמעינן דכל מידי דחזי לאינש דעתיה עילויה והא דאמר רב נחמן עז לחלבה וכו' באנו למחלוקת ר' יהודה ור' שמעון הא בהדיא קי"ל הלכה כר' שמעון ואע"ג דביום טוב קי"ל כר' יהודה הני מילי כגון נולד או מוקצה מחמת איסור וכיוצא בו אבל הני כולהו שרי ביום טוב. אבל רב אלפס ז"ל אמר ממילא שמעינן דהני מילי דאינון עז לחלבה וכו' ביום טוב אסירי ומאי דחזי למיכל מיניה בשבת כגון תמרי דעיסקא שרו. ופסקא דרבינו חננאל ז"ל נקיטינן:
ורבינו ישעיה זצ"ל כתב אמר רב נחמן לעולם בתרנגולת העומדת לגדל בצים ודאית ליה מוקצה אית ליה נולד ודלית ליה מוקצה לית ליה נולד ובית שמאי כר"ש ובית הלל כר' יהודה מיכן מוכיח שאין חילוק בין מוקצה לנולד. וראיתי שכתב בעל הלכות גדולות ז"ל אמר רב נחמן עז לחלבה ורחל לגיזתה ותרנגולת לביצתה ותמרי דעיסקא ותורי דרידיא באנו למחלוקת ר' יהודה ור' שמעון דלרבי יהודה דאית ליה מוקצה [אסור] ולרבי שמעון [דלית ליה מוקצה שרי] והלכתא כר' שמעון דקיימא לן בכוליה שבת הלכה כר' שמעון לבד ממוקצה מחמת איסור ומאי ניהו נר שהדליקו בה באותה שבת ואע"ג דבמוקצה הלכה כר' שמעון דשרי בנולד אסור ומנא דאיתבר ביומא טבא אסור לאיסוקיה ביום טוב ולמיפא ולבשולי ביה דהוי ליה נולד דדרש רבא אשה לא תיכנס לבין העצים ליטול מהן אוד משום דמתקנא מנא ביומא טבא ותקוני מנא אסור. ואוד שנשבר ביום טוב אין מסיקין אותו ביום טוב לפי שמסיקין בכלים ואין מסיקין בשברי כלים ביום טוב הוה ליה נולד ואסור.
ואינו נראה לי לחלק בין נולד למוקצה מאן דאית לי' מוקצה אית ליה נולד ומאן דלית ליה מוקצה לית ליה נולד כדאמר רב נחמן הכא והמקשה אמר קס"ד אפי' מאן דשרי במוקצה בנולד אסור ואסיק ר"נ דמאן דלית ליה מוקצה לית ליה נולד. ורבא דאסר אוד שנשבר ביום טוב ואמר דאין מסיקין בשברי כלים טעמא משום דסבירי ליה כר' יהודה דאית ליה מוקצה. דהכי אמרינן בפרק נוטל למימרא דרבא כר' יהודה סבירי ליה כו'. עד הכי נמי מסתברא דרבא כר' יהודה ס"ל דדרש רבא אשה לא תכנס לבין העצים ליטול מהן אוד ואוד שנשבר ביום טוב אסור להסיקו ביום טוב לפי שמסיקין בכלים ואין מסיקין בשברי כלים שמע מינה אלמא מדקא אסר רבא להסיק שברי כלים דייק תלמודא דכרבי יהודה סבירא ליה דאי סבירי ליה כר' שמעון לא היה אוסר בנולד ומה שאסר ליטול אוד מבין העצים לא משום תקוני מנא כדאמר מר דשום תקון לא נעשה בו ואפי' הכי אסור וטעמא משום דלא ניתנו עצים אלא להסקה וכ"ז אליבא דרבי יהודה וש"מ דמאן דלית ליה מוקצה לית ליה נולד כדאמר רב נחמן עד כאן דבריו. ובסוף מסכתין כתב משקין ושוחטין את הבייתות ואין משקין ושוחטין את המדבריות ואלו הן המדבריות הלנות באפר פי' באחו שהוא מחוץ לחתום וכיון שאינן נכנסות לעיר מסיח דעתו מהן ואין דעתו עליהן וסתם מתני' כר' יהודה דאית לי' מוקצה וקיימא לן כוותיה ביום טוב דסתם לן תנא כוותיה כדאמר רב נחמן בריש מסכתין. בפרק אין צדין מיבעיא לן אם יש מוקצה לחצי שבת או אין מוקצה לחצי שבת ולא איפשיטא.
וכתב בעל המאור ז"ל כלישנא בתרא נקיטינן לקולא דמסייע ליה מתניתין ומתניתא כפשוטיה. והא דתניא היה אוכל והותיר וכו' וכן אתה מוצא באפרסקין (עכ"ל) [וכו'] אוקימנא במס' שבת כר' יהודה ולית הלכתא כוותיה אבל לר' שמעון אין מוקצה אלא גרוגרות וצימוקים בלבד.
ובעל הדברות ז"ל כתב מאחר דלא איפשטא עבדינן לחומרא. איתמר אפרוח הנולד ביו"ט רב אמר אסור ושמואל ואיתימא ר' יוחנן אמר מותר הואיל ומתיר עצמו בשחיטה כתב בעל המאור כיון דאיכא רב כהנא ורב אסי דסברי לה כשמואל נקטינן לקולא ובעל הדברות כתב אע"ג דתניא כוותיה דשמואל ואיתימא ר' יוחנן ואיכא למימר רב ור' יוחנן הלכה כר' יוחנן וכיון דתניא כתרווייהו הא קיימא לן דמוקצה דאורייתא ובשל תורה הלך אחר המחמיר ועוד דתנא קמא דר' אליעזר בן יעקב ורבי אליעזר בן יעקב הכי סבירא להו דתניא אפרוח שנולד ביום טוב אסור ור' אליעזר בן יעקב אומר אף בחול אסור עד שלא נתפתחו עיניו. ואע"ג דליתא לדר' אליעזר בחול ביום טוב סבירא לן דאסור.
ופי' רבינו אפרים זצ"ל דטעמא משום דרב כר' יהודה ס"ל ור' יוחנן כר' שמעון פרק מי שהחשיך וכיון דליתא הלכה כר' שמעון ביום טוב ממילא ליתא דשמואל ור' יוחנן והאי טעמא לא דייק לן דהאי מוקצה כגרוגרות וצימוקים דמיא ולא דמי לפלוגתא דר' יהודה ור' שמעון דאימור מוכנת הוא דאם כן שמואל ואיתימא ר' יוחנן דקא אמרי טעמייהו הואיל ומתיר עצמו בשחיטה הוה להו למימר טעמא משום דלית להו מוקצה אלא האי מוקצה דברי הכל. ויש מחכמי הדור שפסקו לקולא כר' יוחנן ולא דייק וכן פסק גם רבינו ישעיה זצ"ל דלא ידעינן בפירוש דר' יוחנן פליג עליה דאי ידעינן בפירוש דר' יוחנן פליג עליה הוה פסקינן כר' יוחנן דרב ור' יוחנן הלכה כר' יוחנן וכן פסק בעל הלכות גדולות. ועגל שנולדה ביום טוב מותר ואפי' רב מודי דשרי כיון דאית ביה תרתי דמוכן על גבי אמו ומתיר עצמו בשחיטה ודוקא דקים ליה בגויה דכלו לו חדשיו אבל אי לא קים ליה בגויה שכלו לו חדשיו אסור עד ליל שני דקי"ל כר' אליעזר כל שלא שהה שבעת ימים בבהמה הוי נפל הלכך אי לא קים ליה בגויה שכלו לו חדשיו אסור שמא נפל הוא.
וכתב בעל המאור זצ"ל ואפי' נולד מן הטריפה נראה שהוא מותר לטעמיה (דרבא) [דרבה] ואיתימא רב יוסף דבתראי נינהו ותרתי לקולא אית ביה נמי חדא דמוכן על גבי אמו לכלבים וחדא דמתיר עצמו בשחיטה ואינו מוכן על גבי אמו היינו פלוגתא דרב ור' יוחנן באפרוח ולא דמי למדבריות דהתם אין היתר שחיטה בא להם בו ביום כאפרוח. והיכא דמוכן על גבי אמו ואינו מתיר בשחיטה אפי' ר' יוחנן מודה שהוא אסור וכן כתב בעל הדברות דעגל שנולד מן הטריפה ביום טוב מותר הואיל ומוכן אגב אמו לכלבים דקי"ל מוכן לכלבים הוי מוכן לאדם דדעתיה דאיניש אכל מה דחזו ליה ואע"ג דביצת תרנגולת העומדת לאכילה מוכנת על גבי אמו והיא אסורה התם משום גזירה דיום טוב אטו שבת היא דמאתמול גמרה לה. אבל גבי עגל ליכא למיגזר וכן הילכתא. אין משקין ושוחטין את המדבריות אבל משקין ושוחטין את הבייתות. אלו הן הבייתות הלנות בעיר. והמדבריות הלנות באפר. תנו רבנן אלו הן בייתות ואלו הן מדבריות כל שיוצאות ורועות בפסח ונכנסת ברביעה. בייתות כל שיוצאות ורועות חוץ לתחום ובאות ולנות בתחום. ר' אומר אלו ואלו בייתות הן ואלו הן מדבריות כל שיוצאות ורועות באפר ואינן נכנסות ביישוב לא בימות החמה ולא בימות הגשמים מי אית ליה מוקצה לר' והא בעא מיניה ר' שמעון בר' מר' פצעילי תמרה לר' שמעון מהו ואמר ליה אין מוקצה לר' שמעון אלא גרוגרות וצימוקין בלבד. איבעית אימא הני כגרוגרות וצימוקים דמי ואיבעית אימא לדבריו דר' שמעון קאמר וליה לא סבירי ליה ואיבעית אימא לדבריהם דרבנן קאמר להו לדידי לית לי מוקצה לדידכו אודי לי איזו מיהת דיוצאות בפסח ונכנסות ברביעה דבייתות הן אמרו ליה רבנן לא מדבריות הן. כתב רבינו יצחק פאסי זצ"ל לענין בייתות ומדבריות הכין סבירא לן כסתם מתני' וכדפריש תנא קמא דברייתא דאמר אלו הן מדבריות כל שיוצאות בפסח ונכנסות ברביעה בייתות כל שיוצאות ורועות חוץ לתחום ובאות ולנות בתוך התחום ור' דקאמר אלו ואלו בייתות הן ולית הלכתא כוותיה לא דקיימא לן הלכתא כוותיה אלא לגבי יחיד אבל לגבי רבים לא והוו להו מדבריות דאינן באות ולנות בתוך התחום מוקצות דלאו דעתיה עילוייהו דהא אינן באות בתוך התחום. והלך רבינו האלפסי אחר שיטתו שפסק לענין מוקצה כר' יהודה ביום טוב.
ובעל הדברות כתב בשם בעל הלכות מוקצה דרבנן וכיון דאיכא תרי לישנא חד אית ליה לר' שמעון מוקצה במדבריות וחד לית ליה עבדינן לקולא. ושוחטין את הביתות ומוקצה דאורייתא לחומרא ומדבריות כגרוגרות וצימוקין דמי ואסירות אפי' לר' שמעון כסתם מתני' דתנן אין משקין ושוחטין את המדבריות ובייתות אפי' לר' יהודה לא דמי לתורי דרידיא ועז לחלבה ורחל לגיזתה דאקצינה ודעתיה עליה. ומיהו רב אלפסי פסק כתנא קמא דהלכה כר' מחברו ולא מחביריו ומסתברא כר' דסתם דמתניתין כוותיה דגרסינן במשניות ובירושלמי בייתות כל שלנות בתוך התחום ומדבריות כל שלנות באפר בייתות כל שלנות בעיר סתם מתני' ומחלוקת דברייתא הוא הלכה כסתם מתני' וכן מצאתי בהלכות שלנו ובמשניות ובירושלמי עד כאן דבריו:
אין צדין דגים מן הביברין ביום טוב ואין נותנין לפניהן מזונות אבל צדין חיה ועוף מן הביברין ונותנין לפניהם מזונות רבן שמעון בן גמליאל אומר לא כל הביברין שוין זה הכלל כל המחוסר צידה אסור ושאינו מחוסר צידה מותר. היכי דמי מחוסר צידה אמר רב יוסף אמר רב יהודה אמר שמואל כל שאומרין הבא מצודה ונצודנו ואיפסקא הלכתא כרשב"ג. ואווזין ותרנגולין ויוני הודרוסיות אע"פ שאמר הבא מצודה ונצודנו מותרין לפי שבאין לכלובן בערב ולא (בעי לדברייא) [עבידי לרבויי] ומזונתן עליך אבל יוני שובך ויוני עלייה וצפרין שקיננו בטיפחין ובביראות אע"פ שבאין לכלובן לערב אסורין בלא זימון והצדן חייב. וחיה שקיננה בפרדס הסמוך לעיר כגון איל וצבי וכיוצא בהן אינה צריכה זימון ודווקא בברה אבל באימה צידה מעליא בעיא מערב יום טוב ולא מהנה בה זימון וכתב בעל הדברות בשם רבינו אפרים זצ"ל יוני שובך ויוני עלייה דמהני זימון דווקא בגוזלין קטנים דומיא דחיה שקיננה בפרדס דאוקימנא בברה אבל בגדולים לא מהני זימון דהא אמרינן הצדן חייב דהא פרחי ואזלי לעלמא. ולא איסתבר ליה דלא דמי לחיה דחיה צידה מעליה בעיא ואינה ניצודת אלא בטורח גדול ואינה ניטלת בלא צידה ומשמע מדקאמר צידה מעליא בעיא ולא קאמר בעיא צידה אבל יוני שובך ויוני עליה אע"ג דצדן חייב מהני בהן זימון דניטלין הן בלא צידה וצפור דרור הבא לזמן אותה מבעוד יום צריך לקצוץ אותה בכנפיה שלא תתחלף באמה. דתניא שוחטין מן הנגרין ביום טוב. פי' רבינו שלמה זצ"ל דהיינו ביברין אבל לא מן הרשתות ולא מן המכמורת ואוקומא רבי שמעון בן אלעזר אם מצאן מקולקלין מערב יום טוב בידוע שמערב יום טוב ניצודו ומותרין בא ומצאן מקולקלין ביום טוב בידוע שביום טוב ניצודו ואסורין. וספיקא פי' שאינו יודע מתי ניצודו הוה ליה כמי שנצודו ביום טוב ואסורין ואפסקא הלכתא כוותיה. ולענין יוני שובך תנן בית שמאי אומרים לא יטול אלא א"כ נענע מבעוד יום שאם לא זימנם אסורים משום מוקצה. ובית הלל אומרים עומד ואומר זה וזה אני נוטל ודיי לו לזמן בדבורא בעלמא. אמר רב נחמן בר אמי מחלוקת בבריכה ראשונה דבית שמאי גזרו דילמא אתי לאימלוכי ובית הלל סברי לא גזרינן אבל בבריכה שנייה דברי הכל עומד ואומר זה [וזה] אני נוטל.
וכתב בעל הדברות זצ"ל קשיא למתיבתא דקס"ד בריש פירקא דבית שמאי לית להו מוקצה והכא תרווייהו אית להו מוקצה ומסתברא דגוזלות כמדבריות נינהו שהן עשויין לפרוח בכ"מ וכגרוגרות וצימוקים דמי אבל מוקצה דפליגי ר' יהודה ור' שמעון איכא למימר לית להו ואסיקנא בית שמאי כר' יהודה ובית הלל כר"ש:

Siman 249

<b>דין ביקוע עצים ביו"ט ועצים המותרין להסיקן ביו"ט.</b>
תנו רבנן אין מבקעין עצים מן הקורות ולא מן הקורה שנשברה ביום טוב אין מבקעין לא בקורדום ולא במגל ולא במגירה ולא בקופיץ ואוקימנא למתניתין דחסורי מחסרא והכי קתני אין מבקעין עצים מן הקורות ולא מן הקורה שנשברה ביום טוב אבל נשברה מערב יום טוב מבקעין ולא בקורדם ולא במגל ולא במגירה אלא בקופיץ. ירושלמי נשברה מערב יום טוב מבקעין בשאין עליה תואר כלי אבל יש עליה תואר כלי אפי' נשברה מערב יום טוב אסור. לא בקורדום רב הונא בר שלמיא משמיה דרב אמר לא שנו אלא בנקבות שלו אבל בזכרות שלו מותר. איכא דמתני לה אסיפא לא בקופיץ רב הונא בר שלמיא אמר משמיה דרב לא שנו אלא בזכרות שלו אבל בנקבות שלו אסור פי' נקבות הוא הצד הרחב כעין שלועזין אשה וזכרות הוא הצד הקצר העשוי כעין הקרדומים שלנו.
והקשה הרב ר' אליעזר מטול זצ"ל היאך (יכול) [מותר] לבקע עצים אפי' בקופיץ הא ביקוע עצים [אב] מלאכה היא דאמרינן פרק כלל גדול האי מאן דסלית סולתי חייב משום טוחן ועוד הא אפשר לבקע מערב יו"ט והיכי שרי ביום טוב אפילו ע"י שינוי ותירץ יש לומר דלהכי התירו לבקע דכמו דדבר שאי אפשר היא דזמנין מימליך לעשות מאכל מה שלא היה בדעתו מאתמול. והרב ר' ישעיה זצ"ל תירץ האי דאמרינן מאן דסלית סלתי חייב משום טוחן דווקא כשיעשוהו אותן קיסמין דקין כדי להאחז בהן את האור אבל ביקוע עצים אינו אלא טירחא בעלמא אלא משום כבוד יום טוב התירו.
ואחי ר' בנימין נר"ו פירש דבקוע עצים אינה מלאכה דבחתיכת תלוש ליכא איסורא כלל דאמרינן חותמות שבכלים מתיר ומפקיע וחותך אחד שבת ואחד יום טוב ואפ"ה כיון דיכול לעשותה מערב יום טוב אין מבקיעין אלא בקופיץ דמאי דאפשר לשנויי משנינן ומאן דסלית סלתי דחייב משום טוחן היינו כשהוא מבקע עצים לצורך הרקב הנושר מהן שהוא כעין קמח ולא משום ביקוע מחייבו דמאי טחינה איכא בביקוע והוא אינו צריך לה אלא לביקוע עצים תדע דקאמר עלה דאי קפיד אמשחתא חייב משום מחתך הא לאו הכי לא מחייב אמחתך שאין בו אלא איסורא דרבנן וביקוע עצים מן הקורות הוא דאסרי משום מוקצה ואם נשברה מערב יום טוב שכבר הוכנה להסקה מותר. ר' אליעזר אומר נוטל אדם קיסם מלפניו לחצוץ בו שיניו ומגבב מן החצר ומדליק שכל מה שבחצר מוכן וחכמים אומרים מגבבה מלפניו ומדליק. א"ר יהודה אוכלי בהמה אין בהם משום תקון כלי פי' ומותר ליטול מהן קיסם לחצוץ בו שיניו. מביאין עצים מן השדה [מן המכונס] ומן הקרפף אפי' מן המפוזר. א"ר יהודה אמר שמואל אין מביאין עצים אלא מן המכונסין שבקרפף והא דתנן מן הקרפף אפי' מן המפוזר יחידאה היא. דתניא אמר ר' שמעון בן אלעזר לא נחלקו בית שמאי ובית הלל על המפוזרין [שבשדות שאין מביאין ועל המכונסין שבקרפף שמביאין ועל מה נחלקו על המפוזרין] שבקרפף ועל המכונסין שבשדות שבית שמאי אומרים לא יביא ובית הלל אומרים יביא. אמר רבא עלי קנים ועלי גפנים אע"ג דמכנפי ומותבי כיון דקא מדלי להוא זיקא ומבדר להו כמפוזרין דמי. ואי אנח מנא עליהון מאתמול שפיר דמי. אי זהו קרפף כל שהוא סמוך לעיר דברי ר' יהודה ר' יוסי אומר כל שנכנסין לו בפותחות ואוקימנא ר' יוסי לקולא קאמר אי אית ליה פותחות אפילו בתוך תחום שבת ואי הוי סמוך לעיר אע"ג דלית ליה פותחות. מתחילין בערמת התבן אבל לא בעצים שבמוקצה.
רבינו יצחק פאסי זצ"ל כתב אוקמא רב כהנא כר' יהודה דאית ליה מוקצה והאי דמתחילין בערימת התבן בתיבנא סריא דאית ביה (מוקצה) [קוצי] ולא עבדי לה אוצר.
ובעל הדברות זצ"ל כתב איכא לאוקמא כר' שמעון ובארזי ואשוחי דאפי' ר' שמעון מודה במוקצה מחמת חסרון כיס ואיכא לאוקמיה כר' יהודה דאית לי' מוקצה ובתיבנא סריא דאית ביה קוצי ולא סתמא הוא. אין נוטלין עצים מן הסוכה אלא מן הסמוך לה פי' לא בסוכות החג מיירי דעצי סוכה אסורין כל שבעה אלא בסוכה העשויה לצל בעלמא בפסח או בעצרת מאי שנא מן הסוכה דלא דקא סתר אהלא מן הסמוך לה נמי קא סתר אהלא אמר רב יהודה אמר שמואל מאי מן הסמוך לה מן הסמוך לדפנות ר' מנשיא אמר באיסורייתא. אמר רב יהודה עצים שנשברו מן הדקל בשבת אסור להסיקן למחר ביום טוב ואל תשיבני ביצה. פי' שר' יוחנן היה אומר שבת ויום טוב ביצה שנולדה בזה מותרת בזה ולפיכך היה אומר אל תשיבני ביצה כלומר אל תקשה עלי ממה שאני מתיר ביצה שנולדה בשבת ביו"ט מאי טעמא ביצה כיון דביומא חזיא לגומעה ולא קא שרי לה מר עד למחר מידע ידעי דבת יומא אסירא עצים [כיון] דלא חזו להסקה ביומיא אי שרי להו מר למחר אתו למימר דביומיא נמי שרי ואתמול משום דשבת הוה לא חזו להסקא דחייש שמא יעלה ויתלוש אבל למאן דאית ליה הכנה אסורין משום הכנה שאין שבת מכין ליום טוב וכן כתב רבינו יצחק פאסי זצ"ל. ועצים שנשרו מן הדקל בשבת אסור להסיקן ביום טוב משום הכנה דרבה וכן כתב הרב ר' אלעזר מטול זצ"ל בתוס' יום טוב. אמר ר' יוחנן עצים שנשרו מן הדקל לתנור כו' ותימה לר' יוחנן אפי' נשרו ביום טוב למה אסורין והלא סבירא ליה כר' שמעון.
ויש לומר דגזירה שמא יקצוץ כדאסרינן פירות הנושרין גזירה שמא יעלה ויתלוש וכגון דיש לדקל פירות. אמר רב מתנה עצים שנשרו מן הדקל לתנור ביום טוב מרבה עליהם עצים מוכנים ומסיקן ואע"ג דכי קא מהפך באיסורא קא מהפך כיון דרובא דהתירא נינהו בטלו ברובא ובהתירא קא מהפך ואע"ג דקיימא לן דאין מבטלין איסור לכתחילה הני מילי איסורא דאורייתא אבל איסורא דרבנן מבטלין ואע"ג דקי"ל כרב אשי דכל דבר שיש לו מתירין אפי' באלף לא בטיל ואפי' בדרבנן והני עצים הן מותרין למחר שהוא חול הני מילי דלא בטיל היכא דאית ביה לאיסוריה בעיניה אבל הכא לגבי עצים מיקלא קלי לאיסוריהו.

Siman 250

<b>דין ברירת פירות וקטניות והרקדת קמח.</b>
הבורר קטנית ביום טוב בית שמאי אומרים בורר אוכל אוכל ובית הילל אומרים בורר כדרכו בחיקו ובתמחוי אבל לא בטבלה ולא בנפה ולא בכברה רבן גמליאל אומר אף מדיח ושולה [פי' שולה אותו במים ומבררו]. תניא ארשב"ג בד"א כשהאוכל מרובה על הפסולת אבל הפסולת מרובה על האוכל דברי הכל נוטל את האוכל ומניח את הפסולת פסולת מרובה על האוכל דברי הכל נוטל את האוכל ומניח את הפסולת פסולת מרובה על האוכל פשיטא לא צריכה דנפיש בטירחא וזוטר בשיעורא. תנו רבנן אין מסננין את החרדל במסננת שלו ואין ממתיקין אותו בגחלת והתניא ממתיקין אותו בגחלת לא קשיא כאן בגחלת של מתכת כאן בגחלת של עץ פי' בגחלת של עץ אסור דשייך ביה כיבוי אמר ליה אביי לרב יוסף מאי שנא מבישרא אגומרי אמר ליה התם ליכא כיבוי הכא איכא כיבוי אמר רב יהודה אמר רב מודדת אשה קמח לעיסתה כדי שתטול חלתה בעין יפה ושמואל אמר אסור והא תנא דבי שמואל מותר אמר אביי השתא דאמר שמואל אסור ותנא דבי שמואל מותר שמואל הלכה למעשה אתא לאשמעינן פי' הלכה להורות לעשות מעשה אשמועינן דמורין לאיסור ואי עביד עביד. תנו רבנן אין שונין קמח ביום טוב משום ר' פפייס ור' יהודה בן בתירא אמרו שונין ושוין שאם נפל לתוכו צרור או קיסם שמותר לשנותו. דביתהו דרב יוסף הוות נהלה קמחא אגבה דמהולתא אמר לה חזי דאנא ריפתא מעלייתא בעינא ממך דביתהו דרב אשי הוות נהלה קמחא אגבה דפתורה אמר רב אשי הא דידן ברתה דרמי בר אבא היא ואי לא דחזאי בבית נשא לא הוות עבדה. כתב ר' אליעזר מטול זצ"ל בתוספותיו דהא דאמרינן שונין קמח ביו"ט בלא שינוי משמע דאמר ר' יוסף לדיביתהו אנא ריפתא מעליא בעינא ולא דמי לשפוד [שנרצף] דהתם לא דיי לבשר אע"פ שהוא עקום אבל הכא מקלקל ללחם אם הוא שחור. תניא בית שמאי אומר אין אופין פת עבה ביום טוב ובית הלל מתירין מאי פת עבה פת מרובה ואמאי קרי ליה פת עבה משום דנפישא בלישה ולאפות בפורני מותר אם יש לו אוכלין מרובין. והלכה כר' שמעון בן אלעזר דאמר אף ממלאת אשה את התנור פת מפני שהפת נאפה יפה בזמן שהתנור מלא ודוקא שפיה מלמעלה והוא קצר. תנן אין שוברין את החרס ואין חותכין את הנייר לצלות בו מליח ואין גורפין תנור וכירים אבל מכבשין. תני ר' חייא בריה דרב יוסף קמיה דרב נחמן ואם אי אפשר לו לאפות אלא אם כן גורפו מותר ומכשירין שאי אפשר לעשותן מערב יום טוב מותרין ביום טוב. דביתהו דר' חייא נפל לי אריחא בתנורא ביומא טבא אמר לה ר' חייא חזי דאנא ריפתא מעלייתא בעינא. כלומר גרוף את התנור שלא יחריך את הפת אמר ליה רבא לשמעיה טווי לי בר אווזא ואזדהר מחרוכא. אמר ליה רבינא לרב אשי אמר לן רב אחא מהוצל דמר שרקין ליה תנורא ביומא טבא פי' טחין בטיט סביב כיסוי התנור כדי שלא יצא חומו בעוד שהצלי בתוכו ותמיהא לי משום דהוה מגבל והוי תולדה דדש אמר ליה אנן ארקתא דפרת סמכינין פי' מן הטיט העומד בשפת הנהר אנו לוקחין שאין צריך גיבול דמגבל ועומד הוא. והני מילי דסיירי מאתמול פי' שהכינו מאתמול. אמר רבינא וקיטמא שרי פירשו הגאונים זצ"ל מפני שהאפר כמוכן דמי ואינו בר גיבול שאין כולו לקיימא אלא מתפרך הוא וחוזר ותוחח:

Siman 251

<b>דין השחזת סכין ביו"ט והשוחט אם מותר להראות סכינו לחכם:</b>
איבעיא להו מהו להראות סכין לחכם פי' הבא לשחוט ביום טוב מהו להראות סכין לחכם. רב מרי בר ביסנא שרי ורבנן אסרי.
ורבינו יצחק פאסי זצ"ל כתב בשם הלכות גדולות טעמא דמילתא דחיישינן דלמא אזלין חוץ לתחום לאחזיי. ובעל המאור ז"ל פי' שאין לגזור משום תחומין למאן דאמר תחומין דרבנן והטעם דראיית סכין כראיית (כבוד) [בכור] הוא שאין מעכבים את השחיטה ונראה כמתקן וכדן את הדין.
ורבינו שלמה זצ"ל פי' משום דאוושא מילתא ונראה כמי שדעתו למכור בשר באטלז ושנו חכמים אין משחיזין את הסכין אבל משיאה על גבי חברתה אמר רב הונא לא שנו אלא במשחזת של אבן אבל במשחזת של עץ מותר.
וכתב בעל הדברות דהכין הלכתא. דאיכא תרי לישני בגמרא ומסתברא כלישנא קמא לקולא דאמר של אבן אסור לחדדא אבל להעביר שמנונית מותר מכלל דבשל עץ אפי' לחדדה מותר ואיכא דמתני לה אמתניתין אין משחיזין את הסכין כלישנא קמא לא שנו אלא לחדדה אבל להעביר שמנונית מותר מכלל דבחברתה אפילו לחדדה מותר ומאן תנא בהשחזה אסור דלא כר' יהודה ותניא אין בין יום טוב לשבת אלא אוכל נפש בלבד ור' יהודה מתיר במכשירי אוכל נפש ואסיקנא הלכה כרבי יהודה ואפי' בשחזא של אבן מותר לחדדה ואין מורין כן מיהו לרבנן בהשחזה של עץ או על גב חברתה מותר לחדדה ומורין כן. אמר רב נחמיא בריה דרב יוסף הוה קאימנא קמיה דרבה והוה קא מעבר סכינא אפומא דדיקולא וכו' וחזיתי' לדעתיה לחדדה קא עביד והאי דלא קאמר לי משם דקסבר דהלכה כרבי יהודה כלישנא קמא ואין מורין כן וליתה ואמר אביי הוה קאימנא קמיה דמר והוה קא מעבר [סכיניה] אפומא דריחיא ואמרי ליה לחדדה קא עביד מר או להעביר שמנוניתא וחזיתיה לדעתיה דלחדדא קא עביד והא דלא קאמר לי משום דקסבר הלכה כר' יהודה כלישנא קמא ואין מורין כן כדי שלא יזלזלו אף במכשירין שאפשר לעשותן מערב יום טוב והני מילי דפסקא אגב דוחקא ופסק רבינו חננאל זצ"ל ורבינו יצחק פאסי אגב ריחיא או אגב דיקולא. אבל בשחיזת לא. וטעמא משום דאין מורין כר' יהודה כדפרשינין והיכא דלא פסקי אגב דוחקא שוויא מנא ואסור.
וקשיא לי אמאי נקיט סכין שעמדה לימא משחיזין סכין ביום טוב ומסתברא מתניתין איירי בסכין שנפגם אבל עמדה מותר לחדדה היכא דפיסקא אגב דוחקא דלא תקון הוא אפי' במשחזת דברי הכל והכי גרסי' אחד סכין שנפגם ואחד שפוד שנרצם באנו למחלוקת רבי יהודה ורבנן כו' והכי נוסחא דרבינו חננאל אבל נוסחי דרבוותא לא גרסינין הכי עד כאן לשון בעל הדברות.
ובעל המאור כתב אין משחיזין את הסכין וכו' אמר רב הונא לא שנו אלא במשחזת של אבן אבל של עץ מותר ואוקמינא למתני' דלא כר' יהודה מכלל דלר' יהודה מתיר במכשירי אוכל נפש מותר לחדדה אפי' במשחזת של אבן אלא שלא רצה הרב אלפסי ז"ל לפרסם זה הדבר משום דאסיקנא הלכה ואין מורין כן ולפיכך כתב בסכין שעמדה מותר לחדדה ודווקא אפומא דריחיא ואפומא דדיקולא ופירש רבינו שלמה זצ"ל אע"פ שמתמול שלשום התחילה לקלקל ולילך דלא הוה ליה לאסוקי אדעתיה מאתמול סבר לא צריכה אבל נפגמה מאתמול לא הוי שרי דמוכח קלקל שלה והוה ליה לחדדה מאתמול והני מילי דפסקא אגב דוחקא דאי לא טירחא יתירה הוא ואסור. ולי נראה היכא דלא פסקא כלל שוויא מנא הוא ואסור אפי' לר' יהודה שלא היה ר' יהודה מתיר [לעשות פחמים לעשות] כלי ברזל עד כאן דבריו.
ובתשובות הגאונים זצ"ל מצאתי וששאלתם אין משחיזין את הסכין ביו"ט הלכתא כשמואל דאסר בשל אבן או כסברא דרב יוסף ורבה. כך ראינו אע"ג דקא אמרינן במתני' אין משחיזין את הסכין וקאמר בשל אבן אסור בשל עץ מותר לית הלכתא כהדין לישני אלא מותר [להשחיז] את הסכין ואפי' בשל אבן ואפי' לחדדה כר' יהודה דמתיר במכשירי אוכל נפש ואמר אביי הוה קאימנא קמיה דמר והוה קא מעביר סכינא אפומא דריחיא (הלכך) לפיכך מן טעמים אלו מותר. וכן כתב רבינו ישעיה זצ"ל שאם נפגמה ביום טוב או עמדה מותר לחדדה כר' יהודה במשחזת [של אבן] כיון דלא הוה אפשר לעשותה מערב יום טוב. דרש רב חסדא ואיתימא רב יוסף אחד סכין שנפגם ואחד שפוד שנרצם פי' שנשבר חודו אשפינט"ר בלע"ז ואחד גריפת התנור באנו למחלוקת ר' יהודה ורבנן דתנן אין בין יום טוב לשבת אלא אוכל נפש בלבד ורבי יהודה מתיר במכשירי אוכל נפש מאי טעמא דתנא קמא אמר קרא הוא לבדו הוא ולא מכשיריו ור' יהודה אמר קרא לכם לכל צרכיכם ורבנן ההוא מיבעיא ליה לכם ולא לנכרים לכם ולא לכלבים ור' יהודה כתיב הוא וכתיב לכם ולא קשיא כאן במכשירים שאפשר לעשותן מערב יום טוב [כאן במכשירים שא"א לעשותן מעיו"ט] וכבר איפסקא הילכתא כר' יהודה דתנן אין משחיזין את הסכין וכו' ואמרינן מאן תנא דהשחזה עצמה אסור ואמר רב חסדא דלא כר' יהודה דתנן אין בין יום טוב לשבת אלא אוכל נפש בלבד ור' יהודה מתיר במכשירי אוכל נפש אמר ליה רבא לרב חסדא דרשינן משמך הלכה כר' יהודה אמר ליה [יהא] רעוא כל כי הני מילי מעלייתא תדרשו משמי.
ויש לפרש דווקא שנפגמה ביום טוב והא אמרינן אין מתקנין את השפוד ואין מחדדין אותו פי' רבינו שלמה זצ"ל דלא כר' יהודה אי נמי בנרצם מעיו"ט ודברי הכל וכן נראה בעיני דבנרצם מערב יום טוב קמיירי ואפי' לר' יהודה דאי כשנרצם ביום טוב ואי אפשר לעשותן לצלות בו מכשירי אוכל נפש הוא ומכשירי אוכל נפש שאי אפשר לעשותן מעיו"ט מותרין לעשותן ביו"ט וכן פי' בעל הדברות ז"ל אין מתקנין את השפוד ואין מחדדין כשנרצם מעיו"ט. והרב ר' זרחיה בעל המאור זצ"ל פי' כאן בשפוד של מתכת כאן בשפוד של עץ ודבר הלמד מעניינו (והאי אין מתקנין את השפוד ואין מחדדין אותו) [הכא תנינא לה גבי סכין של מתכת והתם] תנינן לה גבי אין מוציאין את האור לא מן העצים כו' ותקון שפוד של עץ הוא היא החליקתו בסכין ותיקונו וחידודו שוויא מנא הוא ואפי' ר' יהודה מודה. אמר רב יהודה אמר שמואל שפוד שנרצף אסור לתקנו ביו"ט ואע"ג דפשיט ליה בידיה כתב בעל המאור ז"ל שפוד של מתכת שנרצף [נמי] שוויא מנא [הוא] שהריצוף פחיסה וכפיפה כעין שבירה הוא וכדאמרינן התם דרציפינהו מצרף ואפילו ר' יהודה נמי מודה בזה ואע"ג דפליג ר' יהודה בשפוד הנרצם אין הנרצם דומה לנרצף שהנרצם הוא שנעקם במעט והוא הפוך מלשון צרם באזנו כאילו הוא נרצם אבל הנרצף הוא שנכפף לגמרי ומשום הכי מודה ביה ר' יהודה שאסור לתקנו ואע"ג דמיפשיט בידיה.
ובעל הדברות זצ"ל כתב אית דמפרשי משום טירחא דלא צריך ומסתברא אפי' לר' יהודה קאמר וכגון שנרצף מערב יום טוב ואשמעינן אע"ג דפשיט ליה בידיה אסור ואי נמי אסור לתקנו בקורנס קאמר אבל בידו מותר עד כאן דבריו
ולי נראה שאסור לתקנו משום דהוי כמתקן מנא ואפי' אם נרצף ביום טוב ואפי' לר' יהודה שהרי הוא יכול לצלות בו בעודו כפוף ועקום. אמר רב יהודה אמר שמואל שפוד שצלו בו בשר אסור לטלטלו ביום טוב רב מלכיו ואיתימא רב אדא בר אהבה אמר שומטו ומניחו בקרן זויות אמר רב חייא בר אשי אמר רב והוא שיש עליו בשר [רבינא אמר אע"פ שאין עליו בשר] מידי דהוי אקוץ ברשות הרבים וכן הלכתא. תנו רבנן אין נופחין במפוח ביום טוב אבל נופחין בשפופרת ואין מתקנין את השפוד ואין מחדדין אותו ואין פוצעין את הקנה לצלות בו מליח אבל בוצעין את האגוז במטלת ואין חוששין שמא תקרע:

Siman 252

<b>דין כסוי דם חיה ועוף ביו"ט ובהמה שיש בה חלק לנכרי מהו לשוחטה ביום טוב והשוחט בהמה בשדה באיזה עניין הותרה לו הבאתה לביתו ובכור שנפל לבור מהו להעלותו ביום טוב.</b>
אמר רב שחט צפור מערב יום טוב אין מכסין דמו ביום טוב ואם שחטו ביום טוב ואין לו עפר מוכן מערב יום טוב פלוגתא דבית שמאי ובית הלל דתנן השוחט חיה ועוף ביו"ט בית שמאי אומרים יחפור בדקר ויכסה ובית הלל אומרים לא ישחוט אלא אם כן היה לו עפר מוכן.
כתב בעל הדברות הא מתניתין [דהשוחט] גרסינן לה בבחירתא בית שמאי לקולא ובית הלל לחומרא והכי דייקא והלכתא כבית הלל. ובההיא דמסלקין את התריסין ביו"ט דבית שמאי אוסרין ובית הלל מתירין אמרינן מוחלפת השיטה. ומאי דקשיא להו לרבוותא הא דפרכינן וליכסייה בדקר נעוץ וליכסייה באפר כירה ממתניתין פריך ליכסייה בדקר נעוץ לבית שמאי ובאפר כירה לבית הלל דלבית שמאי אין מכסין באפר כירה ולבית הלל לא בדקר נעוץ לכתחלה ואי נימא מסיפא פריך דקתני אם שחטו אין מכסין את דמו והכי גרסינן (בסיפא) [בספרינו] הא מדקתני אם שחטו אין מכסין את דמו מכלל דבאית ליה עסקינן ולא גרסינן (רישא) [השאר] ומתני' דהשוחט דווקא הואיל ותנן לה בבחירתא הכי ומקולי דבית שמאי ומחומרי דבית הלל היא והא דמסלקי את התריסין נמי דקיימא לן כבית הלל דהתירו סופן משום תחילתן הלכה היא אלא דבית שמאי ובית הלל מחלפין שיטתן והחמירו בית הלל בכ"מ ולא החמירו בתריסין [משום טעמא] דהתירו סופן משום תחילתן:
ירושלמי שאם אתה אומר לא יחזיר אף הוא אינו פותח וליפתח אף הוא ממעט בשמחת יום טוב ורבינו חננאל זצ"ל וכל המפרשים זצ"ל כתבו וקבעו הלכה כב"ה לחומרא בהשוחט ובתריסין לקולא. ורב אלפס הכי פסק ורבוותא קמאי הכי סבירי להו אבל רבינו יעקב זצ"ל פי' מוחלפת השיטה ממתני' דהשוחט ולא דייקא לן דכל מה דבבחירתא דווקא עד כאן דברי בעל הדברות זצ"ל.
ובעל המאור כרבינו יעקב זצ"ל סבירי ליה והי לך לשונו השוחט חיה ועוף ביו"ט בית שמאי אומרים יחפור בדקר ויכסה אוקמוהו רבה ורב יוסף בהשוחט שבא לימלך ומדרמינן לקמן מתני' אהדדי ואמר ר' יוחנן מוחלפת השיטה איתהפכי לן מתניתין דהשוחט חיה ועוף והוו להו כבית הלל לקולא. דאי אחזרת תריסין קאי ר' יוחנן לומר שהיא המוחלפת לא מתרצי [מתניתין] משום דקשיא דבית שמאי אדבית שמאי השתא ומה הכא דשובכו מוכיח עליו מחמרי בית שמאי גבי חזרת תריסין שאין [שם] שום צד היתר אלא שהתירו סופן משום תחילתן דלא ליתי לאימנועי משמחת יום טוב נמצא שכל טעם ההיתר נתלו בשמחת יום טוב בלבד ולא בדבר אחר לא כל שכן שהיה לו להחמיר אלא ודאי מתני' דהשוחט הוא המוחלפת והוו להו בית שמאי לחומרא ובית הלל לקולא בשמחת יום טוב וכל המשניות כולן כאחת והיינו דאמרינן לקמן וליכסייה בדקר נעוץ דלית ליה וארישא דברייתא קאי דקתני אין שוחטין אותו ביום טוב על מה אין שוחטין ישחוט ויחפור בדקר נעוץ כבית הלל אלמא דמתני' דהשוחט היא המוחלפת ואי אתה יכול לומר דאסיפא דברייתא קאי דקתני ואם שוחטו מדמסקינן בה והא מדקתני סיפא אם שחטו אין מכסין את דמו מכלל דעד השתא מרישא דברייתא קא מקשי ליה מכל זה למדנו דמתניתין דהשוחט היא המוחלפת ואע"ג דמתני לה בבחירתא גבי קולי דבית שמאי שיבושא הוא דאישתבשא ליה מתני' להתנא דהתם כי היכי דאשתבשא ליה מתניתא לתנא דהכא ועל תלמוד ערוך שבידינו אנו סומכין ופלוגתא דרבה ורב יוסף קיי"ל כרב יוסף בשל סופרים [הלך] אחר המיקל וסוגין בכולה מסכת דחיישינן לאימנועי משמחת יום טוב ולאימלוכי לא חיישינן כהאי דתניא בית הלל אומרים מוליכין זה אצל זה והרב אלפסי לא חשש לכתוב מכל זה כלום ואנו תמיהין עליו היאך פסק בחזרת תריסין כבית הלל לקולא וכתב מתני' דהשוחט כצורתה בלא חילוף ובגמרא רמינן להו אהדדי ומתרצינן ומהפכינן חדא מקמי חבירתא עד כאן דברי בעל המאור:
ומודין בית שמאי ובית הלל שאם שחט שיחפור בדקר ויכסה אמר רב זריקא אמר רב יהודה והוא שיש לו דקר נעוץ מבעוד יום והא קא עביד כתישה אמר רב חייא בר אשי אמר רב בעפר תיחוח.
כתב בעל הדברות זצ"ל מהכא משמע דאפי' בעפר תיחוח צריך דקר נעוץ מבעוד יום ולכתחלה משום הכנה ואם אין לו דקר נעוץ אינו יכול לכסות אלא באפר כירה. ואע"ג דקא עביד גומא כיון דבשבת פטור אבל אסור הכא דשחט [משום] שמחת יום טוב מותר לכתחלה:
ואפר כירה מוכן הוא. אמר רב יהודה אמר רב לא שנו אלא שהוסק מערב יום טוב אבל ביום טוב אסור ואם ראוי לצלות בו ביצה מותר. ירושלמי בשלא שחט אבל שחט מוטב שיטול מאפר שהוסק ביום טוב ולא יחפור בדקר ויכסה והקשה רבינו תם ז"ל דהכא משמע לבית שמאי שהאפר ראוי לכסות ובפרק כסוי הדם אמרי בית שמאי אין מכסין אלא בעפר ובית הלל אומרין מצינו אפר שנקרא עפר שנאמר ולקחו לטמא מעפר שריפת החטאת ותירץ דחילוק יש בין אפר הנעשה מן העצים ובין אפר שנעשה מן האוכלין דאפר עצים מגדל צמחים ואפר אוכלין אינו מגדל צמחים:
הכניס עפר לגינתו ולחורבתו מותר לכסות בו אמר רב יהודה מכניס אדם מלא קופתו עפר ועושה בה כל צרכו דרש מר זוטרא משמיה דמר זוטרא רבה והוא שייחד לו קרן זויות. וכוי אין שוחטין אותו ביו"ט ואם שחט אין מכסין את דמו ואפי' באפר מוכן ובאפר כירה. וטעמא משום דמאן דחזי דמכסי ליה לדמיה ביום טוב אתי למימר מין חיה הוא דאי ספק הוי לא הוי מטריחי ליה רבנן לכסויי לדמיה מספק ואתי למישרי תרבא דידיה אבל לערב במוצאי יו"ט מכסין את דמו אם רישומו ניכר השוחט אותו בחול צריך לכסות את דמו דמספיקא אמרי ליה רבנן טרח וכסי ולא חיישינן דילמא אתי למישרי תרבא דידיה. תני ר' חייא לא כוי בלבד אמרו אלא אפילו שחט בהמה חיה ועוף ונתערבו דמן זה בזה אסורין לכסותו ביום טוב. אמר ר' יוסי בר יאשין לא שנו אלא בשאין יכול לכסותן בדקירה אחת אבל יכול לכסותן בקדירה אחת מותר דלא גזרינן בדקירה אחת אטו שתי דקירות:
ובהמה חציה של נכרי וחציה של ישראל מותר לשוחטה ביום טוב. ואם שחט בהמה בשדה לא יביאנו במוט ובמוטה דהוי עובדין דחול אבל מביאה בידו אברים אברים. בכור שנפל בבור ר' יהודה אומר ירד מומחה ויראה אם יש בו מום יעלה וישחוט ואם לאו לא ישחוט ור' שמעון אומר כל שאין מומו ניכר מערב יום טוב אין זה מן המוכן. האי בכור בבעל מום משתעי והכי קאמר אם יש בו מום קבוע יעלה וישחוט ור' שמעון דקאמר כל שאין מומו ניכר מערב יום טוב לא משום מוקצה קא אסר ליה דלית ליה מוקצה אלא משום דהוה ליה כדן את הדין ביום טוב ואוקימנא בגמרא דברואין מומין ביום טוב קא מיפלגי ר' יהודה סבר רואין מומין ביום טוב ור' שמעון סבר אין רואין מומין ביום טוב ופסקי רבוותא דהלכתא כר' שמעון דאמרינן אמי וורדינאה חזי בוכרא דבי נשי הוי סבר דלא למיחזי ביומא טבא אתו ואמרו ליה לר' אמי אמר ליה שפיר עביד דלא חזי. איני והא ר' אמי הוה חזי ר' אמי מאתמול הוי חזי וביומא טבא שיולי הוה משאיל היכי הוו עובדא כי הא דההוא גברא דאייתי בוכרא קמיה דרבא אפניא אדמעלי יומא טובא והוה יתיב רבא וקא חייף רישיה. בהדי חייף רישיה דלי עיניה וחזייה למומיה אמר ליה זיל האידנא ותא למחר כי אתא למחר אמר ליה אימא לי איזי גופא דעבודא היכי הוה אמר ליה מנחן לשערי בהך גיסא דהוצא בהדי דעייל רישיה פרטי לשפתיה אמר ליה ודילמא את גרמת ליה א"ל לא ומנא תימרא דגרמא אסור דתניא כל מום לא יהיה בו מניין שלא יגרום לו על ידי דבר אחר שלא יביא בצק או דבילה ויניח על גבי האוזן כדי שיבא הכלב ויטלנו ת"ל כל מום אמר מום ואמר כל מום:
ובעל הדברות כתב הלכה כר' שמעון דהוו לה כגרוגרות וצמוקים:
תניא אותו ואת בנו שנפלו לתוך הבור מעלה את הראשון על מנת לשוחטו ושוחטו והשני עושה לו פרנסה במקומו בשביל שלא ימות דברי ר' אליעזר ר' יהושע אומר מעלה את הראשון על מנת לשחטו ואינו שוחט וחוזר ומעלה את השני רצה זה שוחט רצה זה שוחט. תוספתא רצה לשחוט רצה שלא לשחוט אחד מהם הרשות בידו. בהמה שמתה לא יזיזנה ממקומה מעשה ושאלו את ר' טרפון עליה ועל החלה שנטמאת ונכנס לבית המדרש ושאל אמרו לא יזיזם ממקומם. אוקמי זעירא בבהמות קדשים וטעמא דבהמות קדשים שאינה ראויה לקבורה היום וגם אין מאכילין אותה לכלבים הא בחולי שריא במסוכנת ודברי הכל ואפילו לר' יהודה דפליגי ר' יהודה ור"ש בשלא היתה מסוכנת מאתמול אבל מסוכנת מאתמול דעתיה עליה אפילו ר' יהודה מודה. ובעל המאור כתב בהמה שמתה לא יזיזנה ממקומה כתב עליה הרב אלפסי תרגמא זעירי בבהמת קדשים הא דחולי שריא ובמסוכנת. ובסוף מס' שבת מייתינן ליה להא דזעירא למיפשט מיניה דזעירי כר"ש סבירי ליה והרב אלפסי פסק גבי יו"ט כר' יהודה הלכך אפילו במסוכנת [דחולין] לא יזיזנה ממקומה לטעמו של רב אלפסי וקשיא דידיה אדידיה ואית דגרסי הכא במאי עסקינן במסוכנת ודברי הכל כלומר בבעלי חיים אפי' ר' שמעון מודה שאסורין במסוכנת מאתמול אפי' ר' יהודה מודה שהיא חשיבא כמיתה. לא נחלקו אלא בחולה מאתמול ומיתה בשבת או ביו"ט ויש בזה [מעט] סמך לדברי הרב האלפסי זצ"ל ואנו אין אנו גורסין אלא הכא במאי עסקינן במסוכנת כלומר ובמסוכנת היא מחלוקת ר' יהודה ור' שמעון (והתם) [וסתם] מתני' כר' שמעון אליבא דזעירי אבל אליבא דר' נחמן דאמר גבי יום טוב סתם לן תנא כרבי יהודה איכא למימר דלא מוקים לה בבהמת קדשים ואע"ג דקתני עליה ועל החלה שנטמאת מעשה שהיה כך היה ולא אמרינן מה חלה דקדישא אף בהמה דקדישא וסתם מתני' דלא כר' שמעון ואיכא למימר [לעולם] רב נחמן אליבא דזעירי מוקים לה בבהמת קדשים הא דחולין שרא. ומגו דאשתראי בשבת אשתראי ביום טוב דליכא מידי דבשבת שרי וביום טוב אסור כמו שבארנו ודאמרינן דסתם לן תנא ביום טוב כר' יהודה במוקצה הבא מאליו בשבת כמו בקוע עצים מן הקורות ומן הקורה שנשברה ביום טוב [וכל כיוצא בו שהוא הוא המוקצה שאסור ביום טוב] ואין אנו חוששין אם סתם לן תנא ביום טוב כר' (יהודה) [שמעון]. שמאחר שהיא מותר בשבת גם ביום טוב מותר ולזו הסברא דעתינו נוטה עד כאן דברי בעל המאור ויש מפרשין ודברי הכל אמר בריה דרב יוסף ואמר אמימר משמיה דרבה:

Siman 253

<b>דין אם מותר למרוט הנוצה שעל בית השחיטה ביו"ט והפשטת בהמה ונתינת עור לפני הדורסים ומליחת חלבים.</b>
מצאתי בדברי הגאונים זצ"ל שאסור למרוט הנוצה שבבית השחיטה כשרוצה לשחוט את העוף ביום טוב דהכי משמע בבכורות פרק הלוקח בהמה מן הנכרי דתנן התם ר' יוסף בן משולם אמר השוחט את הבכור עושה מקום בקופיץ מיכן ומיכן ותולש את השיער ומפרש בגמרא דכנגדו ביום טוב מותר ומסיק טעמו משום דעוקר דבר מגדולו כלאחר יד הוא אבל בעופות אסור למרוט הנוצות דאינו כלאחר יד כדאמרינן התם בהדיא דבעוף אורחא הוא למורטו ויש לדקדק קצת התר משום דכמו שמתיר עוקר דבר מגדולו משום יום טוב הואיל והוי כלאחר יד כמו כן מותרות נמי במריטות העוף משום יום טוב הואיל והויא ליה מלאכה שאינה צריכה לגופה ופטור עליה דקיימא לן כר' שמעון דאמר מלאכה שאינה צריכה להתיר כדרכו למאן דפטר במלאכה שאינה צריכה לגופה והעולם נהגו בו איסור עד כאן לשון הגאונים זצ"ל וכן כתב בעל היראים זצ"ל שאסור דאורחא הוא במריטה ועוד דהא אפשר לשחוט בלא מריטה ורבינו ישעיה זצ"ל מתיר שאין בו איסור כלל וטעמיה משום דקיימא לן כרבי שמעון במלאכה שאינה צריכה לגופה.
שאל רבינו אפרים זצ"ל ב"ר יצחק זצ"ל את רבינו יואל הלוי זצ"ל למה אנו מפשיטין את הבהמה ביו"ט לישקלי בברזי פי' קוץ או קנה כלומר לא יפשיט אותה כדרכה כדאמרי' בפרק כל כתבי הקודש דאיסורא דאורייתא הוא וליכא למימר התירו סופן משום תחילתן דלא אמרינן הכי אלא באיסור דרבנן כדמוכח בביצה דאותן שלשה דברים שהתירו סופן משום תחלתן הם אסורים מדרבנן והפשט איסור מלאכה דאוריתא הוא. והשיב לו דהכא דלא שרי אלא בברזי בשבת היינו טעמא משום דלצורך הלילה עבידא. דפסח אינו נאכל אלא בלילה ולא דחינין אסורא דאורייתא לעשות בשבת לצורך הלילה אבל אם היה לצורך היום כגון הפשט בלא ברזא אפי' ר"ש מודה בהא דמפשיטינן עד החזה בלא ברזא הואיל דצורך גבוה הוא דוחה שבת וה"ה ליום טוב דצורך אוכל נפש דוחה יום טוב ומותר להפשיט הפשט גמור עד כאן תשובתו.
ורבינו שלמה זצ"ל פירש בברזי בחתיכות קטנות ודומה לו מעיקרא משכא קרו ליה והשתא אברזין:
בית שמאי אומרין אין נותנין את העור לפני הדריסה ולא יגביהנה אא"כ יש עליו בשר ובית הלל מתירין והלכה כבית הלל ודוקא בעור בהמה שנשחטה ביו"ט וטעמא דהתירו סופו משום תחילתו שהוא אחד משלשה דברים שהתירו סופן משום תחילתן תאנא ושוין שמולחין עליו בשר לצלי אמר אביי לא שנו אלא לצלי אבל לקדירה לא. תנן התם אין מולחין את החלבים ואין מהפכין בהם משום ר' יהושע אמרו שוטחין ברוח על גבי יתידות ולית הלכתא כוותיה:

Siman 254

<b>דין האיך נמנין על הבהמה לשוחטה כדי לחלקה ביניהם והבא ליטול בשר מבית הטבח ומהו לשקול בשר ביום טוב בכף מאזנים או ביד והוא הדין לשאר אוכלין ומהו לילך אצל החנוני ליטול ממנו יין או שאר אוכלין.</b>
אין נמנין על הבהמה בתחילה ביום טוב אבל נמנין עליה מערב יום טוב ושוחטין ומחלקין ביניהם מאי אין נמנין רב יהודה אמר שמואל אין פוסקין דמים על הבהמה לכתחלה ביום טוב היכי עביד פירוש אם הוצרך ליקח בשר ביום טוב ולא פסק דמים מאתמול אמר רבא מביא שתי בהמות ומעמידן זו אצל זו ואומר זו כזו פירוש ושוחט אחד מהן ביום טוב והאחרת מניח [למחר]. וכמו שמוכרין האחרת למחרת (לאחר כן) נותנין לו מאותו ששחט ביו"ט תניא נמי הכי לא יאמר אדם לחבירו הריני עמך בסלע הריני עמך בשתים אבל אומר הריני עמך למחצה לשליש ולרביע והא דאמרינן שוחטין ומחלקין ביניהם פי' רבינו שלמה זצ"ל דוקא בלא גורל כגון שהן מוותרין זה לזה אבל אם מקפידין אם יקח חבירו מנה יפה וצריכין גורל אסור כדתנן בפ' שואל מפיס אדם עם בנו ועם בני ביתו ואמרינן עלה בגמרא עם בניו ועם בני ביתו אין עם אחר לא מאי טעמא כדרב יהודה אמר שמואל דאמר רב יהודה אמר שמואל בני חבורה המקפידים זה על זה עוברין משום מדה משום משקל משום מנין משום לווין ופורעין ביום טוב. לא יאמר אדם לטבח מכור לי בדינר בשר אבל שוחט והן חולקין ביניהן היכי עביד כי הא דבסורא אמרי תריטא ופלגי תריטא בפומבדיתא אמרי חילקא ופלגי חילקא בנרש אמרי אוזיא ופלגי אוזיא בנהר פקוד ובמתא מחסיא אמרי רביעא ופלגא רביעא. ר' יהודה אומר שוקל אדם בשר כנגד כלי או כנגד קופיץ וחכמים אומרים אין משגיחין בכף מאזנים כל עיקר. [מאי כל עיקר]. אמר רב יהודה אמר שמואל אפי' לשומרו מן העכברים אמר רב אידי בר אבין והוא דתליא בתריטא ר' חייא ושמעון ב"ר היו שוקלין מנה כנגד מנה ביום טוב כמאן לא כר' יהודה ולא כרבנן דאי כר' יהודה כנגד כלי אין מידי אחרינא לא. ואי כרבנן הא אמרי אין משגיחין בכף מאזנים כל עיקר. אינהו דעבדי כר' יהושע דתניא ר' יהושע אומר שוקלין מנה כנגד מנה ביו"ט. אמר ר' יוסף הלכה כר' יהושע הואיל ותנן בבכורות כוותיה דתנן כל פסולי המוקדשין נשחטין באיטלן ונמכרין באיטלן ונשקלין בליטרא. חוץ מן הבכור ומן המעשר שהנאתן לבעלים ופסולי המקדש הנאתן למקדש ושוקלין מנה כנגד מנה בבכור אמר ליה אביי ודלמא לא היא עד כאן לא קאמר ר' יהושע התם אלא משום דליכא בזיון קדשים אבל הכא דאיכא בזיון קדשים לא אי נמי עד כאן קאמרי רבנן התם אלא משום דלא מחזי דקא עביד עבידן דחול אבל הכא דמחזי דקא עביד עבידן דחול לא. פסק רבינו יצחק [אלפסי] זצ"ל הא דר' חייא ור"ש דהוו שקלי מנה כנגד מנה ביו"ט לא קי"ל כוותייהו אלא כרבנן דאמרי אין משגיחין בכף מאזנים כל עיקר וכן כתב [בעל] הדברות זצ"ל דליתא לדר' חייא ור"ש דקיי"ל כרבנן אבל רבינו ישעיה זצ"ל פסק כרבי יהושע חדא דרבי חייא ור"ש קאמרי כוותיה ועוד רב יוסף פסקה הלכתא כוותיה וסיעתיה ממתני' דבכורות ואע"ג דאביי דחה לההיא סייועא נהי דדחיה דלא מצי לאיסתיועי מהתם דאיכא למימר דלא דמי אבל על מימרא דפסק הלכה כר' יהושע לא פליגי וכל שכן שדבריו הן כעין דחייה דאיכא למימר דלא דמי אבל פשיטא דמילתא משמע דכי היכי דשרי בבכור שרי נמי ביום טוב ואדחיי לא סמכינן. וכן מצאתי לגאון אחר שפסק כרבי יהושע. אמר רב יהודה אמר שמואל טבח אומן אסור לשקול בשר ביד פי' לוקח הליטרא בידו אחת ובידו האחרת הבשר ולכוין המשקל דהוו עובדין דחול אי נמי לוקח הבשר בידו ולכוון כמה הוא שוקל [ירושלמי מפני שידו כליטרא]. ואמר ר' יהודה אמר שמואל אסור לשקול הבשר במים פי' בכלי שיש בו שנתות ובעלית המים הוא מכוון משקלו.
ואחי ר' בנימין פי' ממלאין מים בגיגית או ביורה וכלי אחד צף על פני המים [בתוך הגיגית או ביורה ונותנין הבשר באותו הכלי הצף על פני המים] ולפי כובד משקל הבשר הכלי שוקע במים. והכלי מסומן מבחוץ עד כאן לליטרא או לשני לטרות לפי [מה] שהוא שוקע במים ולפי מנהג משקל המקום. ובזה הענין מפורש במעשה בן סירא כשאמר לו נבוכדנצר ליתן לו משקל ראם זהב אמר לו באיזה פלס ומאזנים יעלה הראם והיאך ישקלו כנגדו הזהב והשיב לו בן סירא להכניס הראם בתוך הספינה גדולה וכפי מה ששוקעת במים עם הראם כך ישקעוה במים עם הזהב. אמר רב חייא בר אמי אמר רב אסור לעשות בית יד בבשר פירוש לעשות [בו] נקב בבשר כדי לאחוז בו משום דהוי עובדין דחול אמר רבינא ובידא שרי. אמר רב הונא מותר לעשות סימן בבשר כי הא (דרבא) [דרבה] בר רב הונא מחתך לה אתלת קרנתא:
אומר אדם לחנווני מלא לי כלי זה אבל לא במדה רבי יהודה אומר אם היה הכלי של מדה לא ימלאנו מאי אבל לא במדה אמר רבא לא יזכור לו שם מדה אבל כלי המיוחד למדה ימלאנו.
כתב בעל הדברות [ז"ל] כלי המיוחד למדה ימלאנו דדרכא דאינשי דמקרבא חמרא במנא דכיילא ושתו. אומר אדם לחבירו תן לי ביצים [ואגוזים] במניין שכן דרך בעל הבית להיות מונה בתוך ביתו תנן התם הולך אדם אצל רועה הרגיל אצלו ואומר לו תן לי גדי אחד או טלה אחד אצל טבח הרגיל לו ואומר לו תן לי (כף) [כתף] אחת או ירך אחד אצל פטם הרגיל אצלו ואומר לו תן לי תור אחד או גוזל אחד אצל נחתום הרגיל אצלו ואומר לו תן לי ככר אחד או גלוסקא אחת. אצל חנווני הרגיל אצלו ואומר לו תן לי עשרים ביצים חמשים אגוזים עשרה רימונים אתרוג אחד ובלבד שלא יזכיר לו סכום מקח ר' שמעון בן אלעזר אומר ובלבד שלא יזכיר לו סכום מניין רבינו שלמה זצ"ל פי' סכום מקח דמים ורבינו יצחק פאסי זצ"ל פי' סכום מקח כגון שיש לו עליו כסף לא יאמר לו תן לי בכסף ויש לך עלי כסף אחר הרי לך בידי שני כספים וסכום מנין לא יאמר לו הרי יש לך בידי חמשים אגוזים תן לי חמשים אחרים יהא לך בידי מאה.
וכתב בעל הלכות גדולות דוקא חנווני ישראל אבל חנווני נכרי במידי דאיתיה במחובר אי נמי כגון קמחא דאיכא למימר דאוטחין ביו"ט או בא מחוץ לתחום או ביצים דאיכא למימר דאתילדא ביומא טבא אסור למשקל כדגרסינן נכרי שהביא דורן לישראל אם יש באותו מין במחובר לקרקע אסור והוא הדין לדבר שנעשה בו איסור מלאכה האסורה לישראל.
ובעל הדברות ז"ל כתב מסתברא דאפי' חנווני נכרי קאמר דאי משום טחינה הוי ראוי לכוס ולית ביה מוקצה כדאי' פ"ק דחולין ואפילו הפת שנאפת בשבילו התירו הגאונים למיכל היכא דליכא לחוש שמא ירבה בשבילו ובשביל שנאפה בעצי מוקצה ליכא דלא אמרינן יש שבח עצים בפת אלא באיסורי הנאה ומשום ביצים דאיתילידו ביומא טבא לא חיישינן דלא איתחזיק איסורא אבל במחובר חיישינן דאיתחזיק איסורא ומההיא ליפתא דאתאי למחוזי שמעינן נמי שלוקחין מחנווני נכרי וכבר הקדמתי בזה בערוגת שבת הלכה קי"ב:

Siman 255

<b>דין מליחת בשר ביו"ט ומליגת הראש והרגלים.</b>
אמר רב יהודה אמר שמואל מולח אדם כמה חתיכות בבת אחת ואע"פ שאינו צריך אלא לחתיכה אחת רב אדא בר אהבה מערים ומלח לה גרמא גרמא פי' לאחר שמלח חתיכה אחת היה אומר החתיכה האחרת עריבה עלי עד שהיה מולח את כולם פירוש אחר לרבינו גרשום זצ"ל גרמא אגרמא וכתב ר' בנימין אחי זצ"ל אי קשיא לך לפי' ראשון והלא הערמה אסורה יש לומר דהתירו סופו על ידי הערמה משום תחלתו שאם לא תתיר לו פן ימנע מלשחוט:
תנו רבנן מולגין את הראש ואת הרגלים ומהבהבין אותן באור אבל אין טופלין אותן בחרסית ולא באדמה ואין גוזזין אותן במספרים ואין גוזזין את הירק בתספורת שלו אבל מתקנין את הקורנס ואת העכביות ומסיקין ואופין בפורני פי' אם היה לו אוכלין מרובין וצריך לפת הרבה ומחמין חמין באנטיכי ואין אופין בפורני חדשה שמא תיפחת. כתב רבינו ישעיה זצ"ל בשם ר' שמעון קיירא זצ"ל הא דאמרינן מולגין את הראש ואת הרגלים דווקא ראש ורגל אבל גדיא כוליה לא מולגין דאפשר לאשלוחיה משכיה.
ובעל הדברות כתב דלא דייק דהא ראש ורגל נמי אפשר לאשלוחינהו אלא מנהגא נקט ובאתרא דנהיגי בגדיא כוליה נמו שרי.
מצאתי בשם רב כהן צדק זצ"ל על מליגת הראש וגדי ועוף במים רותחים ששאלתם סתמתם דבריכם ולא פירשתם מה שהוצרך לכם לשאול אם ביום טוב או בחול אם ביום טוב מותר שנאמר אך אשר יאכל לכל נפש וגו' ושנינו מולגין את הראש ואת הרגלים ומהבהבין אותן באור זו היא הלכה ואם בחול הוצרך לכם ומשום איסור והיתר שאלתם הרוצה למלוג כך יעשה ירתיח מים ביורה וישפכם על הגדי או ישפכם לכלי אחר ויתן את הגדי לתוכו אבל לא יתן את הגדי בתוך יורה רותחת ואם נתנו תוך יורה רותחת יש בו איסור חלב ואיסור דם מפני שהלכה רווחת הוא כלי ראשון מבשל ונעשה כמי שנתבשל חלבו ודמו ובדבר הזה יום טוב וחול שוין משמע מדברי הגאון זצ"ל דאין חילוק בין מליגת הראש והרגל למליגת כל הגדי וכן נראה בעיני שמותר למלוג את כולו שהעור של גדי רך ואחרי מליגתו הרי הוא כבשר והא דנקט ראש דאורחייהו בהכי טפי בין בגדי הרך בין בשור גדול ומה שכתב הגאון ז"ל ירתיח מים ביורה וישפכם על הגדי צריך עיון דמשמע בירושלמי דעירוי ככלי ראשון ומשפט העירוי תמצא בערוגת שבת הלכה פ"ו:

Siman 256

<b>דין מהו לדוך תבלין ולשחוק תבלין ומלח ביו"ט.</b>
תנן התם בית שמאי אומרים תבלין נידוכין במדוך של עץ ומלח בפך ובעץ הפרור ובית הלל אומרים תבלין נידוכין [כדרכן] במדוך של אבן והמלח במדוך של עץ ופסקי רבוותא דפלפלין לא בעי שינוי ומסתייעי מהא דאמרינן רב ששת שמע קול בוכנא אמר האי לאו מגויה דביתאי היא ואקשינן ודילמא אצלויי אצלוי ודקו ומתרצינן שמעי דהוה צול קליה ודילמא תבלין היא תבלין נבוחי אנבח קלייהו והא דאמר ליה רב לרב אחא בר דלא כי דייקת אצלי אצלויי ודוק אוקמהו רבוותא במילחא דמלח בעי שינוי וכן הא דתנן שלשה דברים רבי אלעזר בן עזריה מתיר וחכמים אוסרין פרתו היתה יוצאה ברצועה שבין קרניה ומקרדין את הבהמה ביום טוב ושוחקין את הפלפלין בריחיים שלהם וחכמים אוסרין כתב עלה בעל הדברות דווקא בריחיים שלהם דהוא אסור דהוי כטחינה ותניא אין טוחנין ואין בוררין וכו' אבל במדוך של אבן פלפלין בריחיים שלהן אסור דקא עביד עובדין דחול משמע דסבירא ליה דפלפלין כתבלין דמי:

Siman 257

<b>דין פירות שירדו עליהן גשמים לטלטלן מגג אל גג או לכסותן בכלים מפני הדלף.</b>
משילין פירות דרך ארובה ביום טוב אבל לא בשבת אמר רב נחמן לא שנו אלא באותו גג אבל מגג לגג לא ואפילו גגותיהן שוין תנא לא ישלשלם בחבל ולא יורידם בסולמות ומכסין את הפירות בכלים מפני הדלף וכן כדי יין וכן כדי שמן אמר עולא אפילו אומרא דליבני ורבי יצחק אמר פירות הראוין ורבי יצחק לטעמיה דאמר ר"י אין כלי ניטל אלא לדבר הניטל בשבת ופסקו הגאונים דליתא לדר' יצחק. ונותנין כלי תחת הדלף בשבת תניא נתמלא הכלי שופך ושונה ואינו נמנע. וגרף של רעי ועביט של מימי רגלים מותר להוציאן לאשפה וכשמחזירו נותן לתוכו מים ואפילו בפני עצמו מותר להוציאו דההיא עכברתא דאישתכח באספרמקי דרב אסי ואמר להו ניקטהו בצוציתא ואפקוה:

Siman 258

<b>דין בהמה וכלים כרגלי הבעלים או כרגלי הרועה ורגלי השואל ומהו לקרד או לקרצף הבהמה ביו"ט.</b>
השואל כלי מחבירו מערב יום טוב הרי הוא כרגלי השואל ואע"ג דרגיל האי דשאיל מיניה מימר אמר דילמא משכח אינש אחרינא ושאיל מיניה. המוסר בהמתו לבנו או לרועה הרי הוא כרגליו אוקימנא לה בשני רועים דלא ידעינן לאיזה רועה ימסור אותו אבל ברועה אחד הרי הוא כרגלי הרועה. שלשה דברים רבי אליעזר בן עזריה מתיר וחכמים אוסרין. פרתו היתה יוצאה ברצועה שבין קרניה ומקרדין את הבהמה ביום טוב. ושוחקין את הפלפלין בריחיים שלהן רבי יהודה אומר אין מקרדין את הבהמה ביום טוב מפני שהוא עושה חבורה אבל מקרצפין וחכמים אומרין אין מקרדין אף לא מקרצפין. תנו רבנן איזהו קירוד ואיזהו קרצוף קרוד קטנים ועבדי חבורה קרצוף גדולים ואין עושין חבורה ושלש מחלוקת בדבר תנא קמא סבר לה כרבי שמעון דאמר דבר שאין מתכוון מותר וקירוד אע"ג דעביד חבורה שרי וכ"ש קירצוף דלא עביד חבורה ור' יהודה סבר דבר שאין מתכוין אסור הלכך קירוד עביד חבורה אסור קירצוף דלא עביד חבורה מותר ורבנן סבירא ליה כר' יהודה דאמר דבר שאין מתכוון אסור וגזרי קירצוף אטו קירוד. אמר רבא אמר רב נחמן הלכה כר' שמעון ועוד שהרי ר' אליעזר בן עזריה מודה לו:
כתב רבינו ישעיה זצ"ל ומקרדין את הבהמה ביום טוב ואי קשיא הא קא תליש שיער המחובר והוי תולדה דגוזז ואמאי קפדי רבנן אחבורה טפי מגזיזה ויש לומר כיון דאין דרך בני העולם לגזוז בהמה גסה אין איסור גזיזה נוהג בהן ולא דמי לאדם שדרכו לגזוז. וקשיא לי אמאי שרינן למיעבד כל כי האי טירחא ביום טוב לתקן הבהמה השתא להעלותה מן הבור אסור וזה היאך מותר.
ומצאתי בירושלמי וחכמים אומרים אין מקרדין שלא יבואו לידי חבורה ולא מקרצפין שלא יבואו לידי תלישה:

Siman 259

<b>דין מהו לכחול את העינים ביו"ט.</b>
בעא מיניה רב אשי מאמימר מהו לכחול את העין ביום טוב היכא דאיכא סכנה כגון רירא דמא דמעתה וקדחה ותחילת אוכלא לא קא מיבעיא לי דאפילו בשבת שרי. כי קא מיבעיא לי סוף אוכלי ופצוחי עינא אמר ליה אסור וכן הלכתא והני מילי מישראל אבל מנכרי שרי כן פסק רבינו יצחק פאסי זצ"ל אבל רבינו ישעיה זצ"ל פסק שמותר לכחול את העין אפילו סוף אוכלא ופצוחי עינא משום דקיימא לן כרבי יהודה במכשירין שאי אפשר לעשותן מערב יום טוב ומלכם לכל צרכיכם שרי להו דחד טעמא אית להו. קדחא פירוש מלשון כי אש קדחה ורבינו גרשום זצ"ל גריס קרחה מלשון וקרח בלילה. אמימר שרא למיכחל עינא ביום טוב שני של ראש השנה דסבירא ליה כנהרדעאי דאמרי שתי קדושות הן לית הלכתא כוותיה דקי"ל דקדושה אחת הן מהא שמעינן דביום טוב שני של גליות מותר:

Siman 260

<b>דין מהו לעשות פתילה ביו"ט ומהו לכבות את הנר מפני דבר אחר או לכבות את הבקעת שלא יתעשן הבית או הקדרה.</b>
אין פוחתין את הנר מפני שהוא עושה כלי ואין עושין פחמין ואין חותכין את הפתילה לשנים. רבי יהודה אומר חותכה באור לשתי נרות מאי שנא בסכין דלא דקא מתקן מנא באור נמי קא מתקן מנא תני ר' חייא חותכה באור בפי שתי נרות פירוש רבינו שלמה זצ"ל כגון שצריך לשתיהן והכי איתא בירושלמי אמר ר' נתן בר אבא אמר רב מוהטין את הפתילה ביום טוב [מאי] מוהטין אמר רב חנינא בר שלמיא משמיה דרב עדויה חשיכה פירוש היא ראש הפתילה הנעשית פיחום ואינה מאירה יפה. תנא בר קפרא ששה דברים נאמרו בפתילה שלשה להחמיר ושלשה להקל. להחמיר אין גודלין אותה לכתחילה ביום טוב. ואין מהבהבין אותה באור. ואין חותכין אותה לשנים. להקל ממעכין אותה ושורה אותה בשמן. וחותכין אותה באור בפי שתי נרות. בעא מיניה אבא בר מרת מאביי מהו לכבות את הנר ביום טוב מפני דבר אחר פירוש תשמיש המטה שאסור לשמש לאור הנר אמר ליה אפשר בבית אחר. אין לו בית אחר מאי. אפשר לעשות מחיצה. אין לו דבר לעשות מחיצה מאי. אפשר לכפות עליו כלי. אין לו כלי לכפות עליו מאי. אמר ליה אסור. איתיביה אין מכבין את הבקעת בשביל לחוס עליה ואם בשביל שלא יתעשן הבית או שלא תתעשן את הקדירה מותר פי' והכא נמי משום הנאתו יהא מותר לכבות את הנר אמר ליה ההיא ר' יהודה היא דאמר לכם לכל צרכיכם כי קאמינא אנא לרבנן. כתב עלה רבינו יצחק פאסי זצ"ל כיון דאביי ואמימר וכן רבה כולהו דחי להא מתניתין ואוקמוה כר' יהודה למימרא דלאו הלכתא היא ושמעינן מינה דלית הלכתא כי הא מתניתין אלא אסור לכבות את הבקעת בין [לחוס עליה ובין] שלא תתעשן הבית בין שלא תתעשן הקדרה הכל אסור ויש מפרשין שרבינו יצחק סמך לפסוק כן על הא דאמרינן הלכה כר' יהודה במכשירי אוכל נפש ואין מורין כן.
ורבינו ישעיה זצ"ל פסק שמותר לכבות את הבקעת כדי שלא תתעשן הבית והקדרה ומותר לכבות את הדליקה משום איבוד ממון דקיימא לן כר' יהודה במכשירין שאי אפשר לעשותן מערב יום טוב. עולא איקלע לבי ר' יהודה קם שמעיה זקף שרגא פי' הגביה פי הנר שלא יהא השמן נמשך אחר הפתילה כדי שיכבה מהר והיה בליליה יום טוב איתיביה רב יהודה לעולא הנותן שמן בנר חייב משום מבעיר והמסתפק ממנו חייב משום מכבה פי' גם זה עשה גרם כיבוי שהטה הנר לאחוריו והיה סבור שברשותו היה אמר ליה לאו אדעתאי. אמר רב יהודה וקינסא שרי. רבינו שלמה זצ"ל פי' עדויי חשוכה ולא איסתבר ליה לרבינו ישעיה זצ"ל דאם כן היה מוהטין את הפתילה ורבינו יצחק פאסי זצ"ל פי' אבוקה שהיא עשויה בחתיכות עצים קטנים אם נוטל ביום טוב מאותם העצים שלא אחזה בהן האור שרי. וכן פי' רבינו ישעיה זצ"ל. בעא מיניה אביי מרבה מהו לכבות את הדליקה ביום טוב. היכא דאיכא סכנת נפשות לא קא מיבעיא לי דאפילו בשבת שרי כי קא מבעיא לי משום איבוד ממון מאי אמר ליה אסור וכבר כתבנו שרבינו ישעיה מתיר:

Siman 261

<b>דין חליבת בהמה ביום טוב.</b>
שאלו לפני רבינו שמחה משפירא זצ"ל מהו לחלוב ביו"ט כיון דלא אפשר לחלוב מאתמול והשיב אסור לחלוב ביו"ט אע"ג דלא אפשר לחלוב מעיו"ט כדאי' פרק חרש דדוקא לינק דהוא מפרק כלאחר יד התירו ודוקא במקום צערא אבל לחלוב [כדרכו] אפי' במקום צערא ביום טוב אסור ואמרינן פרק חביות דוקא לתוך הקדרה מותר אבל לתוך הקערה אסור ומה שאסרו אותו גזירה משום משקין שזבו כמו ביצה שנולדה. בעא מיניה אביי מרבה מהו לגבן אמר ליה אסור ומאי שנה מלישה התם לא אפשר הכא אפשר. והא אמרי נהרדעאי גבינתה בת יומא מעליה הכי קאמר אפי' גבינתה בת יומא מעליה:

Siman 262

<b>דין חיוב שמחה ברגל ואפי' ביום שאחר הרגל:</b>
תנו רבנן חייב אדם לשמח את ביתו ברגל שנאמר ושמחת בחגיך במה משמחן ר' יהודה אומר אנשים בראוי להם ונשים בראוי להם אנשים בראוי להם ביין ונשים בראוי להם תני ר' יוסף בבבל בבגדי צבעונין. בארץ ישראל בבגדי פשתן המגוהצין. תני ר' יהודה בן בתירא אומר בזמן שבית המקדש קיים אין שמחה אלא בבשר שנא' וזבחת שלמים ואכלת שם עכשיו שאין בית המקדש קיים אין שמחה אלא ביין שנאמר ויין ישמח לבב אנוש וגו'.
כתב בעל היראים ז"ל למדנו שכל שמחה הראויה לאדם וכל דבר המשמחו חייב אדם לעשות ברגל בכל דבר שלבבו מוצא שמחה וקורת רוח באכילה ושתיה וטיול וכל דבר ששמחה היא לו חייב לעשות. וכשם שחייב לשמוח בעצמו כך חייב לשמח אשתו בניו ובנותיו ובני ביתו כדכתיב ושמחת בחגיך אתה ובנך ובתך וכשם שחייב לשמח בניו ובני ביתו כך חייב לשמח את אחרים עמו כדכתיב והלוי אשר בשעריך והגר והיתום והאלמנה אשר בקרבך אמר הקב"ה ארבעה בני בתים יש לי לוי וגר ויתום ואלמנה. וארבעה בני בתים יש לך בנך ובתך ואמתך ועבדך אם אתה משמח את שלי אני משמח את שלך וכן בעזרא הוא אומר לכו אכלו משמנים ושתו ממתקים ושלחו מנות לאין נכון לו וגו'. ושנו חכמים ההלל והשמחה שמונה מלמד שאדם חייב בהלל ובשמחה בכבוד ביום טוב אחרון של חג כשאר כל ימות החג. ותניא והיית אך שמח לרבות לילי יום טוב האחרון לשמחה אתה אומר לרבות לילי יום טוב האחרון או אינו אלא לרבות לילי יום טוב הראשון מרבה אני לילי יום טוב האחרון שיש שמחה לפניו ומוציא אני לילי יום טוב הראשון שאין שמחה לפניו.
וכתב בעל היראים ז"ל ומהאי טעמא מרבינן שאר לילי ימים טובים כי יש שמחה לפניהם. ועוד כתב לפי שמצינו בחג שבועות שכתוב בו שמחה דכתיב בפרשת ראה ושמחת לפני ה' אלהיך וגו' ובחג הסוכות כתיב ושמחת בחגיך אבל בחג המצות לא כתיב שמחה ויש לומר שאנו למידים בגזירה שוה חמשה עשר חמשה עשר מחג הסוכות או יש לומר מדכתיב שלשה רגלים תחוג לי בשנה למדנו מצות חגיגה בחג ומדכתיב ושמחת בחגך למדנו שכל שיש חגיגה יש שמחה מצאתי באגדה למה לא נכתב שמחה בחג המצות לפי שבו טבעו המצרים בים וקשה איבודן של רשעים לפני המקום שהוא חס על בריותיו ולפיכך נכתבו שתי שמחות בחג הסוכות אחת לעצמו ואחת לחג המצות. ואפילו מוצאי יום טוב צריך אדם לשמוח ולמעט בהספד ובתענית. דכתיב אסרו חג בעבותים אמרה תורה עשו איסור לחג וכתיב בעזרא וביום עשרים וארבעה לחודש הזה נאספו בני ישראל בצום ובשקים וגו' ובירושלמי דע"ז מפרש למה לא עשו כן בעשרים ושלשה שהרי חול היה במוצאי החג הסוכות משום בריה דמועדא פי' יום שלאחר המועד קרי בריה דמועדא הוא יום אסרו חג כמו שפרשנו ועל כן נהגו שלא ליפול על פניהן (הן) ביום אסרו חג ולא לומר וידוי ואבינו הרחמן אם חל בשני או בחמישי. ואם ח"ו נפטר בו מת נהגו לומר צדוק הדין ביחד שלא כדרך הספד ורבינו ישעיה זצ"ל כתב במסכת חגיגה פרק אין דורשין ומותרין בהספד ותענית ורמינהו מעשה ומת אלכסא בלוד ובאו כל ישראל לסופדו ולא הניחן ר' טרפון מפני שיום של עצרת היה יום טוב סלקא דעתא אלא יום טבוח לא קשיא כאן ביו"ט שחל להיות באמצע שבת פי' אסור בהספד וכאן ביום טוב שחל להיות אחר השבת מיכן מוכיח שאסור להתענות במוצאי חג שבועות אפי' בזמן הזה דהא ר' טרפון בימי חורבן הוה. וכבר פירשנו שגם שאר ימים טובים שוין בזה מדברי קבלה כמו שמפורש בעזרא ואולי יש להקל ולהתיר מפני שאנו עושים יו"ט שני ימים ואין לשנות המנהג הפשוט בישראל. ובערוגת שבת תמצא מבוארין קצת מדברי יום טוב לפי שדינן קרוב זה לזה כמו ששנינו אין בין יו"ט לשבת אלא אוכל נפש בלבד:
הערוגה השמינית מהודרת בענין סדר עצרת ובכללה הלכות ימים טובים לכבוד ולתפארת הממולא בתאר השבלים הטובות העולות כתימרות מור ולבנה מוקטרים הלכות שבעה ועשרים וסימנם והי"ו לאותות ולמועדים

Siman 263

<b>הערוגה התשיעית סדר תענית</b>
<b>דין ארבע צומות.</b>
תניא אמר ר' שמעון ארבעה דברים היה ר' עקיבה דורשן ואף אני דורשן ואין אני דורש כמותו. דכתיב כה אמר ה' צום הרביעי וצום החמישי וצום השביעי וצום העשירי יהיו לבית (ישראל) [יהודה] לששון ושמחה. צום הרביעי זה ט' בתמוז שבו הובקעה העיר שנאמר ברביעי בתשעה לחדש ויחזק הרעב בעיר וגו' ומאי קרי ליה רביעי רביעי לחדשים. צום החמישי זה תשעה באב שבו נשרף בית אלהינו ומאי קרי ליה חמישי חמישי לחדשים. צום השביעי זה שלשה בתשרי שבו נהרג גדליה בן אחיקם ומאי קרי ליה שביעי שביעי לחדשים. צום העשירי זה עשרה בטבת שבו סמך מלך בבל על ירושלים שנאמר ויהי דבר ה' אלי בשנה התשיעי בחדש העשירי בעשור לחדש לאמר בן אדם כתוב לך את שם היום ואת עצם היום הזה סמך מלך בבל על ירושלים וגו' ומאי קרי ליה עשירי עשירי לחדשים. ואין אני אומר כן אלא צום העשירי זה חמשה בטבת שבו באה השמועה לגולה שהוכתה העיר שנאמר ויהי בשתים עשרה שנה לגלותינו בעשירי בחמשה לחודש בא אלי הפליט מירושלים לאמר הוכתה העיר (ירושלים) ונראין דברי מדבריו שאני אומר על ראשון ראשון ועל אחרון אחרון והוא אומר על ראשון אחרון ועל אחרון ראשון אלא שאני מונה לסדר פורעניות והוא מונה לסדר חדשים ואע"פ שר' שמעון ור' עקיבה שוין בצום הרביעי שהוא בתשעה בתמוז לפי הפסוק מכ"מ אנו מתענין בשבעה עשר בתמוז כדתנן חמשה דברים אירעו [את אבותינו] בשבעה עשר בתמוז וחמשה בתשעה באב. בשבעה עשר בתמוז נשתברו הלוחות. ובטל תמיד. והובקעה העיר בשנייה. ושרף אפוסטמוס את התורה והעמיד צלם בהיכל. בתשעה [באב] נגזר על אבותינו שלא יכנסו לארץ ישראל. וחרב בית בראשונה ובשניה. ונלכדה ביתר. ונחרשה העיר. ובשלש צומות הללו כגון שבעה עשר בתמוז וצום גדליה ועשרה בטבת מתפללין ואומרים סליחות ואומרין י"ג מדות ונופלין על פניהן שחרית ומנחה ואומרים ברכת כהנים שחרית ומנחה וקורין בתורה בפרשת כי תשא ויחל משה. כהן קורא [ויחל משה] עד אשר דבר לעשות לעמו ולוי (קורא) מדלג וקורא פסל לך. וישראל קורא אחריו על הסדר ואין מפטירין בנביא כדרך שאר תענית יתרון ג' צומות הללו על שאר תעניות ששאר תעניות מתפללין במנחה כשאר ימים [ואין קורין בתורה] ואין אומרים ובא לציון ובשלש תעניות הללו אומרים במנחה ובא לציון וקורין בתורה כסדר שחרית.
ויש מקומות שנוהגין בשבעה עשר בתמוז לקרות הפרשה על הסדר ויחל משה וכל הענין בלי דילוג כלל לפי שבו בפרק נעשה העגל ונשתברו הלוחות והוא מעין המאורע על כן נהגו שלא לדלג בקריאת התורה בו ביום.
ומצאתי בשם רבינו סעדיה גאון זצ"ל שמשבעה עשר בתמוז עד תשעה באב הן הימים האמורין בדניאל שהתענה שלשה שבועים ויש נזהרין בהן שלא לוכל בשר ושלא לשתות יין כדכתיב ובשר ויין לא בא אל פי וסוך לא סכתי. ויש אומרים שאותו הימים היו בניסן וכן מוכיח בעניין שאחר הפסוק הזה [כדכתיב] ובשר ויין לא בא אל פי וסוך לא סכתי עד מלאת שלשת שבועים ימים אחריו כתיב וביום עשרים וארבעה לחדש הראשון וגו'. וכתיב בענין מן היום הראשון אשר נתת את לבך להבין ולהתענות וגו'. מכל מקום הימים האלו עלולים הן ואין להרבות בהן מיני שמחות. והימים הללו שמשבעה עשר בתמוז עד תשעה באב קטב מרירי שולט וצריך אדם ליזהר שלא להלך בין חמה לצל וצריך להזהיר למלמדי תינוקת שלא להכות לתלמידיהן בימים הללו מארבע שעות עד תשע ביום. כדאי' במדרש איכה. ועל שאנו עסוקין בהלכות תענית ובענין שריפת התורה כתבנו זה לזכר על מה שאירע בימינו על רוב עונותינו אשר גרמו לנו ונשרפה תורת אלהינו בשנת חמשת אלפים וב' שנים לבריאת עולם ביום ששי פרשת וזאת חקת התורה כעשרים וארבעה קרונות מלאים ספרי תלמוד והלכות והגדות נשרפו בצרפת כאשר שמענו לשמע אוזן וגם מן הרבנים שהיו שם שמענו שעשו שאילת חלום לדעת אם גזירה היא מאת הבורא והשיבו להם ודא גזירת אוריתא ופירושו ביום ו' זאת חקת התורה היא הגזירה ומאותו היום ואילך קבעוהו היחידים עליהם להתענות בו בכל שנה ושנה ביום ששי של פרשת זאת חקת התורה ולא קבעוהו לימי החודש תהא אפרה עלינו לכפרה (כאשה) [כעולה] על מוקדה וערבה לבני יהודה כמנחתה הקריבה כהילכתה. כן תעלה אזכרתה ויקיים [האל] עלינו קרא דכתיב וערבה לה' מנחת יהודה [וירושלים] כימי עולם וכשנים קדמוניות ויקיים עלינו ועל כל ישראל עמו את הטובות ואת הנחמות הכתובות על ידי נביאיו לקבץ גליותינו כאמור ובא לציון גואל ולשבי פשע ביעקב וגו' וקרא דכתיב וגלות החל הזה (לכם) [לבני] ישראל אשר כנענים עד צרפת וגלות ירושלים אשר בספרד ירשו את ערי הנגב [וכיר"א]:

Siman 264

<b>ענין ת"ב. דין אם מותר לכבס ולרחוץ מר"ח אב עד התענית:</b>
תנן התם משנכנס אב ממעטין בשמחה. שבת שחל תשעה באב להיות בתוכה אסורין לספר ולכבס אמר רב נחמן לא שנו אלא לכבס וללבוש אבל לכבס ולהניח מותר רב ששת אמר אפי' לכבס ולהניח אסור והלכתא כרב ששת. ודוקא עד התענית אסור אבל לאחר התענית מותר. שלח ר' יצחק בר יעקב בר גורי' משמיה דר' יוחנן אע"פ שאמרו כלי פשתן אין בהם משום גיהוץ אסור ללבשן בשבת שחל תשעה באב להיות בתוכה.
ירושלמי. אמר רב אחא בשם ר' אבהו תשעה באב שחל להיות בשבת שתי שבתות מותרות פי' שבת ראשונה מותר לספר ולכבס שהרי אין מתענין בה שנדחה לאחר השבת שבת שנייה מותרות שאין איסורו אלא עד התענית. שאל הרב ר' יקר זצ"ל מלפני רבינו קלונימוס מרומא זצ"ל מאימתי צריך אדם לימנע מלרחוץ קודם תשעה באב קודם ראש חדש או מראש חדש עצמו. והשיב מראש חודש עצמו שנאמר חגה חדשה ושבתה אבל קודם ראש חדש יכול לרחוץ בו ביום ועוד [שאל לו] אם יזדמן לאבל בר מינן ששלמו לו ל' יום (אפי') יום אחד או שני ימים (קודם ראש חדש או) לאחר ראש חדש לאלתר באותו שבת שחל תשעה באב להיות בתוכה אם מותר לרחוץ בזמנו או אם יש לו להמתין עד אחר תשעה באב והשיב אם יזדמן לו סוף דבר לאחר ראש חודש לאלתר אסור לרחוץ עד שיעבור תשעה באב שאין לך אבילות גדולה מזו שחרב בית אלהינו ודמיא לזה כדאמרינן במס' תענית לגבי אבל שתכפוהו אבילות זה אחר זה אם הכביד שערו מיקל בתער ומכבס כסותו במים אלמא בחמין אסור הכא נמי כתכפוהו אביליו דמי ואסור ברחיצה עד לאחר תשעה באב. ועוד שאל לפניו אם יזדמן לאשה נדה לרחוץ מטומאתה קודם תשעה באב אם מותרת ברחיצה ואם לאו והשיב אשה נדה שיזדמן לה לרחוץ מטומאתה באלו הימים מותרת לרחוץ על ידי פושרין ולטהר בימי מקוה שהיא מתעסקת לטהר עצמה לבעלה ומשום פריה ורביה הקילו לה כי ההיא דאמור רבנן גדולה פריה ורביה לפני הקב"ה יותר מבנין בית המקדש שנאמר חדש יהיה בלבנון ושנים חדשים בביתו ועוד שהרי אינו אסור בתשמיש המטה אלא תשעה באב בלבד אבל קודם תשעה באב מותר:

Siman 265

<b>דין סעודת ערב תשעה באב שחל בחול.</b>
ערב תשעה באב לא יאכל אדם שני תבשילין לא יאכל בשר ולא ישתה יין אמר רב יהודה אמר שמואל לא שנו אלא משש שעות ולמעלה פי' לאחר חצות אבל משש שעות ולמטה מותר. ואמר רב שמואל לא שנו אלא בסעודה המפסיק בה אבל בסעודה שאינו מפסיק [בה] מותר פי' אפי' אחר חצות אוכל בשר ושותה יין אם אינה סעודה המפסקת ואם אכל קודם חצי היום אפי' בסעודה המפסיק אוכל בשר ושותה יין ואינו נמנע וכן הלכתא.
ומצאתי בשם הר"ר אביגדור כהן צדק זצ"ל אפי' לביבות או מקרוני מבושלים עם גבינה נקראין שני תבשילין ומסתבר כוותי' דכל שני דברים מבושלין ואפי' בצל וגבינה או בצל וביצה קרואין שני תבשילין כדאמרי' התם אפי' סילקא ואריזה ואפי' דג וביצה שעליו. תנא אבל אוכל הוא בשר מליח ושותה יין מגתו בשר מליח כמה רב חנינא בר כהנא אמר כל זמן שהוא כשלמים יין מגיתו עד כמה כל זמן שהוא תוסס וכמה תסיתו שלשה ימים א"ר יהודה אמר רב כך היה מנהגו של ר' יהודה בר אלעאי ערב תשעה באב מביאין לו פת חרבה במלח ושורה אותו במים ויושב בין תנור וכיריים ואוכלה ושותה עליה קיתון של מים ודומה כמי שמתו מוטל לפניו. יש מן החכמים שטובלין פיתן באפר בסוף סעודת ערב תשעה באב והכי איתא במס' תענית ירושלמי רב מן דהוה אכיל כל צרכיה הוה טביל פיתתיה וצבע בקיטמא ואמר זו היא עיקר סעודת ערב תשעה באב לקיים מה שנאמר ויגרס בחצץ שיני הכפישני באפר. ובסעודה המפסקת בה אין מסובין על השלחן ואין מזמנין זה עם זה אלא כל אחד ואחד מברך לעצמו ויושבין בעגמת נפש כאבלים. והגאון רבינו יצחק זצ"ל היה נוהג לאכול ערב תשעה באב ביצה אחת דרך אבילות.
ומצאתי בשם הר"ר אביגדור כהן צדק זצ"ל שקבל מרבו ר' שמחה משפירא זצ"ל שבערב תשעה באב אין ממתינין זה לזה בסעודה אלא הקודם יבצע כדי שלא יתחייבו בזימון. שאלו לגאונים ז"ל יחיד שקיבל עליו תענית שני וחמישי כל ימות השנה ואירע ערב תשעה באב להיות בשני כיצד הוא עושה והשיבו לסעוד פעמיים אי אפשר מפני הנדר אלא סועד פעם אחת טרם יבא השמש דקיימא לן כמאן דאמר מתענין לשעות והמתענה לשעות מתפלל תפילת תענית וצריך להתפלל מנחה ואחר כך סועד. ואע"ג דאמרי' כל תענית שלא שקעה עליו חמה לאו שמיה תענית. הני מילי בשאר תענית אבל בערב תשעה באב ובערב יום הכיפורים שאי אפשר להשלים מתענה לשעות ואחר כך סעיד במדרש איכה ר' יהודה בן בתירה אזל לנציבין בערובא צומא רבא אתא ריש כנישתא לזמוניה אמר ליה כבר אכלי ופסקי לי אמר ליה אשגח עילווי דלא לימרי אינשי ההוא לא אשגח עלוי אזל עמיה ובסיפא אמרי אכל מן כל עיגול חד פתית ואכל מן כל תבשיל חד פס ושתה מן כל קסט חד כוס מיכן כתב הגאון זצ"ל דכל תענית שפוסק סעודתו מבעוד יום חוזר ואוכל ושותה עד שיבוא השמש:

Siman 266

<b>דין סעודת ת"ב או ערב ת"ב שחל בשבת וכן שבת שחל בו ט' באב מה הן בתשמיש המטה.</b>
תנו רבנן תשעה באב שחל להיות בשבת וכן ערב תשעה באב שחל להיות בשבת אוכל ושותה כל צרכו ומעלה על שלחנו אפי' כסעודת שלמה בשעתו מצאתי בדברי הגאונים זצ"ל תשעה באב שחל להיות בשבת או במוצאי שבת רבינו הגדול ר' יצחק בר' יהודה זצ"ל בין מנחה לערבית בסעודה המפסקת בוצע על שתי ככרות ומיסב על השלחן כבשאר שבתות והולך נעול בבית הכנסת מפני כבוד השבת וכשאומרין ברכו חולץ ויושב לארץ ורבינו משולם זצ"ל אינו מזמן בשבת בליל תשעה באב אלא יושב בדד ומברך לעצמו וכתב הרב ר' יקר זצ"ל זה מנהג ראיתי באישפירה בשבת שחל תשעה באב להיות בה או ערב תשעה באב בסעודה המפסקת אינו אוכלין בשר כל עיקר כי אם ביצים ופירות ויושבין על השלחן מפני כבוד השבת אבל בשאר ימות החול אפי' ביצים אינם אוכלין הפירושים כי אם לחם צר ומים לחץ ויושבין בין תנור לכירים ונוהגין לומר צדקתך צדק במנחה והיה פליאה בעיני אבל אסור להרהר אחריהם כי כולו מחמדים. ובמגינצא אין אומרים צדקתך צדק במנחה וכשבאין לבית הכנסת הרוצה להחמיר על עצמו נכנס יחף לבית הכנסת וקצת הרבנים המשמרים משום כבוד שבת נכנסין במנעליהון. ושליח צבור לעולם יורד יחף לומר ברכו משום טירוף תפלה. ושאר כל העם חולצין לאחר ברכו שאין מקבלין אבילות משום כבוד שבת.
ואני יקר שאלתי מרבינו קלונימוס מרומי זצ"ל איך מנהג רבותינו שברומי לנהוג בשבת שחל תשעה באב או ערב תשעה באב שחל בתוכה אם אוכלין בשר ושותין יין בסעודה המפסקת ואם צריך לשנות שולחנו או לא והשיב לי אם חל תשעה באב להיות בשבת או באחד בשבת מתירין הגאונים ז"ל לאכול בשר ולשתות יין בסעודה המפסקת משום כבוד שבת ואין צריך לשנות שולחנו בשבת. ובלבד שיש לו לישב בדאבת נפש שלא לנהוג בשמחה. וכך אמרו חכמים תשעה באב שחל להיות בשבת וכן ערב תשעה באב שחל להיות בשבת אוכל ומעלה על שולחנו אפי' כסעודת שלמה בשעתו והא מתניתא לא מיירי אלא בסעודה המפסקת שאם תאמר בסעודת שבת שאוכלין קודם שש שעות מיירי מאי איריא שבת אפי' בחול מותר אלא ודאי בסעודה המפסקת מיירי וקאמר אוכלין בשר ושותין יין אבל אני יקר מצאתי בהלכות גדולות בפי' שחייב להפסיק לסעודת שבת משש שעות ולמעלה שלא לאכול בשר ושלא לשתות יין.
והר”ר אביגדור כהן צדק זצ"ל הורה לר' צדקיהו בר' בנימין אחי השני זצ"ל שבת שהוא תשעה באב או ערב ט' באב אין להמנע מלאכול בשר ולשתות יין אפי' בסעודה המפסקת וגם הפרושים הנזהרים מלאכול בשר ולשתות יין מי"ז בתמוז עד ט' באב אין להם מלהמנע מלאכול בשר בשבתות שהן חלין בינתים. ואם עשו כן יצא שכרן בהפסדן. אך מלהחליף חלוק ומכנסיים טוב להזהר כשחל ט' באב להיות בשבת מפני שהם דברים שבצנעה וקיימא לן גבי אבל דדברים שבצנעה נוהג בשבת. וט' באב שחל להיות בשבת ונדחה לאחר השבת נראה לי לאחי שני ר' יהודה בר בנימין הרופא זצ"ל. שבלילי שבת אסורין בתשמיש המטה אע"פ שהוא זמן עונה לפי שתשמיש המטה הוי דברים שבצנעה וט' באב איתקש לאבילות דתניא כל מצות הנוהגת באבל נוהגת בט' באב וקיימא לן אע"ג דאין אבילות נוהגת בשבת דברים שבצנעה נוהג הכא נמי בט' באב שחל להיות בשבת אע"ג דדחינן ליה לאחר שבת דברים שבצנעה נוהג ואסור בתשמיש המטה. וכן מצאתי בשם הר"ר יצחק בר' משה מווינא זצ"ל שאסור בתשמיש המטה כדאמרינן לגבי אבל דברים שבצנעה נוהג. ואינו נראה בעיני לאוסרו בתשמיש המטה משום דלא דמי לאבל דאבל כבר חלה עליו אבילות קודם לשבת וכיון דאיתחייב במילי דאבילות קודם לשבת משום הכי נוהג בשבת דברים שבצנעה אבל הכא לא חל עליה אבילות כלל ולא איתחייב במילי דאבילות והאיך ינהוג אפי' דברים שבצנעה מה שלא נתחייב בהן ואם תאמר מידי דהוה אאונן דתניא מי שמתו מוטל לפניו אוכל בבית אחר וכו' רבן שמעון בן גמליאל אומר מתוך שנתחייב באלו נתחייב בכולן ואמר ר' יוחנן תשמיש המטה איכא בינייהו
ופירוש רבינו יצחק פאסי זצ"ל דתנא קמא סבר חייב בכל מצות האמורות בתורה חוץ מתשמיש המטה שאסור ורבן שמעון בן גמליאל סבר חייב נמי בתשמיש המטה וקיימא לן כתנא קמא הכא נמי נימא דאסור בתשמיש המטה מידי דהוה אאונן. דבר זה אינו. חדא דלא דמי לאונן שיום ט' באב אבילות הוא ולא יום אנינות ועוד אפילו תנא קמא לא אסר ליה לאונן בתשמיש המטה כמו שפירש בעל המאור ז"ל מדיוקא דברייתא לאו איסורא משמע אלא דרשב"ג מחייב ליה בתשמיש המטה מתוך שחייב בכל המצות [האמורות בתורה] ותנא קמא פטר ליה אבל איסורא ליכא מאן דאמר בהדיא דהא לא שמעינן כלל מהא ברייתא אם יש אבילות בשבת או אין אבילות.
ומההיא דגרסינן בכתובות הרי שהייתה פתו אפויה וטבחו טבוח ויינו מזוג ומת אביו של חתן או אמה של כלה כו' שמעית מינה דמי שמתו מוטל לפניו בשבת או בכל יום שאין בו אבלות אינו אסור בתשמיש המטה דקתני מכניסין את המת לחדר ואת החתן ואת הכלה לחופה ובועל בעילת מצוה ופורש ואע"פ שנאסר בתשמיש המטה כל שבעת ימי המשתה כדקתני כל אותן הימים הוא ישן בין האנשים והיא ישינה בין הנשים אע"ג דמסייע ליה לר' יוחנן דאמר אע"פ שאמרו אין אבלות בשבת אבל דברים שבצנעה נוהג אעפ"כ לא אסרוהו קודם קבורת המת כדקתני מכניסין את המת לחדר מכל מקום אין לנו לאסור בתשמיש המטה מי שמתו מוטל לפניו בשבת הנה דברי בעל המאור מודה לדבריי.
ועוד תניא ט' באב שחל להיות בשבת אוכל ומאכיל על שלחנו אפילו כסעודת שלמה בשעתו ואפילו בסעודה המפסקת דלא חייל עליה אבילות דמשום דשבת הוא אידחיה ליה אבילות לגמרי. ואע"ג דאיכא למימר שאני אכילת בשר ושתיית יין דאין דברים שבצנעה אבל תשמיש דהוי דברים שבצנעה נוהג הא אשכחן באכילת בשר ושתיית יין חומר ואיסור גדול כדאי' התם כל האוכל בשר ושותה יין בתשעה באב עליו הכתוב אומר ותהי עונותיהם על עצמותם. ואפי' הכי בשבת שרי דהואיל ואידחי אידחי לגמרי. ועוד אמרו חכמים גדולה פריה ורביה לפני הקב"ה יותר מבנין בית המקדש שנאמר חדש יהיה בלבנון ושנים חדשים בביתו.
ועוד אמרינן בירושלמי. אמר רב אחא בשם ר' אבהו תשעה באב שחל להיות בשבת שתי שבתות מותרות למדנו שאין בו דין ט' באב כלל הנה יש להוכיח מכל אלו הראיות שכיון שנדחה ט' באב שחל להיות בשבת נדחה לגמרי ואינו נאסר בתשמיש המטה משום דברים שבצנעה ועל זאת שאלתי לפני מורינו הר"ר אביגדור כהן צדק זצ"ל והא לך תשובתו שהשיב לי כתבת ליל תשעה באב שחל להיות בשבת אם מותר בתשמיש המטה.
תשובה. הא דאמר ר' יוחנן באבילות דעלמא דברים שבצנעה נוהג בשבת התם הוי טעמא משום דכיון דחיילא עליה אבילות כבר מעיקרא קודם השבת אינה פוסקת לענין תשמיש דאע"ג דשבת לא חזיא לאבילות הני מילי במידי דפרהסיא משום כבוד השבת אבל למילי דצנעה חזיא דלא מנכרא מלתא וליכא זילותא דשבתא וקובר את מתו ברגל נמי דנוהג בו דברים שבצנעה אין ראיה משם לט' באב דשאני בין אבלות ישינה לאבילות חדשה כמפליג ר' אשי בפרק החולץ לענין אירוסין ובירושלמי נמי גרסינן בתענית ובכתובות בפרקי קמא שמואל אמר אפי' בט' באב יארס שמא יקדמנו אחר הילכך הואיל ונדחה ידחה לגמרי אפי' בשבת להתיר דברים שבצנעה דלא מסתבר לעשותו כיום קבורה ואף לא כיום מיתה אפי' לתנא קמא דפליג עליה דרשב"ג במי שמתו מוטל לפניו. דאין זה יום חורבן ממש אלא מענין המאורע שהוכפלו בו צרות הוקבע לדורות זכר לדבר שעבר כבר וכיון דאבילות ישינה היא ונדחה ואשכחן דאקילו ביה רבנן בעלמא בשבת נמי מקילינין בה לומר הואיל ואישתרי במילי דפרהסיא דאוכל ושותה כל צרכו ומעלה על שולחנו כסעודת שלמה בשעתו אשתרי נמי במילי דצנעא.
ועוד פי' רבינו יצחק זצ"ל דטעמא דתנא קמא הוי פן יסיח דעתו מן המת ויתרשל בעסק קבורתו דבשבת נמי מוטל עליו לשומרו ולדבר ולפקח על עסק קבורתו כדתנן בפרק שואל מחשיכין על התחום כו' והאי טעמא לא שייך הכא ועוד כי בירושלמי פוסק הלכה כרשב"ג וההוא דכתובות נמי שהבאתי משמע כן:

Siman 267

<b>דין תפלת ליל ת"ב בין באמצע החול בין במוצאי שבת.</b>
ובערב תשעה באב אין נמנעין בשחרית מליפול על פניהן וכשבאין לבית הכנסת להתפלל תפלת ערבית בלילי תשעה באב באין יחיפין ועומד החזן ומתפלל בשפה רפה ומתפללין שמונה עשרה כשאר הימים ומזכירין מעין המאורע בבונה ירושלים. מפורש בירושלמי ר' אחא אמר יחיד בט' באב צריך להזכיר מעין המאורע מאי ניהו רחם ה' אלהינו עלינו ועל ישראל עמך וכו' והאיך אומרה אמרר ירמיה כל שהוא להבא אומר בעבודה וכל שהוא לשעבר אומר בהודאה כדתנן ונותן הודאה לשעבר וצועק לעתיד לבא ונהגו עלמא למימריה בבונה ירושלים. וסמכו על מה דאמר ר' יהודה בריה דר' שמואל בר שילת משמיה דרב אע"פ שאמרו שואל אדם צרכיו בשומע תפלה אם בא לומר בסוף כל ברכה וברכה מעין כל ברכה וברכה אומר ודוקא בתפלה אבל חולה שאכל אינו מזכיר בברכת המזון כלל. וכן השיב לי הר"ר אביגדור כהן צדק זצ"ל. והנה תשובתו כתובה לפנינו בערוגת יום הכיפורים הלכה שי"ב. ומזכירין ענינו בשומע תפלה כאשר תמצא לפנינו בערוגה הזאת.
יש מקומות שנהגו לישב על הארץ מיד כשעומד החזן ומתחיל והוא רחום ויש שאין נוהגין עד לאחר תפלת לחש ואומר קדיש ויושבין על הארץ ואומר איכה ישבה בדד בעגמת נפש ואומר קינות בפי המנהג ויש שאין נוהגין לומר קדיש אלא מיד לאחר תפלת לחש אומרים איכה לאחר סיום הקינות אומר החזן ובא לציון גואל ואתה קדוש וקרא זה אל זה וכולא סדר ואין אומרים ואני זאת בריתי שהרי כל המדרשות בטילין בט' באב. לפי שנאמר פקודי ה' ישרים משמחי לב ותשעה באב אינו עת שמחה. ואם חל ט' באב להיות במוצאי שבת אין אומרים ויהי נועם לא לפני הקינות ולא לאחר הקינות אלא מתחילין ובא לציון כשאר הימים וכן מנהג פשוט בידינו.
ומצאתי במנהגות מגנציא כשחל ט' באב במוצאי שבת לאחר תפלת לחש אומר קדיש כלו ומתחילין בקינות ואין אומרין ויהי נועם אלא מתחילין ואתה קדוש ואם חל בשאר ימי השבוע בין בערבית בין בשחרית אומר ובא לציון גואל ואתה קדוש ואין אומרין ואני זאת בריתי בין ביום ובין בלילה וכן מצאתי במנהגות אשפירה אבל רבינו אליקום זצ"ל חולק על זה ואומר שצריך לומר ובא לציון בליל תשעה באב בין בחול בין במוצאי שבת לפי שאחר הקינות צריך לומר ובא לציון לבקש רחמים להביא משיח במהרה בימינו להוציאנו מאבילות. וכן מנהגינו לאומרו בין ביום ובין בלילה בין במוצאי שבת בין באמצע שבת וכן הורה הר"ר שלמה בר' שמשון. ואין אומרין תתקבל לא בקדיש דערבית ולא בקדיש של שחרית לפי שנאמר גם כי אזעק ואשוע סתם תפלתי ואין אומרין עלינו לשבח לפי שנאמר גם כי תרבו תפלה אינני שומע:

Siman 268

<b>דין ת"ב שחל להיות במוצאי שבת לברך על הנר והבשמים:</b>
ותשעה באב שחל להיות במוצאי שבת מזכירין הבדלה בחונן הדעת ואין מבדילין על הכוס שהרי אסורין לטעום כלום ואפילו להטעימו לתינוק לא משום דילמא אתי למיסרך ובמוצאי תשעה באב מבדילין על הכוס בלא נר ובשמים ובשם רבינו שלמה זצ"ל מצאתי שהיה נוהג ליל ט' באב שחל להיות במוצאי שבת לברך על הנר אע"פ שאין מבדילין עד לאחר התענית דבמוצאי שבת אין מבדילין שכבר אכלו ושתו מבעוד יום ומיד כשמחשיך חלה התענית ואין יכול להבדיל לפי שאינו יכול לטעום ואין מבדילין אלא על הכוס ואם תאמר למה הוא מותר במלאכה כגון הבערה ובישול דמותרות בתשעה באב שהרי הבדיל בתפלה. אבל על הבשמים אינו צריך לברך והר"ר משה בר' יקותיאל ז"ל השיב שמברכין על הנר ועל הבשמים במוצאי שבת שהוא ט' באב אע"פ שאמרו שצריך לסדרן על הכוס היכא דלא אפשר שאני:

Siman 269

<b>דין רחיצת ידים שחרית וסדר תפלה וקריאת התורה והפטרה בין בשחרית בין במנחה.</b>
ובשחרית רוחץ ראשי אצבעותיו ושופך עליהן מים שלשה פעמים מפני שרוח רעה שורה על הידים ומברך על נטילת ידים אבל אינו רוחץ פניו ועיניו שהרי הוא אסור ברחיצה כאשר נפרש לפנינו ואם היתה לו מטפחת שרויה במים מערב תשעה באב הרי הוא מעבירה על פניו ועיניו ומברך מאה ברכות על הסדר ואע"פ שהולכין יחיפין מברכין שעשית לי כל צרכי לפי דברי בעל הדברות ז"ל מפני שבידו וברשותו לנעלם מפני סכנת עקרב ויש גאונים ז"ל שאומרין שאין מברכין ברכת התורה שהרי אסורין בדברי תורה והמדרשות בטילין ולי נראה שצריך עיון שהרי הוא רשאי לקרות בתורה ובאיוב ובקינות ובדברים הרעים שבירמיה הלכך מברך ברכת התורה וקורא בפרשת תמיד בלבד. ומנהג באשפירא שהאבל נכנס עם הצבור בבית הכנסת בשחרית תשעה באב ויושב עמהם אבל בערבית ובמנחה לא נהגו כן.
ומנהג להתחיל בזמירות מברוך שאמר כמו שנוהגין בבית האבל ואין אומרים שירת ויושע לפי שנאמר ואם לא תשמעוה במסתרים תבכה נפשי מפני גוה ואומר אותן בשפה רפה וכן החזן עומד ואומר ישתבח וכל סדר התפלה ואינו מגביה קולו ובתפלה מזכירין רחם ה' בכוונה בבונה ירושלים ומזכירין עננו בשומע תפלה ושליח צבור אומר ענינו בין גואל לרופא וקבעה ברכה בפני עצמה וחותם בה העונה בעת צרה ומושיע ואומר קינות ואין אומר ברכת כהנים לפי שנאמר ובפרישכם כפיכם אעלים עיני מכם. ואין נופלין על פניהם שהרי נקרא מועד שנאמר קרא עלי מועד לשבור וגו' בא לקרות בתורה אין אומר גדלו ולא תתגלה מלכותך אלא מתחיל הכל הבו גודל וקורין ג' בני אדם והשלישי הוא המפטיר וקורין בפ' היום ואין מתחילין מראש הפרשה אלא מתחילין (בפ' ואתחנן) מכי תוליד בנים עד נותן לך כל הימים ומנהג שאין מניחין הספר על מגדל עץ בשעת קריאתן בתורה כשאר הימים אלא אחד מבני הכנסת עומד ומקבלו (עם) [בין] זרועותיו בזויות האחרת של בית הכנסת כביכול שהשכינה גלתה עם ישראל אבל במנהגות מגינצה מצאתי שקורין על מגדל עץ [כשאר ימים] ולא בידים. ואין לנו לשנות מנהג אבותינו. לאחר קריאת השלישי שהוא המפטיר מקדישין עד לעילא ואין אומרין השיבנו ומפטירין בנביא אסוף אסיפם בירמיה עד כי באלה חפצתי נאום ה'. ומברכין לפני ההפטרה אשר בחר בנביאים טובים ולאחריה מברכין ג' ברכות עד מגן דוד וכשיושב החזן עם ספר תורה אינו יושב במקומו [אלא משנה מקומו] לפי הטעם שפרשנו וכשמחזירין ספר תורה לארון ואין אומרים יהללו על שם לך דומיה תהלה אלהים בציון ואומר תהלה ובא לציון ואתה קדוש ואין אומרים ואני זאת בריתי ובקדיש אין אומרין תתקבל לפי הטעם שפרשנו וכן מנהג אבותינו בידנו ובמנהגות מגנצה מצאתי יש מן הרבנים שחולקין בדבר שנוהגין לומר לאחר התהלה בשחרית למנצח ואומר תתקבל צלותהון. וטעם שלהן שעיקר אבילות ט' באב אינו נוהג אלא בלילה שנאמר קומי רוני בלילה ולא יותר ולמחר מקצת היום ככולו ואין אומרים עלינו לשבח. ובתפלת שחרית אין מנהג בשתי ישיבות ולא בכל ישראל לומר סליחות ותחנונים ולא להזכיר י"ג מדות אלא מנהג לומר פזמונים של קינות וכן אין קורין בשחרית ויחל משה שלא להזכיר שלש עשרה מדות אבל במנחה יש מקומות שאומרים סליחות ותחנונים ומזכירין שלש עשרה מדות לפי שהוא שעת נחמה. וקורין ויחל משה:
וזה סדר תפלת המנחה אומרים תהלה ובא לציון ואני זאת בריתי ואתה קדוש וכולא סדרא קדיש עד ולעילא ומוציאין ספר תורה ואומר גדלו לה' אתי ותגלה מלכותו הכל הבו גודל וקורין בתורה שלשה בני אדם והשלישי הוא המפטיר [בנביא וקורין ויחל משה כסדר שאר תענית וקורין] על מגדל עץ כשאר הימים ולאחר שקראו שלשה מקדישין עד לעילא ואומר השיבנו [שהרי לא אמרוהו בשחרית] ומפטירין בנביא בסוף הושע שובה ישראל עד סוף הנביא וכשגוללין ספר תורה יושב במקומו ומחזירין ספר תורה לארון ואומר יהללו ומקדישין עד לעילא [ומתפללין בלחש ש"ע] ומזכירין רחם בבונה ירושלים וענינו בשומע תפלה ואומר לאחר המברך את עמו ישראל בשלום אלהי נצור בזמן שבית המקדש קיים ושליח צבור אומר ענינו בין גואל לרופא כסדר שחרית ואומר רחם בבונה ירושלים ואומר ברכת כהנים ונופלין על פניהן וקדיש גמור עם תתקבל ובתפילת ערבית אין להוסיף ואין לגרוע על סדר שאר הימים:

Siman 270

<b>דין הנחת תפלין וציצית בתשעה באב.</b>
יש שנוהגין שלא להניח תפילין בט' באב לפי שכתוב לשום לאבילי ציון לתת להם פאר תחת אפר וגו' אלמא במקום שיש אפר אין פאר ובתשעה באב כתיב העלו עפר על ראשם וכן היה מנהג זקיני ר' אברהם הרופא זצ"ל כשקורין איכה בליל ט' באב כשהיה מגיע לפסוק הזה העלו עפר על ראשם היה נוטל עפר ונותנו בראשו במקום תפילין.
ובתשובות הגאונים ז"ל מצאתי בשם רב ששנא גאון זצ"ל וט' באב גופו מותר להניח תפלין דהא כבר אמרינן אבל מותר להניח תפלין ומה אבל דאבילות חדתא היא ולבו מריר עליו חייב להניח תפלין ט' באב דאבילות עתיקא היא ודשינן ביה האידנא כמה שני על אחת כמה וכמה שצריך להניח תפלין וכן הלכה למעשה בשתי ישיבות שמניחין תפלין בט' באב וכן נמצא בתשובות רב האי גאון זצ"ל וכן השיב ר' יצחק ב"ר שמואל זצ"ל דתפלין בט' באב מותר להניחן דלא גרע מיום שני לאבלות אבל להניח תפלין בחולו של מועד נסתפקתי בזה גם אני זה כמה ימים למאן דחשיב להו מצות עשה שהזמן גרמה כי גם זה יש לומר שגם מצות חול המועד וסוכה ולולב ואיסור חמץ חשיב אות או דלמא לא כיון שאין בהן שביתה ומר' יהודה ור' מאיר דפרק בתרא דמועד קטן אין ראיה ממאי דמיירי התם בכתיבת תפלין לעצמו במועד דאינהו סבירא בפרק בתרא דעירובין תפלין מצות עשה שלא הזמן גרמא ועוד אפשר שיכתוב במועד להיות מזומנין לאחר המועד לאלתר. כתב רבינו שלמה זצ"ל בהל' ציצית רבינו נ"ע היה מתעטף בציצית בט' באב וגם גאוני דורו כמו כן היו מתעטפין. ובדברי הגאונים זצ"ל מצאתי רבינו נ"ע היה מתעטף בציצית בתשעה באב שחרית. אע"פ שאחרים לא היו מתעטפין משום אבילות וכן ראיתי באישפירא שמתעטפין בתשעה באב:

Siman 271

<b>דין מילה שחלה בת"ב ויום הכיפורים ושאר תעניות.</b>
שאלו לפני רבינו יצחק בר יהודה זצ"ל מילה שחלה ביום תענית צבור כגון י"ז בתמוז וצום גדליה מהו להתפלל פסוקי דרחמי וסליחות ולומר וידוי ואל ארך אפים ואם מברך יטעמו אותו המברך או אם הילד וכמה שיעור טעימה והשיב על יום מילה כך נוהגין במקומינו שמתפללין סליחות וידוי ואין אומרין והוא רחום ותחנונים ומנהג אבותינו תורה היא ומצות מילה קיבלו בשמחה ועדיין עושין בשמחה כדכתיב שש אנכי על אמרתיך לפיכך אין נוהגין לומר והוא רחום ותחנונים ודי שמניחין במקצת ואין צריכין להפסיק לגמרי סליחות ווידוי ואל ארך אפים. ושליח צבור מברך על היין ואינו טועמו והמנהג תורה היא שאינו צריך לטועמו ולא למיתבא לינוקא דאתי למיסרך אלא לישהייא עד לאורתא ולישתייה אימא דינוקא. כי בעיא למיתב בתעניתא דאמרינן המברך צריך שיטעום כי טעים ליה אחריני שפיר דמי מדמקשינן ביום הכיפורים לימרו זמן על הכוס וליהביה לינוקא ומפרקינן דאתי למיסרך טעמא דאתי למיסרך הא ליכא למיחש למיסרך כי טעים ליה אחרינא שפיר דמי. וביום הכיפורים אין אומרין זמן על הכוס כבשאר ימים טובים דצריך למישתייה משום קידוש היום וליכא למימר דלישהיה עד לאורתא למוצאי יום הכיפורים משום דלא אפשר. וששאלת כמה שיעור טעימה גבי מקדש הוא דבעינן מלא לוגמין ואפי' ביומא דתעניתא אסור למיטעם ואע"ג דאמרי' היושבת בתענית טועמת את תבשיליה ואין בכך כלום הני מילי טעימא בעלמא בלא בליעה ואם בולעת קימעא אין בכך כלום אבל למברך בעינן מלא לוגמיו לשתות דבמלא לוגמיו מייתבא דעתיה כדאמרינן לגבי יום הכיפורים שתה מלא לוגמיו חייב. ואם יום שמיני של ולד חל בתשעה באב מתי מוהלין אותו אם לאחר קינות לאלתר או יש להמתין עד חצות. נוהגין בווירמשא מחצות היום מוהלין דקודם שש שעות עדיין שעת אבילות ומצות מילה קיבלו ישראל בשמחה כמו תורה שנאמר שש אנכי על אמרתיך וגו' וביום הכיפורים יוצאין לאחר קריאת ספר תורה קודם שמתחילין מוסף ומוהלין ואחר כך נכנסין בבית הכנסת ומתפללין תפלת מוסף עד כאן תשובתו.
ובעל הדברות ז"ל כתב דכיון דלא אפשר מוהלין בלא יין בין ביום הכיפורים בין בתענית צבור.
ואחי ר' בנימין נר"ו כתב דאפילו על היין מצינן למימהל ויהבינן ליה לינוקא דליכא למיחש משום דלמא אתי למיסרך לפי שאינו דומה לקידוש על הכוס בלילי יום הכיפורים דהתם מילתא דקביעא הוא וכיון דחזו דכל שתא ושתא יהבי ליה כסא דקדושא בההיא יומא מימר אמר דינא הכי ואתי למיסרך אבל הכא זמנין דמיקלע וזימנין דלא מקלע ליכא למיסרך מידי ותו דהכא לאו כל שעתא ושעתא לחד ינוקא יהיב ליה אבל התם בקידוש כל חד וחד הוה יהיב ליה לינוקא דכולהו בעי לקידושי ואי משום טעימת התינוק הנימול אינו כלום שאין בה שיעור טעימה:

Siman 272

<b>דין הדברים הנאסרין בת"ב.</b>
תנו רבנן כל מצות הנהוגות באבל נוהגת בתשעה באב. ואסור ברחיצה בסיכה ובנעילת הסנדל ובתשמיש המטה ואסור לקרות בתורה ובנביאים ובכתובים. ולשנות במשנה בהלכות ובהגדות ואינו קורא במקום שאינו (ראוי) [רגיל] לקרות ואינו שונה במקום שאינו רגיל לשנות אבל קורא בקינות ובאיוב ובדברים הרעים של ירמיה ותינוקת של בית רבן בטלין משום שנאמר פקודי ה' ישרים משמחי לב אמר ר' אלעזר אסור לאדם להושיט אצבעו במים בט' באב כדרך שאסור ביום הכיפורים ומפורש בתשובות הגאונים זצ"ל דוקא בלא היו ידיו מלוכלכות בטיט וצואה ולא בשעה שיוצא מבית הכסא דלא עדיף תשעה באב מיום הכיפורים וקא אמרינן ביום הכיפורים אע"פ שאמרו שאסור לרחוץ מקצת גופו ככל גופו אם היו ידיו מלוכלכות בטיט ובצואה רוחץ כדרכו ואינו חושש וכן הלכה.
גרסינן בירושלמי בתענית פרק בתרא. זעירא בר חמא אישפזיכניה דר' יהושע בן לוי ודרב אמי ודרב אסי ודכולהו רבנן דקיסריה הוה אמר ליה לרב יוסף בריה דרבי יהושע בן לוי בר אריאתא אימא לך מילתא מעלייתא דהוה עביד אבוך ערב תשעה באב מביאין לו מטפחת ושורה אותה במים ומקנח בה פניו ידיו ורגליו למחר מעבירה על גבי עיניו ואינו חושש. ירושלמי בתענית פ"ק זעירא בר חמא יוסף בריה דרבי יהושע בן לוי בתענית צבור מרחיץ ידיו ופניו כדרכו. בט' באב מרחיץ ידיו ומעביר על פניו ביום הכיפורים מרחיץ ידיו ומקנחן במפה ומעביר את המפה על פניו. ויש לפרש הירושלמי מרחיץ ידיו היינו ראשי אצבעותיו ששופך עליהם מים מעט משום רוח רעה השורה עליהן כי היכי דלא תיקשי אגמרא דידן. תניא כל חייבי טבילות טובלין כדרכן בין בתשעה באב בין ביום הכיפורים מיכן אומר ר' יצחק בר' שמואל זצ"ל דנידה שאירע טבילתה בליל ט' באב אסורה לטבול דלית הלכתא כהך ברייתא דפרק כל כתבי דהא פליגי עלה במס' תענית ר' חנינא אומר כדיי הוא בית אלהינו לאבד עליו טבילה פעם אחת בשנה ואמרינן עלה בירושלמי דביצה הורה ר' לוי כהדא דר' חנינא סגן הכהנים וגם בלא הירושלמי נראה כן דדוקא בימי התנאין שהיו עסוקין בטהרות לכך מותר לטבול בליל תשעה באב. אבל בערב תשעה באב סמוך לערב תוכל לרחוץ ולחוף כדי שיהא נקל לה עדיין לחוף קצת ליל מוצאי תשעה באב ולטבול. ומי שהיה לו חטטין בראשו סך כדרכו ואינו חושש. ונעילת הסנדל לא נאסר אלא מנעל של עור ותמצא מזה בערוגת יום הכיפורים הלכה שד"י.
ירושלמי תני אבל ומנודה שהיו מהלכין בדרך מותרין בנעילת הסנדל וכשיבואו לעיר חולצין וכן בט' באב וכן בתענית צבור. ונשאל לגאון אחד הא דתנו רבנן כל מצות הנוהגת באבל נוהגת בתשעה באב אסור ברחיצה וכו' ואית בהו נעילת הסנדל ואמרינן באבל מקצת היום ככולו בט' באב מהו לנעול את הסנדל אחר התפלה עם נטות היום אי אסור כולי יומא. מנהגא במתיבתא שאין נועלין סנדל כל היום כולו ובזמן שבאין במנחה לבית הכנסת יש מביאים סנדליהן בידיהן וכשמתפללין תפלת ערבית נועלין ויוצאין אף אתם עשו כן.
ורבינו חננאל זצ"ל כתב שלח רבינו הגאון בלשון הזה יהא בנידוי כל מי שעושה אחת מכל אלו בט' באב כל היום ויש לחוש לתקנת הגאונים ז"ל. שנו חכמים מקום שנהגו לעשות מלאכה בט' באב עושין מקום שנהגו שלא לעשות אין עושין ובכל מקום תלמידי חכמים בטילין. רבן שמעון בן גמליאל אומר לעולם יעשה אדם עצמו כתלמידי חכמים ותניא רבן שמעון בן גמליאל אומר לעולם יעשו כל אדם עצמן כתלמידי חכמים כדי שיתענו רבן גמליאל אומר כל מי שעושה מלאכה בתשעה באב אינו רואה סימן ברכה לעולם. תוספתא אין שאילת שלום לחבירים בתשעה באב ולהדיוטות משיבין בשפה רפה:

Siman 273

<b>דין עוברות ומניקות מה הן בתענית ואין אומרין צידוק הדין על המת.</b>
אמר שמואל אין תענית צבור בבבל אלא תשעה באב בלבד דרש רבא עוברות ומניקות מתענות ומשלימות בתשעה באב כדרך שמתענות ומשלימות ביום הכיפורים ובין השמשות שלו אסור.
וכתב אחי ר' בנימין זצ"ל מסתברא דתינוקת אין מענין אותן כדרך שמענין אותן ביום הכיפורים ואפי' אותן שהגיעו לחינוך ויש להקל עליהן קצת מפני שהיא בחזקת ימי הקיץ. וכן אם ח"ו נפטר מת בתשעה באב אומרין עליו צידוק הדין בשאר הימים ואע"ג דאיקרי מועד יום אבילות הוא ואין אנו למעט בהספד. תניא רבי עקיבה אומר כל האוכל ושותה בתשעה באב כאילו אוכל ושותה ביוה"כ וחכ"א אינו רואה בשמחת ירושלים וכל המתאבל עליה זוכה ורואה בשמחתה שנאמר שמחו את ירושלים:

Siman 274

<b>דין סעודת מוצאי תשעה באב.</b>
יש מן היחידים שנוהגין שלא לאכול בשר בליל מוצאי ט' באב וכן מצאתי שנהג רבינו משולם ז"ל כל ימיו. ויש שאין אוכלין כלל בליל מוצאי תשעה באב עד הבקר. ויש שמתענין תשיעי ועשירי יום ולילה וטעם שלהן דאמר ר' יוחנן בן זכאי אילמלי הייתי באותו הדור לא קבעתיו אלא בעשירי ומביאין ראיה מן הירושלמי ר' יהושע בן לוי ציים תשיעי ועשירי ר' אבין ציים תשיעי ועשירי ר' לוי ציים תשיעי ועשירי ויש אומרין שאין לעשות כן דהשתא איתשוש דרי כדאמרינן התם ר' יוחנן אמר אבא ממשפחת בריאים היה אבל אנו מי שיש לו פרוטה בתוך כיסו יריצינו לחנווני ואמר ר' נחמן כגון אנו לווין ואוכלין. שנו חכמים כל האוכל ושותה בתשעה באב אינו רואה בשמחת ירושלים וכל המתאבל עליה זוכה ורואה בשמחתה שנאמר שמחו את ירושלים וגילו בה כל מאהביה שישו אתה משוש כל המתאבלים עליה המתאבל עליה רואה בשמחתה.
וכתב אחי ר' בנימין זצ"ל כך הוא פירושו של דבר המתאבל עליה ראוי הוא לראות בנחמתה ואם יהיה בעקבי הקץ והרי הוא נכתב בכת הצדיקים על כל הכתוב לחיים בירושלים הראויין לגאולה וכל שאינו מתאבל עליה אינו ראוי לראות בנחמתה ואפי' אם יהיה בעקב הגאולה והרי הוא נכתב בכת הרשעים שאינן מאמינים ואינן ראויין לגאולה כמו שמצינו במצרים שכל אותן שלא האמינו בגאולה מתו בשלשה ימי אפילה ואנחנו וכל ישראל המאמינים ישועות אלהינו נזכה לחזות בנועם ה' ולבקר בהיכלו ולהתנחם בנחמת ציון עם כל ישראל אמן כאיש אשר תנחמנו אמו כן אנכי אנחמכם ובירושלים תנוחמו:

Siman 275

<b>ענין תענית</b>
<b>דין קבלת תענית מבעוד יום.</b>
אמר שמואל כל תענית שלא קיבלה עליו מבעוד יום לאו שמיה תענית ואי יתיב למאי דמיא אמר רבה בר שילא כמפוחא דמליא זיקא. אימת מקבלה רב אמר במנחה ושמואל בתפלת המנחה אמר ר' יוסף כוותיה דשמואל מסתברא דכתיב במגילת תענית לכן כל אנשיי דייתי עלוהי מן קדמת דנא ייסר בצלו וכו'.
רבינו ישעיה זצ"ל פסק דלית הלכתא כשמואל דהא קי"ל מתענין לשעות. והמתענה לשעות מתפלל תפילת תענית ונראה בעיני דהלכתא כשמואל דמסיק רב יוסף כוותי' ועוד דאמרינן בפרק סדר תעניות דבי נשיאה גזר תעניתא ולא אודעוה לר' יוחנן ולר' שמעון בן לקיש למחר אודיענהו אמר ליה ר' יוחנן לרבי שמעון בן לקיש ליתי מר ליתיב בתעניתא אמר ליה והלא לא קבילנא מאורתא אמר ליה בתרייהו דבי נשיאה גררינן הא למדת בפי' שצרך לקבלו עליו מאתמול דאי לא דגרירי בתר בי נשיאה לא היו מתענין וכן כתב רב אחא משבחא זצ"ל בשאילתא דויחל משה ומאן דמקבל תעניתא צריך לקבולי מבעוד יום ומכל מקום לא תקשינן הא דאמרינן מתענין לשעות וכן יש לפרשו יכול אדם להתענות לשעות ושם תענית עליו. מיהו לא הוה מצוה מן המובחר כאילו קיבלו מבעוד יום:
ומהא דאמרינן דבי נשיאה גזור ולא אודעוה כו' נראה לרב בנימין אחי ז"ל להוכיח שאם יש פרנסים הממונים על הצבור וגזרו תענית אע"פ שלא הודיעו לכל הצבור מבעוד יום כיון שהן ממונין על עבודת הצבור דעת הצבור נמשך אחר דעתם והוי הוא כמו שהודיעום מבעוד יום.
מצאתי בתשובות כתב רבינו דנראה לו אע"ג דהלכתא כשמואל דצריך לקבל התענית בתפלת המנחה מדמסיק רב יוסף כוותיה אף מי שלא קבלוהו אלא שגמר בלבו מבעוד יום חל נדרו ומתפלל תפלת תענית דאמרינן בשבועות פרק ג' גמר בלבו אין צריך להוציא בשפתיו דכתיב גבי נדר כל נדיב לב ורבינו שאל לרבינו תם זצ"ל על אחד שהתענה כמה תענית בלא קבלה והשיב לו ר"ת כי יפה התענה ואפילו לא עלתה בדעתו מאתמול להתענות למחר עד שהחשיך ומשהחשיך עלתה בדעתו להתענות מועיל תעניתו ומורי הביא ראיה לדברי רבינו מדתניא בתורת כהנים פ' ויקרא יכול המהרהר בלב יהא חייב ת"ל בשפתיו ולא בלב יכול שאני מוציא את הגומר בלב ת"ל לבטא אלמא דגומר בלב כמוציא בשפתיו ואפי' לשבועות ביטוי ותימה אמאי לא איתותב שמואל מהא בפרק ג' דשבועות ולא הוי ליה לשנויי הא כדשני אידך ברייתא דאקשינן ליה מינה ותו תימה נמי דהוי מצי לשנויי רב ששת כדפרכינן התם הא גופא קשיא וכו' הא דקתני בשפתים ולא בלב היינו מהרהר בלב. כדקתני בהדיא בהך ברייתא דתורת כהנים.
ורבינו חננאל זצ"ל הביא שם בפירוש שבועות פרק ג' ההיא ברייתא דמייתי בפסחים פרק תמיד נשחט המתכוין לומר תרומה ואמר מעשר וכו' לא אמר כלום עד שיהא פיו ולבו שוין ופסק מדמותבינן התם מינה שמע מינה דהילכתא היא:

Siman 276

<b>דין עד מתי מותר לאכול ולשתות בליל התענית בכניסתו.</b>
תנו רבנן עד מתי אוכל ושותה פי' בליל התענית עד שיעלה עמוד השחר דברי רבי ר' אלעזר בר' שמעון אומר עד קרות הגבר וקיימא לן דהלכתא כר' מחבירו אמר רבא לא שנו אלא שלא גמר סעודתו אבל גמר סעודתו אסור איתיביה אביי גמר ועמד הרי זה אוכל התם שלא סילק איכא דאמרי אמר רבא לא שנו אלא שלא יישן בתוך סעודתו אבל יישן בתוך סעודתו אסור איתיביה אביי ישן ועמד הרי זה אוכל התם במתנמנם היכי דמי מתנמנם אמר רב אשי נים ולא נים תיר [ולא תיר] כגון דקרי ליה ועני ולא ידע לאהדורי סברא:
כתב רבינו יצחק פאסי זצ"ל הא מילתא לא איפסקא בה הלכתא בהדיא אלא מדחזינן לגמרא דקא טרח לפרושי במתנמנם שמעינן דהלכתא כי האי לישנא בתרא. ועוד דאיסורא דרבנן הוא ולקולא עבדינן הלכך בין סילק בין שלא סילק אם לא ישן אוכל ושותה עד שיעלה עמוד השחר הדין סברא דילן ואיכא מרבוותא מאן דכתב הכין קיימא לן דלגבי תענית דאכל בלילה ומפסיק אם גמר וסילק לא יאכל אבל לא סילק ודעתו עוד לוכל אע"פ שישן ועמד ואוכל והאי מימרא דיליה אתי כלישנא קמא. ולענין תענית שפוסק מבעוד יום חזינן לגאון זצ"ל דכתב הכין אע"פ שפוסק חוזר ואוכל עד שיבא השמש ואנן מסתברא לן דהני מילי היכי דלא קבליה עליה לתענית אבל היכא דקבילה עליה לתענית איתסר ליה למיכל ולמשתי דהא בהדיא אמרינן לענין זמן על הכוס ביום הכיפורים היכי ליעביד נברך עליו ושתי ליה כיון דאמר זמן קבליה עלייהו ביום כיפורים ואיתסר ליה וכו'. ולענין משתי מיא היכא דאית ליה למיכל אית ליה למשתי היכי דלית ליה למיכל לית ליה למשתי. והכי כתב גאון זצ"ל עד כאן לשונו של אלפס זצ"ל.
ורבינו חננאל זצ"ל הביא ראיה להא סברא דגאון זצ"ל דבתענית שפוסק בו מבעוד יום אע"פ שפסק חוזר ואוכל עד שיבא השמש ומסתייע מהא דאמרינן במדרש איכה ר' יהודה בן בתירה אזיל לנציבין בעריבת צומא רבא אתא ריש כנישתא לזמוני ליה א"ל כבר אכלי ופסקי לי אמר ליה אשגח עילוי דלא לימרי אינשי ההוא ר' לא אשגח עילוי אזל עמיה ובסיפא אמרינן אכל מן כל עיגול חד פתית ואכיל מן כל תבשיל חד פס ושתא מן כל קסט וקסט חד כוס שמע מינה דאע"ג דפסק אכיל והא דאמרינן לעיל אם ישן אסור אמרינן עלה בירושלמי הדא דתימר בשלא התנה אבל אם התנה מותר פי' שהתנה קודם שישן על מנת שיהא רשאי לאכול ולשתות כל הלילה מותר לאכול אע"פ שישן:

Siman 277

<b>דין סדר תפלת תעניות ולמה נהגו להתענות שני וחמישי.</b>
אמר רב הונא יחיד שקיבל עליו תענית אע"פ שאכל ושתה כל הלילה למחר מתפלל תפלת תענית. כתב רבינו שלמה זצ"ל בפרק במה מדליקין בשם הגאונים מצאתי ברייתא כך שנו רבותינו פעמים שאדם שרוי בתענית ואינו מתפלל תפלת תענית ופעמים שאינו שרוי בתענית ומתפלל תפלת תענית כיצד כאן בכניסתו כאן ביציאתו. פי' ערב תענית אע"פ שעתיד לאכול לאחר תפלה מתפלל תפלת תענית וליל מחרתו אע"פ שעודנו בתעניתו כשמתפלל ערבית אינו מתפלל תפלת תענית וסוף דברי הגאונים ז"ל כתבו אבל אין אנו רגילין לומר ערבית ואפי' שחרית שמא יארע לו אונס או חולי או בולמוס או שגגה ויטעום כלום ונמצא שקרן בתפלתו עד כאן לשונו. ושליח צבור בין כך ובין כך אומר אותו בתפלת שחרית לפי שאי אפשר שלא יתענה אחד מבני הכנסת והרי הוא שליח צבור.
ורבינו תם זצ"ל כתב על דברי הגאונים זצ"ל דאין לחוש לאונס או לשגגה ויכול לומר ענינו ערבית ושחרית כמו שאומר. בפרק במה מדליקין שכיון שלוה תעניתו כשנאנס על מנת לפרוע לא קרינן ביה שקרן והביא ראיה מהא דאמרינן בפ"ק דתענית ר' יהושע בריה דרב אידי איקלע לבי רב אמי וכו' לוזיף מר וליפרע אמר להו תענית חלום הוא ולימא להו כבר התפללתי ענינו ונמצאתי שקרן ועוד היכי אמרי ליה לוזיף מר וליפרע והלא ידעו שכבר התפלל ענינו מאמש אלא שמע מינה שלא נמצא שקרן כיון שלוה תעניתו על מנת לפרוע.
והר”ר אביגדור כהן צדק ז"ל אמר בשם רבינו נסים ז"ל שצריך לומר ענינו ערבית שחרית ומנחה דהכי איתא בירושלמי כיצד אומרה בלילה שבת ויומו. ובתפלת שחרית מתפללין כסדר שאר הימים ומזכירין ענינו בשומע תפלה ושליח צבור קובעה ברכה בפני עצמה בין גואל לרופא וחותם העונה בעת צרה מושיע וברכת סלח לנו אבינו מאריכין ומזכירין שלשה עשר מדות בלשון תחנונים לפי שברית כרותה להם שאינן חוזרות ריקם שנאמר הנה אנכי כורת ברית. ואומרים סליחות ודוים מעין המאורע כפי רצון הקהל ככל הסדר הכתוב במחזורים ונופלין על פניהם ואומרים זכר ברית אברהם ותחנה ואם הוא שני וחמישי אומרים הרחמן אבל אין אומרים ועתה ולא הוידוי לאחר שהסדיר החזן שמונה עשרה שהרי כבר אמרוהו בתוך סדר הסליחות ואם יש בבית הכנסת ברית מילה אין ממעטין בסליחות ובשלש עשרה מדות אבל אין נופלין על פניהם כמו שכתבנו בערוגה זו הלכה רע"א. קדיש עד לעילא וקורא בתורה שלשה בני אדם בפרשת כי תשא ויחל משה כמו שכתבנו בתחילת ערוגה זו ומסיימים תפלתן כסדר שאר הימים. ואומר ברכת כהנים דהכי איפסקא הלכתא בהדיא במסכת תענית דבמנחה דתעניתא פרסי כהני ידייהו ובארבע צומות אומרין בתפלת המנחה ובא לציון וכל סדר הקדושה וקורין בתורה ויחל משה כסדר שחרית ובתפלת לחש אומרים לאחר המברך את עמו ישראל בשלום אלהי בזמן שבית המקדש היה קיים וכו' כסדר הכתוב במחזורים ומזכיר ענינו כמו בשחרית ובתפלת ערבית אין צריך להזכיר ענינו. בתנחומא פרשת וירא אליו מנין סמכו הדורות שיהא מתענין בשני ובחמישי אלא כשעשו ישראל אותה המעשה עלה משה בחמישי וירד בשני לכך התקינו חכמים שיהו מתענין בשני ובחמישי בעלייתו של משה וירידתו ויש נותנין בו סימן דרשו ה' בהמצאו ב' ה' מצאו והוא יום שבית דין של מעלה ושל מטה שוין. ירושלמי נשייא דנהיגין דלא למיעבד עיבידתא בריש ירחא ובשני ובחמישי עד שתתפני תעניתא מנהג וכן המנהג פשוט בידיהן שלא לעשות מלאכה ביום התענית בעוד שהצבור מתפללין תפלת שחרית:

Siman 278

<b>דין שבת ויו"ט מה הן בתענית חלום ועשרים וארבע צומות מה הן בר"ח.</b>
ויחיד המתענה תענית חלום או תענית אחר מתפלל ענינו כמו תענית צבור ואפילו בשבת ור"ח רשאין להתענות תענית חלום דאמר רבה בר מחסיא אמר רב חמא בר גוריא אמר רב יפה תענית לחלום כאש בנערות ואמר רב חסדא ובו ביום ואמר ר' יוסף אפילו בשבת וצריך למיתב תענית לתעניתיה פי' צריך להתענות למחר ביום ראשון כדי שיתכפר לו עון ביטול עונג שבת.
יש תימה למה דחקו להתענות בשבת ע"י חלום מה איכפת ליה בהקדמת יום אחד והרי הוא יכול להתענות למחר וכתב אחי ר' בנימין זצ"ל לפי מה שאמרו רבותינו ז"ל חלום אחד מששים בנבואה ולפי שהקב"ה חס על בריותיו מראה להם מה עתיד לבוא עליהם כדי שיכנע לבם ודבר זה מפורש על ידי אליהוא בחלום חזיון לילה בנפול תרדימה על אנשים בתנומות עלי משכב אז יגלה אוזן אנשים ובמוסרם יחתום כלומר תיכף לחתימה מראה להם העתיד לבא עליהם וכל כך למה להסיר אדם מעשה וגווה מגבר יכסה יחשך נפשו מני שחת וחיתו מעבור בשלח ובסמוך לענין כתיב (אשר) [אם] יש עליו מלאך מליץ אחד מני אלף להגיד לאדם ישרו ויחננו ויאמר פדעהו מרדת שחת מצאתי כופר הא למדת שתכף לחתימה מראה להם בחלום הראוי לבוא עליהם לכך ראוי להתענות ביומו. ובעינוי יום השבת יכנע לבו ביותר לפי שהוא יום עונג ושמחה והרי הוא צריך להתענות. וכן מה שאמרו רבותינו כל היושב בתענית בשבת קורעין לו גזר דינו של שבעים שנה כתב עלה רבינו יצחק פאסי זצ"ל מפרשי לה רבנן בתענית חלום והא דאמרינן מר בריה דרבנא הוה יתיב בתעניתא כולא שתא לבר מיומא דעצרתא ויומא דפוריא ומעלי יומא דכיפורי פי' הרב ר' אליעזר הלוי זצ"ל שאם היה מזדמן לו תענית חלום בכל ימות השנה היה מתענה זולתי אלו אבל בלא חלום לא היה מתענה בשבתות וימים טובים.
מצאתי בשם רבינו שמואל בן רבינו דוד ז"ל המתענה בשבת או ביום טוב תענית חלום אומר אחר תפלתו אלהי בזמן שבית המקדש קיים ואינו אומר ענינו וכן קבל מרבותיו. שאלו לגאונים ז"ל על עשרים ושתים צומות או עשרים וארבעה ושלשים וששה אם חלו בראש חדש או בימים שאין להתענות בהן אם רשאי להתענות אם לאו והשיבו עשרים וארבעה תענית שכתבת איני יודע מי תיקנם אם מחכמים הראשונים או מי לכן אין להתענות [בהם] בראש חדש דראש חדש דאוריתא הוא ואין להתענות בו אבל מגילת תענית שכתב חנניה בן גרון אילין יומיא דלא להתענאה בהון בטלו להו והרוצה להתענות בהן יתענה חוץ מחנוכה ופורים שהן אסורין לפניהם ולאחריהם מותרין דהלכה כרבן שמעון בן גמליאל דאמר בהון בהון שני פעמים הן אסורים לפניהם ולאחריהם מותרין וי"ד וט"ו באדר הראשון אסורין בשניהם כדאמרינן אין בין י"ד דאדר ראשון לי"ד דאדר השני אלא מקרא מגילה ומתנות לאביונים הא לענין הספד ותענית זה וזה אסורין ואלו ד' צומות כתב מר [רב] כהן צדק זצ"ל מי שרוצה להתענות יתענה ומי שאינו רוצה להתענות אל יתענה חוץ מט' באב הואיל והוכפלו צרות לישראל והביא ראיה ממה שאמרו רבותינו בפ' ראשון של ראש השנה. אמר רב פפא יש שמד צום יש שלום יהיה לששון ולשמחה אין שמד ואין שלום רצו מתענין רצו אין מתענין זהו מן ההלכה אבל השתא במקומותינו קבעינהו צבורא עלייהו במנהגן לא גריעי דרכייהו מדרכי צבורא. ואין בתענית צבור לכל הלכות תענית כט' באב ונפקא מינה לעוברות ומניקות דאין צריכין להתענות באלו כט' באב:

Siman 279

<b>דין השרוי בתענית מה לטעום את התבשיל.</b>
גרסינן בברכות פרק היה קורא בעא מיניה אשיאן (קמא) [תנא] דבי רב אמי מרב (אסי) [אמי] השרוי בתענית מהו שיטעום פי' לטעום את התבשל אם צריך מלח או תבלין אכילה ושתייה קביל עילויה והא לא קא אכיל ושתה או דילמא הנאה קביל עילויה והא קא מתהני אמר ליה טועם ואין בכך כלום תניא נמי הכי מטעמת אינה צריכה ברכה והשרוי בתענית טועם ואין בכך כלום ועד כמה רב אמי ורב אסי טעמא עד רביעתא. רבינו שלמה זצ"ל פירש עד רביעית הלוג ורבינו יהודה בר נתן זצ"ל פי' עד רביעית ביצה. כתב רבינו יצחק זצ"ל ומפרשי רבנן דצריך לאיזדוהרא כי היכי דלא ליבלע כלום.
ורבינו ישעיה זצ"ל כתב עליו דלא סבירא ליה דאם כן מאי האי דקאמר עד רביעתא אם לאו דבלע ונראה בעיני כדברי רבנו יצחק פאסי זצ"ל דמותר לבלוע אי מאי קאמר והא לא קאכיל ושתי ותו מאי תניא מטעמת אינה צריכה ברכה והלא אסור ליהנות מן העולם הזה בלא ברכה ואפילו פחות מכשיעור צריך ברכה לפניו ולא דמי למאן דחנקתיה אומצא שאינו צריך לברך דהתם מידי דהוה אשותה לרפואה דלא ניחא ליה בהך שתיה אלא על כרחו שתי ליה ולא קא מתהני אבל הכא אי אפשר דלא יהנה פורתא במאי דבלע אלא ודאי מטעמת בלא בליעה קאמר והא דקאמר עד רביעתא משום דאתא לאשמועינן דקים להו לרבנן דעד רביעתא מצי לאיזדהוריה דלא ליבלע טפי מהכא לא מצי לאיזדהוריה ואשמעינן שמטעמת שאין בה אלא הנאת טעימה לחיך לבד בלא בליעה כמו שנאמר וחיך אוכל יטעם לו כיון דלא בלעת אינה טעונה ברכה דלא חשיבה הנאתה כהנאת אכילה ושתיה.
ובאגדה דשמואל פרשה י"ז מפרש ויאמר העם אל שאול היונתן ימות וגו' ר' אליעזר אמר נתנו משקלו זהב ופדאוהו אמר ר' יוחנן וכי לחם אכל והלא לא לחם אכל אלא דבש ר' שמעון בן לקיש אמר וכי אכל והלא מטעמת טעם לא כן אמר ר' בא חסידא בר' זעירי המטעמת אין בה לא משום אכילה ולא משום שתיה ולא משום הפסק תענית ואינה טעונה ברכה ואינה טעונה דמאי. ויפדו העם את יונתן ולא מת פירוש הלכך מן הדין עשו שפדאוהו. ובירושלמי נדרים פרק קונם יין גרסינן נדר להתענות ושכח ואכל כבר איבד תעניתו ר' בשם רבנן דתמן והוא שאמר יום סתם הא אמר יום זה מתענה ומשלים לא אמרו אלא אכל אבל טעם לא ר' בא חסידא בשם ר' זעירא מטעמיתא אין בה משום ברכה ולא משום גזל ולא משום דמאי ולא משום הפסק תענית. אמר רב חסדא כל תענית שלא שקעה עליו חמה לא שמיה תענית. ירושלמי בברכות בזמן שהלבנה זורחת בכך בידוע שכבר שקעה החמה פי' ונפקא מינה לענין תענית:

Siman 280

<b>דין אגרא דתעניתא.</b>
וצריך אדם ביום התענית ליתן מממונו לצדקה כדי שיקיים מצוה בגופו ובממונו כדתניא ואהבת את ה' אלהיך בכל לבבך ובכל נפשך ובכל מאודך ואם נאמר בכל נפשך למה נאמר בכל מאודך ואם נאמר בכל מאודך למה שנאמר בכל נפשך אלא אם יש לך אדם שממונו חביב עליו מגופו לכך נאמר בכל מאודך ואם יש לך אדם שגופו חביב עליו מממונו לכך נאמר בכל נפשך. ואמרו חכמים אגרא דתעניתא צדקתא. ויש מפרשין שיתן מה שלא אכל היום לעני לערב שאם לא עשה כן נראה כמו שלא התענה לשם שמים ועל כן נהגו להוליך שמן ולהדליק נרות בבתי כנסיות במוצאי התענית וליתן מעות לקופה של צדקה:
הערוגה התשיעית למחיות ערוכה בסדר תעניות הממולאה בתואר השבולים הטובות הצמחות בציות לשמח נפש ובשר בהלכות שמונה עשר וסימנם וז"ה אשר לא תאכלו מהם. וסימן אחר והו"א רחום יכפר עון.

Siman 281

<b>הערוגה העשירית סדר ראש השנה</b>
<b>דין ראש חודש אלול למה נהגו לתקוע בשופר.</b>
יש מקומות שנוהגין לתקוע בשופר בלילי ראש חודש אלול ומצאתי לרבינו נסים ז"ל מה שנוהגין החכמים שתוקעין בשופר בראש חדש אלול מצאתי לו עיקר במדרש וכך כתוב במקצת הגדות בראש חדש אלול אמר לו הקב"ה למשה עלה אלי ההרה והעבירו שופר בכל המחנה משה עלה להר לקבל לוחות אחרונים שלא יתעו עוד אחר ע"ז והקב"ה נתעלה בתרועה ובאותו שופר שנאמר עלה אלהים בתרועה לכן התקינו חכמים שיהיו תוקעין בשופר בראש חדש אלול בכל שנה ושנה והכי איתא בפרקי ר' אליעזר:

Siman 282

<b>דין סדר מעמדות מר"ה עד צום כפור שהן ימי תשובה ותפלה ומעשים טובים.</b>
שנו חכמים בארבעה פרקים העולם נידון. בפסח על התבואה בעצרת על פירות האילן בראש השנה כל באי העולם עוברין לפניו כבני מרון שנאמר היוצר יחד לבם המבין אל כל מעשיהם. ובחג נידונין על המים. מאי כבני מרון הכא תרגימו כבני אימרנא ר' שמעון בן לקיש אמר כמעלות בית מרון אמר ר' כרוספדי אמר ר' יוחנן שלשה ספרים נפתחין בראש השנה אחד של צדיקים גמורים ואחד של רשעים גמורים ואחד של בינונים של צדיקים גמורים נכתבין ונחתמין מיד לחיים של רשעים גמורים נכתבין ונחתמין מיד למיתה של בינונים תלוין ועומדין מראש השנה ועד יום הכיפורים זכו נכתבו לחיים לא זכו נכתבין למיתה פי' רבינו ישעיה זצ"ל האי צדיקים ורשעים לאו דוקא שהרי כמה רשעים חיים וכמה צדיקים מתים אלא רשעים זה שנמצא עליו חובה למות ואפילו שהן צדיקים כדכתיב והצדיקו את הצדיק והרשיעו את הרשע שהזוכה בדין קורא צדיק והמתחייב קורא רשע אבל האי דאמרינן שלש כיתות ליום הדין כו' אותן הן צדיקים ודאי ורשעים ודאי.
תנו רבנן לעולם יראה אדם עצמו כאילו חציו זכאי וחציו חייב עשה מצוה אחת אשריו שהכריע את עצמו לכף זכות עבר עבירה [אחת] אוי לו שהכריע את עצמו לכף חובה שנאמר וחוטא אחד יאבד טובה הרבה בשביל חטא אחד שחטא זה איבד ממנו טובה הרבה. ר' [אליעזר] אומר לפי שכל העולם נידון אחר רובו [והיחיד נידון אחר רובו] לפיכך צריך אדם שיראה את עצמו כאילו כל העולם כולו תלוי עליו. עשה מצוה אחד אשריו שהכריע את עצמו ואת כל העולם כולו לכף זכות עבר עבירה אחת אוי לו שהכריע את עצמו ואת כל העולם כולו לכף חובה שנאמר וחוטא אחד יאבד טובה הרבה בשביל חטא יחידי שחטא זה איבד ממנו ומכל העולם כולו טובה הרבה רבי שמעון בן יוחי אומר אפילו צדיק גמור ומרד באחרונה איבד כל הראשונות שנאמר וצדקת הצדיק לא תצילנו ביום רשעו ואוקמא ריש לקיש בתוהא על הראשונות ואפי' רשע גמור כל ימיו ועשה תשובה באחרונה אין מזכירין לו כלום מרשעו שנאמר ורשעת הרשע לא יכשל בה ביום שובו מרשעו. אמר ר' יוחנן גדולה תשובה שמקרעת גזר דין שנאמר ושב ורפא לו איזהו דבר שצריך רפואה הוי אומר זה גזר דין מיתיבי השב בינתים מוחלין לו לא שב בינתים אפי' הביא כל אילי נביות שבעולם אין מוחלין לו פי' בינתים בין ראש השנה ליום הכיפורים. לא קשיא כאן ביחיד כאן בצבור גזר דין דצבור מיקרע קרע גזר דין דיחיד לא מיקרע ר' יצחק אמר יפה צעקה לאדם בין קודם גזר דין בין לאחר גזר דין. ואמר ר' יצחק ארבעה דברים מקרעין גזר דינו של אדם ואלו הן צדקה צעקה שנוי השם ושנוי מעשה ויש אומרים אף שינוי מקום. כתוב אחד אומר כה' אלהינו בכל קראינו אליו וכתוב אחד אומר דרשו ה' בהמצאו לא קשיא הא ביחיד הא בצבור בצבור בכל קראינו אליו ביחיד בהמצאו ויחיד אימת אמר רב נחמן אמר רבה בר אבוה אלו עשרת ימים שבין ראש השנה ליום הכיפורים ולפי שהן עשרה ימים הן ימי תשובה ובהם שערי תפלה פתוחים התקינו להשכים ולהתפלל בהם בתחנונים ובסליחות ולהתענות בהם ולהזכיר בהן י"ג [מדות] שאינן חוזרות ריקם. גם לפני ראש השנה משכימין למעמדות ואומרים תחנונים וסליחות עיר ועיר כמנהגה והא לך סדר מנהגינו. חל ראש השנה בשני מתחילין המעמדות מיום (ראשון) [שני] שלפניו. וכן אם חל בשבת מתחילין מיום שני שלפניו חל להיות בחמישי מתחילין מיום חמישי שלפניו ואם חל להיות בשלישי מתחילין מיום שני שלפני פניו ובכל ימי המעמדות בין לפני ראש השנה בין לאחר ראש השנה נוהגין היחידים להתענות ויש שמתענין ערב ראש השנה ויש להן סמך בירושלמי דנדרים ותענית פרק ב' ר' יונתן ציים עריבת ריש שתא ר' אבין ציים עריבת שובא פי' ערב שבת.
ובפסיקתא דסוכה הכי איתא ולקחתם לכם ביום הראשון והלא יום חמשה עשר הוא ואת אמרת ביום הראשון ר' מנא דשב ור' יהושע דסכנין למדינה שהיא חייבת ליפס למלך הלך המלך לגבותו בתוך עשרה מילין יצאו גדולי המדינה [לקראתו] וקילסו אותו ויתר להם המלך שליש מדימוסא שלהן בתוך חמשה מילין יצאו פטרובולי המדינה וקילסו אותו ויתר להם המלך עוד שליש וכיון שבא קרוב לפתח המדינה [יצאו כל בני המדינה] וקילסו אותו אנשים ונשים וטף וויתר להם את הכל אמר להם המלך מה דאזל אזל מכאן ואילך חושבנא לכך באין גדולי ישראל ומתענין ערב ראש השנה הקב"ה מוותר להם שליש מעונותיהם באין עשרת ימי תשובה ומתענין הכשרים שבהן והקב"ה מוותר להן עוד רוב עונותיהם כיון שבא יום הכיפורים ומתענין כל ישראל אנשים ונשים וטף והקב"ה מוחל להן על כל עונותיהן ואומר להן מה דאזל אזל מיכאן ואילך חושבנא תחילת חשבון הוא לכך נאמר ולקחתם לכם ביום הראשון הא למדת שהימים הללו ימי תענית ותפלה ותחנונים הן הלכך ערב ראש השנה שחרית אין נמנעין מליפול על פניהן ולומר וידוי שהרי משכימין בשחרית לתחנונים אבל במנחה אין נופלין על פניהן שהרי יום טוב הוא ונקרא מקרא קודש כשאר הרגלים. וכשהן משכימין בימי המעמדות לומר תחנונים אומר סדר מאה ברכות כשאר הימים ומברכין ברכת התורה וקורין לא ימוש אשרי האיש מאימתי קורין וכשיגיע עמוד השחר יקרא פרשת תמיד ואינו רשאי לומר תחנונים בלא ברכות התורה דהא קיימא לן למקרא צריך לברך אומר תהלה ועומד החזן אם הם עשרה ואומרים קדיש עד לעילא ואם אינן עשרה מתחילין שומע תפלה:
וכל הסדר הכתוב במחזורים ומזכירין שלש עשרה מדות בין כל ענייה וענייה ואומר סליחות ווידוים כפי רצונם ואם אינם מנין עשרה מדלגין שלש עשרה מדות וכשמגיעין לויקרא בשם ה' ושם נאמר מדלגין ואומר וסלחת לעונינו. ובענייה האחרונה אומר וודוי אבל אנחנו חטאנו ונופלין על פניהן ואומרים מכניסי רחמים כו' מכניסי דמעה כו' ואין בזה משום משתף שם שמים ודבר אחר שאינו דומה למה ששנינו ליה ולך מזבח והרב ר' אביגדור כהן צדק זצ"ל הביא ראיה על זה מהא דאמרינן בסנהדרין בפרק נגמר הדין אמר ר' יוחנן לעולם יבקש אדם שיהו הכל מעמצין את כחו מלמטה ואל יהי לו צרים מלמעלה ופי' רבינו שלמה זצ"ל שייסייעוהו מלאכי השרת לבקש רחמים ושלא יהיה לו משטינים מלמעלה וגם במדרש שיר השירים על פסוק השבעתי אתכם אומרת כנסת ישראל למלאכים העומדים על שערי תפלה ועל שערי דמעה הוליכו תפלתי ודמעתי לפני הקב"ה ותהיו מליצי יושר לפניו שימחול לי על הזדונות ועל השגגות ונאמר אם יש עליו מלאך מליץ אחד מני אלף וגו' ועל מה שאומר בלשון ארמית אין להקשות מהא דאמרינן בסוטה אל ישאל אדם צרכיו בלשון ארמית לפי שאין [מלאכי השרת] נזקקין לו דהתם מוקמינן לה דוקא ביחיד אבל צבור רשאין לישאל בכל לשון לפי שהשכינה עמהם מכל מקום קשה שהרי אומר במטותא מלכון מלאכי מרומא דיבידיכון מפתחא דרחמי ותחנוני וכו' האיך מדברין נגד המלאכים בלשון שאינם מבינים.
ונראה לאחי ר' בנימין זצ"ל לפרש שיש במלאכים המבינים בכל לשון כדאמרינן בא גבריאל ולמדו שבעים לשון וכן יש לומר במיטטרון שהוא סופר שהוא מבין כל לשון שהרי יש לו לכתוב זכות כל אומה וחובתה וכן במיכאל שהרי יש לו לדון על כל אומה ואומה וכן יש לומר במלאכים הממונים על שערי התפלה שהן מבינים בכל לשון לשמוע תפלת כל אומה ולשון. או יש לומר יחיד אל ישאל צרכיו בארמית שאין מלאכי השרת המצווין עליו לשומרו נזקקין לו שהרי אינם מבינים אלא לשונן אבל מלאכים המסורין לצבור הן מבינים בכל לשון.
מצאתי בשם רבינו שמואל בר נטרונאי זצ"ל שלא הניח בתעניות שלפני ראש השנה להתענות האבל ביום קבורה דכיון שאינן חובה תעניות הללו מוכלינן ליה ומשקינן ליה לפכוחי פחדיה:

Siman 283

<b>דין טבילה בראש השנה.</b>
גרסינן בראש השנה פרק קמא אמר ר' יצחק חייב אדם לטהר עצמו ברגל שנאמר ובנבלתם לא תגעו תניא נמי הכי ובנבלתם לא תגעו יכול יהו ישראל מוזהרין על מגע נבילה ת"ל אמור אל הכהנים בני אהרן ואמרת אליהם לנפש לא יטמא בעמיו כהנים מוזהרין ישראלים אינן מוזהרין והלא דברים קל וחומר ומה טומאת מת דחמורה כהנים מוזהרים ישראלים אינן מוזהרין טומאה קלה לא כל שכן אלא מה ת"ל ובנבלתם לא תגעו ברגל. הא למדת שבכל רגל ורגל חייב אדם לטהר עצמו כל שכן בראש השנה ויום הכיפורים שהן ימי משפט שצריך אדם לטהר ולקדש עצמו ולהוציא כאור צדקו ומשפטו כצהרים.
ומצאתי בשם הר"ר יצחק ז"ל בני אדם שטובלין בערב ראש השנה ויום הכיפורים וכל מי שטובל לשם תשובה מברך ברכת טבילה עד שלא יכנס לנהר או לים לפי שכל השבים חייבין בטבילה כדתניא בפרק ג' באבות דר' נתן מעשה בריבה אחת שנשבת והלכו שני חסידים לפדותה דיוסיון ותוסתיון כו' לשחרית אמר להן הטבילוה כו' ריבה זו במה חשדתיה אמר לו כל אותן שנים שהיתה בין הגוים אוכלת משלהם ושותה משלהם עכשו אמרת הטבילוה עד שתטהר אמר להן העבודה כך היה המעשה שמעינן מינה דכל בעלי תשובה טובלין הלכך מברכין עליה:
מצאתי בתשובת הגאונים זצ"ל וששאלתם לפרש לכם למה רגילין לאכול ראשי כבשים בראש השנה ולאכול ולשחוט כל אחד ואחד תרנגול בערב יום הכיפורים. חכמים וכל אנשי בבל כך עושין. בערב ראש השנה לוקחין בשר שמן או ראשי של צאן ומבשלין אותה בטיסני או בדבר של מתיקה ואין מבשלין בישול שיש בו חומץ כל עיקר ואומרין נאכל מתיקה ובישול שמן כדי שתהא כל השנה מתוקה וטובה ועריבה עלינו ולא יהיה דבר רע ובערב ראש השנה שוחטין כל אחד ואחד שבבית תרנגול ומחזירין אותן בחייהן על כל אחד ואחד ואומר זה תחת זה זה חילוף זה יצא זה למיתה ויכנס פלוני בן פלוני לחיים ושוחטין אותו ומשגרין אותן ליתומים ולעניים ואומר יהי כופר נפשנו ויהיה כפרה עלינו וחכמים ובעלי בתים אף בערב יום הכיפורים עושין כן ויש מחזירין אילים וכבשים וכל זה נחש לטובה היא במסכת כריתות פרק קמא אמר אביי השתא דאמרת סימנא מילתא היא יהא רגיל אינש למיחזי בריש שתא קרא ריבייא וכרתי וסילקא ותמרי. פי' קרא דלעת על שם דלו עיני למרום ריבייא על שם פרו ורבו ופירש רבינו שלמה זצ"ל תלתן פונוגרוקי בלע"ז כרתי יכרתו אויבנו והן כרישין סילקא יסולקו עונותינו תמרי תמו עונותינו:

Siman 284

<b>דין מהו להתענות בראש השנה</b>
יש נוהגין להתענות בשני ימים של ראש השנה וסומכין על האגדה הכתובה למעלה בהלכה רפ"ב שיש ספרים שכתוב בהן באין גדולי ישראל ומתענין בראש השנה ושמעתי מבחור אחד ור' דוד שמו שהיה רגיל להתענות בראש השנה והיה אומר שכך קבלה בידיהן שכל מי שרגיל להתענות בראש השנה ומשנה רגילתו שלא להתענות אינו משלים שנתו. ובמנהגות בני אישפירא מצאתי שאין חכמי אישפירא נוהגין להתענות בראש השנה ולא לעמוד בבוקר לומר סליחות ובשם רב יהודאי גאון זצ"ל מצאתי אסור להתענות בשני ימים טובים של ראש השנה משום שקרוי חג כשאר ימים טובים שנאמר תקעו בחודש שופר בכסא ליום חגנו. וכשם שבשאר ימים טובים אסור להתענות כך אסור להתענות בראש השנה משום עונג יום טוב.
ורבינו סעדיה גאון זצ"ל כתב בפי' ספר עזרא שפירש ובראש השנה אסור להתענות בין מדברי תורה ובין מדברי קבלה בין מן הברייתא בין מן התלמוד. מדברי תורה מניין ששוה לכל המועדות שנאמר בו מקרא קדש כמו שנאמר בכולם. וקרוי חג ככל החגים שנאמר תקעו בחדש שופר בכסא ליום חגנו איזה חג שהחודש מתכסא בו הוי אומר זה ראש השנה וקרי ליה חג וכתוב ביה בחג ושמחת. ועוד אמר ר' יונה הוקשו כל המועדות זה לזה הא למדת ששוה ראש השנה לכל ימים טובים. מדברי קבלה [מניין] שכך כתוב בעזרא ויאמר להם התרשתא לכו אכלו משמנים ושתו ממתקים ושלחו מנות לאין נכון לו וגו' וענין זה ביו"ט של ראש השנה כתוב. מן הברייתא מניין דתניא וכל סביבותיה מתענות ולא מתריעות שכן מצינו ביום הכפורים מתענין ולא מתריעין ר' עקיבה אומר מתריעות ולא מתענות שכן מצינו בראש השנה מתריעין ולא מתענין. מן התלמוד מניין דהכי גרסינן בתלמוד ארץ ישראל אמר רב סימון כתיב מי גוי גדול ר' חנינה ר' יהושע חד אמר אי זו אומה כאומה זו בנוהג שבעולם אדם שיודע שיש לו דין לובש שחורים ומתעטף שחורים ומגדל זקנו ואינו חותך צפרניו לפי שאינו יודע האיך דינו יוצא אבל ישראל אינו כן לובשין לבנים ומתעטפים לבנים ומגלחים זקנם ומחתכין צפורניהם ואוכלים ושותין ושמחים בראש השנה לפי שיודעים שהקב"ה עושה להם ניסים ומוציא דינם לכף זכות וקורע להם [את] גזר דינם הרי מכמה ראיות שאסור להתענות בראש השנה וכן מצאתי בספר רב האיי גאון זצ"ל:

Siman 285

<b>דין קידוש וסעודה בלילי ראש השנה.</b>
ובקידוש שעל הכוס מקדשין כשאר ימים טובים בין בחול בין בשבת בין במוצאי שבת אך בשם רב האיי גאון זצ"ל מצאתי שאין אומרים ותתן לנו ה' אלהינו באהבה מועדים לשמחה וחגים וזמנים לששון לא בקידוש ולא בתפלה אלא אומר ותתן לנו ה' אלהינו באהבה את יום הזכרון הזה יום תרועה מקרא קודש. ויש שנוהגין לאומרו (ואומר) בקידוש ודברך אמת וקיים לעד וכו' כמו שאומרים בתפלה וחותמין מלך על כל הארץ מקדש ישראל ויום הזכרון ובשבת מלך על כל הארץ מקדש השבת וישראל ויום הזכרון ומברכין שהחיינו. והכי איתא בירושלמי בפרק ראוהו בית דין אומר זמן על הכוס בראש השנה מדברי סופרים בשופר מדברי תורה ובירושלמי בפרק ערבי פסחים תני אין אומרין זמן אלא בשלשה רגלים בלבד אמר ר' מני מתניתא אמרה כן בחג המצות ובחג השבועות ובחג הסוכות תנא כל שנאמר בו מקרא קודש אומר בו זמן הא למדת שאומרין זמן בראש השנה שהרי נאמר בו מקרא קודש. ומקדשין על הכוס בליל יום טוב שני של ראש השנה כסדר יום טוב הראשון אך אין אומרין בו שהחיינו משום דקדושה אחד הוא אע"פ שמצאתי בתשובות הגאונים ז"ל שצריך לאומרו. וזה נוסח התשובה ולענין זמן הכי הלכתא אומר זמן בכל המועדים אפי' בראש השנה ויום הכפורים הואיל ומזמן לזמן קאתו. וזמן אינו חובה לאומרו על הכוס אלא אפי' אמרו בשוק יצא.
ומה שנהגו לאומרו על הכוס משום דהכי שפיר לאקרובי דעתיה טפי וביום הכפורים כיון דליכא כוס שכבר קיבל עליו תענית אומר בבית הכנסת אחר כל נדרי בלא כוס ובשני ימים טובים של גליות אומרים זמן בשני לילות משום ספיקא ואפי' בראש השנה אע"פ שקדושה אחת הוא שהרי בירושלים היו נוהגין אותו היום יום שלשים לאלול קודש ולמחר קודש ביום ל"א כגון אם באו עדים ביום ל' מן המנחה ולמעלה וכבר אמרו זמן בערב יום ל' משום ספיקא שמא יבואו עדים למחר קודם המנחה ויעידו על ראיית הלבנה ויהיה יום ל' קודש ואם לא באו עדים אלא מן המנחה ולמעלה היו אומרים זמן (אפי') בליל ל"א לפי שלמחר קודש ואותו יום הוה זמן שלא מספק אף אנן נמי הואיל ומשום ספק ילפינן דשני ימים של ראש השנה קדושה אחת הן והכי נמי מספקא שמא היו באין עדים ביום ל' לאלול מן המנחה ולמעלה או מן המנחה ולמטה.
והר”ר אביגדור כהן צדק זצ"ל השיב לי שאין צריך לברך זמן בליל שני של ראש השנה וכן דעתי נוטה דהא קיימא לן קדושה אחת הן וכן מצאתי לגאון אחר זצ"ל.
ובשם רבינו שלמה זצ"ל מצאתי לומר זמן ביום טוב שני של ראש השנה נוהגין אנו במקומנו ובכל המקומות שעברתי בהן ואין חילוק בין ב' ימים טובים של ר"ה לב' ימים טובים של גליות אלא לענין ביצה בלבד ומחובר לאסור של זה בזה וטעמא משום דאף בזמן בית דין פעמים שהיו עושין שניהם יום טוב ואע"פ שלא היה שם ספק והיום יום שני הוא היה יום עיקר יום טוב היו גומרין יום ראשון בקדושה שלא יזלזלו בו לשנה הבאה ואההיא מנהגא סמכינן ולא משוינן לאיסורן תורת ספק אבל לענין זמן מה נפשך אספיקא הוא אומר זמן ואי אמנהגא דבית דין סמכינן שהיו נוהגין אותו היום קודש ולמחר קדש אומר זמן דהא מיום טוב שני היו נוהגין ומונין תיקון המועדות והוא עיקר ראש השנה וצריך לומר בו זמן וכן הלכה.
עוד מצאתי תשובה אחרת בשמו שחזר בו ופסק שלא לברך זמן ביום טוב שני כלל וזה נוסח לשונו אומר זמן ביום שני של ראש השנה כי יש שהיו אומרים שאין לאומרו משום דקדושה אחד הן לענין ביצה ולאו מילתא היא אלא ודאי צריך לאומרו ועתה נראה לי שאין צריך לומר זמן אלא ביום ראשון בלבד ככל ימים טובים. ובוצעין על שתי ככרות כשאר ימים טובים וצריך להזכיר בברכת המזון מעין המאורע דהיינו יעלה ויבא ואם לא הזכיר מספקא לן אם צריך לומר ברוך שנתן יום הזכרון לעמו ישראל וכו' כמו שאומר בשאר ימים טובים לפי שמצינו בהלכה סתם אם לא הזכיר של יום טוב ושמא ראש השנה אינו בכלל דהא לאו מג' רגלים הוא מכל מקום נראה לי שאם לא הזכיר צריך לחזור לראש אפי' אם אינו צריך לומר ברוך אשר נתן יום הזכרון.
ואחי ר' בנימין זצ"ל כתב דליכא לאיסתפוקי בכך דודאי ראש השנה בכלל ימים טובים הוא אע"ג שאינו מג' רגלים והראיה על זה והא דתניא לילי שבת ולילי יום טוב יש בהן קדושה על הכוס ויש בהן הזכרה בברכת המזון ואם לא אמר מחזירין אותו ולא מצינו שהזכיר ראש השנה בפני עצמו לא לקדוש ולא להזכרה בברכת המזון בשום מקום הא למדת שבכלל ימים טובים הוא בין להזכיר בין להחזיר אם טעה ולא הזכיר ומסתמא הוא הדין לומר ברוך אשר נתן דהא הזכרה היא מיהו אינו חותם מקדש ישראל והזמנים אלא מלך על כל הארץ מקדש ישראל ויום הזכרון. ומה שהקדמתי סדר קידוש וסעודה לסדר תפלת ערבית כי להסדיר הלכות סדר היום של תפלת זה אחר זה שהרי תפלת [שחרית] ומנחה נשתוו לתפלת ערבית:

Siman 286

<b>דין סדר תפלת לילי ר"ה.</b>
בראש השנה ערבית שחרית ומנחה מתפללין שבע ובתפלת ערבית פורשין על השלום כמו בשבת ויום טוב ואומר אלה מועדי ה' שהרי בכלל המועדים הוא ובתפלה מתפללין שלש ראשונות ושלש אחרונות ואומר קדושת היום באמצע ואם הוא שבת מזכיר של שבת וחותמין בשניהם ומנהג שאומרים במגן זכרנו ובאתה גבור מי כמוך ובמודים זכר רחמיך וכתוב לחיים ובשים שלום בספר חיים ויש שמקפידין עליהם שלא לאומרם שהרי אמרו חכמים לעולם אל ישאל אדם צרכיו לא בשלש ראשונות ולא בשלש אחרונות.
וכתב בעל הלכות גדולות מהכא לא שבקין רבנן למימר אפי' זכרנו במגן וזכור רחמיך במודים אבל בספר חיים אומר בשים שלום וסלקו להו י"ח והוו כתחנוני.
ורבינו האי גאון זצ"ל [כתב] אם לא מצינו זכר במשנה ובתלמוד לזכרנו לחיים ומי כמוך וכתוב לחיים ומנהג הוא ויש שנמנעין לאומרן משום דאין ברכות הללו מקומות לשאול צרכים.
ובשם רב עמרם ורב כהן צדק גאונים זצ"ל מצאתי כך אנו רגילין בישיבה לאומרן ולא פליג אהא דלא ישאל אדם צרכו בשלש ראשונות דהתם צרכי יחיד הוא דלא ישאל אבל צרכי רבים ישאל וכן אומר רב פלטוי גאון זצ"ל וכן מצאתי בשם ר"ת זצ"ל דצורכי יחיד אל ישאל אבל צורכי רבים ישאל תדע דשלש אחרונות כולן לשון שאלה הן רצה ה' אלהינו וכו' שים [שלום] וכן מנהג פשוט בידינו מאבותינו לאומרן ואין לשנות:
ובקדושת השם אומרים ובכן תן פחדך ה' אלהינו על כל מעשיך ובכן תן כבוד יש מפרשין ובכן שם הוא שהאותיות שלו עולין למנין אנ"י והו"א אנ"א ה'" ואני והוא מפורש בס' יצירה. וחותמין בא"י המלך הקדוש כדאמרי' בברכות כל השנה כולה מתפלל אדם האל הקדוש האל המשפט חוץ מראש השנה עד יום הכיפורים שאומרין המלך הקדוש המלך המשפט. אתה בחרתנו מכל העמים וכו' ותתן לנו ה' אלהינו באהבה מועדים לשמחה וחגים וזמנים לששון ויום הזכרון הזה וכו'. ולפי דברי רב האיי גאון זצ"ל אין אומרים מועדים לשמחה וחגים וזמנים לששון לא בתפלה ולא בקידוש שהרי אינו בכלל הרגלים אלא אומר ותתן לנו ה' אלהינו באהבה את יום הזכרון הזה וכו'. יש מן החכמים כשיבוא ראש השנה בחול אומרים את יום הזכרון הזה יום תרועה מקרא קודש וכשיבוא בשבת אומר את יום הזכרון הזה זכרון תרועה מקרא קודש והטעם שלהן בשבת שאין תוקעין אומרים זכרון תרועה אבל כשיבוא בחול אומר יום תרועה שהרי תוקעין ומפורש בפסיקתא דראש השנה כתוב אחד אומר יום תרועה וכתוב אחד אומר זכרון תרועה הא כיצד כאן בחול כאן בשבת ובגמרא דידן נמי איתא וכן מצאתי מפורש במס' סופרים אם חל ראש השנה להיות בשבת אין אומרים יום תרועה אלא זכרון תרועה לפי שאין תקיעת שופר דוחה שבת בגבולים משום גזירה:
ויש מהן שאומרין שאין לשנות בדבר אלא בין בחול בין בשבת אומר זכרון תרועה מקרא קדש מהאי טעמא דדריש להו בסוף פרק יום טוב של ראש השנה זכרון אלו זכרונות ואין התנא מחלק בין בא בחול בין בא בשבת ופסוקא דאמור אל הכהנים קא דריש דכתיב ביה זכרון ולא יום. זכר ליציאת מצרים. תימה לאחי ר' בנימין זצ"ל מה שקבעו בקידוש ובתפלה של ראש השנה ויום הכיפורים זכר ליציאת מצרים בשלמא בקידוש של שבת שהרי בעשרת הדיברות שבמשנה תורה כתיב וזכרת כי עבד היית בארץ במצרים שבועות נמי במשנה תורה כתיב ביה וזכרת כי עבד היית סוף פרשת ראה סוכות נמי כתיב בו למען ידעו דורותיכם כי בסוכות הושבתי את בני ישראל בהוציאי אותם מארץ מצרים אבל בראש השנה ויום הכיפורים מאי זכר ליציאת מצרים איכא והלא לא מצינו שנכתב בהן יציאת מצרים כלל ותירץ בראש השנה נמי ראוי לומר זכר ליציאת מצרים לפי מה ששנינו בראש השנה תניא ר' אליעזר אומר בתשרי נברא העולם בתשרי נולדו אבות בתשרי מתו אבות. בפסח נולד יצחק בראש השנה נפקדה שרה. רחל. וחנה. בראש השנה יצא יוסף מבית האסורים. בראש השנה בטלה עבודה מאבותינו במצרים ור' יהושע נמי בהא לא פליג והתם יליף ליה מקראי וביום הכיפורים נמי מצינו יציאת מצרים גבי שילוח עבדים במשנה תורה כי ימכר לך אחיך העברי וגו' הענק תעניק לו וגו' וזכרת כי עבד היית וגו' ותניא ר' ישמעאל בנו של ר' יוחנן [בן ברוקה] אומר לפי שנאמר תעבירו שופר ביום הכיפורים וגו' יכול לא תהא שנה מקודשת אלא מיום הכיפורים ואילך ת"ל וקדשתם את שנת החמישים שנה מלמד שמתקדשת והולכת מתחילתה מיכן אמר ר' ישמעאל בנו של ר' יוחנן בן ברוקה מראש השנה ועד יום הכיפורים לא היו העבדים נפטרין לבתיהן ולא משתעבדין לאדוניהם אלא אוכלין ושותין ושמחין ועטרותיהן בראשיהן מראש השנה עד יום הכיפורים כיון שהגיע יום הכיפורים תקעו בית דין בשופר נפטרו העבדים לבתיהן ושדות חוזרות לבעליהן וגבי שילוח עבדים כתיב כי עבדי הם אשר הוצאתי אותם מארץ מצרים וגו' הא למדת שבראש השנה ויום הכיפורים נמי שייך לומר זכר ליציאת מצרים:
ואומר יעלה ויבוא ואחר כך אומר אלהינו ואלהי אבותינו מלוך על כל העולם כולו וכן אמר רב יהודאי ורב כהן צדק גאונים זצ"ל. ולומר והשיאנו בראש השנה מצאתי במנהגות מגאנצא שנוהגין לאומרו ובלות"ר בראש השנה ויום הכיפורים רובם אומרים אותו ורבינו יצחק בר יהודה זצ"ל בשם רבו ר' אליעזר זצ"ל אמרו כל ימיו ור' משולם ב"ר משה זצ"ל שאל את פי אריות יושבי ירושלים עיר הקודש והשיבו שאומרין והשיאנו. ומביאין ראיה מירושלמי דברכות פרק הרואה והגאון ר' יצחק [לוי] זצ"ל ביטלו בוורמשא מפני שאינו יכול לומר את ברכת מועדך דברכת מועדיך לא כתיב אלא אשלש רגלים בלבד כדכתיב כברכת ה' אלהיך אשר נתן לך וראש השנה לאו מן הזמנים הוא דלא חתמינן מקדש ישראל והזמנים ומנהג פשוט בידינו לאומרו בראש השנה אבל ביום הכיפורים אין אומרין אותו כלל. ומנהג לומר ודברך אמת וקיים לעד ומבלעדיך אין לנו מלך אלא אתה בא"י מלך על כל הארץ מקדש ישראל ויום הזכרון ופירש רבינו שלמה זצ"ל בפרדס מה שנהגו לומר ודברך אמת וקיים לעד לפי מה שדרשו רבותינו בפסיקתא דראש השנה לעולם ה' דברך נצב בשמים תני בתקיעתא דר' זה היום תחלת מעשך ואתיא כההיא דתני ר' אליעזר בעשרים וחמשה באלול נברא העולם ובאחד בתשרי נברא אדם הראשון שעה אחד עלה במחשבה כו'. בשתים עשרה יצא בדימוס אמר לו הקב"ה אתה סימן לבניך כו' שעתידין לכנס לדין בראש השנה לכן קבעו בתפלה ודברך אמת וקיים לעד. ומזכירין במודים זכר רחמיך וכתוב לחיים ובשים שלום בספר חיים כמו שכתבנו:

Siman 287

<b>דין סדר תפלת היום.</b>
ובראש השנה שחרית מתפללין כסדר שאר ימים טובים ואומר הזמירות בנועם ונשמת ומתפללין שבע כסדר שחרית. ואחר שהסדיר החזן תפלת שחרית בקול נהגו לומר אבינו מלכנו חטאנו לפניך כו' כמו שכתוב בסידורים ומפרש בפרדס רבינו שלמה זצ"ל [שהיו רגילין] ובאין לאומרו מימי ר' עקיבה כמו שמצינו במסכת תענית פעם אחת גזרו תענית ולא נענו ירד ר' עקיבה לפני התיבה ואמר א"מ חטאנו לפניך א"מ אין לנו מלך אלא אתה א"מ עשה עמנו למען שמך וירדו גשמים וכשראו שנענו בתפלה זו הוסיפו עליהם מדי יום ביום וקבעום לימי התשובה. ואומר אותו במקום ההלל בראש השנה והטעם מפורש בפרק יום טוב של ראש השנה אמר ר' אבהו אמרו מלאכי השרת לפני הקב"ה רבש"ע מפני מה ישראל אין אומרים שירה לפניך בראש השנה וביום הכפורים אמר להן אפשר מלך יושב על כסא דין וספרי חיים וספרי מתים פתוחין לפניו וישראל אומרים שירה:

Siman 288

<b>דין קריאת התורה והפטרה.</b>
באו לקרות בתורה קורין חמשה בני אדם ובשבת קורין שבעה יום ראשון קורין וה' פקד את שרה בפרשת וירא אליו. ומפטיר קורא פסוקין של מוסף ובחדש השביעי באחד לחדש ומפטיר בנביא בתחלת שמואל עד וירם קרן משיחו והוא מענין המאורע שהרי שנינו בראש השנה נפקדה שרה רחל וחנה יום שני קורין עקידת יצחק והאלהים נסה מקום שהפסיקו אתמול והעקדה היתה בראש השנה ומפטיר קורין בפסוקין כיום אתמול. ומפטיר בירמיה כה אמר ה' מצא חן במדבר וגם הוא מעין המאורע שהרי יש בה רחל מבכה על בניה מאנה להנחם על בניה כי איננו והיא נפקדה בראש השנה ועוד כתיב בה הבן יקיר לי אפרים זכור אזכרנו עוד וחותמין בברכות של הפטרה כמו שחותמין בקידוש ובתפלה בין בשבת בין בחול:

Siman 289

<b>דין סדר תקיעות שתוקעין כשהן יושבין.</b>
לאחר שהפטירו בנביא אוחז הבקי שופר של איל בידו ומברך בא"י אמ"ה אשר קב"ו לשמוע קול שופר ושהחיינו ויראים כתב על תקיעת שופר ולמחר אינו מברך שהחיינו. ואם חל יום טוב ראשון בשבת אין תקיעת שופר דוחה שבת ולמחר ביום שני מברך שהחיינו. ומנהג שהתוקע תוקע מעומד אע"פ שהצבור יושבין באלו התקיעות.
ומצאתי בתשובות [הגאונים זצ"ל] דתקיעת שופר מעומד דגמרינן לה מחצוצרות דכתיב ותקעתם בחצוצרות וגמירי דחצוצרות בעמידה ותו גמרינן לה מן וכי תבואו מלחמה בארצכם וגו' עד ותקעתם בחצוצרות וההיא תקיעה בעמידה.
ואחי ר' בנימין זצ"ל כתב דממילא מסתברא שצריך התוקע לתקוע בעמידה כיון שהיום הוא יום דין ותקיעת השופר היא המלמדת סנגוריא עלינו לזכר עקדת יצחק לכך ראוי לעמוד המליץ לפני הדיין דהא קיי"ל בעל דינין בעמידה ואם תאמר א"כ גם הצבור דינם לעמוד עם המליץ בעמידה שהרי הן בעלי דינין הנידונין לפני הדיין מסתברא כיון דעתידין לעמוד בתקיעות שעל סדר הברכות שהן עיקר המצוה ותקיעות אלו אינו אלא לערבב את השטן כאשר נפרש לפנינו לפיכך אין מטריחין את הצבור לעמוד בתקיעות אלו. ותוקע לפי המנהג קשר"ק ג' פעמים קש"ק ג' פעמים קר"ק ג' פעמים שהן שלשים תקיעות. ופירושן תקיעה שלשה שברים תרועה תקיעה הוא סימן קשר"ק והוא הבבא הראשונה הבבא השניה תקיעה שלשה שברים תקיעה הוא סימן קש"ק. הבבא השלישית תקיעה תרועה תקיעה הוא סימן קר"ק והילכות שופר וסדר תקיעות האלו ואם ראוי להפסיק ביניהם בשיחת דברים או אם התקלקל אחד מן התקיעות וכל הלכות התקיעות והראויין לתקוע הכל מפורש לפנינו כל הלכה על מכונתה לאחר כל סדר התפלה:

Siman 290

<b>דין סדר תפילת מוסף והלכותיה.</b>
לאחר תקיעות אומר תהלה ומחזירין ספר תורה לארון ומקדישין עד לעילא ומתפללין תפלת מוסף בלחש ומתפללין תשע ברכות כנגד תשעה אזכרות שהזכירה חנה בתפלתה ואלו הן תשעה ברכות. אבות וגבורות וקדושת השם מלכיות זכרונות ושופרות עבודה והודאה וברכת כהנים וכולל קדושות היום ומלכיות בברכה אחת שכך שנינו סדר ברכות אומר אבות וגבורות וקדושת השם וכולל מלכיות עמהם ואינו תוקע קדושת היום ותוקע. זכרונות ותוקע. שופרות ותוקע. ואומר עבודה והודאה וברכת כהנים אמר לו ר' יוחנן בן נורי אם אינו תוקע למלכיות למה הוא מזכיר אלא אומר אבות וגבורות וקדושת היום וכולל מלכיות עם קדושת היום ותוקע זכרונות ותוקע שופרות ותוקע ואומר עבודה והודאה וברכת כהנים וקיי"ל כר' יוחנן בן נורי אבות וגבורות וקדושת ה'. ומתפללין כסדר שחרית אתה בחרתנו ומפני חטאינו ובכן יהיה רצון מלפניך ה' אלהינו שתעלנו לארצנו ומוסף יום הזכרון הזה ובחדש השביעי ואם הוא שבת אומרין ומוסף יום השבת ומוסף יום הזכרון הזה וביום השבת ובחדש השביעי ואין מנהג להזכיר של ראש חודש ומצאתי בשם הר"ר אברהם בן החבר ר' יצחק זצ"ל מה שלא נהגו להזכיר של ר"ח בראש השנה סומכין על הירושלמי דגרסינן התם יבוא זכאי ויכפר על החייב ואל יבא חייב ויכפר על (החייב) [הזכאי]:
ובמנהגות הגאונים זצ"ל מצאתי בלשון הזה שכבר נחלקו גדולי הדור על מוספי ראש השנה הגאון רבינו יצחק הלוי ז"ל אומר יש שמזקיקין לפרש מקראות של כל מוספי היום בומפני חטאינו כאמור ובראשי חדשיכם תקריבו עולה וגומרם הכל ונאמר ובחודש השביעי באחד לחדש שהרי אמר את מוספי יום הזכרון הזה נעשה ונקריב ובאותו המשמע היה גם ראש חודש כשמועה שנויה בעירובין אומר זכרון אחד ועולין לו לכאן ולכאן ואומר ותתן לנו ה' אלהינו באהבה את יום הזכרון הזה והוא מוסב אשניהם שכן אי אפשר לראש השנה בלא ראש חדש ויום ראש חדש זה קרוי זכרון כדכתיב באחד לחדש יהיה לכם שבתון זכרון תרועה וגו' מה שאין כן בשאר שתי קדושות לפי שיש שבת בלא פסח ופסח בלא שבת לפיכך אין בהזכרת אחד מהן הזכרת חבירו וצריך לנקוב בו בהדיא את יום המנוח ואת יום חג המצות והכא (נמי) [נהי] דפטר בזכרון אחד לשניהם מיהו כשבא לפרש מנין המוספין בראש השנה אם אינו אומר בראש השנה ובראשי חדשיכם מנה מחצה ודילג מחצה ונראה כממעט במוספין ויש כל גאוני לותי"ר שהיו מוחין לומר ובראשי חדשיכם בראש השנה דלמא נפיק מיניה חורבה לעולם וליהוו מדמו לשוויה ליה להאי ראש חדש כשאר ראשי חדשים דכולי שתא למנות את המועדות מיום שני כדרך כל השנה שאנו מחשבין ומתקנין המועדות מיום האחרון של ראש חודש ועבדי ליה לראש השנה כשתי קדושות ואומרים הם אין לנו לסמוך אלא אמסקנא דשמעתא זכרון אחד עולה לכאן ולכאן ודיו:
ונשתלחו הדברים לר' שלמה נ"ע ובא והכריע כדברי האומרין צריך להזכיר פסוקין של כל מוסף ומוסף ואין להקפיד שמא יאמרו אלול מעובר הוא ויקחו מניינם מיום שני והילך תשובתו אשר הזקוקנו לתת לב על סדר המקראות מוספי יום הזכרון אשר הנהיג רבינו לפני פטירתו להזכיר ובראשי חדשיכם ולאחר פטירתו חולקין על דבריו להחזיר הדבר ליושנו. ואומר שיש איסור וחילול בדבר שהשומע הזכרת ראש חודש ביום השני יהא סבור שאלול מעובר ועוד ראיה לדבריהם מאשר פסקו רבותינו אומר זכרון אחד עולה לו לכאן ולכאן לא שמענו את החלוקין ולא להכריע באתי כי איני כדאי לעשות סעד לדבר הארי שן סלע וגבעת עולם אך על משלחתו אשר הזקיקני להודיעו מה קבלתי מרבינו יעקב זצ"ל באותו שמועה אני מושיבו. כששימשתי לפניו לא שמעתי מפיו באותה שמועה בסדר המקראות כלום. ומהו להזכיר של ראש חודש בראש השנה פירש לתלמידים. כגון ותתן לנו את יום הזכרון ואת יום ראש חודש הזה וכן בויעלה ויבא. וכן במוספי את יום הזכרון הזה ואת יום ראש חודש הזה נעשה ונקריב וכן בחתימה מקדש ישראל ויום הזכרון וראשי חדשים. אבל בסדר המקראות הוא לא הזכיר ואני לא שאלתיו כי לא ראיתי נוהגין במקומנו בשום יום טוב הזכרת מקראות של מוספין לפי שאינן שגורין בפה חוץ ממוספי שבת וראש חודש שהן תדירין ושגורין בפה ומסיימין מפי כבודך כדרב חננאל אמר רב וכשבאתי משם ושמעתי מפי אותו צדיק ר' מאיר בר יצחק זצ"ל שמסדרין הנהגתי אני במקומי ועתה שמעתי שהנהיג רבינו הלוי להזכיר את מוסף ראש החודש במקראותיו ורואה אני את דבריו ולא כחולק על דבריו ולא מלאו לבו לעטרה הראויה לחדש דבר בדורו מה שרבינו יעקב זצ"ל לא הנהיג ואם רבינו הלוי שם דברים על לבו ופיזר בשעת המכניסין כי ידעתי מדתו ומדת המכנסין אומר אני מקום הניחו לו אבותיו להתגדר בו והנהיג עצמו כאסקופה הנדרסת ושם עצמו שירי שריים ועל שניהם אני קורא ועמך כולם צדיקים. ואת אשר עם לבבי אני משיב כי דבריו נכוחים למבין ואם באנו לפרוש מהם כפורש מן החיים ומן הטעם הזה מה ראו רבותינו לחלק שתי קדושות הללו משאר כל שתי קדושות שחלו ביום אחד שהוזקקנו בשאר שתי קדושות להזכיר את שניהם בפתיחה ובחתימה ובזה אומר זכרון אחד אלא שבזה יש לומר שמשמע האחד עולה לו לכאן ולכאן מה שאין כן בשאר שתי קדושות לפי שיש שבת בלא פסח ופסח בלא שבת לפיכך אין במשמע הזכרת אחד מהן הזכרת חבירו אבל יום הזכרון אינו אלא בראש חדש השביעי ויום ראש החודש הזה קרוי זכרון כדכתיב באחד לחודש יהיה לכם שבתון זכרון תרועה לפיכך כשמזכיר יום הזכרון הרי ראש חודש במשמע וזה פי' עולה לו לכאן ולכאן. מלשון התלמוד אנו למדין וכשנשאלה השאילה בבית המדרש ופרשו שני צידי טעמיה לדרך זו ולדרך זו כדרך כל שאילות שבתלמוד לא תלו טעם שלו בחשש איסור וחורבה אלא בשלא לצורך תלאוהו דהכי אמרינן כיון דחלוקין במוספין מדכרינן או דלמא אומר זכרון אחד ועולה לו לכאן ולכאן כלומר סגי בהכי ולא קאמר או דילמא חיישינן לחרבה פלונית ואילו היה בידו לתלות הטעם בחשש איסור לא היה תלהו ברשות הואיל וטעם ההזכרת עולה לו לכאן ולכאן. ההוא תינח היכא דאיכא למימר עולה לו לכאן ולכאן כגון בפתיחה ובחתימה שהוא אומר את יום הזכרון שהרי ראש חדש במשמע. אבל כשבא לפרש את מנין המוספין ומונה ומשייר נראה כממעט במוספין שהרי הוא אומר את מוספי יום הזכרון הזה נעשה ונקריב ובאותו המשמע היה ראש חדש וכשאינו מזכיר בפירוש את שניהם נמצא כמנה מחצה ודילג מחצה טוב לו לשתוק משניהם ולסיים מפי כבודך כדרב חננאל אמר רב ואם בא להזכיר יזכור את שניהם. ואומר אני שכך נהגו הראשונים ודורות אחרונים קבעו המקראות במוספין ושגו במשמע זכרון אחד ולא קבעו בו אלא מקראות של ראש השנה בלבד. עד כאן התשובה. גם בסוף מס' ראש השנה פירש רבינו שלמה אינימא משום דנפישי קראי דאיכא דמוספי ראש חודש וראש השנה ומלכיות וזכרונות ושופרות כו' הא למדת שצריך לאומרן. אמנם רבינו חננאל זצ"ל הביא זה לשון הירושלמי בפרק בכל מערבין ר' יעקב בר אחא בשם ר' יוסי אומר העובר לפני התיבה ביום טוב של ראש השנה אינו צריך להזכיר של ראש חדש. ופי' אינו צריך להזכיר מוסף של ראש חדש כגון ותתן לנו ה' אלהינו באהבה את יום הזכרון הזה ואת יום ראש החדש הזה וכן נמי אינו צריך לחתום מקדש ישראל ויום הזכרון וראשי חדשים ולאו אתפילת מוסף לבד קאי אלא אכל תפילות קאי בין אתפילת ערבית בין אתפילת שחרית ומוסף ומנחה אבל הפסוקין של מוסף ראש חדש צריך להזכיר כמו שפי' רבינו שלמה זצ"ל ונראה לאחי ר' בנימין זצ"ל מה שנהגו הראשונים להזכיר פסוקין של ראש השנה ולא נהגו להזכיר פסוקין של ראש חדש לפי שהיו רגילין לאומרן בתפלה כולן על הסדר עד סוף הפיסקא כדרך שקורא אותן המפטיר בתורה. וכיון שהיה אומר מלבד עולת החודש ומנחתה ועולת התמיד ומנחתה תעשו וגו' הרי הוא כמו שהזכיר ובראשי חדשיכם ואין כאן משום ממעט במוספין אבל לפי מה שנהגו האחרונים [להזכיר] לבד מקראות הקרבנות ומדלגין מקראות הנסכים ומקצרין ואומר ומנחתם ונסכיהם כמדובר וכו' מן הדין היה להזכיר פסוקין של ראש חדש שלא למעט במוספין ובקצת סדורים ישנים מצאתי כל הפסוקין על הסדר. אלא שקשה לנו לשנות המנהג ועל כן הוא רגיל לומר ושעיר לכפר ועולת החודש ומנחתה ושני תמידין כהלכתן שלא לשנות ושלא לדלג מכל וכל. וכשמגיעין ושני תמידין כהלכתן מתחילין עלינו לשבח ואם הוא שבת אומרים ישמחו במלכותך עלינו לשבח ומתחילין סדר מלכיות על כן נקוה לך כל הסדר הכתוב בסידורים ומזכירין פסוקין של מלכיות מן התורה מן הנביאים ומן הכתובים ומנהג להזכיר של כתובים באמצע וחוזרין ומשלימין בשל תורה. ואחר סדר מלכיות חוזרין לסדר קדושת היום מלוך על כל העולם כולו בכבודך והנשא. והשיאנו וחותמין כסדר שחרית מלך על כל הארץ מקדש ישראל ויום הזכרון ואם הוא שבת חותמין מלך על כל הארץ מקדש השבת וישראל ויום הזכרון. ומתחילין סדר זכרונות אתה זוכר מעשה עולם ופוקד כל יצורי קדם כל הסדר שכתוב בסידורים ומזכירין פסוקין של זכרונות מן התורה ומן הנביאים ומן הכתובים על הסדר הראשון של כתובים באמצע וחוזרין ומשלימין בשל תורה ואחר המקראות אומר אלהינו ואלהי אבותינו זכרנו בזכרון טוב לפניך וכו' עד ועקדת יצחק לזרעו תזכור בא"י זוכר הברית. ומתחילין סדר שופרות אתה נגלית בענן כבודך על עם קדשך לדבר עמם כל הסדר הכתוב בסידורים ומזכירין פסוקין של שופרות מן התורה מן הנביאים ומן הכתובים על סדר הראשון של כתובים באמצע וחוזרין ומשלימין בשל תורה ואחר המקראות אומרים אלהינו ואלהי אבותינו תקע בשופר גדול לחרותינו וכו' עד מאזין תרועה ואין דומה לך בא"י שומע תרועה. ואומר עבודה והודאה וברכת כהנים:
הנה בארנו סדר ברכות בדרך קצרה ועתה נשוב לפרשם על הסדר. תניא ר' אליעזר אומר שבתון זכרון תרועה מקרא קודש שבתון זו קדושת היום זכרון אלו זכרונות תרועה אלו שופרות מקרא קדש קדשהו בעשיית מלאכה אמר לו ר' עקיבה מפני מה לא נאמר שבתון שבות שבו פתח הכתוב תחילה אלא שבתון קדשהו בעשיית מלאכה זכרון אלו זכרונות תרועה אלו שופרות מקראי קדש אלו קדושת היום. ומנין שאומרים מלכיות תניא ר' מאיר אומר אני ה' אלהיכם זו מלכיות ר' יוסי אומר אינו צריך הרי הוא אומר והיו לכם לזכרון לפני אלהיכם שאין ת"ל אני ה' אלהיכם ומה ת"ל אני ה' אלהיכם זה בנה אב שכל מקום שנאמר זכרונות יהיו מלכיות עמהם וכבר כתבתי סדרן. ושנו חכמים אין פוחתין מעשרה מלכיות מעשרה זכרונות מעשרה שופרות. ר' יוחנן בן נורי אומר אם אמר שלש שלש יצא ואיבעיא לן האי שלש שלש דקאמר ר' יוחנן בן נורי שלש מן התורה שלש מן הנביאים שלש מן הכתובים דהוו להו תשע או דילמא חד מן התורה וחד מן הנביאים וחד מן הכתובים דהוו לה שלש מכולן. ופשטינן דאם אמר שלש מכולן יצא כנגד תורה נביאים וכתובים ואמרי לה כהנים לוים וישראלים. רב המנונא אמר שמואל הלכה כר' יוחנן בן נורי מכ"מ נהגו העם כתנא קמא להזכיר עשרה מכל אחד ואחד שלש מן התורה שלש מן הנביאים שלש מן הכתובים וחוזרין ומשלימין בשל תורה כדתניא אמר ר' אלעזר בר' יוסי וותיקין היו משלימין אותה בשל תורה. ושנו חכמים אין מזכירין מלכיות זכרונות ושופרות של פורענות מלכיות כגון חי אני נאום ה' אלהים אם לא ביד חזקה ובחמה שפוכה אמלוך עליכם ואע"ג דאמר רב נחמן כל כי האי ריתחא לירתח רחמנא עלן וליפרקינן אפי' הכי אדכורי ריתחא בריש שתא לאו אורח ארעא. זכרונות כגון ויזכור כי בשר המה רוח הולך ולא ישוב. שופרות כגון תקעו שופר בגבעה חצוצרות ברמה אבל אם בא לומר מלכיות זכרונות ושופרות של פורענות של אומות העולם כגון ה' מלך ירגזו עמים זכרונות כגון זכור ה' לבני אדום שופרות כגון ה' אלהים בשופר יתקע וסמיך ליה ה' צבאות יגן עליהם. ואין מזכירין זכרון של יחיד אפי' לטובה כגון זכרה לי אלהי לטובה וכגון זכרני ה' ברצון עמך פקדונות הרי הן כזכרונות כגון וה' פקד את שרה וכגון פקד פקדתי אתכם דברי ר' יוסי ר' יהודה אומר אינן כזכרונות ואע"ג דקיימא לן ר' יוסי ור' יהודה הלכה כר' יוסי בהא נהוג עלמא כר' יהודה. אמר רב הונא תנא שמע ישראל ה' אלהינו ה' אחד מלכות דברי ר' יוסי ר' יהודה אומר אינו מלכות וידעת היום והשבות אל לבבך אתה הראת לדעת מלכות ר' יהודה אומר אינו מלכות וקיי"ל כר' יוסי ומנהג להשלים בשמע ישראל ה' אלהינו ה' אחד. גרסינן בסוף מסכת ראש השנה. אמר רב חננאל אמר רב כיון שאמר ובתורתך כתוב לאמר שוב אינו צריך וכן אמר ר' יהושע בן לוי אחד יחיד ואחד צבור כיון שאומר וכתיב ובתורתך כתוב שוב אינו צריך.
רבינו יצחק פאסי זצ"ל פסק דאפי' בהנך קראי דמלכיות זכרונות ושופרות כיון דאמר ובתורתך שוב אינו צריך וכן מצאתי לגאון אחר דר"ח אמר רב אפילו הנך קראי דמלכיות וזכרונות ושופרות קאי ורב תנא הוא ופליג על הנך תנאי דלעיל ורבינו שלמה זצ"ל פי' להא דרב בקראי דמוספין כיון שאמר ובתורתך כתוב לאמר שוב אינו צריך לומר פסוקין של מוספין. ורבותנו מפרשין להא דרב קראי דמלכיות זכרונות ושופרות וקשיא ליה עלה דהא לא כרבנן ולא כר' יוחנן בן נורי וכן כתב בעל המאור ובעל הדברות דהא דרב חננאל אמר רב בקראי דמוספין קאי אבל לא במלכות זכרונות ושופרות דהא תנן אין פוחתין מעשרה מלכיות כו':
שאילות אלו שאל ר' מנחם לר' נתן אחיו על ד' פסוקין של כתובים שהן במלכיות זכרונות ושופרות מה טיבן. אם בשביל שיהו עשרה עשרה והלא מסיים בשל תורה והוא פסוק עשירי והוו להו ג' מתורה ג' מנביאים ג' מכתובים והעשירי מתורה [מסיים] ואם צריך שיהיו עשרה לבד מאותו פסוק של תורה שמסיים וחותם בו אם כן לימרו ד' מתורה או ד' מנביאים להשלים עשרה והשיב מה שאמרת מד' פסוקין של כתובים במלכיות זכרונות ושופרות דע כי שאו שערים ראשיכם הראשון והשני תרווייהו כחד חשיבי וכחד פסוק דמי והוו להו ג' פסוקין דכתובים במלכיות וכן בזכרונות אע"פ שתמצא כתוב במחזורים זכר לעולם בריתו הדווקנים אין אומרין אותו שהוא יתר והוא רביעי שלא לצורך וכן בשופרות אומר ד' פסוקין של כתובים לפי שאותו פסוק וביום שמחתכם אינו עולה למנין עשר שופרות ואע"פ שאומר אותו בסיום לפי שאין כתוב בו שופר בפירוש אלא חצוצרות ואע"ג דגרסי' ומשלים בתורה כיון שלא מצאו קדמונים בתורה בפסוק אחד שבו שופר ומלכות כללו את אלו בכלל ושמוהו בסיום והוא אינו בחשבון והוויין עשרה ובין לדעת אלו שאומרין שאו ושאו כחד פסוק דמי ובין לדעת אלו ספרים שכתוב בהן זכר לעולם בריתו ובין לדעת אלו שאומרין בכתובים ד' שופרות הן ופסוק ותקעתם בחצוצרות יתר הוא אלא משום מסיים בתורה הוא מ"מ כאן וכאן יתר על עשרה הוא מאי טעמא איתוספו משום סמך אין פוחתין מהן אבל מוסיפין עליהן כך השיבוך רבותינו ואני אחיך משיבך ומודיעך את דעתי ודאי כולהו קראי ג' ג' נינהו היכי דמי והא דד' הוו בכתובים אלא הני קראי דכתובים דסמיכו אהדדי כל תרי ותרי חשיב כחד כגון במלכיות שאו ושאו תרווייהו קא חשיב לחד והואיל דסמיכי אהדדי במזמור לדוד לה' הארץ ומלואה והכי נמי זכר עשה לנפלאותיו טרף נתן ליראיו הני תרי קראי דסמיכו אהדדי במזמור אודה ה' בכל לבב חשיבי להו כחד כי היכי דבמזמור למנצח על הגיתית לאסף קיימא הני תרי קראי סמיכי כחדא. תקעו בחודש שופר כי חוק לישראל הוא וקרינן להו כחדא משום דסבירי [תרווייהו למילתא חדא] מתחשיבי לחד וכן נמי גבי שופרות קרינן בדכתובין עלה אלהים בתרועה בחצוצרות וקול שופר משום דמסתברי תרווייהו למילתא חדא חשיב להו חד ואע"ג דרחיקין דין מדין. דהא עלה אלהים בתרועה הוי במזמור למנצח לבני קרח מזמור ובחצוצרות קאי במזמור שירו לה' שיר חדש דהואיל דאידמי להדדי מתקרי כחדא ומחשבי כחדא והיכי אידמי אהדדי אלא עלה אלהים בתרועה פסוק ששי למזמור שלו וכן בחצוצרות ששי למזמור שלו וזה חשבון מזמורי י' פסוקין ומזמור שירו לה' שיר חדש חשבון מזמורי ט' פסוקים ומזמור שהוא נכתב לבדו באמצע שיטה תחשוב פסוק אחד הרי י' פסוקין כנגד י' מלכיות י' זכרונות י' שופרות ומזמור שירו לה' תיבותיו ע"ה ומזמור למנצח תיבותיו ע"ה וב' תיבות שהן יתירות בו תחשוב זמרו לאלהים זמרו שתי תיבות וכן זמרו למלכינו זמרו חשוב שתי תיבות ויעלו לך שניהם שוה בשוה. וכשם שאמרת גבי תקעו בחדש שופר כי חק (הוא) לישראל הוא ששניהם נעשים לפסוק אחד אף הללוהו בתקע שופר כלול סמוכין שלו ביחד י' הלולים ונעשים לפסוק אחד ותו מאי טעמא חשבינן עלה אלהים בתרועה ובחצוצרות וקול שופר לחד קרא משום דבעינן מלכיות זכרונות ושופרות דכתובי ודנביאי הני קראי דמשתעי להבא ולעתיד והואיל וכן אדכרן תקעו בחודש שופר ואדכרן נמי עלה אלהים בתרועה דהוא קרא מעליא ולא סגיא דלא לימרינה אע"ג דהוא משתעי לשעבר ואגב הכי בעינן לאוסופי הללוהו בתקע שופר אהני קראי עלה אלהים ובחצוצרות כי היכי דליהוין מיהת תלתא קראי דכתיבי דקא משתעי להבא ולעתיד גבי שופרות.
ורבינו משולם אמר משם רבו הללוהו בתקע שופר לא חשיב בחשבון י' שופרות שאין אומרין הללוהו עשרה הלולים אלא לפי שכנגדן קבעו חכמים עשרה מלכיות עשרה זכרונות עשרה שופרות כדאי' במסכת ראש השנה ולא הוויין ממנין עשרה. הנה בארתי סדר ברכות דרך קצרה וארוכה ליחיד ולצבור בין ביום טוב ראשון בין ביום טוב שני. חוזר החזן ומסדיר את התפלה ומשמיעה בקול לרבים ואז תוקעין על סדר הברכות. כמו שפירשתי בתחלת הלכה זו דהלכה כר' יוחנן בן נורי ומנהג שתוקעין לאחר סדר מלכיות קשר"ק ולאחר סדר זכרונות קש"ק ולאחר סדר שופרות קר"ק ואלו הן התקיעות שמעומד ואין צריך לברך עליהן שהרי כבר בירך על התקיעות שמיושב:
ויש שמצריכין קש"ק קשר"ק קר"ק על כל ברכה וברכה ואין המנהג כן וכן הכל מפורש לפנינו בהלכה ש"א:
ועל כל ברכה וברכה שלאחר התקיעות נהגו הקהל לומר פה אחד היום הרת עולם והיום יעמיד במשפט כל יצורי עולם וכו' עד ותוציא לאור משפטנו ותקבל ברחמים וברצון סדר מלכיותינו ובשניה סדר זכרונותינו ובשלישית סדר שופרותינו. ופשרון היום הרת יש מפרשין אותו על לשון המקרא ורחמה הרת עולם הרחם שלה יהיה הרת עולם כלומר אשה שהריונה שוהה בגופה עולמים והיום הזה היה הריונו של עולם והיום הרת הארץ כל תולדותיה שהרי בתשרי נברא העולם כדאמרינן התם כמאן מצלינן האידנא זה היום תחלת מעשיך כרבי אליעזר ויש מפרשין היום הרת עולם הוא דין ומשפט העולם וראיה שלהם שכל מקום שנאמר במשלי ריב או או מדון או מצה מתרגמינן אותו הרת הא למדת שהוא לשון דין וזה שאומרים ותוציא לאור משפטנו היום קדוש ויש ממחין בידיהן שאין לומר ותוציא לאור משפטנו היום הן היום לא יצא לאור שכן הדבר תלוי בתשובה עד צום העשור ואם תאמר הלא צדיקים נחתמים לאלתר לחיים וכי תעלה על דעתך שנחזוק עצמינו צדיקים בתפלה:

Siman 291

<b>דין שליח ציבור אם מוציא הרבים ידי חובתן בברכות של ר"ה ויום הכיפורים.</b>
ובברכות של ראש השנה ויום הכיפורים שליח צבור מוציא את הרבים ידי חובתן מה שאין כן בברכות של כל ימות השנה דתנן כשם ששליח צבור חייב כך כל יחיד ויחיד חייב רבן גמליאל אומר שליח צבור מוציא את הרבים ידי חובתן. תניא אמרו לו לרבן גמליאל לדבריך למה צבור מתפללין אמר להן כדי להסדיר שליח צבור תפלתו אמר להם לדבריכם למה ש"ץ יורד א"ל להוציא את שאינו בקי א"ל לדבריכם כשם שמוציא את שאינו בקי כך מוציא את הבקי. אמר רבה בר בר חנה א"ר יוחנן מודים חכמים. ורב אמר עדיין הוא מחלוקת. ומי אמר ר' יוחנן הכי והא אמר ר' יוחנן הלכה כרבן גמליאל בברכות של ראש השנה ויום הכיפורים והלכה מכלל דפליגי. אמר רבא מאן הכל מודים ר' מאיר והלכה מכלל דפליגי רבנן דתניא ברכות של ראש השנה ושל יום הכיפורים שליח צבור מוציא את הרבים ידי חובתן דברי ר' מאיר וחכמים אומרים כשם ששליח צבור חייב כך כל יחיד ויחיד חייב שמעינן מהא דהלכה כרבן גמליאל בברכות של ראש השנה ויום הכיפורים בלבד אבל לא בשאר ברכות של ימות השנה. אלא כשם ששליח צבור חייב כך כל יחיד ויחיד חייב וכן הלכתא. ועם שבשדות דאניסי ולא מצו למיתי לבי כנישתא בראש השנה ויום הכיפורים שליח צבור מוציאן ידי חובתן. אבל דעיר אין שליח צבור מוציא עד דאתו לבי כניסתא ושמעי משליחא דצבורא מתחילה ועד סוף. א"ר אלעזר לעולם יסדיר אדם תפלתו ואחר כך יתפלל אמר רבא מסתברא מילתא דר' אלעזר בברכות של ראש השנה ושל יום הכיפורים ושל פרקים אבל של שאר ימות השנה לא וכמה הוא של פרקים משלשים יום ואילך:

Siman 292

<b>דין מצות תקיעה בשופר של איל.</b>
וחייבין אנו לתקוע בשופר בראש השנה שנאמר זכרון תרועה יהיה לכם ותניא מנין שבשופר ת"ל והעברת שופר תרועה אין לי אלא ביובל בראש השנה מנין ת"ל והעברת שופר תרועה בחדש השביעי שאין ת"ל בחדש השביעי ומה ת"ל בחדש השביעי שיהיו כל תרועות של חדש השביעי כזו מה זו בשופר אף כלם בשופר. תנן התם כל השופרות כשרין חוץ משל פרה מפני שהוא קרן אמר ר' יוסי והרי כל השופרות נקראו קרן שנאמר והיה במשך בקרן היובל ואוקימנא שאר שופרות איקרי שופר ואיקרי קרן ושל פרה קרן איקרי שופר לא איקרי. ועוד לפי שאין קטיגור נעשה סניגור. ושנו חכמים שופר של ראש השנה של יעל פשוט ופיו מצופה זהב פי' מבחוץ ושלא במקום הנחת פה ושתי חצוצרות מן הצדדין שופר מאריך וחצוצרות מקצרות שמצות היום בשופר. ובתעניות של זכרים כפופים ופיהן מצופה זהב ושתי חצוצרות באמצע שופר מקצר וחצוצרות מאריך שמצות היום בחצוצרות. תניא בד"א במקדש אבל בגבולין במקום שיש שופר כגון ראש השנה ויובל אין חצוצרות ומקום שיש חצוצרות כגון תענית אין שופר. אמר ר' יהושע בן לוי מאי קראה בחצוצרות וקול שופר הריעו לפני המלך ה' לפני המלך ה' הוא דבעינן חצוצרות וקול שופר אבל בעלמא לא. אמר ר' לוי מצוה של ראש השנה ושל יום הכיפורים בכפופים ושל כל השנה בפשוטים ומפורש בירושלמי כדי שיכופו לבם בתשובה והא אנן תנן שופר של ראש השנה של יעל פשוט הוא דאמר כר' יהודה דתנן ר' יהודה אומר בראש השנה תוקעין בשל זכרים וביובל בשל יעלים ולימא הלכה כר' יהודה אי אמר הלכה כרבי יהודה הוה אמינא אפי' ביובל נמי כר' יהודה סבירי לי' קמ"ל. ופסק רבינו יצחק פאסי ז"ל דהלכתא כר' יהודה דאמר בראש השנה תוקעין בשל זכרים. חדא דר' לוי סבירי ליה בראש השנה כוותיה ועוד דקאמרינן בפירקא קמא אמר רב אבהו למה תוקעין בשופר של איל אמר הקב"ה תקעו לפני בשופר של איל כדי שאזכור לכם עקידת יצחק שמע מינה הלכה כר' יהודה.
שאלו לפני רבינו קלונימוס בר' שבתי זצ"ל מעיר רומי ולר' ענן בר' מרינוס הכהן זצ"ל מעיר סיפונטי קרן של עז מהו לתקוע בו בראש השנה ובמוצאי יום הכיפורים והשיבו כל קרן כשר חוץ משל פרה משום מעשה העגל ואין תוקעין בו עד כאן התשובה והנכון והמצוה מן המובחר בשופר של איל כר' אבהו.
בפסיקתא דראש השנה ר' יאשיה פתח אשרי אדם יודעי תרועה ואומות העולם אינם יודעים להריע כמה קרנים וכמה בוקיינוס וכמה סלפינוס יש להם ואתה אמרת אשרי העם יודעי תרועה אלא אשרי העם שיודעין לפתות בוראם בתרועה והוא עומד מכסא דין לכסא רחמים הה"ד עלה אלהים בתרועה ה' בקול שופר ומתמלא עליהם רחמים ומרחם עליהם והופך עליהם מידת הדין למידת רחמים אימתי בחדש השביעי באחד לחדש ובתלמודין גרסינן אמר הקב"ה אמרו לפני מלכיות זכרונות ושופרות בר"ה מלכיות כדי שתמליכוני עליכם זכרונות כדי שיעלה זכרוניכם לפני לטובה ובמה בשופר:

Siman 293

<b>דין הכשר שופר והלכותיו.</b>
תנו רבנן היה ארוך וקיצרו כשר גרדו והעמידו על גלדו כשר. ציפהו זהב במקום הנחת פה פסול מבחוץ אם נשתנה קולו מכמות שהיה פסול ואם לאו כשר. נתן שופר בתוך שופר ותקע בו אם קול פנימי שמע יצא ואם קול חיצון [שמע] לא יצא. ניקב וסתמו אם מעכב את התקיעה פסול ואם לאו כשר. תנו רבנן גרדו והעמידו על גלדו כשר. הניח שופר בתוך שופר ותקע בו אם קול פנימי שמע יצא ואם קול חיצון שמע לא יצא. הפכו ותקע בו לא יצא. אמר רב פפא לא תימא דהפכו כי כיתונא אלא שהרחיב את הקצר וקיצר את הרחב מאי טעמא כדרב מתנא דאמר רב מתנא והעברת שופר דרך העברתו בעינן. דיבק שיברי שופרות פסול הוסיף עליו כל שהוא בין במינו בין שלא במינו פסול. ניקב וסתמו בין במינו בין שלא במינו פסול ר' נתן אומר במינו כשר בשלא במינו פסול. במינו כשר אמר ר' יוחנן והוא שנשתייר רובו מכלל דשלא במינו אע"פ שנשתייר רובו פסול איכא דמתני לה אסיפא שלא במינו פסול א"ר יוחנן והוא שנפחת רובו מכלל דבמינו אע"פ שנפחת רובו כשר. כתב רבינו ישעיה זצ"ל ר' נתן אומר במינו כשר שלא במינו פסול פי' בעל כרחן אית לן לפרושי במינו כשר כגון שאינו מעכב את התקיעה שאם מעכב את התקיעה פסול אבל שלא במינו אע"פ שאינו מעכב פסול מכלל דתנא קמא סבר אע"פ שאינו מעכב את התקיעה בין במינו בין שלא במינו פסול וסתם מתניתין דתנן אם מעכב את התקיעה פסול ואם לאו כשר ר' נתן הוא. ובעל המאור כתב רבינו חננאל ורבינו אלפסי ז"ל (פירשוה) [פסקו] כלישנא קמא דר' יוחנן אליבא דר' נתן דכיון דהוי בה ר' יוחנן לפרושי טעמיה מסתבר דהילכתא כוותיה וסתם מתני' נטיה לדר' נתן והר"ר יצחק אבן גיאת זצ"ל פסק כלישנא בתרא וכן כתב בהלכותיו. ניקב וסתמו במינו [כשר אע"פ שלא נשתייר רובו שלם סתמו שלא במינו אם] נשתייר רובו שלם כשר לא נשתייר רובו שלם פסול ובין כשר דבמינו ובין כשר דבשלא במינו הני מילי בשאינו מעכב את התקיעה אבל מעכב את התקיעה פסול ומחוורתא למינקט לחומרא כדברי הרב אלפסי זצ"ל כיון דזכרון הוא [בין ישראל] לאביהם שבשמים. וכן פסק ר' יהודאי גאון זצ"ל בתשובותיו לחומרא כדברי המאור. והא דאמרי' אם מעכב את התקיעה פסול פי' רבינו שלמה זצ"ל אם היה מעכב את התקיעה קודם שנסתם אע"פ שלאחר שנסתם אינו מעכב פסול מדלא קאמר אם נשתנה קולו מכמות שהיה כמה דקתני גבי ציפהו זהב שמע מינה דאם מעכב את התקיעה קודם שנסתם אע"פ שלאחר שנסתם אינו מעכב פסול וכן פי' גם בעל הדברות ז"ל ומסתייע מן הירושלמי. ובעל היראים ז"ל פי' אם מעכב את התקיעה לאחר שסתמו ונראה בעיני שלשון הירושלמי עיקר וזה לשון הירושלמי שופר שנסדק ודבקו פסול למי נצרכה לר' נתן. דיבק שברי שופרות פסול עוד הא דר' נתן. ניקב וסתמו ר' חייא בשם ר' יוחנן דרבי נתן הוא דתני ניקב וסתמו בין במינו ובין שלא במינו אם היה מעכב את התקיעה פסול ואם לאו כשר. רבי נתן אומר במינו כשר שלא במינו פסול ר' חייא בשם ר' יוחנן כיני מתניתין אם היה מעכב את התקיעה פסול ואם לאו כשר ר' אבא בר זבדא בשם ר' זעירא והוא שסתמו אבל אם לא סתמו כשר שכל הקולות כשרין לשופר:
במדרש הרנינו. שופר שניקב וסתמו אם מעכב את התקיעה פסול מאי טעמא משום דכתיב וה' אלהים בשופר יתקע מה שופר של הקב"ה שלם אף שופר של ראש השנה יהא שלם. ולמה תוקעין בר"ה לפי שהן נגאלין מן מלאך המות. נסדק לארכו פסול לרחבו אם נשתייר בו שיעור תקיעה כשר ואם לא פסול וכמה שיעור תקיעה פי' רבן שמעון בן גמליאל כדי שיאחזנו בידו ויראה לכאן ולכאן.
וכתב רבינו ישעיה זצ"ל ה"ה אם נסדק לאורכו ונשתייר בו שיעור תקיעה כשר. והא דנקט אם נשתייר בו שיעור תקיעה אנסדק לרחבו משום דנסדק לארכו כולו משמע מפיו קצר עד הרחב שהקול יוצא ממנו. שלחו ליה לאבוה דשמואל קדחו בזכרותו ותקע בו יצא דמין במינו אינו חוצץ פי' קדחו בזכרותו עצם מחובר בולט מן הראש ונכנס בתוכו ומוציאין אותו מתוכו וזה לא הוציאו אלא נקב את הזכרות:
אמר רב יהודה בשופר של עולה לא יתקע ואם תקע יצא בשופר של שלמים לא יתקע ואם תקע לא יצא הדר אוקמא רבא דבין בשופר של עולה בין בשופר של שלמים אם תקע יצא דמצות לאו ליהנות ניתנו. אמר רב שופר של ע"ז לא יתקע בו ואם תקע יצא פי' ששימשו בו לע"ז ונאסר כמו ששנינו אבד תאבדון את כל המקומות בכלים שנשתמשו בו לע"ז הכתוב מדבר ובחולין מקשינן עליה והתניא אם תקע לא יצא ומוקמינן לה באשרה של משה מאי טעמא כתותי מיכתת שיעוריה. בשופר של עיר הנדחת לא יתקע ואם תקע לא יצא מאי טעמא כתותי מיכתת שיעוריה. ירושלמי בלולב הגזול שופר של ע"ז ר' אליעזר אומר כשר הכל מודים בלולב שהוא פסול מה בין שופר מה בין לולב אמר ר' יוסי בלולב כתיב ולקחתם לכם משלכם ולא משל איסורי הנאה ברם הכא יום תרועה יהיה לכם מכל מקום אמר ר' אלעזר תמן בגופו הוא יוצא ברם הכא בקולו הוא יוצא. ויש קול אסור בהנאה אתמהא מהכא מוכח דבשופר הגזול יצא. במדרש הרנינו שופר של בעל מום כשר לתקוע בו בראש השנה וביובל שנאמר והעברת שופר תרועה וגו' אבל לא על הזבחים:

Siman 294

<b>דין שופר לדחות את השבת או לפקח עליו את הגל ביו"ט או להעביר עליו את התחום ולהורידו מן האילן או לחתכו ולתקנו.</b>
יום טוב של ראש השנה שחל להיות בשבת במקדש היו תוקעין אבל לא במדינה משחרב בית המקדש התקין ר' יוחנן בן זכאי שיהיו תוקעין בכל מקום שיש בו בית דין והאידנא ליתא לתקנת רבן יוחנן בן זכאי ובכל מקומות ישראל מנהג פשוט שלא לתקוע בראש השנה שחל בשבת. ואמרינן בגמרא מנא הני מילי אמר ר' לוי בר חמא אמר רב חנינא כתוב אחד אומר שבתון זכרון תרועה וכתוב אחד אומר יום תרועה יהיה לכם לא קשיא כאן ביום טוב של ראש השנה שחל להיות בשבת כאן כשחל להיות בחול ובמסקנא אמרינן רבא אמר מדאורייתא מישרא שרי ורבנן הוא דגזרי ביה משום דרבה דאמר רבה הכל חייבין בתקיעת שופר ואין הכל בקיאים בתקיעת שופר גזירה שמא יטלנו בידו וילך אצל בקי ויעבירנו ארבע אמות ברשות הרבים. יש תמיהין למה לי גזירה דרבה הא תרי קראי כתיבי זכרון תרועה ויום תרועה ומוקמינן חד בשבת וחד בחול ומפרשין יש לומר דרבה גופיה מפרש להו לקראי מאי טעמא אמרה תורה זכרון תרועה משום גזירה דשמא ילך אצל בקי ללמוד וכו':
ושנו חכמים שופר של ראש השנה אין מפקחין עליו את הגל ואין מעבירין עליו את התחום ולא עולין באילן ולא רוכבין על גבי בהמה ולא שטין על פני המים ולא זו אף זו קתני. מאי טעמא יום טוב עשה ולא תעשה ושופר עשה ולא אתי עשה ודחי עשה ולא תעשה. יש תמיהין מאי איריא דהוי יום טוב עשה ולא תעשה אפי' לא הוי אלא לא תעשה גרידא לא הוי מידחי דלא אתי עשה ודחה לא תעשה אלא היכא דמקיים עשה בעידנא דמתעקר לא תעשה כגון מילה בצרעת ומפרשין דעשה דציבור דחי לא תעשה אע"ג דלא מקיים עשה בעיקור לאו.
ורבינו תם זצ"ל הקשה מה בכך אם יפקחו את הגל טלטול בעלמא הוא ואינו אלא מדרבנן וליתי עשה דאוריתא ולידחי איסורא דרבנן ותירץ אי בדאפשר לפקוחי בידים הכי נמי והכא במאי עסקינן דבלא אפשר אלא במרא וזבילא:
ואין חותכין אותו לא בדבר שהוא משום שבות ולא בדבר שהוא משום לא תעשה רבינו יצחק פאסי זצ"ל גריס משום שבות סכינא משום לא תעשה מגלא.
ורבינו שלמה זצ"ל גריס [איפכא] משום שבות מגלא שאין מנהג לחתוך בו ואין בו אלא שבות דרבנן. משום לא תעשה סכינא דדרכו לחתוך בו ויש בו משום לא תעשה. אבל אם רצה ליתן בו בתוכו מים או יין יתן. תניא אבא שאול אומר מים או יין כדי לצחצחו מותר מי רגלים לא יתן מפני הכבוד:

Siman 295

<b>דין מי ראוי להוציא רבים ידי חובתם בתקיעות ונשים ותינוקות אם רשאין הן לתקוע לעצמן או להתלמד.</b>
תנן התם חרש שוטה וקטן אין מוציאין את הרבים ידי חובתן זה הכלל כל שאינו מחויב בדבר אין מוציאין את הרבים ידי חובתן. תנו רבנן הכל חייבין בתקיעת שופר כהנים לוים וישראלים גרים עבדים משוחררים טומטום ואנדרוגינוס ומי שחציו עבד וחציו בן חורין. אנדרוגינוס מוציא את מינו אבל לא את שאינו מינו טומטום אינו מוציא את מינו ואת שאינו מינו. ומי שחציו עבד וחציו בן חורין אמר רב נחמן אף לעצמו אינו מוציא. אמר רבא המודר הנאה מחבירו מותר לתקוע לו תקיעה של מצוה. ושנו חכמים אין מעכבין את התינוקות מלתקוע ביום טוב ומתעסקין בהן עד שילמדו. א"ר אלעזר ואפי' בשבת והני מילי בקטן שלא הגיע לחינוך מצות אבל קטן שהגיע לחינוך מצות ביום טוב אין בשבת לא ואית דאמרי איפכא זה לשון רבינו יצחק פאסי זצ"ל וכן כתב רבינו אבן גיאות זצ"ל:
ירושלמי מתעסקין בהן עד שילמדו אמר ר' אלעזר מתעסקין בגדול ביום טוב של ראש השנה שחל להיות בשבת ותני כן מלמדין לתקוע בשבת ואין מעכבין את התינוקות מלתקוע ביו"ט ובתלמודן גרסינן אין מעכבין את התינוקות מלתקוע הא נשים מעכבין סתמא כר' יהודה והא דתניא אין מעכבין לא את הנשים ולא את התינוקות ר' יוסי ור' שמעון הוא דתניא דבר אל בני ישראל וסמך בני ישראל סומכין ואין בנות ישראל סומכות ור' יוסי ור' שמעון אומרים נשים סומכות רשות. כתב רבינו אבן גיאת זצ"ל הלכה כר' יוסי ותקיעת שופר רשות וברשותן לברך על המצות וכן כתב בעל המאור שבכל מצות עשה שהזמן גרמא הנשים פטורות אע"פ שמברכות עליהן [וכו'] אין אנו מוחים בידן כמיכל בת שאול שהיתה מנחת תפילין וכאשתו של יונה שהיתה עולה לרגל ולא מיחו חכמים בידן ומסתברא דהן תוקעת לעצמן אבל לאחרינא לא לפי שאין אומרים לאדם חטא בשביל נחת רוח דנשים כן כתב בעל הדברות ובעל היראים זצ"ל ורבינו ישעיה זצ"ל כ' דווקא בלא ברכה שרי להו לנשים לתקוע לעצמן אבל אם ברכו גילו דעתן שלשם חובה הן עושות ואיכא תרתי לאיסורא חדא דעוברות על בל תוסיף ועוד דאיכא ברכה לבטלה. שנו חכמים העובר לפני התיבה בראש השנה השני מתקיע מיכן דקדק רבינו האי גאון זצ"ל מדקאמר מתקיע ולא אמר תוקע שמע מינה שצרך להיות התוקע אחר ולא השליח צבור היורד לפני התיבה. ומסתברא דווקא בשיש אחר היודע לתקוע אבל אין אחר יודע לתקוע הרשות בידו וליכא למיחש שמא יטעה בתפלתו ודוגמת זה אמרינן בכהן שליח צבור הנושא את כפיו אם הבטחתו שהוא נושא את כפיו וחוזר לתפילתו רשאי:

Siman 296

<b>דין קולות הכשרין בשופר.</b>
תנן התם התוקע לתוך הבור או לתוך הדות או לתוך הפיטם אם קול שופר שמע יצא ואם קול הברה שמע לא יצא אמר רב הונא לא שנו אלא לאותן העומדין על שפת הבור אבל לאותן העומדין בבור יצאו אמר רבה שמע מקצת תקיעה בבור ומקצת תקיעה על שפת הבור יצא ואוקמא רבה בתוקע ועולה לנפשיה. שמע מקצת תקיעה קודם שעלה עמוד השחר ומקצת תקיעה לאחר שעלה עמוד השחר לא יצא. היה קולו דק או עבה או צרוד כשר שכל הקולות כשרין בשופר.
כתב בעל הדברות אם נתקלקלה התקיעה הראשונה חוזר לראש ואם נתקלקלה תקיעת ג' שברים חוזר לשברים ואין חוזר לתקיעה ואם נתקלקלה התרועה באמצעה הא קיי"ל אין בין תקיעה לתרועה ולא כלום עד כאן דבריו
וכמדומה אני שראיתי למורי הר"ר מאיר בר' משה זצ"ל כשהיתה מתקלקלת אחת מן האמצעות היה מצריך לחזור לתקיעה של תחלת הבבא ואי איתא להא איכא לדומיא להא דאמרינן בתקנת ר' אבהו מתקיף לה ר' עיורא ודילמא גנוחי הוא ואתיא תרועה מפסקא בין תקיעה לג' שברים דהדר עביד בבא אחרינא תש"ת כי הכי דקפיד הכא בהפסקת תרועה שאינה צריכה וצריך לעשות בבא אחרינא הכא נמי קפדינין בתקיעה שאינה ראויה וצריך לחזור לראש התקיעות ובעל היראים כתב על הא דאמרינן תקע בראשונה ומשך בשניה כשתים אין בידו אלא אחד בהארכת תקיעתו יותר מכשיעור אין בזה חילול יום טוב כל זמן שהוא עסוק ולא פירש מן התקיעה כדתניא בשבת כל זמן שהוא עסוק במילה חוזר בין על ציצין המעכבים בין על ציצין שאין מעכבין פירש על ציצין המעכבין חוזר על ציצין שאינן מעכבים אינו חוזר הלכך לאחר שפירש יזהר שלא יחזור ויתקע אע"פ שלא תקע בחוזק שכבר יצא ידי חובתו שכל הקולות כשרין בשופר כדתניא היה קולו דק או עבה או צרוד כשר שכל הקולות כשרין בשופר:

Siman 297

<b>דין כוונה אם מעכבת בתקיעות או אם אינה מעכבת.</b>
תנן התם היה עובר אחורי בית הכנסת או שהיה ביתו סמוך לבית הכנסת ושמע קול שופר או קול מגילה אם כיון לבו יצא ואם לאו לא יצא. ואע"פ שזה שמע וזה שמע זה כיון לבו וזה לא כיון לבו. ירושלמי אמר ר' יוסי בר' חנינא לא אמרו אלא מי שהיה עובר הא אם עמד חזקה כיון. שלחו ליה לאבוה דשמואל כפאו ואכל מצה יצא אמר רבא זאת אומרת התוקע לשיר יצא. תניא נתכוין שומע ולא נתכוין משמיע נתכוין משמיע ולא נתכוין שומע לא יצא עד שיתכוין שומע ומשמיע. אמר ליה ר' זירא לשמעיה איכוין ותקע לי אלמא קא סבר משמיע נמי בעי כונה כלומר אע"פ שמתכוין השומע לצאת ידי חובתו אינו יוצא ידי חובתו עד שיתכוין המשמיע שהוא התוקע להוציאו ידי חובתו והני מילי ביחיד אבל בשליח צבור כיון דדעתיה אכוליה עלמא לא בעינן עד דמתכוין ליה לגופיה כדתנן היה עובר אחורי בית הכנסת או שהיה ביתו סמוך לבית הכנסת ושמע קול שופר או קול מגילה אם כיון לבו יצא ואם לאו לא יצא ופסק רבינו יצחק פאסי זצ"ל דהלכתא כר' זירא וכן פסק רבינו ישעיה זצ"ל והלכתא כר' זירא דתנן היה קורא בתורה והגיע זמן המקרא אם כיון לבו יצא ואם לאו לא יצא ותנן נמי בפרקין היה עובר אחורי בית הכנסת או שהיה ביתו סמוך לבית הכנסת ושמע קול שופר או קול מגילה אם כיון לבו יצא ואם לאו לא יצא אלמא מצות צריכות כונה ורבא מוקים לה בשינויי דחיקי וקיימא לן דאשנוי דחיקא לא סמכינן וכן פסק בעל היראים זצ"ל. ובעל המאור כתב לפום סוגיא דשמעתא מתחוורא דרבא דאמר לצאת לא בעי כוונה לעבור בזמנו לא בעי כוונה שלא בזמנו בעי כוונה והכי אסיקנא בפרק המוצא תפילין וליתא לדרבי זירא דאמר לשמעיה איכוין ותקע לי למצוה. והרב אלפסי זצ"ל כתב לדרבי זירא ושבקיה לדרבא ויש שסבירין לומר דלא פליג ר' זירא על דרבא דלא אמר ר' זירא איכוין ותקע לי ולמצוה אלא שצריך כוונה למשמיע ולהשמיע לשומע לשם תקיעת שופר (כד הוויא) [כל דהוא] אפי' שלא לשום מצוה ולעולם כוונת מצוה לא בעינן אבל בעינן כוונת משמיע להשמיע לשומע.
ורבינו שלמה זצ"ל בפירושו כתב איכוין ותקע לי להוציאני ידי חובתי ומדבריו למדנו דר' זירא פליג על דרבא וכן נראין הדברים שאילו לא היה ר' זירא מחמיר כל כך בכוונת המצוה כי אם בכוונת המשמיע להשמיע להשומע יציבא בארעא וגיורא בשמי שמיא והלא דין הוא שתהא כוונת המצוה חמורה יותר מכוונת המשמיע לשומע ועוד דהא אוקימנא לדרבי זירא כר' יוסי ובפ' ערבי פסחים ברירנא דר' יוסי סבירא ליה דמצוות צריכות כוונה ופליגי רבנן עליה הלכך ליתא לא לדר"ז ולא לדר' יוסי דקאי כוותיה ולא מהדרינן ולא סמכינן על שנויי דחיקא וכבר כתבנו במקצת דברים הללו בפ' ערבי פסחים ע"כ דברי בעל המאור.
ובעל הדברות כתב דלא פליגי רבא ורבי זירא ובסוף דבריו כתב דהלכה כרבא דמצות אין צריכות כוונה לצאת ידי חובה. והלכה כרבי זירא דבעינן שיתכוין המשמיע לשומע כשליח צבור דדעתיה אכוליה עלמא ואע"פ שהשומע אינו מתכוין לצאת ידי חובה יצא והא דתנן מי שהיה עובר אחורי בית הכנסת או שהיה ביתו סמוך לבית הכנסת ושמע קול שופר [או] קול מגילה אם כיון לבו יצא ואם לאו לא יצא אוקימנא אם כיון לשמוע [ולא] כסבור חמור [בעלמא] הוא. והא דתנן המתעסק לא יצא והשומע מן המתעסק לא יצא אוקימנא דקא מנבח נבוחי דלא קא מכוין אפי' לתקיעה. ויחיד שלא תקע חבירו תוקע לו אבל יחיד שלא בירך אין חבירו מברך לו:

Siman 298

<b>דין שיעור התקיעות.</b>
תנו רבנן יום תרועה יהיה לכם מניין שבשופר ת"ל והעברת שופר תרועה אין לי אלא ביובל בראש השנה מנין ת"ל בחדש השביעי שאין ת"ל בחדש השביעי פי' שהרי כבר נאמר ביום הכיפורים תעבירו שופר וגו' ומה ת"ל בחודש השביעי לומר לך שיהו כל תרועות של חודש השביעי זה כזה מה הוא בשופר אף כל בשופר ומנין שפשוטה לפניה ת"ל והעברת שופר תרועה יכול העברה ביד ת"ל ויצו משה ויעבירו קול במחנה מה להלן בקול אף כאן בקול ומנין שפשוטה לאחריה ת"ל תעבירו שופר אין לי אלא ביובל בראש השנה מנין ת"ל והעברת שופר תרועה בחדש השביעי שאין ת"ל בחדש השביעי ומה ת"ל בחדש השביעי לומר לך שיהיו כל התקיעות של כל חדש השביעי זו כזו מה זו פשוטה לפניה ולאחריה אף כאן פשוטה לפניה ולאחריה ומנין שהן שלש של שלש שלש ת"ל והעברת שופר תרועה זכרון תרועה יום תרועה יהיה לכם פי' וכל אחד צריכה פשוטה לפניה ופשוטה לאחריה ומנין ליתן האומר של זה בזה פי' שהשתים נאמרו בראש השנה ואחד נאמרה ביובל ת"ל שביעי שביעי לגזירה שוה הא כיצד שלש שהן תשע. שיעור תקיעה כתרועה תרועה כשלשה שברים פי' תקיעה הוא פשוטה שאמרנו והוא קול ארוך ופשוט אבל תרועה לא ידענו פירושה אלא מדתרגמינן יום תרועה יהיה לכם יום יבבא יהא לכון וכתיב באימיה דסיסרא בעד החלון נשקפה ותיבב אם סיסרא למדנו שתרועה הוא קול כעין בכי ודרך הבוכים והמקוננים לקונן כעין יללה הן קולות קצרים זה אחר זה בלי פיסוק וכן דרכם להתאנח ולקונן כעין גניחות הן קולות קצרים סמוכין זה לזה ומופסקין זה מזה ואנו צריכין לתקוע תרועה הדומה לקול בכייתה של שרה שבכתה על בשורת העקידה וכיון שיש בתרועה שני קולות של גניחה דהיינו שברים ושל יללה ע"כ התקין ר' אבהו לעשות תרועה הדומה לשניהם לפי שאין אנו יודעין אם עשתה אחד מהן ואי זה עשתה או אם עשתה שניהם כאשר נפרש בהלכה שלפנינו. ושנו חכמים תקע בראשונה ומשך בשניה כשתים אין בידו אלא אחד פי' שהוא צריך לתקוע תשר"ת שני פעמים או תשר"ת ואח"כ תש"ת ותקע תקיעה ראשונה כדרכה ובתקיעה האחרונה משך כשיעור שתי תקיעות כדי שתעלה לו חציה לתקיעה של סוף תשר"ת וחציה האחרון תעלה לו לתקיעה של תחילת תש"ת אין בידו אלא אחת שאין מפסיקין התקיעה לשנים וצריך עוד לחזור ולתקוע לתחלת תש"ת. תוספתא תקע והריע בנשימה אחת לא יצא פי' לא משום תקיעה ולא משום תרועה:

Siman 299

<b>דין תקיעות אם שמען בסירוגין או משני בני אדם כאחד.</b>
א"ר יוחנן שמע תשע תקיעות בתשע שעות ביום יצא. תניא נמי הכי שמע תשע תקיעות בתשע שעות ביום יצא. פי' בין תקיעה בין תרועה בכלל כמו שאמרנו למעלה. סדר תקיעות שלש של שלש שלש מתשע בני אדם כאחד לא יצא תקיעה מזה ותרועה מזה בזה אחר זה יצא ואפילו בסירוגין ואפילו כל היום כולו כך כתובה הגירסה ופי' רבינו שלמה זצ"ל שמע ט' תקיעות מתשעה בני אדם כאחד לא יצא דתרי קלא לא משתמעי כך פי' לפי מה שכתוב בספרים ולאו מילתא היא דאוקימנא תרי קלי מתרי גברי משתמעי והכי גרסינן בתוספתא מתשעה בני אדם כאחת יצא ואפי' כל היום כולה ולא גרסינן תקיעה מזה ותרועה מזה דהיינו רישא ואי גרסינן הכי גרסינן מתשעה בני אדם כאחד יצא תקיעה ותרועה מזה יצא ואפילו בסירוגין ואפי' כל היום עכ"ל והא דאמר ר' יוחנן משום ר' שמעון בן יהוצדק בהלל ובמגילה אפילו שהה כדי לגמור את כולה חוזר לראש דרבי' הוא וליתא וקיי"ל כר' יוחנן דאפילו שמע ט' תקיעות בט' שעות ביום יצא:

Siman 300

<b>דין מי שלא היה עמו שופר בשעת תפלה ואח"כ נזדמן לו:</b>
מי שבירך ואחר כך נתמנה לו שופר תוקע ומריע ותוקע שלשה פעמים פי' שהתפלל תפלת המוספין ובירך תשע הברכות תוקע ומריע ותוקע שלש פעמים אחת בשביל מלכיות ואחת בשביל זכרונות ואחת בשביל שופרות. טעמא דבירך ואחר כך נתמנה לו שופר אבל אי אית ליה שופר מעיקרא כי שמע להו אסדר ברכות שמע להו אמר רבא לא אמרו אלא בחבר עיר תניא נמי הכי כשהוא שומען שומען על הסדר ושלא על סדר ברכות כלומר מברך כל הברכות תחלה ואח"כ תוקע כל התקיעות. יחיד שלא תקע חבירו תוקע לו ויחיד שלא בירך אין חבירו מברך לו. מצוה בתוקעים יותר מן המברכין כיצד שתי עיירות באחת תוקעין ובאחת מברכין הולכין למקום שתוקעין ואין הולכין למקום שמברכין אע"ג דהכא ודאי שאם ילך אצל המברכין וימצא שם עשרה ויתפלל שליח צבור ויוציאנו ידי חובתו והכא ספק שאם ילך אצל התוקעין שמא כבר תקעו ועמדו והלכו לביתם אפי' הכי מצוה בתוקעין מצאתי בשם רבינו סעדיה ורב עמרם גאונים זצ"ל לאחר תפלת מוסף מנהג בשתי ישיבות להריע תרועה אחת גדולה כדי לערבב את השטן ורבינו האיי גאון זצ"ל כתב אין אנו עושין כן בתורת מנהג ולא שמענו מאבותינו שנהגו כן אלא שהיחידים מתעסקין כל אחד ואחד כתאותו. כי הא דכי אתא רב יצחק ב"ר יוסי אמר כי מסיים שליחא דצבורא תקיעתה ביבנה לא שמע אינש קל אוניה מקל תוקעיא. למדנו מיכאן שהיו רגילין כן הראשונים שהיחידים תוקעין לאחר התפלה ולא שחייבין כן כי שליח צבור מוציאן ידי חובתן אלא מצוה מן המובחר וכדי לערבב את השטן ושפיר דמי לעשות כן ואם אין עושין כן אין בכך כלום:

Siman 301

<b>דין שיעור התקיעות של סדר הברכות.</b>
אתקין ר' אבהו בקיסרי תקיעה. שלשה שברים. תרועה. תקיעה סי' קשר"ק ומתמהינן עלה מה נפשך אי ילולי הוא תרועה (קא) נעביד שברים לא נעביד ואי גנוחי הוא שברים נעביד תרועה לא נעביד ומשנינן ספוקי מספקא ליה אי גנוחי היא אי יללי היא מתקיף לה רב עוירא ודילמא גנוחי הוא ואתיא תרועה ומפסקא בין תקיעה לג' שברים ומשני דהדר עביד בבא אחרינא תקיעה שלשה שברים תקיעה סי' קש"ק מתקיף לה רבינא דילמא ילולי הוא ואתי שברים מפסקי בין תקיעה לתרועה ומשני דהדר עביד בבא אחרינא תקיעה תרועה תקיעה סימן קר"ק א"כ דר' אבהו למה לי דלמא גנח ויליל אי הכי איפכא נמי כלומר ליעבד קרש"ק דלמא יליל וגנח סתם איניש כי מיתרע ביה מילתא ברישא מגנח והדר מילל.
כתב בעל המאור זצ"ל יש שואלין מה איכפת לן אי מפסקא תרועה או שלשה שברים והא קיי"ל כרבי (יהודה) [יוחנן] דאמר שמע תשע תקיעות בתשע שעות ביום יצא ואע"פ דפליג עליו ר' אבהו בהא הא אשכחן ליה נמי דסבירא ליה אם שהה כדי לגמור את כולה חוזר לראש ובהפסקת תרועה או שלשה שברים אין שהות כדי לגמור תשע תקיעות ועל מה הוצרך ר' אבהו להחמיר כל כך בתקנה זו ונראה לי כי רבי אבהו לרווחא דמילתא נקט [דלמא] איכא מאן דסבירי ליה כר' יהודה דאמר תקיעה ותרועה [ותקיעה] אחת הוא וכדגרסינן בערכין בפרק אין בערכין ואיתא נמי בסוכה בפרק החליל והתם אוקימנא לדרב כהנא דאמר אין בין תקיעה לתרועה ותקיעה ולא כלום כרב יהודה לפיכך חש לה ר' אבהו לדרב יהודה ואתקין למיעבד הכי לכתחלה לאפוקי נפשין מפלוגתא דכיון דזכרון הוא בין ישראל לאביהן שבשמים הכי עדיף למיעבד לכתחלה ולעולם בדיעבד קיי"ל כרבנן וכר"י:
ורבינו יצחק פאסי זצ"ל כתב נמצא עכשיו שתוקעין קשר"ק ג' פעמים ותוקע קש"ק ג' פעמים ותוקע קר"ק ג' פעמים ונהגו העם לתוקען כשהן יושבין ומברכין עליהן ברכת התקיעה ומפני שהצבור צריכין לשמוע התקיעות על סדר הברכות לפיכך חוזרין ותוקעין על סדר הברכות קשר"ק פעם אחת קש"ק פעם א' קר"ק פעם א' ובדין הוא שיהיו תוקעין אותן על סדר הברכות כדרך שתקעו כשהן יושבין אלא כיון שהברכות אינו מעכבות את התקיעות הרי יצאו ידי חובתן באותן שתקעו כשהן יושבין ודי להם קשר"ק קש"ק קר"ק על סדר ברכות פעם אחת שלא להטריח את הצבור. וכך המנהג בכל העולם ובשתי ישיבות עכ"ד ובעל הדברות זצ"ל כתב על זה מסתברא שאינו מפני טורח צבור דהא קיי"ל כשהוא שומען שומען על הסדר ועל סדר ברכות ומפני הטורח אין להניח מצוה כהלכתא אלא שחשו להפסק (התקיעה) [התקינו] אפי' בין הברכות שאם היינו תוקעין מעומד יש לנו לתקוע קשר"ק קש"ק קר"ק ביחד על כל ברכה וברכה ואם קשר"ק עיקר יש לנו לתקוע קשר"ק על כל ברכה וברכה והרי הפסיק קש"ק קר"ק בין מלכיות לזכרונות ובין זכרונות לשופרות ולפיכך לא עשו הפסקה בברכותיה שלא יהיו הפסקות וקבעו מיושב ג' סימנין ביחד ומעומד סימן אחד על כל ברכה וברכה ומיושב נמי חשו על אלו הפסיקות ובדין היה לתקוע מעומד כדרך שעליו לתקוע מיושב קשר"ק קש"ק קר"ק כנגד מלכיות וכן לזכרונות וכן לשופרות וכשאנו עושין ג' פעמים כדי לסלק כל הספיקות שלא יהא קש"ק קר"ק הפסק ונהגו מעומד קשר"ק במלכיות קש"ק בזכרונות קר"ק בשופרות וששים תקיעות מתקיעין בין ישיבה לעמידה וכן המנהג [אבל רבינו יעקב ז"ל הנהיג קשר"ק בעמידה על כל ברכה ואין לשנות המנהג] ותקיעה דמעומד אינה אלא [כדי] לערבב את השטן דאמר ר' יצחק למה תוקעין ומריעין [כשהן יושבין ותוקעין ומריעין] כשהן עומדין כדי לערבב [השטן] ולשתקו לפי שכבר יצאו ידי חובתן ועדיין מחבבין את המצות ושונין עליה.
ועוד [שעדיין] לא הגיעו לסדר הברכות והשלימו מצות שופר וכיוצא בהן מצינו באגדה עשרת ימי תשובה השטן מקטרג שהרי סיימו התורה ואינן שונין ולפיכך נהגו לקרות בראשית במנחה ביום הכיפורים ויהי ערב ויהי בקר יום אחד ואמר ליה הקב"ה הרי (אלו) [ישראל] זריזין שהרי עדיין לא השלימו הסדר ומתחילין בראשית. וכן נוהגין בשתי ישיבות.
ורבינו תם זצ"ל הנהיג לתקוע קשר"ק למלכיות קשר"ק לזכרונות קשר"ק לשופרות כי מתוך ההלכה נראה שצריך לתקוע בכל אחת מאלו השלש ברכות קשר"ק קש"ק קר"ק ואתקיעה דברכות קיימא לן תקנת ר' אבהו כי לפי המנהג מה מועיל כשתוקעין קש"ק לזכרונות קר"ק לשופרות הלא ממה נפשך אחת מהן אינה כלום דאי גנוחי גנח קר"ק אינה כלום ואי ילולי יליל קש"ק אינה כלום ואי גנח ויליל שניהם אינם כלום אבל כשתוקעין בכל פעם קשר"ק אז יוצאין ידי חובתן ולא מקרי עיכוב בהכי דשמע תשע תקיעות בתשע שעות ביום יצא. ולולא שלא רצה לשנות את המנהג כי אם בדבר מועט היה מצריך בכל פעם קשר"ק קש"ק קר"ק וגם רבינו ישעיה זצ"ל כתב מה שתוקעין קשר"ק למלכיות קש"ק לזכרונות קר"ק לשופרות כמה נראה לי מנהג זה רע שכשאתה תוקע למלכיות קשר"ק כאילו לא עשית כלום וכן קש"ק לזכרונות וכן קר"ק לשופרות ויותר טוב שלא לעשותן כלל אלא כיון [שאנו] עושין אותו כדי לשומען על סדר הברכות הנכון הוא לעשות קשר"ק קש"ק קר"ק למלכיות וכן לזכרונות וכן לשופרות ואם מפני טורח הצבור כל הקרובה שאנו אומרין אין חוששין לטורח צבור ובשעה קלה של התקיעות חוששין וכיון שהברכות אינן מעכבות את התקיעות אותן של ישיבה הן העיקר וכיון שבירך על אותן של ישיבה אין צריך לחזור ולברך על אותן של עמידה שאינן אלא לשומען על סדר ברכות ומותר להשיח בין אלו לאלו שאין תוקעין של עמידה אלא לשומען על סדר ברכות ומכל מקום יצא ידי חובתו בישיבה. וכן פי' רבינו חננאל זצ"ל שכיון שאין הברכות מעכבות את התקיעות יצאו ידי חובתן באותן של ישיבה. ומימרא דר' לוי דאמר למה תוקעין ומריעין כו' כדי לערבב את השטן פי' כיון שמצאנו אם יש עליו מלאך מליץ אחד כך יש מלאך משטין ומכוונין ישראל את לבם ואומרים שאם יעמוד משטין עלינו נדקדק במצות ומאחר שרואה המשטין שמחבבין את המצות מיושב ומעומד כאילו מתעכב מלהשטין ומדברי כולן אנו למדין שהתקיעות שאנו עושין מיושב הן העיקר אבל התקיעות מעומד אינן אלא לערבב את השטן.
אך מדברי רבינו תם זצ"ל שפי' דתקנת של ר' אבהו על התקיעות דמעומד היא משמע שהם העיקר וכן פי' רבינו גרשום זצ"ל דכל דמיירינן במתני' ובגמרא כולא לא מיירי אלא בתקיעות שאנו עושין מעומד אבל מה שאנו מיושב אין לנו [סמך] מן התורה אלא כר' לוי דאמר ר' לוי למה תוקעין ומריעין כשהן יושבין ותוקעין ומריעין כשהן עומדין כדי לערבב את השטן שתקיעות מעומד יודע שחייבין לתקוע וכשהוא שומע תקיעה מיושב חושב שהוא זמן גאולה הוא דכתיב והיה ביום ההוא יתקע בשופר גדול ואינו משטין עכ"ל וכן נראה בעיני דבודאי תקיעות דמעומד הם העיקר ובהם היתה תקנת ר' אבהו ואותם דמיושב הם כדי לערבב השטן ומימרא דר' לוי הכי פרושה למה תוקעין ומריעין כשהן יושבים ותוקעים ומריעין כשהן עומדין כלומר מאחר שהן עתידין לתקוע מעומד למה תוקעין כשהן יושבין כדי לערבב את השטן פי' התקיעות דמיושב הן כדי לערבב את השטן שעדיין לא נתחייבו בתקיעות והן תוקעין ודאי אז מתערבב השטן ואינו מקטרג כאדם ששומע קול המון פתאום ונבהל ונשתומם. ואין לומר דתקיעות דמעומד הן לערבב את השטן דמה ערבוב יש לו עמהן והלא יודע שעכשיו חייבין לתקוע ואם תאמר שהוא מתערבב לפי שרואה שישראל מחבבין את המצות ושונין עליהם אדרבה זה הוא עיקר הערבוב שהרי רואה שהן זריזין להקדים לתקוע עד שלא יתחייבו ומתוך כך אינו יכול לקטרג. צא ולמד שהתקיעות דמעומד הם העיקר דתנן העובר לפני התיבה ביום טוב של ראש השנה השני מתקיע ועוד דתנן סדר ברכות כיצד אומר אבות וגבורות וקדושת השם וכולל מלכיות עם קדושת היום ותוקע זכרונות ותוקע שופרות ותוקע ועוד תנן התם מי שבירך ואחר כך נתמנה לו שופר תוקע ומריע ותוקע שלשה פעמים ואמרינן עלה בגמרא טעמא דבירך ואחר כך נתמנה לו שופר אבל אי אית ליה שופר מעיקרא כי שמע להו אסדר ברכות שמע להו ואמר רבא לא אמרו אלא בחבר עיר ותניא נמי הכי כשהוא שומען שומען על הסדר ועל סדר הברכות בד"א בצבור אבל ביחיד שומען על הסדר ושלא על סדר הברכות הנה בפי' אנו למדין שעיקר התקיעות הן אותן דמעומד ומאחר שהן עיקר אותן דמיושב הן לערבב את השטן הלכך מן הדין נראה שצריך לתקוע קשר"ק קש"ק קר"ק למלכיות וכן לזכרונות וכן לשופרות דאי עביד קשר"ק למלכיות ותו לא דלמא ילולי היא וקא מפסקי שברים בין תקיעה לתרועה ואי גנוחי היא מפסקי תרועה בין שברים לתקיעה וקש"ק לחודיה או קר"ק לחודיה אינו כלום כדקיי"ל כתקנת ר' אבהו והא דאמרינן שמע תשע תקיעות בט' שעות ביום יצא התם ביחיד מיירי וכן הא דתניא תקיעות אין מעכבות זו את זו ברכות אין מעכבות זו את זו איכא לאוקמא בין ביחיד בין בצבור ולפרש אם הקדים בברכות אחת לאחת כגון שהקדים זכרונות למלכיות או שופרות לזכרונות וכן אם הקדים תרועה לתקיעה בראש השנה ויום הכיפורים לא יצא כמו שפי' רבינו שלמה זצ"ל תקיעות אין מעכבות זו את זו כגון דתעניות אם לא תקעו בברכה הראשונה יתקעו בשניה וכן נמי בברכות אם לא ברכו בראשונה יברכו בשניה ומשמע מפירושו דברכות של ראש השנה ויום הכיפורים מעכבות זו את זו ואם לא בירך כל אחת במקומה וכן תקיעות אם לא יתקע כל תקיעה במקומה. או יש לומר דאצבור לחודיהו קאי והכי פירושא ברכות ותקיעות של ראש השנה ושל יום הכיפורים מעכבות זו את זו ואם לא בירך כל אחת במקומה וכן תקיעות אם לא יתקע כל תקיעה במקומה שאם הצבור ברכו ולא תקעו או תקעו ולא ברכו לא יצא ידי חובתן וכדתני טעמא אמר להן הקב"ה לישראל אמרו לפני בראש השנה מלכיות זכרונות ושופרות מלכיות כדי שתמליכוני עליכם זכרונות כדי שיעלה זכרונכם לפני לטובה ובמה בשופר וכן פי' רבינו שלמה זצ"ל תקיעות וברכות דעלמא כגון דתעניות אין מעכבין זו את זו אם בירך ולא תקע משמע הא דראש השנה מעכבות זו את זו אם בירך ולא תקע ודווקא כשיש להם שופר אבל אם אין להם שופר אין להם להתבטל מן הברכות מידי דהוי אראש השנה שחל להיות בשבת שמברכין ואין תוקעין.
ומצאתי סעד לדברי בעל המאור ז"ל כאשר תמצא בהלכה שלפנינו דתקיעות שעל סדר ברכות היה העיקר הלכך הטוב והישר הוא ומצוה מן המובחר להסתלק מן כל ספק ולתקוע קשר"ק קש"ק קר"ק בין למלכיות בין לזכרונות בין לשופרות פעם אחת על כל ברכה וברכה וכן מצאתי בדברי הגאונים זצ"ל דגרסי' בירושלמי בלע המות לנצח וכתיב והיה ביום ההוא יתקע בשופר גדול כי שמע שטן קל שיפורא זמנא חדא בהיל ולא בהיל וכדתנין ליה אמר ודאי ההוא שופרא דתקע בשופר גדול הוא מטא זמנא להתבלע וממניא ומתערבב ולית ליה פנוי למיעבד קטוגוריא ומיכן אנו למדין דבעינן ל' תקיעות בעמידה כמו ל' בישיבה והלין דמחמרין ועבדין ל' כד יתבין ול' כד מצלי בלחש ול' על הסדר כנגד ק' פעיות דפעתא אימיה דסיסרא אילין אינון צ' וכשגומרין כל התפלה קל תקועיא דיחידאי מתבעי למהוי י' קשר"ק קש"ק קר"ק הרי בין כולם מאה:

Siman 302

<b>דין תקיעות שעל סדר ברכות אם טעונין ברכת תקיעה.</b>
מה שנהגו לתקוע כל התקיעות כשהן יושבין ולברך עליהן [ברכת התקיעה] כתב עלה בעל המאור זצ"ל נראה לי כי לא היה כן מימי רבותינו חכמי התלמוד אלא מנהג הוא שנהגו דורות האחרונים משום חולין ומשום אנוסין דקדמי ונפקי מבית הכנסת ולא נטרי עד צלותא דמוספין דלא מצלינן לה ביחיד [בר"ה] בתלת שעי קמייתא כדאי' בפ"ק דע"ז ואפי' בצבור נהגו העם לאחרה ולאנפושא קרובות בסידורא דיומא לפיכך הקדימו בשבילן אלו התקיעות דמיושב והנהיגו לברך עליהן ברכת התקיעה במטבע קצר אבל באמת אין לנו ברכת התקיעה מדברי רבותינו אלא על ברכות של תפלה בלבד ונשתנו המנהגות בדורות האחרונים וההיא דר' (לוי) [יצחק] דאמר למה תוקעין ומריעין כשהן יושבין וכו' יש מדקדקין על הסדר שאנו נוהגין היום מה הם התקיעות שהן לערבב את השטן אם אותן שתוקעין מעומד הלא הם על סדר ברכות [התפלה] והן נראין כשל תורה וכדר' אבהו דאמר ר' אבהו אמר הקב"ה אמרו לפני בראש השנה מלכיות זכרונות ושופרות כו' ואם אותן שתוקעין מיושב הם לערבב את השטן למה מתחילין בהם ומברכים עליהן ונראה לי פי' שמועה זו דר' (לוי) [יצחק] כעין ההיא שמעתתא דר' חייא בר גמדא דאמר אין תוקעין אלא כל זמן שבית דין יושבין ובעי ר' זירא ננערו לעמוד ולא עמדו מהו הכא נמי התקיעות שתוקעין כשהן יושבין הן התקיעות שתוקעין על סדר הברכות בתפלת שליח צבור ואע"פ שהן מעומד לשליח צבור אינן לשאר העם אלא מיושב ותקיעה דמעומד היה מנהג בידם שהיה תוקעין אותה כשהיו יוצאין מבית הכנסת כדי לערבב את השטן ואחר שהנהיגו דורות האחרונים המנהג הנהוג בידינו והיה לנו תקיעות מיושב ומעומד כיון שנשנו התקיעות הרי נתערבב השטן מכל מקום לפיכך ביטלו אותה תקיעה שהיו נהוגין מקודם לתקוע כשהיו יוצאין מבית הכנסת ומצאתי סעד לדברי בחבורי הגאונים זצ"ל כך אמר ר' סעדיה ז"ל לאחר תפלת המוסף מריעין תרועה גדולה לערבב את השטן. וכן אמר רב עמרם גאון ז"ל עכ"ל בעל המאור וכתב אחי ר' בנימין ז"ל מה שכתב בעל המאור שהתקיעות שאנו תוקעין בישיבה ומברכין עלייהו לא כן היה המנהג שנהגו דורות הראשונים חכמי התלמוד ולאו על האי איתמרא דר' (לוי) [יצחק] למה תוקעין ומריעין כשהן יושבין אלא התקיעות שהן על סדר הברכות בתפלת שליח צבור הן הן התקיעות שהיו תוקעין שהן יושבין ואע"פ שהן מעומד לשליח צבור אינן לשאר העם אלא מיושב ותקיעה דמעומד היה מנהג בידם שתוקעין אותה כשהיו יוצאין מבית הכנסת כדי לערבב את השטן דבר זה אינו דבודאי תקיעות דמעומד הן אותן שעל סדר הברכות והן לכל הצבור בעמידה דהא אמרינן בברכות של ראש השנה שליח צבור מוציא את הרבים ידי חובתן לפי שאין הכל בקיאין בברכות והרי הן כולן עומדים ומכוונים את לבם בתפלת החזן ואפי' אם כולן בקיאין ומתפללין כל אחד ואחד תחילה ביחידי בלחישה ואח"כ מסדיר החזן התפלה בקול לפני הרבים כמו שאנו נוהגין עתה מכל מקום מנהג הצבור בעמידה עד שהוא משלים סדר הברכות. וכן המנהג פשוט בישראל אפי' בשאר ימות השנה לעמוד כל הצבור בעמידה בעוד שהחזן חוזר ומסדיר י"ח ברכות של תפלה והטעם שאם יש ביניהן מי שלא כיון בתפלתו אפשר שמכוין לבו עם שליח צבור ודיו תדע דאמרינן טעה ולא הזכיר של ראש חדש בעבודה אין מחזירין אותו דאפשר ששמע ליה משליח צבור וכל זה לא יתכן אלא בעמידה ובודאי תקיעות שעל סדר הברכות הן העיקר ותקיעות דמיושב הן לערבב את השטן. ואל תתמה על מה שמברכין על התקיעות הראשונות דמיושב שאינו עיקר ואין אנו מברכין על התקיעות שעל סדר הברכות שהן עיקר שכיון שבירך בתחלה אין צריך לברך על התקיעות שעל סדר הברכות. ומצינו כיוצא בזה בפ' ערבי פסחים הביאו לפניו מטבל בחרוסת פשיטא היכא דאיכא תרי מיני ירק מברך ברישא בורא פרי האדמה ואכיל וכי מטי לאכול מרור מברך לאכול מרור ואכיל היכא דליכא אלא מרור היכי עביד אמר רב הונא מברך בורא פרי האדמה ואכיל וכי מטי למרור מברך לאכול מרור ואכיל מתקיף לה רב חסדא לאחר שמילא כרסו ממנו חוזר ומברך אלא אמר רב חסדא מברך ברישא בורא פרי האדמה ולאכול מרור ואכיל ולבסוף אכיל ליה בלא ברכה ומסקנא דהלכתא כרב חסדא והכא טיבול שני הוא העיקר וטיבול ראשון אינו אלא לתינוקת שישאלו ואפי' הכי היכא דליכא מין אחר אלא מרור לחודיה מברכינן לאכול מרור בטיבול ראשון ולא מברכינן בטיבול שני והטעם דלאחר שמילא כרסו ממנו היאך יחזיר ויברך וטיבול ראשון לצורך טיבול שני הוא להיכרא דתינוקת דכל חובת הלילה למצות הגדה הוא כדאמרינן בעבור זה לא אמרתי אלא בשעה שמצה ומרור מונחים לפניך. הכא נמי תקיעות דמעומד על סדר הברכות הם העיקר ותקיעות דמיושב הן לערבב את השטן. וכיון שבירך על התקיעות הראשונות היאך יחזור ויברך ותקיעות דמיושב לצורך התקיעות שעל סדר הברכות הן שמערבבין את השטן שלא יוכל לקטרג ולעכב את התפלה ואין לומר שכשיוצאין מבית הכנסת היו תוקעין לערבב את השטן לאחר שהתפללו ואפשר שכבר נשמעה תפלתם מה כחו לשטן לקטרג והרי עתה בידם כמה מצות קרית שמע ותפלה וקריאת התורה והפטרה ותפלת מוסף וזהו פירוש כדי לערבב את השטן לפי מה שמצינו באגדה אקרא לאלהים עליון לאל גומר עלי הרי שנכנסו בית דין לקדש ראש השנה הקב"ה אומר למלאכים הושיבו בימה הושיבו סניגורין הושיבו סקיפטורין שהרי בית דין שלמטה מקדשין ראש השנה ישבו עד המנחה ולא באו עדים ונמלכו לעברו מה הקב"ה אומר העמידו בימה העמידו סניגורין העמידו סקיפטורין שהרי בית דין של מטה נמלכו לקדש ראש השנה למחר הה"ד כי חוק לישראל הוא משפט לאלהי יעקב. ואם אינו חוק לישראל אינו משפט לאלהי יעקב. למדנו מזה שכל המלאכים סניגורין ומליצי יושר קרואין לדין וכיון שמליצי יושר קרואין לדין מסתמא גם קטיגורין קרואין לדין או עומדין שם וכמו שפי' רבינו חננאל ז"ל כיון שמצאנו אם יש מלאך מליץ אחד וכו' כך יש משטין וכן פי' רבינו יוסף קרא ז"ל בפי' איוב ויהי היום ויבואו בני האלהים להתיצב על ה' ויבא גם השטן בתוכם יום ראש השנה היה שכל באי העולם עוברין לפניו כבני מרון לדין וסניגורין מליצין יושר וקטיגורין מקטרגין ובא השטן לקטרגו ולפי שהקב"ה חיבב את ישראל וחפץ להצדיקם בדין הודיעם איך לזכותם ומפורש בפסיקתא לאוהבו של מלך שהיה נידון לפני המלך רמז לו המלך מנה לך דיקאליקוס פי' סניגור המדבר ומייפה זכות הנידון והוא לשון יון ואתה זוכה לפני בדין כך אמר להן הקב"ה לישראל תקעו לפני בראש השנה בשופר של איל ואני זוכר לכם עקידת יצחק ומזכה אתכם. וכיון שראש השנה הוא יום שכל הבריות נידונין בו והרי אנו צריכין להרבות תפלה ותחנונים ולתקוע שלשים תקיעות על סדר הברכות התקינו חכמים להקדים התקיעות שאנו תוקעין מיושב לערבב את השטן שכיון שהן תוקעין מיד הקב"ה זוכר להם לישראל עקידתו כאילו אפרו צבור על גבי המזבח כמה דתימר אשר יאמר היום בהר ה' יראה והשטן כשרואה המזבח למעלה והאפר צבור עליו ושומע קול השופר מלמטה מיד מתערבב ומשתומם שהרי על קטיגוריא שלו נתנסה אברהם על בנו כמה שנאמר אחר הדברים האלה והאלהים נסה את אברהם אחר דבריו של שטן וכיון שבאין להתפלל סדר הברכות והתקיעות הרי השטן מבולבל ומעורבב ואינו רשאי לעכב ולקטרג על תפלתן שלא תהיה נשמעת והרי הן זוכין בדין. וכן כשהיו תוקעין בתפלת שחרית היו נוהגין לתקוע תקיעות דמיושב קודם תקיעות דמעומד בענין הזה תדע שעל ששנינו אמר הקב"ה אמרו לפני בראש השנה מלכיות זכרונות ושופרות. מלכיות שתמליכוני עליכם זכרונות כדי שיבא זכרוניכם לפני לטובה ובמה בשופר על זה אמר ר' אבהו למה תוקעין בשופר של איל כדי שאזכור לכם עקדת יצחק בן אברהם ומעלה אני עליכם כאילו עקדתם עצמכם לפני. ואמר ר' יצחק למה תוקעין ומריעין כשהן יושבין ותוקעין ומריעין כשהן עומדין כדי לערבב את השטן הא למדנו דתקיעות דמיושב הוא הקודמת והיא לערבב את השטן:

Siman 303

<b>דין אם רשאין להפסיק ולשוח בין תקיעות הראשונות לתקיעות שעל סדר הברכות.</b>
כתב רבינו יצחק פאסי זצ"ל שאלו מקמי ריש מתיבתא המברך ביום ראש השנה על תקיעת שופר בתר ספר תורה והשיח צריך לברך על התקיעות שעל סדר ברכות אי לא. ואהדר להו הכי חזו רבנן שגוערין בזה ששח עד שלא יתקע על סדר ברכות אבל לחזור ולברך אינו חוזר ולא דמיא הא לתפלין דאמר רבה בר רב שילא אמר רב חסדא שח בין תפלה לתפלה חוזר ומברך דהנך ב' מצות נינהו דתנן תפלה של יד אינה מעכבת של ראש ושל ראש אינה מעכבת של יד ולא עוד אלא דלא הדר ומברך ברכה קמייתא אלא ברכה אחריתי הוא דמברך דמקשינן שח אין לא שח לא והא שלח ר' חייא בר הונא משמיה דר' יוחנן על תפלה של יד אומר להניח תפלין ועל של ראש אומר על מצות תפלין ופרקינן אביי ורבא דאמרי תרווייהו לא שח מברך אחת שח מברך שתים ואעפ"כ קשה להשיח כדתניא שח בין תפלה לתפלה עבירה הוא בידו וחוזרין עליו מעורכי המלחמה וכל שכן כי האי גוונא ששח בין תקיעות דמיושב לתקיעות דמעומד שאינו חוזר ומברך שמצוה אחת הוא ולא עוד שלא הוא לבדו חייב שלא להשיח אלא כל הקהל חייבין שאין זה מברך וצונו לתקוע אלא לשמוע ושליח צבור ככל הקהל הוא בדבר זה ולא דמיא הא לתפלין וסוכה שאדם מברך כמה פעמים ביום דהנך כל זמן שהוא בא לסוכה ויושב וכל זמן שמתקן את התפלין היא מצוה בפני עצמו וזו מצוה אחת היא בא וראה שהרי ההלל מברכין קודם לקריאתו ואעפ"כ בין פרק לפרק פוסק ולא הוצרך לחזור ולברך.
ובעל הדברות כתב מסתברא כיון שהתקיעות מעומד אינה אלא לערבב את השטן וכבר יצאו בתקיעות שהן מיושב אין צריך לברך ואינה מפסקת ברכה ואין לחוש ולגעור:
והר"ר זרחיא בעל המאור זצ"ל כתב לפי מה שפירשנו אנו שאין משורש הלכה ברכת שופר אלא ברכות של תפלה אין אנו זקוקין [בזה] לגערה ולנזיפה וההיא דתפלין אין לה שום ענין בכאן ואין לנו כיוצא בה בכל המצות ובכל הברכות וכן כתב רבינו ישעיה זצ"ל. ומותר להשיח בין אלו לאלו שאין תוקעין אותה של עמידה אלא לשומען על סדר ברכות ומכל מקום יצא ידי חובתן בישיבה:

Siman 304

<b>דין תקיעה במוספין ולא בשחרית.</b>
ומפני מה תוקעין בתפלת המוספין ואין תוקעין בתפלת שחרית דתנן העובר לפני התיבה ביום טוב של ראש השנה השני מתקיע ובשעת ההלל הראשון מקרא את ההלל ואמרינן עלה בגמרא מאי שנא בשני דמתקיע משום ברוב עם הדרת מלך אי הכי הלל נמי נימא בשני משום ברוב עם הדרת מלך אלא מאי שנא הלל דבראשון משום זריזין מקדימין למצות תקיעה נמי נעביד בראשון משום זריזין מקדימין למצות א"ר יוחנן בשעת השמד שנו פי' שמתחילה היו מתפללין תשע ברכות בשחרית כמו שמתפללין במוסף והיו תוקעין בשחרית משום זריזין מקדימין למצות ומשעת השמד ואילך נהגו לתקוע במוסף ומאז נקבע לתקוע במוספין ודבר זה מפורש בירושלמי שילפי שמד היו ותקעו בשופר כסבורין שונאים שעליהן הן באים עמדו עליהן והרגום מכיון דאינון חמין דעיילין לבי כנישתא וקרו קרית שמע ומצליין וקרו באורייתא ובאפטרתא אמרין בנימוסיהן אינון עסקין. ובאגדה מפרש שמעה ה' צדק זו קרית שמע הקשיבה רינתי (תפלה) [רינון תורה] האזינה תפלתי [זו תפלה] בלא שפתי מרמה זו תפלת מוסף ואח"כ מלפניך משפטי יצא ומשמע הטעם כדי שיהו נמצאין מליאי מצות בשעת תקיעה:

Siman 305

<b>דין ימים שבין ראש השנה ויום הכיפורים להתפלל המלך הקדוש המלך המשפט וזכרנו לחיים.</b>
גרסינן בפרק קמא דברכות אמר רבה בר בר חנה כל השנה כולה מתפלל אדם האל הקדוש האל המשפט חוץ מעשרת ימים שבין ראש השנה ליום הכיפורים שמתפלל המלך הקדוש המלך המשפט ור' אלעזר אומר אפי' עשרת ימים שבין ראש השנה ליום הכפורים אם אמר האל הקדוש האל המשפט יצא שנאמר ויגבה ה' צבאות במשפט והאל הקדוש נקדש בצדקה אימתי ויגבה ה' צבאות במשפט אלו עשרת ימים שבין ראש השנה ליום הכיפורים מאי הוי עלה ר' יוסף אמר האל הקדוש האל המשפט ורבא אמר המלך הקדוש המלך המשפט והילכתא כוותיה דרבא רבינו יצחק פאסי זצ"ל פסק שאם אמר האל הקדוש האל המשפט מהדרינן ליה דהא איפסקא הילכתא כרבא ורבינו ישעיה זצ"ל כתב דלא סבירי ליה לאהדורי ליה דרב יוסף ורבא בלכתחילה הוא דפליגי ובהא איפסקא הלכתא כרבא לכתחילה אבל דיעבד לאהדורי' לברוכי המלך הקדוש לא וכן כתב בעל המאור ז"ל וכן נראה לי שאם התפלל האל הקדוש האל המשפט בדיעבד אין מחזירין אותו ושמא לדידן שאנו רגילין לומר מלך אוהב צדקה ומשפט אפי' לכתחילה נמי מכל מקום בדיעבד אין מחזירין אותו ויש תמהין על לשון המלך המשפט שהיו לו לומר מלך המשפט דבשלמא המלך הקדוש מסתברא שפיר המלך שהוא הקדוש אבל המלך המשפט אין לומר כן המלך שהוא המשפט ומפרשין כי אגב שיטפא דגמרא איתמר הכי כדקאמר המלך הקדוש הכי אמר המלך המשפט וה"ה דהמלך יתירה הוא וכן ה"ה דהאל הקדוש ורבינו שלמה ז"ל פי' שמצינו כיוצא בזה ויעש את המסגרות המכונות ופתרונו מסגרות המכונות וכן ויתנו העבותות הזהב ופתרונו עבותות הזהב וה"ה הראשונה לייחד הדבור בשתי תיבות. ומראש השנה עד יום הכיפורים בכל תפלה ותפלה מתפללין זכרינו ומי כמוך זכור רחמיך וכתוב לחיים ובספר חיים ואומר אבינו מלכנו בכל יום בין בשחרית בין במנחה בין בחול בין בשבת.
ויש מקומות שאין אומרים אבינו מלכנו בשבת כלל ומנהגינו לאומרו. ובמס' סופרים מצאתי אין מזכירין זכרינו בג' ראשונות ובג' אחרונות אלא בשני ימים של ראש השנה ויום הכיפורים בלבד אף באלו בקושי התירו ומנהג פשוט בידינו לאמרו:

Siman 306

<b>דין שבת שבין ר"ה לצ"כ להתענות בו יחידים וקריאת פרשת האזינו.</b>
וימים הללו שבין ראש השנה ליום הכיפורים הם ימי תשובה ותחנונים ומשכימין בהם ואומרים תחנונים וסליחות ומזכירין שלש עשרה מדות ויש מן היחידין שנהגו להתענות בכל אלו הימים כמו שכתבנו בתחילת הערוגה הזאת בהלכה שנייה. ובשבת שבין ראש השנה ליום הכיפורים אין מנהג להשכים למעמדות וגם לא להתענות בהן וכן מצאתי בתשובות הגאונים ז"ל שבת שבין ראש השנה ויום הכיפורים אסור להתענות מכמה טעמים. אחד שלא נקראו עשרת ימי תענית אלא ימי תשובה והואיל ולא נקראו צום למה לו לצום ועוד תשעה באב השקול כיום הכיפורים בעינוי ואם חל בשבת דוחין אותו למחר ויום זה היאך יתענה ולפיכך תקנו ארבעה ימים לפני ראש השנה תחת ארבעה ימים ימים שבין ר"ה ליום הכיפורים ב' ימי ראש השנה והשבת שבינתיים וערב יום הכיפורים ועוד מבטל קדושא רבא של יום השבת דתניא לגבי קדושא ביום מניין ת"ל את יום ואמר ר' תנחום בר יודן כבוד יום קודם לכבוד לילה ואיזהו כבוד יום ר' אלעזר בשם ר' צדוק בשם רב בורא פרי הגפן דבשאין לו אלא כוס אחד עסקינן פי' לפי שבלילי שבת יכול לקדש על הפת ואם יתענה היאך יכבד את השבת הלכך אסור וכ"כ רבינו האיי גאון זצ"ל. ושבת שקורין האזינו קורין אותה כסדר שהיו הלוים אומרים אותה בשיר דהכי אמרינן בפ' יום טוב של ראש השנה במוספי שבתא מאי פי' מה שיר היו אומרים על קרבן מוסף אמר רב חנן בר אבא אמר רב הזי"ו ל"ך ואמר רב חנן בר אבא אמר רב כדרך שחולקין כאן כך חולקין בבית הכנסת פי' הזי"ו ל"ך לששה קורין השירה והשביעי גומר הפרשה ופי' רבינו שלמה זצ"ל שירת האזינו חולקין אותה לששה חלקים הראשון האזינו והשני זכור ימות עולם. והשלישי ירכיבהו. והרביעי וירא ה' וינאץ עד כאן ששה פסוקים לפרק מכאן ואילך שמונה פסוקין לפרק החמישי לולי כעס אויב הששי כי ידין עד סוף השירה וכן פי' רבינו ישעיה זצ"ל ורבינו יהודה ב"ר נתן זצ"ל פי' הששי כי אשא אל שמים ידי וזה הוא המנהג הפשוט בידינו. ובמס' סופרים מפרש הרביעי וישמן ישורון החמישי לו חכמו הששי כי ידין ויש מפרשים הד' וירא ה' הה' לולי כעס הו' כי אשא.
ומצאתי בשם רבינו סעדיה גאון זצ"ל סי' הזי"ו ל"ך ה' כנגד ה' שקורין בתורה בראש השנה שחל להיות בחול ז' כנגד ז' שקורין בתורה בראש השנה שחל להיות בשבת י' כנגד עשרה ימים שבין ראש השנה ליום הכיפרים ו' כנגד ששה שקורין בתורה ביום הכיפורים ל' כנגד ל' תקיעות שתוקעין בראש השנה ך' כנגד:
הערוגה העשירית מכוונה בסדר ראש השנה הממולאה בתאר השבולים הטובות העולות עדנה נרדים עם כפרים הלכות ששה ועשרים וסימנם והי"ה ביום ההוא יתקע בשופר גדול:

Siman 307

<b>ערוגה אחד עשרה סדר יום הכפורים</b>
<b>דין סעודת ערב יום הכיפורים.</b>
בערב יום הכפורים אין משכימין לומר תחנונים וסליחות ואין נופלין על פניהן ואין מתענין בו אך צריך אדם לקבוע סעודתו כדרך [שאר] ימים טובים דתני ר' חייא בר רב מדפתי ועניתם את נפשותיכם בתשעה לחדש וכי בתשעה מתענין והלא בעשרה מתענין אלא לומר לך כל האוכל ושותה בתשיעי כאילו התענה תשיעי ועשירי. רבינו שלמה זצ"ל פי' הכי קאמר הכינו עצמכם בתשעה לעינוי המחרת והרי היא בעיני כעינוי היום.
ורבינו ישעיה זצ"ל פירש יש לו שכר על אכילתו כאילו צוהו השם להתענות תשיעי ועשירי ונתענה. או יש לומר שמפני שאוכל יפה בערב יום הכיפורים וביום הכיפורים מתענה קשה לו עינויו יותר.
ואחי ר' בנימין זצ"ל פי' כל האוכל ושותה בתשיעי כאילו נתענה תשיעי ועשירי להוציא מלבן של צדוקין שמתענין גם בתשיעי לפי שלא ניתן הכתוב לידרש אלא לחכמים וחכמים דרשו עינוי זה שהוא באכילה ושתייה אך שצריך להפסיק אכילתו מבעוד יום והרי הוא כאילו התענה תשיעי ועשירי שמפסיק אכילתו מבעוד יום בעוד שהוא יום תשיעי עד שלא יכנס עשירי הרי הוא כאילו התענה תשיעי ועשירי ולאו משום תוספות חול על קודש נקט לה אלא להודיע שכך הדין שאוכל ושותה כל היום ואותה שעה קלה חשיבה לו כתענית שלם. והרי היום נחלק לשנים כמו אך ביום הראשון תשביתו שאור וגו'. שחציו אסור וחציו מותר. ושנו חכמים בפרק אותו ואת בנו בארבעה פרקים בשנה המוכר בהמה לחבירו צריך להודיעו אמה מכרתי לשחוט בתה מכרתי לשחוט ואלו הן ערב יום טוב האחרון של חג וערב יום טוב הראשון של פסח וערב עצרת וערב ראש השנה וכדברי ר' יוסי הגלילי אף ערב יום הכפורים בגליל ובסוף קדושין גרסינן פלימו הוה רגיל דהוי אמר גירא בעייניה דשיטנא יומא חד מעלי יומא דכפורי הוי אידמי ליה כעניא אתא קרא אבבא אפיקו ליה ריפתא אמר יומא כי האידנא כולי עלמא אגוואי ואנא אבראי עייליה קריבו ליה ריפתא אמר כולי עלמא אתכא ואנא לחודאי כו' הא למדת שמנהג הראשונים היה לקבוע סעודתם ולתקן מאכלים טובים ועריבים ערב יום הכפורים וכן מנהג פשוט בישראל. ובבראשית רבא פרשה י"א אמר ר' תנחומא עובדא הוי ברומי בערובת צומא רבא ואישתכח תמן חד חייט ואזל דיזבון ליה חד נון ואשתכח הוא וטליא דאיפרכוס דקיימין עלויה. הוה הדין מסיק ליה בטימי והדין מסיק ליה בטימי עד דמטא תריסר דנרין ונסביה ההוא חייטא באסנא דאריסטין. אמר איפרכיא לטליא למה לא אייתית נון אמר ליה מרי לא ניכפור לך אזלית ולא הוה תמן אלא חד נון ואישתכחית אנא וחד יהודאי קיימין עילויה והוה מסיק ליה בטימי עד דמטו לתריסר דנרין מה הוית בעי דנייתי [נון] בתריסר דנרין אתמהא אמר ליה מאן הוא אמר ליה בר נש פלן שלח בתריה ואתא לגביה אמר ליה מאן חמית חייט יהודאי אכיל נון בתריסר דנרין אמר ליה מרי אית לן חד יומא כל חובין דעבדינן כולא שתא הוא מכפר לן וכד הוא אתי לית אנן צריכין ליקוריה כיון שהביא ראיה לדבריו שבקוניה:

Siman 308

<b>דין הפסקת סעודת ערב יום הכפורים מבעוד יום:</b>
וצריך להפסיק סעודתו מבעוד יום דתניא ועניתם את נפשותיכם בתשעה לחדש וגו' יכול בתשעה ת"ל בערב אי בערב יכול משתחשך תלמוד לומר בתשעה הא כיצד מתחיל ומתענה מבעוד יום שכן מוסיפין מחול על הקדש אין לי אלא לפניו לאחריו מניין ת"ל עד ערב אין לי אלא יום הכיפורים שבת בראשית מניין ת"ל תשבתו ימים טובים מניין תלמוד לומר שבתכם. כל שביתה שאתה שובת אתה מוסיף לה בין מלפניה ובין מאחריה יכול יהיו חייבין כרת על התוספת ת"ל והנפש אשר תעשה כל מלאכה בעצם היום הזה והאבדתי וגו' על עצמו של יום ענוש כרת ואינו ענוש כרת על התוספות. יכול לא יהיו חייבין על תוספת מלאכה אבל יהיו חייבין על תוספות עינוי ת"ל כי כל הנפש אשר לא תעונה בעצם היום הזה ונכרתה על עצמו של יום ענוש כרת ואינו ענוש כרת על התוספות הא למדנו שצריך להפסיק אכילתו מבעוד יום. באגדת איכה ר' יהודה בן בתירה אזל לנציבין בעריבת צומא רבא אתא ריש כנישתא לזמוני ליה אמר ליה כבר אכלי ופסקו לי. אמר ליה אשגח עילאי דלא לימרי אינשי ההוא ר' לא אשגח עילוי אזיל עמיה ובסיפא אמרין אכל מן כל עיגול חד פתית ואכל מן כל תבשיל חד פס ושתא מן כל קסט חד כוס למדנו מיכן שאע"פ שהפסיק סעודתו חוזר ואוכל ושותה עד שתבוא השמש אך שיפסוק מבעוד יום וכבר הקדמתי מזה בערוגת תענית הלכה רע"ז:

Siman 309

<b>דין הטמנה לצורך מוצאי יום הכיפורים:</b>
ומה שנהגו להטמין חמין בערב יום הכיפורים לצורך מוצאי יום הכיפורים כתב עלה הר"ר אליעזר מטול בשם רבינו יצחק הלבן זצ"ל שהיה אוסר לעשות טמון מערב יום כיפור ולאוכלו במוצאי יום הכיפורים ואין לומר משום שביתת כלים היה עושה דהא בית הלל לית להו שביתת כלים כדאמרינן פרק קמא דשבת ואפי' לבית שמאי אמרינן התם גיגית נר וקדירה אפקורי מפקרי להו ויש לומר משום הכנה דמכין מיום הכיפורים לחול דמצטמק ויפה לו ואע"ג דבשבת מותר זהו מטעם דשבת מכינה לעצמה.
ועוד מצאתי בתשובות הגאונים ז"ל בערב יום הכיפורים אינן רשאין להטמין את החמין כמו שעושין בערבי שבתות מפני שאין טומנין את החמין אלא לכבוד השבת וזה נמצא אכלו בחול במוצאי יום הכיפורים והלכך אינו רשאי בר ישראל להטמין בערב יום הכיפורים כדי שלא יטמין לכבוד החול וכבר הפליגו בדבר זה אנשי אספמיא ועשו סמיכה שאין טומנין. אבל מר רב נטרונאי גאון ז"ל הכי אמר להטמין תבשיל מערב יום הכיפורים למה הוצרך לכך בשלמא להטמין לשבת דקא בעי למיכל תבשיל אלא למוצאי יום הכיפורים חול הוא למה הוצרך להטמין מערב יום הכיפורים ימתין למוצאי יום הכיפורים ויעשה צרכיו אבל איסור אין בה והעושה אין ממחין בו ואין מונעין אותו וכן הלכתא וכן מצאתי שהתיר רב נחשון גאון זצ"ל.
ואחי ר' בנימין זצ"ל כתב שאין שום טעם לאסור ההטמנה בערב יום הכיפורים ומשום טעם ההכנה שמכין מיום הכיפורים לחול אין לאוסרה דהכנה לא כתיבה אלא גבי שבת ויום טוב אבל חול לא בעי הכנה ומטעם זה התרנו ביצה הנולדת אחר שבת אע"ג דגמרה לה מאתמול. ואי משום דמתבשלא מיום הכפורים לצורך החול מה שאין כן בהטמנת שבת שהשבת מכינה לעצמה הרי ששנינו אין שורין דיו וסממנין אלא כדי שישורו מבעוד יום ובית הלל מתירין והדבר הזה אין צורך לשבת כלל ואפי' הכי מתירין בית הלל והלכתא כבית הלל ואם יש מי שמקילין בקניבת ירק ופיצוע אגוזים מן המנחה [ולמעלה] כל שכן שמותר להטמין מערב יום הכיפורים ואין אנו רואין בו צד איסור בשום ענין וכן מנהג פשוט בידינו להטמין ולא שמענו מי שממחה בדבר:

Siman 310

<b>דין טבילה בערב יוה"כ וסדר וידוי בתפלת המנחה:</b>
ובערב יום הכיפורים בשחרית מתפללים כשאר הימים ואין אומרים תחנונים וסליחות ואין נופלין על פניהן ואומרים זכרנו ומי כמוך זכור רחמיך וכתוב לחיים ובספר חיים ואומרין אבינו מלכנו וצריכין לטהר עצמן ולחוף ולטבול בערב יום הכפורים בשבע או בח' שעות וחופפין וטובלין כדרך כל חייבי טבילות ומברכין ברכת הטבילה כדרך כל בעלי תשובה או כדרך כל בעלי קריין. ויש אומרים שאין צריך לברך ולא מסתבר מידי דהוה אבעל קרי שטובל שטעון ברכת הטבילה:
ומתעטף ולובש בגדים נקיים כדאיתא בפרק כל כתבי אמר ליה ריש גלות לרב המנונא מאי דכתיב לקדוש ה' מכובד אמר ליה זה יום הכיפורים שאין בו לא אכילה ולא שתיה אמרה תורה כבדהו בכסות נקייה. ומקדימין להתפלל תפלת המנחה מבעוד יום קודם סעודת ערבית ולהתוודות בתפלת המנחה קודם הסעודה שכך שנו חכמים מצות וידוי ערב יום הכיפורים עם חשיכה אבל אמרו חכמים מתודה אדם קודם סעודתו שמא תטרוף דעתו בסעודה הלכך מקדימין ומתפללין תפלת המנחה כשאר הימים ואומרים זכרנו לחיים מי כמוך וכל הענין ואחר המברך את עמו ישראל בשלום קודם שיפסע שלש פסיעות אומר אלהינו ואלהי אבותינו תבא לפניך תפלתינו וכו' מה נאמר לפניך יושב מרום כו' על חטא שחטאנו לפניך באונס כו' עד לעשות את כל דברי התורה הזאת יהיו לרצון עושה שלום והחזן אומרו כמו כן לאחר שמונה עשרה וכן המנהג מה שאין כן ביום הכיפורים שחזן אומרו באמצע התפלה כאשר נפרש לפנינו בענין תפלת שחרית ואומרין אבינו מלכנו ואין נופלין על פניהן במנחה:

Siman 311

<b>דין זמן לאומרו ביום הכיפורים ושבת ויה"כ מהו בקידוש היום:</b>
ויום הכיפורים שחל להיות בשבת מפסיק סעודתו מבעוד יום ואין צריך לקדש על הכוס לפי שלא קדש היום עדיין והוא צריך לפסוק מבעוד יום מאכילה ושתיה כן מצאתי בשם רבינו שלמה זצ"ל וכן יום הכיפורים אין לו קידוש על הכוס וזמן שצריך לברך הא קיימא לן הלכתא זמן אומרו אפי' בשוק ואין טעון כוס שכיון שקיבל עליו קדושת היום נאסר באכילה ושתיה:
ובסוף פרק בכל מערבין אסיקנא דלית הלכתא כר' אחא בר יעקב דאמר דמברכינן על הכוס ויהבינן ליה לינוקא משום דאתי למיסרך ופי' הר"ר אביגדור כהן צדק זצ"ל בשם רבינו שמחה מאושפירא זצ"ל דילמא אתי למיסרך ויהא סבור דכוס של ברכה מותר לשתות ביום הכיפורים משום מצוה שרואה שמשקים אותו שלא לצמאו ויהא נסרך אחר מנהג זה לשתות ביום הכיפורים כוס של ברכה אף לכשיגדיל וע"כ נהגו לומר זמן לאחר כל נדרי:

Siman 312

<b>דין איסור אכילה ושתיה ביום הכיפורים.</b>
שנו חכמים יום הכפורים אסור באכילה ושתיה וברחיצה ובסיכה ובנעילת הסנדל ובתשמיש המטה. הני חמשה ענויין כנגד מי כנגד חמשה עינויים שבתורה וכל הני איקרי עינוי אכילה ושתיה דכתיב ויענך וירעיבך ויאכילך את המן ושתיה בכלל אכילה והא דאמרינן אסור באכילה לא אמרו אלא חצי שיעור אבל כשיעור ענוש כרת וכמה שיעורה כדתנן האוכל ביום הכיפורים ככותבות הגסה כמוה וכגרעינתה חייב והשותה מלא לוגמיו חייב ומפרש בירושלמי מדקאמר כמוה וכגרעינתה זאת אומרת שצריך למעט חללה. ועוד מפרש התם כל אכילות שבתורה בכזית והכא בככותבות ומשני דהא לא כתיבא ביה אכילה אלא עינוי דכתיב וכל הנפש אשר לא תעונה וקים להו לרבנן דבככותבות מייתבא דעתיה בבציר מהכי לא:
כל האוכלין מצטרפין לככותבות ואומצא במילחא וציר שעל גבי ירק מצטרפין לככותבות דכל אכשורי אוכלא אוכלא הוא. אכל אוכלין שאינן ראוי לאכילה פטור אמר רבא כס פלפלא או זנגבילא ביומא דכיפורי פטור והני מילי ביבישתא אבל ברטיבתא אוכלא הוא. אכל עלי קנים פטור לולבי גפנים חייב ואלו הם לולבי גפנים כל שליבלבו מראש השנה עד יום הכיפורים יותר מכאן פטור:
כתב בעל הדברות ז"ל הני מילי דפטור ממלקות ומשמע דאיסורא מיהו איכא. אכילה ושתייה אין מצטרפין שתה משקין שאינן ראויין לשתיה פטור והשותה ציר ומוריס פטור וחומץ מזוג חייב שאינו מזוג פטור אבל לכתחלה אסור. כל המשקין מצטרפין למלא לוגמיו ומלא לוגמיו לפי מה שהוא אדם. עוברה שהריחה מאכילין אותה עד שתשוב נפשה שאין לך דבר שעומד בפני פקוח נפש חוץ מע"ז וגלוי עריות ושפיכות דמים.
וכתב ר' אחאי בעל השאלתות זצ"ל דרש רבא עוברות ומניקות מתענות ומשלימות ביום הכיפורים אבל חיה אסורה להתענות עד שלשים יום וכן הלכה ותימה והא בגמרא לא אשכחן חיה אלא גבי נעילת סנדל ובעל הדברות ז"ל כתב (דמהא) [דחיה לא איתמר בגמ' ואי משום] דקתני והחיה תנעול את הסנדל וסתם חיה שלשים יום אין להביא ראיה דהתם משום צינה הוא אבל באכילה אסורה דאם כן הוה ליה למתנייא גבי אכילה ומסתברא דינה כעוברא אם היא צריכה מאכילין אותה עד שתשוב נפשה ובחולה שמאכילין אותו על פי בקיאין ואם אין שם בקיאין מאכילין אותו על פי עצמו אמרי דבי ר' ינאי חולה אמר צריך רופא אומר אינו צריך מאכילין אותו על פי עצמו ואפי' מאה אומרים אינו צריך מאי טעמא לב יודע מרת נפשו. רופא אומר צריך וחולה אומר אינו צריך מאכילין אותו על פי רופא מאי טעמא תונבא הוא דנקיט ליה וספק נפשות להקל ואי אמר איהו ואחרינא בהדיא לא צריכנא ואפי' תרי אחרינא אומרים צריך מאכילין אותו על פיהן דכי אמרינן תרי כמאה ומאה כתרי לענין ממונא אבל הכא ספק נפשות להקל. מי שאחזו בולמוס מאכילין אותו אפי' [דברים] טמאים עד שיאורו עיניו. ותניא מניין יודעין שיאורו עיניו משיבחין בין טוב לרע אמר אביי בטעמא. תנו רבנן מי שאחזו בולמוס מאכילין אותו [דבש] וכל מיני מתיקה שהדבש וכל מיני מתיקה מאירין את העינים. והני מילי אחר אכילה אבל קודם אכילה מיגרר גריר. מי שנשכו כלב שוטה אין מאכילין אותו מחצר כבד שלו ורבי מתיה בן חרש מתיר ועוד אמר ר' מתיה בן חרש החושש בפיו מטילין לו סם בשבת מפני שהוא ספק נפשות והלכתא כרבנן בכלב שוטה אבל בהחושש בפיו לא פליגי רבנן עליה. שאלתי מלפני מורינו הרב ר' אביגדור כהן צדק זצ"ל. חולה שאכל ביום הכיפורים אם צריך להזכיר מעין המאורע בברכת המזון או לא והשיב לי בכתב גלילי ידיו נראה דכיון דלאו מצוה כלל באכילה זו מחמת היום כי אדרבא היום גורם לו איסור אכילה לו ולכל ישראל אלא מפני שפקוח נפש עומד עליו ודוחה לו אישתרי ליה ומשוי ליה כחול לגביה לענין אכילה מסתבר דלא תקון ליה רבנן הזכרה דלא דמי לראש חדש דהתם אסור בתענית ויש באכילה דררא דמצוה דאע"ג דלא מיחייב לאכול פת להיות [זקוק] לברכת המזון בתענית מיהו לא אישתרי מדתנן אין גוזרין תענית בראשי חדשים וכו' וגרסינן נמי בירושלמי בתענית בפרק ב' רב יעקב בר אחא מפקד לסיפריא אין אתית איתתא משאלינכון אמרו לה בכל מתענין חוץ משבתות וימים טובים וראשי חדשים וחולו של מועד וחנוכה ופורים הלכך סעודת ראש חדש באה מחמת היום חשבינן ליה ושייך הזכרה בברכת המזון דידה כמו שבתות וימים טובים וחנוכה ופורים. אבל כאן שהאכילה אינה באה כלל מחמת היום היכי תיסוק אדעתין למימר דתקון לה רבנן הזכרה הא לא עדיפא מתפלה. דרב הונא ורב יהודה אמרי תרווייהו אין להזכיר של חנוכה במוסף הואיל ואלמלי ראש חודש ושבת אין מוסף בחנוכה אלמא כיון שאותה תפלה אינה בא מחמת חנוכה לא תקון לה רבנן הזכרה דחנוכה הכא נמי אכילה זו כיון שאינה בא מחמת יום הכיפורים לא תקון לה רבנן הזכרה דחולה זה שאכל לא יום הכיפורים גרם לו היתר אכילה זו אלא פקוח נפשו גרם לו כי יום הכיפורים נאסר בכל אכילה ולא הותר מכללו אפי' באכילת קדשים שיש בה מצות עשה כגון בלחם הפנים ובשעיר החיצון ואין צריך לומר בכוס של ברית מילה כדתנן במנחות בפרק שתי הלחם חל יום הכיפורים להיות בשבת החלות מתחלקות לערב חל להיות ערב שבת שעיר של יום הכיפורים נאכל לערב והבבלים אוכלין אותו חי אפילו לרב נחמן ור' יוחנן דפליגי ואמרי מזכיר וקיימא לן כוותייהו שאני התם דיום הוא שנתחייב בד' תפלות כמו תפלת נעילה ביום הכיפורים שצריך להזכיר בה של שבת והכא לא שייך האי טעמא ומדאמרינן בפרק ג' שאכלו טעה ולא הזכיר ראש חדש בברכת המזון אין מחזירין אותו מטעם דאי בעי אכל ואי בעי לא אכל מסתבר ביום הכיפורים האסור באכילה לא תקון הזכרה בברכת המזון כלל אפי' לכתחילה למי שהותר לו לאכול כיון שאין היום גורם לו הלכך הסברא והדעת נותנת כי לא תקנו חכמים לחולה ביום הכיפורים לא קידוש על הכוס ולא הזכרה בברכת המזון וה"ה בתשעה באב.
ועוד נראה לעינים שאף אם רצה להזכיר אינו מזכיר דכיון דלא אשכחן הזכרה בברכת המזון אלא ביום שיש מצוה באכילתן איכא למיחש דלמא אתי לזלזולי ביה ביום הכיפורים ולאוקומי קרא דועניתם בשאר עינוים דטפי אתי למיסרך ולמיטעי באכילת מצוה מבאכילת רשות כדמשמע סוף פרק בכל מערבין דאמרינן התם ליתבי לינוקא ולית הלכתא כרב אחא בר יעקב דאתי למיסרך ואמאי אתי למיסרך בשתייה זו יותר מבכל מאכל ומשתה שהוא אוכל ביום הכפורים ואנן ספינן ליה בידים דאמרינן בפרק יום הכפורים אשה מדיחה ידה אחת ונותנת פת לתינוק. אמרו עליו על שמאי הזקן שלא רצה להאכיל בידו אחת וגזרו עליו להאכיל בשתי ידיו אלא ודאי הכי פירושו כאשר פי' מורי רבינו שמחה משפירא זצ"ל דלמא אתי למיסרך ויהא סבור דכוס של ברכה מותר לשתות ביום הכיפורים משום מצוה מתוך שרואה שמשקים אותו שלא לצמאו ויהא נסרך אחר מנהג זה לשתות ביום הכיפורים כוס של ברכה אף לאחר שיגדיל. שנו חכמים התינוקת אין מענין אותן ביום הכפורים אבל מחנכין אותן קודם לשנה קודם לשתים כדי שיהיו רגילין למצות השתא לפני שתים מחניכנא להו לפני שנה מיבעיא אמר רב חסדא לא קשיא כאן בחולה כאן בבריא אמר רב הונא בן ח' בן ט' מחנכין אותן לשעות בן י' בן י"א משלימין מדרבנן בן י"ב משלימין מדאורייתא בתינוקת. ורב נחמן אמר בן ט' בן י' מחנכין [אותן לשעות] בן י"א בן י"ב משלימין מדרבנן בן י"ג משלימין מדאורייתא בתינוקת ובתינוק ומר אמר חדא ומר אמר חדא ולא פליגי ור' יוחנן אמר השלמה מדבריהן ליכא ובן י"א מחנכין ובן י"ב משלימין מדאורייתא בתינוקת. ובתינוק בן י"א ובן י"ב מחנכין ובן י"ג משלימין מדאורייתא.
ופסק רבינו ישעיה זצ"ל דלית הלכתא כר' יוחנן דהא איתותב וכן כתב בעל הדברות זצ"ל דהלכה כרב נחמן ורב הונא דתרווייהו סברי דאיכא השלמה דדבריהן ור' יוחנן דאמר השלמה דדבריהן ליכא יחידאה הוא ועבדינן כרב נחמן בתינוק וכרב הונא בתינוקת. ותמיהא לן מאי דכתב רב אלפס ז"ל אע"ג דקיימא לן כר' יוחנן בתינוקת בת י"ב ותינוק בן י"ג משלימין מדאורייתא וקיי"ל כרב נחמן וכרב הונא דבן י' ובן י"א משלימין מדרבנן בתינוקת ובן י"ב בתינוק והא כולהו מודו בהשלמה דאורייתא והוה ליה למימר הלכה כרב נחמן וכרב הונא.
ורבינו אבן גיאות זצ"ל פסק כר' יוחנן דהשלמה דדבריהן ליכא והכי כתב תינוקת בריאה בת י' ובת י"א מחנכין אותה לשעות בת י"ב [ויום אחד] משלימין מדאורייתא היתה חולה [בת י'] מחנכין אותה בי"א בלבד ומשלימין בת י"ב ויום אחד. תינוק בריא מחנכין אותו בן י"א וי"ב ומשלימין בן י"ג ויום אחד. חולה [בי"א] מחנכין אותו בן י"ב ומשלים בן י"ג ויום אחד. איזהו חינוך היה רגיל לאכול בב' שעות מאכילין אותו בג' בג' מאכילין אותו בד'. ומסתבר כשם שמחנכין אותו באכילה כך מחנכין אותו ברחיצה וסיכה כדי שיהיו רגילין במצות:

Siman 313

<b>דין רחיצה וסיכה.</b>
ורחיצה נמי נקראת עינוי דאמר ר' נחמן בר יצחק כדכתיב מים קרים על נפש עיפה ומדכתיב על נפש ולא כתיב בנפש שמע מינה ברחיצה קאמר ודבר הנקרא עיפות קרוי עינוי דכתיב בדוד כי אמרו העם רעב ויעף [וצמא] במדבר וכל מה שעשה שם דוד קרוי עינוי דכתיב על אותו מעשה וכי התענית בכל אשר התענה אבי.
וכתב בעל היראים זצ"ל דוקא רוב גופו ומתכוין ליהנות ברחיצה אסור מדאורייתא אבל מיעוט גופו אפילו מתכוין ליהנות ברחיצה לא אסור אלא מדרבנן דתנן המלך והכלה ירחצו את פניהן ואי דאורייתא אסור לא שרינן במלך וכלה ואם אינו מתכוין כגון הרוחץ את ידיו בבקר משום רוח רעה או משום טינוף לכתחילה שרי כדתניא שומר פירות והמקבל פני רבו או מי שגדול ממנו עוברים במים עד צוארם ואינן חוששין ובלבד שלא יוציא ידיו מתחת חפת חלוקו ופסיק רישיה ולא ימות לא הוי שיש כמה בני אדם שאינן נהנין ברחיצה כזו ותניא נמי מי שהיו ידיו מלוכלכות בטיט ובצואה רוחץ כדרכו ואינו חושש אלמא אם אינו מתכוין להנאת רחיצה מותר. והיכא דמתכוין ליהנות אפילו מיעוט גופו אסור כדתני יהודה גרוגרות אסור לישב על גבי טיט המטפחת ביום הכיפורים ואסיקנא בטופח על מנת להטפיח ודווקא במתכוין ליהנות אבל אין מתכוין ליהנות לא מיבעיא מיעוט גופו אלא אפילו רוב גופו מותר כאשר פירשנו. ותניא אסור לרחוץ מקצת גופו ככל גופו ואם היו ידיו מלוכלכות בטיט ובצואה רוחץ כדרכו ואינו חושש ותנא דבי מנשה אשה מדיחה ידה במים ונותנת פת לתינוק ואינה חוששת אמרו עליו על שמאי הזקן שלא רצה להאכיל בידו אחת וגזרו עליו שיאכיל בשתי ידיו אלמא כל רחיצה דהויא שלא לצורך הנאה שריא הלכך כהן נושא כפיו נוטל ידיו אבל רחיצת פניו בבקר הויא צורך הנאה ורפואה דאמר שמואל טובה טיפת צונן שחרית ורחיצת ידים ורגלים בחמין ערבית מכל קילורין שבעולם עד כאן לשון היראים ותמצא מזה לפנינו הלכה שי"ט.
והא דאמרינן ערב יום הכיפורים מביאין לו מטפחת ושורה אותה במים ועושה אותם כמין כלים נגובין ולמחר מקנח בה פניו ידיו ורגליו מפרשי לה בשאין בה טופח על מנת להטפיח דלא ליתי לידי סחיטה וכבר כתבתי מזה למעלה בערוגת תענית הלכה ער"ב. ואם היו ניצוצות של מי רגלים ניתזין על רגליו משפשפן ורוחץ ידיו שכך שנינו זה הכלל היה במקדש כל המסיך רגליו טעון טבילה והמטיל מים צריך קדוש ידים ורגלים ומפרשינן לה רגלים משום ניצוצות והידים משום דמצוה לשפשף. אמר רב יהודה מותר להצטנן בפירות רב יהודה מצטנן בקרא רבא מצטנן בינוקא רבה מצטנן בכספא וכלים של כסף או של חרס שיש בהן מים בין מלאים בין חסרין אסורין. וסיכה נמי נקראת עינוי שהיא בכלל שתייה כדכתיב ותבוא כמים בקרבו וכשמן בעצמותיו ודוקא סיכה שהוא לתענוג אסורה אבל סיכה שאינה של תענוג מותרת כדתנן מי שהיה לו חטטין בראשו סך כדרכו ואינו חושש:

Siman 314

<b>דין נעילת הסנדל.</b>
ואסורין בנעילת הסנדל ומצינו שנקרא עינוי דכתיב בדוד והוא הולך יחף וכתיב ביה וכי התענית בכל אשר התענה אבי ודוקא מנעל או סנדל של עור אבל אם אינו של עור שרי כדאמרינן רב יהודה נפיק בדרהיטני אביי נפיק בדהוצא רבה נפיק בדיקולי רבה בר רב הונא כריך סודרא אכרעיה ונפיק. ירושלמי יוצאין באנפיליא של בגד ביום הכפורים ואין יוצאין באנפיליא של עור אמר רבה בר בר חנה אני ראיתי את ר' אלעזר שיצא בסנדל של שעם בתענית צבור ואמינא ליה ביום הכיפורים מאי ואמר לי לא שנא. והחיה תנעול את הסנדל דברי ר' אלעזר וחכמים אוסרין ירושלמי הוינן סברין מימר על סיפא אשכח תנא איבו להון וחכמים אוסרין בשניהן פי' ברחיצת פנים של מלך וכלה ובנעילת סנדל של חיה ופסק רבינו ישעיה זצ"ל כרבנן דיחיד ורבים הלכה כרבים ויש פוסקין כר' אליעזר דמפרשינן טעמיה כדתניא אין מונעין תכשיטין מן הכלה כל שלשים יום אמר שמואל כל שהוא משום סכנת עקרב מותר. ותניא תינוקת מותרין בכולן באכילה ושתייה ברחיצה וסיכה חוץ ממנעל וסנדל:

Siman 315

<b>דין תשמיש המטה.</b>
ואסורין בתשמיש המטה דאקרי עינוי כדכתיב אם תענה את בנותי. ירושלמי ברחיצה הוא אסור בתשמיש המטה לא כל שכן תיפתר במקום שנהגו שלא לטבול או קודם שתקנו טבילה לבעלי קריין. תנו רבנן הרואה קרי ביום הכיפורים יורד וטובל ולערב ישפשף ואוקימנא ומבערב ישפשף יש מפרשים אם מתחילת הלילה ראה קרי כשהוא טובל ביום הכיפורים משפשף בבשרו כדי שיתנקה הקרי ורבינו שלמה זצ"ל פי' מערב יום הכיפורים יחוף וישפשף שאם יראה קרי בלילה יהא ראוי לטבול למחר.
וכתב בעל הדברות ז"ל השתא דקיי"ל כר' יהודה דאמר אין דברי תורה מקבלים טומאה אסור לטבול ולכתחלה נמי מנהגא הוא דאיכא אתרא דנהיגי לטבול בעלי קריין ואיכא אתרא דלא נהיגי ולא דחי לעינוי ונראה בעיני שמצוה ומותר לטבול שלא נאסרה אלא רחיצה של תענוג תנא דבי ר' ישמעאל הרואה קרי ביום הכפורים עוונותיו מחולין לו. והתניא סדורין לו ואוקימנא סדורים למחול והוא שלא הרהר תני תנא קמיה דרב נחמן הרואה קרי ביום הכיפורים ידאג כל השנה כולה ואם עלתה לו שנה מובטח לו שהוא בן העולם הבא אמר רב נחמן בר יצחק תדע שכל העולם כולו רעב והוא שבע כי אתא רב דימי אמר אמרי במערבא מפיש חיי סגי ומסגי [שנאמר יראה זרע יאריך ימים]:

Siman 316

<b>דין איסור מלאכה ביום הכיפורים.</b>
וכל מלאכה וטילטול או הוצאה הנאסרת בשבת אסורה ביום הכיפורים דקיימא לן עירוב והוצאה לשבת עירוב והוצאה ליום הכיפורים והא דאמר רפרם בפרק שני שעירי עירוב והוצאה לשבת ואין עירוב והוצאה ליום הכיפורים מייתינן ליה בכריתות פרק אמרו לו. ואמרינן עלה דליתא דהא דרפרם ברותה היא. ואסורין בקניבת ירק בין ביום הכיפורים שחל להיות בשבת ובין ביום הכיפורים שחל להיות בחול וכן אין מפצעין באגוזים ואין מפרכין ברימונים והכי איתוקמא בשבת פרק אלו קשרים:

Siman 317

<b>דין סדר תפלת ערבית והיתר נדרים בליל יום הכיפורים.</b>
בערב יום הכיפורים חולצין מנעליהן מבעוד יום שהרי נעילת הסנדל מן העינויין ובאין יחיפין לבית הכנסת ובתפלת ערבית עומד שליח צבור באימה ויראה ברתת וזיע ואומר כל נדרים ואסורים כו' ויש רגילין לברך על מצות היתר נדרים ושבועה ונראה בעיני שאין טוב לברך והוא ברכה לבטלה.
מצאתי בשם רבינו תם זצ"ל שהגיה והנהיג לומר מיום הכיפורים הזה עד יום הכיפורים הבא עלינו כולהון אתחרטנא בהון וכתב שכן עיקר והאומר מיום הכיפורים שעבר אינו אלא טועה שאי אפשר לו אלא להתיר את עצמו ובלא חרטה דמעיקרא ובלא יחיד מומחה או שלשה הדיוטות ועוד שהלכה כרב פפא דהוא בתרא דאמר בפ' השולח גט שצריך לפרט את הנדר והכי נהיגינן אלא מיום הכפורים הזה עד יום הכפורים הבא עלינו עיקר וסמך לדבר הא דאמרינן בנדרים הרוצה שלא יתקיימו נדריו של כל השנה יעמוד בראש השנה ויאמר כל נדרים שאני עתיד לידור יהיו בטלין ובלבד שיהא זכור בשעת הנדר.
ומה שנהגו לאומרו פעמים שכך רוב דברי חכמים משולשים. מגל זו מגל זו מגל זו קופה זו קופה זו קופה זו במנחות. וכן חלוץ הנעל [חלוץ הנעל חלוץ הנעל] וכן רוב דברים מותר לך מותר לך מותר לך. ואני שמעתי שיש מקומות שאומרים אותו פעם אחד וכן נראה אך לפי שטותם הרגילו ג' פעמים כעין היתר נדרים והוסיפו כן במחזורים ישנים חוץ מגזרת הישוב ותקנת הקהילות שהיו מדמים שהוא היתר נדרים ודברי הבאי ופורחין באויר.
ומה שתקנו לומר כך ביום הכיפורים ולא בראש השנה כמו שהוא במשנה משום דיום הכיפורים ביטול מלאכה ואיכא כינופיא טובא וסמוך הוא לראש השנה ופעמים שיום הכיפורים נקרא ראש השנה כדכתיב בראש השנה בעשור לחדש ואמרינן אי זו הוא שנה שראש השנה שלה בעשור הוי אומר זה יובל עד כאן לשונו
ורבינו ישעיה זצ"ל השיב עליו בפסקיו וזהו נוסח דבריו ראיתי שרבינו תם ז"ל תלה הטעם כל נדרים שאנו אומרים ביום הכיפורים על דרך זו. שאנו מתנים ביום הכיפורים זה שכל נדרים שאנו עתידין לעשות מהיום ועד יום הכיפורים לשנה הבאה יהיו בטלין ושיבש הלשון שאומרים בני העולם מיום הכיפורים שעבר עד היום הזה אלא צריך לומר מיום הכיפורים זה עד יום הכיפורים העתיד לבא עלינו וגם שיבש שנדרנו אלא שעתידין לידור ואינם נראין לי דבריו חדא דאמרינן רב הונא בר חיננא סבר למידרשיה בפירקא אמר ליה רבא תנא מסתים לה סתומי כדי שלא ינהגו קלות ראש בנדרים ואת דרשת ליה בפירקא אלמא אינו טוב להודיע זאת ברבים ואנו עושין כן ברבים ביום שהיא לסליחה ולכפרה ומקילין בנדרים ועוד שאנו משנין הלשון האמור בספרים שאומרים כל העולם ושכתוב במחזורים.
ונראה לי מה שאנו אומרים שנדרנו וגם מיום הכיפורים שעבר עד יום הכיפורים הזה הבא עלינו היא עיקר וטעם הדבר למה תקנו הראשונים לומר כך בלילי יום הכיפורים משום דקיי"ל דעל כל עוונות שבתורה אם עשה תשובה יום הכיפורים מכפר וראו הראשונים ששום עון אינו מעכב [את] הכפרה שאם יעשה אדם תשובה שלא יהא יום הכיפורים מכפר אך עון הנדרים שאם נדר ליתן צדקה אין יום הכיפורים מכפר עד שישלם את נדרו שכל דבר שהוא מחויב אין יום הכיפורים מכפר כדתנן בכריתות חייבי חטאות ואשמות וודאין שעבר עליהן יום הכיפורים חייבין להביא אחר יום הכיפורים אלמא אין יום הכיפורים פוטרו מה שהוא חייב וה"ה אם חייב לקיים נדרו אין יום הכיפורים מכפר לו לפוטרו עד שיקיים נדרו ואם אדם זכור נדרו היה מקיימו אבל אם נדר ושכח לא נמצא שהוא ענוש בעבור שהוא קשור בנדרו ואינו מקיימו בעבור זה תקנו הראשונים לומר זה שאם עשינו שום נדר ושכחנו אותו ולא נדע לקיימו אנו מתחרטין בכל אותן הנדרים ומתירין זה לזה ואע"ג דקיימא לן צריך לפרוט את הנדר הני מילי כשיודען אבל אנחנו אין אנו מתחרטין על מה שאנו זכורין אלא על מה ששכחנו וזהו מה שאנו מסיימין ונסלח לכל עדת בני ישראל ולגר הגר בתוכם כי לכל העם בשגגה לומר שאנו מבקשין חרטה על השגגות שלא נענש עליהם וחרטה יפה היא שאילו היינו יודעין בשעה שנדרנו שנשכח לא היינו נודרין וכל הצבור מתירין זה לזה ועוקרין הנדר מעיקרו כדי שלא יהא שום דבר מעכב כפרתינו ותקנו לומר אותו ג' פעמים שמי שלא שם לבו בפעם ראשונה יכוין לבו בפעם שנייה ושלישית ובשם הר"ר ישועה ב"ר הלל זצ"ל מצאתי בודאי שאין היתר בלשון זה אלא למי שנדר הנאה מחבירו או שהתירו בלשון נדר או שבועת חרם או איסר או בכל לשון שאדם מדיר או נודר הנאה מחבירו כי ודאי נדרים כאילו יכול החזן המומחה לצבור להתיר ואפי' נדרו ברבים.
ואחי ר' בנימין זצ"ל כתב אומר אני שאין בלשון הזה לא לשון הפרה ולא לשון התרה ולא בנדרי יחיד ולא בנדרי צבור ולא במודר הנאה ולא דבר אחר בין שכיחין בין זכורין אין בזה הלשון לשון התרה כל עיקר. מכמה ענינים חדא דהא קיימא לן דצריך לפרוט את הנדר ועוד אפי' נאמר שהשליח צבור חשוב מומחה היכן מצינו חרטה הנאמרת על פי המתיר כזה שהיחיד המומחה הוא המתחרט בנדר אחרים והוא המתיר ועוד היכן מצינו חרטה פורחת באויר שאינה תלויה בדבר. הלא המתחרט צריך לתלות חרטתו בדבר ולומר אדעתא דהכי והכי לא נדרי כדאמרו התם אדעתא דמחי לך קצארה מי נדרת אדעתא דליקפד רב נחמן מי נדרת ואמר ליה לא והכא אין דבר לא בסתם ולא במפרש להיתלות עליו חרטה ועוד גדולה מזאת שפעמים שיש בבית הכנסת בעל נדרים ודעתו הראשונה של שעת הנדר עליו ולאחר זמן שמא יתחרט ומורה לעצמו לסמוך על היתר זה ונמצאת שיגגתו עולה זדון אלא ודאי אין בלשון זה לשון הפרה והתרה כל עיקר והסומך עליה עובר בבל יחל ומה שהנהיגו הראשונים לאומרו לפי מה שמצינו שהנודר כאילו בנה במה והמקיימו כאילו הקריב עליו קרבן ונקרא רשע וחוטא כמו ששנינו כנדרי רשעים וכתיב וכי תחדל לנדור לא יהיה בך חטא הא אם אינו חדל לנדור נקרא חוטא וכתיב ואחר נדרים לבקר שכל הרגיל בנדרים פנקסו מתבקר ועונותיו נזכרין. ועונש הנדרים חמור כדכתיב אל תתן את פיך לחטיא את בשרך וגו' ובעון נדרים בניו של אדם מתים לכך הנהיגו לומר כל נדרים שיתכפר להם עון הנדר. ומצינו צורך סליחה אפילו בנדר שהופר. כדכתיב ואם הפר יפר אותם אישה ביום שמעו וגו' וה' יסלח לה במה הכתוב מדבר באשה שנדרה בנזיר ושמע בעלה והפר לה והיא לא ידעה ועברה על נדריה ששתת יין ונטמאת למתים זו היא שצריכה סליחה הנה מצינו שהצריך הכתוב סליחה אף בנדרים שהופר. וכן מצינו צורך סליחה אף בנדר שנתקיים כדכתיב וכפר עליו מאשר חטא על הנפש כדאמרינן ע"י שציער עצמו מן היין הא למדנו שהנודר צריך כפרה א"נ לפי מה ששנינו ארבעה נדרים התירו חכמים נדרי זרוזין נדרי אונסין נדרי שגגות נדרי הבאי. ובני אדם רגילין בהן מתוך כך צריכין כפרה שיהא הין ולאו שלנו צדק ולא יהא שום דבר מעכב כפרתינו ותחילתם ע"י חרטה הותרה שלא יהא בהם תורת נדר כל עיקר:
או י"ל לפי שהן סמוכין לחג הסוכות שהוא זמן נדרים לעבור עליהם בבל תאחר כסתמא דמתניתין דפ"ק דר"ה דבעינן ג' רגלים כסדרן וחג המצות תחילה ולפי שיוה"כ הוא יום סליחה וכפרה הנהיגו הראשונים לומר כן והרי הוא כמו הכרזה והודעה לרבים לזרזן בכך ואפ"ה צריכין כפרה לפי שקבלו עליהם בלשון נדר והיה עליהם לקבל בלשון נדבה ובפ"ק דנדרים משנינן אפי' לר' יהודה תני נודב ומקיים ולא נודר ומקיים ולכך מזכירין לשונות הללו דשייכי לנדרים. וכן מזכיר שבועה וחרם כלומר בין אם נדר או הקדיש בלשון נדר איסר וקיום או בלשון שבועה וחרם שגם לשונות הללו ענשן קשה כדכתיב ע"כ אלה אבלה ארץ וגו'. ואמרי' ביומא עבר על עבירות חמורות ולא תשא עמהן ולפי שהעונש בנדרים ושבועות קשה ושגגתן עולה זדון לפיכך הנהיגו להזכיר כל נדרים בפני עצמו כדי שהחי יתן אל לבו למען אשר לא יכשל לא בקלות ולא בחמורות.
ומה שהנהיג ר"ת זצ"ל היא נפלאת [בעינינו] חדא דתנא מסתים לה סתומי דאיתא התם כדי שלא ינהג קלות ראש בנדרים וכדאמרי' אל תהי רגיל בנדרים שסופך למעול בשבועות ועוד כשאתה אומר כן בפני ההדיוטות ועמי הארץ ובפני הנשים אתה מביא שגגתם לידי זדון דהתם איתוקמא ובלבד שיהא זכור בשעת הנדר ועכשיו אין אתה מחלק להן בין זכור לשאינו זכור אלא בסתם אתה מתנה עליהן שיהו בטלין.
ועוד תמה על עצמך מה שנהגו לומר כולהון אתחרטנא בהון אי נמי יהון שרן שבוקין וכי היאך אדם יתחרט על מה שלא נדר או יתיר מה שלא נדר וכן מה שאומרין עליהן אח"כ ונסלח לכל עדת בני ישראל ולגר הגר בתוכם וגו' וכי מתודה אדם ומבקש סליחה על חטא עד אשר לא יחטא אלא ודאי מנהג הראשונים [עיקר] ואין לסור ממנו ימין ושמאל. וכן הנוהגין לברך על מצות היתר נדר ושבועה לא נודע לנו מה מקום לברכה זו ומאין הרגלים כי הנודר מצוה עליו לקיים ומה שאנו אומרים לא יחל דברו הוא אינו מוחל אבל אחרים מוחלין לו אינה מצות עשה שתהא טעונה ברכה ואפילו מדבריהם אלא רפואה שניתנה התורה לאיולתו של אדם הרגיל בנדרים כדכתיב יש בוטה כמדקרות חרב ולשון חכמים מרפא.
עוד מצאתי בשם ר"ת ז"ל דלא משתרי בכל נדרי שאנו אומרים אלא נדרי יחיד שנדר על עצמו שתלוי הדבר בו שהרי אומר על נפשתנא אבל נדרי רבים כגון תקנות וגזרות ב"ד ושבועת אלמנה ושבועת לוה ושומר וכיוצא בהן לא משתרי כלל שהרי אינן תלוין בדעתו בלבד אלא בדעת המקום ובדעת ב"ד (ובדעת הממשלה) ואין לומר דנדרי צבור משתרי הואיל והוא נאמר בבית הכנסת חדא דהואיל וצבור נדרו מסתמא הן זכורין בשעת הנדר ואם הוא זוכר לא מהני כדאמר אביי ועוד שלא נתקן זה (מפי) [בימי] התנאים אלא משום דקילי נדרי ושלא יכשלו בעבריינות ושל יחיד קילי ושל צבור לא קילי ואי דלא קילי לא דרשינן.
ובתשובות הגאונים זצ"ל מצאתי רוב הגאונים מוחין לומר כל נדרי לפי שאין בו שום תקנה רק רע זולתי נוסחת רב האיי גאון ז"ל והכי איתא בסדר רב האי גאון כל נדרי ואסרי וקנמי וחרמי ושבועי דנדרנא ודאישתבענא ודאחרמנא ודאסרנא על נפשתנא מיום צום הכיפורים [שעבר עד יום צום כיפורים] הזה ועברנא עליהן בשלו או באונסא ניבעי רחמי מן קדם מרי שמיא דלישרי לן דלישבוק לן נדרנא לא (לא) נדר למחייב עלייהו איסרנא לא אסרי למיחטא בהון ושבועתנא לא שבועי למילקי בדילהון ככתוב ונסלח וגו'. לאחר השלמת כל נדרים מברך שהחיינו להוציא את הרבים ידי חובתן שהרי אי אפשר לאומרו על הכוס שאין כוס ביוה"כ כמו שפירשנו למעלה. ואומר והוא רחום יכפר ברכו אשר בדברו מעריב ערבים ובשבת אומר אשר כילה וחותמין פורש סוכת שלום ואומר אלה מועדי ובשבת אומרים ושמרו אלה מועדי וקדיש עד לעילא ובתפלה מזכיר זכרנו מי כמוך לדור ודור נגיד גדלך ובכן תן פחדך כסדר ראש השנה עד המלך הקדוש אתה בחרתנו ותתן לנו ה' אלהינו באהבה את יום הכיפורים הזה כו' ואין אומרים מועדים לשמחה ואומרים יעלה ויבוא ואין אומרים והשיאנו ואומר אלהינו ואלהי אבותינו מחול עונותינו ביום הכפורים הזה וכו' וחותמין מלך מוחל וסולח לעונותינו ולעונות עמו ישראל ומעביר אשמותינו בכל שנה ושנה מלך על כל הארץ מקדש ישראל ויום הכיפורים ומזכיר במודים זכור רחמיך וכתוב לחיים ובספר חיים בשים שלום. ואומר אלהינו ואלהי אבותינו תבוא לפניך תפלתנו מה נאמר לפניך על חטא עד את כל דברי התורה הזאת יהיו לרצון עושה שלום. לאחר שהתפללו בלחש מתחילין אהבת צדק יעלה תחנונינו היה עם פיפיות שלוחי ומזכיר י"ג מדות ואומרים סליחות ווידוים כפי רצונם ואח"כ אומר סלח נא לעון העם הזה כל אותה הענייה הכתובה בסדר התחנונים וקדיש גמור ואם הוא שבת אומרין ויכולו מגן אבות ואין מזכיר בו של יוה"כ אהבת צדק וכן אומרים במה מדליקין:

Siman 318

<b>דין אם מותר לקרות בבהכ"נ ולומר סליחות וודויים לאור הנר ואם רשאין להדליק נרות בבתיהן.</b>
ובלילי יום הכיפורים רשאין לעיין בספר ולקרות סליחות לאור הנר דאימת יוה"כ עליו וליכא למיחש שמא יטה ורבים מצויין שם והוי כתרי גברי בחד ענינא מותר לקרות לאור הנר בשבת. וכבר הקדמתי מזה בערוגת שבת הלכה ס"ד. ורשאין להדליק נרות בבתיהן כדתנן מקום שנהגו שלא להדליק אין מדליקין ומדליקין בבתי כנסיות ובתי מדרשות ובמבואות אפלים ועל גבי החולים תאנא בין שאמרו להדליק בין שאמרו שלא להדליק שניהם לא נתכוונו אלא לדבר אחד מאן דאמר אין מדליקין שמא יראה באשתו ויתאוה [לה] ומ"ד מדליקין כדי שיראה ויתבייש שאסור לשמש בפני הנר ויוה"כ אסור בתשמיש המיטה כאשר פירשנו למעלה בהלכה שט"ו:

Siman 319

<b>דין נטילת שחרית פניו וידיו וסדר תפלת שחרית.</b>
ובשחרית יום הכיפורים יש שנוהגים להשכים בעמוד השחר כשאר ימי המעמדות ומתפללין ואומרין סליחות ותחנונים עד שיאיר המזרח ואע"פ שרחיצה אסורה ביום הכיפורים רשאי ליטול ראשי אצבעותיו שחרית כדי להעביר רוח רעה השורה על הידים.
ובתשובות הגאונים ז"ל מפרש לאחר שעשה צרכיו מותר ליטול ידיו מידי דהוי אמטונפות בטיט ובצואה ואין לך טינוף גדול מזה ואי עביד בסודר דאית ביה כדי הדחה אסור דלמא אתי לידי סחיטה אבל אי לא עביד צרכיו יקנח ידיו במטפחות הנגובות דלא אתי לידי סחיטה משום דכתיב ארחץ בנקיון כפי.
ורבינו אליקים זצ"ל כתב בפירוש פרק בתרא דיומא אמר לן מורה צדק דכשהוא עומד ממטתו שחרית הוי כמלוכלך שהרי ידים עסקניות הן ויכול לרחוץ ידיו עיניו נמי יכול לרחוץ משום שנאמר כל פעל ה' למענהו.
ובעל הדברות ז"ל כתב שחרית נוטל ידיו כדרכו דנטילת ידים מצוה ומברך על נטילת ידים אבל פניו אסור ועוד תמצא שהקדמנו מדיני רחיצה בהלכה שי"ג:
וכיון שהולך יחף יש אומרים שאינו מברך שעשית לי כל צרכי שהרי אסור בנעילת הסנדל ובעל הדברות ז"ל כתב מסתברא כיון שבידו ורשותו הוא לנעלם מפני סכנת עקרב מותר ויכול לברך כסדר כל השנה ולאו דוקא כי סיים מסאנא כי היכי דלא שמע קול תרנגולה [מברך] כיון שבידו הוא. וגומרין סדר הברכות והזמירות ואומרים נשמת כל חי וכל סדר התפלה ומתפללין בלחש כסדר שהתפללו ערבית ואחר המברך את עמו ישראל בשלום אומר אבל אנחנו חטאנו מה נאמר לפניך עד את כל דברי התורה הזאת ואומרים קדושתא שושן עמק איומה או אחרת לסדר היום כסדר הכתוב במחזורים ומזכירין שלש עשרה מדות ואומרים סליחות ווידויים ושליח צבור מתוודה אבל אנחנו חטאנו מה נאמר לפניך על חטא באמצע התפלה בברכה רביעית כסדר הכתוב במחזורים וכן במוסף וכן במנחה וכן בנעילה. אך בנעילה במקום אתה יודע רזי עולם ועל חטא אומרים אתה נותן יד לפושעים כאשר נפרש לפנינו שכך שנו חכמים מצות וידוי ערב יום הכיפורים עם חשיכה אבל אמרו חכמים מתודה אדם קודם אכילה שמא תטרוף דעתו בסעודה. ואע"פ שהתודה קודם אכילה מתודה אחר האכילה ואע"פ שהתודה ערבית יתודה שחרית ואע"פ שהתודה שחרית יתודה במוסף במנחה ובנעילה והיכן אמרה אחר תפלתו ושליח צבור אומרה באמצע תפלה כמו שכתבנו.
ויש מקומות שנוהגין כשהחזן אומר את התפלה בקול שאומרים הוידוי באמצע התפלה בברכה הרביעית וחוזר ואומרה לאחר המברך את עמו ישראל בשלום כדרך שאומרין אותו בתפלת לחש.
וכתב רבינו ישעיה ז"ל שזו היא טעות גדולה שלא מצינו שיהא אדם צריך להתוודות פעמיים בתפלה אחת וכן עיקר שבתפלת לחש אומרין אותו לאחר התפלה ושליח צבור אומר אותו באמצע וכן המנהג הנכון הפשוט בישראל. ומהו סדר הוידוי רב אמר אתה יודע רזי עולם ושמואל אמר אתה יודע מעמקי לב ולוי אמר ובתורתך כתוב לאמר ור' יוחנן אמר רבון כל העולמים ורב יהודה אמר כי עונותינו רבו מלמנות ורב המנונא אמר עד שלא נוצרתי אינני כדאי וזהו הוידוי דרב המנונא זוטי ביומא דכיפוריא פי' כל אלו ראשי וידויין הן. אמר רב זוטרא לא אמרן אלא דלא אמר אבל אנחנו חטאנו אבל אם אמר אבל אנחנו חטאנו תו לא צריך דאמר רב המדודי הוי קאימנא קמיה דמר שמואל והוה יתיב כי מטא שליחא דצבורא אבל אנחנו חטאנו קם אכרעיה אמינא שמעי מינה עיקר וידויא האי הוא. ותניא כיצד מתודה אומר עויתי פשעתי חטאתי כו' וחכמים אומרים חטאתי עויתי פשעתי וכו' והלכה כחכמים ועיקר וידוי על חטא הוא [בסימן] אר"ש וס"ג אונס רצון שגגה זדון סתר גלוי אבל האריכו בו וסדרוהו באלפא ביתא. ובשחרית אין מנהג בישיבה לומר אתה כוננת ולא סדר עבודה אחר וחותמין בקדושתה כי אתה סולחן לישראל כו' ואומר ברכת כהנים וכהן הבא לישא את כפיו ביום הכיפורים נוטל ידיו ומברך שנאמר שאו ידיכם קודש וברכו את ה' ואומרים אבינו מלכנו וקדיש גמור:

Siman 320

<b>דין סדר קריאת התורה והפטרה ותפלת מוסף ותפלת מנחה ואם יש נשיאת כפים במנחה:</b>
באו לקרות בתורה מוציאין ספר תורה וקורין בה ששה בני אדם ואם הוא שבת קורין שבעה וקורין פרשת אחרי מות עד כמעשה ארץ מצרים ויש (שמדלגין) [שרגילין] לקרות פסקא ראשונה לבד מתחילת הפרשה עד ויעש כאשר צוה ה' את משה לפי שזה הוא סדר עניינו של יום ולא יותר ומפטיר קורא בספר תורה אחר בפסוקין של מוסף ובעשור לחדש בפרשת פנחס ומפטיר בישעיה ואומר סולו סולו פנו דרך עד כי פי ה' דיבר ויש בה מעניינו של יום הלא זה צום אבחרהו וכן לקדוש ה' מכובד ואמר מר זה יום הכיפורים שאין בו אכילה ושתייה אמרה תורה כבדהו בכסות נקיה וחותמין בברכות של תורה כדרך שחותמין בתפלה בין כשחל בשבת בין כשחל בחול ופוסקין צדקה על שם אגרא דתעניתא ואומרים תהלה וקדיש עד לעילא ומתפללין של מוסף בלחש כסדר הכתוב במחזורים ואומרים אבל אנחנו חטאנו מה נאמר לפניך על חטא כסדר שחרית וערבית ויש אומרים אותו בסימן אר"ש זס"ג ולא יותר בין ליחיד בין לצבור ואומרים קדושתא אשען במעשי אזרח או קדושתא אחרת לסדר היום ואומר סדר עבודה אתה כוננת או סדר אחר על שם ונשלמה פרים שפתינו ויש שרגילין לשנות משניות יומא ואין אומרים סליחות במוסף ולא שלש עשרה מדות ומתודה באמצע התפלה הכל כמו שכתוב במחזורים וחותמין בקדושתא כי אתה סולחן לישראל ואומר ברכת כהנים ואומר היום תאמצנו וקדיש גמור אין כאלהינו וקדיש בלא תתקבל.
וכתב בעל הדברות ז"ל שצריך להיזהר שלא להאריך ולהרבות בסליחות שבתפלות [שחרית] כמו שרגילין להאריך כדי שיתפללו במוסף קודם שתגיע שעת המנחה דקיימא לן היו לפניו שתי תפלות אחת של מנחה ואחת של מוספין מתפלל של מנחה ואח"כ מתפלל של מוספין אלא שנהגו להאריך ובתפלת המנחה אומרים מה נאוו על ההרים כדרך ימים טובים ואם הוא שבת מתפללין אם תשיב ואומר תהלה ובא לציון וכולא סדרא וקדיש עד לעילא ואם הוא שבת אומרים ואני תפלתי ומוציאין ספר תורה וקורין בו ג' בני אדם בפרשת אחרי מן כמעשה ארץ מצרים עד סוף הפרשה והקורא שלישי בתורה הוא המפטיר בנביא ומקדישין בין קריאת התורה להפטרה ומפטירין בנבואת יונה בתרי עשר ומתחילין ועלו מושיעים בסוף נבואת עובדיה ומסיים מי אל כמוך בסוף נבואת מיכה דקיימא לן בנביא של שנים עשר מדלגין מנביא לנביא וחותמין בברכות כסדר היום.
ומה שנהגו לקרות במנחה בעריות מפרש בתשובות הגאונים ז"ל מפני מה קורין ביום הכיפורים במנחה בעריות שיום הכיפורים אין מתכפרין בו עוונות עד שיחזרו בתשובה ואע"ג דאמרינן כל עבירות שבתורה בין עשה תשובה בין לא עשה תשובה יוה"כ מכפר לית הלכתא כר' אלא כי ההיא ברייתא דתניא שאל ר' מתיא בן חרש את ר' שמעון בן יוחי ברומי שמעת הארבעה חלוקי כפרה כו' וכיון דלא מכפר יום הכיפורים אלא בתשובה עמו לפיכך קרינו בעריות שאם ח"ו יש בר ישראל שפרץ בעריות או בנדה כיון שקורין לפניו זוכר עבירה שבאת לידו וחוזר בתשובה כדי שיכפר לו עון ההוא. ובתפלת לחש מתפללין ומתודין כדרך שהתפללו והתוודו ערבית ושחרית ואומר קדושתא אודך בקול ערב או אחרת לסדר היום ואין אומרין סדר העבודה במנחה אך אומרים סליחות וודוין ואומרים שלש עשרה מדות ושליח צבור מתודה באמצע התפלה הכל כסדר הכתוב במחזורים וחותמין בקדושתא כי אתה סולחן לישראל ואין אומרים ברכת כהנים ואומרים אבינו מלכנו ואם הוא שבת אין אומרים צדקתך צדק וקדיש גמור:
תנן התם בשלשה פרקים כהנים נושאין את כפיהם ד' פעמים ביום בשחרית במוסף ובמנחה ובנעילת שערים. בתענית ובמעמדות וביום הכיפורים ואמרינן עלה בגמרא תעניות מי אית בהוא מוסף חסורי מחסרא והכי קתני בשלשה פרקים כהנים נושאין את כפיהן כל זמן שמתפללין ויש מהן ארבעה פעמים ביום בשחרית במוסף במנחה ובנעילת שערים. תניא שחרית מוסף ומנחה ונעילה יש בהן נשיאת כפים ר' יוסי אומר נעילה יש בהן נשיאת כפים מנחה אין בהן נשיאת כפים א"ר נחמן הלכה כר' יוסי ואילו האידנא מאי טעמא פרסי כהני ידייהו במנחה דתעניתא כיון שסמוך לשקיעת החמה פרסי כתפילת נעילה דמי. יש מדקדקין מיכן שאין נשיאת כפים במנחה ביוה"כ שהרי תפלת נעילה אחריה ואין לומר בה כיון דסמוך לשקיעת החמה מצלי שאין מאחרין תפלת המנחה ביום הכיפורים כל כך לפי שצריכין להתפלל נעילה בשעתא אבל בשאר תעניות שאין להן להתפלל תפלת נעילה מאחרין להתפלל מנחה סמוך לשקיעת החמה קרוב לשעת נעילה הוי ליה תפלת המנחה דשאר תעניות כתפלת נעילה דיום הכיפורים הלכך נושאין כפיהם בשאר תעניות במנחה אבל אין נושאין כפיהן במנחת יום הכיפורים.
ורבינו גרשום ז"ל פי' והאידנא מאי טעמא פרסי כהני ידייהו וכו' הואיל והלכה כר' יוסי מאי טעמא פרסי כהני ידייהו ביום הכיפורים במנחה ומשני כיון דסמוך לשקיעת החמה פרסי. פי' שהיו מאחרין לתפלת המנחה כתפלת נעילה דמי הרי פי' בהדיא דבמנחת יום הכיפורים איכא נשיאת כפים ומשמע לפי פירושו דהכי גריס ואילו האידנא מאי טעמא פרסי כהנא ידייהו במנחתא ומשמע דאיום הכיפורים קאי והוא הדין אכולהו שאר תעניות ולא גריס במנחתא דתעניתא גם רבינו יצחק פאסי זצ"ל גריס ואלא האידנא מאי טעמא פרסי כהני ידייהו במנחתא ולא גריס בתעניתא מכל מקום נראה בעיני שאין נשיאת כפים במנחה ביום הכפורים דאמרינן בסוטה פרק אלו נאמרין בזמן שהכהנים מברכין העם מה הן אומרים אמר ר' זירא אמר רב חסדא ברכו ה' מלאכיו וכו' במוספי דשבתא מאי אמר רב אסא הנה ברכו את ה' כל עבדי ה' וכו'. במנחתא דתעניתא מאי אמר רב אחא בר יעקב אם עונינו ענו בנו וכו' בנעילה דיומא דכיפורי מאי אמר מר זוטרא ואמרי לה במתניתא [תנא] הנה כי כן יבורך גבר ירא ה' מדקאמר הכא במנחתא דתעניתא והדר קאמר בנעילה דכיפורי ש"מ דבשאר תעניות קאי ולא במנחת יוה"כ.
ואחי ר' בנימין זצ"ל סבירא ליה כפי' רבינו גרשום זצ"ל דהא עלה קיימינן כדקאמר ויש מהן ארבעה פעמים ביום ועלה קא מפלגי בברייתא ר"מ ורבי יהודה ור' יוסי ואיפסקא הלכתא כר' יוסי וכיון דאיפסקא הלכתא כר' יוסי בעי תלמודא האידנא מאי טעמא פריסי כהני ידייהו במנחתא ומשני כיון דסמוך לשקיעת החמה מצלינא ליה כתפלת נעילה דמיא פי' לפי שסדר היום מרובה ומאחרין תפלת המנחה עד קרוב לשקיעת החמה ואין הפרש בזה בין יום הכיפורים לשאר תעניות והא דקאמר בסוטה במנחתא דתעניתא להוציא מנחה דכל יומא ולא הוציא יוה"כ מן הכלל כמו שלא הוציא ימים טובים מכלל מוספי דשבתא אלא דרגא דרגא קא סליק ברישא קאמר בזמן שהכהנים נושאין את כפיהן העם מה הם אומרים וקאי אתפלת שחרית דכל יומא והדר קאמר במוספי דשבתא מאי והוא הדין לכל שאר ימים שיש בהן תפלת מוסף והדר קאמר במנחתא דתעניתא והוא הדין ליום הכיפורים והדר קאמר בנעילה שהוא ביום הכיפורים לבד. מכל מקום מנהג פשוט בידנו שלא לאומרו במנחה מאחר שאמר אותו בנעילה ואנו כתבנו מה שנראה לנו:

Siman 321

<b>דין סדר תפלת נעילה.</b>
תנן התם בשלשה פרקים כהנים נושאין את כפיהם ארבעה פעמים ביום שחרית ומוסף מנחה ונעילת שערים ואלו הן שלשה פרקים בתעניות ובמעמדות וביום הכיפורים מאי נעילת שערים ר' אמר צלותא יתירתא ושמואל אמר מה אנו פי' סדר וידוי ולא סדר ברכות וקיימא לן כרב דתניא שחרית מתפלל שבע ומתודה מוסף מתפלל שבע ומתודה מנחה מתפלל שבע ומתודה נעילה מתפלל שבע ומתודה ובוידוי נהגינן כשמואל שאין אנו אומרין בנעילה אתה יודע רזי עולם ועל חטא אלא אומרים אתה נותן יד לפושעים מה אנו מה חיינו אתה הבדלת אנוש מראש הכל כמו שכתוב בסידורים. ירושלמי אימתי היא נעילה רב אמר בנעילת שערי שמים ושמואל אמר בנעילת שערי היכל אחוה דרב אדא הוה סייר גולתיה דרב בצומא רבא אמר ליה כד תיחמי שימשא בריש דיקלא הב לי גולתי מצלי תפלת נעילה. מחלפא שיטתיה דרב. תמן אמר רב נעילת שערי שמים והכא אמר בנעילת שערי היכל אמר ר' מתניא על ידי דרב מאריך בצלותיה סגי הוה מגיע לנעילת שערי שמים.
וכתב בעל הדברות זצ"ל בשם אבן גיאות זצ"ל ש"מ כד הוי שמשא אריש דיקליה זמן נעילת שערי היכל ונעילת שערי שמים קרוב לצאת הכוכבים ועוד כתב ואע"ג דקיי"ל כרב אם הוא שאנו מאריכין בתפלה והעיקר לסיים תפלת נעילה בשקיעת החמה. אמר רב תפלת נעילה פוטרת של ערבית רב לטעמיה דאמר צלותא יתירתא הוא וכיון דצלי תו לא צריך והאידנא נהוג עלמא לצלויה תפלת ערבית אחר נעילה. וסדר תפלת נעילה כך היא אומרים תהלה קדיש עד לעילא ואומרים זכרנו וחתמינו בספר החיים מי כמוך אב הרחמים לדור ודור נגיד גדלך עד המלך הקדוש אתה בחרתנו כו' כסדר שחרית ומנחה ואם הוא שבת מזכיר של שבת לפי שיום הוא שנתחייב בארבע תפלות ואומר זכור רחמיך וחתום לחיים בספר חיים נזכר ונחתם לפניך אלהינו ואלהי אבותינו תבוא לפניך מה נאמר לפניך עד אתה יודע אתה נותן יד לפושעים אתה הבדלת אנוש מראש הכל כסדר הכתוב במחזורים ואומרים קדושתא אב ידעך מנוער או קדושה אחרת לסדר היום ואומרים סליחות ווידוים ושלש עשרה מדות ואין אומרים סדר עבודה ושליח צבור אומר אתה נותן יד לפושעים באמצע תפלה וחותמין בקדושתא כי אתה סולחן לישראל ואומר ברכת כהנים ואומר אבינו מלכנו ואומר חתמינו בספר חיים חתמינו בספר זכיות וכן כולן ונופלין על פניהן ואומרים רחום וכגון מכניסי רחמים מחי ומסי כולם כסדר הכתוב בתחנונים ומקצרין ומאריכין כפי השעה ואנחנו לא נדע קדיש גמור:

Siman 322

<b>דין סדר תפלת ערבית ותקיעה והבדלה במוצאי יום הכיפורים.</b>
ותפלת ערבית מתפללין כשאר כל ימות השנה ואמר אתה הבדלת בחונן הדעת ולאחר תפלת ערבית נהגו לתקוע קשר"ק פעם אחת וכתב בעל הדברות זצ"ל מנהגינו לתקוע קשר"ק בלא ברכה אחר תפלת ערבית ושמעתי משום דשטן ביוה"כ לית ליה רשותא לשטוני. (וביום) [ובמוצאי יום] הכיפורים בחזירתו מגערין בו.
ורבינו האיי גאון זצ"ל כתב בתשובותיו לא מצאתי טעם אלא דומה שהוא זכר ליובל ביוה"כ [שתוקעין בשופר] שנאמר תעבירו שופר בכל ארצכם ולפי שאינו ברור חשבון זמן היובל התקינו בכל שנה לתקוע זכר ליובל [שהיה בזמן בהמ"ק קיים שיב"ב עכ"ד] והנראה בעיני שעל כן נהגו לתקוע במוצאי יוה"כ לפי שבראש השנה כל באי העולם עוברין לפניו כבני מרון ועומדין בדין וגזר דינם נחתם ביוה"כ ואלו הימים ימי תשובה הם והשב בינתיים מוחלין לו על עונותיו ולפיכך תוקעין במוצאי ליל יום כפור להודיע כי נצטדקו בדין. וכן מנהג העולם כשחוזרין מעורכי המלחמה ונצחו את שונאיהם חוזרין בחדוה ובתרועה להרים קול ודומה לזה מצינו בפסיקתא דסוכה שובע שמחות את פניך שבע כתיב אלו שבע מצות שבחג ואלו הן ארבעת מינין שבלולב סוכה חגיגה ושמחה אם חגיגה למה שמחה ואם שמחה למה חגיגה אמר רבי אבין לשנים שנכנסו לדין אצל הדיין ולית אנו ידעין הידין הוא נצח אלא היידין דנסיבי כידין בידיה אנן ידעין דהוא נצח. כמו כן לפי שישראל [ושרי] אומות העולם נכנסין ומקטריגין לפני הקב"ה בראש השנה ולית אנן ידען האדין אינון נצוחייא אלא כשישראל יוצאין מלפני הקב"ה ולולביהן ואתרוגיהן בידיהן אנן יודעין דישראל אינון נצוחייא לכך מזהיר משה ואומר לישראל ולקחתם לכם ביום הראשון.
ואחי ר' בנימין זצ"ל כתוב מה שנהגו לתקוע במוצאי יום הכיפורים לפי שהשופר הוא סניגורן לישראל בראש השנה והקב"ה עומד מכסא דין לכסא רחמים ומצדיק אותם בדין היאך מה דאת אמר עלה אלהים בתרועה ה' בקול שופר ועתה שהן יוצאין מבית הדין זכאין וגזר דינן נחתם לזכות הסניגור שלהם הוא יוצא עמהם ומשמע קולו בשמחה וכן דרך העולם כשבעלי הריב נוצחין את הדין הן מקלסין את סניגורן ושמחין עמו.
ועוד כתב אחי טעם אחר לפי מה שמצינו בפירקי ר' אליעזר שכשעלה משה רבינו לקבל לוחות האחרונים עלה בראש חדש אלול וירד בעשרה בתשרי וצוה לתקוע בעלייתו וירידתו לכך התקינו דורות האחרונים לתקוע בליל ר"ח אלול בשופר ובמוצאי יוה"כ לזכר אותם התקיעות שקבלו לוחות האחרונים בשמחה. ובמוצאי יוה"כ מבדילין על הכוס כדרך מוצאי שבת על הנר ועל הבשמים ואפי' חל באמצע שבת. ואין מברכין על האור היוצא מן העצים ומן האבנים אלא על האור ששבת ואם אין לו אור אחר אלא היוצא מן העצים ומן האבנים הדלקה ראשונה אסור שנייה מותר [כך מצאתי לרב יהודאי גאון ז"ל]:

Siman 323

<b>דין ימים שבין יוה"כ לחג הסוכות.</b>
וארבעה ימים שבין יוה"כ לחג הסוכות נהגו בני מגנצא [ובני ווירמישא] שלא ליפול על פניהן וכן מצאתי בשם רבינו שמחה [מאישפירא] ז"ל שאין נופלין על פניהם בארבעה ימים שבין יום כפור לחג הסוכות [לפי] שבהן נשלם בנין בית המקדש [שיבנה במהרה בימינו] שנאמר ויעש שלמה בעת ההיא את החג וכל ישראל עמו [וגו'] שבעת ימים ושבעת ימים ארבעה עשר יום. ומנהגינו שלא לימנע בהן מליפול על אפים וכן אין נמנעין בשני ובחמישי שבינתיים לומר וידוי ואבינו הרחמן וליפול על פניהן גם ביום של אחר יוה"כ אין להימנע מליפול על פניהן כשאר אסרו חג של שאר ימים טובים לפי שביום הכיפורים עצמו אנו נופלין על אפים וכ"ש ביום של אחריו. מפי מורי ר' יהודה אחי שני זצ"ל מצאתי להרב ר' יהודה בר' ברוך והרב ר' יצחק הלוי זצ"ל מתענין ממחרת יוה"כ הם ובניהם ותלמידיהם נוהגין עדיין כך וראיותיהן מהא דרבא הוה יתיב תרי יומי בתעניתא ואשתכח כוותיה. ושאין מתענין אומרין דרבא לא הוה אכיל ביוה"כ עד מוצאי יום שני בלילה ואי הוה אפשר לעשותן כן יפה לעשות אבל המתענין ואוכלין במוצאי יום הכיפורים והלא לדבריהם יום הכיפורים הוא ואכילתו בכרת. והמתענין הן שומרין עצמן בכל מלאכות שיש בהן כרת. ויש אומרים השתא לא חיישינן להא דרבא משום דאיתשוש דארי ואינן יכולין לסבול תענית שני ימים ותו דהשתא בקיאינן בקיבעא דירחא ואין מקדשין על פי הראייה אלא על פי חשבון סוד העיבור המסור ליחיד ולצבור:
תמה ערוגת אחת עשרה בסדר יום הכיפורים להתערה הממולאה בתאר השבלים הטובות העולה להתחרה בארזי הלבנון להשר בהלכות שבעה עשר וסימנם כי ביום הז"ה יכפר עליכם:

Siman 324

<b>ערוגה שתים עשרה סדר חג הסוכות</b>
<b>דין דברים הפסולים לסיכוך.</b>
תנו רבנן בסוכת תשבו שבעת ימים בסוכה של כל דבר ר' יהודה אומר אין סוכה נוהגת אלא בארבעה מינין שבלולב והדין נותן ומה לולב שאינו נוהג בלילות כבימים אינו נוהג אלא בארבעה מינין אמרו לו כל דין שאתה דן שתחילתו להחמיר וסופו להקל אינו דין לא מצא ד' מינין יהא יושב ובטל והתורה אמרה בסוכות תשבו שבעת ימים בסוכת של כל דבר וכן בעזרא [הוא אומר] צאו ההר והביאו עלי זית ועלי עץ שמן ועלי הדס ועלי תמרים ועלי עץ עבות לעשות סוכות ככתוב וקיי"ל דהילכתא כרבנן. ושנו חכמים זה הכלל כל דבר שמקבל טומאה ואין גידוליו מן הארץ אין מסככין בו מנא הני מילי כי אתא רבין אמר ר' יוחנן אמר קרא באספך מגרנך ומיקבך בפסולת גורן ויקב הכתוב מדבר ואימא גורן עצמו ויקב עצמו אמר ר' זירא יקב כתיב כאן ואי אפשר לסכך בו ואימא יין קרוש הבא משניר ואסיק רב אשי מגרנך ולא גורן עצמו ומיקבך ולא יקב עצמו רב חסדא אמר מהכא צאו ההר והביאו עלי זית וגו' הדס שוטה לסוכה ועץ עבות ללולב וכתב רבינו שלמה זצ"ל כיון דילפינן טעמא מגרנך ומיקבך לא סמכינן לאכשורי לסכך בעורות ואפי' לא מקבלי טומאה כגון שמחוסרין מלאכה [דנהי] דמיקרי גידולי קרקע על שם שהארץ מגדלתן במרעה ופרנסה אבל גידוליו מן הארץ לא קרי אלא דבר הצומח מן הקרקע ולא בהמות דתניא בהשוכר את הפועלים פועלים אוכלין בדבר שגידוליו מן הארץ [כו' יצא החולב והמחבץ והמגבן] וגמר מלא תחסום שור בדישו מה דיש מיוחד דבר שגידוליו מן הארץ כו' יצא החולב והמחבץ והמגבן אלמא לא גידוליו מן הארץ קרו להו תנא ומהאי טעמא אימעוטי להו לוחות אבנים שאין גידוליו מן הארץ ואוכלים ומשקין וכלים משום דמקבלי טומאה [אבל בעל עשרת הדברות ז"ל כתב שמסככין בעורות שאין מקבלין טומאה]. מנימין עבדיה דר' אשי איטמישא ליה כותנתיה במיא שטחה אמטללתא אמר ליה אביי שקליה דלא לימרו קא מסכך בדבר המקבל טומאה אמר ליה והא קא חזי לה דרטיבא אמר ליה לכי יבשיה קא אמינא לך. א"ר יהודה סיככה בחיצים פי' בבית יד של חצים בזכרים כשרה בנקבות פסולה ולא גזרינן בזכרים אטו נקבות אמר רבה בר רב הונא אמר רב סיככה באניצי פשתן פסולה בהוצני פשתן כשרה בהושני פשתן איני יודע והושני עצמן איני יודע מה הוא וכיון דספיקא הוא אזלינן לחומרא אמר רב הונא הני שווצי ושווצרי מסככינן בהן אביי אמר בשווצי מסככינן בשווצרי לא מסככינן מאי טעמא כיון דסני ריחייהו שביק להו ונפיק. אמר רב אבא אמר שמואל ירקות שאמרו חכמים אדם יוצא בהן ידי חובתן בפסח פוסלין בסוכה משום אויר מאי טעמא כיון דלכי יבשי מיפרכי ונפלו כמאן דליתנהו דמי וכתב רבינו ישעיה זצ"ל אבל אי לא הוי מיפרכי הוי פוסלין משום סכך פסול שהם אוכלים ומקבלין טומאה והוי פוסלין באמצע בד' טפחים ומן הצד בד' אמות. תניא סוכי תאנים ובהן תאנים פרכילין ובהן ענבים וקשים ובהן שבלים מכבדות ובהן תמרים אם הפסולת מרובה על האוכלין כשרין ואם לאו פסולין וכתב בעל הדברות זצ"ל מיכן נוהגין לסכך בשומר הוא פונוקלו שהפסולת הוי מרובה על האוכל:

Siman 325

<b>דין סיכוך בדבר המחובר לקרקע.</b>
ומה שהתרנו לסכך בדבר שגידולן מן הארץ דוקא בתלוש אבל במחובר לקרקע פסולה דתנן הדלה עליה את הגפן ואת הדלעת ואת הקיסוס וסכך על גבן פסולה ואם היה הסיכוך מרובה מהן או שקצצן כשרה וכגון שחבטן דאי לא חבטן מצטרף סכך פסול בהדי סכך כשר ופסולה. והא דתניא או שקצצן כשרה אמר שמואל וצריך לנענע פי' כדי שיהא מעשה לשם סוכה. ולא אמרינן קציצתן זו היא עשייתן ותנן העושה סוכתו תחת האילן כאילו עשאה בתוך הבית אמר רבה לא שנו אלא באילן שצילתו מרובה מחמתו אבל חמתו מרובה מצלתו כשרה מאי טעמא מדקתני דומיא דבית מה בית שצלתו מרובה מחמתו אף אילן נמי שצלתו מרובה מחמתו ופרכינן וכי חמתו מרובה מצלתו מאי הוי הא קא מצטרף סכך פסול בהדי סכך כשר פי' רבינו ישעיה זצ"ל ואע"ג דתנן לקמן המקרה סוכתו בשפודין או בארוכות המטה אם יש ריוח ביניהם כמותן כשרה. אלמא היכא דמצטרף סכך פסול בהדי סכך כשר בטל ברוב. הני מילי בתלוש אבל במחובר חשוב בכ"מ ולא בטיל ברוב ומשנינן אמר רב פפא בשחבטן פי' רבינו שלמה זצ"ל שהשפיל ענפי האילן למטה עם הסכך והרי הן מעורבין עם הסכך הכשר ואינן נראין בעין וסכך כשר רבה עליו ומבטלו. דמדאורייתא כל מילי בטיל ברובה כדתנן במתניתין אם היה הסיכך הרבה מהן כשירה. וכל לשון חבטה שבתלמוד לשון השפלה הוא והמפרש תלישה או שליפה טועה הוא דאי מחובר הוא מאי אהני ואי תלוש הוא הא קתני או שקצצן מכלל דרישא מחוברין. ועוד [אי] תלוש הוא צלתו מרובה מחמתו אמאי לא הא נפלי על הסכך. ולגבי הדלה עליה את הגפן אמאי בעי סיכוך הרבה מהן ופרכינן אי בשחבטן מאי למימרא ומהדר מהו דתימא ליגזור היכן דחבטן אטו היכן דלא חבטן קמ"ל ואוקימנא דאפילו לכתחלה נמי שפיר דמי:

Siman 326

<b>דין דברים הראוין לסכך בהן.</b>
תנן התם חבילי קש וחבילי עצים וחבילי זרדין אין מסככין בהם ואם התירן כשרות פי' זרדין הן מין קנים ובעודן לחין מאכילין אותן לבהמה ולכשיבשו עומדין להסקה א"ר חייא בר אבא אמר ר' יוחנן מפני מה אמרו חבילי קש וחבילי עצים וחבילי זרדין אין מסככין בהם פעמים [שאדם] בא מן השדה בערב וחבילתו על כתיפו ומניחה על גבי סוכה לייבשה ואח"כ נמלך עליה לסיכוך והתורה אמרה תעשה ולא מן העשוי הלכך אם לא התירן אסור לסכך בהן מדרבנן ואפי' אם נתכוין לשם צל:
והחוטט בגדיש לעשות לו סוכה אינה סוכה ומדאורייתא היא פסולה וכדמפרש רב הונא בשאין שם חלל טפח במשך שבעה אבל אם יש שם חלל טפח במשך שבעה כשירה פי' שמתחלה כשהגדיש לא עשה שם חלל טפח גובה במשך אורך ורוחב שבעה טפחים כשיעור סוכה ואח"כ הגדיש כל הגדיש על אותו חלל דעכשיו נעשה סכך מאליו ולא היה עליו שם סכך מתחלה אבל אם יש שם חלל טפח במשך שבעה כשירה פי' חלל טפח אהל הוא נמצא שם סכך על אותו גדיש וכשחוטט בו מלמטה למעלה עד שמגביה את החלל לשיעור גובה עשרה זו הוא עשייתה שהרי אינו מתקן אלא הדפנות ובדפנות לא אמרינן תעשה ולא מן העשוי והרי היא כסוכה שפחותה מעשרה וחקק בה להשלימה לעשרה כן פי' רבינו שלמה ז"ל. א"ר גידל אמר רב האי אפקותא דדיקלא מסככינן בהו ואע"ג דאגידי אגיד בידי שמים לאו שמיה אגיד ואע"ג דהדר אגיד להו אגד בחד לאו שמיה אגד שלשה הוי אגד ושנים מחלוקת ר' יוסי ורבנן דלר' יוסי לא הוי אגד ולרבנן הוי אגד וקיימא לן יחיד ורבים הלכה כרבים והלכך לא מסככינן בהו דנקראת חבילה דרש מרימר הני איסורייתא דסורא מסככינן בהו ואע"ג דאגידן למניינא בעלמא הוא דאגידי. א"ר אבא אמר שמואל הני צריפי דאורבני כיון שהותרו ראשי מדנין שלהן כשירה ואע"ג דאגידי מתתאי אגד שאינו עשוי לטלטלו באיגודו לא שמיה אגד א"ר אמי בר טביומי סיככה בבלאי [בגדים] פסולה אמר אביי במטלניות שאין בהן שלש על שלש דלא חזי לא לעניים ולא לעשירים פי' לפי שבאו מבגד גדול הראוי לקבל טומאה. תניא כוותיה דרב אמי בר טביומי מחצלת של חשיפה ושל גמי שיריה אע"פ שנפחתו מכשיעור אין מסככין בהן מחצלת קנים גדולה עשאה לשכיבה מקבלת טומאה ואין מסככין בה ולסיכוך מסככין בה ואין מקבלת טומאה ואסיק רב פפא דבקטנה כולי עלמא לא פליגי דסתמא לשכיבה כי פליגי בגדולה תנא קמא סבר סתם גדולה לסיכוך ור' אליעזר סבר סתם גדולה נמי לשכיבה ויחיד ורבים הלכה כרבים תניא אמר ר' חנינא כשירדתי בגולה מצאני זקן אחד ואמר לי מסככין בבודיא וכשבאתי אצל אחי אבא הודה לדבריו ואמר רב חסדא והוא דלית ליה גדנפא:
מסככין בנסרים דברי ר' יהודה ור' מאיר אוסר נתן עליו נסר שהוא רחב ד' טפחים כשרה ובלבד שלא יישן תחתיו אמר רב מחלוקת בנסרים שיש בהם ארבעה דר' מאיר אית ליה גזירת תקרה ור' יהודה לית ליה גזירת תקרה אבל אין בהם ארבעה דברי הכל כשרה ושמואל אמר בשאין בהן ארבעה מחלוקת ואוקמא רב פפא דהכי קאמר בפחות משלשה דברי הכל כשרה מאי טעמא קנים בעלמא נינהו יש בהן ארבעה דברי הכל פסולה כי פליגי משלשה ועד ארבעה דמר סבר כיון דנפיק מתורת לבוד גזרינן ומר סבר כיון דלית ביה שיעור מקום לא גזרינן ותניא כוותיה דרב ותניא כוותיה דשמואל ופסקי רבוותא דהלכתא כשמואל דהא רב פפא כוותיה סבירי ליה ועוד דסוגיא דשמעתא כוותיה אזלא:
אתמר הפכן על צידיהן פי' להני נסרים שיש בהן ארבעה רב הונא אמר פסולה רב חסדא ורבה בר רב הונא אמרו כשרה איקלע רב נחמן לסורא עול לגביה רב חסדא ורבה בר רב הונא בעו מיניה הפכן על צידיהן מהו אמר להו פסולה על כרחך נעשו כשפודין של מתכת וכן הלכה.
כתב בעל היראים זצ"ל על הא דתנן המעובה כמין בית כשירה מדקתני כמין בית שמעינן בית ולא בית ממש למדנו שיכול לסככה מעובה כרצונו אך שתהא נראית סוכה אבל בנסרים אפי' פחותים מג' טפחים דהוי להו כמו קנים בעלמא אחרי שכל הבתים מסככין בענין זה ואינה נראית סוכה פסולה דלא הוי כמין בית אלא בית ממש:

Siman 327

<b>דין הכשר גובה סוכה.</b>
סוכה שהיא גבוה למעלה מעשרים אמה פסולה ור' יהודה מכשיר מנא הני מילי אמר רבה אמר רב אמר קרא למען ידעו דורותיכם כי בסוכות הושבתי את בני ישראל עד עשרים אמה אדם יודע שהוא דר בסוכה למעלה מעשרים אמה אין אדם יודע שהוא דר בסוכה מאי טעמא משום דלא שלטא בה עינא:
ואמרינן עלה דכשאין דפנות מגיעות לסכך הוא דפליגי אבל מגיעות לסכך אפי' למעלה מעשרים אמה דברי הכל כשרה. ר' זירא אמר מהכא וסוכה תהיה לצל יומם מחורב עד עשרים [אמה] אדם יושב בצל סוכה למעלה מעשרים אמה אין אדם יושב בצל סוכה אלא בצל דפנות:
ואמרינן עלה שאם היתה הסוכה יתירה מארבע אמות על ארבע אמות כיון דרויחא איכא צל סוכה וכשירה. רבא אמר מהכא דבסוכות תשבו שבעת ימים אמרה תורה צא מדירת קבע ושב בדירת עראי עד עשרים אמה אדם עושה דירתו דירת עראי למעלה מעשרים אמה אין אדם עושה דירתו דירת עראי אלא דירת קבע והלכך בין דפנות מגיעות לסכך בין אין דפנות מגיעות לסכך בין יש בה ארבע אמות בין אין בה ארבע אמות פסולה. כתב רבינו יצחק פאסי זצ"ל איכא מאן דאמר דהלכתא כרבה דהא כל מילי עביד כרב ואנן מסתברא לן דהלכתא כרבא דקיי"ל סוכה דירת עראי בעינן ורבי יהודה דמכשיר סבירא ליה דסוכה דירת קבע בעינן ולית הלכתא כוותיה ואי הוו דפנות מגיעות לסכך כ"ש דהוי ליה דירת קבע ועוד דהא סוגין בעינן סוכה ע"ג סוכה כוותיה דרבא שייכא וכן פסק רבינו ישעיה זצ"ל.
ובעל הדברות פסק דהלכתא [כרבא] דרבה נמי דאמר אם היה דפנות מגיעות לסכך כשירה סבירא ליה דדירת עראי בעינן ואי עביד לה דירת קבע כשירה ומאן דסבירא ליה דדירת עראי בעינן עשאה דירת קבע כשירה ומאן דסבירא ליה דדירת קבע בעינן עשאה דירת עראי פסולה והלכך דפנות מגיעות לסכך כשרה ואפי' לרבנן ור' יהודה דמכשיר אפי' אין דפנות מגיעות לסכך. לא דריש למען ידעו דורותיכם אלא בידיעה לדורות ועוד דר' יאשיה קאי כוותיה. דאמרינן כמאן אזלא הא דאמר ר' יאשיה מחלוקת כשאין דפנות מגיעות לסכך אבל דפנות מגיעות לסכך דברי הכל כשירה כמאן כרבה והלכתא כר' יאשיה [ורבה] דאמר בדפנות המגיעות לסכך דברי הכל כשירה. היתה גבוה מעשרים אמה ובא למעטה בכרים וכסתות לא הוי מיעוט ואע"ג דבטלינהו בטלה דעתו אצל כל אדם. תבן וביטלו הוי מיעוט וכ"ש עפר וביטלו ובסתם תבן כולי עלמא לא פליגי דלא הוי מיעוט כי פליגי בעפר סתם ותבן ואין עתיד לפנותו דלר' יוסי הוי מיעוט ולרבנן לא הוי מיעוט וקיימא לן כרבנן ולא הוי מיעוט עד שיבטלם בפירוש. היתה גבוה מעשרים אמה והוצין יורדין לתוך עשרים אם צלתן מרובה מחמתן כשירה. היתה גבוה [עשרה] והוצין יורדין לתוך עשרה סבר אביי למימר אם חמתן מרובה מצלתן כשירה אמר ליה רבא הא דירה סרוחה היא ואין אדם דר בדירה סרוחה ושיעור גבוהה של סוכה עשרה טפחים כדתנן ושאינה גבוה עשרה טפחים פסולה ואסיקנא אמר ר' חייא בר אסי אמר רב שיעורין חציצין ומחיצין הלכה למשה מסיני הלכך צריך חלל סוכה להיות עשרה טפחים:
איתמר נויי סוכה אין ממעטין בסוכה פי' קרמין וסדינין הפרוסין למעלה לנוי אין ממעטין בגבוה למעלה [מכ'] להכשירה דלאו מין סככה נינהו. דאי סכך הוו הוי מפסלה משום מקבל טומאה ולא לפוסלה משום פחותה מעשרה. אמר רב אשי ומן הצד ממעטין פי' משיעור שבעה טפחים דהא אינה כדי ראשו ורובו ושולחנו. היתה גבוה מעשרים אמה ובנה בה איצטבא כנגד דופן האמצעי על פני כולו אם יש בה הכשר סוכה שהוא שבעה על שבעה כשירה פי' רבינו שלמה זצ"ל כשירה כל הסוכה אפילו מן האיצטבא והלאה דמנינן חללה מראש האיצטבא ולמעלה ונמצא דופן האמצעי כשר ודופני הצדדין ברוחב האיצטבא הוכשרו דאמרינן כאן סוכה קטנה כשירה ואמרינן לקמן פסל היוצא מן הסוכה הוי דינו כסוכה ועוד יש בסוכה משם והלאה פסל היינו סכך העשוי מפסולת גורן ויקב שזה דרכן לעשות ויצא מהכשר סוכה שאין לו הכשר דפנות ונידון כסוכה. הלכך כל הסוכה כמות שהיא גדולה כשירה ורבינו ישעיה זצ"ל פי' דאינה כשרה אלא על גבי איצטבא אבל מן האיצטבא והלאה הישן שם לא יצא ידי חובתו. דהא מוקמינן לקמן פסל היוצא מן הסוכה נידון כסוכה והוא דאית ליה הכשר דפנות. בנה בה איצטבא מן הצד אם יש משפת איצטבא ולכותל ארבע אמות פסולה פחות מארבע אמות כשירה דאמרי' דופן עקומה והכא נמי פי' רבינו ישעיה זצ"ל שיש בהאי איצטבא הכשר סוכה ודוקא על גבי האיצטבא כשירה אבל משפת האיצטבא לא כדמוכח לקמן בדופן עקומה שצריך שיהא בסכך כשר שיעור משך סוכה. והיושב תחת דופן עקומה לא יצא ידי חובתו. היתה גבוה מעשרים אמה ובנה בה איצטבא באמצעיתה אם יש משפת איצטבא ולכותל ארבע אמות לכל רוח פסולה פחות מארבע אמות כשירה פי' דלא תימא דלא אמרינן דופן עקומה אלא מחד גיסא ואשמועינן דמכשירין דופן עקומה בין מחד גיסא בין מכולהי גיסא אך שיהא בהאיצטבא הכשר סוכה:
היתה גבוה מעשרים אמה ובנה בה עמוד באמצעיתה שהיא גבוה עשרה ויש בה הכשר סוכה פי' והיא רחוק מן הדפנות יותר מארבע אמות סבר אביי למימר גוד אסיק מחיצתה פי' חשוב שפתות העמוד כאילו עולים עד הסכך ויהיה כמחיצות אמר לו רבא והא בעינן מחיצות הניכרת וליכא וקי"ל כרבא. היתה פחותה מעשרה וחקק בה להשלימה לעשרה אם יש משפת חקק ולכותל שלשה טפחים פסולה פחות מג' טפחים כשירה:

Siman 328

<b>דין שיעור אויר הפוסל בסוכה.</b>
תנן התם בית שנפחת וסכך על גביו אם יש מן הסכך ולכותל ארבע אמות פסולה וכן חצר שהיא מוקפת לאכסדרה. סוכה גדולה שהקיפוה בדבר שאין מסככין בו אם יש בה ארבע אמות פסולה. אמר רבא אשכחתינהו לרבנן דבי רב דיתבי וקאמרי משמיה דרב אויר פוסל בשלשה. סכך פסול פוסל בארבעה. בסורי מתני הכי בפומבדיתא מתני אמר רב הונא אמר שמואל סכך פסול פוסל באמצע בארבעה טפחים מן הצד פוסל בארבעה אמות ורב אמר בין מן הצד ובין באמצע פוסל בד' אמות:
רבינו יצחק פאסי ורבינו ישעיה זצ"ל פסקו כשמואל ובעל הדברות זצ"ל פסק כרב דבין מן הצד בין באמצע בארבע אמות וכן פסק בעל ההלכות והירושלמי מסייעי להו דתני ר' חייא אויר פוסל בשלשה סכך אינו פוסל אלא בארבעה אמות. אמר אביי אויר שלשה בסוכה גדולה ומיעוטו בין בקנים בין בשפודין הוי מיעוטא בסוכה קטנה בקנים הוי מיעוט בשפודין לא הוי מיעוט והני מילי מן הצד אבל באמצע אם אית ביה תורת לבוד דחשיב מיעוט אי לא חשיב מיעוט פלוגתא דרב אחא ורבינא והלכתא כרבינא לקולא ובין מן הצד ובין באמצע אמרינן דכל פחות משלשה כלבוד דמי. תנא פסל היוצא מן הסוכה נידון כסוכה. מאי פסל היוצא מן הסוכה ר' אושעיה אמר לא נצרכה אלא לסכך פסול פחות משלשה בסוכה קטנה ומאי יוצא יוצא מתורת סוכה ואעפ"כ הישן תחתיו יוצא ידי חובתו. ופרכינן פשיטא לא יהא אלא אויר ואויר פחות משלשה בסוכה קטנה נמי פסול. אמר רב אבא זה מצטרף וישנים תחתיו פי' הסכך פסול מצטרף עם הסכך כשר וישנים תחתיו וזה האויר מצטרף להשלים הכשר סוכה ואין ישנים תחתיו. ואם נתן עליו נסר מן הצד שהוא רחב ארבעה דחשבינן ליה כדופן עקומה ואין ישנים תחתיו. ואע"פ שיש בסכך כשר הכשר סוכה:
המקרה סוכתו בשפודין או בארוכות המטה אם יש ריוח ביניהן כמותן כשרין. לימא תהוי תיובתא דרב הונא ברי' דרב יהושע דאתמר פרוץ כעומד רב פפא אמר מותר רב הונא בריה דרב יהושע אומר אסור אמר לך רב הונא בריה דר' יהושע מאי כמותן בנכנס ויוצא ובעירובין פרק קמא איפסקא הילכתא כרב פפא. הלכך אע"פ שלא היו ביניהם אלא כמותן כשירה אך שלא יהא הסכך פסול במקום אחד כשיעור פיסולו:

Siman 329

<b>דין הכשר סוכה קטנה.</b>
וסוכה קטנה שיעורה במשך שבעה טפחים לארכה ולרחבה אבל בבציר מהכי פסולה דאמר רב אמי פס ארבעה טפחים ומשהו מתיר בסוכה משום דופן. היכי עביד מוקים לה בפחות משלשה סמוך לדופן וכל פחות משלשה כלבוד דמי מאי קמשמע לן הא קא משמע לן דמשך סוכה קטנה שבעה טפחים. אמר רב שמואל בר רב יצחק אמר רב הונא הלכה צריכה שתהא מחזקת ראשו ורובו ושולחנו וחד שיעורא היא. ירושלמי כמה שיעור שולחנו טפח. אמר ליה רב אבא דאמר לך מני בית שמאי הוא ולא תזיז מינה דתנן מי שהיה ראשו ורובו בסוכה ושלחנו בתוך הבית בית שמאי פוסלין ובית הלל מכשירין (מתירין) ואוקימנא מדלא קתני בית שמאי אומרים לא יצא ובית הלל אומרים יצא ונקט לישנא דפוסלין ומכשירין שמע מינה דבתרתי הוא דפליגי פליגי בסוכה קטנה דבית שמאי סברי בכדי ראשו ורובו ושלחנו בעינן ובית הלל סברי בכדי ראשו ורובו סגיא ופליגי נמי בסוכה גדולה דתנן מי שהיה ראשו ורובו בסוכה ושולחנו בתוך הבית בית שמאי פוסלין דגזרינן שמא ימשוך אחר שולחנו ובית הלל מכשירין דסברי לא גזרינן שמא ימשך אחר שלחנו ופסק רבינו יצחק פאסי ז"ל דהלכתא כבית שמאי בתרוויהו בין בסוכה גדולה בין בסוכה קטנה וכן פסק רבינו ישעיה זצ"ל אך בעל הדברות ובעל המאור ז"ל פסקו בסוכה גדולה כבית הלל ובסוכה קטנה כבית שמאי:

Siman 330

<b>דין הכשר הסכך מעובה או דק.</b>
וסוכה שחמתה מרובה מצילתה פסולה. תנו רבנן חמתה מחמת סכך ולא מחמת דפנות ר' יאשיה אמר אפי' מחמת דפנות ולית הילכתא כר' יאשיה ואמרינן עלה בפרק שני שחמתה מרובה מצילתה פסולה הא כי הדדי כשרה ותנן התם (מי) ושצילתה מרובה מחמתה כשירה הא כי הדדי פסולה ומתרצינן לא קשיא כאן מלמעלה כאן מלמטה פי' כשהוא כי הדדי למעלה פסולה כשהוא כי הדדי למטה כשירה אמר רב פפא היינו דאמרי אינשי כזוזא מלעיל כאיסתירא מלמטה רבינו שלמה זצ"ל פי' כשהנקב רחב כשיעור זוז חמתו רחבה למטה יותר מכשיעור סלע וכן פי' רבינו חננאל ורבינו ישעיה זצ"ל ורבינו יעקב זצ"ל פי' כאן מלמעלה כאן מלמטה פי' כשהוא כי הדדי למעלה כשירה דפרוץ כעומד מותר כאן מלמטה פי' אדם עומד למטה ומסתכל למעלה ונראה לו כי הדדי פסולה כיון שפרוץ (מרובה) [נראה] לו מרחוק כעומד בידוע שהוא מרובה על העומד פי' אדם בראש ההר נראה לו כציפור כך פרוץ מתמעט בעיני הרואה בהתרחקו מתוך שאין בו ממשות יותר ממה שמתמעט העומד יש בו ממשות ורב פפא לטעמיה דאמר פרוץ כעומד מותר. דאמר רב פפא היינו דאמרי אינשי כזוזי מלעיל כאיסתירא מלתחת פי' נקב שהוא רחב כזוזא למודד מלמעלה נראה כאיסתירא לעומד ומעיין בו מלמטה ובכתובות מפרש דאיסתרא הוי פלגי דזוזא. וכן נראה לבעל היראים זצ"ל משום דקשיא ליה דרב פפא אדרב פפא:
סוכה המדובללת שצילתה מרובה מחמתה כשירה. מאי מדובללת רב אמר מדולדלת פי' סוכה ענייה וחדא קתני סוכה מדובללת שצלתה מרובה מחמתה כשירה. ושמואל אמר קנה עולה וקנה יורד ותרתי קתני סוכה המדובללת ושצילתה מרובה מחמתה כשרה ומאי מדובללת מבולבלת אמר אביי לא שנו אלא שאין בין זה לזה ג' טפחים אבל אם יש בין זה לזה ג' טפחים פסולה ורבה אומר אפי' יש בין זה לזה שלשה טפחים לא אמרן אלא שאין בגגו טפח אבל יש בגגו טפח כשירה דאמרינן חבוט רמי והלכתא כרבא ומינה שמעינן דסוגיא דשמעתא כשמואל והא דתניא פסל היוצא מן הסוכה נידון כסוכה פירשה רבה בר בר חנה לאידך גיסא דאמר רבה בר בר חנה הכא בסוכה שרובה צילתה מחמתה ומיעוטה חמתה מרובה מצילתה מאי דתימא האי לחודא קאי והא לחודא קאי קמ"ל:
המעובה כמין בית אע"פ שאין הכוכבים נראין מתוכה כשירה:
תנו רבנן אין הכוכבים נראין מתוכה כשרה אין כוכבי חמה נראין מתוכה בית שמאי פוסלין ובית הלל מכשירין.
כתב בעל הדברות זצ"ל מסתברא לכתחלה צריך אבל דיעבד כשרה כדתנן המעובה כמין בית כשירה ונראה בעיני דהלכה כבית הלל ואפי' לכתחלה וכן פסק בעל היראים ורבינו אפרים זצ"ל דבית הלל אפי' לכתחלה מכשירין:

Siman 331

<b>דין סוכה תחת סוכה או בתוך הבית ותקרה שאין עליה מעזיבה.</b>
העושה סוכתו תחת האילן כאילו עשאה בתוך הבית כבר פירשנוה בתחלת ערוגה זו. סוכה על גבי סוכה העליונה כשירה והתחתונה פסולה ר' יהודה אומר אם אין דיורין בעליונה התחתונה כשירה:
תנו רבנן בסוכות תשבו ולא בסוכה תחת סוכה ולא בסוכה שתחת האילן ולא בסוכה שבתוך הבית אדרבה בסוכות תרתי משמע אמר רב נחמן בר יצחק בסכת כתיב פי' ויש אם למסורת. א"ר ירמיה פעמים ששתיהן כשרות פעמים ששתיהן פסולות פעמים שהתחתונה כשירה והעליונה פסולה פעמים שהתחתונה פסולה והעליונה כשרה שתיהן כשירות היכי דמי כגון שהתחתונה חמתה מרובה מצילתה ועליונה צלתה מרובה מחמתה וקיימא למטה עליונה מעשרים פי' דסכך התחתונה כמאן דליתיה דמי הואיל וחמתו מרובה מצילתו ומתכשרי תרווייהו בסכך העליונה דהא קיימא בתוך עשרים. שתיהן פסולות היכי דמי כגון דתרווייהו צלתן מרובה מחמתן וקיימא למעלה מעשרים פי' למעלה מגג התחתונה שהיא קרקעית העליונה. תחתונה כשירה והעליונה פסולה היכי דמי כגון שהתחתונה צלתה מרובה מחמתה ועליונה חמתה מרובה מצילתה פי' רבינו שלמה זצ"ל וכגון דקיימי תרווייהו בתוך עשרים דאי עליונה למעלה מעשרים אף התחתונה פסולה משום דמצטרף סכך פסול בהדי סכך כשר כדאמרינן בהעושה סוכתו תחת האילן כאילו עשאה בתוך הבית ואוקימנה אפי' אם חמתו של אילן מרובה מצילתו אי לא חבטן פסולה דקא מצטרף סכך פסול בהדי סכך כשר.
ורבינו ישעיה זצ"ל פירש אפי' העליונה למעלה מעשרים התחתונה כשירה כיון דעליונה חמתה מרובה מצלתה סכך דידה כמאן דליתיה דמה והוו כמו המקרה סוכתו בשפודין שמבטלו ברוב וכשירה. הכא נמי סכך העליונה בטל בסכך התחתונה ואינו דומה לאילן דדוקא המחובר הוא חשוב ואינו בטל ברוב אבל סכך פסול התלוש בטל ברוב:
עליונה כשרה והתחתונה פסולה היכי דמי כגון דתרוייהו צלתן מרובה מחמתן וכגון דקיימא עליונה בתוך עשרים פי' לגגה של תחתונה שהיא קרקעיתה של עליונה העליונה כשירה שהרי היא כהלכתא ותחתונה פסולה משום דהויא סוכה תחת סוכה. ואמרינן עלה בגמרא פשיטא דכי חד מינייהו חמתה מרובה מצלתה ליכא למיחש לסוכה תחת סוכה דכמאן דליתא היא ומאי אשמעינן ר' ירמיה ומשני תחתונה כשירה ועליונה פסולה איצטריכא ליה מהו דתימא הא קא מצטרף סכך פסול בהדי סכך כשר קמ"ל. רבינו שלמה זצ"ל פירש בדקיימא עליונה בתוך עשרים מהו דתימא לגזור למיפסל תחתונה משום זמנין דקיימא עליונה למעלה מעשרים דלא מסיק אדעתיה למיחש אתחתונה משום צירף פסול עם כשר ומדחזי לעליון חמתו מרובה מצילתו סבר כמאן דליתא דמי ולא פסול לתחתונה קמ"ל דלא גזרינן הא אטו הא ורבינו יהודה בר' נתן זצ"ל כתב מהו דתימא הך עליונה דחמתה מרובה והויא פסולה הואיל וקיימא בתוך עשרים ליצטרף בהדי סכך דתחתונה ומיפסל לה משום דהויא לה סוכה שתחת סוכה קמ"ל דחמתן מרובה כמאן דליתנהו דמי ולא דמיא לאילן דנגע בו משום מחובר דלא שרינן אלא כשחבטן דהא אמרינן דסיכך במחובר פסול. ולשון רבינו ישעיה זצ"ל כתוב למעלה ומוקים לה אפי' כשהעליונה למעלה מעשרים יש מוכיחין מפי' רבינו שלמה זצ"ל שהעושה סוכתו בתוך ביתו אינו צריך לסלק מן הגג אותן נסרים שקורים לאטי"ש דהואיל וחמתו מרובה מצלתן על ידי האויר שביניהן הרי הן כמי שאינן ולא מיפסל סכך תחתון משום סוכה תחת סוכה וכן כתב רבינו ישעיה זצ"ל והמגלה את ביתו כדי שיעשה סוכתו מלמטה אע"פ שהרהיטין הן קבועין כיון שהאויר שביניהן מרובה עליהן הסוכה של מטה כשירה. אמנם לפירוש רבינו שלמה זצ"ל צריך שלא יהא גג הבית למעלה מעשרים אך לפי' רבינו ישעיה זצ"ל לא חיישינן בין למעלה מעשרים בין למטה מעשרים וגם בעל הדברות זצ"ל כ' שאלו שנוטלין הרעפים מכסוי הבית ועושין סוכה למטה כהלכתה ונשארו למעלה מן הסיכוך עצים שקורין קבריאוניש הסוכה כשירה כתיקרה שאין עליו מעזיבה דסגי בנוטל אחד מבינתים וכמה יהא בין סוכה לסוכה ותהא התחתונה פסולה פירש משום סוכה תחת סוכה ולא נימא חד סככה הוא אמר רב הונא טפח שכן מצינו באהלי טומאה טפח רב חסדא ורבה בר רב הונא אמרי ארבעה טפחים שלא מצינו מקום חשוב פחות מארבע טפחים ושמואל אמר עשרה כהכשירה כך פיסולה מה הכשירה בעשרה אף פיסולה בעשרה ופסק בעל הדברות זצ"ל כרב חסדא ורבה בר רב הונא דרבים נינהו הלכך הא דתנן סוכה על גבי סוכה העליונה כשירה והתחתונה פסולה אע"פ שאינה ראויה לדירה שאין בה עשרה טפחים וליתא לדשמואל מיהו בעי שתהא ראויה לקבל כרים וכסתות של עליונה על ידי הדחק אבל אינה יכולה לקבל דירה סרוחה הוא וכן פסק בעל המאור כרב חסדא ורבה בר רב הונא. אך רבינו יצחק אבן גיאות זצ"ל פסק דהלכתא כשמואל. תקרה שאין עליה מעזיבה ר' יהודה אומר בית הלל אומרים מפקפק או נוטל אחד מבינתים ובית שמאי אומרים מפקפק ונוטל אחד מבינתים ור' מאיר אומר נוטל אחד מבינתים ואינו צריך לפקפק. פי' רבינו שלמה זצ"ל סתם תקרה בנסרים שיש בהן ארבעה טפחים ר' יהודה אומר בית שמאי ובית הלל נחלקו בדבר הזה דבית שמאי אומרים אם בא לישב תחתיה לשם סוכה מפקפק פי' סותר ומנענע את כולם ואחר כך נוטל אחד מבינתים ונותן פסל במקומה ולקמיה מפרש תרתי למה לי ובית הלל אומרים מפקפק משום תעשה ולא מן העשוי ואינו צריך לתת פסל ור' יהודה לטעמיה ומכשיר בנסרים שיש בהן ארבעה לסכך את כולה והיינו כרב אבל בלא פקפוק לא מהני אע"פ שנוטל אחד מבינתים ומפרש למתני' אע"פ שמפקפק אי נוטל אחד מבינתים אין אי לא לא ור' מאיר קאמר דלא נחלקו בית שמאי ובית הלל בדבר אלא נוטל אחד מבינתים ואינו צריך לפקפק דבהכי סגיא דאיכא עשייה מעלייתא ור' מאיר לטעמיה דאמר אין מסככין בנסרים ועל ידי פסל שבינתים מיתכשרא. ולשמואל דאמר סכך פסול באמצע פוסל בארבעה טפחים מתוקמא מתני' דניהוו שני פסלים באמצע ואין בה אלא שמונה טפחים דדופן עקומה אמרינן עד הפסלים ומפקינן להו לנסרים מן הסוכה אי נמי סבירא ליה לר' מאיר כרב דאמר סכך פסול בין מן הצד בין באמצע בארבע אמות והלכך לא פסלי נסרים שבינתים דליכא שיעור פסול ביחד. ואסיקנא בבטולי תקרה פליגי דר' יהודה סבר בטולי תקרה בפקפוק בעלמא סגי ליה. דתו ליכא למיגזר משום תקרה דהא חזי דאיהו מקלקל תקרה. ור' מאיר סבר בטולי תקרה לא סגי ליה בפקפוק שאין מסככין בנסרים והלכתא כבית הלל ואליבא דר' יהודה:

Siman 332

<b>דין הישן בכילה בסוכה או שפורש סדין תחת הסכך או עליו.</b>
הישן תחת המטה לא יצא ידי חובתו ואוקמא שמואל במטה עשרה דחשיב אהל ואתי אהל עראי ומבטל אהל קבע אבל אם אינה גבוה עשרה לא חשיב אהל ומותר לישן תחתיה אמר רב יהודה אמר שמואל מותר לישן בכילה בסוכה אע"ג שיש לה גג והוא שאינה גבוהה עשרה טפחים כלישנא אחריני אמרי לה אמר ר' יהודה אמר שמואל מותר לישן בכילת חתנים בסוכה לפי שאין לה גג ואע"פ שגבוהה עשרה ופסק רבינו ישעיה זצ"ל דכילה שהיא עראי בעינן תרתי גג וגבוה עשרה אבל אית לה גג ולא גבוה עשרה או גבוה עשרה ולית לה גג מותר לישן תחתיה אבל ניקליטין וקינופת דקביעי במטה או אית בהו עשרה אע"ג דלית לה גג פסולה דהיינו נקליטין גבוהין עשרה אי נמי אית לה גג אע"ג דלא גבוהה עשרה פסולה דהיינו קינופות ורבינו יצחק פאסי פסק מותר לישן בכילה בסוכה שאין לה גג [דכיון שאין לה גג] לא הוי כסוכה בתוך סוכה ושמעינן שכילה שיש לה גג אסור לישן בה בסוכה דהויא לה כסוכה בתוך סוכה:
פירש עליה סדין מפני החמה או תחתיה מפני הנשר או שפירש על גבי הקינוף פסולה אבל פורש הוא על גבי נקליטי המטה. רבינו שלמה זצ"ל פי' מפני הנשר שלא יהא עליו וקיסמין נושרין על שולחנו.
ורבינו תם פי' מפני הנשר שלא ינשרו עליו והוי חמתה מרובה מצלתה וכיון דלדעת כן עושה אם כן בדעתו שאם ינשרו עליו וסדין מחזקם רוצה הוא להכשיר בסדין והיא פסולה מאחר שדבר מקבל טומאה מחזיק העלין התלושין ודבר זה אין לגזור אלא בפרושין מפני הנשר להכי אמר רב חסדא לא שנו אלא מפני הנשר אבל לניאותה כשרה והוא הדין פורש מפני נשירת טינוף עלין כשרה דחד טעמא הוא. וכן מצאתי בתשובות הגאונים ז"ל ולשון רבינו [שלמה] זצ"ל נראה בעיני דאי תימא דפירש סדין כדי להחזיק העלין שלא ינשרו ותהא חמתה מרובה מצלתה פשיטא דפסולה כיון דהוי סדין צורך לסכך דהוי דבר המקבל טומאה ולא איצטרך לתנא לאשמועינן הכא דהא אשמעינן לעיל דתנן כל דבר המקבל טומאה ואין גידוליו מן הארץ אין מסככין בו אבל לפי' רבינו שלמה זצ"ל אתי שפיר דאע"ג דלא הוי צורך לסכך אלא שעשאה לאהל עראי בעלמא מפני החמה או מפני הרוח המשיר את העלין לפי שעה אפי' הכי כיון דלשם אהל עשאה פסולה:
איתמר נוי סוכה המופלגין ממנה ארבעה רב נחמן אמר כשירה רב חסדא ורבה בר רב הונא אמרי פסולה. פי' נוי סוכה הן קרמין וסדינין הפרושין תחת הסוכה לנוי לרב נחמן כיון דלנוי סוכה הכינוהו בטלינהו לגבה ולהכי כשירה ולרב חסדא ולרבה בר רב הונא פסולה משום אוהל מפסיק ואשתכח דלא גני בסוכה. רב חסדא ורבה בר רב הונא איקלעו לבי ריש גלותא אגנינהו רב נחמן בסוכה שנוייהו מופלגין ממנה ארבעה אישתקו ולא אמרו ליה ולא מידי אמר להו הדריתו בכו משמעתייכו אמרו ליה שלוחי מצוה אנן ופטרינן רבינו יצחק פאסי ורבינו ישעיה זצ"ל פסקו כרב חסדא ורבה בר רב הונא דרבים נינהו ואבן גיאות ורבינו ישראל כהן זצ"ל פסקו כרב נחמן:

Siman 333

<b>דין העושה סוכתו בראש העגלה או בראש הספינה ובין האילנות.</b>
העושה סוכתו בראש העגלה או בראש הספינה כשירה ועולין לה ביום טוב מתניתין מני ר' עקיבא היא דתניא העושה סוכתו בראש הספינה רבן גמליאל פוסל ור' עקיבא מכשיר אמר אביי כל היכא דאינה יכולה לעמוד ברוח מצויה דיבשה דברי הכל פסולה יכולה לעמוד ברוח מצויה דים דברי הכל כשירה כי פליגי דיכולה לעמוד ברוח מצויה דיבשה ואינה יכולה לעמוד ברוח מצויה דים רבן גמליאל סבר סוכה דירת קבע בעינן וכיון דאינה יכולה לעמוד ברוח מצויה דים פסולה ור' עקיבא סבר סוכת דירת עראי בעינן הלכך כיון דיכולה לעמוד ברוח מצויה דיבשה כשירה והלכתא כר"ע:
העושה סוכתו בראש האילן או על גבי הגמל כשירה ואין עולין לה ביום טוב. מתני' מני ר' מאיר היא דתניא העושה סוכתו על גבי בהמה ר' מאיר מכשיר ור' יהודה פוסל רבינו ישעיה זצ"ל פסק כר' מאיר ואיכא מרבוותא דפסקי כר' יהודה שתים דפנות באילן ואחד בידי אדם או שתים בידי אדם ואחד באילן כשירה ואין עולין לה ביום טוב שלש בידי אדם ואחד באילן כשירה ועולין לה ביו"ט זה הכלל כל שאילו ינטל האילן ויכולה לעמוד עולין לה ביום טוב. העושה סוכתו בין האילנות והאילנות דפנות כשרה אמר רב אחא בר יעקב כל מחיצה שאינה יכולה לעמוד ברוח מצויה אינה מחיצה. תנן העושה סוכתו בין האילנות והאילנות דפנות כשרה הכא במאי עסקינן בקשין והא איכא ניפות דעביד להו בהוצא ודפנא אי הכי מאי למימרא מהו דתימא ניגזור דלמא אתי לאישתמושי באילן קמ"ל:

Siman 334

<b>דין סוכה העשויה כמין צריף או שסמכה לכרעי המטה.</b>
העושה סוכתו כמין צריף או שסמכה לכותל ר' אליעזר פוסל וחכמים מכשירים ואוקימנא למתניתין כיחידאה ומשבשתא היא וקיימא לן כר' יוסף דתני למתניתין איפכא. ותניא כוותיה דר' אליעזר מכשיר וחכמים פוסלין והלכה כחכמים דקיימא לן שיפוע אהלים לאו כאהלים דמי ואם הפליגה מן הכותל טפח או שהגביהה מן הקרקע טפח כשירה וכן סוכה העשויה כשובך או ככבשן פסולה. הסומך סוכתו לכרעי המטה כשירה ור' יהודה אומר אם אינה יכולה לעמוד בפני עצמה פסולה מאי טעמא דר' יהודה פליגי בה רבי זירא ור' אבא בר ממל חד אמר לפי שאין לה קבע וחד אמר לפי שמעמידה בדבר המקבל טומאה. אמר אביי לא שנו אלא סמך אבל סכך על גבי המטה כשירה. ופסק רבינו ישעיה זצ"ל כתנא קמא ובעל הדברות כתב מדשקלי ועיילי אמוראי אליבא דר' יהודה שמע מינה דהלכתא כוותיה:

Siman 335

<b>דין דברים הראוים לדפנות.</b>
וכל מילי חזי לדופן סוכה ולא מיפסיל (בה) [משום] תעשה ולא מן העשוי דמוקמינן קרא אפשטיה חג הסוכות תעשה לך וקרא אסכך משמע אע"ג דדרשינן מינייהו דפנות. וקיי"ל דכל דופן ומחיצה שאינה יכולה לעמוד ברוח מצויה דיבשה אינה מחיצה כרב אחא בר יעקב וכדאוקימנא למתניתין העושה סוכתו בין האילנות והאילנות דפנות כשרה באילנות קשין ועביד להו לנופות בהוצא ודפנא. המשלשל דפנות ממעלה למטה אם גבוהים מן הארץ שלשה טפחים פסולה פי' דבפחות מג' אמרינן לבוד מלמטה למעלה אם גבוהין מן הארץ עשרה טפחים כשרה ר' יוסי אומר כשם שמלמטה למעלה עשרה טפחים כן מלמעלה למטה עשרה טפחים רבינו חננאל ובעל הדברות זצ"ל פסקו דהלכה כר' יוסי ובעל הלכות [גדולות] (ובעל) [ורב] נטרונאי גאון ורבינו ישעיה ורבינו אבן גיאות זצ"ל פסקו דהלכתא כרבנן דמחיצה תלויה אינה מתרת וכן פסק בעל היראים ז"ל אע"ג דאמרינן בעלמא גוד אסיק מחיצתה לענין סוכה לא אמרינן דאמר רבא מחיצות הניכרות בעינן וליכא.
ומצאתי בשם רבינו קלונימוס זצ"ל שהמשלשל דפנות הסוכה מענפי אילנות צריך לשלשלן דרך גדילתן דקיי"ל כל המצות כולן אין יוצאין בהן אלא דרך גדילתן דכתיב עצי שטים עומדים. ומסתברא דגבי דפנות לא הוי עיכובא מיהו מצוה מן המובחר הוי אמר רב חסדא אמר אבימי מחצלת ארבעה ומשהו מתרת בסוכה משום דופן היכי עביד [לה] תלי לה באמצע פחות מג' למעלה ופחות מג' למטה וקא משמע [לן] דתרי ליבודי אמרינן ואמר רב אמי פס ד' ומשהו מתיר בסוכה משום דופן היכי עביד [לה] מוקים לה בפחות מג' סמוך לדופן וקא משמע [לן] דמשך סוכה קטנה שבעה. איתמר סכך על גבי אכסדרה שיש לה פצימין כשירה ושאין לה פצימין אביי אמר כשרה ורבא אמר פסולה והלכתא כרבא והיכא דנראה הפצים מבחוץ ושוה מבפנים כשירה:

Siman 336

<b>דין שיעור דפנות.</b>
וכמה הן הדפנות המעכבין בסוכה כדתנן ושאין לה שלש דפנות פסולה ותנו רבנן שתים כהלכתן ושלישית אפי' טפח פי' שתים דפנות בעינן כהלכתן שיהו שבעה על שבעה שזהו שיעור משך סוכה ודופן שלישית אפי' טפח דמדאורייתא בעינין ג' מחיצות שלימות ואתאי הלכה למשה מסיני וגרעה לג' ואוקמא לטפח ר' שמעון אומר שלש דפנות כהילכתן ורביעית אפי' טפח וקיי"ל כרבנן יחיד ורבים הלכה כרבים הלכך בעינן שתי דפנות שלימות עלה אותו טפח היכן מעמידו ר' סימון אמר ר' יהושע בן לוי עושה טפח שוחק ומעמידו בפחות משלשה סמוך לדופן דכל פחות משלשה כלבוד דמי והוי דופן שלישית ארבעה טפחים שהוא רוב דופן. אמר רב יהודה אמר רב סוכה העשויה כמבוי כשירה פי' כמבוי מפולש דופן למזרח ודופן למערב וצפון ודרום מפולשין ואותו טפח מעמידו לכל רוח שירצה ר' סימון אמר ר' יהושע בן לוי עושה פס ארבעה ומשהו ומעמידו בפחות משלשה סמוך לדופן מאי שנא התם דאמרינן בטפח שוחק סגי ומאי שנא הכא דבעינן פס ארבעה ומשהו התם דאיכא שני דפנות דעריבן סגיא להו בטפח שוחק הכא דליכא שתי דפנות דעריבן אי איכא פס ארבעה אין אי לא לא ואמר רבא ואינה ניתרת אלא בצורת פתח פי' רבינו שלמה זצ"ל דאשתים כהלכתן ושלישית אפי' טפח קאי דאוקמה ר' סימון עושה טפח שוחק ומעמידו בפחות משלשה סמוך לדופן. ובעירובין אמרינן היכי דמי צורת פתח קנה מיכן וקנה מיכן וקנה על גביהן והכי קאמר דטפח ששנינו שמתיר בדופן שלישית אינו מתיר אלא אם כן עשאו לאותו דופן צורת פתח על פני כל הדופן כולו כיצד קנה של חצי טפח אצל היוצא וקנה של חצי טפח במקצוע שכנגדו וקנה על גביהן מזה לזה דהוה ליה כאילו כל הדופן סתום דכיון שיש לו צורת פתח סתימא מעלייתא הוא וזהו טפח שאמרו חכמים. איכא דאמרי אמר רבא וניתרת נמי בצורת פתח פי' טפח ששנינו היינו דפריש ר' סימון לעיל ואתא רבא למימר שאם עשה צורת פתח על פני כל הדופן בשני קנים כל שהן וקנה על גביהן קאי ליה במקום טפח ומכשיר ליה כוותיה דאו האי או האי מכשיר איכא דאמרי וצריכא נמי צורת פתח דתרווייהו בעינן טפח אצל היוצא וקנה בזוית שכנגדו וקנה על גביהן מטפח זה לקנה זה וקיי"ל כלישנא בתרא דרבא דאמרינן רב אשי אשכחיה לרב כהנא דעביד לה טפח שוחק וקא עביד לה צורת פתח אמר ליה ולא סבר מר להא דרבא דאמר רבא וניתרת נמי בצורת פתח אמר ליה אנא כאידך לישנא סבירה לי וצריכה נמי צורת פתח וכתב רבינו ישעיה זצ"ל זה שאמרנו שצריך צורת פתח בדופן שלישי כגון שעשה לה טפח שוחק דליכא דופן שלם אבל בפס ד' דהוי רוב דופן לא בעינן צורת פתח ורבינו יהודה בר' נתן זצ"ל פי' להנך לישני דרבא דצורת פתח בסוכה העשויה כמבוי וכתב דאין לנו סוכה שצריכה צורת פתח אפי' דרבנן אלא זו העשויה כמבוי. אמר רב סיכך על גבי מבוי שיש לו לחי כשר פי' רבינו שלמה זצ"ל סיכך על גבי מבוי מפולש שיש לו לחי כשירה בשבת ולא בחול דמגו דהוי דופן מחיצה לשבת למהוי רשות היחיד מדאוריתא לחייב הזורק מרשות הרבים לתוכו ולפטור את המכניס או הזורק מתוכו לרשות היחיד הוי דופן נמי לענין סוכה. ואמר רבא סיכך על גבי פסי ביראות כשרה דמגו דהוי דופן לענין שבת הוי דופן לענין סוכה ואפי' מקילא לחמירתא אמרינן פי' כגון שעשה סוכה ברשות הרבים סמוך לפתחו ואין בה אלא שתים כהלכתן ושלישית אפי' טפח מכניס ומוציא הימנה לביתו בשבת לסוכות אע"ג דבשאר שבתות לא משתרי שצריך לשבת שלש מחיצות ליעשות רשות היחיד אי נמי בשאר מחיצות שאינן של סוכה ולא משתרי בהכי בשבת של סוכה שרי דמיגו דההיא טפח אגמריה רחמנא למשה במחיצות סוכה דליהוי דופן שלימה לסוכה הוי דופן נמי בשבת דסוכה לענין שבת. תנא פסל היוצא מן הסוכה נידון כסוכה מאי פסל היוצא מן הסוכה אמר עולא קנים יוצאים לאחורי סוכה והא בעינן שיעור סוכה בדאיכא והא בעינן שלש דפנות דאיכא והא בעינן צלתה מרובה מחמתה דאיכא אי הכי מאי למימרא מהו דתימא הני מחיצות לגוואי הוא דעבידי לבראי לא עבידי ולא הוי סוכה קמ"ל:
רבה ורב יוסף דאמרי תרווייהו הכא בקנים היוצאים מן הסוכה עסקינן ומשכה ואזלא חדא דופן בהדייהו מהו דתימא האי לחודיה קאי והאי לחודיה קאי פי' כיון דשלים ליה סככא אפלגית דדופן זה המושך יותר לחודיה קאי [ולא הויא כסוכה] קמ"ל. ורבה בר בר חנה אמר ר' יוחנן הכא בסוכה שרובה צלתה מרובה מחמתה ומיעוטא חמתה מרובה מצלתה מהו דתימא האי לחודיה קאי והאי לחודיה קאי קמ"ל ור' אושעיה אמר לא נצרכה אלא לסכך פסול פחות משלשה בסוכה קטנה ומאי יוצא יוצא מתורת סוכה ואעפ"כ הישן תחתיה יצא ידי חובתו. וכבר פרשנוהו למעלה ופסק רבינו ישעיה זצ"ל דהלכה ככל הני ארבע לישנא ומסתבר דליכא מאן דפליג על חדא מינייהו:

Siman 337

<b>דין סוכות שלא נעשו לשם חג כגון סוכת יוצרים וסוכת גנב"ך וסוכת רקב"ש וסוכה ישנה.</b>
אמר ר' לוי שתי סוכות של יוצרים זו לפנים מזו הפנימית אינה סוכה וחייבת במזוזה והחיצונה סוכה ופטורה מן המזוזה. תנו רבנן סוכת גנב"ך כשירה פי' סוכת גויים סוכת נשים סוכת בהמה סוכת כותים סוכה מכל מקום כשירה ובלבד שתהא מסוככת כהלכתה. אמר רב חסדא והוא שעשאה לצל. מכל מקום לאתויי מאי לאתויי הא דתנו רבנן סוכת רקב"ש כשירה פי' סוכת רועים סוכות קייצים סוכות בורגנין סוכות שומרי פירות כשירה והוא שעשאן לצל:
סוכה הישנה בית שמאי פוסלין ובית הלל מכשירין איזהו סוכה ישנה כל שעשאה קודם לחג שלשים יום פי' רבינו שלמה זצ"ל שעשאה סתם ולא פירש שהיא לשם החג בית שמאי פוסלין דבעו סוכה לשמה וזו נעשה סתם ואילו תוך שלשים הוי כשירה דשואלין הלכות החג קודם לחג שלשים יום סתם העושה סוכה לשם החג הוא עושה אבל קודם שלשים סתמא לאו לחג ובית הלל מכשירים דלא בעו סוכה לשם החג ואם פירש שהוא עושה לשם החג אפי' מתחילת השנה כשירה ולבית שמאי הוא דאיצטרך.
מצאתי לרב יהודאי גאון ז"ל סוכה ישנה צריך לחדש בה דבר ואם לא חדש פסולה ובירושלמי גרסינן תני צריך לחדש בה דבר חבריה אמרי טפח ר' יוסי אומר כל שהוא מאן דאמר כל שהוא ובלבד על פני כולה ובגמרא דידן בפרק לולב וערבה אמרינן תנו רבנן העושה סוכה לעצמו אומר ברוך שהחיינו נכנס לישב בה אמר בא"י אמ"ה אקב"ו לישב בסוכה היתה עשויה ועומדת אם יכול לחדש בה דבר מברך מיד פירוש שהחיינו ואם לא לכשיכנס לישב בה מברך שתים הא למדת שאפי' בלא חידוש כשרה. וכן בית הלל דמכשרי לעיל בסוכה הישנה בלא חידוש קא מכשרי דאיתימא דצריך לחדש אמאי קרי לה ישנה וגם משתי סוכות של יוצרים יש להוכיח כן דגרסי' א"ר לוי שתי סוכות של יוצרים זו לפנים מזו הפנימית אינה סוכה וחייבת במזוזה והחיצונה סוכה ופטורה מן המזוזה ופי' רבינו שלמה החיצונה סוכה ויוצא בה ידי חובתו ואינו צריך לסותרה ולעשותה לשם חג כבית הלל ומשום היכרא דמצוה ליכא למיסר דכיון דכולא שתא לאו הכא דיירי והשתא דייר [בה] איכא היכרא והפנימית אינה סוכה ואע"ג דלא בעינן סוכה לשם חג דהא קי"ל כבית הלל דמכשרי סוכה ישנה במתניתין הכא אינה סוכה דלא מינכרא מילתא דלשם סוכה הוא דר דהא כל ימות השנה נמי דייר שם ורוב תשמישו וסעודתו ושינתו שם. מיהו יש לומר דמצוה מן המובחר לחדש בה דבר ואם לא חידש כשרה ויש מפרשין לההיא דירושלמי דתני שצריך לחדש בה דבר לענין לברך שהחיינו כדאיתא בגמרא דידן אבל לענין לצאת בה אפי' בלא חידוש יצא ואשמעינן דטפח הוי חידש בכל מקום שהוא אבל פחות מטפח צריך לחדש על פני כולה [ושינוי דחוק הוא]:

Siman 338

<b>דין סוכה גזולה והמסכך ברשות הרבים.</b>
תנו רבנן סוכה גזולה והמסכך ברשות הרבים ר' אליעזר פוסל וחכמים מכשירים א"ר נחמן מחלוקת שתקף את חבירו והוציאו מסוכתו דר' אליעזר לטעמיה דאמר דאין אדם יוצא ידי חובתו בסוכתו של חבירו דאי קרקע אינה נגזלת סוכה שאולה היא ואי קרקע נגזלת סוכה גזולה היא ורבנן לטעמייהו דאמרי אדם יוצא ידי חובתו בסוכתו של חבירו וקרקע אינה נגזלת וסוכה שאולה היא אבל גזל עצים וסכך בהו דברי הכל אין לו אלא דמי עצים בלבד ופי' רבינו שלמה זצ"ל והא דאמרינן בפרק הישן דמודה רבנן בגזולה לאו בגוזל סוכה המחוברת לקרקע ולאו בגוזל עצים ומסכך בהם אלא הגוזל סוכה העשויה בראש העגלה או בראש הספינה דהיא עצמה נגזלת שאינה מחוברת לקרקע ואין להחזיר דמים אלא כמות שהיא בנויה דאין כאן מפני תקנת השבין שהרי לא טרח לבנותה ולא הוציא עליה יציאות הלכך גזולה. אמר רבינא האי כשורא דמטללתא דגזלה ומטלל עלה עבדי בה רבנן משום תקנת מריש. פשיטא מאי שנא מעצים מהו דתימא עצים שכיחי אבל הא דלא שכיחא אימא לא קמ"ל והני מילי בגו שבעה אבל לאחר שבעה הדרה בעיניה ואם חברה בטינא אפי' לאחר שבעה יהיב ליה דמי:

Siman 339

<b>דין עצי סוכה מהו ליהנות מהן כל שבעה.</b>
אמר רב ששת משום ר' עקיבא מנין לעצי סוכה שהן פסולין כל שבעה ת"ל חג הסוכות שבעת ימים לה' ותניא ר' יהודה בן בתירה אומר מנין שכשם שחל שם שמים על החגיגה כך חל שם שמים על הסוכה ת"ל חג הסוכות שבעת ימים לה' חג לה' וסוכה לה'. וגרסינן בביצה פרק המביא כדי יין תני ר' חייא בר יוסף קמיה דר' יוחנן אין נוטלין עצים מן הסוכה ולא מן הסמוך לה ור' שמעון מתיר ושווין בסוכת החג שהיא אסורה ואם התנה עליה הכל לפי תנאו ופרכינן עלה ומי מהני תנאה והא אמר ר' ששת משום ר' עקיבא מנין לעצי סוכה שאסורין כל שבעה ת"ל חג הסוכות תעשה לך ותניא ר' יהודה בן בתירה אומר מנין לעצי סוכה שאסורין כל שבעה שכשם כשחל שם שמים על החגיגה כך חל שם שמים על הסוכה ת"ל חג הסוכות לה' חג לה' וסוכה לה' ומשנינן אמר רב מנשיא בר מוניא אמר שמואל סיפא אתאן לסוכה דעלמא אבל סוכת החג לא מהני בה תנאה והתניא סככה כהלכתא עיטרה בקרמין ובסדינין המצויירין ותלה בה אגוזים ושקדים אפרסקין ורימונים פרכילי ענבים וסוכי תאנים ועטרות של שבלים יינות ושמנים וסלתות אסור להסתפק מהן עד מוצאי יו"ט האחרון ואם התנה עליהן הכל לפי תנאו ומשנינן אביי ורבא [דאמרי] תרווייהו [באומר] אינו בודל מהם כל בין השמשות דלא חלה קדושה עלייהו אבל עצי סוכה דחיילי קדושה עלייהו איתקצי לשבעה למדנו בפי' דלסוכת החג לא מהני בה תנאה ומיכן מוכיח שאם עשה אדם סוכה מהדס או ער שקורין אותו לאורו בלע"ז שאסור ליקח ממנה עצים לשפוד לצלות בהן דג או בשר או אפי' עלים לתת בם לאחר צלייתן לקלוט ריחן. יש מפרשין להא דר' ששת ור' יהודה בן בתירה דוקא בעצי הסכך אבל בדופן מהני ביה תנאה דתניא בתוספתא אין נוטלין עצים מן הסוכה אפילו ביום טוב אחרון ואם אמר כל זמן שארצה אני אטול הרי זה מותר דכי כתיב קרא בסכך הוא דכתיב ויש מפרשין לה בין בסכך בין בדפנות דהא דפנות צורך לסכך נינהו וכן נראה בעיני והא דתני בתוספתא איכא לאוקמיה בעצים הסמוכין לה אי נמי באיסורייתא דלא חשיבי בהדי סוכה וכ"כ בעל היראים ז"ל:

Siman 340

<b>דין נויי סוכה מה הן בהנאה כל שבעה.</b>
תנו רבנן [סיככה כהלכתא ו]עיטרה בקרמין ובסדינין המצויירין ותלה בה אגוזים שקדים אפרסקין ורימונים ופרכילי ענבים עטרות של שבלים יינות שמנים וסלתות אסור להסתפק מהן עד מוצאי יו"ט האחרון של חג ואם התנה עליהן הכל לפי תנאו והוא דאמר איני בודל מהן כל בין השמשות דלא חלה קדושה עלייהו אבל אם לא אמר איני בודל מהן כל בין השמשות מגו דאיתקצו לבין השמשות איתקצו לכל ימי החג כתב בעל היראים בשם רב יהודאי [גאון] זצ"ל עיטורי סוכה שנפלו בשבת אסורין מפני שהוקצו למצוה:

Siman 341

<b>דין מהו לצאת מסוכה לסוכה ולעשות סוכה בחולו של מועד.</b>
תניא ר' אליעזר אומר אין יוצאין מסוכה לסוכה ואין עושין סוכה בחולו של מועד וחכמים אומרים יוצאים מסוכה לסוכה ועושים סוכה בחולו של מועד מאי טעמא דר' אליעזר אמר קרא חג הסוכות תעשה לך שבעת ימים עשה סוכה לשם חג פי' לשבעת ימים ורבנן הכי קאמר רחמנא עשה סוכה בחג ושוין שאם נפלה שחוזר ובונה אותה בחולו של מועד. פשיטא מהו דתימא ניגזור דילמא אתי למיעבד סוכה רעועה מעיקרא קמ"ל וקיימא לן כרבנן:

Siman 342

<b>דין מי הן החייבין ומי הן הפטורין מן הסוכה.</b>
[תנן התם] נשים ועבדים וקטנים פטורין מן הסוכה וכל קטן שאינו צריך לאמו חייב בסוכה היכי דמי קטן שאינו צריך לאמו אמרי דבי ר' ינאי כל שנפנה ואין אמו מקנחתו. ריש לקיש אמר כל שניעור משנתו ואינו קורא אימא אימא. שלוחי מצוה פטורין מן הסוכה [בין ביום בין בלילה] מנא הני מילי דתנו רבנן בשבתך בביתך פרט לעוסק במצוה. ובלכתך בדרך פרט לחתן. אמר רב אבא בר זבדא אמר ר' יוחנן חתן וכל השושבינין וכל בני החופה פטורין מן הסוכה כל שבעה משום דבעי למיכל ולמיחדי וליכלו בסוכה וליחדו בסוכה אין שמחה אלא בחופה וניכלי בסוכה וניחדו בחופה אין שמחה אלא במקום סעודה וניעבדו חופה בסוכה אביי אמר משום ייחוד רבא אמר משום צער חתן ר' זירא אכיל בסוכה וחדי בסוכה אמר כל שכן דחדי לי ליבאי דעבידנא תרתי מצוה.
כתב בעל הדברות ז"ל מסתברא דליתא לדר' אבא ורבינו יצחק פאסי ורבינו ישעיה זצ"ל לא הזכירו דברי ר' זירא ונראה דסבירי להו כר' אבא ומסתברא כרבי זירא דגרסי' בירושלמי ר' יצחק בר מריון הוה שושביני דחד בר נש אתא שאיל לר' אליעזר אמר ליה דמוך גו מטללתך ר' מנא הוה שושביניה דר' יעקב ואתי שאיל לר' אליעזר אמר ליה דמוך גו מטללתך:
ת"ר הולכי דרכים ביום פטורין מן הסוכה [ביום] ובלילה הן חייבין הולכי דרכים בלילה פטורין מן הסוכה בלילה וחייבין ביום פי' משום דכתיב בסוכות תשבו תשבו כעין תדורו כשם שכל ימות השנה אינו נמנע מלכת בדרכים בסחורה כך כל ימות החג שאינו יום טוב לא הצריכו הכתוב למנוע. הולכי לדבר מצוה פטורין בין ביום בין בלילה ופי' ואע"פ שאין הולכין אלא ביום משום דטרידי במחשבת המצוה ובתיקונים פטורין מן הסוכה:
תנו רבנן שומרי העיר ביום פטורין מן הסוכה ביום וחייבין בלילה שומרי העיר בלילה פטורים מן הסוכה בלילה וחייבין ביום. שומרי גנות ופרדסין פטורין בין ביום בין בלילה וליעבדי סוכה התם וליתבו אמר אביי תשבו כעין תדורו פי' כדרך שהוא דר בביתו כל השנה הזקיקתו תורה להניח דירתו ולדור כאן בסוכה עם מטתו וכלי תשמישו ומצעיתו וזה אינו יכול להביאם מפני הטורח רבא אמר פרצה קורא לגנב מאי בינייהו איכא בינייהו דקא מינטר כריא דפירי לאביי פטור לרבא חייב והלכתא כרבא:
חולים ומשמשיהן פטורין מן הסוכה. תנו רבנן חולה שאמרו לא חולה שיש בו סכנה אלא אפי' חש בעיניו ואפי' חש בראשו. אמר רבן שמעון בן גמליאל פעם אחת חשתי בעיני בקיסרי והתיר לי ר' יוסי לישן לי ולמשמשי חוץ לסוכה:

Siman 343

<b>דין הנולד לו צער בסוכה אם רשאי לצאת ממנה.</b>
ומי שהיה יושב בסוכה וירדו גשמים או נולד לו שם אונס שמצערו ובצאתו מן הסוכה ינצל מן האונס רשאי לצאת מסוכתו. כי הא דרב שרא ליה לרב אחא ב"ר דלא למיגני בכילה בסוכה משום באקי פי' ואע"ג שיש לה גג וגבוה עשרה והרי כמו שהוא חוץ לסוכה רבא שרא ליה לרב אחא בר רב בר דלא למיגנא בר מטללתא משום סירחא רבא לטעמיה דאמר רבא מצטער פטור מן הסוכה והא אנן תנן חולין והמשמשין פטורים מן הסוכה חולה אין מצטער לא אמרי חולה הוא ומשמשיו פטורין. מצטער הוא פטור משמשיו לא. אמר רבא בר זבדא אבל חייב בסוכה פשיטא מהו דתימא הואיל ואמר רבא מצטער פטור מן הסוכה והאי נמי מצטער הוא קמ"ל הני מילי צערא דממילא אבל הכא איהו קא מצער נפשיה דמבעי ליה לייתוביה דעתיה.
כתב בעל היראים ז"ל הא דאמר רבא מצטער פטור מן הסוכה דווקא שעשה סוכה מתחלתו במקום שראויה לאכול ולשתות ולישן בה ונולד לו צער אחרי כן אבל אם עשאה תחילה במקום הראוי להצטער באכילתו או בשתייתו כגון שירא בה מגנבים או מליסטין לא מבעיא דלא מיפטר בהכי אלא אפי' יש בה סכנה וצער בשינה לבד ואין בה צער באכילה ושתיה אפי' באכילתו לא יצא ידי חובתו דהא תשבו כעין תדורו בעינן והאי לא הויא כעין דירה כיון שאינו יכול לעשות בה כל צרכיו אכילה ושתיה ושינה בלא צער. ומתחלה לא הויא סוכה כיון דלצערא קיימא. היה יושב בסוכה וירדו גשמים מאימתי מותר לפנות משתסרח המקפה תנא משתסרח המקפה של גריסין. ירושלמי לא סוף דבר שתסרח אלא כדי שתסרח לא סוף דבר גריסין אלא של כל דבר. תני כשם שמפנין מפני הגשמים כך מפנין מפני השרב ומפני היתושין אביי הוי יתיב קמיה דרב יוסף במטללתא נשא זיקה וקא מייתי ציבייתא אמר להו ר' יוסף פנו לי מאני אמר ליה אביי והא משתסרח המקפה תנן אמר ליה לדידי כיון דאנינא דעתאי כמו שתסרח המקפה דמי לי. למדנו מזה שבכל צער או אונס או גשמים שהיה אדם יוצא מביתו רשאי הוא לצאת מסוכתו. תנו רבנן היה אוכל בסוכה וירדו גשמים וירד ופסקו גשמים אין מטריחין אותו לעלות עד שיגמור סעודתו. היה ישן בסוכה וירדו גשמים וירד ופסק הגשמים אין מטריחין אותו לעלות עד שיעיר ויעלה עמוד השחר פי' דתרתי בעינן שיעיר ויעלה עמוד השחר שאם עלה עמוד השחר ולא הקיץ אין מקיצין אותו או אם הקיץ ולא עלה עמוד השחר אין מטריחין אותו לעלות:

Siman 344

<b>דין כלים הראוים להעלותן בסוכה ודין אכילת עראי חוץ לסוכה.</b>
תנו רבנן כל שבעת הימים עושה אדם את ביתו עראי ואת סוכתו קבע כיצד היה לו כלים נאים מעלן לסוכה מצעות נאות מעלן לסוכה אוכל ושותה בסוכה ומטייל בסוכה ומשנן בסוכה ודווקא למיגרס אבל לעיוני סברא לבר ממטללתא אמר רבא מאני משתייא במטללתא מאני מיכלא לבר ממטללתא יש מפרשים קערות שנמאסות לאחר אכילה ויש אומרים קדירות ואגני דלישא. שרגא אמרי לה במטללתא. ואמרי לה לבר מטללתא ולא פליגי הא בסוכה גדולה והא בסוכה קטנה בסוכה גדולה במטללתא בסוכה קטנה בר מטללתא:
ת"ר אוכלין אכילת עראי חוץ לסוכה ואין ישינין שינת עראי חוץ לסוכה מאי טעמא אביי אמר שמא ירדם ורבא אמר אין קבע לשינה פירוש שינה כל שהיא מקרא קבע וקי"ל כרבא ואפילו מניח ראשו בין ברכיו או מוסר שנתו לאחרים דקים ליה שלא ירדם אסור לישן חוץ לסוכה. וכמה אכילת עראי אמר אביי כד טעים בר ברב ועייל לכלה פי' שהוא קרוב לכביצה ופירות אינן טעונין סוכה כדמפרש ביומא וכל שתיה קרויה עראי וכתב הר"ר אביגדור כהן צדק זצ"ל בתשובתו דאכילת עראי דשבת ויו"ט ואפילו שתיה חשיבה כקביע [והואיל דאדם קובע סעודתו על היין] והנה תשובתו לפנינו:

Siman 345

<b>דין סעודות שחייב אדם לוכל בסוכה.</b>
וכמה סעודות חייב אדם לוכל בסוכה ר' אליעזר אומר י"ד סעודות חייב אדם לוכל בסוכה אחת ביום ואחת בלילה וחכמים אומרים אין לדבר קצבה חוץ מלילי יום טוב הראשון בלבד ואין לדבר תשלומין ועל זה נאמר מעוות לא יוכל לתקון וחסרון לא יוכל להמנות מאי טעמייהו דרבנן אמר ר' יוחנן משום ר' שמעון בן יוחאי נאמר בחג המצות חמשה עשר ונאמר בחג הסוכות חמשה עשר מה להלן לילה הראשון חובה [מכאן ואילך רשות] אף כאן לילה הראשון חובה מכאן ואילך רשות והלכה כחכמים:
תנן התם סוכה שבעה כיצד גמר מלאכול לא יתיר את סוכתו אבל מוריד הוא את הכלים מן המנחה ולמעלה משום כבוד יום טוב האחרון אין לו מקום להוריד את כליו מהו רב חייא בר אשי אמר רב פוחת בה ארבעה ר' יהושע בן לוי אמר מדליק בה את הנר ולא פליגי הא לן והא להו פי' לבני בבל שהשמיני שלהם ספק שביעי דלא קים להו בקביעא דירחא מדליק בה את הנר ולא יפחתנה ויפסלנה לפי שצריך לישב בה מחר ואם היא סוכה גדולה דלא מיפסלא בשרגא מעייל בה מאני מיכלא ולבני ארץ ישראל דקים להו בקביעא דירחא ולא יתבי בסוכה משמיני פוחת בה ארבעה ופוסלה ופי' רבינו גרשום פוחת בה ארבעה סותר בה ארבעה טפחים בסכך כדי לפוסלה ויושב בה בשמיני וקשיא לן דהא בשלשה טפחים אויר מיפסלא דקיי"ל אויר פוסל בשלשה וי"ל דלרווחא דמילתא נקט ארבעה שאם אתה אומר לפחות שלשה שמא יצמצם ופוחת פחות משלשה ולא מיפסלא. מכל מקום הנראה בעיני לפרש פוחת בה ארבעה אדופן קאמר ובסוכה שהיא שבעה על שבעה קאמר ושאין לה אלא שתים דפנות כהלכתן ושלישית אפילו טפח ובסתירת ארבעה טפחים הוי רוב דופן ומיפסלא בכך. תדע דבסוכה קטנה עסקינן דקאמר רב מדליק בה את הנר ובסוכה קטנה אמרינן שרגא בר ממטללתא הלכך כי יהיב לה במטללתא מיפסלא. אמר רב יהודה בר שילת משמיה דרב שמיני ספק שביעי פי' יום ראשון של שמיני עצרת שביעי לסוכה ושמיני לברכה ור' יוחנן אמר שמיני לזה ולזה מיתב כולי עלמא לא פליגי דיתבינן כי פליגי לברוכי מאן דאמר שביעי לסוכה ברוכי נמי מברכינן מאן דאמר שמיני לזה ולזה מיתב יתבינן ברוכי לא מברכינן ומסיק תלמודא והילכתא מיתב יתבינן ברוכי לא מברכינן הלכך אנן דאית לן תרי יומי שמיני ספק שביעי מיתב יתבינן ברוכי לא מברכינן תשיעי ספק שמיני לא מיתב יתבינן ולא ברוכי מברכינן:

Siman 346

<b>דין סוכה בברכותיה.</b>
תנו רבנן העושה סוכה לעצמו מברך שהחיינו. נכנס לישב בה מברך בא"י אמ"ה אקב"ו לישב בסוכה. היתה עשויה ועומדת אם יכול לחדש בה מברך מיד שהחיינו ואם לא לכשיכנס לישב בה מברך שתים. איתמר רב אמר סוכה ואח"כ זמן ורבה בר בר חנה אמר זמן ואח"כ סוכה והלכתא סוכה ואחר כך זמן אמר רב אשי חזינא ליה לרב כהנא דמסדר לה אכסא דקדושתא פי' היה כולל בין ברכת של קידוש ברכת הסוכה והזמן פוטר שניהם הקדוש והסוכה. ומי שאינו סודרן על הכוס של קידוש צריך לברך שתי פעמים זמן אחת על הסוכה ואחת על הקידוש:
ואין מברכין זמן אלא פעם אחת אבל לישב בסוכה מברכינן כל שבעה ואפי' נכנס בה כמה פעמים ביום לאכילה או לשינה ולשינון ואפי' לטיול צריך לברך על כל פעם ופעם ואע"ג דקיי"ל כל המצות כולן מברך עליהן עובר לעשייתן אינו צריך לברך לישב על הסוכות מעומד קודם שישב אלא אפי' לאחר שישב יש לו לברך דהא דקאמרינן עובר לעשייתן לאפוקי לאחר עשייתן דלא אבל כל זמן שהוא עסוק במצוה יכול לברך וזה כל זמן שהוא יושב בסוכה עסוק במצוה הוא ומי שרוצה להחמיר על עצמו לברך מעומד יחמיר:

Siman 347

<b>דין סוכת השותפין וסוכות בתי כנסיות בברכה.</b>
תניא ר' אליעזר אומר כשם שאין אדם יוצא ידי חובתו ביום הראשון של חג בלולבו של חבירו כך אין אדם יוצא ידי חובתו ביום טוב הראשון של חג בסוכתו של חבירו וחכמים אע"פ שאין אדם יוצא ידי חובתו ביום טוב הראשון של חג בלולב של חבירו אבל יוצא אדם ידי חובתו בסוכתו של חבירו דכתיב כל האזרח בישראל ישבו בסוכות בסכת כתיב מלמד שכל ישראל ראוין לישב בסוכה אחת למדנו מכן שהנכנס לישב בסוכת חבירו צריך לברך דקיי"ל הלכתא כרבנן. יש שנוהגין לעשות סוכה בחצר בית הכנסת וסומכין עליו האורחין או בני אדם שאין להם מקום ראוי לעשות סוכה ויש שיושבין בה ישיבה מועטת לאחר תפלה ומברכין לישב בסוכה ועומדין מיד וזה תימה גדול שבישיבה מועטת כזאת בלא אכילה ובלא שינון ולא אפי' טיול יהא צריך לברך:
ומצאתי שהשיב רבינו האיי גאון ז"ל. וששאלתם מהו למיעבד סוכה האידנא בבתי כנסיות ובבתי מדרשות. כך ראינו שאינו חייב למיעבד [סוכה] האידנא אלא בביתיה בדירתיה היכא דאכיל ושתי וגני שדירתו שם כל השנה דקא אמרה תורה כל שבעת הימים צא מדירת קבע ושב בדירת עראי. שנו חכמים מיכן אמרו יש לו כלים [נאים] מעלן לסוכה אוכל ושותה בסוכה ומטייל בסוכה אבל בתי מדרשות ובתי כנסיות אין מיחדין אלא לתפלה ולהתעסק בה בתורה לבד אבל אם עושין לכתחילה בשביל עוברי דרכים שאוכלים וישנים שם יפה עושין אבל בני העיר לסמוך על סוכה שבבית הכנסת לצאת בה ידי חובתן אינם יוצאין אלא בסוכה שלכל אחד ואחד בביתו. ולפיכך כשעושין אותה סוכה של בית הכנסת אינן צריכין לברך שלא לעצמן הן עושין אותה אלא לעוברי דרכים. וגם בשם ר' נטרונאי גאון ז"ל [מצאתי] שאין בני העיר יכולין לסמוך על סוכה שבבית הכנסת לצאת בה ידי חובתן ואין יוצאין אלא בסוכה שעושה כל אחד ואחד בחצירו לפיכך אסור לברך בסוכה של בית הכנסת. ואני שאלתי מלפני מורי הרב ר' אביגדור כהן צדק נר"ו בלשון הזה. ילמדנו רבינו על מה שנוהגין במקומינו להשתתף הצבור יחד ולעשות סוכה בחצר בית הכנסת אותם בני אדם שלא עשו סוכה בבתיהן ואין אוכלין ושותין באותה סוכה אלא בירידתן מבית הכנסת נכנסין בתוכה ומברכין לישב בסוכה ויושבין שם ישיבה מועטת ויוצאין מיד אם ראוי לגעור באותן שמברכין משום ברכה לבטלה והשיב לי בכתב גלילי ידיו. סוכת השותפין כשירה דכל ישראל ראוין לישב בסוכה אחת ותשבו כעין תדורו אמר רחמנא אוכל ושותה בסוכה וישן בסוכה ומשנן בסוכה ומטייל בסוכה ואין מעכבין זה את זה הלכך אותה ישיבה מועטת אם תימצי לומר דלא גרעה מטיול אין כאן ברכה לבטלה כ"ש אם ידברו דברי תורה זה עם זה דהוי ליה שינון ואכילת עראי נמי ביום טוב ואפי' שתיה חשיבה כקבע הואיל ואדם קובע סעודתו ביין ומברך זה אינו ראוי לגערה אלא האוכל והשותה חוץ לסוכה דעבירה הוא בידו דעבר אדאוריתא וגלי עמיקתא ומסתרתא שמיה מברך כל ברכתא ליסייען על כל מילתא לאסוקי אליבא דהלכתא ונזכי לעלמא דאתי והיית בריתו אתנו החיים והשלום:

Siman 348

<b>הלכות לולב</b>
<b>דין לולב הגזול בין שנגזל מישראל בין שנגזל מנכרי.</b>
כתיב ולקחתם לכם ביום הראשון פרי עץ הדר כפות תמרים וענף עץ עבות וערבי נחל אמר ליה רבינא לרב אשי ממאי דהאי כפות תמרים לולבא הוא אימא חריתא. בענין כפות וליכא אימא אופתא כפות מכלל שהוא פרוד והא כפות ועומד לעולם ואימא כופרא דרכיה דרכי נועם וכל נתיבותיה שלום אמר ליה רבא תוספאה לרבינא ואימא תרתי כפי תמרא אמר ליה כפות כתיב וכי תימא חדא כף קרו לה:
תנן התם לולב הגזול והיבש פסול קא פסיק ותני לא שנא ביום טוב הראשון ולא שנא ביום טוב שני בשלמא יבש פסול הדר בעינן וליכא אלא גזול בשלמא ביום טוב הראשון בעינן ולקחתם לכם וליכא אלא ביום טוב שני מאי טעמא. אמר ר' יוחנן משום ר' שמעון בן יוחי משום מצוה הבאה בעבירה. איתמר נמי א"ר יוחנן יבש פסול מפני שאינו הדר גזול פסול משום מצוה הבאה בעבירה ופליגי אד"ר יצחק בר נחמני דאמר ר' יצחק בר נחמני אמר שמואל לא שנו אלא בי"ט ראשון אבל בי"ט שני מתוך שיוצא בשאול יוצא בגזול. מתיב ר' נחמן בר יצחק לולב הגזול והיבש פסול הא שאול כשר אימת אילימא בי"ט ראשון שאול כשר ולקחתם לכם אמר רחמנא והאי לאו דידיה הוא אלא לאו בי"ט שני וקתני גזול פסול אמר רב אשי לעולם בי"ט ראשון ולא מבעיא קאמר לא מבעיא שאול דלאו דידיה הוא אבל גזול אימא סתם גזילה יאוש בעלים הוא וליקנייהו ביאוש קמ"ל:
ופסק רב פלטוי גאון זצ"ל כר' יוחנן דגזול ויבש פסולין אפי' בי"ט שני [וכן פסק גם בעל הלכות גדולות ז"ל] ורבנו ישעיה זצ"ל פסק כרב אשי דהוא בתרא דמוקי מתניתין ביום טוב ראשון אבל ביום טוב [שני] אפילו גזול כשר וכן כתב בעל המאור ז"ל יש מן הגאונים הרבה שפסקו כר' יוחנן שאמר משום ר' שמעון בן יוחי שהגזול פסול אף ביו"ט שני בודאי לכתחילה שפיר דמי ליפרש מינה לאפוקי נפשין מפלוגתא ומשום דמאיס לגבוה מיהו לא חזי לן למסמך על הא דר' יוחנן משום ר' שמעון בן יוחי דשמעת מינה דייאוש כדי קני [כו'] ואף ר' יצחק בר נחמני [משמיה דשמואל] פליג עליה [בפי'] דקאמר ביו"ט שני מתוך שיוצא בשאול יוצא נמי בגזול ורב אשי דהוא בתרא מפריק לה אליביה אלמא דהכי הלכתא וכן פסק בעל הדברות בשם רבינו [יצחק] אבן גיאות זצ"ל כל פסולות ארבעה מינים ביו"ט ראשון קיימא דאוריתא אבל ביום טוב שני דרבנן לא שנא גזול לא שנא יבש ולא שנא שאר פסולין כשירין כדרב יצחק אמר שמואל דהא רב אשי אוקמא למתניתין ביום טוב ראשון ועוד דלגבי אתרוג שנקבוהו עכברים אוקמוהו למתניתין ביו"ט ראשון:
שנו חכמים לולב הגזול והיבש פסול ובגזול מישראל עסקינן וכדמפרש טעמא לפני יאוש [פסול] דלכם בעינן ולאו דידיה הוא לאחר יאוש [פסול] דהוי ליה מצוה הבאה בעבירה ואפי' גזלה מנכרי נמי פסול ולא נפיק ביה איהו אבל ישראל אחר נפיק ביה וכדאמר להו רב הונא להנהו אוונכרי כי זבניתו אסא מכנענים ליגזו אינהו וליתבו לכו מאי טעמא סתם כנענים גזלי ארעתא נינהו וקרקע אינה נגזלת הלכך ליגזהו אינהו דליהוי ייאוש בעלים בידא דידהו ושינוי רשות בידא דידכו ואוקימנא להא בהושענא דאוונכרי גופייהו דהוי יאוש בעלים בידא דאוונכרי וייאוש כדי לא קני אבל במאי דזבני ומזבני לאחרים אפי' במאי דגזו אינהו שפיר דמי דהוי ייאוש בעלים בידא דאוונכרי ושינוי רשות בידא דידן. ועוד תמצא בזה לפנינו הלכה שס"ט:

Siman 349

<b>דין לולב היבש.</b>
תנא לולב יבש פסול ור' יהודה מכשיר. ירושלמי יבש למה הוא פסול על שם לא המתים יהללו יה אמר רבא מחלוקת בלולב דרבנן סברי מקשינן לולב לאתרוג מה אתרוג בעי הדר אף לולב בעי הדר ור' יהודה סבר לא מקשינן לולב לאתרוג אבל באתרוג דברי הכל בעי הדר ואקשינן ובאתרוג מי בעי הדר והתניא ארבעה מינין שבלולב כשם שאין פוחתין מהן כך אין מוסיפין עליהן לא מצא אתרוג לא יביא פריש לא רימון ולא דבר אחר ואם היו כולן כמושין כשרין יבשין פסולין ר' יהודה אומר אף יבשין כשרין ואמר ר' יהודה מעשה בבני כרכון שהיו מורישין לולביהן לבני בניהן קתני מיהת ר' יהודה אומר אף יבשין כשרין מאי לאו אכולהי פי' אפי' אתרוג במשמע ומשני לא אלולב פי' והוא הדין הדס וערבה הנאגדין עמו דהא לא כתיב בהו הדר אבל אתרוג לא דכתיב ביה הדר וכתב בעל היראים זצ"ל אע"פ שפסלנו יבשים בלולב הדס וערבה מכשירין אנו יבישין בלולב והדס ומברכינן בהן איבשין משם דלא אפשר לן והויא לנו שעת הדחק דאפילו לרבנן שרי.
וכן כתב בעל הדברות ז"ל מדקאמר אמרו לו אין שעת הדחק ראיה ולא קאמר דשלא ברצון חכמים עבוד שמע מינה דדברי הכל דארבעת מינין הללו כולן יבשין מותרין בשעת הדחק וכן כתב רבינו ישעיה ז"ל. ועוד מצאתי דכולהו ארבעה מינין ואפילו אתרוג דכתיב ביה הדר בין עלתה חזזית על רובו בין ניטלה פטמתו ועוקצו ואפילו חסר כולן כשרין בשעת הדחק:

Siman 350

<b>דין לולב של ע"ז אי זה אסור ואי זה מותר.</b>
והנך לולבים הגדילים בבתי ע"ז רשאין לצאת בהן והא דתנן של אשירה ושל עיר הנדחת פסול איתוקמה לה באשרה דמשה דבת שריפה היא דכתיב ואשיריהם תשרפון באש שהאילן לעצמו נעבד לשם ע"ז דהוי דומיא דעיר הנדחת דכיון דלשריפה קיימי כמאן דשריפי דמי וכתות מיכתת שיעורייהו. והא דגרסינן בחולין פרק כסוי הדם של ע"ז לא יטול ואם נטל לא יצא אית דמפרשי ליה באשירה דמשה דומיא דעיר הנדחת ואית דגרסי התם של עיר הנדחת לא יטול ואם נטל לא יצא.
וכתב בעל היראים ז"ל דווקא באשרה של ישראל דלית ליה ביטול אבל אשירה של עובד כוכבים דאית ליה ביטול לא יטול לכתחלה ואם נטל כשר ונראין דבריו כגון שבטלה העובד כוכבים:

Siman 351

<b>דין הכשר לולב ופיסולו בקטימת עלין או בכל ענין אחר.</b>
שנו חכמים נקטם ראשו פסול. שאלתי הר"ר אביגדור כהן צדק נר"ו הא דתנן נקטם ראשו פסול דוקא ראש השדרה שהוא ראשו לענין שיעור (או) ראש העלה [העליון] דהיינו התיומת לפי' רבינו שלמה דקשיא (לך) [לי] לפרושי ראש העלה דאי נקטם ראש העלה פסול למה לי לאשמועינן נטלה התיומת פסול פשיטא השתא בקיטמא מיפסל מניטלה מיבעיא והשיב לי ניטלה התיומת פי' רבינו שלמה שיש עלין האמצעים ששם כלה השדרה. בטוב תלין נפשו. זה פירוש לפירושו מקום חבורן הוא גבה דהוצא אמצעי שהיא עליונה אותו חיבור המתאים בלבד ניטל ונחלקו העלין זה מזה אך העלין עצמן של רוחב צידיהן וראשיהן קיימין עד למעלה הוא ראש העליון של לולב וקמ"ל אע"ג דליכא קטימת ראשו פסול ומנקטם דמתני' נטילת תיומת לא אתיא דבקטימת ראשו מומו ניכר יותר שהוא מקום הנראה לעינים ומסתבר טפי דנפק ליה בהכי מתורת הדר. וכדאמרינן לענין חזזית דבחוטמו מיפסל אף בכל שהוא הלכך אע"ג דתנן נקטם ראשו פסול הוה אמינא אין משגיחין על התיומת כל עיקר דהא לא מינכר כולי האי וזכר לדבר כמו ששנינו בפ' על אלו מומין לענין בכור דהתם נמי מום שבגלוי בעינן והפנימיות שנעקרו נמי בפרק כל פסולי המוקדשין משום דכי פעי מיחזא הכא נמי אמינא דנטילת תיומת לא פסלה כיון דלא מינכר כולי האי כמו בנקטם ראשו ונחלקה מנטילה לא אתיא אע"ג דבתרויהו נחלקו עלין דהכא איכא חסרון והכא ליכא חיסרון עד כאן תשובתו
ולי נראה עוד פירש אחר נקטם ראשו היינו ראש התיומת שהוא העלה העליון ואי קשיא נקטם ראש התיומת פסול ניטלה התיומת מיבעיא יש לומר הוצרכו שניהם דאי תנא נקטם ראשו פסול הוה אמינא [דוקא נקטם ראשו פסול] שהוא מקום הנראה ואינו הדר אבל ניטלה התיומת [פי' שני עלין האמצעים ששם כלה השדרה] שאינו נראה חסר ששאר העלין עולין למעלה ומחברן ע"י אגידה יהא כשר לפיכך הוצרך לומר ניטלה התיומת פסלה וכן [נראה] למר יהודה אחי שני ז"ל. אמר רב הונא א"ר חנינא לא שנו אלא נקטם אבל נסדק כשר. מיתיבי לולב כפוף כפות קווץ חרות עקום דומה למגל פסול פי' כפוף ראשו. כפוף כאגמון. כפות דומה לאיש גבן. קווץ שיש בו קוצים. ובמקצת ספרים כתוב כווץ בכ"ף חרות יש מפרשים קשה כעץ שכן דרך הלולב עליו נפרדים בימות הגשמים והשדרה מתקשה ונעשית כעץ. עקום דומה למגל חדא מילתא הוא ומשני א"ר פפא דעביד כבהמנק פירש רבינו שלמה הא דתניא סדוק פסול לא שנסדקו ראשי העלין או השדרה אלא דעבידה כבהמנק היא פויצטור בלע"ז של ברזל של סופרים שיש לו ראשים שנים שראשו מפוצל כך גדל הלולב כמין שתי שדראות מחצית עליו לכאן ומחצית עליו לכאן.
ובעל הדברות זצ"ל כתב נסדק כשר שנסדק העלה האמצעי באורך הלולב עד השדרה כשר ודוקא כשנסדק אינו פונה כאן וכאן כהימנק אבל אי עביד כהימנק פסול ונקטם ראשו לא שנקטם קצת מן העלה העליונה אלא שנקטמו ג' עלין העליונים מן השדרה ולא נגע בשדרה:
אמר מר עקום דומה למגל פסול אמר רבא לא אמרן אלא לפניו אבל לאחריו ברייתו הוא וכשר פי' לאחריו לצד השדרה אמר רבא וצדדין כלפניו דמי ופסול. א"ר פפא האי לוליבא דסליק בחד הוצא בעל מום הוא ופסול פי' שכל עליו עולין לצד אחד. נפרצו עליו פסול נפרדו עליו כשר א"ר פפא נפרצו דעביד כי חופיא [נפרדו דאיפרד איפרודי]. פי' רבינו שלמה דעביד כי חופיא אישקופ"א בלע"ז היא שמכבדין בה את הבית ועושין אותה מעלין של לולב התלושין מן השדרה ואוגדין מהן הרבה ביחד פסול. נפרדו כשר. ראשיהן נפרדין כענפי דקל ולמטה הן מחוברין וכן [פירש] רבינו יצחק אבן גיאות זצ"ל ורבינו גרשום זצ"ל מפרש נפרצו עליו שהעלה נפרץ לכמה פרצות נפרדו עליו דאיפרוד איפרודי [כל] עלה מחבירו.
ורבינו יצחק פאסי זצ"ל פירש נפרצו עליו כגון שניתקו מן השדרה והן תלויין בה וזהו דעביד כי חופיא שההוצין כשנחתכין מן השדרה קרויין חופיה כדגרסי' בהגוזל קמא הוצין ועבדינהו חופיא והיא כעין שבירה מעין פרצה נפרדו שנתפרדו ההוצין כעין פתיחת החריות ולא ניתק אחד מחבירו ולפיכך כשר ולקמן בסוף ההלכה מפרש נפרצו עליו שעל כל העלין קאמר אבל אם נשתירו מיעוטן כשר בעי רב פפא נחלק התיומת מהו תא שמע דאמר רבי יהושע בן לוי נחלקה התיומת שני עלין העליונים האמצעיים ששם השדרה כלה נחלקו זה מזה ונסדקה השדרה עם העלין שלמטה מהן והר"ר אליעזר ממיץ בעל היראים כתב אני שמעתי אפי' נחלקו העלין בלא השדרה נחלקה קרי לה וכן פי' רבינו שלמה ז"ל תיומת אותן שני עלין שבראש הלולב ושאין הוצא למעלה הימנה והוא שתי הוצין דבוקין זה בזה ונקראין תיומת כדבעי רב פפא נחלקו התיומת מהו שנפרד אחד מחבירו אותה הוצא העליונה שבלולב פסול ורבינו יצחק פאסי זצ"ל פי' תיומת גבוה דהוצא דמתיים להו לשני צידי העלה ומשוי להו חד כי כל אחד כפולה היא לשנים ותאומה מגבה אם נפרדה ההוצין זה מזה ועמד כל אחד ואחד לבדו כשהוא כפול לשנים והתיומת שלהן קיימת כשר. ואם נחלקו התיומת הרי הוא כאילו נפרצו העלין שלהן ופסול וכן פי' רבינו חננאל וכן כתב בעל הדברות בשם הגאונים ז"ל ועוד כתב משמע כי על כל העלין קאמר אבל אני קבלתי שאינו אלא ראש הלולב ובעי רב פפא נחלקה התיומת מהו מסתברא ברוחב לולב ומחובר ולא ניטלה והתיומת היא העלה שבו מתאים השדרה תא שמע דאמר רב מתון א"ר יהושע בן לוי ניטלה התיומת פסול פי' ואע"פ שלא ניטלו שלשה עלין מן ראשו אלא התיומת לבדה ניטלה הרי היא כנקטם ראשו ופסול מאי לאו הוא הדין לנחלקה לא ניטלה שני דהא חסר ליה ואיכא דאמרי נחלקה התיומת נעשה כמי שניטלה התיומת ופסול והלכתא כלישנא בתרא בין שניטלה התיומת לבדה בין שנחלקה התיומת [לבדה] ברוחב [שהם] שני עלין תאומים (שעל ראש) [שבראש] השדרה הרי היא כניקטם ראשו ופסול אבל נסדק באורך כשר. ודייקינן מיניה מדקאמר הרי היא כמו שניטלה התיומת שמע מינה ניטלה עלה שאינה התיומת כשר וקא בעינן נסדקה התיומת מהו אלא ניסדק לאורכה נחלק לרוחב עד כאן לשון בעל הדברות ורבינו ישעיה כתב כרבינו יצחק פאסי ז"ל וקשיא ליה על פירוש רבינו שלמה ז"ל דאם כן היינו ניקטם ראשו ואנן סבירה לן כפירוש רבינו שלמה דתיומת היא העלה העליון שמתאים שני צדי הלולב ודקשיא ליה למר אם כן היינו נקטם ראשו לא תקשי דהכי קאמר נחלקה התיומת הרי היא כמי שניטלה התיומת ופסול ואפשר ניקטם ראשו בלא נטילת תיומת ואפשר שתינטל התיומת בלא נקטם ראשו כמו שכתבנו למעלה בתחלת ההלכה. בתשובות הר"ר אביגדור כהן צדק:
ז"ל שאלתי מלפני הר"ר אביגדור כהן צדק ז"ל מה שפי' רבינו יצחק פאסי נחלקה התיומת גבא דהוצא על רוב העלין קאמר או על כל עלה ועלה קאמר דקשיא לן לפרושי על כל עלה ועלה קאמר דאם כן כל שכן שאם ניטל העלה פסול ואנו לא מצינו שיעור כי אם בשדרה והשיב לי מה שכתב רב אלפס תיומת גבא דהוצא נראה דאם נחלקו רוב העלין ונשתיירו מיעוטן שלימות ותאומות שדרכן כשר וכן בנפרצו עליו כשר ילמוד סתום מן המפורש דלענין הדס תניא נשרו רוב עליו ונשתירו מיעוטן כשר דלא מצינו שניתנה תורה שיעור לעלין ובשם הר"ר אברהם ברבי דוד מצאתי מה שפירש רבינו יצחק תיומת גבא דהוצא דעל רוב העלין קאמר וכן שמע מחכמים הראשונים אשר לפניו. ציני הר הברזל כשירות אמר אביי לא שנו אלא שראשו של זה מגיע לצד עיקרו של זה אבל אין ראשו של זה מגיע לצד עיקרו של זה פסול:

Siman 352

<b>דין איזה אילן הנקרא עץ עבות.</b>
תנו רבנן ענף עץ עבות עץ שהוא עבות ד"א עץ שענפיו חופין את עצו הוי אומר זה הדס ואימא דולבא בעינא ענפיו חופין את עצו וליכא ואימא זיתא בעינא עבות וליכא הכי איתא בכל הספרים וכן פירשו כל המפרשים ור' בנימין אחי ז"ל הקשה על זה שהרי גם הזית היא עבות כמו הדס ואח"כ מצאתי מוגה בספר אחד ואימא דולבא בעינא עבות וליכא ואימא זיתא בעינא ענפיו חופין את עצו וליכא ולפי גירסא זו אתי שפיר שאע"פ שיש מן הזיתים שהן עבות אינן סמוכין הקינין שלהם כמו ההדס הלכך אין ענפיו חופין את עצו ואימא הירדוף אמר אביי דרכיה דרכי נועם וכל נתיבותיה שלום רבא אמר האמת והשלום אהבו. תנו רבנן ענף עץ עבות קליעה כמין קליעה ודומה לשלשלת זהו הדס ור' אליעזר אומר ענף עץ עבות עץ שטעם עצו ופריו שוה הוי אומר זה הדס:

Siman 353

<b>דין הדס הגזול והיבש ואיזה נקרא עבות והכשירו ופיסולו.</b>
הדס הגזול והיבש פסול של אשירה ושל עיר הנדחת פסול כבר פירשנום בעניין לולב תנא עבות כשר שאינו עבות פסול היכי דמי עבות אמר רב יהודה כגון דקיימי תלתא תלתא בקינא רב כהנא אמר אפי' תרי וחד רב אחא בריה דרבא מהדר אתרי וחד הואיל ונפיק מפומיה דרב כהנא. אמר ליה מר בר אמימר לרב אשי אנא לההוא הדס הדס שוטה קרי ליה והלכתא כוותיה. ת"ר נשרו רוב עליו ונשתיירו בו מיעוט כשר ובלבד שתהא עבותו קיימת ומשכחת לה באסא מצראה דקיימי שבעה שבעה טרפי בחד קינא דאע"ג דנתרי מיניה ארבעה טרפי פיישי תלתא בקינא והוי עבות וכשר וכתב בעל הדברות אבל דידן מכי נתר תרי טרפא פסול וסופו כתחילתו. תנו רבנן יבשו רוב עליו ונשתיירו בו שלשה בדי עלין לחין כשר פי' רבינו שלמה שלשה בדין ובכל בד שלשה עלין לחין דבבציר משלשה לא הוי עבות. אמר רב חסדא ובראש כל אחד [ואחד] פי' שיהיו הבדין בראשי העלין אבל באמצען לאו הדר הוא ורבינו ישעיה פי' יבשו רוב עליו אלולב קאי שהיו בו הרבה בדין של הדס ויבשו רובן אם נשתיירו בו שלשה ובהן שלשה עלין לכל אחד ואחד כשר דאי אהדס קאי הוה ליה למימר נשתיירו בו שלשה עלין ולא שלשה בדי עלין ותו דקאמר רב חסדא ובראש דכל אחד ואחד שמע מינה אלולב קאי ולא דמי הא לברייתא דלעיל דקתני נשרו רוב עליו ונשתיירו בו [מיעוט] דההוא ודאי קאי אהדס עד כאן דבריו
וקשיא לו לפירוש רבינו שלמה שפירש שלשה בדין ובכל בד שלשה עלין לחין דמשמע שמתחילה היה יותר מדקאמר ונשתיירו ולא אשכחן תנא דמצריך יותר משלשה ועל זה שאלתי מלפני הר"ר אביגדור כהן צדק ז"ל והשיב לי נראה דנשתיירו אעלין קאי ולא אבדין והכי קאמר אותן שלשה בדין הצריכו להיות והן הן שיעורן אשר נשתיירו בהן שלשה עלין לחין בשורה אחת בכל בד כשר דמעיקרא הוו (קאמר) כמה שורה בכל בד וכמה עלין בכל שורה והשתא יבשו ונתמעטו שורות הלחות ונשתיירה אחת גם אותה שורה עצמה יבשו רוב עליו ונשתיירו בה אך ג' עלין לחין וכאסא מצראה וכדאוקמא אביי למתניתא דנשרו:

Siman 354

<b>דין ענבי ההדס אם מעכבין בו לפוסלו אם לאו.</b>
שנו חכמים או שהיו ענביו מרובין מעליו פסולין בפירושי רבינו שלמה הכי גרסינן אמר רב חסדא דבר זה רבינו הגדול אמרו המקום יהיה בעזרו לא שנו אלא במקום אחד אבל בשנים ובשלשה מקומות כשר אמר ליה רבא שנים ושלשה מקומות הוי מנומר ופסול והכי גרסינן לה לקמן לענין עלתה חזזית דאתרוג וגם בפירושו רבינו גרשום גרסינן לה ומיהו בספרים המצויין אצלינו לא גרסינן לה אלא לגבי אתרוג אמר רב חסדא דבר זה רבינו הגדול אמרו לא שנו אלא שחורות אבל ירוקות מינא דהדס הוא וכשר אמר רב פפא ואדומות כשחורות דמיין דאמר רב חנינא האי שחור אדום הוא אלא שלקה. ואם מיעטן כשר ואפי' אם מיעטן לבתר דאגדיה כשר דקיי"ל לולב אין צריך אגד הא לכך לא שייך ביה תעשה ולא מן העשוי. ואין ממעטין אותן ביום טוב דהוה ליה מתקן מנא ואם עבר וליקטן כשרה [ואם לקטן אחד אחד לאכילה כשר]:

Siman 355

<b>דין הדס הקטום וכמה הדסים צריכין ללולב.</b>
שנו חכמים נקטם ראשו פסול תנא עולא בר חנינא נקטם ראשו ועלתה בו תמרה כשר בעי ר' ירמיה נקטם ראשו מערב יום טוב ועלתה בו תמרה ביום טוב מהו יש דחוי אצל מצות או אין דחוי אצל מצות ולא איפשיט כתב בעל המאור אנו לא גרסינן מערב יום טוב אלא הכי גרסינן נקטם ראשו ועלתה בו תמרה ביום טוב מהו יש דיחוי או לא וזה דומה לדיחוי של כיסוי הדם דמייתינן עלה שזה וזה נראה ונדחה הוא ואין דיחוי מעיקרא ובגמרא אסיקנא דיחוי דמעיקרא לא שמיה דיחוי פשוט מיניה. נראה ונדחה וחוזר ונראה לא תפשוט מינה ולקמן פסקינן אי הלכה כעולא בר חנינא אי לא. ר' ישמעאל אומר שלש הדסים ושתי ערבות לולב אחד ואתרוג אחד ואפי' שנים קטומין ואחד שאינו קטום ר' טרפון אומר אפי' שלשתן קטומין ופי' רבינו שלמה [הלכה כר"ט להקל דמכשיר בקטום] דר' טרפון לא בעי הדר בהדס ר"ע אומר כשם שלולב אחד ואתרוג אחד כך הדס אחד וערבה אחד. תניא ר' ישמעאל אומר פרי עץ הדר אחד כפות תמרים אחד פי' דכתיב כפות ענף עץ עבות שלשה פי' רבינו שלמה שלשה דיליף ליה מענף עץ עבות ענף אחד עץ אחד עבות חד ורבינו ישעיה פי' אע"ג דהאי עבות קא אעלין שיהיו עבות ולא יהא הדס שוטה דריש ביה שיהיו שלשה הדסים בלולב ואין עבות פחות משלשה. אמרינן עלה דר' ישמעאל מה נפשך אי בעי שלימין אפי' כולהו ליבעי אי לא בעי שלימין אפי' חד לא ליבעי ומשנינן אמר בדיא אמר רב אמי חזר בו ר' ישמעאל פי' רבינו שלמה חזר בו ר' ישמעאל מתחלת דבריו שהיה מצריך שלשה ומכשיר בחד דהא קטומין כמאן דליתנייהו דמי וה"ה אי לא מייתי להו לגמרי ומיהו הדר בעי פי' באותו האחד ואסיקנא אמר רב יהודה אמר שמואל הלכה כר' טרפון.
פי' רבינו שלמה הלכה כר' טרפון להקל דקטום כשר. מפי' רבינו שלמה נראה בעיני להוכיח דבחד הדס ואפי' קטום סגיא דהכי משמע הלכה כר' טרפון להקל דמכשיר בקטום ולא להחמיר דבעי שלשה כלומר לא פסק שמואל כר' טרפון דבעי שלשה אלא פסק כוותיה להכשיר בקטום דהוי ליה למימר הלכתא כר' טרפון דמכשיר אפי' שלשתן קטומים ועוד שחזר בו ר' ישמעאל לגבי ר' עקיבה דהוו ליה שנים ואין דברי ר' טרפון דהוא יחיד דמצריך שלשה במקום ר' עקיבה ור' ישמעאל הלכך מה שפסק שמואל להכשיר בקטום פסק כדברי רבינו שלמה. וכן יש להוכיח מתוך ההלכה דאמרינן בגמרא ולידרוש להו כר' עקיבה תלתא וקטומי שכיחי חד ולא קטום לא שכיחי מכלל דבמקום דשכיח די לו באחת ומעתה אין לנו לחלק בין קטומה לשאינה קטומה שהרי שמואל פסק כרבי טרפון הלכה בקטום דכשר לפי פי' רבינו שלמה ז"ל ולא בעי הדר בהדס ואפילו אם תימצי לומר דבעינן הדר בהדס הא אשכחן בירושלמי דקטום הדר.
וזהו לשון הירושלמי ר' בא בר ממל בעא קמיה ר' אמי כמה דר' ישמעאל מרבה בהדס ירבה בשאר מינין אמר ליה מסבור את סבור על דר' ישמעאל קטום הדר והוו הנך קטומין כמאן דליתנייהו [דמי] והא תנינן ר' טרפון אומר אפי' שלשתן קטומין לית בר נש אמר אפי' אלא דהוא מודה על קדמייתא פי' מדקאמר ר' טרפון אפי' שמע מינה שהודה לדברי ר' ישמעאל דמצריך שלשה והוסיף על דבריו להכשיר בקטום והשתא לא מצית אמרת לר' ישמעאל דקטום אינו הדר דאם כן הכי הוה מודה ליה ר' טרפון ומוסיף לומר אפי' שלשתן קטומין והא הוו כמי שאינן. ר' חגי בעא קומי ר' יוסי מה בא ר' טרפון להוסיף על דברי ר' ישמעאל אמר ליה ר' ישמעאל לא סבר קטום הדר ר' טרפון סבר קטום הדר הא למדת שהקטום חשיב הדר ועוד ילפינן מינה דר' טרפון על דברי ר' ישמעאל השיב ובא להקל יותר ממנו ומאחר שר' ישמעאל חזר בו יש לומר שר' טרפון נמי חזר בו ממה שמצריך שלשה ובקטום הא איפסק כוותיה ועוד יש לומר מדקא מתמה תלמודא בירושלמי על דברי ר' ישמעאל דקאמר כמה ר' ישמעאל ור' טרפון מרבי בהדס ירבו בשאר מינין שמע מינה דר' טרפון על דר' ישמעאל קאי ואחר שחזר בו ר' ישמעאל ממה שהיה מצריך שלשה והודה לר' עקיבה דמכשיר בחד נמצא דלא פליג עליה ר' טרפון אלא בקטום דר' ישמעאל סבר קטום אינו הדר ור' טרפון סבר קטום הדר ואיפסקא הילכתא דקטום הדר לפי פי' רבינו שלמה שפירש הלכה כר' טרפון להקל דקטום כשר ומשמע מפירושו דלענין שלשה לא פסיק כוותיה דהא לאחר חזרה איפסקא הילכתא ומשנה לא זזה ממקומה ולפי לשון הירושלמי משמע כן דר' ישמעאל לא מצריך אלא חד שלם כדבעא ר' חגי קומי ר' יוסי מה בא להוסיף ר' טרפון על דברי [ר' ישמעאל והשיב לר' יוסי שלא בא להוסיף על דבריו] אלא שר' ישמעאל מצריך אחד שלם שהקטום אינו הדר והשנים הקטומים כמה דליתנייהו דמי ור' טרפון השיב אפי' שלשתן קטומין דסבירא ליה דקטום הדר ולא פליג אלא אקטום והא דקאמר אפי' שלשתן משום דר' ישמעאל בשלשה איירי.
וכן פסק רבינו ישעיה זצ"ל דהלכה כר' עקיבה דמכשיר בחד מדקאמר ולדרוש להו כר' עקיבה ומשני חד ולא קטום לא שכיח הא שכיח דיי לן באחת והלכה כר' טרפון דמכשיר בקטום. ואי קשיא מה נפשך אי אית ליה לר' טרפון הקישה אפי' בהדס נמי ליבעי הדר ואי לית ליה הקישה אפי' בלולב וערבה נמי לפלוג ומכשיר הקטום ויכשיר נמי היבש בכולן מה טעמא דיבש משום הדר הוא ולא כתיב הדר אלא גבי אתרוג יש לומר דר' טרפון אית ליה הקישא ובכולהו בעי הדר וטעמיה דידיה גבי הדס משום דענפין חופין את עצו וכי נקטם ראשו לא מתחזי כולי האי ע"כ לשונו:
והא דאמר אמר להו שמואל להנהו דמזבני אסא אשוו וזבינא ואי לא דרישנא לכו כר' טרפון ופי' רבינו [שלמה] ז"ל מכרו בשוה ואל תעלו על דמיהן מפני שמבקשים מכם שלשה הדסין ושלימין ואי לא דרישנא לכו כר' טרפון דמכשיר בקטומין לא תקשי לו דלדברי הכל שלשה ושלימין מצוה מן המובחר דכמה דאפשר לאהדורי אתלתא טפי עדיף ואי לא אפשר בחד ולא תקשי לו הא דקאמר שמואל ואי לא דרישנא לכו והלא פסקא כהלכתא כרבים דרשינן לה דודאי מצוה מן המובחר בשלימין היא ובתלתא.
וכן כתב רבינו ישעיה אי אמרת אמאי תני בחזרה דר' ישמעאל נמי שלשה משום דמצוה בעלמא ליטול שלשה אבל אינו חובה אלא האחד ומשום הכי תני ואפי' שנים קטומין ואחד שאינו קטום ועל זאת שאלתי לפני מורינו הר"ר אביגדור כהן צדק זצ"ל והשיב לי בכתב גלילי ידיו אשר באת להכשיר בהדס חד וקטום הא דלא כמאן דלר' עקיבה דמכשיר בחד וכן לר' ישמעאל לאחר חזרה תרווייהו פסלי בקטום ולר' טרפון דפסיק שמואל כוותיה דמכשיר בקטום תלתא בעי ותו הא דאמר שמואל להנהו דמזבני אסא אשוו זבינו ואי לא דרישנא לכו כר' טרפון ופרכינן עלה ולידרוש להו כר' עקיבה דמקיל טפי ומתרץ תלתא וקטומי שכיחא חד ולא קטום לא שכיח משמע דשמואל הוה מהדר למידרש לקולא כל כמה דהוו מצי למדרש כדי לאיים עלייהו וימכרו בזול ואי חד שלם הוה שכיח הוי דריש להו כר' עקיבה אלא משום דלא שכיח לא חשיבה קולא לגבייהו ואי סלקא דעתא דחד דקטום כשר אכתי איכא למיפרך ולידרוש להו דחד דקטום כשר דהוי קולא טפי דהא ודאי חד שכיח טפי מתלתא אלא ודאי שמואל סבירי ליה דחד וקטום לא מכשירינן.
ועוד ראיה לדבר מדלא פסיק שמואל בהדיא גם כר' עקיבה ותרווייהו לקולא בקטומא כר' טרפון ובחד כר' עקיבה דההיא דפרק עושין פסין דפסק שמואל התם כר' עקיבה וכר' יוסי ותרווייהו לקולא לענין בית סאתים וכן בפרק בתרא דתענית פסק רבא כר' מאיר וכרבן שמעון בן גמליאל לענין איסור תכבוסת והשתא דאתינן להכי נראה דאפי' בחד ושלם לא מכשירינן והא דאמר ולידרוש להו כר' עקיבה לאו למימריה דסבירא ליה הכי אלא הכי קאמר ואיים עליהם בכך שיאמר להם דרישנא לכו כר' עקיבה ומתוך כך אתי לזבוני בזול ובכי האי גוונא לא מיחזי כשיקרא דלצורך השעה מפני שראה שהיו נמנעין מלקנות בשביל היוקר כאותה ששנינו בפרק קמא דכריתות ומייתינן לה בפרק גט פשוט מעשה ועמדו קינין בירושלים בדינר זהב אמר רבן שמעון בן גמליאל המעון הזה לא אלין הלילה עד שיהיו בדינרין נכנס לבית דין ולימד האשה שיש עליה חמש לידות וודאות מביאה קרבן אחד ואוכלת בזבחים ואין השאר עליה חובה.
ופי' רבינו שלמה ז"ל אע"פ שהקיל על דברי תורה עת לעשות לה'. שאלמלי כן לא ימצאו ויחדלו להביא העניות אפי' אחד ויאכלו קדשים בטומאת הגוף עד כאן לשונו.
ותו אשכחן בפרק קמא דעירובין דר' עקיבה אמר הלכה כאותו תלמיד ולא אמרה אלא לחדד בה את התלמידים ולא משום דסבירא ליה הכי עד כאן תשובת הרב ז"ל ועדיין נראה שיש לדון על דברי הרב שכתב מדלא פסיק שמואל כר' עקיבה בחד וכר' טרפון בקטום נראה דאפי' בחד ושלם לא מכשירינן. אומר אני שלא הוצרך שמואל לפסוק כר' עקיבה שהרי גם ר' ישמעאל מכשיר בחד לאחר חזרה והוה ליה ר' טרפון יחיד לגבייהו. ולשון הירושלמי משמע דר' טרפון לא פליג אלא בקטום הדר על כן לא הוצרך לפסוק הלכה אלא בקטום. ומכל מקום כתבתי הנראה לי ולא להורות לעשות מעשה כי איני כדאי אלא ליישב משמעות ההלכה כפי מה שהראוני מן השמים ואשר שגיתי ישאני עושני כי כוונתי לשמים. ושמא יש לפרש דשמואל פסק כרבי טרפון אכולי מילתיה בין אשלשה בין אקטומין.
ועוד נראה לי לפרש אמר בדיא אמר רב אמי חזר בו ר' ישמעאל חזר בו ממה שהיה אומר אפי' שנים קטומים ובעי כולהו שלימין ולעולם שלשה בעי והשתא אתי שפיר לשון הירושלמי ר' חגי בעא קומי ר' יוסי מה בא ר' טרפון להוסיף על דברי ר' ישמעאל אמר ליה ר' ישמעאל לא סבר קטום הדר ר' טרפון סבר קטום הדר פי' בין ר' ישמעאל ובין ר"ט תלתא בעי אלא שר' טרפון מכשיר בקטום ולפי' רבינו שלמה זצ"ל שפי' חזר בו ר' ישמעאל מתחלת דבריו שהוא מצריך שלשה ומכשיר בחד. איכא למיפרך אמאי קאמר ולידרוש להו כר' עקיבה הלא גם ר' ישמעאל מכשיר בחד והוה ליה למימר ולדרוש להו כר' ישמעאל וכר' עקיבה אלא ודאי שלש מחלוקת בדבר ר' עקיבה בעי חד ולא קטים ור' ישמעאל בעי תלתא וכולהו שלימין ור' טרפון נמי מצריך שלשה כר' ישמעאל אלא שהיה מכשיר בקטומין וזה הפי' נראה לי עיקר ודוקא נראה לי לפרש דברי ר' טרפון דמכשיר בקטומין כגון שעלו תמרות בראשיהון דהלכתא כדתני עולא בר חיננא נקטם ראשו ועלתה בו תמרה כשר אבל אם לא עלתה בו תמרה פסול וכן קבלתי מפי הר"ר יעקב מבירצבורק נר"ו דהלכתא כעולא בר חיננא דליכא מאן דפליג עליה והראה לי לשון התוספתא דקתני הדס וערבה שניקטמו ותמרות עולה מתוכן כשירין וכן פסק בעל הדברות כעולה בר חיננא ואם לא עלתה בו תמרה פסול דעבדינן לחומרא מאחר דלא איפשטא בעיא דר' ירמיה וקיטומא דברייתא לאו כנקטם ראשו דמתניתין הוא דאם אי איתא דקאמרינן גבי הדס נקטם ראשו פסול הוה ליה למימר בגמרא מתניתין דלא כר' טרפון ומדסתמא למתניתין שמע מינה דברי הכל היא ונקטם בהדס כנקטם ראשו דלולב. ואם נקטמו ראשיהן פסולין כסתם מתניתין וקיטומא דברייתא קטומין באמצען ולא בראשיהן כגון שנקטמו העלין שעולין בתוך שיעור ההדס דר' טרפון לא בעי שלימין בגוף ההדס כיון שהוא שלם בראשו. ור' ישמעאל בעי שלימין שלא יחסר כלום משיעור ההדס לא בראשו ולא באמצעו והלכה כר' טרפון דאמר קטומין באמצען כשרים וכסתם מתני' דנקטם ראשו (פטור) [פסול] וכסתם מתני' דערבה שהיא קטומה פסולה ובבלי דמכשר הדס קטום וערבה קטומה לא דק. ובעל היראים ז"ל כתב דהלכה כר' טרפון והא דתנן נקטם ראשו פסול לכתחילה קאמר ויחזיר אחר אחר ואי ליכא אחר יברך על זה. ואשכחן דקתני פסול במקום כשר בדיעבד. כדתנן במנחות ובפרק כיצד צולין מייתינן לה נטמאת שיריה אבדו שיריה או נשרפו כמידת ר' אליעזר כשרה וכמידת ר' יהושע פסולה ואוקמינן לה התם בפסחים לכתחילה ודיעבד כשרה ובעל המאור זצ"ל כתב יש מפרשין ההיא דר' טרפון דאמר אפי' שלשתן קטומין לא שנא עלתה בו תמרה ולא שנא לא עלתה מכשיר לא שיהא נקטם ראשו אלא כגון שנקטמו מן הבקעת שענפי ההדס תלויין בה ונפשחו ממנו הבדים והיינו דאמרינן בגמרא השתא עבות שלשה לא אשכחינן אע"פ שר' טרפון מכשיר בדיעבד בקטומין כיון שמצוותן לכתחלה שלא יהיו קטומין [בסופן] ומופשחין אלא גזוזין מן הקרקע אין אנו מוצאין בהן כשיעור שלשה טפחים עבות אלא בקושי ורבינו יצחק פאסי ורבינו ישעיה ז"ל דחו להא דעולא בר חיננא דהא פסקינן הלכה כר' טרפון דאמר אפילו שלשתן קטומין ואפילו לא עלתה בו תמרה כשר ולית הלכתא כסתם מתניתין דאמר נקטם ראשו פסול ולבי נוקפי לומר שר' טרפון בלא תמרות עולין מתוכן כשירין סבירא ליה כפסקא דפסקי רבינו יצחק פאסי ורבינו ישעיה ז"ל דאם כן דבעי תמרות מאי אשמעינן עולא בר חיננא היינו דר' טרפון ותו דאמרינן תלתא וקטימי שכיחא ואם תאמר דלא מכשיר ר' טרפון בקטומין אלא על ידי תמרה מילתא דלא שכיחא היא והוספתי לשאול מלפני הר"ר אביגדור כהן צדק ז"ל קשיא לי דבמתניתין תנן נקטם ראשו פסול ובברייתא נמי גרסינן נשרו רוב עליו ונשתיירו בו שלשה בדי עלין לחין כשר אמר רב חסדא ובראש כל אחד ואחד. וכן נמי תני עולא בר חיננא נקטם ראשו ועלתה בו תמרה כשר ומשמע הא לא עלתה בו תמרה פסול ולא אשכחן דפליג עלייהו ועוד מדבעי ר' ירמיה עלה משמע דהכי הלכתא ולקמן פסקינן כר' טרפון דמכשיר בקיטומין כגון שעלו בו תמרה והראה לי התוספתא דתני התם הדס וערבה שנקטמו ותמרות עולות מתוכן כשירין.
והשיב לי. רב חסדא דמפרש לברייתא בראש כל אחד ואחד וברייתא דתני עולא בר חיננא ובעי דר' ירמיה נמי דקאי אמתניתין דתנן נקטם ראשו פסול כולהו דלא כרבי טרפון ואנו אין לנו אלא מה שפסק שמואל בגמרא בהדיא הלכה כר' טרפון דקטומין כשרין אף בלא תמרה וברייתא דתוספתא לא אלימא מברייתא דתני עולא בר חיננא דמייתי בשמעתין ולא מסתבר למימר דר' טרפון לא הכשיר בקטומין אלא בתמרה מדאמרינן בגמרא תלתא וקטומי שכיחי אטו תלתא וקטומי ועלתה תמרה בראשם שכיחי כולי האי אלא בלא תמרה נמי מכשיר והכי ודאי שכיחי ותו מצינן למימר מדקתני רישא נקטם ראשו ובסיפא נמי קטומין סתמא שמע מינה דלא דברו ר' טרפון ור' ישמעאל בקטימת ראש אלא שניטל מקצת מן העץ מצדו לאורכו מן העלין ולמטה הראש שריר וקים עם שלשת העלין כסדרן אבל בקטימת ראש אפי' ר' טרפון מודה דפסול בלא תמרה והשתא סלקא גמרא וכולי מילתא אליבא דהלכתא:

Siman 356

<b>דין מצות ערבה שבלולב והלכותיה.</b>
תנו רבנן ערבי נחל הגדילות על הנחל ד"א ערבי נחל שעלים שלה משוך כנחל. תניא אידך ערבי נחל פרט לצפצפה הגדילה בין ההרים תנו רבנן ערבי נחל אין לי אלא של נחל של בעל ושל הרים מנין ת"ל ערבי מכל מקום. מיהו מצוה בשל נחל. תנו רבנן איזהו ערבה ואיזו היא צפצפה ערבה קנה שלה אדום עלה שלה משוך ופיה חלק. צפצפה קנה שלה לבן עלה שלה עגול ופיה דומה למגל והא תניא דומה למגל כשר דומה למסר פסול אמר אביי כי תניא ההיא בחילפא גילא אמר אביי שמע מינה האי חילפא גילא כשר להושענא ומצות ערבה הן שתי ערבות כדתנן ר' ישמעאל אומר שלשה הדסים ושתי ערבות ושנו חכמים ערבה גזולה ויבישה פסולה של אשירה ושל עיר הנדחת פסולה נקטם ראשה נפרצו עליה והצפצפה פסולה כמושה או שנשרו מקצת עליה ושל בעל כשירה שאלתי מלפני הר"ר אביגדור כהן צדק ז"ל אי ילפינן ערבה מלולב דיום שביעי ובפלוגתא דרב נחמן ורב ששת והשיב לי דנראה דלא ילפינן ערבה שבלולב מערבה בפני עצמה דערבה שבלולב פליגי בה ר' ישמעאל ור' עקיבה למר שתים ולמר אחת והתם אמר רב נחמן שלשה בדין ותו התם א"ר ששת עלה אחד בבד אחת ואילו הכא תנן נשרו מקצת עליה כשירה משמע דלא סגי בעלה אחד:

Siman 357

<b>דין הדס וערבה לאגדן עם הלולב.</b>
תניא לולב בין אגוד בין שאינו אגוד כשר ר' יהודה אומר אגוד כשר ושאינו אגוד פסול והלכה כרבנן:
תנו רבנן לולב מצוה לאוגדו פי' עם ההדס וערבה ואם לא אגדו כשר מני אי ר' יהודה כי לא אגדו אמאי כשר ואי רבנן מאי מצוה מצות זה אלי ואנוהו וכתב רבינו שלמה זצ"ל דבעינן בלולב קשר גמור שיקשור שני ראשי האגד והאוגדו כאגודה של ירק לאו אגודה היא. ואפי' רבנן דפליגי עליה דרבי יהודה ואמרו לולב שאינו אגוד כשר מודו דמצוה לאוגדו משום מצות זה אלי ואנוהו ואי לא אתנחיה בלולב מערב יום טוב מנח ליה ביום טוב ושפיר [דמי]. וכי אגוד ליה ביום טוב לא אגיד ליה אלא כאגודה של ירק פי' יכרוך האגד סביב ויתחוב ראשו בתוך הכרך כמו שאוגדין אגודה של ירק ומותר לאוגדו בכל דבר ואפי' במשיחה וחוטי זהב כדי לנאותו דתנן אין אוגדין את הלולב אלא במינו ר' מאיר אומר אפי' במשיחה אמר ר' מאיר מעשה באנשי ירושלים שהיו אוגדין את לולביהן בגימוניות של זהב ואוקימנא לטעמיה דר' יהודה משום דקא סבר לולב צריך אגד והוו להו חמשה מינין וכיון דלית הלכתא כר' יהודה דאמר לולב צריך אגד אלא כרבנן ממילא אי דחייא לה נמי האי והלכתא כרבי מאיר ועוד מעשה רב. אמר רבה לא לידוץ אינש לולבא בהושענא דלמא נתרי טרפיה והוי חציצה רבא אמר מין במינו אינו חוצץ והלכתא כרבא:

Siman 358

<b>דין שיעור אורך הלולב והדס וערבה ואם רשאין ליהנות בהדס וערבה ואם האתרוג בא עמהם באגודה.</b>
שנו חכמים לולב שיש בו שלשה טפחים כדי לנענע בו כשר. אמר רב יהודה אמר שמואל שיעור הדס וערבה שלשה טפחים ולולב ארבעה כדי שיצא לולב מן ההדס טפח ור' פרנך אמר ר' יוחנן שדרתו של לולב צריך שיהא יוצא מן ההדס טפח וקיימא לן כר' יוחנן תניא שיעור הדס וערבה שלשה טפחים ולולב ארבעה ר' טרפון אומר באמה בת ה' טפחים עשה אותה בת ששה צא מהם שלשה להדס וערבה והשאר ללולב כמה הוו להו תרי ופלגא והאמר רב יהודה אמר שמואל שיעור הדס וערבה שלשה טפחים לא דק ולחומרא לא דק הא למדת דלכתחילה בעינן שלשה טפחים שהן שנים עשר אצבעות בגודל ובדיעבד בשני טפחים ומחצה שהן עשרה אצבעות סגיא. וארבעת מינין הללו אין מוסיפין לא על הלולב ולא על האתרוג בלולב כדאמרינן ואימא תרתי כפי תמרי כפת כתיב חסר בלא ו' דמשמע אחד. אתרוג נמי פרי עץ הדר כתיב פרי אחד ולא שנים ושלשה פירות אבל בהדס וערבה דכתיבי לשון רבים יש לו להוסיף כרצונו ולא נתנו חכמים שיעור שלשה הדסים ושתי ערבות אלא שלא למעט אבל [אם בא] להוסיף מוסיף. ולשון הירושלמי מוכיח שמותר להרבות בהדס דגרסינן בירושלמי ר' בא בר ממל בעי קומי דר' אמי בריה דר' ישמעאל מרבה בהדס ירבה בשאר כל המינין אמר ליה מיסבר את סבר על דר' ישמעאל קטום הדר פי' כלומר דשנים קטומים לר' ישמעאל כמאן דליתנה דמי ואפי' הכי רשאין לאוגדן עם [הלולב] וממילא מסתברא דמותר להוסיף בערבה.
ומצאתי בשם רב האיי גאון זצ"ל שהעבות שבלולב צריכין להיות שלשה עבות כראוי והשאר הדס שוטה ומניין כולם ס"ט דהכי מנין הדס בגמטריא. והאי סברת גאון ליתא גבן לחובה אלא אם רצה להוסיף מוסיף כרצונו.
ובשם רבינו קלונימוס ז"ל מצאתי שצריכים להיות ששים עלים בלולב לכל הפחות כנגד ברכת כהנים שיש בה ששים אותיות והלולב נמי על עסק ברכה הוא בא לרצות על המים.
ובעל הדברות [כתב] יש מוסיפים בהדס עד שבעים כמנין שבעים פרים ויש מוסיפין כמנין לולב וכמנין הדס והכל לנאותו ואם רצה להוסיף בין בהדס בין בערבה מוסיף ובבלי כתב אם רצה להוסיף בהדס מוסיף שאר מינין אינו מוסיף ואינו גורע.
מצאתי בתשובות הגאונים ז"ל וששאלתם לולב שהיה גבוה ג' אמות וערבה שהיתה גבוה ב' אמות מהו שיצא אדם ידי חובתו בהן כך דעתי נוטה שאין אדם יוצא באותה אגודה שאין להגדיל הערבה על ההדס אלא בשיעור שוה דאמר ר' יהודה אמר שמואל שיעור הדס וערבה שלשה ולולב ארבעה כדי שיהא הלולב יוצא מן ההדס טפח ושיעור ערבה הואיל וגדולה על ההדס יותר מדאי פוסל את האגודה ושיעור הדס וערבה אין לפחות משלשה אבל פעמים שמוצא הדס עבות ד' טפחים או ה' והערבה נעשית כמידתו. ושדרו של לולב צריך שיהא מוצא משניהם טפח לבר מהעלין וזהו שאמרו לולב אין לו שיעור למעלה אבל יש לו שיעור למטה והוא הדין לציצית כדתניא ציצית אין ציצית אלא יוצא ואין ציצית אלא משהו וכבר עלו זקני בית שמאי וזקני בית הלל לעליית יוחנן בן בתירה ואמרו ציצית אין לו שיעור ומאי אין לו שיעור אין לו שיעור למעלה אבל יש לו שיעור למטה זה כשיעור שנתנו לו חכמים וזה כשיעור שנתנו לו חכמים ואי איכא דמקשה ואמר מי מצית אמרת התם עבות משתכח טפי משלש והא אמר רב הונא שרי ליה מריה לר' טרפון השתא עבות שלשה לא משכחינן כו' אלמא לא משתכח ד' וה' פשכי מי משתכח הא לא תקשי לך דלעולם משתכח ומאי לא משתכח דקאמר רב הונא דבכל אתר לא משכחינן דאיכא דבי תלת אבל אי מהדר אבתריה משכח אפי' ארבע אמות וחמש כדאמרינן והראשונים נהגו כהלכה אבל חדשים מקרוב באו הוסיפו וקלקלו השורה ועוד יש לנו ללמוד שאין להגדיל הערבה על ההדס לפי מה שדרשו רז"ל פרי עץ הדר אלו ישראל מה אתרוג יש בו ריח ויש בו טעם כך ישראל יש בהן בני אדם שהן בעלי תורה ומעשים טובים. כפת תמרים אלו ישראל מה תמר זה יש בו טעם ואין בו ריח כך ישראל יש בהן בני אדם שיש בהן בעלי תורה ואין בהן בעלי מעשים טובים. וענף עץ עבות אלו ישראל מה הדס יש בהן ריח ואין בו טעם כך ישראל יש בהן בני אדם בעלי מעשים טובים ואין בהם תורה וערבי נחל אלו ישראל מה ערבה זו אין בה לא ריח ולא טעם כך ישראל יש בהן בני אדם שאין בהם לא תורה ולא מעשים טובים אמר הקב"ה לאבדם אי אפשר אלא יהיו כולם אגודה אחת ויכפרו אלו על אלו לפיכך משה מזהיר ישראל ואומר להם ולקחתם לכם ביום הראשון וכו' יתברך שמו של הקב"ה שרצה לזכות את ישראל ונתעסק בהן עשות מה שאינן אבל הגדיל את שאין בהן על שיש בהן חלילה ולא תיעשה כזאת ולכך רבותינו עמדו על ברור הדבר והשוו זה לזה כדאמרינן שיעור הדס וערבה שלשה ואין להגביה הערבה על ההדס ולא לחפותו בו והמגביה והמחפהו בה עובר על דברי חכמים ומסתכן בעצמו דתנן חומר דברי סופרים מדברי תורה שהאומר אין תפילין לעבור על דברי תורה פטור חמש טוטפות להוסיף על דברי סופרים חייב הלכך דייה לערבה שתשוה להדס ותו לא שאין לנו אלא מה שאמרו חכמים. עד כאן התשובה ולפי שהערבה נכמשת ויבשה קודם לשאר מינין נראה שאין לאסור בתוספות על שתי ערבות וצריך ליזהר בהן שלא יבא לידי ברכה לבטלה. ואתרוג אינו נאגד עמהן כדתניא ר' אליעזר אומר יכול יאגדם כולם כאחת אמרת וכי נאמר פרי עץ הדר וכפות והלא לא נאמר אלא כפת תמרים פי' שהוי"ו מוסיף על ענין ראשון ונאמר פרי עץ הדר לחוד כפות תמרים וענף עץ עבות וערבי נחל כולן כאחת שהרי הוי"ו מערבתן כולן כאחת:

Siman 359

<b>דין פרי הנקרא עץ הדר.</b>
תנו רבנן פרי עץ הדר עץ שטעם עצו ופריו שוה הוי אומר זה אתרוג ואימא פלפלין דתניא ר' מאיר אומר ממשמע שנא' ונטעתם איני יודע שעץ מאכל ומה תלמוד לומר כל עץ עץ שטעם עצו ופריו שוה הוי אומר זה פלפלין ללמדך שאין ארץ ישראל חסירה כלום משום דלא איפשר היכי נעביד לינקוט חדא לא מינכרא לקיחתה לינקוט תרתי תלת פרי אחד אמר רחמנא ולא שנים ולא שלשה פירות הלכך לא אפשר. ר' אומר אל תקרי הדר אלא הדיר מה הדיר של בהמה יש בה גדולים וקטנים תמימים ובעלי מומין אף אתרוג יש גדולים וקטנים תמימים ובעלי מומין ואוקימנא שבאים קטנים ועדיין גדולים קיימים. בן עזאי אומר אל תקרי הדר אלא הדר באילנו משנה לשנה. ור' אבהו אומר אל תקרא הדר אלא הידור שכן בלשון יון קורין למים הידור ואיזה אילן הגדל על כל מים ועושה פירות הוי אומר זה אתרוג פי' קבלה היתה בידיהן הלכה למשה מסיני שפרי עץ הדר היא אתרוג וכל אחד ואחד היה מפרש משמעות דקרא וסימן שקיבל מרבו ומסורת שהיה בידו מאבותיו הלכה למשה מסיני. ותניא ארבעת מינין שבלולב כשם שאין פוחתין כך אין מוסיפין לא מצא אתרוג לא יבא לא פריש ולא רימון ולא דבר אחר ואמרינן עלה פשיטא מהו דתימא לייתי דלא לישתכח תורת אתרוג קמ"ל דא"כ נפיק מיניה חורבא זמנין דאיכא ואתי למיסרך:

Siman 360

<b>דין הכשר אתרוג ופסולו.</b>
תנן התם אתרוג הגזול והיבש פסול של אשירה ושל עיר הנדחת פסול של ערלה פסול של תרומה טמאה פסול של תרומה טהורה לא יטול ואם נטל כשר של דמאי בית שמאי פוסלין ובית הלל מכשירין של מעשר שני בירושלים לא יטול ואם נטל כשר. עלתה חזזית על מיעוטו ניטל עוקצו ניקב ולא חסר כל שהוא כשר אתרוג כושי פסול ניטלה פיטמתו פסול תני ר' [יצחק בן] אלעזר ניטלה בוכנתו פי' רבינו שלמה ז"ל במתניתיה הוא תנא להאי פיטמתו בוכנתו. והיינו ראש האתרוג לפי שהוא חד ועשוי כעין בוכנא זה לשון מורי הזקן רבינו יעקב ז"ל אבל רבינו יצחק הלוי ז"ל היה מפרש פיטמתו ועוקצו שניהם בזנב עוקצו שנוטל העץ מה שחוץ לגומא שבאתרוג כשר ופיטמתו שנתלש העוקץ מתוך האתרוג וחיסרו לפיכך פסול. והיינו דתני ר' יצחק בן אברהם ניטלה בוכנתו מה שנכנס בתוך האתרוג כבוכנא הנכנסת ומכה באסיתא. ולשון רבינו יעקב ז"ל נראה לי שלא מצינו בשום מקום ואופן פיטמא לשון עוקץ עכ"ל. כל זה לשון רבינו שלמה ז"ל וכן פי' הר"ר אליעזר ממיץ כרבינו יעקב ז"ל וכן פי' רבינו גרשום ז"ל פיטמתו שושנתא מה שבראש האתרוג. ניטלה בוכנתו שהפיטמה נכנסת באתרוג כבוכנא באסיתא ואם ניטלה הפיטמא כולה שנשרשה מן האתרוג היינו ניטלה פיטמתו דתני במתני' ועוקצו פי' זנבו וכן פי' רבינו נתן בעל הערוך ז"ל וכן פי' רבינו ישעיה ז"ל וכתב רבינו ישעיה ז"ל מדקא תני ניטלה בוכנתו פסול ולא תני אף בוכנתו דהוה משמע דבא להוסיף דגם אם ניטלה הבוכנא פסול אבל השתא דתני בוכנתו משמע שהכל אחד. ומה שקורא תנא דמתני' פיטמתו קורא ר' יצחק בוכנתו.
ועוד אם בוכנתו שורש העוקץ היו לו לחבר התלמוד זו הברייתא אצל ניטל עוקצו ולחלק בין ראש העוקץ לשרשו והוי ליה נמי למתני לא שנו אלא עוקצו אבל ניטלה בוכנתו פסול אבל השתא משמע דהיא פיטמתו היא בוכנתו עכ"ל וגם מלשון הירושלמי נראה להוכיח כן דגרסינן התם ניטלה פיטמתו תמן אמרי שושנתו יצחק בן חקולא אמר פיקא פי' בעל הדברות יש אומרים היינו בוכנתו ויש אומרים חוטמא של אתרוג וכן נראה לי פיקא לשון פיקס והוא לשון חוטם כדתנן התם הקישואין והדילועין משיפקסו. אבל רבינו יצחק פי' פיטמתו דד של אתרוג והוא חוטמו כדתנן פיטמא של רימון והוא שושנתו ופי' בוכנתו הוא קצה (האתרוג) [העץ] הנתון באתרוג שהוא תלוי בו באילן ובעיקר העץ סביבותיו כמין אסיתא והעץ יוצא ממנה ונמצא העץ בתוכה כמו בוכנא באסיתא ואם נעקר העץ שהוא בוכנתו מעיקרו ולא נשתייר ממנו בתוך האסיתא כלום נמצא מקומו כמין גומא שהיא כאסיתא ולפיכך פסול ואם נחתך העץ מלמעלה כמעט ונשתייר ממנו כל שהוא בתוך האסיתו כשר (ואם) [וזהו] ניטל עוקצו כשר וכן פי' בעל הדברות וכן פי' רבינו חננאל ז"ל שאם לא נשתייר מן העץ בתוך האסיתא כלום נראה כחסר ולפיכך פסול ונראה בעיני שיש לדקדק קצת סייעו לדברי המפרשים פיטמתו ועוקצו שניהם בזנב דתנן בנדה פרק יוצא דופן משל משלו חכמים באשה פגה בוחל וצמל ואמרינן בגמרא צמל אי זה סימניה בן עזאי אומר משתשחיר הפטומת ר' יוסי אומר כדי שיתן ידו על העוקץ והוא שוקע ושוהה לחזור ופי' רבינו שלמה ז"ל עוקץ היינו חודו של דד שהתינוק יונק ממנו פטומת היינו סביבת העוקץ כמו ניטלה פיטמתו אלמא עוקץ ופיטומת במקום אחד הוא ועוקץ היינו שמבחוץ ופיטומת היינו סביבותיו למטה ומיהו נראה לי שאין לדמות ענין פירות לזה שלא מצינו בשום מקום פיטמא לשון עוקץ אלא לשון חוטם ופרח שבראש הפרי הלכך הנכון בעיני כדברי המפרשים פיטמתו ובוכנתו אחד ואם ניטלה פיטמתו דהיינו בוכנתו חודו של אתרוג פסול אבל העוקץ אם ניטל כולו כשר כדתנן ניטל עוקצו כשר ומניין אנו לחלק בין ראש העוקץ לשורשו ועוד הא תנן ניקב ולא חיסר כל שהוא כשר השתא ניקב גוף האתרוג ולא חסר כשר כ"ש אם ניקב עוקצו שאינו גופו דכשר ומשום דנראה כחסר לא פסלינן ליה ואם נפשך לומר הרי נקב שאינו מפולש בכאיסר ופירש רבינו שלמה ז"ל אע"פ שלא חסר כלום פסול י"ל כרבוואתא שפירשו נקב שאינו מפולש חסר כאיסר פסול לא חסר כאיסר כשר ואפי' לפירוש רבינו שלמה ז"ל יש לומר דלא דמי דסתם ניקב האתרוג ולא הוי תולדתו בכך ונראה חסר אבל הכא לא ניקב גוף האתרוג והכי איתא בירושלמי ניקב ולא פילש מבפנים כשר כההוא דתנינן קמן ניטל עוקצו ניקב ולא חסר כל שהוא כשר שמע מינה שאם ניטל העוקץ כשר אע"פ שנראה כחסר מדקא מדמי ליה לניקב ולא פילשו מבפנים. עוד אני אומר דדוקא באתרוגים שאין דרכן בכך להתייבש וליפול הפרח שלהן בחוטמן פסולין אם ניטלה הפטמא אבל באתרוגים שדרכן בכך כשירין לדברי הכל ולא חסר הוא:
נקלף אמר רבא האי אתרוגא דאגליד כאהינא סומקא כשר והא דתנן נקלף פסול לא קשיא הא בכולא הא במקצתה רבינו שלמה ורבינו גרשום ז"ל פירשו בכולא פסול במקצתה כשר כמו הגלודה שבמקצת כשרה ויש מפרשין במקצתה פסול משום דמיחזי כמנומר. ניקב תני עולא בר חיננא ניקב נקב מפולש במשהו נקב שאינו מפולש בכאיסור פי' רבינו שלמה ז"ל דאניקב ולא חסר כל שהוא קאי דמכשיר תנא דמתני' ואתא האי למימר דאם מפולש הוא מצדו לצדו פסול בנקב כל שהוא ואפילו של מחט ונקב שאינו מפולש בכאיסר אם רחב כאיסר פסול ואע"פ שלא חסר כלום כגון שתחב בו יתד עבה ומתני' דחסר כל שהוא בפחות מכאיסר ובמפולש ורובא דרבוותא פירשו דאניקב וחסר כל שהוא קאי ואם ניקב נקב מפולש וחסר כל שהוא פסול נקב שאינו מפולש חסר כאיסר פסול לא חסר כאיסר כשר. ונקב מפולש כמחט ולא חסר כל שהוא כשר כדקתני סיפא וכן פי' בעל היראים ז"ל:
עלתה חזזית על מיעוטו כשר. אמר רב חסדא דבר זה רבינו הגדול אמר המקום יהיה בעזרו לא שנו אלא במקום אחד אבל בשנים ושלשה מקומות הוה ליה מנומר ופסול אמר רבא ובחוטמו אפי' כל שהוא פסול פי' רבינו שלמה ז"ל בעובי גובהו שמשפע משם ויורד לצד ראשו אפי' כל שהוא פסול שנראה שם לעינים יותר משאר מקומות שבו. שבאותו עובי [אדם] נותן עיניו. בעי רבא נולדו באתרוג סימני טריפה מהו כגון שנשפך כקיתון ולא קיימי סמפוניו כדאמרינן לגביה ראיה שנשפכה כקיתון ולא איפשטא בעיין. ופסק בעל הדברות ז"ל לקולא. תניא אתרוג תפוח סרוח כבוש שלוק כושי לבן ומנומר פסול אתרוג ככדור פסול ויש אומרים אף התיום גדלו בדפוס ועשאו כמין בריה אחרת פסול אמר רבא לא שנו אלא כמין בריה אחרת פסול אבל כמין ברייתו כשר ואע"ג דעבדו דפי דפי:
כושי פסול והתניא כושי כשר לא קשיא. הא לן והא להו פי' רבינו שלמה ז"ל לעולם מתני' כושי עצמו פסול ולא קשיא מתני' לבני ארץ ישראל שרחוקין מארץ כוש ואין רגילין בהן. ברייתא לבני בבל שקרובים לכושיים ורגילין בהם ומכל מקום כאן ונדמה לכושי פסול דנדמה הוא. איתמר אתרוג שנקבוהו עכברים אמר רב אין זה הדר איני והא רב חנינא מטביל ביה ונפיק ביה ולר' חנינא קשיא מתניתין דתנן ניקב חסר כל שהוא פסול מתניתן לר' חנינא לא קשיא כאן ביו"ט ראשון כאן ביו"ט שני אלא לרב קשיא אמר לך רב שאני עכברים דמאיסי איכא דאמרי אמר רב אף זה הדר דהא רב חנינא מטביל ביה ונפיק ביה ולא קשיא מתניתא לרב חנינא לא קשיא הא ביום טוב ראשון הא ביום טוב שני ופסקו רבוותא כלישנא בתרא דרב ורבינו האיי גאון ז"ל פסק כלישנא קמא משום דמאיסי:

Siman 361

<b>דין שיעורו של אתרוג.</b>
אתרוג הבוסר ר' עקיבה פוסל וחכמים מכשירים שיעור אתרוג קטן ר' מאיר אומר כאגוז ר' יהודה אומר כביצה וקיימא לן ר' מאיר ור' יהודה הלכה כר' יהודה וכתב רבינו שלמה ז"ל ואם נפש אדם לומר אתרוג הבוסר דקא מפליגי ביה ר' עקיבה וחכמים אמאי מכשירין וחכמים הא קתני מתני' ר' מאיר אומר כאגוז ר' יהודה אומר כביצה והכא מכשירין חכמים כפול הלבן ישיב המשיב אתרוג הבוסר היינו טעמא דמכשירין שהן ממין שאם היה מניחו באילן היה גדול ואתרוג קטן דקא מיפלגי ביה ר' מאיר ור' יהודה הוא ממין אתרוגים קטנים שאפי' עומדים באילן אין גדילין יותר. ויש מפרשים דהאי אתרוג הבוסר לא הוי כפול הלבן כמו שפי' רבינו שלמה ז"ל דבהכי לדברי הכל פסול דאפי' ר' מאיר דמיקל באתרוג קטן דמתניתין מצריך כאגוז אבל פחות לא ואם כן חכמים דמכשירים הכא לא הוי לא כר' מאיר ולא כר' יהודה אלא בוסר קרי כל זמן שלא נתבשל כל צרכו ושפיר אית לן לאוקמי דבקטן כאגוז מיירי האי בוסר אי נמי כביצה וכגון שהוא ירוק ככרתי וקא מיפלגי הכא בפלוגתא דר' מאיר ור' יהודה דמתני' והא אמרינן בברכות הוא בוסר הוא גירוע הוא פול הלבן פול הלבן סלקא דעתך אלא אימא שיעורו כפול הלבן אותו בוסר מיירי בשל ענבים דענבים אף לאחר שנגמר פריו אף הם מעט גדולים מפול הלבן הלכך בוסר שלהן קרוי כפול אבל אתרוג גדול הרבה כשנגמר פריו לפיכך בוסר שלו כמו כן גדול הוא. ובגדול כדי שיאחז שנים בידו אחת דברי ר' יהודה ר' יוסי אומר אפילו אחד בשתי ידיו פי' רבינו חננאל ז"ל שתים בידו אחת הלולב והאתרוג ויש מפרשים שני אתרוגים והלכה כר' יוסי:

Siman 362

<b>דין ארבעת מינין הללו אם מעכבין זה את זה ומהו להריח בהן.</b>
וארבע מינין הללו מעכבין זה את זה כדתניא ומניין שמעכבין זה את זה ת"ל ולקחתם לכם לקיחה תמה בעינן והני מילי בזמן שאין לו כל המינין הללו ארבעתן אבל יש לו כל המינין הללו אין מעכבין ואע"פ שנטלן זה אחר זה ואמר רבה לא לינקוט אינש הושענא בסודרא דבעינן ולקחתם לכם וליכא רבא אמר לקיחה על ידי דבר אחר שמה לקיחה והלכתא כרבא והני מילי בסודרא אבל במנא לא. ואמר רבא הדס של מצוה אסור להריח בו אתרוג של מצוה מותר להריח בו מאי טעמא הדס שלריחא עביד כי קא מקצי ליה מריחא קא מקצי ליה אתרוג דלאכילה עביד כי קא מקצי ליה מאכילה קא מקצי ליה:

Siman 363

<b>דין ארבעה מינין הללו שאין ניטלין בשבת.</b>
וארבעת מינין הללו אינן דוחין את השבת לא ביום טוב ראשון ולא בשאר הימים ואע"ג דכתיב ולקחתם לכם ביום הראשון ואמור רבנן ביום ואפי' בשבת להתיר מכשיריו לר' אליעזר הני מילי דדחי שבת במקדש אבל בגבולין לא דחי שבת ואע"ג דבקיאינן בקביע דירחא וטעמא מאי כדרבה גזירה שמא יטלנו מי שאינו בקי וילך אצל בקי ללמוד ויעבירנו ד' אמות ברשות הרבים והיינו טעמא דשופר ומגילה:

Siman 364

<b>דין לולב השאול או של שותפין.</b>
תנו רבנן ולקחתם לכם ביום הראשון וגו' ולקחתם שתהא לקיחה ביד כל אחד ואחד. לכם משלכם להוציא את השאול ואת הגזול מיכן אמרו אין אדם יוצא ידי חובתו ביום טוב הראשון של חג בלולב של חבירו אלא אם כן נותנו לו במתנה ומעשה ברבן גמליאל ור' יהושע ור' אלעזר בן עזריה ור' עקיבה שהיו באין בספינה ולא היה להם לולב אלא לרבן גמליאל שלקחו באלף זוז ונטלו ויצא בו ונתנו לר' יהושע במתנה ויצא בו ונתנו לר' אלעזר ויצא בו ונתנו לר' עקיבה ויצא בו והחזירו לרבן גמליאל למה ליה למימר והחזירו לרבן גמליאל מילתא אגב אורחא קמ"ל דמתנה על מנת להחזיר שמה מתנה דאמר רבא אתרוג זה נתון לך במתנה על מנת שתחזירהו לי נטלו ויצא בו החזירו יצא לא החזירו לא יצא.
כתב בעל הדברות ז"ל מסתברא כיון שהמקבל מתנה יודע שהנותן אינו נותן במתנה גמורה שהרי צריך לו ועדיין לצאת בו שאין לו לולב אחר [ואתרוג אחר] אינו צריך לפרש על מנת להחזיר אלא נותן לו סתם והמקבל (מחזיר) [מקבל] סתם ואינו צריך תנאי דהא רבן גמליאל נתנו במתנה לר' יהושע ולא אמר לו [מתנה] על מנת להחזיר אלא כיון שלקחו לצאת [בו] ונתנו לו מסתמא על מנת להחזירו לו נתנו. בפרק יש נוחלין אמר רבה בר בר חנה אמר ר' יוחנן האחין שקנו (את) אתרוג בתפיסת הבית נטלו אחד מהן ויצא בו אם יכול לאוכלו יצא כלומר שיש שם אחר כיוצא בו ואם לאו לא יצא אבל פריש או רימון לא מהכא שמעינן אתרוג או לולב שקנו השותפין או בני בית הכנסת שאין יוצאין בו אא"כ נותנין כולן חלקו מתנה זה לזה וכן ראוי לעשות. ירושלמי לשתזכה בו ובמצותו והחזירהו לי מכן נראה לאחי ר' בנימין נר"ו לדקדק שכל זמן שלא יוצא בו הרי הוא שלו ואינו חייב להחזירו ומעתה לא תקשי לן ההוא דאמרינן כל מתנה שאם הקדישה אינה מקודשת לאו שמה מתנה לפי שזה יכול להקדישו ולעשות כל חפצו ממנו קודם שיוצא בו ולא נתחייב להחזירו עד לאחר שיצא בו דהכי קאמר לכשתזכה בו כמצותו תחזירהו לי משמע דקודם שיזכה כמצוותו ובעוד שזוכה במצותו ויצא בו אינו חייב להחזירו והרי הוא שלו ועל כן אמר רבא שאם לא החזירו לאחר שעשה מצוותו לא יצא שהרי עתה חל עליו תנאי החזרה וצריך לקיים תנאו ואם לא קיים תנאו הרי המתנה חוזרת למפרע.
מצאתי בדברי הגאונים ז"ל מעשה באחד שלא נתן דמי הלולב והאתרוג לגבאי כמו שאר בני הקהל ונתן לו מורי חלקו במתנה על מנת להחזיר ולאחר שיצא בו החזירו לו ואמר מורי שמתוך שהוא זוכה בו יכול לזכות לכל מי שירצה דמיגו שנעשה כמו שהכל שלו לענין לצאת בו ידי חובתו יכול ליתנו לאחרים לצאת בו. שנו חכמים קטן היודע לנענע חייב בלולב אמר ר' זירא לא ליקנו אינש לוליבא לינוקא ביומא קמא דינוקא מיקני קני אקנויי לא מקני ואשתכח דקא נפיק בלולב שאינו שלו:

Siman 365

<b>דין לולב בימין ואתרוג בשמאל ומצות נטילה דרך גדילתן.</b>
ומצות נטילתו של לולב בימין שהן הן שלש מצות דאמר רבא לולב בימין ואתרוג בשמאל מאי טעמא האי תלתא מצוה והאי חדא [מצוה] וכך הוא מצוה מן המובחר ויש מוכיחין שאם שינה לולב בשמאל ואתרוג בימין נמי יצא אך אינה מצוה מן המובחר והראי' על זה דתנן ר' יוסי אומר יום טוב הראשון של חג שחל להיות בשבת שכח והוציא את הלולב לרשות הרבים פטור מפני שהוציאו ברשות וקשיא לן עלה והא מדאגבהיה נפיק ביה. ומשני אמר אביי בשהפכו מדלא קאמר בשהחליף ימין בשמאל שמע מינה שאם החליף יצא.
ומצאתי בשם רבינו יואל הלוי ז"ל מעשה היו (בריצושבורג) [בריגינשבורג] ששאלו לפני רבותינו על איטר יד ימינו אם יש לו ליטול לולב בידו השמאלית משום דהיא חשובה לו כימין דעלמא והשיב דודאי שמאל דידיה כימין דעלמא כדאמרי' במס' שבת הכותב בין בימינו בין בשמאלו כו' ומסיק ולחשוב שמאל דידיה כימין דעלמא כו' ונראה דהיינו טעמא דלא כתב בה (ביה) ימין אלא מסתמא כיון דבעינן מלאכה חשובה וליכא מה לי ימין ומה לי שמאל רק במה שהוא שולט יותר וכן נראה דהכא אינו אלא משום נטילה חשובה שנוטל ולא כלאחר יד ואם הוא איטר הרי הוא נוטל כלאחר יד אבל ודאי היכא דהקפיד הכתוב על ימין כגון מצורע וגם עבודה בכהן התם דוקא הוא ואפי' שולט בשתי ידיו פלוגתא דר' יהודה בבכורות אם כשר לעבודה אפי' בימין והכא אינו אלא למצוה בעלמא דברי הכל לעולם יוצא ודייקינן והא מדאגבהיה יצא בו ומסיק בשהפכו מכלל דבכל ענין נפיק ואפי' בשמאל והא דאמרינן גבי אתרוג גדול כיון דאמר רבא לולב בימין וכו' עד אתי לאפוכי ולאפסולי דמשמע דעביד להיפוך לא הוא אלא הכי פירושא דילמא נקיט אתרוג תחילה בימין ובעי לאפוכי בשמאל ולמשקל לולב בימין וכו'. ומתפילין נמי משמע הכי ממילתיה דר' נתן דאמר מה כתיבה בימין אף קשירה בימין משמע מהכא דכתיבה בימין אלמא כתיבה חשובה בעינן שלא תהא כלאחר יד ולא הקפידה תורה בכך משום הכי אמרינן באיטר היפך. והנוטל את הלולב (ו)נוטלו כדרך גדילתו וכן לכל ארבעת מינין הללו דאמר ר' ירמיה משמיה דר' שמעון בן יוחי כל המצות כולן אין אדם יוצא בהן ידי חובתן אלא דרך גדילתן שנא' עצי שטים עומדין ובאגדה שדרתו של לולב צריכה להיות כנגד הלב:

Siman 366

<b>דין זמן נטילת לולב וסדר ברכתו.</b>
תנו רבנן העושה לולב לעצמו מברך שהחיינו פי' שאוגדו ומתקנו לעצמו אז מברך אבל אם מתקנו לאחרים אינו מברך ובערב יום טוב עסקינן נטלו לצאת בו אומר בא"י אמ"ה אקב"ו על נטילת לולב פי' ביום טוב עסקינן ואע"פ שבירך ביום ראשון חוזר ומברך ביום שני. פי' וה"ה לכל שבעה ואם לא בירך שהחיינו בשעת עשייה מברך בשעת נטילה ואין מברכין זמן אלא בנטילת יום ראשון בלבד וכך השיב בתשובותיו רבינו שלמה ב"ר שמעון ז"ל בשם רבינו יעקב ב"ר יקר ז"ל שאין אומרים זמן בנטילתו של לולב אלא ביום ראשון בלבד לפי שלא מצינו עיקר ושורש לברכה זו אלא בחול בשעת עשייה וכיון שבירך פעם אחת זמן אינו צריך לחזור ולברך זמן פעם אחרת.
כתב בעל היראים ז"ל וכי מברך בעודו מונח לפניו קודם שיטלנו שכל המצות כולן מברך עליהן עובר לעשייתן ואי לאחר שיטלנו משנטלו יצא בו ויש לומר דכל כמה דלא מכוין לצאת לא נפיק והא דמקשינן מדאגבהיה נפיק ביה ולא מתרצינן בשאינו מתכוין לצאת התם משום טרדה דדבר מצוה פטרינן ליה ואי מתכוין שלא לצאת לא מקרי טרוד בדבר מצוה.
ובעל הדברות ז"ל כתב על הברכה אמרו רבוותא קמאי כגון רב [שר] שלום ורב עמרם ורב סעדיה ורב נסים ז"ל דחיישינן לדר' אמי דאמר כיון דאגבהיה נפיק ביה וכי מייתי לולב לבי כנישתא וכל היכא דבעי למנקטי שלא בשעת מצוה אי אית ליה ינוקא מייתי ליה ואי לא מהפיך ביה אי נמי נקט שלא כדרך גדילתו ורבינו [האי גאון ז"ל] נשאל על זה ונראין מדבריו כי עיקר (מדבריו) הברכה בשעת הגבהה וצריך לברך על כל פעם [ופעם] ואם בירך פעם אחת אין ממחין בידו ובשאר הימים אינו מברך אלא פעם אחת וקבלו ונהגו לברך פעם אחת אפי' ביום טוב ראשון בשעת ההלל ואותה מתכונין לשום מצוה וקודם לכן לחבוב מצוה. והא דאמרינן מדאגבהיה נפיק ביה במתכוין לצאת או כשמוציאו לצאת אבל גמר בלבו (לחבבו) ולנוטלו לא יצא דאי לא תימא הכי המטלטלו ממקום למקום הכי נמי דנפיק וקבלו לנענע בשעת ברכה ומתניתין דשיירי כי היכי [דלא] מדכר בשופר תקיעה מיושב אלא תקיעה דתפלה ונטילת לולב עיקר המצוה ומברכין עליה ונענועו דרבנן הוא דומיא דביעור חמץ מן התורה ובדיקה מדרבנן ומברכין על הביעור ולא על הבדיקה וכך קבלו דור אחר דור ואבות העולם רב פלטוי ובעל הלכות ופסקות ז"ל כך הורו לברך ולנענע ומסתברא כיון שמצות לולב כל היום אע"ג דאגבהיה מברך על נטילת לולב. ועובר לעשייתן דקאמרינן למעוטי אחר עשייתן וכל שעה שעוסק במצוה מברך כי היכי דמברך לישב בסוכה בשעת קידוש דהא פרכינן מהא דתניא למאן דאמר על להבא משמע נטלו לצאת בו מברך על נטילת לולב ומשני שאני התם מדאגבהיה נפיק ביה ואפי' הכי מברך בתר דאגבהיה ואמאי והא עובר לעשייתן בעינן אלא לאו שמע מינה אפי' אגבהיה עובר לעשייתן קרינא ביה דאפי' נטלו להוליכו לבית הכנסת ויצא בו מברך דהא הכא נטלו ויצא בו מיבעיא ליה ואיידי דתנא לישב תנא נמי לצאת מיהו יצא בו מברך על נטילת לולב הכא נמי לא שנא ועוד כיון דאיכא נענוע דרבנן הוא עובר לעשייתן קרינא ביה והר"ר יעקב ז"ל אמר עיקר הברכה לאחר הנטילה הוא דאי קודם נטילה דלמא פשע ובירך לבטלה ואי תפיש בשמאל נפיק מיניה חורבא וסברי מצוה הכי איכא ולאו כולי עלמא דינא גמירי ואין לשנות וכן מנהג בקידושין ומילה עד כאן לשון בעל הדברות:
וכן נראה בעיני שמברך בשעת נטילתו ואע"פ שהביאו לבית הכנסת דרך גדילתו לא יצא ידי חובתו והא דאמרינן מדאגבהיה נפיק ביה הני מילי במתכוין לצאת בו או במוציאו סתם אליבא דמאן דאמר מצות אין צריכות כוונה אבל הכא דדעתו וכוונתו שלא לצאת בו בשעה שמביאו לבית הכנסת אלא בשעת ברכה דברי הכל לא אמרינן מדאגבהיה נפיק ביה ועוד אי אמרינן בכי האי גוונא מדאגבהיה נפיק ביה אם כן יברך אדם ברכת לולב קודם שיטלנו שאם נוטלו ואחר כך מברך כבר יצא משעה שנטלו והוי ברכה לבטלה אלא ודאי אין לחוש בהבאתו ובכל ענין כמביאו לבית הכנסת בין דרך גדילתו בין שלא כדרך גדילתו מברך עליו בשעת נטילה. אמר ליה ר' יהודה לר' זריקא מאי טעמא מברכינן אלולב אמר ליה הואיל ובמינו גבוה מכולן. ומנהג שמברכין על הלולב בעמידה ומפרש בתשובות הגאונים ז"ל דילפינן קיחה קיחה מאגודת אזוב מה להלן בעמידה אף כאן בעמידה. כתיב הכא ולקחתם לכם וכתיב התם ולקחתם אגודת אזוב:
ובלקח טוב מפרש דילפינן לכם לכם מספירת העומר כתיב הכא ולקחתם לכם וכתיב התם וספרתם לכם וספירת העומר בעמידה דכתיב מהחל חרמש בקמה אל תקרי בקמה אלא בקומה. יש תמהין ושאלין למה אין אנו אומרים אחר ברכת הלולב יהי רצון שיבנה בית המקדש במהרה בימינו כמו שאנו אומרים אחר ברכת העומר דהא לולב זכר למקדש הוא כדתנן בראשונה היה לולב ניטל במקדש שבעה ובמדינה יום אחד משחרב בית המקדש התקין רבן יוחנן בן זכאי שיהא לולב ניטל במדינה שבעה זכר למקדש וכתב אחי ר' בנימין ז"ל שאין לתמוה על זה לפי שבעומר היה המזבח זוכה [בו] כדכתיב ועשיתם ביום הנפכם את העומר כבש תמים וגו' לכך מתפללין על העבודה שתשוב למקומה אבל לולב באי זה קרבן המקדש או המזבח זוכה בו. ועוד לולב היה ניטל במדינה יום אחד וכיון דאותו יום אין זכר למקדש גם לשאר הימים אין צריכין לתפלה זכר למקדש אבל העומר אע"פ שהספירה בכל מקום ההקרבה היתה במקדש.
ועוד כתב מה שמברכין על הלולב בעמידה לפי מה ששנינו ובחג נידונין על המים וארבעת מינין הללו הן סניגורין הבאין לרצות על המים ומצות בעל דין בעמידה ועוד שהרי צריכין לנענע בו בקריאת ההלל ומצות ההלל בעמידה אם כן אין לחלק בין סופו לתחלתו. ומצות לולב כל היום כדתנן כל היום כשר לנטילת לולב ותנן מי שבא בדרך ואין בידו לולב לכשיכנס לביתו יטול על שלחנו לא נטל שחרית יטול בין הערביים שכל היום כשר ללולב מדקאמר מי שבא בדרך שמע מינה דביום טוב עסקינן דהוא דרבנן ואפילו הכי מפסיק סעודתו והוא דליכא שהות ביום והוא הדין יש לומר ביום ראשון. ומצוה להפסיק שמא יפשע מיהו אם לא הפסיק נוטלו בין הערביים:

Siman 367

<b>דין מצות נענועו של לולב בשעת ברכה ובקריאת ההלל וסדר נענוע.</b>
והיכן היו מנענעין בהודו לה' תחלה וסוף ובאנא ה' הושיעה נא דברי בית הלל בית שמאי אומרים אף באנא ה' הצליחה נא אמר ר' עקיבה צופה הייתי ברבן גמליאל ור' יהושע שכל העם היו מטרפין את לולביהן והם לא נענעו אלא באנא ה' הושיעה נא בלבד וקיימא לן כבית הלל. ויש נותנין סימן לדבר אז ירננו עצי היער וגו' הודו לה' כי טוב וגו' ואמרו הושיענו וגומר כלומר בהודו והושענא ירננו עצי היער והוא הנענוע. כיצד הוא מנענע כדאשכחן לגבי שתי הלחם ושני כבשי העצרת כיצד הוא עושה מניח שתי הלחם על שני כבשים ומניח ידו תחתיהן ומניף ומוליך ומביא ומעלה ומוריד אמר ר' חייא בר אבא מוליך ומביא למי שארבע רוחות העולם שלו מעלה ומוריד למי שהשמים והארץ שלו. במערבא מתני הכי אמר רב חמא בר עוקבא אמר ר' יוסי בר חנינא מוליך ומביא לעצור רוחות רעות מעלה ומוריד לעבור טללים רעים. אמר רבא וכן ללולב.
כתב בעל הדברות ז"ל וכן מנהג אבותינו שמולך ומביא מעלה ומוריד בלבד ומוליך ומביא למי שארבע רוחות העולם שלו והמושל בשתים הוא המושל בארבע ורבינו שלמה ז"ל מפרש מוליך ומביא למי שארבע רוחות שלו כך מראה בהנפתו משמע שצריך להוליך ולהביא לארבע רוחות. ירושלמי המשכים לצאת לדרך מביאין לו שופר ותוקע לולב ומנענע כו'. תני צריך לנענע שלשה פעמים על כל דבר ודבר ר' זירא בעי הכין חד והכין חד או הכין והכין חד. פי' רבינו חננאל ז"ל כבר אמרינן צריך נענוע שלשה פעמים בעי ר' זירא ההולכה תחשוב פעם אחת וההבאה תחשב פעם אחת או ההלכה וההבאה נחשבין פעם אחת וצריך להוליך ולהביא שלשה פעמים. תמן תנינא בנדה פרק ט' בענין שבעה סממנין מעבירין על הכתם וצריך לכסכס ג' פעמים על כל אחד ואחד ר' זירא בעי הכין חד והכין חד או הכין והכין חד ולא איפשטא וכיון דלא איפשטא עבדינן לחומרא שלשה פעמים הולכה והבאה על כל אחד ואחד.
ובעל הדברות כתב מסתברא על כל דבר דקאמר אינו נופל על ההולכה וההובאה ופירשו צריך לנענע ג' פעמים על כל דבר הצריך ניענוע כגון הודו ואנא וזה מוליך ומביא מעלה ומוריד ומוריד לא קא חשיב דהא אי אפשר להעלאה בלא ירידה והן שלש [יש שמוליך ומעלה ומוריד ויש] שמוליך ומביא ומעלה ובעי ר' זירא הולכה אחת והבאה אחת והן שתים ובשלישית סגיא או דילמא הולכה והובאה אחת וצריך להוליך ולהביא שתי פעמים ואחר כך מעלה ומוריד ולא איפשטא וכיון דנענועי דרבנן הוא לקולא אמרינן לחומרא לא אמרינן והמנהג עיקר.
ותימה לאחי ר' בנימין על דברי בעל הדברות שכשם שאי אפשר להעלאה בלא ירידה כך אי אפשר הולכה בלא הובאה ואין כאן אלא שתים ועוד מאן לימא לן דבעיא דר' זירא במוליך ומביא ולא במעלה ומוריד אלא כך נראה לי לפרש שיש בכלל מוליך ומביא שתים אחת למזרח ולמערב ואחת לצפון ולדרום וזהו דקאמר ר' יוחנן מוליך ומביא למי שארבע רוחות העולם שלו וכן מנהג פשוט בידינו מאבותינו לעשות הולכה והובאה למזרח ולמערב לצפון ולדרום ובעי ר' זירא הכי איתא כיון דקיימא לן שצריך לנענע ג' פעמים על כל דבר ודבר הכין חד והכין חד כלומר הולכה למזרח בלא הולכה למערב חשיב אחד וכן הולכה לדרום בלא הובאה לצפון וכן העלאה בלא ירידה או איפכא איזה אחד מהן שיעשה חשיב כאילו עשה שתיהן שאם הוליך ולא הביא חשיב כאילו הוליך והביא בין מזרחית מערבית בין דרומית צפונית וכן אם העלה ולא הוריד שכל אחד מהן הוא סימן לשכנגדו או דילמא הכין חד והכין חד כלומר הולכתו למזרח והבאתו למערב אחת וכן הולכתו לדרום והובאתו לצפון אחד. וכן העלאה והורדה אחת הרי שלשה ניענועין והשתא אתיא שפיר דהא ר' יוחנן דאמר מוליך ומביא למי שארבע רוחות העולם שלו וכיון דלא איפשט דר' זירא נהיגין לחומרא או שמא יש לפרש בעי ר' זירא הכין חד והכין חד כלומר מה שמוליך ומביא למזרח ולמערב חד וכן לדרום ולצפון חד וכן מעלה ומוריד חד הרי כאן שלשה נענועין או הכין חד והכין חד כלומר מוליך ומביא מעלה ומוריד כולן חשיב נענועי חדא וצריך להיות מוליך ומביא מעלה ומוריד ג' פעמים ואתיא משמעותיה כדברי רבינו חננאל ז"ל אך לא כפירושו. וזה הפירוש נראה יותר נכון דאין הולכה בלא הובאה ולא העלייה בלא הורדה ולא איפשט. ויש נוהגין לעשות נענוע אחר זולתי מוליך ומביא ומעלה ומוריד ודייקי מהא דאמרינן לולב שיש בו ד' טפחים וכדי לנענע בו כשר ואי אמרת דמוליך ומביא מעלה ומוריד הוא הנענוע אמאי בעינן טפי מג' טפחים אלא להכי בעינן שיהא הלולב עולה על שאר המינין כדי שיתראה הנענוע וכן מצאתי במנהגות הגאונים ז"ל שהיה מנענע רבינו שלמה ז"ל לאחר שהוליך והביא שניהם והעלה והוריד וטעמו משום שמחה רקדו כאילים היינו הנענוע:
וההיא דאמרינן היכן היה הנענועין בהודו לה' תחילה וסוף יש מפרשים בהודו ראשון והודו אחרון וכן הורה רבינו שלמה ז"ל אבל שליח צבור הרב ר' מרדכי ז"ל ניענע בתחלה בהודו ולבסוף בחסדו בין בהודו ראשון בין בהודו אחרון וכ' בעל הדברות ז"ל מדלא אדכר ניענוע דברכה שמע מינה עיקר ניענוע בהלל הוא:
ומי שאין לו לולב בשעת ההלל מנענע בברכה כדתנן השכים לצאת לדרך מביאין לו שופר ותוקע לולב ומנענע והתם שלא בשעת נטילה דהלל הוא. ורב שר שלום גאון ז"ל אייתי ראיה מר' אחא בר יעקב דממטו ליה ומייתי ליה ואמר גירא בעינא דשיטנא אלמא בשעת ברכה מנענע דאי בהלל לא היה מפסיק ואיכא למימר דלא הוי הפסקה אלא שיחת חולין בעלמא אבל הכא לעצור טללים [רעים] ורוחות רעות הוא דקא עביד דהא ברכת מילה קודם טעימה מתפלל על התינוק ואומר קיים את הילד הזה [לאביו ולאמו] ואינו הפסק הכא נמי לא שנא עד כאן דבריו:
ואחי ר' בנימין ז"ל כתב דאין נטילת לולב בלא נענוע כלל בין בברכה בין בהלל כדקתני לולב שיש בו ארבעה טפחים כדי לנענע בו כשר וכן מביאין לו שופר ותוקע לולב ומנענע והראיה של גאון ז"ל דסמכה הוא ובודאי שאין להפסיק בהלל בשיחת חולין כזאת ואינו דומה להא דמילה שאומר קיים את הילד הזה והתם ודאי צורך המילה הוא להתפלל עליה שהרי יש בה סכנה אבל הכא מה צורך יש בשיחת חולין כזאת בנטילה הלא השכר המצוה הוא העוצר הרוחות והטללים רעים ובלשון הזה דרב אחא אין בו לשון תפלה כלל. ומה שלא הזכיר נענוע דברכה במתני' אלא נענועים דהלל לפי שאין נטילת לולב בלא נענוע ולפיכך הוצרך לפרש בהלל היכן היו מנענעין שאין לומר שבקריאת כולו היו צריכין לנענע אלא במקומות ידועין בו והנראה בעיני דעיקר הנענוע בהלל הוא ואם אין לו לולב בשעת ההלל מנענע בברכה:

Siman 368

<b>דין לולב מהו לטלטל ביום טוב לאחר שיצא בו.</b>
תניא אר"א בר' צדוק כך היו מנהגן של אנשי ירושלים אדם יוצא מביתו ולולב בידו נכנס לבהכ"נ לולבו בידו קורא את שמע לולבו בידו לבקר חולים ולנחם אבלים לולבו בידו מתפלל לולבו בידו קורא בתורה ונושא את כפיו מניחו על גבי קרקע נכנס לבית המדרש משגרו ביד בנו ביד עבדו ביד שלוחו להודיעך כמה היו זריזין במצות. ובירושלמי גרסינן כך היה מנהגן של אנשי ירושלים אדם הולך מבית הכנסת לולבו בידו עלה לשאת את כפיו ולקרות בתורה נותנו לחבירו הניחו בארץ אסור לטלטלו אמר ר' אבין זאת אומרת שאסור בהנאה יש מוכיחין מכאן דמכי נפיק איניש באתרוגא והניחו אסור לטלטלו ולא אשתרי אלא למצותו ואחרי כן אסור כדין כל מוקצה. ותימה לאחי ר' בנימין לומר שיהא אסור לטלטל האתרוג דנהי דאיתקצאי למצוותו מאכילה איתקצאי מריחא לא אתקצאי כדרבא דאמר רבא אתרוג של מצוה מותר להריח בו וכיון שמותר להריח בו איך נאמר שאסור לטלטלו ודוחק הוא לפרש מותר להריח בו בעודו בידו אבל לאחר שהניחו אסור לטלטלו כל שכן להריח בו או אם רוצה להריח בו יכוף ראשו על גבי קרקע שזה דבר תימה הוא והא דקאמר הניחו בארץ אסור לטלטלו אשאר מינין קאי והא דאמרינן בא לנחם אבלים לולבו בידו נשאלה שאלה לגאונים ז"ל מאי אבל איכא בחג והשיבו כך שמענו מזקננו דהא מילתא בזמן שהמת נפטר ביום טוב או בחולו של מועד והרי הוא עומד למינקט ימי אבל אחרי כן ואע"פ שאינו נוהג אבילות בימי החג אלא שחביריו הולכין אצלו ויושבין עמו כדי ליישב דעתו וקא מדמי ליה תנא להא מילתא כמו שבא לנחם אבלים ואף על פי שאמרנו שאחר שנעשית מצותו אסור לטלטלו רשאי לתת אותו ביד אשתו להוליכו למים. ואף על גב דמטלטלי מידי דלא חזי לה. כדתנן מקבלת אשה מיד בנה מיד בעלה ומחזרת למים שלא יכמושו ר' יהודה אומר בשבת מחזירין פירוש מהיכא שנטלוהו או אי נמי במקום הניטל בשבת אבל אין מוסיפין פי' וכל שכן שאין מחליפין וביום טוב מוסיפין פי' אבל אין מחליפין ובמועד מחליפין פי' רבינו שלמה ז"ל מצוה להחליף וטעם כדי שלא יסריחו:

Siman 369

<b>דין מצות ערבה בשביעי של חג הוא יום הושענא רבה.</b>
שנו חכמים לולב וערבה ששה ושבעה ערבה שבעה כיצד יום שביעי של ערבה שחל להיות בשבת ערבה שבעה ושאר כל הימים ששה אמר ליה אביי לרבא מאי שנא לולב דעבדינן שבעה זכר למקדש ומאי שנא ערבה דלא עבדין שבעה זכר למקדש אמר ליה ערבה דלית ליה עיקר מן התורה בגבולין לא עבדינן לה זכר למקדש לולב דאית ליה עיקר מן התורה בגבולין עבדינן ליה זכר למקדש. ושנו חכמים בכל יום מקיפין את המזבח פעם אחת ואותו היום היו מקיפין שבע פעמים. ירושלמי זכר ליריחו. איתמר במה היו מקיפין ר' אלעזר אומר בלולב. שמואל בר נתן בשם ר' חנינא אמר בערבה.
וכתב בעל היראים ז"ל וצריך להקיף בכל יום את הארון או דבר אחר זכר להקיף מזבח. כדתנן בכל יום מקיפין את המזבח פעם אחת ואומר אנא ה' הושיעה נא ר' יהודה אומר אני והו הושיעה נא. ואיפלגי אמוראי במה מקיפין אי בלולב אי בערבה ולא ידעינן הלכתא כמאן הלכך אם אין לולב אין היקף.
ובעל הדברות ז"ל כתב כולהו אמוראי דאמרי בלולב היו מקיפין וערבה בזקיפת המזבח איתותבו. ובערבה היו מקיפין פעם אחת בכל יום בלא לולב ומנענעין אותה ובשביעי היו מקיפין שבעה פעמים ואחר כך זוקפין אותה למזבח ומשחרב בית המקדש היו מקיפין בערבה יום שביעי מדקא מותבינן בגמרא גבי ערבה האידנא נמי לידחי שביעי של ערבה דאיקלע בשבת שמע מינה יום שביעי של חול מקיפין כמנהגינו. והוא מנהג נביאים כדאמרן אבל שאר הימים לא היו מקיפין עד כאן לשונו.
וכן מנהג פשוט בידינו שאין מקיפין בשאר הימים כי אם ביום שביעי בלבד אבל נוהגין אנו לומר רהיטין לאחר תפלת מוסף בלא היקף ביום אחד אומר אנא ה' הושיעה נא וביום אחר אומר אני והו הושיעה נא וחוזרין חלילה וביום שביעי מקיפין שבע פעמים ויש נוהגין להקיף את התיבה במקום מזבח ומביאין ראיה מן הירושלמי בכל יום מקיפין פעם אחת כיצד דרך הקפה כל ישראל נוטלין לולביהן בידיהן הימנית ואתרוגיהן בידיהן השמאלית ומקיפין הקפה אחת ואותו היום מקיפין שבעה פעמים ניחא בזמן שיש מזבח בזמן שאין מזבח חזן הכנסת עומד כמלאך ה' צבאות וספר תורה בזרועו והעם מקיפין אותו דוגמת המזבח. איתמר ר' יוחנן ור' יהושע בן לוי חד אמר ערבה יסוד נביאים וחד אמר ערבה מנהג נביאים. ומסקנא אמר איבוא הוהו קאימנא קמיה דר' אלעזר בר' צדוק ואייתי ההוא גברא ערבה לקמיה שקיל חביט חביט ולא בריך קסבר מנהג נביאים הוא ואין מברכין על המנהג. ובעל היראים ז"ל מפרש מנהג נביאים הוא שלא לברך. אמר ר' אמי ערבה צריכה שיעור ואינה ניטלת אלא בפני עצמה ואין אדם יוצא ידי חובתו בערבה שבלולב. ורב חסדא אמר ר' יצחק אדם יוצא ידי חובתו בערבה שבלולב וכתב בעל הדברות ז"ל דהלכתא כר' אמי וכך המנהג שלא לצאת בערבה שבלולב וכמה שיעורה אמר רב נחמן שלשה בדי עלין לחין ורב ששת אמר אפי' עלה אחד בבד אחד והלכתא כרב ששת וכן כתב בעל הדברות ז"ל מסתברא אפי' עלה אחד בבד אחד סגיא ולחומרא בעינן שלשה בדין כהדס וכן כתב רבינו האיי גאון ז"ל הלכה כר' ששת באסורי בהדי ר' נחמן אלא שמכוער הדבר עלה אחד בבד אחד ורבינו חננאל ז"ל פסק כרב נחמן דבעינן שלשה בדי עלין לחין. וכשם שפסלנו ערבה גזולה ויבשה ושאר פסולין לענין לולב הכי נמי פסלינן להו לערבה דהושענא דחד טעמא הוא ואבא שאול מייתי לה מההוא קרא גופיה דכתיב וערבי נחל שתים אחת ללולב ואחת למקדש.
ומצאתי בשם רבינו יואל הלוי ז"ל ראיתי בני אדם שהולכין בשדה כנענים וקוצצין ערבה להושענא ביום שביעי לערבה ונראה לי דשלא כתורה הן עושין. מדגרסינן בפרק לולב הגזול אמר להו רב הונא להנהו אוונכרי כי זבניתו אסא מכנענים לא תגזו אתון אלא ליגזזו אינהו וליתבי לכו מאי טעמא סתם כנענים גוזלי ארעתא נינהו וקרקע אינה נגזלת ובני נח הוזהרו על הגזל ואפי' כנעני מכנעני כדמוכח בפרק ארבע מיתות ומסתמא כנענים גוזלין שדה זה מזה וקיימא לן בהגוזל בתרא כדר' עקיבא דאמר גזל כנעני אסור והא דאמר רב אשי התם כי אזל בארבא חזא להנך שיבשי דגפנא דתלו לבר מפרדיסא ותלו ביה קיטפי דענבי ואמר ליה לשמעיה חזי אי דכנעני הוא אייתי לי. מפרשין רבוותא משום הפקר דתלן לבר מפרדיסא שרי. ולפיכך צריך לבני אדם ליזהר בדברי רב הונא ואין לחלק בין בבל לחוצה לארץ שאנו נמשכין אחריהן.
ואע"פ שפי' רבינו שלמה ז"ל סתם כנענים גוזלי שדות מישראל הם לאו דוקא היא דמה לי מישראל מה לי מכנעני שהרי שניהן תורת גזל נוהגת בהן ואין להקל בדבר עד כאן לשונו וכבר כתבנו לעיל בהלכה שמ"ט דההוא דרב הונא בהושענא דאוונכרי עצמן אבל אחרים יוצאין בו אפי' אי גזוזי לה אנווכרי שהן ישראלים דהוי ליה יאוש בידא דאוונכרי ושינוי רשות בידא דידן הכי נמי אותו שקוצץ הערבה אינו יוצא בה אבל ישראל אחר יוצא בה ועוד מצאתי בדברי הגאונים ז"ל מעשה ונקצצה ערבה על ידי כנענים בשבת ויום ערבה חל להיות באחד בשבת ושאלו למורי והתיר מידי דהוה נכרי שהביא דורון לישראל אם יש מאותו המין במחובר שמותר לערב בכדי שיעשו ואע"ג דתנן בפרק שואל נכרי שעשה ארון וחפר הקבר אם בשביל ישראל לא יקבר בו עולמית התם היינו טעמא כיון דמתעביד ביה איסורא הוי בזיון ליקבר בו. ואי משום מצוה הבאה בעבירה אומר מורי שאין להימנע דלא שייך לומר כן כי אם לענין גדול.
ואע"ג דגרסי' בירושלמי דפרק האורג מצה שהוציאוה ברשות הרבים בשבת אינו יוצא בה ידי חובתו בפסח מטעם מצוה הבאה בעבירה הני מילי כשהעבירה נעשית על ידי ישראל אבל הכא כשהעבירה נעשית על ידי נכרי לא הויא מצוה הבאה בעבירה:

Siman 370

<b>דין ארבעת מינין הללו מהו הן בהנאה יום שביעי לאחר שנעשתה מצותן.</b>
אמר ר' יוחנן אתרוג בשביעי אסורה בשמיני מותרת. סוכה אפי' בשמיני אסורה ור' שמעון בן לקיש אמר אתרוג אפי' בשביעי מותרת במאי קא מיפלגי ר' שמעון בן לקיש סבר למצותה איתקצאי והא איתעבדא ור' יוחנן אמר לכולי יומא איתקצאי והלכתא כר' יוחנן דאמר לכולי יומא איתקצאי ואנן דאית לן תרי יומא היכי עבדינן אביי אמר שמיני ספק שביעי אסורה תשיעי ספק שמיני מותרת והיינו כר' יוחנן ומסיק תלמודא דהלכתא כוותיה כאביי וכתב בעל הדברות ז"ל אם חל שמיני ספק שביעי בשבת אין לאוסרה למחר בתשיעי ספק שמיני משום הכנה דרבה דלא שייך ביה הכנה כי היכי דאמרינן גבי ביצה דביצה איתכן בשבת אבל האי מערב שבת איתכן. וערבה שמקיפין בה לאחר שנעשה מצוותה יש שאוסרין בה ליהנות לעולם וזה לשונם ערבה שמקיפין בה איפסקא הלכתא דמנהג נביאים הוא מכל מקום נראה דאין לנהוג בה מנהג בזיון ולא ליהנות ממנה משום דלא אמרינן מנהג נביאים הוא אלא לענין ברכה שאין מברכין עליה וראיה מהא דתנן פרק ולד חטאת ערבה לא נהנין ולא מועלין ר' אלעזר בר' צדוק אומר נותנין היו זקנים ממנה בלולביהן והיינו ערבה שמקיפין בה וסודרן אותה אצל המזבח. וכן פי' רבינו גרשום ז"ל ואף ר' אלעזר בר' צדוק לא אמר אלא שהיו נותנין ממנה הזקנים בלולביהן לצורך המצוה אבל הנאה אחרת לא היו נהנין ממנה.
והר”ר אליעזר ממיץ ז"ל פי' בספר יראים שאותו יום אסור ליהנות בה לשורפה או לעשות ממנה שפודין לצלות בהן בשר שהרי לכולי יומא איתקצאי ודמי לאתרוג אסרינן מהאי טעמא בשמיני ספק שביעי ונראין הדברים דאסורא לעולם ומוטב שיחללוה על דבר מועט ויעשה ממנו צורך גבוה עד כאן לשונו
והנראה בעיני כדברי בעל היראים ז"ל שלא לאוסרה בהנאה לעולם דמאי שנא ערבה מלולב ואתרוג. ושאר תשמישי מצוה דנזרקין ומיהו בזמן שבית המקדש קיים שהיו זוקפין אצל המזבח אפשר שהיתה אסורה בהנאה אבל בזמן הזה אין קדושה לאחר מצוותה ולכל היותר אותו היום לבד אסורה בהנאה מיכן ואילך מותרת:

Siman 371

<b>דין סדר תפלה וקריאת התורה וההפטרות לשבעת ימי החג.</b>
ובערב חג הסוכות אין נופלין על פניהן ואם הוא יום שני אין אומרין וידוי ולא אבינו הרחמן ובמנחה מתפללין כשאר ימות החול ובערבית מתפללין כשאר לילי יום טוב וכן בקידוש היום מקדישין כשאר לילי ימים טובים ואומר את יום חג הסוכות הזה זמן שמחתינו שהרי הרבה בו הכתוב לשון שמחה כדכתיב ושמחת בחגיך והיית אך שמח והרי הוא לענין קדוש ותפלה בין בחול בין בשבת כשאר רגלים. ובשחרית קודם קריאת ההלל נוטלין לולביהן ואתרוגיהן ומברכין על נטילת לולב ושהחיינו ומנענעין ואין מברכין שהחיינו אלא ביום ראשון לנטילתו בלבד וקורין הלל גמור וקדיש גמור וקורא בתורה חמשה בני אדם ובשבת קורין שבעה וקורין ביום ראשון וביום שני שור או כשב או עז בפרשת אמור אל הכהנים ומפטיר קורא בפרשת פנחס ובחמשה עשר לחדש השביעי ומפטיר בנביא ביום ראשון בתרי עשר בסוף זכריה הנה יום בא לה' עד סוף הנביא וביום שני מפטירין בנביא במלכים ותשלם כל המלאכה ולאחר תפלת מוסף אומרים אלפא ביתא של הושענא בכל יום ויום יום אחד אומר אנא ה' הושיעה נא וביום אחד אומר אני והו הושיעה נא וחוזרין חלילה והוא במקום הקפה שהיו רגילין להקיף פעם אחד בכל יום אך עתה אין מקיפין אלא ביום ערבה כמו שכתבנו למעלה וכ' בעל הדברות ז"ל מצאתי בתשובות שאסור לומר הושענא בשבת שלא יצאו התינוקת ששומעין בשבת כדרך ששומעין בחול ואין מתברר להן שאין הלולב ניטל בשבת ומביאין לולביהן ובזמן שאין אומרים הושענא מתברר.
ובמנהג שלנו שאין בו הקפה מתברר להן ואין לשנות עד כאן לשונו וכן מנהג קדמון בידינו שאין הושענא בין בשבת בין בחול וכל תשעת ימי החג קורין הלל גמור ומאי שנא בחג דגמרינן ביה הלילא בכל יומא ומאי שנא בפסח דלא גמרינן ביה הלילא בכל יומא מפני שחג חלוק בקרבנותיו ופסח אינו חלוק בקרבנותיו ומפרש בירושלמי מפני שהלולב מתחדש בו כל שבעה. ובקריאת התורה בחולו של מועד קורין ארבעה וקורין בקרבנות החג כדתנן ושאר כל ימות החג קורין בקרבנות החג וגרסינן בפרק אחרון דסוכה אתקין אמימר בנהרדעא דמדלגי דלוגי וכתב רבינו יצחק פאסי ז"ל בשם גאון דמנהג בשתי ישיבות ביום ראשון וביום שני שהן שני ימים טובין קורין ובחמשה עשר בלבד וביום שלישי של חג שהוא יום ראשון של חולו של מועד כהן קורא וביום השני לוי קורא וביום השלישי ישראל חוזר וקורא וביום השלישי ישראל רביעי חוזר וקורא וביום השני וביום השלישי ועל פי הסדר הזה קורין בכל יום ויום עד היום השביעי וכן כתב רבינו ישעיה זצ"ל.
ורבינו שלמה ז"ל פי' יום שלישי של חג שהוא יום ראשון של חולו של מועד כהן קורא וביום השני לוי קורא וביום השלישי ישראל שלישי קורא וביום הרביעי וישראל רביעי הנוסף בשביל חולו של מועד חוזר וקורא וביום השני וביום השלישי שהן ספיקי היום וכן למחר שהוא רביעי לחג והוא שני לחולו של מועד כהן קורא וביום השלישי לוי קורא וביום הרביעי ישראל שלישי קורא וביום החמישי ישראל רביעי חוזר וקורא וביום השלישי וביום הרביעי שהן ספיקי היום וכן תמיד בכל יום ויום השלישי קורא בקרבנות של מחרת ביום השמיני לפי שאינו מימות החג אלא רגל בפני עצמו לפיכך יום שביעי שהוא יום ערבה כהן חוזר על קריאתו וקורא וביום החמישי לוי קורא וביום הששי ישראל שלישי קורא וביום השביעי ישראל רביעי חוזר וקורא וביום הששי וביום השביעי שהן שני ספיקי היום ותמיד הרביעי קורא שני ספיקי היום ושלשה הקוראין תחלה אין מקפידין על קריאתן יקראו מה שירצו ומ"מ כך היו נוהגין רבותי שני הראשונים קורין שני ספיקי היום והשלישי בפרשת יום המחרת שאינו מספיקי היום והרביעי חוזר וקורא מה שקראו שנים הראשונים.
וכן כתב בעל הדברות ז"ל ויש שנוהגין ביום ערבה שכהן קורא וביום הששי ולוי קורא וביום השביעי וישראל שלישי חוזר וקורא וביום הששי וישראל רביעי חוזר וקורא וביום השביעי ואינו ישר כי האחרון קורא שני ספיקי היום כשליח צבור במוספין.
וכן נהגו אבותינו ואותן שקורין ביום השמיני אינו ישר שלא לעשות מחול קודש עד כאן לשון בעל הדברות ז"ל וכן נראה בעיני שזה המנהג הוא עיקר כדבריו וכדברי רבינו שלמה ז"ל. ושבת שחלה בחולו של מועד קורין ראה אתה אומר אלי דאמר רב חנן בר אבא שבת שחלה בחולו של מועד בין בניסן בין בתשרי מקרא קרינן ראה אתה אומר אלי אפטורי בניסן העצמות היבשות בתשרי ביום בוא גוג. ובתפלת המוספין בשני ימים טובים הראשונים אומרים ובחמשה עשר יום לחדש השביעי ובחולו של מועד בכל יום ויום אומרים מוספין של שני ימים שצריכין להזכיר שני ספיקי היום והא לך סדרן יום ראשון של חולו של מועד אומרים וביום השני וביום השלישי. יום שני אומר וביום השלישי וביום הרביעי יום שלישי אומר וביום הרביעי וביום החמישי יום רביעי אומר וביום החמישי וביום הששי. יום חמישי שהוא יום ערבה אומר וביום הששי וביום השביעי. יום ערבה לאחר תפלת המוסיפין יש ממשיכין את הארון באמצע בית הכנסת ויש מוציאין כל ספרי תורות ועושין כמין גורן עגולה באמצע בית הכנסת ומתחיל החזן ואומר הושענא והצבור עונין אחריו ומקיפין שבע פעמים זכר להקיף מזבח ואומר אלפא ביתא אחת בכל פעם ואח"כ מחזירין את הארון או ספרי התורה למקומן ומסיימין כל ההושענות כסדר הכתוב במחזורים וקדיש גמור.
ומנהג להדליק כל הנרות שבבית הכנסת לכבוד התורה על שם כי נר מצוה ותורה אור ויש שנוהגין בליל יום ערבה להיות נעורין כל הלילה ויושבין ועוסקין בתורה ומתחילין בראשית והולכין עד וזאת הברכה לפי שביום המחרת צריכין להשלים התורה ואם יש מי שלא הסדיר פרשיותיו עם הצבור כל אחד ואחד בשבתה הרי הוא סודרן עתה. ואע"פ שאמרו חכמים ובלבד שלא יקדים ובלבד שלא יאחר ודאי כך מצוה מן המובחר ואם לא עלה בידו לעשות כן טוב הדבר להשלימן אחרי כן ומנהג נכון וכשר הוא והתם אמרינן סבר לאשלומינהו במעלי יומא דכפורי אמר ליה ובלבד שלא יקדים ובלבד שלא יאחר הא למדת שכן הוא הדין אבל אם לא עלתה בידו טוב להשלימן לכשאפשר ויום ערבה הוא יום חתימת הדין כיום הכפורים כדתנן ובחג נידונין על המים שבו היו מסיימין ניסוך המים:

Siman 372

<b>דין שמיני עצרת לקידוש ותפלה וקריאת התורה והפטרה.</b>
שנו חכמים ההלל והשמחה שמונה כיצד מלמד שאדם חייב בכבוד יום טוב האחרון כשאר ימות החג ותניא והיית אך שמח לרבות לילי יום טוב האחרון לשמחה אתה אומר לרבות לילי יום טוב האחרון או אינו אלא לרבות לילי יום טוב הראשון מרבה אני לילי יום טוב האחרון שיש שמחה לפניו ומוצא אני לילי יום טוב הראשון שאין שמחה לפניו אמר ר' יוחנן אומר זמן בשמיני של חג תניא נמי הכי שמיני רגל בפני עצמו הוא לענין פז"ר קש"ב וכיון שהוא רגל בפני עצמו אין אומרין בקידוש ובתפלה חג הסוכות אלא כך אומר ביום השמיני חג העצרת הזה זמן שמחתינו בין בקידוש בין בתפלה. ובקריאת התורה יום ראשון אומר שבחות וקורין בתורה חמשה בני אדם ואם הוא שבת קורין שבעה וקורין כל הבכור ולפי לשון רבינו שלמה ז"ל צריך להתחיל עשר תעשר בין בחול בין בשבת וזהו טעמו דגרסינן במגילה ביום אחרון של חג קורין במצות וחוקים ובכור ופי' רבינו שלמה ז"ל קורין כל הבכור אלא שמתחילין עשר תעשר לפי שיש באותה פרשה מצות וחוקים הרבה הנוהגת באותו הזמן שהוא זמן האסיף ועת שהעניים צריכין לאסוף מאכל לסתיו ויש באותה פרשה מצות מעשר ומצות נתן תתן ופתוח תפתח והעבט תעביטנו. ורבותינו הלוים חולקין עליו שמעולם לא נהגו כן בפני רבינו יצחק הלוי ז"ל אביהם והכי גרסינן במצות וחוקים של בכור והכי משמע להו כלומר בפרשת חוקים שבכל הבכור ולמפרע נקט דכתיב בסוף הפרשה את החוקים האלה ופרשת הבכור לעיל מיניה קאי. ומנהג פשוט בידינו כמנהג הלוים. ומפטיר קורא בפסוקים של מוסף ביום השמיני עצרת ומפטירין במלכים ויהי ככלות שלמה וחותמין בברכות של הפטרה כדרך שחותמין בקדוש ובתפלה מקדש ישראל והזמנים. ובשבת מזכיר של שבת ופוסקין נדבתן לשלש פעמים על שם ולא יראה את פני ה' ריקם ואומר איש כמתנת ידו. ובמוסף מזכירין גבורת גשמים.
ומצאתי במנהגות אישפירא שמכריז החזן בפני הקהל קודם תפלת המוסף משיב הרוח והצבור עונין לברכה כדרך שנוהגין בהכרזת ראש חדש וכיון שמתחילין להזכיר שוב אינו פוסק. ויש שנוהגין שלא להזכיר משיב הרוח במוסף בלחש עד שישמעו תחלה מפי החזן כשמסדיר את התפלה בקול ואז אומר [החזן] שאתה הוא ה' אלהינו משיב הרוח ומוריד הגשם לברכה ולא לקללה לחיים ולא למות לשובע ולא לרעב לרצון ולא לרזון ממית ומחיה ואין דומה לך בא"י מחיה המתים:
וביום שני קורין וזאת הברכה ומנהג לומר פזמונים ורהיטין כשהעולה הקורא האחרון לקרות בתורה כמו שעושין לחתנים ונקרא חתן תורה והיום נקרא יום שמחת התורה. ואחר שהשלים קריאתו עד לעיני כל ישראל אינו חותם מיד אלא עומדין כל הצבור על רגליהן והחזן אוחז ספר תורה בזרועו ואומר [שלשה פעמים] זכינו להשלים לשלום ונזכה להתחיל ולהשלים לשלום ועונין אחריו ג' פעמים ואח"כ קורין על פה בראשית ברא אלהים עד ויהי ערב ויהי בקר יום אחד וחותם ומברך לאחריה ומה שקורין על פה לפי שאין מוציאין שתי תורות לקורא אחד משום פגמו של ראשון ודוגמת זה אמרינן ביומא ובעשור שבחומש הפקודים קורא על פה. ומה שקורא בבראשית מפני חיבת התורה שמיד שהשלימו אותה מתחילין בה מחמת חיבתה ודוגמת זה הבאנו אגדה בערוגת ראש השנה הלכה ש"א. ומתנדב חתן התורה לכבוד התורה ומפטיר קורא בפסוקים של מוסף כיום אתמול ומפטיר בתחילת יהושע ויהי אחרי מות משה עד רק חזק ואמץ. ומנהג חתן תורה לעשות סעודה ושמחה ולחלק לצבור מגדים ומיני מתיקה שכך מצינו באגדה חזית ויבא שלמה ויעמד לפני ארון ברית ה' ויעל עולות ויעש שלמים ויעש משתה לכל עבדיו אמר ר' אלעזר מיכן שעושין סעודה לגומרה של תורה. ליהודים יהיה שמחה ואורה:
ערוגת שתים עשרה נערכה בסדר חג הסוכות כהלכה הממולאה בתאר השבלים הטובות העולות לברכה וריחם כאהלים נטועים הלכות תשעה וארבעים וסימנם ועמק סוכות אמד"ד וסימן אחר אחל"י יכונו דרכי וסימן אחר ואני תמיד איח"ל והוספתי על כל תהלתיך.
נשלם ספר שבלי הלקט בערוגת שתים עשרה ודין מסורתא דידהון. צלי בשבת וסעוד בירחא לחנכא פוריא בפסחא דשבועיא וצום בריש שתא בכפור מטללתא. והלכותיו שלש מאות שתים ושבעים וסימנם שב"ע השבלים הטובות.
אמר הצעיר צדקיה בר אברהם הרופא ינע"ם. הנה הבאתי את ראשית פרי קדש הלולים. מור ולבונה עם כל אבקת רוכלים ומבחר כל פרי מגדים. כפרים עם נרדים. את שבע השבלים הטובות העולות. מור ואהלות מגדלות מרקחים כערוגת הבשם סוגות בשושנים. חדשים גם ישנים את אשר השיגה ידי ללקט אורות מצמרות בדים ופארות משדי אנשי התבונות. בעלי אמונות ומעמיד ערמות לפאת קדמה להרים ממנו בקומצו את תרומת ה' להביא אל בית האוצר אל לשכות הקודש סלת מנחת בכורים לערוך ממנה שתים עשרה מערכות ערך לחם על שלחן הטהור מנחה טהורה ליושבים לפני ה' יהיה סחרה לאכול לשבעה בפה מלא ובכרס מלאה ונפש שבעה מפני שאמרו הכל לפי מה שהוא אדם מלא לוגמיו לטעימה מלא קומצו למנחות. ואני הנה הרימותי את תרומות הקדש בקומצי כאשר מצאה ידי וכל משכיל אשר ימצא את קומצי מבורץ גדיש או מבורץ בגרגר או קורט לקט ופרט עמר שכחה ופאה והיא כי נראה פן תקדש המלאה ימלא את ידו מוסיף שנית לקיים בו מצות פתיתה ויחזירנה לסולתה ויחזור ויקמוץ בימין וידינני לכף זכות כי לשם קודש היתה כוונתי. על זאת אברך את ה' אשר יעצני ולפועלי אתן צדק אשר גמל עלי בחסדו וטובו לתת את שאלתי אשר שאלתי מעמו כה יעשה וכה יוסיף להחזיק תמיד בימיני להורות לפני דרכי יושר אורחותיו להדריכני בנתיב מצותיו לשמור ולעשות ולקיים את כל חוקותיו ותורותיו לבלתי סור מהם ימין ושמאל כל ימי חיי לתת לנו שם ושארית ותקוה טובה ואחרית טוב שם עולם אשר לא יכרת ולהעמיד לנו זכרון עם כל הכתוב לחיים בירושלים אמן:
צרוף כסף בחון זהב בכור אש ואמרי דת צרוף ובחון בכור פה דרוש בם והגה יומם ולילה ושית עיני לבבך בם לשבעה קמוץ מנחת תרומות שבלי דת לקטתים אחרי קוצרים בכל פה יהי שם אל מבורך לעדי עד אשר החזיק ימין חלש ורפה היה תמיד בשמך לי לעזרה ותורתך ששון לבי ומרפא:

הלכות שמחות



Siman 1

<b>דין החי יתן אל לבו להבין אחריתו וענין גוסס.</b>
תנן התם ר' אליעזר אומר שוב יום אחד לפני מיתתך שאלו תלמידיו את ר' אליעזר וכי אדם יודע איזה יום ימות ויעשה תשובה אמר להן כל שכן ישוב היום שמא ימות למחר ישוב למחרת ונמצא כל ימיו בתשובה ואף שלמה אמרה בחכמתו בכל עת יהיה בגדיך לבנים.
תניא בשמחות זוטרתא דר' חייא משאדם עולה למטה נכנסין אצלו ואומרים לו לא דברים מחיים ולא דברים ממתים (אומרים לו) שמא הלויתה לאדם או שמא אדם הלוה לך או שמא הפקדת אצל אדם או אדם הפקיד אצלך או שמא יש לך פירות שאינן מעושרין איזהו מעשר ראשון איזהו מעשר שני אם היה כהן אומרין לו איזהו תרומה טמאה ואיזהו תרומה טהורה. אין נכנסין אצלו לא ביום ראשון ולא ביום שני ואם היה מטורף נכנסין אצלו אפי' ביום ראשון. אבל הקרובין נכנסין אצלו בכל שעה שירצו שביקור חולים אין לו שיעור. אם היה לו אח [ולא היה לחולה בנים] אומרין לו כתוב גט לאשתך ואל ירע בעיניך שאמרנו לך כתוב גט לאשתך הרבה בני אדם כתבו ולא מתו והרבה שלא כתבו ומתו הרבה שכתבו ועמדו וקרעו. נטה למות אומרין לו התוודה עד שלא תמות הרבה שנתוודו ולא מתו והרבה שלא התוודו ומתו והרבה שהיו מהלכין בשוק ומתוודים שמא בזכות שאתה מתודה אתה חיה ואם היה יכול להתוודות בפיו הוא מתודה בפיו ואם לאו מתוודה בלבו אחד המתודה בפיו ואחד המתודה בלבו ובלבד שיהא לבו מכוין [לאביו שבשמים]. כל הדברים האלו אין אומרין אותן לא בפני עם הארץ ולא בפני קטנים ולא בפני נשים שלא יבכו וישברו את לבו. ומנין שהחולין צריכין להתוודות ת"ל אוילים מדרך פשעם וגו' כל אוכל תתעב נפשם וגו' ויצעקו אל ה' וגו' יודו לה' חסדו וגו'. תנו רבנן מי שחלה ונטה למות אומרין לו התוודה שכן דרך כל המומתין מתוודין וכל המתוודה יש לו חלק לעוה"ב שכן מצינו בעכן שאמר לו יהושע בני שים נא כבוד לה' אלהי ישראל ותן לו תודה והגד נא לי מה עשית אל תכחד ממני ויען עכן אל יהושע ויאמר אמנם חטאתי לה' אלהי ישראל וכזאת וכזאת עשיתי ומנין שכיפר לו וידויו שנאמר ויאמר לו יהושע מה עכרתנו יעכרך ה' היום הזה היום הזה (הוא) [אתה] עכור ואינך עכור לעולם הבא. ואם אינו יודע להתוודות אומר תהא מיתתי כפרה לכל עוונותי.
תניא היה ר' מאיר אומר טוב ללכת אל בית אבל מלכת אל בית משתה באשר הוא סוף כל האדם והחי יתן אל לבו מאי והחי יתן אל לבו דברים של מיתה דיספיד יספדוניה ודיקבר יקברוניה דיטען יטעוניה דידל ידלוניה. תניא באבל רבתי הגוסס הרי הוא כחי לכל דבריו. אין קושרין לו לחיו ואין פוקקין את נקביו ואין מניחין כלי מתכות וכלי מיקר על טיבורו עד שעת שימות שנאמר עד אשר לא ירתק חבל הכסף ותרוץ גולת הזהב [וגו']. ואין סכין ואין מדיחין אותו ואין מטילין אותו על החול ולא על גבי המלח עד שעה שימות. ואין מאמצין את עיניו והנוגע בו הרי זה כשופך דמים למה הדבר הזה דומה לנר המטפטף שכיון שנוגע אדם בו נכבה ואין קורעין ואין חולצין ואין מספידין עליו ואין מכניסין עמו ארון בבית עד שעה שימות:

Siman 2

<b>דין קריעת בגדים על כל המתים והקורע על המת עד שלא ימות.</b>
אבל חייב בקריעה פי' בקריעת בגדיו מדכתיב בבני אהרן ובגדיכם אל תפרומו מכלל דכולי עלמא מיחייבו. תניא מי שהיה לו חולה בתוך ביתו ונתעלף [החולה] וכמדומה לו שמת וקרע ואח"כ מת לא יצא ידי קריעה פי' דצריך לקרוע פעם שניה אמר ר' יהושע בן פזי א"ר יהושע בן לוי משום בר קפרא לא שנו אלא לאחר כדי דיבור אבל בתוך כדי דיבור אינו חוזר וקורע ותוך כדי דיבור הוא כדי שאילת שלום תלמיד לרב [דהיינו] שלום עליך רבי וכן הלכה:
אין קורעין ואין חולצין אלא קרובין הראוין להתאבל עליו והוא דליתא אדם חכם וליתיה אדם כשר ולא קאי עליה בשעת יציאת נשמה אבל אי קאי עליה בשעת יציאת נשמה חייב לקרוע אפי' אשאר אנשי. דתניא ר' שמעון בן אלעזר אומר העומד על המת בשעת יציאת נשמה חייב לקרוע למה זה הדבר דומה לספר תורה שנשרף שחייב לקרוע פי' לפי שאין אדם ריק בישראל שאין בידו מצות. ויש מפרשים שהתורה קרואה נר דכתיב כי נר מצוה ותורה אור והנשמה קרויה נר דכתיב נר אלהים נשמת אדם:
ועל חכם הכל חייבין לקרוע דתניא חכם שמת הכל כקרוביו הכל קורעין עליו הכל חולצין עליו הכל מברין עליו ברחבה:
תנו רבנן חולה שמת לו מת אין מודיעין אותו שמא תטרוף דעתו ואין מקרעין לו ומשתקין את הנשים מפניו. ומקרעין לקטן מפני עגמת נפש פי' אם מת לו מת וקורע על חמיו ועל חמותו מפני כבוד אשתו. אמר רב תהליפא אמר שמואל אבל שלא פירע ושלא איפרם חייב מיתה. תנו רבנן היוצא בבגד קרוע לפני המתים [ה"ז] גוזל את החיים ואת המתים. רבן שמעון בן גמליאל אומר האומר לחבירו השאילני חלוקך ואלך ואבקר את אבא שהוא חולה והלך ומצאו מת קורעו ומאחו וכשיבוא לביתו מחזיר לו ונותן לו דמי קרעו ואם לא הודיעו הרי זה לא יגע בו. על כל המתים כולן קורע בכלי פי' בסכין וכיוצא בו ועל אביו ואמו ביד:
על כל המתים כולן קורע מבפנים פי' תחת המקטורן ויש מפרשין בחדר על אביו ועל אמו קורע מבחוץ. אמר רב חסדא וכן לנשיא. על כל המתים כולן קורע טפח פי' לפי דאין קריעה פחות מטפח דכתיב ויחזק דוד בבגדיו ויקרעם ואין אחיזה פחותה מטפח. על אביו ועל אמו עד שיגלה את לבו:
ירושלמי ר' ישמעאל בר אבדימי בר תנחום מפני שבטלה ממנו מצות כבד. על כל המתים כולן רצה מבדיל (קמה) קמי שפה שלו רצה אינו מבדיל. על אביו ועל אמו מבדיל. על כל המתים כולן אפי' לבוש עשרה בגדים אינו קורע אלא העליון על אביו ועל אמו קורע את כולן ואפיקרוסותו אינו מעכבת. פי' אפיקרוסותו שבראשו אינו חייב לקרוע. אחד האיש ואחד האשכה חייבין לקרוע כל בגדיהם על האב ועל האם. ר' שמעון בן אלעזר אומר האשה קורעת את התחתון ומחזירתו לאחוריה וחוזרת וקורעת את העליון:
תנו רבנן הקורע מתוך השלל מתוך המלל מתוך הליקוט מתוך הסולמות לא יצא מתוך האיחוי יצא. אמר רב חסדא ובאיחוי אלכסנדרי תניא ר' יוסי אומר תחלת קריעה טפח ותוספת כל שהוא פי' אם קרע על מת צריך לקרוע טפח ואם הוסיף לקרוע על מת אחר די לו קריעה כל שהוא על אותה קריעה וקיימא לן כוותיה:
גרסינן בסוף נדרים תניא אמרו לו מת אביך וקרע ואח"כ נמצא בנו לא יצא ידי קריעה ופריק רב אשי לאחר כדי דיבור אבל תוך כדי דיבור יצא:
תנו רבנן אמרו לו מת אביו מתה אמו מת אחיו מתה אחותו קורע קרע אחד על כולן. ר' יהודה בן בתירה אומר על כולן קורע קרע אחד ועל אביו ועל אמו קורע קרע אחר לפי שאין מוסיפין על קרע אביו ואמו מאי טעמא אמר ר' נחמן בר יצחק לפי שאינו בתוספת פי' אינו בדין שיוסיף על קרע אביו ואמו שהרי צריך לגלות את לבו אמר שמואל הלכה כר' יהודה בן בתירה. נתמלא הבגד קרעים לפניו קורע לאחריו נתמלא מלמעלה הופכו מלמטה וקורע מלמטה ומן הצדדין לא יצא פי' אם קרע מלמטה דהיינו מן השוליים של בגד ומן הצדדין לא יצא ידי קריעה. כל שבעה פי' כל שבעת ימים שמת לו מת אם הוצרך לקרוע על מת אחר קורע קרע אחר ואינו קורע על אותה קורע לאחר שבעה מוסיף פי' קורע על אותה קריעה ואינו צריך לקרוע קרע אחר. תניא כל שבעה קרעו לפניו ואם בא להחליף מחליף וקורע ודוקא על אביו ועל אמו אבל על שאר קרובים אפי' תוך שבעה מחליף ואינו קורע שכל קרע שאינו בשעת חימום אינו קרע. ועל חכם שמת יום שמועה כיום חימום דמי וחייב לקרוע.
ורבינו יצחק פאסי ז"ל כתב לענין שמועה רחוקה דאינה נוהגת אלא יום אחד. איבעיא להו קורע או אינו קורע ומסקנא דאינו קורע דליכא קריעה בלא שבעה אלא בכבוד אביו ואמו אבל בחמשה מיתי מצוה לא. והקורע על מתו בשבת אע"פ שחלל את השבת יצא ידי קריעה והקובר מתו בחולו של מועד פסק בעל הלכות גדולות שצריך לקרוע בחולו של מועד וכן הורה ה"ר אליעזר בר יואל הלוי ז"ל הלכה למעשה וכן מצאתי בספר השכם אבל הר"ר שמחה מאישפריא ז"ל היה מעשה שנקברה אשתו בחולו של מועד וקרע במוצאי יום טוב אחרון. וצריך לקרוע מעומד דכתיב ויקם המלך ויקרע את מעילו ואם קרע מיושב לא יצא:

Siman 3

<b>דין יום שמת בו תלמיד חכם שראוי להתענות בו.</b>
ירושלמי הרואה תלמיד חכם שמת כרואה ספר תורה שנשרף אמר רב אבהו יבא עלי אם טעמתי כלום כל אותו היום ר' יונה הוה בצור שמע דדמך בריה דר' אבהו ואע"ג דאכל גוביא ושתא מיא אסקיא צום כל ההוא יומא נראה להוכיח מיכן שיום שנפטר בו ת"ח ראוי להתענות בו ביום:

Siman 4

<b>דין צרכי המת אם מותר לעשותם בשבת.</b>
עושין כל צרכי המת [בשבת] פי' אם נפטר בשבת סכין ומדיחין אותו ובלבד שלא יזיז בו אבר ושומטין את הכר מתחתיו ומטילין אותו על החול בשביל שימתין פי' שלא יסריח וקושרין את לחיו לא שיעלה אלא שלא יוסיף ותניא מביאין כלי מיקר וכלי מתכות ומניחין לו על כריסו כדי שלא תפוח ופוקקין את נקביו שלא יכנס בהן את הרוח ואין מעצמין עיניו של מת בשבת לא בחול עם יציאת הנפש. תניא אמר ר' יהודה שמעתי שמצילין את המת מפני הדליקה בשבת וכן הלכתא. אמר רב הונא עושין מחיצה למת בשביל [החי ואין עושין מחיצה למת בשביל] המת מאי הוא דאמר רב שמואל בר רב יהודה וכן תני שילא מרי מת המוטל בחמה באין שני בני אדם ויושבין בצדו חם להם מלמטה זה מביא מטה ויושב עליה וזה מביא מטה ויושב עליה חם להם מלמעלה מביאין מחצלת ופורשין עליהם זה זוקף מטתו ונשמט והולך לו וזה זוקף מיטתו ונשמט והולך לו ונמצא מחיצה עשויה מאליה ואם אין שם לעשות מחיצה מניחין עליו ככר או תינוק ומטלטלין אותו דאמר מר לא אמרו ככר או תינוק אלא למת בלבד. מחשיכין על התחום לפקח על עסקי כלה ועל עסקי המת בשבת ואומר לו אם לא מצאת במקום פלוני הבא ממקום פלוני לא מצאת במנה הבא במאתים ר' יוסי בר' יהודה אומר ובלבד שלא יזכיר לו סכום מקח פי' דוקא מחשיכין בשבת להביא בחול אבל להביא בשבת אסור ואפי' על ידי נכרים.
ובהדיא שנינו לגבי קבר ואם בשביל ישראל לא יקבר בו עולמות וה"ה לארון ותכריכין ומסתברא אם היה המת מוטל בבזיון ברשות הרבים או במקום מפולת שמותר להוליכו על יד נכרים דרך רשות הרבים ואם היה בכרמלית אפי' על ידי ישראל מותר משום כבוד הבריות:

Siman 5

<b>דין מי שמת לו מת מהו בק"ש ותפלה כ"ז שלא נקבר וכן העם העוסקים בהספד ונושאי המטה מה הן בק"ש ותפלה ומהו לספר בדברי תורה לפני המת.</b>
מי שמתו מוטל לפניו פטור מקרית שמע ומן התפלה ומן התפלין ומכל מצות האמורות בתורה ואמרינן עלה במס' שמחות ואם רצה להחמיר על עצמו לא יחמיר מפני כבוד המת ועוד נראה בעיני טעם אחר דמשום הכי לא יחמיר על עצמו לפי שאין דעתו מיושבת עליו מחמת אבלותו. ותנן אין עומדין להתפלל אלא מתוך כובד הראש כו' משום דתפלה בעי כוונה ואנן סהדי דלא יכול לכווני דעתיה והוא הדין לקריאת שמע ולשאר המצות לא יחמיר ועוד מפני שאינו נראה כאבל וגם רבינו שלמה ז"ל פי' בפרק מי שמתו שלפיכך פטור לפי שאין דעתו מיושבת עליו ונראה כברכה לבטלה ועוד דאם בא לברך נראה כמי ששכח צערו והוה ליה כלועג לרש כל זה פי' רבינו שלמה זצ"ל ובבראשית רבה פרשת ויהיו חיי שרה מצאתי אמר ר' יוחנן מניין הא דתניא מי שמתו מוטל לפניו פטור מקריאת שמע וכו' דכתיב ויקם אברהם מעל פני מתו וידבר אל בני חת לאמר וגו' ואם הוא שבת מותר בקריאת שמע ובתפלה והאי מוטל דאמרינן אוקמה רב אשי דכל זמן שמוטל עליו לקוברו כמוטל לפניו דמי. תנו רבנן העם העסוקים בהספד בזמן שהמת מוטל לפניהן נשמטין אחד אחד וקורין אין המת מוטל לפניהן הן יושבין וקורין והוא יושב ודומם פי' האבל הן עומדין ומתפללים והוא עומד ומצדיק עליו את הדין ואומר יהי רצון מלפניך ה' אלהינו שתגדור פרצתי ופרצות כל עמך ישראל לחיים:
תנו רבנן המשמר את המת אע"פ שאינו מתו פטור מקרית שמע ומן התפלה ומן התפלין ומכל מצות האמורות בתורה ואם היו שנים זה משמר וזה קורא. נושאי המטה וחלופיהן וחלופי חלופיהן את שלפני המטה ואת שלאחר המטה שלפני המטה צורך בהן פטורין פי' אם צריכין הם לשאותו פטורין ושלאחר המטה אפי' אם צורך בהן חייבין פי' הואיל וכבר יצא ידי המת ואלו ואלו פטורין מן התפלה דלאו דאוריתא היא כן פי' רבינו שלמה ז"ל. ירושלמי תני הכתפין אסורין בנעילת הסנדל שמא יפסוק סנדלו של אחד מהן ונמצא מתבטל מן המצוה. קברו את המת וחזרו אם יכולין להתחיל ולגמור אפי' פרק אחד אפי' פסוק אחד יתחילו ואם לאו לא יתחילו:
העומדים בשורה הפנימיים פטורין והחיצונים חייבים:
תנו רבנן שורה הרואה את הפנים פטורין ושאינה רואה את הפנים חייבים ר' יהודה אומר הבאין מחמת האבל פטורין הבאים מחמת הכבוד חייבין ואמר ר' זריקה אמר רב אמי אמר ר' שמעון בן לקיש אין אומרין לפני המת אלא דברים של מת אמר רב אבא בר כהנא לא נצרכה אלא לדברי תורה אבל מילי דעלמא לא ואיכא דאמרי אמר רב (אמי) [אבא] בר כהנא לא נצרכה אלא לדברי תורה וכ"ש במילי דעלמא.
כתב רבינו יצחק פאסי זצ"ל בשם רבינו האיי גאון ז"ל משמא דקמאי דכלישנא קמא עבדינן דאין אומרין דברי התורה בפני המת אלא דבריו [של מת] לבד. אבל מילי דעלמא אמרינן. ובירושלמי דמסכת כלאים בפרק אינו אסור גרסינן תנא אין מדקדקין במת ולא בכלאים בבית המדרש ר' יוסי הוה יתיב מתני והוי תמן מתא מן דנפק לא אמר ליה כלום פי' רבינו שמשון ז"ל אין מדקדקין להחמיר במת לענין דברי תורה שאסור לדבר לפני המת בדברי תורה כדקאמר ר' יוסי הוה יתיב ומתני ולא הודיעוהו שהיה שם מת עד שיצא:

Siman 6

<b>דין מי שמתו מוטל לפניו שאסור לאכול בשר ולשתות יין.</b>
תנו רבנן מי שמתו מוטל לפניו אוכל בבית אחר אין לו בית אחר אוכל בבית חבירו אין לו בית לחבירו עושה מחיצה ואוכל אין לו דבר לעשות מחיצה מחזיר פניו ואוכל רבינו שלמה ז"ל פירש דרך המסובין בחשיבות על צדו השמאל ובמטה עכ"ל ועכשיו שאין המנהג כך להסב על המטה נראה לפרש ואינו מיסב על השלחן וכן מצאתי שפירש רבינו שלמה ז"ל ואינו אוכל בשר ושותה יין ונראה לי דמותר לאכול בשר מליח ולשתות יין מגתו כדאשכחן בערב ט' באב. ואמרינן התם בשר מליח עד כמה פי' עד כמה הוי בשר גמור דלא הוי מליח ואסור לאוכלו רב חנינא בר כהנא אמר כל זמן שהוא כשלמים פי' שלא שהא במלח אלא כשיעור אכילת שלמים דהיינו שני ימים ולילה אחד (אלא) [אבל] מיכן ואילך הטעם נפסלת פי' רבינו שלמה ז"ל ולהכי נקט כשלמים דבזמן אכילת שלמים אשכחן דאיקרי בשר דכתיב והנותר מבשר זבח השלמים טפי לא אשכחן דאיקרי בשר. יין מגיתו עד כמה כל זמן שהוא תוסס וכמה תסיסתו שלשה ימים:
ואינו מברך פי' המוציא ואינו מזמן פי' ברכת המזון ואין מברכין ואין מזמנין עליו פי' אינו צריך שיברכו לו אחרים ברכת המוציא ואינו מצטרף עם שלשה לזימון לפי שאין דעתו מיושבת עליו ונראה כברכה לבטלה ועוד אם בא לברך נראה כמי ששכח צערו והוה ליה כלועג לרש זה פי' רבינו שלמה ז"ל. והר' שמשון ז"ל פי' אינו מברך ואינו מזמן לפטור אחרים אבל לעצמו צריך לברך וכן אין אחרים מברכין לו ולא מזמנין עליו לפוטרו ואסתייע מן הירושלמי דתני ואם ברך אין עונין אחריו אמן ואחרים שברכו אין עונה אחריהן אמן דמשמע שהוא אינו פוטר אחרים ואחרים אין פוטרין אותו אבל לעצמו מברך ומזמן מדלא קתני פטור מלברך ומלזמן כדקתני בהנך פטור מקרית שמע ומן התפלה ומן התפלין ומכל מצות האמורות בתורה ובשבת מיסב ואוכל ואוכל בשר ושותה יין ומברך ומזמן ומברכין עליו ומזמנין עליו ולמוצאי שבת יבדיל על הפת ולא על היין ולדברי הגאונים שאוסרין להבדיל על הפת ימתין עד למחר לאחר קבורת המת ויבדיל על היין ולפי פי' זה אסור לוכל במוצאי שבת מאחר שאינו יכול להבדיל על הפת אלא על היין:

Siman 7

<b>דין מי שמתו מוטל לפניו בשבת אם מותר בתשמיש המטה.</b>
והא דתנו רבנן מי שמתו מוטל לפניו אוכל בבית אחר וכו' ובשבת אוכל בשר ושותה יין כו' עד וחייב בכל המצות האמורות בתורה רבן שמעון בן גמליאל אומר מתוך שנתחייב באלו נתחייב בכולן ואמר ר' יוחנן תשמיש המטה איכא בינייהו פי' רבינו יצחק פאסי ז"ל תנא קמא סבר חייב בכל המצוות האמורות בתורה חוץ מתשמיש המטה דאסור ור"ש בן גמליאל סבר חייב נמי בתשמיש המטה וקיימא לן כתנא קמא וה"ר זרחיה בעל המאור ז"ל כתב דליתא להא דרבינו יצחק פאסי דמדיוקא דברייתא לאו הכי משמע אלא דרשב"ג מחייב בתשמיש המטה מתוך שחייב בכל המצוות [האמורות בתורה] ותנא קמא פטר ליה אבל איסורא ליכא מאן דאמר בהדיא דהא לא שמעינן מהא ברייתא כלל אם יש אבילות בשבת או אין אבילות בשבת ומההיא דגרסינן בכתובות הרי שהיתה פיתו אפויה וטבחו טבוח ויינו מזוג כו' ושמעת מינה דמי שמתו מוטל לפניו בשבת ובכל יום שאינו נוהג בו אבילות אינו אסור בתשמיש המטה דקתני מכניסין את המת לחדר ואת החתן ואת הכלה לחופה ואע"פ שנאסר בתשמיש בכל שבעת ימי משתה כדקתני כל אותן הימים הוא ישן בין אנשים והיא ישינה בין הנשים מסייע לה לר' יוחנן דאמר ר' יוחנן אע"פ שאמרו אין אבילות (בשבת) [במועד] דברים שבצינעה נוהג אעפ"כ לא אסרוהו קודם קבורת המת כדקתני מכניסין את המת בחדר וכו' מ"מ אין לנו [ראיה] לאסור בתשמיש המטה מי שמתו מוטל לפניו בשבת ובירושלמי מצאתי אבל כל זמן שמתו מוטל לפניו אוכל אצל חבירו כו' ובשבת מיסב ואוכל וכו' ואם בירך עונין אחריו אמן ואחרים שברכו עונה אמן אחריהן אמר רשב"ג הואיל והיתרת לו את כל אלה יחייבהו כשאר מצוותיה של תורה חיי שעה התרת לו חיי עולם לא כל שכן ר' יהודה בן פזי בשם ר' יהושע בן לוי [אמר] הילכתא כרשב"ג.
והר”ר אביגדור כהן צדק ז"ל השיב לי כי רבינו יצחק פירש דטעמא דתנא קמא הוי פן יסיח דעתו מן המת ויתרשל בעסק קבורתו דבשבת נמי מוטל עליו לשומרו ולדבר על עסק קבורתו כדתנן בפרק שואל מחשיכין על התחום וכו' והביא זה הירושלמי שכתבנו שפוסק הלכתא כרשב"ג וגם ההיא דכתובות כתב שמוכיח כן מדברי בעל המאור:

Siman 8

<b>דין ענין תכריכי המת ומהו ליתן ציצית בטליתו.</b>
בראשונה היתה יציאתו של מת קשה לקרוביו יותר ממיתתו עד שהיו מניחין אותו ובורחין עד שבא רבן גמליאל ונהג קלות ראש בעצמו לצאת בכלי פשתן [ונהגו כל העם אחריו לצאת בכלי פשתן] אמר רב פפא והאידנא נהוג עלמא אפי' בצררה בר זוזא ומה שנוהגין לשום חוטי ציצית בטלית של מת ואע"פ שאינו רגיל להתעטף בחייו מצאתי בשם ר' אביגדור כהן צדק ז"ל שאינו טוב לעשות כן כי הואיל ואין עושין כן בחייהן הוא מוליך עדות שקר עליו אבל יש מקומות שקוצצין אותן כדי להרבות בהספד ובעל המאור ז"ל כתב אבא שאול [בן בטנית] היה אומר לבניו קברו אותי תחת מרגלותיו של אבא והתירו תכלת מטליתי ואיכא דקשיא ליה הא דגרסינן במנחות פרק התכלת אמר רב טוביא בר קיסנא אמר שמואל כלי קופסא חייבין בציצית אמר רבא ומודה שמואל בזקן שעשאה לכבודו שפטורה מאי טעמא אשר תכסה בה אמר רחמנא והאי לאו לאיכסויי עבידא. והאי שעתא ודאי רמינן ליה משום דכתיב לועג לרש חרף עושהו. יש מפרשין רמינין ליה מטילין בו ציצית ויש מפרשין משליכין אותו ממנה ומסתברא כמאן דאמר מטילין מדקאמר רמינן ליה ולא קאמר רמינן מיניה.
אלא שיש להקשות עליה מזו ששנויה במס' שמחות שציוה אבא שאול [בן בטנית] את בניו התירו תכלת מטליתי ושמעתי עליה בשם הר"ר יצחק בר' מלכי צדק ז"ל הלכה למעשה כשנושאין את המת לבית הקברות מוציאין טליתו שהצניע לתכריכין מן הקופסא והיא אין לה ציצית מפני שעשויה לכבוד ולא לכסות בה וכורכין בה את המת ואותה שעה מטילין לה ציצית שלא יהיו נושאי המטה מעוטפין בטלתותיהן מצוייצין בציצית והוא הולך בלא ציצית ונראה כעובר משום לועג לרש חרף עושהו וכשגונזין אותו בקברו מתירין לו את הציצית לקיים דברי ר' יוחנן דאמר מצות בטילות לעתיד לבא.
ובשם רבינו תם ז"ל מצאתי שפירש והאי שעתא ודאי רמינן ליה וכו' ודאי אינון מצווים בשום מצוה כדאמר במתים חפשי ומכל מקום ציצית רמינן ליה מפני שהיא שקולה כנגד כל המצוות ובזמן הזה שמסירין הציצית מן הטלית סמכו על זה שיש במדרש על כנפי בגדיהם לדורותם לדור תם שאין עושין אלא לדור תם ועוד סמכו על הא דתניא במס' שמחות אבא שאול בן בטנית צוה את בניו קברוני תחת מרגלותיו של אבא והתירו תכלת מאנפילוני.
והר' ר' יצחק מדנפיר אומר דאין זה סמך מפני כמה תשובות חדא דבמס' שמחות כתוב והטילו תכלת באנפיליוני ועוד איבעי ליה למימר בטליתי ועוד דאין אנפיליון טלית אלא סדין משום הכי נראה לפרש והטילו תכלת באנפיליוני זהו סדין וקאמר להו בשעת מיתה הטילו תכלת בסדיני דבחייו היה פטור לשום בו ציצית דהוי סדין בציצית ופטור משום כסות לילה ואפי' לבית הלל דמחייבי הני מילי מדאורייתא אבל מדרבנן מיהו פטור משום כסות לילה אבל במותו לא שייך כסות לילה וצוה להם לתת בו ציצית ועוד משמע שצריך שיהיה למתים ציצית דהכי משמע למה נסמכה פרשת מקושש לפרשת ציצית לומר לך שהמתים חייבין בציצית:

Siman 9

<b>דין הלנת המת.</b>
מתניתין בפרק נגמר הדין ולא זו בלבד אמרו אלא כל המלין את מתו עובר בלא תעשה הלינו לכבודו להביא לו ארון ותכריכין אינו עובר עליו וכו' והכי אמרינן במס' שמחות ואם לחפור לו קבר או להביא לו ארון ותכריכין או שיבואו קרוביו ממקום אחר מלינו ואין בכך כלום א"ר יוחנן משום ר' שמעון בן יוחי מנין למלין את מתו שעובר בלא תעשה ת"ל כי קבור מה ת"ל תקברנו מיכן למלין את מתו שעובר בלא תעשה:

Siman 10

<b>דין הספד על המת.</b>
גרסינן בשבת פרק ר' אליעזר אומר האורג אמר ר' שמעון בן פזי אמר ר' יהושע בן לוי משום בר קפרא כל המוריד דמעות על אדם כשר הקב"ה סופרן ומניחן בבית גנזיו שנאמר נודי ספרת אתה שימה דמעתי בנאדך הלא בספרתך. תניא מפני מה בניו ובנותיו של אדם מתים כשהן קטנים מפני שלא בכה והתאבל על אדם כשר שכל הבוכה ומתאבל על אדם כשר מוחלין לו על כל עונותיו בשביל כבוד שעשה לו. אמר ר' ירמיה אמר רב כל המתעצל בהספדו של אדם כשר ראוי לקוברו בחייו שנאמר ויקברו אותו בגבול נחלתו וגו' עד מצפון להר געש מלמד שגעש עליהן ההר להורגן אמר ר' חייא בר אבא אמר ר' יוחנן כל המתעצל בהספדו של חכם אינו מאריך ימים מדה כנגד מדה אמר רבה בר בר חנה אין מועד בפני תלמיד חכם וכל שכן חנוכה ופורים פי' אפי' בחולו של מועד מותר לספדו וכ"ש חנוכה ופורים והני מילי בפניו אבל שלא בפניו לא אמר רב פפא ויום שמועה כפניו דמי. גרסינן פרק קמא דברכות אמר רב פפא אגרא דהספידה דלויי פי' להרים קולו בבכי כדי שיבכו השומעים. גרסינן בפרק נגמר הדין איבעיא להו הספידא יקרא דחיי הוא או יקרא דשכבא הוא למאי נפקא מינה דאי אמר לא ליספדוהו לההוא גברא וליפקיה בזילותא אי נמי לאפוקי מיורשין ולמיעבד ארזינקא להספידא אי אמרת יקרא דחיי הוא לאו כל כמיניה אלא אי אמרת יקרא דשכבי הוא הא קא מחיל על יקריה ופשטינן יקרא דשכבא הוא:
על כל המתים כולן רצה חולץ רצה אינו חולץ על אביו ועל אמו חולץ פי' חולץ כתפיו ומוציא זרועו מן הקרע וכתפיו מגולין על חכם חולץ מימין ועל אב בית דין משמאל ועל נשיא מיכן ומיכן. אמר רב יהודה כל המתקשה על מיתו יותר מדאי על מת אחר הוא בוכה. אל תבכו למת ואל תנודו לו ואל תבכו יותר מדאי ואל תנודו יותר מכשיעור הא כיצד שלשה ימים לבכי שבעה להספד שלשים לגיהוץ ולתספורת מיכן ואילך אמר הקב"ה אין אתם מרחמים עליו יותר ממני:

Siman 11

<b>דין ביטול מלאכה לבני העיר וביטול תורה להוצאת המת לקבורה.</b>
אמר רב יהודה אמר רב מת בעיר כל בני העיר אסורין בעשיית מלאכה והני מילי דלא מיפלגא מתא בצבורא ובחבורתא אבל מיפלגא מתא הנך דרמי עלייהו לעסוקי ביה הוא דאסירי אבל הנך דאתי לכבוד בעלמא לא. כתב רבינו יצחק פאסי ז"ל על הא דרב יהודה ואי אית ליה מאן דקאים בצרכיה שפיר דמי עד כאן לשונו:
ונראה לי אם נפטר המת סמוך לשקיעת החמה שאין שהות ביום לקברו שאין לאסור לעשות מלאכה בלילה לבני העיר שכל טעמו של דבר שאסור לעשות מלאכה קודם קבורת המת כדי שיעסקו לצרכי המת אבל עכשיו למה יהיו אסורין במלאכה והלא אין צורך להתעסק בו. וכן היה דעת מר יהודה אחי שני ז"ל להיתר אלא שיש לחוש להתיר פן יבואו להקל אף בעת שצריך להתעסק במת. אמר רחבה אמר ר' יהודה כל הרואה את המת ואינו מלוהו עובר משום לועג לרש חרף עשהו ואם לוהו מה שכרו אמר רב אסי עליו הכתוב אומר מלוה ה' חונן דל וגמולו ישלם לו. תנו רבנן מבטלין תלמוד תורה להוצאת המת ולהכנסת כלה אמרו עליו על ר' יהודה ב"ר אילעאי שהיה מבטל תלמוד תורה להוצאת המת ולהכנסת כלה בד"א כשאין לו כל צרכו אבל יש לו כל צרכו אין מבטלין וכמה כל צרכו אמר שמואל בר אינייא משמיה דרב תריסר אלפי גברי ושיתא אלפי שפורי עולא אמר כגון דחייצי גברי מאבולא עד סיכרא ר' ששת ואיתימא ר' יוחנן אמר כנתינתה כך נטילתה מה נתינתה בששים רבוא אף נטילתה בס' רבוא והני מילי למאן דקרי ותני אבל למאן דמתני לית ליה שיעורא. כתב רבינו שלמה ז"ל בשם ר' אחאי גאון ז"ל בעל השאלתות ומינה למאן דלא קרי ולא תני אי איכא מתעסקין כדי קבורה בעלמא אין מבטלין.
ונראה בעיני שכן יש לומר שאין מבטלין תלמוד תורה לא על הנשים ולא על הקטנים.
והר”ר יום טוב מיואני ז"ל פירש דתינוקת של בית רבן אין מבטלין אפי' למאן דקרי ומתני דאמרינן בפרק כל כתבי הקדש אין מבטלין תינוקת של בית רבן אפי' לבנין בית המקדש דאינו דומה הבל שיש בו חטא להבל שאין בו חטא וכן בירושלמי אבוה דשמואל שלח שמואל לנציבין שמע דהוה עביד גמילות חסדים אמר המבלי אין קברים [כאן] שלחתיך לנציבין הדא אמרה אין מבטלין תינוקות [של בית רבן] כו' ואני מצאתי בפסחים ירושלמי פרק ואלו עוברין בפסח ר' אבהו שלח לר' חנינא בריה דיזכי בטיבריא אתון ואמרין ליה גמל חסד הוא שלח ואמר המבלי אין קברים בקיסרין שלחתיך לטיבריא שכבר נמנו בעליית בית (מרים) [אריס] בלוד שהתלמוד קודם למעשה:
רבנן דקסרי אמרין הדה דתימא כשיש שם מי שיעשה אבל אין שם מי שיעשה מעשה קודם:
במס' תענית גרסינן בפרק סדר תעניות האלו האמור בסורא הות דברא בשבובותיה דרב לא הוה דברתא סבור מיניה משום זכותי דרב דנפישי איתחזי להו בחלמא האי זוטר ליה לרב דזכוותיה נפישי טובא אלא משום ההוא גברא דמשאיל מרא וזבילא לקבורה:
ובפרקים דר' אליעזר שנינו גמילות חסדים לחתנים ולאבלים מנין אנו למידין מאיזבל בת אתבעל שהיתה ביתה סמוך לשוק וכל חתן וחתן שהיה [יוצא] ועובר בשוק היתה יוצאה ומצלצלת בכפיה ומקלסת בפיה ומהלכות עשר צעדות וכל מת שהיה עובר בשוק היתה יוצאה מביתה וממחה בכפי ידיה ומקוננת בפיה ומהלכת עשר צעדות ניבא עליה אליהו זכור לטוב הכלבים יאכלו את איזבל בחלק יזרעאל והאברים שהיו גומלין חסד לא שלטו בהן הכלבים שנאמר וילכו לקברה ולא מצאו בה כי אם הגלגולת והידים וכפות הרגלים למדנו מיכן כמה גדול גמילות חסדים שעושין עם המתים:

Siman 12

<b>דין הוצאת המת לקבורה וארון העובר ממקום למקום וליקוט עצמות.</b>
גרסינן בפרק ואלו מגלחין במועד בראשונה היו מוציאין עשירים בדרגש ועניים בכליבה והיו עניים מתביישין התקינו שיהו הכל מוציאין בכליבה מפני כבודן של עניים עוד גרסינן התם כי נח נפשיה דרב הונא סבור לאותוביה ספר תורה אפורייה וכו' לא הוה נפיק פורייא מבבא סבור לשלשולי דרך גגות אמר להו רב חסדא הכי גמירנא מיניה חכם כבודו דרך פתחים סבור לאישנויי מפורייא לפורייא. פי' רבינו גרשום ז"ל להוציאו מן הבית בלא מטה ויניחוהו במטה בחוץ אמר להו רב חסדא הכי גמירנא מיניה חכם כבודו במטה ראשונה פרוס בבא ואפקוהי' לפי פירוש זה נראה שאינו טוב לנהוג זה המנהג להוציא המת מן הבית בלא מטה ואע"פ שלא נאמר דבר זה אלא על חכם יש לומר דהוא הדין באדם כשר ואדם יראה לעינים וה' יראה ללבב:
הלכך אין לנהוג זה המנהג לשום אדם וכ"ש באדם ידוע ומופלג בדורו שהיה יכול המפרש לפרש לאשנוייה מפורייא לפורייא מאותה המטה למטה אחרת שקטנה ממנה ומדמפרש הכי משמע להוציאו מן הבית בלא מטה והמטה בלא הוא ויניחוהו באותה מטה בחוץ מכל מקום להוציאו בלא מטה אינו דרך כבוד. תנו רבנן על כל המתים כולן המדחה מטתו הרי זה משובח על אביו ועל אמו הרי זה מגונה היה ערב שבת או ערב יום טוב או שהיו גשמים מזלפין על מטתו הרי זה משובח שאינו עושה אלא לכבוד אביו ואמו. אין מניחין המטה ברחוב מפני שמרגלת את ההספד פי' בחולו של מועד. ולא של נשים לעולם מפני הכבוד ולא שנא חיה ולא שנא שאר נשים דכתיב ותמת שם מרים ותקבר שם סמוך למיתה קבורה. תנו רבנן [תינוק] כל שלשים יום יוצא בחיק ונקבר באשה אחת ובשני אנשים אבל לא באיש אחד ושתי נשים ואין עומדים עליהם בשורה ואין אומרין עליהם ברכת אבלים ותנחומי אבלים בן שלשים יוצא בדלוסקומא [ר' יהודה אומר לא בדלוסקומא הניטלת על הכתף אלא בדלוסקומא] הניטלת באגפיים בן שנים עשר חודש יוצא במטה ר' עקיבה אומר הוא בן שנה ואבריו כבן שתים הוא בן שתים ואבריו כבן שנה יוצא במטה ר' שמעון בן אלעזר אומר היוצא במטה רבים מצהיבין עליו ושאינו יוצא במטה אין רבים מצהיבים עליו ר' אלעזר בן עזריה אומר ניכר לרבים רבים מתעסקין בו ושאינו ניכר לרבים אין רבים מתעסקין בו. ומה הן בהספד ר' מאיר אומר משום ר' ישמעאל עניים בני שלש עשירים בני חמש ר' יהודה אומר משמו עניים בני חמש עשירים בני שש ובני זקנים כבני עניים. אמר גידל בן מנשיא אמר שמואל הלכה כרבי יהודה שאמר משום ר' ישמעאל. תניא ארון העובר ממקום למקום אין עומדין עליו בשורה ואין אומרין עליו ברכת אבלים ותנחומי אבלים ותניא אידך ארון העובר ממקום למקום עומדין עליו בשורה ואומרין עליו ברכת אבלים ותנחומי אבלים קשיין אהדדי לא קשיא כאן בששלדו קיימת וכאן בשאין שלדו קיימת פי' בששלדו קיימת יוצאין. שלדו יש מפרשין גופו ויש מפרשין שדרתו. ת"ר המלקט עצמות אביו ואמו [ממקום שהן קבורין כדי לקוברן בקברי אבותיו] הרי זה מתאבל עליהן כל היום כולו ולערב אין מתאבל עליהן אמר רב חסדא אפי' צרורין לו בסדינו פי' מתאבל עליהן כל היום.
ירושלמי תני ליקוט עצמות אין אומרים עליהם קינים ונהי ולא ברכת אבלים ולא תנחומי אבלים אלו הן ברכת אבלים שאומרים בבית האבל ואלו הן תנחומי אבלים שאומרים בשורה. תני אבל אומרים עליהם דברים מאי הן דברים רבנן דקיסרין אמרין קילוסין. תנו רבנן המוליך עצמות ממקום למקום הרי זה לא יתנם בדיסקיא ויניחם על גבי חמור וירכב עליהם מפני שנוהג בהם מנהג בזיון ואם היה מתיירא מפני הגנבים או מן הלסטים מותר:

Siman 13

<b>דין צידוק הדין שאומרים על המת וימים הראוים לאומרו.</b>
מצאתי בשם רבינו שלמה ז"ל מנהג לומר צידוק הדין בשעת יציאת נשמה (או) וממתינין לכבוד הדבר ואומרים אותו בחצר בית הקברות או על פי המערה בשלום תשכב. פעם אחד קברו מת בחולו של מועד ולא רצו לומר [עליו] צידוק הדין ולא קדיש שהקדיש אינו בא אלא בשביל הפסוקים של צידוק הדין ועמד רבי ואמר עליו צידוק הדין וקדיש שאין זה לא הספד ולא קינה ואין כאן חילול מועד אלא הוא הודאה וקבלת דין שמים והורה ר' ואמר דאפי' בשבת ויו"ט אם יאמרו על המת [צדוק הדין] נאה הדבר לפי שאין זה לא הספד ולא קינה מ"מ אין אומרים אותו בשבת ויום טוב מפני עגמת נפש וממעט בעונג היום ולברך ברוך דיין האמת מברכין מפני שאין בברכת דיין האמת אורך דברים. ויש שמחמירים דאפי' ערב שבת מחצות ואילך אין אומרין צדוק הדין. ואיני יודע [מה] מקום לחומרא זו וישראל חכמים בני חכמים הם ואם אינם נביאים בני נביאים הם ומנהגם שלמדו מן האבות תורה היא שאין להוסיף ואין לגרוע עיקר הדבר אינה אלא הברכה ומצותה בזמנה ואפי' בשבת. וצידוק הדין כל שבעת ימי אבלותו מצות אמירתו הלכך אין אומרין [אותו] במקום שאין מנהג לאומרו בשבת ויום טוב. וקשה לר' לישב כמחריש כי מה תנחומין [יש] לשתיקה ופותח ומדבר לאבל דברי תנחומין כזה ולך ה' חסד כי אתה תשלם לאיש כמעשהו וכי מה חסד הוא זה שמשלם לאיש כמעשהו פורענות הוא זה אלא כמעשהו מעיסקי גופו ומעמלו אתה משלם גמולו ונוטל בניו וגידוליו כדי לכפר לו והוא פדיונו וזה חסד גדול שאתה גומל לבריות עד כאן דברי רבינו שלמה ז"ל ורבינו משולם ז"ל השיב לר' נחמיה ז"ל מה ששאלת אם אומרים צדוק הדין בראש חודש אמנם שאין אומרין צדוק הדין לא בראשי חדשים ולא בחולו של מועד שהרי אין אומרין אותו בפורים שכן שנינו את יום ארבעה עשר ואת יום חמשה עשר יומי פוריא אינון דלא למספד בהון ומסקנא לא נצרכה אלא לאסור את של זה בזה ואת של זה בזה וכיון שבפורים אסור כ"ש בראש חדש וחולו של מועד שהן מן התורה ואם נפשך לומר יאמרו צידוק הדין ולא יספידו שנינו אין מניחין את המטה ברחוב בחולו של מועד מפני שמרגלת את ההספד וכיון שאין אומרים צדוק הדין על מה יאמרו קדיש אלא על דברי תורה ועל קריאת פסוקין וכל נבון יודע שאין אומרים [קדיש] וצדוק הדין בחולו של מועד אבל על איזה אדם מספידין על שיודעין עליו שהוא מופלג בדורו ויודעין הכל שהן שלו הן ולאו שלא לאו בהוריותיו:
ולרב נטרונאי [גאון] ז"ל מצאתי וששאלתם היכא דאין מספידין בראש חדש מהו שיאמרו צדוק הדין. לא שאלתם אם לפני המטה אם לאחר שנקבר המת כך שנינו נשים במועד מענות אבל לא מטפחות ר' ישמעאל אומר הסמוכות למטה מטפחות ובראשי חדשים ובחנוכה ובפורים מענות ומטפחות ([אבל לא מקוננות]) ובזה ובזה לא מקוננות ודוקא לפני המת אבל לאחר שנקבר המת כלל כלל לא. דקתני נקבר המת לא מענות ולא מטפחות וכ"ש שאין מקוננות איזהו עינוי שכולן עונות כאחת קינה אחת מדברת וכולן עונות אחריה ומשנה זו הלכה היא שאין חולקין עליה חכמים הלכך צדוק הדין אם עונין כאחד מותר ואם אחד מדבר והכל עונין אחריו אסור ע"כ תשובתו. ואסור לספוד על מת בשמונת ימי חנוכה דתניא במגילת תענית אילין יומיא די לא להתענאה בהון ומקצתהון די לא למספד בהון ותניא התם בעשרים וחמשה ביה פי' בכסליו חנוכתא תמניא יומי דלא למספד. ובמנהגות הגאונים ז"ל מצאתי בחנוכה לא הצדיקו ולא הספידו ואמרו שכבר ר' ליאונטין הכהן נ"ע הספיד על חכם.
ורבינו ישעיה ז"ל השיב בתשובותיו מה שכתבת אלי על ענין צדוק הדין אם מותר לאומרו בימי חנוכה אם לאו כך נראה בעיני אע"פ שרבינו שלמה ז"ל כתב בפרדס כי רבו עשה מעשה ואמר צדוק הדין בחולו של מועד מפני שאין זה לא הספד ולא קינה ואין כאן חילול מועד אלא הודאה וקבלת דין שמים והורה לאומרו אפי' בשבת ויום טוב. אינו נכון לאומרו מפני שאם לא היה בו אלא הודאה וקבלת דין שמים בודאי כי היה מותר אבל כמה דברים של עגמת נפש אומרים בו שאין קינה בעולם גדולה מהן וכולו הוא מלא דברים המעציבים לבו של אדם ועיקר הצדקת הדין אינו אלא לברך ברוך דיין האמת כדתנן פרק הרואה אבל כל הפסוקין והחיזונין שאנו מאריכים בצדוק הדין אינו אלא לשבר לבו של אדם ולהזכיר לו יום המיתה לפניו להכניע את יצרו והלכך אין לאומרו בשום יום שאמרו חכמים שאסור להספיד בו וכך השיב רבינו משולם ז"ל ואסור לאומרו בחנוכה ופורים וכ"ש בראשי חדשים וחולו של מועד וכך השיב ר' נטרונאי גאון ז"ל בתשובותיו ונראין דבריהן גם רבינו שלמה ז"ל שהתיר בשם רבו אמר בסוף דבריו ומנהגם שנהגו מאבותיהם תורה היא שאין להוסיף עליו ושאין לגרוע הלכך אין לפקפק בדבר זה לעקור מנהג שנהגו בעולם שלא לאומרו עד כאן דברי רבינו ישעיה ז"ל
והאריך הרבה הרב בזה ונוסח תשובתו כתבתי בספר שבלי הלקט הלכה קצ"ב ובכלל דבריו כתב ודוקא שמונת ימים של חנוכה עצמן אסור לאומרו מפני שאסור לספוד בהן אבל ביום שלפני חנוכה וביום שאחר חנוכה ופורים מותר ואפי' אם תרצה לדחוק ולומר דכיון דלא בטלו חנוכה ופורים הרי הן עומדין בכל דיניהם לאסור של לפניהם ושל אחריהן עדיין אני אומר דוקא ימים שלפניהם אסורין אבל ימים של אחריהן מותרים וראיותיו כתבתי בשבלי הלקט. וכשם שאסור לומר צידוק הדין בחנוכה הוא הדין שאסור לאמרו בפורים דתניא במגילת תענית בארבעה עשר בו ובחמשה עשר בו פי' באדר יומא פוריא אילין דלא למספד ואמר רבא לא נצרכה אלא לאסור את של זה בזה ואת של זה בזה פי' לאסור לבני הכרכים הספד' ביום ארבעה עשר שהוא פורים לבני עיירות ולאסור לבני עיירות הספד ביום חמשה עשר שהוא פורים לבני כרכים ואם היתה שנה מעוברת אסור בהספד גם ביום ארבעה עשר ויום חמשה עשר של אדר ראשון דגרסינן במגילה תניא קראו את המגילה באדר ראשון ונתעברה השנה קורין אותה באדר שני ר' אליעזר ב"ר יוסי אומר משום ר' זכריה בן הקצב אין קורין אותה באדר שני שכל מצות שנוהגות בשני נוהגות בראשון ורבן שמעון בן גמליאל משום ר' יוסי אומר אף קורין אותה באדר שני שכל מצות שנוהגת בשני אין נוהגות בראשון ושווין בהספד ותענית שאסורין בזה ובזה. רבינו שלמה ז"ל פי' ביום ארבעה עשר ויום חמשה עשר של שני אדרים.
ורבינו ישעיה ז"ל פי' ארבעה עשר וחמשה עשר של אדר הראשון וי"ד וט"ו של אדר שני אסורים העיירות בי"ד והכרכין בט"ו אבל לאסור את של זה בזה לא נאמר אלא באדר שני ודוקא בהספד אסור בחנוכה ופורים אבל אבלות נוהגת בהן ואם נפטר מת בט' באב כתב ר' בנימין אחי ז"ל שאומרין עליו צדוק הדין ואע"ג דאיקרי מועד שהרי יום אבלות הוא ואינו צריך למעט בהספד:

Siman 14

<b>דין מה שנהגו לרחוץ ידים במים או לקנחן בעפר לאחר קבורה.</b>
מצאתי בשם רבינו קלונימוס ז"ל לאחר סיום צידוק הדין וקדיש לוקחין עפר ועמו עשב ומשליכין אחרי גיום וטעמו של דבר כדי להפסיק בינם ובין המיתה. והעשב שלוקחין עם העפר כמה דאמרינן ויציצו מעיר כעשב הארץ דהאי קרא בתחיית המתים מדבר ולהכי לוקחין עפר שמזכיר כי עפר אתה דכתיב כי עפר אתה ואל עפר תשוב ובהכי מזכירין יום המיתה ומקבלין עליהן דין שמים ובתשובות הגאונים ז"ל מצאתי בתר שקברו שכבא לא נהגו מעולם בבבל (כמו שאמר) לקנח ידיהם בעפר (אך) [כך] אנו רואין דמאן דעבד הכי אין בו כלום אלא שרי למיעבד ודאי כמה דלא קביר שכבא לא רגילי בשאלת שלום אלא אמרי להדדי תנצל מכל צרה אלא כד הדרין איכא דאמרי הכין ואיכא דשאלי בשלמא ולא שמיע לן דאית ביה משום מזיקין אבל נטילת ידים בתר הכין ליכא אלא למי שנשאו המטה בלבד ושמענו אנו טעמא בעלמא קינוח ידים בעפר זכר לאפר פרה שהיו מזין על טמאי מתים וכן נמי רחיצת ידים זכר לטבילת טמאי מתים שלא תשתכח מישראל תורת פרה אדומה ועוד מצאתי מה שנוהגין לרחוץ ידיהם כשחוזרין מלקבור את המת סמכו אהא דאמרינן בנדרים פרק אין בין המודר יצא ר' עקיבה ודרש כל מי שאינו מבקר את החולה כאילו שופך דמים. ולהכי רוחצין ידיהן לומר שלא פשעו מלבקרו כראוי והר"ר אברהם בר' שלמה ז"ל כתב אסמכתא על הא דאמרינן אתיא שם שם מעגלה ערופה וכתיב התם ורחצו זקני העדה וגו':

Siman 15

<b>דין האבל לחלוץ בביתו או בבית הקברות.</b>
מצאתי במנהגות הגאונים ז"ל הורה רבינו לר' יהודה נ"ע כשמתה אמו שילך יחף לבית הקברות וכן כשחזר וכן עשה כשנפטר רבינו הלוי נ"ע הלך יחף אחריו לבית הקברות אבל אחרים כשחוזרין מבית הקברות על אביהם ועל אמם בחזירתם באין יחיפין אבל בשאר מתי [מצוה] הולכין וחוזרין במנעליהן ובבית חולצין עד כאן מצאתי
וכן המנהג שלנו ברומא ומאד קשה בעיני זה המנהג דהא קיי"ל משנסתם הגולל חלה עליו אבילות ואסור בנעילת סנדל ולא דמי לאבל שמהלך בדרך שמותר בנעילת הסנדל כדלקמן בהלכה ל"ב שהרי אין קוברין מחוץ לעיר הלכך הנכון הוא לחלוץ מיד לאחר סתימת הגולל על כל מתי מצוה וגם על זה הגאון שהורה לילך יחף לבית הקברות יש לתמוה דאכתי לא חלה עליו אבילות ולא נאסר בנעילת הסנדל אלא יש לומר שרצה להחמיר משום כבוד אביו ואמו וכבוד רבו:

Siman 16

<b>דין מפני מה נהגו לרחוץ הסדינין שהוציאו בהן את המת לקברו.</b>
מה שנהגו לרחוץ הסדינין שפורשין על המת בשעה שמוליכין אותו לבית הקברות נראה לי שסמכו על הא דגרסינן בפרק ואלו מגלחין. בראשונה היו מטבילין את הכלים על גבי זבים מתים והיו זבין חיים מתביישים התקינו שיהו מטבילין על הכל מפני כבודן של זבים חיים:

Siman 17

<b>דיני גזירת שבעה מאימתי מתחילין למנות וחתן וכלה שמת להן מת.</b>
תנו רבנן מאימתי כופין את המטות משיצא מפתח ביתו דברי ר' אליעזר ר' יהושע אומר משיסתם הגולל וקיימא לן כר' יהושע מיכן אנו למידין שמתחילין למנות שבעת ימי האבילות משעת סתימת הגולל.
מצאתי בספר השכם ומטה על מת שהוציאוה בין השמשות או מעיר לעיר ולא נסתם הגולל אלא בלילה אותן שהם עם המטה מונין משעה שנסתם הגולל ואותן שבבית מונין משעה שנתכסה מהן שכך אמר רבא לבני מחוזא אתם שאינכם הולכים אחרי המטה משעה שתחזירו פניכם מן המטה מנו לעצמכם. ואני שאלתי שאלה זו מן הר"ר אביגדור כהן צדק ז"ל מעשה שהיה שנפטר בחור אחד והוליכוהו לבית הקברות סמוך לחשיכה ואביו ואמו היו חולים ולא הלכו אחר המטה ועד שלא נסתם הגולל חשיכה אביו ואמו מאימתי מונין מי דמי לההיא דמועד קטן אמר להו רבא לבני מחוזא אתון דלא אזליתו בתר ארסא מכי מהדריתו אפייכו מבבא דאבולא אתחילו מנו. ומתחילין למנות יום המיתה ושאר האבלים שהלכו בתר ערסא מונין משעת סתימת הגולל או דילמא אביו ואמו נמי מונין עם אותן שהלכו אחר המיטה. והשיב לי כי מסתמא אותן שלא הלכו בתר ערסא סמכו על אותן שהלכו בתר ערסא ומונין עמהם.
ובתשובות הגאונים ז"ל מצאתי וששאלתם מי שמת והושם בארון ונסתם והושם ארונו בספינה להוליכו לעיר אחרת מהלך שלשה ימים להקבר שם והובא באותה העיר ונקבר בארונו. עתה ימי אבלו מאימתי הן חלין משעת קבורה או משעת סתימת הארון ויציאתו מביתו. כך דעתי נוטה שימי אבלו חלין משעת סתימת הארון ויציאתו מביתו דעד כאן לא פליגי ר' אליעזר ור' יהושע אלא או בהא או בהא. אבל בתרוייהו שניהן מודין דחלה אבילות דידיה דתנו רבנן מאימתי כופין את המטות משיצא מפתח ביתו דברי ר' אליעזר ר' יהושע אומר משיסתם הגולל מעשה שמת רבן גמליאל וכיון שיצא מפתח ביתו אמר להם ר' אליעזר כפו מטותיכם וכיון שנסתם הגולל אמר להם ר' יהושע כפו מטותיכם אמרו לו כבר כפינו על פי הזקן אבל היכא דאיתנהו לתרוויהו תו לא צריך ותשובה זו השיב ר' אביגדור כהן צדק ז"ל לר' צדקיה בר' בנימין אחי שני. כתבת קוברין מתיהן בעיר אחרת וחוזרין לעירם מיד מאימתי מתחילין למנות משעת סתימת הגולל או רק משיגיעו לביתם. תשובה אמרינן בגמרא אמר להו רבא לבני מחוזא כגן אתון דלא אזליתו בתר ערסא מכי מהדריתו אפייכו מבבא דאבולא אתחילו מנו מכלל דהנך דאזלי בתר ערסא מנו מסתימת הגולל אבל להמתין עד שיגיעו לביתם מהיכי תיתי שיהא להם דין אחר מקברוהו בעירם עד כאן תשובתו. בבא דאבולא פי' רבינו גרשום ז"ל פתח האבל ורבינו שלמה ז"ל פי' שער החיצון של עיר מחוץ לעיר ומגרשיה:
תנו רבנן אבל שלשה ימים הראשונים בא ממקום קרוב מונה עמהם פי' וכגון שלא ידע במיתת המת עד שבא שאם ידע קודם שבא חל עליו אבילות בשעה ששמע ומונה לעצמו אע"פ שבא וכן כתב רבינו משה בן מיימון זצ"ל וכן תימצא לפנינו בתחילת הלכה מ"ד בא ממקום רחוק מונה לעצמו מיכן ואילך אפי' בא ממקום קרוב מונה לעצמו ר' שמעון אומר אפי' בא ביום השביעי ממקום קרוב מונה האבילות עם האבלים פי' מאחר שהיה עומד בשעת מיתת המת במקום קרוב דהיינו [בתוך] מהלך יום א' שהיו יכולין להודיעו אי נמי שהיה יכול לבא בתחילת האבילות חשוב הוא כאילו בא ודווקא שבא ולא ידע קודם ואפי' הלך גדול הבית ובא בתוך שלשה [ימים] מונה עמהן בא לאחר שלשה ומצא שהלך גדול הבית לבית הקברות אפי' בא ממקום קרוב מונה לעצמו כדאמר להו רבא לבני הצילבוני דאתו בגו תלתא לימני בהדייכו דאתא בתר תלתא לימניה לנפשיה. בא לאחר שלשה ומצא גדול הבית בבית ובא ממקום קרוב אפי' בא ביום השביעי ומצא מנחמין אצל האבילים מונה עמהן אבל [אם] ננערו לעמוד ולא עמדו עלתה בתקו ופסק רבינו משה בן מיימון זצ"ל לקולא ומונה עמהן. ממקום קרוב פירשו הגאונים ז"ל מהלך עשר פרסאות שהוא מהלך יום אחד ואם בא ממקום רחוק אפי' בתוך ג' ימים מונה לעצמו כן פי' רבינו חננאל וכן פירש בעל המאור זצ"ל. וגם הר"ר אביגדור כהן צדק ז"ל פי' דלא פליג ר' שמעון כשבא ממקום רחוק:
וגדול הבית פי' רבינו שלמה. גדול אחי. הלך לבית הקברות שמת דליכא גדול אחי פי' בהלכות גדולות הלך גדול (האחין) [הבית] לבית הקברות כגון שהיו נושאין את המת מחוצה לארץ או לבבל ומקצת מן האבלים מלוין אותו שם ויש שחוזרין לבתיהן מיד ומתחילין למנות ואע"פ שלא נקבר כדאמרי' אתון דלא אזליתו בתר ערסא כו' ובא אחד מן האבלים ממקום קרוב ומצא גדול הבית בבית מונה עמהן וגדול הבית שאמרנו מצא גדול הבית בבית לאו דוקא גדול אחי אלא גדול האבלים בן או בת או אחות וכן מצאתי בתשובות הגאונים ז"ל. ירושלמי. הרי שבא ומצא אבל בתוך ביתו בשני ובשלישי מונה עמהן ברביעי מונה לעצמו ר"ש אומר אפי' (מששה) [בשביעי] מונה עמהן אר"י בן לוי הלכה כר"ש כשאין הוא גדול משפחה אבל אם הוא גדול משפחה מונה לעצמו כר' מונא שהורה לר' יעקב ארממא מכיון שאתה גדול מונה לעצמך:
גרסי' בכתובות פ"ק הרי שהיתה פתו אפויה וטבחו טבוח ויינו מזוג [לצורך סעודת החתן] ומת אביו של חתן או אמה של כלה מכניסין [את] המת לחדר ואת החתן ואת הכלה לחופה ובועל בעילת מצוה ופורש פי' רבינו שלמה ז"ל והתירו להם להכניס את המת לחדר שלא יקברוהו דאם כן חלה האבלות מסתימת הגולל כדלקמן ושוב לא יכול לכנוס עד שיעברו ימי האבל. ופורש ויקברו את המת מיד דכיון דחלה עליו חתונה הויא לגביה כרגל ולא אתיא אבילות וחיילא. ונוהג שבעת ימי המשתה ואחר כך נוהג שבעת ימי אבילות. וכל [אותן] הימים הוא ישן בין האנשים ואשתו ישנה בין הנשים פי' כל שבעת ימי המשתה וכל שבעת ימי האבלות הוא ישן בין האנשים והיא [ישנה] בין הנשים לפי שאסור בתשמיש המטה דדברים שבצנעה נוהג ואין מונעין תכשיטין מן הכלה כל שלשים יום פי' כדי שלא תתגנה על בעלה ואע"פ שהן ימי אבלות לשאר בני אדם וכל שכן שאין מונעין ממנה תכשיטין משלשים ואילך שהרי כבר עברו ימי האבל כן פירש רבינו שלמה ז"ל ומכן נראה לי להוכיח דשבעת ימי המשתה עולין לו למנין שלשים ואע"פ שאינו נוהג בהן אבילות מדקאמר ואין מונעין ממנה תכשיטין כל שלשים יום וכ"ש לאחר שלשים שמע מינה דמיום החופה מונין שלשים.
ומורי ר' יהודה אחי שני ז"ל פירש מדמדמי ליה לרגל שמע מינה דשבעת ימי המשתה עולין לו למניין שלשים ואינו נראה לי דרגל עולה למנין שלשים משום דקא נהוג מצות שלשים ברגל אבל הכא מאן לימא לן שיהא אסור בגיהוץ ובתספורת דשבעת ימי המשתה הא לא חיילא עליה אבלות ואדרבה יש לומר שהוא מותר בהא משום כבוד חתנות דעיקר חתנות הוא לשמוח בכל מיני שמחה ולהתנאות בכל מיני יופי. אבל הראיה הראשונה הוא ראיה גמורה. והא דאמרינן דאין מונעין תכשיטין מן הכלה כל שלשים יום דווקא כדתניא הרי שהיתה פתו אפויה וכו' שמת לה מת ביום הראשון לחופה אבל אם מת לה מת עשרה ימים אחר החופה או חמשה עשר יום אין מונעין ממנה תכשיטין אלא עד שישלימו לה שלשים יום של נשואין אבל מיכן ואילך מונעין עד שישלימו שלשים יום של אבילות. ודוקא אביו של חתן או אמה של כלה התירו להכניס את המת לחדר ובועל בעילת מצוה ופורש ונוהג ז' ימי המשתה ואחר כך נוהג שבעת ימי אבילות אבל איפכא כגון שמתה אמו של חתן או אביה של כלה לא התירו להכניס את המת לחדר וכו' אלא נוהג ימי אבילות ואסור בנשואין עד שלשים יום. אמר רפרם בר פפא אמר רב חסדא לא שנו אלא שנתן מים על גבי בשר אבל אם לא נתן מים על גבי בשר מזדבן:

Siman 18

<b>דין כפיית המטה</b>
אבל חייב בכפיית המטה דתני בר קפרא דמות דיוקני נתתי בכם ובעונותיכם הפכתיה כפו מטותיכם עליו ובירושלמי מפרש טעם אחר מתוך שהוא ישן על מטה כפויה הוא ניעור בלילה ונזכר שהוא אבל פי' ונמנע מתשמיש המטה שהרי אסור בתשמיש המטה. ומשעת סתימת הגולל חייב בכפיית המטה כמו שכתבנו בתחילת הלכה י"ז. תנו רבנן הכופה את מטתו לא מטתו בלבד הוא כופה אלא כל מטות שיש לו בתוך ביתו הוא כופה ואפי' הן עשרה מטות בעשרה מקומות כופה את כולן ואפי' חמשה אחין ומת אחד מהן כולן כופין מטותיהן ואם [היתה] מטה מיוחדת לכלבים [ס"א לכלים] אינו צריך לכפותה דרגש אינו צריך לכפותו אלא זוקפו רבן שמעון בן גמליאל אומר מתיר קרביטיו והוא נופל מאליו. אמר ר' יהושע בן לוי הלכה כרבן שמעון בן גמליאל אמר ר' יעקב בן אחא אמר רב אסי מיטה שנוקליטיה יוצאין ממנה זוקפה ודיו. תנו רבנן היה ישן על גבי מטה על גבי אודייני גדולה מכולם אמרו אפי' ישן על גבי קרקע לא יצא ידי חובתו אמר ר' יוחנן שלא קיים מצות כפיית המטה.
מצאתי בשם הר"ץ זצ"ל דהאידנא לא מיחייבינן בכפיית המטה מפני שעבדים ושפחות מצויין אצלנו וסבורין שהוא כשוף. והכי איתא בירושלמי ולשון הירושלמי מצאתי בלשון הזה תני הדר בפונדק אין מחייבין אותו לכפות דלא יהוון אמרין חרש הוא. תנו רבנן מאימתי זוקפין את המטות בערב שבת מן המנחה ולמעלה אמר רבה בר רב הונא אעפ"כ לא ישן בהן עד שתחשך ולמוצאי שבת אע"פ שלא נשתייר לו אלא יום אחד חוזר וכופה:

Siman 19

<b>דין המתים שאדם ראוי להתאבל עליהן.</b>
תנו רבנן כל האמור בפרשת כהנים שכהן מטמא להם אבל מתאבל עליהם ואלו הן אביו ואמו בנו ובתו אחיו ואחותו ואשתו הוסיפו עליהן אחיו ואחותו בתולה מאמו ואחותו נשואה בין מאביו בין מאמו וכל מי שמתאבל עליהן מתאבל עמו בבית כי הא דאמר ליה רב לחייא בריה וכן אמר רב הונא לרבה בריה באפה נוהג אבלותה בלא אפה לא תנהג אבלותה כלומר כשמת חמיך או כשתמות חמותך בפני אשתך כשהיא עמך בבית נהוג אבלותה שלא בפני אשתך דהיינו כשאינה עמך בבית לא תנהוג אבלותה ולא אמרו בכבוד אשתו אלא חמיו וחמותו בלבד פי' כשמת לאשתו מה שהיא צריכה להתאבל עליו אינו צריך לנהוג אבלות עמה אפי' היא עמו בביתו אלא על חמיו וחמותו בלבד דתניא מי שמת חמיו או חמותו אינו רשאי לכוף את אשתו להיות כוחלת ולהיות פוקסת אלא כופה מטתו ונוהג עמה אבלות וכן היא כשמת חמיה או חמותה אינה רשאה להיות כוחלת ולהיות פוקסת אלא כופה מטתה ונוהגת עמו אבלות. ותניא אידך אע"פ שאמרו אינו רשאה לכוף את אשתו [להיות כוחלת ולהיות פוקסת] באמת אמרו מוזגת לו את הכוס ומצעת לו את המטה ומרחצת לו פניו ידיו ורגליו קשיין אהדדי אלא לאו ש"מ כאן בחמיו וחמותו כאן בשאר קרובים. גרסינן בפרק ר' אליעזר אומר אם לא הביא כלי. בריה דרב דימי בר יוסף איתיליד ליה ההוא ינוקא שכיב ליה בגו תלתין יומין יתיב וקא מתאבל עליה אמר ליה אבוה צודנייתא בעית למיכל אמר ליה קים לי בגוויה שכלו לו חדשיו:
שמעינן מהכא דתינוק שנפטר בתוך שלשים יום ללידתו וקים ליה שכלו לו חדשיו דיצא מכלל נפל צריך לנהוג אבלות עליו דקיי"ל כרבן שמעון בן גמליאל דאמר כל ששהה שלשים יום באדם אינו נפל ואם מת ביום שלשים ולא קים ליה ביה שכלו לו חדשיו כיום שלפני שלשים דמי ואינו צריך לישב עליו באבלות מכל מקום במקומנו לא נהגו לנהוג אבלות בפחות מבן שנה ולא ידעתי למה נהגו זה המנהג שהרי כל דיני אבילות עליו ואסור בתשמיש המטה כל שבעה ובגיהוץ ותספורת כל שלשים. וכהן אינו מטמא בקרוביו הנפלים דהא אין נוהגין עליהן אבלות.
מצאתי בתשובות הגאונים ז"ל עבד שהיתה הורתו ולידתו בלא קדושה ונתגייר הוא ואמו ומתה אמו צריך לנהוג אבילות על אמו אי לא. כך דעתי נוטה דלא צריך דעבד ושפחה אין להם ייחס דכתיב שבו לכם פה עם החמור עם הדומה לחמור. ותניא אין מקבלין תנחומין על העבדים אלמא אבילות נמי לית להו ובשם רבינו תם ז"ל מצאתי אשה שהמירה דתה לעבודת כוכבים ובנה קטן עמה או שנגנב ונאנס להמיר דתו לעבודת כוכבים ומת אין משמרין עליו אבלות וכן פי' הרב ש"ם ז"ל ובשם ר' יצחק בר שמואל ז"ל מצאתי קטן בן שנה או בן שנתים שהמיר דתו לעבודת כוכבים עם אמו ומת אומר ר' שהיה נראה שמתאבלין עליו דודאי גדול אין מתאבלין עליו כדאמרינן בסנהדרין בפרק נגמר הדין ולא היה מתאבלין ואמרינן בגמרא באיבוד רשעים רינה אבל קטן שהוציאוהו מן הדת מה מעלה ומה מוריד והוה ליה כאילו לא המיר דתו ורבינו יעקב אומר כי אין מתאבלין עליו ומייתי ראיה מדמייתי בתוספתא קטני עיר הנדחת שהודחו עמה ר' אליעזר אומר נהרגין וחכמים אומרים אין נהרגין ומדלר' אליעזר נהרגין סברא היא דלרבנן אין מתאבלין עליהן. ולאו ראיה כי מה ענין הודחו ללא הודחו דהתם מיירי שגדולים קצת ועובדין ע"ז אבל קטן שלא עבדה כלל ואינו יודע בין ימינו לשמאלו הוי כשאר ישראל ועוד דחומרא דעיר הנדחת לא שייכא לשאר מקומות דבהנהו הוה מודה ר' אליעזר דאין קטן נהרג אלא חומרא דעיר הנדחת שאני. ועוד היה רבינו נותן טעם לדבריו כי הן שמחים במיתתו יותר מחייו. מיהו אומר ר' כי אם מטעם זה לא יתאבלו עליו קודם שהובא לדת עבודת כוכבים מאחר שהוא בידם ואין יכולין עוד להביאו ולהוציאו מידם ושם אין סברא שלא יתאבלו. ועוד כי לא מצינו להניח אבילות בשביל זה לדון אותו על סופו אך אומר רבינו יעקב כי מנהג הוא שלא להתאבל עליהן אך ששים ושמחים נזכה לאכול מחים ולראות מעשה כוס פרחים:
תניא באבל רבתי המחותך והמסורס והנפלים ובן שמונה חי ובן תשעה מת אין מתעסקין עמהם לכל דבר:
המאבד עצמו בדעת אין מתעסקין עמו לכל דבר לא קורעין ולא חולצין ולא מספידין עליו אבל עומדין [עליו] בשורה ואומרים עליו ברכת אבלים מפני שהוא כבוד לחיים וכל שהוא לכבוד לחיים רבים מתעסקין עמו. ואיזהו המאבד את עצמו בדעת לא שיעלה על ראש הגג ונפל ומת אלא שאמר הריני עולה לראש הגג וראו אותו שעלה לראש הגג ונפל ומת הרי הוא בחזקת המאבד עצמו. אבל אם ראו [אותו] חנוק ותלוי באילן ומושלך על גבי סיפו הרי הוא בחזקת המאבד [את] עצמו שלא מדעת ואין מונעין אותו כל דבר. הרוגי בית דין וכל הפורשים מן הצבור אין מתעסקין עמהם לכל דבר אחיהם וקרוביהם לובשים לבנים ומתעטפים לבנים אוכלין ושותין ושמחין שאבדו שונאיו של מקום ועליהם נאמר הכתוב הלא משנאיך ה' אשנא ובמתקוממיך אתקוטט. הרוגי מלכיות אין מונעין מהן כל דבר מאימתי מתחילין למנות להו משנתיאשו הבעלים מלשאול אבל לא מלגנוב. כיוצא בו מי שנפל לים מי שטבע בנהר מי שאכלתו חיה רעה אין מונעין ממנו כל דבר מאימתי מתחילין [למנות להם] משנתיאשו מלבקש מצאוהו אברים אברים אין מונין לו עד שימצאו ראשו ורובו ר' יהודה אומר השדרה והגלגולת הן רובו מי שהיה בעלה צלוב בעיר אשתו צלובה עמו בעיר אביו ואמו צלובין עמו בעיר לא ישרה באותה העיר אלא אם כן היתה גדולה כאנטוכיא ולא ישרה בצד זה [אלא בצד זה] עד מתי אסור עד שיכלה הבשר [כולו] שאין הצורה ניכרת בעצמות:

Siman 20

<b>דין האבל לעמוד בשתיקה באימה ביראה ושלא ינהוג קלות ראש באבלות.</b>
גרסינן בברכות בפרק קמא אמר מר זוטרא אגרא דבי טמא שתיקותא פי' השכר של בית האבל שתיקותא שאסור לו להרבות דברים שאם מרבה דברים נראה כמי ששכח צערו ואינו נראה כאבל ומצינו שכר השתיקה לגבי אבל שכן מצינו באהרן כשמתו נדב ואביהוא דכתיב וידום אהרן וסמיך ליה וידבר ה' אל אהרן לאמר יין ושכר אל תשת וגו':
אמר רבי לוי [אבל] כל שלשה ימים הראשונים יראה את עצמו כאילו חרב מונחת לו בין כתפיו משלשה ועד שבעה כאילו מונחת בקרן זוית מיכן ואילך כאילו עוברת כנגדו בשוק. ירושלמי אמר ליה ר' תנחום בר חייא לר' חנינא בר פפא ר' צלי עלן אמר ליה יסוג תורעתך פי' תיגדר פרצתך מלשון סוגה בשושנים שכל אותה השנה הדין מתוח כנגד [אותה] המשפחה דא"ר יוחנן כל שבעה החרב שלופה עד שלשים. ומשלשים יום [ואילך] רופפת ואינה חוזרת לתערה עד י"ב חודש למה הדבר דומה לכיפת אבנים שנתרועעה אחת מהן נתרועעו כולם. אמר ר' אלעזר אם נולד להם בן זכר באותה המשפחה נתרפאת כל המשפחה כולה.
ועוד גרסינן בירושלמי בר קפרא אומר אין תוקפו של אבל אלא עד ג' ימים רב אבא בריה דרב פפא ר' יהושע דסכינן בשם ר' לוי כל תלתא יומין נפשא טיסא על גופא סבירה דהיא חזרה לגביה כיון דאיהי חמיא דאישתניאו זיוהי דאפוהי היא שבקת ליה ואזלי לה לאחר ג' ימים הכרס נבקעת על פניו ואומרת לו הא לך כל מה שגזלת וחמסת ונתת בי. ר' חנא בשם ר' יאשיה מייתי ליה מן הדין וזריתי פרש על פניכם ואפי' פרש חגיכם. באותה שעה אך בשרו עליו יכאב ונפשו עליו תאבל אמר רב פפא בר תחליפא תנא באבל רבתי אבל לא יניח תינוק בתוך חיקו מפני שמביאו לידי שחוק ונמצא מתגנה על הבריות ומנין לאבלות שהיא שבעה שנאמר והפכתי חגיכם לאבל מה חג שבעה אף אבילות שבעה:

Siman 21

<b>דין מצות המנחמין ומי שאין לו קרוב להתאבל עליו.</b>
אמר ר' יהודה אמר רב אין המנחמין רשאין לישב אלא על גבי קרקע שנאמר וישבו אתו לארץ. ואמר רב יהודה אמר רב אין המנחמין רשאין לדבר עד שיפתח האבל את פיו שנאמר ואין דובר אליו דבר וכתיב אחרי כן פתח איוב את פיהו ויקלל את יומו והדר ויען אליפז התימני. גרסינן בפ' שואל אדם מחבירו אמר רב יהודה מת שאין לו מנחמין באין עשרה בני אדם ויושבין במקומו. ההוא דשכיב בשיבבותיה דרב [יהודה] ולא הוה ליה מנחמין כל יומא הוה מכניף רב יהודה בי עשרה ואזיל ויתיב בדוכתא לבתר שבעה יומין איתחזיה ליה בחילמא אמר ליה תנוח דעתך שהנחת את דעתי.
מצאתי במנהגות הגאונים ז"ל יש חולקין במגנצא שרבינו שמואל הכהן הוה מכניף בי עשרה כל שבעה אפי' יש לו קרוב למת הראוי להתאבל עליו בארץ רחוקה הואיל והנשמה אוננות עליו כל שבעה במקום שנפטר המת ויש שאין נוהגין כן במקום שיש קרוב בארץ רחוקה. והנכון הוא כדברי רבינו שמואל לפי שטעם הדבר אינו אלא בשביל קורת רוח לנשמה שחוזרת ומתאבלת עליו כל שבעה:
דגרסינן בפ' שואל אדם (כל שבעה) אמר רב חסדא נפשו של אדם מתאבלת עליו כל שבעה ואינה מתאבלת אלא במקום שנפטרה ממנו עד כאן מצאתי.
ובפרקים דר' אליעזר נמי מצינו שבעת ימי האבל הנפש הולכת וחוזרת מביתו לכוכו ומכוכו לביתו ולאחר שבעת ימי האבל התחיל הגוף להתבקע [ס"א לתלוע] ונמס וחוזר לעפר כשהיה שנאמר וישוב העפר (אל) [על] הארץ כשהיה והרוח תשוב אל האלהים אשר נתנה הלכך לא שנא יש לו מנחמין ולא שנא אין לו מנחמין צריך לילך ולישב שם כההוא מעשה דרב יהודה ובמקומנו נהגו להדליק הנר בכל לילה כל שבעה במקום שרחצו בו המת ע"ג קרקע משום קורת רוח לנשמה שחוזרת ומתאבלת עליו כל שבעה כדאמרינן:

Siman 22

<b>דין סדר התפלה בבית האבל.</b>
וסדר התפלה בבית האבל כך מנהג שלנו. בתפלת שחרית מתחילין הזמירות מברוך שאמר עד ומהללים לשם תפארתך ואין קורין שם השירה והטעם נראה לי כדאמרינן במגילה פ"ק אמר ר' שמואל בר נחמני אמר ר' יונתן מאי דכתיב ולא קרב זה אל זה כל הלילה בקשו מלאכי השרת לומר שירה אמר להם הקב"ה מעשי ידי טובעין בים ואתם אומרים שירה לפני. ועומד שליח צבור ומתפלל ואינו מגביה קולו. ולומר ברכת כהנים יש שאין נמנעין ולעיני נראה שאין הגון לאומרו וראיה לדברי תשעה באב שחרית שאין אומרים אותו ותשעה באב ואבל אתקוש להדדי. ובשני ובחמישי אין נופלין שם על פניהם ואין אומרים שם וידוי דאבלות איתקש לחג דכתיב והפכתי חגיכם לאבל ובראש חדש אין קורין שם את ההלל.
מצאתי טעם בדברי הגאונים ז"ל דתניא באבל רבתי אין שואלין שלום זה את זה בתוך העיר במה דברים אמורים בעיר קטנה אבל בעיר גדולה מותר השתא בעיר קטנה אין שאילות שלום ביניהן הלל בבית האבל דכתיב ביה זה עשה ה' נגילה ונשמחה בו לא כ"ש דלא לימרו ותו איכא למילף דאמר ר' אבהו אמרו מלאכי השרת לפני הקב"ה רבונו של עולם מפני מה אין ישראל אומרים שירה לפניך בראש השנה וביום הכפורים אמר להם אפשר מלך יושב על כסא דין וספרי חיים וספרי מתים פתוחין לפניו וישראל אומרים שירה.
ונראה לי דוקא בראש חדש אין קורין שם הלל דאפי' בבית הכנסת בצבור אינו אלא מנהג בעלמא דבהדיא מוכח בפ"ב דערכין דאין קורין הלל בראש חדש אבל בחנוכה שחובה לקרות קורין ומברכין לפניו ולאחריו. ובימים שבין ר"ה ליו"כ אומרים שם אבינו מלכנו ובשבת קורין שם הזמירות כדרכן וקורין את השירה ואומר ברכת כהנים הכל כסדר שמתפללים בבית הכנסת [כך מתפללין בבית האבל] וכן במנחה ובמוצאי שבת אומרים שם ויהי נועם ויתן לך. ומצלו ואתו ויתבו במקום אבלים ואיכא נמי בבבל מאן דעבד הכי ובברייתא דר' אליעזר פרק י"ז מצאתי וכשחרב בית המקדש התקינו חכמים שיהו אבלים וחתנים הולכים לבית הכנסת ולמדרשות ואנשי המקום רואין את החתן ושמחים עמו ורואין את האבל ויושבין עמו על הארץ כדי שיצאו כל ישראל בגמילות חסדים. [ועליהם הוא אומר בא"י הנותן שכר טוב לגומלי חסדים]:

Siman 23

<b>דין הסעודה בבית האבל וסדרה וימים הראוין להברותם וסדר הברכה.</b>
אמר רב יהודה אמר רב אבל יום ראשון אסור לוכל לחם משלו מדקאמר [ליה] רחמנא ליחזקאל ולחם אנשים לא תאכל מכלל דכולי עלמא אסירי ומדקאמר יום ראשון ולא אמר סעודה הראשונה שמע מינה אפי' אכל כמה פעמים ביום ראשון אסור לוכל לחם משלו וכן מצאתי למפרש אחר רבה ורב יוסף מחלפי סעודתייהו להדדי פי' כשהיה מת להם מת הראוי להתאבל עליו היו מברין זה לזה. ירושלמי בסוף פרק ואלו מגלחין ר' תנחום בר עילאי דמך בחנוכתא ר' דוסא דמך בריש ירחא דניסן עבדין ליה איבריא סברין מימר כן מן דעתיהון דרבנן בדקון ואשכחון דלא מן דעתיהון דרבנן מהכא משמע שאין להברות האבל בחנוכה והוא הדין יש לומר בפורים דלא בטלו להו בחנוכה ופורים אבל ראש חודש ניסן ושאר ימים הכתובים במגלת תענית בטלו להו כדאיתא פרק קמא ראש השנה.
מצאתי בשם רבינו שמואל בר נטרונאי ז"ל שלא הניח בתעניות שלפני ראש השנה להתענות האבל ביום קבורה דכיון דאין חובה תעניות הללו מוכלינן ליה ומשקינן ליה לפכוחי פחדיה. מצינו במדרש איכה ידי נשים רחמניות בשלו ילדיהן ר' חנה בשם רב יוסף אמר הקב"ה בנותי לא הניחו אותי לפשוט ידי בעולמי הא כיצד היה בנה של שכנתה מת והיה לה גלוסקין אחד והיה לה לאוכלו היא ובעלה ובנה ולחיות עליו יום אחד והיתה נוטלתו מפי בעלה ומפי בנה והולכת ומברת עם שכנתה ומנחמת אותה והעלה עליהן הקב"ה כאילו בניהן בשלו לגמילות החסד הה"ד ידי נשים רחמניות בשלו ילדיהן כל כך למה היו לברות למו בשבר בת עמי למדנו מיכן כמה הוא גדול שכר הבראת האבלים ותנחומיהם. אין מוליכין בבית האבל לא בטבלה ולא בסקוטלה ולא בקנון אלא בסלים. פי' אין מוליכין בצרכי סעודה קאמר. תנו רבנן בראשונה היו מוליכין בבית האבל עשירים בקלתות של זהב ועניים בכלי נצרים של ערבה קלופה והיו עניים מתביישים התקינו שיהו הכל מוליכין בכלי נצרים של ערבה קלופה מפני כבודן של עניים. בראשונה היו משקין בבית האבל עשירים בכלי זכוכית לבנה ועניים בכלי זכוכית צבועה והיו עניים מתביישים התקינו שיהו הכל משקין בכלי זכוכית צבועה מפני כבודן של עניים. גרסינן בפרק גיד הנשה תנו רבנן לא ילך אדם לבית האבל ובידו לגין המתקשקש ולא ימלאנו מים מפני שמתעהו ואם היה חבר עיר מותר ואין מברין אלא על מטות זקופות פי' רבינו ישעיה ז"ל ולא על מטות כפויות שאין דרך ארץ לישב האבל על מטה כפויה והמברין על מטות זקופות וכדי שלא יצטרכו גם הם לישב על מטות כפויות ישב גם הוא על מטה זקופה ורבינו גרשום ז"ל פי' על [מטה] זקופה יושבין המנחמין. ת"ר ההולך לבית האבל אם היה לבו גס בו יברוהו על מטות כפויות ואם לאו יברוהו על מטות זקופות פי' ר' ישעיה ז"ל אם היה לב המברה גס עם האבל והיה אוהבו ולא היה מקפיד עליו אם ישב עמו על גבי קרקע יברוהו על מטות כפויות כיון שהאבל סומך עליו שלא יקפיד ואם לאו יברוהו על מטת זקופות שלא יעשה להם סימן רע לישב על מטות כפויות וכן פי' רבינו גרשום ז"ל יברוהו לאותו שבא אבל רבינו [שלמה] ז"ל פי' אם היה לבו גס בו שהיה [שמחן ונראה מפירושו שאאבל קאי עוד פירש פירוש אחר גס בו שהיה] רגיל עמו בבית יברוהו על מטות כפויות כדי שישפיל דעתו של אבל. וצריך האבל לישב בראש דאמר ר' אבהו מניין לאבל שמיסב בראש שנא' אבחר דרכם ואשב ראש ואשכון כמלך בגדוד כאשר אבלים ינחם.
ומנהגנו לנחם בביצים לפי שהן עגולין ואין להם פה דומיא דראשונים שהיו מנחמין בעדשים כדאשכחן ביעקב אבינו דכתיב ויזד יעקב נזיד וגו' ותנא אותו היום נפטר אברהם אבינו ובישל יעקב עדשים לנחם את יצחק אביו [ולמה עדשים] מפורש הטעם בבראשית רבא מה עדשה אין לה פה אף אבל אין לו פה פי' להרבות דברים אסור כמו שמצינו באהרן וידם אהרן וכשם שהעדשה מגולגלת אף המיתה גלגל בעולם. גרסינן בכתובות פרק קמא אמר עולא ואמרי לה במתניתא תנא עשרה כוסות תיקנו חכמים בבית האבל פי' כדי להרבות בשתיה משום דכתיב תנו שכר לאובד ויין למרי נפש שלשה לפני הסעודה כדי לפתוח בני מעיים ושלשה בתוך הסעודה כדי לשרות אכילה שבמעים. וארבע אחר הסעודה אחד כנגד הזן ואחד כנגד ברכת הארץ ואחד כנגד בונה ירושלים ואחד כנגד הטוב והמטיב. פי' רבינו שלמה ז"ל בכל ברכה וברכה שותה הכוס הוסיפו עליהן עוד ארבעה אחד כנגד חזני העיר ואחד כנגד פרנסי העיר ואחד כנגד רבן גמליאל ואחד כנגד בית המקדש התחילו שותין ומשתכרין החזירו הדבר ליושנה לעשרה:
וזהו המנהג שנוהגין עכשיו במקומינו. תחילה נוטלין ידיהן האבלים (ומשליכין) [ושופכין] אותן המים שנטלו [האבלים] בהם ידיהן ואחר כך נוטלין ידיהם המנחמים ונוטל אחד מן המנחמין לחם אחד ובוצע ממנו הפרוסה שצריך לבצוע האבל ואינו חותך אותה לגמרי ונותן אותו הלחם ביד אחד מן האבלים ובוצע ומברך המוציא ונותן לשאר האבלים ואחר כך בוצעין המנחמין לעצמן. עוד נוטלין המנחמים הביצים שלפני האבלים ומקלפין אותם וחותכין אותם ונותנים לפני האבלים ואין מקלפין אותן האבלים הן בעצמן וברכת בורא פרי הגפן שבתוך הסעודה מברכים האבלים לעצמם והמנחמין לעצמם. ואין שותין המנחמין בכוס ששותין בו האבלים אלא אם כן ידיחוהו במים תחילה. והנשים אין רגילות להשמר מכל זה. וכשבאין לברך ברכת המזון נוטל ידיו אחד מן המנחמים המזומן לברכה ומברך ברכת המזון על הכוס של אבלים. וכשמגיע לברכת בורא פרי הגפן בהשלמת ברכת המזון מברך בורא פרי הגפן על כוס של המנחמין ויש נוהגין לברך ברכת המזון על כוס של מנחמים. ובכל פעם שמזכיר בנחמת האבל נוטל בידו הכוס של אבלים ובכל אלו הענינים אין להקפיד. ואם הוא שבת אין רגילין להקפיד מלשתות בכוס ששתה בו האבל ולא משום דבר שרגילין להקפיד בחול וכתב רב יהודאי גאון ז"ל שאין מברכין ברכת אבלים בשבת דכיון דמברכינן בתלתא או בעשרה לאו דברים שבצנעה הוא.
וה"ר אביגדור כהן צדק ז"ל השיב לי כי הגאונים כתבו שברכת האבלים נוהגת אף ביחיד אם אוכל האבל לבדו דהוי מעין המאורע הא למה זה דומה ליחיד האוכל ברגל בביתו שאומר מעין המאורע בברכת המזון וטעמא דמלתא משום דכתיב והפכתי חגיכם לאבל:
וזהו סדר ברכת המזון [בבית האבל] בחול אם הם שלשה או עד תשעה נוטל המברך הכוס בידו ואומר נברך מנחם אבלים שאכלנו משלו והן עונין ברוך מנחם אבלים שאכלנו משלו ובטובו חיינו ואם הם עשרה או יותר אומר המברך נברך אלהינו מנחם אבלים שאכלנו משלו והן עונים ברוך אלהינו מנחם וכו' חוזר המברך ואומר כמו שהן עונין ברוך מנחם וכו' או ברוך אלהינו וכו' ברוך הוא וברוך שמו בא"י אמ"ה הזן את העולם כולו כו' נודה לך ה' אלהינו כו' רחם ה' אלהינו עלינו עד כי בשם קדשך הגדול והנורא בטחנו. ונחם ה' אלהינו את אבילי ציון ואת אבילי ירושלים ואת האבלים המתאבלים באבל הזה נחמם מאבלם ושמחם מיגונם כאמור כאיש אשר אמו תנחמנו כן אנכי אנחמכם ובירושלים תנוחמו בא"י מנחם אבילי ציון בבנין ירושלים אמן בא"י אמ"ה אבינו מלכנו אדירנו גואלנו קדושנו קדוש יעקב רוענו רועה ישראל המלך החי הטוב והמטיב לכל אל אמת דיין אמת שופט בצדק ושליט במעשיו לוקח במשפט שהכל שלו ואנחנו עמו ועבדיו ובכל אנו חייבין להודות לו ולברכו הרחמן הגודר פרצות בישראל הוא יגדור את הפרצה הזאת מעלינו ומעל כל עמו ישראל לחיים עושה שלום במרומיו הוא ברחמיו יעשה שלום על כל ישראל ומברך בורא פרי הגפן ונפטרין המנחמים מן האבל בדברי תנחומין:

Siman 24

<b>דין אם מותר לכבד ולרבץ בבית האבל.</b>
תנו רבנן מכבדין ומרביצין בבית האבל ומדיחין קערות וכוסות וקיתונות וצלוחיות ואין מביאין לא את המוגמר ולא את הבשמים בבית האבל. ועוד באו לאבל פנים חדשות שלא באו אצלו עדיין עושין לו גם כן כשאר הימים ואומרים לו דברי נחמות ודברי כיבושין ופותח אחד מהם בשבחו של הקב"ה ומברך כך האל הגדול ברוב גדלו אדיר וחזק ברוב מוראו. מחיה המתים במאמרו עושה גדולות עד אין חקר ונפלאות עד אין מספר ברוך מחיה המתים. ועוד אומר כנגד האבלים. אחינו המיוגעין המדוכאין באבל הזה תנו לבבכם לחקור את זאת זאת היא עומדת לעד לעולם נתיב היא מששת ימי בראשית רבים שתו כמשתה הראשונים אחינו בעל הנחמות ינחם אתכם ברוך מנחם אבלים. ועוד אומר כנגד המנחמים אחינו גומלי חסדים בני גומלי חסדים המחזיקין בבריתו של אברהם אבינו דכתיב כי ידעתיו למען אשר יצוה את בניו וגו' אחינו בעל הגמול ישלם לכם גמולכם ברוך משלם גמול ועוד אומר כנגד כל ישראל רבון כל העולמים פדה והצל ומלט והושע את עמך [ישראל] מן הדבר ומן החרב [ומן הביזה] ומן הרעב ומן השדפון וירקון ומכל מיני משחית ומכל מיני פורעניות המתרגשות בעולם טרם נקרא אתה תענה ברוך עוצר המגפה ואין אומרים ברכות הללו אלא בעשרה ואין האבלים מן המנין אבל כשמזמנין בברכת המזון גם האבלים מן המנין כמו שמבואר בכתובות בפרק ראשון:

Siman 25

<b>דין אבל מהו להניח תפילין.</b>
אבל אסור להניח תפילין מדקאמר ליה רחמנא ליחזקאל פארך חבוש עליך מכלל דכולי עלמא אסירי פי' פארך היינו תפילין דהכי מתרגמינן פארך חבוש עליך טוטפתך יהויין עלך. תנו רבנן אבל שלשה ימים הראשונים אסור להניח תפילין משלישי ושלישי בכלל מניח ואם באו פנים חדשות אינו חולץ דברי ר' אליעזר ר' יהושע אומר משני ושני בכלל מניח ואם באו פנים חדשות חולץ ומסקנא דאינו אסור אלא יום ראשון בלבד דעיקר מררא חד יומא דכתיב ואחריתה כיום מר וכיון שהניח ביום שני [שוב] אינו חולץ ואפי' באו פנים חדשות:

Siman 26

<b>דין אבל מהו בדברי תורה וחכם שמת שמבטלין בית מדרשו.</b>
אבל אסור בדברי תורה דאמר ליה רחמנא ליחזקאל האנק דום מכלל דכולי עלמא אסירי. ואסור לקרות בתורה ובנביאים ובכתובים ולשנות במשנה ובהלכות ובאגדות ואם היו רבים צריכים לו אינו נמנע ומעשה ומתו בניו של ר' יוסי בציפורי ונכנס לבית המדרש ודרש כל היום כולו ובתו של ר' בבית שערים ונכנס לבית המדרש ודרש כל היום כולו. תנא ובלבד שלא יעמוד תורגמן ואלא היכי עביד כי הא דתניא מעשה ומת בנו של ר' יהודה ב"ר אילעאי ונכנס לבית המדרש ונכנס ר' חנניה בן עקביה וישב בצדו ולחש הוא לר' חנניה בן עקביה ור' חנניה לתורגמן ותורגמן השמיע לרבים:
ירושלמי תני אבל שונה הוא במקום שאינו רגיל כהדא ר' יסא הוי ליה עובדא שלח ליה ר' יוחנן תרין תלמידים דיתנין עמיה אין דשרי לא ידעין ואין משום דלא רגיל לא ידעין. ור' יסא לא רגיל. אלא כגון אילין מיליהון דרבנן דבר נש משתאיל בהון וקיים ליה כמאן דלא רגיל. ר' יוסי פיטרם חמוי דר' יהושע בן לוי קדמיא הוה ליה עובדא שלח ליה בר קפרא תרין תלמידין (דיתבין) [דיתנין] עמיה אין דשרי לא ידעין ואין משום שהיה להוט אחר התורה לא ידעין. ותני כן אם היה להוט אחר התורה מותר:
מצאתי בתשובות הגאונים ז"ל כל יום שאסור לקרות בתורה כגון אבל וט' באב אסור לברך ברכת התורה פי' במאה ברכות. תנו רבנן חכם שמת בית מדרשו בטל [כלומר ביום קבורתו] אב בית דין שמת כל בתי מדרשות [שבעירו] בטילין ובני הכנסת נכנסין [לבית הכנסת] ומשנין את מקומן היו יושבין בצפון יושבים בדרום בדרום יושבים בצפון. נשיא שמת כל בתי מדרשות [שבעירו] בטילין ובני הכנסת נכנסין לבית הכנסת וקורין שבעה ויוצאין ר' יהושע בן קרחה אומר לא שיצאו ויטיילו בשוק אלא יושיבן ודווין ואין אומרים שמועה והגדה בבית האבל אמרו עליו על ר' חנניה בן גמליאל שהיה אומר שמועה והגדה בבית האבל:

Siman 27

<b>דין אבל בעטיפת הראש.</b>
אבל חייב בעטיפת הראש מדקאמר ליה רחמנא ליחזקאל לא תעטה על שפם מכלל דכולי עלמא מיחייבא ואמר שמואל כל עטיפה שאינה כעטיפת ישמעאלים אינה עטיפה ועד כמה מחוי רב נחמן עד גובי דדיקנא מצאתי בשם רבינו שלמה ז"ל עטיפת הראש לאבלים כל שבעת ימים יומם ולילה אבל הרבה יש שאינן נוהגין מפני שאומות העולם משחקין עליהן ואף בני הבית משחקין עליו ומתוך כך הם באין לידי שחוק ובשחקם מתגנין על הבריות כדאמרינן אבל לא יניח תינוק בחיקו מפני שמביאו לידי שחוק ומתגנה על הבריות [ומנהגנו שלא לעשות עטיפת הראש]:

Siman 28

<b>דין אבל שאסור בתכבוסת.</b>
אבל אסור בתכבוסת דכתיב וישלח יואב תקוע ויקח משם אשה חכמה ויאמר אליה התאבלי נא ולבשי בגדי אבל ואל תסוכי שמן. ת"ר תכפוהו אבליו זה אח"ז מכבס כסותו במים ואמר רב חסדא במים ולא בנתר ולא באהל ולא בחול אמר רב חסדא זאת אומרת אבל אסור בתכבוסת:

Siman 29

<b>דין אבל שאסור ברחיצה.</b>
אבל אסור ברחיצה דכתיב ואל תסוכי שמן ורחיצה בכלל סיכה והלכתא אבל אסור בין בחמין בין בצונן כל שבעה ופניו ידיו ורגליו בחמין אסור ובצונן מותר. ירושלמי. אבל שבא מדרך והיו רגליו קיהות מותר לרחוץ בצונן שאין רחיצת צונן רחיצה ומי שתכפוהו אבליו רוחץ כל גופו בצונן אבל לא בחמין דגרסינן בתעניות פרק קמא אמר ר' אבא הכהן משום ר' יוסי הכהן מעשה ומתו בניו של ר' יוסי בר חנינא ורחץ בצונן כל שבעה ואוקימנא שתכפוהו אבליו. ואם חל שלישי של אבל להיות ערב הרגל אסור ברחיצה עד הערב ולערב שהוא יום טוב רוחץ בצונן או בחמין שהוחמו מבעוד יום או משהא עד חולו של מועד ורוחץ בחמין כן פי' רבינו שלמה ז"ל והאי דנקט שלישי לאו דוקא אלא אפי' רביעי חמישי וששי דלא אמרינן מקצת היום ככולו אלא ביום שביעי וביום שלשים:
מצאתי בתשובות הגאונים ז"ל וששאלתם הא דאמר ר' נחמיה בריה דר' יוסף אשכחתינהו לרב פפי ולרב הונא בריה דר' יהושע דיתבי וקאמרי הכל מודין שאם חל שלישי שלו להיות ערב הרגל שאסור ברחיצה עד הערב מאי רחיצה בחמין או בצונן כך ראינו כל רחיצה שאמרו חכמים באבל כולן של חמין הן. ואבל שחל שלישי שלו ערב יום הכיפורים אסור בטבילה מפני שאין אבילות שלו פוקעת אלא בשקיעת החמה וכיון ששקעה החמה חל יום הכיפורים ואסור ברחיצה אפי' בצונן דטבילת יום הכיפורים רשות ולא שחייבין טבילה אלא נקיות בעלמא עד כאן תשובתו:
ובעיני נראה שאסור בטבילה מפני שאינו יכול לעשות חפיפה בחמין מבעוד יום ואין טבילה בלא חפיפה אבל שיהא אסור בטבילת צונן לא דהא קיימא לן כל חייבי טבילות טובלין כדרכן בין בתשעה באב בין ביום הכיפורים משום דלא איתסר אלא ברחיצה של תענוג ואע"ג דבתשעה באב איכא פלוגתא ביום הכיפורים ליכא פלוגתא ולדברי הכל מותר לטבול. וטבילת יום הכיפורים מצוה היא דקיימא לן חייב אדם לטהר עצמו ברגל אבל ודאי כיון שלא יכול לחוף מבעוד יום אסור לטבול. וזו תשובת הר"ר אביגדור כהן צדק ז"ל לר' צדקיהו בר בנימין אחי שני זצ"ל כתבת אשה שבא לה טבילה של מצוה בימי אבלה מה היא לטבול.
תשובה. בתענית פרק קמא כל חייבי טבילות טובלין כדרכן בין בתשעה באב בין ביוה"כ אע"ג דקתני סיפא אמר ר' (יוחנן) [חנינא] סגן הכהנים כדאיי הוא בית אלהינו לעבור עליו טבילה אחת בשנה. ופסיק בירושלמי הלכה כוותיה מיהו ביום הכיפורים ליכא פלוגתא והוא הדין באבל דטובל כדרכו דלא מיתסר אלא ברחיצה של הנאה ותענוג אבל ברחיצה דמצוה לא דלא מיבטלא אבילות בהכי ואין להחמיר בזה באבלות חדשה יותר מאבילות ישנה דמדקא נסיב טעמא כדאיי הוא בית אלהינו דמשמע מפני כבוד הבית שחרב בו ביום אמר כן מכלל דאבלות דלא שייך האי טעמא אין לעבור הטבילה למאן דאמר טבילה בזמנה מצוה וצריך לעשות חפיפה מבעוד יום בערב יום הכיפורים וערב תשעה באב דאי לאו הכי לא שרי לחוף בחמין משחשיכה דרחיצה בחמין ודאי הוא נהנה ומתענג אע"ג דהשתא לא עביד לה אלא להכשיר מצוה ביום הטבילה ועוד ביום הכיפורים לא שרי רחיצת כל הגוף כמו בשבת ויום טוב ואף לא הסריקה דהוי פסיק רישיה ומיתסר אפי' לר' שמעון דומיא דנזיר דחופף ומפספס אבל לא סורק ומוקמינן לה בגמרא אפי' כר' שמעון והתם נמי בגמרא דתענית דייקינן במאי אילימא בחמין טבילה בחמין מי איכא אלא לאו בצונן ואי חפיפה נמי שריא מאי סייעתא נהי דטבילה בצונן חפיפה אינה אלא בחמין ואין טבילה אלא בחפיפה עד כאן תשובת הרב ז"ל ודוקא בטבילה מותרת אבל בתשמיש המטה אסורה כדלקמן:

Siman 30

<b>דין אבל שאסור בסיכה.</b>
אבל אסור בסיכה דכתיב ואל תסוכי שמן ועוד גרסינן במס' תענית פרק קמא לגבי אבל ולסוך אפי' כל שהוא אסור ואם לעבור את הזוהמא מותר. גרסינן בירושלמי בתשעה באב ובתענת צבור סיכה שהיא של תענוג אסור שאינה של תענוג מותר.
ונראה לי דהוא הדין לגבי אבל דתשעה באב ואבל איתקיש להדדי ועוד ראיה שהרי יום הכיפורים שאסור בסיכה ואפ"ה אם יש לו חטטין בראשו מותר לסוך הכא נמי לא שנא:

Siman 31

<b>דין אבל שאסור בתשמיש המטה.</b>
אבל אסור בתשמיש המטה דכתיב וינחם דוד את בת שבע אשתו ויבא אליה מכלל דמעיקרא אסור. אמר רפרם בר פפא תנא באבל רבתי אבל אסור לשמש מטתו בימי אבלו ומעשה באחד ששימש מטתו בימי אבלו ושמטו חזירים את גויתו ואחד האיש ואחד האשה אסורין בתשמיש המטה כל שבעה ולאחר שבעה מותרין בין במיתת אב ואם בין במיתת שאר קרובים:

Siman 32

<b>דין אבל שאסור בנעילת הסנדל. </b>
אבל אסור בנעילת הסנדל מדקאמר ליה רחמנא ליחזקאל ונעליך תשים ברגליך מכלל דכולי עלמא אסירי ולא שנא מנעל ולא שנא סנדל אסור וכן הסנדלים שקורין פלאולי"ש אסורין דכל מנעל של עור אסור ואינפלאות של בגד שקורין קליני"ש מותרין כדאשכחן לגבי יום הכיפורים דאסור בנעילת הסנדל ומותר באינפליאות של בגד דגרסינן בירושלמי במס' תענית פרק קמא אית תניי תני יוצאין באנפליא ביום הכיפורים אית תנא תני אין יוצאין אמר רב חסדא מאן דאמר יוצאין באנפליא של [בגד וממ"ד אין יוצאין בבגד של] עור.
ונראה לי שאסור לברך במאה ברכות שעשית לי צרכי כיון שאסור בנעילת הסנדל. ירושלמי. תני אבל ומנודה שהיו מהלכין בדרך מותרין בנעילת הסנדל ולכשיבואו בעיר יחלוצו וכן בתששעה באב וכן בתענית צבור:

Siman 33

<b>דין אבל שאסור בתספורת.</b>
אבל אסור בתספורת מדקאמר להו רחמנא לבני אהרן ראשיכם אל תפרעו מכלל דכולי עלמא מחייבי בפריעת הראש ואין פירוע אלא גידול שיער ואין פריעה פחות משלשים יום דילפינן פרע פרע מנזיר כתיב הכא ראשיכם אל תפרעו וכתיב התם גדל פרע שער ראשו מה להלן שלשים אף כאן שלשים והתם מנלן אמר קרא קדוש יהיה יהי"ה בגימטריא תלתין הוו וסתם נזירות שלשים יום. תניא באבל רבתי כל שלשים יום בתספורת אחד ראשו ואחד זקנו ואחד כל (שיער) [מקום] שיש בו [שער] והאשה מותרת בנטילת שיער לאחר שבעה. ירושלמי בפרק יציאות השבת ישב לגלח ובאו ואמרו לו מת אביו הרי זה משלים את ראשו אחד המתגלח ואחד המגלח ולגלח שפתו בימי אבלו אם מעכבתו באכילתו נראה לי שמותר לגלחו אפילו שאסור בתספורת ודוקא שערות הנוטות בפיו ומעכבות האכילה דגרסי' בירושלמי שפם ונטילת צפרנים אית תנא תני ברגל אסור ובאבל מותר ואית תנא תני באבל אסור וברגל מותר. מאן דאמר ברגל אסור בשיש שם הערמה באבל מותר בשאין שם הערמה רב חייא בר אשי בשם רב אמר הלכה כדברי מי שהוא מיקל כאן וכאן ר' יעקב בר אבא ר' שמעון בר אבא בשם ר' יהושע בן לוי הלכה כדברי מי שמיקל בהלכות האבל רב אמר שפם כנטילת צפרנים לכל דבר אמר ר' ירמיה ובלבד בנוטות ר' יצחק בר נחמן בשם ר' חנניה זוג בא לפני ר' בשפם ובנטילת צפרנים והתיר להם ר'. ר' סימון בשם ר' חנניה שני זוגות היו אחד מחמתן ואחד מדדעלה אחד בשפם ואחד בנטילת צפרנים והתיר להם ר' ובגמרא דידן נמי גרסינן אמר רב יהודה אמר רב זוג בא מחמתן לפני ר' ומר זוטרא מתני זוג בא מחמתן לפני ר' חייא ובקשו ממנו צפרנים והתיר להם ואם בקשו ממנו שפה והתיר להם ושמואל אמר אף בקשו ממנו שפה והתיר להם אמר אביטל ספרא משמיה דרב שפה מזויות לזויות הנחה כל שהוא מעכבת אמר רב אמי ובשפה המעכבת אמר רב נחמן בר יצחק לדידי כי שפה מעכבת דמיא.
וכתב רבינו חננאל ז"ל ואלו כולן שאמרנו דוקא בתוך שלשים אבל בתוך שבעה אסור. מכל מקום משמע מפירושו דנטילת צפרנים ועשיית שפם אאבל קאי. ואנן מוכיחין לקמן דנטילת צפרנים אפי' בתוך שבעה שרי והוא הדין לגבי שפה שהרי איתקש להדדי. כדגרסי' בירושלמי. ומי שתכפוהו אבילות זה אחר זה אם הכביד עליו שערו מיקל בתער ולא במספרים פי' מיקל מהן מעט ולא כל הצריך ודוקא בתער דרך שינוי.
ומצאתי בשם גאון אחד ז"ל תער של תורה בלשון חכמים מספרים וכן מתרגמינן תער לא יעבור על ראשו מספר והוא אלמוס העשוי לגלוח ולהשחתה ואשר אינו משחית לגמרי קורין אותו חכמים תער ומספר:

Siman 34

<b>דין נטילת צפרנים לאבל בתוך שבעה.</b>
וכשם שאסור לגלח בימי אבלו כך אסור ליטול צפרנים בימי אבלו דברי ר' יהודה ור' יוסי מתיר אמר שמואל הלכה כר' יוסי דאמר שמואל הלכה כדברי המיקל באבל ולא שנא צפרנים דיד ולא שנא צפרנים דרגל כולהו שרי.
מצאתי בתשובות הגאונים ז"ל אבל שרי למשקל טופריה בשיניו בימי אבלו וביום שלשים שרי למשקל מזייה וטופריה וכן כתב רבינו יצחק פאסי ז"ל ולא שנא דיד ולא שנא דרגל כולהו שרי מיהו הני מילי בשינים אבל בגנסתר אסור. אמר רב חייא בר אשי אמר רב ובגנסתר אסור וחזינן למקצת רבוותא דאמרי דוקא בתוך שלשים יום אבל בתוך שבעה אסור ואנן לא סבירי לן הכי אלא אפי' בתוך שבעה שרי עד כאן דבריו.
ורבינו חננאל ז"ל פסק דווקא בתוך שלשים אבל בתוך שבעת ימי האבל אסור וכדברי רבינו יצחק פאסי ז"ל נראה לי דאפי' בתוך שבעה מותר וכן מוכיח מעשה דשמואל ופנחס אחוה. וכן מוכיח בירושלמי דגרסי' התם ר' שמואל בר אבא דמכת אחתיה והוה יתיב מצמי טפרא סליק ר' אלעזר לגביה ולא כסיתון סלק ר' נתן בר אבא לגביה וכסיתון אמר ליה מן קומי ר' אלעזר לא כסיתון ומן קומי את מכסה להון אמר ליה ומה את סבר דאת חביב עלי כר' אלעזר ע"כ לשון הירושלמי. משמע מהכא שזה המעשה היה בתוך שבעה ועל כן היה מכסה אותן בפני ר' נתן שלא היה רוצה להקל בפני הכל דאי לאחר שבעה היה מה צורך היה לו לכסותן והלא מותר לדברי הכל אלא ודאי בתוך שבעה היה ומיהו מה שפסק רבינו יצחק ז"ל דוקא בשינים אינו נראה לי דלא הוזכר שום איסור לגבי אבל אלא בגנסתר בלבד הלכך בכל דבר מותר חוץ מגנסתר:

Siman 35

<b>דין אבל בעשיית מלאכה בין הוא ובין אחרים העושין מלאכתו.</b>
אבל אסור בעשיית מלאכה דכתיב והפכתי חגיכם לאבל מה חג אסור בעשיית מלאכה אף אבל אסור בעשיית מלאכה. תנו רבנן אבל שלשה ימים הראשונים אסור בעשיית מלאכה ואפי' עני המתפרנס מן הצדקה מיכן ואילך עושה בצנעה בתוך ביתו והאשה טווה בפלך בתוך ביתה ירושלמי תבא מאירה לשכניו שהצריכוהו לעשות ולוכל. על כל המתים רצה ממעט בעסקו רצה אינו ממעט. פי' רבינו חננאל ז"ל אם רצה לישא וליתן בסחורתו כל היום הרשות בידו. על אביו ועל אמו ימעט. תנו רבנן ההולך ממקום למקום אם יכול למעט בעסקיו ימעט ואם לא יגלגל עמהן פי' האבל ואינו עושה סחורה בפני עצמו אלא עם חבורה.
ורבינו יצחק פאסי ז"ל פי' יקנה צרכי הדרך ודברים שיש בהן חיי נפש. ירושלמי על כל המתים הוא אסור לילך בסחורה עד שלשים יום על אביו ועל אמו עד שיגערו בו חביריו ויאמרו לו צא עמנו. מי שהפך את זיתיו ואירעו אבל או אונס או שהטעוהו [פועלים] טוען קורה ראשונה ומניחו לאחר המועד דברי ר' יהודה ר' יוסי אומר זולף וגומר וגף כדרכו וכן מי שהיה יינו בתוך הבור ואירעו אבל או אונס או שהטעוהו [פועלים] זולף וגומר וגף כדרכו דברי ר' יוסי ר' יהודה אומר עושה לו לימודים בשביל שלא יחמיץ. פתח באבל וסיים במועד אמר רב שישא בריה דרב אידי זאת אומרת דברים המותרים בחולו של מועד אסור לעשותן בימי אבלו אבל אחרים עושים לו תניא כוותיה דרב שישא בריה דרב אידי אלו דברים שעושין לאבל בימי אבלו זיתיו להפוך וכדו לגוף ופשתנו לעלות מן המשרה וצמרו להעלות מן היורה ומרביצין לו שדהו משתגיע עונת מים שלו רבן שמעון בן גמליאל אומר זיתיו הפוכים ופשתנו להעלות מן המשרה וצמרו מן היורה ואין שם אומן אלא הוא הרי זה עושה בצנעה בתוך ביתו וכן אם היה ספר או בלן לרבים והגיע [עת] הרגל ואין שם אומן אלא הרי זה עושה בצנעה. האריסין והחכירין והקבלנין לשדה שלו הרי אלו יעשה. החמרין הגמלין הספנין בספינה שלו הרי אלו לא יעשו ואם היו מוחכרין או מושכרין אצל אחרים מעיקרא הרי אלו יעשו. שכיר יום אפי' בעיר אחרת לא יעשה היתה מלאכת אחרים בידו בין בקיבולת בין שלא בקיבולת לא יעשה. היתה מלאכתו ביד אחרים בביתו לא יעשו בבית אחרים יעשו רב מריון ומר בריה דרב אחא הוו להו גמלא בהדי הדדי פי' צמד בקר איתרעא ביה מילתא במר בריה דרב אחא שדר ופסקיה לגמליה אמר ליה רב אשי והא תניא אם היו מושכרין אצל אחרים הרי אלו יעשו. אדם חשוב שאני:
ירושלמי שני אחים שני שותפים שני טבחין שני חנוונין שאירע לאחד מהן דבר הרי אלו נועלין חנותן וכו'.
מצאתי בשם רבינו שלמה ז"ל פעם אחד ראה רבי האבל עוסק בתיקון חביותיו בימי אבלו ונמנע ר' מליכנס אצלו לנחמו כי אמר לנו אפי' על ידי אחרים בביתו אסור לעשות מלאכה ומה לי לנחמו ועבירה בידו עד כאן לשונו.
ובודאי כן הוא שאפי' על ידי אחרים בביתו לא יעשו בבית אחרים יעשו. דהתם מיירי במלאכה שנתנה לאומן קודם שאירע לו האבלות אבל ליתן מלאכתו לאומן אחר שאירע לו האבלות אסור ומיכן מוכיח שאסור ליתן מנעליו או סנדליו לאומן לתקן בימי אבלו והוא הדין לשאר כליו:

Siman 36

<b>דין אבל מהו בשאילת שלום.</b>
אבל אסור בשאילת שלום מדקאמר ליה רחמנא ליחזקאל האנק דום. אבל שלשה ימים הראשונים אסור בשאילת שלום ואי לא ידעי ושאליה בשלמיה לימא להו אבל אנא [משום דרך ארץ] ולא מהדר להו שלמא אלא צריך לאודועינהו ומשלשה ועד שבעה משיב ואינו שואל ומשבעה עד שלשים שואל בשלום אחרים שאחרים שרויין בשלום אבל אחרים אין שואלין בשלומו שהוא אינו שרוי בשלום ולאחר שלשים שואלין בשלומו והני מילי בשאר קרובים אבל על אביו ועל אמו אין שואלין בשלומו אלא לאחר שנים עשר חדש:

Siman 37

<b>דין אבל שאין לו לצאת מפתח ביתו.</b>
תנו רבנן אבל שבת ראשונה אינו יוצא מפתח ביתו שניה יוצא ואינו יושב במקומו שלישית יושב במקומו ואינו מדבר רביעית הרי הוא ככל אדם. ר' יהודה אומר לא הוצרכו לומר שבת ראשונה שהכל נכנסין אצלו לנחמו אלא שניה אינו יוצא מביתו שלישית יוצא ואינו יושב במקומו רביעית יושב במקומו ואינו מדבר חמישית שוה לכל אדם ופסק רבינו יצחק פאסי ז"ל כתנא קמא וכן מצאתי למפרש אחד שפסק כתנא קמא דרבים נינהו ואף מקילין הן וכן המנהג ובירושלמי גרסינן אבל בשבת ראשונה אינו הולך לבית הכנסת שניה הולך לבית הכנסת ואינו יושב במקומו בשלישית יושב במקומו ואינו מדבר ברביעית שוה לכל אדם ר' יהודה אומר אי אפשר לומר בשבת הראשונה שהרבים מתעסקין בו אלא השניה היא הראשונה השלישית היא השניה הרביעית היא השלישית ר' שמעון אומר אבל בשבת הראשונה הולך לבית הכנסת ואינו יושב במקומו בשניה יושב במקומו ואינו מדבר בשלישית שוה לכל אדם ר' יהושע בן לוי אומר הלכה כדברי מי שהוא מוסיף ימים. תנו רבנן אבל שלשה ימים הראשונים אסור לילך בבית האבל מיכן ואילך הולך ואינו יושב במקום המנחמים אלא במקום המתנחמים.
מצאתי כתוב במנהגות הגאונים ז"ל זה המנהג ראיתי שכל אבל קודם ששלמו שבעת ימי אבלו יוצא לחוץ בלויית מת אחר אם ימות לבר מינן קרובו ואחר כך חוזר ויושב באבילותו בביתו וכן המנהג:

Siman 38

<b>דין אבילות הנוהגות בשבת ושאינה נוהגת.</b>
מפני שאמרו שבת עולה ואינה מפסקת בעא מיניה מר יוחני משמואל יש אבילות בשבת או אין אבילות בשבת אמר ליה אין אבילות בשבת אמר ר' מנשיא בר תחליפא אמר רב כהנא אמר שמואל פח"ז חובה נת"ר רשות פי' פריעת הראש שצריך לגלות חוטמו ושפמו וזקנו שהיה מכסה בימי אבלו להודיע שאין אבילות בשבת. חזרת קרע לאחוריו. זקיפת המטה חובה לעשותן בשבת. נעילת הסנדל. תשמיש המטה. רחיצת ידים ורגלים בחמין. רשות. ורב אמר אף פריעת הראש נמי רשות ולשמואל מאי שנא דנעילת הסנדל ברשות דלאו כולי עלמא עבידי דסיימו מסאנייהו פריעת הראש נמי לאו כולי עלמא עבידי דמגלו רישיהן שמואל לטעמיה דאמר שמואל כל קרע שאינו בשעת חימום אינו קרע וכל עטיפה שאינה כעטיפת ישמעאלים אינה עטיפה אמר ר' יעקב א"ר יוחנן לא שנו אלא שאין לו מנעלים ברגליו אבל יש לו מנעלים ברגליו מנעליו מוכחין עליו פי' רבינו שלמה ז"ל לא שנו דקאמר שמואל פריעת הראש וחזרת קרע לאחוריו חובה אלא בשאין לו מנעלים ברגליו אבל יש לו מנעלים ברגליו מודה שמואל דמותר להתעטף כעטיפת ישמעאלים ואין צריך לחזור קרע לאחוריו דמנעליו מוכיחין עליו דאינו נראה כאבל ואם בא להחליף לבושו בשבת כגון בגדים ישינים שאינם מגוהצין מחליף. ועוד גרסינן התם אמר רבא אבל מטייל באונקלי בתוך ביתו ופי' רבינו שלמה ז"ל בחלוק קרוע שמותר לנהוג אבילות במילי דצנעה הנה כל שיטות רבינו שלמה ז"ל מוכיח שאינו צריך האבל לחזור קרעו לאחוריו בשבת אם יש לו מנעלים ברגליו ושאר הגאונים פירשו לא שנו דפריעת הראש חובה וכו' אבל חזרת קרע לאחוריו ודאי צריך. וגרסי' התם אביי אשכחיה לר' יוסף דפריס ליה סודרא ארישיה וקא אזיל ואתי בביתיה אמר ליה לא סבר לה מר דאין אבילות בשבת אמר ליה הכי אמר ר' יוחנן דברים שבצנעה נוהג הלכך כיסוי הראש ורחיצת ידים ורגלים בחמין רשות תשמיש המטה וכיוצא בהן שהן דברים שבצנעה נוהג בשבת אבל זקיפת המטה חובה לדברי הכל:

Siman 39

<b>דין שאילת שלום לאבלים בשבת.</b>
ולשאול שלום אבלים בשבת מותר דגרסינן בירושלמי תני מקום שנהגו לשאול בשלום אבלים בשבת שואלין ר' אושעיא רבה חמא אביליא בשבתא ושאל בון פי' בהון. אמר אני איני יודע מנהג מקומכם אלא שלום עליכם כמנהג מקומינו. ר' יוסי בן חלפתא הוה משתבח בר' מאיר קומי ציפוראי דאדם גדול הוא קדוש [הוא] צנוע הוא חד זמן חמין ליה שאיל בשלום אביליא בשבתא אתו אמרו ליה ר' אהן הוא דאת מתני שבחיה אמר להון ומאי עביד אמרי ליה שאל בשלום אביליא בשבתא אמר לון בעי אתון מידע חייליה אתא לאודוען דאין אבילות בשבת דכתיב ברכת ה' היא תעשיר זו שבת ולא יוסיף עצב עמה זו אבילות כמה דתימר נעצב המלך על בנו הא למדת שמותר לשאול בשלום אבלים בשבת:

Siman 40

<b>דין יום שביעי שמקצת היום ככולו.</b>
ומנהג לישב ביום שביעי באבילות שעה מועטת ומצאתי בשם הר"ר שמחה מאישפירא ז"ל שהיה תמיה כיון דקיי"ל מקצת היום ככולו א"כ לא היה צריך לנהוג אבלות ביום שביעי כיון שנהג רק מעט בליל שביעי דלילה הוי כיום ובפרק כיצד צולין בהלכה נטמא ואח"כ נודע בגמרא ברואה בין שני בין השמשות פי' רבינו שלמה ז"ל התם ולפי הדברים מאן דאמר מקצת היום ככולו תחילת הלילה עולה לה בספירתה ואין צריך עלות השחר מדאיצטריך למינקט בין השמשות ולא נקט משכחת לה ברואה בלילות.
ובשם רבינו שמואל בר' מאיר ז"ל מצאתי ונוהגין העם לישב מקצת יום שביעי ביום ממש ומה שיושבין בלילה באבילות לא חשיב מקצת היום ככולו ולא ידענא טעמא מאי. עד כאן לשונו.
ובתשובות הצרפתים ראיתי אין מנהג לחשוב מקצת יום שביעי ככולו אלא ביום ולא בלילה דכתיב ויעש לאביו אבל שבעת ימים. והואיל וכן גם בשבת לענין דברים שבצנעה אסור בלילה אם הוא יום שביעי כיון שחייב לנהוג אבילות בלילה כר' יוחנן בריש כתובות על האי לישנא גופיה לענין מועד דקאמר אבל דברים שבצנעה נוהג:
ומיהו רבינו תם ז"ל התיר בשעת הדחק מקצת ליל שביעי דבר האסור בששי אבל לא נהגו כן:

Siman 41

<b>דין רחיצה וגיהוץ בגדים ותספורת משבעה ועד שלשים.</b>
אמר רב נחמן אמר רב עמרם אמר רב אבל כיון שעמדו המנחמין מאצלו מותר ברחיצה פי' ביום שביעי דקי"ל כאבא שאול מקצת היום ככולו. תנו רבנן כל שלשים יום לגיהוץ אחד כלים חדשים ואחד כלים ישנים יוצאין מתחת המכבש פי' כולן אסורין ר' אומר לא אסרו אלא כלים חדשים בלבד ר' אלעזר ב"ר שמעון אומר לא אסור אלא כלים חדשים לבנים לבד וקיימא לן כר' אלעזר ב"ר שמעון דהא רבא נפיק בהמצתא רומייתא סומקתי כר' אלעזר ב"ר שמעון ומיכן מוכיח שהמנהג שאנו נוהגין שלא להחליף שום בגד שהוא מכובס כל שלשים חומרא בעלמא הוא. ומי שאינו רוצה להחמיר על עצמו מותר להחליף וכן מצאתי בשם רבינו שלמה ז"ל שהורה ללבוש חלוק לבן ולרחוץ לאחר שבעת ימי אבילות דאין שלשים אסורין בתכבוסת אלא בגיהוץ ובתספורת בלבד דאמרינן שלשה לבכי שבעה להספד שלשים לגיהוץ ולתספורת ואפי' גיהוץ שלנו לאחר שבעה מותר. דאמרינן גיהוץ שלנו ככיבוס שלהם ואין לנו עכשיו גזירת שלשים ואינה נוהגת אלא בתספורת לבדה אבל חליפות בגדים ורחיצת [גופו ב] חמין מחליף לו משעבר [שבעת ימי] אבילותו. ירושלמי על כל המתים הוא אסור בגיהוץ עד שלשים. על אביו ועל אמו עד שנים עשר חודש איזהו גיהוץ כלי צמר מגוהצין חדשים וכלי פשתן מגוהצין לבנים:

Siman 42

<b>דין חפיפת הראש לאבל בתוך שלשים.</b>
ומה שנהגו שלא לרחוץ האבל ראשו כל שלשים לא ידעתי טעם בדבר. וחומרא בעלמא הוא שהרי אינו אסור ברחיצה אלא כל שבעה אמנם שמעתי מפי הר"ר יעקב מגוירציבורגו נר"ו. שיש לומר דילפינן פרע פרע מנזיר כדילפינן לענין גילוח כתיב הכא לגבי אבל ראשיכם אל תפרעו וכתיב התם לגבי נזיר גדל פרע שער ראשו מה נזיר אסור בסריקת הראש דתנן נזיר חופף ומפספס אבל לא סורק אף אבל ברחיצה בלא סריקה מותר כך שמעתי מפיו שיש לומר כן אבל איני יודע אם היתה סבירתו כך בפירוש.
ומורי ר' יהודה אחי שני ז"ל דחה דברי הרב מהא דגרסינן בפרק ואלו מגלחין בעא מיניה אביי מרבא קברו ברגל רגל עולה לו למנין שלשים אי לא לענין שבעה לא קא מבעיא לן דהא לא נהגא מצות שבעה ברגל כי קא מבעיא לן לענין שלשים דהא קא נהגא מצות שלשים ברגל פי' שאסור בתספורת ואם תאמר שהסריקה אסורה כל שלשים הא לא נהגא מצות שלשים ברגל מכל דבר לגמרי שהרי סריקה לא נאסרה בחולו של מועד שלא מצינו בשום מקום שנאסרה סריקה בחולו של מועד אלא ודאי מותר בסריקת הראש. וכן השיב לי הר"ר אביגדור כהן צדק ז"ל והא לך תשובתו כתבת מי שאירעו אבל מהו שיהיה מותר בסריקת הראש לאחר שבעה מי אמרינן הרי איתקיש לנזיר וכו' בפרק ואלו מגלחין.
תשובה. בספרים דידן ליתא להא הקישא ולא יליף אבל אסור בתספורת אלא מדקאמר להו רחמנא לבני אהרן ראשיכם אל תפרעו מכלל דכולי עלמא אסירי מיהו הא נמי אסמכתא בעלמא הוא דהא קי"ל אבילות דרבנן בין גזירת שבעה בין גזירת שלשים ותדע דאי סלקא דעתך דווקא מילף גמור הוא גילוח זקן לישתרי אלמה תניא באבל רבתי אחד ראשו ואחד זקנו ואחד כל שיער שיש בו הלכך מסתבר דבתספורת לבד גזרו:

Siman 43

<b>דין קריאת האבל בתורה בעשרה בתוך שלשים:</b>
ומה שנהגו שלא לקרות האבל בספר תורה בבית הכנסת כל שלשים יום לא ידעתי למה נהגו כן שהרי אינו אסור בדברי תורה אלא כל שבעה ומורי ר' יהודה אחי שני ז"ל ראיתי שלא היה נמנע וכדי שלא לשנות את המנהג יש לומר שלא על חנם נהגו ודומה לזה מצאתי שהשיב רבינו יצחק ב"ר יהודה ז"ל וששאלתם למה נהגו כהנים שאירע להם דבר בקרובים ושינו את מקומם שלא לשאת כפיהם כל זמן שאין יושבין במקומם על דבר זה לא מצא רבינו סמך בהדיא ואמר לא על חנם נהגו כן שהרי כל כהן שאינו מברך עובר בשלשה עשה וזה יושב ובטל ועבר ואמר כמדומה לי שעל דבר זה נהגו שכל מי שעמד לברך ראוי לו שיהא שרוי בשמחה ובטוב לבב שכן מצינו ביצחק אבינו שאמר לעשו הביאה לי ציד ולאחר שיאכל וישתה ותהא נפשו שמחה עליו אמר לברכו. לכן זה דואג על מתו ויושב שלא במקומו אינו מברך בשמחה והטעם הזה יש לומר כמו כן על הפנוי שאינו עולה על הדוכן שכל השרוי בלא אשה שרוי בלא טובה ובלא שמחה ואמר הרב מצוה להחזיק מנהג הראשונים בכל מקום שאדם יכול להחזיק שכן מצינו בתלמוד ירושלמי שהמנהג עוקר ההלכה וכמו כן מצינו בתלמוד בבלי שלנו דאמרינן בבא קמא פרק הגוזל. שיירה שהיתה מהלכת במדבר ועמדו עליה גייס לטורפה מחשבין לפי ממון וכו' ובלבד שלא ישנו [מן] המנהג אלמא מנהג עוקר ההלכה עד כאן תשובתו.
הכא נמי התורה משמחת את הלב והאבל אינו שרוי בשמחה לפיכך נמנעו מלקרותו ומכל מקום מי שאינו רוצה להחמיר על עצמו כדי שלא להתבטל מקריאת התורה אין עליו עונש בכך ודווקא לאחר שבעה מותר אבל תוך שבעה כגון במקום שנהגו האבלים להתפלל בבית הכנסת אסור לקרות ואפילו בשבת. וכן השיב לי הר"ר אביגדור כהן צדק ז"ל והא לך תשובתו כתבת במקום שנהגו האבלים להתפלל בבית הכנסת מהו לקרות האבל בתורה בשבת.
תשובה. דברים שבצנעה נוהג בהן אבילות בשבת כיון דלא מנכרא מילתא אפילו בדבר שיש בו מעשה כגון כיסוי הראש בביתו או אפילו בחוץ ויש לו מנעלים ברגליו כ"ש ביושב ואינו עושה שאם ימנע מלעמוד לקרות בתורה לא מינכרא מילתא כולי האי דמשום אבילות מימנע דבשאר שבתות נמי זמנין דלא קרי הלכך אם מנהג מקומו שלא לקרות אל יקראוהו. ודמי לשאילת שלום דגרסי' בירושלמי בפרק היה קורא תני מקום שנהגו לשאול בשלום אבלים שואלין ומקום שנהגו שלא לשאול אין שואלין ואמרינן נמי בפרקים דר' אליעזר בן הורקנוס ראה שלמה שמדת גמילות חסדים גדולה היא [לפני המקום] וכשבנה בהמ"ק בנה (שער) [שני שערים] אחד לחתנים וא' לאבלים ולמנודים והיו ישראל מהלכין בשבתות ויושבין בין שני שערים הללו הנכנס בשער אבלים מכסה שפמו היו יודעין שהוא אבל ואומרין לו השוכן בבית הזה ינחמך וכו' מינה שמעינן אבל אף בשבת משנה במקצת משאר בני אדם ועוד צא ולמד משינוי מקום בבית הכנסת שמשנה את מקומו בשבת אע"ג דמינכרא מילתא טפי ממניעת קריאת התורה אלא כיון דבשאר ימים אינו יוצא מפתח ביתו ועכשיו בשבת יוצא וגם מנעליו ברגליו אע"פ שאינו נוהג לגמרי בכל מעשיו כשאר בני אדם לית לן בה:

Siman 44

<b>דין שמועה קרובה נוהגת שבעה ושלשים ורחוקה נוהגת אחד ואיזהו קרובה ורחוקה.</b>
תנו רבנן שמועה קרובה נוהגת שבעה ושלשים פי' שבעה לישב באבלות וכל דיני אבל עליו שלשים לגיהוץ ולתספורת פי' עד שישלימו שלשים יום אסור בגיהוץ ותספורת כדין שאר האבלים. ירושלמי בפסחים פרק ח' תני יום שמועה כיום קבורה לקרוע ולאיבול ולספירת ז' ולספירת ל' שמועה רחוקה אינה נוהגת אלא יום אחד איזו קרובה ואיזה רחוקה קרובה בתוך שלשים פי' ששמע שמת לו מת קודם שעברו שלשים רחוקה לאחר שלשים דברי ר' עקיבה וחכמים אומרים אחד שמועה קרובה ואחד שמועה רחוקה נוהגת שבעה ושלשים [היינו באב ואם] אמר רבה בר בר חנה כל מקום שאתה מוצא יחיד מיקל ורבים מחמירים הלכה כדברי המחמירים חוץ מזו שאע"פ שר' עקיבה מיקל וחכמים מחמירים הלכה כר' עקיבה דאמר שמואל הלכה כדברי המיקל באבל. ומנין לשמעה רחוקה שאינה נוהגת אלא יום אחד דכתיב והפכתי חגיכם לאבל ואשכחן עצרת [דחד] [דאיקרי חד] יומא [חג]. רב בר אחוה דר' חייא דהוא בר אחתיה דר' חייא כי סליק להתם אמר ליה אבא קיים [א"ל אימא קיימת א"ל אימא קיימת א"ל אבא קיים] א"ל לשמעיא חלוץ לי מנעליי והולך כליי אחרי לבית המרחץ שמע מינה תלת ש"מ שמועה רחוקה אינה נוהגת אלא יום אחד ושמע מינה מקצת היום ככולו ושמע מינה אבל אסור בנעילת הסנדל ומיכן מוכיח שמי שבאתה לו שמועה רחוקה אינו צריך לישב באבילות כל אותו היום אלא שעה מועטת דמקצת היום ככולו ועכשיו שנהגו לישב כל היום חומרא בעלמא הוא.
מצאתי בספר השכם. מי שבאתה לו שמועה קרובה בשבת מונה ששה ימים אחר השבת וכן השיב לי הר"ר אביגדור כהן צדק ז"ל וזה תשובתו. השומע שמועה קרובה בשבת מונה ששה והוא דאע"ג דאין אבילות בשבת דברים שבצנעה נוהג הלכך לא חשבינן ליה כאילו לא שמע עד למחר כיון דשייך ביה אבילות קצת וראיה לדבר מדאמרינן בגמרא מודים חכמים לאבא שאול כשחל שמיני שלו להיות בשבת ערב הרגל וכו' ופריך עלה בירושלמי היאך אפשר להיות שמיני שלו בשבת כלום קוברין בשבת ומוקי לה בבאה לו שמועה קרובה בשבת שמעינין מינה מדקרי ליה שמיני אלמא שבת דיום שמועה יומא קמא חשבינן ליה ולמניינא סליק ואם שמע ביום שלשים בחול כיון שנתחייב מיד באבלות גמורה לדברי הפוסקין יום שלשים כלפניו דמי נוהג שבעה ושלשים אבל [אם] שמע ביום שלשים בשבת כיון דלא חזי יום שמועה לאבילות גמורה ולמוצאי שבת נעשית רחוקה התם ודאי חשבינן ליה כאילו לא שמע עד למחר ואינו נוהג אלא יום אחד כיון דלא שייכא ביה אבילות גמורה לא ביום שמועה ולא ביום שלאחריו לאפוקי שמע ביום עשרים ותשעה בשבת דנהי דהאי שעתא לא חזי לאבילות גמורה מיהו למחר מיהא נהגא ומונה ששה והוא. עד כאן תשובתו:
אמר ר' יוסי בר אבין שמע שמועה קרובה בתוך הרגל ולאחר הרגל נעשית רחוקה עולה לו ואינו נוהג אלא יום אחד תני ר' אדא דמן קיסרי קמיה דר' יוחנן שמע שמועה קרובה בשבת ובמוצאי שבת נעשית רחוקה עולה לו ואינו נוהג אלא יום אחד.
כתב רבינו יצחק פאסי ז"ל בשם בעל הלכות גדולות אם שמע שמועה ביום שלשים נוהג שבעה ושלשים כשומע ביום עשרים ותשעה ומסתבר כוותיה וכך כתבו כל הגאונים דיום שלשים כיום שלפני שלשים דמי ונוהג שבעה ושלשים אך רבינו חננאל ז"ל פי' [דיום שלשים] כיום שלשים ואחד דמי ואינו נוהג אלא יום אחד והביא ראיה מהא דגרסינן בבכורות בפרק יש בכור לנחלה מת הבן ביום שלשים כיום שלפניו דמי ופירוש כיום שלשים ואחד וחייב ליתן חמש סלעים לכהן ר' עקיבה אומר אם נתן לא יטול ואם לא נתן לא יתן אמר רב אשי הכל מודים לענין אבילות דיום שלשים כיום שלפניו דמי ומפרש רבינו חננאל ז"ל וחשוב דכיום שלשים ואחד שמע והנה הוא שמועה רחוקה ואינו נוהג אלא יום אחד בלבד כשמואל דאמר הלכה כדברי המיקל באבל וליתא דהא דאמר רב אשי דיום שלשים כלפניו דמי לענין נפל איתמר וכלפניו דמי דהיינו ביום כ"ט והוא השיב כנפל ואין מתאבלין עליו והיינו כשמואל דאמר הלכה כדברי המיקל באבל וראיה לדבר שלא תוכל לפרש כיום שלפניו כיום שלשים ואחד הא דגרסינן במסכת תענית פרק קמא איבעיא להו יום ששים כלפני ששים או כלאחר ששים ועל כרחין שלפני ששים היינו בתוך ששים הכא נמי כלפניו דמי היינו בתוך שלשים ונוהג שבעה ושלשים
הלכך הנכון הוא כדברי הגאונים ז"ל וליתא הא דרבינו חננאל ז"ל תשובה זו השיב הר"ר אביגדור ז"ל למורי ר' יהודה אחי שני ז"ל כתבת על אחד שהרגוהו נכרי וקברוהו ולא נודע לקרוביו עד [אחר] שלשים [יום] לקבורתו מי חשיבה קבורת נכרי קבורה והויא שמועה רחוקה או לא חשיבה קבורה תשובה ודאי קבורת נכרי השיבא קבורה כדאמרינן בגמרא מודים חכמים לאבא שאול כשחל שמיני להיות בשבת ערב הרגל שמותר לגלח בערב שבת ופריך בירושלמי שמיני בשבת היכי משכחת לה הכא אסור לקבור בשבת ומוקי לה בנקבר בידי נכרים מיהו נקבר בידי נכרים אדעתא דישראל אבל הכא דמוטל בביזיון שלא בקברי ישראל וסילקוהו משם קרוביו כשנודע להם איגלאי מילתא דלאו קבורה הוא הואיל והיה עומד להסתלק ולפנותו משם מידי דהוה אקבר המזיק את הרבים דאמרי' בפרק נגמר הדין דמותר לפנותו. מיהו דנקבר אדעתא דישראל חשיבה קבורה כדמשמע בירושלמי ואע"ג דהתם מוקי לה בענין אחר שבא לו שמועה קרובה בשבת או בהרוגי מלכות ובנפל לים משנתיאשו כדתניא באבל רבתי מיהו ממילא שמעינן דהכי הוה דינא דקבורת נכרי חשיבה קבורה ותו הא דאמרינן מת ביו"ט ראשון יתעסקו בו עממים וכי תעלה על דעתך שלא ינהוג אבילות עליו לאחר יו"ט.
עוד השיב הר"ר אביגדור כהן צדק ז"ל למר יהודה אחי שני ז"ל כתבת אדם ששמע שמועה לאחר הרגל שאם היה בעיר ונהג אבילות בטלה ממנו גזירת שלשים מפני שהרגל חשוב כשבעת ימים וגם ערב הרגל שמת מתו הוי כשבעת ימים. הרי ארבעה עשר כשישלים עוד ששה עשר בטלה ממנו גזירת שלשים השתא מבעיא לן לזה שלא היה בעיר ולא נהג כלל אבילות מאחר שבטלה לבני העיר בטלה גם ממנו אי לא.
תשובה. כל שמועה קרובה נוהגת שבעה ושלשים כדתניא בהדיא בגמרא והויא שעת שמועה לגבי שומע כסתימת גולל לגבי הנך דמעיקרא שהיה שם בשעת קבורה ואין הרגל מועל כלום לזה שלא ידע עד לאחר הרגל והכי נמי מסתברא אם ימים הראוין לאבלות שעברו קודם שמועה אינן עולין לו איך יעלה לו הרגל דלא חזי לאבלות ועוד אם היה במקום רחוק מונה לעצמו אפילו לרבי שמעון וכל שכן אי חשבת לרגל וערב דידיה ארבעה עשר דמונה לעצמו אפי' במקום קרוב והואיל ואין מניינו כמניינם לא מסתבר למימר שיועיל לו הרגל כמו להם. והוי ליה ככל שמועה קרובה דנוהג שבעה ושלשים עד כאן תשובתו.
וכן מצאתי שכתב ר' זרחיה בעל המאור ז"ל והילך דבריו והיכא דשכיב שכבא בערב החג דקי"ל יום א' לפני החג וחג ושמיני של חג הרי כאן עשרים ואחד יום ובעו למינקט בתר ימי החג ט' ימים ואי איכא מקרובי המת מאן דאתיא ליה שמועה ביום עשירי של אחר החג אי הויא לו כשמועה קרובה או כשמועה רחוקה יש מן החכמים שנסתפק לו [זה הדבר] ותלה הדבר להקל משום דהויא להו ספק אבילות וכדברי המקיל באבל נקטינן ולדעתי נוטה לי בדבר הזה להחמיר שאין הדברים [נראים] שיעלה הרגל למי שלא בא [לו] עדיין שמועת המת והלא אתה רואה שהקובר את מתו שבעת ימים קודם לרגל בטלה ממנו גזירת (שבעה ו) שלשים וזה שקברו בערב החג לא בטלה ממנו גזירת שלשים וצריך להשלים מהם אחר החג תשעה ימים אע"פ שכבר עלו לו ארבעה עשר יום קודם שמיני של חג לא בטלה ממנו גזירת שלשים כל זמן שלא קיים גזירת שבעה וכל שכן זה שלא ידע ולא שמע במות המת קודם הרגל היאך יעלה לו רגל לעשות לו יום אחד לפני החג וחג ושמיני שלו כעשרים ואחד יום אם אמרו במי שהפסיקו לו ימי החג ימי אבילותו יאמרו במי שלא שמע ולא ידע ועוד הרי אמרו מקצת יום שלשים ככולו ואילו מאן דשמע שמועה ביום שלשים הרי הוא כשומע ביום כ"ט אלמא אע"פ (שעלה) [שאמרו] מקצת יום שלשים ככולו למי שנהג אבילות לא עלה למי שלא נהג [כלל] ואף זה כן הלכך מסתברא לי בהא מילתא לחומרא עכ"ל:

Siman 45

<b>דין קריעה לתופרה ולשוללה בתוך שלשים או לאחר שלשים.</b>
על כל המתים כולן שולל לאחר שבעה ומאחה לאחר שלשים על אביו ועל אמו שולל לאחר שלשים ואינו מאחה לעולם. שולל פי' רבינו גרשום ז"ל בשטי"ר בלע"ז מאחה קוסי"ר בלע"ז והאשה שוללתו לאלתר מפני כבודה ירושלמי כד דמך ר' יוחנן אורי ר' חייא בר אבא לשלול הקרע בו ביום ולנעול הסנדל בו ביום. אלו קרעין שאין מתאחין הקורע על אביו ועל אמו ועל רבו שלמדו חכמה ועל נשיא ועל אב בית דין. תנו רבנן וכולן רשאין למוללן לשוללן ללקטן לעשותן כמין סולמות אבל לאחותן אסור אמר רב חסדא ובאיחוי אלכסנדרי. ירושלמי. איזהו איחוי העשוי כאריג:
תנו רבנן רשאי להופכו למטה ולאחותו פי' אלו הקרעין שאין מתאחים רשאי לעשות הקריעה שולים של בגד ולתופרו תפירה יפה ר' שמעון אוסר באיחוי וקי"ל כוותי' וכשם שהמוכר אסור לאחותו כך הלוקח אסור לאחותו לפיכך צריך המוכר להודיע ללוקח. תנו רבנן אמרו לו מת אביו וקרע ואחר כך אמרו לו מת בנו והוסיף תחתון מתאחה עליון אינו מתאחה מת בנו וקרע מת אביו והוסיף עליון מתאחה תחתון אינו מתאחה. תניא כל ז' קרעו לפניו ואם בא להחליף מחליף וקורע ודוקא על אביו ועל אמו ואותן קרעין אי מתאחין או אין מתאחין פלוגתא דרב הושעיא ובר קפרה וכיון דלא אפשיטא יש לומר דעבדינן לחומרא.
מצאתי בשם ה"ר אביגדור כהן צדק ז"ל מי שקרע על אביו ועל אמו אסור לעשות פתח בית הצואר ולתפור מן הצדדין [שאין לך איחוי גדול מזה] וכ' ר' בנימין אחי ז"ל נראין דברי הרב ז"ל דאנן בעינין שיהיו קרועים ועומדים לעולם כדילפינן ויקרעם ונראה להוסיף על דברי הרב ז"ל שיהא גם אסור לעשות בו אימרא ולחזק אותו כדי שלא יקרע דבעינן קריעה הניכרת:

Siman 46

<b>דין מאימתי מותר בתספורת ורגל המפסיק בתוך שלשים.</b>
על כל המתים כולן מסתפר לאחר שלשים יום על אביו ועל אמו מגדל פרע עד שיגערו בו חביריו וקיימא לן כאבא שאול דאמר אם חל שביעי שלו להיות ערב הרגל מגלח ערב הרגל דיום שביעי עולה לו לכאן ולכאן פי' למנין שבעה ולמנין שלשים דמקצת היום ככולו הלכך יום שביעי בבוקר עולה לו למנין שבעה ושאר יום שביעי כולו עולה לו למנין שלשים וכיון שקיים גזירת שלשים במקצת היום דיי לו ומגלח ערב הרגל דביום שלשים נמי אמרינן מקצת היום ככולו ואם לא גילח ערב הרגל מגלח אחר הרגל דכשם דגזירת יום אחד ושעה אחת מבטלת גזירת שבעה כך גזירת שבעה מבטלת גזירת שלשים וכן אבל שחל שביעי שלו להיות בשבת ערב הרגל מותר לגלח ברגל דכיון דחל שביעי שלו בשבת אנוס הוא הלכך מותר לגלח ברגל.
מצאתי בתשובות הגאונים ז"ל אם חל יום שמיני שמת אביו או אמו להיות בשבת ערב הרגל כבוד יום [טוב] עדיף ומגלח בערב שבת ויש אומרים שרבינו האיי גאון ז"ל התיר לגלח בערב שבת למי שחל שמיני של אביו ושל אמו בשבת ערב הרגל משום דקיי"ל כאבא שאול שאמר יום שביעי עולה [לו] לכאן ולכאן וכן פי' רבינו חננאל ז"ל קיימא לן היכא דחל יום שמיני של אביו ושל אמו להיות בשבת ערב הרגל מגלח אפי' ביום ששי בערב שבת דלענין כבוד יום טוב לא שנא אב ואם ולא שנא שאר קרובים הלכה כאבא שאול בזה ובזה. ולפי גירסת הירושלמי אסור לגלח דגרסינן בירושלמי ר' שמואל בר אבדימי דמכת אימיה תמניא יומא קמי מועדא אתא שאיל לר' מונא אמר ליה כל דבר שהוא תלוי בשבעה ושלשים הרגל מפסיקו ברם כאן עד שישלח פרע או עד שיגערו בו חביריו [וקרוביו]:

Siman 47

<b>דין מאימתי מותר ליכנס בבית השמחה.</b>
על כל המתים כולן נכנס לבית השמחה לאחר ל' על אביו ועל אמו לאחר י"ב חדש אמר רבה בר בר חנה ולשמחת מריעות מותר ליכנס לאלתר פי' וא"צ לשהות ל' יום והנ"מ בפורענא אבל בארישותא עד ל' יום [והני מילי לשאר קרובים מותר לאחר ל' יום] אבל על אביו ועל אמו בין כך ובין כך עד י"ב חודש. ומפרש בירושלמי אם היתה חבורת מצוה או קידוש החדש מותר [אפי' תוך י"ב חודש] וכן מצאתי במס' שמחות על אביו ועל אמו עד י"ב חודש [כלומר לא יכנס בסעודה של שמחה] אלא א"כ היתה לשם שמים ונ"ל חבורת מצוה וסעודת מצוה היינו סעודה שעושין לגמרה של תורה כדאמרינן בפ' כל כתבי א"ר יוסי תיתי לו דכי חזינא צורבא מרבנן דמשלים מסכתיה עבידנא יומא טבא [לרבנן] ובאגדת חזית יליף לה מויקץ שלמה והנה חלום ויבא ירושלים עד ויעש משתה לכל עבדיו מיכן שעושין סעודה לגמרה של תורה וכמו כל [מותר לכנוס ל] סעודה שעושין לברית מילה נראה לי שהיא סעודת מצוה דגרסינן בפרק ר' אליעזר דמילה תניא רבן שמעון בן גמליאל אומר כל מצוה שקיבלו ישראל עליהן בשמחה כגון מילה שנאמר שש אנכי על אמרתך עדיין עושין אותה בשמחה ופי' רבינו שלמה ז"ל שעושין סעודה.
והחבר ר' בנימין ב"ר שלמה ז"ל הביא ראיה מהא דאמרינן בכתובות בפרק קמא רב חביבא איקלע לבי מהלא ובריך שהשמחה במעונו ולית הלכתא כוותיה משום צערא דינוקא מ"מ אע"ג דלית הלכתא כוותיה לברך שהשמחה במעונו נפקא מינה שהיו עושין סעודה כמו בבית החתונה והכי איתא בברייתא דר' אליעזר פרק כ"ט שחייב אדם לעשות משתה ושמחה באותו היום שזכה למול את בנו כאברהם שנאמר וימל אברהם את יצחק בנו. ולמפרש אחר מצאתי והלכתא מי שמת קרובו אסור ליכנס לבית השמחה כגון סעודת אירוסין או סעודת נשואין כדי לאכול אבל ליכנס בלא אכילה מותר. מפי ר' ואין חילוק בדבר דאסור לאכול בבית השמחה בין עם החתן בין עם המשמשין עד שלשים יום ועל אביו ועל אמו אסור לאכול עד שנים עשר חודש ועל שמחת שבוע הבן רגיל ר' לומר לאו שמחה היא כדאמרינן במסכת כתובות דלא מברכינן שהשמחה במעונו משום צערא דינוקא דהעם טרודין על הנער ולא שמחה גמורה היא ושמא לא גרע גבי אבילות משמחת מריעות ויש להחמיר בדבר עד כאן דבריו ואינו נראה לי מהטעם אשר כתבתי.
ועוד מצאתי שאלו את הר"ר אליעזר אם אבל מותר להיות בעל ברית מפני שברית מילה שמחה היא. והתיר. אבל ליכנס לסעודה. אסור. וכן הורה הלכה למעשה.
ובשם הר"ר שמחה מאישפירא ז"ל מצאתי מי שמת לו מת ולא נודע לו ונודע לבני עירו מותרין היודעין לזמנו בסעודת מצוה שהרי אבילות מן התורה לא חלה עליו עד שעת אנינת לב שהרי שבעה ושלשים אינם אלא משעה ששמע:

Siman 48

<b>דין מאימתי מותר בנשואין בין לארס בין לכנוס.</b>
תנו רבנן כל שלשים יום לנשואין. מתה אשתו אסור לישא אשה אחרת עד שיעברו עליו ג' רגלים. ושמעתי טעם מפי מורי הר"ר יהודה אחי שני ז"ל שאמר בשם הר"ר מאיר ז"ל לפי שבעון נדרים אשתו של אדם מתה שנאמר אם אין לך לשלם למה יקח משכבך מתחתיך ובבל תאחר עובר משעה שעברו שלש רגלים הלכך אסור לישא אשה עד שיעברו שלשה רגלים ר' יהודה אומר רגל ראשון ושני אסור שלישי מותר. ואם אין לו בנים מותר לישא אשה לאלתר. מפני ביטול פריה ורביה. הניחה לו בנים קטנים מותר לישא אשה לאלתר מפני פרנסתן.
ירושלמי בפרק החולץ ליבמתו חוץ מן האלמנה מפני האיבול. וכמה היא האיבול שלשים יום הא דתימר בנשים אבל באנשים שלש רגלים בשיש לו בנים אבל אין לו בנים מותר מיד כשיש לו מי שישמשנו. אבל אין לו מי שישמשנו מותר. בשאין לו בנים קטנים אבל יש לו בנים קטנים מותר. כהדא מעשה שמתה אשתו של ר' טרפון ועד שהוא בבית הקברות אמר לה לאחותה לכי וגדלי בני אחותך אעפ"כ כנסה ולא הכירה עד שעברו עליה שלשים יום ובתלמוד בבלי מעשה ומתה אשתו של ר' יוסף הכהן ואמר לאחותה בבית הקברות לכי ופרנסי בני אחותך ואעפ"כ לא בא עליה אלא לזמן מרובה מאי לזמן מרובה א"ר פפא שלשים יום אין לו בנים מותר לישא אשה לאלתר מפני ביטול פריה ורביה והביא עלה רבינו יצחק פאסי ז"ל הא דגרסינן ביבמות וכמה בנים יהיה לו ויהא אסור לישא אשה אחרת לאלתר כדתנן לא יבטל אדם מפריה ורביה אלא אם כן יש לו בנים. וכמה בנים בית שמאי אומרים שני זכרים ובית הלל אומרים זכר ונקבה שנאמר זכר ונקבה בראם וקיימא לן כבית הלל ואם היה לו בנים ומתו והיה להם בנים כבר קיים מצות פריה ורביה דתנו רבנן בני בנים הרי הן כבנים ולא שנא ברא לברתא ולא שנא ברתא לברא או ברתא לברתא וברא וברא בכולהו קיים מצות פריה ורביה ודוקא תרי מתרי אבל תרי מחד ברא לא ובשם רבינו [שמחה] משפירא ז"ל מצאתי חתן לכנוס בתוך שלשים ימי אבלו אפי' אין לו בנים אסור והא דתניא בפרק ואלו מגלחין במועד קטן אבל אין לו בנים או שהיו לו בנים קטנים מותר לישא אשה לאלתר קאי אמתה אשתו דאסור לישא אשה אחרת עד שישלימו לה ג' רגלים וקמ"ל דאם אין לו בנים מותר לישא אשה אחרת לאלתר לאחר שלשים יום כשאר אבלים דתניא לנשואין שלשים יום והכי מתניא באבל רבתי אבל אין לו בנים או שהיה לו בנים קטנים מותר לישא אשה אחרת אפי' לאחר שלשים יום ומעשה ומתה אשתו של ר' יוסף הכהן ואמר לאחות אשתו הכנסי וגדלי בני אחותך יש לפרש הכנסי לביתי לא לשון כניסת חופה אלא לשון הכנסה שתהא נכנסת לביתו כדי לגדל בני אחותה ואעפ"כ לא בא עליה עד לאחר שלשים יום פי' לא כנסה לחופה עד לאחר שלשים יום ובירושלמי בפרק החולץ בגמרא חוץ מן האלמנה מפני האיבול גרסינן אע"פ שכנסה לא הכירה עד לאחר שלשים יום איכא לפרושי נמי אע"פ שכנסה לביתו דאם נפרש שהכניסה לחופה בתוך שלשים מאי רבותא דלא בא עליה והא עיקר ליכא אלא משום שמחת נשואין ושמחת הסעודה כדאיתא בפ' החולץ ותו אי שרי בתוך שלשים למה לא התירו לישא נשים בתוך המועד למי שאין לו בנים וקודם הזמן דמארסין ואין כונסין במס' משקין לא מפליגינן בין שיש לו בנים לשאין לו בנים הלכך נראה דאסור בתוך שלשים. ובתשובות רבינו תם ז"ל מצאתי שהתיר לכנוס בתוך שלשים מן הירושלמי שכתבתי. מדקתני מותר לישא אשה לאלתר משום פריה ורביה ולא הביא ראיה מאבל רבתי דהתם עיקר הברייתא ומפרש דההוא לאלתר לאחר שלשים לאפוקי שאין צריך להמתין שלשה רגלים.
וגדולה מזאת העידו משם רבותי חכמי אשפירא שהתירו לכנוס בתוך שלשים ימי אבלה של כלה ותימה היא שהרי הכלה אינה מצווה על פריה ורביה בשלמא אם היו מתירין לחתן הוה אמינא קיום מצות פריה ורביה של חתן ידחה האיבול אלא היאך יאמרו לכלה חטאי כדי שיזכה חברך החתן והא אין מאכילין לאדם דבר האסור לו. ועוד מעשים בכל יום שדוחין החופות שנה או שנתים לאותן שאינן אבלים ואין חוששין לפריה ורביה:

Siman 49

<b>דין ימים טובים שאירעו בתוך שבעה או בתוך שלשים.</b>
הקובר את מתו ג' ימים קודם הרגל בטלה ממנו גזירת שבעה שמנה ימים לפני הרגל בטלה ממנו גזירת שלשים מפני שאמרו שבת עולה [למנין ז' ימי אבילות] ואינו מפסיק רגלים מפסיקין ואינן עולין כו'. ת"ר קיים כפיית המטה קודם הרגל ג' ימים אינו צריך לכפותה אחר הרגל דברי ר' אליעזר וחכמים אומרים אפי' יום אחד אפי' שעה אחת ומסקנא א"ל רב חביבא מסורא דפרת לרבינא הלכתא מאי אמר ליה אפי' יום אחד אפי' שעה אחת וכן הלכתא ר' אליעזר אומר מיום שחרב בית המקדש עצרת כשבת וקיימא לן עצרת כרגלים דאמרינן דרש ר' עינוני בר ששון אפיתחא דבי נשיאה יום אחד לפני עצרת ועצרת הרי כאן ארבעה עשר יום רבן גמליאל אומר ראש השנה ויום הכפורים כרגלים. אמר גידול בר מנשיא אמר שמואל הלכה כרבן גמליאל וקיימא לן כאבא שאול דאמר אם חל שביעי שלו להיות ערב הרגל מגלח ערב הרגל דיום שביעי עולה לו לכאן ולכאן למנין שבעה ולמנין שלשים דמקצת היום ככולו הלכך יום שביעי בבוקר עולה לו למנין שבעה וכיון שקיים גזירת שלשים במקצת דיי לו ומגלח ערב הרגל דביום שלשים נמי אמרינן מקצת היום ככולו ובטלה ממנו גזירת שלשים לגמרי דכשם שגזירת יום אחד ושעה אחת מבטלת גזירת שבעה כך גזירת שבעה מבטלת גזירת שלשים:

Siman 50

<b>דין אבילות שהפסיקו הרגל בתוך שבעה אם עולה לו מקצת היום ככולו.</b>
מצאתי במנהגות הגאונים ז"ל מעשה ועמד ר' ישמעאל מאבילותו ערב יום טוב מבעוד יום והלך לבית הכנסת ולא התפללו אצלו מנחה בבית האבל כמו שעשו כל השבת כולה וטעם הדבר מפי הגאון אביו מפני שיו"ט מפסיק גזירות שבעה וגזירות שלשים וכשם שמבטל גזירת ל' ויכול לרחוץ ולהסתפר עיו"ט כך מבטל גזירת שבעה ועומד מאבילותו מבעוד יום עד כאן מצאתי ואינו נראה לי דהא קיימא לן כרב הונא בריה דרב יהושע דאמר אם חל שלישי של אבל להיות ערב הרגל שאסור ברחיצה עד הערב והוא הדין ליום ששי דלא אמרינן מקצת היום ככולו אלא ביום שביעי הלכך מתפללין אצלו מנחה וסמוך לערב עומד מאבילותו וכן המנהג:

Siman 51

<b>דין הקובר את מתו ערב ראש השנה מהו לגלח ערב יום כפור וכן הקובר את מתו ערב יום כפור מהו לגלח ערב החג.</b>
דרש (בר) [רב] עינוני בר ששון אפיתחא דבי נשיאה יום אחד לפני עצרת ועצרת הרי כאן ארבעה עשר יום אדבריה רב פפא לרב אדא סבא ודרש יום אחד לפני ראש השנה וראש השנה הרי כאן ארבעה עשר יום אמר רבינא הלכך יום אחד לפני החג וחג ושמיני שלו הרי כאן עשרים ואחד יום פי' ולא צריך למינקט בתר הרגל אלא תשעה ימים בלבד ומקצת היום ככולו וכן הלכתא.
כתב הר"ר זרחיה בעל המאור ז"ל היכא דשכיב שכבא בערב ראש השנה דקיי"ל יום אחד לפני ראש השנה וראש השנה הרי כאן ארבעה עשר יום איכא מאן דאמר בעי לשלומי עלייהו שיתא עשר יומי דהוי להו תמניא יומי דקמי יום הכיפורים ויום הכיפורים שבעה הרי כאן כ"ט יום ולכי נפיק יומא דכיפורי משלים עלייהו מקצת יום שלשים. ואיכא מאן דאמר מותר לגלח ערב יוה"כ שכיון שיצא בימים של חול וחלה (עלייהו) [עליו] מקצת גזירת (יום) שלשים עלתה לו מקצתה ככולה ואע"פ שלא קיים גזירת שבעה. ואם (חלו) [בטלו] שמונה ימים או שבעה [ימים] קודם הרגל בטלה גזירת שלשים מפני יום אחד או מקצת היום שחלה עליו גזירת שלשים כ"ש זה שחלה עליו גזירת ח' ימים ואין אנו חוששין אם לא קיים גזירת ז' שהרי כבוד הרגל מפסיקו ומותר לגלח משום כבוד יוה"כ ואם מי שקברו אחר ר"ה מיד הותר לגלח בערב יוה"כ [שהוא יום ז'] (ובטלה לה גזירת שלשים לגמרי) כ"ש (מי) [זה] שקברו בערב ר"ה שמותר לגלח בעיוה"כ [בטלה לה גזירת ל' לגמרי] וכן דעתי בזה להתיר וכן הקובר את מתו בערב יוה"כ מותר לגלח בערב החג.
והר”ר אביגדור כהן צדק ז"ל השיב למורי ר' יהודה אחי שני ז"ל כתבת [מי ש]מת לו מת בערב ר"ה מהו בתספורת בערב יום הכיפורים מי אמרינן הרי כבר עברו שמונה ימים לפני הרגל ובטלה ממנו גזירת שלשים או דילמא מדאמר תלמודא ערב ראש השנה וראש השנה הרי כאן ארבעה עשר יום מדנחת לחשבונא משמע דמשלים כל שלשים.
תשובה. מקובלני דאסור בתספורת והא דתנן יום הכפורים כרגלים הני מילי הקובר את מתו שבעה ימים קודם לכן דכיון דמנה שבעה ונהג בהן אבילות כדינם מכאן ואילך קילא מצות שלשים להתבטל מפני יום הכיפורים דחשיב כרגל אבל קברו ערב ראש השנה דלא נהג אבילות שבעה מפני ראש השנה שביטלה לא קילא גזירת שלשים להתבטל שיהא מותר בתספורת בערב יום הכיפורים והיינו דאמרינן בגמרא ערב ראש השנה וראש השנה הרי כאן ארבעה עשר יום דמשמע דצריך להשלים. אי נמי מצינו למימר דאין שבעה מבטלין גזירת שלשים אלא לענין תספורת לבד דהני כבוד הרגל הוא אבל ליכנס לבית השמחה לא ותדע דפלוגתא דאבא שאול ורבנן בגילוח מיירי ואע"ג דאבא שאול שרי לגלח אפי' אחר הרגל אם לא גילח ערב דידיה טעמא דמילתא הואיל דאישתרי אישתרי מיהו תחילת ההיתר ועקרו לכבוד הרגל היה. הילכך האי דנחת לחושבנא היינו ליכנס לבית השמחה שצריך להשלים עוד ששה עשר יום עד שלא יכנס לבית השמחה:

Siman 52

<b>דין הנפטר ביום טוב לאבילות ולקבורה ולכל דבר.</b>
אמר רבא מת ביום טוב ראשון יתעסקו בו עממים ביום טוב שני יתעסקו בו ישראל ואפי' בשני ימים טובים של ראש השנה מה שאין כן בביצה. אמר מר זוטרא לא אמרן אלא דאישתהי אבל לא אישתהי לא משהינן ליה ורב אשי אמר אע"ג דלא אישתהי לא משהינן ליה מ"ט יו"ט שני לגבי מת כחול שוויא רבנן אפילו למיגד ליה גלימא ואפילו למיגז ליה אסא. אמר רבינא והאידנא דאיכא חבריה חיישינן. כתב הר"ר אליעזר (מטול) [מטוליטילה] בשם רבינו תם ז"ל אפי' אנן דלית לן חברי אסור דהוי דבר שנאסר במניין דצריך מניין אחר להתירו ומעשה באחד שקבר את מתו ביום טוב שני ונידוהו. ע"כ דבריו.
ואני מצאתי בשאלות אשר שאל הר"ר יצחק ב"ר משה מרבינו ישעיה ומרבינו אליעזר ב"ר שמואל מוירונא ז"ל מעשה היה והוליכו את המת ביום טוב שני לעיר אחרת וכעס עליהם רבינו תם ואע"פ שלא היה באותו העיר בית הקברות מפני שהיה להם לקוברו באותה העיר ולאחר יו"ט יוליכו אותו לעיר אחרת ואם זה המעשה אשר הביא הר"ר אליעזר (מטול) [מטוליטילה] א"כ אינו מטעם משום חברי ואפשר שהוא מעשה אחר ובעל הדברות ז"ל כתב והשתא דליכא חברי אזלינן בתר מנהגא. בהלכות גדולות. תנו רבנן מועד עצמו עולה למנין שלשים ואינו עולה למנין שבעה ובעי למינקט בתר הכי שבעת ימי אבילות ומונה שלשים יום מיום שנפטר [המת] ואע"ג דליכא אבילות במועד דברים שבצנעה נוהג כגון תשמיש המטה והכי אמר משמיה דגאון ז"ל היכא דשכיב ליה שיכבא ביום טוב ראשון או ביום טוב שני או בחולא דמועדא או ביום טוב ראשון של יום טוב אחרון לא נהיג אבילות עד דנפקייומי טבא כולהו אבל יומא בתרא דמדרבנן הוא. מיסלק סליק ליה למנין שבעה. ואבילות לא נהיג ליה ביה כלל אבל שכיב ליה שיכבא ביו"ט שני [של יו"ט האחרון או ביו"ט שני] דעצרת כיון דעיקר אבילות יום ראשון הוא דכתיב ואכלתי חטאת היום הייטב בעיני ה' היום אסור ולמחר מותר וכתיב ואחריתה כיום מר וכיון דיום ראשון דאבל מדאורייתא ויום [טוב] שני ספיקא דרבנן אתא עשה ודאי דיחיד ודחי ספק עשה דרבים וכן כתב רבינו יצחק פאסי זצ"ל ורבינו חננאל ורבינו ישעיה ז"ל וכן מצאתי במנהגות מגנצא ולגאון אחר ז"ל מה שנמצאו כתוב בהלכות גדולות בהלכות אבל דיום שמיני של פסח עולה למניין שבעה לאו דסמכא היא וליתא כלל דלא אשכחן דפליגו רבנן בין קדושת יום טוב ראשון לקדושת יום טוב שני אלא לקבורת מת בלבד וכדרבא דאמר רבא מת ביום טוב ראשון יתעסקו בו עממים ביום טוב שני יתעסקו בו ישראל ולקבורת מת נמי לא אמרן אלא למיגד ליה גלימא ולמיגז ליה אסא אבל לעניין אבילות כי הדדי נינהו דתנן שבת עולה ואינה מפסקת רגלים מפסיקין ואינן עולין ובתר ריגלא בעי למינקט שבעת ימי אבילות.
ועוד מצאתי רבינו שלמה כהן משום אביו חולק על הא דבעל הלכות גדולות ורבינו יצחק פאסי ורבינו חננאל ושאר הגאונים וגם הר"ר ברוך מיריינשבורגו ז"ל חולק על הגאונים שפסקו דמאן דשכיב ליה שיכבא ביום טוב שני נקיט שבעה מיומא דמית ביה ונהיג ביה אבילות ומביא ראיה מהא דגרסינן בפרק קמא דכתובות הרי שהיתה פתו אפויה וטבחו טבוח ויינו מזוג ונתן מים על גבי בשר ומת אביו של חתן או אמה של כלה מכניסין את המת לחדר ואת החתן ואת הכלה לחופה ובועל בעילת מצוה ופורש ונוהג שבעת ימי משתה ואחר כך נוהג שבעת ימי אבילות ופי' רבינו שלמה ז"ל והתירו לו להכניס את המת לחדר שלא יקברוהו דאם כן חלה האבילות בסתימת הגולל כדלקמן ושוב לא יוכל ליכנוס עד שיעברו ימי האבל ופורש ויקברו את המת מיד דכיון דחלה עליו חתונה הויא לגביה כרגל ולא אתיא אבילות וחיילא ונוהג ז' ימי המשתה ע"כ לשונו. הא למדת שאע"פ שרגל דחתן דרבנן הוא אפ"ה מבטל אפי' יום ראשון דאבילות עד כאן ראייתו של רבינו ברוך ז"ל.
ומצאתי שכתב מאן דהוא על דבריו ונראה לי דשבעת ימי המשתה יש להם סמך מן התורה לבטל אבילות כי ההוא דפרק קמא דמועד קטן גמרא ר' מאיר אומר רואין את הנגעים ותניא וביום הראות בו יש יום שאתה רואה בו וכו' מיכן אמרו חתן שנולד בו נגע נותנין לו ולאיצטליתו ולכסותו שבעת ימים וכן ברגל נותנין לו כל ימי הרגל דברי ר' יהודה פי' רבינו שלמה ז"ל דנוהגין היו לעשות שבעת ימי המשתה לחתן ונותנין לו שבעת ימים שלא ייראה לכהן הואיל ועדיין לא נראה לכהן לא יתחיל לכתחילה בימי חתונה ובימי הרגל ור' אומר אינו צריך הרי הוא ואמר וצוה הכהן ופנו את הבית וכו' ודבר הרשות איכא בינייהו פי' דלר' יהודה דוקא לדבר מצוה נותנין לו המתנה שלא ליראות לכהן אבל לדבר הרשות אינו צריך להמתין [ולר' אפי' לדבר הרשות] הא למדת דמדמי רגל דחתן לרגל דאורייתא כדי לבטל אמירת כהן שלא יאמר טמא. ואע"ג שאינו טמא עד שיאמר הכהן טמא מכל מקום דמאי איצטריך רחמנא להתיר המתנה שלא יראה לכהן. ש"מ דכרגל דמי לענין הנגע הוא הדין לענין אבל דתרווייהו כי הדדי נינהו אבל ומנודה ומנוגע להרבה דברים ואע"ג דר' פליג ולפי דבריו אינה ראיה וקיימא לן הלכה כר' מחבירו הא לא קשיא דיש לומר דההיא דכתובות ר' יהודה היא וכל זה דחקתי לפרש כדי לקיים דברי הגאונים ז"ל.
מיהו אף על פי שקיימתי דברי הגאונים ז"ל הר"ר אליעזר ב"ר יואל הלוי ז"ל היה חולק על הגאונים וגם בספר הדינים של רבינו יהודה הכהן חולק ואומר דלעולם נקיט שבעה אחר הרגל וכבר היה מעשה במורי ר' יהודה החסיד ז"ל שהיה יום מיתה ויום קבורה ביום טוב אחרון ולא נהג אבילות ולא הביא ראיה לדבריו רק שהיה אומר חלילה לי לחלל יום טוב ורבותי שבביהם מורין הלכה כדברי הגאונים לישב באבילות ביום טוב אחרון או ביום טוב שני של עצרת כשהוא יום מיתה ויום הקבורה. וכשנפטרה אשתו של ר' יצחק נ"ע ביום טוב ראשון של סוכות וקודם התפלה ביום טוב שני ליווה כל הקהל וקברוה ולא הלכו לביתו לנחמו וישב בעלה לאחר הסוכות ששה ימים בלבד כך הורה לו רבינו שמואל הלוי ז"ל ועוד היה מעשה באחד שמת ביום טוב שני של ראש השנה והצריכו את קרוביו לישב באבילות על פי הגאונים.
ויש שרצו לפטור משום דשני ימים טובים של ראש השנה קדושה אח היא ואמרו אלו הגאונים כי שאר הגאונים כתבו או ביום טוב שני של עצרת מהו הוצרכו להזכיר של עצרת אם אין בדעתם למיעוטי יום טוב שני של ראש השנה. ועוד היה מעשה שחל יום טוב ראשון של ימי אחרונים בשבת ובו ביום נפטרה אשה אחת ונקברה באחד בשבת שהוא יום טוב אחרון והוצרך מורי ה"ר יעקב בן הר"ר יצחק הלבן לישב קרוביה באבילות כדברי הגאונים. מיהו ליתא דעד כאן לא פסק רבינו חננאל ורבינו יצחק אלפסי אלא דוקא כגון שהיה יום מיתה ויום קבורה ביום טוב אחרון אבל כי האי גוונא לא עד כאן דבריו.
והנראה בעיני כדברי הר"ר ברוך ושאר הגאונים שאומרים שאין לנהוג אבילות ביום טוב אחרון ואע"פ שהוא יום מיתה ויום קבורה כדמוכח בפרק ואלו מגלחין דגרסינן התם אבל אינו נוהג אבילותו ברגל שנאמר ושמחת בחגיך אי אבילות דמעיקרא הוא אתי עשה דרבים ודחי עשה דיחיד. אי אבילות דהשתא לא אתי עשה דיחיד ודחה עשה דרבים ולא קא מפליג בין יום טוב ראשון ליום טוב שני ואדרבא מהא מתני' ומברייתא זו שהביא זה החבר יש ראיה להשיב על דברי ר' יצחק ורבינו חננאל ולהביא סעד וסיוע לדברי הר"ר ברוך ושאר הגאונים ז"ל שסוברים כן. דתנן ר' מאיר אומר רואין את הנגעים להקל אבל לא להחמיר ר' יוסי אומר לא להקל ולא להחמיר כו' וקיימא לן ר' מאיר ור' יוסי הלכה כר' יוסי.
וכן מן הברייתא דתניא וביום הראות כו' מיכן אמרו חתן שנולד בו נגע כו' וכן ברגל נותנין לו כל ימי הרגל ולא שנא יום טוב שני מיום טוב ראשון והכי נמי לגבי אבילות לא מצערינן ליה כל ימי הרגל לישב באבילות דאבל ומנוגע איתקש להדדי להרבה דברים ועוד לגבי חתן אמרינן דנותנין לו זמן ואפילו לאיצטלתו ולכסותו כדי שלא לצערו כל שבעת ימי המשתה כל שכן ברגל דלא מצערינן לאבל לישב באבילות.
ועוד אם אתה מצריכו לישב באבילות אתי לזלזולי ביום טוב שני. ועוד שלא מצינו חילוק בין יום טוב ראשון ליום טוב שני אלא קבורת המת בלבד ואדרבא מדשלחו מתם הזהרו מנהג אבותיכם בידכם הוינן כאילו לא בקיאינן בקביע דירחא ואין חילוק בין יום טוב ראשון ליום טוב שני. ועוד ראיה דתנן הרגלים מפסיקין ואינן עולין ועל כורחין אינן עולין למנין שבעה קאמר דאי למנין שלשים הא קיימא לן דרגל עולה למנין שלשים. אלמא בהדיא מוכח שאין אבילות נוהג במועד. הלכך הנכון הוא כדברי הר"ר ברוך ושאר הגאונים שיש להם זאת הסברא והמיקל לישב באבילות נראה בעיני כמחלל כבוד יום טוב:

Siman 53

<b>דין חפירת כוכין וקברות במועד להקבר בהן אחר המועד.</b>
אין חופרין כוכין וקברות במועד אבל מחנכין את הכוכין פי' אין חופרין כוכין וקברות בחולו של מועד להקבר בהן אחר המועד כן פירשו רבינו חננאל ורבינו יצחק פאסי ז"ל מאי כוכין ומאי קברות אמר רב יהודה כוכין בחפירה וקברות בבנין. אבל מחנכין את הכוכין. אמר ר' יהודה שאם היה ארוך מקצרו. במתניתא תני מאריך בו ומרחיב בו וארון עם המת בחצר פי' עושין ארון עם המת בחצר כי אם יעשו בחוץ יאמרו כל העם מותר לעשות מלאכה בחולו של מועד שאינן יודעין שמת לו מת. תנינא להא דתנו רבנן עושין כל צורכי המת גוזזין לו שערו ומכבסין לו כסותו במים ועושין לו ארון מנסרים המנוסרים מערב יום טוב רבן שמעון בן גמליאל אומר אף מביא עצים ומנסרן בצנעה בתוך ביתו והלכה כרבן שמעון בן גמליאל דסתם מתני' כוותיה:
ירושלמי לא שנו אלא באדם שאינו מפורסם אבל אם הוא אדם מפורסם עושין לו ארון אפי' בשוק. כד דמך ר' חנינא עבדו ליה רבנן ארונא בשוק. והכל מודים שלא יקוץ לו ארזים ודכוותא לא יחצוב לו אבנים ואם היו חצובות פלוגתא דר' יהודה ורבנן.
מצאתי למפרש אחד והא אמר רב כל מקום שאסרו חכמים מפני מראית העין אפילו בחדרי חדרים אסור והכא אמרינן בצנעה אין בפרהסיא לא ותירץ יש לומר דבמסכת שבת פרק חבית שנשברה מקשינן ליה לרב מסתם מתניתין ומתרץ תנאי הוא וכו' ומסתבר דהלכה כמתניתין כדאמר ר' יוחנן הלכה כסתם משנה ורב ור' יוחנן הלכה כר' יוחנן ולא סמכינן אדרב והלכך מת בחולו של מועד עושין לו קבר דכיון דאמרינן יום טוב שני לגבי מת כחול שויה רבנן כל שכן בחולו של מועד שמותר בכל מלאכות הצריכות למת וארון עושין לו בבית שהמת שם ולא כדרך חול. ואצל המת היינו בחצר דקתני במתניתין כלומר בצנעה ולקמן באידך פרקין אשכחן עובדא כולא כרב מפי ר' עד כאן דבריו.
וגם הר"ר שמחה מאישפירה ז"ל מצאתי שמקשה על הא דרב מפרק במה בהמה יוצאה ולא בזוג שבצוארה דמיחזי כמאן דאזיל לחינגא. וגם בפרק אע"פ בכתובות אמרינן צינור שעלו בו קשקשים ממעכו ברגלו בצנעה. ובירושלמי מצאתי שמקשה על הא דרב אין שוחטין בגומא וכו' ובשוק לא יעשה כן שלא יחקה את המינין מתניתין פליגי על רב. בית שהוא קמור ארבע אמות אין שופכין בתוכו מים בשבת ותני עלה אם היתה מזחילה מותר. עונת גשמים מותר. צינורות מקלחין אסור תני בר קפרא אם היה מקום צנוע מותר ועוד מקשה לרב כמה קושיות ויש לומר דלית הלכתא כוותיה. גרסינן בסוף מסכת כתובות אמר ר' חייא בר יוסף עתידין צדיקין שיעמדו בלבושיהם קל וחומר מחטה ומה חטה שנקברת ערומה יוצאה בכמה מלבושים צדיקין שנקברין במלבושיהן על אחת כמה וכמה:
סליקו להו הלכות שמחות הנחמדים מזהב ומפז רב והלכותיו חמשים ושלש וסימנם ויטע ה' אלהים ג"ן בעדן נפשי בתוכו תלין:
צדקי יה על ספר המצא גם את דיני לאור הוצא
בר נקי מכל חטא אשמה תתן אותי תמיד ורצה
אברהם חסדו זכרה לי וזכות נעקד עם תם נרצה
הרופא לשבורי הלב חזק עבדך הודך רוצה
ינעם חבלי בך כל חיי ובעת מותי תמים אצא
שם ושארית טוב תתן לי בזה גם בבא אתרצה.

הלכות מילה



Siman 1

<b>דין הנימולין בין בזמנן בין שלא בזמנן.</b>
תנן בפרק ארבעה נדרים התירו חכמים. ר' ישמעאל אומר גדולה היא המילה ששלש עשרה בריתות נכרתו עליה ר' יוסי אומר גדולה היא מילה שהיא דוחה את השבת החמורה. ר' יהושע בן קרחה אומר גדולה היא מילה שלא ניתלה למשה הצדיק עליה מלא שעה. ר' נחמיה אומר גדולה היא מילה שהיא דוחה את הנגעים. ר' אומר גדלה היא מילה שכל מצות שעשה אברהם אבינו לא נקרא שלם עד שמל שנאמר התהלך לפני והיה תמים. ואומר ואתנה בריתי ביני וביניך. ד"א גדולה מילה שאילולא היא לא ברא הקב"ה את עולמו שנאמר כה אמר ה' אם לא בריתי יומם ולילה חוקות שמים וארץ לא שמתי. ובברייתא תניא ד"א גדולה מילה ששקולה כנגד כל המצות שנאמר כי על פי שדברים האלה כרתי אתך ברית. ובבראשית רבא דורש ברי"ת הרי תרי"ב והמצוה עצמה הרי תרי"ג.
מצאתי מי יעלה לנו השמימה בתחילתו רמוז מילה ובסופו שם של ארבע אותיות. לומר כמה גדולה מילה שהיא כביכול למעלה משמו. ועוד מצאתי אמרינן במס' תענית עולם אחד מששים בגן. העולם היא כמלא זרת שנאמר ושמים בזרת תכן נמצא שהגן ששים זרתות הזרת היא ג' טפחים נמצא שהגן הוא מאה ושמונים טפחים מילה במילוי מ"ם יו"ד למ"ד ה"א יעלה מאה ושמונים לומר המקיים מצות מילה זוכה לגן. בקידושין פרק קמא תנו רבנן האב חייב בבנו למולו ולפדותו. למולו מנלן דכתיב וימל אברהם את יצחק בנו ואי לא מהליה אבוהי מחייבי בי דינא למימהליה דכתיב המול לכם כל זכר והיכא דלא מהלוה בי דינא מיחייב איהו למימהל נפשיה דכתיב וערל זכר אשר לא ימול בשר ערלתו. אשכחן מיד לדורות מנין תנא דבי ישמעאל כל מקום שנאמר צוואה אינו אלא זירוז מיד ולדורות והכא כתיב צווה דכתיב וימל אברהם את יצחק בנו בן שמונת ימים כאשר צוה אותו אלהים ואם לא מל עצמו ענוש כרת דכתיב וערל זכר אשר לא ימול את בשר ערלתו ונכרתה הנפש ההוא וגו' אבל אביו ובית דין לא קיימין עליה בכרת:
ומצות מילה ביום שמיני ללידתו ובן שמונת ימים ימול לכם כל זכר לדורותיכם וכתיב אשה כי תזריע וילדה זכר וגו' וביום השמיני ימול בשר ערלתו מלמד שכל היום כשר למילה אלא הזריזין מקדימין למצוה דכתיב וישכם אברהם בבוקר. ובפ"ב דמגילה גרסינן אין קורין את המגילה ולא מוהלין ולא טובלין [אלא ביום] וכן שומרת יום כנגד יום לא תטבול עד שתנץ החמה וכולן שעשו משעלה עמוד השחר (כשר) [יצאו]. ומילה בין בזמנה בין שלא בזמנה לא מהלינן אלא ביממא דתניא אין לי אלא הנימול לשמונה שיהא נימול ביום מנין לרבות תשיעי ועשירי ואחד עשר ושנים עשר וכן כל שאר הנימולים [שאין נימולין אלא ביום] ת"ל וביום השמיני ימול ותנן קטן נימול לשמונה לתשעה לעשרה לאחד עשר לשנים עשר לא פחות ולא יותר. כדרכו לשמונה נולד בין השמשות בשבת נימול לתשעה. בין השמשות בערב שבת נימול לעשרה י"ט לאחר שבת נימול לי"א שני ימים טובים של ראש השנה נימול לי"ב:
תשובות רבינו יצחק בר שמואל זצ"ל על בן הנולד סמוך לחשיכה אך היה נראה יום אבל היו כוכבים קטנים נראין מאד נראה לי כי יש לסמוך על כוכבים לספק לכל הפחות ולמול למחרת כיון שלא יהיה יום המחרת לא שבת ולא יום טוב ואע"פ שהיה הרקיע מנהיר כעין אור היום פעמים שאין מתחיל להחשיך מהר כל כך אע"פ שהוא כבר לילה אפי' כשאין אור הלבנה כלל בתחילה הלילה כ"ש כשיש אור הלבנה ואע"פ שפעמים שמשתנין סדרי בראשית כדאיתא במועד קטן כי נח נפשיה דפלוני איתחמייא כוכבי ביממא זהו שעדיין היה ידוע וברור שעדיין היה יום גדול. אבל סמוך לחשיכה אין לתלות אלא בחמה ואפי' למחרתו שבת הדעת נוטה ומכרעת לסמוך על הכוכבים שכתבת שהיו נראין קטנין מאד אע"פ שיש לומר שאם היה לילה היו נראין גדולים ביותר כי מתוך ההלכה משמע שמשעת ראייתן יסמכו עליהן לענין איסור מלאכת שבת אפי' אם אינן נראין כקטנים מאד לחשוב לילה עליהן בפחות מג' לכל הפחות נחשוב אותן כבינונים ובשלשה מהם לילה ואין לומר דכוכבים קטנים דקאמר לסמוך עליהן לענין מלאכה בין לקולא בין לחומרא היינו כוכבים הידועים שכשיהיה לילה יהיו גדולים ודווקא לבקיאין בשמות הכוכבים הקטנים ויודעים מקום קביעתן מהני אבל לשאינן מכירין לא ועוד שהגדולים שהיו נראין גדולים בשעת לידת הנולד מוכחין על הקטנים הנראין קטנים מאד שאינן מן הקטנים הנראין ביום ויום סמוך לאלתר ואם להוצאת ראש הנולד חוץ לפרוזדור ראו הכוכבים נראה לי כיון שראוי לחלל עליו את השבת כ"ש כאן שאין כאן חילול שבת אבל אם לאחר הוצאת הראש נשתהא שעור מרובה טרם ראות הכוכבים אז אין לסמוך על הכוכבים ואם לפי שיעור המשערין דומה להם בבירור שהיה יום בהוצאת הראש אין להם אלא מה שעיניהן רואות ויהיה נימול לשמונה אפי' אירע בשבת אפי' החזיר ראשו ונשתהא לחזור ולהוציאו עד הלילה ואם יש שום ספק יהא נימול לתשעה ואפי' יהא בחול עד כאן תשובתו.
ירושלמי בראש השנה פרק אם אינן מכירין אותו אמר עד אחד נולד לאיש פלוני בשבת מלין אותו על פיו חשיכה מוצאי שבת מטלטלין על פיו ר' אמי מטלטל על פומא דמלויתה ר' מתניה מטלטל על אבריתיה דזהרא ר' אמי מל על פי נשים דאמרן שמשא הוה על סוסיתה. תנו רבנן ערלתו ערלתו ודאי דוחה את השבת ולא ספק דוחה את השבת פי' כגון ספק בן שבעה ספק בן שמונה ומילה גופא דדחיא שבת יליף לה מקרא אמר רבי יוחנן וביום השמיני ימול אפילו בשבת וכל שכן דדחיא יום טוב. ובטעמיה הר"ר שמחה מאישפירא ז"ל מצאתי מילה בגימטריא פ"ה ואמרינן בפרק כל כתבי ספר תורה שיש בו ללקט פ"ה [אותיות] מצילין אותו מפני הדליקה בשבת מיכן שניתנה שבת לידחות אצל מילה. נחזור לברייתא ערלתו ודאי דוחה את השבת ולא נולד כשהוא מהול דוחה את השבת ר' יהודה אומר אנדרוגינוס דוחה את השבת וענוש כרת פי' אם לא מל:
ונולד כשהוא מהול פסק רבינו תם דאין צריך להטיף ממנו דם ברית דקיי"ל כת"ק דאמר אינו צריך אבל הגאונים פסקו דאין מחללין עליו את השבת אבל בחול ודאי צריך להטיף ממנו דם ברית וכן השיב רבינו האי גאון ז"ל. כללו של דבר רבנן קמאי הכין אסכימו שצריך להטיף ממנו דם ברית [בחול אבל לא בשבת] אבל מיהו בנחת דצריכא מילתא למיבדקיה יפה יפה בידים ובמראית העין ולא בפרזלא דלא לעייק ליה ואין מברכין על המילה אלא אם כן נראית לו ערלה כבושה ורואין ונזהרין היאך מלין אותו אם נראית לו ערלה וממתינין לו הרבה ואין חוששין לשמיני שלא יבא לידי סכנה. ובאנדרוגינוס כתב רבינו יצחק פאסי ז"ל איכא מאן דאמר מדקא מפרש רב חסדא לטעמיה דר' יהודה שמע מינה דהלכתא כוותיה וגאון קאמר דאין הלכתא כוותיה:
וגר אע"ג דאימהול בארמילתיה צריך להטיף ממנו דם ברית ועד דמיתפח לא מטבילינן ליה כך פסק רבינו [יצחק פאסי] ז"ל וכתב עלה רבינו ישעיה ז"ל אינו נראה לי דאפי' לר' שמעון בן אלעזר דאמר לא נחלקו על הנולד כשהוא מהול שצריך להטיף ממנו דם ברית ועל מה נחלקו על גר שנתגייר כשהוא מהול שבית שמאי אומרים שצריך להטיף ממנו דם ברית ובית הלל אומרים אינו צריך והלכה כבית הלל ובית שמאי במקום בית הלל אינו משנה הלכך אינו צריך אלא טבילה אחת בלבד.
ורבינו חננאל ז"ל כתב שאין לו תקנה אבל בניו הם נימולים ונכנסין בקהל דהא איגייר בטבילה וכגר הוא חשיב להכשיר זרעו אבל הוא עצמו לא.
ובעל הדברות ז"ל כתב דגר שנתגייר כשהוא מהול דידעינן [ביה] שמל בגיותו כגון ערבי מהול וגבעוני מהול ואח"כ נתגייר צריך להטיף ממנו דם ברית כיון שמתחלה לא מל לשם מצוה. אבל גר שנתגייר כשהוא מהול ונודע שנולד כשהוא מהול כיון דגדול הוא ליכא ערלה כבושה ואין צריך להטיף ממנו דם ברת ובטבילה לחודא סגיא והרי הוא כאשה וסריס. בתשובות ישראל שהמיר דתו ויש לו אשה ישראלית ונולד לו בן בשבת מותר לו למולו בשבת ואין אנו מחזיקין אותו שיצא מכלל ישראל. ולא עוד [אלא] שאמו ישראלית ואפשר שהולד [הולך] אחריה. אמר ר' אבא אמר רב אסי כל שאמו טמאה לידה נימול לשמונה וכל שאין אמו טמאה לידה אינו נימול לשמונה דכתיב אשה כי תזריע וילדה זכר וטמאה שבעת ימים וביום השמיני ימול. כתב רבינו ישעיה ז"ל כל שאין אמו טמאה לידה כגון יוצא דופן ונכרית שילדה ולבסוף נתגיירה אין בנה ממתין עד יום שמיני אלא נימול מיד.
ורבינו חננאל ז"ל כתב שלא בא אלא למעוטי בן הנכרית שאין אמו טמאה לידה ואם קנהו אינו נימול לשמונה אבל בן בת ישראל ובן הגיורת ובן השפחה בין שהיא משוחררת ובין אינה משוחררת אמו טמאה לידה דתניא בתורת כהנים [דבר אל] בני ישראל [לאמר] אשה כי תזריע בני ישראל בענין הזה ואין הגוים בענין הזה אי בני ישראל אין לי אלא בני ישראל מנין לרבות את הגיורת והשפחה בין שהיא משוחררת בין שאינה משוחררת תלמוד לומר אשה כי תזריע הא למדת שאפי' שפחה טמאה לידה ומקשינן איני והא אתמר יוצא דופן ומי שיש לו שתי ערלות רב הונא ור' חייא בר רב חד אמר מחללין עליו את השבת וחד אמר אין מחללין עד כאן לא פליגי אלא לחלל עליו את השבת אבל לשמונה ודאי מהלינן ליה הא בהא תליא מאן דאמר ודאי מחללין עליו את השבת סבר נימול לשמונה ומאן דאמר אין מחללין סבר אין נימול לשמונה ודברי רב אסי אתיא כתנאי:
רבינו יצחק פאסי ז"ל לא פסק [מידי] ביוצא דופן ובמי שיש לו שתי ערלות אי מחללינן עליה שבתא אי לא ובעל הדברות ז"ל פסק דספיקא הוא ולא דחי שבת:
שאל הר"ר אליעזר מטול מהרב אם מחללין שבת על תינוק טריפה למולו והשיב לו דמחללין דהא אמרינן בפרק בתרא דיומא לא נצרכה אלא לחיי שעה והתם ילפינן פיקוח נפש ממילה:
ותינוק בן שמונה חדשים אסור לטלטלו בשבת פי' משום דלא חי והרי הוא כאבן אבל אמו שוחה עליו ומניקתו מפני הסכנה פי' סכנת אמו שמא יתקשה החלב בדדיה.
וכתב בעל הדברות ז"ל שאם הגיע זמנו למול בשבת דדחינן ליה עד למחר ומהלינן ליה בלא ברכה. ועוד כתב בשם גאון ינוקא דמית דלא הויא ליה תמניא יומי נהגי גבן דמהלי ליה בבית הקברות. קטן חולה אין מוהלין ליה עד שיבריא. אמר שמואל חלצתו חמה נותנין לו כל שבעה להברותו. והני שבעה בעינן מעת לעת והיכא דכאיב ליה אחד מאברוהי לא מהלינן ליה עד דאברי ואי אישתכח כחישותא בגופיה אי נמי דסומק דאכתי לא איבלע ביה דמיה דחינן ליה עד דמיברי אי נמי עד דנפיל ביה דמיה כדתניא אמר רבי נתן פעם אחד הלכתי לכרכי הים ובאתה לפני אשה שמלה בנה ראשון ומת שני ומת שלישי הביאתו לפני ראיתיו שהוא אדום (הצצתי בו ולא ראיתי בו דם ברית) אמרתי לה בתי המתיני לו עד שיבלע בו דמו המתינה לו ומלה אותו וחיה והיו קורין אותו נתן הבבלי על שמי. שוב פעם אחת הלכתי למדינת קפוטקיא ובאתה אשה אחת לפני שמלה בנה ראשון ומת שני ומת שלישי הביאתו לפני ראיתיו שהוא ירוק הצצתי בו ולא ראיתי בו דם ברית אמרתי לה בתי המתיני לו עד שיפול בו דמו המתינה אותו ומלה אותו וחיה והיו קורין אותו נתן הבבלי על שמי.
וכן כתב גאון ז"ל כל תינוק שהוא מצטער בין מחמת חולי בין מחמת דבר אחר אין מוהלין אותו עד שיבריא ואם מחמת חולי כבר שנינו אפי' חלצתו חמה נותנין לו שבעת ימים להברותו. אם מחמת דבר אחר כתניא אמר ר' נתן פעם אחת הלכת לכרכי הים כו'. הלכך כל קטן שהוא בצער או כחוש בעצמו ממתינין לו עד שיבריא. ומילה דוחה את הצרעת בין בזמנה בין שלא בזמנה דתנו רבנן ימול בשר ערלתו ואע"פ שיש שם בהרת פי' במקום מילה ומה אני מקיים השמר בנגע צרעת פירוש שאסור לקוץ בהרתו. בשאר מקומות פי' כשיש לו צרעת בגופו שלא במקום מילה אז אסור לקוץ בהרתו אבל במקום מילה אתי עשה דמילה ודחי לא תעשה דצרעת:

Siman 2

<b>דין מכשירי מילה שדוחין את השבת.</b>
עושין כל צרכי מילה בשבת מלין ופורעין ומוצצין ונותנין עליה אספלנית וכמון ואם לא שחק כמון מערב שבת לועס בשיניו ונותן. אם לא טרף יין ושמן נותן זה לעצמו וזה לעצמו. ואין עושין לה חלוק בתחלה אבל כורך עליה סמרטוט אם לא התקין מערב שבת כורך על אצבעו ומביא אפילו מחצר אחרת. תנו רבנן דברים שאין עושין למילה בשבת עושין לה ביום טוב שוחקין לה כמון וטורפין לו יין ושמן. מרחיצין את הקטן בין לפני המילה בין לאחר המילה ומזלפין עליו ביד אבל לא בכלי ר' אלעזר בן עזריה אומר מרחיצין את המילה ביום השלישי שחל להיות בשבת שנאמר ויהי ביום השלישי בהיותם כואבים אמר רב אבהו אמר ר' יוחנן הלכה כר' אלעזר בן עזריה בין בחמין שהוחמו מערב שבת בין בחמין שהוחמו בשבת בין הרחצת כל גופו בין הרחצת המילה מפני שסכנה היא לו. כתב רבינו ישעיה ז"ל הכי משמע כל סוגיא דשמעתא שלא התירו אלא לרוחצו בשבת ואפילו בחמין שהוחמו על ידי ארמאי בשבת או כגון ששכח חמין על גבי כירה מפני שהתינוק הוא מסוכן אצל הרחיצה וצריך הוא לה ודוקא הרחיצה התירו לו מה שאין כן בגדול אבל לחלל עליו את השבת שנחמם חמין בשבת לא התירו לו שאין זו סכנת נפש דמכת המילה אינה מכה של חלל ולא דחיא שבת.
ורבינו חננאל ז"ל כתב כיון דסכנה היא לו מחמין לו חמין לכתחלה אפי' על ידי ישראל ביום השלישי וכ"ש ביום ראשון לאחר מילה אבל לפני מילה לא מחללינן עליה שבתא אלא על ידי נכרי.
ורבינו יצחק פאסי ז"ל כתב משמא דרבוותא שהלכה כר' אלעזר בן עזריה ביום השלישי וכ"ש ביום ראשון שמרחיצין אותו כדרכו בין לפני המילה בין לאחר המילה בין בחמין שהוחמו בשבת בין בחמין שהוחמו מערב שבת. עוד כתב והיכא דאישתפיך חמימיה דתינוק ישראל ואיתבדיר סממניה בתר דאימהיל עבדינן ליה בשבתא [משום סכנה] ויש אומרים (הכי) [היכא] דאיבדור סממניה אי נמי לא שחיק להו מאתמול עביד להו ע"י שינוי כדתנן לא שחק כמון מערב שבת לועס בשיניו ונותן לא טרף יין ושמן נותן זה בעצמו וזה בעצמו:
ת"ר מילה וכל מכשיריה דוחין את השבת דברי ר' אליעזר וליתא הא דר' אליעזר דקיימא לן כר' עקיבה דתנן כלל אמר ר' עקיבה כל מלאכה שאיפשר ליה לעשות מערב שבת אינה דוחה את השבת מילה שאי איפשר לעשות מערב שבת דוחה את השבת:
אמר רבין בר רב אדא אמר רבי יצחק פעם אחת שכחו ולא הביאו איזמל מערב שבת והביאוהו בשבת שלא ברצון ר' אליעזר ומחלוקותו פי' שלא ברצון ר' אליעזר דר' אליעזר היה מתיר להביאו אפי' דרך רשות הרבים ולא ברצון חכמים שהיו אסורין להביאו אפי' דרך גגות דרך חצירות דרך קרפיפות אלא ברצון ר' שמעון דתנן ר' שמעון אומר אחד גגות ואחד חצירות ואחד קרפיפות כולן רשות אחד הכן לכלים ששבתו בתוכן ולא לכלים ששבתו בתוך הבית ופסקי רבוותא דלית הלכתא כר' שמעון לגבי איזמל ואע"ג דבפרק כל [גגות] העיר איפסיקא הלכתא כר' שמעון דהא איפסקא הלכתא כר' עקיבה והבאת איזמל כיון שאפשר להביאו מערב שבת אין הבאתו דוחה שבת ואפי' דרך גגות ודרך חצרות ודרך קרפיפות אסור. ותו דאמר רבא בפסחים בפרק האשה ערל הזאה ואיזמל העמידו דבריהם במקום כרת. ועוד מסתייעי מתלמוד ארץ ישראל דגרסינן התם ר' שמואל בר אבדימי הוה ליה עובדא למיגזר בר ששינא בריה אנשיון מייתי איזמל שאיל לר' מונה אמר ליה ידחה למחר שאל לר' יצחק בן אלעזר אמר לו משחק קונדיטון לא אנשיתון ומייתי איזמל אנשיתון ידחה למחר וכן פסק רבינו חננאל ז"ל. ומסתייעו נמי מההוא עובדא דתלמוד ארץ ישראל דאמרינן בכל מקום מעשה רב וגמרינן מינה.
ורבינו יצחק פאסי ז"ל כתב דהני ראיות דגמרי מינייהו רבוותא דלא מייתינן ליה דרך גגות ודרך חצרות ודרך קרפיפות איכא פירכא לכל חדא מינייהו וליכא למיגמר מינייהו דהא דאיפסיקא הלכתא כר' עקיבה דאמר כל מלאכה שאיפשר לעשותה מערב שבת אינה דוחה את השבת ליכא למיגמר מינה אלא דלא מייתינן ליה דרך רשות הרבים בלבד כר' אליעזר אבל לאייתויי דרך גגות דרך חצירות ודרך קרפיפות לא שייכא בהא מילתא כלל אלא פלוגתא דר"ש ורבנן היא דרבנן סברי דרך גגות ודרך חצירות ודרך קרפיפות אית בהו איסורא אפי' במקום מצוה ור' שמעון סבר כולן רשות אחת הן ומותר לטלטל בכולן אפילו במידי דרשות וכ"ש במילי דמצוה וכבר איפסקא הלכה כר' שמעון והא דאמר רבא ערל הזאה ואיזמל העמידו דבריהם במקום כרת לא סברא דידיה קאמר ולאו הלכה קא פסיק אלא סברא דרבנן קא מדכר דאית להו דהבאת איזמל דרך גגות יש בו משום שבות ואסרי לה במקום כרת וחשיב לה בהדי ערל והזאה ר' שמעון חלק באיזמל על רבנן ואמר דלית בה איסורא דרך גגות ור' שמעון נמי אית ליה הא דרבא דלא פליג ר' שמעון עלייהו דרבנן אלא בכלים ששבתו בחצר אבל בכלים ששבתו בתוך הבית אית ליה לר' שמעון דאסיר ומהאי מעשה נמי דאשכחן בתלמוד ארץ ישראל ליכא למיגמר מינה דאסור לאתויי דרך גגות דהאי דאמר ידחה למחר משום דלא הוי איפשר להו לאייתויי דרך גגות אי נמי משום דלא הווה להו איזמל בשבת בחצר הלכך לאו לאפוקי מדר' שמעון אתא אלא לאפוקי מדר' אליעזר אתא ואפי' איתימא דלאפוקי מדר' שמעון אתא לא סמכינן אלא אתלמודא דידן דפסק הלכה כר' שמעון:

Siman 3

<b>דין המוהל.</b>
איתמר מניין למילה בנכרי שהיא פסולה דראו בר פפא משמיה דרבא אמר ואתה את בריתי תשמור. ור' יוחנן אמר המול ימול קרי ביה המל ימול מאי בינייהו איכא בינייהו אשה למאן דאמר ואתה את בריתי תשמור אשה כיון דלא מיפקדא לא מהלא למאן דאמר המול ימול כיון דלישראל איפקוד איתתא כמאן דמהילא דמיא דהא אפי' ערלי ישראל כמאן דמהילי דמי דתנן קונם שאיני נהנה לערלים מותר בערלי ישראל ואסור במולי אומות העולם הלכך אשה מהלא במקום דליכא גברא דידע למימהל דקיי"ל כר' יוחנן וכן ישראל שמתו אחיו מחמת מילה ולא מהליה לדידיה כמהול דמי. ונכרי. אע"פ שהוא מהול פסול למול:
ומצות מילה היא כדאמרינן מוהלין ופורעין ומוצצין ונותנין עליה אספלנית. מוהלין פי' חותך הערלה ופורעין מגלה ראש העטרה דהיינו שקורע העור שמכסה את ראש הגיד:
תנו רבנן מהלקטין את המילה פי' מגלין את העטרה וחותכין ציצין המעכבין ואם לא הילקט ענוש כרת. פירוש האומן דהיינו המוהל היכי דמי כגון דאתא בין השמשות במוצאי שבת ואמרו ליה לא מספקת פי' לא תוכל לגמור המילה כהלכתא ותעשה חבורה בלא מצוה ומיהו מיתה ליכא דלא איתרו ביה למיתה ולא קיבל עליו התראה אבל כרת איכא דמעיקרא לא ברשות התחיל דלא ניתנה שבת לידחות אצלו בשעה זו ואמר איהו מספיקנא ועבד ולא אספיק ואשתכח דחבורה הוא דעבד:
תנו רבנן המל כל זמן שהוא עוסק במילה חוזר בין על ציצין המעכבין את המילה בין על ציצין שאינן מעכבין. [ואם] פירש. על ציצין המעכבין את המילה חוזר פי' המל בשבת ועל ציצין שאין מעכבין את המילה אינו חוזר ואלו הן ציצין המעכבין את המילה בשר החופה את רוב גובהה של עטרה ואם היה בעל בשר מתקנן מפני מראית העין. אמר שמואל קטן המסורבל בבשר פי' שהוא שמן ועב רואין אותו כל זמן שהוא מתקשה ונראה מהול אינו צריך למולו ואם לאו צריך למולו במתניתא תנא רבן שמעון בן גמליאל אומר רואין אותו כל זמן שמתקשה ואינו נראה מהול צריך למולו ואם לאו אינו צריך למולו מאי בינייהו איכא בינייהו נראה ואינו נראה לתנא קמא נראה מהול אינו צריך למולו הא נראה ואינו נראה צריך למולו לברייתא אינו נראה צריך הא נראה ואינו נראה אינו צריך ופסק בעל הדברות ז"ל מסתברא לן דשמואל הלכה למעשה אתא לאשמועינן ולא לאפלוגי אברייתא אתא והלכך צריך:
מל ולא פרע כאילו לא מל. ירושלמי המול ימול מיכן לשתי מילות אחת למילה ואחת לפריעה אחת למילה ואחת לציצין. ומוצצין את הדם. אמר רב פפא האי אומנה דלא מייץ סכנתא הוא ומעברינן ליה פי' המוהל שאינו מוצץ את הדם סכנת התינוק היא שאין הדם יוצא אלא על ידי מציצה הלכך מעבירין אותן שלא ימול ומזלפין עליו יין ונותנין עליה אספלנית וכל דבר שהיא לרפואה. ומניין למילה שהוא באותו מקום נאמר כאן ערלתו ונאמר להלן גביה נטיעה ערלתו מה להלן דבר שהוא עושה פרי אף כאן דבר שהוא עושה פרי דברי ר' יאשיה ר' יונתן אומר אינו צריך הרי הוא אומר וערל זכר אשר לא ימול מקום שניכר בין זכרות לנקבות. ומנהג למול על העפר דהיינו לאחר שנחתך המילה מכסה אותה בעפר. אגדה. וכל העם הילודים במדבר בדרך בצאתם ממצרים לא מלו אמר ר' שמעון וכי ערלים שמעו קולו של הקב"ה בהר סיני אלא נימולים היו שלא כתיקונן והיו חותכין הערלה ולא היו פורעין ולכך אמר הכתוב לא מלו וכשבאו לארץ צוה הקב"ה ליהושע עשה לך חרבות צורים וכן עשה וקבץ כל הערלות ועשה מהן גבעה לכך נאמר אל גבעת הערלות והיו ישראל מכסין הדם והערלה בעפר המדבר וכשבא בלעם ראה המדבר מלא ערלת של ישראל אמר מי יוכל לעמוד בזכות דם המילה המכוסה בעפר הארץ שנא' מי מנה עפר יעקב מיכן התקינו שיהיו מכסין הדם עם הערלה בעפר הארץ שנמשלו כעפר הארץ שנאמר והיה זרעך כעפר הארץ:
בדברים שבין בני מזרח לבין בני מערב. [בני מזרח] מוהלין על המים ונותנין על פניהן ובני מערב מוהלין בעפר מן הדא [הוא] דכתיב גם את בדם בריתך שילחתי אסיריך מבור אין מים בו. נשאל לרב יהודאי גאון ז"ל מהו למול על גבי עפר ואמר שפיר דמי ובלבד שלא יעשה כן בשבת גזירה שמא יביא עפר מחוץ. ובישיבת רב כהן צדק גאון ז"ל במתא מחסיא מנהג למול במים שלוקים ובהם הדס ומיני בשמים ונופל דם המילה על המים ורוחצין בהם כל הנועדים כלומר הנה דם הברית שבין המקום לאברהם אבינו:

Siman 4

<b>דין ברכת המילה ופירושה.</b>
תנו רבנן המל אומר בא"י אמ"ה אקב"ו על המילה אבי הבן אומר בא"י אמ"ה אקב"ו להכניסו בבריתו של אברהם אבינו. העומדים שם אומרים כשם שנכנס לברית כן יכנס לתורה ולחופה ולמעשים טובים ולאחר המילה ופריעה נוטל המברך כוס של יין ומברך בורא פרי הגפן ואחר כך נוטל ההדס ומברך [בורא] עצי בשמים ואח"כ אומר בא"י אמ"ה אשר קדש ידיד מבטן וחוק בשארו שם וצאצאיו חתם באות ברית קודש על כן בשכר זאת אל חי חלקינו צורנו צוה להציל ידידות שארנו משחת למען בריתו אשר שם בבשרנו בא"י כורת הברית ובעוד שהוא מברך נוטל מן היין באצבעו ונותן בפי התינוק ואח"כ אומר אלהינו ואלהי אבותינו קיים את הילד הזה לאביו ולאמו ויקרא שמו פלוני ישמח האיש ביוצאי חלציו ותגל האשה בפרי בטנה כאמור ישמח אביך ואמך ותגל יולדתיך ונאמר וימל אברהם את יצחק בנו בן שמונת ימים כאשר צוה אותו אלהים ונאמר ויעמידיה ליעקב לחוק לישראל ברית עולם הודו לה' כי טוב והקהל אומרים כי לעולם חסדו פלוני הקטן גדול יהיה יחי הילד ולאביו ולאמו יהא אח לשבעה ואב לשמונה ויש אומרים וגם לשמונה כשם שנכנס לברית כן יכנס לתורה ולחופה ולמעשים טובים ושותה מן הכוס מעט והשאר שותה אמו של תינוק. ומה שאמר המל אומר המברך אומר לפי שפעמים אין המוהל מברך.
ובעל הדברות ז"ל כתב לפי שהמוהל (והמוצץ) [מוצץ ו]ידיו ופיו מלוכלכות בדם [ברית] היה מנהג שאחד מוהל ואחר מברך. ומה שאין מברכין שהחיינו על המילה כתב בעל הדברות ז"ל מסתברא לן משום שהיא מצוה דרמיא אבי דינא. ובתוס' מצאתי אמאי לא מברכינן שהחיינו על המילה יש לומר כיון שיש צער לבן לא מתקני ביה רבנן שהחיינו אי נמי שיעור חכמים כן הוא דלא מברכינן שהחיינו אפחות משלשים יום ומילה איתא לפחות משלשים יום אבל פדיון הבן אינו לפחות מל' יום דיצא מכלל נפל בעינן ובברכות פרק הרואה אמרינן הרואה את חבירו לאחר ל' יום מברך שהחיינו.
ורבינו שמחה ז"ל פי' משום דאיכא שותפות בהדיה כדאמרינן בהרואה קצרו של דבר על שלו מברך שהחיינו על שלו ושל חבירו מברך הטוב והמטיב והכא נמי איכא אשתו בהדיה דניחא לה בבן זכר:
המל את הגרים אומר בא"י אמ"ה אקב"ו למול את הגרים ולהטיף מהם דם ברית שאלמלא דם ברית לא נתקיימו שמים וארץ שנא' אם לא בריתי יומם ולילה חוקות שמים וארץ לא שמתי. המל את העבדים אומר בא"י אמ"ה אקב"ו למול את העבדים ולהטיף מהם דם ברית שאילמלא דם ברית לא נתקיימו שמים וארץ שנאמר אם לא בריתי יומם ולילה חוקות שמים וארץ לא שמתי. כתב רב צמח גאון ז"ל מצות מילה בעשרה היכא דאפשר ואי לא אפשר מברכינן בפחות מעשרה. מעתה נפרש הכל. צריך המוהל לברך על המילה קודם שימול דקיימא לן כל המצות כולן מברך עליהן עובר לעשייתן.
כתב בעל הדברות ז"ל שאם היה הנימול גדול צריך לכסוייה ערותיה כשמברך על המילה אבל קטן כתב הרב לא בריר לן מילתא שפיר דאיכא דמדמיה ליה לצואה דלא מפרשינן מינה עד שיאכל כזית דגן ולא צריך למיכסייה ומסתברא דלא הוי ערוה עד שיהא ראוי לביאה כדגרסינן בקרית שמע היה ישן במטה ובניו ובני ביתו בצדו לא יקרא קרית שמע אלא אם כן טלית מפסקת ביניהן ואם היו בניו ובני ביתו קטנים מותר:
עוד כתב צריך לברך על המילה מעומד (כדי שיברכו) [כדרך שברכוהו] העומדים שם כדגרסינן העומדים שם אומרים כשם שהכנסתו לברית כו'. וכן כתב רבינו טוביה ז"ל דילפינן מספירת העומר שהוא מעומד דילפינן מבקמה ובספירת העומר כתיב לכם וספרתם לכם וכן במילה כתיב המול לכם עד כאן דבריו. [ויש סומכים מדכתיב ויעמוד כל העם בברית].
ולי נראה שאין טעם בדבר אלא לפי שאינו יכול לימול יפה מיושב כמו מעומד לפיכך נהגו לברך מעומד א"נ מפני כבוד צבור א"נ כדי שישמעו כל העומדין שם הברכה ויענו אמן. עוד כתב בעל הדברות ז"ל מנהג שאבי התינוק עומד על המוהל להודיע שהוא שלוחו כדאמרינן בתענית אפשר קרבנו של אדם קרב והוא אינו עומד על גביו לפיכך התקינו הנביאים הראשונים שיהא מעמד בירושלים [כהנים לוים וישראלים] להודיעם שהן שלוחים [של] כל ישראל:
ומברכין על המילה בין אם מל אביו של תינוק בין אם מל איש אחר ואין צריך לברך למול אם מל אביו של תינוק:
כתב רב שר שלום גאון ז"ל אבי של תינוק כשמברך להכניסו בבריתו של אברהם אבינו אינו מברך אלא לאחר המילה ואע"פ שאמרו חכמים כל מצות כולן מברך עליהן עובר לעשייתן שאני מילה דחיישינן שמא יתקלקל המילה ומוציא אבי הבן שם שמים לבטלה ולא תקשי מילה עצמה שמברך על המילה קודם שיחתוך. שאינו יכול לחתוך קודם שיברך דבמצוה קא עסיק ואם תאמר א"כ שחיטה ותקיעה ניחוש. לא דמיין הנך תרתי דהנך תרתי בידו ואיכא למימר מצי מקיים להו אבל מילה שהוא ביד אחר מי יימר דמקיים להו הלכך מברך לאחר המילה.
וכן מנהג בשתי ישיבות וכן כתב רב יהודאי גאון ז"ל וכל כתב בעל הדברות ז"ל כרב [שר] שלום גאון ז"ל ולא מטעמיה דאי משום דלמא מיקלקלא המילה על המילה היכי מברך עובר לעשייתה אלא כל מצוה שהיא תלויה בדבר אחר לא מברכינן אלא לאחר עשייתן כגון מילה שהיא ביד אחר. ואבי הבן מברך וכגון אירוסין שהוא תלוי ביד האשה אינו מברך אלא אחר אירוסין. וכן כתב רבינו יעקב במילה וכן עמא דבר ורבינו יצחק פאסי ז"ל השיב על ברכת אירוסין צריך לברך קודם קדושין וכן המילה מברך אבי הבן קודם המילה שכל המצות כולן מברך עליהן קודם עשייתן חוץ מן הטבילה ומי שאמר שקודם הפריעה יכול לברך שעובר לעשייתו הוא דקיימא לן מל ולא פרע כאילו לא מל ההיא לאו דוקא דפריעה שירי מצוה הוא ואינו עובר לעשייתה. ואם אבי התינוק הוא המוהל מברך על המילה ומברך להכניסו בבריתו של אברהם אבינו.
ולרב יהודאי גאון ז"ל נשאל בית דין שמלו במקום אב מי מברך להכניסו ואמר הכל מברכין. וקטן שהוא נולד כשהוא מהול אמרי רבוותא דלא מברכינן על המילה אלא א"כ נראית לו ערלה כבושה דשמא [לאו] ערלה כבושה היא ואין מברכין על הספק אלא להכניסו ואשר קדש מברכינן ובעל הדברות ז"ל כתב דודאי ערלה כבושה היא ומברכין על המילה ואפי' לסברא דרבוותא כיון דקיימא לן דצריך להטיף ממנו דם ברית ליבריך על המילה או להטיף. תשובה לגאון ממזר אע"פ שהורתו באיסור מטיפה כשרה הוא והרי הוא כישראל לענין ירושה ולכל דבר כדתנן מי שיש לו בן מכל מקום פוטר את אשתו מן החליצה ומן היבום וחייב על קללתו ועל הכאתו והרי הוא כישראל לכל דבר ואמרינן מכל מקום לאתויי מאי לאתויי ממזר. והלכך מברכין עליו ברכת מילה עד כורת הברית אבל רחמים לא.
ומה שנהגו לברך על הבשמים לא ידעתי טעם בדבר אלא לפי שמנהג להוליך הדס בכל בתי כנסיות להודיע לעם כי יש שם מילה לעשות הואיל ויש להם הדס מזומן מברכין עליו. ובבראשית רבה פרשה מ"ח אמרינן אמר ר' אייבו בשעה שמל אברהם ילידי ביתו העמידן גבעת הערלות וזרחה השמש עליהן והתליעו ועלה ריחן לפני הקב"ה כקטורת הסמים וכעולה שכולה לאישים אמר הקב"ה בשעה שיהיו בניו של שזה באין לידי עבירות אני נזכר להם אותו הריח ומתמלא עליהן רחמים:
וכתב ר' בנימין אחי ז"ל נראה שעל כן נהגו לברך על הבשמים בברית מילה:
עוד נראה בעיני טעם אחר שעל כן נהגו להוליך הדס לברית מילה ולברך עליו שסמכו על הא דאמרינן בסנהדרין בפרק אחד דיני ממונות קול ריחיים בבורני שבוע הבן שבוע הבן פי' בשעת השמד היו עושין סימן זה להודיע שיש שם ברית מילה והוא סימן לשחיקת סממנין לכך היו מוליכין הדס שהוא עצי בשמים ומברכין עליו:
אשר קדש ידיד מבטן. רבינו שלמה ז"ל פי' זה יצחק וידיד קרי ליה על שם אשר אהבת. מבטן. קודם שנולד נתקדש למצוה זו. כדכתיב ואת בריתי אקים את יצחק והיינו מילה:
בשארו שם. בבשרו שם חוק של מילה וצאצאיו אחריו חתם באות זה של ברית קודש ויש נותנין סמך לדבר אשר קדש ידיד מבטן ר"ת אקים על שם ואת בריתי אקים את יצחק מפי ר' אלחנן ב"ר שלמה ז"ל. ויש מפרשים קדש ידיד מבטן זה יעקב דכתיב ואוהב את יעקב והוא מקודש מבטן דכתיב ושני לאומים ממעיך יפרדו זה לצדקו וזה לרשעו וכשבאנו לברך על קדושת השאר וחתימת צאצאים באות ברית קודש לא תמצא זה לא באברהם ולא ביצחק אלא ביעקב. ויש מפרשים שנולד כשהוא מהול. ובפסיקתא דריש ליה על אברהם אבינו והקב"ה קדשו מבטן דאתיא ידיעה [ידיעה] מגזירה שוה מירמיה. דבירמיה כתיב בטרם אצרך בבטן ידעתיך ובאברהם כתיב כי ידעתיו למען אשר יצוה את בניו מה ירמיה קדשו מבטן כדכתיב ובטרם תצא מרחם הקדשתיך אף אברהם נתקדש בטרם צאתו מרחם:
להציל ידידות שארנו משחת. גהינם דכתיב גם את בדם בריתך שילחתי אסיריך מבור אין מים בו:
בא"י כורת הברית. פי' רבינו שלמה ז"ל אע"ג שבירך על המילה חוזר ומברך כורת הברית מפני שניתנה מצוה זו לאבות מה שאין כן בכל המצות:
יהא אח לשבעה ואב לשמונה. יש מפרשין יהא אח לשבעה זה אפרים דכתיב ביום השביעי נשיא לבני אפרים וגם לשמונה זה מנשה דכתיב ביום השמיני נשיא לבני מנשה וכן הוא אומר ישימך אלהים כאפרים וכמנשה וישם את אפרים לפני מנשה. ואימתי יברך ישראל את הברכה זו בברכת המילה:
ובאגדה אמר ר' זעירא שיחתן של בני ארץ ישראל תורה הוא שהן אומרין תהא אח לשבעה ואב לשמונה ר' יהושע בן לוי אומר זה אברהם שהוא אב לשמונה ליצחק ולישמעאל ובני קטורה זמרן ויקשן ומדן ומדין וישבק ושוח. אח לשבעה זה יצחק שהוא אח לישמעאל ולבני קטורה ר' ישמעאל אומר זה ישי [ולו שמונה בנים] שהוא אב לשמונה שנאמר ודוד בן איש אפרתי הזה מבית לחם יהודה ושמו ישי ולו שמונה בנים יהי אח לשבעה זה דוד שהוא אח לשבעה:
והיכי דאית ליה תרי ינוקא למימהל בחדא בי כנישתא כיון דלא אפשר לממלינהו כחדא גופין מוחלקין נינהו וצריכה ברכה אכל חדא וחדא ולא דמי לשחיטה דמברך חדא ברכה על כמה בהמות דהתם אפשר למישחט תרווייהו כחדא כדתנן השוחט והתיז שני ראשין כאחד שחיטתו כשרה אבל הכא לא אפשר כן כתב בעל הדברות ז"ל וסברא הוא שהרי כל אחד [ואחד] מצוה בפני עצמה זה מצותו על אביו וזה מצותו על אביו אם כן תרתי מצות נינהו ואין עושין מצות חבילות [חבילות] ואין מברכין שתי ברכות על כוס אחד הלכך אפי' אם שניהן תאומים מאב אחד הואיל ואי אפשר למול שניהן כאחד צריך לברך על זה וחוזר ומברך על זה. והיכי דמיקלע יום מילה ביום הכיפורים אמרי רבוותא קמאי ז"ל מברך על הכוס ומנהגנו הוא להניחו עד מוצאי יום הכיפורים ואמו של תינוק שותה אותו ואע"ג דאיכא למימר ליטעמיה לינוקא שלא הגיע לחינוך וטפי דטפי איכא למימר דלא צריך אלא מיהו הכי מנהגא מאי אית למימר דילמא משתפיך אין מבטלין מנהג בכך.
ובעל הדברות ז"ל כתב דלא סבירא ליה דאטו במקום איסורא כי נהגו מנהגא מי שבקינן [להו] והכא דאיכא איסורא דכיון דפסק דמשתעי ביני ביני מקמי דלטעום בעי לברוכי (זימנא) [ברכה] אחריתא דהא קמייתא ברכה שאינה צריכה היא דהא עובר משום לא תשא ומסתבר לן ביום הכפורים ובט' באב לא מברכינן כלל אכסא ועבדינן כדוכתא דלא שכיחי חמרא ולא מצינן למימר ליטעמיה לינוקא דלית הלכתא כרב אחא בר יעקב דלמא אתי למיסרך כדאיתא בעירובין אבל בשאר תעניות דקיי"ל רצו אין מתענין מברכינן אכסא דאע"ג דאמרינן המברך צריך שיטעום הני מילי היכא דאפשר אבל הכא דלא אפשר יהבינן לינוקא דלטעמיה ונפיק כדגרסינן בפרק ראוהו בית דין לא יפרוס אדם פרוסה לאורחין אא"כ אוכל עמהן אבל פורס [אדם] לבניו ובני ביתו כדי לחנכן במצות ואע"פ שהוא אינו אוכל אלא בניו אוכלין מותר ש"מ (תחלה) [לכתחלה] צריך שיטעום אבל במקום חינוך אי נמי במקום דלא אפשר שרי וכן כתב ר' שמעון קיירא ז"ל בהלכות גדולות. וכד מהלין ביום הכיפורים לא בעי כוס אבל בשאר תעניות אי בעי מייתי ואי לא בעי לא מייתי לית לן בה.
ורבינו יצחק ב"ר יהודה ז"ל השיב על יום המילה שחל בתענית צבור שמברך על היין ואינו טועמו והמנהג תורה הוא שאינו צריך לטועמו ולא למיתבי לינוקא דאתי למיסרך אלא לישהי עד לאורתא ולישתייה אימיה דינוקא כי בעי למיתב בתעניתא דאמרינן המברך צריך שיטעום וכי טעים ליה אחריני שפיר דמי מדמקשינן ביום הכיפורים לימרו זמן על הכוס וליתביה לינוקא ומפרקינן דאתי למיסרך טעמא דאתי למסרך הא ליכא למיחש למסרך כי טעים ליה אחריני שפיר דמי. וששאלת כמה שיעור טעימה גבי מקדש הוא דבעינן מלא לוגמיו ואפילו הכי ביומא דתעניתא אסור למיטעם ואע"ג דאמרינן היושבת בתענית טועמת את תבשיליה ואין בכך כלום הני מילי טעימה בעלמא בלא בליעה ואם בולעת קימעא אין בכך כלום אבל למברך בעינן מלא לוגמיו לשתות דבמלא לוגמיו מייתבא דעתיה כדאמרינן גבי יום הכיפורים שתה מלא לוגמיו חייב:
ואם חל מילה בתשעה באב נוהגין בוורמישא מחצות היום מוהלין דקודם ו' שעות עדיין שעת אבילות ומצות מילה קיבלו ישראל בשמחה כמו תורה שנא' שש אנכי על אמרתך. וביום הכיפורים יוצאין לאחר קריאת ספר תורה קודם שמתחילין מוסף ומוהלין ואח"כ נכנסין לבית הכנסת ומתפללין תפלת מוסף עד כאן תשובתו.
ור' בנימין אחי כתב דאפי' על היין מצינן למימהל ויהבינן ליה לינוקא וליכא למיחש דלמא אתי למיסרך לפי שאינו דומה לקידוש על הכוס בלילי יום הכיפורים דהתם מילתא דקביעא הוא וכיון דחזו דכל שתא ושתא יהבא ליה כסא דקדושה בההיא יומא מימר אמר דינא הכי כשאר ימים טובים דמקדשין בהן על הכוס ואתי למיסרך אבל הכא דאתא למיקלע זימנא וזימנין לא איקלע ליכא למיסרך מידי ותו דהכא לאו כל שעתא ושעתא לחד ינוקא יהיב ליה אבל התם לגבי קדוש כל חד וחד יהיב ליה לינוקיה דכולהו בעי לקדושי הלכך אתי למסרך ואי משום טעימת תינוק הנימול אינו כלום שאין בה שיעור טעימה מכל מקום אם מלו בלא יין אין בכך כלום:

Siman 5

<b>דין תפלה בבית הכנסת שיש בה מילה.</b>
וכנסת שיש בה ברית מילה אין נופלין שם על פניהן ואם הוא יום שני או יום חמישי אין אומרים ועתה אל (תכרתנו) [הוריתנו] ולא הוידוי ולא אבינו הרחמן ובתענית צבור אומרים סליחות וי"ג מדות אבל אין נופלין על פניהן ואין אומרים תחנה וזכור ברית.
ורבינו יצחק ב"ר יהודה ז"ל נשאל מילה שחלה בתענית צבור כגון שבעה עשר בתמוז וצום גדליה מהו להתפלל פסוקי דרחמי וסליחות ולומר וידוי ואל ארך אפים. והשיב על יום מילה כך נוהגין במקומנו שמתפללין סליחות ואומרים וידוי ואין אומרים והוא רחום ותחנונים ומנהג אבותינו תורה היא ומצות מילה קבלו ישראל בשמחה דכתיב שש אנכי על אמרתך לפיכך אין נוהגין לומר והוא רחום ותחנונים ודאי שמניחין במקצת ואין צריכין להפסיק לגמרי סליחות ווידוי ואל ארך אפים:

Siman 6

<b>דין למה נהגו לתקן כסא כבוד.</b>
מצאתי בהלכות גדולות של ר' שמעון קיירא ז"ל ונהוג רבנן למעבד כסא כבוד בברית מילה משום כבודו של אליהו דמיתקרי מלאך הברית כדתניא בברייתא דר' אליעזר [פכ"ט] בענין שנאמר קנא קנאתי לה' צבאות כי עזבו בריתך בני ישראל וגו' אמר לו הקב"ה לאליהו בשיטים אתה מקנא לי על גילוי עריות שנאמר פינחס בן אלעזר בן אהרן הכהן השיב את חמתי וגו' וכאן אתה מקנא לי על עסק הברית חייך אני אכרות עמך ברית שלום וברית כהונה ולא עוד אלא שאין ישראל עושין ברית עד שאתה רואה בעיניך ומיכן נהוג רבנן למעבד כסא כבוד למלאך הברית דהוא אליהו זכור לטוב דכתיב ומלאך הברית אשר אתם חפצים:

Siman 7

<b>דין למה נהגו להדליק נרות בבית הכנסת שיש בה מילה.</b>
ומנהג להדליק נרות בבית הכנסת שיש בה ברית מילה ונראה לי על שם כי נר מצוה ותורה אור והוא דרך שמחה וכבוד. עוד נראה לי טעם אחר שסמכו על האגדה או על הירושלמי שכך היו נוהגין בימי הגזרה להדליק נרות בבית שיש בו ברית מילה לאות ולסימן לעוברין דרך שם שיכירו וידעו ישראל שיש שם ברית מילה וילכו שם לשמוע הברכות. כמו שייסד הקלירי בשמונה עשרה של חנוכה באור הנר בברור חיל אום ברית מגנבת. ואע"פ שבתלמודא דידן בסנהדרין בפרק אחד דיני ממונות לא משמע הכי דהכי גרסינן התם קול ריחים בבורני שבוע הבן שבוע הבן. אור הנר בברור חיל משתה שם משתה שם. יש לומר דהתם תנא איפכא דרוב פיוטים של הקלירי על פי הירושלמי ועל פי האגדות.
עוד מצאתי מה שעושין נר גדול בבית הכנסת ביום המילה סימן למשתה כדאמרינן באחד דיני ממונות אור נר בברור חיל משתה שם. וגם מה שנותנין מפה על פתח בית הכנסת כשמלין אותו סימן משתה כדאמרינן בבא בתרא בפרק המוכר פירות לחבירו כל זמן שמפה פרוסה אורחין נכנסין ואמרינן לקמן שצריך לעשות סעודה ביום המילה עד כאן מצאתי.
ואינו נ"ל מה שפי' שהנר סימן למשתה של מילה. דההוא דאמרינן אור נר בברור חיל משתה שם היינו משתה של חופה או יש לומר דהכי קאמר הנר סימן למשתה של מילה כמו שמצינו במקום אחר שהוא סימן למשתה כדאמרינן אור נר בברור חיל משתה שם:

Siman 8

<b>דין הבאת תינוק לבהכ"נ וכריתות ברית עם בעלי ברית וכל סדר המילה.</b>
המכניס בנו למילה אומר ברוכים היושבים והצבור עונין ברוך הבא. ושמעתי טעם בדבר כי הב"א בגי' ח' ותינוק נימול לח' ימים לפיכך עונין ברוך הבא כנגד התינוק ברוך הנימול לח' ימים. ומקרוב נהגו לומר ברוכים הבאים כנגד אבי התינוק והתינוק משום גזלת העני בבתיכם דהיינו גזלת הענייה ונראה לי דדקדוק של הבל הוא דמהיכן בא אבי התינוק שהוצרך לומר ברוכים היושבים והלא ביניהם עמד ועמהם ישב אלא הוא אומר ברוכים היושבים במקום התינוק שהוא בא אצלם והן עונין ברוך הבא כנגד התינוק ועוד ניחא ליה לאבוה דינוקא מה שהן מברכין התינוק ואין כאן גזלת הענייה כלל. נחזור לענין. נותן אבי התינוק [את התינוק] בידי בעל בריתו הגדול הנותן נותן בימין והמקבל מקבל בימין ויושב בעל הברית והתינוק בחיקו והמוהל עומד ואומר סברו מוריי או סברו רבותיי והן עונין לחיים ומברך על המילה וחותך הערלה ונותן אותה בכלי שיש בו עפר ופורע הערלה ומוצץ המילה בפיו להוציא הדם. ומברך אבי הבן להכניסו והעומדין שם אומרים כשם שנכנס לברית כמו שכתבנו למעלה בדין ד' דין ברכות ולאחר מילה ופריעה מקבל המוהל את התינוק מיד בעל הברית ונותנו לאביו ואביו חוזר ונותנו לבעל ברית אחר ומקבל התינוק בחיקו בעוד שהמברך גומר הברכות ואם ח"ו נפטר אבי התינוק או אין שם אלא בעל ברית אחד והוא מקבל התינוק עד שיגמור הברכות וכן במקום שנוהגין לכרות ברית עם אחד ולא יותר.
שאלו לפני הר"ר אליעזר ז"ל אם אבל מותר להיות בעל ברית והתיר. אבל ליכנוס לסעודה אסור. אחר כן נוטל המוהל או המברך אם הוא אדם אחר כוס של יין ומברך בורא פרי הגפן ונוטל הדס ומברך עצי בשמים אשר קדש ידיד מבטן כו' קיים את הילד הזה לאביו ולאמו כו' כמו שכתבנו למעלה ואם ח"ו נפטר אביו או אמו של תינוק מדלג מן הברכה איזהו שהוא ואמר קיים את הילד הזה לאביו או לאמו כמו שהוא [ואומר] הודו לה' כו':

Siman 9

<b>דין שצריך אבי התינוק לעשות משתה ביום המילה.</b>
וחייב אדם לעשות משתה ושמחה ביום שזכה למול את בנו כדתניא בברייתא של ר' אליעזר פכ"ט כשנולד יצחק בן ח' ימים הגיש את בנו למילה שנאמר וימל אברהם את יצחק בנו בן שמונת ימים וכל מי שהוא מגיש את בנו למילה ככהן שהוא מגיש מנחה על גבי המזבח מיכן אמרו חכמים חייב אדם לעשות משתה ושמחה באותו היום שזכה למול את בנו. כאברהם שנאמר וימל אברהם את יצחק בנו. ובפרק ר' אליעזר דמילה תניא רבן שמעון בן גמליאל אומר כל מצוה שקבלו עליהן ישראל בשמחה כגון מילה דכתיב שש אנכי על אמרתך עדיין עושין אותה בשמחה ופי' רבינו שלמה ז"ל שעושין סעודה.
והחבר ר' בנימין ב"ר שלמה ז"ל הביא ראיה מהא דאמרינן בכתובות פרק קמא רב חביבא איקלע לבי מהלא ובריך שהשמחה במעונו ולית הלכתא כוותיה משום צערא דינוקא. מכל מקום אע"ג דלית הלכתא כוותיה לברך שהשמחה במעונו נפקא מינה שעושין סעודה גדולה כמו בבית החופה.
עוד מצאתי מה שרגילין לעשות משתה ביום ברית מילה דכתיב ויעש אברהם משתה גדול ביום הגמל את יצחק ביום ה"ג בגי' ח' דהיינו ביום ח' מל את יצחק שמעינן מכל הני שחובה הוא לעשות משתה ושמחה בברית מילה:
נשלמו הלכות מילה והם ט' דינין וסימנם בו"א ברוך ה'. וסימן אחר וב"א לציון גואל:
צוית צדק עדותיך האל הנשגב והנעלה
דם הברית להזות כקרבן כליל ועולה
קרנינו להרים בכבודה ברדת רשעים לשאולה
יעמוד מליץ בעדנו איתן האזרחי בתפלה
הכר נא למי החותמת הזאת המסוגלה
חנון תחנן לקול זעקו צאצאיו לחומלה
זה חלקנו כי פקודיך זכרנו להתהלה
קדשתנו לשמך מבטן להיותנו לך לנחלה
ואני בתומי תמכתני לחזק ימיני הדלה
אשר שאלתי מעמך למלאות שאלה
משירי אהודך תמיד ואברך שמך סלה
צדק ושלום השקתני בסדר הלכות מילה

הלכות ציצית

<b>הלכות ציצית של רבינו שלמה זצ"ל.</b>
אמר ר' שמעון כל המקיים מצות ציצית כאילו מקיים כל המצות שנאמר וראיתם אותו וזכרתם את כל מצות ה'. ר' חנינא בן אנטיגנוס אומר כל המקיים מצות ציצית זוכה למה שכתוב ביום ההוא יחזיקו עשרה אנשים מכל לשונות הגוים בכנף איש יהודי. וכל המבטל מצות ציצית מכנף בגדו עליו הכתוב אומר לאחוז בכנפות הארץ וינערו רשעים ממנה. וכיצד הוא עושה. מביא צמר לבן נקי וטוהו לשם ציצית וכופל אותו לשנים ושוזרו כמו כן לשם ציצית לפי שהחוט של הציצית צריך לשוזרו דכתיב פתיל ולהלן הוא אומר אשר אין צמיד פתיל מה להלן חיבור אף כאן חיבור שמחבר ב' חוטין כאחת ושוזרן יחד ומתרגום ירושלמי פתיל תכלת שזיר תכלת. ועוד תניא פתיל תכלת אין לי אלא תכלת טווי ושזור [לבן] מניין הרי אתה דן הואיל ואמרה תורה (לבן) [תכלת] מה תכלת (לבן) טווי ושזור אף (תכלת) לבן טווי ושזור והיכן מצינו ללבן מעתה הריני דן הואיל ונאמרו בגדים בתורה סתם על כנפי בגדיהם ופרט לך הכתוב אצל נגעים צמר ופשתים דכתיב בבגד צמר או בבגד פשתים מה להלן צמר ופשתים סתם אף כאן צמר ופשתים סתם ומה להלן בלבן דכתיב צמר ופשתים סתם בין בלבן בין בצבוע אף כאן בלבן. ועוד מה פשתים כברייתו אף צמר כברייתו דסתם פשתים לא נתנו להצבע אוציא את הצבוע בידי אדם ולא אוציא את הצבוע בידי שמים שהרי לא נשתנה מברייתו ת"ל לפשתים ולצמר שנה עליך הכתוב לומר לך מה פשתים לבנה אף צמר לבן הא למדת שכל מקום שנאמרה בתורה בגדים סתם אינו מדבר הכתוב אלא בלבן והרי הוא אומר ונתנו על ציצית הכנף פתיל תכלת מכדי אין ציצית אלא על הכנף והכי הוה ליה למימר ונתנו על הכנף ציצית [או ונתנו ציצית על הכנף] מה ת"ל ונתנו על ציצית הכנף דמשמע שהכנף ינתן על הציצית שהוא פתיל תכלת הא לאו הכי הוי אלא רמז לך הכנף בשינוי לשון שיהא הציצית ממין הכנף כלומר שתתן מאותו המין שיהא הכנף הציצית דהיינו על הציצית מין כנף מה להלן בכנף לבן כדלעיל בגד סתם לבן וצמר הוא אף כאן הציצית לבן ומה להלן צבוע אף כאן צבוע ציצית צבוע ומניין שאם נתן משל פשתן יצא ת"ל הכנף פתיל ממין הכנף יהיה הפתיל שלא הקפיד הכתוב אלא בין צבוע לשאינו צבוע הא למדת על פשתן שאינו צבוע שהוא פוטר במקום לבן יכול שאני מרבה אף השיראין והכלך והסריקון שיהו פוטרין במקום לבן ת"ל הכנף כלומר מכל מה שיהיו הציצית אין להקפיד עליו ובלבד שיהיו ממין הכנף משמע דאתרבי בו כל אלה ולהלן הוא אומר לא תלבש שעטנז צמר ופשתים יחדיו גדילים תעשה לך על ארבע כנפות כסותך אשר תכסה בה משמע דאין ציצית אלא מצמר ופשתים ולא ממין אחר אתמהא הא כיצד צמר ופשתים פוטרין בין במינן בין שלא במינן ושאר דברים במינן פוטרין שלא במינן אין פוטרין כדברי רבא משמיה דרב יהודה דרבא רמי כתיב כו' בפרק ראשון דיבמות. ד"א גדילים תעשה לך זה לבן מניין לרבות את התכלת ת"ל ונתנו על ציצית הכנף פתיל תכלת ומנין שאם [הוא] כולו תכלת שמטיל לבן ואם הוא כולו לבן שמטיל תכלת ת"ל וראיתם אותו אפילו כולו מין אחד ואע"פ שרבינו של צמר בשל פשתים ושל פשתים בשל צמר מכל מקום כל שאיפשר לעשות לך במינו עשה אחר שגזרו חכמינו מפני כסות לילה. ועוד שאמרו רבי שמעון בן לקיש כל מקום שאתה מוצא עשה ולא תעשה אם אתה יכול לקיים את שניהם מוטב ואם לאו יבא עשה וידחה את לא תעשה. וכבר נחלקו בית שמאי ובית הלל בסדין שבית שמאי פוטרין אותו מציצית ובית הלל מחייבין והלכה כבית הלל אלא שאמרו חכמים אסור לעשות כן שלא יגרום עצמו לעבירה ועוד שאיפשר לעשותו במינו:
וכמה חוטין הוא נותן בית הלל אומרים שלשה לפי שנאמר ועשו להם ציצית שומע אני יעשה חוט בפני עצמו ויכרוך עליו אחרים ת"ל גדילים כמה גדילים הוא עושה אין גדילים פחות משנים דברי בית הלל בית שמאי אומרים מד' חוטין גדיל שנים גדילים ארבע והלכה כבית שמאי וכבר נכנסו זקני בית שמאי וזקני בית הלל לעליית יוחנן בן בתירה ואמרו ציצית אין לה שיעור למעלה שמוסיף והוליך כל מה שירצה אבל יש לה שיעור למטה. כמה תהא נוטפת ומשולשלת על הקרן בית שמאי אומרים ארבע ובית הלל אומרים שלש ושלש של בית הלל אחת מארבע בטפח של כל אדם. ואין שילשול האמור כאן אלא גדיל וכן הוא אומר שרשות גבלות מעשה עבות שרשות כמו שלשלאות וקאמרי עבות ומתרגמינן גדילי והלכתא כבית שמאי:
נמצאת אומר שיעור ציצית מעיקרו אמה דלכשיכפלנו יעמוד על זרת דהיינו ג' טפחים לזרת טפח לגדיל דהיינו ד' אצבעות וב' טפחים ענף שאע"פ [שאם] כרך רובה כשירה וכן אם לא כרך אלא חוליא אחת כשירה היא מכל מקום הרי אמרנו נויי ציצית שליש גדיל ושני שלישי ענף. ומניין לציצית שיהא בו ענף וגדיל דכתיב פתיל דמשמע אחד וכתיב גדילים דמשמע ארבעה דגדיל משמע שנים וגדילים משמע שני גדילים שהן ארבעה הא כיצד עושה שני גדילין שהן ד' חוטין שזורים ומכניסן בקרן הכנף וכופלם לשמונה ופותלם מתוכם מאחד מהן שהאחד משמונה יהיה ארוך יותר מהאחרים שבו עושה כל הגדילים לפתיל אחד עד שליש והשאר לגדילים נמצא בציצית ענף וגדילים. דבר שהוא יחיד קורא ענף ודבר שהוא מפוזר זה מזה קורא גדילים. ועוד אמרו מתוך שנאמר ועשו להם ציצית שומע אני יעשה כולהו ציצית כלומר שימלא כל הטלית כולה ציציות הרבה מלא כל ארבע שפתי ת"ל גדילים תעשה [לך על ארבע כנפות כסותך] דהיינו אחד לכל קרן מדלא קאמר על סביבותיה. אי גדילים שומע אני יעשה כולם גדילים כלומר שיכרוך הכל יחד מראשו ועד סופו ויהא כולו גדיל גדול עד שלא יהיה בו חוטין מפוזרין ת"ל ציצית בעינן מפוזרין הא כיצד צריך שיהא הגדיל יוצא מן הכנף וציצית מן הגדיל נמצאת אומר אם עשה [הגדיל] למטה אע"פ שהניח למעלה בלא גדיל אין כאן ציצית ולא עוד אלא שאמרו לפרדה ולסלסלה כציצית הנכרי שהולך בעזות מצח ושער ראשו מפוזרין לכאן ולכאן להפחיד הבריות כמו ליסטים המשנה עצמו מבני אדם במלבושיו ובשערותיו. ועדיין מתוך שנאמר ועשו להם ציצית שומע אני יארגנה עמה ת"ל ונתנו על ציצית הא כיצד תופרה עמה:
ארבע ציציות מעכבות זו את זו שארבעתן מצוה אחת הן. אמר רב הונא היוצא בשבת בטלית שאינה מצוייצת כהלכתא חייב חטאת אלמא ארבעתן מצוה אחת הן אמר רב פפא הלכתא ארבע חוטין שזורין בתוך שלש אצבעות רחוק מן הקרן ומשולשלת ארבע אצבעות אמר רב גידל אמר רב ציצית צריכה שתהא נוטפת על הקרן משום שנאמר על כנפי בגדיהם אמר רב יעקב אמר ר' יוחנן וצריכה שירחיק כמלא קשר גודל והלכתא ציצית חובת גברא ולא חובת טלית מדקא מברכינן להתעטף בציצית עיטוף מצוה הוא אמר רבא בר רב אדא אמר רב נפסק החוט מעיקרו פסולה ואי גרדימו להו מארבעי ואית להון כדי לעונבן שפיר דמי. גדיל מבעיא ליה למגדל תלתא ומשבק תרי תילתא ענף דאמר מר נויי תכלת שליש גדיל ושני שלישי ענף ואי גדלה רובה נמי שפיר דמי ואי לא גידל אלא חוליא אחת כשרה וכמה שיעור חוליא ר' אומר כדי שיכרוך וישנה וישלש ודאי גדלה כולה כיון דלית לה ענף פסולה. דתניא ציצית אין ציצית אלא ענף. תלאן ואחר פסק ראשי חוטין פסולה. הכל חייבין בציצית אפי' סומא וביום חובת מצות ציצית ולא בלילה. דתניא וראיתם אותו פרט לכסות לילה או אינו כסות סומא כשהוא אומר אשר תכסה בה הרי כסות סומא אמור הא מה אני מקיים וראיתם אותו פרט לכסות לילה ומה ראית לרבות כסות סומא ולהוציא כסות לילה מרבה אני כסות סומא שאינו יכול לפוטרו מוראתים שישנה הטלית בראייה אצל אחרים ומוציא אני כסות לילה שאינה בראייה כלל תלמוד מכאן דבלילה לפני הנר שפיר דמי להתעטף דהא לא קתני דאסור להתעטף אלא פטור הוא מלהתעטף דהא לא קתני כלומר בשעה זו בלילה פטור ובשעה אחרת חייב ביום:
<b>כך סדורו של ציצית.</b>
פוסק מן הפקע שטווייה לשם ציצית ארבעה חוטין וישער שכל חוט וחוט מאותן ארבעה לכשתכפול לשנים יהיה שיעורו של כל חוט מן השמונה בין גדיל ובין ענף [שיעור] זרת ושיעור הזרת כפשיטת יד באלכסון מאצבע קטן ועד הגודל הוא זרת ויש שמודדין אמה לכל חוט דכשיכפול הוי זרת ואחר כך תולין בכנף כשהן כל אחד בפני עצמו דהכי אמרינן תלאן ואח"כ פסק ראשי החוטין שלהן פסולה שצריך לפסוק החוטין תחילה ומקום שניקב הטלית לתלות שם החוט צריך שירחיק אותו נקב מן השפה התחתונה של בגד מלא קשר דהיינו אורך אצבע מן הצפורן עד הפרק ושיעורו כשתי אצבעות ונוהגין כאן שמרחיקין אותו משפה אחרת שבאורך הטלית כרוחב גודל והחוט הד' שבו כורך את הציצית צריך להניחו ארוך [כשיעור] שיוכל לכרוך ג' מן הציצית ומ"מ קודם תלייתו פוסקו ואח"כ כורכו לציצית סביב. וקודם שיכרוך אפי' כרך אחד יעשה בו שני קשרים ואח"כ יכרוך עד שיהא שליש גדיל ויניח שני שלישי ענף ושם לבסוף יעשה ג' קשרים סמוכים ולהכי הוו שנים למעלה ושלשה למטה מן הקשרים דמעלין בקודש ולא מורידין לפי שאלו הקשרים הן כנגד מצות ציצית שזהו טעמו ופירושו של ציצית שכולו נדרש בגימטריא דמדכתיב וראיתם אותו וזכרתם את כל מצות ה' [ש"מ] שיש בו דברים שהן כנגד כל המצות תרי"ג והיאך ציצית עולה ת"ר וח' חוטין וב' קשרים למעלה וג' קשרים למטה הרי אלו תרי"ג הכל יגדיל תורה ויאדיר:
[שאלה] ועל חוט של ציצית שעושין ממנו הגדיל לאחר שכרך ועשה הגדיל שפתלו [עד שליש] ועדיין הוא ארוך מחבירו מהו לפוסקו כלום יש כאן תלאן ואח"כ פוסק ראשי חוטין שלהן אי לא. [תשובה] אין לחוש על זאת דכי אמרינן תלאן ואח"כ פוסק ראשי חוטין שלהן פסולה הנ"מ בד' חוטין דאי פסיק להו הו"ל חד חוטא ואין כאן ציצית כלל הלכך כי קשר וכרך קודם פסיקא הו"ל משום תעשה כמצוותו ולא מן העשוי כבר שלא כמצוותו דבתחילת עשייתו צריכה שתהא בכשרות אבל זה החוט שהוא פותל ועשה וכרך הגדיל עד שלישו ועדיין ארוך מכולם אפי' אם יניחו כך כשהוא ארוך אין בכך כלום ומאחר דמצוה לפוסקן מאי תעשה [ולא מן העשוי הרי] איכא [הא הוי] מתחלתו בכשרות בין פסיק בין לא פסיק.
ויש מי שפוסל וטעמו איני יודע מהו לפי שאין תעשה ולא מן העשוי בכ"מ אלא כגון שבשעת עשייתן לא נראה למצוה כי ההיא דתניא בסוכה הדלה עליה את הגפן ואת הדלעת וסוכה שסככה בדבר המחובר לארץ כגון גפן ודלעת שהן ארוכין אינה סוכה ואם קצצן לאחר הסיכוך קאמרינן דצריך לנענע והוה ליה כמסכך באותה שעה בדבר התלוש והיא כשירה ואם קיצץ ולא נענע אינה כשירה דהו"ל מן העשוי בפסול [שאע"פ שעכשיו קיצץ מכל מקום כשנעשה הסכך נעשה ועשוי בפסול] הוא לעולם עד שינענע ומשינענע הוה ליה ההוא שעתא תעשה בכשרות וכן החוטט בגדיש ולא היה שם חלל טפח במשך ז' שכשנעשה הסכך [הזה לא] היה אוהל ועתה שהרחיב החלל הו"ל מן העשוי בפסול וה"ה בציצית שהרי כשנתלה כל הציצית ונגמר עדיין כולו הוא חוט אחד. ואם לא שתלה הטועה בדר' יצחק הייתי אומר שטעה בזו דתני ר' חייא הטיל לשתי קרנות בבת אחת כשירה והוצרכו להעמידה בפיסוק ואח"כ קישר הא קישר ואח"כ פסקן באמצע להבדיל זה בקרנו וזה בקרנו פסולה ואע"פ שראשי החוטין קודם הקשירה נפסקו וכבר קודם קשירה הוי ד' חוטין אלא ארוכות הן כדי שתי קרנות וקיצרן לאחר עשייה פסול ומזו למד שהמקצר לאחר עשייה פסול ואם מיכן למד אותו תלמוד צלל במים אדירים והעלה בידו חרס שזו בפסול נעשה דציצית הכנף כתיב ולא ציצית הכנפות ונהי דבשעת פתיל דהיינו קודם קשירה לא בעינן כנף בשעת ציצית מיהא בעינן כנף אבל זה אע"פ שהחוט ארוך כל שהוא בהכשרו עושה שהרי אפי' כל החוטין ארוכים עשר אמות כשירה דתניא ציצית אין לה שיעור למעלה אבל יש לה שיעור למטה ע"כ דברי המורה:
וכן השיב רבינו האי גאון ז"ל כדבריו. וששאלתם מהו להשוות הציצית ולמעטן לאחר שקשרן. כך ראינו שמותר שאינו מתכוין למעטן משיעורן אלא לנאותן וליפותן הוא מכוין משום זה אלי ואנוהו. נחזור לדברי המורה. ארבעה בתוך שלש פי' ר' ארבעה חוטין ישים בטלית בתוך ג' אצבעות כלומר תמדוד ג' אצבעות מן השפה ולמעלה ובאמצע ג' אצבעות יתלה הציצית דהיינו א' וחצי ותוך שלש היינו קשר אגודל וכשתמדוד תוך ג' דהיינו אצבע וחצי תמדוד בקרן הטלית באמצעיתו באלכסונו וכשבא לקשור הקשר אל ידחוק אצל הטלית אלא ירחיב כדי שילך הציצית לכאן ולכאן. רבינו ע"ה היה מתעטף בציצית בט' באב ביום וגם גאוני דורו כמו כן היו מתעטפין:
סליקי הלכות ציצית של רש"י ז"ל:
<b>תשובת הגאונים ז"ל.</b>
טלית שנקרעה חוץ לג' יתפור אותה כיון דאית לה ג' על ג' יש עליה תורת בגד תוך ג' לא יתפור כיון דליכא עליה תורת בגד כדאמרינן מטלניות שאין בהן ג' על ג' דלא חזיין לא לעניים ולא לעשירים בטלו להו וכמאן דליתנהו דמי ואפי' תפור:
ולתפור בקרני סדין מטלניות של צמר גפן כדי להטיל בו ציצית אסור עד שיהיו צידי הסדין של צמר ארוג עם הסדין אבל להביא מטלניות מבחוץ ולתפור בסדין אסור. בפרק התכלת. טלית שאולה כל שלשים יום כו' רבותינו הכהנים נהגו לברך להתעטף בציצית על טלית שאולה מצוייצת דהכא דמיירי דפטורה אם אינה מצוייצת דומיא דשוכר בית בלא מזוזה דמייתינן עלה ולאחר ל' יום הוי כמו דיליה ומחייב בציצית ובמזוזה ולישנא נמי משמע דקאמר פטורה דמשמע דאטלית קאי ולא דמי ללולב שאול דאינו יוצא בו ביום ראשון דהתם טעמא ולקחתם לכם אמר רחמנא והאי לאו דידיה הוא אבל טלית שאולה חייב וכן עמא דבר.
עוד מצאתי לענין טלית שאולה אומר רבינו תם שיש לברך עליה ואין צריך המשאיל ליתן במתנה דציצית חובת גברא והואיל ומוצאה מצוייצת חייב לברך עליה ולא אתי כסותך אלא למעט שאולה מחיוב ציצית פי' שאינו מחויב להטיל ציצית לטלית שישאל מחבירו. גם זה בפרק התכלת אמרינן סדין בציצית גזירה משום שמא יקרע סדינו בתוך שלש והתורה אמרה תעשה ולא מן העשוי וזהו פירושו שמא יקרע תוך שלש דהיינו מקום ציצית ויתפור אותו בחוטי של פשתן ויניח לתלות והשאר יעשה מתכלת או מלבן והתורה אמרה וכו' דלפירש זה נראה דאסור לעשות טלית מפשתן ואפילו במינו וכן כתוב בתוספות אבל של צמר אינו עשוי ליקרע וגם משמע בהלכה כי טליתות שהן מנוצה של עיזים אינו אלא מדרבנן וכן אותם של משי דמן התורה דווקא בעינן צמר. וגם משמע אותן בני אדם העושין כמו מפה אחת ומתעטפין בה דאינה חייבת בציצית דאמרינן אין קטן מתכסה בה ראשו ורובו אע"פ שהגדול יוצא בה עראי פטורה דבסיפרא ממעטינן מעפורת של איש דהיינו סודר מקרא דגדילים כו' תכסה בה פרט למעפורת שאינו מכסה בה ראשו ורובו:
ציצית שטוואו נכרי אסור להטילו בטלית כן מוכיח במנחות:

הלכות תפילין

<b>ענין תפילין.</b>
שאילו מקמיה דמרנא רב יהודאי גאון ז"ל בענין תפילין אמר כך שנו רבותינו אמר עולא כל הקורא קריית שמע בלא תפילין כאילו מעיד עדות שקר בעצמו ור' חייא בר אבא א"ר יוחנן הרוצה שיקבל עליו עול מלכות שמים שלימה יפנה ויטול ידיו ויברך ויניח תפילין מכלל דהקורא בלא תפילין [קיבל עול] מלכות [שמים] חסירה ועוד אמרו חכמים כל שאינו מניח תפילין עובר בשמונה עשה בכל יום. ועוד שנו איזהו עם הארץ ר' יהושע אומר כל שאיננו מניח תפילין שהוקשה כל התורה כולה לתפילין דכתיב בהו למען תהיה תורת ה' בפיך וכל המניח תפילין כאילו כל התורה כולה בפיו מפני שקיבל עליו עול מלכות שמים שלימה ועוד אמרינן ביאת הארץ דכתב רחמנא גבי תפילין למה לי דכתיב והיה כי יביאך וגו' וכתיב בפרשה והיה לאות על ידך ולטוטפות בין עיניך אמר הקב"ה עשה מצוה אשר בשבילה תכנס לארץ ובשבילה תזכה לעולם הבא ואם בא אדם לומר לך תפילין צריכין גוף נקי כאלישע בעל הכנפים כך פירשו חכמים במה דברים אמורים בשעת הגזרה שגזרו כל המניח תפילין ינקרו את מוחו אמרו חכמים כל היודע בעצמו שהוא צדיק גמור כאלישע בעל הכנפים שעשו לו נס בשעת הגזרות ומסר עצמו למות יניחם אפי' בשעת הגזרה ואם לאו אל יביא עצמו לידי סכנה. שאם אתה אומר כן ספר תורה גדול ומקודש שיש בו כמה פרשיות והוא שלם ואתה פותח וקורא בו בקול וקל וחומר תפילין צריכין גוף נקי שהן בנרתיקין שלהן קרית שמע שהוא נתונה בתפילין על אחת כמה וכמה שצריכין גוף נקי ואסור לקרוא קריאת שמע ואמרו חכמים קטן היודע לשמור תפילין אביו לוקח לו תפילין כדי לחנכו במצות וכ"ש בן י"ג שנה שחייב במצות תפילין. וכל הפושע במצות תפילין דנין אותו בגיהנם שנים עשר חודש שכך שנו חכמים פושעי ישראל בגופן יורדין לגיהנם ונידונין בה י"ב חודש ומאן נינהו פושעי ישראל בגופן קרקפתא דלא מנח תפילי. ועוד שנו חכמים ליום הדין אם יש תפילין בכף מאזנים עם עונות בעון שפשע ולא הניח תפילין היא מכרעתו ואם היה זהיר במצות תפילין בכף של זכיות מכרעת שאין לך גדול בכל מצות עשה שבתורה יותר ממצות תפילין שהוקשה כל התורה לתפילין בין תורה שבכתב בין תורה שבעל פה שכן כתיב למען תהיה תורת ה' בפיך לפי דעת יצחק בן דורבלו עד כאן סוף תשובות רבינו יהודאי גאון זצ"ל שפירש לדרב ינאי בשעת הגזרה ונמצאו כל ההלכות תרוצות ועומדות.
לרבינו שרירא גאון זצ"ל אמור רבנן פושעי ישראל בגופן יורדין לגיהנם ונידונין בה י"ב חודש ומפרש ר' שמעון בן לקיש פושעי ישראל מאן נינהו קרקפתא דלא מנח תפילי והאידנא מאי טעמא מזלזלי בהו רובא דעלמא אי משום דאלישע בעל כנפים פירשו כבר הגאונים הראשונים ז"ל ההיא בשעת הגזרה ויש מקומות שהתלמידים מניחין תפילין מי מיחזי כיוהרא או דלמא קיומא מצוה עדיף היאך מנהג אדונינו ומנהג הישיבה ואם לא נהגו בכך מאי זה הטעם יורנו רבינו. הכין חזינא דבארץ ישראל מימות הראשנים כיון דנפישי גזרה ולא יכילו לאחותי תפילין אשתכח מייניקין בבבל המזהירים בהון וביותר רבנן יושבי מדרשות והוה איכא בתי מצות לעפר סוטה ולאפר פרה ובשכר שאמר אברהם אם מחוט ועד שרוך נעל זכו בניו לשתי מצות חוט של תכלת ורצועה של תפילין. פושעי ישראל בגופן כו' עד קרקפתא דלא מנח תפילי פי' אינו רוצה [להניח] תפילין אלא מואס במצוה ובועט בה כמו שעתידין לעשות כופרים במצות סוכה כדאמרינן במסכת ע"ז פירקא קמא בתחילתו דכל אחד ואחד בועט בסוכתו וכן הוא כמו שאמרת שכך אמרו חכמים דהא דאמר ר' יינא תפילין צריכין גוף נקי כאלישע בעל כנפים הוא בשעת גזרה שלא יביא עצמו לידי סכנה אלא אם כן זהיר במצוה כאלישע בעל כנפים. והרש"ם פי' קרקפתא דלא מנח תפילי שמבזה המצוה בעיניו אבל אם הוא נמנע מפני שהוא מחזיק עצמו שאינו ראוי להכי ושאינו יכול לשומרם כראוי בהא לא אמרינן.
ורבינו יצחק מדנפיר פי' קרקפתא דלא מנח תפילין וכגון שאינן לומדין אמר במדרש כל הלומד תורה פטור מן התפילין זה פירש הר"ר יהודה החסיד ז"ל מיהו עיקר טעמא דלא נהגו ולא החזיקו בו העולם מפני שנחלקו בהלכותן רש"י ור"ת הלכך לא ידעינן למיעבד כהלכתא ועוד נראה לומר מפני הרמאין לא החזיקו בהן וכן בציצית דאמרי' בפסיקתא בפרשת אני פי מלך שמור לא תשא אמר רבי למה נאמר אם לשבועות שוא כבר נאמר לא תשבעו בשמי לשקר מה תלמוד לומר אלא לומר [לך] שלא תהיה תפילין נושא וטליתך עטוף ועובר עבירות.
והר”ר מנחם פי' תפילין צריכין גוף נקי מן העברות ומביא ראיה מן הירושלמי בפרק ב' דברכות ר' לא היה לובשן אלא לאחרי חוליו ג' ימים משום הסולח לכל עוניכי הרופא לכל תחלואיכי:
בפרק התכלת משמע דלילה זמן תפילין דאמר רבינא הוה יתיבנא קמיה דרב אשי וחשך והוא מנח תפילין אמינא ליה לשומרן קא בעי מר ואמר לי אין וחזיתא לדעתו דלאו לשמרן קא עביד קסבר הלכה ואין מורין כן. ומשמוש תפילין שחייבו חכמים בכל שעה משום היסח הדעת הוא הלכך אין לו עת קבוע שימשמש בהן אלא כדי שלא יסיח דעתו מהן וגם מפני צניעות וממשמש ברצועות שמתבייש מגדולים ממנו דיי לו בכך ובכבוד משמוש חייב תמיד כדי שיהא תקנה להיסח הדעת וגם בזרוע חייב למשמש כמו בראש דהא אמרינן תפילין שיש בהן כמה אזכרות על אחת כמה וכמה וכל ההזכרות שיש בראש יש בזרועה. וחולי מעיים פטור מן התפילין ויש מי שאומר להכי אמר פטור מן התפילין כי התפילה אדם יכול להשמר ממנה אבל תפילין אם ירגיש בעצמו בעיטוש לא יהיה לו פנאי לחלוץ תפיליו. וחולי מעים הוא אדם שאינו יכול לעמוד על עצמו ואפילו אדם שאחזו צינה וצריך להתעטש תמיד הוא כחולה מעים ופטור מן התפילין ולא תאמר שהוא פטור ואם רצה להניח יניח אלא אסור להניח.
משאלות חלום ששאל הצדיק ר' יעקב זצ"ל. שאלתי על ברכת תפילין אם הלכה כדברי הגאון רב אלפס האומר אם לא סח בין תפלה לתפלה אינו מברך אלא להניח תפילין כשמניח של יד ובהניחו של ראש אינו מברך כלל או הלכה כדברי הגאונים שאומרים שאפי' לא שח מברך שתים. והשיבו לא בסבי טעמא ולא בדרדקי עצה כי אברהם לא ידענא וישראל לא אכירנו ואת בריתי אקים את יצחק כי אחד קראתיו ובכור אתנהו ואברכהו גם ברוך יהיה. ותפילין כל בר ישראל דקרי ק"ש מיחייב בתפילי בר מי שעושה מלאכתו ערום בשעת עירום. וליתא לדרבי ינאי דאמר תפילין צריכין גוף נקי כאלישע בעל כנפים דאמרו לא ניתנה תורה למלאכי השרת אבל במקום שהעתקתי ממנו עירב עם זה של מעלה ולפי דעתי יש בו טעות וכך רצה לומר לא מיבעיא בשעת קריאה דכל בר ישראל חייב אלא אפי' בלא קריאה משעה שעוסק במלאכתו לבד מי שעושה מלאכתו ערום בשעת עירום:
שאלה לרב הילאי ז"ל. דפוס של תפילין אין לו שיעור יש שעושה גובהן ג' אצבעות ויש שמוסיף ופוחת וכן מנהג בישיבות הגאונים ואבות ב"ד כיון שמניחין התפילין בגלוי ויש להן שבח להניחן מניחין תפילין שהן גבוהין ג' מג' אצבעות וכן הנהיג הרב המובהק במקומו כמנהג הגאונים אבל החכמים והתלמידים ותלמיד בפני רבו שאין דרך ארץ לגלות התפילין בפני רבותן מניחין תפילין קטנים כשיעור אצבע ומחצה תחת מצנפת שלהן מפני דרך ארץ שלא ישוו עצמן לרבותן ונראין כעזי פנים וחוששין לעונש מפני שתפילין דרך ארץ לראותן דכתיב וראו כל עמי הארץ כי שם ה' נקרא עליך ויראו ממך ותניא רבי אליעזר אומר אלו תפילין של ראש.
תשובה לרב שר שלום זק"ל. וקלף של תפילין ורצועותיהן צריכין עיבוד לשמן וצריכין עור בהמה טהורה. שח בין תפלה של יד לתפלה של ראש מברך שתים ועבירה הוא בידו וחוזר עליה מעורכי המלחמה ואם ביהא שמיה רבא מברך או בקדושה הפסיק אינו חוזר עליו מעורכי המלחמה אלא חייב לחזור ולברך על של ראש שתים מפני שכל תפלה ותפלה טעונה שתי ברכות אקב"ו להניח תפילין ואקב"ו על מצות תפילין אם ברכן כאחת שלא דבר בנתיים עולות זו ולזו אם הפסיקן אפי' בקדושה או ביהא שמיה רבא מברך בטלה לראשונה וצריך לחזור ולברך שתיהן על של ראש. וכן מצאתי לרב נטרונאי גאון זצ"ל דהלכתא רצועות של תפילין צריכות עיבוד לשמן משום יו"ד של תפילין ודל"ת של תפילין דהלכה למשה מסיני הם. וצריכות להיות שחורות וטהורות:
תשובה לר' עמרם ז"ל. והילכתא תפילה של יד אינה מעכבת של ראש ושל ראש אינה מעכבת של יד בין שיש לו בין שאין לו אין מעכבות זו את זו הלכך מי שאין לו תפלה של יד מניח של ראש וכן מי שאין לו של ראש מניח של יד ומברך על כל אחת מהן ב' ברכות וכן מי שיש לו ב' תפילין של ראש ואין לו תפלה של יד טולה עור על גבי אחת מהן ויוצא בהן ידי חובתן והני מילי בחדתא שלא הניחן בראשו אבל בעתיקתא שהניחן בראשו לא דאמרינן תפלה של ראש אין עושין אותה של יד לפי שאין מורידין מקדושה חמורה לקדושה קלה אי נמי היכא דאתני עלייהו מעיקרא דדעתו לעשותן של יד שרי:
וזמן הנחת התפילין כל זמן שלא שקעה החמה ואפי' בין השמשות זמן הנחה היא דאמרינן הלכתא לילה זמן תפילין הלכה ואין מורין כן. ומנהג בשתי הישיבות לאחר כימי השמים על הארץ אז מסלקין אותן. ותפלה של יד צריכה שתהא בגובה של זרוע כנגד הלב ותפלה של ראש [צריכה שתהא] בגובה של ראש מקום שמוחו של תינוק רופס. והמניח תפילין תדיר אפילו ארבעים וחמשים שנה אין צריכין בדיקה שכיון שתדיר בהן להניחן אויר שולט בהן ואין מתעפשות מבפנים ואם אין מניחן אלא לפרקים בודאי צריכות בדיקה וכן שמענו מחכמים וזקנים ששמעו מרבותם צריכין בדיקה שני פעמים בכל ז' שנים שהן שבוע. והעושה תפילתו עגולה סכנה היא ואין בה מצוה. אמר רב פפא דעבידי כי אמגוזא שכיון שמגולגלת כאגוז בשעה שנופל על פניו ברחום וחנון ידבק פניו בקרקע ומצערת אותו ויבוא לידי סכנה:
רצועות שחורות הלכה למשה מסיני. דוקא מבחוץ אבל מבפנים אפילו ירוקות או לבנות כשרות אבל אדומות לא יעשה מפני גנאי ודבר אחר מפני גנאי שדומה לתכשיטי נשים ומפני דבר אחר מפני שנראה בראש כצרעת ויש שמצריכין להיות שחורות מבחוץ ומבפנים תיתורא דתפילין שליחא עילאה דתפילין דזרוע שלא תאמר תהא כטוטפות של ראש שאין לה אלא שליחא אחת אלא צריכה שליחא אחרת כדי שתהא שתי וערב זה על גב זה כגשר על הנהר וגשר בלשון ארמית תיתורא פי' מעברתא דתפילי מעבורת של תפילין שמכניסין בו את הרצועה בין של ראש בין של יד:
נרתיק. תיק של תפילין שכל כלי שמכניסין בו חפץ קרוי נרתיק כד"א מוציא חמה מנרתיקה:
קציצה. תפילין עצמן:
לרב צמח גאון זצ"ל שיעור רצועות של יד עד ראשי אצבעות ואיזהו אצבע ששמה אמה כשהיא כפופה על פיסת היד מניח תפילין של יד במקום שאמרו חכמים זו קיבורת וקושר את הרצועה בין קשר של יד ומשלשה עד תהא מושלשת עד אצבע של אמה כשהיא כפופה על פיסת היד ומאן דמהפיך ליה רצועה או של יד או של ראש מיחייב למיתב בתעניתא משום דהוי ליה כפושע שהיה לו לתקנה בשעת הנחתה שהמצוה צריך אדם לכוין דעתו לעשות וכ"ש תפילין דדבר קדושה הן וכיון שלא עשאן כמצותן צריך תענית:
לר' יוסף גאון זצ"ל. רצועה של תפילין שנפסקה מהו לתפרה ובמה תופרה. הכי אמרו רבנן דרצועה ליכא תפירה כלל בגווה אלא מסלקה ומגנזה. תשובה דכתב וקשרתם בעינן קשירה תמה וליכא ת' יצחק ב"ר דורבלו והכי איתא במנחות פ' הקומץ לר' משה גאון ז"ל והלכתא כל היום כולו זמן הנחת תפילין דכתיב מימים ימימה ימים ולא לילות ועד בין השמשות יש לו רשות להניחן ואחר שקיעת החמה אל יניח דאמר ר' אלעזר כל המניח תפילין לאחר שקיעת החמה עובר בעשה ור' יוחנן אומר עובר בלאו ועד מתי מסלקן רב יעקב אומר עד שתכלה רגל מן השוק רב חסדא ורבה בר כהנא מצלו בהו לאורתא וכמותן אנו עושין:
<b>שימוש תפילין ועשייתן של רש"י ז"ל.</b>
מתחילה נוטל את עור השליל ומשימו בסיר ורוחצו ומתקנו בקלף ויהיה לו עץ אמום מתוקן וצריך להיות בשפת העץ ד' שינים מאותו העץ ויהיו ארוכים כמו אצבע וחצי וצריך [להיות] ריוח בין שן לשן חצי אצבע ועובי השינים כאצבע קטנה והשינים צריכין להיות בשפתן דקין מעט ואח"כ חותך מעור השליל חתיכה כחצי זרת ומרחיצו יפה יפה במים ומרכיבו על השינים של עץ שהן ד' ואוסר אותו העור בחבל של פשתן דק ומעביר החבל בכל שן ושן ודוחק האוסר יפה בעשיית [הבתים] ששם נכנסין התפילין ואחר שתיקן אותו העור יפה בעץ ועשהו כבתים מניחו על העץ עד שיתיבשו הבתים על העץ יפה ואח"כ מוציאו ומתקן את השנים יפה כדי שיהו הבתים מוכנים לתפילין ויביא עור של צבי וחותכו לד' חתיכות כחשבון שיניים וכותב על כל חתיכה [וחתיכה] פרשה אחת שהן ד' פרשיות. בחתיכה ראשונה כותב זאת הפרשה מן וידבר ה' אל משה לאמר קדש לי כל בכור עד למועדה מימים ימימה. בחתיכה שניה כותב זאת הפרשה והיה כי יביאך ה' אלהיך אל ארץ הכנעני עד סוף פיסקא כי בחוזק יד הוציאנו ה' ממצרים. בחתיכה השלישית כותב שמע ישראל ה' אלהינו ה' אחד עד ובשעריך. בחתיכה ד' כותב והיה אם שמוע תשמעו עד כימי השמים על הארץ הרי אלו ד' פרשיות ומעייף אותן עיוף מול קורא הקמיע וכורכו בשיער ומשים כל פרשה ופרשה ארבעתן באותן ד' שינים של שליל ויושבים כסדרן קדש והיה כי יביאך שמע והיה שלא יהיו הויות באמצע אלא כסדרן כמו שאמרו חכמים ז"ל כדי שלא יתחלפו הפרשיות אלא כל אחת ואחת בימין ובשמאל [ובאמצע] אלא כתיקונם [בכ"י ב' הגיר': וסוגר את הפרשיות] וכנגד הפרשיות בתוך השינים ותופר עליהן בגידין ממתני השוורים באלכסון ובשפת זו התפירה מקום מונח בעור השליל מתוקן להעביר משם הרצועה מעור בהמה טהורה ושחיטת ישראל וגם מנבילה כשרה. והרצועה צריכה להיות שחורה וישים התפילין תפורים מתוקנים באותה רצועה בראשו במקום שמוחו של תינוק רופס ומעגל ראשו ברצועה ועושה אחריו קשר כדמות אות דל"ת באותה רצועה מאחור ותפילין בין עיניו וצריך להיות עשוי (בין שני) [משני] צידי התפילין של ראש כדמות אות שי"ן מן העור עצמו מצד שמאל שי"ן של ארבע ראשים ומצד ימין שי"ן של שלש. וזו הרצועה של קדקוד צריך שיהא לה אורך מצד ימין עד הכרס ומצד שמאל עד החזה הרי תפילין של ראש עשויות:
ושל זרוע חותך מן העור של שליל ועושה בית אחד [קטן] כתמרה ויביא עור מן צבי וכותב שם בחתיכה אחת ד' פרשיות ביחד. קדש לי. והיה כי יביאך. שמע ישראל. והיה אם שמוע. ומעייף אותה חתיכה כתיקונה ומשים [אותה] באותו בית של שליל ותופרו ממעל בגידין באלכסון ובשפתו צריך להיות לו כאוזן על אותו עור השליל ומעביר שם רצועה שחורה ואוסרו בזרועו השמאלית ועושה קשר באותה רצועה של יד כדמות יו"ד ומעביר אותה רצועה על זרועו ומהדקו יפה ומורידה עד אצבע צרדא האמצעי [בכ"י ב': וכן שיעור הרצועה עד שיגיע לאצבע צרדא האמצעי] ופותיא דרצועה כאורך שעורה:
תפילין מרובעות הלכה למשה מסיני ואמר רבא ולתופרן באלכסון. שי"ן של תפילין הלכה למשה מסיני ורצועות שחורות הלכה למשה מסיני וכשמניחן מניח של יד תחלה ומברך בא"י אמ"ה אקב"ו להניח תפילין. ואח"כ מניח של ראש ומברך בא"י אמ"ה אקב"ו על מצות תפילין וכשמברך אדם בברכה של יד אל ידבר בין ברכה [של יד] לברכה של ראש דאמרינן שח בין ברכה לברכה עבירה הוא בידו וחוזר עליה מעורכי המלחמה מ"מ [כששח] מברך שתים על של ראש לא שח מברך אחת על של ראש. וכשחולץ חולץ תחילה של ראש ואח"כ חולץ של יד:
תפירת התפילין עיונא בעי אלו פרשיותיו של תפילין שמע והיה אם שמוע קדש לי והיה כי יביאך וזה תפירתן. מתחיל מן שמע לוהיה אם שמוע מלתתא וסליק לעילא ואתי לאפי בי רצועה ונפיק לתתא ועקים בין שמע לוהיה אם שמוע ונפיק לעילא דבין שמע והיה כי יביאך [בכ"י ב' גרסי': ואתי לאפי שפה ונפיק לעילא בין שמע לוהיה כי יביאך] לקדש לי ונפיק לתתא וסליק ואתי לאפי בי רצועה ונפיק לתתא דבין קדש לי לוהיה כי יביאך וסליק לעילא דבין ביתא ושליף חוטא מן מחטא ומיעייל [צד] רישא אחרונה דחוטא במחטא ואתי לאפי שפה ונפיק לעילא לבין שמע והיה אם שמוע ואתי לתתא ואתי לאפי בי רצועה ונפיק לעילא ועקים לבין שמע לוהיה כי יביאך ונפיק לתתא וסליק לעילא ומעייל פרשיות על סדרן ומחזיק חטיטא ואתי לתתאה בקדש לי ד' נוקבי [ובבית רצועה ג' נוקבי ובוהיה אם שמוע ד' נוקבי ובשפה ג' נוקבי] ואתי עד קדש לי בחד חוטא עד והיה כי יביאך בחד חוטא ומהדר חוטא דקדש לי על חוטא דוהיה כי יביאך וחוטא דוהיה כי יביאך על חוטא דשמע ומעייל שני חוטין בנקב יחיד דעם שפת חוטא של שמע:
הדרן עלך:
אמר רבא כל אלפא ביתא דאתוותא דתגי דמזוזה (ודתפילין) שבעה. ועשרין וחמשה דתפילין. סימן חצו"ס ש"י למע"ת בפרשת קדש לי (הז"ה ה"ך) [בפ"ר הז"ם א"ך] ד"ק חכ"ה (טט"ף) [ט"ט] בפ' והיה כי יביאך. שבעה דמזוזה שעטנ"ז ג"ץ. וכולהון ג' ג' זיוני (וטפי) [והכי פירושן ח"צ] דחמץ ד' זיוני ו"ס דוהיבוסי ג' זיוני שי"ן דאשר ה' זיוני י' דלי ג' זיוני ל' מ' ע' דלמען ד' זיוני ת' דתורת (חד) [ג'] זיוני יביאך חסר י' ב' דיבאך ג' זיוני פ"ר דפטר ג' זיוני (ך') [ה' ז' ס' דהזכרים ג' זיוני א"ך] דישאלך ד' זיוני ד' דיד ד' זיוני ק' דהקשה זיוני ח' דלשלחנו ד' זיוני כ"ה דידכה ג' זיוני. (טט"פ) [ט"ט] דלטטפת ה' זיוני ש"ע של שמע ד' זיוני [ט"ט דלטטפת ד' זיוני] נ' דנפשך ג' זיוני [ז"ז דמזוזות ג' זיוני] ג' דדגנך ג' זיוני ץ' דעל הארץ ג' זיוני:
אמר רבא כל תפילי דלא דק בהני אתוותא פסול. והני פרשייתא דקאמרינהו לכתבינהו בהדי הדדי ולישווינהו ברישא ואי אינש [דווקנא הוא] דכתב להו שלא מן הכתב פסולין וכן מזוזה. והכא לא בעי שרטוט והתם בעי שרטוט ואם החליף הפרשיות של תפילין של זה בזה בהיפך פסול ויגנזו ואם נפסקו ג' חוטין בתופרן פסול וצריך למיבדק [להו] כל ז' שנים תרי זימני וכד עייל לבית הכסא נעייליה באובניה ועייל. א"ר נחמן אין תלמיד רשאי לחלוץ [תפילין] קמיה רביה. אמר רבא כל המניח תפילין ומתעטף בציצית (ומתפלל) וקורא ק"ש [ומתפלל] מובטח [לו] שהוא בן העוה"ב ואמר אביי מערב אני בו שאין [אש של] גיהנם שולטת בו וא"ר פפא [אף] מערב אני בו שכל עונותיו נמחלין לו:
וצריך להזהר על מלאים וחסרים שאם עשה את המלאות חסרות ואת החסרות מליאות פסולות. ויש שעושין גבהן ג' אצבעות ויש שמוסיף ופוחת. וכן מנהג בשתי ישיבות ואבות ב"ד כיון שמניחין תפילין בגלוי ויש להן שבח להניחן מניחין תפילין שגובהן יותר מג' אצבעות וכן הנהיג הרב המובהק במקומינו ממנהג הגאונים אבל אמרו חכמים תלמיד בפני רבו שאין דרך לגלות תפילין בפני רבותיו מניחין תפילין קטנות כשיעור אצבע ומחצה תחת המצנפת שלהן. כך מצאתי בתיקון תפילין של ר' יהודה ב"ר ברזילאי מהלכות פסוקות של תפילין. מזוזה צריכה שירטוט תפילין אין צריכין שרטוט ואלו ואלו נכתבין שלא מן הכתב מאי טעמא מיגריס גריסין. תפילין נכתבין על הקלף מזוזה על הדוכסוסטיס הלכה למשה מסיני קלף במקום בשר דוכסוסטוס במקום שיער:
והלכתא אסור להניח תפילין בשבתות ויו"ט וכן בחולו של מועד אבל מותר בתפילין חוץ מיום ראשון. במס' סוכה בפ' הישן ובשאלה של רבינו האיי גאון זצ"ל ראיתי שהתיר להניח תפילין בט' באב והרבה האריך ר' יהודה בר ברזילאי נ"ע בשימוש תפילין שלו ולא העתקתי מהם אלא מאמר רבא כל אלפא ביתא ולא יותר:
השיב ר' יצחק בר שמואל זצ"ל דתפילין בט"ב מותר להניחן דלא גרע מיום שני של אבלות אבל להניח תפילין בחולו של מועד נסתפקתי בזה גם אני זה כמה ימים למאן דחשיב להו מצות עשה שהזמן גרמא כי גם זה י"ל שגם מצות חה"מ וסוכה ולולב ואיסור חמץ חשיב אות או דילמא לא כיון שאין בהן שביתה ומר' יהודה [ור'] מאיר דפרק בתרא דמ"ק אין ראיה ממאי דמיירי התם בכתיבת תפילין במועד לעצמו דאינן עבדי בפרק בתרא דעירובין דתפילין מצות עשה שלא הזמן גרמא ועוד במועד אפשר שיכתוב להיות מזומנים לו לאחר המועד לאלתר. וה"ר אביגדור נ"י כתב ירושלמי בפרק ואלו מגלחין חד בר נש אובד תפילין במועדא אתא לגבי רב חננאל וכו' אמר ליה [זיל] יהיב ליה תפיליך או זיל כתוב לו [כו'] מתניתין פליגי על רב כותב אדם תפילין ומזוזות לעצמו הא לאחר לא פתר לה בכותב להניח משמע מהכא ללבוש בחולו של מועד כותב אפי' לאחר מיכן מוכיח שמניחין תפילין בחולו של מועד. עוד זה מפיו שאמר משם ר' יעקב זצ"ל דכי היכי דאמרינן [דמזוזה] הלכה למשה מסיני דצריכה שירטוט הכי נמי אמרינן דתפילין הלכה למשה מסיני דאינן צריכין שרטוט ואם שירטטן פסולין והביא ראיה מהא דאמרינן במנחות ספר תורה ותפילין שבלו אין עושין מהן מזוזה שמעלין בקודש ואין מורידין ומקשה התם מאי איריא משום דמעלין בקודש ואין מורידין תיפוק ליה דתפילין אינן צריכין שירטוט ומזוזה צריכה שרטוט וכו' ואם תאמר דתפילין אם שירטטן כשירין הוה ליה לתרוצי בששירטטן. אלא ש"מ דאסור לשרטטן:
ותהלה לאל לבדו חזק כבודך ה':
סליק.

הלכות שחיטה



Siman 1

<b>דין מי ראוי לשחוט.</b>
יתברך הבורא אשר בחר בישראל מכל האומות ומרוב חיבתן גזר עליהן מצות וחוקים וציום שלא לאכול נבילות וטריפות כדכתיב לא תאכלו כל נבילה וגו' וכתיב ובשר בשדה טריפה לא תאכלו. ועוד הזהירם שלא לאכול אבר מן החי כדכתיב אך בשר בנפשו דמו לא תאכלו והתיר להם בשר באכילה ע"י שחיטה דתניא ר' אומר וזבחת כאשר צויתך מלמד שנצטוה משה על הוושט ועל הקנה על רוב אחד בעוף ועל רוב שנים בבהמה הרי למדנו שיש ציווי בזביחה. ופי' רבינו שלמה זצ"ל כל הלכות שחיטה נצטווה ועוד מצינו שחיטה לגבי בהמה דכתיב הצאן ובקר ישחט להם וחיה בכלל בהמה לענין שחיטה וכן נמי לגבי עוף מצינו שחיטה דתני בר קפרא זאת תורת הבהמה והעוף וכל נפש החיה הרומשת במים הטילו הכתוב לעוף בין בהמה לדגים. לחייבו בשני סימנים אי אפשר שכבר הוקש לדגים. לפוטרו בלא כלום אי אפשר שכבר הוקש לבהמה הא כיצד הכשירו בסימן אחד. הלכך צריך להיות השוחט חכם ובקי בהלכות שחיטה דאמר רב יהודה אמר שמואל כל טבח שאינו יודע הלכות שחיטה אסור לאכול משחיטתו וצריך להיות ירא שמים שלא יקל לחוס על הממון ויאכיל נבלות לישראל ולא יחמיר יותר מדאי במה שאין ראוי להחמיר שהתורה חסה על ממונן של ישראל כדכתיב והשקית את העדה ואת בעירם. וצריך להיות יודע לאמן את ידו בשחיטה דאמר רב יהודה אמר שמואל תלמיד חכם צריך ללמד שלשה דברים כתב שחיטה ומילה פי' שילמוד שירגיל שהיא אומן בהם.
ושנו רבותינו ז"ל הכל שוחטין ושחיטתן כשרה חוץ מחרש שוטה וקטן שמא יקלקלו את שחיטתן פי' כל המומחין היודעין הלכות שחיטה שוחטין לכתחילה חוץ מחרש שוטה וקטן שהן מועדין לקלקל הלכך אם שחטו בינן לבין עצמם שחיטתן פסולה ואפי' בדיעבד ואם שחטו בפני בקיאין כראוי שחיטתן כשרה בדיעבד ואע"פ שלא היתה כוונתן לשחיטה אלא לחתיכה בעלמא דלא בענן כוונה בשחיטת חולין דתנן זרק סכין לנועצה בכותל והלכה ובאה ושחטה כדרכה כשר וטעם משום דקא מכוין להפילה וכתיב וזבחת ואכלת מה שאתה זובח אתה אוכל אבל אם נפלה סכין מעצמה אע"פ ששחטה כדרכה פסולה. וחרש שאמרו חכמים בכל מקום [זה] שאינו שומע ואינו מדבר. שוטה שמאבד כל מה שנותנין לו בשטות או שלן בבית הקברות משום שגעון. קטן שלא הגיע לי"ג שנים ויום אחד. שחיטת סומא חכם כשרה בדיעבד אם ראינו לאחר שחיטה שנשחטה כראוי. השוחט בלילה שחיטתו כשרה לכתחלה בשאבוקה או נר כנגדו ובלא אבוקה ונר כשרה בדיעבד כשהשכים ומצא כותלי בית השחיטה מלאין דם. דליכא לספוקי שמא נחנקה. שחיטת נכרי נבלה אע"פ ששחט לפני בקי ואפילו בדיעבד. ישראל ששחט לנכרי או שהיה שותף בבהמה עם הנכרי שחיטתו כשרה ואע"פ שהיה הנכרי מחשב לשם ע"ז שלו דזה מחשב וזה עובד לא אמרינן. השוחט בשבת וביום הכיפורים במזיד אע"פ שמתחייב בנפשו שחיטתו כשרה. אבל לצורך חולה או חיה מותר לשחוט לכתחלה אבל אינו צריך לכסות הדם עד מוצאי שבת ואם שכח ולא כסה כשרה. ומי שאינו יודע הלכות שחיטה ששחט לפני חכם שחיטתו כשרה אם יודע לאמן את ידו ושחט כראוי ומאן דשחיט ואזיל ליה לעלמא וליתיה קמן דלשייליה ולא ידעינן אי גמיר הלכות שחיטה אי לא שחיטתו כשרה דרוב מצויין אצל שחיטה מומחין הן:

Siman 2

<b>דין במה שוחטין ובמה אין שוחטין.</b>
בכל שוחטין פי' בכל דבר שוחטין על ידי הדחק בשאין להן סכין בין בצור בין בזכוכית בין בקרומית של קנה דהיינו סימונייא דאגמא לכתחלה בתלוש מעיקרו. ובתלוש ולבסוף חיברו דיעבד מותר בשצואר בהמה למטה אבל צואר בהמה למעלה פסולה דחיישינן לדרסה וה"ה אם נעץ סכין בכותל ושחט בה. ועוף שהוא קל בין שסכין למעלה וצוארו למטה ובין שצוארו למעלה וסכין למטה שחיטתו כשרה בדיעבד. ויש מפרשים הוא הדין לגדיים וטלאים שהרי הן קלין. אבל מחובר מעיקרו אפי' בדיעבד אסור לשחוט בו. מגל יד. צידו אחד סכין וצדו אחת כעין מגירה שנקרא סיג"א שחיטתו כשרה בדיעבד ולכתחילה פסולה דלמא אתי למיעבד באידך גיסא. השוחט במגל קציר שחיטתו פסולה אפי' בדיעבד. וצריך השוחט לבדוק הסכין קודם שחיטה אבישרא ואטופרא ואתלת רוחתיה פי' עם האצבע בבשר ובצפורן בשלש רוחות הסכין באמצעו מחודו ומשני צדדין. סכין שיש בה פגימות הרבה תידון כמגרה ואסור לשחוט בה ואם שחט בה שחיטתו פסולה אפי' בדיעבד ושאין בה אלא פגימה אחת אוגרת פסולה אפי' בדיעבד מסוכסכת כשרה בדיעבד כשהוליך ולא הביא או הביא ולא הוליך. וכגון שעומד הפגם בראש הסכין אבל אם הוליך והביא שחיטתו פסולה אפי' דיעבד. אוגרת פי' חוגרת אחה"ע מתחלפין שחוגרת בה הצפורן בהולכה ובהבאה אי נמי לשון אגרה בקציר מאכלה או מלשון מגירה. מסוכסכת מרוח אחת שחוגרת בה הצפורן או בהולכה או בהבאה ואם כרך בגד או שום דבר בפגם או שתפש ידו בפגם רבינו שלמה זצ"ל אוסר לשחוט בו ויש שמתירין ותוספתא דחולין בפרק קמא מוכחת שמותר. סכין עולה ויורד מותר לשחוט בו לכתחלה פי' עולה ויורד שחודה בולט באמצע ובראשה וסופה נמוך או שחודה נמוך באמצע ובראשה וסופה בולט והוא שאין בה פגם. סכינא דדמיא לסאסאה פי' שהוא חלק מרוב רחפו הסכין כמו ענף שבראש השיבולת מותר משחוט בו לכתחלה. ואם שכח ולא בדק הסכין קודם שחיטה יבדוק אחר שחיטה אם נמצאת סכינו יפה כשרה ואם לאו פסולה. ואם בדק הסכין קודם שחיטה ושכח ולא בדק לאחר שחיטה ונאבדה הסכין כשרה. וצריך השוחט להראות סכינו לחכם או למי שגדול ממנו בחכמה קודם שחיטה ויש לנו סמך מן הפסוק ושחטתם בזה ואכלתם מלמד שבדק הסכין (ונותן לו) ונתן להם ואמר ר' יוחנן לא אמרו להראות הסכין לחכם אלא מפני כבודו של חכם אבל בין בהמה לבהמה אינו צריך להראותו אלא רואה הוא בעצמו. וצריך השוחט לברך קודם שחיטה בא"י אמ"ה אקב"ו על השחיטה. וצריך לבדוק הסכין בין כל בהמה ובהמה ובין כל עוף ועוף שאם לא בדק ונמצאת פגומה אימור בעור ראשונה איפגם וכולהו פסולות. והוה עובדא וטרף רב יוסף תליסר חיותא אפי' הראשונה. וצריך לבדוק הסימנין לאחר שחיטה אם נשחטו כראוי ואם שכח ולא בדק הסימנין אחר שחיטה פסולה. השוחט בסכין ונמצאת פגומה לאחר שחיטה ולא שיבר בה עצמות לאחר שחיטה פסולה דחיישינן שמא בעור איפגם אבל אם שיבר בה עצמות לאחר שחיטה קודם בדיקת הסכין כשרה דאמרינן בעצם איפגום. השוחט בסכין של נכרים רב אמר קולף בית השחיטה דבית השחיטה רותח ובלע מאיסור הסכין ורבה אמר מדיח דבית השחיטה צונן ולא בלע מאיסור הסכין ופסק רבינו שלמה זצ"ל וכן פסק רבינו נטרונאי גאון זצ"ל כמאן דאמר קולף ודוקא בדיעבד מותר לשחוט בסכין של נכרים אבל לכתחלה אסור דהכי משמע השוחט דיעבד. סכין ששחט בה טרפה מדיחה במים או מקנחה בבגד או בצמר או בשום דבר ודי לו:

Siman 3

<b>דין מקום הראוי לשחיטה. </b>
אין שוחטין לא לתוך ימים ולא לתוך נהרות דאמרי לשר היום קא שחיט. ולא לתוך הכלים דאמרי לזרוק הדם לע"ז קא עביד ולא לתוך כלים של מים צלולים דאמרי לבבואה קא שחיט ובתוך כלים של מים עכורין מותר. היה עומד בספינה מוציא ידו חוץ לספינה ושוחט והדם שותת ויורד לדופני הספינה. ואין שוחטין לגומא כל עיקר שלא יחקו את המינין שכן היה מנהגם. ואם היה שוחט בחצרו ואינו רוצה לטנף חצרו שוחט חוץ לגומא והדם שותת ויורד לגומא. ובשוק לא יעשה כן משום חק המינין:

Siman 4

<b>דין שהייה.</b>
אמר רב יהודה אמר שמואל [כל] טבח שאינו יודע הלכות שחיטה אסור לאכול משחיטתו. ואלו הן (שאין יודע) הלכות שחיטה שהייה דרסה חלדה הגרמה ועיקור. שהייה כיצד. השוחט שהתחיל לשחוט ונפלו כליו והגביהן או השחיז את הסכין השחיז אגוצ"ר בלע"ז כגון שלא הי' חותך בטוב. ועף פירושו נתיגע כמו עיף ויגע כלומר או נתיגע ובא חבירו ושחט אם שהה כדי שחיטה אחרת פסולה פי' אם היתה זאת הבהמה שהיה שוחט בהמה דקה שיעור שהיא פסולה שיעור שחיטת בהמה אחרת דקה כמותה ואם היתה בהמה גסה שיעור שהייה כשיעור שחיטת בהמה גסה וכדי שיגביהנה וירביצנה וישחטנה ואפי' כדי שחיטת בהמה בעינן שיעור שהייה לעוף אבל רבינו שלמה זצ"ל פסק כדי שחיטת עוף לעוף וכן פסק רבינו ישעיה זצ"ל.
השוחט בסכין רע פי' לא שיהא בו פגם אלא שאינו חותך בטוב אפי' הוליך והביא כל היום כולו שחיטתו כשרה. אבל צריך לראות לאחר שחיטה אם יצא ממנה דם דאיכא למיחש שמא נחנקה. והני מילי דכשרה כגון שלא שהה בתוך שחיטה אבל אם שהה כשיעור שהייה פסולה. ושההיות מצטרפות לשיעור שהייה פי' אם שהה בתוך השחיטה ב' או ג' פעמים ולא שהה שיעור שהייה אלא בין כל השהייות הרי אלו מצטרפות ופסולה פחות מכן כשרה ואם שהה כשיעור שהייה בין במיעוט סימנין קמא בין במיעוט סימנין בתרא פסולה. כיצד. כגון שהתחיל לשחוט ושחט פחולת מחצי סימן ושהה כשיעור שהייה ואח"כ השלים השחיטה זהו מיעוט סימנין קמא ואם שחט רוב הסימנין ושהה כשיעור שהייה ואחר כך השלים השחיטה זהו מיעוט סימנין בתרא והני מילי דפסולה במיעוט קמא דוושט אבל במיעוט קמא דקנה לא מיטרפה דאמרינן מידי דהוי חצי קנה פגום והוסיף עליו כל שהוא וגמרו כשר. ופעמים דשהייה פסלה במיעוט קמא דקנה בבהמה כגון ששחט הוושט תחלה ומיעוט קמא דקנה אחריו ושהה דהוי ליה כשוהה במיעוט בתרא. דסימן שני איתא בתורת שחיטה למצוה בדרבנן אפי' בעוף כן כתב הרב אביגדור זצ"ל. ואם שחט רוב הסימנין והשליך העוף או הבהמה מידו ושוהין למות אינו יכול לחזור ולשוחטו כדרך שחיטה ומוטב להכותו בכותל או בקרקע או יכה הסכין בראשו או ימתין עד שימות כן פסק רבינו שלמה זצ"ל. ולמה אמרו חכמים שהייה פסולה משום דהוה כמו נקב. ועוד דדם נבלע באברים ואינו יוצא על ידי השחיטה:

Siman 5

<b>דין דרסה.</b>
דרסה כיצד כגון שדחק הסכין וחתך הסימנין כאדם החותך צנון ולא הוליך ולא הביא או שהתיז הראש בבת אחת בלא הולכה ובלא הבאה זאת נקראת דרסה ופסולה אבל אם היה שוחט והוליך והביא והתיז הראש בהולכה או בהבאה שחיטתו כשרה ואפי' באיזמל קטן והוא שאין לו קרנים. ופר"ח זצ"ל הא דאמרינן אפי' באיזמל כשר דוקא בעוף שצוארו דק אבל בבהמה לא. ואם הוליך ולא הביא או הביא ולא הוליך אם יש בסכין כמלא צואר וחוץ לצואר כמלא צואר שחיטתו כשרה ואם לאו פסולה. כתב הרב ר' אביגדור ובעל נפש יזהר מלהכביד ידו שלא יגמור שחיטתו ברוב אחד בעוף ורוב שנים בבהמה במשיכה אחת פחותה משיעור שני צווארין אפי' בסכין ארוכה הרבה. השוחט שני ראשים כאחד שחיטתו כשרה אם יש בסכין כמלא שני צווארין וחוץ לצוארין כמלא צואר אחד. שנים אוחזין בסכין ושוחטין אחד מלמעלה ואחד מלמטה שחיטתן כשרה וכן שני סכינין ושני בני אדם שחיטתן כשרה פי' כגון שהתחיל אחד לשחוט ונתייגע ובא חבירו וסכינו בידו ושחט כשרה אם לא שהה כשיעור שהייה. השוחט בב' או בג' מקומות פי' למטה ולמעלה כגון שהתחיל לשחוט ודחה ידו למטה או למעלה שחיטתו כשרה ורבינו ישעיה זצ"ל פי' בב' או בג' מקומות כגון ששחט מקצת הסימן ומתגלגל הסימן בידו ושחט למטה כנגדו באותו מקום עצמו אלא שרצועת בשר מחברת ביניהן בין שני השחיטות שחיטתו כשרה. שחיטה העשויה כמסרק דהיינו שנשחטה בהרבה מקומות ונשחטו רוב הסימנין במקום אחד כשרה ולמה אמרו חכמים דרסה פסולה דבעינן משיכה בשחיטה שנאמר ושחט אין ושחט אלא ומשך שנאמר חץ שחוט לשונם:

Siman 6

<b>דין חלדה.</b>
חלדה כיצד כגון שהחליד הסכין בין סימן לסימן דהיינו בין קנה לוושט אע"פ ששחט סימן שני כראוי וחזר והוציא הסכין וחתך העליון כדרכו שחיטתו פסולה אפילו בדיעבד וכ"ש אם החליד הסכין תחת סימן אחד או תחת שני הסימנין ופסקו דרך למעלה שאינו דרך שחיטה שהיא פסולה. וכן אם החליד הסכין תחת צמר שבצוואר בהמה או תחת מטלית או בשום דבר שכרוך בצווארה בכל ענין שהחליד שחיטתו פסולה כן פסק רבינו שלמה זצ"ל:

Siman 7

<b>דין הגרמה.</b>
מנין לשחיטה שהיא מן הצואר שנא' וזבחת ממקום שזב חטהו ועוד יש פסוק אחר וישחטהו ויחטאהו מקום ששח חטיהו שח פי' כופף. מהיכן ראוי לשחיטה. בוושט מצד הראש עד מקום ששיער וושט. פי' צריך להניח לצד הראש כג' וד' אצבעות וממקום הגוף עד ששיער וושט פי' שיש שם כמין שערות ואם הוא עוף קטן שכל צווארו אינו ב' אצבעות ראוי לשחטה מצד הראש מתורבץ הוושט ולמטה עד מקום ששיעור הוושט. תורבץ הוושט הוא פחות מגרגר שעורים וגדול מגרגר חטים ובלע"ז נקרא אינגלוטידורי ואינו מקום שחיטה. ובקנה ראוי לשחיטה מצד הראש מן החוט ולמטה דהיינו שיפוי כובע ומצד הגוף עד כנפי ריאה התחתונה שהיא עליונה כשמעמידה הטבח ובלבד שלא תאנוס היא עצמה ולא יאנוס אותה אחר למשוך את צוארה פי' תחתונה כשהבהמה תלויה ברגליה דהיינו אונות קטנות שהיא עליונה כשאוחזין בקנה והריאה תלויה למטה כנפי כמו שהן נמתחין ופורשים כנפים למעלה אע"פ שהקנה יורד ביניהן ובלבד שלא תאנוס היא עצמה עד מקום חבורן ואם הגרים שליש למעלה במקום שאינו ראוי לשחיטה דהיינו למעלה מחיטי או למעלה בתורבץ הוושט ושחט שליש למטה במקום הראוי לשחיטה והגרים עוד שליש למעלה כמו שאמרנו או ששחט שליש והגרים שליש ושחט שליש או ששחט שני שלישי במקום הראוי לשחיטה ואח"כ הגרים שליש במקום שאינו ראוי ובין שהגרים שני שלישי ושחט שליש פסולה. השוחט מן הצדדין אפילו אם לא החזיר הסימנין לצדדין שחיטתו כשרה. שחט רוב סימן אחד בעוף או וושט או קנה שחיטתו כשרה וכ"ש ששחט לכולו או שניהן. שחט רוב שנים בבהמה. או בחיה רוב הוושט ורוב הקנה שחיטתו כשרה וכ"ש כששחט שניהן. ומניין שצריך לשחוט רוב אחד בעוף ורוב שנים בבהמה דתניא וזבחת כאשר צויתיך מלמד שנצטוה משה על הוושט ועל הקנה על רוב אחד בעוף ועל רוב שנים בבהמה. רבינו שלמה זצ"ל פי' לא מקרא יליף לה אלא כלומר כל הלכות שחיטה נצטוה וי"ל דמאשר ילפינן לה א' אחד ש' שנים ר' רוב. הרי רמז דרוב אחד בעוף ורוב שנים בבהמה. שחט שני חצאי סימנין בעוף שחיטתו פסולה דבעינן רוב אחד וכ"ש בבהמה דבעינן רוב שנים. שחט רוב סימן וחצי בבהמה שחיטתו פסולה דבעינן רוב שנים ולכתחלה צריך לשחוט כל הסימנין וגם הוורידין כר' יהודה ואם יש ספק דרוסה בוושט או בקנה תמצא לפנינו בדין הוושט:

Siman 8

<b>דין עיקור.</b>
עיקור כיצד כגון שנתלש הוושט מן הראש כולו או רובו והיינו שנתלש מן הלחי ומן הבשר או שנתפרקו חוליות הגרגרת זו מזו או שנתפרקו רוב החוליה ממקומה שחיטתו פסולה. שחט הוושט ופסק הגרגרת או ששחט הגרגרת ופסק הוושט שחיטתו פסולה שמוטה ושחוטה כשרה אם לא תפש בסימנין ושחט שאי אפשר לשמוטה שתיעשה שחוטה. פי' שאם היה שמוט קודם שחיטה לא היה יכול לישחוט אבל אם תפש בסימנין בשעת שחיטה אפשר לשמוטה שתיעשה שחוטה ופסולה וכן נמי אם שחט את הוושט ונמצאת הגרגרת שמוטה ואינו ידוע אם קודם שחיטה נשמטה אם לאחר שחיטה זה היה מעשה ואמרו כל ספק בשחיטה פסולה וה"ה אם שחט הגרגרת ונמצאת שמוטה פסולה וה"מ דאמרי' אם שחט סימן אחד ונפסק השני פסולה דווקא בבהמה אבל בעוף אם שחט סימן אחד כראוי ואח"כ נפסק השני כשר דהכשירו בסימן אחד:

Siman 9

<b>דין פירכוס.</b>
השוחט בהמה חיה ועוף ולא יצא מהן דם כשרין אם פירכסו לאחר שחיטה ואם לא פרכסו אסורין שמא נחנקו. בהמה דקה שפשטה ידה ולא החזירה פסולה בד"א ביד אבל ברגל בין כפפה ולא פשטה ובין פשטה ולא כפפה כשרה והני מילי בדקה אבל בגסה בין ביד בין ברגל בין כפפה ולא פשטה ובין פשטה ולא כפפה כשרה. וחיה גסה הרי היא כבהמה דקה לפרכוס. ופרכוס שאמרו בסוף שחיטה והנ"מ דבעינן שיפרכס לאחר שחיטה כגון שהיתה עומדת בחזקת מסוכנת אבל אם היתה בחזקת בריאה אפי' אין בה אחד מכל הסימנין הללו כשרה. ועוף אפילו לא רפרף אלא בעינו או לא כשכש אלא בזנבו הרי זה פירכוס. היכי דמי מסוכנת כגון שמעמידין אותה ואינה עומדת ואפי' אם היא אוכלת קורות או בקעיות אסורה אם לא פירכסה. ועוף שבא לפנינו וצווארו מלוכלך בדם וליכא למיחש לספק דרוסה ויש לחוש שמא ניקב הוושט שנקובתו אסור במשהו היאך נוכל לשוחטו. אם נשחט אותו שמא במקום נקב קא שחט היאך נעשה. נבדוק הקנה קודם ואם לא ניקב או אפי' ניקב עד חציו אינו אסור בכך ונשחוט הקנה לבד כי העוף הכשירו בסימן אחד. ואח"כ נבדוק הוושט אם ניקב הוושט נקב מפולש פסולה ואם לאו כשרה. ואמר רבה שני עורות יש לו לוושט החיצון אדום והפנימי לבן ניקב זה בלא זה וזה בלא זה כשר ואם ניקבו שניהם זה שלא כנגד זה טריפה דזמנין דמתחא ליה פי' מושכת צווארה ומיתרמי אהדדי והוי כנקב מפולש ואסירא ואם נתחלפו העורות שהחיצון לבן והפנימי אדום טרפה ואם שניהם לבנים כשרה כן פי' רבינו שלמה זצ"ל ואם שניהם אדומים טרפה דהארס האדים שניהם ואמר רבה וושט אין לו בדיקה מבחוץ אלא מבפנים לפי שעור החיצון אדום ואם יש בו קורט דם אינו ניכר אלא בדיקתו מבפנים שעור הפנימי לבן ואם יש בו דם ניכר. ובהמה שיש לה נשיכת חיה או שום ספק מנקב או קורט דם בצוארה אין לה בדיקה לפי שהכשירה בשני סימנין הלכך אסור לשוחטה ובהמה שאין לה ז' ימים אסורה באכילה שמא נפל היא:

Siman 10

<b>דין כסוי הדם.</b>
תנו רבנן אשר יצוד ציד חיה או עוף אשר יאכל ושפך את דמו וכסהו בעפר ותניא ושפך וכסהו במה ששפך בו יכסה שלא יכסנו ברגל שלא יהא מצות בזויות עליו אלא יכסה ביד או בסכין וצריך ליתן עפר תיחוח למטה ועפר תיחוח למעלה שנאמר ושפך את דמו וכסהו בעפר עפר לא נאמר אלא בעפר פי' שיהיה הדם נבלל בעפר עפר למעלה ועפר למטה הלכך לאחר שחיטת חיה ועוף צריך לכסות הדם ולברך קודם שיכסה דקיי"ל כל המצות כלן מברך עליהן עובר לעשייתן. עובר פי' קודם. מאי מברך בא"י אמ"ה אקב"ו על כסוי הדם. ואם נתקלקלה בידו השחיטה פטור מלכסות. השוחט לחולה בשבת פטור מלכסות ביומו אבל במוצאי שבת אם היה הדם ניכר חייב לכסות. השוחט ונמצאת טריפה פטור מלכסות. חרש שוטה וקטן ששחטו לפני בקיאין חייבין לכסות. שחטו בינן לבין עצמם פטורין מלכסות. שחט מאה חיה או מאה עוף במקום אחד כיסוי אחד לכולן. שחט ולא כיסה וראהו אחר חייב לכסות אבל אם קפץ אחר וכסה קודם השוחט חייבו אותו חכמים ליתן לו עשרה זהובים שכר הברכה שלקח מידו.
אמנם רבינו תם זצ"ל כתב דקנסא הוא ואין גובין קנסות בזמן הזה ובא מעשה לפניו וצוהו שישחוט המכסה עוף אחר ואותו שנגזלה הברכה ממנו יברך על כיסוי הדם ויכסה. כסהו הרוח חייב לכסות אם חזר ונתגלה אבל אם לא נתגלה פטור מלכסות. נבלע הדם בקרקע ורישומו ניכר חייב לכסות. דם שנתערב במים רואין אותו אם יש בו מראה דם חייב לכסות. דם שנתערב ביין רואין אותו כאילו הוא מים ואם יש בו מראה דם חייב לכסות. וכן נמי כשנתערבה דם חיה ועוף בדם בהמה רואין אותו כאילו הוא מים. דם הניתז ושעל הסכין חייב לכסות אם אין שם דם אלא הוא אבל אם יש דם בלא הוא פטור מלכסות:

Siman 11

<b>דין במה מכסין.</b>
מכסין בזבל דק ובחול דק ובסיד ובחרסית ובלבנה כתושה ובכוחל ובשיחור ובשחיקת אבנים. אבל אין מכסין לא בחול הגס ולא בזבל גס. היה הולך במדבר או במקום שאין לו עפר שורף טליתו ומכסה דאפר איקרי עפר שנאמר ולקחו לטמא מעפר שריפת החטאת או שוחק דינרי זהב ומכסה דאיקרי עפר שנא' ועפרות זהב לו כללו ש"ד אין מכסין אלא בדבר שזורעין בו ומצמיח:
נשלמו הלכות שחיטה. תהלה לאל כשלמה אור עטה:

הלכות טריפות



Siman 1

<b>דין הראש והמוח.</b>
אמר רבה בר רב שילא אמר רב מתנה אמר שמואל גולגולת שנחבסה ברובה פי' הוכתה מכות רבות ונסדקה ולא נפחתה ולא ניקב הקרום בין נסדקה ברוב גובהה בין ברוב הקיפה טרפה. רוב גובהה הוא מן העינים ולמעלה רוב הקיפה הוא סביב סביב ושיעורו גדול מרוב גובהה ואע"פ שהקרום קיים טרפה. כמה חיסרון בגולגולת פי' כמה תחסר עצם הגולגולת והויה טרפה. ב"ש אומרים כמלא מקדח ובה"א כדי שינטל מן החי וימות ומפרש לה שמואל במס' בכורות כסלע. ניקב קרום של מוח טרפה. נקוט האי כללא בידך תרתי קרמי אית ליה למוחא קרום העליון דבוק בעצם הגולגולת וקרום התחתון דבוק למוח ניקב העליון ולא ניקב התחתון כשרה ניקב התחתון טריפה אמר רבי יהושע בן לוי משום בר קפרא מוח וכל מה שבקדרה נידון כמוח פי' קדרה קרוי כל עצם הגולגולת ואם ניקב משהו טרפה ונפקא מינה לענין קרום של מוח אבל מוח עצמו דין מוח הראש ודין מוח השדרה שוין ולקמן נפרש דין מוח של חוט השדרה. ודוקא בבהמות וחיות ועופות שאינן רגילין במים כגון תרנגולים שלנו אבל אווזות ושאר עופות הרגילין במים אם נשבר עצם הגולגולת אע"פ שלא ניקב קרום של מוח טריפה. הואיל וקרומו רך וכן הלכה.
כתב רבינו מנחם ז"ל אם נמצא תולעת בקדרה והמוח קיים וקרום התחתון אין בו רושם כשרה. כיצד בודקין קרום של מוח לידע אם יש בו נקב. מכניס בנקב העצם מים וחוזר ומוציאן ורואה אם נתלבנו בידוע שנתערב המוח בהן וניקב הקרום או מביא קנה ומניחו בפי הנקב ומוצצו אם יעלה דבר שסותם הנקב ודאי ניקב קרום התחתון וטרפה אי נמי מוציא כל המוח מעל הקרום דרך פיה כמו שהיא יורדת לחוט השדרה וממלא הקרום מים ואם יוצא דרך הקרום בידוע שניקב הקרום וטרפה. התחיל למשוך נידון כחוט השדרה. פי' כבר אמרנו מוח וכל מה שבקדרה נידון כמוח ונקובתו במשהו. אבל משהתחיל למשוך המוח עדיין בחוטי השדרה. ואם נפסק רובו של עור טרפה ואם לאו (טרפה) [כשרה]. ומהיכן מתחיל למשוך אמר ר' יהושע בן לוי כמין שני פולין מונחין על פי הקדרה מן הפולין ולפנים כלפנים ומן הפולין ולחוץ כלחוץ ופולין עצמן כלפנים ונקובתו במשהו והפולין הם במקום חיבור הצואר והגולגולת:

Siman 2

<b>דין חוט השדרה.</b>
נשברה השדרה ונפסק החוט שלה טרפה. ודוקא רוב עורו אבל מוח זה לא מעלה ולא מוריד פי' חוט השדרה הוא מסוף הפולין שבסוף הגלגולת עד למטה בזנב ולקמן אפרש עד היכא. פי' רבינו חננאל זצ"ל עכשיו שלא נוכל לדקדק ולעמוד על חוט השדרה אם ניקב אם נפסק מביא שיער ומכניסו בתוך חוט השדרה ורואה אם ניקב כשרה ואם נפסק טרפה. נתמזמז (ומתנדנד) חוט השדרה כשרה פי' נתרוקן המוח מאליה ומתנדנד ועומד אבל הנמרך או נתמסמס טרפה. פי' המרכה שנשפך כקיתון. המססה כל שמעמידין אותה ואינה יכולה לעמוד אלא נכפף. עד היכן חוט השדרה. פי' עד היכן כחו של חוט השדרה להיות הבהמה טרפה בפסיקתו אמר רב יהודה אמר שמואל עד בין הפרשות ודווקא עד הפרשה השלישית אבל מיכן ואילך אפי' נפסק רוב עד המוח כשרה והפרשה שלישית עצמה כשרה. פי' חוט השדרה הוא יוצא מן המוח והולך על פי כל השדרה והאליה עד סוף הזנב ומתפצל לג' פיצולין כנגד הירכים הוא מתחיל ליפצל וכל פיצול יש לו ג' חוטין ויוצא ראש אחד לירך זה וראש אחד לירך זה ואמצעי יורד לזנב. ולמטה מאותן פיצולין כמו ב' אצבעות הוא חוזר עוד ומתפצל לג' פיצולין וכן למטה בהרבה מקומות ואם נפסק מן החוט רובו עד בין הפרשות הללו דהיינו עד הפרשה שלישית טרפה והפרשה השלישית עצמה כשרה שכבר תשש כח המוח והירכים מעמידין את השדרה ואינה מיתה בכך. בעופא מאי פי' בעוף עד היכן חוט השדרה אמר ר' שמעון בן לקיש עד למטה מאגפיים:

Siman 3

<b>דין הגרגרת.</b>
הגרגרת שנפסקה ברובה טרפה ודוקא ברוב חללה אבל ברוב עוביה כשרה פי' דופן הקנה עב למעלה ולצד הצואר אינו אלא קרום דק וסתם כשנפסק הקנה מלמעלה למטה הוא נפסק ומהני עובי התנוך לאשלומי לרובא וקודם שיגיע לחצי חלל הוי רוב עוביה וכשרה אבל רוב חללה אינה טרפה עד שיפסק רוב החלל ועובי התנוך של מעלה אינו משלים לרוב. אמר רב יהודה ניקבה הגרגרת כנפה מצטרפין לרובה פי' אם ניקבה נקבים קטנים הרבה כנפה ובין כל הנקבים הוי רוב הגרגרת טרפה ודווקא נקבים שאין בהן חסרון אבל נקבים שיש בהן חסרון מצטרפין לכאיסר. ואם נפחתה הגרגרת פי' שניקבה נקב מפולש שיש בו חסרון ולא נפל ממנה אותו החסרון אלא תלוי בו כמין פתח שהדלת סובב בו אם רחב הנקב כדי שיכנס איסר לרחבו טרפה ואם לאו כשרה פי' כדי שיכנס איסר לרחבו שהנקב גדול מכאיסר כיון שנכנס לרחבו אבל אם היה כאיסר מצומצם שאינו יכול לכנוס לתוכו כשרה. ודווקא נפחתה אבל אם החסרון נפל ממנו שיעורו (נאסר) כאיסר מצומצם. פי' איסר האיטלקי הויא כמיעתא זוטרתי דמשתכחא ביני פשיטי דפומבדיתא. והיינו שיעורא דדינרא קורדיינא:
נסדקה לאורכה ואין בה חסרון אמר ר' יוחנן אפי' לא נשתייר בו אלא משהו למעלה ומשהו למטה כשרה:
ניטלה הימנה רצועה לאורך הגרגרת מצטרפת לכאיסר פי' אי כי מעגלת ליה הוי כאיסר טרפה. וגרגרת העוף שניקבה נקבים קטנים שיש בהן חסרון דליכא למימר בגרגרה דידיה כאיסר מקפלו ומניחו על פי הקנה אם חופה רוב הקנה טרפה ואם לאו כשרה פי' מקפלו חותך למטה מן הנקבים ובצדיהן עד שיוכל לקפל הרצועה שהנקבים בה כלפי פי הקנה ומניחו למקום הנקבים אם חופה בין הנקב והשלם שבין נקב לנקב את רוב הקנה אע"ג דבנקבים גרידא ליכא רוב טרפה הואיל ויש בהן חסרון. ושיעור סמיכת נקיבת בין זה לזה כנפה דהא דאמרינן ובעופא מקפלו ומניחו על פי הקנה אניקבה כנפה קאי. כן פי' רבינו שלמה זצ"ל.
רבה ורב יוסף דאמרי תרווייהו מקיפין בקנה פי' אם נמצאת פסוקה לאחר שעה או קדורה בחוסר איסר או ברובה ואין ידוע אם קודם שחוטה אם לאו נקבינן נוקבא אחרינא אי דמי להדדי כשרה דלאחר שחיטה אינקוב ואי לא דמי להדדי טרפה דקודם שחיטה אינקוב. ומקיפין אפילו מחוליא לחוליא [ומבר חוליא לבר חוליא ולא מבר חוליא לחוליא] ולא מחוליא לבר חוליא פי' רבינו שלמה ז"ל חוליא הם ג' טבעות מן הקנה והוא קשה כמו התנוך דבטבעת אחד ליכא עיגול קדורת איסר. בא חוליא הוא קלישת הקנה מן הצדדין ומתחתיה שרצועת בשר מחברות ראשי הטבעות ואין התנוך הולך בעוביו מאמצעיתו לצדדין לכאן ולכאן על פי כל הקנה:
כתב ר' ישעיה זצ"ל שאין לסמוך בדורות הללו בהקפה שאין אנו בקיאין. ודין הגרגרת היא משיפוי כובע ולמטה דהיינו למעלה מטבעת הגדולה עד כנפי ריאה התחתונה כשהבהמה תלויה ברגליה דהיינו אונות קטנות שהיא עליונה כשאוחזין בקנה והריאה תלויה למטה. ואם ניקב למטה מן החזה והוא מקום שאינו ראוי לשחיטה נידון כריאה ונקיבתו במשהו. ואיזהו חזה הרואה את הקרקע למעלה עד הצואר למטה עד הכרס. וזהו חזה הניתן לכהנים מן השלמים דהיינו מן השומן התחתון כמו שהוא מתפרש מן החסחוס שקורין טינירוס שבראשי כל הצלעות. למטה עד הכרס. כשהבהמה תלויה להפשיט היו נוטלין אותו וחותכים בצלעות הקטנים העליונות עמו וב' דפנות אחד מיכן וא' מיכן. והן שסביב הקנה ונקראין פורצילא כן פי' רבינו שלמה זצ"ל ורבינו יצחק פאסי ורבינו שלמה בן חפני זצ"ל ורבינו חננאל ורבינו תם ורבינו ישעיה פי' ב' מיכן וב' מיכן וכן היה חזה הניתן לכהנים:

Siman 4

<b>דין הוושט.</b>
אמר רבה שתי עורות יש לו לוושט החיצון אדום והפנימי לבן ניקב זה בלא זה כשר ואי חליף והפנימי אדום והחיצון לבן טרפה וכן אם האדימו שניהן טרפה דארס האדים אותו ואם שניהן לבנים כשרה כן פי' רבינו שלמה בשם רבינו ששון ז"ל ואם ניקבו שניהן זה שלא כנגד זה טרפה דזימנין דמתחא לה פי' מושכת צווארה ומתרמי אהדדי והוי (כנפש) [כנקב] מפולש. אמר רבה קרום שעלה מחמת מכה בוושט אינו קרום פי' דכל נקובי טרפות לא מהניא להו סתימא דסלקיה בה לאחר זמן ולא דמי לריאה שניקבה ודופן סותמתה ולסתימת מרה בכבד ולסתימת יריכים בחלחולת דכשרה דההיא סתימא דמעיקרי הוא כן פי' רבינו שלמה ז"ל.
ואמר רבה וושט אין לו בדיקה מבחוץ אלא מבפנים פי' היכא דחיישינן לספק דרוסה כגון הנך דאיכא למיחש בהו כדלקמן איהו שתיק ואינהו מקרקרין ואמרינן לקמן דרוסה שאמרו צריכה בדיקה ואינה אסורה עד שיאדים הבשר כנגד החלל ובסימנין עד שיאדימו סימנין עצמן ולא שניקב אלא שהארס מאדים הבשר ויורד לחללו. ובוושט אינו ניכר האדמימות אלא מבפנים שהעור לבן ובין קנה ובין וושט דריסתן במשהו הלכך עוף שהכשירו בסימן אחד יבדוק הקנה תחלה וישחוט אותו לבד ואח"כ ישחוט הוושט בעור הפנימי אם יש עליו טפת דם או האדים טרפה ואם לאו כשרה. ובבהמה אין לה תקנה לפי שהכשר בהמה בשני סמנים ואם היה שוחט הוושט והקנה שמא במקום נקב קא שחיט ונקובת הוושט במשהו הלכך אין לה תקנה וכן נמי אם יש לה נשיכת חיה או שום ספק מנקב או שום קורט דם בצווארה אין לה בדיקה ואסור לשוחטה. וגגו של זפק נידון כוושט ונקובתו במשהו. ומקום שנמתח עמו פי' כל שנמתח עמו ממקום שהוא מתחיל לימשך לצד הוושט להיות מיצר והולך עמו עם הוושט. נמתח נמשך דהיינו מן המיצר ולמעלה כדאמרינן גבי מוח כל מה שבגלגולת נידון כמוח התחיל למשך נידון כחוט אלא מקום נקצר נקרא משיכה אבל אם ניקב הזפק או ניטל כשר. ישב קוץ בוושט פי' שאחז הקוץ ונתחב לתוך הוושט ואינו נראה הנקב מבחוץ וקורט דם אין בה בפנים חיישינן שמא ניקב הוושט וטרפה אבל אם נמצא בלא תחיבה כשרה דהני עיזי ברייתא (קרצי) [קוצי] אכלן. תורבץ הוושט שניקב במשהו טרפה ואינו מקום ראוי לשחיטה פי' תורבץ הוושט הוא כלפי הראש פחות מגרגר עשורים באורך ויותר מגרגר חיטין ודין הוושט היא מתורבץ הוושט ולמטה עד מקום ששיער הוושט פי' שיש לו כמין שערות. אמר רב נחמן אמר שמואל תורבץ הוושט שניטל רובו מלחי כשר ודוקא דמידלדול אידלדלו אי איגום איגומי מעילוי סימנים שנגמם הלחי מן הבשר שמוטל על הסימנין מן הלחי התחתון דלאו עיקור הוא שהסימנין מעורין בבשר אבל איפרק איפרוקי כדבר הנעקר בכח שנעקר מעט כאן ומעט כאן עד רובו ואותו מעט המחובר אינו אחוז בחזקה לא חיבור הוא דלא הדרא ברייא וטרפה וכן נמי אי איתעקור איתעקרי שנעקר הוושט מן הלחי ומן הבשר טרפה:

Siman 5

<b>דין ניקב הלב לבית חללו.</b>
ניקב הלב לבית חללו טריפה בעי ר' זירא לבית חללו גדול או לבית חללו קטן פי' חלל גדול הוא חלל האמצעי חלל קטן הרבה (חללים) חדרים קטנים יש לו סביב ואסיקנא בין חלל גדול בין לחלל קטן טריפה. ודוקא אם עבר הנקב לפנים מן החדר. וקנה הלב אם ניקב במשהו טריפה פי' קנה בלב הוא חלב החופה דופני הריאה היא שומן שיורד בין שתי אומות הריאה ודבוקה למעלה בשדרה. נקוט האי כללא בידך תלתא קני הוו פי' לאחר שהקנה נכנס לחזה מתפצל לשלשה קנים חד פריש לריאה ומתפצל לתוכה והן הן סמפונות דריאה וחד פריש לליבא וחד פריש לכבדא וכולהו אם נקבו במשהו טריפה:

Siman 6

<b>דין ניטלה הכבד.</b>
ניטלה הכבד ולא נשתייר הימנה כולם טריפה הא נשתייר ממנה כשרה ואוקימנא דבעינן שישאר כזית במקום מרה וכזית במקום חיותא פירוש במקום שהכבד חיה והיינו מקום תליותא כשהיא מעורה ודבוקה תחת הכליות:
לישנא אחרינא ביותרת הכבד כך פי' רבינו שלמה זצ"ל. ואם נדלדלה הכבד ומעורה בטרפשין כאן מעט וכאן מעט וכולה קיימת כשרה דהא איכא כזית במקום מרה וכזית במקום חיותא. וכבד שהתליע כשרה ומחט שנמצא בחיתוכא דכבדא אי קופא לבר נקובי נקיב וטרפה ואי קופא לגו סמפונא נקט ועל. פי' אי קופא לבר אם ראשה העב שהוא נקיב בו לבר ופיה לתוך הכבד ודאי דרך הנקב נכנסה מתחלה ונקב הדקין ויוצאת ונכנס פיה לכבד וטרפה ואי קופא לגיו אם ראשה העב שנקב בו תחובה בתוך הכבד וחודה שקורין פונטא יוצא לתוך חלל הבהמה ודאי סמפונות נקט ואח"כ נקב חודה את הסמפון ויצא לכבד וממנה לחוץ וכשרה. וה"מ באלימתא מחט עבה שאינה יכולה לנקב דרך קופא שלה. אבל בקלישתא כגון המחטים שלנו שמנקבים הבשר אפי' דרך הקופא שלהם לא שנא קופא לבר ולא שנא קופא לגיו טרפה דנקובי נקיב ואתאי. ומחט שנמצא בסימפונא רבה דכבדא כשרה כתב בעל הדברות זצ"ל נקב בכבד לא שמענו ואין לך אלא מה שמנו חכמים:

Siman 7

<b>דין ניקבה המרה.</b>
ניקבה המרה טריפה ואפילו במשהו אמר ר' יצחק אמר רבי יוחנן מרה שניקבה וכבד סותמתה כשרה פי' שניקבה במקום דיבוקה בכבד וחצר הכבד סותם את הנקב. ואם ניטלה המרה קרעינן בדוכתא וטעמינן אם מריר כשרה ואם לא טרפה דנטילת מרה טרפה כך פסקו הגאונים ז"ל. ואי משתכחי שתי מרות טרפה דדמיא לתרי סכיי דיבי וכל יתר כנטול דמי כן פסק רבינו ישעיה זצ"ל ובעל הלכות גדולות וספר השכם.
ורבינו יצחק לוי מכשיר דלא דמי לתרי סכיי דיבי וכן רבינו חננאל וכן חכמי צרפת ואע"ג דלא סמיכי להדדי וכן רבינו שלמה זצ"ל מכשיר. ואם סמוכות זו לזו פסק רבינו שמחה זצ"ל מייתינן סילוא ומבזעינן לה אי שפכי אהדדי כשרה ואי לא טרפה ויש מכשירין אע"פ שאין שופכות זו לזו. ההוא קשייתא דמשתכחי במררתא פי' גרעין של תמרים אמר רב אשי כי הוינן בי רב כהנא אמרי' הא ודאי סימפונא נקט פי' דרך סמפון הכבד נכנסה דאי דרך הוושט נכנסה אינה ראויה לנקוב כלום ולצאת משם ולחזור ולכנוס בהן דרך הנקב ואע"ג דלא נפרץ אימור מורבל הוא דרבילא ביה פי' ואע"ג שאינה יכולה לצאת כשרוצין להוציאה לפי שהסמפון דחוק אמרינן ע"י ניענוע שנתנענעה הבהמה באכילתה ימים רבים נכנסה מעט מעט במקום דחוק שאינה יכולה לצאת וכשרה וה"מ דדיקלא אבל דזיתא מיבזע בזע וטרפה:

Siman 8

<b>דין הריאה שניקבה.</b>
ריאה שניקבה או שחסרה טרפה. איתמר רב ושמואל ורב אסי דאמרי קרמא עילאה ואמרי לה קרמא תתאה ומסיק תלמודא אינקיב עלאה ולא אינקיב תתאה תתאה מגין כדרבא וכשרה דאמר רבא האי ריאה דאיגדל כאהינא סומקא כשרה פירוש כתמרה אדומה שנשארת לבד בקרום התחתון אינקב תתאה ולא אינקב עילאה עילאה מגין כרב יוסף וכשרה דאמר רב יוסף האי ריאה דאוושא פי' כשנופחין אותה משמעת קול כאילו רוח יוצא ממנה אי ידעינן מהיכא אוושא מותבינן עלה פי' על אותו מקום גילא או גדפא או רוקא ומפחינין לה אי מבצבצא טריפה פי' שהרי ניקבה והרוח יוצא משם ואי לא מבצבצא כשרה. ואי לא ידעינן מהיכא אוושא מייתינן משיכלא דקרניא דפזיא פשורי ומותבינן לכולא ריאה בגווה ונפחינן לה אי מבצבצא טרפה ואי לא כשרה מאי טעמא קרמא תתאה אינקב עילאה לא אינקב והאי דאוושא זיקא דביני בני היא. ואין בודקין אותה במים רותחין דכווצי לה והנקב נסתם ולא במים קרים שמקשה אותה כאבן. אמר רבא ריאה שהאדימה מקצתה כשרה האדימה כולה טרפה אמר ליה רבינא לרבא מאי שנא מקצתה דמכשרת דהדרא ברייא כולא נמי הדרי ברייא אלא לא שנא. [ורבינו שלמה] ורבינו יצחק פאסי ורבינו ישועה ורבינו ישעיה ז"ל מפרשי אלא לא שנא בין האדימה מקצתה ובין האדימה כולה כשרה מדרבי נתן דאמר רבי נתן פעם אחת הלכתי לכרכי הים וכו' ורבינו חננאל פי' אלא לא שנא וטרפה בין האדימה כולה בין האדימה מקצתה. ופי' רבינו חננאל זצ"ל ותקנתה ממרסו בידו במים פושרין בנחת בנחת אם חוזרת ונרטבת לכמות שהיה ומקבלת הרוח ולמנפח כשרה. ואם לא טריפה.
ורבינו יונתן זצ"ל תירץ לדברי רבינו חננאל זצ"ל כי היכי דלא תקשי לך אדומה דר' נתן היינו דבשעת נפיחה מתלבנת אז היא כשרה ואם היא אדומה ואינה מתלבנת אז היא טרפה. ואמר רבא ריאה שיבשה מקצתה טריפה היכי דמי יבשה אמר רבא כדי שתפרוך בצפורן. ואמר רבא האי ריאה דקיימא גילדי גילדי אוכמא אוכמא חזוותא חזוותא כשרה ודווקא חזוותא דלא מיפסלא בהון כדלקמן. גילדי פי' קליפות הנקראים קרושטש בלע"ז כעין מכות. אוכמא שחורות חזוותא גוונים ורבינו תם זצ"ל הקשה על הא דאמרינן כדיותא טריפה ותירץ היכא אמרינן דטרפה כגון שהשחירה רובה אבל הכא דאמר כשרה שהשחירה מיעוטה ואמר רבא האי ריאה דדמיא לאופתא טרפה איכא דאמרי דפחיזא כי אופתא ואיכא דאמרי דנפיחא כגושתא ואיכא דאמרי דשיעא כי אופתא דלית לה חתוכא דאוני פי' שאין סדק האונות ניכר כן פי' רבינו שלמה זצ"ל דפחיזא פי' ממשה קשה כבקעת ורבינו חננאל ז"ל פי' קלה כחתיכת עץ ונפיחא כגישתא נמי היינו קשה דנפיחא שנעשית לבנה כבקעת. אמר רב הונא ככבדא כשרה פי' אם הריאה דומה לכבד במראיתה. כבשרא טרפה וסימניך ובשר בשדה טרפה. אמר רב אחלאי כי כוחלא כשרה פי' צבע כוחל שהיא מראה לזירו לא ירוק ולא שחור כדיותא טריפה וסימנך דיותא ארמייתא. כתב רבינו שמחה זצ"ל כל שחרות שטמא במראות דם האשה כנגדן בריאה טרפה והטהורות באשה כנגדן בריאה כשרה. ואמר רב כהנא ככשותא כביעותא כמוריקא טרפה. כשותא פי' קשואים כבעיתא כביצה כמוריקא ככרכום. ואלא ירוקה דרבי נתן כשרה היכי דמי ככרתי פוריש בלע"ז. אמר רבא האי אטום בריאה פי' שאינה מתנפחת מייתינן סילוא פי' קוץ או סכינא דחליש פומא סכין שפיו חדוד ודק וחותך יפה וקרעינן לה אי מחמת מוגלא פי' ליחה עבה כשרה. ואי לא מותבינן עלה פי' על אותו אטום אחר שיקרע גילא או רוקא קש או רוק אי מבצבצא פי' דנייד רוקא כשרה דהא עייל בה זיקא ואי לא טרפה דלקותא הוא. ופי' רבינו ישעיה זצ"ל אטום כגון שבשר הריאה רך ולח וטוב ומראהו יפה ככל ריאה אלא שאין הרוח נכנס בה:
אמר רב יוסף קרום שעלה מחמת מכה בריאה אינו קרום פי' דכל סירכי דריאה קרום העולה מחמת מכה הן והלכך אע"ג דלא נפיק זיקא טרפה. אמר עולא אמר רבי יוחנן ריאה שנשפכה כקיתון כשרה פי' הבשר נימוח בתוך קרום שלה ונשפך מסופה לראשה ומראשה לסופה. אמר רבא והוא דקיימי סמפוניה והיכי עבדינן מייתי צעא דקוניא פי' קערה של חרס המצופה באבר שהיא חלקה ומראה יפה ושפכינן לה בגווה פי' קורעין הקרום ושופכין אותה לתוכה אי מתחזי בה שורייקא חיווארי טרפה דמהני הסמפונות הן ואי לא כשרה. אמר רב נחמן ריאה שנימוקה וקרום שלה קיים כשרה פי' נתרוקנה מאליה במקצתה ואינה נשפכת כקיתון. תניא נמי הכי ריאה שנימוקה וקרום שלה קיים אע"פ שמחזקת רביעית לוג כשרה חלל חסרון מחזקת רביעית לוג ורבינו חננאל זצ"ל פי' נימוקה אם תניח אותה ואינה נופלת כשרה בעא מיניה רבה בר בר חנה משמואל העלתה צמחין מהו אמר ליה כשרה. וריאה דקיימי כנדי כנדי טינרי טינרי כשרה כנדי הם צמחים גדולים כנודות טינרי הם צמחים גדולים מכנדי וכבר הוקשו כסלע ואלו הן רגילין להמצא בבהמות שלנו בריאה ואין מראיהן דומה למראה ריאה אלא דומין למראה מוגלא ולא היינו אטום בריאה דאטום אין שם צמח ואינה משתנה מן הריאה אלא אינה מתנפחת.
כתב רבינו יצחק פאסי זצ"ל ריאה שהעלתה צמחים כשרה ואע"ג דמליא מוגלא או מיא זכייא וה"מ דלא איסרחי אבל מסריח טרפה ורבינו ישעיה ז"ל פסק דאפי' אסריח כשרה דכל מוגלא מסרחת היא ולא הוזכר טרפה אלא ככוליא לחוד וכן כתב הרב ר' זרחיה בעל המאור זצ"ל ורבינו ישועה זצ"ל כתב כל מראה מום הנמצא בבועי דריאה בין צלולין בין עכורין בין סרוחין בין מוגלא רכה בין קשה כשרה. ואמר רבא הני תרתי בועי דסמיכו להדדי לית להו בדיקותא לאכשורי פי' דאמרינן אינקב חדא לחברתה ועלה קרום ביניהן וקרום שעלה מחמת מכה בריאה אינו קרום אבל אי לא סמיכי להדדי כשרה והיינו העלתה צמחין שפרשנו למעלה. חדא ומתחזיין כתרתין מייתינן סילוא ובעזעינן לההיא אתרא דחזי כסירכא אי שפכו אהדדי חדא היא וכשרה ואי לא תרתי הוי ואינקב וסריכי וטרפה.
מצאתי בתשובות בועא אחת היתה באומא ובעבר אחד של אומא ובקע רבינו שמואל הלוי בעבר אחר לראות אם שופכות זו לזו ולא שפכו והכשירה. ואמר רבא אין מקיפין בבועי פי' אם נמצאת הבועי נקובה היכא דלא ממשמשא ידא דטבחא דליכא למיתלי בטבחא ואין אנו יודעין אם ניקבה קודם שחיטה וטרפה ואם ניקבה לאחר שחיטה וכשרה לא אמרינן נינקוב בועא אחרינא ואי דמי להדדי כשרה ואי לא טרפה דודאי קודם שחיטה אינקב וטרפה. ואם יש בועא בשיפולי ריאה באומא ולא באונא פסק רבינו חננאל ז"ל אם אין הריאה מקפת הבועא במשהו טרפה משום דמדמין אנו כאילו נחתכה מן הריאה וניקבה. ואם הריאה מקפת אותה אפי' במשהו כשרה ויש תמהין על זה דאי טעמא משום דהוי כאילו נחתך וניקב אם כן מאי שנא אומא מאונא. ובהלכות גדולות פי' הטעם דכל יתר כנטול דמי וגם על זה הפירוש יש לתמוה א"כ בכל בועא נמי נימא כל יתר כנטול דמי ומיהו נהגו לטרוף על פי ההלכות גדולות וגם ר"ת זצ"ל מטריפה.
ובשם רבינו שלמה זצ"ל מצאתי אם יש בועא בשיפולי ריאה ואין חוט הריאה מקיף אותה סביב טרפה וכגון שאינה נשפכת כולה לצד אחד מן הריאה אם תנקבנה אבל אם נשפכת כולה לצד אחד כשניקבה חדא בועא היא והריאה מקפת אותה דמה לי חדא בועא בשיפולי הריאה ומה לי בתוך הריאה כל היכא דאיכא חדא בועא כשרה דבגמרא לא משני בחדא בועא בין באמצע הריאה ובין בשפולי הריאה. חדא בועא וכולה נשפכת לצד אחד אינה חסרה ואינה נקובה דא"כ אפי' באמצע הריאה נמי תהוי טרפה אי חשבת לה נקיבה וחסירה. איתמר מחט שנמצאת בריאה ר' יוחנן ור' אלעזר ור' חנינה מכשירין ר' מני בר פטיש ורבן שמעון בן לקיש ור' שמעון בן אליקום מטריפין ופסק רבינו שלמה זצ"ל הילכתא בהך כרבנן דמכשרי דהא ר' יוחנן ור' שמעון בן לקיש מכשירין והלכה כר' יוחנן.
כתב רבינו ישועה זצ"ל ריאה שנמצאת מחט בסמפון שלה אין חוששין לה שמא ניקבה אלא אמרינן דרך הקנה נכנסת ובאה לסמפון וכשרה. ואע"פ שאין דרך הקנה לבלוע פעמים שאגב אונס בולעת ואפי' ניקב הסמפון לבשר הריאה אבל אם ניקב הסמפון לסמפון חבירו במקום שמתפצלין טרפה. ואם נמצאת המחט בבשר הריאה והריאה שלימה לפנינו בודקין אותה בנפיחה ואם לא ניכר בה שום נקב או בועא כשרה ואם יש בה בועא או ניכר בה נקב אפי' כל שהוא אע"פ שנסתם ואין רוח הנפיחה עולה ממנה טרפה. כי יש לומר דרך הוושט נכנס וניקב המעיים ונכנס בריאה ואע"פ שנסתם הנקב אינו קרום. ואם אין הריאה שלימה לפנינו אלא נחתכה כבר ונמצאת המחט באחת מן החתיכות טרפה כי אע"פ שאילו היתה לפנינו שלמה והיינו בודקין אותה שמא היתה נמצאת שלימה ויפה בלי פגם וכשרה מאחר שנמצא בה ריעותא זו טרפה. וראיותינו כתובים על ספר המציאות עכ"ל.
וריאה שיצא ממנה תולעת אע"פ שניקבה כשרה וה"ה כשיצא מבני מעיים ונקבן כי ברור לנו שיצא לאחר שחיטה. אינקב ריאה היכי דמשמשא ידא דטבחא תלינן בטבחא אי לא תלינן פי' אמרינן שהטבח נקב אותה בעוד שהיה בודק וכשרה או אמרינן מקודם היתה נקובה וטרפה דקיימא לן ריאה שניקבה במשהו טרפה רב אחא בריה דרבא אמר תלינן מר זוטרא בריה דר' מרי אמר לא תלינן והלכתא תלינן. ר' יוחנן ור' אלעזר אמרו תרווייהו מקיפין בריאה פי' אם נמצאת הריאה נקובה במקום שאין לתלות בטבח וספק לו אם היתה נקובה מקודם שחיטה וטרפה או לאחר שחיטה וכשרה צריך לברר הדבר ולנקוב נקב אחר באומא או באונא שאצלה נקב קטן או גדול כמותו שנמצא בה ואם דומין זה לזה כשרה דאמרינן לאחר שחיטה אינקב [ואי לאו טרפה דקודם שחיטה אינקב] ודוקא מדקה לדקה ומגסה לגסה אבל מדקה לגסה או מגסה לדקה לא.
רבינו שלמה זצ"ל פי' מדקה לדקה מאונא לאונא מגסה לגסה מאומא לאומא ורבינו חננאל ז"ל פי' מבהמה דקה לבהמה דקה. ומבהמה גסה לבהמה גסה. חרותא בידי שמים כשרה. ת"ר איזהו חרותא כל שצמקה ריאה שלה ובלע"ז פסא ור' שלמה זצ"ל פי' קשה כחריות של דקל והוא פחות מיבשה ואם בא לה חולי זה בידי שמים כשרה פי' שנבעתה מקול רעם וברק ולפיכך כשרה דהדרי ובריא ונרטבת. בידי [אדם] טרפה. כגון שנתפחדה מראיית שום דבר או משמיעת קול ולפיכך טרפה דלא הדרי ובריא ואינה יכולה לחיות. והאיך נדע אם צמקה בידי שמים או בידי אדם אם הוא בקיץ מביאין כלי חרס מצופה לבן וממלאים אותו מים צונן ואם הוא בחורף מביאין כלי חרס מצופה שחור וממלאין אותו מים פושרין לא קרים ולא חמים אלא בינונים ומשימין הריאה בתוכו ומניחין אותו שם מאותו עת ששמוה במים עד למחר באותו עת ואם חזרה הריאה להרטיב כברייתה ודאי בידי שמים בא לה וכשרה [ואם לא חזרה הריאה להרטיב כברייתה ודאי בידי אדם וטרפה] אמר רבא הני תרתי אונא דסריכי להדדי לית להו בדיקתא לאכשורי וה"מ דקיימא שלא כסדרן אבל דקיימו כסדרן היינו רבותייהו וכשרה. ר' שלמה זצ"ל פי' שלא כסדרן כגון שתי החיצונות נדבקו בסירכא ממעל לאמצעית או מתחתונה ולפיכך טרפה שזו האונא הולכת לכאן וזו הולכת לכאן והקרום מתפרק ונסתר אבל כסדרן כגון הראשונה לשניה או שניה עם השלישית כשרה שמתוך ששוכבות זו על זו אין מתפרקות והקרום הולך וחזק ולפיכך כשרה.
ורבינו גרשום ז"ל פי' שלא כסדרן שמורכבת האונא על חברתה שבצדה כסדרן כגון שאינה מורכבת אבל היא דבוקה בחברתה.
ורבינו חננאל זצ"ל פי' ע"י קבלה רב מפי רב אפי' סריכי תרי אונא באמצע וראשיהן ועיקרן פרודות טרפה וכ"ש אם הם דבוקות זו על גבי זו שהיא מורכבת על חברתה שבצדה וכ"ש הראשונה עם השלישית ורבותינו הגאונים ז"ל כתבו כיון דחדא סריכא על חברתה היא מרבוצה ורביעתה ולא איכפת לן בהאי סירכא דהיינו רביעתייהו. וכד איתא לבהמה בחיים אפי' בדלא סריכין דחקי אהדדי וכשרה.
והר”ר אביגדור כהן צדק נ"י השיב דתרי אוני דסריכי חדא בחברתה שבצידה מטרפינן ע"י חלין כחומר פי' רבינו חננאל והערוך. וכן פירש רבינו ישעיה זצ"ל דאפי' שתים הסמוכות זו לזו טרפה כפי' רבינו חננאל.
ורבינו שמחה זצ"ל פי' שלא כסדרן דשתים החיצונות נסרכין יחד ואמצעית מפסקתן אי נמי מורכבת אחת על גבי חברתה ונסרכת שם:
ורבינו ישועה זצ"ל פי' שאם נסרכה לחברתה שאצלה בין על ידי סירכא בין אם נדבקה ממש רק שיהיה כמין סדין ניכר ביניהן כשרה. ועוד פי' רבינו יוסף טוב עלם זצ"ל.
ובתשובות הגאונים ז"ל מצאתי ותרתין אוני דסריכן בחוטא כסדרן לא צריכא לפרוקנהו אלא בדקינן לה בנפיחה בלא פירוק ואי מבצבצין טרפה ואי לא כשרה דכיון דסמיכי להדדי מקום רבותא היא תמיד מגינות זו לזו וכשרה ויש גאונים אומרים שאינו צריך בדיקה. עוד פסק רבינו חננאל ז"ל כל מקום שיש בועא בריאה אם יש שם סרכת דיבוק או חוט משוך ודבוק לשום מקום טרפה.
עוד מצאתי מעשה היה בריאה שהיתה בה בועא והבועא היתה מחברת האונא עד האומא והכשיר ר' אפי' לדברי רבינו חננאל שמטריף אם יוצא מן הבועא כעין חוט בכאן לא נדבקה מפני חוט וכשרה. ואונא הסרוכה באומא רבינו שלמה זצ"ל מכשיר בשם רבינו יעקב בן יקר וגם רבינו גרשום ורב צמח גאון ורבינו שמואל בן חפני ורבינו משה בן מיימון ורבינו ישועה ורבינו ישעיה ז"ל מכשירין. אבל ר"ת והלכות גדולות ורב [שר] שלום גאון ור' אליעזר הגדול והרב ר' משה מפויאה ורבינו יצחק ב"ר מרדכי אוסרין. ואמר רבא חמשה אוני אית לריאה אפה כלפי גברא תלתא מימינא ותרתי משמאלא פי' ג' אונות מימין הבהמה ושתים משמאל כשהיא תלויה ברגליה ופני הריאה דהיינו כנפי האונות כנגד פני הבודק יבאו ג' מימין הבודק ושתים משמאלו אבל כשתופשה בקנה ונופח אותה ופני הריאה כלפי פני הנופח יבא שתים מימין ושלש משמאל שאז יבא ימין הבהמה כלפי שמאל הנופח ושמאל הבהמה כלפי ימינו אי חסיר אי יתיר אי חליף טרפה ולית הלכתא כוותיה ביתרות וה"מ דקיימא בדרי דאונא אז היא כשרה אבל ביני ביני דלא קיימא בדרא דאוני טרפה רק מעינוניתא דוורדא דכשרה דאמר ההיא ביני ביני דאתיא לקמיה דרב אסי סבר רב אסי למיטרפיה אמר ליה הונא בר רב אויה לרב אסי כל הני חיוי ברייתא הכי אית להו וקרי לה טבחה עינוניתא דוורדא ויש קורין אותה רגל חמור. עינוניתא כמו אינוניתא אונא קטנה. וורדא פי' אדומה וההיא דאמר אי קיימא בדרא דאוני כשרה וכתב עלה רבינו שמחה בשם רבינו שלמה שפסק בשם רבינו ששון ז"ל אם בולטות כלפי חוץ בשעת נפיחה יותר משאר האונות לא קיימא בדרא דאונא וטרפה ור' יהודה ב"ר יקר העיד מפי רבינו יעקב הלוי שאמר מפי הגאון רבינו יצחק אביו זצ"ל כללו של דבר כל היכא דקיימא מעבר הגרגרת ולמעלה כלפי אונא העליונה כשרה דהא קיימא בדרא דאונא אבל מן הגרגרת ולמטה טרפה אפי' אי קיימא היותרת בדרא דאוני דווקא מקמה כשרה אבל מגבה אפי' כטרפא דאסא טרפה אבל בציר מהכי כשרה.
ורבינו שמואל הצרפתי זצ"ל אוסר אפי' במשהו ורבינו שמחה זצ"ל כתב פי' רבינו חננאל מגבה לא שנא אגב אומא ל"ש אגב אונא טרפה ושיעור כטרפא דאסא בין מקמי נפיחה בין מבתר נפיחה ואי בציר מהאי שיעורא כשרה וסבור אני דלא נקט טרפא דאסא אלא כל דבר דק כל שהוא טרפה ואם חסר מן האונא של צד ימין אחת כל הגאונים ז"ל כתבו דחשבינן העינוניתא דוורדא עמהן וכשרה לפי שעומדת בצד ימין ולא מצינו חולק על זה אלא רבינו שלמה זצ"ל אומר שאינה מצטרפת ודעתי היה נוטה אחר דבריו אחרי דלא הוייא מחשבין האונות אלא שנהגו להכשיר ע"פ הגאונים. ואי לא משתכחת לבהמה עינוניתא דוורדא ונחסר אחת מן האונות של ימין טרפה וכ"ש אם נחסר אחת מאותן של שמאל שאינו מועיל לצד השמאל עינוניתא דוורדא להתחשב עמהן כלל ואי ליכא עינוניתא דוורדא ולא נחסרו מן האונות כשרה:
ואם נמצאו שתי עינוניות ר' שלמה ור' ישעיה ור' שמואל הצרפתי ור' שמואל בר נטרונאי ז"ל מטריפין. ור"ח ור' מנחם ובעל המאור ז"ל מכשירין וגם רבינו אפרים ז"ל מכשיר. ומעשה בא לפני רבינו אפרים והעידו לפניו שרוב בהמות שלהן יש להן ב' עינוניות אחת בימין ואחת בשמאל ואם נמצאת העינוניתא דוורדא לבד בצד שמאל רבינו יצחק הלבן ורבינו שמריה ורבינו יהודה ורבינו מאיר זצ"ל התירוה:
עוד מצאתי מעשה היה בריאה שהיה בה תרי עינוניתא מצד ימין ובא לפני גאון והטריפה דלא מכשירינן אלא חדא דעיזי ברייתא הכי אית להו כן אמר רבינו יעקב (שפי') בן יקיר:
ועינוניתא דוורדא כל היכא דסריכא טרפה דכולהו לגבי דידה שלא כסדרן נינהו כן פסק רבינו שלמה זצ"ל וכן השיב ה"ר אביגדור כהן צדק נ"י ואפי' אם נסרכה בכיס שלה טרפה ואי משום דהוי מקום רבותא לא עדיף מתרי אוני דסריכא חדא בחברתה שבצדה דמטרפינן ע"י חלון כחומר פי' רבינו חננאל והערוך וגם רבינו משה בן מיימון אוסר ורבינו ישעיה זצ"ל כתב מצאתי כתוב ועינוניתא דוורדא כל היכי דסריכה טרפה והוא שיש תחתיה אויר אבל אין תחתיה אויר כשרה ונראה לי דאם סרוכה בכיסה כשרה שאין לך מקום רבותא גדול מזה עכ"ד. וכן פי' רבינו מרדכי זצ"ל שאם היא דבוקה בחוזק בלי שום סירכא אלא בשר בבשר כשרה:
אמר רב נחמן ריאה הסמוכה לדופן אין חוששין לה פי' רבינו שלמה ז"ל אם דבוקה בצלעות אין חוששין לה שמא ניקבה אלא תלינן ריעותא בדופן ואמרין דופן זה מכה היתה בה וכשהיתה המכה קלטה את הריאה אצלה. העלתה צמחין חוששין לה פי' העלתה הריאה צמחין מלנ"ץ בלע"ז סביבות סמיכתה לדופן הואיל וחזינן בה ריעותא תלינן למכה בדידה מר יהודה משמיה דאבימי אמר אחד זה ואחד זה חוששין לה היכי עבדינן אמר רבא רבין בר שיבא אסברי ניהלי מייתינן סכינא דחליש פומא פי' פיו חדוד וחותך יפה ופרקינן לה ופי' ומפרקינן לריאה מן הדופן וחזינן אי איכא מכה בדופן תלינן בדופן וכשרה ואי ליכא מכה בדופן טרפה ופסק רבינו שלמה זצ"ל דהלכתא כאבימי דלחומרא אזלינן בדאורייתא וכן פסק רבינו ישעיה זצ"ל ופרכינן והא אמר רב אחא בר מניומי אמר רב נחמן ריאה שניקבה ודופן סותמתה כשרה לא קשיא כאן במקום רבותא כאן שלא במקום רבותא. פי' היכא אמר רב נחמן כשרה במקום רבותא והיכא מקום רבותא בחיתוכא דאונא פי' במקום חיתוכא דאונא שהן סמוך לצואר במיצר החלל דהיינו האונות הקטנות שהן ג' מימין וב' משמאל ובהא הלכתא כרב נחמן דליכא דפליג עליה אבל באומות טרפה דליכא מקום רבותא הלכך אלו האונות שהן ג' מימין וב' משמאל אם דבוקות בצלעות או בבשר בבין הצלעות וכ"ש אם הם דבוקות בבשר ובצלעות כשרה וכן פסק רבינו ישעיה זצ"ל וגם בהלכות גדולות ורב צמח גאון מכשירין. ור' שלמה זצ"ל אוסר בצלע לבדו וכן רבינו משה בן מיימון אוסר כלל הראוי:
כשמכניס הטבח ידו לבדוק יבדוק הריאה בשתי אומות הגדולות שהן משני צדדין אחת מכן ואחת מכן ובכל מקום שהן דבוקות בין בצלעות בין בבשר שבין הצלעות בכל היכא דסריכה טרפה אם אין מכה בדופן. אבל אם יש מכה בדופן אמרינן מחמת מכה נסרכו ובדקינן לה בנפיחה פי' מביא סכין שחותך יפה ומפרקינן לה מן הדופן ונופחין אותה אם יצא הרוח טרפה ואם לא כשרה וכן אם האומות גדולות אחוזות בין בגגן בין בשיפולן בשומן הלב בחצר הכבד או בשמנונית שהולך בין שתי האומות אצל השדרה או בשומן החזה אפילו כחוט השערה בכולהו הויא טרפה ואין לה תקנה לא בנפיחה ולא בשום דבר.
ומצאתי בתשובות הגאונים ז"ל שתי ערוגות של ריאה שהן ב' אומי אחת מיכן ואחת מיכן וביניהן סמפון ושמנונית שהוא דבק בשדרה ונמצאת סירכא דריאה באותו סמפון אם דבוק מעיקר הלב ובא לו עד למטה אומרים כך בריאתה וכשרה. ואם מפוצלות זו מזו אפי' מעט וחוזר ודבוק אמרינן הא ודאי סירכא היא ואין לה בדיקה וטרפה עד כאן מצאתי:
והאונות קטנות שהן ג' מימין וב' משמאל אם נדבקה אחת מהן בחזה לפנים מן החוט שהוא בראש הצלעות לצד החזה דהיינו מן התנוך שמפריד בין הצלעות לחזה או בגרגרת או בשומן הגרגרת או בשומן הלב או בחצר הכבד טרפה. אבל אם דבוקות בצלעות או בבשר שבין הצלעות או בגגן או בשיפולן בין בצידיהן כשרה. אך רבינו שלמה ורבינו משה בן מיימון ז"ל מטריפין בצלע לבדו בלא בשר כמו שנתבאר למעלה. ודין האונות שהן דבוקות יחד ודין אונא באומא ודין העינוניתא כתבנו למעלה. ואם האונא דבוקה לצלע שכנגדה לצד האחר טרפה. ואם האונות דבוקות באותן ב' צלעות קטנות העליונות שהן אצל הצואר אחת מיכן ואחת מיכן טרפה דנידון כחזה כך פסקו מקצת הגאונים ומקצת הגאונים כתבו שתים צלעות מיכן ושתים צלעות מיכן שכן היה חזה שניתן לכהנים. ויש אומרים שלא הוזכרו אלו צלעות קטנות אלא לחזה הניתן לכהנים הלכך אם האונות דבוקות באותן צלעות כשרה לדבריהן ולזה הדעת דעתי נוטה. ואם הריאה כולה דבוקה לדופן משני צדדין שאין הטבח יכול להכניס ידו בין הריאה לדופן מראשה ועד סופה מימין ומשמאל כשרה שלא בא מחמת חולי אלא כך נולדה בבהמה וכשרה:
ונתנו הגאונים ז"ל סימן לדבר אומר לדבק טוב הוא.
ונראה לי שעכשיו בזמן הזה אין לסמוך על זה לפי שאין אנו בקיאין כדורות הראשונים. כלל הדבר אין לך סרכא שיש לה תקנה בלתי סרכות האונות בבשר שבין הצלעות או בצלעות או האונות זו לזו כסדרן או אם דבוקה הריאה כולה מראשה ועד סופה לפי דברי הגאונים ז"ל וכבר כתבתי שאין להקל בזה:

Siman 9

<b>דין ניטל הטחול.</b>
ניטל הטחול כשרה אמר רב עוירא משמיה דרבא לא שנו אלא ניטל אבל ניקב טרפה והני מילי אם ניקב בסומכיה [אבל בקולשיה כשרה בסומכיה] פי' בעוביו מלמעלה ובסומכיה נמי לא אמרן דטרפה אלא בלא נשתייר מינה כעובי דינר זהב אבל אם נשתייר מינה כעובי דנר זהב כשרה. פי' נשתייר בעובו דופנו ואי משתכחי תרי כחלי כשרה כן פסק רבינו חננאל ז"ל וכן נראה לי דכל יתר כנטול דמי ונטילת הטחול כשרה:

Siman 10

<b>דין ניטלו הכליות.</b>
ניטלו הכליות כשרה אמר רכיש בר פפא לקתיה בכוליא אחת טרפה פי' רבינו שלמה ז"ל כמו מליא מוגלא.
ובעל הדברות ז"ל כתב כל שינוי מראה הוי לקותי. ושאר גאונים פירשו לקותא בכוליא אי נמי מליא מוגלא ואם לקתה בכוליא אחת טרפה וכ"ש בשתיהן. אמרי במערבא והוא דמטא לקותא במקום חריץ ומקום חריץ היכא חיורא דתותי מותני. פי' מקום חריץ שהגידין מעורין שם והוא באמצע הכוליא וכוליא שמלאה מוגלא טריפה מליא מיא עכירי פי' מים עכורים טרפה מיא צילי כשרה פי' מים צלולים. ומים צלולים נמי אי אסרוח טרפה. וכן פסק רבינו יצחק פאסי ורבינו שמחה ז"ל. והיכא דאשתכח דם בכוליא כתב רבינו ישעיה בשם בעל הלכות גדולות דבריותא היא וכשרה וכן מצא בתשובות הגאונים ורבינו שמחה זצ"ל כתב האדימה כולא או מקצתה וכשפותחה אין בה דבר כשרה. כוליא שהקטינה פי' הקטינה מאליה מחמת חולי בדקה עד כפול בגסה עד כענבה בינונית טרפה. בדקה. פי' בבהמה דקה בגסה בבהמה גסה. כתב רבינו יצחק פאסי ז"ל בשם גאון דאי מישתכחי בבהמה תלת כולייתא כשרה וכ"ש ד' וכן פסק רבינו חננאל ז"ל. ובעלת כוליא אחת נמי כשרה. כתב רבינו שמחה בשם רבינו חננאל ז"ל נבראת בג' כליות והקטינו ב' מהם טרפה.
מצאתי כתוב מעשה היה שהיה מקום חריץ דק בלא מוגלא ובלא מים זכים והכשירה משום דאי הוי מוגלא הוי מסרחא ואין להתיר מטעם זה דהא עכורי טרפה אע"ג דלא מיסרחי וכ"ש מוגלא אלא נראה דמותרת דכיון דאין אנו רואין אלא נקב הלך אחר רוב הבהמות דכשרות דקי"ל נשחטה הותרה הרי היא בחזקת היתר עומדת וכיון דלא חזינן דמוגלא אין לנו להוסיף על הטריפות וכשרה כן פסק רבינו יצחק ב"ר אשר ז"ל וכן כתב הר"ר אביגדור אם ניקבו הכליות כשרה. ועוד מצאתי בתשובות אם היתה מכה על הכוליא מגבה חותכין הכוליא לשנים ואם אין בה מכה מבפנים כשרה ועוד מצאתי כוליא של איל נמצא באישפירא ולא היה בה בשר כלום כי אם היתה מלאה מים צלולים רק שבמקום הלובן היה שלם והכשירוהו:

Siman 11

<b>דין ניקבה הקיבה.</b>
ניקבה הקיבה טרפה ואפילו במשהו ואם נמצאו שני קיבות טרפה:

Siman 12

<b>דין ניקבו הדקין.</b>
ניקבו הדקין טרפה פי' מעיים הדקין תניא רשב"ג אומר בני מעים שנקבו וליחה סותמתן כשרה ולית הלכתא כוותיה אמר רב שימי מקיפין בבני מעים פי' אם נמצאו נקובים ולא ידעינן אם קודם שחיטה ניקבו ואם לאחר שחיטה ניקבו נוקבין נקב אחר בצדו אי דמי הני נקבים להדדי כשרה דלאחר שחיטה אינקב ואי לא דמי טרפה דקודם שחיטה אינקיב ואם נתמשמש קמא ממשמשין נמי לאידך ואי דמי להדדי כשרה. והנהו בני מעים דאתו לקמיה דרבא אקפינהו ולא אידמי אתא רב משרשיה משמיש בהו ואידמו אמר ליה מנא לך הא א"ל כמה ידי משמישו בה אי קמי דליתי לקמיה דמרי אמר רבה חכים משרשיה ברי בטריפות כר' יוחנן.
כתב רבינו חננאל זצ"ל זה לך האות כל נקב אשר ינקב קודם שחיטה הוא פתוח לאחר שחיטה נקוב ואינו פתוח.
כתב בעל הדברות זצ"ל חד לן מדקאמר בני מעים ולא אמר דקין ש"מ דבדקינן דה"ה בלב ובקורקבן דבני מעים איקרי כדאמרינן נחמרו בני מעיה לא אמרו אלא בלב וקורקבן ובכבד וכן מצאתי כתוב נראה דבכלל בני מעים לב וריאה נמי מדאמרינן בפרק כל הבשר אין מחזיקין הם בבני מעים ותרגומא הדורא דכנתא מעיא וכרכשא לאפוקי לב וריאה וכבד מדאיצטריך לפלוגי התם ש"מ היא בכלל בני מעים אמר רב נחמן הא הדורא דכנתא דאינקב חד לחבריה חבריה מגין עליה וכשרה פי' דקין הסובב סביב העיגול כנתא אינטרי"ל בלע"ז אם ניקב באותו צד שבינו לבין חברו שלא ניקב חיצון שבכולן חבירו מגין עליו וסתמו וכשרה. ואי אית ליה תרי הדורא דכנתא שיוצאין משני מקומות טרפה אי לא הדרי ערבי ואי הדרא ערבי כשרה ואפילו בבהמה:
בא זאב ונטל את בני המעים והחזירן כשהן נקובין כשרה דתלינין הנקב בזאב ולא היה שם נקב בתחילה. ובני מעים שיצאו לחוץ ונהפכו טרפה ואי לא נהפכו כשרה. והוא שלא נקרע רוב הכרס החיצון ולקמן נפרש איזהו הכרס החיצון. חלחולת שקורין טבחיא"ה אם ניקבה שלא במקום הדבק במקום שאין הירכים מעמידות אותה ואותו חלב סותמה לא הוי סתימה משום דהוי אותו חלב עשוי ככובע דהיינו כעין קרטין ואינו סותם וטרפה. אבל נקובה במקום הדבק בבשר שבין הירכים כשרה הואיל והירכים מעמידים אותה. רק שישאר מן הדבק כל כך שיצאו הרעי דרך הנקב שלא יתפזר בגוף ואפי' ניטל מקום הדבק כשרה והוא שנשתייר בו כדי תפישה וכמה אמר אביי כמליא בטרא בתורא יש מפרשים ד' אצבעות וכן פסק רבינו יצחק אלפסי ז"ל ורבינו שלמה זצ"ל פי' אצבע אחת וכן פי' רבינו ישעיה זצ"ל. בתורא פי' אפי' בשור די לו בכך:
וסנייא דיכי שניקב טרפה פירוש סנייא דיכי בודי"ל בלע"ז והוא עשוי בכוס וסתום בראשונה ותרי סנייא דיכי טרפה כל יתר כנטול דמי דהוי כנקב ואי שפכי להדדי כשרה דחשובי כחד:

Siman 13

<b>דין כרס הפנימית.</b>
ניקבה כרס הפנימית טרפה איזה כרס הפנימית אמר רבא בר רב הונא מפרעתא היכא אמר רב אויה היכא דפרעי טבחא. פי' מפרעתא הוא הכרס הרואה את הקרקע הנראה מיד כשפותחין את הבהמה להוציא את בני מעיה והיינו דמפרש היכא דפרעי טבחי. במערבא אמרי משמיה דרבי יוסי ב"ר חנינה כל הכרס כולו כרס הפנימית ואיזהו כרס החיצונה בשר החופה את רוב הכרס. יש פוסקין כרבא בר רב הונא ויש שפוסקין כר' יוסי ב"ר חנינה וכן פסק רבינו שלמה זצ"ל דאזלינן לחומרא בכל הכרס אם ניקב במשהו טריפה ר' יהודה אומר בגדול טפח ובקטנה רובא פי' בבשר החופה את רוב הכרס קאי. א"ר בנימין בר יפת אמר ר' אלעזר לא גדולה גדולה ממש ולא קטנה קטנה ממש אלא כל שנקרע בה טפח ולא הוי רובא זו היא ששנינו בגדולה טפח וכל שנקרע רובא ולא הוי טפח זו היא ששנינו ובקטנה רובה. כי אם נקרע הבשר החיצון שכנגד הכרס ויש באותו קרע כמדת טפח דהיינו ד' אצבעות טריפה. ואם הקרע פחות מד' אצבעות משערין הבשר שכנגד הכרס כלו אם הקרע בארך בשר הכרס משערין באורך ואם הקרע ברוחב משערין ברוחב ורואין אם הקרע יותר מן השלם טרפה ואם השלם יותר כשרה ואם נקדרה ביותר מסלע טרפה וכמה יותר מסלע כגון דקיימי שלשה גרעיני תמרה עם האוכל שנשאר עליהן בדוחק ובלא האוכל ברוחב פי' אם נקב הבשר נקב עגול מחתכין סביב הנקב מן הבשר כעין חוט ומותחין אותו כך כפול ורואין אם הוא ארוך יותר מסלע דהיינו כמדת טפח טריפה פחות מיכן אם אינו רוב בשר החופה את הכרס כשרה:

Siman 14

<b>דין המסס ובית הכוסות.</b>
המסס ובית הכוסות שנקבו לחוץ טרפה פי' המסס הוא הטוחן המאכל העשוי כמין קליפות הנקרא צינטופלי בית הכוסות הוא סוף הכרס שקורין פנצ"ה עשוי ככובע ונקראת בית הכוסות והמסס מחובר בו וסביב לחבורן כשאתה מבדילן יש דופן לזה ודופן לזה באמצען ושופכין זה לתוך זה והריאה נכנס מבית הכוסות להמסס ומהמסס לקיבה ומהקיבה לדקין ואם ניקבו לחוץ שהנקב נראה מבחוץ שניקבו זה או זה שלא במקום חיבורן שהנקב נראה בחלל גוף הבהמה טרפה לאפוקי במקום חיבורן בב' דופנותיהן והנקב הולך מחללו של זה לחללו של זה מן המסס לבית הכוסות כשרה:
האי גנבתא דנפיק מבי כסי לכריסיה וטרפוה. פי' גנבתא קנה בשר וטרפה הוי משום דכל יתר כנטול דמי והרי חשוב כנקב. ומחט שנמצא בעובי בית הכוסות מבפנים שלא עברה חוץ לחלל הגוף ולא נמצא שום רושם מכה מבחוץ ולא דם כנגד פי המחט כשרה. ואם נמצא טפת דם קשורה בראש המחט או שנמצא על בשר בית הכוסות טפת דם או גלד מכה קרושט"א בלע"ז כנגד ראש המחט אע"פ שאינו נראה שיצא המחט לחוץ לאותו צד שנמצא עליו טיפת דם טריפה:

Siman 15

<b>דין ניטלה האם.</b>
ניטלה האם כשרה. פי' האם הוא בית הולד תנא היא אם היא טרפחת היא שלחופית ואם ניקבה האם טרפה ניקבה בית מי רגלים טרפה:

Siman 16

<b>דין נשתברו צלעותיה.</b>
נשתברו רוב צלעותיה טריפה ת"ר אלו הן רוב צלעות (הן) שש מיכן ושש מיכן או י"א מיכן ואחת מיכן פי' עשרים ושתים צלעות גדולות שיש בהן מוח יש בבהמה י"א מיכן וי"א מיכן ורוב שלהן י"ב וצלעות קטנות הסמוכין לצד האליא לא קא חשיב אמר זעירא והוא שנשברו מחציה כלפי שדרה פי' אם נשברו רוב הצלעות מחצין כלפי שדרה טרפה ואם נשברו מחצין ולחוץ כלפי שדרה כשרה. ואם נשברו פחות מרובן אפי' נשברו כל י"א שמצד אחד ואפי' נעקרו רק שחוליות השדרה קיימות כשרה ואם נעקרו אפי' צלע אחת וחצי חוליא נעקרה עמה כגון שנעקרה בוכנא ואסיתא טרפה ואפילו אם נעקרה חוליא אחת בלא צלע כגון למטה בכסלים שאין שם צלעות טרפה:

Siman 17

<b>דין בוקא דאטמא.</b>
אמר רב מתנא האי בוקא דאטמא דשף מדוכתיה טרפה פי' בוקא הוא ראש עצם הקוליות ותחוב בחור עצם האליא שקורין אנק"א כעין בוכנא באסיסא. ואם נשמט ויוצא ראש הקוליות מן החצר טרפה והנ"מ דאיתעכל ניביה אבל לא נתעכל ניביה כשרה פי' גיד יש בראש עצם הקוליות ודבוק בחור עצם האליא אם נרקב ונשחת אותו הגיד לגמרי ויצא עצם הקוליות מן החור אז היא טרפה אבל אם לא נרקב ונשחת אותו הגיד אע"פ שיצא עצם הקוליא מן החור כשרה:

Siman 18

<b>דין צומת הגידין.</b>
צומת הגידין שניטל טרפה. פי' ג' עצמות בירך התחתון והוא עצם הנחתך עם הפרסות כשמפשיטין את הבהמה ואותה רכובה נקראת רכובה הנמכרת עם הראש. למעלה ממנו עצם האמצעי וצומת הגידין בסופו סמוך לפרק הרכובה הנמכרת עם הראש והעליון היא קולית התחובה באליה הלכך צומת הגידין למעלה מהארכובה הנמכרת עם הראש היא וסמוך לה ומן אותן שלשה חוטין שנוטלין מנקרי הבשר מתלולית העצם שקורין צוקרו"ן ושיעור צומת הגידין מעילוי ערקומא פי' עצם קטן הוא המחבר את הפרקים ומה שיש מן הגידין למעלה הימנו ממקום שצומתין פי' שהן מחוברין ומתהדקין עד מקום שמתפשטין קרוי צומת הגידין וכל מקום שנחתכו שם טרפה ואפי' רכובה קיימת ועצם קיים וכן אם ניטל צומת הגידין בלי רכובה טרפה וכמה שיעור אורכו של צומת הגידין אמר אביי ארבעה בטרי בתורא פי' ארבעה אצבעות בשור קודר שיבלעו בתוך הבשר. בדקה מאי. פי' בבהמה דקה עד היכן צומת הגידין אמר אביי בלוטי הוו צומת הגידין בלועי לא הוו צומת הגידין אשוני הוו צומת הגידין רכיכי לא הוו צומת הגידין אשוני פי' קשין רכיכין פי' לאחר שנכנסין בבשר נעשין רכין אלומי הוו צומת הגידין קטיני לא הוו צומת הגידין חיורא הוו צומת הגידין לא חיורא לא הוו צומת הגידין ותלתא חוטי חד אלימא ותרי קטני אלימא פי' עב קטיני פי' דקין איפסיק אלימא הא איכא רוב חוטי וכשרה איפסקא תרי קטיני הא איכא רוב בנין וכשרה.
וה"ר אביגדור כתב אם נפסק אלימא הרי לא נשאר רוב בנין ואי איפסוקי קטיני הרי לא נשאר רוב בנין וטרפה. ואם נשתייר מכל אחד ואחד אפי' כחוט הסרבל כשרה פי' כל ג' חוטין נפסקו רק שנשאר מכל אחד ואחד מעט כשרה. ובעופא שיתסר הוו פי' בעוף הם ששה עשר חוטים צומת הגידין ואם נפסק אחד מהם טרפה אמר מר בר רב אשי הוה קאימנא קמיה דרבא ואייתי לקמיה עופא ובדק ואשכח חמיסר הוי חד שני מחבריה נפציה ואשכח תרי ואכשרה:

Siman 19

<b>דין בהמה שנחתכו רגליה.</b>
בהמה שנחתכה רגליה מן הארכובה ולמטה כשרה מן הארכובה ולמעלה טרפה פי' רגליה רגלים האחרונים נחתכו לגמרי אמר רב יהודה אמר רב אמר ר' חייא למטה למטה מן הארכובה למעלה למעלה מן הארכובה פי' שלש עצמות בירך התחתון הוא עצם הנחתך עם הפרסות כשמפשיטין את הבהמה ואותה רכובה נקראת רכובה הנמכרת עם הראש. למעלה הימנו עצם האמצעי וצומת הגידין בסופו סמוך לעצם הארכובה הנמכרת עם הראש והעליון הוא קולית התחובה באליה והלכך למטה דקתני מתניתין כשרה למטה מן הארכובה סמוך לה מיד קאמר בארכובה הנמכרת עם הראש דלא תימא ארכובה דמתניתין היא ארכובה העליונה שבין הקולית ועצם האמצעית ומאי למטה דקתני מתני' כשרה למטה הימנה מכל עצם האמצעי שבו צומת הגידין קאמר דלמטה ממנה ליכא למימר דכשרה ואפי' צומות הגידין שהיא בשיפולו של עצם אמצעי קתני מתניתין דטרפה וכ"ש בגובהו הא לא אמרינן אלא למטה מן הארכובה הנמכרת עם הראש סמוך לה מיד קאמר כשרה. ולמעלה דקתני מתניתין טרפה למעלה מן הארכובה מיד שהיא סמוך לה קאמר טרפה וכ"ש בגובהו. עולא אמר ר' אושעיא כנגדו בגמל ניכר פי' כנגדו של אותו מקום דמתניתין בגמל ניכר דקסבר ר' אושעיא רכובה דמתני' היא רכובה העליונה שבין הקולית ובין עצם האמצעי ושם בולט עצם בירך הגמל. רב פפי מתני הכי אמר רב יהודה אמר רב אמר רבי חייא למטה למטה מן הארכובה למעלה למעלה מן הארכובה ורכובה גופה כדעולא אמר ר' אושעיא פי' דאמר כנגדו בגמל ניכר הילכך אם נחתכו רגליה למעלה מן הארכובה העליונה שבין הקוליא ובין עצם האמצעי טרפה. למטה מאותה ארכובה כשרה. כן פסק רבינו יצחק פאסי זצ"ל.
ורבינו שלמה זצ"ל פסק כלישנא קמא דרב ועבדינן לחומרא. ולמעלה מן הארכובה התחתונה הנמכרת עם הראש כל מקום שנחתך טרפה דלא חזינן דהדר ביה רב ולקמן פסיק הלכתא אפי' בנשבר העצם וכ"ש בנחתך לגמרי. נשבר העצם אם רוב הבשר קיים תו שחיטתו מטהרתו אין רוב הבשר קיים אין שחיטתו מטהרתו. פי' ושני לה למתני' בין נחתכו לגמרי ובין נשבר העצם משום דהכא גידין קיימין. אמר רב למעלה מן הארכובה אם רוב הבשר קיים זה וזה מותר. פי' אם נשבר העצם שם ורוב הבשר שעל השבירה קיים ועור ובשר מחפין את רוב העצם וזה וזה מותר ואם לאו האבר אסור. והבהמה מותרת. ושמואל אמר בין למעלה ובין למטה אם רוב בשר קיים זה וזה מותר ואם לאו אבר אסור ובהמה מותרת. והלכתא כרב ושמואל נמי הדר ביה לגבי דרב:
ת"ר נשבר העצם ויצא לחוץ אם עור ובשר מחפין את רובו מותר ואם לא אסור וכמה כי אתי רב דימי אמר ר' יוחנן רוב עוביו ואמרי לה רוב הקיפו אמר רב פפא הלכך בעינן רוב עוביו ורוב הקיפו. ההוא נשבר העצם ויצא לחוץ דאישתקיל קורטימא מיניה פי' ניטל ממנו מעט ועור ובשר חופין את רובו אתא לקמיה דרבא אמר מכדי נשבר העצם ויצא לחוץ תנן מה לי ניטל ומה לי איתא וכשרה. ובהמה בעלת חמש רגלים או שאין לו אלא שלש כשרה. אמר רב הונא לא שנו אלא ביד אבל ברגל טרפה פי' דוקא חסר או יתיר ביד הוי כשרה אבל רגליה האחרונים אי חסר אי יתיר טרפה מאי טעמא כל יתר כנטול דמי הלכך אם נשתברו ידים של בהמה דהיינו רגליה שלפנים כשרה ואין שם דין צומות הגידין כלל. ושמוטת ירך בבהמה טרפה ושמוטת יד כשרה:

Siman 20

<b>דין גלודה.</b>
הגלודה. ר' מאיר מכשיר וחכמים פוסלין פי' בהמה שניטל עורה מחמת שום דבר או מחמת מלאכה ולא נשתייר בו כלום ואמרינן בגמרא דלא עמד ר' מאיר במחלוקתו ומודה שהגלודה פסולה ואם נשתייר בו כסלע כשרה פי' דעל ידי אותו שיור מעלה ארוכה. היכא. פי' היכא נשתייר בו כסלע אמר רב יהודה אמר שמואל על פני כל השדרה ופי' ר' נהוראי משמיה דשמואל כרוחב סלע על פני כל השדרה פי' על פני אורך כל השדרה וקצר כחוט ומאי כסלע דקתני דאי מצרפת ומקפלת לאורכו ומשוית ליה עגולה הוי כסלע. ר' אלעזר בן אנטיגנוס משום ר' ינאי אומר על מקום טיבורו רבה בר בר חנה אמר על ראשי פרקים בעי ר' ינאי ב"ר ישמעאל ניטל מקום כל הדרה וכולו קיים ניטל מקום טיבורו וכולו קיים ניטלו ראשי פרקים וכולו קיים מאי. תיקו. אמר רב כל העור מציל בגלודה וחוץ מעור בית הפרסות פי' כל היכא דאישתייר ממנו והוא כסלע מעלה ארוכה וחוזר כל עורה לקדמותו. חוץ מעור בית הפרסות מן הארכובה למטה דלא הוי עור מפני שהוא רך. ור' יוחנן אמר אפי' עור בית הפרסות נמי מציל. בהא מילתא איפלגא בה רבוואתא בעל הלכות גדולות פסק הלכתא כרב ורבינו יצחק פאסי זצ"ל כתב הא מילתא הוי ספיקה ונקטינן לחומרא וחזינן דשמואל מחמירי מכולהו הלכך לא מכשירינן ליה לגלודה אלא דאשתייר ביה רובא כסלע על פני כל השדרה כשמואל:

Siman 21

<b>דין נפילה.</b>
נפלה מן הגג טרפה. פי' כגון שנפלה בגובה עשרה טפחים דחיישינן לריסוק אברים שאבריה מתפרקין כולן ואע"פ שאין רושם ניכר בה ומתה והוא מי"ח טרפות וזה סימנה אם שהתה מעת לעת בידוע שלא נתרסקו אבריה דקים להו לרבנן דהלכה למשה מסיני דריסוק אברים אינה חיה מעת לעת אבל שאר סימני טרפות חיה כל י"ב חדש. ונפילה שאמרו צריכה בדיקה לאחר שחיטה כנגד כל החלל כולו שמא נשתברו רוב צלעותיה או נשברה השדרה ונפסק החוט שלה או אחרת מסימני טרפה. ושהייה דמעת לעת איצטריך דאי לא שהה אע"פ שבדק ולא מצא שום ריעותא טרפה. אבל בסימנין אינה צריכה בדיקה דסימנין קשין הן אצל נפילה. אבל בבציר מעשרה טפחים ליכא למיחש לריסוק אברים. אמר רב הונא הניח בהמה למעלה ובא ומצאה למטה אין חוששין משום ריסוק אברים. למעלה פי' בגג. למטה על הארץ. אין חוששין פי' הואיל ולא ראינוה שנפלה אין חוששין שמא נתרסקו אבריה וצריך להשהותה מעת לעת דבקפצה מאליה לא חיישינן להכי משום דאמידה נפשה ואם שחטה מיד כשרה. אמר רב הונא זכרים שמנגחין זה את זה אין חוששין משום ריסוק אברים ואי נפיל לארעא ודאי חוששין. אמר רב מנשי הני דיכרי דפתקי גנבי אין חוששין משום ריסוק אברים פי' אילים שגונבין הגנבים ומשליכין אותן מכותלי הדיר ונופלין לארץ מאי טעמא אמתנייהו שדי להו כי היכי דלירהטי קמייהו פי' על המתניים הן נופלין ואין מתהפכין על גביהן שיתפרקו חוליותיהן. אהדרינהו ודאי חיישינן. פי' אהדרינהו דרך למעלה מן הכותל ודאי חיישינן דלא איכפת להו כל היכי דנפלי. וה"מ דאהדרינהו מחמת יראה אבל אהדרינהו מחמת תשובה תשובה מעלייתא עבדי ולא חיישינן. אמר רב נחמן בית הרחם אין בו משום ריסוק אברים פי' עגל שנולד היום שיצא מן בית הרחם בדוחק שהרחם צר אין חוששין שמא נתרסקו אבריו ואין צריך להשהותו מעת לעת אי קים ליה שכלו לו חדשיו ויצא מכלל נפל. ואמר רב נחמן בית המטבחים אין בו משום ריסוק אברים פי' כשמפילן אותן לארץ לשוחטו אפי' ממקום גבוה.
מצאתי כתוב בית המטבחיים אין בו משום ריסוק אברים ופי' רש"י ז"ל כשמפילין אותו לארץ לשוחטו אפי' ממקום גבוה וכן הוא כמו שפירשתי דאי לאו ממקום גבוה הא אמרינן בפרק שור שנגח את הפרה גבי האי תורא דנפל לאריתא דדלאי דצריך עשרה טפחים מן הקרקע עד כרס הבהמה הרי בהדיא דבקומת הבהמה לבדה לא שייך בה ריסוק אברים. מיהו בזה נראה למורי מה שנוהגין הקצבים לקשור חבל ברגלי השור ולחטוף רגליו מתחתיו ולהפילו דבכי האי גוונא לא אמרינן רגליו נועץ עד שמגיע לארץ אלא כשאדם מפילו לארץ. עד כאן דבריו.
ואפשר שאין לחוש משום ריסוק אברים אפי' כשמפילין אותו דגרסינן בירושלמי פרק נגמר הדין משמיה דרב יאשיה. אמר אילן דחבטין תורא בחייליה אין בו משום ריסוק אברים קומי ר' פנחס חבטו תורא בחייליה אמר לון בחייכון שרוניה פי' התירו הקשר שקשור בו. שמטה וקם וערק אמר ברוך שבחר בחכמים ובדבריהם שאמרו אילין דחבטין תורא בחייליה אין בו משום ריסוק אברים. א"ר יהודה אמר רב הכה על ראשה והלכה לה כלפי זנבה או על זנבה והלכה לה על גבי ראשה כנגד כל השדרה אין חוששין משום ריסוק אברים ואי שלים חוטרא אפלגא דחרצא חיישינן ואי מחייה פסקית אי נמי מחייה לאורכה ואית ביה קוטרא בחוטרא חיישינן. אמר רב יהודה אמר רב עמדה אינה צריכה מעת לעת פי' אמתניתין קאי אם נפלה מן הגג ועמדה ולא הלכה אינה צריכה מעת לעת אבל בדיקה בעיא לחוט השדרה. ובשבירת רוב הצלעות ובעקירת חוליא ואם לא עמדה אפילו בדקה ונמצאת שלימה טרפה מפני החבט שנתפרקו כל פרקיה וחוליותיה הלכה אינה צריכה בדיקה ולא שהיית מעת לעת וכן הלכה פשטה ידה לעמוד אע"פ שלא עמדה חשיבה עמידה עקרה רגלה להלוך אע"פ שלא הלכה חשיב הילוך. אמר רב יהודה אמר שמואל עוף שנחבט על פני המים פי' שנפל על כרחו על פני הנהר ואיכא למיחש לריסוק אברים כיון ששט על פני המים מלא קומתו דיו פי' דהוה ליה כהלכה שאינה צריכה בדיקה ולא אמרן אלא ממטה ולמעלה אבל ממעלה למטה אימור מיא אשפליה ואי מיא קיימן לית לן בה פי' כגון אגמים אפי' מלמעלה למטה שרי ואי שרי צבייא וקדמיה איהו קא מסגי ושרי פי' אם היה קליפות עצים מושלכין בנהר וקדמיה איהו לצבייא איהו הוא דקא שייט. כללא דמילתא כל שנחבט על דבר קשה חיישינן על דבר רך לא חיישינן ואם נדבק בדבק שקורין בלע"ז מיסקייא בחד גפא שרי בתרי גפא אסור פי' בשתי כנפיו אסור אלא אם עמד והלך:

Siman 22

<b>דין דרוסה.</b>
דרוסת הזאב טרפה פי' שהכה בצפרניו ומטיל בה ארס וטורפה. ר' יהודה אומר דרוסת הזאב בדקה ודרוסת הארי בגסה פי' בדקה בבהמה דקה אבל בגסה לא אלים זיהריה דזאב למיקלייה נמי לגסה. דרוסת הנץ בעוף הדק ודרוסת הגז בעוף הגס נץ אישפרוויר בלע"ז בעוף הדק צפרים קטנים גז אשטרי בעוף הגס אווזין ותרנגולים. אמר רב יהודה אמר רב בבהמה מן הזאב ולמעלה בעופות מן הנץ ולמעלה פי' מן הזאב ולמעלה הוויא דרוסה וזאב בכלל אבל מזאב ולמטה אין לו ארס חזק להמית בהמה אלא עופות ובעופות הדורסין מן הנץ ולמעלה יש לו כח לדרוס עוף חבירו ואסיקנא האי מן הזאב ולמעלה למעוטי חתול דלית ליה לחתול דרוסה בבהמה דקה ודווקא בגדולים דבהמה דקה אבל בגדיים וטלאים יש דריסה לחתול וכ"ש שיש דריסה לחתול בעופות ונמייה ושועל הרי הן כחתול ויש להם דריסה בגדיים וטלאים ובעופות נמייה בלע"ז מרטורא וחולדה יש לה דריסה בעופות ואין לו דריסה בגדיים וטלאים. ובהמה גסה קיימא לן כר' יהודה דלא פליג אתנא קמא אלא פירש דבריו. כך פי' רבינו חננאל. הלכך אין לזאב דריסה בבהמה גסה.
אך בעל התרומה פסק הזאב יש לו דריסה אפי' בבהמה גסה לחומרא ולפי דבריו נראה דפליג ר' יהודה אתנא קמא ורוב הגאונים מצאתי שפסקו לקולא בבהמה גסה. ונץ יש לו דריסה בעופות בדרברבי מיניה פי' ואפילו הכי עוף הדק נקראין שאר עופות טמאין פי' חוץ מן הנץ והגז בדכוותייהו אית להו דריסה בדרברבי מינייהו לית להו דריסה ונץ יש לו דריסה אפי' בגדיים וטלאים והוא שניקב לבית חללו ואי לא ניקב לבית החלל כשרה. אמר רב יוסף נקיטינן אין דריסה לכלב כל עיקר. אמר אביי אין דריסה אלא ביד פי' להני דדרסי לאפוקי רגל דלא ואין דריסה אלא בצפורן אבל בשן דלא עד דאינקב לחלל ואין דריסה אלא מדעת לאפוקי שלא מדעת דלא פי' כגון דנפל מן הגג על הבהמה דכיון דשלא מדעת נפל אע"פ שנתקע צפרנו בגבה אין משליך בה ארס. ואין דריסה אלא מחיים לאפוקי לאחר מיתה דלא פי' כגון שדרס מחיים ולא הספיק לשלוף צפרניו עד שפסקו את ידיו. והאי לאחר מיתה דקאמר לאחר מיתת האבר שנחתך קאמר. והלכתא חוששין לספק דרוסה הלכך ארי שנכנס לבין השוורים ונמצאת ציפורן תלושה ותחובה בגבו של אחד מהן חוששין שמא ארי דרסו ולא אמרינן בכותל נתחכך השור וצפורן זה בכותל היה:
ספק עאל ספק לא עאל אימור לא עאל פי' ספק אם נכנס הארי בתוך השוורים ספק אם לא נכנס אמרינן לא נכנס ולא חיישינן לדריסה. ספק כלבא ספק שונרא אימא כלבא פי' ואין דריסה לכלב:
עאל ואיתיב בינייהו הוא שתיק ואינהו שתקי אימור שלמא הוא דעבידי פירוש כדרך כמה חיות שנעשות בנות תרבות וגדלות עם בני אדם ואין מזיקין. קטע רישא דחד מינייהו אימור נח רוגזיה פי' נח ריתחו בהכי ולא חיישינן לדריסא דאחרינא. הוא צווח ואינהו צווחי אימור בעותי הוא דקא מיבעתי אהדדי פי' כשם שהן נבעתין ממנו כך הוא נבעת מהן ואין לחוש לדריסה הוא שתיק ואינהו מקרקרין חוששין שמא דרס. ודרוסה שאמרו צריכה בדיקה מכפא דמוחא ועד אטמא פי' מכף הגלגולת דהיינו כל החלל ואף כנגד הסימנין עד הירך ודרוסה שאמרו צריך שיאדים הבשר כנגד בני המעיים. פי' ספק דריסת ארי או שראוהו שדרסה ואין מקום הדריסה ניכר מבחוץ צריכה לבדוק גבה וכריסה וצידיה כל שכנגד בני מעיה. ואם האדים הבשר זהו ארס וטריפה שסופו לשרוף עד שינקוב בני מעיה ואם לא האדים הבשר שם אין צריך לבדוק במקום אחר שאין דריסה אלא כנגד בני מעיים דלא מיטרפא במקום אחר. ובסימנין דהיינו וושט או הקנה עד שיאדימו סימנין עצמן ודריסתן במשהו מאי טעמא זיהרו מיקלא קלי פי' הארס שורף והולך. נתמסמס הבשר רואין אותו כאילו אינו פי' כגון דרוסה שלא כנגד החלל וראינו שנרקב הבשר לאחר זמן רואין אותו כאילו אינו ואם יש טרפות בניטל כולו כגון צומת הגידין טרפה האי נמי כנטול דמי. היכי דמי נתמסמס הבשר אמר רב הונא בריה דר' יהושע כל שרופא גורדו ומעמידו על בשר חי פי' אם היה בא לרפאותו גורדו ומשליכו. אמר רב נחמן בקרן עד שינקב לחלל. פי' אם הגיע לחלל יש לחוש אם נקבו הדקין ובבדיקה אי אפשר מפני שאין הנקב ניכר בהן. ועוף שנכנס בין הקנים ובא לפנינו כשצווארו מלוכלך בדם אין חוששין שמא [דרס] אלא אמרינן הקנים הזיקוהו וכשר. אמר שמואל האכילה חילתית טרפה מאי טעמא משום דמנקבן למעיה ודווקא בקרטין אבל מן העלין כשרה. אחוזת דם והמעושנת והמצוננת ושאכלה הרדופני ושאכלה צואת תרנגולים וששתת מים הרעים כשרה. אכלה סם המות הכישה נחש או שנשכה כלב שוטה מותרת משום טריפה ואסורה משום סכנת נפשות ודווקא שאכלה סם המות דאדם אסורה משום סכנת נפשות אבל אכלה סם המות דבהמה כשרה:

Siman 23

<b>דין טריפות בעוף.</b>
אלו טריפות בעוף נקובת הוושט ופסוקת הגרגרת הכתה חולדה על ראשה מקום שהיא עושה אותה טרפה ניקב הקורקבן ניקבו הדקין נפלה לאור ונחמרו בני מעיה אם ירוקין פסולה ואם אדומים כשרה. דרסה וטרפה בכותל או שריצצתה בהמה והיא מפרכס אם שהתה מעת לעת ושחטה כשרה פי' אע"ג דכל טריפות דבהמה כנגדו בעוף טרפה וכדתני לוי כל טריפות שמנו חכמים בבהמה כנגדן בעוף טרפה הני איצטריכו ליה למיתניא משום פסוקת הגרגרת ופסוקת הגרגרת איצטריך דלא תימא הואיל וחיותו של עוף לא נפיש דהא כשר בסימן אחד אימא גרגרת נמי תיטרף במשהו לפיכך תנא פסוקת הגרגרת דהיינו ברובה:
הכתה חולדה משום דקתני מקום שעושה אותה טרפה כגון דהיינו נקובת הקרום דלא תימא תיטרף בנשבר עצם בלא ניקב קרום כדאמרינן בעוף של מים:
ניקבו הדקין משום דקא בעי למיתנא סיפא אלו כשרות בעוף יצאו בני מעיה ולא ניקבו דלא תימא עוף שחיטתו מועט תיטרף ביציאה לחודה:
ולפי שיש אברים בבהמה שאין בעוף כגון המסס ובית הכוסות והכרסי ויש אברים בעוף שאין בבהמה כגון הקורקבן והזפק הוצרך לפרש טריפות בעוף:דין הראש והמוח והגרגרת והוושט כבר הם מפורשין למעלה כל אחד במקומו ודין הזפק הוא כתוב בדין הוושט:
הכתה חולדה חיישינן לנקובת הקרום הכתה פי' נשכתה בשיניה דאילו ביד הא אמרן לעיל יש דריסה לחולדה בעופות וכל כנגד החלל מיטרפא ביד:
דין הראש והמוח והגרגרת והוושט כבר הם מפורשין למעלה כל אחד במקומו ודין הזפק הוא כתוב בדין הוושט:
ניקב הקורקבן וכיסו קיים כשר וכן אם ניקב הכיס והקורקבן קיים כשר ניקב הקורקבן והכיס זה כנגד זה טרפה זה שלא כנגד זה כשרה. ניקבו הדקין טרפה פי' מעים הדקין. נפלה לאור ונחמרו בני מעיה אם ירוקין פסולה ואם אדומים כשרה. פי' נחמרו נתכווצו מחמת האור ונהפכה מראיתן אם אותן המעיים שדרכן להיות אדומים כגון הלב והקורקבן והכבד נעשו ירוקין ואותן שדרכן להיות ירוקין כגון הדקין נעשו אדומים טרפה. ושיעור ירוקתן כשיעור נקיבתן מה נקיבתן במשהו אף ירוקתן במשהו. ואם הוריקה כבד כנגד בני מעיים טריפה דבידוע שנפלה לאור ונחמרו בני מעי'. וירוקין שהאדימו ושלקן וחזרו והריקו כשרה. אמר רב נחמן בר יצחק אדומין שלא הוריקו ושלקן והוריקו טרפה. מאי טעם דגלי בהתתיהו פי' נתגלה חרפתן. דרסה וטרפה בכותל או שרצצתה בהמה והיא מפרכסת אם שהה מעת לעת ושחטה כשרה. ר' אלעזר בן אנטיגנוס אומר משום ר' אלעזר ב"ר ינאי וצריכה בדיקה פי' אם דרס אדם העוף ברגלו או שהכה אותו בכותל או שרצצתה בהמה דאיכא למיחש בהנך תלת לריסוק אברים ועדיין מפרכסת אם שהתה מעת לעת ושחטה כשרה ובעייא בדיקה שמא נשברה השדרה ונפסק החוט שלה או אחת מסימני טריפה. ושהייה דמעת לעת איצטריך דאי לא שהה אע"פ שבדק ולא מצא שום ריעותא טרפה דאמרינן אם לא שחטה שמא היתה מתה. דקים להו לרבנן דהלכה למשה מסיני דריסוק אברים אינה חיה מעת לעת ואם הלכה אינה צריכה בדיקה. נשתברו גפיה נמרטו כנפיה כשרה פי' גפיה עצמות הכנפים כנפיה היינו נוצה הגדולה שעל כל גופה ר' יהודה אומר אם ניטלה הנוצה פסולה פי' הנוצה היא הדקה הסמוכה לבשר ואין הלכה כר' יהודה. ואם ניטלה הנוצה כשרה דיכולה היא לחיות:
אמר רב יהודה אמר רב שמוטת ירך בעוף טרפה פי' בוקא דאטמא דשף מדוכתיה ומתעכל ניביה. שמוטת גף טריפה חיישינן שמא ניקבה הריאה פי' שמוטת גף פרק עליון המחובר בגפה וחיישינן שמא ניקבה הריאה פי' לפי שהריאה נחבאת בין הצלעות וקרום הבשר רך ודק בין צלע לצלע וכשישמט גפה מתנתקת הריאה עם הגף. ושמואל אמר תיבדק וכן אמר רבי יוחנן תיבדק פי' תיבדק הראיה מכניס קנה דק בגרגרת ונופח בריאה אם הרוח יוצא טרפה ואם לא כשרה וכן הלכה. אבל אם נפלה מן הגג דאמרן צריכה בדיקה וכן אם נפלה מן האור ונחמרו בני מעיה שבודקין המעיים שמא הריקו אין צריך לבדוק את הריאה מפני שהצלעות מגינות עליהן שהצלעות אינן שוכבין על רוחבן אלא על חודן ובולט רוחבן לפנים והראיה נחבאת ביניהן.
שאלו לפני רבינו שלמה זצ"ל על כנף עוף שנשבר והשיב בכנף לא מיטרף אך חתכהו מן הפרק והשלך אותו שהוא אסור משום אבר מן החי ושאר הכנף עם כל העוף מותר באכילה אבל אם נשבר למעלה לצד הגוף חיישינן לריאה שמא ניקבה וצריך בדיקה וכך בודקין אותה מביאין שפופרת של קנה דקה ומניחין בקנה הריאה ונופחין אם מתנפחת כשרה ואם לאו טריפה. ובתשובות שאלות מצאתי מעשה היה בעוף אחד שהיה לו מכה עמוקה תחת הכנף כנגד הריאה ושמו הנוצה שהיא קלה על המכה ונפחו דרך הגרגרת בקש דק ובקנה דקה ולא יצא הרוח ורצו להכשירה ומשהביאהו לפני ר' שמואל הכהן ובדק בענין זה שמילא מקום המכה מים ונפח בקש דרך הגרגרת והתחילו המים מבצבצין והטריפוה:
נשתברו רוב רגליה כשרה. פי' מן הארכובה ולמטה.
מצאתי בשם רבינו שלמה זצ"ל שלשה פרקים יש ברגל העוף פרק התחתון היא הארכובה שעליו כעין קשקשים אם נחתך בחציו או ברובו העוף כשר. אבל אם נחתך או נשבר בראש הפרק מקום שנדבק פרק התחתון לאמצעי טרפה לפי שבאותו מקום הדבק בראש אותו העצם נצמתין הגידין ופרק שני יש בו צומת הגידין ומחציו ולמטה אם נשבר העצם אע"פ שאינו יוצא לחוץ צריך לבדוק צומת הגידין אם הם ט"ז גידין ובשר ועוף חופין את רוב עוביו כשר ואם חסר מן הגידין אפי' אחד אע"פ שבשר ועור חופין את רובו או אפי' הגידין קיימין ונשבר העצם ואין עור ובשר חופין את רובו טרפה. אבל מחציו ולמעלה אין שם תורת צומת הגידין לפיכך אם נשבר העצם ועור ובשר חופין את רובו העוף כשר וגם האבר לפי שכך דינו כרגל בהמה. ופרק שלישי אותו הרחב הדבוק לגוף אם נשבר אותו עצם ועור ובשר חופין את רובו מותר העוף. וכיצד בודקין אם עור ובשר חופין את רובו לא יפתח ולא ירחיב את המכה אלא ימתח את האבר כמו שהיו בבריאתו ויקרב השברים זה אל זה כמו שהיו שלימין ואז יעיין בעור ובבשר אם חופה את רובו כשר ואם לאו טרפה ועוד מצאתי אם נשבר העצם ויצא לחוץ אם עור ובשר חופין את רובו כשר דווקא יצא לחוץ הגוף אבל אם נשבר העצם ונכנס לתוך חלל הגוף אע"פ שיצא מן הבשר לגמרי כשר. כיון דלא שליט בה אוירא הדרי ברייא כך שמעתי מהרב ר' אברהם ב"ר דוד וגם מחכמים אחרים.
עוד מצאתי מעשה היה בתרנגול שהיה בולט ממקום צומת הגידין כמין אצבע ואסרה הרב ר' יצחק בר קלונימוס דדמי כאילו נחתך מן הארכובה ולמעלה והרמ"ה חולק בדבר ואמר דווקא רגל יתר טרפה וכדאמרינן בגמרא אבל ברגל טרפה רגל ולא אצבע. והרב ר' יצחק ב"ר מאיר השיב בתשובתו כך דעתי נוטה דלא שייך למימר יותרת אלא ביתר שהוא כיוצא בו וניכרין דברי אמת ומיישר דברי מורי הרמ"ה דדוקא רגליה מן הארכובה ולמעלה טרפה ולא מטעם טרפות אותו הרגל שהוא יוצא ממנו דאפילו אם ניטל היתר כבר זה שאינו יותר מחובר אפי' יש בו נקב גדול לא מיטרף בהכי. אמר רב הונא סימן לטרפה י"ב חודש והני מילי בזכרים אבל בנקבה אם ילדה בתוך י"ב חודש מותרת מיד וכן העוף אם טוענת ביצים מותר:
נשלמו הלכות טרפות.
צור עזי ומעזי אודך בנפש נכספה
דרוש כי דרשתיך בדלתי חסדיך להסתופפה
קראתיך להודיעני דרך תבונות דתך לאלפה
יספת להפליא עמו בסתר כנפיך להסתופפה
היות דבריך לי תמיד לששון ולתרופה
חי וקיים לך יאתה תהלה ויפה
זבדתני גמלתני חסד ורחמים עלי להעדיפה
קוממתני והחזקתני לבאר הלכות שחיטה וטרפה