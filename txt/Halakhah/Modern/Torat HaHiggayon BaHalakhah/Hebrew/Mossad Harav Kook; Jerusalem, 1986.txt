Torat HaHiggayon BaHalakhah
תורת ההגיון בהלכה
Mossad Harav Kook; Jerusalem, 1986
https://www.nli.org.il/he/books/NNL_ALEPH990010413740205171/NLI

תורת ההגיון בהלכה

פרק א; הסיבות; חומרנית, גידולית ויצירתית, וצורתית



Chapter 1

הבעיות של סיבתיות שנשתדל לברר הן משני סוגים. הסוג האחד שעליו נדון בתחילה כולל שאלות היחס שבין הסיבוב והמסובב, שהסיבה ותוצאתה גם שתיהן דברים חומריים הן – למשל היחס שבין הזרע והגידולין: הביצה והאפרוח וכו'. בסוג האחר היחס הסיבתי הוא בין מעשה ותוצאות. מעין זה היא שאלת הקשר שבין מעשה המזיק והנזק וכל הדומה לה. כאשר הסיבה היא מעשה נדבר על סיבה פעלית, אבל אם היא דבר, כלומר שמצד טבע החומר שבה או עצמותה הממשית היא הסיבוב, אז נקרא אותה סיבה שמנית. אצל הסיבות השמניות גם התוצאה היא דבר עצמאי והשאלה היא תמיד, מה טיב אותו הדבר על יסוד מהותו החומרית מטעם מקור ביאתו או יצירתו. כל הבעיות האלה הן מסוג שאלות של זהות. אם הסיבה היא פעלית אז השאלה היא עד היכן מגעת אחריותו של הפועל.
שתי דוגמאות מענינות של סיבות שמניות בפלוגתא של ב"ש וב"ה גבי אתנן זונה. "ב"ה סברי הם ולא ולדותיהן הם ולא שינוייהן ב"ש סברי הם ולא ולדותיהן גם לרבות שינוייהן"<sup class="footnote-marker">1</sup><i class="footnote">תמורה ל, ב; ב"ק סה, ב, צד, א.</i>, ולד האתנן היא היא התוצאה של הסיבה שהיא האם, וכן שינויי האתנן, הסולת או השמן וכו' תוצאת הסיבה הם שהיא החיטין או הזיתים. שתי הסיבות אינן פעליות. החיטין הם סיבת קיומה של הסולת, וכן האם מצד היותה ועל יסוד תכונת מציאותה היא סיבת הולד. אבל יש הבדל בין שתי הסיבות האלה. החיטין והזיתים הם סיבת החומר של הסולת והשמן אבל האם היא סיבת יצירת הולד. החיטין הם סיבה חומרי; האם היא סיבה גידולית. השאלה בשתיהן היא שאלה של זהות: מה טיב הסולת ומה טיב הולד מטעם מקום מוצאם. מכיון שאין פלוגתא בין ב"ש וב"ה בולד ושניהם מודים שאין לולד דין אתנן נוכל לומר שנתקבלה השיטה שאין זהות בין הסיבוב והמסובב כשהסיבה היא של גידול. אבל יש סברא לחלק בין הסיבוב והמסובב אם הסיבה היא חומרנית – זו היא שיטת ב"ש הסוברים שהשינוי אסור כמו האתנן העיקרי. השינוי שאנו מדברים עליו היא בצורה<sup class="footnote-marker">2</sup><i class="footnote">ז"א חומר החיטין מקבל צורה חדשה ומחמת שינוי הצורה נהיה לדבר "אחר" בשם אחר. עיין מס' ב"ק צו, א, הא דאמר רב פפא האי מאן דגזל דיקלא מחבריה וכו'. ועיין תוספות ד"ה "עצים ועשאן כלים בוכני", דף צג, ב שם.</i>. שוים הם החיטים והסולת בסיבת קיומם החומרנית, שונים הם זה מזה משום סיבת קיומם הצורתית. אפשר לפרש ולומר שב"ה סוברים מכיון שהסיבה הצורתית של הסולת שונה היא מן הסיבה הצורתית של החיטין אין לסולת דין אתנן; וב"ש סוברים מאחר שהסיבה החומרנית של האתנן היא היא הסיבה החומרנית של "השינוי" אין לחלק בדיניהם.
חשיבותה של הסיבה הצורתית היא הבעייה גם בהא דבעי רמי בר חמא בפ' כל הצלמים<sup class="footnote-marker">3</sup><i class="footnote">ע"ז מו, ב.</i>: "המשתחוה לקמת חטים מהו למנחות, יש שינוי בנעבד או אין שינוי בנעבד". חומר הקמה הוא הסיבה החומרנית של הקמח אבל שונה הוא הקמח מן הקמה בסיבת הוייתו הצורתית. בפתרון בעייתו של רמי בר חמא ישנן שתי לשונות בתלמוד. אליבא דלישנא קמא מדמינן שינוי בנעבד לולד איסור מזבח כשעיברו ולבסוף נרבעו דד"ה אסורין "וה"נ כעיברו ולבסוף נרבעו דמי". אבל בלישנא בתרא מחלקינן ביניהם וטעם ההבדל הוא: "התם מעיקרא בהמה והשתא בהמה דשא הוא דאחיזא באנפה הכא מעיקרא חיטי והשתא קמחא". לסברתנו שתי הלשונות אלו מחולקין באותו הענין שהיא פלוגתתם של ב"ש וב"ה לגבי אתנן. ללישנא קמא בתר הסיבה החומרנית אזלינן בנעבד. מכיון שהחיטים והקמח שוים הם בסיבתם זו שפיר מדמינן "שינוי בנעבד" לעיברו ולבסוף נרבעו. הולד איסורו למזבח לפי שהיה במעי אמו ונרבע עם אמו. כמו כן בנעבד הסיבה החומרנית של הקמח נעבדה בקמה. ואין שינוי בנעבד דלא משגחינן בסיבה הצורתית אף שמטעמה שונה הקמח מן החיטים. אבל ללישנא בתרא יש חשיבות מיוחדת לסיבה הצורתית בנעבד. כיון שכן אין לדמות שינוי בנעבד לולדות איסורי מזבח. דהתם "מעיקרא בהמה והשתא בהמה", ז"א יש שויון ממש בסיבת הצורה של העובר והולד, אבל השיוויון הזה איננו בין הקמח והחיטין ומשום זה יש שינוי בנעבד<sup class="footnote-marker">4</sup><i class="footnote">הא דלא מביא הש"ס פלוגתת ב"ש וב"ה באתנן בכדי לפתור בעית רמי בר חמא אפשר ליישב ע"פ דברי התוספות בד"ה "יש שינוי בנעבד וכו' ", שם מו, ב. ראה עוד מזה להלן הערה 9.</i>.
אכן נראה שב"ש וב"ה לא פליגי בעצם חשיבותה של הסיבה הצורתית ביחס למהות קיום איזה דבר שהוא. פלוגתתם היא בהגדרת מהות האתנן. יסוד לסברא זו מוציאים אנו מבירור ברייתא אחת במס' ביצה<sup class="footnote-marker">5</sup><i class="footnote">דף ו, ב.</i>, דתניא: "השוחט את התרנגולת ומצא בה ביצים גמורות מותרות לאכלן בחלב". ידועה היא קושית התוספות<sup class="footnote-marker">6</sup><i class="footnote">שם ד"ה ביצים גמורות מותרות לאכלן בחלב; וגם במס' חולין נח, א ד"ה "ושוין בביצת טרפה שהיא אסורה".</i> מפלוגתא אחרת של ב"ש וב"ה במס' עדיות<sup class="footnote-marker">7</sup><i class="footnote">פרק ה משנה א.</i> דין "ביצת הנבלה" שב"ה אוסרין אותה "אם יש כיוצא בה נמכרת בשוק". הם מקשין אליבא דב"ה דביצה נבלה כבשר הוה, איך מותר לאכול ביצים גמורות שנמצא בעוף שחוט עם הלב. כמדומני שיש בקושיה זו ערבוביא של מושגים. אין לדמות את המושג "בשר" למושג "נבלה". נבלה היא איסור הדבוק בחומר הדבר. כל החומר של הבהמה שנתנבלה אסור הוא מטעם זה. אבל מציאות "הבשר" תלויה דוקא בצורה מיוחדת של החומר. והראיה היא הביצה. בשר התרנגולת והביצה שבתרנגולת מחומר אחד הם באים. החילוק ביניהם הוא של צורה. אותו החומר מופיע כאן בצורת בשר התרנגולת וכאן בצורת ביצתה. וכן לגבי בשר וחלב. סיבת החומר שבשניהם אחת היא, ודוקא מטעם סיבת הצורה השונה בשניהם האחד הוא בשר והשני הוא חלב. ביצת נבלה אסורה משום סיבת החומר שבה שהרי איסור נבלה דבוק הוא בחומר ויש כאן זהות חומרנית בין הביצה והנבלה. אבל אותן ביצים הגמורות הנמצאות בתרנגולת ודאי שמותר לאכלן בחלב, לפי שלמרות הזהות החומרנית שבין הביצה ובשר התרנגולת אין כאן זהות צורתית. ומציאות הבשר תלויה דוקא בסיבה הצורתית המיוחדת לבשר. בלי צורה זו אין בשר וממילא לא שייך האיסור של בשר וחלב.
אין כונתנו לומר שפלוגתתם של ב"ש וב"ה לענין "שינוייהם" היא בזה: שב"ה סוברים שהאתנן אדוק לסיבת הצורה וכיון שכן אם נאבדה הצורה אין אתנן, וב"ש סוברים שהאתנן דוקא בחומר הוא ומפני זה האיסור במקומו עומד אף אם נשתנתה הצורה. אין סברה שמהות איסור האתנן תהיה תלויה או בחומר הטלה או בצורתו. הנתינה שהיא מחוץ לעצמיותו של הטלה היא העושה אותו לאתנן. האיסור נופל על האתנן באשר הוא נתון. על הטלה בשלמות קיומו, על החומר ביחד עם הצורה. אם נשתנתה אפילו אחת מן סיבות הקיום, בין אם היא החומר ובין אם היא הצורה, ע"י שינוי כזה האתנן נהיה לדבר אחר ואיננו עוד בעולם כאתנן. זוהי שיטת ב"ה האומרים "הן ולא שינוייהם". אף ב"ש אינם חולקין בעצם הסברה אלא שלדעתם שינוי החיטים לסולת לא נחשב לשינוי צורה ממשי. כדאמר רב ששת בפרק מרובה<sup class="footnote-marker">8</sup><i class="footnote">ב"ק סה, ב. אין כוונת רב ששת שיש להשוות את שאלת השינוי באתנן לדין שינוי גבי גזל. דשפיר י"ל דע"י שינוי האתנן נעשה לדבר אחר שאינו אותו הדבר הנתון לזונה. מה שאין כן אצל גזל, למרות כל השינויים שבעולם לא תסתלק מן הגזל תורת דמים והדמים של הנגזל הם. ובזה מתיישבת קושית התוספות שם במרובה ד"ה "הן ולא שינוייהם". אין ללמוד דשינוי קונה בגזל מדין שינוי אתנן לב"ה, ומטעם שכתבנו. ואי לאו קרא אצל גזל היינו אומרים הגם ששינוי אתנן מותרין אין שינוי קונה בגזל. מ"מ יפה קאמר רב ששת "הא מני ב"ש היא דאמר שינוי במקומו עומדת ולא קני", דאם שינוי כזה אינו חשוב לעשות את האתנן לדבר אחר מכ"ש שלא יועיל אצל גזל שיקנה הגזלן. עיין גם תוספות שם ד"ה "הא מני ב"ש היא".</i>; "הא מני ב"ש היא דאמרי שינוי במקומו עומד וכו' ". ר"ל ששינוי כזה לא חשיב שינוי לב"ש לעשות את האתנן לדבר אחר. שינוי הצורה בין בשר התרנגולת והבצים שבתוך התרנגולת ענין אחר הוא לגמרי. נכון שמהות הביצה באשר היא ביצה ולא בשר נמצאה בסיבת צורתה אלא שזו הצורה היא "פנימית". השינוי שבין חיטין וסולת מסוג אחר הוא לגמרי. השינוי הוא אך ורק "בצורה החיצונית" של החומר. דוקא משום זה השינוי במקומו עומד, החיטין והסולת הם אחד, החיטין הם הם מהות הסולת<sup class="footnote-marker">9</sup><i class="footnote">והא דמשמע במס' תמורה מפלוגתתם של ב"ש וב"ה שהולד שונה יותר ממקום מוצאו מן השינוי שהרי מודים ב"ש לב"ה גבי ולד זה ודאי כן הוא. אין ספק שהולד שונה מן האם יותר ממה שהסולת שונה מן החיטים. לא נסתר הענין מהא דהבאנו לעיל ממס' ע"ז בלישנא בתרא: "התם מעיקרא בהמה והשתא בהמה הכא מעיקרא חיטי והשתא קימחא". התם בעיברו ולבסוף נרבעו היא וולדה נרבעו ואין האיסור בא על הולד מצד האם אלא מצד העובר עצמו, שגם הוא נרבע. ודאי שהולד שונה מן האם אבל אינו שונה מן העובר. סברת הגמרא שם היא שהשינוי שבין הסולת והחיטין גדול הוא מן השינוי שבין העיבור מהולד. אבל גבי אתנן – אף לפי סברת התוספות בב"ק (סו, א "הם ולא ולדותיהם") דולד אתנן היינו ג"כ שעיברה ואח"כ נתנה לה – אם היתה כוונתו לתת לה גם את העיבור באתננה ודאי שגם הולד יהיה אסור ולא שייד בזה "הן ולא ולדותיהן" שגם הולד בכלל "הן" הוא, וכמו שאיתא בע"ז: "... מעיקרא בהמה והשתא בהמה". ע"כ הא דאמרינן "הן ולא ולדותיהן" שייך דוקא אם היתה כוונתו רק על האם ולא על הולד, והשינוי שאנו דנים עליו הוא הולד ביחס לאמו לענין זה, ודאי שהשינוי יותר בולט מן השינוי שבחיטין שנעשו סולת. ועיין תוספות תמורה ל, ב ד"ה "דניחא ליה בנפחותיה"; ותוספות ע"ז מז, א ד"ה "הכא מעיקרא חיטים והשתא סולת"; ותוספות ב"ק סו, א ד"ה "הם ולא ולדותיהם".</i>.

Chapter 2

למדנו לעיל מדין ולדות אתנן שאין זהות בין הסיבוב והמסובב אם הסיבה היא יצירה או גידול. בירור הכלל יעלה לנו עוד מדוגמאות אחרות שבש"ס. כידוע ביצת טרפה אסורה אבל עגל שנולד מן הטריפה מותר<sup class="footnote-marker">10</sup><i class="footnote">עיין חולין נח, א וביצה ו, א.</i>. בשניהם הסיבה הגידולית היא האם או באם, מ"מ הביצה טרפה והעגל כשר. אבל פשוט הוא ההבדל ביניהם. ביחס לביצה האם היא גם סיבה יצירתית וגם סיבת החומר. התרנגולת יוצרת את הביצה וחומר הביצה מגוף התרנגולת הוא בא<sup class="footnote-marker">11</sup><i class="footnote">עיין חולין הא דאמר הגמרא שם: "ומודים ודאי בביצת טריפה שאסורה בדשיחלא קמא מאי טעמא גופה היא"; וכן בתמורה לא, א: "... אבל ביצת טרפה מגופה דתרנגולתא קא רביא".</i> מה שאין כן לגבי העגל. האם היא רק סיבת הגידול של הולד, חומר הולד אינו גדל מן בשר האם אלא מן האוכל המגיע אל הולד דרך האם מן מה שמחוץ לאם<sup class="footnote-marker">12</sup><i class="footnote">עיין רש"י תמורה ל, ב על המשנה ד"ה "ולד טרפה לא יקרב" שכתב: "אבל להדיוט ד"ה מותר דלאו מגופה קא רבי"; ועיין גם דף לא, א שם ברש"י הלישנא קמא על הא דאיתא בגמרא: "ע"כ לא פליגי עליה דר"א אלא בולד בהמה דמאוירא קא רביא" שכתב הוא וז"ל: "ולד במעי בהמה אינו אדוק בגופה אלא תלוי באויר ומעצמו הוא נוצר וגדל והולד אבל ביצה כל זמן שאינה נגמרה אדוקה באשכול וגדילה ונגמרה מגוף התרנגולת".</i>. בנוגע לחומר הולד האם היא הסיבה המכשרת או הסיבה האמצעית<sup class="footnote-marker">13</sup><i class="footnote">Instrumentalis Causa.</i>. הביצה אסורה, אף ששונה היא מן התרנגולת מטעם סיבת גידולה מ"מ יש זהות בינה לבין התרנגולת מטעם סיבת החומר שלה. הביצה היא טריפה כמו התרנגולת שהרי איסור הטריפה דבוק בחומר התרנגולת וממנו נוצרה גם היא. אבל העגל שונה הוא מאמו מכח סיבת גידולו וגם אינו שוה לה בחומרו, פשוט הוא שכשר.
מענין הוא הדבר שבש"ס ישנן דעות שונות איך לחלק בין אפרוח ביצת טרפה ובין עגל שנולד מן הטריפה. בפרק כל האסורין<sup class="footnote-marker">14</sup><i class="footnote">תמורה לא, א.</i> פליגי בה רב הונא ואביי. רב הונא אמר: "מודים חכמים לר' אליעזר באפרוח ביצת טרפה שאסור, מ"ט עד כאן לא פליגי עליה דר' אליעזר אלא בולד בהמה דמאוירא קא רביא אבל ביצת טרפה מגופה דתרנגולתא קא רביא אפי' רבנן מודי". חלק עליו אביי ואמר דאדרבה באפרוח ביצת טריפה אפילו ר"א מודה לרבנן דמותר. והיינו טעמא: "גבי ביצה אימת גדלה לכי מסרחא וכי אסרחא עפרא בעלמא הוא"<sup class="footnote-marker">15</sup><i class="footnote">אבל עיין ירושלמי ערלה פ"א הל' ה וע"ז פ"ג הל' ה פלוגתא דחזקיה וכהנא בביצת ע"ז שנעשית אפרוח ופלוגתא דכהנא ור' יוחנן בביצת הקדש שנעשית אפרוח.</i>. סברתם מתפרשת לפי מה שכתבנו, לרב הונא אפרוח ביצה טריפה המור מן ולד טריפה לפי שחומר הביצה וחומר האפרוח חד הוא. יש כאן זהות בין האפרוח והביצה על יסוד הסיבה החומרנית. אבל לאביי הביצה נעשה "עפרא בעלמא" עוד מקודם יצירת האפרוח וכיון שכן "פקע איסורא"<sup class="footnote-marker">16</sup><i class="footnote">עיין רש"י שם ד"ה לבתר דאסרחא.</i> של סיבת חומר האפרוח, ואף שיש זהות בין האפרוח והביצה משום סיבת החומר, איסור אין.
על יסוד הכלל של הסיבה הגידולית נשנו גם הדינים גבי גידולי איסור. אמנם למדנו במשנה<sup class="footnote-marker">17</sup><i class="footnote">תרומות פ"ט מ"ד ומ"ו.</i>: "גדולי תרומה תרומה". כידוע אין הטעם משום שיש זהות בין הסיבוב והמסובב אצל הזרע ביחס לגידוליו. דוקא גבי תרומה הגידולין שוין לזרע משום גזירה דתרומה טמאה ביד כהן<sup class="footnote-marker">18</sup><i class="footnote">עיין שבת עז, ב; פסחים לד, א.</i>. אבל במהותן גידולי איסור מותרין. כדאיתא באותה המשנה עצמה: "אבל הטבל ומעשר ראשון וספיחי שביעית וכו' גדוליהן חולין. גדולי הקדש וכו' חולין וכו' הטבל גדוליו מותרין בדבר שזרעו כלה וכו'". אלו הדינים מתאימים לכללנו אם הסיבה היא גדולית הגידולין דומין לדין של ולד. כמו אצל הולד כן אצל הגידולין: סיבת החומר של קיום הגידולין אינה בזרע אלא בכלכלה שהזרע מקבל "מעלמא", ז"א מן הקרקע. חומר הזרע בעצמו כלה ולא נשאר רק כח המגדל שבזרע. הזרע הוא סיבת היצירה של הגידולין ומשום זה גדולי איסור מותרין<sup class="footnote-marker">19</sup><i class="footnote">פשוט הוא שזה שייך דוקא בדבר שזרעו כלה. אבל בדבר שאין זרעו כלה יש חומר של איסור בעין בגידולין.</i>.
ואין לומר שנסתרה השיטה מהא דתנן במס' בכורות<sup class="footnote-marker">20</sup><i class="footnote">דף ה, ב.</i>: "בהמה טהורה שילדה כמין בהמה טמאה מותר באכילה וטמאה שילדה כמין בהמה טהורה אסור באכילה שהיוצא מן הטמא טמא והיוצא מן הטהור טהור". נכון הוא שגם כאן על סיבה גידולית אנו דנים<sup class="footnote-marker">21</sup><i class="footnote">עיין רמב"ם הלכות מא"א פ"א הלכה ה ששנה ממטבע שטבעו במשנה וכתב: שהגדל מן הטמאה טמא ומן הטהורה טהור.</i>. אכן יש לסיבה זו שני תפקידים: היא אינה רק סיבת "באו לעולם" של הפרט שהוא הולד, אלא גם קובעת את מינו של הפרט הזה. מכאן ולהבא נדבר על הסיבה הזו בתור גידולית דוקא ביחס אל הפרט הגדל ממנה באשר הוא פרט, אבל כשנדון על תכונת מין הפרט אז נכנה אותה סיבה יצירתית. ההבדל שבין הטמא והטהור הוא ענין התלוי בטיב המין, אבל המושגים "תרומה" "טבל" "שביעית" "טרפה" הם תלוים באופיו הפרטי של איזה דבר שהוא. המין הוא טמא או טהור אבל אין המין תרומה או טבל או טריפה אלא דבר פרטי של המין ומטעם פרטי. נמצאנו למדים: יש זהות בין הסיבוב והמסובב ביחס אל התארים הנובעים מתכונת מין הסיבוב, ז"א יש זהות בין הסיבה היצירתית וצאצאיה. עצמיותה של המין משתמרת לעולם ומשום זה "היוצא מן הטמא טמא והיוצא מן הטהור טהור". אבל אין זהות בין הסיבה הגידולית ומה שגדל מכוחה. עצמיותו הפרטית של הסיבוב כלה והמסובב נהיה לדבר פרטי חדש לגמרי. ג לכאורה משמע שהמחלוקות בתלמוד<sup class="footnote-marker">22</sup><i class="footnote">תמורה ל, ב ולא א; חולין נח, א; ב"ק עח, ב וכו'.</i> אי עובר ירך אמו הוא או לא, היא ג"כ משאלות של סיבתיות. כנראה הבעיה היא אם יש זהות בין הסיבה הגידולית ותוצאתה או לא. אכן כל הסוגיא ה"ה מסובכת בקשיים. לפעמים מוכח בש"ס דקיי"ל כמ"ד עובר לאו ירד אמו הוא, ולפעמים נקטינן בפשיטות להיפך. ישנן שתי שיטות בתוספות<sup class="footnote-marker">23</sup><i class="footnote">עיין סנהדרין פ, ב תוספות ד"ה "עובר ירך אמו"; ב"ק מז, א תוספות ד"ה "מאי טעמא גופה היא"; תמורה לא, א תוספות ד"ה "למ"ד טרפה אינה יולדת"; עיין גם בר"ן פרק אלו טרפות בסוגיא דשיחלא קמא.</i> הטורחות לישב את הסתירות המתמיהות. ויותר מכולן קשים הם דברי הרמב"ם. בהלכות פסולי המוקדשין<sup class="footnote-marker">24</sup><i class="footnote">פ"ד, הל' ו.</i> הוא פסק כר' יוחנן דאם "הפריש חטאת מעוברת וילדה הרי היא וולדה כשתי חטאות שנתפרשו לאחריות". והיינו טעמא דר"י דעובר לאו ירך אמו הוא<sup class="footnote-marker">25</sup><i class="footnote">עיין תמורה כה, א. עיין בלחם משנה שרוצה לומר שהרמב"ם פסק כר' יוחנן לא משום דשיירו משוייר ועובר לאו ירך אמו הוא כמו שאיתא בגמרא אלא מטעמא דאדם מתכפר בשבח הקדש וכמו שמקשה התם רבא. דוקא במקור דבריו נסתרים לגמרי. מה שחידש בפירוש פסקו של הרמב"ם הוא תירוץ לקושיתו מן הא דאמר הרמב"ם בהלכות מעשה הקרבנות פרק טו הל' א: "היא שלמים וולדה עולה וכו'... הרי ולדה שלמים". הקשה הל"מ הרי מסיק בגמרא שלר' יוחנן דאמר שיירו משויר גרסינן במשנה: "הרי זו שלמים", ולא הרי זה ולד שלמים; א"כ איך לא כתב גם הרמב"ם "הרי זה שלמים". אינו מובן איך יצאה שגגה כזו מקולמוסו הנעלה. הרי הרמב"ם כתב ממש כמו שהגמרא מגיהה את לשון המשנה. "ולד שלמים" שבמשנה היא הסמיכות ופירושה שקדושת הולד באה מכוח קדושת האם; אבל "ולדה שלמים" שברמב"ם פירושו שהולד הוא שלמים מכוח עצמו, כאילו אמר "הרי זהו שלמים" ממש כמו שאמר רב לתנא לשנות. אדרבה מדכתב הרמב"ם "הרי ולדה שלמים" ולא כמו שאיתא במשנה "הרי זה ולד שלמים" מוכה שהוא פסק דשיירו משויר. עיין גם מה שדחק הל"מ לפרש את דברי הרמב"ם בהלכות עבדים פ"ז הל' ה.</i>. אבל בהלכות נזקי ממון<sup class="footnote-marker">26</sup><i class="footnote">פרק ט הל' א.</i> כתב הרמב"ם: "בהמה מעוברת שהזיקה גובה חצי נזק ממנה ומולדה מפני שהוא מגופה", הרי לך שפסק דעובר ירך אמו הוא. וכן כתב הוא בפירוש במקום אחר<sup class="footnote-marker">27</sup><i class="footnote">הלכות נ"מ פרק יא הל' יב.</i>: "נגחה והמיתה ואח"כ נתעברה אם עד שלא נגמר דינו נתעברה וכו' ואם ילדה אחר גמר דין ולדה אסור שהעובר ירך אמו הוא".
נראה לי שהבנת הענינים תעלה לנו מן השקלא וטריא שבפרק כל האסורין<sup class="footnote-marker">28</sup><i class="footnote">תמורה לא, א.</i>. על מה דמובא שם במשנה בדין ולד טריפה למזבח נמצא בגמרא: "למ"ד טרפה יולדת משכחת לה כגון שנטרפה ולבסוף עיברה ובהא פליגי, דר' אליעזר סבר זה וזה גורם אסור ורבנן סברי זה וזה גורם מותר; למ"ד טרפה אינה יולדת משכחת לה כגון שעיברה ולבסוף נטרפה ובהא פליגי, דר"א סבר עובר ירך אמו הוא ורבנן סברי עובר לאו ירך אמו הוא". דבר זה טעון ביאור. לכאורה אפילו למ"ד טריפה יולדת ומשכחת לה אף שתטרף ולבסוף תתעבר אמאי לא נוקמי פלוגתתם ג"כ בעובר ירך אמו. מה בכך שהעובר בא מן האם שהיא טריפה ומן האב שהוא כשר ויש כאן גורם של היתר וגורם של איסור. הרי כל עיבור נוצר מן אב ואם ועובר ירך אמו פירושו שגם החלק מן האב נעשה לירך מן האם. א"כ מאי נ"מ בין נתעברה ולבסוף נטרפה ובין נטרפה ולבסוף נתעברה. כמו אם נתעברה ואח"כ נטרפה הלא יש טריפות גם בעיבור, לפי שכל העיבור עם חלק האב שבו דינו כירך האם ה"נ נימא גבי נטרפה ולבסוף נתעברה שהעובר תהיה לירך האם ביחד עם חלק האב של היתר שבו. באמת נמצאה גירסא בספרי התלמוד שאפילו למ"ד טרפה יולדת באם עובר ירך אמו פליגי, לפי גירסא זו גם בנטרפה ולבסוף עיברה סבר ר' אליעזר דאסור משום עובר ירך אמו ורבנן סברי עובר לאו ירך אמו ומותר<sup class="footnote-marker">29</sup><i class="footnote">עיין שיטה מקובצת בגליון הש"ס דפוס ווילנא. ועיין גם רש"י שם ד"ה "זה וזה גורם". דרש"י דוחק את הגירסא הזו בשתי ידיו, אכן עצם דבריו צריכים הסבר. ועיין תוספות חולין נח, א ד"ה ור"א סבר זוז"ג אסור.</i> הגירסא היתה נכונה אילו היה פירוש הכלל של עובר ירך אמו שכוח השפעתה של האם פועל על העיבור ועושה אותו לחלק מגופה, ז"א שכוח האם על העובר חזק כל כך שהעובר מקבל את תכונת האם ונעשה בטיבו ובמהותו חלק מן האם. דוקא יחס כזה היה סיבתי. אילו היה הענין מתפרש באופן זה, כי אז לא היה שום נ"מ בין נתעברה ולבסוף נטרפה ובין נטרפה ולבסוף נתעברה. אבל האמת היא כמו שביררנו כבר, שמכוח הסיבה שהיא האם העיבור משתנה מן האם. ואדרבה ככל שההשפעה של הסיבה הגידולית ממושכת יותר העיבור גדל ומשתנה ביותר עד שתהיה לבריה בפני עצמה לגמרי. כמו שאמרנו אין זהות בין הסיבוב והמסובב אם היחס הסיבתי שביניהם הוא גידולי. השאלה אי עובר ירך אמו הוא או לא, אינה נוגעת בעצם מהותו של העיבור. במהותו הטבעית העובר בודאי אינו ירך אמו. דוקא העובדא שהוא אינו אבר מאבריה של האם אלא יצירה חדשה עושה אותו לעיבור. השאלה שאנו דנים עליה אינה בעיה של מציאות אלא של דין. וזה הוא תוכן הבעיה: מאחר שהאם והעובר מחוברים יחד ע"י הקשר החיוני שביניהם מה דינה של חטיבה כזו. האם הקשר הזה עושה אותם לגוף אחד אע"פ שלכל אחד מהם יש עצמיות פרטית מיוחדת ועובר ירך אמו הוא, או אם למרות הקשר הזה נידונים הם כשני גופים, ז"א עובר לאו ירך אמו הוא ונידון כגוף אחר. אבל לא יעלה על הדעת לומר שמשום שעובר ירך אמו הוא עצם מהותו של העובר בתור עובר מסתלקת הקושיות השונות שהתוספות מקשין מולד טריפה ומן מה דקיי"ל דטריפה אינה יולדת<sup class="footnote-marker">30</sup><i class="footnote">עיין תוספות תמורה לא, א ד"ה "ולמ"ד טרפה אינה יולדת"; ותוספות סנהדרין פ, ב ד"ה "עובר ירך אמו"; ותוספות ב"ק מז, א ד"ה "מ"ט גופה היא".</i> הן הראיה. אם הולד הוא טריפה מכח טריפותה של האם או לא היא שאלה סיבתית, שאלה שבמציאות. כבר החלטנו שהעובר שונה מן האם על יסוד המציאות הפרטית. דומה זה למה שנמצא בתוספות שלענין טריפות עובר לאו ירך אמו הוא משום "דודאי טרפות שהוא תלוי בחיות ובריאות כיון שאנו רואין הולד חי ובריא אין לנו לומר שנטרף הולד עם אמו ואין לנו לפוסלו בשביל פסול טרפות"<sup class="footnote-marker">31</sup><i class="footnote">עיין תוספות תמורה שם; וכעין זה גם בשאר המקומות הנ"ל.</i>. אכן לפי התוספות זו היא שיטת רבנן החולקין על ר"א הסובר גם בולד טריפה עובר ירך אמו הוא. ולא פסקינן כוותיה דר"א דשמותי הוא. אמנם אפשר גם לומר שאין מאן דסבר עובר ירך אמו הוא גבי ולד טריפה לפי שבנוגע לכל שאלות של מציאות מהותו של העיבור ה"ה שונה מן האם. זהו מה שכתב רש"י במס' ביצה<sup class="footnote-marker">32</sup><i class="footnote">ו, א ד"ה "הטרפה" בסוף הדיבור.</i> גבי עגל שנולד מן הטרפה: "ואפ"ה בשחיטת עצמו מותר לשחטו ולאכלו דלא אשכחן מאן דאסיר". ר"א ורבנן בענין אחר לגמרי פליגי, לר"א דאמר עובר ירך אמו הוא דין האם והעובר של גוף אחד הוא. מה שקרה לדינא לאם קרה גם לעובר. כיון שמטעם שמאורע של טרפות האם נאסרה למזבח גם הולד אסור למזבח מצד חיבורו עם האם. ביחס למזבח הם גוף אחד והאיסור חל בין על האם ובין על העובר – אבל מטעמים שונים: האם אסורה מחמת טריפותה והעובר מחמת חיבורו לאם ולא מחמת מהות מציאותו שהרי הוא ודאי אינו טרפה. כיון שכן בנטרפה ולבסוף עיברה לא שייך "עובר ירך אמו" שהרי בשעה שהאיסור חל על גוף האם, העובר לא היה בעולם ולא נאסר מטעם חיבורו עם האם. אף שלבסוף העובר מחובר לאם שהיא טריפה, מציאות הטריפות אינה עוברת על העובר. לא מכח הקשר הסיבתי שביניהם אתה בא לאסור את העובר אלא מטעם הקשר החיוני־פיזיולוגי אתה רוצה לדונו כגוף אחד עם האם שיחול הדין גם על העובר זה אפשר דוקא אם העובר בעולם בשעה שהדין חל על גוף האם. ממילא כל פלוגתתם רק לגבוה היא אבל להדיוט אפילו ר"א מודה שהולד מותר שמטעם מציאותו הוא אינו טריפה. זוהי כונת רש"י בפירושו על המשנה "ולד טרפה לא יקרב" וז"ל: "אבל להדיוט ד"ה מותר דלא מגופה קא רבי"<sup class="footnote-marker">33</sup><i class="footnote">עיין תוספות תמורה ל, ב ד"ה "ר"א אומר ולד טרפה לא יקרב" דמקשין על רש"י דבפרק אלו טרפות (נח, א) איתא בהדיא דאפילו להדיוט אסור לר"א והא דפליגי בגבוה ה"ט דכוח דהיתירא עדיף ולהודיעך שלרבנן אפילו לגבוה שרי ומטעם קושיתם חולקין התוספות על רש"י. אכן הסוגיא באלו טרפות אינה ברורה. גם שם מביא הש"ס שתי הלשונות שבתמורה בפירוש פלוגתתם. ועל הא דאמר שפליגי בזוז"ג מקשה הגמרא: אי הכי אדמיפלגי לגבוה ליפלגי להדיוט. וכן על הא דאמר התם בלישנא בתרא דבעובר ירך אמו פליגי מקשה: "א"ה אדמיפלגי לגבוה ליפלגי להדיוט". כתבו התוספות שם בד"ה "אי הכי אדמיפלגי לגבוה וכו' " וז"ל: "לשון אי הכי קשה דבכל ענין יכול להקשות כן וצריך למצוא טעם למה היה מתיישבת הא דמיפלגי לגבוה אי הוה מפרש פלוגתייהו בעובר ירך אמו יותר מהשתא דמוקי לה בזוז"ג ולאידד לישנא איפכא". והניחם בקושיא. נראה לנו שדוקא לשיטת רש"י במס' תמורה יש מקום לפרש את הסוגיא באלו טרפות. הנה לרש"י גם אליבא דלישנא שבזו"ג פליגי לא אסר ר"א אלא לגבוה ולא להדיוט. רש"י סתמא קאמר על דברי ר"א במשנה דלהדיוט ד"ה מותר דלאו מגופה קא רבי. פשוט הוא לדברינו שזו"ג לא שייך לענין איסור טרפה להדיוט שנטרפה ולבסוף עיברה כמו שלא שייך עובר ירך אמו לענין זה בעיברה ולבסוף נטרפה. מכיון שמצד הסיבה הגידולית שונה הוא הולד מן האם אין כאן גורם של איסור כלל ואפילו למ"ד זוז"ג אסור הולד מותר להדיוט. והראיה היא גידולי איסור המותרין לכ"ע ולא פליגי בהן משום זו"ג (עיין תוספות ע"ז מט, א ד"ה "שאם נטע") דוקא לגבוה אסר ר"א משום דבעלמא סבר זו"ג אסור הולד אסור לגבוה שנראה כזו"ג שהרי צד האם שבו אסור והחמיר לגבוה... דומה זה להא דאמר רבא בפרק הגוזל עצים (ב"ק צד, א) בפירוש דברי ב"ש גבי שינויי אתנן דאסירי לא משום דשינוי במקומו עומד אלא דוקא לגבוה החמירו ב"ש משום דאימאיס. זהו גם התירוץ על הא דמקשין התוספות בסוגיא בפרק כל האסורין על הא דאמר הש"ס בחד לישנא: "אבל נרבעו ולבסוף עיברו ד"ה מותרין" ואפילו לר"א, והלא שמעינן ליה לר"א דאית ליה בפרק כל שעה דזו"ג אסור. הטעם הוא שלעולם בנרבעו ולבסוף עיברו לא שייך זוז"ג כמו שלא שייד גבי נטרפה ולבסוף עיברה ומאותו הטעם. חידוש גדול הוא למ"ד טרפה יולדת ומשכחת פלוגתתם בנטרפה ולבסוף עיברה דבזוז"ג פליגי אבל מ"מ מוכרחים אנו לומר שדוקא משום חומר של הקדש פליג ר"א. לפי זה בין ללישנא קמא ובין ללישנא בתרא יש הידוש גדול בפלוגתתם דשייך דוקא אצל גבוה. אם בעובר ירך אמו פליגי החידוש הוא דאע"ג להדיוט הולד מותר לכ"ע "לא יקרב על גבי מזבח" לר"א. ואם בזו"ג פליגי החידוש הוא דאע"פ שבשביל הדיוט אין כאן זו"ג בולד זה מ"מ אוסר הוא למזבח משום חומרא דגבוה שנראה כזו"ג והוא סבר בעלמא דזו"ג אסור. עכשיו נפרש את הסוגיא בפרק אלו טרפות. בלישנא קמא שם סבר הש"ס דבשלמא אם פליגי בעובר ירך אמו משום הכי נשנית פלוגתתם גבי גבוה דוקא שהרי להדיוט כ"ע מודים שהולד שרי, אבל אם בזו"ג פליגי כמו שהם יכולים לפלוג אצל גבוה ליפלגי אצל הדיוט, כלומר לא דוקא בנטרפה ולבסוף עיברה דאין זה זו"ג להדיוט, אלא באיזה איסור אחר ששייך בו זו"ג אצל הדיוט. הגם שבזה עצמו יש חידוש שאסור הולד לר"א לגבוה משום זו"ג מ"מ הבין הש"ס בלישנא קמא שהחידוש לענין עובר ירך אמו שאוסר ר"א לגבוה הוא חשוב יותר מן החידוש שתאסור בנטרפה ולבסוף עיברה משום זו"ג. ומשני דאדרבה יש חידוש גדול מזה שרבנן דסברי בעלמא דזו"ג מותר אינם מחמירין אף לא לגבוה. ובלישנא בתרא הש"ס מתחיל עם החידוש שבזו"ג. ר"ל בשלמא אם בזו"ג פליגי שפיר אשמעינן פלוגתתם לגבוה מפני החידוש שר"א אוסר לגבוה אף שלהדיוט מותר. אלא אם בעובר ירך אמו פליגי לפלגי בענינים שיש להם יחס לחיי ההדיוט אף שאין מקום לפלוגתתם בזה בולד טרפה. הכוונה עכשיו שהחידוש שר"א אוסר לגבוה מטעם זו"ג צריך לימוד יותר מן החידוש שבעיברה ולבסוף נטרפה אסור משום עובר ירך אמו. על זה משני שאדרבה החידוש שרבנן סברי עובר לאו ירך אמו ואפילו לא לגבוה הוא החשוב ביותר. אכן כל זה אפשר לומר אליבא דשיטת רש"י דר"א ורבנן פליגי דוקא לגבוה.</i>.
עוד לא ביררנו את הענין על כל פרטיו. שהרי בפלוגתא דר"א ורבנן הלכתא כחכמים דעובר לאו ירך אמו הוא ואעפ"כ מוכח מן כמה סוגיות בש"ס שנתקבל דינו של רבא דאמר: "ולד נרבעת אסורה, היא וולדה נרבעו, ולד נוגחת אסור, היא וולדה נגחו". אף שמשמע מזה שרבא סבר עובר ירך אמו הוא נראה שאין מי שחולק על דינו. כאשר האם נרבעה גם הולד נרבע עמה לענין זה ודאי מפני הקשר החיוני שביניהם. וכן אם פרה מעוברת נוגחת כוח הנגיחה מכל הגוף הוא בא, וביחס למעשה הנגיחה גם העובר הוא חלק מן הגוף. אין מי שסובר בזה עובר לאו ירך אמו הוא. לכאורה משמע שסברא זו נמצאת בתוספות. שכן כותבין הם בפרק שור שנגח את הפרה<sup class="footnote-marker">34</sup><i class="footnote">ב"ק מז, א ד"ה "מאי טעמא גופה היא".</i>: "מדאמר רבא... ולד הנרבעת והנוגחת אסור היא וולדה נגחו וכו' אין להוכיח דעובר ירך אמו הוא דהתם היינו טעמא שהולד עצמו נהנה מרביעה והיא וולדה נגחו ונרבעו". אלא שהם אינם משתמשין בסברא זו לפי כל התוכן שיש בה, אינם מנצלים אותה בשלמותה. מביאים הם ראיה נגד סברתם זו מהא דאמר שם רבא: "פרה שהזיקה גובה מולדה", ומעירים שמדין זה ודאי מוכח דרבא עובר ירך אמו ס"ל. שהרי "כי ליתא לפרה להשתלם משתלם מן הולד ואם לאו ירך אמו למה משתלם מולד חלקו וחלק הפרה אטו שני שוורים תמים שהזיקו אם נאבד אחד מהם מי הוה משלם חלקו וחלק חבירו". אמנם אפשר לומר דאפילו למ"ד עובר לאו ירך אמו הוא אין לדמות פרה מעוברת שהזיקה לשני שוורים תמים שהזיקו. שני השוורים גופותיהם נפרדים זה מזה אבל האם והעובר מחוברים הם. עובדא היא זו שאין להחליפה ע"י סברות<sup class="footnote-marker">35</sup><i class="footnote">עיין במה דנמצא בפרק מרובה (עח,) "... כי תבעי לד אליבא דמ"ד דעובר לאו ירך אמו מאי, מימר אמרינן כיון דמחובר בה הוי שיור או דלמא כיון דלמפרש מינה קאי לא הוי שיור".</i>. רבא לשיטתו אזיל גם בפרה מעוברת שהזיקה. טעם אחד לשלשה דיניו של רבא. בנרבעה הולד אסור משום שהרביעה נעשתה בכל הגוף המורכב הזה. וגם ולד הנוגחת אסור משום שכל חלקי הגוף המאוחד משותפים הם במעשה הנגיחה. וזה מה שאמר רבא: "היא וולדה נרבעו... היא וולדה נגחו". וכן גבי פרה מעוברת שהזיקה הנזק נעשה ע"י האם והעובר שפעלו לא "ביחד" אלא כגוף אחד. זה פירוש הדברים: "מאי טעמא גופה היא", ר"ל לענין זה יש להם דין של גוף אחד. שיטת רבא היא: כל היכא שאיזה מעשה נעשה בגוף המורכב של האם והעיבור או שגוף כזה עשה הוא איזה מעשה, ביחס לאותו המעשה האם והעובר גוף אחד להם. ואין מי שחולק על זה<sup class="footnote-marker">36</sup><i class="footnote">דוקא משום זה הך לישנא בפרק כל האסורין (תמורה ל, ב) דמוקי פלוגתתם בעיברו ולבסוף נרבעו ובעובר ירך אמו אינו עיקר. כדמוכח בפרק כל הצלמים בסוגיא דהמשתחוה לקמת חטים (מו, ב) שמביא התלמוד רק את הלישנא: "מחלוקת כשנרבעו ולבסוף עיברו אבל עיברו ולבסוף נרבעו ד"ה אסורין". וכן פירשו התוספות את הענין בשור שנגח את הפרה (מז, א ד"ה "מאי טעמא וכו' ") ובסנהדרין (פ, ב ד"ה "עובר ירך אמו"). והיינו טעמא לדברינו שבכגון זה אין מחלוקת. אפילו מ"ד בעלמא עובר לאו ירך אמו יודה כאן שהעובר אסור משום שהמעשה נעשה בכל הגוף המורכב.</i>. דע שרבא לא משתמש במאמריו בסיסמא "עובר ירך אמו הוא". דוקא אם השאלה היא מה דינו של העובר מטעם הדין הנופל על האם ולא מטעם איזה מעשה של האם או הנעשה בה, אז באנו לנידון של עובר ירך אמו, למשל ולד טריפה למזבח: אין כאן מעשה בנוגע לגוף המחובר אבל יש כאן איסור הקרבה על האם והשאלה היא מה דינו של הולד. וכן נמי גבי דין פרה שהמיתה ועד שלא נגמר דינה עיברה ומשנגמר דינה ילדה. הלא הכא בשעת הנגיחה לא היה העובר בעולם והמעשה לא נעשה על ידי הגוף המורכב; השאלה היא אם דינה של האם חל גם על העובר מטעם חיבורם בשעת גמר דין.
הנה מפשטות לשון הגמרא בפרק הנשרפין<sup class="footnote-marker">37</sup><i class="footnote">סנהדרין פ, ב ועיין תוספות ד"ה "עובר ירך אמו" בתחילת הדיבור.</i> משמע שיש פלוגתא בזה וזה גורם אבל נתקבלה בפשיטות השיטה שעובר ירך אמו הוא ואף שבולד טריפה למזבח פליגי תנאים. אמנם יש לחלק בין ולד טריפה למזבח והך דילדה משנגמר הדין. השאלה אם הולד מותר למזבח אין לדון עליה אלא אחר שנולד העובר. אבל כל עוד העובר במעי אמו, בין של איסור בין של היתר, ודאי אינו ראוי להקרבה. בכדי לאסור את הולד למזבח אנו מוכרחים לומר שמשום שעובר ירך אמו הוא, איסור הקרבה אשר לא שייך גבי עובר כלל, כאילו רוחף מעל לעובר ויורד עליו אחר הולדתו – ר"ל דוקא באותה השעה שהעובר נפרד מן האם לגמרי. על כגון זה חולקין הרבנן ואומרין עובר לאו ירך אמו הוא משום שביחס להקרבה היה כאילו אמרינן ולד ירך אמו הוא ואין מי שיודה בזה<sup class="footnote-marker">38</sup><i class="footnote">עיין פירוש המשניות להרמב"ם על המשנה דולד טרפה למזבח בפרק כל האסורין שכתב: "ואם היתה הבהמה הזאת מעוברת וחיא טרפה ר"א אומר עובר ירך אמו וחכמים אינם אומרים כן עליו אחר שיצא ונפרד ממנו" – מוכח שחוא סבר שדוקא כאן חולקין חכמים משום שבשעה שאתה אוסר את העובר הוא כבר ולד ואין לאסרו משום עובר ירך אמו. אבל בשאר מקומות שאנו דנים על העובר עצמו גם החכמים יודו שעובר ירך אמו.</i>. אבל בפרה שהמיתה ועיברה קודם גמר דין וילדה משנגמר הדין ביחס לאיסור אין נ"מ בין עובר וולד. האיסור שייך בזה כמו בזה. וחל על העובר באותה השעה שאנו דנים אותו כחלק מן האם משום עובר ירך אמו. כאן על מצב הנוכחי אנו דנים, על העובר במעי אמו, ובזה אין פלוגתא דעובר ירך אמו הוא. מה שאין כן גבי ולד טריפה למזבח שהבעיה היא על להבא, ז"א על העובר באשר הוא מוכן להיות לולד, ודוקא בזה יש פלוגתא בין התנאים. שפיר יש לפסוק כחכמים שולד טרפה מותר למזבח דבזה שיחול האיסור להבא על הולד הנפרד מן האם, אין עובר ירך אמו ומ"מ עובר של הפרה שהמיתה וילדה – משנגמר הדין אסור משום שהאיסור חל עליו עכשו בעוד שהוא עובר<sup class="footnote-marker">39</sup><i class="footnote">גבי הפריש חטאת מעוברת וילדה ג"כ הלכה כר' יוחנן דעובר לאו ירך אמו הוא שגם שם על דינו של הולד למזבח אנו דנים. (אבל אין כאן המקום לברר את כל הענין ביחס לשיירו משויר). זהו פסקו של הרמב"ם ממש כמו שהוא פוסק גבי ולד טרפה למזבח כרבנן.</i>.
עוד נראה לנו שדיני רבא הנ"ל דומים למה דאיתא בגמרא בפרק הכל מעריכין<sup class="footnote-marker">40</sup><i class="footnote">ערכין ז, א.</i>. תנינן שם במשנה "האשה שיצאה ליהרג אין ממתינין לה עד שתלד". מקשה התם בגמרא: "פשיטא גופה היא". הרי משתמש התלמוד באותו הסגנון של רבא בדין פרה מעוברת שהזיקה. גם כאן אין פירוש של "גופה היא" משום שעובר ירך אמו הוא, דאי הכי מאי מקשה "פשיטא". אפשר שזה הוא חידושה של המשנה דעובר ירך אמו הוא. אלא ודאי שגם לזה אין שייכות לעובר ירך אמו ואין מי שיחלוק כאן ויאמר שלאו גופה היא. עובר ירך אמו בכגון זה היה פירושו: אם האשה היתה מעוברת בשעה שנגמרה דינה למיתה, אז מטעם עובר ירך עמו הדין חל גם על הולד. אבל אין אנו צריכים לזה. שדין אשה זו למיתה וכיון שאין ממתינין משום עינוי הדין ממיתין אותה. אע"פ שגם העובר ימות עם האם כיון שחיות העובר תלויה בחיות האם הם גוף אחד לענין כוח החיים המאחד אותם. אפשר גם לומר במלים אחרות: חיוב מיתה של האם פירושו שכוח החיים של האם שבו תלוי העובר נמסר לאיבוד, הקשר החיוני שבין האם והעובר הוא ממש חלק מן כוח חיות האם וגופה הוא גם הקשר הזה.
עוד אנו צריכים להתבונן בבעיא אחת המובאה בשם ר' ירמיה בפרק מרובה<sup class="footnote-marker">41</sup><i class="footnote">ב"ק עח, ב.</i>: "מכרה חוץ...מעוברה מהו". ממה דמסיק שם הש"ס מוכח שגם בזה יש פלוגתא אם עובר ירך אמו או לא. דאיתא התם: "אליבא דמ"ד עובר ירך אמו הוא לא תבעי לך דהא שייר בה, כי תבעי לד אליבא דמ"ד דעובר לאו ירך אמו מאי". נראה שגם כאן אנו מוצאים כיתה בפני עצמה בשאלות של עובר ירך אמו. דוגמתו של ר' ירמיה שונה מן הבעיות האחרות שטרחנו לנתחן. אינה דומה היא לדיני רבא שהרי שום מעשה לא נעשה בגוף המורכב של האם והעובר או על ידו, גם אין להחליפה בשאלות שבדין בלי מעשה בגוף המורכב כמו ולד טריפה למזבח או פרה שהמיתה וילדה משנגמר הדין. באלה דינה של האם ידוע ואינו תלוי בטיב הקשר שבינה ובין העובר. השאלה היא רק על העובר אם חל עליו דין האם או לא. אבל כאן עצם דין האם תלוי בקשר שביניהם. הגם שהחלטנו שכל שאנו דנים על המצב כמו שהוא עכשיו בעוד שהעובר מקושר בגוף האם כ"ע סברי דעובר ירך אמו והפלוגתא היא רק כשהדין יחול על העובר להבא ז"א אחר הולדתו. החילוק הזה מתאים כל עוד שאנו דנים על העובר ולא על האם. אז שפיר יש לומר דעובר ירך אמו הוא ביחס לעובר אבל לא ביחס לולד. אבל גבי בעיא דר' ירמיה אם אמרינן עובר ירך אמו וממילא "שייר בה" פירוש הדברים הוא שדין האם תלוי בקשר זה עם העובר. זהו באמת חידוש גדול. עד השתא מאן דשמעינן מיניה דעובר ירך אמו סבר כן ביחס לעובר, אבל עכשו נלמד שאף ביחס לאם יש מ"ד סובר כן.
משמעות הקשר שבין האם והעובר, מובנו של גוף המורכב, משתנה על פי היחס לתוכן הבעיה שאנו עומדים בה. אבל אין לדינים אלה שום שייכות להבעייה של הזיקה הסיבתית שבין האם והעובר. הזיקה הזו דבר שבמציאות היא ואינה משתנה לעולם. דוקא מטעם הקשר הסיבתי שביניהם "אין עובר ירך אמו".
נגמור את הענין בשתי ראיות לדברינו. בפרק כל האסורין<sup class="footnote-marker">42</sup><i class="footnote">תמורה ל, ב.</i> מביא הש"ס הני תרי דיני דרבא בולד נרבעת ובולד נוגחת ומסיים שם את המימרא: "ולד מוקצה ונעבד מותר מ"ט לאימיה אקציה לאימיה פלחי לה". והשתא אם עובר ירך אמו היה פירושו, שמטעם הקשר הסיבתי האם משפעת על העובר וחולקת לה מתכונתה היא, מה בכך "דלאימיה אקציה וכו'". הלא האם אסורה ומעבירה את האיסור לעובר ע"י הקשר הסיבתי שביניהם. אלא ודאי שזה אינו, וכמו שכתבנו שמצד הקשר הסיבתי אין זהות בין האם והעובר. וכן יש הוכחה מהא דמחלק רבא<sup class="footnote-marker">43</sup><i class="footnote">ב"ק מז, א ותוספות שם ד"ה "פירשא בעלמא הוא".</i> בין פרה שהזיקה ובין תרנגולת שהזיקה. גבי פרה גובה מולדה משום דגופה היא, אבל תרנגולת "אינו גובה מביצתה מ"ט פירשא בעלמא הוא". התוספות דוחקים לישב את הנראה כסותר מה שלמדנו בפרק אלו טרפות דביצת טריפה אסורה לכ"ע משום דגופה היא. הנה כבר ביררנו<sup class="footnote-marker">44</sup><i class="footnote">עיין פרק זה אות ב.</i> שביצת טריפה אסורה משום שהתרנגולת היא סיבת החומר של הביצה ויש זהות בין הסיבוב והמסובב ביחס לסיבה החומרנית. הא דאמר הש"ס בפרק אלו טרפות הביצה "גופה היא" היינו שעל יסוד הקשר הסיבתי חומר הביצה בא מחומר גוף התרנגולת. אבל רבא דינו של הגוף המורכב אתא לאשמעינן, ודוקא ביחס לאיזה מעשה מסוים. בנוגע לזה שפיר יש לומר שהעובר "גופה היא", שאופן חיבורו עם האם הוא כזה שיש לעובר חלק בנגיחה יחד עם שאר הגוף. אבל הביצה על יסוד אופן חיבורה עם התרנגולת – למרות הזיקה הסיבתית שביניהן – אין לה אלא תפקיד של "פירשא בעלמא" בגוף התרנגולת ביחס למעשה הנגיחה. נמצא למוד שמטעם הקשר הסיבתי הביצה היא "גוף" מגוף התרנגולת אבל לא הולד מגוף האם. אבל על יסוד הצד "הטכני" של הקשר המאחד אותם, הענין היפוך לגמרי – הולד הוא גופה של האם אבל אין הביצה גוף התרנגולת. הקשר "הטכני" שבין אם ועובר עושה את הגוף המורכב לכלי מאוחד שיכול לפעול ולהזיק כחד גופא. שונה מזה אותו הקשר שבין הביצה והתרנגולת שאינו מאחדן לפעולה אחת.

פרק ב; סיבות יצירתיות מורכבות



Chapter 1

בעיות חמורות נובעות מן העובדה שלפעמים המסובב הוא פרי סיבות שונות. כיון שהסיבות האלה הן שונות בטיבן זו מזו השאלה היא מה טיב המסובב הנוצר מהן ועל ידיהן. השיטה התלמודית בסיבה היצירתית<sup class="footnote-marker">1</sup><i class="footnote">ראה פרק א, בסופו.</i> מתרחבת בפתרון שאלה כזו. נראה שהשיטה המקיפה ביותר לבשה צורה בדינים המובאים בתוספתא דמס' כלאים<sup class="footnote-marker">2</sup><i class="footnote">פרק ה, ב.</i>. איתא התם: "סוס שילדה מין חמור מותר עם אמו ואם היה אביו חמור אסור עם אמו, חמור שילדה מין סוס מותר עם אמו ואם היה אביו סוס אסור עם אמו. רחל שילדה מין עז מותר עם אמו, ואם היה אביו עז אסור עם אמו. עז שילדה מין רחל מותר עם אמו, אם היה אביו רחל אסור עם אמר'. בחלק הראשון של זוגות דינים אלה מכירים אנו את הכלל בסיבה היצירתית שלמדנו לעיל מן המשנה במס' בכורות "שהיוצא מן הטמא טמא והיוצא מן הטהור – טהור". על יסוד אותו הכלל "סוס שילדה מין חמור מותר עם אמר'. לעולם דינו של הנדמה כמו דינו של האם. מין הולד אינו משתנה, כי יש זהות בין הסיבה היצירתית ותוצאותיה. אבל אם אביו של הנדמה שונה במינו מן האם אז דווקא מטעם הזהות שבין הסיבה והמסובב, יש כאן תערובות מינים בתכונת הולד ומשום "תערובות" זו סוס שילדה מין חמור אסור עם אמו, אם היה אביו חמור. בלשון התלמוד תערובות של מינים כזו מתקיימת מפני שחוששין לזרע האב<sup class="footnote-marker">3</sup><i class="footnote">חולין עט, א; מס' כלאים פ"ח משנה ד. הגמרא משנה קצת את לשון המשנה.</i>. כידוע יש פלוגתא בזה בין התנאים. בפרק "אותו ואת בנו" מובאה המשנה ממס' כלאים. "ר' יהודה אומר הנולדים מן הסוס אע"פ שאביהן חמור מותרין זה בזה, אבל הנולדין מן החמור עם הנולדין מן הסוס אסורין". אמר עלה רב יהודה אמר שמואל שטעמו של רבי יהודה הוא שאין חוששין לזרע האב ומשום זה מין הולד תלוי לגמרי במין האם. אבל החכמים חולקין עליו ואומרים "שכל מיני פרדות אחת הן", משום דחוששין לזרע האב. משמע שבזה פליגי: ר' יהודה סבר שבין שתי הסיבות היצירתיות המולידות את הולד, הסיבה היצירתית של צד האם גוברת על אותה הסיבה של צד האב והיא בעצמה קובעת את מין הולד; וחכמים סוברים שאין כוח הסיבה היצירתית של צד האם עולה על כח זרע האב ושני הכוחות ביחד מכריעים את מין הולד – משום זה "האי בר סוסיא וחמרא והאי בר חמרא וסוסיא כולהו חדא מינא נינהו". הייתי אומר שהתוספתא הנ"ל הולכת בשיטתו של חנניה שהוא "החכמים" החולקים על ר"י. דוקא למ"ד חוששין לזרע האב אסור הפרי עם האם, אבל למ"ד אין חוששין, הפרי עם האם לעולם חד מינא הוא. כן מוכח מן השקלא וטריא בפרק אותו ואת בנו. אכן יש מקום שאפשר לפשוט מיניה שלא במחלוקת נשנה דינה של התוספתא. הנמצא בתלמוד בבלי בפירוש דבריו של ר' יהודה מובא גם בירושלמי<sup class="footnote-marker">4</sup><i class="footnote">כלאים פ"ח הל' ג.</i> בזה הלשון: רבי יצחק בר נחמן בשם רבי הושעיא הלכה כדברי התלמיד<sup class="footnote-marker">4*</sup><i class="footnote">כר' יהודה וקורא אותו תלמיד מפני שרבים חולקים עליו ובכללם גם ר"ע רבו (ר' פני משה שם).</i> דברי חכמים כל מין פרידות אחד". אבל בתר הכא אמרו שם אמוראי בשם רב "מודים חכמים לרבי יהודה בסוס בן סוס בן חמור עם חמור בן חמור בן סוס", ומסיק שם שכמו כן אסורים משום כלאים "עז בן עז בן רחל עם רחל בן רחל בן עז". תמוהים הם דברים אלה. אי הכי – גם חכמים מודים שהעיקר הוא מין האם ואין חוששין לזרע האב ובמאי פליגי על ר"י? אמנם יש לדייק היטב בלשונו של רב. אין הוא משתמש בסגנון המשנה ואומר: מודים וכו' בנולדים מן הסוס והחמור עם הנולדים מן החמור וסוס. גם אינו משתמש במילה "פרד". אלא אומר הוא: "סוס בן סוס בן חמור" וכן "חמור בן חמור בן סוס", ז"א רב משתמש בסגנון התוספתא דכלאים. דע שהולד הנקרא בתוספתא "מין חמור" או "מין סוס" ודאי אין פירושו "פרד", הרי בדין הראשון, "סוס שילדה מין חמור", גם האב סוס הוא והולד הוא הנדמה, כך קרה איזה דבר מפליא ויוצא מן הכלל שבן סוס וסוס היה "מין חמור", וכן בדין השני, "חמור שילדה מין סוס", הולד לא היה פרד שהרי הוא בר חמרא וחמרא, אלא מעשה שהיה כך היה, שמן חמור וחמור יצא "מין סוס", אלה הולדות מותרין עם אמותיהם. אבל אם אביו של "מין חמור" זה הוא ג"כ חמור, ר"ל "מין חמור" זה הוא בן סוס ובן חמור, או אם אביו של "מין סוס" זה גם הוא סוס, והולד "מין סוס" הוא בן חמור ובן סוס, אז הפרי אסור עם האם. אבל גם בדין זה הולד הוא הנדמה ואינו פרד. הנדמה דומה כולו למין אחד או הוא "מין סוס" או "מין חמור", אבל הפרד יש בו סימנים של שני המינים. לפי זה מתפרש שפיר מאמרו של רב בירושלמי, מודה גם הוא שהחכמים חולקין על רבי יהודה וסוברין "כל מין פרידות אחד", אבל אין הוא מדבר בדין פרדות, בדין הולדות הנולדים עם סימני שני מינים, אלא אמר: "מודים חכמים לרבי יהודה בסוס בן סוס בן חמור עם חמור בן חמור בן סוס". אם הולד אינו פרד אלא "נדמה" שהוא דומה לגמרי למין האם, אז "סוס" זה שהוא בן סוס וחמור אסור עם "חמור" שהוא בן חמור וסוס. דוקא בפרדות פליגי חכמים על ר"י מכיון שיש בהם גם סימני מין האם וגם סימני מין האב חוששין לזרע האב שהרי ניכר הוא בסימניו. אבל "נדמה" שהוא ממין האם אסור עם הנדמה של האם ממין אחר, לפי שהעובדה שאין בהם סמנים ממין אבותיהם מוכחת שמין האם היה גובר על מין האם ואין חוששין כאן לזרע האב. לדברינו אפשר שכמו כן לא יחלקו ר"י וחכמים בדין שבתוספתא: אם סוס ילדה "מין חמור" ואביו חמור וכן אם חמור ילדה "מין סוס" ואביו סוס, הלא טיב הולד מוכיח שמין האב היה חזק יותר ממין האם ובכגון זה אפילו ר"י מודה לחכמים שחוששין לזרע האב. מן התוספתא נלמד שאם הנולד משני מינים הוא "נדמה" בדמות האב כ"ע מודים שחוששין לזרע האב; מדברי רב נוציא שאם הנולד משני מינים הוא נדמה בדמות האם לכ"ע אין חוששין לזרע האב. דוקא בפרדות פליגי משום שיש בהם סימנים של שני מינים. מדויק הוא הלשון "חוששין" או "אין חוששין". בודאי יש בפרד מה שהוא ממין האב ודבר הנראה לעינים הוא זה ואיך שייך לפלוג בענין שהמציאות מוכחת עליו? אבל האמת שמעולם לא עלה על דעת שום תנא לומר שאין חלק בולד מן זרע האב. הלא גם זרע האב הוא אחד מן הסיבות היצירתיות של הולד, אעפ"כ ר"י סבר שאין חוששין לזרע האב, כלומר יש גם מזרע האב בולד, אבל העיקר הוא האם: בהתאבקות הסיבות היצירתיות בעד מין הולד, צד האם גובר על צד האב. הגם שיש בפרד זה מסימני מין האב אין להם חשיבות ומתבטלין הם לגבי סימני המין מצד האם ואין חוששין להם. החכמים סוברים שגם לסימני המין שהולד מקבל מן האב יש חשיבות ויש לחוש גם להם.
עוד דבר אחד נלמד בפירוש פלוגתתם מן הסוגיות בבבלי ובירושלמי. מדאמרינן שלדברי חכמים "כל מיני פרדות אחת הן" מוכח "שחוששין לזרע האב" פירושו שהחלק שהולד מקבל ממין האב שוה בחשיבות להחלק הבא לו ממין האם. אילו לא היו שני החלקים שוין לגמרי לא היה אפשר לומר: "האי בר סוסיא וחמרא והאי בר חמרא וסוסיא כולה חדא מינא נינהו". אם למשל חלק האב גרוע מן חלק האם אז בבר סוסיא וחמרא יש יותר ממין הסוס ממין החמור ובבר חמרא וסוסיא יש יותר ממין החמור ממין הסוס; ואם חלק האם פחות הוא מן חלק האב, להיפך – בר סוסיא וחמרא יהיה קרוב יותר למין החמור מבר חמרא וסוסיא. אלא ודאי "חוששין לזרע האב" פירושו שחלק האב והאם שווה בחשיבות, וכיון שכן – כל מיני פרדות אחת הן. אמנם עכשיו נפל ספק בדברי ר' יהודה. לפי דברינו שיטת רבי יהודה משתמעת לשני אופנים: אפשר לומר שאין חוששין לזרע האב כלל, אין לו שום חשיבות בקביעת המין והוה כאילו צד המיני של האב בטל לגמרי. אכן אפשר גם לומר שאין חוששין לזרע האב באותה המידה שאנו חוששין לחלק המיני שבולד מן האם, ואין לזרע האב אותה החשיבות שיש לאם, אבל מ"מ גם זרע האב לא היה כאילו בטל ואינו. דברי ר"י במשנה אינם מוכחים. דהא דאסר את הנולדין מן הסוס עם הנולדים מן החמור אפשר, משום שאינו חושש לזרע האב כלל; ואפשר שהוא חושש גם לזרע האב, אלא שהוא חולק על חכמים האומרים שכוח האב שווה לכוח האם ביצירת הולד. הוא סובר שכוח האב גרוע מכח האם. ממילא הנולד מן הסוס והחמור יש בו יותר ממין הסוס ופחות ממין החמור ממה שיש בנולד מן החמור והסוס. הנפקא מינה דשני פירושים אלה בדברי ר"י הוא בדין פרי עם האם. אם אין חוששין לזרע האב כלל – אז הפרי מותר עם האם, אבל אם חוששין לו ואפילו בלי להשוות את כוח זרע האב לכח האם – הולד אסור עם אמו מצד מין האב שבו יהיה זה כמה שיהיה. דומה לחקירתנו זו היא הבעיא בסוגיא בפרק "אותו ואת בנו": "מיפשט פשיטא ליה לרבי יהודה דאין חוששין לזרע האב או דלמא ספוקי מספקא ליה". אומר אני דוקא משום שמאן דחולק על החכמים אפשר שסובר שאין לזרע האב חשיבות כל כך כמו לכוח האם או שאין לחוש לזרעו כלל, יש מקום לבעית הש"ס. הא דספוקי מספקא ליה היינו טעמו של ר"י, שלא היה ברור לו עד כמה מגיע כחו של מין האב.
מסקנת התלמוד הוא שגם בידי ר"י ספק היה אם חוששין לזרע האב או לא. משום הספק לא רק הפרדות של שתי מיני אמהות אסורות זו בזו, אלא גם הפרי עם האם אסור. שכך אמר "רב הונא בריה דרב יהושע: הכל מודין בפרי עם האם שאסור. ש"מ ספוקי מספקא ליה ש"מ". משמע מן השקלא וטריא<sup class="footnote-marker">5</sup><i class="footnote">חולין עט, ב ופ, א.</i> שכך נתקבלה השיטה להלכה. וכן חכמים ור' אליעזר שחולקין זה על זה בדין הנולד מן הבהמה והחיה מספקא ליה אם חוששין לזרע האב או לא. על יסוד ספק זה סיכם שם רב פפא את הדין בנוגע לכיסוי הדם ומתנות וגם ביחס לאותו ואת בנו.

Chapter 2

לפי הנ"ל היינו אומרים שהולד הנוצר ע"י שתי סיבות יצירתיות של שני מינים שונים, אם דמותו מוכחת שהסיבה האחת גברה על הסיבה האחרת, למשל או שהולד הוא "מין סוס" בן סוס ובן חמור או שהוא "מין חמור" בן סוס ובן חמור או כל כיוצא בזה, הולכין אחר הסיבה השולטת הלז<sup class="footnote-marker">6</sup><i class="footnote">אבל אפשר שדוקא לחומרא אמר רב כן לאסור סוס בן סוס בן חמור עם חמור בן חמור בן סוס ואפילו אליבא דחכמים, אבל לא לקולא להתיר סוס בן סוס בן חמור וכו' אם אמו.</i>; ואם אין הדמות מוכחת – למשל בולד פרד שיש בו "תערובות" סימנים של שני מינים – אז סבירי ליה לחכמים שחוששין לזרע האב, כלומר הסיבה היצירתית הבאה ממין האב שוה בחשיבותה לאותה הסיבה היצירתית שמקורה במין האם. אכן להלכה נתקבלה שיטת ר' יהודה ומספקינן בכגון זה עד כמה כוח מין האב מגיע. ויש בספק זה שלוש דרגות: אפשר שכוח האב שוה לכוח האם, או גרוע ממנו ומ"מ יש להשגיח גם בחשיבותו, ואפשר גם שאין חוששין לו כלל.
אמנם הרמב"ם יש לו דרך אחרת לגמרי. לפי הנחתנו אנו פסקיו סותרים לא רק את המסקנות שבתלמוד אלא גם זה את זה. בהלכות כלאים הוא פוסק<sup class="footnote-marker">7</sup><i class="footnote">פרק ט הל' ו.</i> "הילודים מן הכלאים, אם היו אמותיהן מין אחד מותר להרכיבן זה על זה ואם היו שני מינין אסור להרכיבן זה על זה ואם הרכיב לוקה". על כרחך אין הרמב"ם פוסק כחכמים דכל מיני פרדות אחת הן דחוששין לזרע האב, וגם אינו מקבל את מסקנות הש"ס דמספקינן אם חוששין או לא. אילו היה הדבר מוטל בספק אמאי לוקין עליו? הרמב"ם הולך בשיטת ר' יהודה במשנה ובפשטותה שאין חוששין לזרע האב. לא רק שבזה הוא תופס עמדה המתנגדת לסוגיא ארוכה בש"ס, אלא שבאותה ההלכה הוא סותר את דברי עצמו. מיד אחר דיני הפרדות הוא מביא שם: "וכן אם הרכיב זה הנולד אפילו על מין אמו לוקה". זה דין הפרי עם אמו שבתלמוד. פשוט הוא בגמרא שלמ"ד אין חוששין לזרע האב פרי עם האם שרי. מדפסק הרמב"ם בזה שלוקה. ע"כ משום דחוששין לזרע האב כחכמים, וא"כ איך הוא כותב ברישא דאותה הלכה שהפרידות שהיו אמותיהן משני מינים "אסור להרכיבן זה על זה ואם הרכיב לוקה" ואינו מקיים את דברי חכמים שכל מיני פרידות אחת הן. הכסף משנה מביא את הקושיא הזאת בשם הרא"ש<sup class="footnote-marker">8</sup><i class="footnote">עיין גם בב"י יו"ד סי' רצז, מקור הקושיא הוא ברא"ש הלכות כלאים שלו.</i>. כדי ליישב דברי הרמב"ם הוא אומר שיש להעביר את הקולמוס עליהם ויש להגיה ולגרוס "אינו לוקה" במקום "לוקה" וה"ט דספק הוא אם חוששין לזרע האב.
אלא מה יעשה עם הנמצא בפסקי הרמב"ם בנוגע לאותו ואת בנו. בדין תיש הבא על הצביה כתב הרמב"ם<sup class="footnote-marker">9</sup><i class="footnote">הלכות שחיטה פרק יב הל' ט.</i>: "היתה בת הצביה הזאת נקבה וילדה בן ושחט את הנקבה בת הצביה ואת בנה לוקה". מהא דלוקה מוכח שהוא פסק דחוששין לזרע האב ויש בבת הצביה מקצת שה. סותר הוא, איפוא, את מסקנת הסוגיא בפ' אותו ואת בנו, בפרט את מה שאמר רב פפא בסיכום השקלא וטריא דבתייש הבא על הצביה איסור איכא, ואליבא דרבנן, ומלקות ליכא ודוקא בצבי הבא על התיישה יש מלקות. ולא עוד אלא שסותר הוא גם את דברי עצמו בדיני אותו ואת בנו. שהרי הוא כתב עוד<sup class="footnote-marker">10</sup><i class="footnote">שם הל' יא.</i> "...ואם נודע ודאי שזה הוא אביו אין שוחטין שניהם ביום אחד דאם שחט אינו לוקה שהדבר ספק, אם נוהג בזכרים או אינו נוהג". כידוע<sup class="footnote-marker">11</sup><i class="footnote">עיין חולין עח, ב ועט, א.</i> הפלוגתא בין התנאים אם אותו ואת בנו נוהג בנקבות דוקא או גם בזכרים תלוי גם במחלוקת של אי חוששין לזרע האב או לא. מדכתב הרמב"ם דספק הוא אם נוהג בזכרים או לא, ע"כ פסק כדמספקינן אי חוששין לזרע האב או לא. ואין "להעביר את הקולמוס" על לשון הרמב"ם ולגרוס "אינו לוקה" בדין תייש הבא על הצביה ושחט את בת הצביה ובנה, שהרי ממשיך הוא בסגנונו וכתב באותה ההלכה: "וכן כלאים הבא ממין כבש וממין עז וכו' לוקה משום אותו ואת בנו". זה ודאי נכון שאין מי שחולק בכלאים הבא ממין כבש וממין עז, ומדכתב "וכן" ע"כ גם בדין שלפניו הגירסא היא "לוקה"<sup class="footnote-marker">12</sup><i class="footnote">עיין מזה הט"ז יו"ד סי' טז ס"ק יב; ועיין גם בש"ך שם ס"ק יז.</i>.
והמבוכה עוד הולכת וגדלה. בדין כיסוי הדם של כלאים פוסק הרמב"ם<sup class="footnote-marker">13</sup><i class="footnote">הלכות שחיטה פרק יד הל' ד.</i> "כלאים הבא מבהמה וחיה וכו' צריך לכסות ואינו מברך". גם כאן הוא מתנגד לגמרא מפורשת. הלא רב פפא אמר שם בסוף הסוגיא דהא דמכסה ואינו מברך לא משכחת אלא בצבי הבא על התיישה משום דמספקי לו אי חוששין לזרע האב. מוכח משם שבתיש הבא על הצביה חייב לכסות מן התורה ומברך, שהרי ליכא מאן דאינו חושש למין האם וצבי ואפילו מקצת צבי אמרינן לרבנן. מדסתם הרמב"ם וכתב: "כלאים הבא מבהמה וחיה" ולא חילק ביניהם כדרך שחילק רב פפא, משמע לכאורה שכאן אפילו למין האם אינו חושש<sup class="footnote-marker">14</sup><i class="footnote">עיין ט"ז יו"ד סי' כח ס"ק ד מה שהביא בשם הרש"ל, ועיין גם בש"ך שם ס"ק ז.</i>. מה תמוה הדבר שלענין מתנות כהונה הוא אינו סותם, אלא מפרש כמו שמפרש רב פפא בגמרא. שהוא כתב<sup class="footnote-marker">15</sup><i class="footnote">הלכות בכורים פ"ט הל' ה.</i>: "צבי הבא על העז וילדה הולד חייב בחצי מתנות שנאמר 'אם שה' ואפילו מקצת שה. תיש הבא על הצביה הולד פטור מן המתנות". הן הן דברי רב פפא. במשפט אחד נאמר דין זה בגמרא עם דין כסוי הדם. שכך היא לשון רב פפא: "הלכך לענין כסוי הדם ומתנות לא משכחת אלא בצבי הבא על התיישה". ואיך פרט רבינו את דיני כלאים מבהמה וחיה דוקא גבי מתנות ולא גבי כסוי הדם? ואם יש לסתום בזה אמאי לא סתם גם בזה? עוד מוכח מפסקו לענין מתנות דמסופק הוא, אם חוששין לזרע האב ומשום זה תיש הבא על הצביה פטור ממתנות דהמוציא מחבירו עליו הראיה. וסותר הוא עוד הפעם את פסקיו גבי תייש הבא על הצביה לענין אותו ואת בנו וגבי כלאים שלוקין על הפרדות, אם היו אמותיהן משני מינים או על הפרי שנרכב עם אמו.

Chapter 3

רבים טרחו לגלות את השיטה המאוחדת בפסקי הרמב"ם. אבל אם נעיין בדבריהם נטה להסכים עם דעתו של "דברי חמודות" שכתב<sup class="footnote-marker">16</sup><i class="footnote">על הרא"ש בפרק אותו ואת בנו באות ד. אין צורך כאן לטפל בכל הדחוקים שנאמרו בענין זה. רק אעיר על חולשתה של חוליא אחת הנמצאת בבנינו הגאוני של הלחם משנה. בפירושו על הלכות שחיטה פרק יב הל' ח הוא מסדר את כל הקושיות על פסקיו השונים של הרמב"ם בנוגע לעניננו. הוא הוכיח בפתרונן שהרמב"ם פסק דחוששין לזרע האב. מלבד שגם לפי זה נשארו הרבה מהלכות הרמב"ם בקושיא והל"מ טרח לישב כל אחת ואחת, הסתירה העצומה בדברי הרמב"ם באותה ההלכה בהלכות כלאים בין דין הפרדות ובין הפרי עם האם לא זזה ממקומה. בכדי לפרקה כתב הל"מ "ומה שכתב בראשונה הנולדים משני מינים אסור להרכיבן זה עם זה וכו' אע"ג דאית ליה חוששין לזרע האב טעמו משום דבגמרא לא אמרו דחנניא דאית ליה דחוששין לזרע האב אית ליה דהנולדין מן החמור עם הנולדין מן הסוס מותרין אלא שאמרו שזה (אמו) חמור ואביו סוס והאחר בהפך אמו סוס ואביו חמור דכיון דחוששין לזרע האב (מין אחד) הם דלכל אחד יש לו שם (שני) צדדין והכי אמרו שם בגמרא מאן חכמים חנניא וכו' וכו' והאי בר סוסיא וחמרא והאי בר חמרא וסוסיא כלומר דלכל אחד יש שני צדדים אבל (כשאין) האמהות שוות והאב אחד כלומר דזה אמו חמור ואביו חמור וזה אמו סוס ואביו חמור ודאי דהוי כלאים אפילו דתימא חוששין לזרע האב משום דהאי יש לו משני צדדיו חמור והוא כלו חמור אבל זה הוא מקצת חמור ומקצת סוס וכו' ולכך כתב רבינו ואם היו אמותיהן משני מינין אסור להרכיבן כלומר דסתמא דמילתא דהאב הוא אחד דהכי נראה שהאמהות לבד אינם שוות ולכך לקי כדפרישית". האמת אתו שאם האמהות שונות במינן ולא האבות שאסור להרכיב את הולדות ואם הרכיב לוקה מ"מ הרמב"ם ודאי לא לזה נתכוון. לפי דברי הל"מ המדייק מהא דאמר הרמב"ם "ואם היו (ז"א האמהות) שני מינין" שהאמהות לבד אינן שוות הכי נמי נימא ברישא של אותה הלכה שכתב "ואם היו אמותיהן מין אחד מותר להרכיבן" שהאמהות לבד שוות ולא האבות כגון שולדות הם בן חמור וסוס עם בן חמור וחמור. ואם חוששין לזרע האב אין להתירן זה בזה. האמת שאין מקום לדיוקו של הל"מ כלל. כך כתב הרמב"ם: "הילודים מן <b>הכלאים</b> אם היו אמותיהן מין אחד וכו' ואם היו שני מינין וכו' "... הלא מה שאמר הרמב"ם באמותיהן חוזר על הנושא שבאותו המשפט שהוא "הילודים מן הכלאים". עליהם כתב הרמב"ם שיש שאמותיהן ממין אחד הן כגון בן חמור וסוס עם בן חמור וסוס, ויש גם שאמותיהן של אלה הילודים מן הכלאים משני מינין הן כגון בן חמור וסוס עם בן סוס וחמור. אבל לעולם בשניהם צד האב שונה מן צד האם שהרי בלאו הכי הולדות אינם "ילודים מן הכלאים".</i>: "לפיכך אני אומר דדברי הרמב"ם א"א להולמן ולית נגר ובר נגר דלפרקיניה". נ"ל שהמפתח לשיטת הרמב"ם נמצא בהלכותיו גבי מתנות כהונה. אלה דבריו במלואם בהלכות בכורים<sup class="footnote-marker">17</sup><i class="footnote">פ"ט הל' ה.</i>...."והכוי אע"פ שהוא ספק מפרישין ממנו כל המתנות. צבי הבא על העז וילדה הולד חייב בחצי מתנות שנ' 'אם שה' אפילו מקצת שה, תיש הבא על הצביה הולד פטור מן המתנות". הקשה עליו הטור<sup class="footnote-marker">18</sup><i class="footnote">יו"ד סי' סא; עיין ב"י שם וגם הכ"מ הלכות בכורים פ"ט הל' ד.</i>. "ואיני מבין דבריו למה מפרישין כל המתנות כיון שאינו חייב ליתנם:.." ליישב התקפת הטור כתב הב"י שהרמב"ם סבר דכוי בריה בפני עצמה היא כדאמר רב יהודה וכמו שמובא בברייתא בשם ר' יוסי<sup class="footnote-marker">19</sup><i class="footnote">חולין פ, א.</i>. ודוקא כוי חייב בכל המתנות משום דמרבינן מקרא, כדאמר רבין אמר ר' יוחנן. אבל הולד של בהמה וחיה אינו כוי ופסק בו כמסקנת הש"ס<sup class="footnote-marker">20</sup><i class="footnote">עיין חולין עט, ב ופ, א; ועיין שם גם קלב, א.</i> הצבי הבא על התיישה חייב בחצי מתנות ובתיש הבא על הצביה פטור משום המוציא מחבירו עליו הראיה. תמוהים הם דברים אלה. שהרי הרמב"ם כתב כאן על הכוי "אע"פ שהוא ספק" וא"כ איך נאמר שחייב בכל המתנות משום דהכי מרבינן מקרא "וכי איצטריך קרא לרבויי ספיקא"<sup class="footnote-marker">21</sup><i class="footnote">עיין יומא עד, ב ותוספות שם ד"ה "כוי בריה בפני עצמה הוא".</i>. בפרט קשה זה על הר"ן שממנו לקח הב"י את סברתו בישוב דברי הרמב"ם. על הא דאמר בגמרא בפרק הזרוע והלחיים<sup class="footnote-marker">22</sup><i class="footnote">חולין קלב, א.</i> "כוי חייב בכולהו מתנות" מביא הר"ן פירושו של רש"י<sup class="footnote-marker">23</sup><i class="footnote">לא נמצא ברש"י בספרינו.</i> דמכוח הספק אי חוששין לזרע האב או לא, היה חייב רק בחצי מתנות ומהני ליה קרא לחייבו בכולהו. ודוחק הר"ן את פירושו משום שאין לומר שהפסוק בא לחייב את הספק, דמי איכא ספיקא קמי שמיא. מטעם קושיא זו חידש הר"ן דהא דאמר רבין אמר ר' יוחנן דכוי לרבנן חייב בכולהו מתנות, לא היינו צבי הבא על התיישה אלא בריה בפני עצמה. ובהמשך הוא כותב: "ומדברי הרמב"ם ז"ל למדתי" ומביא את פסקי הרמב"ם הנ"ל במתנות כהונה, שמוכח מהם שהכוי והנולד מן הצבי והעז שני ענינים הם. ואיך לא הרגיש שהרמב"ם כתב שם בפירוש שהכוי ספק חיה והדרא קושיתו על רש"י לדוכתיה "איצטריך קרא לריבויי ספיקא"<sup class="footnote-marker">24</sup><i class="footnote">עיין ב"ח על הטור יו"ד סי' סא.</i>.
הב"י בעצמו הקשה על פירושו הוא מהלכות מאכלות אסורות<sup class="footnote-marker">25</sup><i class="footnote">פרק א הל' יג.</i> להרמב"ם דשם נמצא: "כלאים הבא מבהמה טהורה עם חיה טהורה הוא הנקרא כוי..." הרי שהוא פסק דכוי אינו בריה בפני עצמה. והשיב הב"י שהנוסחא בהלכות מ"א משובשת היא, אבל לא משמע כן מפירוש המשניות של הרמב"ם. דעל המשנה דכוי יש בו דרכים שוה לחיה וכו'<sup class="footnote-marker">26</sup><i class="footnote">בכורים פרק ב משנה ח.</i> כתב הרמב"ם: "הכוי, – הוא מין מורכב מן העז ומן הצבי וכן אמרו: כוי בריה בפני עצמה היא, ולא הכריעו בה חכמים אם מין בהמה או חיה היא ונתנו עליו חומרי בהמה וחומרי חיה" וכו'. הרמב"ם הגדיר גם כאן את המושג "כוי" כמו שנמצא בספריו שבידינו בהלכות מ"א שהכלאים הבא מן הבהמה עם חיה הוא הנקרא כוי; ובפירושו על המשנה אין מקום לשבש את דבריו כמו שעשה הב"י בהלכותיו ביד החזקה. על כוי זה שבמשנה שהוא מן חיה עם בהמה אמרו חכמים שחייב במתנות. ועלה קאי רבין בשם ר' יוחנן דמרבינן מקרא שחייב בכל המתנות. נמצא שאין לקיים את דברי הר"ן והב"י בזה כלל. אלא שמפירושו של הרמב"ם על המשנה יש ללמוד עוד דבר מפתיע. מדכתב: "וכן אמרו כוי בריה בפני עצמה היא" וכו', משמע שהבין שר' יוסי, דסבר הכי אינו חולק על הי"א לגמרי. גם הוא מודה להם שהכוי הוא מורכב מן העז ומן הצבי, אלא שאומר הולד הוא בריה בפני עצמה. יש לברר מאין לו כל זה ואיך פירש את הפלוגתא בין הי"א ור' יוסי. הייתי אומר ששיטת ר"י כשהיא לעצמה ג"כ זקוקה לביאור. מה זה שאמר: "...בריה בפני עצמה היא ולא הכריעו בה חכמים אם מין בהמה היא אם מין חיה היא". אם הכוי בריה בפני עצמה היא מה ענין הספק, ודאי שאינו לא בהמה ולא חיה; ואם רצונו לומר שהוא אינו כלאים אלא בריה שיש בה ספק, אם היא בחמה או חיה – לא משמע כן מהא דאיתא בפרק יום הכפורים<sup class="footnote-marker">27</sup><i class="footnote">יומא עד, א וב. ועיין תוספות שם ד"ה "כוי בריה בפני עצמה הוא".</i>. שם מוכח דאם כוי ספק הוא לא היה בריה בפני עצמה ואם הוא בריה בפני עצמה אינו ספק. מקשין התוספות שם כעין זה מהא דאמר ר' יוסי בפרק כסוי הדם: "כוי אין שוחטין אותו ביו"ט ואם שחטו אין מכסין את דמו, ואי הוה בריר לן שהוא בריה ולא הוה לא חיה ולא בהמה הא מותר לשחטו לכתחילה דהא לאו בר כיסוי הוא". והיו יכולין להקשות גם בלאו דפרק כסוי הדם ממה שאמר ר' יוסי בכוי. אם "בריה בפני עצמה" מתפרש כמו שהענין מובן במס' יומא, הרי אין כאן ספק ואיך אמר באותו הדבור, "ולא הכריעו בה חכמים אם מין בהמה היא אם מין היה היא". משום קושיתם החליטו התוספות שיש כוי שהוא לא היה ולא בהמה ויש גם כוי שהוא ספק היה וספק בהמה. אכן דוחק גדול הוא לומר שלפעמים "בריה בפני עצמה" משמע בפשיטות בריה שהיא לא היה ולא בהמה אלא איזה מין שלישי, ולפעמים פירוש הדברים בריה סתם שיש בה ספק חסרון ידיעה אם היא מין בהמה או מין חיה. אבל מלבד הדוחק הזה יש ראיה ברורה מן הירושלמי. על המשנה דכוי במס' בכורים מביא הירושלמי<sup class="footnote-marker">28</sup><i class="footnote">פרק ב הל' ו.</i> בגמרא: "איזהו כוי אמר רבי לעזר עז שעלה על צבי וצבי שעלה על גבי עיזה ורבנן אמרין מין הוא עיקרו ולא יכלו חכמים לעמוד עליו". זו היא הפלוגתא המובאה בבבלי, בברייתא בין הי"א ור' יוסי. אכן הירושלמי מפרש ואמר דפלוגתת ר' אליעזר ורבנן במתנות כוי תלויה בפלוגתתם ביחס למהותו של הכוי וכל אחד הולך לשיטתו: "ר"א דו אמר עכשו הוא נסתפק לו דו אמר פטור ורבנן דינון אמרין מין הוא עיקרא אינון אמרין חייבין". מוכח מהכא שאין לומר דבריה "בפני עצמה" פירושו שהכוי אינו כלאים, אלא ספק חיה ספק בהמה דא"כ אמאי מחייבי רבנן יותר מר"א. מה לי אם הספק הוא משום שהולד נולד מן כלאים או שהוא משום שאין ידוע לנו אם הוא בהמה או חיה? אלא ודאי "בריה בפני עצמה", שהוא הוא מה שאמר הירושלמי "מין הוא עיקרו". הבנת הענין היא ממש כמו בפרק "יום הכפורים", דהיינו אינו ספק חיה ספק בהמה אלא מין בפני עצמו. והדרינן לחקירתנו, מה זה שאמרו בה "ולא יכלו חכמים לעמוד עליו".
נראה לנו שעל יסוד הירושלמי וגם משום הסתירה שבין הסוגיא בבבלי בפרק אותו ואת בנו ובפרק יום הכפורים בחר לו הרמב"ם בדרך חדשה לגמרי. הוא החליט שר"א ורבנן בירושלמי והי"א ור"י בבבלי שניהם מודים שהכוי "זה הבא מן התייש ומן הצביה". וזו היא הפלוגתא ביניהם. הי"א או ר"א סוברים שיש בולד זו תערובת של מינים, ור' יוסי ורבנן סוברים אף שהולד בא משני מינים אין הוא "תערובות של מינים" אלא שני המינים ביחד יצרו בריה בפני עצמה שיש לה מין מיוחד. כל השקלא וטריא בפרק אותו ואת בנו עד סוף דברי רב פפא מתנהלת אליבא הי"א ותוכן השאלות הוא לעולם כמה יש בכוי ממין האב וכמה ממין האם. שאלות הכמות תלויות בהבעיה, אי חוששין לזרע האב או לא. ביררנו כבר<sup class="footnote-marker">29</sup><i class="footnote">ראה לעיל בפרק זה אות א.</i> שאפילו למ"ד אין חוששין אין רצונו לומר שאין שום תוצאה לזרע האב כי דבר כזה אי אפשרי. כוונתו היא שאין לזרע האב חשיבות ביחס לכוח המין של האם. דומה הענין ממש לכל דיני תערובות שהמיעוט בטל ברוב. אבל למ"ד שהכוי בריה בפני עצמה היא, עיקר השאלה של איכות היא ולא של כמות. אפילו אם נאמר שמצד הכמותי כוח מין האב אינו חשוב ביחס לכוח מין האם, מ"מ ודאי יש גם לזרע האב חלק ביצירת הולד ודוקא מטעם השפעתו האיכותית של החלק הזה הולד יהיה לבריה ממין עצמו.
מ"מ אפילו למ"ד כוי בריה בפני עצמה היא יש מקום לספיקות. למשל יש לעיין, אם דמו חייב בכסוי או לא. אין לומר כמו שכתבו התוספות<sup class="footnote-marker">30</sup><i class="footnote">עיין לעיל מזה וראה גם הערה 27.</i>: "אי היה בריר לן שהוא בריה ולא היה לא חיה ולא בהמה יהא מותר לשחטו (ביו"ט) לכתחילה דהא לאו בר כסוי הוא". נכונה היא הערתם לשיטתם דסברי שבריה בפני עצמה אינה כלאים, א"כ מהיכי תיתי לחייב מין זה בכסוי. אבל לדבריו שהמין החדש הזה בא מן בהמה וחיה שפיר יש להסתפק בדין כסוי הדם. הרי הולד מקבל את תכונתו משני הצדדים, משל האב ושל האם, ויש מקום לפקפק אם חיוב כסוי הדם עובר על הולד מצד אחד של אבותיו. אלא שעכשיו אין לפרוק את הבעיה כדרך שפרקה רב פפא בגמרא. שכל דבריו הם אליבא די"א ועל יסוד שאלות הכמות של כל מין ביחס לאותה "התערובות" שהוא הולד... דוקא על יסוד זה יש לחלק בין תייש הבא על הצביה, שחייב בכסוי הדם דלכ"ע חוששין למין האם ויש בדם כוי זה גם דם של חיה, ובן צבי הבא על התיישה שכיון דמספקי לן אי חוששין לזרע האב או לא, יש ג"כ ספק אם יש כאן דם של חיה או לא. אבל לר' יוסי יש להסתפק אפילו בתייש הבא על הצביה, דמאחר שהכוי אינו "תערובות" אלא מין בפני עצמו אין לומר שיש בדמו דם חיה. הבעיה היא, אם חיוב כסוי הדם הועבר ממין הצביה על הכוי שהוא בנה. כיון שהסיבה היצירתית האחת של הכוי נושאת את החיוב מקבל הכוי את החיוב או לא. זו היא השאלה גם לענין מתנות. מצד שאלות הכמות הדבר פשוט הוא מאד וכדרב פפא בצבי הבא על התיישה הכוי חייב בחצי מתנות לרבנן שיש כאן חצי שה. אבל בתייש הבא על הצביה פטור, משום מין השה שבכוי אתה בא לחייבו הלא מספקינן אם חוששין לזרע האב. אבל לר' יוסי, הבעיה היא אם חיוב מתנות מצד האם חל גם על הבריה החדשה הזו מטעם היחס הסיבתי שבניהם או לא. יפה קאמר ר"י. "בריה בפני עצמה היא ולא הכריעו בה חכמים אם מין בהמה אם מין חיה". הגם שמן הסיבות היצירתיות השונות במיניהן יצאה בריה של מין חדש לעולם, לא פתרו החכמים את הבעיה אם הבריה הזו מקבלת <b>דיניהן</b> של הסיבות האלה או לא. ועל בריה בפני עצמה כזו ודאי צריכים קרא להורות את דינה. אין לומר על זה "מי איכא ספיקא קמי שמיא". הרי יש ויש כוי קמי שמיא ומנא נדע את דינו: האם עובר החיוב מן הסיבה היצירתית על התוצאה או אינו עובר? וכל עוד שלא בא הכתוב להורות לנו איך לנהוג בו, הענין נשאר בספק.
לדברינו הא דרבין אמר ר' יוחנן כוי לרבנן חייב בכולהו מתנות דמרבינין אותו מאם שה אתא אליבא דמ"ד בריה בפני עצמה היא, ולא בא ר"י להורות שכוי חייב בכולהו מתנות ולא בחצין, דלמ"ד בריה בפני עצמה השאלה היא אם חייב במתנות כלל. אבל גם לר' יוחנן אפשר שיותר מחצי מתנות אין לחייב. כבר ביררנו שהבעיה היא, אם הכוי מקבל את החיוב מן אחת הסיבות היצירתיות שלו או לא. ודאי שלא יגיע אותו החיוב משתיהן. אלא שאפילו בחצי המתנות אין לחייבו אי לאו דריבוי של "אם שה", שהרי הכוי בריה בפני עצמה היא<sup class="footnote-marker">31</sup><i class="footnote">נהי דהלשון בבבלי הוא "כי אתא רבין אמר ר' יוחנן כוי לרבנן חייב בכולהו מתנות..." נראה לנו שזה לא היה סגנונו של ר' יוחנן, תדע שר"י ודאי לא השיב על הא דמקשה רבי זירא בבבלי: "ואם איתא חייב בחצי מתנות מבעי ליה". דהא רבי זירא תלמידו של רב יהודה היה (עיין כתובות קי, ב) וחי בדור השני אחר ר"י. לדעתי ר' יוחנן בירושלמי על מה דאיתא בירושלמי שהבאנו בפנים אמר את דבריו. על מה דאמר הירושלמי "ורבנן דינון אמרין מין הוא עיקרו אינון אמרין חייבין" קשה לכאורה מ"מ מנ"ל שחייב במתנות. בפירוש הענין אמר ר"י דלרבנן חייב על הכוי משום דמרבינן מקרא. כיון שדבריו לא נאמרו על השקלא וטריא שבבבלי סברא היא שר"י בעצמו לא היה משתמש במלה "כולהו" ואפשר שבתחילה גם הבבלי לא הביא את מאמרו בסגנון זה. יש סמך להשערתנו בלשון הרמב"ם שכתב בדין מתנות כוי: "והכוי... מפרישין ממנו כל המתנות". יש לומר שזו היתה הגירסא המקורית בש"ס: כי אתא רבין אמר ר"י כוי לרבנן חייב בכל המתנות – ר"ל בזרוע והלחיים והקיבה. אבל כמה הוא חייב מכל אלה זה תלוי כמה הוא חלק הבהמה ביצירת הכוי... לאחר זמן תחת השפעת השקלא וטריא לפני מאמרו של רבין בשם ר"י נשתנתה הגירסא המקורית.</i>. מ"מ אפילו לר' יוחנן יש לחלק בין צבי הבא על התיישה ובין תייש הבא על הצביה. כיון שחיוב המתנות לא יבוא אלא מן החיוב שבסיבה היצירתית, כמה יהא חיוב זה תלוי במדה שיש לסיבה שהיא מין הבהמה ביצירת הולד. אם אֵם הכוי היא הבהמה אז ברור הדבר שחיוב מתנות בכוי, שלמדנו מן ריבוי דאם שה, לא יהא פחות מחצין. שהרי ודאי חוששין לכוח האם ביצירת הולד וכוח זה אינו פוחת מחמשים אחוז של הסיבות היצירתיות ומחמשים אחוז יעבור החיוב על הכוי, אבל אם האב הוא מין הבהמה, אז כמות חיוב מתנות תלויה באי חוששין לזרע האב. אע"פ שאמרנו דלמ"ד בריה בפני עצמה היא בודאי יש גם לזרע האב חלק ביצירת הולד ואפילו אם אין חוששין לזרע האב כלל. היינו דוקא ביחס ליצירת בריה חדשה זו. דלענין זה השאלה היא רק של איכות ואפילו אם מטעם כמותו, ביחס לכמות החלק של האם ביצירת הולד, אין לזרע האב חשיבות "בתערובות", מ"מ מצד איכותו יש לו חשיבות בקביעת המין החדש של בריה זו. אבל בתר דמרבינן מקרא שיש בכוי חיוב מתנות, כמה יהא חיוב זה היא שאלה כמותית ופתרונה תלוי ביחס הכמותי שבין הסיבות היצירתיות, בתייש הבא על הצביה השאלה היא עד היכן כוח זרע האב מגיע ביצירת הבריה החדשה. אם הוא משהו – וגם למשהו יש חשיבות איכותית ביצירת מין חדש – אז חיוב מתנות מצד האב הוא ג"כ משהו ואם הוא רביע או שליש או מחצה אז החיוב יגיע באותה המידה לרביע או לשליש וכר של המתנות.
מבוררין עכשיו פסקי הרמב"ם. יפה כותב הוא בהלכות בכורים: "והכוי אע"פ שהוא ספק מפרישין ממנו כל המתנות". הכוי הזה הוא כלאים מן בהמה וחיה והוא ג"כ בריה בפני עצמה כמו שכתב בפירושו על המשנה. הרמב"ם קיבל להלכה את דברי ר' יוסי שהם הם דברי רבנן בירושלמי. ואע"פ שלא הכריעו חכמים את כל דיניו מ"מ חייב בכל המתנות כמו שה שכך מרבינן מקרא. אבל כמה הוא חייב מכל אחת שבמתנות<sup class="footnote-marker">32</sup><i class="footnote">עיין הערה שמקודם.</i> תלוי בחלק השה ביצירת הולד. משום זה הדין הוא: "צבי הבא על העז וילדה הולד חייב בחצי מתנות שנ' אם שה ואפילו מקצת שה"<sup class="footnote-marker">33</sup><i class="footnote">ראיה היא לדברינו שאין זה בבא חדשה בפסק הרמב"ם אלא פירוש דינו של הכוי שלפניה שדוקא כאן בצבי הבא על העז שחייב בחצי מתנות מביא הרמב"ם טעמו של הדבר "שנ' אם שה ואפי' מקצת שה". הלא "אם שה" היא הדרשה של ר"י והיה לו להרמב"ם להביאו ולומר בדין "כוי"... שמפרשין ממנו כל המתנות שנאמר "אם שה". אלא ודאי הכל ענין אחד הוא ובבבא זו ושאחריה הרמב"ם לפרש את דין הכוי בא.</i>. כאן כיון שהאם היא חשה ודאי שיש לסיבה היצירתית שמצד האם לכל הפחות חצי חלק ביצירת הכוי ומטעם זה חייב בחצי מתנות. אבל "תיש הבא על הצביה הולד פטור מן המתנות" שהרי מספקינן אם חוששין לזרע האב ולא ידוע לנו כמה הוא חלק התייש ביצירת הולד והמוציא מחברו עליו הראיה. אכן דוקא במתנות יש חיוב כלל משום דמרבינן מקרא, אבל בכיסוי הדם של כוי שאין ריבוי כל ענין החיוב בספק הוא. מטעם זה פסק הרמב"ם בהלכות שחיטה: "כלאים הבא מבהמה וחיה וכו' צריך לכסות ואינו מברך". הוא פסק סתם, ואינו מחלק, כמו שחילק רב פפא בין תייש הבא על הצביה ובין צבי הבא על התיישה, משום דכיון שכוי בריה בפני עצמה היא ולא תערובות של מינים גם בתייש הבא על הצביה יש להסתפק אם חיוב כיסוי של הסיבה היצירתית של מין האם יפול גם על הכוי או לא. אבל בדין אותו ואת בנו בתייש הבא על הצביה הוא פסק דאם שחט בת הצביה ובנה ביום אחד לוקה והטעם משום מקצת שה. ואל תקשה לך דבמתנות כהונה אינו חייב מטעם זה אלא בצבי הבא על העז, משום דלמין האם חוששין לכ"ע, אבל בתייש הבא על הצביה הוא פוטר שם משום דספק הוא אם חוששין לזרע האב. היינו דוקא לענין מתנות שהשאלה היא של כמות וכמו שכתבנו. אבל לענין אותו ואת בנו, מה בכך שאין אנו יודעים כמה הוא חלק זרע האב ביצירת הכוי ואם הוא שקול כנגד כוח האם או לא. לא בדיני ממונות אנו עומדים, אלא בענין של מצוה, וכי נתנו מצות לשעורים. מכיון שמן הריבוי דאם שה אנו לומדים שאפילו על בריה חדשה כזו יעבור החיוב שבמקצת השה שייך ג"כ מצות אותו ואת בנו"<sup class="footnote-marker">34</sup><i class="footnote">והא דמשמע מן הש"ס דכמו שאמרינן "שה ואפילו מקצת שה" כן י"ל "צבי ואפי' מקצת צבי" דע דלא מן ריבוי אנו לומדים את זה דאיזה יתור דקרא נמצא בכסוי הדם או אפילו גבי אותו ואת בנו. אלא בפירוש פשטות הקרא נאמרו הדברים דשה היינו אפילו מקצת שה וצבי היינו אפילו מקצת צבי. זה שייך שפיר להי"א שכוי הוא תערובת של מינים מן חיה ובהמה. דכיון שכן אם האם היא שה או צביה הרי יש כאן זה או צבי במציאות הולד ומה לי בין שה וצבי או חלק מהם בתערובות; ואם האב הוא התייש או הצבי ג"כ יש שה או צבי ממש במקצת למ"ד חוששין לזרע האב. אבל לשיטת ר' יוסי דוקא מריבוי דקרא יש ללמוד את דינו של כוי שהרי אין כאן אפילו מקצת שה באופן ממשי בתערובות אלא מין חדש נוצר ממקצת שה הגם שאין ריבוי גבי אותו ואת בנו כמו שאינו גבי כסוי הדם מ"מ מאם שה שאצל מתנות נלמד שדין הכוי הוא שאפילו מקצת השה שבסיבות היצירתיות מביאה עמה חיוב מן השה, ועל פי כלל זה שייך אותו ואת בנו גם בתייש הבא על הצביה. מה שאין כן גבי כסוי הדם שאין לנו ריבוי דאם צבי ואפילו מקצת צבי.</i>. דע שבשקלא וטריא שבש"ס דאזיל בשיטתם של הי"א מקצת השה כשהאב הוא מין בהמה תלוי באם חוששין לזרע האב, אבל לרבין אמר ר' יוחנן מקצת שה דמרבינן מקרא היא מקצת של שתי הסיבות היצירתיות שמחמתה הכוי הוא בריה בפני עצמה. המקצת הזו לעולם קיימת ואפילו אם אין הוששין לזרע האב וכביררנו את הענין.
יוצא לנו מדברינו שלר' יוסי דאמר, כוי בריה בפני עצמה היא הכלל הוא ששתי הסיבות של האב יוצרות בריה שהיא מין בפני עצמה. הכלל הזה אינו תלוי בשאלה, אי חוששין לזרע האב או לא, אפילו לר' יוסי הספק שבגמרא בנוגע לזה לא נפשט. משמעות הספק לר"י אינה כמו להי"א, כמה יש ממין האב בכוי, אלא כמה יש מכוח מין האב בתור סיבה ביצירת הולד ביחס לכוח האם שבה. על יסוד זה פסק הרמב"ם את שאר דיניו בכלאים ובאותו ואת בנו. פשוט הוא שהדבר ספק אם אותו ואת בנו נוהג בזכרים או לא, שהרי מוכח מן הש"ס דרק לחנניה נוהג גם בזכרים משום דסבר חוששין לזרע האב. הרמב"ם כתב את דבריו אליבא דמסקנא דמספקינן אי חוששין, אבל בהלכותיו בכלאים הוא הולך בשיטתו של ר' יוסי שהנולד מן שני מינים הוא בריה בפני עצמה, ז"א מין בפני עצמו. לפי זה הילודים מן הכלאים אסור להרכיבן אלא אם כן אמותיהם ממין אחד הן, למשל בן סוס וחמור עם בן סוס וחמור ששניהם מין אחד הם. אבל אם היו אמותיהם משני מינים כגון בן סוס וחמור עם בן חמור וסוס, לא רק שאסור להרכיבן אלא גם לוקה אם עבר והרכיב. אע"פ שמספקינן אם חוששין לזרע האב, מ"מ אין ספק שבן סוס וחמור הוא מין בפני עצמו וכן בן חמור וסוס ג"כ מין בפני עצמו הוא והוה כלאים ממש. אע"ג דאפשר דחוששין לזרע האב ואז חלק האב ביצירת הפרד שוה לחלק האם, מ"מ המין החדש שבא מן סוס וחמור שונה מן המין שבא מחמור וסוס<sup class="footnote-marker">35</sup><i class="footnote">כן מוכח מן הסוגיא בחולין (עט, א) מהא דאמר אביי: "עבי קליה בר חמרא צניף כליה בר סוסיא. ואמר רב פפא רברבן אודניה וזוטרא גנובתיה בר המרא זוטרן אודניה ורבה גנובתיה בר סוסיא". הרי שיש סימנים מובהקים שזה הנולד הוא בן סוס וזה בן חמור וכיון ששונים הם זה מזה וכל אחד הוא מין חדש בפני עצמו אסורים זה בזה משום כלאים.</i>. "וכן אם הרכיב זה הנולד אפילו על מין אמו לוקה", אבל לא משום שברור לן דחוששין לזרע האב, אלא משום דזה הנולד הוא בריה בפני עצמה ועם מין אמו הוה בודאי שני מינים שונים זה מזה.
הדבר החשוב שלמדנו מבירור שיטת הרמב"ם הוא שאם שתי סיבות יצירתיות יוצרות ביחד יש שיטה שסוברת דמשום הזהות שבין הסיבה היצירתית ותוצאתה אין לנולד זהות עצמית, אלא מתקיים בתור "תערובות" תכונותיהן של הסיבות שמהן הוא יצא. ובכל פרט פרט עלינו לברר את היחס "הכמותי" שבין שתי הסיבות שבתערובות זו – עד כמה לחוש לסיבה זו ועד כבה לחברתה. אבל יש גם שיטה אחרת שסוברת שלמרות הזהות שבין הסיבה היצירתית והנולד ממנה אם הנולד הוא פרי שתי סיבות שונות כאלה יש גם לו זהות עצמית. כשאנו מתענינים במהות הנולד אין להשגיח כלל ביחס הכמותי שבין סיבה וסיבה, שהנולד לעולם "בריה בפני עצמה היא" הנוצרת מן איחוד הסיבות במובן איכותי.

פרק ג; זה וזה גורם



Chapter 1

בסוג אחר של סיבות שמניות מורכבות בתלמוד הן הבעיות הכלולות במושג של "זה וזה גורם". תכונת בעיות אלה נבין אם נשווה את שיטות הבבלי והירושלמי בענינים אלה. בפרק כל שעה<sup class="footnote-marker">1</sup><i class="footnote">פסחים כו וכז, א.</i> מובאה המשנה מן מס' ערלה: "שאור של חולין ושל תרומה שנפלו לתוך עיסה ואין בזה כדי להחמיץ ואין בזה כדי להחמיץ ונצטרפו וחמצו, ר' אליעזר אומר: אחר אחרון אני בא, וחכמים אומרים: בין שנפל איסור לכתחלה ובין שנפל איסור לבסוף – לעולם אינו אוסר עד שיהא בו כדי להחמיץ". אביי מפרש המשנה דהא דאמר ר"א דאחר אחרון אני בא ואם נפל היתר בסוף מותר, היינו דוקא שקדם וסילק את האיסור. אבל אם לא קדם וסילק את האיסור – אסור. ואע"פ שאין באיסור לבדו להחמיץ משום דזו"ג אסור. וחכמים דאמרי צריך שיהיה באיסור לבדו כדי להחמיץ סברי זו"ג מותר. מסיק שם בגמרא שממשנה זו אין להוכיח שבזו"ג פליגי, דממאי "דטעמא דר"א כאביי דילמא טעמא דר"א משום דאחר אחרון אני בא, לא שנא קדם וסילק את האיסור לא שנא לא קדם וסילק את האיסור, אבל בבת אחת ה"נ דשרי". האמת שכן משמע מפשטו של לשון המשנה ולא כאביי, וגם הירושלמי הבין כן את פירוש הענין. שעל משנתנו מביא הירושלמי<sup class="footnote-marker">2</sup><i class="footnote">ערלה פ"ב הל' ו; עיין גם ע"ז פ"ה הל' יא.</i>; "חזקיה אמר כוס שמזגו מן האיסור ומן ההיתר ונפל איסור בסוף איסור, היתר בסוף היתר. א"ר שמואל בר רב יצחק דר"א היא, דר"א אמר אחר אחרון אני בא". הירושלמי לא קיבל שום פירוש כפירושו של אביי בבבלי. אדרבה שיטת הירושלמי היא כדפריך הבבלי על אביי, שטעמו של ר"א שאחר אחרון אני בא, לא שנא קדם וסילק את האיסור או לא. הירושלמי רואה בשאור של חולין ושל תרומה שנפלו לתוך העיסה וכו' שאלה של תערובות של איסור והיתר ומשום זה מדמה את דינו של חזקיה במזגו כוס מן האיסור ומן ההיתר לדינו של ר"א בשאור של חולין ושל תרומה<sup class="footnote-marker">3</sup><i class="footnote">הירושלמי אינו מכיר בבעית זו"ג כלל. עיין גם במה שנמצא שם במס' ערלה פ"א הל' ה על הא דאמר ר' יוסי במשנה נוטעין יחור של ערלה וכו'.</i>. אכן יש מקום לחלק ביניהם. במזגו את הכוס מן האיסור ומן ההיתר אין כאן רק התערובות, ואם אין נתינת טעם של איסור בתערובות שפיר יש לפלוג אם הולכין אחר האחרון או לא. אבל גבי שאור של חולין ושל תרומה שנפלו לתוך העיסה מלבד התערובות של איסור והיתר יש עוד דבר שלישי חדש לגמרי. דהיינו חימוצה של העיסה הבאה מן התערובות. השאלה אינה על התערובות של איסור והיתר אלא על הדבר החדש הבא מכוחם, על העיסה שנתחמצה. בדין עיסה זו יש לצדד אפילו אחר שהתערובות הלכה לה, או שסילקו את שני השאורים אחר החמוץ או שנתבטל שאור של תרומה בחולין ג"כ אחר החמוץ. בשאר תערובות של או"ה אחר ביטול האיסור כאילו אינו. מה שאין כן כאן, אפילו אחר שהאיסור נסתלק אותו הדבר החדש הבא ממנו, דהיינו חמוצה של העיסה, הוא קיים. מה דינו של הדבר החדש הזה הבא מן האיסור וההיתר ולא נתבטל? זהו הנקרא בתלמוד בבלי "זה וזה גורם", וכדכתב רש"י<sup class="footnote-marker">4</sup><i class="footnote">פסחים כו, ב ד"ה "הא ר' אליעזר".</i>: "דבר שאיסור והיתר גרמו לו שיבוא". ההבדל שבין תערובות או"ה ובין זוז"ג הוא: בתערובות האיסור וההיתר שהיו מפורדים זה מזה הם עכשיו ביחד, אבל שום דבר חדש לא יבא לעולם ע"י איחודם ורק על התערובות אנו דנים; בזו"ג האיסור וההיתר מעורבין באופן כזה שעל ידו נוצר איזה דבר חדש, וגם השאלה אינה על התערובות אלא על הדבר החדש הזה. מה דינו של הדבר החדש שהוא המסובב, אם בין סיבות ביאתו לעולם יש גורם של איסור ושל היתר<sup class="footnote-marker">5</sup><i class="footnote">עיין ט"ז יו"ד סי' קמב ס"ק ד שהבין דאם נטל כרכור מן האשרה וארג בה את הבגד אסור בהנאה משום זו"ג שהכרכור מועיל לחוט שיוכל לארגו נמצא שנגמר חבגד ע"י חחוט והכרכור. יש לפקפק בדבריו. וכי יעלה על הדעת שאם אפה את הפת בהיסק של איסורי הנאה יהיה ג"כ זו"ג משום בצק דהיתר והיסק של איסור. פשוט הוא כמו שבררנו בפנים שרק על הדבר החדש הבא לעולם אנו דנים, ז"א לא על הפת כולה אלא על אפית הפת. הבצק היה בעולם מקודם ולא מכוחו באה האפיה. וכן גבי כרכור שארג את הבגד לא הבגד כולו הוא הדבר חחדש שהרי החוטים היו כן גם לפני האריגה. "המצב" שבו חחוטין נמצאים עכשיו הוא הענין המתחדש ע"י האריגה. מעשה האריגה כולו מן הכרכור הוא ואין כאן זו"ג בדבר החדש.</i>? ברור הוא לדברינו שלא שייך כאן ביטול של איסור בהיתר, שהרי תערובות האיסור וההיתר הן בגורמים אבל אינם בדבר הנולד מהם. הדבר הזה אינו לא האיסור ולא ההיתר וגם לא התערובות. השאלה היא על הנולד, לא משום שיש בו איסור אלא משום שעצם קיומו הוא מן האיסור ומן ההיתר ביחד, שבא לעולם בהגרמת איסור והיתר. משום זה לא נמצא בתלמוד חילוקים אם גורם האיסור יותר הוא מן גורם ההיתר או אם הרוב הוא בהיתר. מאן דאמר זו"ג אסור, סבר שדוקא משום שעצם קיומו של "הנולד" תלוי גם באיסור ולכן תוצאת הגורמים אסורה. ואפילו אם גורם האיסור הוא פחות ביותר מן ההיתר מ"מ יש לו חשיבות שהרי בלעדיו א"א תוצאה זו. ומ"ד זו"ג מותר, סבר שכמו שהתוצאה של הגורמים א"א בלי האיסור כן לא תמצא בלי ההיתר, וכיון שמקור הדבר הזה גם בהיתר הוא ועצם קיומו והיותו בעולם תלוי גם בהיתר, אין זה אותו האיסור שאסר ההתורה. זו"ג מותר אפילו אם כמות גורם האיסור הרבה יותר מן הגורם של היתר. דוקא תערובות אסורה בכגון זו משום שבה האיסור בעין והיה קיים בעצמותו גם מלפני התערובות, אבל בזו"ג האיסור אינו בעין כנולד והצד שבנולד הבא מכוח גורם האיסור לא היה קיים במצב מפורד לעולם, ועצם קיומו תלוי גם בקיום צד ההיתר הבא מן הגורם של היתר<sup class="footnote-marker">6</sup><i class="footnote">עיין בהגה"ה על הרא"ש בפרק כל הצלמים (ע"ז מט, א) שהביא מא"ז בשם הרשב"ם דזו"ג מותר "... ואע"ג דאיסור יתר על ההיתר". אבל לא משמע כן מן הר"ן על הרי"ף שם שלמ"ד זו"ג מותר תורת ביטול של איסור בהיתר וזו"ג ענין אחד הם, "שזו"ג מותר מה טעם לפי שנתבטל האיסור בהיתר דכי היכי דאי איתיה לאיסורא בעיניה בטל חד בתרי כל היכא דהאי לחודיה קאי והאי לחודיה קאי א"נ כשנתערב כל היכא דליכא טעמא ה"נ היתר (?) הבא מכוח גרמת איסור כל היכא שאיסור והיתר גרם לו הרי הוא כאילו נתבטל איסור זה". לדבריו לכאורה אם האיסור יתר על ההיתר זו"ג יהיה אסור לכ"ע וזה לא נמצא בכל הש"ס. גם הר"ן אינו נותן טעם לסברתו. אכן נראה לנו ששונה הוא תורת ביטול או"ה מתורת זו"ג וכמו שביררנו.</i>.

Chapter 2

בכדי להבין את היחס שבין הגורמים והדבר הבא על ידיהם נשים לב להא דאמר אביי "לא שנו אלא שקדם וסילק את האיסור וכו'". לכאורה אפי' בקדם וסילק את האיסור הוה זו"ג, שהשאור הועיל כבר קצת בעיסה וכשנופל ההיתר אחר כך הוא מחמץ רק בצירוף עם פעולת האיסור מקודם, כבר הרגיש בזה רש"י וכתב בפרק כל הצלמים<sup class="footnote-marker">7</sup><i class="footnote">ע"ז מט, א ד"ח "ואמר אביי לא שנא", ובמסכת פסחים כז, א ד"ה "לא שנו". הא דרש"י במילין כמו "חוזר וניעור" או "היתר מצטרף לאיסור" לאו דוקא. אותם המושגים אין לחם שייכות לזו"ג. אלא רש"י בחר בדברים הקרובים ודומים לעניננו.</i> שאם סילק את האיסור קודם נפילתו של ההיתר אין לומר "היתר מצטרף לאיסור להיות שיעור ליאסר ואע"פ שכבר נתן כח איסור בעיסה ולא היתה מחומצת ע"י אחר ואם לא בשביל ראשון, ואפ"ה כיון דלא הוה בה מעולם שיעור חימוץ ליכא למימר זו"ג וביטל את הראשון". קשים הם דבריו דאיך יבטל שני את הראשון כיון שגם השני אין בו כוח להחמיץ בלי הכוח שהאיסור נתן בעיסה זו מכבר. יותר מבוררים הם דבריו בפרק כל שעה, ששם הוא כותב: "...דהואיל וסילקו ועדיין לא החמיץ בטל והלך לו ואע"ג דהועיל בקצת, שיכול זה האחרון לגמור חימוץ על ידו אעפ"כ כבר בטל לו ושוב אין חוזר וניעור בו". אלא שגם זה צריך ביאור. מה בכך שהאיסור בטל אם פעולתו קיימת, ואמאי לא להוי זו"ג כיון שפעולת האיסור מצטרפת לגורם ההיתר ובלעדיה א"א בחימוץ העיסה? הייתי אומר שפירוש הענין הוא: שאם סילק את האיסור ולא נשאר אלא פעולתו בעיסה אין כאן גורם של איסור כלל. אין לערבב את פעולת האיסור עם עצמותו. בכדי שתיאסר העיסה צריך החימוץ לבוא מן האיסור כשהוא בעין ולא רק מחמתו. המשל המענין אותנו בהמשך זה הוא מה שלמדנו בסיבה הגידולית<sup class="footnote-marker">8</sup><i class="footnote">ראה פרק ראשון אות ב.</i>. לכאורה אמאי לא נימא גבי גידולי איסור שהזרע הוא גורם האיסור והקרקע הגורם של היתר<sup class="footnote-marker">9</sup><i class="footnote">ז"א אליבא רש"י והרמב"ם הסוברים שהזרע והקרקע זו"ג הם. ועיין להלן בפרק זה אות ג.</i> והגידולין יהיו אסורין למ"ד זו"ג אסור? משמע שאין כאן גורם של איסור כלל שאין האיסור עובר מן הסיבה הגידולית אל תוצאתה. אף שהגידולין ודאי מכוח האיסור באו אין כאן זהות בין הסיבה והמסובב ולא שייך בזה זו"ג. ה"נ גבי הך עיסה, אם אין באיסור כדי להחמיץ וגם קדם וסילק אותו אף שפעולת האיסור מועלת לחימוץ אין כאן גורם של איסור <b>שהאיסור אינו עובר אל העיסה מכוח פעולת האיסור אלא מעצמותו.</b> לא פעולת האיסור אוסרת את העיסה אלא מהותו. בכל זו"ג, גורם האיסור צריך להיות בנמצא באופן שאילו היה בו לבדו כוח להוציא את הדבר החדש, התוצאה היתה ג"כ איסור משום הזהות שבין הסיבה והמסובב. אל יקשה לך מהא דלמדנו בפרק כל הצלמים<sup class="footnote-marker">10</sup><i class="footnote">ע"ז מט, א ועיין שם תוספות "שאם נטע".</i>. בדין יחור ואגוז של ערלה דמודה ר' יוסי שאם נטע והבריך והרכיב מותר משום זו"ג. מאי שנא מכל גידולי איסור שמותרין לכ"ע? כבר העירו על זה התוספות במקום וכתבו: "ערלה שאסורה בהנאה יש לאסור הגידולין שגם זה הנאה היא אבל באיסור אכילה אין לאסור הגידולין שאינו אוכל האיסור עצמו"<sup class="footnote-marker">11</sup><i class="footnote">ראה גם הערה 33 לעיל פרק א.</i>. רצה לומר שדוקא אם האיסור הוא של אכילה כיון שאין ממשו הפרטי של הזרע משתמר בגידולין אין זהות בין הסיבה הגידולית והנוצר ממנה, אבל אם האיסור הוא של הנאה, ז"א אינו אדוק בעצמותו הממשי של האיסור, אלא כל הנאה הבאה ממנו ג"כ אסורה אז יש זהות בין הסיבה והמסובב. המסובב היא ההנאה הבאה מן האיסור.
עלינו להבין שגם באיסורי הנאה בכדי שהמסובב יתפוס מקומו בסוג של זו"ג האיסור צריך להיות "בעין" ביחד עם הגורם של היתר. מפורש הענין בברייתא בפרק כל שעה<sup class="footnote-marker">12</sup><i class="footnote">פסחים כו, ב; עיין גם ע"ז מט, א.</i>. תניא התם בתנור שהסיקו בקליפי ערלה וכו': "בישלה על גבי גחלים דברי הכל מותר". לכאורה אמאי מותר הלא ערלה וכלאי הכרם אסורים בהנאה וגם הגחלים וחומם הם הנאה הבאה מן הסבת איסור? מכאן מוכח שלא די בקשר הסיבתי שבין הנאה ואיסור, רק אותה ההנאה אסורה הבאה מן האיסור כשהוא בעין. בישלה על גבי גחלים הפת מותרת אע"פ שיש כאן שלשלת של סיבתיות בין אפיית הפת ועצי האיסור, מ"מ במצב הגחלים "מקלי קלי איסורא". ההנאה הבאה מסיבת האיסור מותרת, משום שאותה שעה שהנאה זו באה לעולם לא היה האיסור קיים כבר. הגם שהוכחנו שבאיסור הנאה לעולם יש זהות בין הסיבה והמסובב, היינו דוקא אם המסובב בא לעולם מכוח הסיבה כל עוד שהסיבה הראשונה של האיסור נמצאת.
על יסוד סברות אלה נברר ענין חשוב בשקלא וטריא של הסוגיא. כידוע באפה את הפת בתנור שהסיקו באיסורי הנאה פסקינן כרבי שהפת אסורה משום דיש שבח עצים בה. גדולי הפוסקים<sup class="footnote-marker">13</sup><i class="footnote">עיין רי"ף בפרק כל שעה והרא"ש שם; ועיין הרמב"ם הלכות מא"א פ' טז הל' כב והלכות עכו"ם וחוקותיהם פ"ז הל' יג.</i> לא חלקו בזה בין תנור חדש שלא נתצו ובין תנור ישן שלא צננו. משמע מדבריהם שהפת אסורה ואפילו אם אפה אותה בתנור ישן. ואע"ג שבתנור ישן הוה ליה זו"ג תנור דהיתרא ועצים דאיסורא וקיי"ל זו"ג מותר, כתב הר"ן<sup class="footnote-marker">14</sup><i class="footnote">על הרי"ף בפ' כל הצלמים ועיין גם במה שכתב בפ' כל שעה.</i>: "הא אמרינן בפרק כל שעה דיש שבח עצים בפת הלכך חמור מזו"ג לפי שהאיסור ניכר בהיתר והנ"מ כשאבוקה כנגדו". הלך בעקבותיו הכ"מ<sup class="footnote-marker">15</sup><i class="footnote">על הרמב"ם הלכות מ"א פט"ז הל' כב. ועיין גם בפירושו על הלכות עכו"ם וחוקותיהם פ"ז הל' יג. ועיין גם בב"י יו"ד סי' קמב.</i> וכתב שלפי הרמב"ם הפת אסורה אפילו אם נאפה בתנור ישן "דכיון דיש שבח בפת חמור טובא ואפי' בזו"ג אסור". כן פסק גם הטור<sup class="footnote-marker">16</sup><i class="footnote">יו"ד סי' קמב. קשה להבין את שיטת הטור כאן. בתחילת ההלכה הוא כתב שאם אפה בו הפת באותו היסק למ"ד זו"ג אסור הפת אסורה. וכן הוא אומר שם: "ומ"מ אם אפה בו (בתנור ישן ולא ציננו) הפת מותרת", ומשמע מהמשך הענין שמטעם זו"ג הוא מתיר. אבל איך שייך זו"ג באפית הפת לשיטתו: ממה נפשך אם הפת נאפה כנגד אבוקה אסורה לר"ל אם על הגחלים נאפה או שגרף את התנור מותר לכ"ע דמקלי קלי איסורא. עיין ש"ך שם סק"י בסופו שטרח לפרש את דבריו.</i>: "אע"ג דקיי"ל זו"ג מותר אם אבוקה כנגדו הפת אסורה דיש שבח עצים בפת. אכן עצם הסברא דיש שבח עצים בפת אינה ברורה. קשה לקבל את פירושו של הר"ן בענין זה. למה התכוון באמרו דמשום שבח עצים בפת "חמור מזו"ג לפי שהאיסור ניכר בהיתר". אם כוונתו על ממשות האיסור, הלא ודאי אינה ניכרת בעין בפת, ואם הוא מתכוון לאותה ההנאה הבאה מן עצי האיסור, האפיה שהיא ניכרת לעינים, הלא כך הוא הענין בכל זו"ג? וכי יעלה על הדעת לומר "שאם נטע והבריך והרכיב" אגוז של ערלה אין האיסור ניכר בהיתר לכל הפחות כמו העצים נכרים בפת? וכן בכל שאר דיני זו"ג. מה ההבדל למשל בין אבוקה כנגדה אצל הפת ובין שאור של תרומה שנפל לעיסה של חולין? וכי אפשר לומר שאם השאור הוא בעיסה אין האיסור בעין באותה המדרגה שהוא בעין בבצק של היתר כשהאבוקה כנגדו? אדרבה, אני אומר שכל שאר זו"ג יותר קרוב הוא לאיסור בעין מן הפת שנאפה בעצי איסור. הרי הפת אינה נאפית מן העצים אלא מן חום השלהבת ובחום כבר כלה האיסור. אותה שעה שאנו נהנים מן האיסור אין האיסור עוד בעולם. קשה לחלק בין בישלה על גבי גחלים ובין אבוקה כנגדה. בשניהם לכאורה האיסור הלך לו בשלהבת. זוהי באמת סברתם של החכמים המתירין את הפת אפילו באבוקה כנגדה. עיין רש"י בפרק כל שעה<sup class="footnote-marker">17</sup><i class="footnote">עיין רש"י פסחים כו, ב ד"ה "אימור דשמעת ליה לרבי דיש שבח עצים בפת".</i> שכתב: "דרבנן מקילי טפי ושרו אפי' פת לאכול דאמרי אין שבח עצים אלא שבח היסק ואיסור שבה כבר כלה". הא דאסר רבי את הפת חידוש גדול הוא, דאע"פ שהאיסור כלה יש כאן שבח של איסור. האבוקה כנגד הפת אינה חשובה יותר למאן דמתיר אפי' בגחלים לוחשות מגחלים לוחשות למ"ד דוקא בגחלים עוממות הפת מותרת. האבוקה כנגדה פירושו שהאיסור לא קלי וההנאה הבאה ממנה מקורה דאיסור היא, ר"ל אע"פ שהאיסור בוער בשלהבת יש לו דין של גורם איסור. אבל לעולם ע"י שבח עצים בפת האיסור בעין במידה גרועה מן שאר כל זו"ג. כן משמע גם מהא דאיתא בפרק כל הצלמים<sup class="footnote-marker">18</sup><i class="footnote">ע"ז מט, ב.</i>: "וצריכא דאי אשמעינן קמייתא בהא קאמר ר' אליעזר (דיוליך הנאה מעצי אשירה לים המלח כפדיון של הנאה מע"ז) משום דבעידנא דקא גמרה פת קלי לה איסורא אבל כרכור דאיתיה לאיסורא בעיניה אימא מודי לרבנן (דאין פדיון לע"ז). האמת היא שכל זו"ג שבו האיסור בעין, כמו גבי שאור של תרומה בעיסה וכדומה, יותר חמור מן זו"ג כזה שאין דבר בא מגורם האיסור בלי תכלית האיסור<sup class="footnote-marker">19</sup><i class="footnote">אין לומר דהא דמוכח מן הש"ס שאפה בו את הפת קיל מן שאר גורם של איסור היינו דוקא בע"ז שגם הגחלים אסורין ואין המשנה מתפרשת דוקא באבוקה כנגדה, וכמו שכתב הש"ך ביו"ד סי' קמב ס"ק י, אבל בשאר אסורין שהגחלים מותרין ולא משכחת שתאסור אלא באבוקה כנגדה חמורה היא אפית הפת מן זו"ג. אין זה נכון. דהיכא שהגחלים מותרין דין האבוקה ממש כדין הגחלים באותן האסורין שבהם גם הגחלים אסורין. ואדרבה, אני אומר דהיכי שהגחלים אסורין האיסור ניכר בפת יותר מן היכי שהאיסור נמצא רק בעצים שהם בעין ע"י האבוקה הדולקת כנגד הפת. הרי החום בא ישר מן הגחלים ואם הגחלים אסורין קרוב השבח למקור האיסור יותר מבאבוקה כנגדה שהחום אינו בא מן העצים ממש דהיינו ממקור האיסור אלא דרך השלהבת.</i>. אין ספק שיש "שבח עצים בפת", ר"ל שיש כאן גורם של איסור למרות העובדה "דבעידנא דקא גמרה פת קלי לה איסורא". אבל לא שיהיה חמור משאר זו"ג משום זה. אלא שלדברינו סוגית הש"ס בעצמה אינה מובנת. לכאורה יש להר"ן ראיה מפורשת בגמרא, דהכי איתא בפרק כל שעה: "אימור דשמעית ליה לרבי משום דיש שבח עצים בפת זו"ג מי שמעת ליה". מוכח מכאן שמטעם דיש שבח עצים בפת לא שייך זו"ג ואפילו בתנור ישן שלא צננו.
נראה לנו שבירור הסוגיא יעלה מן הירושלמי, בפרק כיצד צולין<sup class="footnote-marker">20</sup><i class="footnote">פסחים הל' א בסופה.</i>, בעי התם רבי אימי, אם גרף את התנור וצלייו את הפסח הוי צלי אש או לא? ומסיק בשם ר' יוסה בי רבי בון: "תנור אינו מועיל לגחלים כלום אינו אלא מכניס את הבל. בשעה שהגחלים באויר התנור נצלה לחצי שעה, בשעה שגחלים לאויר עולם נצלה לשעה". חידוש גדול יש בדברי הירושלמי אלה שלא השתמשו בו מפרשי הבבלי. הם קיבלו בפשיטות שיש גם לתנור חלק באפיית הפת, אבל מעולם לא הגדירו את טיב החלק הזה. סברת הירושלמי היא נכונה. כל שהפת בתנור מחום שבתנור היא נאפה, אבל החום לא מן התנור בא אלא מן ההסקה. העצים והגחלים והאש הם הם גורמי החום אבל לא התנור. התנור "אינו אלא מכניס את ההבל", אין מניח לו להתפזר. לעולם אין התנור אופה אלא החום הנמצא בו מחמת ההסקה. משום זה אם אפה את הפת בתנור שהסיקו באיסורי הנאה הפת אסורה לרבי. ואפילו בתנור ישן שלא צננו אין כאן זו"ג כלל שאין לתנור שהוא ההיתר שום חלק באפית הפת. כל האפיה נעשה בכוח החום שבשלמותו מקורו באיסור. תועלת התנור היא בזה שמקצר את זמן האפיה, אבל התנור בעצמו אינו מועיל לעצים. אפית הפת נעשה בגורם אחד של איסור וההנאה הבאה לו לאדם מן התנור ע"י קצור זמן האפיה כולה של היתר היא. הא דאמר הגמרא דדוקא משום שבח עצים בפת אסר רבי, פירוש הענין הוא שאין לדמות אפית הפת באיסור הנאה "לאפית" התנור. אם הסיק תנור חדש שבח העצים <b>בתנור</b>, ומשום זה יותץ, שהרי אפילו אחר צינון מן היסק ראשון של איסור ההנאה מן השבח שבתנור תגיע לאדם ע"י היסק שני ואז תהיה הנאה של זו"ג. אבל אם אפה בו את הפת ששבח העצים בפת הוא ולא בתנור – הפת אסורה שאין כאן אלא גורם אחד של איסור, בין אם הוא נאפה בתנור חדש בין בתנור ישן. מטעם זה לא חילקו הרי"ף והרמב"ם והרא"ש באפה בו את הפת בין בתנור חדש לישן שלעולם אין לתנור עצמו חלק במעשה האפיה<sup class="footnote-marker">21</sup><i class="footnote">וכן בגרף את התנור או בישלה ע"ג גחלים מותר ואפילו בתנור חדש שהאפיה עצמה אינה באה מאיסור כלל, דכיון "שנעשו גחלים הלך איסורן". ההנאה שיש לו לאופה מתנור של איסור אינה בפת. ואין מקום לתמיהת הכ"מ על הרמב"ם בדינים אלה.</i>, ורק בהנאה הבאה לנו מן התנור שייך זו"ג ומשום זה חדש יוצן ולא יותץ להלכה.
ראיה לדברינו נמצאת בסגנונו של הרי"ף. מביא הוא את דברי רבי שאפה בו את הפת הפת אסורה משום דיש שבח עצים בפת. ואחר כך הוא כתב: <b>"הלכך</b> קערות וכוסות וצלוחיות שבשלן בעצי ערלה אסור וקדרה נמי אסורה דקא מקבלה בישולא מקמיה דנייתו עצים דהיתרא, כי פליגי בתנור; למ"ד זו"ג אסור – אסור, ולמ"ד זו"ג מותר – מותר". לסברת הר"ן קשה הא דחיבר הרי"ף דינו של רבי לדין הקערות וכוסות ע"י המלה "הלכד". איד להשוות דין הפת לדין הקערות? לדברי הר"ן הפת אסורה אם נאפה בתנור ישן שיש זו"ג משום דשבח עצים בפת חמור מזו"ג. אבל הקערות אינן נאכלות בעצמן והיינו סוברין לומר שמותרין להשתמש בהן ע"י גורם אחר של היתר, קמ"ל דמ"מ אסור משום "דקא מקבלה בישולא מקמיה דנייתו עצים דהיתרא" ואסור משום שמשתמש בהן בלי גורם של היתר ואין להתירן משום זו"ג. להר"ן וההולכים בשיטתו אין קשר בין שני הדינים. מ"מ הרי"ף מורה את דין הפת ביחד עם דין הקערות כדין אחד. ונכון הוא לדברינו שטעם אחד לאסור בשניהם. משום דשבח עצים בפת הוא אין כאן אלא גורם אחד של איסור והפת אסורה כמו שאסור להשתמש באותן הקערות שנגמרו באיסור משום שהוא נהנה מהן ג"כ בגורם אחד של איסור<sup class="footnote-marker">22</sup><i class="footnote">הם הם דברי רש"י בפירוש. בפרק כל שעה (פסחים כז, א) בד"ה "ואם תמצי לומר" הוא כתב: "דסבירא ליה זו"ג מותר... והתם בפת הוא דאסר רבי משום דיש שבח עצים בגופה ונמצא כשאוכלה גופו הוא הנהנה מן האיסור בגורם אחד..." ובתר הכא בד"ה "הני קערות כוסות וצלוחיות" הוא מפרש: "של חרס שצרפן בעצי אשירה אסירי אפילו לרבי דהא יש שבח עצים בהן והנאתן בלא גורם שני הוא... ולא דמו לתנור דלא מטיא הנאה לגוף מינה עד דאיכא גורם שני".</i>.
עי"ז מתישב בפשיטות גם מה שמביא הטור<sup class="footnote-marker">23</sup><i class="footnote">יו"ד סי' קמב.</i> בשם הרמ"ה דאפילו "למ"ד זו"ג מותר הכא גבי אליל הפת שנאפה בעצי איסור והבגד שנארג בכרכר של אליל אסורים". הב"י הבין שטעם הרמ"ה שבדין זה הוא סובר שזו"ג אסור. והקשה עליו מהך גינתא דאזדבלא בזבל דאליל שמסיק בו בפרק כל הצלמים דהלכה כמ"ד זו"ג מותר, וא"כ המשנה דנטל עצים מן האשירה והסיק בהם בתנור חדש יותץ לא כהלכתא היא<sup class="footnote-marker">24</sup><i class="footnote">עיין שם בט"ז ס"ק ד שטרח להוכיח שבע"ז ההלכה דזו"ג אסור, וכל דבריו דחוקים. נראים יותר דברי הש"ך שם ס"ק י.</i>. אין מקום לתמיהת הב"י. הרמ"ה אינו מדבר בזו"ג כלל. בגינתא דאזדבלא בזבל ע"ז יש זו"ג קרקע דהיתרא וזבל דאיסורא שמכוח שניהם ביחד צומח בגן. אבל בפת שנאפה בעצי איסור אין כאן אלא גורם אחד של איסור<sup class="footnote-marker">25</sup><i class="footnote">אל תתמה שלא פירש הרמ"ה דהיינו דוקא באבוקה כנגדה אליבא דב"י, או מטעם שהגחלים אסורים אליבא דש"ך (שם ס"ק י), שהרי הוא כתב "שנאפה בעצי איסור" ופירושו באופן שיש שבח איסור בפת. ודע שגם הרי"ף והרמב"ם לא פירשו את דבריהם לענין זה בשום מקום שהאפיה צריכה להיות באופן שיש איסור "בעין".</i>. הרי לך שהרמ"ה מדמה את דינה של הפת לדין הבגד שנארג כרכור של אליל שודאי אין שם אלא גורם אחד של איסור והוא הכרכור<sup class="footnote-marker">26</sup><i class="footnote">ראה לעיל בפרק זה הערה 5.</i>. ברור הוא גם פסקו של הרמב"ם<sup class="footnote-marker">27</sup><i class="footnote">הלכות מא"א פרק טז הל' כד ועיין כ"מ שם.</i> בדין "קדרה שבשל אותה בקליפי ערלה או בכלאי הכרם ובעצי היתר", שכתב שהתבשיל אסור ואע"פ שזו"ג מותר, שבשעה שנתבשלה מחמת עצי איסור עדיין לא באו עצי ההיתר ונמצא מקצת הבישול בעצי היתר ומקצתו באיסור{sup}2</sup>. תמה עליו הכ"מ, דאמאי אסור התבשיל הרי אפילו בלא עצים של היתר זו"ג הוא "קדרה דהיתירא ועצים דאיסורא דומיא דתנור חדש שצננו". לפע"ד אין לדמות תנור חדש שצננו לדין הקדרה. בתנור חדש ההיסק שני של היתר הוא והזו"ג הוא דוקא בהנאה הבאה מן התנור שהיא בזמן ההיסק ולא בפת. גבי דינו של הרמב"ם בקדרה בלי עצי היתר כל ההסקה הוה של איסור וכל הבישול נעשה בגורם אחד של איסור. נכון הוא שתפקיד הקדרה דומה לתפקידו של התנור, אלא שדוקא משום זה אין זו"ג גבי קדרה בלי עצים דהיתירא שאין הכלי מבשל אלא העצים. ההנאה שיש לנו מן הקדרה שמקבלת את התבשיל כולה של היתר היא והבישול הבא רק בכוח העצים כולו של גורם דאיסורא הוא. יפה כתב הרמב"ם שלא נמצא זו"ג בקדרה אלא אם "בשל אותה בקליפי ערלה וכו' ובעצי היתר" וחידש בו את הדין שמ"מ התבשיל אסור "דמקצת הבשול בעצי היתר ומקצתו באיסור".

Chapter 3

דומה למה שחילקנו בין בתנור הגורם ובין עצים הגורמים נמצא בדברי התוספות בפרק כל הצלמים<sup class="footnote-marker">28</sup><i class="footnote">ע"ז מח, ב ד"ה "ורבנן סברי זו"ג מותר" וכן תוספות ד"ה "נטע והבריד" שם מט, א.</i> מביאים הם את שיטת הר"ש שאפילו למאי דסלק אדעתך דרבנן סברי זו"ג מותר אין זורעין ירקות תחת האשירה בימות החמה, ולא אמרינן שצל דאיסורא וקרקע דהיתירא זו"ג הוא. ולא דמי ההנאה מן הצל להנאת הנבייה; "דהכא עם זבל נבייה המהנה לגדל ולהחליף זבל הקרקע נמי שהוא של היתר מהני לגדל ולהחליף ודמי שפיר לפרה שנתפטמה בכרשיני היתר ושל עכו"ם ביחד ששניהם הועילו לפטם הפרה ונקרא זו"ג. אבל לגורם דצל חיישינן שכולו אסור שאותה הנאה שהצל עושה להגין מן החמה אין הקרקע עושה וליכא נמי צל אחר שהיתר גורם עמו להגין מן החמה נמצאת כל הנאת הצל לאיסור". וכן כותבים הם שם בסוגיא בפלוגתתם עם רש"י בפירוש דברי ר' יוסי שאם נטע והבריך והרכיב מותר: "דאין נקרא זו"ג אלא כששניהם מענין אחד כמו הברכת איסור באילן היתר ששניהם אילן וכמו זבל נבייה וקרקע כדלעיל, אבל אגוז והקרקע שני ענינים הם". יש גם הוכחה לדבריהם מן השקלא וטריא שבגמרא. בתחילת הסוגיא הוה אמינא שת"ק החולק על ר"י סבר דזו"ג מותר ואעפ"כ אסור לזרוע ירקות תחת האשירה בימות החמה, ונראה כאילו דבריו סותרים זה את זה. אלא ודאי צריכים לחלק בין הנאת הצל לזו"ג. כשיטת הר"ש בפרק כל הצלמים נמצאת ג"כ בשם הר"ם בתוספות על הגליון שבפרק הנוצר מן הירק<sup class="footnote-marker">29</sup><i class="footnote">נדרים נז, ב ד"ה "והכי קמיבעיא ליה וכו' ".</i> אלא שראייתו מסוגיא דשיחלא קמא בפרק אלו טרפות<sup class="footnote-marker">30</sup><i class="footnote">חולין נח, א.</i>. אמרינן התם דהא דתנן "ושוין בביצת טריפה שאסורה" היינו "בדספנא מארעא", ואמאי אין לביצה דין זו"ג שבאתה מקרקע דהיתירא ומתרנגולת דאיסורא. כתב הר"ם שהטעם "משום דגורם דקרקע אינו מינו ואינו דומה לגורם דתרנגולת ולכן לא חשיב זו"ג". חד גורם הוא דמה שהתרנגולת עושה אין הקרקע עושה.
כדי לברר את שיטותיהם נתבונן איך להבחין בין "מין" הגורמים כאשר הגורמים שונים זה מזה. התנור והעצים, הצל והקרקע, הקרקע והתרנגולת, הנבייה והקרקע, האגוז והקרקע – מה ההבדל "המיני" ביניהם. הייתי אומר: העצים הם הסיבה הפועלת את האפיה – התנור הגודר בעד ההבל שלא יתפזר ממכשירי האפיה הוא. מן הקרקע שעליה צומחים הירקות בא החומר לצמיחתן והיא הסיבה החומרנית של הירק. אבל שום דבר ממש לא יגיע להירק מן הצל. הצל המגין על הירק כנגד כוח השמש שלא יזיק הוא ממכשירי צמיחת הירק. התרנגולת היא הסיבה הגידולית וגם החומרנית של הביצה<sup class="footnote-marker">31</sup><i class="footnote">ראה פרק א אות ב.</i>. "בדספנא מארעא" ודאי שאין לקרקע שום חלק בביצה עצמה, היא רק מועלת לתרנגולת להוליד את הביצה. הקרקע הוא כאן ממכשירי הולדת הביצה. זבל הנבייה חומר הוא בשביל צמיחת הירק כמו זבל הקרקע; שניהם סיבות חומרניות הן. האגוז ביחס לאילן הגדל ממנו הוא הסיבה הגידולית, הקרקע היא סיבה חומרנית שממנה בא החומר הנחוץ בכדי שהאגוז יהיה לאילן. נאמר עכשיו שלשיטת התוספות הגורמים שבזו"ג צריכים להיות של "מין" אחד: סיבה יצירתית של היתר עם סיבה יצירתית של איסור, סיבה חומרנית ביחד עם סיבה חומרנית, סיבה מכשרת עם סיבה מכשרת חברתה. פשוט הוא לשיטתם שאין כאן זו"ג בפת ואפילו אם נאפה בתנור ישן שהגורמים בזה משני מינים הם.
שיטה אחרת יש לרש"י ולהרמב"ם בעניננו: רש"י סבר שהאגוז והקרקע זו"ג הם<sup class="footnote-marker">32</sup><i class="footnote">עיין רש"י ע"ז מח, ב ד"ה "שאם נטע"; ודף מט, א ד"ה "והבריך והרכיב"; ושם ד"ה "אלא לעולם"...</i>. וכן הוא כותב על הא דאמר הגמרא "ר' יוסי לדבריהם דרבנן אמר להו" וז"ל בתוך הדבור: "...ודקשיא לך ר"י דמתני' דנבייה לדבריהם דרבנן קאמר להו לדידכו דקאמריתו זו"ג אסור דקאמרי אבל לא בימות החמה מפני שהצל יפה להן...", הרי שבפירוש קאמר שגם הנאת הצל זו"ג הוא. כן הבין את הענין גם הרמב"ם שהוא פסק בהלכות מ"ש ונ"ר<sup class="footnote-marker">33</sup><i class="footnote">פ"י הל' כא; עיין גם הלכות עכו"ם וחוקותיהם פ"ז הל' יד.</i>: "לפיכך הצומח מפירות ערלה מותר שהרי גורם לצמוח הפרי האסור והארץ המותרת". וכן בהלכות עכו"ם וחוקותיהם הוא כותב: "ומותר ליטע תחתיה ירקות בין בימות החמה שהן צריכים לצל בין בימות הגשמים מפני שצל האשרה שהוא אסור עם הקרקע שאינה נאסרת גורמין לירקות לצמוח וכל שדבר אסור ודבר מותר גורמין לו הרי זה מותר בכל מקום". הרי לך שהרמב"ם סבר ששייך זו"ג גם אם הגורמים משני מינים הם. מ"מ נראה שאף לדבריהם הדבר היוצא מן הגורמים צריד להיות בענין אחד. לכאורה קשה על הרמב"ם: מה בין צל האשרה והתנור, שניהם הם רק סיבות מכשירות.כמו הצל מגין על הירק כנגד כוח החמה ומאפשר ע"י זה לסיבות האחרות שתתפתחנה בכל כוחן בלי הפרעה מבחוץ, כן התנור מגין על ההבל שלא יתפזר וע"י כך החום יפעל את שלו ביתר שאת. אם הצל עם הקרקע זו"ג הוא ומותר הירק אמאי לא נתיר גם את הפת שנאפה בתנור ישן ובעצי איסור משום אותו הטעם? אמנם יש הבדל ביניהם. שום הנאה אינה באה לה לעצמותה של הפת מן התנור, העצים יאפו את הפת גם בלעדיו. התנור רק מקצר את זמן האפיה והנאה זו אינה ניכרת בפת כלל. אבל יש להגנת הצל תועלת בירק עצמו שלא יצמח כל כך יפה ובריא בלתי הגנה זו. ההנאה הבאה מן הצל היא ביחס לצמיחת הירק, משום זה הצל והקרקע זו"ג הם, אבל ההנאה מן התנור היא ביחס לזמן האפיה, וכיון שכן התנור והעצים אין להם דין זו"ג ששונים הם לא רק במינם בתור גורמים אלא גם בתוצאותם. הכי נמי גבי ביצת טרפה "בדספנא מארעא" אין לעובדא זו שום תועלת ביצירת הביצה או גידולה, אין לה שום השפעה על הביצה עצמה. ההנאה הבאה מן הקרקע היא שמכשרת את פעולת הלידה ואין לה שום שייכות לעצם הביצה שנוצרה מן הטרפה. נמצא שלשיטת התוספות זו"ג שייך דוקא אם גורמים הם סיבות ממין אחד, אבל לרש"י, ולהרמב"ם גם גורמים משני "מינים" מצטרפים לזו"ג, מ"מ גם לדבריהם תוצאת הגורמים צריכה להיות ענין אחד<sup class="footnote-marker">34</sup><i class="footnote">אולי אפשר להסביר את החילוק בין שיטותיהם ע"פ אותה החקירה שהערנו עליח בתחילת הפרק (ראה אות א והערה 6) בענין הבעיה של זו"ג. התוספות סוברים שזו"ג מותר משום תורת ביטול איסור בהיתר. משום זה הגורמים צריכים להיות מסוג אחד. כוח זבל הנביה יבטל בכוח זבל של הקרקע האוכל הבא לה לפרה מכרשיני עכו"ם יבטל באוכל הבא מן ההיתר. אבל איך יבטל הנאת הצל בהנאת הקרקע הרי שני הגורמים אינם מעורבים ביחד. פשוט הוא שאם טעם ההיתר הוא מתורת ביטול הגורמים צריכים להיות מוכשרים להתערב זה עם זה. אם הגורמים הם משני "מינים" א"א בתערובות ואין כאן היתר של זו"ג ע"י ביטול. אבל רש"י והרמב"ם סוברים דלא שייך בזו"ג ביטול של איסור בהיתר כלל, ולא על היחס המקיים בין הגורמים אנו דנים אלא על טיבו של הדבר היוצא מהם. מאן דמתיר סבר שמכיון שצד האיסור בנגרם מעולם לא היה בעין בנגרם במצב נפרד מן ההיתר וגם עיקר קיומו של הנגרם לא היה אפשר בלי גורם של היתר אין לאסור אותו, שמצד מהותו וקיומו אין הוא אותו האיסור שאסרה לנו התורה. וכיון שעל הדבר החדש הזה אנו דנים מה לי אם הגורמים הם ממין אחד או משני מינים, כל שקיום הנגרם ומהותו תלוי בהיתר ובאיסור ולא באיסור לבדו זו"ג הוא. לפי זה אפשר גם להסיר את קושית הרמ"ך על מה דפסק הרמב"ם שמותר ליטע ירקות תחת האשרה ואפי' בימות החמה. הביאו הכ"מ במקומו: "תימא דהא חזינן בגמרא דאפי' למ"ד זו"ג מותר אסור לזרוע תחתיה בימות החמה דכחד גורם הוא. והכי אית לן למימר בגמרא דהוה ס"ד למימר (דסברי) זו"ג מותר ואפ"ה אסרו לזרוע תחתיה בימות החמה". והשיב הרמ"ך דשמא במסקנא "דסבירא לן דר"י אית ליה זו"ג מותר ולטעמייהו דרבנן קאמר להו דילמא דמותר לזרוע אפילו בימות החמה וצ"ע". וכן כתב גם הר"ן בפשיטות בפרק כל הצלמים אבל אין נותן טעם לדבריו, מה הוא ההבדל בין הס"ד והמסקנא של הסוגיא בנוגע לצל. לדברינו הייתי אומר שבס"ד סבר הש"ס דזו"ג ענין של תערובת או"ה הוא ומשום זה הנאת הצל אסורה אפי' למ"ד זו"ג מותר שאינו שייך בביטול ואין לה דין של זו"ג. אבל בסוף הסוגיא חזר הש"ס מן סברא זו ויש טעם בדבר. שהרי מסיק שם בשקלא וטריא שאין לחלק כאן בין ע"ז לשאר איסורין. ובאמת החילוק ביניהם מקובל הוא בפשיטות בכל הש"ס ואמאי לא מחלקינן גם כאן. אכן גם זה תלוי בבעיה אי זו"ג מתורת ביטול הוא או לא. דדוקא אם הוא ענין של ביטול יש סברא לחלק ולומר שבשאר איסורין גורם האיסור בטל בהיתר אבל בע"ז זו"ג אסור דמשום חומרא דאליל אין האיסור בטל בהיתר באופן כזה. אבל אם על טיב הדבר היוצא מן הגורמים אנו דנים ומאן דמתיר סבר שמעולם לא היה כאן איסור שאין זה האיסור שאסרה התורה שהאיסור מעולם לא היה קיים בעצמו ועצם קיומו ומהותו תלוי גם בהיתר אין לחלק בין שאר איסורין לע"ז. דמשום חומרא דע"ז אתה בא להחמיר הלא למ"ד מותר היינו טעמו שאין בנגרם זה איסור ע"ז. דוקא מדהוכיח הש"ס שאין לחלק בזו"ג בין שאר איסורין לע"ז הוציאו רש"י והרמב"ם שטעם זו"ג אינו מטעם ביטול אלא ענין של "בריה חדשה" וא"כ זורעין תחתיה ירקות ואפי' בימות החמה. דלענין טיבו של הבא מן הגורמים גם הצל אחד מן הגורמים הוא ביחד עם גורם הקרקע.</i>.

Chapter 4

מה הוא היחס בין זו"ג ובין השאלה, אם חוששין לזרע האב או לא שטרחנו לבררן לעיל<sup class="footnote-marker">35</sup><i class="footnote">ראה פרק שני.</i>. משמע לכאורה שאם הגורמים הם אב ואם לא הוה זו"ג אלא למ"ד חוששין לזרע האב. כך הבינו התוספות את הענין. על יסוד זה הקשו במס' בכורות<sup class="footnote-marker">36</sup><i class="footnote">ז, א ד"ה "והא איפכא שמעינן להו ולד טריפה".</i>: "כיון דאין חוששין לזרע האב מאיזה טעם תחשב ולד טריפה זו"ג להוי ייחשב כחד גורם וליתסר". כוונתם היא דכיון דפליגי תנאים בולד טרפה מטעם זו"ג ע"כ חוששין לזרע האב, דאם אין חוששין אין כאן גורם של היתר שהוא האב ונשאר רק גורם האיסור של האם ואסור לכ"ע<sup class="footnote-marker">37</sup><i class="footnote">אם תמצא לומר הרי מספקינן אי חוששין או לא מ"מ מפלוגתת התנאים בולד טריפה היה אפשר להוכיח דודאי חוששין דאילו מספקינן בדבר לא היה כאן זו"ג אלא ספק זו"ג.</i>. התוספות הולכים בשיטתם זו גם בפרק הנשרפין<sup class="footnote-marker">38</sup><i class="footnote">סנהדרין פ, ב ד"ה "אלא למ"ד זו"ג וכו' ".</i> על הא דאמרינן התם בפירוש הברייתא דולד פרה שהמיתה בן אדם מותר אם עד שלא נגמר דינה עיברה וילדה, אבל אם משנגמר דינה עיברה וילדה הולד אסור. מקשים בגמרא: "הניחא למ"ד זו"ג אסור אלא למ"ד זו"ג מותר מאי איכא למימר". העירו שם בתוספות: "נראה דהא דחשיב ליה זו"ג היינו כמ"ד חוששין לזרע האב דלמ"ד אין חוששין חד גורם הוא". והקשו על זה: הלא הברייתא רבי יהודה היא ור"י סבר בפרק אותו ואת בנו דאין חוששין לזרע האב. מטעם קושיתם זו הם מחלקים ואומרים: "דהתם בדבר דכל חד באפי נפשיה התירא הוא פליגי, אבל הכא דחד איסורא וחד התירא כ"ע מודו דחוששין"<sup class="footnote-marker">39</sup><i class="footnote">לפי זה מתישבת גם קושיתם גבי ולד טרפה שהניחוה בלי תירוץ בבכורות.</i> אלא שהם בעצמם דחו את הסברא. דבפ' בהמה המקשה<sup class="footnote-marker">40</sup><i class="footnote">חולין סט, א.</i> גבי עובר שהוציא את ידו בין שחיטת סימן לסימן בעי ר' ירמיה "מהו לחוש לזרעו". ומוכח שם דהבעיא היא למ"ד חוששין לזרע האב, והתם איסור הוא הבא מצד אחד ומ"מ יש מ"ד דאין חוששין.
האמת שמלבד מקושיתם זו דוחק הוא לומר שדוקא גבי היתר עם היתר פליגי אם חוששין לזרע האב או לא אבל באיסור עם היתר לכ"ע חוששין. דמאי שנא. הלא הענין דבר שבמציאות הוא ואם אין חוששין היכא ששניהם היתר אמאי נחש באו"ה? אכן לפי מה שבררנו<sup class="footnote-marker">41</sup><i class="footnote">ראה בפרק הקודם.</i> את הענין של חוששין לזרע האב נראה שאין לו שום שייכות לזו"ג. הוכחנו שיסוד הפלוגתא היא הסברא שהולד היא תערובות של מינים ומקוימות בו עצמיות האב והאם. יש בו "אב" וגם "אם" ביחד. מ"ד חוששין לזרע סבר שחלק האב בולד שקול כנגד חלק האם ומ"ד אין חוששין סבר ג"כ שיש כאן תערובות אלא שחלק האב אינו חשוב כ"כ כמו חלק האם הגובר עליו. אבל אין מי שסובר שאין כאן זרע האב כלל. ואף אם אין לו חשיבות ביחס לכוח האם ודאי שגם הוא אחד מן הגורמים. דוקא משום זה יכולנו לפרש את דברי ר' יוסי בברייתא דכוי הוא בריה בפני עצמה. ואפילו למ"ד אין חוששין לזרע האב, יש לו השפעה איכותית ביצירת הולד, ומשום זה הולד בריה בפני עצמה היא. אבל אין מי שיכחיש את המציאות שזרע האב אחד מן הגורמים הוא ביצירת הולד. וכיון שכן, אם האב הוא איסור והאם היתר או להיפך שייך שפיר זו"ג גבי הולד. אע"פ שלמ"ד אין חוששין לזרע האב הכוח העיקרי והמושל בקביעת מין הולד של האם הוא, הרי איסור והיתר גרמו את המין הזה ואין לדמות ולד זה לשאר ולדות מאותו המין שבאו רק מגורמים של היתר או רק משל איסור.
אפשר גם לומר שאין לדמות את הקשר הסיבתי שבין סיבות שונות ביחס למציאות הטבעית של הנולד לאותו הקשר כשאנו דנים עליו ביחס לדינו של הנולד. <b>טבע</b> מין הנולד תלוי בכוחותיהן הטבעיים של הסיבות ובשוויון המשקל שביניהם; <b>דין</b> הנולד בא מאיכותו כאיסור או היתר. אפשר שלא להשגיח בכוח <b>הטבעי</b> של אחת הסיבות ביחס לטבע של התוצאה משתיהן ואעפ"כ לתת חשיבות לאיכות של אותה הסיבה עצמה בקביעת <b>דינה</b> של התוצאה. אפילו למ"ד אין חוששין לכוח הטבעי של זרע האב בקביעת טבע המיני של הולד, יודה שיש לחוש לאיכותו מצד שהאב הוא גורם של איסור או של היתר.

פרק ד; שיטת הראשונים והפוסקים בגרמא בנזיקין ודינא דגרמי ובהיזק שאינו ניכר



Chapter 1

היחס הסיבתי בבעיות של סיבות שמניות הוא זיקת "אב ותולדה", ז"א שייכות חומרית בין שני דברים עצמיים כאשר השני יוצא באיזה אופן שהוא מן הראשון. גבי הסיבות הפועליות הקשר הסיבתי ממין אחר לגמרי. אין הוא מקשר איזה דבר עצמי לחברו אלא פעולה לתוצאתה. לעיל טרחנו לברר את היחס בין דבר חדש ובין אותו הדבר שהוא נוצר ממנו; להלן נדון על הזיקה בין מצב חדש ובין הפעולה שגרמה את השינוי במצב. שאלות היחס הסיבתי בין דבר לדבר הן בעיות של זהות; שאלות אותו היחס בין מצב ומצב הן בעיות של אחריות. גבי הסיבות השמניות הבעיה היא מה טיב הנולד; אצל הסיבות הפעוליות עלינו לברר בשל מי קרה מה שקרה, מי הוא האחראי בשביל הפעולה.
הנושאים הנכללים בסוג של סיבות פעליות רובם שייכים לדיני נזיקין. כל נזק הוא שינוי מצב שנתהוה ע"י איזו סיבה פועלית. הגם שפרשת נזיקין רחבה וארוכה היא בתורה, רבות הן הבעיות בכל אותם המקרים שבחיים שאינם מתאימים לדוגמא שבתורה. כל סטיה מן הדוגמא המקורית מיצגת בעית היחס הסיבתי בין המצב הישן והחדש. רבות הן הסטיות האלה ושונות הן במהותן ויש להיזהר שלא לערבב אותן זו עם זו. לדעתנו המפתח להבנת שיטת התלמוד בבעיות אלה נמצא בבירור אותה המבוכה הגדולה המאפילה על המושגים "גרמא בנזיקין" ו"דינא דגרמי". ראשית כל נסדר פה את השיטות השונות של גדולי המפרשים והפוסקים שטרחו לברר את הענינים.
התוספות בפרק לא יחפור<sup class="footnote-marker">1</sup><i class="footnote">ב"ב כב, ב ד"ה "זאת אמרת גרמא בנזיקין פטור".</i> מעירים שצריך ליתן טעם מאי שנא גרמא בנזיקין דפטור, מדינא דגרמי דחייב. וכותבים הם: "וחילק רבינו יצחק לשון אחד דדינא דגרמי חייב, היינו שעושה הוא עצמו היזק לממון חבירו ועוד חילק דדינא דגרמי דחייב היינו דבשעת מעשה בא ההיזק. ועל שניהם קשה הדין של טיהר את הטמא ובעה"ב עצמו עירבן עם פירותיו. ואמאי חייב הדיין? הוא עצמו אינו עושה חיזק בממון חבירו וגם באותה שעה שמטהר אינו בא ההיזק". דומה לדברי התוספות היא שיטת הרא"ש שם במס' בבא בתרא וגם בפרק הגוזל עצים<sup class="footnote-marker">2</sup><i class="footnote">ב"ק הרא"ש יג.</i>. אלא שהרא"ש משנה קצת את לשון הראשון של הר"י וכותב: "והיכא דהוא בעצמו עושה היזק לממון חברו <b>וברי היזקא</b> הוא הנקרא דינא דגרמי". ויש צורך בהוספה ד"ברי היזקא". דלכאורה מה פירוש הדברים שהוא בעצמו עושה היזק לממון חבירו, והלא המראה דינר לשולחני ונמצא רע או מסור דאחוי אממון חבירו, איך הוא עושה את ההיזק בעצמו? ומפני זה הוסיף הרא"ש לומר שבכל מקום שברי הזיקא הוה כאילו הוא בעצמו עשה את ההיזק. עיין במה שכתב בפרט בפרק הגוזל עצים ותראה שסברתו היא שכל היכא דברי הזיקא הוה "כעושה מעשה בשל חבירו", וכל הנך דפטורין משום גרמא בנזיקין לא ברי הזיקן. ומה דקשה לפי זה מהא דזרק כלים מראש הגג דפטר רבה את המסלק כרים וכסתות אע"ג דברי הזיקא, מיישב הרא"ש, דהתם "לא עשה מעשה בגוף הממון ולא דמי לאחוי אחויי דמסור דכמאן דקלייה דמי ועשה מעשה בגוף הממון. אמנם קשה להלום את דבריו. הרי המסור והשולחני שטעה במטבע והדיין שטימא את הטהור אינם עושים שום מעשה ואתה מחייב אותו משום דמטעם ודאות ההיזק הוה כאילו עשו מעשה בגוף הממון כמו כן יש לדון את המסלק כרים וכסתות כאילו עשה מעשה בגוף הממון מטעמא דברי הזיקא<sup class="footnote-marker">3</sup><i class="footnote">הרמב"ן בדינא דגרמי בסוף מס' בבא בתרא חילק וכתב דכל היכא דברי הזיקא דנין דינא דגרמי והיכא דלא ברי הזיקא גרמא בנזיקין הוא ופטור. אלא שהוא פוסק כהרי"ף דרבה פוטר המסלק את הכרים והכסתות משום שהוא אינו דן דינא דגרמי אבל לדידן דפסקינן כר"מ המסלק חייב דכיון שברי הזיקא דינא דגרמי הוה ולא גרמא בנזיקין.</i>. גם החילוק השני בין גרמא לגרמי אינו מובן. מה בכך אם ההיזק נעשה בשעת הנזק או לא. ודאי שאין החיוב תלוי בדבר שבזמן אלא בעצם הפעולה, מה שהמזיק עושה או אינו עושה, וענין הזמן הוא טפל לגמרי להיחס שבין המזיק והנזק<sup class="footnote-marker">4</sup><i class="footnote">גם בזה יותר ברורים הם דברי הרמב"ן. בדינא דגרמי שחיבר הוא כתב: "כלל גדול יהיה בידיד כל הגורם ומחמת גרמתו בא היזק שא"א אלא באותו היזק ואינו תלוי בדעת אחרים אלא בשעה שגרם בא ההיזק או שהוא עתיד לבוא כגון זה חייב ד"מ".</i>. מה פירוש הדברים: "בשעת המעשה נעשה ההיזק", וכי אפשר לצמצם בזה למשל המשסה כלב בחבירו, השיסוי ודאי מתחיל לפני הנזק אבל אפשר שהכלב ישוך בעוד שהוא משסה והכל בא בבת אחת. וכן גבי הך דמראה דינר לשולחני מי יאמר שאותו שהוא פיטר ע"י נתינת המטבע נותן את המטבע תו"מ בלי שום שהיה. ההפסקה בזמן בין המעשה והנזק במסלק את הכרים וכסתות אינו צריך להיות יותר מן ההפסקה האפשרית בין דיבורו של השולחני ופעולת משפטו בנוגע לזה שהוא פוטר את עצמו ע"י המטבע. והנה מה שכתב הרא"ש דמסור "בעידנא דאחוי כמאן דקלייה דמי" אין לו מובן, דאין לזה שום שייכות לזמן ממש. פירוש הדברים הוא דמאחר דברי הזיקא הוה כאילו בשעת המעשה נעשה ההיזק. א"כ ה"ה כל היכא דברי הזיקא. למשל בהך דמסלק את הכרים והכסתות, ולא רק בדינה דמסור.
עוד נראה שדברי הרא"ש סותרים זה את זה. בפ' זה בורר<sup class="footnote-marker">5</sup><i class="footnote">הרא"ש סי' ה.</i> הוא פוסק: "והיכא דטעה בדבר משנה דאמר חוזר וליתיה לבעל הדין, א"נ איתיה ולית ליה לשלומי, משלם הדיין מביתו אע"פ שלא נשא ונתן ביד דקי"ל כר' מאיר דאין דינא דגרמי". שיטתו כאן סותרת כל הנמצא בפסקיו בפ' לא יחפור ובהגוזל עצים. הדיין שטעה בדבר משנה שאין דינו דין ולא נשא ונתן ביד ודאי לא עשה בעצמו את ההיזק בממון חבירו ולא ברי הזיקא וגם לא נעשה ההיזק מיד בשעת הפסק המוטעה ואיך כתב הרא"ש שחייב משום דינא דגרמי<sup class="footnote-marker">6</sup><i class="footnote">עיין ש"ך חו"מ סי' כה ס"ק א ובס"ק ה מסיק שפסקו של הרא"ש בטעה בדבר משנה "זהו כשגגה היוצא מלפני השליטים".</i>.
לכאורה משמע דשיטת הרי"ף היא, דכל היכא דברי הזיקא הוה דינא דגרמי. שבסוף פרק כיצד הרגל הוא מביא מאמרו של רבה<sup class="footnote-marker">7</sup><i class="footnote">ב"ק כו, ב.</i> בזרק כלי מראש הגג ובא אחר וסילק את הכרים וכסתות דפטור ואפילו אם הוא בעצמו סילקו וכתב עליו "מסתברא לן דלית הלכתא בהא כרבה, משום דסבירא דלא דיינינן דינא דגרמי וכו' דקיימא לן דלית הלכתא (כוותיה אלא כי) דכאן דאמרינן אכפייה רפרם לרב אשי וגבייה כי כשורא לצלמי". הנמוקי יוסף מפרש את דבריו: "כיון דברי היזקא דינא דגרמי הוא ולא גרמא בנזיקין". וכעין זה כתב הנמ"י גם בהגוזל עצים "דדינא דגרמי הוא דבר שהזיקו ניכר אלא שלא עשה בו מעשה, כמוחל שעבודו של חבירו, דדבורא בעלמא הוא וכן למניח המחיצה פרוצה עם שאומר לו גדור דברי היזקו. גרמא בנזיקין הוא דלא ברי היזקו, כגון מניח סולם אצל שובך שגורם שקופצת שם הנמיה אבל אפשר דלא אתיא נמי' ולפיכך פטור". אכן גם שיטת הרי"ף אינה ברורה כלל. דהנה בפרק הגוזל ומאכיל בדין אניס המראה על ממון חבירו הוא כותב: "וכי תימא מ"ש מראה מנשא ונתן ביד דהאי פטור והאי חייב ותרוייהו אניסי? האי גרמא והאי בידים". הרי לך דאף אם ברי הזיקא יש שרק גרמא היא אם לא עשה מעשה בידים שהרי מסור לעולם ברי הזיקא. בזה הוא סותר כל הני מקומות בתלמוד ובדברי עצמו דמחייבינן מטעם דינא דגרמי אף שאין שום מעשה בידים ורק בדבורו קא עביד מעשה<sup class="footnote-marker">8</sup><i class="footnote">האמת שהתלמוד עצמו צריך ביאור בהך דינא דישראל שאנסוהו כותים והראה ממון חבירו דכיון דבלא אונס הוא חייב מדינא דגרמי אמאי לא יהא כמו כן חייב כשאנסוהו. ועיין ש"ך חו"מ שפו ס"ק א ועיין מה שכתבנו להלן פרק י אות א פירוש הדברים לפי דעתנו. יהיה איך שיהיה על הרי"ף קשה מה זה שכתב דפטור גרמא בנזיקין.</i>. גדולה מזו התמיה על מה שפסק הרי"ף בפרק אחד דיני ממונות<sup class="footnote-marker">9</sup><i class="footnote">סנהדרין לג, א.</i> בהך "בבא חמישאה" אם הדיין אינו מומחה וגם לא קבלוהו הבע"ד עליהם, וכתב: "ואם לא נשא ונתן ביד הדר מרי דינא לחברי ושקול מאי דיהיב ליה, ואי ליתיה דלישקיל מיניה משלם ליה מדיליה דכיון דלאו דיינא הוא הוה לה כגורם לאבד ממון חבירו וקי"ל דדיינינן דינא דגרמי". הרי כאן הדיין שטעה ולא עשה מעשה בידים וגם לא בדיבורו, דלא הוה ברי היזקא, דבשעה שדן איש לא ידע אם יקבלו עליהם את דינו או לא, ואף אחר שקיבלו את הדין לא היה ברי שהבע"ד שעליו להדר מה דשקיל לא יהיה לפנינו להחזיר את הממון לחבירו, ואמאי יהא זה מדיני דגרמי?. כעין זה יש לעורר גם על שיטת הרמב"ם. דבהלכות סנהדרין הוא פסק<sup class="footnote-marker">10</sup><i class="footnote">פ"ו הל' א.</i> שדיין שטעה בדינין המפורשין במשנה או בגמרא חוזר הדין ומחזירין הדבר כמו שהיה. אבל אם א"א להחזיר "הרי זה פטור לשלם אע"פ שגרם להזיק לא נתכוין להזיק". מוכח מדבריו דאילו היה מתכוון להזיק, למשל אם הוא אינו מומחה ולא קיבלו אותו בעלי דינים, שהוא "בכלל בעלי זרוע ואינו בכלל הדיינין"<sup class="footnote-marker">11</sup><i class="footnote">עיין שם הרמב"ם הל' ד וגם הל"מ במקומו. אין ספק שיש איזה שיבוש בלשונו של הרמב"ם בהל' ד מ"מ יש לדייק ממה שכתב בהל' א דבדינו של אינו מומחה שלא קבלו אותו בע"ד הוא פסק ג"ב כהרי"ף רבו. דוקא הדיין פטור שלא נתכוין להזיק אבל לא זה שאינו בכלל הדיינין וכמו שהוא מסיים בהל' ד "שזה מתכוין להזיק הוא". הנה סוף דברי הרמב"ם גם בהל' ג אינם מתישבין שפיר ועיין שם בכ"מ ובל"מ. ונוטה אני לומר ששני משפטי הרמב"ם אלה נתערבו זה בזה. הייתי אומר שהרמב"ם הולד לגמרי בשיטת הרי"ף הלכה ג שסיימה באופן זה: "אם לא נשא ונתן ביד יחזור הדין ואם א"א לההזיר פטור מלשלם", כמו שנמצא הדין ברי"ף סגנונו הנכון בסוף הל' ד היה: "ואם טעה ונשא ונתן ביד הייב לשלם מבתיו וכו' אם לא נשא ונתן ביד יחזיר בע"ד זה מה שקבל שלא כהלכה ואם אין לו להחזיר וכו' ישלם כדין כל גורם להזיק שזה מתכוין להזיק הוא". מפני שסיום דברי הרמב"ם בשתי הלכות אלה דומין הם בצורתם טעה איזה מעתיק והחליף את הענינים ומכיון שלפי ההעתקה המוטעה לא היה שחר לדברי הרמב"ם הגיהו עוד דברים אחדים בלשונו ושבשו את טעמו.</i> היה חייב לשלם ואע"ג דלא ברי היזקא ואינו מזיק בידים וגם לא בדיבורו שהרי חוזר הדין. מ"ש מכל דיני גרמא בנזיקין דפטור הגורם את ההיזק.
כל אלה הספקות והפקפוקים נראים כמצדיקים את דברי המרדכי בפרק הגוזל עצים<sup class="footnote-marker">12</sup><i class="footnote">המרדכי מס' ב"ק סי' קיח.</i> המביא בתחילה את שני החילוקין של הר"י בין גרמא ובין גרמי המוזכרים בתוספות בפרק לא יחפור וכתב עליהם: "ולי לא נתיישב לי ולא יכולתי לעמוד על החילוקים וגם ר"י גמגם ברובם"<sup class="footnote-marker">13</sup><i class="footnote">נ"א "ברוב החילוקים".</i>.

Chapter 2

בכדי לפתור את הבעיות או להשתמט מכל הקושיות והתמיהות שבענין ישנם גם אלה בין גדולי המפרשים והפוסקים שסוברים שבאמת אין כל חילוק בין גרמא בנזיקין לדינא דגרמי, השיטה הזו מובאה בראשונה בתוספות הנ"ל בפרק לא יחפור. בתר הך קושיא על חילוקיו של הר"י מן "טיהר את הטמא" כותבים הם: "ונראה לריצב"א דדינא דגרמי הוי מטעם קנס כדמוכח בירושלמי ולכך כל היזק המצוי ורגיל לבא קנסו חכמים שלא יהא כל אחד הולך ומזיק לחבירו בעין, והיינו טעמא דמאן דמחייב בהיזק שאינו ניכר וכו'". לפי זה אין שום חילוק פנימי בין גרמא לגרמי. אלא על אותן הגרמות המצויות קנסו ודנין דינא דגרמי ובאותן שאינן מצויות לא קנסו. הש"ך הולך בשיטת הריצב"א<sup class="footnote-marker">14</sup><i class="footnote">חו"מ סי' שפו.</i>. יש סמך לסברא זו בכמה מקומות בירושלמי<sup class="footnote-marker">15</sup><i class="footnote">עיין ירושלמי כלאים פ"ז הל' ג: "חד ברנש הוי סלעיה לר' אלעזר"; וכן בשבועות פ"ו הל' ו: "המקרע שטרותיו של חברו וכו' ".</i>, אבל אם נדקדק בראיותיו של הש"ך מן הבבלי נמצא שאף אם נקבל אותן<sup class="footnote-marker">16</sup><i class="footnote">אחדות מהן אינן ראיות כלל. עיין להלן מה שנכתב עוד בזה.</i> הן מוכיחות רק דהא דמחייב ר' מאיר בדינא דגרמי הוא מדרבנן ולא מדאורייתא. אבל אין שום הוכחה שמטעם זה דינא דגרמי הוה קנס. דהנה הר"י החולק על הריצב"א וחילק כל אותן החילוקין בין גרמא לגרמי מ"מ סבר דדינא דגרמי לא הוה אלא מדרבנן. דהכי איתא בתוספות בפרק שור שנגח את הפרה<sup class="footnote-marker">17</sup><i class="footnote">ב"ק נד, א ד"ה "חמור דבור לר' יהודה וכו' ".</i>: "ואור"י... ולמאן דדאין דינא דגרמי נמי לא מחייב אלא מדרבנן, כדמוכח בפרק הכונס, דמיבעיא ליה אי עשו תקנת נגזל במסור, או לא, ואי דינא דגרמי דאורייתא למה לא עשו תקנת נגזל במסור כמו בנגזל"<sup class="footnote-marker">18</sup><i class="footnote">תמוה הוא שהש"ך בסי' שפו ס"ק א שמביא ראיה לדבריו משם דדינא דגרמי הוה קנסא לא השגיח בזה שהר"י ג"כ סובר דגרמי מדרבנן הוא ומ"מ אינו מקבל את דברי הריצב"א וטרח למצוא חילוקים דחוקים בין גרמא בנזיקין ובין דינא דגרמי. מה שהביא שם הש"ך עוד: "ונ"ל שלזה כיוונו התוספות בפ' לא יחפור סוף דף כב שכתבו במסקנתם וריצב"א אומר דדינא דגרמי מדרבנן כדמוכח בפ' הכונס, לא נמצא כן בפ' לא יחפור. אלא כד איתא במרובה (ב"ק עא, ב) בד"ה "וסבר לה כרבי שמעון וכו' " בסופו: "וריב"א מפרש דבדינא דגרמי לא מחייב ר"מ אלא מדרבנן כדמוכח בפ' הכונס". נראה שהש"ך כתב את דבריו ע"פ הזכרון ונחלף לו הריב"א בפ' מרובה בהריצב"א שבפרק לא יחפור.</i>. כן נראה גם מדברי הרמב"ם, שסובר דדינא דגרמי דינא הוא ולא קנסא, שהוא פוסק גבי המוסר ממון חבירו חייב לשלם "ואם מת גובין מיורשיו כשאר כל המזיקין"<sup class="footnote-marker">19</sup><i class="footnote">הלכות חובל ומזיק פ"ח חל' א.</i>. כידוע אין גובין קנס מן היורשים: נמצא גם בפירוש בהרמב"ם שכתב<sup class="footnote-marker">20</sup><i class="footnote">הל' סנהדרין פ"ה הל' טו.</i>: "דיני גרמות אינן כקנסות וגובין אותן ודנין בהן בחוץ לארץ". אבל בכל זאת ודאי שלאו מדאורייתא מחיובינן מדינא דגרמי. כן משמע מדיוקא דלישנא שכתב "דיני גרמות אינן כקנסות" דמוכח שאין הם כשאר דיני נזיקין שהם מדאורייתא. זה יוצא גם מהמשך דברי הרמב"ם בפ"ה מהלכות חובל ומזיק. בהלכה א' הוא כתב: "המזיק ממון חבירו היזק שאינו ניכר הואיל ולא נשתנה הדבר ולא נפסדה צורתו הרי זה פטור מן התשלומין דין תורה". הגדיר הרמב"ם כאן שבכדי לחייב את המזיק מדין תורה, צריך הנזק לשנות את הדבר ולהפסיד את צורתו. אבל הרבה מן הגורמים להזיק שבאותו הפרק כגון המוכר שטר חוב לחברו וחזר ומחלו, או המזיק שעבודו של חברו, אינם בסוג זה מ"מ מחייבם הרמב"ם ובודאי שלא מדין תורה. זה הוא ההמשך בין היזק שאינו ניכר ובין דיני הגורם להזיק שבאותו הפרק ששניהם הם מדברי סופרים. ראה שבהלכה ג' על היזק שאינו ניכר הוא כותב: "ודבר זה קנס הוא שקנסוהו חכמים וכו'. לכאורה איזה צורך יש בזה הלא כבר אמר לעיל מיניה: "המזיק ממון חבירו היזק שאינו ניכר וכו' פטור מן התשלומין דין תורה אבל מדברי סופרים אמרו הואיל והפחית דמיהן הרי זה חייב ומשלם מה שהפחית מדמיהן"?... ואי כל שחייבו מדרבנן קנס הוא בתר דמסיים שם הל' ב' "ומשלם נזק שלם מן היפה שבנכסין כדרך כל המזיקין" היה לו להמשיך מיד: "שקנסוהו חכמים כדי שלא יהיה כל אחד מן המשחיתים הולך וכו' " ודאי מוכח מסגנונו של הרמב"ם שיש חיוב תשלומין מדברי סופרים שהוא מטעם דינא ולא מטעם קנסא. הייתי אומר שלא נמצא שום סמך בתלמוד בבלי לדברי הריצב"א שדינא דגרמי משום קנסא הוא דמחייבינן. פשט הדברים מוכיח שנכונה הערתו של הרמב"ן<sup class="footnote-marker">21</sup><i class="footnote">חידושי הרמב"ן, "דינא דגרמי" בסוף מס' ב"ב.</i> "ואנן דינא דגרמי קאמרינן ולא קנסא דגרמי".
אכן גם אליבא אותן השיטות החולקות על הריצב"א וסוברות "דדינא דגרמי קאמרינן ולא קנסא דגרמי", ישנם בין המפרשים כאלה שלדעתם אין הבדל בין גרמא בנזיקין ודינא דגרמי; מאן דמחייב בגרמי מחייב גם בגרמא ומאן דפטור בגרמא פוטר גם בגרמי, ודא ודא אחת היא. הלא הם הרמב"ן בפירוש שיטתו של רש"י והש"ך בישוב דבריו של הרמב"ם. אלה הם דברי הרמב"ן<sup class="footnote-marker">22</sup><i class="footnote">שם.</i>: "ודינא דגרמי וגרמא בנזיקין חדא מילתא היא לדעת רש"י ז"ל ותמצא זה רמוז בפירושיו בכמה מקומות, דוק ותשכח". כוונתו תמצא בפרטרוט בחידושיו בפרק לא יחפור<sup class="footnote-marker">23</sup><i class="footnote">ב"ב כב, ב ד"ה "זאת אמרת גרמא בנזיקין אסור".</i> שכותב הוא שם: "כתב רש"י ז"ל ואפילו דלא דאין דינא דגרמי ופטור מלשלם אסור הוא לגרום וכשבא לגרום חברו מעכב עליו, וזה שכתב אפילו למאן דלא דאין דינא דגרמי אינו נכון, דבין למאן דדאין דינא דגרמי בין למאן דלא דאין דינא דגרמי גרמא בנזיקין פטור וכר, וכן כתב רש"י ז"ל במס' ב"ק במקום דינא דגרמי גרמא בנזיקין ובמקום גרמא בנזיקין דינא דגרמי והחליפן זו בזו בכמה מקומות". הש"ך<sup class="footnote-marker">24</sup><i class="footnote">חו"מ שפו סי' ו.</i> בהגינו על הרמב"ן כנגד התקפתו של הרש"ל מונה בפירוש את המקומות שבהן החליף רש"י גרמא בגרמי. אנו היינו מקבלים את ראיותיו אילו לא היה נמצא במקומות אחרים בפירוש שלדעת רש"י גרמא וגרמי לאו הדא מילתא הוא. על הא דאיתא במשנה בשור שנגח את הפרה<sup class="footnote-marker">25</sup><i class="footnote">ב"ק נב, א.</i> "נפל לפניו מקול הכרייה חייב" כתב רש"י: "לא לפניו מקול הכרייה בעל הבור חייב דאע"ג דאיכא למימר כורה גרם ליה וכורה גרמא בעלמא הוא דעביד וכר"'; וכן על הא דמקשי שם בגמרא<sup class="footnote-marker">26</sup><i class="footnote">שם נג, א.</i> "אמר מר נפל לפניו מקול הכרייה חייב, ואמאי, נימא כורה גרם ליה" פירוש רש"י "וכורה פטור הוא דגרמא בעלמא היא". ואם אין חילוק בין גרמא לגרמי אמאי לא קאמר הש"ס על המשנה לימא תנן סתמא כר"מ דדאין דינא דגרמי כמו שנמצא הלשון במס' בכורות על המשנה של "דן את הדין"<sup class="footnote-marker">27</sup><i class="footnote">כח, ב.</i>. עוד ראיה ממה שכתב רש"י בפרק כיצד הרגל<sup class="footnote-marker">28</sup><i class="footnote">ב"ק כו, ב.</i> בפירוש דברי רבה בהא דבא אחד וסילק את הכרים וכסתות או אם קדם הוא וסלקן פטור, דטעם הפטור משום "דגרמא בנזיקין הוי". אין ספק שרש"י שם דוקא גרמא קאמר ולא דינא דגרמי שנמצא ברש"י שרבה כר"מ סבירא ליה ודאין דינא דגרמי. דבפרק המוכר פירות<sup class="footnote-marker">29</sup><i class="footnote">צג, ב וצד, א. ועיין רש"י ד"ה "נותן לו דמי חיטין" באמצע הדיבור.</i> "אמר רבה בר חייא קטוספאה משמיה דרבה, בורר צרור מגרנו של חברו נותן לו דמי חטין" ומפרש רש"י וכתב: "וא"נ לא חשיבי ליה היזק גמור דמ"מ הן גופן אינן שוין כלום ליחייב מיהא משום דינא דגרמי וכו' דהא פסקינן הלכתא בב"ק". הרי לך בפירוש שרבה דאין דינא דגרמי וא"כ הא דאמר רש"י בפרק כיצד הרגל דרבה פוטר את המסלק כרים וכו' משום גרמא בנזיקין, ע"כ דוקא לגרמא מתכון ויש חילוק בין גרמא בנזיקין ובין דינא דגרמי אף לרש"י. האמת שהגירסא באותו מאמר כאשר הוא מובא במס' ביצה<sup class="footnote-marker">30</sup><i class="footnote">לח, ב.</i> היא "משמיה דרב" ולא "משמיה דרבה", וכן גורסים הרי"ף והרא"ש גם בהמוכר פירות, אכן אף אם נקיים את הגירסא הזו ראייתנו במקומה עומדת, שרש"י ודאי חילק בין גרמא בנזיקין לדינא דגרמי. דפרק המניח<sup class="footnote-marker">31</sup><i class="footnote">ב"ק כח, א בסופו וע"ב.</i> "אמר רב יהודה אמר רב לא שנו אלא שטינפו כליו במים אבל הוא עצמו פטור קרקע הזיקתו". וכתב רש"י בפירוש הענין "וממונו של זה גרמא בעלמא עבד ליה וכו'". הלא משמע שרב סבר בפשיטות דגרמא פטור אבל מחייב הוא את הבורר צרור מגרנו של חברו מטעם דינא דגרמי. אלא בלאו הכי לפי מה דפירש רש"י שהבורר חייב משום דינא דגרמי, על כרחך שהגירסא הנכונה היא רבה ולא רב. דרב לא דאין דינא דגרמי כדמוכח בכמה מקומות בש"ס מהא דאמר ר' אילעא אמר רב בפירוש המשנה של "דן את הדין" דאיירי כגון שנשא ונתן ביד ולא תנן סתמא כר"מ<sup class="footnote-marker">32</sup><i class="footnote">עיין בכורות כח, ב; ב"ק ק, א וקיז, ב. נכון הדבר שלהרמב"ן במלחמות ה' בפ' אחד דיני ממונות שפירוש שלהרי"ף לא שייך דינא דגרמי אצל דיין אין ראיה מהא דאמר ר' אילעא אמר רב אלא שכל דבריו שם דחוקים מאוד ואמאי נכניס את דברי רש"י, שהם ברורים ופשוטים, בפרצה דחוקה.</i>, כיון שכן מאן דמחייב את הבורר צרור מגרנו של חברו משום דינא דגרמי לא יהיה אלא רבה, כמו שנמצאה הגירסא במס' ב"ב.
לע"ד אפשר לפרש באופן אחר את דברי רש"י בפרק לא יחפור שמהם דייק הרמב"ן שרש"י לא חילק בין גרמא לדינא דגרמי. לשיטת הרמב"ן בדבריו של רש"י קשה להבין את פירושו. דאם נימא גרמא ודינא דגרמי היינו הך מה זה שכתב רש"י. "ואפי' למ"ד דלא דאין דינא דגרמי ופטור מלשלם אסור הוא לגרום וכו'". הלא הסוגיא התם מתפרשת דוקא למ"ד דלא דאין דינא דגרמי, דאילו מאן דדאין דינא דגרמי לא רק שאסור לגרום נזק לחברו אלא אם גרם חייב לשלם. וכך היה לו לכתוב לסברת הרמב"ן: "גרמא בנזיקין אסור – ואע"ג דפטור מלשלם למ"ד דלא דאין דינא דגרמי אסור הוא לגרום". הייתי אומר שכוונת רש"י להוציא מדעת אותם שיטעו לומר דהסוגיא דפרק לא יחפור אתיא כמאן דדאין דינא דגרמי. דדוקא מי שמחמיר בגרמי שחייב לשלם יחמיר גם בגרמא בנזיקין ויאמר שאף שפטור מלשלם מ"מ אסור, אבל למאן דלא דאין דינא דגרמי אפשר שגרמי יהיה אסור אבל גרמא דקיל מיניה יהיה מותר לגמרי. ממילא מדמוכח מן המשנה שאפילו גרמא בנזיקין אסור ע"כ גרמי יהיה חייב בתשלומין ותנן סתמא כר"מ. משום זה כתב רש"י. "ואפי' למאן דאמר דלא דאין וכו' ז"א לא מיבעיא למאן דמחייב בגרמי שיש מקום להחמיר גם בגרמא ולומר שאסור אלא אפי' למאן דלא דאין דינא דגרמי דמטעם ההבדל שבין גרמא בנזיקין ודינא דגרמי היתה לכאורה סברא לומר שדוקא גרמי פטור אבל אסור אבל גרמא מותר מ"מ אסור הוא לגרום וכשיבא לגרום חברו מעכב עליו. הנה לא רק שאין להוכיח מכאן שלרש"י אין חילוק בין גרמא ובין גרמי אלא אדרבה, גם מכאן ראיה שאין לערב את שני המושגים זה עם זה<sup class="footnote-marker">33</sup><i class="footnote">שתי ראיות האחרונות המוזכרות בש"ך חו"מ סי' שפו ס"ק ו אינן מוכרחות. מה שכתב רש"י על מימרא דרבה בפ' הגוזל (ב"ק צח, א) דטעמא דרבה בכולהו משום גרמא בנזיקין דוקא לגרמא כיון ולא לגרמי ועיין להלן פרק ו מה שנכתב בפירוש דברי רבה. ובודאי שאין לסמוך על הדיוק הקלוש שרש"י בפ' הכונס (ב"ק נה, ב) על הא דפטור מדיני אדם כתב: "קסבר גרמא בנזיקין פטור", ע"ש בש"ך.</i>.
נשאר רק הרמב"ם, שלפי סברתו של הש"ך<sup class="footnote-marker">34</sup><i class="footnote">חו"מ סי' תיח ס"ק ד וז"ל שם: "וס"ל להרמב"ם דגרמי וגרמא הכל אחד הוא וכדעת רש"י שהביא הרמב"ן בדיני דגרמי שלו וכן הוכחתי מדברי רש"י ר"פ הכונס ופ' הגוזל שם ע"א ופ' לא יחפור וכו' ודלא כמהרש"ל פ' כיצד הרגל סי' לו ופ' הגוזל קמא סי' יט לדעתו, ע"ש".</i> ג"כ אינו מחלק בין גרמא לגרמי. הוציא הש"ך את זה מדברי הרמב"ם שפסק<sup class="footnote-marker">35</sup><i class="footnote">הלכות נזקי ממון פ' יד, ז.</i> "ליבה וליבתו הרוח חייב שהוא גרם וכו'". השיג עליו הראב"ד: ואיך לא הפליג כמו שמפליג בברייתא אם יש בלבויו כדי ללבותה חייב ואם לאו פטור". בישוב פסקו של הרמב"ם כתב הש"ך: "אכן לע"ד נראה שלא ירדו כולם לסוף דעת הרמב"ם וטעמו ונמוקו עמו מה שלא חלק כמו שחילק בברייתא וכו'. אלא ודאי כוונת הרמב"ם לפסוק כרב אשי דבתראה הוא וס"ל דפירושא דברייתא ודאי כרב אשי הוא ולא כאינך אמוראי וכו' אלא ברייתא כפשטא היא כדאוקמה רב אשי דטעמא הוא משום גרמא בנזיקין פטור, אלא דס"ל להרמב"ם דנהי דאוקמתה דברייתא הכי היא מ"מ לא קי"ל כוותה משום דאתיא כמ"ד דלא דיינינן דינא דגרמי ואנן דייני' דינא דגרמי וכדאיתא להדיא בש"ס פרק הגוזל קמא וכו' (וס"ל להרמב"ם דגרמי וגרמא הכל אחד הוא...)". אלא שגם בזה לא תיקן הש"ך הרבה. אף אם נקבל את דעתו גבי הך דליבה וליבתה הרוח, עוד צריכים אנו לחלק בין הגרמות שחייב בהן הרמב"ם מפני "שגורם להזיק" ובין אלה שבהן פוטר מלשלם, כגון הנך ד' דברים דאמר ר' יהושע בברייתא בפרק הכונס<sup class="footnote-marker">36</sup><i class="footnote">ב"ק נה, ב.</i> "העושה אותן פטור מדיני אדם וחייב בדיני שמים" דעוד דינים אחרים מסוג זה, כדאיתא התם בגמרא וכן הך דשיסה בו את הכלב. נכון הוא שאפשר לחלק בחילוקים קלושים בין אלה לאלה, מ"מ כיון שישנם דינים שבהם גרמא בנזיקין פטור אף להרמב"ם ויש גם "שהגורם להזיק חייב", א"כ גם להרמב"ם צריכים לחלק בין גרמא בנזיקין ובין דינא דגרמי.
היוצא לנו מדברינו עד כה הוא: הגם שיש סמך בירושלמי דדינא דגרמי מטעם קנסא חייב אין שום רושם מזה בבבלי. ואדרבה הלשון "דינא דגרמי", הנמצא רק בבבלי, משמע דין ולא קנס מ"מ חיוב תשלומין בגרמי מדרבנן הוא ולא מן התורה. הוכחנו ג"כ שרש"י כמו שאר הראשונים חילק בין גרמא לגרמי וכן אליבא דהרמב"ם צריכים אנו לחלק ביניהם. גם מצאנו סמך בדברי רש"י שהוא סובר דאפילו רבה דאין דינא דגרמי.
ע"פ חוקי הדקדוק "גרמי" הוא מספר רבים של "גרמא"<sup class="footnote-marker">37</sup><i class="footnote">עיין "ספר מילים" על התרגומים ועל התלמודים ומדרשים להחכם מ. יאסטרוב. עיין גם ספרי מחקר חדישים...</i> מ"מ אין ספק אצלנו שהתלמוד משתמש בשתי המילין כבשני מושגים שונים. בעוד שיש חילוקי דעות בנוגע לדיני דגרמי, הדבר מוסכם ומקובל בלי שום פקפוק דגרמא בנזיקין פטור. גרמא הוא לרוב "גרמא בעלמא"<sup class="footnote-marker">38</sup><i class="footnote">ב"ק סו, א; סנהדרין עז, ב.</i>, ענין הפטור הוא כל כך פשוט שלפעמים נמצאה התמיהה "והא גרמא הוא"<sup class="footnote-marker">39</sup><i class="footnote">ב"ב כב, ב וכג, א.</i>, למרות המבוכה בין מפרשי התלמוד, בש"ס עצמו אין שום היסוס מתי להשתמש במושג "גרמא" ומתי בזה של "דינא דגרמי".

Chapter 3

קודם שנתחיל בבירור הענינים כפי שנראה לע"ד אמיתת הדבר נעורר עוד על דעה אחרת של הרמב"ן המובאה ג"כ "בדינא דגרמי" שחיבר. הרמב"ן מתווכח שם עם אותם הסוברים דדינא דגרמי משום קנסא הוא ומביא את ראייתם מסוגיא דהיזק שאינו ניכר<sup class="footnote-marker">40</sup><i class="footnote">גיטין נג, א וב.</i>, דהם מקשין: "מאחר דקי"ל כר"מ דדאין דינא דגרמי אלמה תנן: המטמא והמדמע והמנסך במזיד חייב בשוגג פטור? ובשוגג אמאי פטור הא דיינין דינא דגרמי, ומה לי שוגג ומה לי מזיד כיון דדינא הוא אדם מועד לעולם לשלם נזק שלם? ועוד דאמרינן התם בגיטין: דבר תורה אחד שוגג ואחד מזיד פטור, מ"ט היזק שאינו ניכר לאו שמיה היזק. ומפני מה אמרו מזיד חייב, כדי שלא יהא כל אחד ואחד הולך ומטמא טהרותיו של חברו. ואמאי, הא משום דינא דגרמי מחייב? ועוד דגרסינן התם לימא כתנאי, אם היזק שאינו ניכר שמיה היזק או לא, המטמא והמדמע והמנסך בין בשוגג בין במזיד חייב דר"מ, לאו משום היזק שאינו ניכר שמיה היזק. ודחינן, לא משום דקניס שוגג אטו מזיד. ואמאי לר"מ דדאין דינא דגרמי ה"נ דשמיה היזק דהא מ"מ גורם הוא וחייב"? מכוח הקושיות האלה ישנם שסוברים דדינא דגרמי הוא קנס ובשוגג לא קנסו את הגורם להזיק. אבל הרמב"ן חולק עליהם וטרח להוכיח דכל דינא דגרמי הוי כהיזק ניכר, ודוקא כשההיזק ניכר מחייב ר"מ משום גרמי אבל היזק שאינו ניכר לא הוה היזק. כל דבריו שם הם דחוקים מאד. ולא עוד אלא שמן הירושלמי מוכח דר"מ מחייב משום דינא דגרמי אפילו אם ההיזק אינו ניכר. דאיתא בירושלמי בפרק הניזקין<sup class="footnote-marker">41</sup><i class="footnote">ירושלמי גיטין פרק הניזקין הל' ה.</i> על הך משנה דהמטמא והמדמע והמנסך: אמר ר' יוסי המטמא אינו כעושה מעשה מן הדא תרומה ונטמאת (אומר לו הרי שלך לפניך). אבל ראייתו של ר' יוסי נדחית ומסיק הגמרא שהמטמא הוה כעושה מעשה, "דהאי מתניתא דן את הדין זיכה את החייב וחייב את הזכאי וכו' דאמר רב ירמיה בשם רב במגיעו לידו ושמואל אמר במגיעו לידו". הרי התם בהיזק שאינו ניכר אנו דנים. סברת ר' יוסי היא דמאחר שההיזק אינו ניכר המטמא אינו כעושה מעשה, ומביא עלה הירושלמי את המשנה דדן את הדין, דרב מפרשיה "במגיעו לידו", ויש הוכחה דמטמא הוה כעושה מעשה למרות העובדא שההיזק אינו ניכר. דאם ההיזק גבי דן את הדין ניכר הוא, אין ראיה משם לאפוקא דר"י, אלא על כרחך דן את הדין וכו' הוה היזק שאינו ניכר כמו המטמא והמדמע וכו' ומדחייב בו ר"מ משום דינא דגרמי מוכח דאף בהיזק שאינו ניכר שייך גרמי.
לפי הרמב"ן דינא דגרמי חמיר מהיזק שאינו ניכר. אבל מן הירושלמי משמע להיפך שיותר יש לחייב בהיזק שאינו ניכר מבדינא דגרמי. שהרי דן את הדין וכו' חייב "במגיעו לידו" משום היזק שאינו ניכר וכן המטמא המדמע והמנסך. בכל אלה יש מעשה אלא שר' יוסי סבר דכיון שההיזק אינו ניכר המעשה אינו חשוב כמעשה. אבל כשאין מעשה בידים כלל, כגון דן את הדין ואינו מגיעו לידו אף מאן דחולק אר' יוסי וסבר דהמטמא הוה כמעשה יודה שפטור. הרי לך שבהיזק שאינו ניכר לעולם יש מעשה בידים וממילא יש מקום וטעם לחיוב יותר מבדינא דגרמי שאין עושה מעשה.

פרק ה; סיבה פועלת חומרית, סיבה פועלת "ערכית" או תחוקתית וסיבה מכינה



Chapter 1

ממימרא דר' יוסי בירושלמי שהביאנו בסוף הפרק הקודם מוכח, דמן התורה המזיק אינו חייב עד שיעשה מעשה. כל הניזקין שבתורה יש בהם מעשה ממש שהמזיק עושה בגוף הדבר הניזק. אם ננתח את מקרה הנזק נמצא בו ארבעה חלקים שונים זה מזה: מעשה ממש של המזיק; דבר שבו נעשה המעשה; שינוי באותו הדבר; השינוי מתהווה ע"י המעשה שהוא הסיבה הפועלת את הנזק. זו היא הדוגמא המקורית של נזיקין. אותם הענינים שטרחנו בבירורן עד כאן היו כולם מעין סטיה מן הדוגמא שבתורה – גרמא בנזיקין ודינא דגרמי והיזק שאינו ניכר. וכן יש עוד הרבה, כגון דבר הגורם לממון והמזיק שעבודו של חברו וכו'. בכדי להבין את הבעיות שבהן, צריכים לדעת במה הם שונים מן הדוגמא המקורית.
אין ספק שהמושג התלמודי היותר קרוב לדוגמת התורה הוא "היזק שאינו ניכר". נמצאים בו כל אותם החלקים שמהם מורכב מושג ההיזק שהוא מדאורייתא. יש בו מעשה ממש – המטמא, ויש דבר שהמעשה נעשה בו – מה שנטמא, ויש גם שינוי באותו הדבר – שהיה טהור ועכשיו הוא טמא, ופשוט הוא ג"כ שהמעשה הוא הסיבה הפועלת את השינוי וע"י כך את הנזק. אלא שהשינוי אינו ניכר ובזה ההיזק אינו דומה לגמרי לההיזק הרגיל שבתורה, מפני שההיזק קרוב כל כך לדוגמה המקורית סבר חזקיה<sup class="footnote-marker">1</sup><i class="footnote">גיטין נג, א.</i> שבאמת "דבר תורה אחד שוגג ואחד מזיד חייב מאי טעמא היזק שאינו ניכר שמיה היזק". לחזקיה מה שהשינוי בדבר הניזק אינו ניכר אינו מן עיקר הנזק ואינו מעכב. אבל ר' יוחנן סבר אף שההיזק הזה מתאים בכל פרטיו לנזק שהוא מן התורה שונה הוא ממנו במה "שלא נשתנה הדבר ולא נפסדה צורתו"<sup class="footnote-marker">2</sup><i class="footnote">לשון הרמב"ם הלכות חובל ומזיק פ"ז הל' א.</i>; ז"א השינוי אינו בחומר אלא באיכות הדבר ומטעם זה אינו ניכר וכיון שכן לא שמיה היזק. נקוט האי כללא בידך שכל היזק שהוא מורכב מארבע החוליות האלה שיש בו מעשה ודבר וגם שינוי בדבר והשינוי מתהווה ע"י פעולת המעשה, אבל השינוי אינו בחומר אלא באיכות הדבר, זה הנקרא היזק שאינו ניכר.
אם נתבונן "בדינא דגרמי" נמצא שחלק השוב של המושג שהגדרנו בנזיקין חסר. הדוגמא העיקרית בסוג זה היתה בברייתא המובאה בפרק הגוזל קמא<sup class="footnote-marker">3</sup><i class="footnote">ב"ק ק, א.</i> "מחיצת הכרם שנפרצה אומר לו גדור, נפרצה אומר לו גדור, נתייאש ממנה ולא גדרה ה"ז קידש וחייב באחריותו". כידוע הוא חייב מפני שיאושו גרם את האיסור<sup class="footnote-marker">4</sup><i class="footnote">עיין תוספות ב"ק ק, ב ד"ה "נתייאש ממנה ולא גדרה". וז"ל הרמב"ן בדינא דגרמי שלו: "דלא מתסר מחמת ערבוב לחודיה אלא מפני שנתיאש מלגדור ויאושו הוא הגורם האסור והוא הגורם לו להתחייב וכו' ויאושו ומחשבתו הוא שאסרו והוא שחייבו לשלם".</i>. הנה יש כאן דבר הניזק וגם שינוי נמצא באותו הדבר, שהיה מותר מקודם ועכשו הוא אסור. ויש גם סיבה הפועלת את השינוי אלא שהסיבה הזו היא במחשבתו של המזיק ואין כאן שום מעשה. המעשה פועל בכוח החומרי שבו. במחשבה אין כוח חומרי; היא פועלת בכוח הערך המוסרי, או החברתי שהיא מקבלת מתורת החיים, או חוקי החיים של החברה. המחשבה כשהיא לעצמה אין בה כוח לפעול. היא יכולה לפעול רק ביחס לערכים מקובלים וקיימים. המעשה הוא סיבה פועלת חומרית; המחשבה סיבה פועלת ערכית. על יסוד הדוגמא הזו נוכל לקבוע: כל המזיק הפועל את הנזק לא ע"י מעשה ממש, ז"א לא בתור סיבה פועלת חומרית אלא בכוח ערך "הפעולה", בין אם היא מעשה או דבור או אפילו מחשבה, ה"ה מדינא דגרמי. מכיון שאין כאן מעשה חומרי, התלמוד מכנה את הסיבה המזקת "גורם". וכן "בדינא דגרמי", השינוי אינו בחומר הדבר אלא באיכותו או ערכו. בלי מעשה ממשי אי אפשר בשינוי חומרי. משום זה בכל דיני דגרמי השינוי מוכרה להיות "אינו ניכר". דינא דגרמי דומה להיזק שאינו ניכר בזה שהשינוי אינו בחומר הדבר אלא באיכותו, אבל גם שונה הוא ממנו בנקודה חשובה מאד. גבי היזק שאינו ניכר הסיבה הפועלת את השינוי היא מעשה חומרי, אצל דינא דגרמי אין מעשה אלא "פעולה" בכוח מוסרי או ערך חברתי. לפ"ז כל דינא דגרמי היזק אינו ניכר הוא, אבל "היזק שאינו ניכר" לא יכנס תחת המושג של דינא דגרמי.
אם נמשיך בשיטתו נמצא שרחוק הוא גרמא בנזיקין מדינא דגרמי כרחוק מזרח ממערב. נתבונן בגרמא בנזיקין שבמשנה בפרק לא יחפור<sup class="footnote-marker">5</sup><i class="footnote">מס' ב"ב כב, ב.</i>: "מרחיקין את הסולם מן השובך ארבע אמות כדי שלא תקפוץ הנמיה" כאן יש מעשה חומרי – שימת האילן קרוב לשובך, ויש דבר הניזק – היונים שבשובך, ויש גם שינוי שהיונים נהרגות. אבל לא המעשה הוא הסיבה הפועלת את הנזק, הנמיה היא הסיבה, והמעשה של שימת האילן רק מאפשרת לנמייה שתבוא ותזיק. המעשה מכין את התנאים החיצוניים שבלעדיהם הסיבה אינה יכולה לפעול. הסיבה הפועלת – ז"א פעולת הנמייה – היא מעשה חומרי חדש הנכנס בין המעשה הראשון של שימת הסולם ותוצאת פעולתה דהיינו השינוי ביונים. אין לזה שום דמיון לדינא דגרמי. שם אין מעשה כלל רק "גורם", אבל הגורם הזה הוא הסיבה הפועלת את הנזק ואין שום דבר נכנס בינו לבין תוצאת פעולתו דהיינו הנזק. לפי זה נציג את הכלל: כל מעשה המכין את התנאים בשביל הסיבה הפועלת לפעול גרמא בנזיקין הוא; כל "גורם" שהוא בעצמו הסיבה הפועלת, דהיינו שהוא סיבה פועלה ערכית מדינא דגרמי הוא<sup class="footnote-marker">6</sup><i class="footnote">כעין זה כתב הנמ"י בפרק לא יחפור וז"ל: "... דנהי דקי"ל כמאן דדאין דינא דגרמי היינו משום שהוא עצמו מזיק כשורף שטרותיו של חברו וכו' אבל גרמא בנזיקין הוא ענין אחר שגורם הדבר שהנזק בא על ידו אבל לא שיהא הוא עצמו מזיק כלל". ויותר בהירים הם דברי הרמב"ן בחידושיו על מס' ב"ב בפ' לא יחפור (כב, ב) ד"ה "ז"א גרמא בנזיקין אסור" שכתב הוא: "אבל חלוק גדול בין הלשון שאמרו בתלמוד בדינא דגרמי ללשון האמור בו בגרמא בנזיקין דדינא דגרמי הוא הגורם בעצמו שהוא עצמו מזיק כגון מוחל שטר חוב שמחל כדאיתא במס' כתובות ובבא קמא וכן שורף שטרותיו של חברו אבל גרמא בנזיקין הוא הגורם לאחר לעשות היזק שאינו אלא מזמין כגון הך דשמעתין והזורה ורוח מסייעתו..." מה שלשיטת הנ"י בענין זה כבר הביאנו לעיל בפנים פרק ד, ו, שכוונתו דכל היכא דברי הזיקא הוה דינא דגרמי והיכא דלא ברי הזיקא הוה גרמא בנזיקין. זוהי גם שיטת הרמב"ן; עיין לעיל פרק ד הערה 3.</i>. גרמא בנזיקין פירושו הכנה לנזיקין ע"י מעשה ממש שיוצר את התנאים בשביל פעולת המזיק. המעשה הזה אפשר לכנותו "סיבה מכינה"<sup class="footnote-marker">7</sup><i class="footnote">non qua sine Causa.</i> גורם הוא ז"א אינו פועל את הנזק אבל מכין הוא את התנאים בשביל הסיבה הפועלת<sup class="footnote-marker">8</sup><i class="footnote">causans Causa.</i> לעשות את מלאכתה היא. בכל עניני גרמא בנזיקין הסיבה הפועלת את הנזק מוכרחת להיות כוח חדש<sup class="footnote-marker">9</sup><i class="footnote">interveniens actus Novus.</i> העומד בין הסיבה המכינה והנזק עצמו, מה שאין כן אצל דינא דגרמי. שם "הגורם" פירושו שהסיבה הפועלת אינה מעשה ממש, אבל גורם הוא את הנזק בלי שום כוח חדש הנכנס בתוך. גבי דינא דגרמי "הגורם" פועל את הנזק.

Chapter 2

ע"פ ההנחות האלה נברר בע"ה את הסוגיות השייכות לעניננו. לפי שיטתנו דינא דגרמי ודאי אינו אלא מדרבנן אבל מ"מ שונה הוא לגמרי מקנסא דרבנן. כידוע מן התורה "אדם מועד לעולם בין שוגג בין מזיד בין ער בין ישן"<sup class="footnote-marker">10</sup><i class="footnote">ב"ק כו, א המשנה.</i>. ענין חיוב תשלומין אינו כעונש על שפשע המזיק או שעשה איזה דבר שלא כהוגן. יסוד התשלומין היא הכלל, שכל אדם אחראי על מעשיו בין שהיתה כוונתו לרע או לטוב. אבל מובן של קנסא דרבנן הוא שלפעמים כשהאדם עושה איזה דבר שלא כהוגן ומזיק את חברו באופן שאין לחייבו מדין תורה ועונשים אותו כדי שלא ימשיך עוד בהתנהגותו האי־מוסרית או אי־חברתית. משום זה אין קונסים אלא אותו ולא את יורשיו. והדברים פשוטים וברורים. אבל ר"מ חידש עיקר בנזיקין. הוא הרחיב את המושג של מזיק כדי שיכלול לא רק מעשה ממש אלא גם "הגורם" שהוא הסיבה הפועלת את הנזק בכוח מוסרי או ערכי. ר"מ חידש שמעשה חומרי אינו עיקר בנזיקין. מ"מ דינא דגרמי אינו אלא מדרבנן לפי שדוגמתו אינה נמצאת בתורה. אבל כל אותם הדינים השייכים בדיני נזיקין שהם מדאורייתא שייכים נמי גבי דינא דגרמי<sup class="footnote-marker">11</sup><i class="footnote">עיין לעיל פרק ד מה שהוכחנו מפסקי הרמב"ם הל' סנהדרין פ"ה הל' טו והלכות חובל ומזיק פ"ח. הש"ך חו"מ סי' שפו ס"ק א טרח להביא ראיה מן תלמוד ירושלמי מס' כלאים פ"ז הל' ג ששם ר"ש בן לקיש קרא ליה לדינא דגרמי "קנסא דר"מ", ור"ש בן לקיש הוא דאמר בבבלי מס' ב"ק דהלכה כר"מ. האמת שלא נמצא הלשון "דינא דגרמי", בירושלמי כלל. אבל אין זה מוכרח. נכונים הם בזה דברי הרמב"ן שכתב בדינא דגרמי שחיבר: "אי נמי כל דמשלם בגרמא אע"ג דדינא הוא קנסא קרא ליה דתנא ירושלמי לישנא קלילא תנא" דבתר הך דר"ש בן לקיש דמפרש טעם המשנה דמסכך שם במס' כלאים משום "קנסיה דר"מ" איתא המעשה: "חד בר נש חזי סלעיה לרבי לעזר אל טבא הוא ויפסלית אתא עובדא קומי ר"ש בן לקיש וקנסיה מן הדא המראה דינר לשולחני ונמצא רע חייב לשלם מפני שהוא נושא שכר". הרי כאן דר"ש דמחייבו לר' אלעזר לא מטעם דינא דגרמי אלא מכוח הברייתא חייבו ומ"מ הירושלמי משתמש בביטוי "וקנסיה מן הדא". ועיין שם שדין אותה הברייתא ר"ש בן לקיש קנסא קרא ליה ומסתפק אם החיוב הוא "מקנסיה דר"מ" או "מקנסא דרבנן". ודאי שפירוש "קנסא דרבנן" שם דין הוא ולא קנס וזה ראיה להרמב"ן.</i> וחייב הוא בין בשוגג בין במזיד וכו' וחייב גם היורש. זה הוא עיקר חידושו של ר"מ, להרחיב את היסוד שעליו דנו דיני נזיקין שהם מדאורייתא ולקבוע הלכה שכל אותם הדינים שייכין גם בכל הנזיקין של "גרמי".
לכאורה נראה שאחר חידושו של ר"מ מוכרחים אנו לחייב על כל היזק שאינו ניכר על יסוד דינא דגרמי מכ"ש. דהיכא שהסיבה הפועלת היא מעשה ממש לא גרע מגרמי. מה בכך שההיזק אינו ניכר, הלא בכל דיני דגרמי ההיזק ג"כ אינו ניכר. מכיון דקי"ל כר"מ אמאי לא מחייבינן על היזק שאינו ניכר גם בשוגג<sup class="footnote-marker">12</sup><i class="footnote">ראה לעיל פרק ד אות ג הקושיות המובאות בהרמב"ן על הסוגיא של היזק שאינו ניכר.</i>. אכן האמת היא שיש עוד חילוק בין דינא דגרמי להיזק שאינו ניכר. היזק שאינו ניכר, כגון המטמא והמדמע והמנסך וכל אותן הנזכרים באותה הסוגיא בש"ס, אינו ידוע אלא למזיק מה שאין כן גבי דינא דגרמי שההיזק תמיד ידוע למי שהוא מגיע לו כמו נפרצה הגדר ואומרים לו גדור, וכן המראה מטבע לחברו וכו'. מטעם זה כל היזק שאינו ניכר אף שיש לחייב עליו משום דינא דגרמי בשוגג יהיה פטור "כדי שיודיעו". אף שזו היא סברת חזקיה ואנן פסקינן הלכתא כר"י, היינו דוקא כשאנו דנים על ההיזק מחמת שהוא אינו ניכר ופסקינן כר"י, דדבר תורה היזק שאינו ניכר לא שמיה היזק. אבל סברת חזקיה כשהיא לעצמה לפטור את המזיק בשוגג "כדי שיודיעו" נכונה היא על יסוד הנחתו הוא. כיון שכן לבתר דשמעינן הך דר"מ דדאין דינא דגרמי ופסקינן כוותיה דינו של היזק שאינו ניכר מטעמא דגרמי הוה ממש כמו שהיה דינו אליבא דחזקיה מטעמא דדין תורה, ז"א במזיד חייב ובשוגג פטור "כדי שיודיעו".
אין להקשות: אמאי אמר ר' יוחנן במזיד "כדי שלא יהא כל אחד הולך ומטמא טהרותיו של חברו", הלא אף אם היזק שאינו ניכר לא שמיה היזק יש לחייב את המטמא במזיד משום דינא דגרמי?{sup}12</sup>. פשוט הוא שהמשנה דהמטמא והמדמע וכו' לאו דינא דגרמי באה לאשמעינן. שהרי במטמא טהרותיו של חברו יש מעשה ממש ועיקר חידושו של דינא הוא דחייב המזיק אף בלי מעשה חומרי של "הגורם" וכדכתבנו לעיל. המשנה ודאי דין היזק שאינו ניכר אתא לאשמעינן וחזקיה ור"י חולקין בפירוש המשנה. אליבא דחזקיה החיוב הוא מן התורה ואין לדין זה שום שייכות לדינא דגרמי. ואפילו לר"י אין להקשות דמה צורך יש במשנה זו מאחר שבמזיד בלאו הכי חייב מדינא דגרמי, דדינא דגרמי חידושו של ר"מ הוא, אבל המשנה של המטמא והמדמע וכו' נשנית זמן הרבה מקודם להתפתחות הזו בדינא דנזיקין ור"י לפרש את המשנה הוא דאתא<sup class="footnote-marker">13</sup><i class="footnote">אפשר גם כן שר' יוחנן לא דאין דינא דגרמי.</i>, והמשנה לא זזה ממקומה<sup class="footnote-marker">14</sup><i class="footnote">בפרט שגם אחר חידושו של ר"מ דין המשנה במקומו עומד שבמזיד חייב משום דינא דגרמי ובשוגג פטור כדי שיודיעו כדכתבנו.</i>, וכן ד"מ בברייתא בפ' הנזיקין<sup class="footnote-marker">15</sup><i class="footnote">גיטין נג, ב.</i> דאמר "המטמא והמדמע והמנסך אחד שוגג ואחד מזיד חייב" ודאי לאו דינא דגרמי אתא לאשמעינן בזה. אלא על היזק שאינו ניכר הוא בא וכך היתה קבלה בידו מרבותיו דהיזק שאינו ניכר חייב בין בשוגג בין במזיד, אם משום דהיזק שאינו ניכר שמיה היזק מדין תורה, אם מטעם דקנסינן שוגג אטו מזיד.
נמצא שהיזק שאינו ניכר ודינא דגרמי שני ענפים שונים הם בהשתלשלות ההלכה. בעיות היזק שאינו ניכר הן קדומות בזמן ונתישבו על יסוד דיני היזק המקוריים של התורה ומשום זה למ"ד היזק שאינו ניכר לא שמיה היזק לא היה יסוד לחיוב בדין אלא בקנסא דרבנן. דיני דגרמי נתפתחו על הבסיס של הכלל שנתחדש ע"י ר' מאיר אחר כך. אף שלהלכה הכלל החדש היה צריד להשפיע גם על דיני היזק שאינו ניכר, למעשה לא זזו כל עניני היזק שאינו ניכר ממקומם מפני שכבר נפסקו מקודם ונשתמשו בחידושו של ר"מ רק בכדי לדון בבעיות שמלפנים ההלכה לא טיפלה בהן.

Chapter 3

לכאורה גם אצל הדיין שדן את הדין שייך דינא דגרמי וכדמוכח מכמה סוגיות הש"ס<sup class="footnote-marker">16</sup><i class="footnote">עיין ב"ק ק, א; בכורות כח, ב. ועיין במלחמות ה' על הרי"ף מס' סנהדרין פרק אחד דיני ממונות שטרח ליישב את השקלא וטריא אליבא שיטת הרי"ף ודבריו דחוקים.</i>. וכן נפסקה ההלכה ע"י כמה מגדולי הראשונים החולקים על הרי"ף והרמב"ם הסוברים דדינא דגרמי לא נתקן ביחס לדיין. שיטת הרי"ף בזה<sup class="footnote-marker">17</sup><i class="footnote">הרי"ף סנהדרין פרק אחד ד"מ.</i> "דאי משום דינא דגרמי קמחייבת ליה אפילו טעה בדבר משנה נמי, אם אין הדבר מצוי שיחזור לבעליו ונתברר כי הוא גרם לממון של זה שיאבד לדבריו יהא חייב ולמה יהא פטור? והלא הוא גם הוא גורם לאבד ממונו של זה וכי מפני שטעה בדבר משנה יהא נשכר". לפי הגדרתנו יש תשובה להערתו זו. דינא דגרמי שייך רק היכא שהגורם הוא ג"כ הסיבה הפועלת את הנזק. דוקא כאשר הדיין טעה בשיקול הדעת כיון שדינו דין במה שהוא דן הוא ג"כ הזיק. ודינו של הדיין הוא הסיבה הפועלת את הנזק. אבל כשטעה הדיין בדבר משנה מאחר שאין דינו דין יחזור, שאין דינו הסיבה הפועלת את הנזק. נהי דאם "אין הדבר מצוי שיחזור לבעליו". נתברר שהוא גרם לממון חברו שיאבד, מ"מ זה הגורם אין הוא המזיק בעצמו. הסיבה הפועלת היא הבעל דין שנתן הממון לחברו ביחד עם העובדא שאין לחברו להחזיר מה שקיבל. דבריו של הדיין הם רק הסיבה המכינה את התנאים בשביל הסיבה הפועלת להזיק. אם הדיין טועה בשיקול הדעת שדינו דין ודבריו הם הסיבה הפועלת דינא דגרמי הוא, ואם הוא טועה בדבר משנה שאין דינו דין, ודבריו הם רק הסיבה המכינה, גרמא בנזיקין הוא ופטור<sup class="footnote-marker">18</sup><i class="footnote">ויותר קל הוא משאר גרמות בנזיקין שכאן אין שום מעשה בידים.</i>. וכן האי דינא דמביא הרי"ף "בבבא חמישאה"<sup class="footnote-marker">19</sup><i class="footnote">סנהדרין לג, א.</i> היכא שהדיין אינו מומחה וגם לא קבלוהו הבעלי דינים עליהם דדינא ודאי לאו דינא הוא בין טעה ובין לא טעה, גרמא בנזיקין הוא... הגם שכותב הוא בזה: "ואם לא נשא ונתן ביד הדר מרי דינא לחבריה ושקיל מיניה מאי דיהיב ליה, ליתיה דלישקיל מיניה משלם ליה מדיליה דכאן דלאו דיינא הוא הוה ליה כגורם לאבד ממון וקי"ל דדיינינן דינא דגרמי" אין דבריו מוכחים, ודאי שזה שדן אינו דיין והוה "כגורם לאבוד ממון חבירו". מ"מ הגורם הזה אינו הסיבה הפועלת את הנזק – זו היא הבעל דין שקיבל את הפסק ועשה כדבריו – אלא הסיבה המכינה וגרמא בנזיקין הוה ופטור. אין להקשות: דאמאי יהא "חוטא נשכר"? דלא מטעם קנסא אנו דנין כאן אלא מדינא, והדין הוא שכל היכא שהדיין הוא המזיק, דהיינו שדינו דין ומה שעשה עשוי הוא חייב, והיכא שאין הוא המזיק שאין דינו דין ויחזור אינו חייב שהרי רק גורם הוא.
בשיטה זו נברר את סוגית הש"ס בפרק אחד דיני ממונות{sup}19</sup>. דאיתא התם: "אי אמרת בשלמא טעה בדבר משנה אינו חוזר אלמא קם דינא היינו דקא מפחיד ר' טרפון וכו' אלא אי אמרת טעה בדבר משנה חוזר לימא ליה כיון דאילו הואי פרה דינך לאו דינא לא כלום עבדת השתא נמי לא כלום עבדת". התוספות במקומן וכן בפרק הגוזל עצים<sup class="footnote-marker">20</sup><i class="footnote">ד"ה "השתא נמי לא כלום עבדת"; ובמס' ב"ק ק, א ד"ה "טיהר את הטמא מה שעשה עשוי וישלם מביתו".</i> טורחין לפרש את הענין ומסיקין שהסוגיא בפרק אחד דיני ממונות אתיא כרבנן ולא כר"מ: "דכל היכא דקם דינא אפילו בדבור חשיב כמעשה ולא כגרמא ומחייב אפילו לרבנן, אבל היכא דאילו הוה קמן הוה הדר כגון מראה דינר וכגון טעה בדבר משנה לר"מ חייב ולרבנן פטור, דהא ודאי גרמא הוא מה שהאכילו אחרי כן על פיו או מה שעירבו עם פירותיו"<sup class="footnote-marker">21</sup><i class="footnote">מדברי התוספות הנ"ל במס' ב"ק.</i> [גם הרא"ש קיבל את דבריהם ומטעם זה כתב בפרק אחד דיני ממונות דהיכא "דטעה בדבר משנה דאמר חוזר וליתיה לבעל הדין, אי נמי איתיה ולית ליה לשלומי, משלם הדיין מביתו אע"פ שלא נשא ונתן ביד דקי"ל כר"מ דדאין דינא דגרמי"<sup class="footnote-marker">22</sup><i class="footnote">ראה לעיל פרק ד אות א.</i>], אבל דברי התוספות אינם מתישבים שפיר. דא"א לומר אליבא דרבנן דהיכא דקם דינא דיבור "חשיב כמעשה" דמ"ש ממחיצת הכרם שנפרצה דע"י יאושו הכרם נאסר ואמאי לא נחשב יאוש כזה "כמעשה" אפילו לרבנן? כמו שדינו של הדיין קם מחמת דיבורו כך גם איסורו של הכרם מחמת היאוש. דוחק הוא לחלק שאצל הדיין לכל הפחות יש דיבור אבל גבי מחיצת הכרם אפילו דיבור אין, דמה שמחשבינן את הדיבור "כמעשה" היינו משום שהדין קיים ואינו חוזר. לפי בירורנו מן התורה המזיק חייב דוקא כשהוא עושה מעשה אבל בלי מעשה חומרי אין לחייב אדם אי לאו מדינא דגרמי. סברת התוספות שהדיבור חשוב "כמעשה" זהו באמת פירוש דינא דגרמי, דכל היכא שהדיבור הוא הסיבה הפועלת את הנזק וכמו כן היאוש וכל שאר "גורם" כשהוא הוא הסיבה הפועלת הוה "כמעשה" וחייב מדינא דגרמי. אבל יפה כתבו התוספות דמה שהאכילו לכלבים אחרי כן על פי דינו של הדיין, או מה שעירבן עם פירותיו הוה "ודאי גרמא", אלא דוקא משום זה, פטור אפ' לר"מ, מכיון שטעה בדבר משנה הדין חוזר, דיבורו של הדיין רק הכינו את תנאי ההיזק. אכן הנזק עצמו לא נעשה ע"י הדיבור אלא ע"י בעל הדין שעשה המעשה ע"פ הדיין. דיבור כזה שאינו הסיבה הפועלת את הנזק לא הוה "כמעשה", ז"א לא הוה דינא דגרמי אלא גרמא בנזיקין הוא ופטור לכו"ע<sup class="footnote-marker">23</sup><i class="footnote">מדברי התוספות בפרק הגוזל עצים משמע שהם אינם מחלקים בין גרמא לגרמי ור"מ מחייב בגרמא בנזיקין. רק משום זה יכולים הם לומר דהיכא דקם דינא אפילו לרבנן דיבור הוה כמעשה וחייב. מוצאים הם את החילוק בין קם דינא לטעה בדבר משנה דכיון שקם דינא ודבור חשיב כמעשה "הוי מזיק בגוף הממון בידים". וכאשר לא קם דינא דבור הוה רק גרמא. זה נכון אלא שההבדל הוא בין גרמא לגרמי ותמוהים הם דברי הרא"ש דטרח לחלק בין גרמא לגרמי בפ' לא יחפור ובפ' הגוזל עצים (ראה לעיל פרק ד אות א ומה שהערנו עליו שם) ומ"מ מקבלים הם את שיטת התוס' בפירוש חד סוגיא בפ' אחד דיני ממונות שמתבסס על הסברא דגרמא וגרמי חד הוא.</i>.
לשיטתנו הסוגיא בפ' אחד דיני ממונות אתיא כר"מ וזהו פירוש הדברים. "אי אמרת בשלמא טעה בדבר משנה אינו חוזר אלמא קם דינא היינו דקא מפחיד ר"ט, ר"ל מאחר שקם דינא הוה דינא דגרמי וחייב. אבל אם טעה בדבר משנה חוזר "כיון דאילו הואי פרה דינך לאו דינא ולא כלום עבדת השתא נמי לא כלום עבדת". כיון שלא קם דינא הדיין לא פעל את הנזק אלא גרם לסיבה הפועלת שתבוא ותפעל ודיבורו של הדיין הוה גרמא בנזיקין ופטור. כל אותן הקושיות שהכריחו את בעלי התוספות לפרש את הסוגיא אליבא דרבנן אפשר לסלקן. מה שלתמיהתן<sup class="footnote-marker">24</sup><i class="footnote">סנהדרין לג, א תוספות ד"ה "השתא נמי לא כלום עבדת"; ב"ק ק, א תוספות ד"ה "טיהר את הטמא וכו' ".</i> מהך דדן את הדין, דאמאי "חייב חכם כשטיהר את הטמא במה שעירבן בעל הבית בפירותיו נימא כאן דאילו לא עירבן הוה הדר השתא נמי לאו כלום עבד", כבר כתב הש"ך<sup class="footnote-marker">25</sup><i class="footnote">חושן המשפט סי' כה ס"ק ה אות ג וד.</i> שפירוש התוספות בהך דטיהר את הטמא דחוק הוא ואי אפשר לקיימו. עלינו לפרש "טיהר את הטמא" באופן מקביל להיפוכו "טימא את הטהור". כמו שהדיין הוא שהזיק במה דדן שזה הטהור טמא הוא ה"נ כשהוא טיהר את הטמא הנזק העתיד להעשות בדיבורו הוא ולא בהשתתפות של עוד סיבה שהיא. יפה כתב הש"ך: אבל לפע"ד יש דרך אחרת בסוגיא זו... והוא דבפרק אחד דיני ממונות ס"ד מעיקרא דלא מיירי כלל בנשא ונתן ביד ובכן למאי דבעי לאוקמי מתני' בפרק הגוזל בתרא ובפרק עד כמה כר"מ ולא מיירי בנשא ותנן ביד מיירי הך דטיהר את הטמא כפשוטו ולא מיירי כלל כשערבן בע"ה עם פירותיו אלא מיירי דומיא דחייב את הזכאי דקתני בהד מתני' דהיינו שבאו תובע ונתבע וחייב את הזכאי ושלם זה על פיו. הכא נמי מיירי כגון שבא לפנינו לוקח ומוכר לישאל אם יקח פירותיו של זה המוכר אם הם טהורים, וטיהר את הטמא ולקח זה הפירות על פיו. ואח"כ נודע דשלא כדין טיהר ורוצה החכם שהמוכר יחזור לו מעותיו ויחזור ויטול פירותיו שהם טמאים, וקתני מה שעשה עשוי שטיהר לענין שהמוכר בחזקת טהורים מכרם וא"צ להחזיר המעות וישלם לוקח מביתו כמו מראה דינר "לשולחני". אלא שגם ביחס לדברי הש"ך נחוץ הוא להדגיש שענין ההיזק אינו בא מחמת שהדיין משפיע על הקונה לקבל את הטמא בתור טהור דמה שהוא גורם לאחר לעשות לעולם גרמא הוא. אלא במה שהדיין פסק שזה הטמא טהור הוא וע"י מסירת הדבר המוכר עשה את שלו כנגד הקונה הדיין הזיק ממון חברו בדיבורו ומשום זה דינא דגרמי הוא. וכן צריכים אנו לפרש הך דמראה דינר לשולחני. גם שם אין החיוב משום שעל פי השולחני הוא מקבל דינר רע כטוב אלא משום שעל פי דבריו איזה שינוי נעשה בדינר עצמו שאע"פ שהוא רע השולחני נותן לו את הערד של מטבע יפה ופוטר הוא מתשלומין את מי שנתנה לבעל חובו וכו'. הערת התוספות{sup}24</sup> דמראה דינר לשולחני חייב אע"ג דאילו הוה קמן מהדר ליה אינה מוכחת שלר"מ בדינא דגרמי הדיין חייב אפילו היכא דאילו הוה קמן הדר. כבר ביארנו בכל דינא דגרמי המזיק פועל איזה שינוי איכותי בדבר וע"י זה הוא עושה את הנזק. שינוי כזה מתהוה ע"י הדיין דוקא כשקם דינא אבל כשלא קם דינא דיבורו של הדיין אינו מגיע לדבר עצמו והשינוי מתהוה רק במצב החיצוני שבו הדבר נמצא וגורם לבעל דין או לקונה לפעול באיזה אופן שהוא בנוגע לדבר. אבל אצל השולחני השאלה אינה של דין אלא של ערך. וכל שהשולחני מביע את דעתו על איזו מטבע שהיא הוא קובע את ערכה. אף שקביעת ערך זו בטעות היא, טעותו של השולחני פועלת שינוי איכותי במטבע עצמה. דוקא אם השאלה היא של דין, הענין שאילו הוה קמן הדר, מוכיח על טיבו של "הגורם". מכיון שהדר דינא דבריו של הדיין לא היו הסיבה הפועלת אלא סיבה מכינה. חזרת הדין או אי־חזרתו מהותית היא לקשר שבין הדין והדיין שהוא דן עליו. אבל אם השאלה היא של קביעת הערך בדינר הא דאילו הוה קמן הוה מהדר ליה הוא רק מקרי, חיצוני הוא להקשר שבין השולחני וערכה של המטבע בשעת חוות דעתו. אף שקביעת ערך זו היתה בטעות ואינה קיימת אלא לפי שעה, מ"מ כל עוד שהטעות בעולם זו היא ערכה של המטבע במציאות, חוות דעתו של השולחני פועלת שינוי איכותי ממש במטבע. הקשר הסיבתי שבין השולחני וערך המטבע אינו משתנה למפרע במקרה שמי שהוציא את המטבע מתחת ידו לפנינו הוא. הקשר הזה עובדה הוא. נכון הוא שאם מי שנותן את הדינר לפנינו הוא כשהוברר טעותו של השולחני בעל חובו מהדר ליה מה שקבל ממנו מ"מ זיקת הסיבתיות המוקדמת במקומה עומדת. השולחני למעשה פעל בדיבורו שינוי איכותי במטבע. אלא שלאחר זמן נמצא שלמרות שינוי זה לא היה נזק לבסוף. אבל היכא שמי שפטר עצמו בדינר אינו קמן והנזק קיים הלא הוא נעשה מכבר על ידי דיבורו של השולחני ודינא דגרמי הוא<sup class="footnote-marker">26</sup><i class="footnote">התוספות הנ"ל בפ' הגוזל עצים טורחים ג"כ לחלק בין מראה דינר לשולחני ובין דן את הדין אלא שדבריהם דחוקים. ועיין גם הש"ך הנ"ל.</i>.
מתישבת שפיר גם קושיא אחרת של התוספות ממשנה במס' בכורות<sup class="footnote-marker">27</sup><i class="footnote">בכורות כח, א.</i>. "דתנן מי שאינו מומחה וראה את הבכור ונשחט על פיו הרי זה יקבר וישלם מביתו. ואמאי? נימא כיון דאילו לא נשחט היה מותר השתא נמי לא כלום עבד". אם נתבונן במשנה זו נראה שגם הך "דאילו לא נשחט" מקרה הוא ואין לו שום שייכות לקשר הסיבתי שבין הרואה את המום והשינוי האיכותי המתהוה בבכור ע"י ראייתו של הכהן. הנה הבכור הזה אסור והרואה את מומו חייב לשלם לא מפני שטעה בדין המום. אדרבה דוקא כשלא טעה והמום הוא מום קבוע אז האינו מומחה הפסידו, דאילו היה מראה את המום למומחה היה מתיר אותו ועכשיו שנשחט על פיו של האינו מומחה אסור. אבל כשטעה בדין והמום אינו מום ואם היה מראה אותו למומחה לא היה מתירו. א"כ מה הפסידו האינו מומחה מה שראה את המום, הלא בלאו הכי לא היה יכול לשחטו ולאכלו<sup class="footnote-marker">28</sup><i class="footnote">עיין רש"י בכורות כח, ב ד"ה "כשהוא משלם".</i>. האינו מומחה חייב דוקא, אם לא טעה בדין מפני שראה את המום בלי רשות וע"י זה הוא פעל שינוי איכותי בבכור. מן הראיה ואילך שונה הוא הבכור משאר בכורות. שכל בכור שיש בו מום כזה אם נשחט הותר, אבל בכור זה אם נשחט נאסר. נהי דהאינו מומחה לא שחטו<sup class="footnote-marker">29</sup><i class="footnote">דברי התוספות בזה דנשחט "על פיו לאו דוקא אלא הוא עצמו שחטו" דחוקים הם. ועיין ש"ך חו"מ סי' כה ס"ק ה אות ה. אמנם מה שכתב הוא דנשחט על פיו "היינו שאמר לו השוחט אני שוחט אותו על פיו וצוה לו לשחטו על פיו ולהכי חייב דהא לא שייד לומר כיון דאלו לא נשחט היה מותר שהרי זה שוחטו על פיו וכאילו שוחט בידים דמי" – לא תיקן בזה כלום. דכל שגורם לאחר לעשות והעושה הוא המזיק לעולם גרמא בנזיקין הוא בשביל הגורם.</i> מ"מ מי ששחטו אינו מזיקו שלא מטעם השחיטה נאסר, שהרי בכור כזה מותר אם מומחה ראה את המום. השינוי באיכות הבכור, ז"א שאינו מומחה ראה את מומו, מביא את האיסור וע"י זה את הנזק. שנשחט הבכור על פיו אינו אלא גרמא ולא על זה הוא חייב אלא על ענין ראיתו הוא את המום בלי רשות, שזהו מה שאוסר את הבכור כשנשחט. אף אם "אילו לא נשחט" היינו מתירין אותו ע"י מומחה ולא היה חייב היינו משום דע"י מקרה שקרה לא היה נזק. אבל היחס הסיבתי אינו משנה, שעובדא היא שאין בכור זה דומה לשאר בכורות מחמת ראייתו של האינו מומחה. אם באמת לא נשחט אין נזק אף שיש שינוי, אבל כשנשחט חייב שהוא אסרו ומזיקו בראיית מומו. דין האינו מומחה בבכור דומה ממש למראה דינר לשולחני. כמו גבי בכור מה ששוחטין אותו על פיו אינו אלא גרמא כן נמי לענין הדינר מה שהוא מקבל את המטבע מטעם השולחני גרמא הוא ביחס לקשר הסיבתי שבינו ובין <b>המעשה</b> של קבלת המטבע. וכמו גבי בכור אין הנזק בא ע"י מעשה השחיטה אלא מחמת ראיית המום ע"י האינו מומחה כן אצל המטבע לא במעשה הקבלה נמצא הנזק אלא במה שהשולחני מעריך את המטבע ופוטר את הקונה או הבע"ח מלשלם.
מה שמקשים התוספות ממשנה דהכהנים שפגלו במקדש, דלכאורה מוכח מינה דלפעמים גם כוונה בלבד יכולה להביא חיוב תשלומין, וא"כ אפילו לרבנן יהא הדיין חייב כשקם דינא, כבר השיב הש"ך<sup class="footnote-marker">30</sup><i class="footnote">חו"מ סי' כה ס"ק ה אות ו.</i> על זה "דהתם מיד שמפגל מזיק הוא ובמחשבה דידיה מזיק בשחיטה דשוחט בפסול וה"ל כעביד מעשה בידים". והוא הביא ראיה מן הרשב"א. הסברא נמצאת ביותר בירור ג"כ בתוספות רי"ד על מס' גיטין בסוגיא דהיזק שאינו ניכר דכותב הוא שם: "ומפגל אית בהו מעשה... דמפגל נמי אע"פ שבדיבור בעלמא הוא, מעשה גמור יש שם שהוא שוחט וזורק באותו הדיבור ופוסלו בידים".

Chapter 4

הגדרנו לעיל<sup class="footnote-marker">31</sup><i class="footnote">ראה לעיל אות א בפרק הזה.</i> דכל מעשה או פעולה המכינים את התנאים בשביל הסיבה הפועלת לפעול "גרמא" ואמרנו שלעולם הסיבה הפועלת עומדת בין פעולת הגרמא ותוצאת הסיבה עצמה. גם בתוך הגדרה זו ישנם סניפים שונים זה מזה. יש שפעולת הגרמא מכינה את התנאים החיצוניים בשביל הסיבה הפועלת בלי שום יהס לסיבה זו. הגרמא מאפשרת את מאורעות הסיבה ע"י שמסירה המכשולים המעכבים את הסיבה הפועלת בפעולתה, אבל אין לה שום השפעה על עצם ביאת הסיבה הפועלת ופעולתה. למשל "הכופף קומתו של חברו"<sup class="footnote-marker">32</sup><i class="footnote">ב"ק נה, ב ונו, א.</i>. האש בוערת והולכת מעצמה, אבל הקמה אינה עומדת בכיוון הליכת השלהבת, ואת "המכשול" הזה הוא מסיר ע"י כפיפת הקמה בלי שום התערבות עם האש. וכן הא "דמרחיקין את הסולם מן השובך"<sup class="footnote-marker">33</sup><i class="footnote">המשנה בפרק לא יחפור.</i>. חוסר הסולם מניעה הוא בשביל הנמייה שתבוא וכאשר הוא משים את הסולם אצל השובך הוא מסיר את המניעה, אבל אינו משפיע על הנמייה לבא ולהזיק – והמזיק מעצמו בא. היחס בין הגרמא והסיבה הפועלת חיצוני הוא לגמרי, יחס של קירוב מקומי או רציפות זמנית. אבל יש שהיחס פנימי הוא, כמו "הנותן סם המות לפני בהמת חברו"<sup class="footnote-marker">34</sup><i class="footnote">ב"ק מז, ב ונו, א.</i>. לפי כשהוא נותן פירותיו לפני בהמת חברו כאילו רמז לה לאכול; מ"מ גרמא הוה לפי שהוא אינו מאכילה אלא הבהמה אוכלת מעצמה. וכן הני מקיזי דם שישבו תחת תאינותיו של רב יוסף<sup class="footnote-marker">35</sup><i class="footnote">ב"ב כב, ב וכג א.</i> ועשו שם את מלאכתם "ואתי עורבי אכלי דמא וסלקי אבי תאלי ומפסדי תמרי", התם נמי מכיון שהעורבים מתאוים לטעם הדם הוה כאילו מקיזי הדם העירו אותם לבוא. היחס בין הגרמא והסיבה הפועלת פנימי הוא משום שיש בו מעין רמיזה למשחית<sup class="footnote-marker">36</sup><i class="footnote">אפשר שמסוג זה הוא ג"כ השולח את הבערה ביד חש"ו ב"ק נט, ב.</i>, היחס הוא של שידול או פיתוי. לרוב כשהיחס חיצוני הגרמא שלילית היא, ז"א גורם לסיבה שתפעיל ע"י הסרת המניעות; כאשר היחס פנימי, ר"ל הגרמא "משפיעה" על הסיבה שתבוא, אז לרוב הגרמא חיובית ע"י שמכינה לא רק את "הסביבה" המתאימה בשביל פעולת הסיבה אלא גם את האמצעים לפעול על ידיהם – למשל הסם, הדם וכן'. אבל יש גם שנמצאת גרמא שלילית ביחס הפנימי של "פיתוי". הדוגמא היא "הפורץ גדר בפני בהמת חבירו"<sup class="footnote-marker">37</sup><i class="footnote">ב"ק נה, ב.</i>. הגדר הוא המניעה בשביל הבהמה מלצאת; הפורץ הוא מסיר את "המכשול" הזה, גרמא שלילית היא. מ"מ "הסביבה" שנשתנתה ע"י הגרמא משפיע על הבהמה לצאת ויש בה מעין פיתוי להבהמה. לפעמים היחס של פיתוי אמיץ הוא ביותר, כמו "שיסה בו את הכלב, שיסה בו את הנחש"<sup class="footnote-marker">38</sup><i class="footnote">ב"ק כג, ב; כד, ב; סנהדרין עו, ב.</i>. יש כאן השפעה חזקה על הכלב ועל הנחש שהוא מגרה בהם מ"מ פטור המשסה. השיסוי אינו אלא גרמא "דארס נחש מעצמו מקיא" וכן הכלב הוא נושך. מסוג זה היא גם הברייתא "המבעית את חבירו פטור מדיני אדם וחייב בדיני שמים"<sup class="footnote-marker">39</sup><i class="footnote">קידושין כד, ב; ב"ק נו, א.</i>. הרי כאן היחס הפנימי עוד יותר חזק. במקום שדול ופתוי וגרוי יש התנפלות נפשית, מעין כפיה רוחנית ומ"מ המבעית פטור מדיני אדם "דכיון דבר דעת הוא איהו מיבעית נפשיה". שונה זה מהא דתני רמי בר יחקאל "תרנגול שהושיט ראשו לאויר כלי זכוכית ותקע בו ושברו משלם נזק שלם". התם כוח הקול הוא המזיק את הכלי אבל גבי אדם הקול בעצמו אינו מזיק אלא האדם "שנותן לבו אל פחד קול הבא פתאום"<sup class="footnote-marker">40</sup><i class="footnote">עיין רש"י קידושין כד, ב ד"ה "שאני אדם דבר דעת הוא".</i>. הפחד אינו בקול אלא בלב האדם וכיון דבר דעת הוא אין הנזק הכרחי שהרי אפשר לו שלא לפחד. מה שאין כן "הכלי זכוכית" שאין לו בהירה שלא להשבר, והקשר הסיבתי בין כוח החומרי של הקול ושבירת הכלי הכרחי הוא.
נלמד מזה כלל חשוב בנוגע לסיבתיות נפשית או רוחנית לפי התלמוד: כל היכא שתוצאת איזה מעשה או פעולה או השפעה תלויה בדעתו או בהכרתו או אפילו ברצונו העצמי של בעלי חיים (אדם או בהמה) היחס בין המעשה או הפעולה ובין התוצאה הסופית אינו זה של קשר סיבתי הכרחי, אלא אותו היחס המקיים בין הסיבה המכינה ובין תוצאת הסיבה הפועלת. הסיבה הפועלת היא הדעת או הרצון של הניזק והפעולה דרך דעת אדם או דרך רצון החי היא לעולם גרמא, דהיינו סיבה מכינה. אפשר שיש קשר סיבתי הכרחי במקרה כזה, אבל הוא סוביקטיבי. הקשר מתהוה ע"י כח הדמיון של הבר דעת או של בעל הרצון או של המתאוה, דהיינו הם מכריחים את עצמם.
נתבונן לפי דברינו אלה בפסק אחד של הש"ך בשם ש"ג והרש"ל<sup class="footnote-marker">41</sup><i class="footnote">חו"מ סי' שו ס"ק יב.</i>. הוא כותב דאם שאל את חברו "אם פלוני אמיד ובטוח כדי להלות לו וחברו אומר לו שהוא אמיד ומצא אחר כך שאינו כן" דחברו חייב, אם השואל אמר לו חזי דעלך קא סמיכנא, ה"ה נמי לפי שיטתם, אם נתן סחורה בהקפה לאדם שחברו העיד עליו שראוי הוא זה להקיפו שעשיר הוא ונמצא שאינו עשיר, חייב חברו אם השואל אמר לו, חזי דעלך קא סמיכנא. לפי שבררנו את הענין אין זה נכון, שכל השפעה על הדעת או הרצון אינה אלא סיבה מכינה. הרי המלוה "בר דעת" הוא ועליו להחליט אם לסמוך על דברי חברו בעדותו, אם להלוות או לא להלוות אם להקיף או לא להקיף, דעת חברו אינה אלא מעודדת אותו וגרמא היא. אין לדמות דין זה למראה דינר לשולחני, דהתם ע"י הערכתו השולחני פועל באופן ישר שינוי איכותי במטבע והשינוי הזה הוא הנזק<sup class="footnote-marker">42</sup><i class="footnote">ראה מה שכתבנו מזה לעיל אות ג בפרק הזה.</i>. כעין זה יש להעיר גם על דברי הסמ"ע<sup class="footnote-marker">43</sup><i class="footnote">חו"מ שצג ס"ק ד.</i> שכתב על הך שהיה לה שלא תאכל: "פי' היה לשמור פרתו שלא תאכל יותר משיעורה, וזה דוקא מסתמא כשבעל החצר בחצירו, אבל אם נסתלק משם בעל החצר בידיעת בעל הפירות, על בעל הפירות מוטלת השמירה שלא תאכל יותר מדי וכו'". סברתו מקורה בדברי הרא"ש שכתב בפרק שור שנגח את הפרה. "אבל אכלה יותר מדי פטור, מ"ט היה לה שלא תאכל. וכיוון שבמתכוין הביאה עליה דבר המזיקה אין לחייב בעל הפירות בכך דלא הוה ליה לאסוקי אדעתיה לשומרה מזה. דמילתא דלא שכיחא היא שתאכל בהמה יותר מדאי ותזיק לה, ועל בעל החצר מוטלת שמירה זו, כי הוא מצוי בחצר. ואם יראה שבהמתו אוכלת יותר מדאי יש לו למונעה". סברתם ודאי דחוקה היא שלא משמע כן מן השקלא וטריא שבגמרא בפרט כשנתן סם המות לפני בהמת חבירו שהיא תמות אף אם לא תאכל יותר מדרכה וליכא למימר דהוה ליה "לאסוקי אדעתיה לשומרה מזה". אין ספק שהרא"ש והסמ"ע דחקו עצמם מפני שהיה קשה בעיניהם להולם את טעם הפטור של "הוה לה שלא תאכל". וכי בהמה בר דעת היא שתבין כמה תאכל או מה תאכל? משום זה כתבו שעל בעל החצר מוטלת האחריות לשמור אותה שלא תאכל יותר מדאי. אבל לדבריהם עיקר הטעם חסר מן הספר. לע"ד נדמה לנו, כי אעפ"י שיש בנתינת הפירות לפני הבהמה מעין גירוי שתאכל מ"מ גרמא היא, לפי שיש כוח אחר העומד בין מעשה נתינת הפירות ומיתת הבהמה, דהיינו האכילה שתלויה ברצון הבהמה. האכילה היא הסיבה הפועלת את הנזק. הא דאמר רב "הוה לה שלא תאכל". אינו צו מוסרי או הגיוני אלא פירושו שאכילתה של הבהמה לא היתה הכרחית. למרות כוח "הפיתוי" שבמעשה של נתינת הפירות סוף כל סוף אין הבהמה אוכלת בעל כרחה<sup class="footnote-marker">44</sup><i class="footnote">ראה להלן מזה פרק י.</i>. האכילה תלויה ברצון הבהמה או בתאותה. ואין כאן קשר סיבתי הכרחי בין פעולתו של בעל הפירות והנזק.

Chapter 5

מלבד הדוגמות הנ"ל ישנם מקרים של נזק המוזכרים בתלמוד שהם בין־תחומיים. במהותם הם מסוג הסיבה המכינה, אבל יש להם גם תארים שמחמתם הם דומים למזיק בידים ממש. מקרה כזה הוא הא דאמר רבה<sup class="footnote-marker">45</sup><i class="footnote">ב"ק כו, ב.</i> "זרק כלי מראש הגג והיו תחתיו כרים או כסתות בא אחר וסילקן או קדם וסילקן פטור". הבאנו כבר את הרי"ף שלא פסק כרבה לפי שרבה לטעמיה אזיל, דלית ליה דינא דגרמי, אבל לדידן דפסקינן כר"מ המסלק את הכרי חייב משום דינא דגרמי<sup class="footnote-marker">46</sup><i class="footnote">ראה לעיל פרק ד אות א.</i>. אמנם ראינו כבר שהר"י סבר שגרמא בנזיקין הוא ופטור לכ"ע. רבה הדר לעומקו של גרמא בנזיקין להשמיענו חידוש גדול. דוגמתו של רבה שונה מכל המקרים של גרמא בנזיקין בענין חשוב מאד. בכולם הנזק אינו ברי. הנמיה אפשר שתעלה בסולם ותהרוג ואפשר שלא תעלה; הבהמה אפשר שתאכל ואפשר שלא תאכל יותר מדאי; הנחש והכלב אפשר שיזיקו ואפשר שלא יזיקו וכן כולם. אבל כאן כשהוא מסלק את הכרים והכסתות ברי הזיקא{sup}46</sup>, מכיון שהסיבה הפועלת את הנזק שהיא נפילת הכלי מראש הגג, כבר התחילה את פעולתה. אבל ודאי שאין שום יהס פנימי בין סילוק הכרים וזריקת הכלים. אין לזה שום "השפעה" על זה. אין שום קשר סיבתי בין שני המאורעות. סילוק הכרים הוא רק הסיבה המכינה המסלקת את המכשולים בפני פעולת הסיבה הפועלת, והמקרה בזה הוא ממש ככל שאר גרמא בנזיקין. היחס בין הסרת הכרים והכסתות ובין הסיבה הפועלת חיצוני הוא לגמרי. בשאר הגרמות, הסיבה המכינה קודמת בזמן לסיבה הפועלת ומטעם זה ומשום זה הנזק אינו הכרחי, אבל כאן הסיבה הפועלת התחילה בפעולתה עוד לפני הופעת הסיבה המכינה ורק מפני המקרה הזה שהוא בזמן הנזק הכרחי ולא משום איזה קשר סיבתי שבין המאורעות. זהו חידושו של רבה: יש שהנזק הכרחי הוא אף בלי קשר סיבתי הכרחי ואף באופן כזה הסיבה המכינה גרמא היא במהותה ופטור<sup class="footnote-marker">47</sup><i class="footnote">עיין גם בהא דאמר רבא במס' סנהדרין (עז, ב): "זרק חץ ותריס בידו ובא אחר ונטלו ואפילו הוא קדם ונטלו פטור דבעידנא דשדייה ביה מיפסק פיסקיה גיריה". הדין דומה להך דזרק כלי מראש הגג וחיו תחתיו כרים וכסתות. רבא מרבה למד את דינו. הגם שאפשר לחלק בין חיוב תשלומין של מזיק וחיוב מיתה של רוצח, כמו שאנו מוכרחים להלק ביניהם לחרמב"ם למשל שפסק כרבא ברוצח ולא פסק כרבה הפוטר את המסלק את הכרים, אבל הדברים מתפרשים כפשוטם; רבה ורבא אמרו דבר אחד דזה וזה גרמא הוא.</i>. פשוט הוא שאין לדמות דין זה של רבה לדינא דגרמי. הגורם בגרמי מזיק בעצמו את הדבר אבל סילוק הכרים רק מכין את התנאים החיצוניים בסביבת הדבר ומאפשרת את הסיבה הפועלת לפעול. נכון הוא שמאחר שהנזק הכרחי הוא בדוגמתו של רבה האחריות המוסרית יותר גדולה מבשאר המקרים של גרמא בנזיקין. כבר הערנו שאין התלמוד מבסס דיני תשלומי נזק על אחריות מוסרית אלא על מעשה או פעולה (אף בלי מעשה חומרי כמו גרמי) של נזק<sup class="footnote-marker">48</sup><i class="footnote">ראה אות ג בפרק זה.</i>. זהו הרעיון שבמושג "פטור מדיני אדם וחייב בדיני שמים". בכל עניני גרמא בנזיקין יש אחריות מוסרית בשביל הנזק ומשום זה גרמא אסור, אבל מ"מ א"א לחייב את "הגורם" הזה מדיני אדם, מכיון שפעולתו אינה הסיבה הפועלת את הנזק.
יש עוד דוגמא בין תחומית הנוגעת לעניננו והיא דינו של המצמצם. מקור דין זה הוא המעשה המובא במס' סנהדרין<sup class="footnote-marker">49</sup><i class="footnote">סנהדרין עו, ב.</i>: "ההוא גברא דמצמצמא לחיותא דחבריה בשימשא ומתה. רבינא מחייב רב אחא בר רב פוטר". ונפסקה הלכתא דמצמצם חייב אף בנזיקין<sup class="footnote-marker">50</sup><i class="footnote">עיין הרמב"ם הל' חובל ומזיק פ"ו הל' יב וטור וש"ע חו"מ סי' שפג סעיף ה.</i>. כתב ה"ה דפסקינן כרבינא "משום דדינן דינא דגרמי וכ"פ הרב רבינו מאיר ז"ל וכ"כ הרמב"ן ז"ל בדינא דגרמי שחיבר". גם הרא"ש כתב בפרק אלו הן הנשרפין: "אלא נ"ל דהלכתא כרבינא דמחייב משום דדמי לדינא דגרמי ולא לגרמא בנזיקין לפי הטעמים שפי' התם בפ' לא יחפור וחילקו בין דינא דגרמי לגרמא בנזיקין, כי הוא עצמו עושה ההיזק לממון חבירו שהוא מצמצם בהמתו וברי היזיקא, כי ודאי תמות וההיזק מתחיל מיד והולך חזק". כבר ביררנו שמה שברי היזיקא אינו קנה מדה לדינא דגרמי, ברי היזיקא אפשר גם בגרמא בנזיקין. אם ננתח את המאורע של המצמצם נמצא שהיא דומה למזיק בידים בזה שהוא עושה מעשה בדבר הניזק עצמו אבל שונה היא משאר מזיק בידים בנקודה חשובה מאד. המזיק עושה את הנזק במעשה ידיו הוא, אבל המצמצם אינו עושה את הנזק במעשה הצימצום אלא גורם את הנזק שמאפשר למזיק – דהיינו השמש בדוגמתנו – שיזיק. במהותו המצמצם גרמא הוא, לעולם יש כוח אחר הנכנס בין המצמצם והנזק והוא הסיבה הפועל. הגם שהנזק הכרחי הוא אין כאן קשר סיבתי הכרחי בין המצמצם ובין הנזק לבהמה. אין לפסוק את הדין הזה על יסוד דינא דגרמי. "הגורם" בגרמי הוא הסיבה הפועלת את הנזק בעצמו ובגוף הדבר; במצמצם הגם שיש מעשה בגוף הדבר אין הנזק נעשה ע"י אותו המעשה. אמנם מה שחילקו בין רוצח ונזיקין במצמצם ולמדו מן הקרא שמצמצם חייב ברוצח, הגיוני הוא. הלא האחריות המוסרית עיקר הוא גבי רוצה ומשום זה בשוגג פטור הוא ממיתה. אבל בנזיקין לא חילקו בין מזיד לשוגג שהעיקר הוא המעשה או פעולת המזיק, וראה שהפלוגתא בין רבינא ורב אחא בר רב לא בדר"מ היא, ז"א אם דנינן דינא דגרמי או לא, אלא אם יש ללמוד דין המצמצם בנזיקין מאותו הדין של רוצח. אבל מדין הנזיקין עצמו משמע שאין מקום לחייב את המצמצם.

פרק ו; סיבה פועלת ואין מסובב; גורם ולא סביב



Chapter 1

יש עוד סוגים של הלכות שאנחנו צריכים לקבוע את מקומן הראוי. בסוג אחד נמצאות אותן הלכות של רבה בפרק הגוזל עצים<sup class="footnote-marker">1</sup><i class="footnote">ב"ק צח, א.</i>. ביחס לאלה כתב הרי"ף: "הא דאמר רבה הזורק מטבע של חברו לים הגדול פטור והצורם באוזן פרתו של חבירו פטור והשורף שטרותיו של חבירו פטור לית הלכתא כוותיה בכלהו דהא אסיקנא אמר אמימר למאן דדאין דינא דגרמי מגבי ביה דמי שטרא מעליא ולמאן דלא דאין דינא דגרמי מגבי ביה דמי ניירא בעלמא, הוה עובדא וכפייה רפרם לרב אשי ואגבייה כי כשורא לצלמי וכן הלכתא". גם הרמב"ם פסק כן וכן נראה מן הרא"ש; וכן הרמב"ן בדינא דגרמי שלו דוחה הא דרבה. ונתקבלה בפשיטות שרבה לא סבר כר"מ. אנו כבר הוכחנו לעיל<sup class="footnote-marker">2</sup><i class="footnote">ראה לעיל פרק ד אות ב. עיין ב"ב צג, ב וצד, א ורש"י שם ד"ה "נותן לו דמי חטין".</i> שמפירושו של רש"י בפרק המוכר פירות מוכח שהוא סבר דרבה הולך בשיטתו של ר"מ ודן דינא דגרמי. וכן לע"ד שלכאורה יש ראיה מפורשת בש"ס דרבה סבר כר"מ. דבדין המסור<sup class="footnote-marker">3</sup><i class="footnote">ב"ק קיז, א.</i> אמר רבה אם הראה מעצמו כנשא ונתן ביד דמי. פשוט הוא שכל שהראה מעצמו מדינא דגרמי מחיבינן ליה, כן מוכח שם משקלא וטריא. אף שגירסת הרי"ף היא "רבא" ולא "רבה" נראה שהוא הגיה מעצמו, משום דכיון שהוא סבר דרבה פטור בדינא דגרמי איך יאמר הוא שהמסור חייב בהראה מעצמו. כן משמע גם מן הש"ך<sup class="footnote-marker">4</sup><i class="footnote">חו"מ שפו ס"ק א.</i> שמפרשי התלמוד הגיהו את הספרים לפי שיטתם הם בדברי רבה. שהש"ך כתב "ובספרי הש"ס שלפנינו איתא אמר רבה ונראה שט"ס הוא וצ"ל רבא דהא רבה לא דאין דינא דגרמי וכן הוא בהרי"ף ורא"ש רבא"<sup class="footnote-marker">5</sup><i class="footnote">ברא"ש שלנו איתא "אמר רבה". וכתב הרא"ש: "ואע"ג דגרמא היא כיון דבלאו אונס עשאו חייב". עיין שם בפלפולא חריפתא שפירש שכוונת הרא"ש היא דגרמי הוה ולא גרמא וכתב גרמא משום דלרבה אין חילוק בין גרמי לגרמא ששניהם פטורים. אלא שגם לפירושו דברי הרא"ש דחוקים הם. דאי רבה סבר גרמי פטור אמאי יהא המסור חייב כאשר הראה בלא אונס. הלא מאן דחייב בדינא דגרמי מחייב בלא אונס ומאן דפטור שלא סבר בר"מ ודאי שפטור אף בלא אונס.</i>. אבל אם יעלה בידינו לפרש את דברי רבה באופן שלא יחלוק על דינא דגרמי של ר"מ, לא רק שאין לשבש את הספרים אלא שגירסתנו תהיה מעין ראיה לדברינו.
הנה הרא"ש בפרק הגוזל עצים מביא את הראב"ד בפירוש הלכותיו של רבה וכתב: "והראב"ד ז"ל כתב דבההוא דזורק מטבע וצורם פרתו לאו משום דגרמי נינהו פטור להו רבה דא"כ מאי תיובתא ממעשר שני וכו' אלא מהני טעמא דמפרש בהו, זורק מטבע, הא איתיה קמיה וקחזי ליה. צורם אוזן פרה משום דכולהו שוורים לאו למזבח קיימי". לע"ד נראה שדברי הראב"ד ברורים הם. נברר את שיטות רבה בהלכות אלה כדרכנו עד כה. הערנו לעיל<sup class="footnote-marker">6</sup><i class="footnote">ראה לעיל פרק ה אות א.</i> שאחד מן הד' החלקים העקריים שבכל מקרה של נזק הוא שיש שינוי באותו הדבר שמעשה הנזק נעשה בו. חידושו של רבה כאן הוא שלפעמים יש מעשה ממש והמעשה הוא בגוף הדבר, מ"מ אין לחייב על אותו המעשה לפי שלא פעל שום שינוי שהוא בדבר עצמו. הראשון בדינים אלה הוא הזורק מטבע של חברו לים הגדול – הרי המטבע בעין וגם חזי ליה ולא נעשה בה שום שינוי. וכן דין שני של רבה: השף מטבע של חברו מכיון שלא חיסר מאומה מגוף המטבע אין כאן שינוי במטבע וכדאמר רבה בעצמו <b>"דהא לא עבד ולא מידי"</b> וכן כולם. הצורם אוזן פרתו של חברו אין לשינוי זה שום חשיבות בגוף הפרה" <b>דפרה דקיימא קיימא דלא עבד ולא מידי"</b> השורף שטרו של חבירו ג"כ פטור מהאי טעמא <b>"דאמר ליה ניירא קלאי מינך",</b> ר"ל השינוי הוא רק בנייר אבל לא בחוב. רבה לא זו אף זו קתני: לא רק הזורק מטבע לים פטור שלא עשה שום מעשה בחומר הדבר אלא אפילו השף שעשה מעשה בחומר המטבע; ולא רק השף שלא חסריה ולא כלום אלא אפילו הצורם שחסריה; ולא רק הצורם שחסריה רק מעט ופרה כדקיימא קיימא אלא אפילו השורף שטר שכל הדבר נאבד פטור. אבל חד טעמא הוא לכולם: הגם שיש מעשה בידים מ"מ פטור "דלא עבד ולא מידי".
ודאי שיש בכל אלה נזק אבל עלינו להבין טיבו של נזק זה. הגם שאין לחייב בעניננו מדין תורה שהרי לא הזיק בגוף הדבר ע"י המעשה שעשה, אין ספק שהוא גרם היזק לחברו ויש לברר, אם גרמת היזק זו היא גרמא בנזיקין או אם שייך לדון עליה משום דינא דגרמי. לכאורה משמע דלגבי הזורק מטבע לים הא "דבעי למיתב זוזא לבר אמוראה למישט ולמישקליה גרמא הוא שגורם להפסידו אותו שכר". אבל שאר דיני דרבה נראה שמדיני דגרמי הם. דאף שאין שינוי חומרי במטבע או בפרה או בחוב שבשטר, הרי יש כאן שינוי איכותי וערכי וכתבנו לעיל שכל סיבה הפועלת שינוי איכותי באיזה דבר שהוא הוה בה דינא דגרמי. אמנם יש הבדל בין אלה לדינא דגרמי. בכל דיני דגרמי השינוי באיכות ה"ה בעצם הדבר: מה שהיה מותר מלפנים עכשיו אסור, הטהור מקודם עכשיו טמא, המטבע שהיתה רעה עכשיו יוצאה כטובה. אבל בהני דינא דרבה אין שום שינוי בעצם הדבר, ואף לא שינוי איכותי בו בעצמו. אם זרק את המטבע כמו שהיתה כן היא גם עכשיו. כששף את המטבע או צורם אוזן הפרה – הדבר עצמו במקומו עומד והשינוי אינו נחשב לכלום ביחס לעצמותו של הדבר, ומטעם שמפרש רבה. הדוגמא הראשונה של רבה אופיינית היא לכולן שבסוג זה. ע"י זריקת המטבע לים לא המטבע נפסדת אלא תשמישה. והמטבע כמו שהיתה כן היא, אבל הבעל אינו יכול להשתמש בה. וכן שאר דיני רבה בהא. השף את המטבע ולא חסרה הפסיד את הצורה, אבל הפסד הצורה אינו בחומר של הדבר עצמו והפסד תשמיש הוא<sup class="footnote-marker">7</sup><i class="footnote">צריך להבין שבימיהם ערך המטבע היה תלוי בחומר המטבע במשקלו של כסף או זהב וע"י הצורה היתה עוברת לסוחר.</i> שאינה עוברת לסוהר כמו מלפנים. וכן צורם אוזן פרתו של חברו, מכיון שפרה "כדקיימא קיימא" הא דאינה ראויה למזבח הוה שינוי בתשמיש לא בעצמות. בדינא דגרמי הסיבה הפועלת מזקת באופן ישר ע"י שינוי איכותי בדבר עצמו, אבל בדיני דרבה המעשה אינו פועל את הנזק "ולא עבד ולא מידי" בעצמותו של הדבר. השינוי בתשמיש כשהוא לעצמו אינו נזק שאם אינו רוצה להשתמש במטבע או בפרה למזבח אין כאן נזק. א"כ המעשה המפסיד תשמישו של הדבר אינו הסיבה הפועלת את הנזק; הנזק מתהוה ע"י הרצון להשתמש בדבר באופן מסוים. מעשה כזה בין־תחומי הוא ביחס לגרמא וגם לגרמי. אינו גרמי שהרי המעשה חומרי הוא ואינו מזיק את גוף הדבר, וגם אינו גרמא בנזיקין שהרי הוא מזיק את תשמישו של הדבר. מה שאין כן אצל גרמא בנזיקין שמהעשה בעצמו אינו מזיק כלום. זוהי ג"כ כונת רש"י<sup class="footnote-marker">8</sup><i class="footnote">ב"ק צח, א ד"ה "פטור".</i> שכתב שרבה פוטר את הזורק מטבע של חברו לים "כדמפרש ואזיל דלא שקליה בידיה אלא דאדייה שהיתה ביד בעלים והכהו זה תחת ידו וניתזה לים, הואיל וצלולים הן וקא חזו ליה אמר ליה הא מנח קמך ואינה אבודה. ואי משום דבעי למיתב זוזא לבר אמוראה למישט ולמישקליה, גרמא הוא שגרם להפסידו אותו שכר וגרמא בנזיקין פטור". פירוש הדברים כדכתבנו דעל המעשה אין לחייב שהרי המטבע לפנינו היא ולא עשה ולא כלום וביחס להנזק שיבוא לו אם רצונו להשתמש במטבע וכו' המעשה גרמא הוא שהכין את התנאים בשביל הסיבה הפועלת דהיינו רצון הבעלים להשתמש באופן מיוחד בדבר שהוא שלו וגם עכשיו אינו משתנה בעצמותו מן מה שהיה<sup class="footnote-marker">9</sup><i class="footnote">אף שרש"י כתב שם בד"ח "חסורי חסריה" וז"ל: "... טעמא דרבה בכולחו משום גרמא בנזיקין הוא ופטור", לאו דוקא וכוונתו כמו שהוא מפרש "פטור" גבי זורק מטבע לים, ר"ל שעל המעשה אין לחייבו שאינו מזיק על ידו; הגם שיש נזק כאן ביחס לאותו הנזק המעשה רק גרמא הוא. ורש"י ודאי לגרמא מתכוין ולא לגרמי שהרי כבר הוכחנו לעיל (ראה פרק ד אות ב) שלשיטתו רבה דאין דינא דגרמי.</i>.
אף מה דאמר אמימר על הא דרבה "מאן דדאין דינא דגרמי מגבי ביה שטרא מעליא ומאן דלא דאין דינא דגרמי מגבי ביה דמי ניירא" אין הכרח לפרש דרבה דפוטר היינו טעמא דלא דאין דינא דגרמי. לדעתי פלוגתתם בענין אחר לגמרי. רבה סבר דערך התלוי בתשמישו של דבר אינו בעצמותו אלא מחוצה לו – ממילא הנזק הבא מכוח הפסד בתשמיש גרמא בנזיקין הוה וכמו שכתב רש"י. אבל אמימר סבר שגם <b>הערך התלוי בתשמיש הווה ערכו של הדכר עצמו</b> והמזיק את ערך התשמישי של הדבר את עצמותו הוא מזיק. הגם שאין כאן שום נזק בחומר הדבר מ"מ הזיק הוא את הדבר ע"י השינוי הערכי־איכותי שפעל בו. והוה ככל שאר דינא דגרמי. אלא שיש לעיין אם הא דאמר אמימר דחייב משום דינא דגרמי היינו דוקא בשורף שטרו של חברו או גם בשאר דיני דרבה<sup class="footnote-marker">10</sup><i class="footnote">עיין רי"ף במקומו ורמב"ם הלכות הובל ומזיק פ"ז הל' ט; טוש"ע חו"מ סימן שפו סעיף ב.</i>. יש סברא לחלק בין השורף שטר חברו ושאר הדינים ואפילו לאמימר. השטר "אין עיקרו ממון" וכל מהותו היא תשמישו. בענין כזה יש לומר שהערך התשמישי הוא הוא עצמותו של השטר שמתחילה לכך נוצר להשתמש בו לגבות את החוב. משום זה מחייב אמימר למאן דדאין דינא דגרמי, שלא רק את הנייר שרף אלא הזיק ג"כ את מהותו האיכותי וערכי של השטר. אבל שאר דיני רבה שעיקרן ממון, אף אם נפסד אופן תשמישן הם בעצמם קיימים ביחד עם ערכם ואיכותם הם, אפשר שאפילו אמימר יודה שהערך התלוי בתשמיש נמצא מחוץ להם והמפסיד את אופן תשמישן אינו אלא גרמא בנזיקין<sup class="footnote-marker">11</sup><i class="footnote">עיין סמ"ע סי' שפו ס"ק א שמפרש דמאן דסבר שאמימר חולק על כל דיני רבה ולא רק על השורף שטרו של חברו היינו טעמו משום דגרמא וגרמי חד הוא. זה ודאי אינו נכון. שהרי הרי"ף הוא מאותן הפוסקים דסברי דלית הלכתא כוותיה דרבה בכלהו ומשום חד דאמימר והוא מבדיל בין גרמא לגרמי. בפ' הכונס (ס, א) גם ליבה וליבתה הרוח הוא פסק כרב אשי דפטור משום גרמא בנזיקין וכן בדין המסור בפ' הגוזל ומאכיל (קיז, א) הוא הזכיר דין גרמא דפטור וגם בפרק לא יחפור (כב, ב).</i>. כן נראה לכאורה מפשטות לשונו של אמימר. דאמימר אינו מדבר אלא בשטר ואילו היתה כוונתו לחלוק על כל הני דרבה היה לו לאמר כן.
לפי דברינו רבה אינו פוטר משום שהוא פליג אר"מ בדינא דגרמי אלא משום שהוא סבר דדינו של ר"מ אינו שייך לעניננו הוא, ועכשיו אין צריך להגיה את הספרים שנמצא בהם גבי מסור: "אמר רבה אם הראה מעצמו כנשא ונתן ביד דמי", דרבה ג"כ דאין דינא דגרמי. אכן אותו הדין של המסור עוד זקוק לביאור. לכאורה <b>המסור</b> המראה מעצמו לממון חברו אינו דומה לשאר דיני דגרמי; המסור אינו מזיק את ממון חברו בהראותו עליו אלא גורם הוא את הנזק. העכו"ם הוא הסיבה הפועלת את הנזק ואמאי לא יהא המסור פטור משום גרמא בנזיקין? נראה לנו שדין מסור יוצא מן הכלל הוא. במהותו הוא באמת גרמא בנזיקין. הטעם שדנו בו דינא דגרמי איתא בפירוש בש"ס<sup class="footnote-marker">12</sup><i class="footnote">ב"ק קיז, א.</i> דהוה "כתוא מכמר, מה תוא זה כיון שנפל במכמר אין מרחמין עליו אף ממון של ישראל כיון שנפל ביד עובדי כוכבים אין מרחמין עליו". הרי לך דמשום שברור הוא שאין מרחמין עליו הוה כאילו הוא בעצמו הזיקו, כאילו השליך חפץ חברו לתוך האש ונשרף. אבל אין כאן מעשה ממש ומשום זה מטעם דינא דגרמי מחייבינן ליה. הגם שהוכחנו שדינא דגרמי דינא הוה ולא קנסא וחייב מחמתו כמו בכל דיני אדם המזיק בין בשוגג ובין במזיד, בין ברצון ובין באונס, מ"מ אנסוהו והראה ממון חברו פטור. טעם פטור זה נובע מן ההבדל שבין מושג המסור המזיק והמושג המקורי של דינא דגרמי. בדינא דגרמי הפעולה כשהוא לעצמה היא המזקת ומשום זה האדם חייב באונס כמו במזיד. אבל גבי המסור הראת הממון אינה אלא סיבה מכינה במהותה היא, וטיב העכו"ם שאינם מרחמין מחליף מה שהוא בכל מקום רק סיבה מכינה לסיבה עם תפקיד של סיבה פועלת. דוקא משום זה אין לחייב את המסור כשאנסוהו, שהרי אין לחייבו על פעולת המסירה אלא ביחס לטיבן של העכו"ם. וכמו שאתה אומר דמשום שהם אינם מרחמים, הסיבה המכינה מתהפכת לסיבה פועלת וכאילו הוא הזיק בידיו, כמו כן אתה מוכרח לומר שאם אנסוהו והראה ממון חבירו דוקא משום שגם עליו לא היו מרחמין ואנסוהו אין לחייב אותו על הוראתו שהיא בעצם מהותה אינה אלא גרמא בנזיקין. באנסוהו והראה ודאי אין לומר דהוה כאילו הזיק בידו<sup class="footnote-marker">13</sup><i class="footnote">עיין ש"ך סי' שפו ס"ק א שרוצה לומר שטעם הפטור כשאנסוהו הוא לפי שכל דינא דגרמי קנסא ובאונס לא קנסוהו. ומביא הוא שם ראיה לדבריו מן הגהות מיימוניות על הלכות חובל ומזיק פ"ח הל' ג שנמצא כתוב בהן: "משום דדינא דגרמי לא הוי אלא מדרבנן הילכך כי אניס לא מחייב וכו' ". ואדרבה מכאן ג"כ ראיה לדברינו אנו שגרמי הוה דינא דרבנן ולא קנסא. שהרי הגהות מיימוניות את דברי הרמב"ם בא לפרש. והרמב"ם שם בהל' א כתב בפירוש: "המוסר ממון חבירו בידי אנס חייב לשלם מן היפה שבנכסיו ואם מת גובין מיורשיו כשאר כל המזיקין". מאחר שגובין מן היורשים מוכח שלפי הרמב"ם גרמי דינא הוי ולא קנסא. ועליו קאי הערתו של הגהות מיימוניות שכשאנסוהו המסור פטור להרמב"ם לפי שדינא דגרמי לא הוה רק מדרבנן. ראה גם לעיל פרק ד אות ב.</i>.
נמצאנו למדין שחידושו של ר"מ בגרמי נשתכלל במשך הזמן. מעיקרא דני דינא דגרמי, רק כשהדבר עצמו ניזק ע"י הסיבה הפועלת הערכית<sup class="footnote-marker">14</sup><i class="footnote">ראה לעיל פרק ה אות א.</i>, כגון מחיצת הכרם שנפרצה או דן את הדין וטימא את הטהור. אמימר כשאמר "מאן דדאין דינא דגרמי מגבי ביה דמי שטרא מעליא" הרחיב את המושג לכלול בו גם מקרים של נזק שבהם הדבר בעצמו אינו ניזק לא בחומר ולא באיכות, ורק ערך התשמישי שלו ניזק במקום שכל ערכו של הדבר הוא בתשמישו כמו שטר חוב. וכן כשדנו על המסור משום דינא דגרמי הגיעו לדרגה חדשה בהתפתחותו של המושג<sup class="footnote-marker">15</sup><i class="footnote">לא הבאנו הא דאמר שמואל (כתובות פה, ב וכו'): "המוכר שטר חוב לחבירו וחזר ומחלו מחול", אע"ג שנתקבל בפשיטות בין הפוסקים ומפרשי הש"ס שאם מחל חייב משום דינא דגרמי, הבינו כולם שהמוחל גורם לו לאבד השטר "והרי הוא כמו ששרפו". במחילה מכבודם הרם א"א לקיים את שיטתם בזה. המוכר שטר חוב לחברו וחזר ומחלו אין לו דין של מזיק. מה שהוא מוחל ברשות הוא מוחל וכיון שהמוכר יכול למחול אין הקונה מאבד את שלו אלא אינו קונה את שאינו שלו שהיה יכול לקנות אילו המוכר לא היה חוזר. נכון הוא שע"י חזרתו הוא "גורם" שהקונה אינו מרויח אבל הגורם הזה אינו אפילו גרמא בנזיקין שממונו של הקונה את השטר אינו ניזק. ודאי שהמוכר צריד להחזיר לו את המעות אבל לא משום דינא דגרמי אלא משום שחזר במכירתו וזהו חידושו של שמואל שיכול לחזור. האמת היא שבמס' כתובות (פו, א) על חך דינו של שמואל מביא הגמרא: "אמר אמימר מאן דדאין דינא דגרמי מגבי ביה דמי שטרא מעליא וכו' "... אבל המעיין שם היטב יראה שאין למאמר שום קשר סגנוני עם מה שלפניו, גם לשונו של אמימר אינח מובנת ביחס למאמרו של שמואל. מה פירושו של "מגבי ביה דמי ניירא מעליא"? מה גביה שייך כאן למאן דלא דאין דינא דגרמי שרש"י טרח לישבו ואמר: "כלומר אומר שלא מכר לו אלא הנייר והרי הוא בידך". ועיין ברא"ש שכתב שהלשון קשה וטרח בישובה. לדעתנו אמימר מעולם לא אמר את זה על דברי שמואל. ואין כאן מקומו כלל אלא בהגוזל עצים על הא דאמר רבה השורף שטר חוב של חברו וכו'. בתר חתימת הש"ס איזה תלמיד שטעה וסבר שגם כאן שייך דינא דגרמי רשמו כאן ונכנס בספר. – במפרשי הש"ס ובפוסקים נמצאים עוד כמה ענינים שחידשו בהם דינא דגרמי או גרמא בנזיקין שאינם מוזכרים בתלמוד ולא הביאנום לפי שנראה לנו שעל יסוד שיטתנו כאן הדברים פשוטים ומובנים מעצמם.</i>.

Chapter 2

הרא"ש בפ' הגוזל עצים<sup class="footnote-marker">16</sup><i class="footnote">ב"ק צח, ב.</i> כשהוא מחלק בין גרמא בנזיקין ודינא דגרמי שונה וכתב: "ועתה יש ג' חלוקים במאבד ממון חבירו בגרמא: האחד בדבר הגורם לממון שנחלקו בו רבי שמעון ורבנן. והשני הוא גרמא בנזקין ופטור לכ"ע... והשלישי דינא דגרמי דפליגי בהו ר"מ ורבנן"... משמע מדבריו שסבר שדבר הגורם לממון יש לו יחס לגרמא וגרמי, והמלה "גורם" פירושה במה שהוא גורם לחבירו חיוב ממון הוא מזיקו. כן כתב גם רש"י בפרק אור לארבעה עשר<sup class="footnote-marker">17</sup><i class="footnote">פסחים ו, א ד"ה "הואיל וכי איתיה הדר".</i> דר' שמעון סבר הגונב קדשים שהבעלים חייבין באחריותן חייב "דכיון דזה חייב באחריותן 'רעהו' קרינא ביה דהא גרם לו להתחייב ממון". גם התוספות הבינו כן שדבר הגורם לממון הוה אחד מן הדרכים של הגרמת נזק ויש בו צד חומרא יותר מן גרמי, ומאן דמחייב משום גרמי ב"ש שמחייב בדבר הגורם לממון. משום זה הקשו על הא דאמר הגמרא בפרק מרובה<sup class="footnote-marker">18</sup><i class="footnote">ב"ק עא, ב ועיין שם תוספות ד"ה "וסבר לו כר' שמעון דאמר דבר הגורם לממון כממון דמי".</i>: "ור"מ סבר לה כר' יעקב וס"ל כר' שמעון", דל"ל למימר שר"מ סבר כר"ש בדבר הגורם לממון, ר"מ דדאין דינא דגרמי, כ"ש דמחייב בדבר הגורם לממון. דגבי שורף שטרו של חברו מסיק הגמרא דאפי' ר"ש יודה שפטור דלא הוה עיקרו ממון ומ"מ מחייבינן ליה משום דינא דגרמי. הש"ך<sup class="footnote-marker">19</sup><i class="footnote">חו"מ סי' שפו ס"ק א.</i> טרח להוכיח שתירוץ בשם הריב"א שבתוספות הוא העיקר, דבדינא דגרמי החיוב הוא מדרבנן ודבר הגורם לממון חיוב תשלומין לר"ש מדאורייתא. לע"ד נראה שתירצו התוספות שלשה תירוצים ואת ההבדל בין דבר הגורם לממון לדינא דגרמי לא ביארו.
עצם הסברא למנות דבר הגורם לממון בין נזקי אדם המזיק אינו נכון. הנה בדין חמץ של נכרי בביתו של ישראל וקבל עליו אחריות דחייב משום בל ימצא, מקשה הש"ס<sup class="footnote-marker">20</sup><i class="footnote">ח,ב; ו,א.</i> לפי האיכא דאמרי: בשלמא למ"ד דבר הגורם לממון לאו כממון דמי איצטריך "לא ימצא" להשמיענו שמ"מ חייב לבאר, אלא למ"ד כממון דמי "לא ימצא" למה לי, הלא בלאו קרא החמץ שלו הוא משום דבר הגורם לממון וחייב לבער? ומשני: "איצטריך סד"א הואיל וכי איתיה הדר בעיניה לאו ברשותיה קאי קמשמע לן". רש"י כתב שם בפירוש הענין, אף שאין אלה דבריו, שהחמץ של עכו"ם שביד ישראל עוד לא נאבד והישראל אינו חייב לשלם. אדרבה הוא צריך להחזיר את החמץ כמו שהוא בעין. בכגון זה לא נאמר דבר הגורם לממון כממון דמי שיהא חמצו של הנכרי כחמצו של ישראל. שאני מזה הגונב קדשים שחייב באחריותן שהגנב חייב, היינו משום שהדבר הנגנב אינו בעין והבעלים חייבים לשלם. שפיר קאמר ר' שמעון כממון דמי שהדבר מכיון שנגנב גרם לבעליו חיוב ממון. נראה לכאורה שדבריו נכונים שפשוט הוא לחלק בין היכא שהדבר נאבד וע"י זה גרם חיוב ממון לבעלים ובין היכי שהוא בעין ועוד לא גרם שום חיוב. דוקא שהדבר אינו בעין דיש לבעלים הפסד ממש אמר ר"ש שדבר הגורם לממון כממון דמי, אבל כל שהדבר רק עלול לגרום ממון, אם יאבד אפילו ר"ש יודה שאינו כממון. אלא שלא משמע כן מן התלמוד. על הא דתניא<sup class="footnote-marker">21</sup><i class="footnote">שבועות לב, א; ב"ק קה, ב.</i> "משביע עד אחד [והעד כפר] פטור [העד מקרבן שבועת העדות] ור' אלעזר ברבי שמעון מחייב" מסיק הש"ס דמאן דפטור סבר דבר הגורם לממון לאו כממון דמי, הגם שאילו שכנגדו לא היה משתבע היה חייב ממון אין כאן כפירת ממון שעד אחד אינו מחייב אלא שבועה, ומ"ד חייב סבר כאן שאם לא ישבע חייב לשלם גורם לממון הוא וכממון דמי ויש כאן כפירת ממון. הרי כאן אפי' אם יעיד העד אפשר שהנתבע ישבע ועדותו לא תגרום ממון באותו המובן שהגנב גורם חיוב תשלומין. הדבר אינו אלא עלול לגרום ממון וכ"ע יודה בזה שלאו כממון דמי<sup class="footnote-marker">22</sup><i class="footnote">אין לומר דמלא ימצא נלמד שאין חילוק בין דבר הגורם לממון ובין דבר העלול לגרום דלא ימצא פירושו שיש לחמץ דין מיוחד ודע לך שנתקבלה להלכה שדבר הגורם לממון לאו כממון דמי ומ"מ חמץ של נכרי ביד ישראל חייב עליו משום לא ימצא ופשוט הוא.</i>. אפשר שרש"י הרגיש בזה ומשום הכי כתב בפרק שבועות העדות<sup class="footnote-marker">23</sup><i class="footnote">שבועות לב, א רש"י ד"ה והאמר אביי הכל מודים בעד סוטה וכו'.</i>: "...ועד אחד גורם לממון הוא שאילו הוא העיד היה מחייבו שבועה <b>ורוב בני אדם אין נשבעין לשקר והיה משלם".</b> נראה שרצונו לומר שהעד אחד אינו רק עלול לגרום ממון שאפשר שלא ישבע אלא הוא גורם ממש לפי שרוב בני אדם אינם נשבעין לשקר ומשלמין. ע"פ רוב יש בכפירתו כפירת ממון ומשום רוב זה חייב העד קרבן. אם לזה כיון רש"י קשה לרדת לסוף דעתו. נכון הוא שהרמב"ן בדינא דגרמי שלו כתב: "והוי יודע שלשון דבר הגורם לממון כממון דמי הוזכר בתלמוד על דרכים רבים דמאי דאמרינן בהאי פירוק ג' שבועות הן וכו' ואמר שמואל לחיוב משום דדבר הגורם לממון כממון דמי, התם לענין קרבן שבועה איתמר ודמי כמאן דאמר כפירה שאפשר לבוא לידי ממון הויא ולאו כפירת דברים בעלמא הוי" וכו'. אכן לא משמע כן מסוגיות הש"ס שבמס' ב"ק ובמס' שבועות. בשני המקומות על השאלה "במאי קמיפלגי" השיב: "מר סבר דבר הגורם לממון כממון דמי ומר סבר לאו כממון דמי". בפרט שאינו משמע כהרמב"ן בשקלא וטריא שבמס' שבועות. ששם בתחילה מפרשינן את פלוגתתן שפליגי, אם עד אחד לשבועה אתא או לממונא ודחה הש"ס את זה ומסיק שבדבר הגורם לממון פליגי נראה שבזה הוא עיקר פלוגתתם<sup class="footnote-marker">24</sup><i class="footnote">כן נראה גם מן הרמב"ם שכתב בהלכות שבועות פ"י הל' ז: "תבע עדי קנוי או עדי סתירה וכפרו ונשבעו פטורין משבועת העדות שאילו העידו אין חיוב ממון כאן אלא להשקותה בלבד. ואע"פ שעדות זו גורמת לה שתפסיד כתובתה אם לא תשתה דבר שגורם לממון אינו כממון שהרי אפשר שתשתה ולא תשבור כתובתה". אף שהרמב"ם פוסק בכל הש"ס שדבר הגורם לממון לאו כממון דמי זהו הפסק היחיד שבו הוא מדגיש בפירוש את הכלל.</i>. הרמב"ן באמרו שת"ק ור"א ב"ר שמעון בכפירה שאפשר לבוא לידי ממון פליגי קשה. שהרי כפירת עד אחד לעולם כפירה שאפשר לבוא לידי ממון היא, ומה פלוגתא שייכת בזה? ולומר כמו שאמר הרמב"ן דמאן דמחייב סבר דכפירה שאפשר לבוא לידי ממון הויא ולאו כפירת דברים בעלמא הוי – אינו אלא כפל לשון. ודאי שבכפירה שאפשר לבא לידי ממון פליגי שהרי כך הם אומרים בפירוש: משביע עד אחד וכו' שאלה תלמוד "במאי פליגי" פירושו מדוע אמר הת"ק שכפירה שאפשר לבא לידי ממון פטור ומאי טעם מחייב בה ר"א בר"ש.
נראה לנו שדבר הגורם לממון אינו ממושגי נזיקין. גרמא וגרמי בשניהם אנו דנים על שאלות בפרשת הסיבתיות שבנזיקין, על טיב איזו פעולה: בגרמא בנזיקין על היחס שבין פעולת אדם כשהיא רק סיבה מכינה להסיבה הפועלת; בדינא דגרמי על פעולת אדם כאשר היא היא הסיבה הפועלת את הנזק לא באופן חומרי אלא באופן "ערכי". שונה הוא משניהם לגמרי דבר הגורם לממון. אין לגורם זה שום יחס לפעולה, אין הוא פועל שום דבר, אין הוא לא סיבה פועלת ולא סיבה מכינה. בדבר הגורם לממון הבעיה היא ביחס למהות הדבר. המלה "גורם" בהמשך זה אינו "פעל" אלא "תאר". אין אנו מתענינים באיזה מאורע שבזמן אלא בתכונת הדבר כמו שהוא. הגונב קדשים מהבעלים חייבים באחריותן אינו חייב משום "דהא גרם לו להתחייב ממון". אין השאלה שם מה עשה הגנב, אלא מה גנב, מה טיבו של הדבר הנגנב. דוקא טיבו של הדבר קודם מעשה הגנבה היא העיקר, דוקא על דבר שהוא של "רעהו" יש לחייב את הגנב. השאלה היא אם הקדשים היו של "רעהו" <b>בשעת הגזלה</b> או לא. זה ודאי אינו תלוי במעשה הגנב. דבר הגורם לממון פירושו דבר שעל ידו הבעלים יכולים לפטור עצמן מחיוב ממון. נכון הוא שעד שלא ימסרו את הקדשים ליד הגזבר אין הבעלים פטורין מאחריות נדריהם, מ"מ מטיב הקדשים ביד הבעלים הוא שיכולים הם לפטור עצמן ע"י מסירתם להקדש. דבר הגורם לממון, ר"ל דבר שאדם יכול להשתמש בו כבממון. ר"ש סבר כיון שהבעלים יכולים להשתמש בקדשים אלה כבממון – כממון שלהם דמי, משום זה הגנב את של רעהו גנב. רבנן סברי הא דהם יכולים להשתמש בקדשים אלה היינו דוקא בנוגע לאחריות חיוביהם מ"מ הקדשים במהותם קדשים הם ולא ממונם של הבעלים ולא קרינן בהם "וגונב מבית האיש". וכן גבי הא דאמר רבה<sup class="footnote-marker">25</sup><i class="footnote">ב"ק צח, ב.</i> "גזל חמץ לפני הפסח ובא אחר ושרפו.. לאחר הפסח מחלוקת ר' שמעון ורבנן..." אין ר"ל שכאשר שרפו הרי הוא גרם לגזלן חיוב ממון, אלא כדכתבנו. בחמץ זה הגזלן יכול לפטור עצמו מתשלומין, לענין זה הוא יכול להשתמש בו כבממונו. משום זה לר"ש החמץ ביד הגזלן הוה כממונו ממש. מי ששרפו הזיק ממונו של הגזלן בידים וחייב ככל מזיק. זהו מה שרב דימי בר חנינא<sup class="footnote-marker">26</sup><i class="footnote">שם.</i> רצה לחדש בדין השורף שטרו של חברו. רבה אמר שהשורף "פטור דאמר ליה ניירא קלאי מינך" ואין לשטר דמים. העיר רב דימי בר חנינא הלא מ"מ הבעל משתמש בשטר כבממון. לא רק שיכול לפטור עצמו ע"י, אלא הוא מחייב את חבירו לשלם ומכ"ש שדבר הגורם לממון הוא. א"כ לר"ש הגם שהשטר בעצמו אינו אלא ניירא בעלמא – מטעם תשמישו ממון הוא ויהא חייב ששרף ממון חברו. אין לערבב את חיוב תשלומין מטעם דבר הגורם לממון לאותו החיוב מטעם דינא דגרמי. אמימר שמחייב את השורף משום דינא דגרמי אינו חולק על מה שדחה הגמרא את רב דימי בר חנינא. גם הוא יודה שמכיון שהשטר אין עיקרו ממון אפשר שגם ר"ש יודה שלא כממון דמי, וממילא אין לחייב את השורף כאדם המזיק בידים את ממון חבירו. אמימר חידש שאפילו אם נאמר בשטר דכ"ע דבר הגורם לממון אינו כממון מ"מ יש לחייב את השורף מטעם אחר. הגם שבשטר עצמו אינו כממון, אבל ודאי שהוא דבר הגורם לממון הוא. הבעל חוב יכול להשתמש בשטר לגבות את חובו, אליבא דכולי עלמא יש לשטר זה ערך שימושי ואת הערך הזה הוא הזיק. והמזיק ערך הדבר בלי להזיק את גופו דינא דגרמי שייך בו<sup class="footnote-marker">27</sup><i class="footnote">ראה מה שכתבנו בפירוש הענין לעיל בפרק הזה אות א.</i>. אין לדייק מכאן "שמאן דדאין דינא דגרמי כ"ש שמחייב בדבר הגורם לממון" שאין לאחד שום יחס אל השני. מאן דדאין דינא דגרמי יחייב את המזיק דבר הגורם לממון משום גרמי ולא משום ר"ש. כל המזיק דבר הגורם לממון מזיק את ערך השימוש שלו וגרמי הוא. אבל רק את המזיק יש לחייב מדינא דגרמי ולא את הנגב או הגזלן. דמאן דמחייב את המזיק דבר הגורם לממון משום גרמי יכול לפסוק דדבר הגורם לממון לאו כממון דמי. הא דמקשה הגמרא בפרק מרובה על ר"מ<sup class="footnote-marker">28</sup><i class="footnote">עא, ב, ואין מקום לקושית התוספות שם בד"ה "וסבר לה כר' שמעון דאמר וכו"'. גם כל ראיותיו של הש"ך בחו"מ סי' שפו ס"ק א על יסוד דברי התוספות ומסוגיא בפרק הגוזל עצים נדחות מאליהן. בדין הגוזל חמץ ועבר עליו הפסח ובא אחר ושרפו כתב הרמב"ן ("דינא דגרמי") שחייב לשלם לגזלן מטעם דינא דגרמי. כבר הערנו לעיל בפרק הזה (אות א) שיש סברא לומר דהא דאמר אמימר שחייב לשלם משום דינא דגרמי היינו דוקא בשטר שכל מהותו היא תשמישו בתור דבר הגורם לממון. בזה יש לומר שכאשר הזיק את ערכו השימושי היזק את ערך הדבר עצמו. אבל בדברים אחרים שעיקרן ומהותן אינו ערכם השימושי אפשר אם הפסיד את ערך הזה אינו אלא גרמא ויודה לרבה. עיין גם ש"ך חו"מ סי' שפו ס"ק יא.</i> "שור הנסקל איסורי הנאה נינהו" – על דין גנב הוא מקשה ולא על דין מזיק, על דאמר שם ר"מ בברייתא "גנב שור הנסקל וטבחו משלם ד' וה'". דין זה אינו תלוי בדינא דגרמי – אין לגנב דין מזיק – אלא בשאלה מה גנב הגנב, ז"א בדבר הגורם לממון. דוקא אם כממון דמי הגנב גנב ממון חברו וחייב ככל הגנבים, אבל אם דבר הגורם לממון לאו כממון דמי, אין לחייבו משום גניבה שהרי מה שגנב אין לו דמים.
והא דאמר הגמרא בפסחים דאצטריך "לא ימצא" משום דסלקא דעתך אמינא "הואיל וכי איתיה הדר בעיניה לאו ברשותיה קאי" פירוש הדברים כמו במקומות הנ"ל. החמץ של נכרי דבר הגורם לממון הוא כאשר הוא בעין ביד ישראל שהישראל יכול להשתמש בו בכדי לפטור עצמו מן האחריות שקיבל עליו ע"י מסירת אותו חמץ לנכרי בזה אין החמץ שונה מכל דבר הגורם לממון; אלא שיש חילוק בין דין זה לשאר דיני דבר הגורם לממון שביררנו. בכל הדוגמאות הנ"ל על ממון אנו באים. אבל כאן אנו מחייבין את הישראל משום איסור חמץ שעבר בבל יראה וכו' זה באמת קשה. נהי שדבר הגורם לממון כממון דמי, היינו דוקא לענין ממונות לחייב את המזיק או את הגנב כאילו הזיק או גנב את ממון חברו, אבל איך יעלה על הדעת לומר שחמץ הגורם לממון <b>כחמץ</b> דמי לעבור בבל ימצא. וכי יש "כאילו חמץ" בעולם, וכי יש לחייב על "חמץ" כזה. זהו מה שאמר הגמרא "סד"א הואיל וכי איתיה הדר בעיניה לאו ברשותיה, קאי קמ"ל", ר"ל מאחר שהוא מוכרח להחזיר את החמץ לעכו"ם, אם החמץ בעין אין לישראל בעלות בחמץ זה באשר הוא חמץ. ודאי שיש לו בעלות בחמץ זה בתור ממון, אבל אין לחייבו משום בל ימצא מטעם דדבר הגורם לממון כממון דמי. משום זה אנו צריכים קרא מיוחד לחייבו מ"מ.
כך גם מתפרשת הברייתא דמשביע עד אחד. גם שם לא העד הוא הגורם לממון. השאלה היא: מה שהעד מחייב, ממון הוא או לא. פשוט הוא שהעד כשהגיד מחייב שבועה ולא ממון, אבל כיון שאם לא משתבע הנתבע הוא חייב לשלם ה"ה משתמש בשבועה זו כבממון. השבועה הזו היא דבר הגורם לממון בעצם טיבה. אפילו אם הוא משתבע ולא משלם, השבועה גורם לממון היא שמשתמש בה כבממון. נכון הוא שעד אחד אינו מחייב אלא שבועה מ"מ השבועה הזו הוה "כממון" למ"ד דבר הגורם לממון כממון דמי, ממילא יש בכפירה כפירת ממון. אבל למ"ד לאו כממון דמי השבועה אינה כממון ואף שהיא דבר הגורם לממון בעצם מהותה אינה אלא דברים ועל כפירת דברים אין מחייבין קרבן<sup class="footnote-marker">29</sup><i class="footnote">הרמב"ן שמביא ראיה לשיטתו שהבאנו לעיל בפנים שדבר הגורם לממון בשבועות לאו דוקא "ודמי כמ"ד כפירה שאפשר לבא לידי ממון" מהא דרבה "מספקא ליה (ב"ק קב, א בסופו וע"ב) לענין גזל חמץ ועבר עליו הפסח ונשבע לו מהו, ואמרינן מילתא דמיבעיא ליה לרבה ולא פשטיה מפלוגתא דר"ש ורבנן. ורבה נמי לא אמר פלוגתא דר"ש ורבנן כדקאמר לענין תשלומין אלמא אפילו לרבנן דפטרי ליה ממונו לענין שבועה אפשר דמחייבי ליה דלא כפירת דברים הוא". תמוהים הם דברים אלה של הרמב"ן. הרי לא על העד אנו דנים שם אלא על הגזלן שנשבע. הבעיה היא על מה נשבע על כפירת ממון או על כפירת דברים וכדאמר שם הגמרא: "מי אמרינן כיון דאי מיגנב בעי שלומי ליה ממונא קא כפר ליה או דלמא השתא מיהת הא מנח ועפרא בעלמא הוא ולא כפר ליה ממונא" אין לבעיה זו שום שייכות לדבר הגורם לממון. כ"ע מודה שבשבועה זו הוא פטר עצמו מתשלומין אלא מכיון שעוד לא נגנב החמץ דהא "מנח ועפרא בעלמא הוא" יש לשאול אם ע"י פטור תשלומין שבשבועה הוא ממון כפר בשבועתו או לא.</i> ואין להקשות על זה מהא דאמר הש"ס בפ' הגוזל עצים: "אימר דשמעת ליה לרבי שמעון דבר הגורם לממון כממון דמי בדבר שעיקרו... בדבר שאין עיקרו ממון מי אמרינן" ואיך נאמר שהת"ק ור"א בר"ש גבי כפירת עד אחד בדבר הגורם לממון פליגי, הרי השבועה אין עיקרה ממון וכ"ע מודה בה שדבר הגורם לממון לאו כממון דמי<sup class="footnote-marker">30</sup><i class="footnote">וזה קשה גם אליבא רש"י והמפרשים. אפילו אם נאמר שהעד הוא הגורם לממון לפי שרוב בני אדם אינם נשבעים לשקר אלא משלמין מה "עיקרו ממון" שייך כאן.</i>. לדעתנו סברת ר' שמעון אינה תלויה כלל בזה אם היה עיקר ממון או לא. כיון דאמרינן שכל דבר שאפשר להשתמש בו כבממון כממון דמי מה לי אם עיקרו ממון או לא. הרי זה הדבר לעולם יש להשתמש בו כבממון וזהו המכריע. אלא בהגוזל עצים גבי הא דאמר רב דימי בר חנינא שהשורף שטרו של חברו חייב לר"ש "כממון דמי" פירושו שהשטר הוה כממון בעין ומשום זה אתה מחייב את השורף כאדם המזיק את ממון חברו ממש בידיו. וקשה דע"י זה אתה נותן לשטר מציאות יותר "עשירה" וממשית מטעם שהוא "כממון דמי" ממה שיש לו בעצם מהותו מטעם שהוא שטר. ביחס לזה העיר התלמוד דהא דאמר ר"ש דבר הגורם לממון כממון דמי עד כדי כך שהדבר חשוב כאילו הוא ממון בעין, היינו דוקא "בדבר שעיקרו ממון", כגון חמץ וקדשים, דכיון שכן אין אתה נותן לדבר משום "כממון דמי" מציאות שעולה על המציאות שיש לו בעצם מהותו. אבל השטר בעצם מהותו בתור דבר אינו ממון איך אתה יכול להעלהו למדרגת ממון ממש לחייב את השורף משום שהזיק בידיו ממון ממש. איך תעלה המציאות הדמיונית של כממון על המציאות העיקרית? זה נכון כל זמן שאנו דנים על דיני נזקי אדם שבלאו מעשה חומרי של נזק בדבר חומרי של הניזק אין לחייב משום אדם המזיק (אי לאו מדינא דגרמי) אבל בשבועות העדות הממון שבכפירה אינו ממון ממש בעין לחייבו בקרבן אלא חיוב ממון. כל שיש חיוב ממון בכפירה זו כפירת ממון קרינן ליה וחייב העד. השבועה וחיוב תשלומין אם לא ישתבע, שניהם הם על אותה המדרגה בנוגע למהות מציאותם; שניהם אינם דברים שבעין אלא דברים שבדמיון. אם נאמר שהשבועה שהיא דבר הגורם לממון כממון דמי, מציאות "ממון" זו מכוח "כממון דמי" אינה שונה ממציאות השבועה בעצם מהותה. השבועה אינה דבר שעיקרו ממון אבל אין צורך כאן בדבר שעיקרו ממון בכדי לחייב את העד בקרבן שהרי גם חיוב תשלומין שיש בכל כפירת ממון אינו עיקרו ממון.

Chapter 3

נעבור עכשיו לבירור דין המזיק שיעבודו של חברו. מקור דין זה במשנה בפרק השולח<sup class="footnote-marker">31</sup><i class="footnote">גיטין מ, ב; מא, א.</i>. "עבד שעשאו רבו אפותיקי לאחרים ושיחררו" פליגי בו הת"ק ור"ש בן גמליאל, אליבא דלישנא קמא שבגמרא במזיק שיעבודו של חברו – ת"ק סבר פטור והעבד כותב שטר על דמיו ורשב"ג סבר חייב והמשחרר כותב, לפי שהזיק שיעבודו של חברו, גדולי הראשונים פסקו כרשב"ג. ברי"ף שלנו נמצאת הגירסא: "וקי"ל כר"ש בן גמליאל דדינא דגרמי הוא"<sup class="footnote-marker">32</sup><i class="footnote">אבל עיין בה"ה על פ"ז הלכות חובל ומזיק הל' יא; עיין שם גם הראב"ד שחולק על הרמב"ם ופסק כרבנן דפליגי על רשב"ג וכתב: "ולא דמי לשורף שטר חבירו דהתם בחבריה קא עביד מעשה".</i>. הרמב"ם בפירוש המשניות במקומו כתב: "... רשבג"א שהמשחרר הוא שיכתוב החוב עליו לפי שהוא הזיק שעבודו של חבירו ויהיה פירוש דבריו: אין כותבין שטר אלא על המשחרר לפי שהוא גורם לאבוד הממון ואחר שהעיקר אצלנו דיינינן דיני דגרמי יהיה בזה המאמר האחרון הלכה כרשב"ג". בשיטה זו הולך גם הרא"ש שכתב: "וקא מיפלגי במזיק שעבודו של חבירו רשב"ג סבר חייב ורבנן סברי פטור וק"ל כר"ש בן גמליאל כדאיפסקא הלכתא בהדיא דדינינן דינא דגרמי". מוכח מדבריהם שהם פירשו שמזיק שיעבודו של חברו היה ג"כ אחד מן החילוקים "במאבד ממון חבירו בגרמא". הרא"ש אינו שונה אותו בפירוש בין חילוקיו כסוג רביעי לפי שהוא מדיני דגרמי, גם התוספות קיבלו את השיטה הזו. בפרק הגוזל עצים גבי הא דאמר הגמרא שר"מ הוא דדן דיני דגרמי כתבו התוספות<sup class="footnote-marker">33</sup><i class="footnote">ב"ק ק, א תוספות ד"ה "מחיצת הכרם שנפרצה כו' ".</i>. "דהוא תנא דפרק המניח דקתני שחטו ונתנו במתנה מה שעשה עשוי פליג אר"מ דמשמע דיש לפטור יותר בשורף שטרותיו מבשחטו ולמאן דדאין דינא דגרמי אמר לעיל דמגבי ביה דמי שטרא מעליא", משמע שהם הבינו שהמזיק שיעבודו של חברו הוה מעין דינא דגרמי אלא שיש צד להחמיר בו יותר מבשאר דיני דגרמי ומאן דפטור במזיק שיעבודו כ"ש שיפטור בגרמי ומאן דמחייב בגרמי כ"ש שיחייב במזיק שיעבודו. מהלך דעתן כאן ממש כמו שהוא בתוספות בפרק מרובה<sup class="footnote-marker">34</sup><i class="footnote">ראה לעיל הערה 18 בפרק זה.</i> שהבאנו לעיל בנוגע להיחס שבין דבר הגורם לממון ודינא דגרמי. יסדו שם את דבריהם על הסברא שמוכח מן הגמרא שכאילו מ"ד דבר הגורם לממון כממון דמי, יודה שפטור באין עיקרו ממון, ור"מ דמחייב משום גרמי אפילו באין ליקרו ממון כ"ש שיחייב בדבר הגורם לממון.
לפע"ד המזיק שיעבודו של חברו שונה הוא לגמרי בין מגרמא ובין מגרמי. כמו בדבר הגורם לממון גם כאן לא על פעולת הנזק אנו דנים אלא על מהות הדבר הניזק. יש כאן מעשה בידים שמשחרר עבדו או שוחט את השור המזיק בפרק המניח<sup class="footnote-marker">35</sup><i class="footnote">ב"ק לג, ב.</i>. הבעיה היא, אם יש כאן דבר ממשי הניזק. כמו שאמר בהמניח: "מהו דתימא התם הוא דא"ל לא חסרתיך ולא מידי דא"ל זיקא בעלמא הוא דשקלי מינך". זוהי באמת עצם השאלה. שיעבודו של חברו מה הוא: דבר הוא שאפשר להזיקו והמזיק חייב או "זיקא בעלמא" הוא, והגם שעשה מעשה בשור ששחטו או בעבד ששחררו אינו חייב שהרי הם אינם ממונו של אותו האיש שהם משועבדים לו אלא של בעליהם ואין כאן דבר הניזק. ומאן דפוטר שורף שטרו של חברו משום שהמזיק שיעבודו של חברו פטור, שפיר י"ל שסבר כר"מ בדינא דגרמי. דע שיש בשטר חוב כמה צדדים ויש לדון על השורף אותו מכמה טעמים. השטר בעצמו אינו ממון אבל דבר הגורם לממון הוא. אף אם נאמר שבאין עיקרו ממון לכ"ע לאו כממון דמי יש בשטר זה גם "שיעבוד חבירו" שהוא שונה מן תארו של השטר שהוא "גורם ממון". השורף את השטר מלבד ששרף דבר הגורם לממון הוא גם הזיק שיעבודו של חברו. אם המזיק שיעבודו של חברו חייב, ז"א יש כאן דבר הניזק שהשיעבוד לאו "זיקא בעלמא" הוא, אז השטר, אף שאין עיקרו ממון הוא הדבר שהזיק השורף וחייב. משום זה מקשה הש"ס בפרק המניח: "הא נמי רבה אמרה" דמדפוטר רבה את השורף מוכח שאין כאן דבר הניזק ושיעבוד "זיקא בעלמא" הוא. ומסיק שחידושו של רב הונא בריה דרב יהושע הוא שאפילו "היכא דחפר בה בורות שיחין ומערות" ואין לך מזיק גדול מזה מ"מ פטור, אבל לעולם היינו טעמא שהשיעבוד שעל הדבר אינו דבר שאפשר להזיקו בידים ואין כאן דבר הניזק. המזיק שיעבודו של חברו פטור משום שאין כאן דבר שאפשר להזיקו אבל בגרמי שפיר י"ל שחייב שלעולם יש בגרמי דבר הניזק אלא שהנזק אינו בחומר הדבר אלא באיכותו. וכן אמימר דמחייב את השורף שטרו של חברו יכול להודות דמזיק שיעבודו פטור. הוא אינו מחייב בשורף את השטר משום שממון הוא או משום השיעבוד שבו, אלא כדכתבנו מפני שיש בשטר זה עוד צד שלישי. מלבד שהוא אינו אלא "נייר" יש לנייר זה ערד שימושי שאפשר לגבות בו חוב. מפני שהשורף מזיק את הערד הזה מחייב אמימר משום גרמי שהרי השורף פעל נזק באיכות השטר.
אחרת היא השאלה למ"ד המזיק שיעבודו של חברו פטור אם יהיה חייב משום גרמי. שהרי גם לשיעבוד יש ערך והוא הזיק את הערך הזה, הייתי אומר שזה יהיה רק גרמא בנזיקין. מאחר שהשיעבוד שעל הדבר אינו דבר ממש במאורעת הנזק, ע"י שהזיק את השיעבוד הוא רק גרם לתובע שאינו יכול לגבות את חובו מן אותו הדבר המשועבד. מעשה זה אינו הסיבה הפועלת את הנזק, שאפילו בלא דבר המשועבד לחוב הלוה חייב לשלם את חובו. אם אינו משלם אז הלוה הוא הסיבה הפועלת את הנזק. כל זמן שהשיעבוד קיים המלוה יכול להגן על עצמו כנגד הסיבה הפועלת וכיון שהלוה הזיק את שיעבודו המגן הזה הלך לו. הרי לך שע"י ששיחרר את העבד או שחט את השור הוא רק הכין את התנאים בשביל פעולת המזיק, בשביל הסיבה הפועלת את הנזק, ומעשיו אינם אלא הסיבה המכינה. דומה זה למה שאמר רבה בסוף פרק כיצד הרגל. "זרק כלי מראש הגג והיו תחתיו כרים או כסתות בא אחר וסילקו... פטור". כבר ביארנו<sup class="footnote-marker">36</sup><i class="footnote">ראה לעיל פרק ה אות ה.</i> שהנוטל את הכרים אינו אלא גרמא בנזיקין. השיעבוד הוא כמו הכרים בפני הזריקה, כמו התריס בפני החץ ואינו אלא גרמא<sup class="footnote-marker">37</sup><i class="footnote">גם הרי"ף לא פסק כרבה משום דסבר דגרמי היינו טעמא לפי שברי הזיקא (ראה לעיל פרק ד ו-ה) אבל במזיק שיעבודו אינו ברי הזיקא דמי יאמר שודאי לא ישלם הלוה. הרמב"ם המחייב במזיק שיעבודו של חברו בפ"ז הלכות חובל ומזיק הל' יא בשיטתו אזל, שהרי הוא מחייב "בכל הגורם להזיק ממון חבירו". אלא מה שכתב בפירוש המשניות שהבאנו בפנים "ויהי פירוש דבריו (של רשב"ג) אין כותבין שטר אלא על המשחרר לפי שהוא גורם לאבוד הממון..." אינו מוכח. רבנן ורשב"ג לא בגרמא ולא בגרמי פליגי וכדכתבנו ואי מטעם "גורם להזיק ממון חבירו" אתה מחייבו אפילו לרבנן היה לנו לחייבו וזה הכריח את הרמב"ם לפרש דמזיק שיעבודו וכו' חייב פירושו לפי שהוא גורם לאבוד ממון ורבנן פוטרים שהם אינם דנים דינא דגרמי. אבל זה אינו דהמשחרר עבדו מנין שהוא גרם להזיק ממון חבירו הלא אפשר שהלוה ישלם אע"ג שאין כאן אפותיקי. רק על מעשה השחרור אנו דנים ועל מעשה הזה אומרים רבנן שפטור לפי שע"י השחרור לא חסרי ולא מידי דזיקא בעלמא הוא דשקל מיניה.</i>. אף שבדבר הגורם לממון יש מי שאומר שהמזיק אותו חייב משום דינא דגרמי אפילו למ"ד לאו כממון דמי, היינו טעמא שיש כאן דבר ממשי שיש לו ערך שימושי כשמזיק את הדבר הגורם לממון הוא פועל את הנזק באיכות דבר ממשי<sup class="footnote-marker">38</sup><i class="footnote">ראה לעיל הערה 28 בפרק זה.</i>. אבל המזיק שיעבודו של חברו למ"ד פטור אין כאן דבר ממשי להזיק אלא זיקא בעלמא הוא דשקל מיניה.
העולה מדברינו הוא שדוקא לגרמא וגרמי יש מקום בתורת הסיבתיות שבתלמוד הן בעיות הפעולה. אבל דבר הגורם לממון ומזיק שיעבודו של חברו הן בעיות ביחס למהות דבר מה בלי שום מובן סיבתי.

פרק ז; סיבה מורכבת וסיבות משותפות; סיבה המרחקת לפועל



Chapter 1

יש בתלמוד דוגמה אחת בגרמא בנזיקין הנראית כסותרת את שיטתנו. בפרק הכונס<sup class="footnote-marker">1</sup><i class="footnote">ב"ק ס, א.</i> נמצאת הברייתא: "ת"ר ליבה ולבתה הרוח אם יש בלבויו כדי ללבותה חייב ואם לאו פטור". מקשה על זה בגמרא: "אמאי ליהוי כזורה ורוח מסייעתו". תירצו שם כמה תירוצים ולבסוף אמר רב אשי דדוקא גבי שבת דמלאכת מחשבת אסרה תורה אמרינן דהזורה חייב אם הרוח מסייעתו דהא איתעבידא מחשבתו "אבל הכא גרמא בעלמא הוא וגרמא בנזקין פטור". שונה זה מכל שאר גרמות שביררנו לעיל, שבכולם הסיבה הפועלת היא העושה את הנזק, אבל למעשה הגרמא שהוא הסיבה המכינה אין לו שום חלק בפעולת המזיק עצמה. אבל כאן אף שאין בלבויו כדי ללבותה הלא הוא יוצר את האש בלבויו ביחד עם הרוח. מעשיו הוא עם הרוח מולידים את הסיבה הפועלת את הנזק דהיינו האש. הרמב"ן בחיבורו "דינא דגרמי" כתב על דברי רב אשי: "ולבה ולבתו הרוח דפטר רב אשי משום דגרמא בנזקין פטור כותיה קיי"ל דבתרא הוא וטעמא דמילתא דאיהו בלחודיה לא גרם נזק וליכא הכא מזיק ע"י הרוח ואין זה אש שחייבה עליו תורה שאין אלו חציו אלא אף חיצי הרוח" וכו'. דבריו אלה שבהם הוא רוצה לפרש רק מדגישים את ההבדל בין הך גרמא דרב אשי ובין כל שאר גרמות בנזיקין שבש"ס. אמת היא שיש כאן "אף חיצי הרוח" אבל חלק מן החיצים לכל הפחות שלו הם. מה שאין כן בכל שאר הגרמות שאין שום חיצים במעשה ההיזק שהם שלו וכולם הם חיציו של הסיבה הפועלת.
אכן דברי רב אשי כשהם לעצמם ג"כ תמוהים. כבר העירו התוספות<sup class="footnote-marker">2</sup><i class="footnote">שם ד"ה "והכא דגרמא בנזיקין", עיין שם גם בהגהה בהרא"ש והמרדכי.</i>: "מתוך כך נראה דאם שנים הביאו עצים ואור וליבו שניהם ואין בכל אחד כדי ללבות פטור. ותימה הוא". ולא עוד אלא שנראה לי שיש ראיה מן התלמוד שאין הדין כן. דעל המשנה דבור של שני שותפין<sup class="footnote-marker">3</sup><i class="footnote">ב"ק נא, א.</i> אמר ר' יוחנן דמשכחת לה "כגון שעקרו שניהן חוליא בבת אחת והשלימו לעשרה". סברא היא כמו הבור כך דינה של האש לענין זה, כאשר שנים הביאו את העצים וליבו הוה אש של שותפים ושניהם חייבים כמו בור של שותפים כששניהם עקרו את החוליא בבת אחת. אין לומר שמה שהתוספות נוטים לפטור את שניהם מטעם גרמא, היינו משום שאין בכל אחד לבד כדי ללבות והא דמחייב ר"י בבור של שותפים היינו דוקא כשיש ביד כל אחד מהם כוח לעקור את החוליא הנחוצה להשלמת הבור אבל כשאין ביד כל אחד לעקור גם ר' יוחנן מודה ששניהם פטורין משום גרמא. דוחק גדול הוא בדברי ר"י ובודאי שהיה לו לפרש את דבריו בענין חשוב כזה.
לדעתי הסוגיא דליבה ולבתה הרוח שבפ' הכונס ביחד עם הך דין דזורה ורוח מסייעתו ששם וגם השקלא וטריא בפרק לא יחפור<sup class="footnote-marker">4</sup><i class="footnote">ב"ב כו, א.</i> צריכים ביאור חדש לגמרי, שרבים הם הקושיות והדחוקים שבשניהם. הנה בפירוש סברת רב אשי שזורה ורוח מסייעתו שאני דמלאכת מחשבת אסרה תורה כתבו התוספות: "וכשגורם לזרות הרוח המסייעתו הוי מלאכת מחשבת ולהכי חייב בשבת בהגרמת זרייה זו, אבל עושה מעשה של זרייה בפני עצמו לא אקרי, לכך הכא לא מקרי מבעיר אלא גורם והתורה לא חייבה אלא מבעיר ולא הגורם הבערה ע"י רוח המסייעתו ולהכי חשיבא הא גרמא לענין האש ככל שאר גרמות דקי"ל גרמא בנזקין פטור". כעין זה כתב גם הרא"ש: "דהתם מלאכת מחשבת אסרה תורה אע"פ דלא הוי אלא גרמא בעלמא בהכי חייבה תורה כאן דמלאכה זו עיקר עשייתה ע"י הרוח אבל הכא גרמא בעלמא וגרמא בנזקין פטור". לפי פירושם היחס בין הזורה והרוח של גרמא הוא אלא דמטעם דמלאכת מחשבת אסרה תורה גרמא זו הוה כאילו עשה מעשה. א"כ כל גרמא שהיא מלאכת מחשבת מחייבת בשבת כמו המעשה עצמו. וזה קשה, דגמרא מפורשת היא בפרק כל כתבי<sup class="footnote-marker">5</sup><i class="footnote">שבת קכ, א.</i> דמכיון דכתיב לא תעשה כל מלאכה "עשייה הוא דאסור גרמא שרי". והא דאסר שם ר' יוסי גרם כבוי גזירה מדרבנן היא שמתוך שאדם בהול על ממונו אי שרית ליה אתי לכבויי. ואם זורה והרוח מסייעתו גרמא הוא היה לו ליפטר משום שהתורה לא אסרה גרמא. הגם שמלאכת מחשבת אסורה, האיסור הוא דוקא דרך עשייה ולא דרך גרמא. קשה נמי סוגיות הש"ס שבפרק לא יחפור. פריך התם הש"ס: "ולרבינא מאי שנא מגץ היוצא מתחת הפטיש והזיק דחייב לשלם" ומשני: "התם ניחא ליה דליזל הכא לא ניחא ליה דליזל". מפרש שם רש"י: "דבשלמא זורה ורוח מסייעתו לא הויא ליה פירכא דקסבר ממונא מאיסור שבת לא ילפינן דהתם מלאכת מחשבת אסרה תורה וכה"ג מתרצינן ליה להא פירכא בב"ק הכונס צאן לדיר". והשתא אם טעמא דרבינא משום גרמא הוא והחיוב הוא רק משום מלאכת מחשבת איך השיב הגמרא אליביה דגץ היוצא מתחת הפטיש חייב משום דניחא ליה דליזל. מה בכך, הלא גרמא בנזיקין פטור גם היכא דניחא ליה שעל ידי הגרמא יזיק. ודאי משום שהרגישו בזה כתבו התוספות<sup class="footnote-marker">6</sup><i class="footnote">ב"ב כו, א ד"ה "זיקא הוא דקא ממטי לה".</i>: "ומשני התם ניחא ליה דליזל ומתכוין להכות בכח עד שיצא הגץ ויתרחק בלא שום זיקא וחייב משום אש על מה שגומר והולך ע"י רוח מצויה, אבל הכא לא ניחא ליה דתיזל כלומר ואינו מכה בכח ואי לאו הרוח, אין הרקתא הולכת כלל". אכן דחוקים הם דבריהם שעיקר סברתם חסר מן הספר.
קשה גם פירוש המפרשים בפלוגתת רבינא ומר בר רב אשי בפרק לא יחפור. בהך מעשה דבי בר מריון בריה דרבין כי הוה נפצי כיתנא הוה אזלא רקתא ומזקא אינשי, דרבינא סבר דזה לא מיקרי גירי דיליה דזיקא הוה דקא ממטי לה; אבל מר בר רב אשי מדמה לה לזורה ורוח מסייעתו. כתבו התוספות<sup class="footnote-marker">7</sup><i class="footnote">ד"ה "מאי שנא מזורה ורוח מסייעתו".</i> דרבינא סבר שאין להקשות משבת לנזיקין דשבת מלאכת מחשבת אסרה תורה, אבל גבי נזיקין גרמא היא וגרמא בנזיקין פטור כדמשני רב אשי בהכונס על הא דליבה ולבתה הרוח. וכשם שלא גמרינן משבת לענין תשלומין "הכי נמי לא גמרינן מהתם שיהא חייב להרחיק, ומר בר רב אשי סבר נהי דחיוב תשלומין לא גמרינן, לענין הרחקה דליחשב גיריה דיליה גמרינן שפר, כיון דגרמא בנזקין אסור". נראה שמטעם זה פסק הרי"ף כמר בר רב אשי וכמרימר דלענין הרחקה הוה גיריה דיליה וחייב להרחיק, אבל לענין תשלומין פטור מלשלם משום הא דאמר רב אשי דגרמא בעלמא היא וגרמא בנזיקין פטור. הלכו בעקבותיו גדולי הפוסקים. אמנם עיקר הסברא דוחק גדול הוא. הלא שאלת "גיריה דיליה" שאלה של מציאות היא ואיך אפשר לומר שזה מעשה הוה גיריה דיליה בנוגע לענין אחד ולא לאחר. נתערבו שני ענינים זה עם זה – שאלת הרחקה התלויה לר' יוסי בגיריה דיליה ושאלת חיוב תשלומין שאין לה שום שייכות לר' יוסי אלא תלויה כמו בכל הש"ס בטיב מעשה המזיק. שיטת ר"י היא שכל זמן שהאדם עושה בתוך שלו על הניזק להרחיק את עצמו מן הנזק; ומודה ר' יוסי בגיריה דיליה דעל מי שהנזק בא מחמתו עליו להרחיק את עצמו. אבל חיוב תשלומין תלוי בתנאים שונים לגמרי. אם במה שעשה הוא היזק באופן שגיריה ג"כ הסיבה הפועלת את הנזק אז הוא חייב לשלם למשל הנך עצורי שהיו בשיבבותיה דפאפי יונאה "דכי הוו דייקי שומשי הוה ניידא אפדניה"<sup class="footnote-marker">8</sup><i class="footnote">ב"ב כה, ב.</i>, הרי שם משום גיריה דיליה חייב בין להרחיק וגם צריכים לשלם על העבר שגיריה היו ג"כ הסיבה הפועלת את הנזק באפדנא. כן כתב הרמב"ם<sup class="footnote-marker">9</sup><i class="footnote">הלכות שכנים פ' יא הל' ג.</i>: "ואם הזיק בעת הנדנוד חייב לשלם שהרי מכחו בא הנזק". אבל יש שגיריה אינם הסיבה הפועלת את הנזק אלא הסיבה המכינה, אז אפילו אם הוא עושה בתוך שלו הוא צריך להרחיק מטעם גיריה אבל אין חיוב תשלומין, שמה שפעל בגיריה אינה אלא גרמא בעלמא וגרמא בנזיקין פטור. הדוגמא כאן המשנה בפרק לא יחפור דמרחיקין את הסולם מן השובך ד' אמות כדי שלא תקפוץ הנמייה דשם לר' יוסי יש להרחיק משום גיריה, מ"מ אין חיוב תשלומין לפי דגיריה אינם פועלים את הנזק בעצמם אלא גורמים אותו ע"י שמאפשרים לנמיה שתבא. מה שכתבו התוספות בפרק הכונס<sup class="footnote-marker">10</sup><i class="footnote">ב"ק ס, א ד"ה "רב אשי אמר כי אמרינן זורה ורוח מסייעתו וכו' ".</i>: "...כמו הרחקת סולם מהשובך חשיב גירי דיליה לענין הרחקה אע"ג דלא חשיב ליה התם אלא גרמא דפטור מתשלומין מ"מ אסור וצריך להרחיק" – קשה להולמם. דלא "חשבינן ליה גיריה" "לענין הרחקה" אלא גיריה ממש הוי במציאות ומשום זה מרחיקין. ואין שום חידוש במה "דלא חשוב ליה התם אלא גרמא". דדבר פשוט דאף שיש שם גיריה, מ"מ עצם המעשה גרמא הוה ולא מזיק. נכון הוא שאין חיוב תשלומין בלי גיריה, אבל יש גיריה בלי תשלומין שאף "שהחיצים" באים מידו, אם הם אינם מזיקים בעצמם אלא מכינים את התנאים בשביל הסיבה הפועלת להזיק גם הם אינם אלא גרמא בנזיקין. מה שחולקים הפוסקים זה עם זה באם סמך באחד מאלו שהיה לו להרחיק אם חייב לשלם או לא<sup class="footnote-marker">11</sup><i class="footnote">עיין טור וש"ע חו"מ סי' קנה סעיף לג.</i> אין הענין תלוי כלל בהא דר' יוסי. ר"י רק דין הרחקה בא להשמיענו, אבל דין תשלומין קשור ביחס שבין הגירים והנזק. יש שהיחס אינו אלא של גרמא ויש שהוא של מזיק ממש<sup class="footnote-marker">12</sup><i class="footnote">עיין בנמוקי יוסף על הסוגיא בפרק לא יחפור שכתב: "נמצא שהנזקין חלוקין לג' דינין לר' יוסי דהלכתא כוותיה בהני דהוו גיריה ממש חייב להרחיק ואם הזיק חייב לשלם דלא פטרינן בגמ' אלא דומיא דסולם או גורן. השני שבאלו שהם גרמא חייב להרחיק אע"פ שאם הזיק פטור מלשלם. השלישי שמותר לקרב כמו אילן לבור וכו' ". גם דברים אלה אינם ברורים כצרכם. דמה פירוש הדברים "מפני דהוו גיריה ממש"? אין גיריה שהם "אינם של ממש". אם הגירים אינם של ממש אינם גירים כלל. אלא הענין כמו שכתבנו יש גיריה שהם ג"כ הסיבה הפועלת את הנזק וחייב לשלם על מעשיו ויש שאינם הסיבה הפועלת והמעשה שהוא "גיריה דיליה" רק גרמא הוא.</i>.
התוספות דחקו את עצמם בפירושם לפי שסברו דרב אשי שמחלק בין שבת לנזיקין אליבא דכ"ע אמר את דבריו, שהרי נתקבלה בכל הש"ס בפשיטות דגרמא בנזיקין פטור<sup class="footnote-marker">13</sup><i class="footnote">אבל ראה הש"ך חו"מ סי' תיח ס"ק ד.</i> ואם רבינא וגם מר בר רב אשי מודים שאין ללמוד נזיקין משבת, פלוגתתם על כרחך לא לענין תשלומין היא שהרי גרמא בנזיקין פטור אלא לענין הרחקה. ועכשו מוכרחים הם לומר דרבינא סבר דלא <b>חשיב</b> גיריה דיליה "לענין הרחקה" ומר בר רב אשי סבר דלכל הפחות לענין הרחקה יש ללמוד את הדין מזורה ורוח מסייעתו דגיריה הוה. כבר הוכחנו שהסוגיות בפרק לא יחפור ובפ' הכונס הן מלאות קושיות ודחוקים. נראה לנו שהן מתפרשות בדרך אחרת לגמרי. בתחילה נפרש את השקלא וטריא שבפרק הכונס. משמע שם שאביי ורבא ור' זירא המתרצים את קושיות הש"ס מזורה ורוח מסייעתו כדבריהם, הם חולקין על רב אשי וסוברין שבאמת יש לדמות ליבה ולבתה הרוח שבנזיקין לזורה והרוח מסייעתו בשבת. אבל אין לומר שטעם פלוגתתם הוא שהם סוברים, דגרמא בנזיקין חייב, שהרי בפרק לא יחפור<sup class="footnote-marker">14</sup><i class="footnote">ב"ב כג, א.</i>, גבי הא דאמר להו רב יוסף "אפיקו לי קורקור מהכא" מתקיף אביי בעצמו "והא גרמא הוא". וכן במס' סנהדרין<sup class="footnote-marker">15</sup><i class="footnote">דף עז, ב; ראה לעיל פרק ה הערה 47.</i> מוכח שרבא ג"כ סבר דגרמא בנזיקין פטור. כיון שכן איך עלה על דעתן שליבה ולבתה הרוח יהא חייב היכא דאין בלבויו כדי ללבות. לדעתנו מחלקותם היא בזה גופא אם ליבה ולבתה הרוח דאין בלבויו כדי ללבותה היה גרמא או לא. כבר הערנו בתחילת הפרק שגרמא דרב אשי כאן אינה דומה לשאר הגרמות שבש"ס. בכל מקום הגרמא היא הסיבה המכינה את התנאים הנחוצים לסיבה הפועלת לעשות את שלה והסיבה הפועלת עושה את הנזק לבדה. אבל כאן אף שאין בלבויו כדי ללבותה כאשר הרוח מסייעתו אז גם כוח לבויו פועל כמו הרוח. ואם נאמר שמה שהוא עושה גרמא היא לפי שמאפשרת את הרוח להזיק כמו כן יש לומר להיפך שהרוח היא הגרמא שמאפשרת את המלבה להזיק. ודאי שאין זה גרמא במובן המקובל. לכאורה יותר נכון הוא לומר שאין כאן גרמא כלל רק סיבה פועלת אחת, אלא שאותה הסיבה הפועלת מתהווה משני כוחות; מאדם המלבה ומהרוח. הגם שאין בכל אחד משניהם ללבותה, כשהם מורכבים אז כל אחד הוא חלק של הסיבה הפועלת. בעיה חמורה היא זו: מה דינו של אדם המזיק באופן זה שמעשיו, שהם אינם פעילים כשהם לעצמם, יש להם חלק בסיבה פועלת מורכבת. זו השאלה ממש כמו השאלה גבי שבת כשהוא זורה והרוח מסייעתו. גם שם מה שהוא עושה אינו גרמא שהרוח כשהיא לעצמה אינה פועלת את הזרייה. מעשה הזרייה מורכב משני כוחות – כוח הזורה וכוח הרוח וביחד הם הסיבה הפועלת. וזו היא קושית הגמרא על הברייתא דליבה ולבתה הרוח: אם אין בלבויו כדי ללבותה אמאי פטור "ליהוי כזורה ורוח מסייעתו". כיון שהזורה חייב הרי מוכח שמעשה שאינו שלם כשהוא לעצמו, אם הוא מורכב לחלק המשלים אותו ופועל ע"י איגוד זה הוה ג"כ מעשה לחייב עליו משום מלאכת שבת. א"כ הוא הדין לגבי נזיקין; המלבה ביחד עם הרוח יהא חייב שהרי מעשיו פעילים הם בחטיבה זו והם חלק מן הסיבה הפועלת. אותם האמוראים המתרצים את הקושיא הזו לא כרב אשי, הם באמת מסכימים לדעה זו. לשיטתם בליבה ולבתה הרוח לא הוה גרמא ויש לדמות את הענין לזורה ורוח מסייעתו בשבת. משום זה מוכרחים הם לומר "הכא במאי עסקינן כגון שליבה מצד אחד ולבתו הרוח מצד אחר" כדאמר אביי או כתירוצו של רבא או ר' זירא. אבל רב אשי בא לחדש חידוש חשוב ומענין מאד. דוקא לענין שבת אפילו מעשה שאינו פעיל אלא בסייעת כוח אחר הוה מלאכה לחייב עליו דמלאכת מחשבת אסרה תורה. כונת רב אשי היא שמעשה כזה בעצם טיבו לא הוה מעשה שלם מ"מ ביחס למחשבתו יש לו חשיבות של מלאכה, שהרי "נתקיימה מחשבתו"<sup class="footnote-marker">16</sup><i class="footnote">עיין רש"י ב"ק עא ד"ה "מלאכת מחשבת".</i> וקיום המחשבה עיקרי הוא במלאכת שבת. אבל גבי אדם המזיק אין למחשבה שום משמעות ועל המעשה בעצמו אנו דנים. אצל שבת מובן המעשה יחסי הוא, אצל נזיקין המובן הוא מוחלט: מלאכת שבת מעשה היא ביחס למחשבה או מטרה; מלאכת המזיק צריכה להיות מעשה שלם לעצמה. כיון שכן ליבה ולבתה הרוח ואין בלבויו כדי ללבותה פטור, שעל מעשה הליבוי אין לחייבו מאחר שאין בו כח להזיק כשהוא לעצמו הגם שמעשה כזה יותר קרוב למושג של הסיבה הפועלת מן שאר גרמא בנזיקין, מכיון שאין לחייב עליו ויש לו לכל הפחות התפקיד של גרמא בנזיקין שמאפשר הוא את ביאת האש כשגם הרוח מלבה. רב אשי קרא לו "גרמא בעלמא". ברורה היא עכשו הפלוגתא שבין שאר האמוראים ורב אשי שהם סוברים כל מעשה שהוא חלק בסיבה פועלת מורכבת משני כוחות הוה מלאכה לחייב עליו בשבת והוה ג"כ מעשה לחייב עליו בנזיקין; ורב אשי סבר רק לענין שבת מעשה כזה מלאכה הוא שהמחשבה עושהו למעשה, אבל גבי נזיקין אנו צריכים מעשה שלם מוחלט בלי שום יחס למחשבה או כונה ומשום הכי מעשה כזה אין לחייב עליו תשלומים ויש לפטרו משום גרמא בנזיקין.
ניגש עכשו לפירוש הסוגיא בפרק לא יחפור. דברי רבינא שם זקוקים לביאור. על הא דאמר רבינא "כי אמרינן מודה ר' יוסי בגיריה דיליה דקא אזלא מכחו הכא זיקא הוא דקא ממטי ליה" מקשים התוספות: "וא"ת מ"מ יהא חייב להרחיק מידי דהוה אגורן דמתניתין דחייב להרחיק אע"ג דזיקא ממטי ליה" ועוד מקשים הם שם מן המשנה דמרחיקין את הסולם דאפילו לר' יוסי מרחיקין אותו אע"ג דנמייה גופה ממטיא נפשה. לדעתנו הא דפוטר רבינא לאו מן ההרחקה פוטר, דהך כותנא דנפצי בבי בר מריון בריה דרבין הוה ממש כהך דמרחיקין את הגורן<sup class="footnote-marker">17</sup><i class="footnote">ואין אנו צריכים לומר דהך משנה אתיא כרבנן ולא כר' יוסי, עיין גם בתוספות ב"ב כב, ב ד"ה "לימא תנן סתמא דלא כר' יוסי"; ועיין מהרש"א על תוספות ד"ה "זיקא הוא דקא ממטי לה" על דף כו, א.</i> או מרחיקין את הסולם מן השובך, אף אם נימא דהני רקתא לא מכוחו אזלא אלא מכוח הזיקא לכל הפחות הם באים מידו והוה ליה גרמא דגיריה וחייב להרחיק שע"י גיריה הוא "מכין" את הרקתא בשביל הרוח להשתמש בהם "כבחיצין". הא דפוטר רבינא היינו מתשלומין ורצה לומר שהנזק לא בא מגיריה אלא מכוח הזיקא, ויש לפטרו משום גרמא בנזיקין אף שעליו להרחיק משום גיריה. הנה מעשה דנפצי כיתנא מובא בש"ס אחר הנך עצורי שמן דמזקי לאפדנא דפאפי יונאה. התם הם מזיקים בכוחם ע"י גיריהם ושם חייב תשלומין משום "גיריה דיליה", ועליו אמר רבינא דנפצי כיתנא אינם דומין להנך עצורי שמן. כי אמרינן מודה ר"י בגיריה דיליה ולחייב גם בתשלומין "הני מילי דקא אזלא מכחו" כמו במעשה של אותן עוצרי שמן. פריך עליו מר בר רב אשי: "מאי שנא מזורה ורוח מסייעתו" קושיתו ממש כהך קושיא משבת בפרק הכונס. גם מה שהמנפצים עושים אינו גרמא במובן הרגיל, אין לומר שהרוח היא הסיבה הפועלת, לפי שהרוח בעצמה אינה מזקת אלא ע"י הרקתא. כשמנפצים את הכיתנא הרקתא אזל מעט מכוח הניפוץ אלא שאין בה כוח להזיק וצריך לסיוע של הרוח. זה דומה לליבה ולבתה הרוח ואין בכל אחד כדי ללבות. הרי הרקתא והרוח הם שני הכוחות שמהם הסיבה הפועלת מורכבת ואמאי לא יהא חייב על מעשה כזה כמו הזורה בשבת חייב אף כשהרוח מסייעתו. נראה לנו שמר בר רב אשי ורבינא פליגי בפלוגתת רב אשי ושאר האמוראים שבפרק הכונס. רבינא בפרק לא יחפור סבר כרב אשי בפרק הכונס – שאין לחייב על מעשה שאינו פעיל בעצמו אלא בחביטה עם כוח אחר בתור חלק בתוך סיבה פועלת מורכבת; והא דמחייבינן בשבת את הזורה בסיוע של הרוח, היינו משום שבשבת מלאכת מחשבת אסרה תורה. אבל מר בר אשי ואמימר סברו כשאר האמוראים בהכונס שאין חילוק לענין זה בין נזיקין לשבת. מעשה הניפוץ בכיתנא לא הוה גרמא שהרי יש לו מקום וחשיבות בסיבה הפועלת ביחד עם כח הרוח המסייעהו. גם על מעשה כזה יש לחייב את המזיק. ויפה פריך התלמוד לבסוף על רבינא מגץ היוצא מתחת הפטיש שהרי גם שם מעשה האדם לבדו אינו יכול להזיק בלי סיוע של הרוח ואמאי חייב לרבינא דאינו גרמא לשיטתו (ולשיטת רב אשי). ומשני: "התם ניחא ליה דליזל הכא לא ניחא ליה דליזל", ר"ל בזה דלאו דוקא לענין שבת אמרינן דכל שהוא חלק מסיבה פועלת מורכבת חשוב כמעשה שלם אלא בכל מקום שהמעשה נעשה ביחס לאיזו כונה או מטרה<sup class="footnote-marker">18</sup><i class="footnote">עיין רש"י בסוגיא בפרק הכונס ד"ה "מלאכת מחשבת" שכתב: "נתקימה מחשבתו דניחא ליה ברוח מסייעתו". משמע מדבריו שמלאכת מחשבת בשבת וסברת הש"ס בפ' לא יחפור דניחא ליה דליזל היינו הך.</i>. המכה בפטיש כונתו שהגץ יצא לחוץ שלא יזיקו ורוצה הוא בסיוע הרוח משום זה חייב הוא על מעשיו כמו הזורה בשבת<sup class="footnote-marker">19</sup><i class="footnote">לדברינו גץ היוצא מתחת הפטיש חייב משום אדם המזיק ולא משום אש וזה לא כשיטת התוספות. אבל הרמב"ם מביא דין זה בהלכות חובל ומזיק (פרק י הל' יא) משמע שהוא סבר שהחיוב הוא משום אדם המזיק ולא משום נזקי אש.</i> אבל מנפצי כותנא אין כונתם בניפוץ שהרקתא תצא למרחוק ולא ניחא ליה בסיוע הרוח. אכן אם תמצא לומר דא"כ גם ליבה ולבתה הרוח וגם מנפצי כיתנא יהיו חייבין, אם כונתם להזיק שהרי אז ניחא להם ברוח המסייעתם, זה אינו, דלגבי אדם המזיק המחשבה אינה מעלה ואינה מורידה. הלא אדם המזיק חייב גם בלי כונה להזיק וחיוב תשלומין מכוח המעשה הוא בא. דוקא אם המחשבה קולעת למטרה שהיא מחוץ למעשה המזיק באשר הוא המזיק אז היא נותנת חשיבות למעשה האדם שבסיבה הפועלת המורכבת וחייבין עליו אם הזיק, בין אם הנזק עצמו נעשה בכונה או שלא בכונה. המכה בפטיש ניחא ליה דליזל הגץ לא מפני שכונתו להזיק, כונתו לענין אחר לגמרי – להציל את ביתו הוא. וכן הנך מנפצי כיתנא במלאכתם הם עסוקים, ואילו היו צריכים בשביל מלאכתם לסיוע של הרוח להוליך את הרקתא למקום אחר יהיה ניחא להם בעזרה זו, אז מה שהם עושים היה נחשב למעשה גמור, ואם היו אז מזיקין על ידי הניפוץ היו חייבים לשלם כמו המכה בפטיש ויוצא הגץ והזיק. סברא הגונה היא לומר שדוקא היכא שיש למחשבה ערך וחשיבות היא מיפה את המעשה שהוא חלק של סיבה פועלת מורכבת, אבל כל שהמחשבה חסרת ערך וחשיבות – למשל ביחס לאדם המזיק – אין לה השפעה לחדש שום דבר בטיב המעשה. אם ניחא ליה שתזיק אינו משנה את טיב המעשה ע"י זה וגרמא הוא לרב אשי, אבל הא דניחא ליה דליזל הגץ כדי שלא ידליק את ביתו מועיל למעשה כמו שהמחשבה מועלת בשבת וחייב עליו אם הזיק.
המחשבה של הזורה בשבת ושל המכה בפטיש יש לכנותה הסיבה התכליתית שבמאורע. לומדים אנו מרב אשי שהשפעתה של הסיבה התכליתית ניכרת בכונת המעשה. אפשר להסביר את הענין באופן כזה. מעשה הזורה ומכה בפטיש אינו משתנה במהותו החומרי ע"י המחשבה. המחשבה היא הכוח המביא להתאמה את שני הכוחות שמהם הסיבה הפועלת מתהווה. הסיבה התכליתית היא הכוח המאחד, כוח ההתאמה שבסיבה הפועלת המורכבת. לא מעשה האדם משתנה תחת פעולתה של הסיבה התכליתית אלא היחס של אותו המעשה לכוחות שבסביבתו, ע"י השינוי באותו היחס, ע"י אחוי מעשה האדם לכוח אחר, המעשה אשר בעצמו אין לו יכולת הפעולה מקבל את היכולת הזו ויהיה לפעיל. לרב אשי דוקא כשהרכבת הכחות שבסיבה הפועלת היא פרי הסיבה התכליתית יש לחייב על מעשה אשר בעצמו אין בו כוח הפעולה שדוקא אז תכנית המעשה משתנה ע"י השינוי ביחס לכוח אחר שמחוץ ממנו, דוקא אז השינוי הזה וההתאמה הזו פעולת העושה הם. אבל אין לחייב על מעשה כזה בנזיקין שסיבה תכליתית בנזיקין בלתי אפשרית היא, שאין שום ערך ומשמעות לכונה ותכלית בנזיקין. בלי הסיבה התכליתית אין כאן כוח מאחד, ז"א אין כאן סיבה פועלת מורכבת ושני הכוחות עומדים כל אחד בפני עצמו בלי יחס פנימי של התאמה. היחס ביניהם חיצוני הוא, יחס של שכנות וקרוב מקום. ודאי שגם ע"י יהס כזה המעשה בלי יכולת הפעולה יהיה ג"כ לפעיל. הדבר הוא מקרי ואין לו שום שייכות לתכונת מעשה האדם בעצמו ואין לחייב עליו. אבל האמוראים החולקין על רב אשי סוברים שדי גם ביחס חיצוני של "שכנות" בין שני כוחות בכדי לאחד אותם לסיבה פועלת. הכוח המאחד וההתאמה הוא פגישת הכוחות במקום ובזמן. כיון שעל ידי פגישה זו מעשה האדם יהיה לפעיל יש לחייב עליו. לדבריהם אין צורך בסיבה תכליתית שבמחשבה או כונה ופשוט הוא שחייב אפילו אדם המזיק במעשה כזה.

Chapter 2

לשיטתנו תתיישב גם תמיהת התוספות שמדברי רב אשי משמע דאם שנים הביאו עצים ואור וליבו שניהם ואין בכל אחד כדי ללבות יהיו פטורים. קושית הש"ס דליהוי כזורה ורוח מסייעתו אין פירושה דלחייב המלבה משום אש, דאף אם נימא שיש לחייב על המעשה שבסיבה פועלת מורכבת אינו אשו משום זה שהרי הוא לא עשה את האש בעצמו. כמו שכתבו התוספות שם בפרק הכונס<sup class="footnote-marker">20</sup><i class="footnote">ב"ק ס, א ד"ה "ליבה ולבתה הרוח וכו' ".</i>: "דלא מחייב משום אשו אלא אם עשה כל כד בפני עצמו בלא סיוע הרוח או דבר אחר שיוכל להזיק ברוח מצויה אחר גמר המעשה שלו, דהכי משמע המבעיר את הבערה שבפני עצמו עשה את הבערה שיכול להזיק ברוח מצויה" משום זה הייתי אומר שקושית הש"ס היא שדין הזורה בשבת עם סיועו של הרוח מוכיח שיש לחייב על מעשה כזה גם בנזיקין מטעם מעשיו הוא, ז"א והוה ליה דין אדם המזיק<sup class="footnote-marker">21</sup><i class="footnote">התוספות אינם מפרשים כן קושית התלמוד שהם כותבים בד"ה הנ"ל: "ופריך אמאי פטור ליהוי כשעושה הליבוי ע"י סיוע הרוח כאילו עשאה בפני עצמו כמו לענין שבת דחשיב זורה ורוח מסייעתו כעושה בפני עצמו". כוונת הדברים שהחיוב משום אש הוא. אבל גם זה דחוק. דמה סברא יש לומר שכאשר הוא עושה את הלבוי ע"י סיוע הרוח הוה "כאילו עשאה בפני עצמו". וגם אין ראיה לזו מזורה ורוח מסייעתו משם יש להוכיח רק שיש לחייב על מעשה כזה, אבל אין להוכיח שהחיוב בלבה וליבתה הרוח משום אש. לפי דברינו אנו הראיה משבת היא שיש להייב גם על מעשה כזה ולא משום דהוה "כאילו עשאה בפני עצמו".</i>. על זה השיב רב אשי דאדם המזיק לא הוה, לפי שגרמא בעלמא הוא. אבל לא עלה על דעת המקשה שיחייב המלבה משום אש דכיון שאין בליבויו כדי ללבותו הלא אין הוא המבעיר את הבערה. אמנם אם שני בני אדם מביאים את העצים ואת האור ומלבים ביחד אין אנו דנים על נזקי אדם אלא על נזקי אש. האש הנעשה ע"י שני שותפים היא כמו הבור שעקרו בה שנים חוליא בבת אחת והשלימו לעשרה. דבר פשוט הוה ששותפים חייבים על נזקי אשם.
אכן עוד אנו צריכים להתבונן בעצם השאלה אם יש "שותפות" של חיוב במעשה שהוא מורכב משני כחות או יותר. איתא בתוספתא<sup class="footnote-marker">22</sup><i class="footnote">תוספתא ב"ק פ"ב ח; עיין גם ירושלמי ב"ק פ"ג הל' ה.</i>: "חמשה שישבו על ספסל ונשבר כולן חייבין לשלם". לכאורה דומה דין זה לליבה ולבתה הרוח ואין בלבויו כדי ללבותה. גם כאן אין בכל אחד לבדו כוח לשבור בעצמו את הספסל וביחד הם הסיבה הפועלת את הנזק אמאי לא נימא לרב אשי שמה שעשה כל אחד מהם היה גרמא בעלמא ופטור? וכן יש לעורר מהך דינא דשבת "דשנים שעשאוה פטורין"<sup class="footnote-marker">23</sup><i class="footnote">עיין שבת צב, ב וצג, א.</i>. מאי שנא מזורה והרוח מסייעתו. הלא מן "בעשותה" אנו לומדים "העושה את כולה ולא העושה את מקצתה"? ממ"נ אם שנים שעשאוה מקרי "מקצתה" אמאי לא נימא שגם הזורה בסיוע הרוח לא היה "כולה", ואם משום מלאכת מחשבת הזורה הוה כאילו עשה את כולה משום "שנתקיימה מחשבתו" ה"נ בשנים שעשאוה, יהא כל אחד מהם חייב שהרי ג"כ נתקיימה מחשבתן. אינו ברור גם היחס בין דינים אלה של ה' שישבו על הספסל ושנים שעשו מלאכה בשבת ובין הברייתא<sup class="footnote-marker">24</sup><i class="footnote">סנהדרין עח, א; ב"ק י, ב, כו, ב.</i> של הכוהו עשרה בני אדם בעשרה מקלות ומת דבבת אחת פטור אפילו לרבי יהודה בן בתירא.
יש הבדל בין זורה ורוח מסייעתו ולבה ולבתה הרוח ובין ה' שישבו על הספסל ושנים שעשאוהו והכוהו עשרה בני אדם: כאן הסיבה הפועלת מורכבת לגמרי מן כוחות אדם וכאן מן כוח אדם וכוח אי־אנושי שאינו בר חיוב כלל. יש לומר שרב אשי פוטר לבה ולבתה הרוח, משום שאפילו ע"י הרכבת הכוחות בסיבה פועלת אחת אין שם מעשה אדם שלם וכוח האדם בסיבה הפועלת לעולם מקצתו הוא ופטור הוא עליו משום גרמא בנזיקין. אבל ה' שישבו על הספסל יש מעשה אדם שלם אף שהוא מורכב, כיון שהרכבתו היא מכוחות אנושיים לגמרי כולם חייבים מפני שביחד הם בעלי המעשה. החיוב אינו נובע ממעשה החלקי של כל אחד ואחד אלא מן המעשה השלם של כולם וחייבים הם כאילו היו אישיות אחת. אמנם זה שייך דוקא אצל נזיקין שעל ממון אנו באים ויש אחריות משותפת בממונות ומשום זה יש לומר שאע"פ שכל אחד בפני עצמו לא עשה את הנזק יש כאן חיוב תשלומין על המעשה המשותף, מה שאין כן אצל שבת. הכלל של "העושה את כולה ולא העושה את מקצתה" פירושו הוא שאין לחייב את האדם בשבת אלא על מעשה שלם שלו ומכאן שעשאוה שניהם כל אחד רק את מקצתה עשה ופטורים הם. וכן נמי בהכוהו עשרה בני אדם. גם שם לא על אחריות ממון אנו דנים אלא על דין הרוצח שחייב מיתה ולענין זה לא שייך שותפות. דוקא על מעשיו הוא חייב הרוצח – אי לרבנן על "כל נפש" ואין זה כשהכוהו עשרה בני אדם. אי לר' בן בתירא גם על "כל דהוא נפש" ואין אנו יודעים מי הרגו כשהכוהו כולם בבת אחת ופטורים הם משום זה.
לדברינו יש גם לחלק בין זורה והרוח מסייעתו בין שנים שעשאוהו. נכון הוא שלענין שבת זורה ורוח מסייעתו מעשה שלם מקרי להתחייב עליו אבל המעשה שאתה מחייבו מחמתו של אדם אחד הוא ולא של שני בני אדם דוקא זורה ורוח מסייעתו שהכוח השני אינו של בן דעת ושל בעל רצון ומשום זה ההתאמה לפעולת הרוח והרכבת הכווחת לסיבה אחת חד־צדדית חייב הזורה שמטעם מעשיו הוא, הזרייה וההתאמה לרוח, נעשתה הפעולה מלאכת מחשבת. אבל שנים שעשאוה, התאמת מעשה האחד למעשה האחר הדדית היא, דאם לא ניחא ליה לשניהם כאחד אי אפשר להרכיב כוחותיהם לסיבה פועלת אחת. אף שמקצת המלאכה של כל אחד תהיה למלאכת מחשבת ע"י איחודן, מ"מ כיון שהעובדא תוצאת התאמה הדדית, היא שניהם משותפין במלאכת מחשבת זו ופטורין משום "ולא העושה את מקצתה". אפשר גם לומר במלים אחרות שמה שמקצת המעשה מקבלת את חשיבותו של מעשה שלם מטעם פעולתה של הסיבה התכליתית היא. ואם הסיבה התכליתית בעצמה מורכבת מן כונת התכלית של שני בני אדם אז שנים עשו את המלאכה ופטורים.
המעשים המשותפים הנ"ל הם דוגמאות של סיבה פועלת מורכבת. אבל גם אינם כולם מסוג אחד. למשל גבי שנים שעשאוה בשבת יש שזה יכול וזה יכול ויש שזה אינו יכול וזה אינו יכול; או הכוהו עשרה בני אדם אפשר באופן כזה שיהיה ביד כל אחד מהם כדי להמית וגם אפשר שרק בכל ההכאות ביחד יש כדי להמית. וכן אם ה' ישבו על ספסל אחד אפשר שישבר הספסל מחמת ישיבתם ביחד אף שכל אחד לבדו לא היה יכול להזיקו וגם אפשר שישבר מכוח ה' בעלי בשר "כגון פפא בר אבא" שיהיה בכל אחד מהם כוח מספיק לשבור את הספסל. כשכל אחד מהכוחות השונים כשהוא לעצמו אין בו יכולת הפעולה ויהיה לפעיל רק בחבורת כוח אחרת, חבורת כחות כזאת נכנה מכאן והלאה סיבה פועלת מורכבת. אבל חבורת כחות שכל אחד מהם מספיק לפעולה גם כשהוא לעצמו נקרא סיבות פועלות משותפות. יש נ"מ לדינא בין שניהם לענין שבת ואליבא דר' יהודה. ר' יהודה מחייב שנים שעשאוה בזה אינו יכול וזה אינו יכול, ז"א אם מעשה שניהם הוא סיבה פועלת מורכבת; ופוטר אותם בזה יכול וזה יכול, דהיינו על המעשה שהוא שותפות של סיבות פועלות. הגם שר"י קרא קדריש יש סברא לחלק ביניהם. שנים שעשאוה ע"י סיבה פועלת מורכבת חייבים שזה הוא אופן עשייתה הרגיל של אותה המלאכה, אבל כשעשאוה ע"י סיבות פועלות משותפות שאין צורד בשניהם ואין זה אופן עשיית המלאכה פוטר ר' יהודה<sup class="footnote-marker">25</sup><i class="footnote">עיין שבת צב, ב ורש"י שם ד"ה "ור' יהודה פוטר" וד"ה "זה אינו יכול וזה אינו יכול".</i>. אבל לענין עשרה אנשים שהכו את האדם בבת אחת אין נ"מ בין שהכוהו ע"י סיבה פועלת מורכבת ובין ע"י סיבות פועלות משותפות, לרבנן פטור כל אחד מהם כיון שלא הרג "כל נפש" ולר"י בן בתירא פטור לפי שאין אנו יודעים מי הרג ע"י הכאת "כל דהו נפש"<sup class="footnote-marker">26</sup><i class="footnote">היינו דוקא בבת אחת אבל בזה אחר זה עיין סנהדרין עה, א ועיין גם ב"ק י. ב תוספות ד"ה "כולן פטורין".</i>. וכן לענין נזיקין אין הילוק בין סיבה פועלת מורכבת ובין סיבות פועלות משותפות. בין כך ובין כך האחריות המשותפת מגיעה לכל אחד לפי חלקו במעשה הנגמר והשלם. חמשה שישבו על הספסל ושברוהו ביחד חייבים לשלם בין אם שברו ע"י התאמת כוחותיהם לסיבה מורכבת אחת בין ע"י איחוד הכוחות בתור סיבות משותפות. כן מוכח מהא דאיתמר בפרק שור שנגח את הפרה<sup class="footnote-marker">27</sup><i class="footnote">ב"ק נג, ב.</i> גבי "שור ושור פסולי המוקדשין שנגחו" דמשמע שאם שני שוורים נגחו הבעלים חייבים לשלם כל אחד חצי נזק אם השוורים מועדים, או כל אחד רביע נזק אם שניהם תמים. הרי לך דין של "זה יכול וזה יכול" בנזיקין וחולקין את חיוב התשלומין ביניהם כמו בהא שישבו על ספסל אחד ונשבר ע"י כולם אף אם באופן של "זה יכול וזה יכול". כן נראה גם מדברי התוספות בפרק ד' אבות נזיקין. מובאה שם הברייתא<sup class="footnote-marker">28</sup><i class="footnote">ב"ק י, ב; עיין תוספות שם ד"ה "מאי קעביד".</i>: "ה' שישבו על ספסל אחד ולא שברוהו ובא אחד וישב עליו ושברו האחרון חייב". מקשה בתלמוד: "ה"ד אילימא דבלאו איהו לא איתבר פשיטא אלא בלאו איהו נמי איתבר מאי קעביד". כתבו התוספות בפירוש הדברים: "בכולה שמעתין צ"ל מאי קעביד טפי מאחרינא וישלם כל אחד חלקו". נ"ל שסברא היא שישלם בכל אופן דמה בכך דבלאו איהו נמי איתבר מ"מ עכשיו דאיתבר בשותפתו הוא ובעזרתו הרי היזיק גם הוא כמו האחרים ואמאי לא ישלם לפי חלקו. אין לומר דאם בלאו איהו נמי איתבר האחרון פטור, משום דהוה רק מסייע "ומסייע אין בו ממש"<sup class="footnote-marker">29</sup><i class="footnote">עיין שבת צג, א וע"ב וביצה כב, א.</i> דרק לענין שבת אמרינן כן. שאני שבת שאין לחייב את האדם אלא על מלאכה שלמה. בנוגע לזה אמרו שמסייע "אין בו ממש", רוצה לומר אין לו חשיבות של מלאכה לחייב עליו בשבת וכן אין לו חשיבות ביחס לזה "שיכול"<sup class="footnote-marker">30</sup><i class="footnote">וכן שאר הדוגמאות של מסייע הנמצאות בפרק המצניע כולם ענין של חשיבות הם.</i>. אבל אצל נזיקין מה בכך שהאחרון רק מסייע הוא, הרי כל מי שהזיק את ממון חברו חייב לשלם מה שהזיק. וכי על חשיבות המעשה אנו דנים, הרי הוא הזיק בפועל ממש ביחד עם חבריו. ודאי שחייב על מה שעשה ולפי מה שמגיע לחלקו. לפי סברתנו מתישב מה שכתבו התוספות בסוף דבריהם שם: "מיהו בזה צריך לדקדק וכי בשביל שהשליך איש עץ בתוך אש גדולה יתחייב. הא לא דמי אלא לאחד שחופר בור י' ובא אחר והשלימו לי"א". לע"ד יש להבדיל בין נזקי בור ואש ובין נזקי אדם, מי שהשליך עץ בתוך אש גדולה שבלאו איהו נמי היתה מזקת שפיר יש לומר שפטור. כיון שההבערה היתה כמו כן פעילה גם בלעדיו אין זו אשו ומסייע כזה אין בו ממש. וה"נ החופר בור י' ואחר השלימו לי"א כיון שהבור גם בלי מעשיו של האחרון היה מזיק הרי הוא כאילו לא עשה ולא כלום ואין כאן בורו. מה שאין כן גבי ה' שישבו על הספסל. אף אם דאפשרות נתונה שישברו את הספסל גם בלי האחרון הלא לא עשו כן, אלא גם לאחרון יש חלק בשבירה זו שגם הוא שבר את הספסל בפועל ממש ביחד עם האחרים. גדולה מזו אני אומר שאפילו אם ע"י שהשליך זה "עץ בתוך אש גדולה" כוח האש מתגדל בהוספה זו – השני חייב לפי חלקו; וכן אפשר גם בבור שנשלם לי"א ע"י השני, אם יש הוכחה שכוח המזיק של בור של י"א יותר חמור מכוחו של בור של י' יש לחייב את השני על נזקי בור זה לפי חלקו, אע"ג דתניא<sup class="footnote-marker">31</sup><i class="footnote">ב"ק נא ודף י, א.</i> החופר בור תשעה ובא אחר והשלימו לעשרה האחרון חייב לרבנן, כבר פירשו התוספות שם שהאחרון חייב משום שחידש מיתה שלא היתה כאן מתחילה ודוקא משום זה אמרינן "שנסתלקו להו מעשה ראשון": אבל אם אחד חפר ה' ובא אחר והשלימו לט' כולם חייבים. כמו כן יש לומר בבור של י' והאחרון השלימו לי"א, כיון שלא חידש בו השני שום דבר שניהם חייבים לנזיקין הגם שהשני פטור לענין מיתה<sup class="footnote-marker">32</sup><i class="footnote">עיין גם תוספות ד"ה "בור י' ובא אחר והשלימו לעשרים", שם נא, א.</i>.
נכון הוא שהרא"ש חולק על התוספות בפירוש הסוגיא שבפרק ארבעה אבות נזיקין ופסק שאם היה אפשר בנזק גם בלא מעשיו של האחרון ה"ה פטור לגמרי. אלא שהרא"ש אמר את דבריו על המימרא שם: "והא איכא מסר שורו לחמשה בני אדם". על מה שמקשה בתלמוד, "...אלא דבלאו איהו נמי מינטר מאי קעביד" כתב הרא"ש: "כלומר ופטור לגמרי". נדמה לנו שיש לחלק בין האחריות של השומר וחיוב תשלומין של המזיק. דוקא לענין שמירה יש לומר כמו שכתב הרא"ש שם: "...ופטור לגמרי וכגון שאחרים לא סלקו עצמם משמירת השור כשפשע האחד ולא רצה לשמור יותר וכיון שנשארו בשמירת השור ויכולין לשומרו בלא האחד הן חייבים והוא פטור שהרי מסר לכולן שורו לכל מי שיכול לשומרן ונתרצו אפילו בלא חברם" וכו'. כל דבריו שייכים רק בשומר. דכיון שהנשארים קיבלו עליהם לשמור את השור וגם נשמר הוא על ידם ונתרצו לשמור גם בלעדיו מה עשה הוא שלא שמרו. הנזק לא בא על ידו ואין על מה לחייבו, אבל ה' שישבו על ספסל אחד ושברוהו הגם שבלאו האחרון נמי היה נשבר, מ"מ כשגם הוא שברו ביחד עם האחרים אין לומר שלא עשה ולא כלום ובזה גם הרא"ש יודה שחייב לשלם לפי חלקו במעשה השבירה<sup class="footnote-marker">33</sup><i class="footnote">זה לא כשיטת התוספות שהם כתבו בד"ה "מאי קעביד": <b>"בכולה</b> שמעתין צ"ל מאי קעביד טפי מאחריני וישלם כל אחד חלקו". אבל להרמב"ם האי "מאי קעביד" אינו מתפרש על אופן אחד בכולה שמעתין. בהלכות נזקי ממון (פ"ד הל' ז) לענין מסר שורו לחמשה בני אדם הוא חולק על שיטת הרא"ש ופסק דאם בלאו איהו נמי מינטר "אף אלו הנשארין חייבים" כמו הוא שפשע. וצריך לפרש לפי זה: "מאי קעביד טפי מאחריני וישלם כל אחד חלקו". ובהלכות חובל ומזיק (פ"ו הל' יד) כתב אם חמשה בני אדם הניחו חבילות על הבהמה ולא מתה ובא אחר והניח ג"כ את חבילתו עליה ומתה "אם מתחלה לא היתה מהלכת האחרון פטור", לדבריו אלה מוכרחים אנו לפרש מה דאיתא בגמרא "אלא דבלאו איהו נמי לא אזלא (עיין ה"ה שם במקומו) מאי קעביד" כמו שכתב הרא"ש גבי מסר שורו לחמשה בני אדם, דהיינו: "כלומר ופטור לגמרי".</i>.
שאלה אחת מוזרה נמצאת בתלמוד בנוגע לסיבות משותפות הפועלות ביחד. השאלה היא מסובכת בפירוש פלוגתת רבנן עם ר' נתן בהך ברייתא של שור שדחף את חברו לבור<sup class="footnote-marker">34</sup><i class="footnote">ב"ק נג, א.</i>. על הא דאמר ר' נתן התם שבשור תם בעל השור משלם רביע ובעל הבור ג' חלקים מקשה הגמרא: "מאי קסבר, אי קסבר האי כוליה הזיקא עבד והאי כוליה הזיקא עבד האי משלם פלגא והאי משלם פלגא, ואי קסבר האי פלגא הזיקא עבד והאי פלגא הזיקא עבד בעל הבור משלם פלגא ובעל השור רביע ואידך רביע מפסיד". נראה לכאורה שהבעיה היא: מכיון שיש כאן שתי סיבות הפועלות את הנזק, השור שדחף והבור, וכל אחת מהן כשהיא לעצמה יכולה לפעול את כל הנזק, מה טיב המעשה כשהן פועלות בשותפות? נאמר שכל אחת מן הסיבות פעלה את כל הנזק מכיון שיש בה כוח מספיק בשביל זה, או אפשר מכיון שהן בחבורה אחת אף שיש לכל אחת היכולת לפעול את הכל, מ"מ לא השתמשו בכל כוחותיהן ובפועל ממש כל אחת מן הסיבות לא עשתה יותר מחצי נזק. עצם הבעיה תמוהה מאד. איך יעלה על הדעת לומר "האי כוליה הזיקא עבד והאי כוליה הזיקא עבד" איך אפשר דבר כזה במציאות להרוג שור אחד פעמים. בכדי לישב קושיא זו כתב רש"י<sup class="footnote-marker">35</sup><i class="footnote">שם ד"ה "אי קסבר האי כוליה הזיקא עבד"; עיין הנמ"י שם.</i>: "הואיל דבלאו בור נמי מיית הוי <b>כאילו המיתו כולו</b> וכן גבי בור הואיל ובלאו מכת נגיחות השור הוי מיית כאילו המיתו כולו". אבל אין להבין מה תיקן בזה; על חיוב תשלומין אנו דנים כאן ואין לחייב את המזיק אלא על מה שהזיק ממש ולא על מה שהוא "כאילו" הזיק. וכעין זה יש גם לעורר על תירוץ הגמרא שם בלישנא בתרא: "איבעית אימא לעולם קסבר האי פלגא הזיקא עבד והאי פלגא הזיקא עבד ודקא קשיא לך בעל הבור משלם פלגא ובעל השור משלם רביע ואידד רביע נפסיד משום דאמר ליה בעל השור לבעל הבור אנא תוראי בבורך אשכחיתיה את קטלתיה מאי דאית לי לאשתלומי מהיאך משתלמנא דלית לי לאשתלומי מהיאך משתלמנא ממך". קשה על זה קושית התוספות<sup class="footnote-marker">36</sup><i class="footnote">שם ד"ה "לעולם קסבר האי פלגא נזקא וכו' ".</i> דמה בכך שהשור המת נמצא בבור כיון שפלגא נזקא עבד אמאי יהא בעל הבור חייב יותר ממה שהזיק. כתבו הם בישוב קושיתם "ע"כ נראה דבור נמי פלגא נזק עבד ומשום שגמר ההיזק ודומה כמי שעשאו כולו אמרינן כי ליכא לאשתלומי מבעל השור משתלם מבעל הבור". הנה גם זה דוחק גדול הוא. גם כאן השאלה היא: עד כמה הזיק הבור. ורק על מה שהזיק יש לחייב את בעל הבור. אף אם עשה הבור את הזיקו באופן "דומה כמי שעשאו כולו". מה בכך אם לא פעל יותר מחצי נזק. גם עצם תירוצו של הש"ס דהאי "פלגא הזיקא עבד והאי פלגא הזיקא עבד" אינו ברור. איד שערו את זה ואיך צמצמו את חלק השור ואת חלק הבור בנזק שיהא דוקא פלגא פלגא. הלא לא כל השוורים ולא כל הבורות שוים. יש שור חזק ביותר ויש שור חלוש; יש בור עמוק עשרה ויש בור עמוק כ' ול'. איך סליק אדעתן לומר שלעולם שור עבד פלגא נזקא ובור עבד פלגא נזקא?
בכדי לפרש את הסוגיא צריכים אנו לבאר שיטת רש"י שם. מדבריו בפ' ארבעה אבות נזיקין<sup class="footnote-marker">37</sup><i class="footnote">ב"ק יג, א; עיין רש"י ותוספות ד"ה "אי אליבא דרבנן".</i> הסיקו התוספות שרש"י סבר שלרבנן השור עושה כל ההיזק והבור אין עושה כלום. משום זה אם השור מועד בעליו משלמים נזק שלם ואם הוא תם חצי נזק והניזק מפסיד פלגא. אכן לע"ד שרש"י מעולם לא כיון לומר שהבור "אין עושה כלום". דאם כן אין להוכיח מדבריהם שהם סוברים "כי ליכא לאשתלומי מהאי לא משתלמא מהאי". גם מדינו של שור תם אין ראיה. בעל השור משלם מחצה, אבל בעל הבור פטור דאמאי ישלם אם לא הזיק. אם הבור לא עשה ולא כלום מה שייכות יש לו לנזק הזה? וכן נראה לנו שמעולם לא עלה על דעת ר' נתן לחייב את בעל הבור יותר ממה שהזיק רק מפני שבבורו נמצא הנזק. כן משמע גם מדיוקא דלישנא של הסוגיא בפרק שור שנגח את הפרה. אמר התם רב שימי בר אשי: "הא מני ר' נתן הוא דאמר <b>בעל הבור הזיקא קא קא עביד</b> וכל היכא דלא אפשר לאשתלומי מהאי משתלם מהאי", וכן להלן שם באותה הסוגיא בפירוש דברי ר' נתן אליבא דלישנא בתרא אמר הש"ס: "אנא תוראי בבירך אשכחיתיה את קטלתיה"... משמע מכאן ומכאן שלא די במה שהנזק נמצא בבור, החיוב בא משום דבעל הבור הזיקא קא עביד ומשם שהוא קטל את השור. דוקא אם הזיק בעל הבור שייך לומר אליבא דר' נתן, כי ליכא לאשתלומי מהאי משתלם מהאי שאז גם הוא בעל דברים הוא ביחס לנזק זה. ודוקא אם מודים רבנן שגם בעל הבור הזיק יש להוכיח ממה שפוטרים הם את בעל הבור שהם סוברים, כי ליכא לאשתלומי מהאי לא משתלם מהאי.
רש"י חידש דבר גדול בפירוש השקלא וטריא. בפרק שור שנגח את הפרה בד"ה "מאי דאית לי כו'" הוא כתב: "אבל רבנן בתר מעיקרא אזלי וסברי דבעל השור כולה הזיקא עבד הילכך במועד בעל השור משלם כוליה ובתם בעל השור משלם פלגא ופלגא מפסיד" וכו'. יש מעין הפתעה בדבריו אלה שהזכיר כאן דרבנן בתר מעיקרא אזלי. מה צורך יש בזה ומה היא השייכות בין זה להשאלה אם בעל השור כולה הזיקא עבד אם לא. אמאי לא כתב רש"י: אבל רבנן סברי דבעל השור כולה הזיקא עבד הילכך במועד וכו'. בכדי להבין את כונת רש"י צריכים אנו לעיין באותה הבעיה גופה, אם אזלינן בתר מעיקרא או בתר סוף הנמצאת בפרק כיצד הרגל<sup class="footnote-marker">38</sup><i class="footnote">ב"ק יז, ב.</i>. איתא התם: "בעי רב דרסה על כלי ולא שברתו ונתגלגל למקום אחר ונשבר מהו, בתר מעיקרא אזלינא וגופיה הוא או דילמא בתר תבר מנא אזלינא וצרורות נינהו". הגמרא פשט את הבעיא מהא דאמר רבה: "זרק כלי מראש הגג ובא אחר ושברו במקל פטור דאמרינן ליה מנא תבירא תבר". רש"י סבר דמהא דרבה יש לפשוט דבתר מעיקרא אזלינן. אבל הרמב"ם במלחמת ה' בטרחו להגן על הרי"ף כנגד התקפתו של בעל המאור בחר לו בדרך אחרת בפירוש הגמרא. הוא כתב להיפך, דמדאמר רבה שהשני פטור ולא אמר הראשון חייב יש להוכיח דבתר סוף אזלינן. דאי בתר מעיקרא אזלינן היה לו לרבה לומר בפירוש שהראשון חייב שהוא רבותא טפי, שהשני לעולם פטור אפילו אי בתר סוף אזלינן שאין לכלי דמים שהרי סופו להשבר. על יסוד סברא זו הקשה הרמב"ן קושיות חמורות על רש"י. חדא, שאין ראיה מהך דפטר רבה את השני, שאפילו אזלינן לבתר סוף השני פטור משום דמנא תבירא תבר שלא היה לכלי דמים. שנית, קשה הא אמר רבה זרק תינוק מראש הגג לר' יהודה בן בתירא השני חייב משום שקירב מיתתו אי בתר מעיקרא אזלינן הראשון יהא חייב והשני פטור<sup class="footnote-marker">39</sup><i class="footnote">ב"ק כו, ב.</i>. וכן בפלוגתא דר' ישמעאל בנו של ר' יוחנן בן ברוקא ורבנן, כששור קיבל את התינוק בקרניו, יש להקשות אמאי יהא בעל השור חייב כופר והשור סקילה למ"ד "דמי מזיק" שיימינן, אי בתר מעיקרא אזלינן התינוק הוה כמת וגברא קטילא קטל. ומסיים הרמב"ן: "וא"ת אפילו אזלינן בתר מעיקרא לאו כמת חשבינן ליה, א"כ בכלי, שני למה פטור? על כרחך מפני שאין לו דמים הואיל וסופו להשבר אע"פ שלא נשבר ומפני טעם זה אפי' תיזיל בתר סוף נמי שני פטור שהרי אין לו דמים וכדאמרינן דלרבנן דאמרי "דמי ניזק" פטור שאין לזה דמים אע"פ שהוא כחי שהא תלמוד לר' ישמעאל חייב וכיון שכן היכי שמעינן מדרבה דבתר מעיקרא אזלינן דלמא לעולם לאו כשבור חשבינן ליה דבתר בסוף אזלינן ואעפ"כ השני פטור שאין לכלי זה דמים אע"פ שעדיין לא נשבר, כמו שכתבתי, ואע"ג דאיכא למימר שלא פטרוהו לדברי האומר "דמי ניזק" אלא משום דבתר מעיקרא אזלינן לענין ממונא ומיהו קטלא שאני, אין הדעת מודה בזה אלא כמו שכתבנו". אמנם למרות קושיותיו על רש"י נראה לנו שהרמב"ן לא תיקן הרבה בפירוש הגמרא. כמו שהוא אומר שלרש"י אי בתר מעיקרא אזלינן היה לו לרבה לומר הראשון חייב דאילו השני לעולם פטור, כן יש להקשות גם על שיטתו הוא אי בתר סוף אזלינן היה לו לרבה לומר בפירוש "ראשון נמי פטור" או "שניהם פטורים" דהוה רבותא טפי. שהרי שני פטור לדבריו לעולם ורק ביחס להראשון הזורק יש נ"מ לדינא, דאילו בתר מעיקרא אזלינן הזורק חייב ואי בתר סוף אזלינן גם הזורק פטור. א"כ דינו של הראשון היה לרבה לאשמעינן, גם מה שאמר הרמב"ן דאי אזלינן בתר מעיקרא הראשון חייב, אינו מובן לכאורה, שהרי הראשון פטור אי בתר סוף אזלינן ע"כ משום שבסוף הוא לא שבר את הכלי אלא השני. ה"נ אפילו אי בתר מעיקרא אזלינן אמאי יהא הראשון חייב? הלא הוא לא שברו ואיך מדמה התלמוד הך דרבה לבעיתו של רבא בצרורות. הרי גבי "דרסה על הכלי ולא שברתו ונתגלגל למקום אחר ונשבר" הבהמה פעלה את הנזק מתחילתו ועד סופו ושפיר יש לומר אי בתר מעיקרא אזלינן גופיה הוא וחייב נזק שלם, ואי בתר תבר מנא אזלינן צרורות נינהו וחייב רק חצי נזק, אבל מ"מ יש חיוב תשלומין משום שהיא בעצמה שברה את הכלי. אבל בדינא דרבה אפשר שהראשון לעולם פטור אף אם בתר מעיקרא אזלינן משום שסוף כל סוף לא הוא שברו בפועל ממש ואין שום חידוש בזה. ואפשר שדוקא משום זה הדגיש רבה שהשני פטור, לאשמעינן שאע"פ שלמעשה הוא שברו מ"מ גם הוא פטור משום דמנא תבירא תבר, ר"ל מנא שאין לו דמים משום שסופו להשבר<sup class="footnote-marker">40</sup><i class="footnote">זה קשה גם לשיטת רש"י. דבפרק כיצד הרגל (יז, ב) ד"ה "פטור" כתב רש"י: "המשברו וחייב הזורק וכו' " ומנא ליה לרש"י שלרבה הזורק חייב. עיין גם ברא"ש בסוף כיצד הרגל דמפרש שם את דברי רבה כפירושו של רש"י בסוגיא דבתר מעיקרא אזלינן. וכתב הרא"ש שם שבזרקו אחר מיירי רבה ולא בעל הכלי "וכיון דמפרש רבה טעמא משום דמנא תבירא תבר ממילא ידענא דהזורק חייב כיון דודאי היה עומד לישבר". מלבד קושיות הרמב"ן שהקשה על שיטת הרא"ש כמו על רש"י יש גם לעורר עליו דמה בכך "שבודאי היה עומד לישבר" הלא סוף כל סוף הראשון לא שברו ומי יאמר שחייב רבה באופן כזה ואפילו אי בתר מעיקרא אזלינן.</i>.
באור הדברים יעלה לנו מהא דאמר רבה בסוף פרק כיצד הרגל. "זרק תינוק מראש הגג ובא אחר וקבלו בסייף פלוגתא דר' יהודה בן בתירא ורבנן". וצריך להבין איך מדמה רבה דין זה לברייתא דהכוהו עשרה בני אדם. הלא התם כל אחד הכהו במקלו בפועל ממש ורבנן פוטרין משום שאין שם מכה כל נפש ור"י בן בתירא מחייב את האחרון בהכוהו זה אחר זה משום שקירב את מיתתו. אבל כאן הזורק לא הכה את הנפש כלל ואף אם בתר מעיקרא אזלינן אין ענין דומה לענין. אפשר שרבנן פוטרין דוקא בהכוהו והיה גם במכת ראשון להמיתו אז האחרון לא הכה אלא "כל דהו נפש", אבל בהא דרבה מכיון שהראשון לא הכה את התינוק בפועל ממש ורק אנו אומרים שהוה כאילו הכוהו אפילו רבנן יודו שהשני חייב שהרי למעשה הרג את כל הנפש. כ"ש שקשה להרמב"ן שסבר שמרבה יש ללמוד דבתר סוף אזלינן, אם באמת בתר סוף אזלינן הזורק לא עשה כלום, ואין לדין זה שום שייכות לפלוגתא דר"י בן בתירא ורבנן, שהרי באן רק השני שקיבלו בסייף הכה את הנפש. בשים לב להערות האלה נראה לנו שכונת רבה היא שאם זרק תינוק מראש הגג ובא אחר וקבלו בסייף גם המעשה הראשון נעשה ונגמר בפועל ממש. אם התינוק יפול על הקרקע ימות ואם יפול על הסייף ג"כ ימות. הסייף הוא ממלא את תפקידו של הקרקע. כשהתינוק נופל על הקרקע ימות מכוח הנפילה, ואם הוא נופל על הסייף ימות מכח הנפילה. מה שהחליף השני את הקרקע בסייף אין פירושו שרק הוא בעצמו הרג את התינוק ומעשה הראשון כאילו אינו. פירוש הענין הוא שהחליף קרקע שהיא "פעילה" ביחד עם כוח הנפילה "בסייף" שהוא עוד יותר פעיל בשותפות עם אותו הכוח. מעשה הראשון נשלם כאשר התינוק נפל על איזה דבר קשה ומת מחמת כוח חביטת הנפילה. אלא שע"י שהחליף את הקרקע בסייף גם לשני יש חלק במיתת התינוק ושניהם הרגוהו, זה דומה ממש להכוהו עשרה בני אדם. כאשר התינוק נופל על הסייף הוא מת קודם ממה שהיה מת אילו היה נופל על הקרקע, ובאנו למחלוקת ר"י בן בתירא ורבנן. לרבנן שנים פטורים לפי שאף אחד מהם לא הרג את כל הנפש שהתינוק מת מכוח הסייף וגם מכוח הזריקה שהפילה אותו על הסייף; לר"י בן בתירא חייב השני לפי שקירב את מיתת התינוק ע"י הסייף. פשוט הוא שרבה חידש את זה דוקא ברוצח שיש לומר שקירב את מיתתו אבל באותה הדוגמה עצמה לענין נזיקין גם השני יהיה פטור משום "דמנא תבירא תבר". זהו מה שאמר שם: "בא שור וקבלו בקרניו פלוגתא דר"י בנו של ר' יוחנן בן ברוקה ורבנן". למ"ד "דמי ניזק" בעל השור פטור מכופר שאין לתינוק דמים. הא דאמר רבה בדין הזיק התינוק מלמד על הך מאמר הראשון שלו שם דזרק כלי מראש הגג ובא אחר ושברו במקל פטור. מדינו של הרוצח נלמד את הדין בנזיקין והשני פטור בנזיקין, אף אם הוא שבר באופן כזה שאילו היה הורג היה חייב לר"י בן בתירא. למשל אם הראשון זרק גדי מראש הגג ובא אחר וקבלו בסייף השני פטור. משום שקירב את מיתת הגדי אין לחייבו ופטור מתשלומין "דמנא תבירא תבר". עצם המעשה של הזורק כלי מראש הגג מתפרש כמו המעשה של זרק תינוק: השני ששיבר את הכלי במקלו לא הסיר מכאן את הקרקע הנחוצה להשלמת מעשה הזורק אלא בהחליפו את הקרקע במקל הוסיף כוח על הקרקע, ובשברו את הכלי לא נסתלק מעשה של הראשון אלא אדרבה נגמר בחבטה עם המקל, אלא שהנזק נעשה ע"י שניהם. מפני שגם מעשה הראשון נגמר בפועל ממש בחבטה עם המקל מדמה הגמרא הך דרבה לבעיה דרבא שדרסה הבהמה על הכלי ולא שברתו ונתגלגל למקום אחר ונשבר. כמו הבהמה שדרסה כן מי שזרק את הכלי מן הגג בשניהם יש מעשה שלם ונגמר של מזיק.
לדעתנו הבעיה אי אזלינן בתר מעיקרא או לא אין פירושה אי אמרינן מכיון שסופו להשבר הוה כאילו נשבר כבר. מ"מ אי על שויו של הכלי בדמים אנו דנים, יפה כתב הרמב"ן שבין אי אזלינן בתר מעיקרא בין בתר סוף אין לכלי זה דמים שודאי ישבר; ואם על עצם השבירה אנו דנים, כל זמן שהכלי אינו נשבר הרי הוא קיים. ועוד אי משום שסופו להשבר בתר מעיקרא אזלינן "לא משכחת בצרורות ח"נ", שהרי בכל צרורות סופן להשבר וניזל בתר תחילת מעשה הניתוז ונימא "דגופיה הוא". העירו על זה התוספות וכתבו: "וסברא פשוטה היא לחלק בין זורק אבן לזורק כלי עצמו"<sup class="footnote-marker">41</sup><i class="footnote">ב"ק יז, ב ד"ה "זרק כלי מראש הגג וכו' ".</i>. הסברא היתה כל כך פשוטה בעיניהם שלא טרחו לפרשה.
נבאר עכשו את בעית רבא. הנה המזיק יכול להזיק בשני אופנים או בגופו או בכוחו. כשהוא מזיק בגופו יש נגיעה בין הגוף ובין דבר הניזק, וכשהוא מזיק בכוחו אין שום נגיעה בין הגוף ובין הדבר הניזק. ודאי שגם הגוף ע"י כוחו הוא מזיק אלא שמזיק בגופו פירושו שהתנגשות של כוח המזיק עם דבר הניזק מתקיימת ע"י נגיעה בין גוף המזיק והדבר ונגיעה זו היא עצם פעולת הנזק. אבל אם מזיק בכוחו, הכוח נפרד מן הגוף ומגיע לדבר הניזק ע"י איזה אמצעי – הרוח, החץ, האבן וכו'. אכן אם דרסה הבהמה על הכלי ולא שברתו ונתגלגל למקום אחר ונשבר יש במעשה הזה משהו משני אופני המזיק הנ"ל: יש בו ממזיק בגופו שיש כאן נגיעה בין גוף המזיק ודבר הניזק, ויש בו גם ממזיק בכוחו שהכלי נשבר מכוח הגלגול שבא מן דריסת הרגל באופן שבעצם פעולת הנזק לא היתה שום נגיעה בין הגוף והכלי. המעשה הוה כאילו פעולת המזיק בגופו היתה נפרדת לשני חלקים: החלק הראשון הוא דריסת הרגל על הכלי שזוהי ההתנגשות בין גוף המזיק והדבר הניזק, וממש כמו בכל מזיק בגופו דרך נגיעה חודר כוח המזיק באותו הדבר להזיקו; החלק השני הוא עצם פעולת הנזק ששונה היא כאן מכל שאר מזיק בגופו, שאינה נמצאת באותה הנגיעה הגופנית אלא באה אחר כך מכוח הגלגול ובזה היא כמו מזיק בכוחו. בעית רבא היא מה טיב מעשה כזה: אזלינן בתר מעיקרא ז"א תחילת המעשה, דהיינו דריסת הבהמה על הכלי היא העיקר ומזיק בגופו הוא, או אפשר שסוף המעשה הוא העיקר ולא הוה מזיק בגופו אלא בכחו ודין צרורות יש לו<sup class="footnote-marker">42</sup><i class="footnote">פשוט הוא לדברינו שאין מקום לשאלת רבא אלא היכא שהמעשה נשלם באופן זה שיש בו שני חלקים אלה: התחלת המעשה ע"י התנגשות גופנית אבל בלי פעולת הנזק וסוף או השלמת המעשה של פעולת הנזק בלי נגיעה בין גוף המזיק וגוף הדבר הניזק. דוקא אז יש לעיין מה הוא ההלק החשוב ביותר – אזלינן בתר מעיקרא או בתר סוף. אבל מי שהתחיל מעשה כזה שדרס על הכלי ולא שברו ונתגלגל למקום אחר ומאיזה טעם שיהיה המעשה לא נגמר ואחר שבר את הכלי ולא נשבר מכוח מעשיו של הראשון אין מקום לבעית רבא שאין מעשה נזק של הראשון ואין לחייבו לא משום גופו ולא משום כוחו שהרי פעולת הנזק חסר. וכן מתפרשת נמי "הסברא הפשוטה" של התוספות שיש לחלק בין זורק אבן לזורק כלי עצמו. באמת פשוט הוא שדוקא כשזורק כלי עצמו יש לומר דמעשה הזריקה הוא העיקר ויש כאן נגיעה גופנית וחייב משום גופו אבל כשזורק אבן על הכלי אין שום בעיה שמעולם לא היתה שום נגיעה בין גוף המזיק והדבר הניזק ואין ספק דכוחו הוא.<br>יש ראיה ברורה לשיטתנו מן הירושלמי (ב"ק פרק שני הל' א בסופה) דמובאה התם הבעיא בזה הלשון: "מונחת ברשות הרבים דרסה עליה והתיזה והלכה ונשתברה ברשות היחיד אחר מי אתה מהלך אחר הדריסה או אחר שבירתה אין תימר אדריסתה פטור אשבירתה חייב", מוכח מהכא דאי בתר מעיקרא אזלינן לאו היינו טעמא משום שסופו להשבר הוה כאילו נשבר כבר. אין שום סברא לומר דמשום שסופו להשבר ברשות היחיד הוה כאילו נשבר כבר ברשות הרבים ופטור. גם הלשון "אחר הדריסה או אחר שבירתה" משמע כמו שכתבנו. יש במעשה זה שני חלקים: הא' נגיעת המזיק בגופו בדבר הניזק הנמצא ברשות הרבים; הב' הוא פעולת הנזק אחר כך, תוצאת הדריסה שהיא ברשות חיחיד. השאלה היא: מה העיקר? תחילת המעשה שהיא בר"ה ופטור העושה או תוצאת המעשה בסוף שהיא ברה"י וחייב.</i>. הגמרא פושט את הבעיה מהא דאמר רבה זרק כלי מראש הגג ובא אחר ושברו במקל. כבר הוכחנו שדברי רבה מתפרשים באופן שגם מעשה הראשון נשלם "בפגישת" הכלי הנופל בכוח הזריקה והמקל ושניהם שברוהו. כיון שכן, מעשה הזורק הוה ממש כהך בעיא דרבא שהבהמה דרסה על הכלי. גם אצל הזורק יש נגיעה בין המזיק ודבר הניזק וע"י נגיעה זו הכח שמחמתו הכלי נשבר עובר על הדבר בדרך ישרה מגוף המזיק אלא שפעולת הנזק נדחה בזמן עד שהכלי נחבט באיזה שהוא דבר קשה. והשאלה היא ג"כ, אי אזלינן בתר מעיקרא ואדם זה הזיק בגופו או בתר סוף אלזינן ובכוחו הזיק. נכון הוא שבאדם המזיק אין נ"מ בשניהם, מ"מ יש נ"מ לדינא אם בא אחר ושברו ונעשה "שותף" בפעולת הנזק. דאי בתר מעיקרא אזלינן חיוב תשלומין נובע ממעשה הזריקה והראשון חייב לשלם את כל הנזק<sup class="footnote-marker">43</sup><i class="footnote">לא משום שסופו להשבר אלא אחר שנגמר המעשה ונשבר הכלי הראשון חייב על הזריקה שזו היא עיקר המעשה.</i> בעצמו שאין לו שותף על הזריקה. אבל אי בתר סוף אזלינן אז הנזק נעשה בשותפות של כוח הנפילה מן הראשון וכוח השבירה של השני. נראה עכשיו שיש לפרש את דברי רבה באחת משתי דרכים. או נימא שהראשון חייב נזק שלם והשני פטור משום דבתר מעיקרא אזלינן. ופירוש "מנא תבירא תבר" הוא שאחר שנגמר מעשה הראשון יש לחייב אותו על תחילת המעשה ומכיון שכן אין לשני שום חלק בנזקין. ואפשר נמי לומר דאזלינן בתר סוף והזורק והמשבר ביחד שברו את הכלי ומ"מ השני פטור משום "דמנא תבירא תבר", דהיינו מאחר שסוף הכלי להשבר לא היו לו דמים בשעת שבירת השני, אבל הראשון חייב מצד עצמו חצי נזק שהרי יש לו שותף בפעולת הנזק. ובנוגע לחצי נזק האחר באנו למחלוקת רבנן ור' נתן. לר' נתן הראשון חייב גם על זה דכיון דליכא לאשתלומי מן השני ישלם הראשון, ולרבנן הראשון אינו חייב אלא על חלקו הוא דלא אמרינן היכא דליכא לאשתלומי מהאי משתלם מהאי. פשוט הוא עכשיו שרבה ע"כ סבר דבתר מעיקרא אזלינן. דאי בתר סוף אזלינן וטעם פטור השני הוא שאין לכלי זה דמים, אז דינו של הראשון היה רבותא טפי ולכל הפחות היה לו לרבה לאשמעינו בפירוש שיש בו פלוגתא אליבא דתנאים. אי סבר רבה דקי"ל כרבנן ודאי שהיה לו לומר שהראשון אינו חייב אלא ח"נ, ואפילו לר' נתן היה לו לפרש בהדיא שהראשון חייב כל הנזק הגם שבעצם פעולת הנזק יש לו שותף. בין כך ובין כך דינו של הראשון היה רבותא טפי ולא היה לו לרבה להעלימו. מדמגלה רבה רק את דינו של השני משמע שזה הוא עיקר הרבותא. ואין מתפרשת אלא אם אזלינן בתר מעיקרא שאז פטורו של השני וחיובו של הראשון הא בהא תליא; השני פטור משום שבמעשה הראשון העיקר הוא תחילת המעשה ומחייבין אותו על הזריקה ואין לשני שום חלק בפעולת הנזק.
דיוקא דלישנא דרבה כמו שהיא מובאת אצל הבעיה של רבא נמי הכי משמע. זו היא הנוסחא בסוף פרק כיצד הרגל: "ואמר רבה וכו' פטור מאי טעמא מנא תבירא תבר". אבל כשהש"ס רוצה לפשוט מיניה הבעיה של רבא הא דרבה מובא בסגנון זה: "תפשוט ליה מדרבה דאמר רבה וכו' ובא אחר ושברו במקל פטור <b>דאמרינן ליה</b><sup class="footnote-marker">44</sup><i class="footnote">נראה שהגירסא הנכונה היא כמו שנמצאת אצל הבעיא של רבא "דאמרינן ליה". אם זו היתה הנוסחא המקורית אפשר לפרש גם את הנוסחא בסוף פרק כיצד הרגל. שהרי שם בצד מאמר זה של רבה נמצא גם המאמר "ואמר רבה זרק כלי מראש הגג והיו תחתיו כסים או כסתות בא אחר וסלקן וכו' פטור מאי טעמא בעידנא דשדייה פסוקי מפסקי גיריה". במאמר זה "מאי טעמא" נכון הוא ואפשר לומר שתחת השפעת של סגנון מאמר זה נשתנה גם סגנונו המקורי של המאמר הקודם; אבל אם הנוסחא המקורית היא הנמצאת בסוף הפרק קשה להבין מאין חדרו המילים "דאמרינן ליה" בתוך מאמרו של רבה. הנה הרי"ף מביא מאמרו של רבה בסוף פרק כיצד הרגל בלשון זה: "ואמר רבה זרק כלי מראש גגו ובא אחר ושברו במקל פטור מ"ט דא"ל מנא תבירא תבר". – לשיטתנו כל הני קושיות הרמב"ן מתישבות בפשיטות. ראיית הגמרא לא ממה דפטר רבה את השני היא אלא ממשמעות לישנא דרבה המוכחת שמאותו הטעם שאנו פוטרים את השני יש לחייב את הראשון וזה שייך דוקא אי בתר מעיקרא אזלינן. גם אין להקשות מהא דזרק תינוק מראש הגג ובא אחר וקבלו בסייף. כבר הוכחנו דהא דאזלינן בתר מעיקרא לא מפני שהוה כאילו נשבר הכלי כבר על שום שסופו להשבר אלא שבמעשה כזה הנמשך מן הזריקה עד סוף הפעולה שהיא השבירה העיקר הוא תחילת המעשה. וזהו חידושו של רבה בדין הזורק את התינוק: דהא דאמרינן שהשני פטור משום דכיון דבתר מעיקרא אזלינן הראשון חייב על הזריקה שייד דוקא לגבי נזיקין. דוקא שם יש לומר מכיון שנגמר מעשה הראשון והוא חייב על הזריקה שוב אין מקום לחייב את השני, אבל גבי רוצח אע"ג שאתה בא לחייבו על תחילת המעשה מ"מ אין לחייבו עד אשר נגמר מעשה הרציחה וכיון שנגמר ע"י שניהם לרבנן שניהם פטורין ולר"י בן בתירא אותו שקירב את המיתה חייב. אצל נזיקין החיוב בא מאחריות המעשה שהוא הזריקה וזו היתה קודם למעשה השני, אבל אצל רוצח החיוב מפעולת הרציחה בא ובזה השני קירב את מיתת התינוק. פשוט הוא ג"כ דאם שור קיבל את התינוק בקרניו דוקא למ"ד "דמי ניזק" בעל השור פטור שאין לתינוק דמים שסופו למות. אבל לר' ישמעאל בנו של ר"י בן ברוקא דאמר "דמי מזיק" בעל השור חייב דלא אמרינן מכיון שסופו למות הוה כאילו מת כבר וגברא קטילא קטל דאין זה פירוש הדברים דאזלינן בתר מעיקרא כדכתבנו.</i> מנא תבירא תבר". לפ"ד השנוי בנוסחא אינו מקרי ויש לי יחס להפשטת הבעיה, מה פירוש המילים "דאמרינן ליה", דאמרינן למי? ודאי לא לשני ששבר את הכלי במקלו דכיון שהוא פטור מה יש לנו להסביר לו את טעם הפטור וגם היה לנו לומר "מנא תבירא תברת". ואפשר לומר או דאמרינן לבעל הכלי או לראשון שזרק את הכלי שמסבירין או לזה או לזה מדוע פטור השני. אם נאמר שהראשון חייב את כל הנזק מה צורך יש בהסברת טעם הפטור של השני לבעל הכלי? דוקא אם בתר סוף אזלינן והשני פטור הגם שהיה שותף במעשה הנזק, משום דלא היה דמים לכלי והראשון חייב רק ח"נ שהרי היה לו שותף ורבה כרבנן סבירא ליה דלא אמרינן היכא דליכא לאשתלומי מהאי משתלם מהאי וממילא מפסיד בעל הכלי חציו, שפיר יש להסביר את הענין לבעל הכלי ואמרינן ליה שטעם הפסדו הוא שאין לחייב את השני שהרי מנא תבירא תבר. אבל כבר הוכחנו שא"א לפרש את דברי רבה באופן זה, דא"כ היה לו לפרש גם את דינו של הראשון שאינו חייב אלא ה"נ. אלא ודאי "אמרינן ליה" פירושו לראשון שהוא חייב נ"ש ורוצה לדעת דאמאי יהא חייב לשלם את כל הנזק מאחר שיש כאן עד אחר ששבר את הכלי עמו ביחד. ואם נאמר שרבה בתר סוף אזיל והשני פטור משום מנא תבירא ומ"מ הראשון חייב נ"ש משום ר' נתן אז לא שייך לומר לראשון שהוא חייב נזק שלם משום שהשני מנא תבירא תבר, דזה הוה רק טעם הפטור בשביל השני אבל הראשון חייב נ"ש מטעם אחר לגמרי דכל היכא דליכא לאשתלומי מהאי משתלם מהאי. מהא דאמר רבה "דאמרינן ליה" לראשון שהוא חייב משום שהשני מנא תבירא תבר מוכח דבתר מעיקרא אזלינן, שדוקא אז טעם הפטור של השני הוא הוא טעם החיוב של הראשון, דמשום שהעיקר הוא תחילת מעשה הראשון הזורק חייב נ"ש והשני פטור לגמרי לפי שאין לו חלק במעשה הנזק.
על יסוד זה של בירור בעית רבא מתפרשת גם הסוגיא בפ' שור שנגח את הפרה שטרחנו בפירושו לעיל. יש לשים לב על הך בעיא דרבא גם ביחס לאותה הברייתא שנחלקו בה רבנן ור' נתן. שור דחף את חברו לבור הוה דומה להא דאמר רבה זרק כלי מראש הגג ובא אחד ושברו, שהשור והבור הזיקו ביחד. מכיון שהשור שנדחף מת בבור אבל לא תיכף בשעת הנגיחה יש לעיין בדבר על מה אנו מחייבים את בעל השור, על תחילת הנגיחה שהיא העיקר או על סוף הפעולה שהנזק עצמו, דהיינו מיתת השור הוא העיקר. ועכשיו יש לומר דהא דמבעיא הש"ס לר' נתן: "מאי קסבר אי קסבר האי כוליה הזיקא עבד והאי כוליה הזיקא עבד וכו' ואי קסבר האי פלגא הזיקא עבד והאי פלגא הזיקא עבד" – אין זו שאלה של מציאות אלא בעיא התלויה בסברא. דאי בתר מעיקרא אזלינן והשור בנגיחתו מזיק אז יש לומר שהשור והבור עשו את מה שעשו זה בלא זה, וכיון שיש בכל אחד מהם כוח לפעול את כל הנזק בעל השור עשה כולו וגם בעל הבור עשה כולו, שהרי לא פעלו ביחד. אבל אי בתר סוף אזלינן, אז השור והבור הזיקו ביחד ויש לומר האי פלגא הזיקא עבד והאי פלגא הזיקא עבד. ודאי דהא דאמרינן "פלגא הזיקא עבד" אין פירושו שדקדקנו בשיעורם ומצאנו שזה הזיק מחצה וזה מחצה לא פחות ולא יותר דזה א"א. אלא לעולם כל אחד עשה את כל הנזק זה בנגיחתו והבור בהבלו או בחבטו, שכל אחד פעל מעשה שלם שהיו בו כוח לפעול את הכל וגם פעלו בכל כוחם. הבעיה היא אם היו שותפים במעשה הנזק או לא. אי בתר מעיקרא אזלינן מעשיהם בנפרדים זה מזה ואי בתר סוף אזלינן אז מעשה השור ומעשה הבור משותפים ביחד. קושית הגמרא היא דאי סבר דאזלינן בתר מעיקרא והשור כוליה הזיקא עבד בעצמו, על בעליו לשלם ח"נ ממה שהזיק ופלגא הזיקא ישלם בעל הבור<sup class="footnote-marker">45</sup><i class="footnote">הגם דלכאורה אין לשור זה דמים שהרי סופו למות משעת הנגיחה מ"מ בעל הבור ישלם ח"נ "דהזיקא קא עבד וכל היכא דלא אפשר לאשתלומי מהאי משתלם מהאי".</i>. ואי אזלינן בתר סוף פעולת השור והאי פלגא הזיקא קא עבד והאי פלגא הזיקא קא עבד על בעל השור לשלם רק רביע שיש לו שותף לנזקו וישלם פלגא מפלגא שנפל בחלקו ובעל הבור משלם נ"ש על הפלגא המגיע לפעולתו. ולא עלה על דעת המקשן לומר שבעל הבור ישלם ג' חלקים משום דאי ליכא לאשתלומי מהאי ישתלם מהאי, שהוא סבר דלעולם אין לחייב את המזיק יותר ממה שמגיע לחלקו. דוקא אי האי כוליה הזיקא קא עבד והאי כוליה הזיקא קא עבד וכל הנזק מגיע לחלקו של בעל הבור כמו שהוא ג"כ אחריות של בעל השור, יש לומר דמה דאי אפשר לגבות מן האחד נגבה מן השני. אבל אי האי פלגא הזיקא קא עבד והאי פלגא הזיקא קא עבד לא היה סובר המקשן שיש לחייב את בעל הבור יותר ממה שהוא חלקו ואפילו אם אין לגבות מבעל השור יותר מרביע. על זה השיב רבא בלישנא קמא: לעולם כוליה הזיקא קא עבד והיינו טעמא "משום דאמר ליה בעל השור לבעל הבור שותפותאי מאי אהניא לי". השותפות לאו דוקא שהם באמת אינם "שותפים" במעשה עצמו דבתר מעיקרא אזלינן ומשום הכי כל אחד כוליה הזיקא קא עבד. הכונה היא שאם הבור מזיק לבדו בעל הבור חייב נ"ש ועכשיו שהזיק גם השור ואתה מחייבו רק ח"נ הרי בעל הבור מרויח מחצה ע"י מעשה השור ואמאי לא ירויח גם בעל השור מתשלומיו הוא. משום זה אמרינן זה משלם רביע וזה משלם ג' חלקים ושניהם מרויחים רביע. ובלישנא בתרא אמר רבא דר' נתן סבר האי פלגא הזיקא קא עבד והאי פלגא הזיקא קא עבד והיינו טעמא דבתר סוף אזלינן ושותפים הם לנזק זה, ומ"מ מחייב בעל הבור רביע יותר ממה שמגיע לחלקו בתור שותף לפעולה "משום דאמר ליה בעל השור הנהרג לבעל הבור אנא תוראי בבירך אשכחיתיה את קטלתיה מאי דאית לי לאשתלומי מהאיך משתלמנא מאי דלית לי לאשתלומי מהאיך משתלמנא ממך". ואין הכוונה של "את קטלתיה" כמו שמפרש רש"י: "בתוך שלך מצאתי", דאת זה הלא כבר אמר: "בבירך אשכחיתיה". אלא חידושה של הלישנא בתרא הוא דבעל הבור משלם יותר ממה שהוא חלקו בתור שותף. ונותן טעם לדבר: אף שהוא שותף למעשה השור מ"מ הנבלה נמצאת עכשיו בבור ובמצב כזה אפשר לומר "את קטלתיה" שהרי יש בבור זה כוח להמית את השור וגם עשה הבור את כל מה שהוא יכול לעשות גם בלעדיו של השור הנוגח. במציאות אין אנו יודעים זה כמה הרג וזה כמה הרג, אבל אין ספק שזה עשה מעשה שלם שיכול לפעול את כל הנזק וזה עשה מעשה שלם כמו כן. לעולם מעשיהם הם מקור האחריות. סברת רבא בלישנא בתרא היא שאף שמצד השותפות אין לחייב את בעל הבור יותר מח"נ מ"מ כל היכא שמצב הנזק כשהוא לעצמו, בלי יחס אל מעשה הראשון, מאפשר לומר שזה השני עשה את כל הנזק יש לחייב לר' נתן משום "אי ליכא לאשתלומי מהאי משתלם מהאי"<sup class="footnote-marker">46</sup><i class="footnote">ומתישב בזה קושית התוספות ד"ה "לעולם קסבר האי פלגא נזקא וכו' ", וראה מה שכתבנו מזה לעיל בפרק, ריש אות ג.</i>.
באופן זה מתפרש מה שכתב רש"י<sup class="footnote-marker">47</sup><i class="footnote">ד"ה "מאי דאית לי וכו' ".</i>: "אבל רבנן בתר מעיקרא אזלי וסברי דבעל השור כוליה הזיקא עבד הלכך במועד בעל השור משלם כוליה ובתם בעל השור משלם פלגא ופלגא מפסיד". משום דרבנן בתר מעיקרא אזלי מחייבים הם את בעל השור על תחילת המעשה וכיון שעל זה לא היה שותף לשור אם הוא מועד בעל השור חייב נ"ש ואם הוא תם ח"נ. אבל גם רבנן סברי שהבור ג"כ כוליה הזיקא קא עבד אלא שאין לחייב את בעל הבור: בשור מועד אין מקום לחייבו שהרי כבר חייב בעל השור נ"ש, ובתם נמי אין חייבו שהרי מכיון דבתר מעיקרא אזלינן חיוב תשלומי נזק זה על בעל השור הוא, ומשום מה אתה רוצה לחייב את בעל הבור משום שבעל השור אינו משלם אלא ח"נ, רבנן סברי דלא אמרינן אי ליכא לאשתלומי מהאי משתלם מהאי<sup class="footnote-marker">48</sup><i class="footnote">ומתישבות כל קושיות התוספות על רש"י בפ' ארבעה נזיקין, יג, א ד"ה "אי אליבא דרבנן"; וראה גם לעיל בפרק, ריש אות ג.<br>ואין להקשות דרבא בעצמו לפשוט מהכא את בעיתו בפ' כיצד הרגל. שהרי לכאורה ודאי לישנא בתרא עיקר שבברייתא אחת אמר ר' נתן בעל השור משלם מחצה ובעל הבור משלם מחצה וזה ע"כ לא מתפרש אלא אליבא דלישנא דהאי פלגא הזיקא עבד והאי פלגא הזיקא עבד. דאי סבר ר' נתן האי כוליה הזיקא עבד והאי כוליה הזיקא עבד דבתר מעיקרא אזלינן גם הוא יודה שבעל השור משלם נ"ש במועד ובעל הבור פטור שהרי איכא לאשתלומי מבעל השור. שתי תשובות בדבר: חדא דאפי' אם נימא שלישנא בתרא עיקר אין לחוכיח מכאן כלום, שהרי רבנן חולקין על ר' נתן. ואף אם הלכה כר' נתן מ"מ אפשר לומר שדוקא לענין דינו הוא הלכה כמותו דהיכא דליכא לאשתלומי וכו' אבל לענין אי אזלינן בתר מעיקרא או לא, הבעיא במקומה עומדת אי הלכה כרבנן או כר' נתן. אבל האמת היא שגם הא דאמר ר' נתן בעל השור משלם מחצה ובעל הבור משלם מחצה יש לפרש אפי' אליבא דלישנא קמא. כמו שאמר רבא בלישנא קמא שבתם בעל השור משלם רביע משום דאמר ליה לבעל הבור "שתפותאי מאי אהניא לי" ומטעם זה חולקים ביניהם מה שבעל הבור היה מרויח מכוח תשלומיו של בעל השור כן יש לומר גם במועד שמצד הדין על בעל השור לשלם את כל הנזק ובעל הבור פטור לגמרי אבל משום דאמר ליה בעל השור לבעל הבור "שתפותאי מאי אהניא לי" חולקים ביניהם מה שבעל חבור מרויח מחמת חיובו של בעל השור וממילא כל אחד משלם מחצה.</i>.
השאלה אי כוליה הזיקא עבד אי פלגא הזיקא עבד שייכת דוקא בכגון זה ששור דחף את חברו לבור שהמעשה נחלק לשנים, למעשה הדחיפה בגוף הבהמה ופעולת המעשה שנשלמת בכוחה אבל לא ע"י גופה; דוקא אז יש מקום להבעיה אי אזלינן בתר מעיקרא או בתר סוף. אבל כאשר שני המזיקין פועלים ביחד, למשל שני שוורים שדחפו שור שלישי ונפל ומת, בזה ודאי אמרינן האי פלגא הזיקא עבד והאי פלגא הזיקא עבד. ופירוש "פלגא הזיקא עבד" גם כאן כמו שבארנו את הענין לעיל: לא שאנו יודעים במציאות זה כמה עבד וזה כמה עבד, אלא כלומר ביחד פעלו את הנזק ושותפים הם בו וכל אחד חייב ח"נ. אבל פלוגתת רבנן ור' נתן שייכת גם במאורעות כאלה. כמו שנלמדה פלוגתתם גבי מה דאיתמר שם: "שור ושור פסולי המוקדשין שנגחו". הגם שכתבו התוספות<sup class="footnote-marker">49</sup><i class="footnote">ב"ק נג, ב ד"ה "הא כרבנן הא כר' נתן".</i> דאביי ורבינא שחולקים בשור ושור פסולי המוקדשין שנגח ס"ל האי כוליה הזיקא עבד והאי כוליה הזיקא עבד ודוחקים התוספות לומר "דנראה לו לגמרא טעם ראשון עיקר", דבריהם דחוקים שהם כתבו: "דאי ס"ל פלגא נזקא עבד למה יאמר ר' נתן דאי ליכא לאשתלומי מהאי משתלם מהאי הא לא שייך הכא טעמא דאנא תוראי". התוספות לשיטתם אזלי שהם מפרשים "פלגא נזקא עבד" ממש מחצה ולא יותר. וקשה לפי זה דא"כ אמאי יהא בעל הבור חייב יותר ממה שהזיק<sup class="footnote-marker">50</sup><i class="footnote">עיין תוספות ב"ק נג, א ד"ה "לעולם קסבר האי פלגא נזקא וכו' "; וראה מה שכתבנו לעיל בפרק, ריש אות ג.</i>, ומוכרחים הם לומר שעיקר הטעם בבור הוא משום "דאנא תוראי בבירך אשכחיתיה", וזה לא שייך בשני שוורים שדחפו את השלישי ונפל. אבל כבר ביררנו "דאנא תוראי בבירך אשכחיתיה את קטלתיה" פירושו שכיון שמצב הנזק הוא כך שהבור לבדו היה ג"כ פועל את כל הנזק יש לחייב את בעל הבור שלשה חלקים לר' נתן. וזה שייך לאו דוקא בבור. אלא כל היכא שאין לגבות משני המזיקים, ואנו רוצים לגבות מן הא' יותר מחלקו באחריות הנזק משום ר' נתן, את זה אנו יכולים לעשות כל היכא שאותו המזיק שאנו גובים ממנו מטעם דאי ליכא לאשתלומי מהאי וזה היה מזיק גם בלאו הכי, ואפילו אם היה לבדו, כל מה שאנו מחייבים אותו לשלם. על פי זה ודאי שיש לחייב על השור שנגח ביחד עם שור פסולי המוקדשין שהרי ג"כ יש לומר שמצב הנזק מוכיח שאילו היה השור נוגח לבדו בלי סיוע של השור של הקדש היה ג"כ הורג, ומטעם זה יש לומר שבעל השור לר' נתן ישלם נזק שלם, אם השור הוא מועד, וח"נ אם הוא תם. אבל לעולם סבירא לן בזה "האי פלגא הזיקא עבד והאי פלגא הזיקא עבד" כן מוכח נמי מדברי רש"י. דעל הא דאמר התם הגמרא שבשור ושור פסולי המוקדשין שנגחו לרבנן משלם רביע נזק אם השור הוא תם כתב רש"י<sup class="footnote-marker">51</sup><i class="footnote">שם נג, ב ד"ה "כרבנן".</i>: "רביע נזק – הואיל ויש לו שותף וכו'"; וכן על הא דאמר הש"ס "איבעית אימא הא והא כרבנן הא בתם הא במועד" כתב רש"י: "בתם – רביע נזק הואיל ויש לו שותף ומועד חצי נזק והשאר יפסיד". ואלו בשור ובור שהזיקו כתב רש"י שעל המועד לרבנן בעל השור משלם כולו ובתם חצי נזק. אלא ודאי כמו שכתבנו כן הוא: דוקא בשור ובור שיש לומר דאזלינן בתר מעיקרא סברי רבנן שבעל השור כולו הזיקא עבד וחייב נ"ש במועד וח"נ בתם, אבל בשור ושור שהזיקו, דלא שייך לומר בו דבתר מעיקרא אזלינן אלא שניהם נגחו ביחד, אפילו רבנן מודים שהאי פלגא הזיקא עבד והאי פלגא הזיקא עבד<sup class="footnote-marker">52</sup><i class="footnote">עיין נמ"י דעל הא דאמרי רבנן דבעל השור חייב ובעל הבור פטור מביא הוא את פלוגתת רש"י ותוספות שלרש"י חייב בכל ולתוספות אינו חייב אלא מחצה. וכתב הנמ"י על שיטת התוספות: "וכן משמע לקמן בגמרא גבי פסולי המוקדשין דמוקי לה במועד ואביי דאמר עלה חייב ה"נ רבנן הוא אלמא דרבנן חייב מחצה קאמר", אבל פשוט הוא שאין להביא ראיה מדין שור ושור שנגחו לדין שור ובור שהזיקו ביחד. וכדכתבנו: דעצם הסברא דהאי כוליה הזיקא עבד שמחמתה מחייב רש"י אליבא דרבנן את בעל השור המועד נ"ש קיימת דוקא היכא דיש לומר דבתר מעיקרא אזלינן, דהיינו בבור ושור, אבל לא גבי שור ושור שהזיקו ביחד.</i>.
היוצא לנו מבירור הענינים ביחס לבעית רבא הוא שיש סיבה שאצלה המעשה ותוצאתו נפרדים זה מזה במקום. מורכבים הם זה עם זה ע"י כוח המעשה העומד בין המעשה ותוצאתו, אבל אי בתר מעיקרא אזלינן, על המעשה עצמו אתה מחייבו ולא על כוח המעשה: בבעיא דרבא על הדריסה אנו דנים ולא על הכוח הבא מן הדריסה המגלגל את הכלי עד אשר ישבר; וכן רבה מחייב את הזורק ופוטר את השני משום שהזריקה היא ששברה את הכלי ולה התפקיד של הסיבה הפועלת ולא לכח הבא מן הזריקה ומזיק בשעה שהכלי נשבר. כל סיבה שבה המעשה ותוצאתו נפרדים זה מזה במקום נכנה סיבה המרחקת לפעול. מטיבה של סיבה זו היא שאינה בנמצא אלא אם התנפלות הסיבה על הדבר הניזק היא מעשה ע"י גופו של המזיק. אבל אם המזיק פועל את הנזק לא בגופו אלא בכוחו אז סיבה כזו היא בלתי אפשרית, שהרי בכדי לפעול צריך הכוח להיות פעיל באותה השעה ובאותו המקום שהנזק קורה, ואז ושם היא הפגישה בין הדבר הניזק ובין הסיבה הפועלת שהיא כוח המזיק, ואם יפרידו ביניהם תיפסק שלשלת של סיבתיות ולא תהיה שום פעולה. רק אם הסיבה היא מעשה של גוף המזיק בגוף הדבר הניזק, אז אפשר לשמור על השלשלת וגם להפריד בין הסיבה והתוצאה ע"י הכוח הבא מן המעשה ועומד בינו ובין הנזק. פשוט הוא שכאשר המזיק עושה מעשה בגופו בדבר הניזק, כגון שזרקו מן הגג או דרסה בהמה על הכלי ונתגלגל ונשבר במקום אחר, באנו לדין סיבה המרחקת לפעול. אבל כשזרק את האבן או החץ על הדבר אין מקום מפריד בין הסיבה והפעולה שזה כוחו הוא, וכאשר הדבר נשבר בנפילתו של האבן עליו דוקא, אז פועל כוח המזיק.
בעית רבא היא, אי יש לחייב על הסיבה המרחקת לפעול או לא: בתר מעיקרא אזלינן והחיוב הוא על המעשה שעשה המזיק בגופו, ור"ל שיש לחייב את המזיק כאשר סיבת הנזק מרחקת לפעול, או בתר סוף אזלינן ולא על המעשה עצמו מחייבינן ליה, שאין לחייב על הסיבה המרחקת לפעול ומחייבים את המזיק על כוחו. וכן נמי בשור שדחף את חברו לבור, אם מחייבינן על הסיבה המרחקת לפעול, אז זה כוליה הזיקא עבד וזה כוליה הזיקא עבד, ואם אין לחייב על סיבה זו, חיוב של בעל השור הוא על גמר הפעולה, והאי פלגא הזיקא עבד והאי פלגא הזיקא עבד.

פרק ח; סיבה הפועלת; סיבה המשחררת



Chapter 1

נראה לכאורה שבעית רבא אי אזלינן בתר מעיקרא או בתר סוף יש לפתרה על יסוד אחר לגמרי. הנמוקי יוסף בפ' כיצד הרגל מקשה<sup class="footnote-marker">1</sup><i class="footnote">ב"ק כב, א.</i> על הא דאמר ר' יוחנן אשו משום חציו: "א"כ היכי שרינן עם חשיכה להדליק את הנרות והדלקתה הולכת ונגמרת בשבת וכן מאחיזין את האור במדורה והולכת ונגמרת הדלקתה בשבת ולפי זה הרי הוא כאילו הבעירה הוא בעצמו בשבת" וכו'. וכתב הנ"י בתירוץ קושיתו, שאשו משום חציו הוא וכשזרק חץ באותה השעה שהחץ יצא מידו נעשה כל המעשה שיש לחייב עליו. הוא הביא שם שתי ראיות: חדא דעל הנעשה לאחר שיצא החץ ודאי אין לחייבו שהרי אנוס הוא שאינו יכול להחזיר את החץ; וכן גבי נזקי אש אם בעל ההבערה מת קודם שהאש הספיקה להגיע לגדיש ודאי שנכסיו אחראים על הנזק והיינו טעמא: "דלא כמאן דאדליק השתא בידים חשבינן ליה, אלא כמאן דאדליק מעיקרא משעת פשיעה חשבינן ליה וכן הדין לענין שבת דכי אתחיל מע"ש אתחיל וכמאן דאגמריה בידים בההוא עידנא דלית ביה איסור חשיב". לסברתו של הנ"י תמוה הוא: אמאי לא תפשט הגמרא את בעית רבא מדינו של חץ המזיק. שהרי על מעשה ידיו אתה מחייבו והנזק אינו מתרחש אלא בהרחקה מן עצם המעשה והנה לך ראיה מוכחת דבתר מעיקרא אזלינן ויש לחייב על הסיבה המרחקת לפעול. כבר היתה לנו הזדמנות להעיר שיש הבדל בין המושג של מלאכה בשבת והמושג סיבה פועלת לענין נזיקין<sup class="footnote-marker">2</sup><i class="footnote">ראה לעיל פרק ו אות ב.</i>. ראינו איך בשבת שנים שעשאוה פטורים משום שכל אחד מהם לא עשה "מלאכה" אבל מ"מ מעשיהם ביחד הם סיבה מורכבת ובנזיקים שניהם אחראים וחייבים לשלם. יש מאורע שהוא סיבה פועלת ומ"מ אינה חשובה מלאכה לענין שבת. לפע"ד קושיתו הנ"ל של הנ"י אפשר ליישב על יסוד ההבדל בין מלאכה לענין שבת ומעשה לענין נזיקין.
יש צורות שונות למעשה שעליו מחייבים את המזיק. הדוגמא המקורית היא כמו שכתבנו, מעשה בגוף המזיק בין אם הוא אדם בין אם הוא ממונו של אדם. אבל יש ג"כ שהנזק בא לא מגופו אלא מכוחו: כגון אדם הזורק את האבן או צרורות של "רגל". הש"ס נקט להלכה שכוחו "כגופו דמי". מוכח כן מכמה ברייתות, מהך דתרנגולין שהיו מפריחין ממקום למקום ושברו כלים ברוח שבכנפיהם וגם מהא דתני רמי בר יחזקאל תרנגול שהושיט ראשו לאויר כלי זכוכית ותקע בו ושברו<sup class="footnote-marker">3</sup><i class="footnote">עיין ב"ק יז, ב ויח, ב.</i>. גם הברייתא של ה' שישבו על הספסל מפרש הגמרא על פי הסברא של "כחו כגופו דמי"<sup class="footnote-marker">4</sup><i class="footnote">עיין שם י, ב.</i>. הנה בלישנא חדא בפרק כיצד הרגל אמר רבא: "בשלמא סומכוס קסבר כוחו כגופו דמי אלא רבנן אי כגופו דמי כוליה נזק בעי לשלם ואי לאו כגופו דמי חצי נזק נמי לא לשלם". מסגנון לשונו משמע שעיקר חיוב המזיק על מעשה גופו הוא, ואם מחייבינן על כוחו היינו משום "לעולם כגופו דמי". נראה ג"כ שדין כוחו היה התפתחות חדשה בתולדות ההלכה שהדין לא נמצא בתורה<sup class="footnote-marker">5</sup><i class="footnote">דין כוחו נמצא בתורה רק לגבי הורג את הנפש בשגגה. כדכתיב (דברים יט, ה): "ואשר יבא את רעהו ביער לחטב עצים ונדחה ידו בגרזן לכרת העץ ונשל הברזל ומצא את רעהו וכו' "; בין לרבנן ובין לרבי דפליגי בפירוש הפסוק (עיין המשנה מס' מכות ז, ב) ההורג הזה בכוחו הרג ולא בגופו. אבל לא נמצא בש"ס שדין כוחו בנזיקין נלמד מדין כוחו אצל ההורג בשגגה.</i>. מוכיחים על זה ביותר דברי הגמרא בפרק ארבעה אבות נזיקין בפירוש הך ברייתא דה' שישבו על הספסל. דהכי איתא התם: "לא צריכא דבהדי דסמיך בהו תבר... מהו דתימא כוחו לאו כגופו דמי קמ"ל דכוחו כגופו דכל היכא דגופו תבר כוחו נמי תבר". נלמד מזה שני דברים. באמת היתה סברא לומר שכוחו לאו כגופו דמי והכלל שכוחו כגופו דמי היה חידוש שצריך תלמוד להשמיענו. ונלמד ג"כ מה טעם אמרו כוחו כגופו. הייתי אומר שפירוש הענין "דכל היכא דגופו תבר כוחו נמי תבר". הוא, שהגוף בעצמו אינו מזיק אלא ע"י הכוח שיש בו. הגוף ביחס לכוחו של הגוף הוא ממש כמו המקל או האבן ביחס לכוחו של המזיק. הגוף הוא כלי זינו של כוח המזיק כמו המקל והאבן הם כלי זינו. כוח המזיק יכול לפעול ע"י אמצעים שונים, לפעמים הוא פועל ע"י הגוף ולפעמים ע"י האבן, וההבדל ביניהם הוא של צורה חיצונית של המעשה אבל לא בעצמות הסיבה הפועלת את הנזק שהיא לעולם הכוח שבפעולה. זהו מה שאמר הש"ס "דכל היכא דגופו תבר" באותו המעשה עצמו "כחו נמי תבר". הכוח אינו בנמצא במצב עצמאי אלא לעולם הוא מורכב על איזה "גוף", הוא מתנהל דרך איזה "גוף", שהוא האמצעי שעל ידו הכוח פועל. גוף המזיק הוא האמצעי הראשון בשביל הכוח הפועל וזה הנקרא בלשון התלמוד "גופו". אם האמצעי הוא מחוץ לגופו של המזיק, משל הזורק את האבן, המושג התלמודי הוא "כוחו". מכיון שהכוח הפועל יעבור לעולם לאמצעים שמחוץ למזיק דרך גופו וא"א בלאו הכי, הגוף הראשון שבו הכוח הוא הגוף העיקרי, והאמצעים שהם מחוץ לגוף העיקרי הם "גופים" שניים במעלה. "כחו כגופו דמי" פירושו: המזיק חייב אם הזיק באמצעותו של גוף שני כמו שהוא חייב אם הזיק באמצעות הגוף העיקרי, שבין כך ובין כך הסיבה הפועלת את הנזק היא אותו הכוח שלפעמים הוא פעיל בהרכבתו להגוף העיקרי ולפעמים יעבור מגוף זה ויהיה לפעיל ע"י גוף שני שהוא מחוץ "לגופו".
לכאורה יותר ממה שהתלמוד צריך להשמיענו את דין כוחו היה מקום להסתפק בדין "כוח כוחו". ידועה היא בעית רב אשי בפ' כיצד הרגל<sup class="footnote-marker">6</sup><i class="footnote">ב"ק יט, א.</i>: "כח כחו לסומכוס ככחו דמי או לא" וכו'. הגם שהבעיה היא אליבא סומכוס דלא פסקינן כותיה וגם נשארה בתיקו, כתב הרא"ש "דיש נפקותא גדולה בבעיא זו דמתוך בעייתו משמע דפשיטא ליה דכוח כוחו ככוחו דמי לכ"ע" וכו' ועיין שם טעמו. אבל לא נתקבלה שיטתו בין גדולי הראשונים מפרשי התלמוד, מדברי התוספות<sup class="footnote-marker">7</sup><i class="footnote">ב"ק כב, א תוספות ד"ה "ור' יוחנן בדאנחה אנוחי".</i> בפלוגתא דר"י וריש לקיש אי אשו משום חציו או ממונו חייב משמע שהם סברי דאפילו לרבנן יש מקום לומר דכוח כוחו לאו ככוחו דמי והבעייא לא איפשיטא. גדולה מזו אנו מוצאים בתוספות בפרק הנשרפין<sup class="footnote-marker">8</sup><i class="footnote">סנהדרין עז, א ד"ה "סוף חמה לבא כו' ".</i> שממסקנת דבריהם שם משמע שהם סוברים להלכה שכוח כוחו לאו ככוחו דמי. יש מן הגדולים שקבלו ששיטת הרמב"ם מתאימה לשיטת התוספות בזה. שכן כתב הרמב"ם<sup class="footnote-marker">9</sup><i class="footnote">הלכות נזקי ממון פ"ב הל' יז.</i>: "כלב שנטל את החררה והלך לו לגדיש, אם הניחה בגדיש ואכל את החלה והדליק את הגדיש על החלה ועל מקום החררה משלם נזק שלם ועל שאר הגדיש חצי נזק ואם היה מגרר את החלה על הגדיש והולך ושורף משלם על החררה נזק שלם ועל מקום הגחלים חצי נזק ועל שאר הגדיש פטור". עיין בכ"מ שכתב שדברי הרמב"ם מבוארים כדברי התוספות. "ואם היה מגרר את החלה על הגדיש" פירושו כמו "דאדייה אדויי" שבגמרא ובעל הכלב פטור על הגדיש משום שנשרף מכוח כוחו של הכלב<sup class="footnote-marker">10</sup><i class="footnote">עיין גם בהגהות הגר"א שעל הש"ס שכתב ג"כ דכוח כוחו להרמב"ם לאו ככוחו דמי ופטור.</i>.
הנה יש דין בכח כוחו שהוא מפורש בגמרא. בפרק אלו הן הגולין<sup class="footnote-marker">11</sup><i class="footnote">מכות ח, א.</i> נמצא המימרא: "אמר רב פפא מאן דשדא פיסא לדיקלא ואתר תמרי ואזיל תמרי וקטול באנו למחלוקת דרבי ורבנן". מסיק התם התלמוד שאנו צריכים לרב פפא משום "דמהו דתימא ככח כחו דמי קמ"ל" וכו'. מכאן מוכח שדבר ברור ופשוט היה למסדרי הש"ס שכוח כוחו לאו ככוחו ופטור. אכן אין ללמוד דין כוח כוחו בנזיקין מאותו הדין גבי ההורג את הנפש בשגגה. ז"ל הרמב"ם בהלכות רוצח<sup class="footnote-marker">12</sup><i class="footnote">פ"ו הל' טו.</i>: "נשמט הברזל מן העץ המתבקע אינו גולה מפני שאין זה בא מכוחו אלא מכוח כחו ונמצא כמו אונס וכן הזורק אבן לתמר להפיל תמרים ונפלו מן התמרים על התינוק והרגוהו פטור מפני שנפלו מכח כחו וכן כל כיוצא בזה משאר הסיבות". הרי לך שאם הרג בשוגג בכוח כחו פטור מן הגלות מפני שהוה "כמו אונס" וההורג באונס פטור מן הגלות; אבל אצל נזיקין שפיר יש לומר שאדם המזיק יהא חייב על כוח כוחו שהוא חייב "על השוגג כמזיד ועל האונס כרצון". ועוד במקום אחר טרח הש"ס בדין כוח כוחו. בפרק ר' ישמעאל<sup class="footnote-marker">13</sup><i class="footnote">מס' ע"ז ס, א.</i> פליגי אמוראי בדין מעצרא זיירא, כלומר בדין יין נסך שהעכו"ם כובש את הגת בקורה: רב פפי שרי רב אשי ואיתימא רב שימי בר אשי אסר. ויש תרי לישני בגמרא בפירוש פלוגתתם. איתא התם: "בכחו כ"ע לא פליגי דאסיר כי פליגי בכח כחו. איכא דאמרי בכח כחו כ"ע לא פליגי דשרי כי פליגי בכחו. הוה עובדא בכח כחו ואסר רב יעקב מנהר פקוד"<sup class="footnote-marker">14</sup><i class="footnote">כדי להקל את העיון על הקורא נביא כאן את פירושו של רש"י: "מעצרא דיירא – גת דאין דורכין אלא כובשין בקורה. זיירא מכבש וכו' בכחו – היכא דענבים נסחטים מכחו כגון שעולה על הנסרים שעל התפוח ומכבידם כולי עלמא לא פליגי דאסור. כח כחו כגון שמגלגל הגלגל שקורין וו"יץ והיא מפלת הקורה וכו' ".</i>. אמנם אין ספק שאין לדמות כוח כוחו של יין נסך לכוח כחו של נזיקין. הרי מושג "כוחו" אצל יין נסך מתפרש באופן שונה לגמרי מאותו המושג אצל נזיקין. נוח לראות את ההבדל בין שניהם אם נשוה מימרא דרבא בצרורות למימרא דרב אשי ביין נסך. בפרק כיצד הרגל<sup class="footnote-marker">15</sup><i class="footnote">ב"ק יז, ב.</i> אמר רבא "כל שבזב?טמא בנזקין משלם נזק שלם כל שבזב טהור בנזקין משלם חצי נזק". ובפרק רבי ישמעאל נמצא מאמרו של רב אשי<sup class="footnote-marker">16</sup><i class="footnote">מס' ע"ז ס, ב.</i>: "כל שבזב טמא בעובד כוכבים עושה יין?נסך כל שבזב טהור בעובד כוכבים אינו עושה יין נסך". שני המאמרים מתפרשים בדרך אחד. במס' ב"ק כתב רש"י שכל שבזב טמא "משמע נגיעה ממש" ושבזב טהור פירושו "כגון זרק חפץ על אדם הוי טהור ובנזקין כעין צרורות חצי נזק". ובמימרא דרב אשי הוא כותב: "לא איירי רב אשי בהיסט כלל אלא במגע, ולא אתא לאשמעינן אלא זרק בעובד כוכבים דלא אסר" וכו'. הרי לך בפירוש שהזורק אבן ומזיק חייב משום כוחו (וזה הנקרא בבהמה צרורות), אבל עכו"ם שזרק איזה חפץ ביין לא אסרהו, ואע"ג שיש דין כוחו לאסור גם ביין נסך<sup class="footnote-marker">17</sup><i class="footnote">אפשר שרבא ורב אשי השתמשו במקור אחד וטבעו את סגנון מאמריהם במטבע שמצאו; ואפשר נמי שרב אשי הביע את דעתו הוא בנוסח מאמרו של רבא. יהיה זה איך שיהיה שויון הסגנון בין שניהם אינו מקרי והכוונה להדגיש את הבדל המושגים שבין נזיקין ובין יין נסך.</i>. נראה לנו שפשוט הוא ההבדל ביניהם. גבי יין נסך העיקר הוא הנגיעה ביין ע"י גופו של העכו"ם וכוח הגוף עצמו אינו מעלה ואינו מוריד. כוחו כגופו לא נאמר אצל יין נסך. הגם שאסרו את היין היכא שהקרקוש "מכח עכו"ם קאתי" היינו מטעם גזירת חכמים<sup class="footnote-marker">18</sup><i class="footnote">עיין מס' ע"ז דף עב, ב: "כח דעו"כ מדרבנן הוא דאסיר ההוא דנפק לבראי גזרו ביה רבנן דלגואי לא גזרו ביה רבנן". וכן שם דף נח, ב "וה"ל כהו שלא בכוונה וכל כחו שלא בכוונה לא גזרו ביה רבנן".</i>. אבל מאחר שעיקר האיסור משום נגיעה גם היכא שאסרינן מכוח עכו"ם שצריך להיות נגיעה של הגוף בכלי שהיין בו או בחפץ הנוגע את היין. ואם אין כאן קשר של נגיעה בין הגוף ובין אותו החפץ או כלי הנוגע ביין, כגון שזרק העכו"ם את החפץ על היין, לא גזרו חכמים על כוחו. מה שאין כן בנזיקין שגם במזיק בגופו העיקר אינה הנגיעה בדבר הניזק והגוף עצמו אינו אלא אמצעי לפעולה כוח המזיק, אמרינן כוחו כגופו דמי וחייב על כוחו גם אם קשר הנגיעה נפסק ע"י שזרק את האבן, שהרי גם בזריקה זו קשר של פעולת כוח המזיק דהיינו הקשר הסיבתי במקומו עומד. כוחו אצל יין נסך הוא נגיעה ע"י דבר אחר, אבל כוחו גבי נזיקין הוא פעולה ע"י דבר אחר. משום זה אין ללמוד כוח כוחו בנזיקין מכוח כחו גבי יין נסך. אצל עכו"ם על גזירת חכמים אנו דנים, אבל אצל נזיקין את טיב הפעולה ע"י כוח כוחו אנו צריכים לברר. בין אם גזרו חכמים בכוח כוחו כבכוחו אצל יין נסך בין אם לא גזרו אין בדבר זה שום פתרון להשאלה, מה טיבו של פעולת המזיק של כוח כוחו בנזיקין.
היינו אומרים שממה שכתב הרמב"ם בהלכות רוצח דאם הרג בכוח כוחו פטור מן הגלות משום דהוה "כמו אונס" משמע שהוא סבר דאדם המזיק בכוח כוחו חייב כמו כל אדם המזיק שחייב גם אם הזיק באונס וכוח כוחו ככוחו בנזיקין, ותהיינה אז שיטת הרמב"ם ושיטת הש"ע מתאימות זו לזו. הש"ע מביא את לשון הרמב"ם גבי כלב שנטל את החררה<sup class="footnote-marker">19</sup><i class="footnote">ש"ע חו"מ סי' שצב סעיף א.</i> ופסק כמותו דאם "היה מגרר את החלה על הגדיש והולך ושורף משלם על החררה נזק שלם ועל מקום הגחלת חצי נזק ועל שאר הגדיש פטור". אבל למרות זאת פסק הש"ע שבנזיקין חייב על כוח כוחו כמו על כוחו<sup class="footnote-marker">20</sup><i class="footnote">עיין ש"ע חו"מ סי' שפ סעיף ה; משמע שהמחבר פסק כמו שאמר שהוא מסיים בו.</i>. כבר העיר המאירת עינים על מה שנראה כמין סתירה בין פסקי הש"ע וכתב הוא<sup class="footnote-marker">21</sup><i class="footnote">חו"מ סי' שצב ס"ק ג.</i> בפירוש שיטתו של הש"ע:..."ועל הגדיש ס"ל דפטור דזה גרע מכח כחו שנתבאר בטור ובדברי המחבר בסי' ש"ץ דחייב עליו ג"כ ח"נ" ע"ש. דבריו הסתומים של המ"ע הם הם סימן שהמושג של כוח כוחו עוד לא הוברר כראוי.
דוגמות של כוח כוחו הנוגעות לעניננו נמצאות בשני מקומות בש"ס. בפרק כיצד הרגל איתא<sup class="footnote-marker">22</sup><i class="footnote">ב"ק יט, א.</i>: "וכי תימא ראשון ראשון להתזה ושני שני להתזה ושאני ליה לסומכוס בין כחו לכח כחו" וכו'. פירוש הדברים הוא שאותו כלי שנשבר מחמת התזת שברי כלים שדרסה עליו קרי "ראשון" ואותו הכלי נשבר ע"י כוחו. ואם מן הכלי שנשבר באופן זה ע"י "צרורות התיזו שברים ושברו כלי שלישי" הכלי האחרון נשבר ע"י כוח כוחו<sup class="footnote-marker">23</sup><i class="footnote">עיין גם דף יח, א שם, מה שאמר הגמרא "וכי תימא שאני ליה לסומכוס בין נזק כחו לכח כחו" פירושו ג"כ כעין זה.</i>. כבר הבאנו לעיל מאמרו של רב פפא בפ' אלו הן הגולין בדין כוחו אליבא דרבי. מסיק התם הש"ס<sup class="footnote-marker">24</sup><i class="footnote">מכות ח, א.</i>: "אלא כח כחו לרבי היכי משכחת לה כגון דשדא פיסא ומחיה לגרמא [עץ החריות] ואזיל גרמא ומחיה לכבאסא [אשכול התמרים] ואתר תמרי ואזול תמרי וקטול". הצד השוה בין שתי דוגמאות אלה הוא שכוח המזיק עובר מגופו לגוף שני ומשם לגוף שלישי. הבהמה דורסת על הכלי בגופה וחלק מכוח הדריסה נמסר לצרורות שבהן הגוף החיצוני הראשון, וכשהן שוברות כלי שלישי, חלק מן הכוח שהיה בצרורות עובר על אותו הכלי שהוא עכשו הגוף החיצוני השני שעליו מתנפל כוח המזיק ומזיק. וכן בהך דאלו הן הלוקין. אליבא דרבי בדין ההורג בשגגה הפיסא הוא כגופו של הרוצח<sup class="footnote-marker">25</sup><i class="footnote">עיין שם טעמו של רבי כדמשמע מן השקלא וטריא שם.</i>, הגרמא הוא הגוף החיצוני הראשון, שדרך אותו האמצעי כוח הרוצח עובר לכבאסא שהוא הגוף החיצוני השני, ומשם לתמרי לגוף חיצוני שלישי. עוד יתבאר הענין אם נתבונן בהא דאמר רבא בפרק הנשרפין<sup class="footnote-marker">26</sup><i class="footnote">סנהדרין עז, ב.</i>: "זרק צרור בכותל וחזרה לאחריה והרגה חייב", ומפרש הגמרא שכהאי גונא ג"כ כוחו הוא. הוכח מזה שכל הפעולה נעשית ע"י הגוף החיצוני הראשון לעולם כוחו מקרי. וסברא היא זו. דמה בכך שזרק את הצרור בכותל תחילה הלא הצרור הוא לעולם אותו הגוף החיצוני שקיבל את כוח המזיק מגוף העיקרי. ודאי שחלק מן כוח זה נאבד כשהצרור הכה בכותל, מ"מ הוא חוזר מן הכותל באותו הכוח שקיבל, ואותו הכוח הוא הפועל ע"י אותו הגוף החיצוני הראשון.
נאמר עכשיו שכל שכוח המזיק פועל ע"י הגוף העיקרי שלו זה הנקרא גופו. ואם הוא פועל ע"י אמצעותו של גופים שהם חיצוניים לגוף העיקרי, הראשון הוא כוחו והשני כוח־כוחו והשלישי כוח־כוח־כוחו וכן עד אין סוף. אלא שמסוגיא הנ"ל שבפ' אלו הן הלוקין מוכח שהתלמוד אינו מבדיל בין כוח כוחו ובין כוח כוח כוחו, שהרי שם הגרמא הוא כוחו, והכבאסא הגוף החיצוני השני הוה כוח כוחו, והתמרי הוא גוף חיצוני שלישי ומ"מ קרי ליה הש"ס כוח כוחו ולא כוח כוח כוחו<sup class="footnote-marker">27</sup><i class="footnote">עיין מס' ע"ז ס, א תוספות ד"ה "הוה עובדא בכח כחו אסרה רב יעקב מנהר פקוד".</i>. האמת שמטעם ההגיון אין שום הבדל בין כח־כחו לכח־כח־כחו, אבל יש הבדל בין כוחו לכוח־כוחו. הגוף החיצוני הראשון מקבל את כוח המזיק ע"י נגיעה ממשית "בגופו", אבל הגוף החיצוני השני מקבל אותו הכוח ג"כ מגוף חיצוני אחר ואין לו שום קשר גופני עם הגוף העיקרי. משום זה אין לחלק בין כוח־כוחו לכוח־כוח־כוחו, דבין אם כוח המזיק משתמש בגוף חיצוני שני בין בגוף חיצוני שלישי, הכוח הוא תמיד אותו הכוח בשניהם, וגם היחס לגוף העיקרי שוה ביניהם, שגוף השני כמו הגוף השלישי לשניהם אין שום קשר גופני עם "גופו".
ההבדל הזה שבין כוחו וכוח כוחו אינו מהותי אלא של צורה חיצונית. בין אם כוח המזיק משתמש רק בגוף אחד חיצוני בין אם עבר דרך גוף זה לגוף חיצוני שני, הלא תמיד אותו הכוח הוא המזיק. הוא הוא הסיבה הפועלת את הנזק. במהותם אין חילוק בין כוחו לכוח כוחו ואם יש לחייב על כוחו כמו כן יש לחייב את המזיק על כוח כוחו. באמת לא נמצאת בכל הש"ס הבעיה אי כוח כוחו ככוחו בנזיקין. והא דמבעיא רב אשי הדין ודאי עם הרא"ש שדוקא אליבא סומכוס יש להסתפק בדבר וכמו שאמר רב אשי בעצמו: "מי גמיר הלכה (בצרורות דח"נ משלם) ומוקי לה בכח כחו או דלמא לא גמיר הלכה כלל". הרי לך שמסברא אין לחלק בין כוחו לכוח כוחו ואי לא גמיר הלכה בצרורות גם סומכוס לא יבדיל ביניהם. ודוקא "אי גמיר הלכה" ובכדי לקיים את מה שלמד יבדיל בין דין כוחו לדין כוח כוחו. כמו כן אמרינן לרבנן החולקים על סומכוס וסוברים דעל צרורות ח"נ משלם, ויש הבדל בין דין גופו לדין כוחו ע"י צרורות, ומ"מ מודים הם דכוחו כגופו. ה"נ כוחו וכוח כוחו שוים הם במהותם וכוח כוחו ככוחו. ואף שאפשר ששונים הם בדינם לסומכוס אי גמיר הלכה בצרורות.

Chapter 2

יש עוד ענין אחד שיש לו יחס חשוב לבירור המושג של "כוחו", והיינו המושג של "חציו". בפלוגתא דר"י וריש לקיש באשו<sup class="footnote-marker">28</sup><i class="footnote">ב"ק כב, א.</i> נאמר בגמרא שריש לקיש לא אמר כר' יוחנן משום דחציו "מכחו קאזלי". אכן אם נתבונן בדבר נראה שיש הבדל בין הזורק אבן ובין היורה חץ. האבן הזאת הולכת בכוח שקיבלה מיד הזורק; לא כן החץ הפורח בכוח דחיפתה של הקשת. נכון הוא שגם הקשת מקבלת את הכוח ממעשה אדם הדורך אותה, אכן לא דריכת הקשת היא מעשה היריה שמחייבים עליו את המזיק. דע לך שאם האחד שם את החץ על הקשת וכונן אותה ליריה והשני יורה את החץ ודאי השני חייב ואין לראשון שום חלק בנזק זה. רק על מעשה היריה יש לחייב, ז"א על שילוח החץ מן הקשת. טיב המעשה אינו מסירת כוח לחץ מכוחו של המזיק. הכוח הוא בקשת הדרוכה ליריה, אבל באותו המצב הכוח טמון ונח, וע"י שחרורו של החץ מן הקשת שהוא עצם היריה, הכוח שבקשת נהפך ונעשה לפועל. כשאדם זורק אבן, האבן הולכת בכוחו של הזורק, אבל אם הוא יורה חץ, החץ הולך בכוחו של הקשת שמעשה האדם הפך ממרץ נח למרץ פועל. חיוב חציו פירושו שאנו מחייבים את המזיק לא רק אם הזיק בגופו או בכוחו הוא, אלא אפילו אם הזיק בכוח שאינו ממנו ע"י שהפך תכונת אותו הכוח ממנוחה לפעולה. על יסוד זה אמר רב פפא<sup class="footnote-marker">29</sup><i class="footnote">סנהדרין עז, ב; עיין גם חולין טז, א.</i>: "האי מאן דכפתיה לחבריה ואשקיל עליה בידקא דמיא גירי דידיה הוא ומיחייב ה"מ בכח ראשון אבל בכח שני גרמא בעלמא הוא". יפה כתב רש"י שם: "גיריה דידיה הוא – הן הן חציו והרי הוא כזורק בו חץ" וכדמפרש ואזיל "שהמים באים בכוח ראשון עליו מיד כגון שהניחו סמוך לשפת הים והשפה במדרון". ההבדל לבין כוח ראשון לכוח שני מתפרש באופן זה. כל זמן שהמים בבידקא יש בהם כוח טמון ביחס לאדם הכפות הנמצא סמוך במקום יותר נמוך מן הבידקא. כוח הטמון הזה הוא כוח דחיפת המים כנגד חומת הבידקא. מי שמסיר את המעצר בעד המים מלצאת וליפול על האדם הוא מהפך את כוח דחיפת המים שבבידקא ממצב נח למצב פועל ממש כמו זה היורה את החץ. רק על פעולת אותו הכוח שמעשיו של המזיק עשאו לפועל יש לחייב את המזיק וזה הנקרא כוח ראשון. אבל הכוח שבמים כאשר הם שוטפים כדרכם אחר שכוח הראשון הלך לו, לא בא לעולם וגם לא נעשה לפעיל ע"י מעשיו של מי שפתח את הבידקא. תכונת כוח זה לא נשתנתה כלל, כמו שהיתה מכבר כן היא גם עכשו אחר שיצאו המים מן הבידקא. ביחס לכוח זה, הנקרא כאן כוח שני, הפותח את הבידקא יצר רק את התנאים החיצוניים הנותנים למים לשטוף בכיוון אותו המקום שהאדם כפות שם. ביחס לכח "השני" פתיחת הבידקא הוי רק הסיבה המכינה, ז"א גרמא בעלמא.
לפי דברינו אלה נוכל לאמר: אם אדם זורק אבן ומזיק בה – כוחו של האדם הוא הסיבה הפועלת; אם הוא יורה חץ, הסיבה הפועלת היא כוח הקשת שנהיה לפעיל ע"י מעשה היריה של האדם. כוח האדם שבמעשה זה הוא הסיבה המשחררת את הכוח "הכפות" שבקשת. וכן בהא דרב פפא. הסיבה הפועלת את הנזק או המיתה היא הכוח שבמים כשהם נופלים מן הבידקא אבל האדם חייב על מעשיו שהם הסיבה המשחררת את הכוח הזה. ההבדל בין כוח ראשון לכוח שני הוא ההבדל בין הסיבה המשחררת ובין הסיבה המכינה. היחס שבין הסיבה המשחררת והסיבה פועלת הוא פנימי־הכרחי, ז"א יחס סיבתי; הסיבה המשחררת היא שעושה את הכוח שבסיבה הפועלת לפעיל. אבל בין הסיבה המכינה והסיבה הפועלת אין שום קשר פנימי סיבתי; היחס ביניהם מקרי לגמרי; כלומר הדדיות וקירבה במקום ובזמן<sup class="footnote-marker">30</sup><i class="footnote">ראה לעיל פרק ה אות ד.</i>. הסיבה הפועלת פועלת כדרכה והסיבה המכינה מכשירה את התנאים החיצוניים המאפשרים להסיבה הפועלת – בלי שום התערבות עמה ובלי שום שינוי בתכונתה לפעול כאן.
מענין הוא בהמשך זה מה שנמצא בפ' הכל שוחטין<sup class="footnote-marker">31</sup><i class="footnote">דף טז, א.</i>. על הברייתא "השוחט במוכני שחיטתו כשרה" מקשה הש"ס: "והא תניא פסולה"; ומתישבת הקושיא בשני דרכים. התירוץ הראשון הוא: "הא בסרנא דפחרא והא בסרנא דמיא". בסרנא דפחרא שחיטתו כשרה שאדם מגלגלו, בסרנא דמיא שחיטתו פסולה שהמים מגלגלין את המוכני והשחיטה לא נעשתה בכוח אדם. בתירוץ השני, נאמר בגמרא: "הא והא בסרנא דמיא... הא בכח ראשון והא בכח שני". וכתב שם רש"י: "מיד כשנטל הדף המעכב את המים והתחיל לגלגל ובתחילת גלגולו שחט הוא מכח אדם שנטל הדף. בכח שני – לאחר שגלגלו המים את הגלגל פעם ראשונה ושניה". ראיה לזה מביא התלמוד מהא דרב פפא הנ"ל. במכוני של סרנא דפחרא הכוח הוא כוחו של האדם המגלגל ובזה הענין דומה למי שזורק את האבן; אבל בסרנא דמיא ע"י נטילת הדף המעכב את המים כוח הנח שבמים נהפך לכח פועל ובזה הכוח הראשון של המוכני דומה לחץ. נראה שהנחתו של התירוץ הראשון שונה מן הנחתו של האחרון. ע"פ התירוץ הראשון השחיטה כשרה דוקא אם נעשתה בכוח גברא. ואין ללמוד שחיטה מנזיקין, שאצל נזיקין חייב המזיק על מעשיו אפילו אם הם אינם הסיבה הפועלת אלא הסיבה המשחררת. הנחתה של הלישנא בתרא היא שגם לענין שחיטה אין צורך שתעשה בכוחו של השוחט ממש. כוח האדם אינו צריך להיות הסיבה הפועלת את השחיטה ודי במעשיו של אדם אם הם הסיבה המשחררת, די בקשר הסיבתי שבין פעולת האדם והכוח שבסיבה הפועלת את השחיטה<sup class="footnote-marker">32</sup><i class="footnote">הרמב"ם בהלכות שחיטה (פ"ב הל' יג) כתב בדין מוכני של סרנא דמיא: "בד"א בסביבה ראשונה שהיא מכה האדם אבל מסביבה שנייה ולאחריה אינה מכח האדם אלא מכח המים בהילוכן". הלכו אחריו הטור והש"ע ביו"ד סי' ז. נראה שהרמב"ם הבין שמה שאמר הגמרא "בכח ראשון" כלומר בסביבה ראשונה, ו"בכח שני" ר"ל בסביבה שניה. אמנם נדמה לנו שיש כאן ב' כוחות כמו בבידקא דמיא של רב פפא. כוח ראשון הוא כוח דחיפת המים נגד מה שמעכב בעדו מלשפוך, וכוח שני הוא הכוח שבמים עצמם שהם הולכים מטבעם בלי מעצור כנגדם. כוח האדם במאורע רק משחרר את כוח הדחיפה הטמון ונח שבמים אפילו בסביבה ראשונה אין כוח אדם אלא כוח המים שנשתחרר; מ"מ השחיטה בכוח ראשון כשרה דאע"פ שלא נעשתה בכוח גברא מעשה אדם היא. האדם הפך את הכוח הפועל שהיה נח לפנים לכוח פעיל, ושפיר קרינן ביח "וזבחת". אבל ודאי אפשר ג"כ שהגלגל יחזיר הרבה פעמים בכוח ראשון, והשחיטה כשרה בכל אותן הסביבות הבאות בכוח ראשון. יש סרנא דמיא שבה הכוח הראשון הוא חזק מאד ויש שאינו חזק כל כד, והכל לפי מה שהיא "מוכני". הנה רש"י כתב במקומו בסוגיא בד"ה "בכח שני – לאחר שגלגלו המים את הגלגל פעם ראשונה ושניה", וזה נכון כמו שכתבנו ולא כמו שדחק הפרישה (טור יו"ד סי' ז אות ג) לפרש את דברי רש"י באופן שיתאימו לדברי הרמב"ם. ראה גם לקמן מה שכתבנו מזה באות ד בפרק וראה גם הערה 50.</i>.

Chapter 3

הגדרתנו המושג של "חציו" נראה לכאורה כנסתרת מהא דאמר ריש לקיש<sup class="footnote-marker">33</sup><i class="footnote">ראה הערה 28 בפרק.</i> "חציו מכחו קאזלי" שמשמע שחץ הוה כוחו ממש אמנם ריש לקיש אמר את שלו בפלוגתתו עם ר' יוחנן בנוגע לאשו. ור"י סבר "אשו" משום חציו וריש לקיש סבר "אשו" משום ממונו ואין לדמותו לחץ. מעצם פלוגתתם מוכח שאפשר לצדד באשו לכאן ולכאן. הטעם שר"י מדמה אשו לחציו נוציא מהא דאמר רבא שם בסוגיא<sup class="footnote-marker">34</sup><i class="footnote">ב"ק כב, ב.</i>: "קרא ומתניתא מסייע ליה לרבי יוחנן; קרא, דכתיב כי תצא אש, תצא מעצמה ישלם המבעיר את הבערה, ש"מ אשו משום חציו". דבריו צריכים לימוד, דאיך מדמינן אש היוצאת מעצמה לחץ שאינו יוצא מעצמו. על כרחד המלה "מעצמה" אין פירושה בלי שום סיבה אלא בלי כוחו של אותו האדם שהתורה קוראהו "המבעיר את הבערה". בזה אשו דומה לחיצו שגם חיצו אינו מזיק בכוחו של היורה. החץ הולך "מעצמו" בכוח שקיבל מן הקשת ע"י מעשה היריה שהוא הסיבה המשחררת. תפקידו של מעשה היריה הוה כמו תפקידו של המדליק אש בתוך שלו. הדבר שהוא מדליק בו את האש צריך להיות חומר דליק, ז"א ראוי להבערה. חומר זה הוא הכוח המזיק שבדליקה. אלא כל זמן שהחומר קיים, הכח "כפות" בחומר בתכונת מרץ נח. כשהאדם מבעיר בחומר זה אז הוא מהפך את המרץ הנח למרץ פעיל. מעשה המדליק הוא כמעשה היריה: כל אחד מהם סיבה משחררת היא במקומה. האש "מעצמה" הולכת כמו החץ – לא מכוח אדם אלא ע"י מעשיו שפעלו בתור סיבה משחררת. אבל גם שונים הם האש והחץ זה מזה. הכוח שמעשה היריה משחרר כוח מסוים הוא כשהחץ משולח מקשתו. ואותו הכוח המסוים הוא המזיק, הוא הסיבה הפועלת את הנזק. אבל כשאדם מדליק אש בתוך שלו אין אש זו, באשר היא כוח פעיל וגם מסוים, הסיבה הפועלת את הנזק "באשו". שאם הכוח המסוים שבא לעולם עכשיו בהדלקתו הוא הסיבה הפועלת את הנזק אז ע"כ בשעה שהוא מדליק הוא גם הזיק. באופן זה חיובו לא יהיה משום אשו אלא כמו אדם המדליק את גדישו של חברו שחייב משום אדם המזיק בידים. החץ הולך למטרתו באותו הכוח המסוים והמוגבל שנשתחרר מן הקשת הדרוכה. אבל האש אינה הולכת ממקום למקום באופן זה, אינה הולכת כלל אלא בוערת במקומה. הדליקה מתפשטת ע"י אש שעושה אש. האש בוערת במקומה וכאשר היא נוגעת בחומר הדליק הסמוך לה היא נאחזת בו וכן הלאה עד אשר לא תמצא עוד מה לבער. החץ המזיק הוא אותו החץ שנשתחרר מן הקשת אבל האש המזקת אינה אותה אש שנשתחררה מן החומר הראשון שבו מבעיר בעל ההבערה. אותה האש הראשונה שהיא מעשה ידיו של המבעיר חוזרת מצדה ועושה את מעשה המבעיר בחומר חדש עד שהכוח הנח שבחומר זה נהפך לכוח פעיל, ז"א לאש בוערת. והאש החדשה הזו ג"כ חוזרת על פעולת המבעיר ומדלקת בחומר הסמוך לה וכן הלאה עד אשר שלשלת של "אשים" בלי מספר מגעת לדבר ומזיקתו. כל "אש" שבשלשלת זו היא הסיבה המשחררת לחברתה. בחץ הסיבה המשחררת שהיא מעשה היריה פוטרת את הסיבה הפועלת, אבל "באשו" פעולת ההבערה שבידי אדם מהפכת כוח נח לכוח פעיל שפעולתו ג"כ פעולת סיבה משחררת.
אל יקשה לך על מה שכתבנו: הלא על אש מחייבינן ברוח מצויה ומטיבה של אש הוא שכוח אחר מעורב בו, א"כ האש באמת הולכת ע"י הרוח המוליכה את הזיקים או נוטה את השלהבת לגדיש? ואפשר שאותה האש שהאדם מדליק היא תהיה הסיבה הפועלת את הנזק ואין כאן שלשלת של סיבות משחררות. אמנם את זה אפשר להקשות על ר' יוחנן עצמו. איך אמר ר"י "אשו משום חציו" הלא על האש מחייבינן אף אם אינה יכולה ללכת מעצמה אלא בסיוע של רוח מצויה, אבל החץ אינו חץ אם אינו יכול לפרוח בלי סיוע של הרוח. באמת זה הוא מה שנאמר בגמרא: "וריש לקיש... אמר לך חציו מכחו קאזלי האי לא מכחו קאזיל". כבר הוכחנו שגם חיצו אינו הולך בכוחו של האדם היורה אלא בכוח עצמו שקיבל מן הקשת. "חציו מכחו קאזלי" פירושו מכוח עצמם שאין כוח אחר מעורב בהם, אבל אש לא קאזיל מכוח עצמה אלא ע"י כוח הרוח המעורב בה. מדלא השגיח ר"י בזה משמע שהוא מפרש "אשו" באופן שונה לגמרי. הייתי אומר שכל עוד שהגמרא סוברת שלר"י אשו משום חציו ולא משום ממונו אינו חייב על אשו אלא אם היא מזקת כמו חציו, ז"א גם בלי התערבות של כוח אחר באש. אבל אם היא מזקת רק ע"י שהולכת ברוח מצויה אין לחייב עליה משום חציו<sup class="footnote-marker">35</sup><i class="footnote">כעין זה כתבו התוספות במס' סנהדרין עז, א בד"ה "סוף חמה לבא וכו' " דהא דאמרינן אבנו וסכינו ומשאו שהניחן בראש גגו ונפלו ברוה מצויה דחייב משום אשו היינו דוקא למ"ד אשו משום ממונו.</i>. נמצא לומר שמה שנאמר בגמרא במסקנא "אלא למאן דאית ליה משום חציו אית ליה נמי משום ממונו", פירושו שיש שני מיני אש: האחת ההולכת רק ע"י רוח מצויה וזו ודאי אינה חציו, השנית המזקת גם בלי סיוע הרוח שיש לה דין חציו<sup class="footnote-marker">36</sup><i class="footnote">עיין בתוספות הנ"ל בסוף דבריהם במה שאמרו: "ואש נמי שלא המיתה אלא ברוח מצויה פטור ממיתה" – מחלקים הם בין אש ההולכת ברוח מצויה ובין אש שאינה צריכה לכוח אחר. ורק אש ההולכת בכוח עצמה גם בלי הרוח הוה "חציו" לחייב עליו משום רוצח. אין ספק שיש לקיים בזה את הגירסא כמו שהיא נמצאת בתוספות שלנו וכמו שכתב שם המהרש"א. ומתפרש גם מה שקשה לר"י בפלוגתא דר' יוחנן וריש לקיש (ב"ק כב, ב ד"ה "חציו דחרש הן") "אי חשיב מסירה לחרש כרוח מצויה לר"י נמי מחייב ואי לא חשיב כרוח מצויה א"כ מה קשה לר"ל". הדברים פשוטים כמו שכתבנו אי אשו משום חציו לא מחייבינן על האש שאינה יכולה להזיק אלא ע"י הרוח ואפי' אם היא מצויה. וזהו מה שאמר הגמרא "חציו דחרש הוא" ואינם מעשיו של השולח. נהי דמעשיו של חש"ו הוי כמו רוח מצויה אין לחייב את השולח משום חציו.</i>. מ"מ פריך שפיר בתלמוד: "וכי מאחר דמאן דאית ליה משום חציו אית ליה נמי משום ממונו מאי בינייהו". דאם האש שכוח אחר מעורב בה ממונו הוא ה"נ אותה האש המתפשטת בלי סיוע הרוח ג"כ ממונו היא ויש לחייב עליה משום כך, שהרי שמירתה עליו. ומשני: "איכא בינייהו לחייבו בארבעה דברים", ר"ל דוקא על האש שהיא ג"כ חציו. אבל האש שהיא רק ממונו שמזקת רק ע"י כוח אחר המעורב בה, אין לחייב עליה בד' דברים שהיא אינה מנזקי אדם.
נמצא לדברינו שהאש הבוערת בלי סיועה של הרוח דומה לחץ בזה שמעשה הדלקה של האדם הוה ממש כמעשה היורה בחץ, כלומר הסיבה המשחררת. אבל יש גם הבדל חשוב ביניהם. הסיבה הפוטרת שבחץ משחררת את הסיבה הפועלת בעצמה. האדם משתמש באותו הכוח שהוא שיחרר, שהוא הסיבה הפועלת את הנזק. אבל אצל "אשו" אין האדם משתמש בעצמו בסיבה הפועלת. מעשיו הם הסיבה המשחררת שלשלת של סיבות, שכל אחת מהן היא ג"כ סיבה משחררת ביחס לחברתה שלאחריה, עד שהסיבה המשחררת האחרונה משחררת את הסיבה הפועלת. בחץ הקשר הסיבתי שבין הסיבה המשחררת והסיבה הפועלת תכוף הוא, באש הקשר אי־תכוף והשפעת הסיבה המשחררת של מעשי האדם על הסיבה הפועלת היא למרחק. נראה שעיקר פלוגתתם של ר"י ור"ל הוא בזה: ר' יוחנן סבר כמו שמחייבין בחץ על מעשה שהוא הסיבה המשחררת את הסיבה הפועלת, כן יש לחייב גם באש שההבערה שם הסיבה המשחררת את השלשלת של סיבות המשחררות שבסופה משתחררת הסיבה הפועלת; ור"ל סבר שדוקא על סיבה המשחררת את הסיבה הפועלת יש לחייב משום אדם המזיק, אבל לא כאשר מעשה האדם הוא משחרר שלשלת של סיבות המוליכות ע"י קשר סיבתי משתרע למרחוק אל הסיבה הפועלת את הנזק. משום זה אשו שחייבה עליה התורה לא משום מעשיו – ז"א חציו – חייבהו אלא ע"כ משום ששמירתה עליו וחייב משום ממונו.
הבאנו לעיל פסקו של הרמב"ם<sup class="footnote-marker">37</sup><i class="footnote">ראה לעיל הפרק אות א.</i> גבי כלב שנטל את החררה שאם היה מגררה "על הגדיש והולך ושורף משלם על החררה נזק שלם ועל מקום הגחלים חצי נזק ועל שאר הגדיש פטור". פשוט הוא לדברינו שאין לדין זה שום שייכות לדין של כוח כוחו. כוח כוחו הוא לעולם הסיבה הפועלת את הנזק: "בגופו" הכוח פועל ע"י הגוף העיקרי, בכוחו ע"י הגוף החיצוני הראשון, בכוח כוחו ע"י הגוף החיצוני השני. אבל לעולם הוא אותו הכוח העובר מגוף לגוף והוא הוא הסיבה הפועלת. שונה מזה לגמרי המדליק את הגדיש בין "דאנחה אנוחי" ובין "דאדייה אדויה", שבין כך ובין כך הסיבה הפועלת אינה כוחו של האדם. הכוח הפועל מעלמא קאתי ומעשי האדם הם רק הכוח המשחרר את הכוח הזה הפועל אחר שחרורו. באשו שלשלת הסיבות המשחררות היא שלשלת <b>של כוחות שונים</b>, בכוח כוחו אותו הכוח הוא שקיים ופועל ע"י שלשלת של <b>גופים שונים.</b> הנה באמת חידוש גדול הוא לחייב את בעל הכלב משום חציו של כלב. שונים הם חציו מצרורות שבצרורות כוח הכלב הוא המזיק; בפרט כשאנו דנים על אשו של כלב שלר"י הוי חציו, ששם הסיבה הפועלת רחוקה עוד יותר ממעשה הכלב שהוא הסיבה המשחררת את השלשלת של סיבות משחררות. ואפשר שמטעם זה פסק הרמב"ם שאין לך בו אלא חידושו והביא את דין הכלב כמו שהוא נמצא בגמרא. האמת שבאדם אין חילוק בין "דאנחה אנוחי" ובין "דאדייה אדויה" שבין כך ובין כך אשו הוא ולא שייך בו כוח כוחו, ודוקא גבי נזקי הכלב יש לחלק ביניהם דבאנח אנוחיה הזיק כדרכו ומשלם על מקום הגחלת נ"ש ועל הגדיש ח"נ, ובאדייה אדויה "משונה הוא"<sup class="footnote-marker">38</sup><i class="footnote">כמו שכתב רש"י בלישנא אחרינא בד"ה "משלם חצי נזק" (ב"ק כב, א). ואין לומר דצרורות הוי דצרורות מכח ההתזה קאזלי ובכח הזה הן מזיקין, אבל הכלב שנטל את החררה וזרקה על הגדיש אינו מזיק בכוח זריקתו אלא בכוח שיש בגחלת וכדכתבנו בפנים.</i> ומשלם על מקום הגלחת ח"נ ועל שאר הגדיש פטור. מדאמר הגמרא "ור' יוחנן דאנחה אנוחי" וכו' למד הרמב"ם שדוקא אם הכלב מדליק את הגדיש כדרכו יש לחייב את בעליו משום חציו של כלב, אבל לא כשהוא מדליק שלא כדרכו"<sup class="footnote-marker">39</sup><i class="footnote">כן נשמע גם מדיוקא דלישנא שבתחלה אמר הגמרא: "בשלמא למ"ד אשו משום חציו חציו דכלב הוא אלא למ"ד אשו משום ממונו...". הרי לך שהכל נכון לר"י. ובתר דמתרץ הש"ס את המשנה אליבא דר"ל באדייה אדויה אמר הגמרא: "ור' יוחנן דאנחה אנוחיה וכו' ", ומה צריד לזה הלא כבדאמר שלר"י אין להקשות ולא כלום. אלא מאחר שלמדנו מן התירוץ אליבא דר"ל שמעשה הכלב שנטל את החררה אפשר במשונה ואפשר כדרכו נחוץ לפרש את המשנה גם לר"י. וכיון שאמר שלר"י בדאנחה אנוחיה וחייב גם על הגדיש ה"נ משמע דבאדייה אדויה מודה ר"י לר"ל משום שהוה שלא כדרכו וזה לא כהרשב"א.</i>. כיון שעצם הדין שעל אשו של כלב משום חציו חייב חידוש הוא, אין לנו לחדש בו דברים שלא נמצאו בגמרא. אבל ברור הוא שאין ללמוד מפסקו של הרמב"ם שסבר שאין לחייב את המזיק בכוח כוחו. אין לדין זה שום שייכות לכוח כוחו.
עוד ענינים אחדים, שטרחו בהם מפרשי הש"ס, מתפרשים מאליהם לשיטתנו. על הא דאמר רבא במצמצם "כפתו וסוף חמה לבא פטור" העירו התוספות<sup class="footnote-marker">40</sup><i class="footnote">סנהדרין עז, א ד"ה "סוף חמה לבא וכו' "; ב"ק נו, א ד"ה "אילימא דמטא ליה ברוח מצויה בדיני אדם נמי ליחייב"; חולין ט"ז, א ד"ה "אבל בכח שני גרמא בעלמא היא".</i> שהיינו דוקא אם כפתו במקומו אבל "כפתו בפנים והביאו במקום שסוף חמה לבא וסוף צנה לבא נראה דחייב למ"ד אשו משום חציו". הם הביאו ראיה לדבריהם מהא דאיתא בפרק הכונס<sup class="footnote-marker">41</sup><i class="footnote">ב"ק נו, א.</i> בפירוש הענין של "הכופף קמתו של חברו בפני הדליקה". מדאמר הגמרא ברוח מצויה הכופף חייב אפילו מדיני אדם, מוכח שאין חילוק בין מקרב האש אצל הדבר למקרב הדבר אצל האש. ה"נ בזה שהביא את האדם למקום שסוף חמה לבא הוה כאילו הביא את החמה לאדם. והקשו על זה בפ' הנשרפין מכמה סוגיות הש"ס ובסוף דבריהם חזרו מסברתם זו וכתבו: "עוד יש לפרש דכל הני דסוף חמה וצנה וארי לבא וזרק צרור למעלה ונפל לתחת אפילו כפתו והביאו שם פטור דדמי לכח כחו" וכו'. אמנם לע"ד בין כפתו בחמה בין בפנים והוציאו וסוף חמה לבוא אין כאן לא כוחו ולא כוח כוחו. הכוח ההורג הוא כוח החמה ולא כוח האדם. כבר בארנו לעיל<sup class="footnote-marker">42</sup><i class="footnote">ראה לעיל פרק ה אות ז.</i> שהמצמצם בעצם טיבו גרמא הוא, אלא שברוצח חייב על גרמא כגון זו אם ההורג מזומן בשעת המעשה ואם אין ההורג מזומן בשעה שהוא מצמצם פטור כמו כל גרמא. ואין חילוק בזה בין אם כפתו במקומו או בפנים והביאו למקום שסוף חמה לבוא, לעולם החמה היא הסיבה הפועלת, ואין כאן קשר סיבתי פנימי בין מעשה הכפיתה ובין פעולת החמה. לעולם הכפיתה היא רק הסיבה המכינה. יש ויש חילוק גדול בין מקרב האש אצל הדבר למקרב הדבר אצל האש. ואפילו למ"ד אשו משום חציו כשמקרב הדבר אצל האש באופן שהדבר יהיה בכיוון התפשטותה של האש ה"ה פטור, שקירוב כזה אינו אלא גרמא בנזיקין. זהו דינו של רב פפא<sup class="footnote-marker">43</sup><i class="footnote">ראה לעיל בפרק אות ב.</i>: "האי מאן דכפתיה לחבריה ואשקיל עליה בידקא דמיא... אבל בכח שני גרמא בעלמא היא". מה לי מים מה לי אש לענין זה ואם הוא מקרב את הדבר לאש באופן שהאש מגעת בדבר מיד כשהוא מניחו מידו, זה יהיה לא אשו ולא חציו אלא אדם המזיק בידים. ראיית התוספ' מן הכופף קמתו של חברו אינה ראיה. בכל הני ד' דברים שבברייתא של ר' יהושע על מעשי אדם אנו דנים. והא דאמר הגמרא שם גבי כופף קמתו של חברו "בדיני אדם נמי נחייב" אין פירושו משום אשו אלא משום אדם המזיק בידים. מדאמר ר' יהושע הכופף קמתו של חברו <b>בפני</b> הדליקה ולא אמר והגיעה בה הדליקה, משמע שכפיפתו לא היתה רק נטית הקמה לאותו הכיוון שממנו תבוא הדליקה אלא שבאותו הרגע שהוא כפפה הגיעה בה הדליקה. כשכפף את הקמה הבעיר בה בידים. והא דאמר בגמרא אי דמטיא ליה ברוח מצויה בדיני אדם נמי נחייב לא משום שעל חיוב אשו אנו באים. אלא דוקא אם האש באה לשם ברוה מצויה כפיפתו היא מבעיר בידים, שהיה לו לדעת שהאש תהיה שם כשיכוף את הקמה, אבל אם הדליקה אינה יכולה להגיע לשם אלא ברוח שאינה מצויה, מעשה הכפיפה אינו מקרי מבעיר בידים דמנא ידע שתהיה שם אש<sup class="footnote-marker">44</sup><i class="footnote">עיין רש"י שם ד"ה "דמטי ליה" וד"ה "ברוח מצויה".</i>.
מתישבות גם כל שאר קושיות התוספות בפ' הנשרפין למ"ד אשו משום חציו<sup class="footnote-marker">45</sup><i class="footnote">עיין סנהדרין עז, א ד"ה "סוף חמה לבא".</i>. נקוט האי כללא בידך: על אשו מחייבין את המזיק רק אם עשה איזה מעשה באש עצמה, או שהדליק את האש, או שהגדיל אותה ע"י זריקת עץ לתוכה, או שהניחה באיזה מקום והולכת ומתפשטת משם. לעולם צריך הוא לפעול בעצמו איזה מעשה שהוא הסיבה המשחררת באותה המאורע. בלי סיבה המשחררת מצדו אין כאן אשו. האי דהשיך בו את הנחש פטור אע"פ שודאי הנחש יקיא, אבל לא משום "שעדיין אין הארס בעולם" אלא משום שאין לחייב את המשיך משום אשו, שהרי הוא אינו עושה כלום בארס ואין הוא הסיבה המשחררת את כוח הארס. מעשה החשכה אינו אלא גרמא בנזיקין. וכן האי דזרק צרור למעלה אינו לא חציו ולא אשו, אלא כל זמן שהצרור הולכת למעלה או לצדדין מכוחו הולכת ומזיק ככוחו הוא שהוא כגופו, ומשנפסק כוחו הצרור חוזרת לארץ מאליה. ביחס לחזרת הצרור מעשה הזריקה גרמא היא. גם הדין שבמשנה בפרק הכל שוחטין "נפלה סכין מידו ושחט שחיטתו פסולה". פשוט הוא ואפי' למ"ד אשו משום חציו. נפלה הסכין מידו ודאי אינו חציו שהרי מעשיו שהם הסיבה המשחררת חסרים כאן. ה"נ אין מקום לקושית הנ"י שהתחלנו בה את הפרק הזה. הוכחנו שאשו "משום חציו" אין פירושו שהוה כאילו הזיק בידים או כוחו. הנזק נעשה בכוח האש או בכוח החץ והחיוב הוא על שהמבעיר או היורה שיחרר את הכוח המזיק. זה שייך דוקא בנזיקין אבל לא במי שמדליק נרות בע"ש והדלקתן הולכת ונגמרת בשבת. בנזיקין חייב על מעשיו הוא ששיחרר את הסיבה הפועלת, אבל אין לחייב על מעשה זה משום מלאכת שבת אם ההדלקה היתה בע"ש, ז"א המעשה שאתה רוצה לחייבו עליו לא היה מעשה בשבת.

Chapter 4

המושגים שביררנו בפרק זה יועילו לנו בהבנת פרשה אחרת בדין נטילת ידים. איתא במשנה במס' ידים<sup class="footnote-marker">46</sup><i class="footnote">פ"א משנה ה.</i>: "... מניח חבית בין ברכיו ונוטל מטה חבית על צדה ונוטל, והקוף נוטל לידים. ר' יוסי פוסל בשני אלו". כתב הר"ש בפירושו על המשנה וז"ל: "ולא דמי להא דאמר רב פפא בפ' כל הבשר<sup class="footnote-marker">47</sup><i class="footnote">חולין קז, א.</i> האי אריתה דדלאי אין נוטלין ממנו לידים שדולה מים מן הבור ושופך לצינורות להשקות את השדה, דאין נוטלין מן הצינורות את הידים משום דלא אתי מכח גברא. דהתם ששפך מן הדוולא לצינורות כשהמים נופלים מן הצינורות על ידיו אין זה חשוב מכח גברא. אבל הכא שהאדם עצמו הטה החבית אפילו הלך וישב לו אח"כ והחבית שופכת מים כל היום כולו מחמת הטייתו כח גברא הוא"<sup class="footnote-marker">48</sup><i class="footnote">כן כתב גם הרא"ש בפירושו על המשניות, סדר טהרות.</i>. אמנם לע"ד דמי האי דינא דרב פפא למה שהבאנו לעיל בשמן מפרק הנשרפין<sup class="footnote-marker">49</sup><i class="footnote">ראה לעיל בפרק אות ב.</i>: האי מאן דכפתיה לחבריה ואשקיל עליה בידקא דמיא, חייב בכח ראשון ופטור בכח שני. הגם ששני הדינים אינם דומין לגמרי ביחס לכוח ראשון שבבידקא דמיא אינו "כחו" (וכדביארנו את הענין לעיל בפרק) ובאריתא דדלאי, אם נוטל את ידיו קרוב לדולא, המים באים בכוח שפיכת האדם. דומים הם ממש זה לזה בתר דפסק הכוח הראשון. כמו גבי בידקא דמיא בכוח שני פטור משום שהמים מעצמם הולכים ומעשה האדם ביחס לכוח שני אינו אלא גרמא, ה"נ באריתא אחר שפסק כוח השפיכה של הדולה המים הולכים מעצמם, ז"א "בכוח שני" והיחס של הכוח גברא לכוח זה ג"כ "גרמא" הוא<sup class="footnote-marker">50</sup><i class="footnote">הרי"ף מביא דינו של האי אריתא דדלאי במס' ברכות פרק אלו דברים אות רד. הרבינו יונה שם בפירושו משוה דין זה לדין השוחט במכוני וכתב הוא שהאדם מחזיר את הגלגל אבל אחר הסביבה הראשונה הגלגל חוזר מעצמו הרבה פעמים. אם שחט בסביבה הראשונה שחיטתו כשרה דכח אדם הוה ואם שחט בסביבות האחרונות שחיטתו פסולה שאינן באות מכוחו. האמת שזה לא נמצא בגמרא. דוקא בסרנא דמיא יש נ"מ בין כוח ראשון לכוח שני, ששם הגלגל חוזר מכוח המים אלא שמעשיו שיחררו את הכוה הראשון של המים. אם שחט בכוח ראשון שחיטתו כשרה שגם זה "וזבחת" מקרי ובכוח שני שחיטתו פסולה משום שאין כאן מעשה אדם כלל. אבל בסרנא דפחרא, דהיינו שהאדם מחזיר את הגלגל לא חילקו בין הסביבות הראשונות להאחרונות, דכל הסביבות בכוח האדם אתי ולעולם שחיטתו כשרה.</i>. אם נתבונן עכשיו בהא דתנן "מטה חבית על צדה ונוטל" נמצא שאין המאורע שונה מהאי אריתא דדלאי. כל מה ששופך על הידים "בכוח ראשון", בכח שקיבלו המים מנטית האדם, מכח גברא קאתי. אבל אם אחר שהטה את החבית האדם "הלך וישב לו והחבית שופכת מים כל היום", ודאי שפסק כוח הראשון של ההטיה והמים שופכים "בכוח שני", ז"א מעצמן. היחס בין הטית החבית ושפיכת המים כל היום הוא זה של הסיבה המכינה להסיבה הפועלת, ממש אותו היחס שבין הדולה להאי אריתא ונפילת המים על הידים לבתר דפסק כוח שפיכתו של הדולה. הר"ש בעצמו הרגיש בדוחק דבריו ומשום זה טרח ליישב את הסתירה שבין רב פפא והמשנה גם באופן אחר. לתירוצו האחר הת"ק ור' יוסי במשנה במס' ידים פליגי בהא. ת"ק סבר דלא בעינן כוח גברא לנטילת ידים ומשום הכי מכשיר הוא בקוף, והיינו טעמא במטה חבית על צדה ונוטל הגם שלא הוה כוח גברא; ור' יוסי הפוסל "בשני אלו" סבר דבעינן כוח גברא. ורב פפא בשיטתו של ר' יוסי הולך<sup class="footnote-marker">51</sup><i class="footnote">עיין גם בתוספות חולין קז, א "דלא אתו מכח גברא"; וגם ברא"ש שם, וכן ברא"ש בפירושו על המשנה במס' ידים.</i>. נראה שתירץ בזה את מאמרו של רב פפא בפרק כל הבשר. אבל שיטה אחרת יש להרמב"ם, והוא פסק כרב פפא באריתא דדלאי ופסק נמי כת"ק דר"י ומכשיר בקוף ובמטה חבית על צדה<sup class="footnote-marker">52</sup><i class="footnote">הלכות ברכות פ"ו הל' יג יד. ע"ש בכסף משנה, ובב"י טור או"ח סי' קנט.</i>. בישוב פסקיו כתב הכ"מ שהרמב"ם סבר שאע"פ שכוח גברא לא בעינן אליבא הת"ק, כוח נותן מיהו בעינן. ומהאי אריתא דדלאי אין למעט היכי דאתו המים בכוח הגוף – שגם בזה יש כוח הנותן – אלא היכא דאתי מנפשייהו. בכדי ליישב את פסקו של הרמב"ם במטה חבית כתב הכ"מ שאנו צריכים לתירוצו הראשון של הר"ש שחילק בין חבית לאריתא דדלאי. אלו הם דבריו בבית יוסף: "אע"פ שהרמב"ם פוסק כת"ק היינו לומר דלא בעינן כח גברא אבל כח הנותן מיהו בעי וכמבואר דבריו שם בדין השוקת וצ"ל שהוא מפרש כפירוש קמא דרבינו שמשון דמטה חבית ונוטל השיב שפיר כח נותן" וכו'. נכון הוא שלהרמב"ם אע"ג דלא בעינן כוח גברא, כוח נותן בעינן. מ"מ במטה חבית לא תיקן הב"י הרבה, דשם כל זמן שהמים שופכים מכוח הנטיה יש אפילו כוח גברא ואחר שפסק הכח הזה אפילו כוח נותן אין אלא המים יוצאים מאליהם. הט"ז הרגיש בדוחק הדברים וכאשר הוא מביא אותם הוא טרח לתת להם צורה חדשה וכתב<sup class="footnote-marker">53</sup><i class="footnote">הט"ז ש"ע או"ח סי' קנט ס"ק יב.</i>: "ותירץ ב"י בכ"מ דגם לת"ק בעינן עכ"פ כח גברא <b>בתחילה</b> רק שלא יטול ממים הנשפכים מאליהם אפי' בתחילה והיינו דמכשר ת"ק במטה על צדה לפי שמתחילה היתה השפיכה מכח אדם לא איכפת לן במה שאין סופה ע"י אדם אבל לר"י צריך שיהא כל השפיכות מכח גברא... ובאריתא דדלאי פסל רב פפא משום דשם כשכלה שפיכת מים מן הדוולא לצינור אז כלה כח אדם והוה לענין צנור כאילו היה ממילא כיון שהאדם נוטל מן הצנור" וכו'. הט"ז הסביר את דברי הכ"מ שהחילוק בין כוח גברא לכוח נותן הוא, שלמ"ד כוח גברא בעינן כל השפיכה צריכה להיות בכוח גברא, ולמ"ד כוח נותן בעינן סגיא בתחילת השפיכה שתהיה בכוח הנותן. אלא שאפילו לדבריו ההבדל בין מטה חבית שבאריתא דדלאי אינו ברור. תחילת השפיכה באריתא הוה ג"כ בכוח הנותן כמו תחילת השפיכה בחבית. משום זה דחק הט"ז לכתוב: "דשם כשכלה שפיכת המים מן הדוולא לצינור אז כלה כח אדם והוה לענין צנור כאילו היה ממילא, כיון שהאדם נוטל מן הצנור". הלא שגם הט"ז הבין שבאמת אין חילוק ביניהן, אלא מכיון שהאדם נוטל מן הצנור, לענין צנור הוה "כאילו היה ממילא". כל טרחותיו אינן אלא ראיה כמה דחוקים הם דברי הר"ש והכ"מ. החילוק בין כוח גברא לכוח נותן קיים רק בנוגע למקורו של הכוח הפועל. אי בעינן כוח גברא כל שהשפיכה באה מכוח בעלי חיים אחרים כגון קוף פסול ואי די בכוח נותן כשר. אבל מה שנוגע לאופן פעולתו של הכוח אין שום הבדל ביניהם. אם אמרינן שכל שהמים באים בתחילה בכוח הנותן הגם שלבסוף הם נוזלים מאליהם כשר משום שגם זה כוח נותן הוא, ה"נ אם הנותן הוא אדם כגון זה כוח גברא הוה; ואם הסברא היא שכל שכוח גברא פועל רק בתחילת השפיכה אבל לא בסופה, אלא המים באים מאליהם, לא מקרי כוח גברא, ה"נ אם רק תחילת השפיכה תהיה בכוח הנותן אין כאן נטילה הבאה בכוח הנותן. גם מה שכתב הט"ז שכיון שהאדם נוטל את ידיו מן הצנור ביחס לצנור הוה "כאילו" המים ממילא קאתי אינו משכנע. מה שהוא נוטל את ידיו בצנור אין לזה שום השפעה על אופן שפיכת המים. רק מאן דסבר דלא בעינן לא כוח גברא ולא כוח הנותן אלא כוח מנא, יש לדון על יחס שבין מעשה הנטילה והמנא ויש לומר כיון שנטל את ידיו מן הצנור? "לענין הצנור הוי כאילו היה ממילא", כלומר ואין כאן כוח מנא<sup class="footnote-marker">54</sup><i class="footnote">עיין מה שכתבו התוספות חולין קז, א ד"ה "דלא אתו מכח גברא" בשם הה"ג.</i>. אבל כוח השפיכה היינו הך בין אם יש כאן צנור כמו באריתא בין אם אין כאן כמו בחבית. אם תחילת השפיכה היא העיקר ומטה חבית מקרי כוח נותן, ה"נ מוכרחים אנו לומר שהנוטל ידיו מן הצנור ידיו כשרים, שתחילת השפיכה היתה בכוח גברא.
הכ"מ הכניס את תירוצו על הרמב"ם בתור הלכה למעשה בש"ע ופסק וכתב בהלכות נ"י<sup class="footnote-marker">55</sup><i class="footnote">ש"ע או"ח סי' קנט סעיף י; עיין מ"א שם ס"ק כא ובמה"ש ס"ק כ וכא. ראה גם הערה 50 וגם מה שכתבנו בפרק אות ב; וראה גם הערה 32 בפרק.</i>. "אם הטה חבית מלאה מים והלך וישב לו והחבית שופכת מים כל היום מחמת הטייתו ונטל ידיו ממנו עלתה לו נטילה". המגן אברהם רוצה לחזק את דין זה על פי הך ברייתא במס' חולין "השוחט במוכני שחיטתו כשרה". דקאמר הגמרא שבסרנא דפחרא אין חילוק בין כוח ראשון לכוח שני ואפילו בסביבה שניה מקרי כוח גברא, וה"נ הכא גבי חבית, כיון שהאדם עשה מעשה בחבית וכל המים שופכים מכוח נטייתו אין חילוק. ומסיים המ"א: "ודוחק לחלק בין גלגל למים". נראה לנו לא רק שאין דוחק לחלק ביניהם אלא מוכרחים אנו לחלק ביניהם. "כוח שני "אין פירושו הסביבה השניה אלא כוח חדש לגמרי, כלומר כוח המים הנוזלים מעצמם לאחר שפסק כוח השיחרור שבנפילה מן הבידקא. וכן גבי חבית, המים הנשפכים בשעת הנטיה, מכוח ראשון הם נשפכים, דהיינו מכוח נטיתו של האדם. אבל אחר שהסיר האדם את ידיו מן החבית ונשפכו המים הראשונים שקיבלו את כוח הטייתו של האדם, שאר המים נשפכים מאליהם בכוח שני, דהיינו בכוח טבע עצמו, שנופלים ממקום גבוה למקום נמוך. שונה מזה לגמרי "סרנא דפחרא", שמטבע עצמו הוא נח ואינו הולך אלא מכוח המגלגל, ומכיון שפסק הכוח הזה הגלגל עומד ואינו חוזר. אין מקום לחלק בין כוח ראשון לכוח שני, שאין שם כוח שני כלל רק כוח האדם המגלגל. עוד כתב המ"א לחלק בין ברזא לחבית, דבברזא אינו עושה מעשה בגוף המים "רק שהסיר הברזא המונעת מלצאת אבל הכא שעשה מעשה בגוף המים ומחמת הטיתו שופכין מקרי כוח גברא". גם זה קשה להבין, מה בכך שעשה מעשה בגוף המים אם פסק כוח הטייתו ושאר המים שבחבית מעצמם באים בכוח שני. רק בנוגע לכוח ראשון יש הבדל ביניהם. במסיר את הברזא הכוח הראשון אינו כוחו של האדם אלא כוח המים שנשתחרר ע"י מעשה האדם, אבל בהטיית החבית הוא מוסר מה שהוא מכוח גופו לחבית ובכחו זה נשפכים המים בתחילה. אבל בתר דפסק כוח השיחרור בברזא וכוח הנטיה בחבית, בשניהם המים שופכים בכוח חדש שני דהיינו בכוח עצמם. ביחס לסוף שפיכתם אין שום חילוק בין שניהם. מה שאמר המ"א שבחבית המים נשפכים מחמת הטייתו, האי "מחמת" פירושו הנטיה "גרמה" השפיכה של כל היום. הנטיה היא הסיבה המכינה של סוף השפיכה אבל הסיבה הפועלת היא הכוח השני שבמים עצמם. זה ממש כמו בברזא, גם שם אף שלא עשה מעשה בגוף המים, הם נשפכים "מחמת" הסרת הברזא במובן זה שהסרת הברזא היא הסיבה המכינה לשפיכת המים הנשפכים בכוח עצמם, שהם הסיבה הפועלת את השפיכה בסוף.
נראה לנו שאין לקיים את דברי הר"ש ולא את דברי הכ"מ. אין שום חילוק בין אריתא דדלאי להיטה חבית מלאה מים והלך וישב לו והחבית שופכת מים כל היום. אלא בין כאן ובין כאן כל שהמים נשפכים בכוח ראשון – באריתא בקירוב לדולא ובחבית מיד בשעת ההטיה – המים ראויים לנטילה, וכל שהם נשפכים בכוח שני – באריתא בריחוק מקום מן הדולא ובחבית בריחוק זמן מן ההטיה – הם פסולים. ואין חילוק לענין זה בין אם בעינן כוח גברא או כוח נותן, הכוח הראשון בשניהם כוח גברא הוא והכוח השני בשניהם אינו כוח נותן. בשניהם הכוח הראשון הוא הסיבה המכינה ביחס לכוח השני. דין חבית זו, כשהמים נשפכים בכח שני, הוה ממש כמו אותו הדין שבטור ובש"ע<sup class="footnote-marker">56</sup><i class="footnote">ש"ע שם סעיף ט.</i>: "ואם היתה (החבית) מוטה בארץ והמים מקלחים ממנה או שעומדת והמים יוצאים דרך הנקב שבה ונתן ידיו לשם לא עלתה לו נטילה". והאי דינו של הרא"ש, מובא בטור ובש"ע, שאם היתה ברזא בנקב יסיר הברזא ויחזירה בכל שפיכה ושפיכה ויטול את ידיו, פשוט הוא שזה כשר דוקא אם נוטל את ידיו בכוח ראשון אבל לא בכוח שני. ודין כוח שני בחבית שהסיר ממנה הברזא ממש כמו אותו הדין כאשר המים נשפכים בכוח שני מן החבית שהיטה. אכן מה שכתב הרא"ש שהסרת הברזא נקרא שפיר כוה גברא לא דק בלישנא. ע"י הסרת הברזא המים נשפכים בכוח דחיפתם נגד החבית; הכוח הזה היה במצב נח וטמון ונהפך לכוח פועל ע"י מעשה האדם. כוח גברא בברזא הוא ולא בשפיכת המים, והוא הסיבה המשחררת את הסיבה הפועלת את הנטילה. דין ברזא של הרא"ש הוה ממש כדין השוחט במוכני בסרנא דמיא ששהיטתה כשרה בכוח ראשון וכמו הד דינא של רב פפא גבי בידקא דמיא שג"כ חייב בכוח ראשון. בכל אלה אע"פ שהסיבה הפועלת אינה כוח גברא, מ"מ תוצאת הסיבה הפועלת מעשי ידיו הם מטעם הקשר הסיבתי שבין הסיבה המשחררת והסיבה הפועלת. הכלל בנטילת ידים יהיה כמו הכלל בנזיקין או בשחיטה: כל שהסיבה הפועלת שבנטילת המים היא כוח גברא (או כוח נותן), או שהסיבה הפועלת הזו אדוקה ע"י קשר סיבתי במעשי אדם (או נותן), שהם הם הסיבה המשחררת את הסיבה הפועלת, כשר; וכל שמעשי האדם שבמאורע אינם אלא הסיבה המכינה בשביל הסיבה הפועלת, פסול.
אלא שדברי המשנה "מטה חבית על צדה ונוטל" עוד צריכים בירור. תמוה לי שגדולי המפרשים והפוסקים לא דקדקו במה שכתב הרמב"ם בפירושו על המשנה. ז"ל בפירושו על המשנה במס' ידים בתוך ד"ה הקוף: "... אמר ר' יוסי שהוא פסול כששפך (הקוף) המים על היד וכן אינו ראוי שיטול הכלי וישפכו המים ממנו על הידים ויהיה האדם עצמו אשר הטה אותה עד שנשפכו המים על ידו אשר נטל ידיו ואין הלכה כר"י" טרח הרמב"ם בפירוש של "מטה חבית": איך נטל את ידיו, אם אחז בחבית בידו אחת והטה המים על השניה מדוע פוסל ר' יוסי, הרי ודאי יש כאן אפילו כח גברא, ואם הטה את החבית בשתי ידיו "והלך וישב לו והחבית שופכת מים כל היום מחמת הטייתו" איך יעלה על דעת הת"ק להכשיר, הרי אין כאן לא כח גברא ולא כח נותן. משום זה כתב הרמב"ם שמטה חבית על צדה ונוטל פירושו שנטל את הכלי בידיו והיטה את הכלי עד שנשפכו המים על ידיו שהוא אוחז בהם את הכלי. באופן זה המים ודאי בכוח גברא קאתי, מ"מ פוסל ר' יוסי לפי שאותו האדם עצמו שהוא נוטה בידיו את הכלי נוטל ג"כ את ידיו במעשה זה. ר"י סבר שהידים הנטלין אינם יכולים להיות גם הידים הנותנים את המים על עצמם. הרי לך עכשיו ההמשך שבמשנה: "מניח חבית בין ברכיו ונוטל" – אליבא דכ"ע. גם ר' יוסי מודה בזה, אע"פ שאותו האדם הוא הנותן מים בחלק של גופו על ידיו אין דבר, דזה הוה כנוטל בידו האחת את ידו השניה אבל במטה חבית שהידים נותנים את המים על עצמם, היד הנותנת היא היד הנוטלת, בזה פליגי: ת"ק סבר שגם זה כשר ור"י פוסל. השתא פליגי ת"ק ור"י בשני דברים: ר"י מצריך כוח גברא ופוסל בקוף וסבר ג"כ שהיד הנותנת לא תהיה היא היד הנוטלת באותה הנתינה ומשום זה פסול במטה חבית על צדה; אבל לת"ק די בכוח הנותן, והידים הנותנים המים יכולים להיות הידים הנוטלין וכשר בין בקוף ובין במטה חבית. עיין בלשון הרמב"ם ביד החזקה<sup class="footnote-marker">57</sup><i class="footnote">הלכות ברכות פ"ו הל' יג.</i> שדקדק וכתב: "... יטה החבית <b>על ידיו</b> ויטול..." היינו שנוטה בידיו את החבית על ידיו ויש כאן לא רק כוח הנותן אלא אפילו כוח גברא.

פרק ט; סיבה המכינה (לא בדיני נזיקין); סיבה המשתמשת וסיבה המזמינה; סיבה מכינה וסיבה מונעת



Chapter 1

המושג של גרמא נמצא בתלמוד לא רק בדיני נזיקין אלא גם אצל ענינים שונים לגמרי. בפרק כל פסולי המוקדשין בפלוגתא דר"מ ורבנן גבי בכור שאחזו דם איתא בגמרא<sup class="footnote-marker">1</sup><i class="footnote">בכורות לג, ב. עיין גם ביצה כז, ב ומנחות נו, ב.</i>: "ורבנן נמי הכתיב כל מום לא יהיה בו, לגרמא הוא דאתי דתניא מום לא יהיה בו אין לי אלא שלא יתן בו מום, מנין שלא יביא דבילה ובצק ויניחנה על האוזן כדי שיבא כלב ויאכלנה, ת"ל כל מום אחד מום ואחד כל מום". הגרמא כאן דומה למשסה בו את הכלב שבנזיקין<sup class="footnote-marker">2</sup><i class="footnote">ראה לעיל פ"ה אות ד.</i>. הנחת הדבילה על האוזן יש בה משום "רמיזה" לכלב, אבל אין "הרמיזה" הזו הסיבה הפועלת את המום. מעשה הכלב הוא הסיבה הפועלת; הנחת הדבילה או הבצק על האוזן סיבה מכינה היא. וכן בפרק אין צדין<sup class="footnote-marker">3</sup><i class="footnote">ביצה כז, ב.</i>: "ההוא גברא דאייתי בוכרא לקמיה דרבא" היה זורק שעורים לצד אחד של גדר של קוצים כשהבכור היה מצד אחר, כיון שהבכור רצה לאכול הכניס ראשו בין הקוצים ונקרעו שפתיו. על זה מייתי רבא דגרמא היא ואסור. ה"נ כאן המושג המתפרש כמו בכל הש"ס: הגם שהאדם "משסה" את הבכור לאכול אין זה אלא הסיבה המכינה, ותנועת הבכור שהוא פושט את ראשו דרד הגדר היא הסיבה הפועלת את המום<sup class="footnote-marker">4</sup><i class="footnote">עיין גם פסחים טו, א וכ', ב.</i>. בשקלא וטריא הנ"ל שבמס' בכורות מוזכרת גם המשנה של הבית של תרומה שנולדה בה ספק טומאה שנחלקו בדינה ר' אליעזר ור' יהושע. ר"א אומר: "אם היתה במקום התורפה יניחנה במקום המוצנע, אם היתה מגולה יכסנה"; ור"י אומר: "אם היתה מונחת במקום המוצנע יניחנה במקום התורפה, אם היתה מכוסה יגלנה". נאמר שם בגמרא{sup}4</sup> דהא דמתיר ר' יהושע היינו דוקא ע"י "גרמא", אבל אין ללמוד מדבריו לעשות מעשה בידים לטמאותה. גם כאן גרמא היא הסיבה המכינה. כאשר הוא מוציא את החבית למקום התורפה, או כשהוא מגלה אותה, אינו מטמא את התרומה אלא "מכשיר" את התנאים בסביבת החבית, באופן שהסיבה הפועלת יכולה לפעול ולטמא.
מפלוגתתם של ר"א ור"י נלמד ענין חשוב לכל דיני גרמא. בפירוש פלוגתתם נאמר בגמרא בפרק כל פסולי המוקדשין<sup class="footnote-marker">5</sup><i class="footnote">בכורות לד, א.</i>: "בקראי פליגי... ואני הנה נתתי לך את משמרת תרומותי, ר"א סבר בשתי תרומות הכתוב מדבר, אחת תרומה טהורה ואחת תרומה תלויה, ואמר רחמנא עביד לה שימור..." משמע שכל היכא שיש חיוב שמירה גרמא הוה כמעשה בידים. ואף ר"י יודה בזה. חולק הוא על ר"א משום "תרומתי כתיב", ורק בתרומה אחת הכתוב מדבר. אבל אילו היה סובר שיש חיוב שימור גם בתרומה תלויה היה מסכים לר"א שאסור לגרום לה טומאה. באמת סברא היא זו, מכיון שהוא חייב בשמירה ודאי שאסור לו לגרום טומאה, דאין לך פשיעה גדולה מזו. ה"נ נאמר דהא דאמרינן בתלמוד "גרמא בנזיקין פטור", היינו דוקא באדם המזיק שאין עליו שום חיוב לשמור את ממונו של הניזק. אבל השומר שגרם היזק חייב על "גרמא בנזיקין", משום שלא די לו שאינו מזיק בידים, אלא חייב הוא לשמור את ממון חברו. באמת גמרא מפורשת היא בפרק שור שנגח את הפרה<sup class="footnote-marker">6</sup><i class="footnote">ב"ק מז, ב.</i> מובאת שם הברייתא: "הכניס שורו לחצר בעה"ב שלא ברשות ואכל חטין והתריז ומת פטור ואם הכניס ברשות בעל החצר חייב". על קושית הגמרא "ואמאי, ה"ל שלא תאכל", משני רבא: "ברשות אשלא ברשות קרמית, ברשות שמירת שורו קבל עליו ואפי' חנק את עצמו". מטעם דה"ל שלא תאכל, המעשה לעולם גרמא היא, ומ"מ חייב בעל החצר משום שחיוב שמירה עליו.

Chapter 2

גם בדיני שבת חלקו בתלמוד בין "מעשה" ובין "גרמא". משמע בפ' כל כתבי<sup class="footnote-marker">7</sup><i class="footnote">שבת קכ, ב.</i> שגרמא בשבת שרי. מדכתיב לא תעשה כל מלאכה דרש הש"ס "עשייה הוא דאסור גרמא שרי". אמרינן שם שאפילו ר' יוסי שאוסר גרם כיבוי היינו טעמו "מתוך שאדם בהול על ממונו אי שרית ליה אתי לכבוי..." אבל בעצם ההבדל שבין מעשה ובין גרמא גם ר' יוסי מודה. אולם כל השקלא וטריא גבי גרם כיבוי מסובכת היא כל כך בקושיים שכל הענין צריך בירור מיוחד.
הרי"ף כידוע אינו מביא מאמרו של רב יהודה אמר רב: "טלית שאחז בה האור מצד אחד נותנין עליה מים מצד אחר ואם כבתה כבתה". ומקשין עליו<sup class="footnote-marker">8</sup><i class="footnote">עיין ר"ן שבת קכ, א על הרי"ף שם; עיין גם ה"ה על הרמב"ם הלכות שבת פרק יב הל' ו.</i>, מכיון שהגמרא מפרשת טעמו של רב יהודה אמר רב, שהוא סבר כר' שמעון בן ננס, שגרם כיבוי שרי, והרי"ף בעצמו פוסק כר' שמעון בן ננס, אמאי לא הביא הרי"ף את דינו של רב יהודה אמר רב, השיבו על זה בשם הראב"ד והרמב"ן דכיון שהוא נותן מים על הטלית, המחיצה היא של מים ודומה הענין להא דתנן בסוף פרק הכירה<sup class="footnote-marker">9</sup><i class="footnote">שבת מז, ב.</i> "נותנין כלי תחת הנר לקבל ניצוצות ולא יתן לתוכו מים מפני שהוא מכבה". סברה שם הגמרא לומר שתנן סתמא כר' יוסי' "דאמר גורם לכיבוי אסור", אבל מסיק רב אשי שאין זה גורם לכיבוי אלא "מקרב את כיבויו". הרי כאן המים שבכלי הם המחיצה בפני האש. נמצא למוד שכל שהמחיצה היא של מים אין להתיר משום גרם כיבוי. ורב יהודה אמר רב שמתיר לתת מים על הטלית שאחז בה האור, משום שגרם כיבוי הוא, ע"כ חולק על רב אשי. הרי"ף פוסק כרב אשי שהוא בתרא, ומשום זה אינו מביא בהלכותיו דינו של רב יהודה אמר רב. אבל הרמב"ן כמו הרמב"ם פוסקים כרב אשי במקרב כיבויו וכרבי יהודה אמר רב בטלית שאחז בה האור. וכן פסק גם הרשב"א. ומביא הרב המגיד בשמו שאין לדמות הך דרב אשי לדינו של רב יהודה אמר רב. טעמו של רב אשי "הוא שאם אתה מתירו לעשות כן בע"ש אתי למעבד אפי' בשבת ופעמים שעם נתינתו יפלו הניצוצות והוא משים הכלי ומכבה אותו". פשוט הוא שלפי זה רב אשי ור"י אמר רב אינם חולקין כלל. בפרק הכירה הגזירה היא שיכבה בידים ממש בשבת, אבל נתינת מים על טלית רק גורם כיבוי היא. ועוד סברא אחרת לחלק מביא ה"ה בשם הרשב"א וז"ל: "א"נ דהכא אין שום דבר מפסיק בין הניצוצות והמים אלא האויר והמים תחת הניצוצות ממש, אבל בטלית אין המים תחת האש כדי לכבותו כשיפול, אלא מן הצד ואין האש נופלת לתוך המים להדיא". פירוש הדברים שבאמת יש להתיר כיבוי אפילו ע"י מחיצת מים אם המחיצה היא מן הצד, ואינה דומה מחיצה זו למחיצת מים שהיא תחת האש והמים מקבלים את הניצוצות כשהן נופלות לתוכם. מדאמר ה"ה על שתי סברות הרשב"א "והאחרון נראה עיקר" משמע שלא נחה דעתו ממה שאמר הרשב"א בסברא ראשונה שמקרב כיבויו הוא גזירה שמא יקרב את המים לניצוצות בשבת. פירושו זה של הרשב"א נמצא גם בתוספות<sup class="footnote-marker">10</sup><i class="footnote">שם ד"ה "מפני שמקרב את כיבויו".</i>. הם הרגישו בדוחק הדברים ואמרו "ואע"ג דהוי גזירה לגזירה קים להו לרבנן דהכא שייך למיגזר טפי". האמת עם ה"ה בזה שעיקר סברתם חסרה מן הספר וגם לשון הגמרא אינה מתפרשת כהוגן. לדבריהם היה לו לרב אשי לומר: שאני הכא <b>שמא</b> יקרב את כיבויו. המאמר "מפני שמקרב את כיבויו" מוכיח שלמעשה ובפועל ממש הוא מקרב את הכיבוי במה שהוא נותן את המים תחת הניצוצות. משום זה קיבל ה"ה את הסברא השניה של הרשב"א שע"י שהניצוצות נופלות למים שתחתיהן הוא מכבה. אכן גם זה דוחק גדול הוא, דמה לי אם המים הם תחת האש או מצדה, כל שהאש נוגעת במים היא נכבית. גם סברא זו של הרשב"א מובאת בתוספות והם כתבו: "ונראה שלפי הש"ס שלנו יש לחלק, דמחיצה של מים אע"ג דאין דבר מפסיק מ"מ שרי, שאין האש נופלת לתוך המים להדיא כי הכא שהמים תחת הניצוצות ומקרב כיבוין טפי". במלה "טפי" טרחו ליפות את סברתן, ר"ל ודאי שמחיצה של מים מקרבת ג"כ את הכיבוי, אבל כשהמים תחת הניצוצות אז המחיצה הזו מקרבת את הכיבוי "טפי". האיסור הוא במה שיש במלה זו "טפי". לא רק שלא תיקנו בזה כלום אלא שרק הגדישו את הדוחק שבסברתם. התוספות מביאים עוד סברא לחלק בין הא דרב אשי לדינו של הטלית וכותבים: "ועוד דאיכא למימר דהש"ס שלנו אוסר במחיצות של מים לרבנן ומשום הכי מוקי מתניתין כרבנן ופליג אירושלמי, ולא דמי לטלית שאחז בו האור מצד אחד שאינו אלא שלא תתפשט האור"<sup class="footnote-marker">11</sup><i class="footnote">תוספות שם; עיין גם הר"ן בסוף פרק כירה.</i>. סברא זו נראית עצומה אלא שלא השגיחו לפרש מתי המחיצה של מים אינה מכבה אלא מונעת את האש מלהתפשט ומתי היא מקרבת את כיבויו. גם לא פירשו את דברי רב אשי דאמאי לא נדון כל מחיצה של אש כגרם כיבוי, כדבעי למימר בש"ס "לימא תנן סתמא כר' יוסי דאמר גורם לכיבוי אסור", בפרט שזוהי באמת מסקנת הירושלמי.
לרש"י יש שיטה מקורית בסוגיא זו. בסוף פרק הכירה בד"ה "אלא אמר רב אשי" הוא כותב: "מתניתין אפילו לרבנן דלא דמי לגרם כיבוי, דהתם כי מטי דליקה לכלים, דליקה הוא דפקע להו וגרמא בעלמא הוא, אבל זה שנתן המים ממש תחת הנר מכבה ממש הוא, וגזירה מבעוד יום אטו משחשכה". ובד"ה שאחריו "שמקרב את כיבויו" הוא כותב: "זימן כיבוי להדיא והוה ליה מכבה ממש אי הוי יהיב ליה בשבת". התוספות העירו על זה<sup class="footnote-marker">12</sup><i class="footnote">שם.</i>: "רש"י דפי' דהוה מכבה לאו דוקא אלא כלומר שיוכל לבא לידי כיבוי". אין ספק שדבריהם דחוקים מאד. כל המעיין בדבריו יבין שרש"י טרח לפרש את סברת רב אשי ודייק בכל מלה ומלה ודוקא כתב מה שכתב. נתבונן תחילה בכונת הדברים: "זימן כיבוי להדיא והוה ליה מכבה ממש". אם נחדר לעומקו של הענין נמצא שכל מי שמכבה את האש במים, אפילו אם הוא עושה את הדבר בידיו, אינו אלא מזמן את הכיבוי להדיא. האדם המכבה את האש במים אינו מכבה לא "בגופו" ולא "בכוחו". הוא משתמש במים לכבות והמים הם המכבים. למשל אם אותו המעשה שהוא עושה במים יעשה בשמן, שישפוך שמן על הדליקה ולא מים, הדליקה עוד תגדל. לא האדם הוא הסיבה הפועלת את כיבוי האש אלא המים. האדם רק "מזמין" את המים לכבות את האש; הוא מביא את המים אל המקום שהאש שם. ואפי' אם הוא שופך את המים בידיו בתוך האש הוא אינו פועל יותר ממעשה הזמנה לכיבוי. אדם המכבה לעולם פירושו: <b>מזמין את הכיבוי</b>. בין שהאדם "מגביה את הכלי כנגד הניצוצות" בשעת נפילת הניצוצות לתוך המים, בין שהוא מניח אותו תחת הניצוצות והניצוצות נופלות לתוך המים אחר כד, הקשר הסיבתי אחד הוא: המים הם הסיבה הפועלת את הכיבוי, והאדם הוא שהזמין את המים לכבות. ההבדל ביניהם נמצא בהמשך הזמני שהוא לגמרי מחוץ לקשר הסיבתי ובלי שום יחס אליו. זהו מה שאמר רב אשי "מפני שמקרב את כיבויו", פירוש הענין. אע"פ שהוא אינו שופך את המים על האש ואינו מגביה את הכלי כנגד הניצוצות בשעת נפילתן למים והניצוצות אינן נכבות עכשיו, מ"מ גם לבסוף לא מעצמן תכבינה אלא מן המים ותכבינה אז קודם זמן כיבוין העצמי. אסור לעשות כן שגם זה הוה "מכבה ממש". נכון הוא שהמים מכבים את הניצוצות לאחר זמן. אבל מה בכך. לא על פעולת המים אנו מחייבים אותו משום "מכבה" אלא על מעשיו הוא; בין אם המים מכבים מיד בין לאחר זמן, מעשה האדם "המכבה" אחד הוא, דהיינו הזמנת כיבוי. שונה מזה לגמרי פלוגתתן של ר' שמעון בן ננס ור' יוסי בגרם כיבוי. כאשר האדם עושה מחיצה "בכלי חרס חדשים מלאין מים... שאין יכולים לקבל את האור" הוא ג"כ מזמין אבל לא את "הכיבוי להדיא", המים שבכלים אינם "המכבין". הדליקה שמכוחה הכלים מתבקעין היא "המכבה", שלה היא במאורע זה התפקיד של אדם המכבה במקום אחר. היא "מזמנת" את המים לכבות והאדם מכין רק את התנאים החיצוניים המאפשרים לחום הדליקה "לכבות", ז"א המאפשרים לחום להזמין את הכיבוי. מעשה האדם כאן הוא גרם כיבוי והוה ככל גרמות בש"ס הסיבה המכינה את הכיבוי. זוהי כוונת רש"י וזהו מה שכתב "זימן כיבוי להדיא", ר"ל לא כמו מחיצת כלים חדשים מלאים מים, שזימן רק את שבלעדיו הכיבוי א"א, אלא את הכיבוי, את הסיבה הפועלת את הכיבוי זימן. "והוה ליה מכבה ממש", וכדכתבנו שהזמנת סיבה הפועלת לכבות לעולם היא מהות מעשה האדם המכבה. בכדי להבדיל בין המכבה בשעת נתינת המים ובין "מקרב את כיבויו", נקרא את פעולת המכבה את האש מיד בשעה שהוא מזמין את הכיבוי, הסיבה המשמשת, שהמכבה משתמש בהסיבה הפועלת את הכיבוי דהיינו המים. אבל כשהוא מזמין כיבוי באופן שהסיבה בעצמה פועלת לאחר זמן, כגון הנותן מים בתוד הכלי שהוא תחת הניצוצות, את זה נכנה הסיבה המזמינה. חידושו של רב אשי הוא שאין חילוק בין הסיבה המשמשת והסיבה המזמינה. אין להשגיח בההבדל שבזמן שאין לו מקום בקשר הסיבתי שבין מעשה האדם ומאורעת הכיבוי. כיון שהקשר הסיבתי שבין מעשה האדם ומאורעת הכיבוי בשתיהן אחד הוא, הסיבה המזמינה "מכבה ממש" היא כמו הסיבה המשמשת.
הבבלי אינו חולק על הירושלמי<sup class="footnote-marker">13</sup><i class="footnote">ירושלמי שבת, פרק כירה חל' ח הגמרא שם; כל כתבי, הל' ו הגמרא; ועיין גם התוספות הנ"ל.</i> בדין מחיצת מים אליבא דר"ש בן ננס. גם לפי הבבלי ר"ש בן ננס מתיר אפילו במחיצת מים. גדולה מזה אני אומר, שאפילו ר' יוסי אינו אוסר ואפי' לא במחיצת מים. דע שבמשנה בפרק כל כתבי ר"י אינו חולק בכל על הא דאמר ר"ש בן ננס "פורסין עור של גדי על גבי שידה תיבה ומגדל שאחז בהן את האור מפני שהוא מחרך ועושין מחיצה בכל הכלים בין מלאין בין ריקנים בשביל שלא תעבור הדליקה". ר"י אוסר דוקא "בכלי חרס חדשים מלאין מים לפי שאין יכולין לקבל את האור והן מתבקעין ומכבין את הדליקה". חילוק גדול יש בין גרם כיבוי לעשיית מחיצה "בשביל שלא תעבור הדליקה". עשיית המחיצה בפני הדליקה אינה אפילו "גרם כיבוי". המחיצה אינה מכבה את האש אלא אינה נותנת לה שתעבור. האש בוערת במה שאחזה אלא שאינה יכולה לאחוז בדבר חדש, שהמחיצה שם וממילא כבה מאליה. אבל בגורם כיבוי הדליקה כבה לפני זמן כיבויה הטבעי. כאשר הכלים החדשים מתבקעין לא רק שהדליקה אינה יכולה להתפשט ולאחזו בדבר חדש שהוא מצד אחר של המחיצה, אלא המים מכבים את האש הבוערת מכבר ואינם נותנים לה להבעיר עד שיכלה כוחו הטבעי. גרם כיבוי הוא סיבה המכינה את הכיבוי; מחיצה שלא תעבור הדליקה היא סיבה המונעת את התפשטות הדליקה ואין כאן כיבוי כלל שהאש כלה מאליה. אינם חולקין ר"ש בן ננס ור' יוסי במחיצה, גם ר"י מודה שכל מעשה שהוא רק סיבה המונעת את התפשטות הדליקה שרי. דוקא בגרם כיבוי אוסר ר"י משום שהוא הסיבה המכינה את הכיבוי. ואין שום נ"מ אם המחיצה היא של מים או של דבר אחר: כל שתפקיד של המים ביחס לאש הוא רק להפריע את האש מלהתפשט, אבל מלבד זה אין שום התערבות של המים עם האש והאש בעצמה כלה, שרי לכ"ע; וכל שהמים בעצמם מכבים את הדליקה כגון שהניצוצות נופלות בתוך המים או שהכלים מתבקעין והמים נשפכים על האש, אין זה מחיצה בפני האש "שלא תעבר הדליקה", אלא או "מכבה ממש" או גרם כיבוי. אין חילוק בזה בין אם המים הם מתחת לאש או מן הצד, הכל תלוי בתפקידם של המים: אם המים הם הסיבה המונעת שרי לכ"ע, ואם הם הסיבה הפועלת את הכיבוי, אז יש לדון על מעשה האדם שהזמין את המים, אם הוא "מכבה ממש" או רק גרם כיבוי.
אם תקשה לך: איך אפשר במחיצת מים שתהיה רק הסיבה המונעת את התפשטות הדליקה ולא תהיה ג"כ הסיבה הפועלת את הכיבוי? נשיב על זה שהדוגמא היא הך דינו של ר"י אמר רב הנ"ל: "טלית שאחז בה האור מצד אחד נותנין עליה מים מצד אחר ואם כבתה כבתה". אין זה לא גרם כיבוי ולא מקרב כיבויו. המים שבצד אחר אינם מכבים את האש אלא מונעים אותה מלהתפשט: במקום שהמים שם אין האש יכולה לנגוע, במקום שאין מים בטלית, האש אינה נכבית ע"י המים אלא כבה מאליה, ואין שם כיבוי לענין מלאכת שבת. המים בטלית הם רק המחיצה בעד האש ונתינתם על הטלית היא הסיבה המונעת ביחס לדליקה ולא הסיבה המזמינה וגם לא הסיבה המכינה ביחס לכיבוי. אמנם השקלא וטריא בפרק כל כתבי עוד צריכה לביאור. על מאמרו של רב יהודה אמר רב מביא הגמרא: "מיתיבי טלית שאחז בה האור מצד אחד פושטה ומתכסה בה ואם כבתה כבתה, וכן ספר תורה שאחז בו האור פושטו וקורא ואם כבה כבה". מדמסיק שם הש"ס שרב יהודה אמר רב סבר לו כר' שמעון בן ננס דגרם כיבוי שרי, אלמא שנתינת מים על הטלית לא הוי רק "מחיצה" אלא גרם כיבוי<sup class="footnote-marker">14</sup><i class="footnote">כמו כן יש להקשות על התוספות הנ"ל בפרק כירה שהבאנו בפנים. כותבים הם שלפי הבבלי מחיצת מים אסורה אפילו לרבנן "ולא דמי לטלית שאחז בו האור מצד אחד שאינו אלא שלא תתפשט האור". א"כ מאי מקשה התלמוד על רב יהודה אמר רב שר"ש בן ננס אינו מתיר אלא מחיצה ולא גרם כיבוי, הלא לדבריהם אין זה גרם כיבוי. ולא דמי כלל לכלים המתבקעין ששם לא די שהאש אינה מתפשטת אלא המים מכבין את האש בפועל ממש.</i>. נראה לנו שיש שתי שיטות בתלמוד בנוגע לגרם כיבוי, השיטה שלפני רב אשי והשיטה המחודשת של רב אשי. השיטה הקדומה אנו מוצאים במה דאמר הגמרא בפ' כירה: "לימא תנן סתמא כר' יוסי דאמר גרם לכיבוי אסור". לפי סברת המקשן נתינת המים בכלי שתחת הניצוצות אינה אלא גרם כיבוי. ע"כ אותם שהלכו בשיטה זו סברו שכל "המזמין את הכיבוי" שיפעול לאחר זמן גרם כיבוי הוא. הראיה שדעה זו לא היתה רק "הס"ד" אלא שיטה מקובלת בין האמוראים, היא מן הירושלמי. בפירוש המשנה בפרק כירה מובא בתלמוד ירושלמי: "רבי שמואל בשם רבי זעירא דרבי יוסי הוא". וזוהי מסקנת הגמרא שם. הרי לך שר' שמואל בשם רבי זעירא ורב אשי פליגי, ומה שהוא גרם כיבוי לרבי זעירא, "מכבה ממש" הוא לרב אשי. ועוד דבר אחד נלמד מן הירושלמי שם. שמסיים הירושלמי: "הוינן סברין מימר מה פליגין ר' מאיר<sup class="footnote-marker">15</sup><i class="footnote">צ"ל ר' יוסי; עיין ירושלמי פרק כל כתבי הל' ו' הגמרא.</i> ורבנן בשעשה מחיצה של כלים, אבל אם עשה מחיצה של מים לא מן מה דאמר דמר רבי שמואל בשם רבי זעירא דרבי יוסי הדא אמר אפילו עשה מחיצה של מים היא מחלוקת". נבין מה היה הספק במחיצה של מים. א"א לומר שסברו רבנן מחיצת מים תהיה אסורה משום דהוי "מכבה ממש", דמה בכד שהמים מכבין את האש הלא אינם מכבין אותה בשעת עשיית המחיצה אלא לאחר זמן. ובלי סברת רב אשי כל שהאש נכבית לאחר זמן גרם כיבוי הוא ומותר לרבנן. מה היה עצם הספק. ממ"נ אם כל שהאש נכבית שלא בשעת נתינת הכלים גרם כיבוי הוא, ה"נ במחיצה של מים גרם כיבוי מקרי אם נכבית לאחר הקמת המחיצה או הנחתה כמו נתינת המים בכלי שתחת הניצוצות: ואם רצונך לחלק, כמו שחלקנו אנו לעיל, בין מים שהוא בכלי ששם עשיית המחיצה רק הסיבה המכינה, ובין המים שהוא בכלי תחת הניצוצות ששם המחיצה היא הסיבה המזמינה – אע"ג ששוים בזה שבשניהם אין האש נכבית מיד – א"כ באמת מנ"ל שמשנתנו בפרק כירה ר' יוסי היא ולא רבנן. משום זה אני אומר שלשיטה שלפני רב אשי אין שום חילוק בין מחיצת כלים חדשים מלאים מים ובין נתינת מים בכלי שתחת הניצוצות; אע"ג שכאן המים טמונים בכלי והכלי מפסיק בין האש ובין המים, וכאן הכלי פתוח והמים נוגעים באש בלי הפסק ביניהם, שניהם גרם כיבוי מקרי. ואם היו מסופקין במחיצת מים לרבנן בכלי פתוח שתחת הניצוצות, כמו כן היו מסופקין בעשיית מחיצה של כלים חדשים מלאים מים, דחד ספק הוא, דהיינו הספק אי גרם כיבוי שרי לרבנן או לא. הא דאמר הירושלמי "סברין מימר מה פליגין... בשעשה מחיצה של כלים". פירוש הדברים הוא, שסברו שרבנן ור"י רק בעשיית מחיצה בכדי שלא תעבור הדליקה פליגי, דהיינו בכלים ריקניים או בכלים ישנים ואפי' מלאים מים, שלרבנן שרי ולר"י אסור אף זה, אבל אם "עשה מחיצה של מים" דהוי גרם כיבוי לא פליגי, שאף רבנן סברו שגרם כיבוי אסור. ואל תתמה איך היו מסופקין בדבר שהוא מפורש במשנה בפרק כל כתבי, דמדר"י אוסר בכלי חרס חדשים מלאים מים משום גרם כיבוי על כרחך לרבנן שרי. אדרבה, גם מן הבבלי מוכח שמסורת פלוגתתן של ר"ש בן ננס ור"י לא היתה ברורה בידם. הרי התלמוד בבלי מביא הברייתא הסותרת את המשנה<sup class="footnote-marker">16</sup><i class="footnote">שבת קכ, ב.</i> "דתניא עושין מחיצה בכלים ריקנים ובמלאין שאין דרכן להשתבר ואלו מלאין שאין דרכן להשתבר... ור"י אומר אף כלי כפר שיחין וכו' אין דרכן להשתבר". מן הברייתא משמע שאפי' רבנן אינם מתירין אלא מחיצה של כלים ריקנים או מלאים שאינם משתברין, דהיינו מחיצה כדי שלא תעבור הדליקה, אבל "מחיצה של מים", ואפילו בכלים, לא משום שגם הם סברי שגרם כיבוי אסור. נכון הוא שהבבלי מיישב את הסתירה ואמר "כולה ר' יוסי היא וחסורי מחסרא והכי קתני", ודאי שעל יסוד ברייתא זו היה מקום להסתפק במאי פליגי ר"ש בן ננס ור' יוסי. גם ממה דאיתא בבבלי<sup class="footnote-marker">17</sup><i class="footnote">שם.</i> "ומי מצית אפכת לה, והאמר רבה בר תחליפא משמיה דרב מאן תנא גרם כבוי אסור ר' יוסי" מוכח שהיו מסתפקין בדבר, שהיה אפשר לומר שגם רבנן יודו בגרם כיבוי שאסור ואינם מתירין אלא "מחיצה של כלים". אילו היה הדבר ברור לפניהם, מה אתא רבה בר תחליפא משמיה דרב להשמיענו בסגנונו המודגש, "מאן תנא גרם כבוי אסור ר' יוסי".
אם נעיין עכשיו בקושית הגמרא על דינו של רב יהודה אמר רב נמצא שיסוד הקושיא היא הספק של הירושלמי בפירוש פלוגתתן של ר"ש בן ננס ור"י. על הא דמתרץ "הוא דאמר כר' שמעון בן ננס" מקשה הש"ס: "אימר דאמר ר"ש בן ננס מפני שהוא מחרך, גרם כיבוי מי אמר". ומשיב על זה: "אין מדקתני סיפא ר"י אוסר בכלי חרס חדשים מלאים מים שאינן יכולים לקבל את האור והן מתבקעין ומכבין את הדליקה מכלל דת"ק שרי". לכאורה קשה מה זה דאמר המקשן "אימר דאמר ר"ש בן ננס" וכו', וכי לא ראה את הסיפא. וזו ראיה למה שכתבנו. המקשן סבר כמו דאמר הירושלמי "הוינן סברין מימר מה פליגין... בשעשה מחיצה של כלים", אבל גרם כיבוי אסור אפילו לר"ש בן ננס וכדמוכח מן הברייתא. והשיבו לו שהאמת היא כמו שמוכח מן המשנה, "מאן תנא גרם כיבוי אסור ר' יוסי". ופלוגתתם לא רק במחיצה של כלים אלא גם במחיצה של מים, ז"א בגרם כיבוי. נכון הוא שאפילו לשיטת הירושלמי, שהיא גם שיטת הבבלי לפני חידושו של רב אשי בדין הניצוצות, נתינת מים על הטלית אינה אפילו גרם כיבוי אלא מניעת התפשטות הדליקה, מ"מ כל זמן שהיינו מסופקין בפלוגתתן של רבנן ור"י והיינו סבורין שבמחיצה של כלים הם חולקים, יש סברא לומר שכל שחמור ממחיצת כלים יהיה אסור ואפילו לרבנן. אע"ג שנתינת מים על הטלית אינה אפילו גרם כיבוי, מ"מ חמורה היא ממחיצה בלי מים כלל, דע לך שהתלמוד בבלי שם בסוגיא בפרק כל כתבי אמר שאפילו ר' יוסי סבר שגרמא בשבת שרי מ"מ אוסר הוא גרם כיבוי, "מתוך שאדם בהול על ממונו אי שרית ליה אתי לכבויו". כמו כן יש לומר שבמחיצת כלים שאין שם מים שרי. אבל במחיצה עם מים כמו נתינת מים על הטלית יהא אסור שחמור הוא, לפי שיש לחוש משום שאדם בהול על ממונו וכו'. הסוגיא מתפרשת עכשיו באופן זה. על דינו של רב יהודה אמר רב, מקשה מטלית שאחז בה האור מצד אחד פשטה ומתכסה בה ואם כבתה כבתה וכו' – דמשמע שאסור לעשות מחיצה של מים. ומשני שרב יהודה אמר רב אליבא דר"ש בן ננס אמר דינו שמותר לעשות מחיצה בפני הדליקה. ומקשה, איך נלמד דינה של מחיצה של מים מדין מחיצה בלי מים. הלא גם ר"ש בן ננס אוסר גרם כיבוי, וע"כ טעמו מתוך שאדם בהול על ממונו אי שרית ליה אתי לכבויי. וא"כ יש לומר שדוקא מחיצה בלי מים שרי אבל לא מחיצה במים, שלזו תהיה ג"כ דינו של גרם כיבוי משום הך טעמא גופא מתוך שאדם בהול על ממונו וכו'. אבל לפי האמת, בתר דמסיק הש"ס שבגרם כיבוי פליגי ורבנן מתירין אפילו גרם כיבוי, כ"ש שמחיצה של מים שרי דלא הוה ביחס לדליקה אפילו גרם כיבוי אלא סיבה המונעת.
הוכחנו שקושית הש"ס על רב יהודה אמר רב אפשרית רק על יסוד הספיקות בפלוגתתן של ר"ש בן ננס ור' יוסי. אבל אליבא דמסקנא, דברי ר"י אמר רב ברורים הם בלי שום פקפוק<sup class="footnote-marker">18</sup><i class="footnote">מכש"כ שאין לדמות כלל את דינו של ר"י אמר רב למקרב כיבויו של רב אשי: מקרב כיבויו "מכבה ממש" הוא וזה לא הוה אפי' גרם כיבוי. מעולם לא עלה על דעת הרי"ף לדחות בהא דרב יהודה אמר רב משום שהוא חולק על רב אשי כמו שטרחו ליישב את דבריו הראב"ד והרמב"ן. וראיתנו מן הרא"ש. הרא"ש הולד בתר הרי"ף בזה שגם הוא אינו מביא את דברי רב יהודה אמר רב ובפרק כירה הוא מפרש שמקרב כיבויו היינו "דגזרינן שמא יתן מים בכלי שתחת הנר בשעת נפילת הניצוצות". פירוש זה הוא הסברא הראשונה של הרשב"א שהבאנו בפנים מן ה"ה. לפי הסברא מחלקינן בין מקרב כיבויו של רב אשי ובין דינו של רבי יהודה אמר רב ואמרינן אליבא דהרשב"א שאינם חולקים זה על זה ויש לקיים את שניהם. א"כ הרא"ש שמפרש רב אשי כהרשב"א אמאי אינו מביא הוא את דינו של רב יהודה אמר רב. עיין בקרבן נתנאל על הרא"ש בפ' כל כתבי אות ש שהעיר על זה והניחו בצ"ע. לדעתנו מן הרא"ש מוכח שאין לקיים את תירוצם של הראב"ד והרמב"ן בישוב שיטתו של הרי"ף. גם בפירושם לא תיקנו הרבה. אף אם נאמר שהרי"ף אינו פוסק כרב יהודה אמר רב דהוה שלא אליבא דהלכתא אמאי מביא הוא את דין הטלית "שאחז בה האור פושטה ומתכסה בה וכו' וכו' " בשם ר"י אמר רב הלא הדין מן הברייתא הוא. וכן צריך לדייק בדברי הרא"ש שמביא גם את הדין הזה מן הברייתא בשם ר"י אמר רב כמו הרי"ף. על זה העיר כבר הקרבן נתנאל באות הנ"ל ואמר: "ולפי דבריהם הא דאיתא אמר ר' יהודה בהרי"ף ורבינו טעות סופר הוא". גם בהגהות חו"י שעל הרי"ף דפוס ווילנא, איתא: "אמר רב יהודה נמחק וצ"ל תניא כו' ". דעתי נוטה לומר שאין כאן טעות סופר והגירסא אמר ר' יהודה שבהרי"ף וברא"ש היא המפתח לפתרון השאלה כולה שלפנינו. הך מימרא דרב יהודה אמר רב שבבבלי מובא בירושלמי בפ' כל כתבי הל' ו בסגנון זה: "רבי ירמיה רבי בא בר ממל בשם רב ספר שאחז בו האור מצד אחד נותן מים מצד השני ואם כבה כבה אחז בו האור משני צדדים פושטו וקורא בו ואם כבה כבה. טלית שאחז בו האור מצד אחד נותן מים מצד שני ואם כבה כבה. אחז בה האור מב' צדדין נוטלה ומתעטף בה ואם כבתה כבתה". הרי ששני הדינים מובאים גם בירושלמי, אבל הברייתא אינה ידועה להירושלמי ושניהם נאמרו במאמר אחד בשם רב מאחר שהרי"ף והרא"ש מביאים את האחד מן שני הדינים בשם ר"י אמר רב, כמו שהגירסא בירושלמי, ולא בשם הברייתא כמו שאותו הדין נמצא בבבלי, ע"כ מוכח שאין טעות סופר בספריהם אלא שזו היתה גירסתם, א"ר יהודה אמר רב טלית שאחז בה האור פושטה ומתכסה בה וכו'. אבל בתלמוד שלהם ומאמר בשם רב היה מקוטע, הם השמיטו את החלק הראשון של נתינת מים על הצד השני, לפי שלא היה בגירסתם של הבבלי. ועוד אני אומר שהעובדא שהם מביאים את הדין המובא בבבלי מן הברייתא בשם ר"י אמר רב מוכחת שכל השקלא וטריא שבבבלי המתחלת עם הקושיא על רב יהודה אמר רב מן הברייתא לא היתה נמצאת בתלמוד שלהם. לא רק שאין להקשות על דין נתינת מים על טלית שאחז בה האור מדין פושטה ומתכסה בה אלא ששני הדינים מאמר אחד הם ומשלימים זה את זה. וכבר הוכחנו בפנים שקושיות הבבלי לפי הגירסא שלנו אינן לפי המסקנה אלא דוקא לאותן שסברו בס"ד שבמחיצה של כלים הם פליגי וגרם כיבוי אסור אפילו לרבנן.</i>. אלו הן ההגדרות שמצאנו בדין כיבוי עד כה: טלית שאחז בה האור מצד אחד פושטה ומתכסה בה ואם כבתה כבתה. האש עוד אינה חזקה ואין צורך אפילו במחיצה וכבה מאליה ע"י טלטול מעט של הבגד<sup class="footnote-marker">19</sup><i class="footnote">עיין ט"ז ש"ע או"ח סי' שלד ס"ק יז.</i>. גדולה מזו עשיית מחיצה בפני האש שיש כוח די באש להתפשט ועושים מחיצה בפניה שלא תעבור הדליקה. המחיצה תהיה של "כלים", ז"א בלי מים, כמו כלים ריקים או כלים מלאים מים אם אינם משתברין; ותהיה גם של "מים", כמו הך דינו של רב יהודה אמר רב. טלית שאחז בה האור מצד אחד נותנים עליה מים מצד אחר. העיקר הוא שהמחיצה תהיה רק הסיבה המונעת את התפשטות הדליקה. כל אלו מותרין לכ"ע. אבל אם המחיצה של מים היא הסיבה המכינה את הכיבוי, כגון כלי חרס חדשים מלאים מים זה הנקרא גרם כיבוי ופליגי בו ר"ש בן ננס ור' יוסי. ואם המחיצה אינה הסיבה המכינה אלא הסיבה המזמינה כמו נתינת מים בכלי פתוח שתחת הניצוצות, לרב אשי הוה "מכבה ממש" ואסור לכ"ע<sup class="footnote-marker">20</sup><i class="footnote">יש לעיין מה יהיה ערכה או משמעותה של הסיבה המזמינה בענינים אחרים. את מה שקראנו בפנים הסיבה המשמשת אנו מוצאים גם בדין נזיקין. למשל האדם החובל את חברו בגחלת שבידו אינו מזיק לא בגופו ולא בכוחו. אין הוא הסיבה הפועלת את החבלה; הגחלת היא הסיבה הפועלת ומעשיו של האדם הם הסיבה המשמשת. הגחלת היא כלי זיינו של החובל. אבל כלי זין זה אינו לא "חרב" ולא "חץ" האדם המזיק בחרב שבידו או ע"י האבן שהוא זורק בכוחו הוא מזיק. בלי כוחו של האדם החרב וגם החץ לא יזיקו, האדם הוא הסיבה הפועלת. היורה את החץ ג"כ אינו הסיבה המשמשת שהכוח שבחץ עוד אינו ראוי לפעול באותו המצב של קשת דרוכה. מעשה היורה הוא המחליף את הכוח הטמון שבקשת לכוח פועל. משום זה קראנו את היורה הסיבה המשחררת. אבל גבי סיבה המשמשת אין צורך בשחרור כוח הפעולה. הגחלת שהיא הסיבה הפועלת נוכחה היא באופן פעיל ולא באופן נח. הסיבה הפועלת רק מחכה לאדם להשתמש בה. הקשר הסיבתי שבין הסיבה המשחררת ותוצאת פעולתה של הסיבה הפועלת יותר אדוק הוא מן הקשר הזה שבין הסיבה המשמשת ותוצאת הפעולה ע"י הסיבה המשחררת. האדם אינו רק "מזמין" את הסיבה הפועלת אלא גם מחליף את מצב הכוח שבסיבה זו שמחמתו היה הכוח לפעול. משום זה יותר קרובה היא הסיבה המשחררת להאדם המזיק בכוחו הוא, ז"א שהוא בעצמו הסיבה הפועלת, מן הסיבה המשמשת. אבל מכ"מ חייב האדם המזיק ע"י הסיבה המשמשת וזה פשוט. אבל הסיבה המזמינה אינה נמצאת בתלמוד אצל נזיקין. אם אדם מניח את הגחלת במקום אחד ואדם אחר נכוה בגחלת אין זה סיבה המזמינה אלא גרמא. האדם שבא לכאן ונכוה מחמת מעשיו הוא. הנחת הגחלת היא הסיבה המכינה את התנאים. הקשר שבין כוית האדם והנחת הגחלת אינו הכרחי. כבר ביררנו שהקשר הסיבתי בין הסיבה המשמשת ותוצאת הפעולה ואותו הקשר בין הסיבה המזמינה ותוצאת הפעולה אחד הוא. כשהוא משתמש בסיבה הפועלת הפעולה תבוא בעקבות המעשה ומחמתו, וכן נמי בסיבה המזמינה בנזיקין בדרך זו. מי שהוא זורק תינוק מראש הגג ויש תחתיו "כרים או כסתות" שיגינו עליו ובא אחר ונתן גחלת על הכרים והכסתות זה השני "זימן" את הסיבה הפועלת את הנזק והנזק הכרחי הוא. דומה זה ממש למי שנותן מים בתוך הכלי שתחת הניצוצות. מעשיו של השני הם הסיבה המזמינה: לרב אשי השני חייב ואליבא הירושלמי פטור כדהוכחנו שלשיטת הירושלמי גם הסיבה המזמינה גרמא היא וערכו כמו של הסיבה המכינה. תכונת הסיבה המזמינה היא שהאדם מזמין בידיו את הסיבה הפועלת ותוצאת הפעולה נובעת בהכרח מן מעשה ההזמנה.</i>, וחולק הוא על שיטת הירושלמי.

Chapter 3

מה שכתבנו על הסיבה המונעת נראה כמופרך מברייתא בפ' יו"ט<sup class="footnote-marker">21</sup><i class="footnote">ביצה כב, א.</i>. איתא התם: "הנותן שמן בנר חייב משום מבעיר והמסתפק ממנו חייב משום מכבה", לכאורה זה המסתפק מן השמן דומה לנותן מים על הטלית שאחז בה האור. הוא אינו מכבה את הנר הדולק אלא לוקח ממנו את החומר שהנר צריך לו כדי להמשיך את אורו. התוספות שם<sup class="footnote-marker">22</sup><i class="footnote">ד"ה "והמסתפק ממנו חייב משום מכבה".</i> טורחים ליישב את הברייתא וכותבים: "אינו ר"ל מפני שממהר כבוי דלא הוי אלא גרם כבוי" וכו'. ואומרים הם: "היינו טעמא הואיל דבאותה שעה שהוא מסתפק ממנה מכבה קצת ומכסה אורו דלא יכול לאנהורי כולי האי כי איכא שמן מועט בנר ולכך נראה ככבוי". סגנון לשונם מוכיח שהם בעצמם הרגישו כמה דחוקים הם דבריהם. על עצם פירושם מעורר הרא"ש שנפרך מן משנה אחת בפרק במה מדליקין<sup class="footnote-marker">23</sup><i class="footnote">שבת כט, ב.</i>. דתנן: "לא יקוב? אדם שפופרת של ביצה וימלאנה שמן ויתננה ע"פ הנר בשביל שתהא מנטפת" וכו'. טעם האיסור משום דאתי לאסתפוקי מינה כדאמר שם הגמרא. ע"כ ליכא למימר התם כדברי התוספות שבשעה שהוא מסתפק "מכבה קצת ומכסה אורו", שהרי אינו נוגע בשמן שבנר אלא מן השפופרת לוקח את השמן. וכתב הרא"ש שע"כ היינו טעמא של שפופרת משום שממהר כיבוי. ומסיק "הלכך נראה לי טעמא דמסתפק מן הנר משום שממהר כיבויו ואפילו רבנן דחולקין על ר' יוסי מודים בהאי גרם כיבוי דחייב משום מכבה. עד כאן לא פליגי התם אלא משום שאינו נוגע בדבר הדולק ועושה איזה מעשה הגורם את הכיבוי כשתגיע שמה הדליקה. אבל הכא השמן והפתילה שניהם גורמים את הדליקה והממעט מאחד מהם ממהר את הכיבוי וחייב. והיינו טעמא נמי דנותן שמן בנר חייב משום שמאריך בהבערתו; דאילו לא נתן את השמן היה כבה כשיכלה השמן שהיה בו מכבר. ומה שדולק מאז והלאה הוה כאילו הוא הדליקו. וכן לענין כיבוי נמי ממהר אותו ע"י שמסתפק מן הנר והוה כאילו הוא כבהו". זהו פירושו של הרא"ש, אמנם גם דבריו אינם ברורים. מאי שנא נר הדולק מן הטלית שאחז בה האור. הלא גם בטלית האור שאחז בה וחומר הטלית שניהם גורמים את הדליקה וע"י נתינת המים הוא "ממעט מאחד מהן" וממהר את הכיבוי. השמן שבנר הוה ממש כאותו הצד שבטלית שעוד לא אחז בו האור<sup class="footnote-marker">24</sup><i class="footnote">לכאורה זה יהיה ראיה למה שכתבו הראב"ד והרמב"ן בפירוש שיטת הרי"ף שלא הביא את דברי ר"י אמר רב בנתינת מים על הטלית (ראה מה שכתבנו בפרק זה אות ב). נראה לכאורה שממהר כיבויו שברא"ש הוא המקרב כיבויו של רב אשי. המסתפק מן הנר מקרב את הכיבוי כמו הנותן מים בכלי שתחת הניצוצות מחיש אותו לפי זה מחיש הנותן מים על הטלית שאחז בה האור ג"כ את הכיבוי ור"י אמר רב ורב אשי חולקין זה על זה כמו שכתבו הראב"ד והרמב"ן. ומשום זה לא הביא הרא"ש הך דינו של רב יהודה אמר רב. אלא דא"כ הירושלמי שסבר דמקרב כיבויו גרמא הוה יתיר להסתפק שמן מן הנר הדולק וזה דוחק גדול. עיין מה דאמר ר' יוחנן בדין נר שמונח על גבי טבלא, ירושלמי שבת פ"ג הל' ז; וראה גם הערה 29 בפרק.</i>. אבל האמת היא שמה שמסתפק מן הנר אין ממהר כיבויו שאין כאן כיבוי כלל, אלא מחוסר חומר להאיר הנר כבה מעצמו. ביחס אל הפתילה הדולקת, לקיחת שמן מן הנר הוה ממש כנתינת מים על הטלית ביחס אל הצד שאחז בו האור – כל אחת מהן היא הסיבה המונעת את התפשטות הדליקה.
אולם יש חילוק בין נר הדולק ובין הטלית שאחז בה האור. בסוגיא בפרק יו"ט הנ"ל מובא המעשה דעולא איקלע לבי רב יהודה, "קם שמעיה זקף לה לשרגא". כתב רש"י על זה: "שהיה רוצה שיסתלק השמן לאחוריו <b>ולא ימשך</b> אחר הפתילה ותכבה". ר"ל כל השמן שבנר נמשך אחר הפתילה. השמן והפתילה והאור חטיבה אחת הם, ביחד הם "הנר הדולק". מה שאין כן הטלית שאחז בה האור. אין הצד השני שאינו דולק "נמשך" אחר הצד הדולק. מאחר שהנר הוא חטיבה אחת, כל השמן שבנר חלק של הנר הדולק הוא, אבל לא כל הטלית היא חלק של הדליקה. העובדא שהשמן נמשך אחר הפתילה מהדק את כל השמן בשלהבת. כל שינוי בכמות השמן משנה גם את גובה מישור השמן שבנר וע"י כך יגביה או ישפיל את מישור השלהבת. ולא עוד אלא גם משנה את חלק השמן המגיע בשלהבת או בפתילה, המושכת בשמן. אבל הצד השני שבטלית אינו אדוק בדליקה. אע"ג שהוא קשור בצד הדולק, אין לאיחוד זה שום השפעה על הדליקה עצמה. שני הצדדים של טלית אחת אינם שונים בנוגע לדליקה משתי טליתות המונחות זו בצד זו. מי שיחתוך מן הטלית את הצד שעוד לא אחז בו האור אינו לוקח שום דבר מן הדליקה עצמה והוה ממש כמו מי שלוקח טלית אחת שבצד טלית שניה שאחז בה האור בכדי שלא תגע הדליקה גם בה. אבל המסתפק מן הנר לוקח דבר שהוא חלק מן הנר הדולק. למה אתה יכול לדמות את הטלית שאחז בה האור מצד אחד לשני נרות של שמן זה בצד זה, האחד דולק והאחר אינו דולק, ובכדי שלא ידליק הראשון את השני מסיר גם את השני משם. הברייתא במס' ביצה דבר חדש בדין מכבה אתא לאשמעינן. מכבה הוא לאו דוקא מי שמכבה את השלהבת ממש אלא גם מי שממעט את הנר הדולק ע"י שמסתפק ממנו. אע"פ שהשלהבת עצמה ודאי אינה נכבית בזה הדבר אסור ולא משום שממהר את כיבויו אלא שאצל הנר באותה השעה שהוא מסתפק הוא מכבה. הסרת החומר הדולק שבנר של שמן כיבוי היא. וכן לענין מבעיר לא רק להגדיל את השלהבת אסור, אלא להוסיף חומר דליק על הנר הדולק<sup class="footnote-marker">25</sup><i class="footnote">כן מוכח ג"כ פשטות לשון הברייתא: "הנותן שמן בנר חייב משום מבעיר והמסתפק ממנו חייב משום מכבה" משמע שנתינת השמן היא "ההבערה" והסיפוק מן השמן הוא הכיבוי.</i> ויש ראיה לדברינו מן הירושלמי. על המשנה בפרק במה מדליקין<sup class="footnote-marker">26</sup><i class="footnote">ירושלמי שבת פרק ב הל' ד.</i> "לא יקוב אדם שפופרת של ביצה" מייתי הירושלמי. "למה משום שלא הותחל בכל טיפה וטיפה" והרי זה כאילו נותן כל טיפה וטיפה לתוך הנר בשבת. פירוש הענין שהאור אינו אוחז בשמן שבתוך השפופרת שהיא כלי אחר. הרי לך שבנר עצמו האור "הותחל בכל טיפה וטיפה", היינו מה שלמדנו מדברי רש"י שהאור נמשך אחר הפתילה וכל השמן אדוק בשלהבת, וזהו הנר הדולק. גדולה מזו כתב רש"י בפירושו על הד משנה וז"ל<sup class="footnote-marker">27</sup><i class="footnote">שבת כט, ב בתוד ד"ה "שתהא מנטפת".</i> "...וטעמא משום גזרה שמא יסתפק הימנו וכיון שהקצהו לנר חייב משום מכבה..." לדבריו אע"ג שאין השמן שבשפופרת מחובר לשלהבת ואין השמן הזה נמשך אחר הפתילה מ"מ מכבה הוא אם יטול ממנה, דכיון שהקצה את השמן שבשפופרת לנר <b>גם השפופרת נעשתה חלק של הנר הדולק.</b> אע"פ שחידוש גדול הוא זה<sup class="footnote-marker">28</sup><i class="footnote">אפשר שמטעם זה כתב הרמב"ם הלכות שבת פ"ה הל' יב, דהיינו טעמא שלא יתן שפופרת על פי הנר "גזירה שמא יקח מן השמן שבכלי... ואסור ליהנות בשבת מן השמן שהודלק בו ואפי' כבתה הנר וכו' ". ועיין בל"מ שמקשה דאמאי לא כתב הרמב"ם דטעם שפופרת משום מכבה "דהא מסתפק מן השמן שבנר חייב משום מכבה". ויפה כתב שם שס"ל להרמב"ם שאין זה מכבה כאן שהוא מסתפק מן השפופרת ולא מן השמן שבכלי שבו הנר. הרמב"ם אינו מסכים לסברת רש"י דכיון שהקצהו לנר חייב משום מכבה; ואין ספק שחולק הוא גם על פירושו של הרא"ש במה שכתב הרא"ש שטעם המסתפק מן הנר מפני שמחיש את כיבויו דא"כ אמאי לא כתב הרמב"ם כן בדין שפופרת שממנו עיקר ראיתו של הרא"ש.</i> מבטא הוא את העיקר שטרחנו להעלות מבירור הענינים, דהיינו: המוסיף על הנר הדולק, הגם שאינו מגדיל בזה את השלהבת עצמה, מבעיר הוא, והממעט ממנו, אע"פ שאינו מכבה את השלהבת עצמה, מכבה הוא. אבל הבערה והכבוי כזה שייכים דוקא בנר של שמן הדולק או הדומה לו בתכונתו ומהותו. הנותן מים על הטלית סיבה מונעת היא שאין לצד הטלית שלא אחז בו האור שום חלק בדליקה, ותפקידם של המים הוא להגין "שלא תעבור הדליקה"; אבל המסתפק מן השמן, מאחר שהשמן הוא חלק של הנר הדולק, הוא משחית חלק מן הנר, והשחתת חלק מן הנר הדולק כיבוי היא. אבל שונה הוא כיבוי זה מן כיבוי שלהבת עצמה ע"י שפיכת מים עליה. מעשיו של המכבה את השלהבת ע"י המים הוא מכבה בסיבה משמשת; המסתפק שמן מן הנר ומשחית חלק של הנר הדולק הוא מכבה בכח סיבה פועלת שבידיו הוא מסתפק "ומכבה" בכח מעשיו<sup class="footnote-marker">29</sup><i class="footnote">עם גמר פרק זה נכון להעיר על מה דאמר רב יהודה (שבת קכ, ב): "פותח אדם דלת כנגד מדורה בשבת". הייתי נוטה לומר שדעת ר"י להתיר משום דהוה גרמא בהבערה. הרוח היא הסיבה הפועלת המבערת את המדורה. פתיחת הדלת אינה סיבה המשמשת בסיבה פועלת זו שהאדם אינו מביא את הרוח בידיו אלא הרוח מעצמה היא באה. בסיבה המשמשת האדם משתמש בידיו הוא בסיבה הפועלת. פתיחת הדלת הוה ממש כמו נטילת התריס המגין כנגד החץ. הדלת היא התריס כנגד הרוח, ופתיחת הדלת גרמא היא; היא הסיבה המכינה המאפשרת לרוח לפעול. משמע שאביי דלייט עלה והגמרא דמסיק "לעולם ברוח מצויה וכו'" סברי שגרם כיבוי שרי גרם העברה אסור. וזה דחוק וכן קשה מן מה שתנא שם: "נר שאחורי הדלת פותח ונועל כדרכו ואם כבתה כבתה". חולק עלה רב משום דהוה פסיק רישיה. פירש שם רש"י: "והכא נמי הרוח מכבהו". משמע שהבין שפותח את הדלת כנגד הנר והרוח מנשבת מבחוץ ומכבהו (עיין גם תוספות שם ד"ה "פותח ונועל כדרכו"). אכן גם זה אינו אלא גרמא והדין עם התנא שהתיר. אבל אפשר לומר בישוב קושיות אלה שהא דאמר הש"ס שם בסוגיא: "כתיב לא תעשה כל מלאכה עשייה הוא דאסור גרמא שרי", היינו דוקא מדאורייתא אבל מדרבנן אפילו גרמא אסור. ויש יסוד לסברא זו. שהרי גרמא בנזיקין פטור ומ"מ פוסקת המשנה (ב"ב כב, ב) שמרחיקין את הסולם מן השובך וכו' ובפירוש הענין אמר רב טובי בר מתנא: "זאת אומרת גרמא בנזיקין אסור" ה"נ יש לומר שגרמא בשבת אע"ג שאין לחייב עליה מן התורה מ"מ אסור היא מדרבנן והא דמתירין גרם כיבוי דוקא בדליקה משום הפסד ממון. אבל למשל לכבות את הנר ע"י גרמא תהיה אסור כמו להבעיר את המדורה אסור הוא מדרבנן. וצריכין אנו לומר שהנותן מים בכלי שתחת הניצוצות ג"כ משום סכנת הדליקה מחמת הניצוצות עושה כן ודוקא משום זה יש לדון עליו להתירו משום גרם כיבוי למ"ד גרם כיבוי שרי. מ"מ אין לומר שהמסתפק שמן מן הנר והנותן שמן בנר משום גרמא אסור, ונסתלקו כל הבעיות בענין זה, שהרי הברייתא לא קתני "אסור" אלא "חייב משום מבעיר... חייב משום מכבה" (עיין היטב בתוספות ביצה כב, א ד"ה "והמסתפק ממנו וכו'" ודוק) משמע שהאיסור הוא מדאורייתא. וכן בירושלמי (שבת פרק כירה הל' ז) על הא דתני "נר שהוא מונח ע"ג טבלא מסלק את הטבלא והנר נופל" אמר ר' יוחנן: "קרוב הוא זה לבוא לידי חיוב חטאת לפניו משום מבעיר לאחריו משום מכבה". הרי שלתת שמן בנר או להסתפק ממנו מדאורייתא אסור.</i>.

פרק י; סיבה פועלת רוחנית וסיבה מכינה רוחנית



Chapter 1

<b>דיבור וקול ומעשה בהלכה</b>
ידוע הוא ההבדל בין לאו שיש בו מעשה ללאו שאין בו מעשה. לדעת מקצת תנאים, כגון ר' עקיבא ורבי יהודה, לוקים ואפילו על לאו שאין בו מעשה. מכל מקום נתקבלה להלכה דעתם של חכמים שלאו שאין בו מעשה אין לוקין עליו. כן נתקבלה הדעה שדיבור כאשר הוא לעצמו אינו בכלל מעשה. כך למשל בתורת כהנים: או מה עכו"ם מיוחדת שחייבים עליה מיתת ב"ד אף איני מרבה אלא מחויבים מיתת ב"ד, הא מה אני מרבה את המקלל אביו ואמו המסית והמדיח והמכשף ונביא שקר ועדים זוממין, ת"ל ועשה, יצאו אלו שאין בהם מעשה<sup class="footnote-marker">1</sup><i class="footnote">ויקרא ד, סי' קצו ה"א, סעיף ב.</i>. המכנה המשותף של המוצאים מן הכלל, הוא שכולם הם על ידי דיבור, ודיבור אינו מעשה. וכן הוא במשנה ראשונה במס' כריתות, שחכמים חולקים על תנא קמא ואומרים: 'אף המגדף (כלומר אף המגדף יוצא מן הכלל) שנ' 'תורה אחת יהיה לכם לעושה בשגגה', יצא מגדף שאינו עושה מעשה'.
בירושלמי מס' תרומות מובאת פלוגתא בין ר' מאיר וחכמים לעניין 'לוקה ומשלם'. ר' אבהו בשם רשב"ל מסביר את שיטת ר' מאיר ואומר: מן המוציא שם רע למד ר"מ. וענשו אותו – ממון, ויסרו אותו – מלקות. ורבנן אמרין לחידושו יצא המוציא שם רע. דבר שהוא יוצא בחידושו אין למידין ממנו. לפי שבכל מקום אין אדם מתחייב בדיבורו וכאן אדם מתחייב בדיבורו. וכו'<sup class="footnote-marker">2</sup><i class="footnote">ירושלמי תרומות, פ"ז הל' א.</i>. זאת אומרת כיוון שדיבור איננו נחשב למעשה, חיובו של מוציא שם רע בדיבור חידוש הוא ומחידוש אין למידין. וכן מפורש בדיני חליצה: 'חלצה ורקקה ולא קראה חליצתה כשרה'<sup class="footnote-marker">3</sup><i class="footnote">יבמות קד, א וע"ב במשנה שם.</i>. אע"פ שכתוב בתורה שאם האח מסרב ליבם – 'וענתה ואמרה', שעל היבמה להגיד 'ככה יעשה לאיש אשר לא יבנה את בית אחיו'. מכל מקום 'ככה יעשה' פירושו דווקא 'דבר שהוא מעשה מעכב', ואמירה אינה מעשה ואינה מעכבת. זה הכלל: דיבור אינו מעשה, במצוה אינו מעכב ובלאו אין לוקין עליו. ושלושה יוצאים מן הכלל יש בו, והם נזכרים בכמה מקומות בש"ס: 'אמר רב אידי בר אבין אמר רב עמרם א"ר יצחק אמר ר' יוחנן, אומר היה רב יהודה בשם רבי יוסי הגלילי: כל לא תעשה שבתורה לאו שיש בו מעשה לוקין עליו, לאו שאין בו מעשה אין לוקין עליו, חוץ מן הנשבע ומימר והמקלל את חבירו בשם'<sup class="footnote-marker">4</sup><i class="footnote">ראה מכות טז, ב; שבועות כא, א.</i>, לפי הנוסח שברמב"ם, 'מפי השמועה למדנו' שעל אלה השלושה לוקין אע"ג שאין בהם מעשה<sup class="footnote-marker">5</sup><i class="footnote">הלכות תמורה א, א.</i>.
למרות כל זה יש פלוגתא בהשוכר את הפועלים, האם מעשה האדם בקולו נחשב כמעשה או לא: 'איתמר חסמה בקול והנהיגה בקול ר' יוחנן אמר חייב, ריש לקיש אמר פטור'<sup class="footnote-marker">6</sup><i class="footnote">בבא מציעא צ, ב.</i>. חסמה בקול – פירש רש"י: 'כשהיתה שוחה לאכול היה גוער בה'. כלומר, על־ידי זה מנעו הבעלים את בהמתם מלאכול. והנהיגה בקול – שהנהיג את שורו וחמורו ביחד בחרישתם בכלאים 'ואינו אוחז במרדע'. הטעם לפלוגתתם מפורש בתלמוד: 'ר' יוחנן אמר חייב – עקימת פיו הויא מעשה. ריש לקיש אמר פטור – קלא לא הוי מעשה'<sup class="footnote-marker">7</sup><i class="footnote">במס' סנהדרין סה, ב, נמצא הנוסח: "ר"ל אמר פטור – עקימת פי' לא הוי מעשה".</i>. אם ר' יוחנן סובר שעקימת הפה – מעשה, מה יאמר על מגדף, מקלל אביו ואמו, או האמירה בחליצה, שאינם נחשבים כמעשה משום עקימת השפתיים. זו קושיית התוספות בפ' ארבע מיתות<sup class="footnote-marker">7א</sup><i class="footnote">סנהדרין סה, ב ד"ה "הואיל".</i>. יסוד השקלא וטריא שם הוא בירור בדין סקילה, ההבדל בין המשנה שגורסת אוב וידעוני והמשנה הראשונה במס' כריתות ששונה רק את דינו של אוב ולא של ידעוני. גם פה הפלוגתא היא בין ר' יוחנן וריש לקיש. לפי ר' יוחנן ידעוני לא נזכר במס' כריתות 'הואיל ושניהם בלאו אחד נאמרו'. וכיוון שהפסוק פתח באוב בדין של שניהם הסתפקה המשנה בהזכרת האוב. 'ר"ל אמר ידעוני לפי שאין בו מעשה', ולאו שאין בו מעשה אין לוקין עליו. ריש לקיש אינו סובר כר' יוחנן, שהמשנה ר' עקיבא היא, שסובר לאו שאין בו מעשה לוקין עליו משום שאפילו אליבא דר' עקיבא 'נהי דלא בעי מעשה רבה מעשה זוטא בעי'. רוצה לומר הגם שמגדף – המובא שם במשנה – הוא בדיבור אבל יש בו מעשה זוטא, דהיינו עקימת השפתיים, מה שאין כן לגבי ידעוני. שומע אתה מכאן שחכמים הסוברים שמגדף הוי לאו שאין בו מעשה, עקימת שפתיים לאו מעשה הוא. מקשה הגמרא: הרי ר' יוחנן סובר שאליבא דחכמים השתחואה הוי מעשה משום כפיפות קומה שבה, מאי שנא דכפיפת קומתו לרבנן הוי מעשה ועקימת שפתיו לא הוי מעשה'. לפי הגירסא שלפנינו רבא מתרץ את הקושיא באומרו: 'שאני מגדף הואיל וישנו בלב'. פירש רש"י 'עיקר חיוב הבא עליו תלוי בלב שמתכוין לברך השם. שאפילו מברך את השם כל היום ואין בלבו כלפי מעלה אלא שהעלה את השם לדבר אחר ומכנהו בשם המיוחד ומקללו אינו מתחייב'<sup class="footnote-marker">8</sup><i class="footnote">שם שם, א, ד"ה "הואיל".</i>. ועל זה מקשה ר' זירא מעדים זוממין שלפי תורת כהנים (שהבאנו לעיל) ג"כ אין בו מעשה 'ואמאי הא ליתנהו בלב'. תשובתו של רבא היא שאין להקשות מעדים זוממין 'הואיל וישנו בקול'. לכאורה רוצה לומר שקול אינו מעשה, והרי איתמר שחסמה בקול והנהיגה בקול. ר' יוחנן אמר חייב 'משום שעקימת פיו הוי מעשה' (וכדלעיל). מסקנת הגמרא היא: 'אמר רבא שאני עדים זוממין הואיל וישנן בראיה'. כלומר 'עיקר עדותן בראיית העין שמעידין מה שראו הילכך לא חשיב מעשה'<sup class="footnote-marker">9</sup><i class="footnote">רש"י כריתות ד, א. והשווה לשונו בסנהדרין סה, ב, ד"ה "בראיה".</i>.
על המסקנא הזו מקשים התוספות<sup class="footnote-marker">9א</sup><i class="footnote">ראה הערה 7א.</i>: 'תימה כי הדר ביה משינויא דקול ומסיק שאני עדים זוממין הואיל וישנן בראיה' מאי משני מכל הני דתני בת"כ בהדיא: עדים זוממין דממעט מ'ועשה' מקלל אביו ואמו ומסית ומדיח ונביא השקר'<sup class="footnote-marker">10</sup><i class="footnote">שם סה, ב, ד"ה "הואיל וישנו בקול".</i>. התוספות מיסדים את תירוצם על גירסא אחרת שנמצאת 'בספרים ישנים', שהנוסח בהם בתרוצו של רבא במקום 'שאני מגדף הואיל ונמצא בלב' הוא: 'שאני מגדף הואיל וישנו בקול'. וז"ל: 'וכי פריך: וקול לרבי יוחנן לאו מעשה הוא, לא פריך אלא מעדים זוממים לחודא דמודה ר' יוחנן בכולהו דקול לאו מעשה הוא אלא דוקא גבי חסמה משום דבדבורו קא עביד מעשה כשהבהמה שוחה לאכול והוא גוער בה זוקפת ראשה וה"נ עדים זוממין בדיבורייהו עבדי מעשה לחייב הנדון'. ראייתם מהא דאיתא במס' תמורה, בהקשר למימרא שנמסרה בשמו של ר' יוסי הגלילי (וכדלעיל) שכל לאו שאין בו מעשה אין לוקין עליו<sup class="footnote-marker">11</sup><i class="footnote">תמורה ד, ב.</i> 'חוץ מן הנשבע ומימר והמקלל את חבירו בשם'. מובא שם בגמרא: 'א"ל ר' יוחנן לתנא לא תתני ומימר משום דבדיבורו עשה מעשה'. רוצה לומר: הרי ע"י דיבורו הוא עושה מחולין קדשים ואין זה לאו שאין בו מעשה כמו השניים האחרים.
לדעת התוספות מוכח מכאן שלרבי יוחנן לא חשיב עקימת שפתיו מעשה אלא היכא דבדיבורו עביד מעשה. 'הלכך שינויא קאי ולא הדרא אלא מעדים זוממים'. ועכשיו מתיישבת קושיית התוספות. דווקא לגבי עדים זוממים זקוקים אנו למסקנת הש"ס שם 'שאני הואיל וישנן בראיה', לולי זה עקימת שפתיהם היתה נחשבת למעשה, אבל גבי מקלל אביו ואמו ומסית ומדיח וכו' דנתמעטו בת"כ ביחד עם עדים זוממים אין צורך בתירוץ זה משום שלא עשו כל מעשה בדיבורם. אמנם התוספות כבר העירו שתירוצם מוקשה מן האמור בסוגיא זו במס' כריתות<sup class="footnote-marker">12</sup><i class="footnote">דף ד, א.</i>. כי במסכת זו אחרי תירוצו של רבא שאינה דומה עקימת שפתיים של מגדף להשתחואה, משום שמגדף בלב, מביא התלמוד את קושית ר' זירא מעדים זוממין כמו במס' סנהדרין אבל התירוץ מקול אינו מופיע כלל, אלא מיד ניתנת תשובתו של רבא: 'שאני עדים זוממין הואיל וישנן בראיה'. בכך סתירה גמורה לביאור התוספות בפ' ארבע מיתות בעניין זה. דווקא במגדף עקימת שפתיים אינה מעשה משום שמגדף ישנו בלב, אבל לולי זה עקימת שפתיים מעשה הוא ואפילו אם לא איתעבידא מעשה בדיבור. והדרה קושייא לדוכתא, אם כן למה נחשבו מקלל אביו ואמו, מסית ומדיח וכו' וכו' וכן הנשבע והמקלל את חבירו בשם כדיבור שיש בו מעשה מחמת עקימת השפתיים, שהרי הם אינם בלב (לפי התוספות) וגם אינם בראייה. אכן בפ' השוכר את הפועלים השתדלו בעלי התוספות למלאות את החסר במס' כריתות, וז"ל: 'ואע"ג דבפ"ק דכריתות לא קאמר טעם דמגדף דישנו בקול, אלא קאמר מגדף ישנו בלב, ועדים זוממים ישנו בראייה, אסוגיא דסנהדרין סמיך'<sup class="footnote-marker">13</sup><i class="footnote">בבא מציעא צ, ב, ד"ה "ר' יוחנן אמר".</i>.
זו היא שיטת התוספות בסוגיא זו. במחילת כבוד תורתם, לעניות דעתי דבריהם דחוקים מאד. ראשית, קשה לקבל דבריהם שבמס' כריתות הגמרא סומכת על הסוגיא דסנהדרין, שהרי במס' סנהדרין, לפי דעת התוספות, התירוץ של רבא, ששאני מגדף הואיל וישנו בלב, לא נמצא כלל. במקומו מובא התירוץ שמגדף ישנו בקול. אבל במס' כריתות לא רק שהשינויא מקול חסר לגמרי אלא טעמו של מגדף הוא משום שישנו בלב. זה שונה מטעמו של מגדף שבמס' סנהדרין, והשיטה שונה. אם כן הכרח לומר ההיפך, שהסוגיא במס' כריתות היא עיקר. דווקא משום שגם במס' סנהדרין הגירסא הנכונה היא ששונה הוא מגדף הואיל וישנו בלב, והתירוץ מקול נדחה לגמרי, משום זה אין צורך לשקלא וטריא במס' כריתות לחזור עוד פעם על התירוץ שנדחה ומובאת רק אמיתותו של העניין, דהיינו מגדף ישנו בלב ועדים זוממין בראיה.
עוד קשה לפי התוספות: השינויא ששאני מגדף הואיל וישנו בקול נשאר בתוקפו, והקושיא מחסמה מקול מוסבת רק לעדים זוממין. בגירסא שבספרים הישנים לא נזכרו וכיצד באו להפריד עליהם? עיקר חסר מן הספר. מטעמי התחביר אין שום מובן למסקנת הש"ס: שאני עדים זוממים שישנם בראיה, לפי הלשון הידוע: תנא היכא קאי דתני עדים זוממין. גם מטעמים אחרים קשה להלום את דעתם. לפי דבריהם אין שום הבדל בין דיבור לקול. כשם שבדיבור עקימת שפתיים הוי מעשה היכא שבדיבורו קא עביד מעשה, הכי נמי בקול. אם כן מה פירוש השינויא: שאני מגדף שישנו בקול. זו היתה הקושיא. למה לא נחשבה עקימת שפתיים למעשה? מה בכך שמגדף ישנו בקול. הרי קול ודיבור היינו הך. ומה התועלת שבמקום דיבור נאמר 'קול?' בשניהם צריך היה לומר שעקימת שפתיים מעשה הוא. ואם כוונת רבא לומר שבמגדף עקימת שפתים יוצרת רק קול ואין לקול זה שום תוצאות למעשה כמו שיש במימר, שוב עיקר חסר מן הספר. הלשון 'הואיל וישנו בקול' כשהוא לעצמו אינו שונה במובנו מהלשון: שאני מגדף הואיל וישנו בעקימת שפתיים.
אכן, קשה להבין סברת התוספות: עקימת שפתיים הוי מעשה אם היא מלווה בתוצאות למעשה, כמו חסימת פה הפרה מלאכול או התחייבות הנדון על פי עדים הזוממים. ובכן נראה מה טיב המעשה: התוצאות למעשה או מעשה עקימת השפתיים, משמע שכל אחד לחוד אינו מספיק: חסימת פה הפרה לבדה אינה מעשה וכן עקימת שפתיים לבדה אינה מעשה. כל אחת לבד מעין מעשה זוטא הוא וביחד עם התוצאות הם נעשים למעשה רבא. לכאורה יש ראיה מסוגיית הש"ס בסנהדרין נגד שיטת התוספות, שהרי הגמרא מדמה "לגמרי" כפיפת קומתו של המשתחווה לעקימת שפתיים. כמו שכפיפת קומה מעשה היא, כך גם עקימת שפתיים מעשה. וא"כ בין אם הגירסא היא שאני מגדף שישנו בלב, או לפי גירסת התוספות שישנו בקול, מוכח שלולי הטעמים האלה עקימת שפתיים מעשה היא כמו השתחואה. פשוט הוא שבהשתחואה אין שום מעשה מתעביד על ידי כפיפת הקומה, וכן עקימת שפתיים מעשה הוא כמו כפיפת הקומה אף בלי תוצאות למעשה. זה יוצא ברור מנוסחת הש"ס במס' כריתות. אחר תירוצו של רבא שמגדף ישנו בלב, מובאות המלים: 'אבל בעלמא עקימת שפתיים הוי מעשה'. הרי מוכח שבמקרים דומים למגדף אם אינם בלב, עקימת שפתיים הוי מעשה, הגם שאין להם שום תוצאות למעשה ממש כמו לגבי מגדף או השתחואה. לכאורה משמע שהתוספות חזרו משיטתם במס' סנהדרין ובשאר המקומות. על הא דאיתא בדיני חליצה במשנה ביבמות<sup class="footnote-marker">14</sup><i class="footnote">שם קד, א וע"ב, והתוספות שם קה, א, ד"ה "ככה יעשה וכו' ".</i> שאם היבמה לא קראה חליצתה כשרה, שהרי נאמר 'ככה יעשה, כל דבר שהוא מעשה – מעכב', מקשים התוספות וז"ל: 'וא"ת למ"ד דעקימת פיו הוי מעשה היכא ממעטינן קריאה. וי"ל דמ"מ מעשה גרוע הוא יותר מרקיקה. אי נמי לא דמי למנהיג בקול שהוא מעשה גדול'. והנה לפי שיטתם במס' סנהדרין ובמס' בבא מציעא ושבועות אין מקום לקושייתם, שהרי באמירת היבמה לא אתעבידא שום מעשה. משום זה עקימת שפתיים אינה מעשה<sup class="footnote-marker">15</sup><i class="footnote">הרש"ש (שם) כבר העיר על זה. ורצונו לומר שאולי בתירוץ השני, שהנהיגה בקול הוי מעשה גדול, התוספות מתכוונים למה שהם פירשו בעניין זה במס' סנהדרין ובבבא מציעא וכו' שבהנהיגה בקול בדיבורו עביד מעשה, מה שאין כן באמירה בחליצה. במחילת כבוד תורתו אין שום ספק שאין זו כוונת התוספות, וגם הרש"ש מציע את הרעיון כהשערה קלושה.</i>.
ננסה בע"ה לברר את הבעיות בענייננו בעיקר לפי שיטת רש"י, ראשית כל נגדיר את המושג של המגדף שהוא בלב. נעיין שוב בפירושו של רש"י. הוא כותב: 'עיקר חיוב הבא עליו תלוי בלב, שמתכוין לברך השם, שאפילו מברך את השם כל היום ואין בלבו כלפי מעלה, אלא שהעלה את השם לדבר אחר ומכנהו בשם המיוחד ומקללו, אינו מתחייב'. על זה הקשו בעלי התוספות, הלא השתחואה נמי ישנה בלב, שהרי גבי אנדרטא אי לא קיבלה כאלוה לאו כלום הוא. בסוף דבריהם הם מכריעים שבסתם ע"ז (כלומר ע"ז ידועה ומקובלת על עובדיה באופן תמידי), אם יהודי עובד אותה מאהבת איזה אדם או מיראתו, הגם שאינו מקבלה כאלוה הוא חייב, וא"כ השתחואה אינה תלויה בלב. לעניות דעתי דברי רש"י זקוקים להבהרה. נדמה לי שכאשר רש"י מסביר את חשיבות הכוונה שבלב, הוא מגלה דבר יסודי על עצם מהות הדיבור. מילים שמובנן תלוי לגמרי בכוונת הלב שבה הן נאמרים אין להם קיום עצמאי. בכוח עצמן אינן אלא מעין רעש, זה דבר מיוחד לקיומו של הדיבור. מילים כאלה שכשהן לעצמן אין להן שום מובן הן רק קול ולא דיבור, שהרי המילה שייכת לעולמו של הרוח והכוונה לעולם הפנימי של האדם. משום זה אין לעקימת שפתיים שום חשיבות כמעשה, הדיבור הבוקע מן השפתיים בעקימתן אינו הגידוף<sup class="footnote-marker">16</sup><i class="footnote">וכן לגבי השבועה ומקלל את חבירו בשם. לא הדיבור הוא השבועה אלא הקבלה או ההחלטה וכו', כולם הם אלמנטים פסיכולוגיים שהם ברוח, בכוונה, ברצון. קרובים הם "לישנו בלב". וכן גם גבי מקלל את חבירו בשם. אליבא דר' יוחנן חורג הוא מן הסוג הזה "מימר". ועל זה להלן בפנים.</i>. שונה היא ההשתחויה, מקומה בעולם החיצון. כפיפת הקומה שבה היא פעולה בין אם מתכוונים לאות של כבוד לבן אדם, או כעבודה לאנדרטא שאין מחשיבים אותה כאלוה, או אם היא נעשית לשם שמים. מכל מקום אם משתחווים לשם ע"ז אין עבודתה בכוונה אלא דווקא בכפיפת הקומה, שהיא־היא עבודת הפולחן. מה שאין כן המגדף, המילים שבהן משתמש אינן במובן המקובל אלא תזוזת אוויר. יש, איפוא, הבדל יסודי בין הכוונה שמאחורי דיבור וכוונה שמאחורי מעשה כמו כפיפת קומה. ובזה מתיישבת לא רק קושיית התוספות מהדין של אנדרטא שלא קיבלה העובד כאלהות אלא גם הקושיא במס' סנהדרין וכו' מנשבע, מסית ומדיח ונביא שקר וכו' שהבאנו לעיל, כל אלה הן לאווין שבדיבור. כולם דומים למגדף שישנו בלב. גם הם עניין לעולם הפנימי של הרוח. לא המלים הן שמהוות את הקללה אלא השנאה שבלב שממלאה אותן. בלי השנאה הקללה אינה קללה. וכן הוא גבי שאר הלאווים מסוג זה, מסית ומדיח ונביא שקר, בלי הרצון והכוונה שהם מבטאים אין קיום למילים שבהן הם משתמשים. תשובתו של רבא: שאני מגדף שישנו בלב, היא תשובה גם לשאילת עקימת שפתיים.
יפה דייק ר' זירא בקושייתו מתורת כהנים שהבאנו לעיל: 'יצאו עדים זוממין שאין בהם מעשה'. לכאורה הנוסחא הזו אינה נמצאת שם, אלא כך כתוב: 'יצאו אלו (כלומר כל הני דלעיל)' שאין בהם מעשה'. למה לא מצטט הוא את כל הדרש עם כל הדוגמאות שאין בהם מעשה? דיוקו של ר' זירא מובן מאליו. אחרי שינוייא של רבא שמגדף ישנו בלב אין להקשות ממקלל אביו ואמו וממסית ומדיח וכו' כמו שבארנו. נשארו רק עדים זוממין (וכמו שהשאלה נשאלת במס' סנהדרין) – דהא ליתנהו בלב. כלומר לגביהם לא חשוב מה היא כוונתם. כוח עדותם דווקא בדיבור ולמה לא נאמר שעקימת שפתיים להוי מעשה.
נותרה הבעיה מעקימת שפתיים שבאמירת היבמה במקרה של חליצה וכקושית התוספות. איך למדין מ'ככה יעשה' שאם היבמה לא קראה חליצתה כשרה שהרי בעקימת פה יש משום מעשה. בכדי ליישב את קושייתם עלינו לברר תחילה מהו ההבדל בין דיבור לקול: על קושיית ר' זירא מעדים זוממים שאינם בלב, משיב רבא: 'שאני עדים זוממין שישנם בקול'. מה פירוש הדברים? כלום לא ידענו שהדיבור בקול הוא? שאלה זו קשה להשיב עליה לפי שיטת התוספות, אם אינם גורסים במגדף ש'ישנו בלב' אלא ש'ישנו בקול'. מה נשמע מזה? בפרט לפי שיטתם שקול ודיבור הם דבר אחד (ר' לעיל) נעיין בפירושו של רש"י, ואלה הם דבריו: 'עיקר חיובן (של עדים זוממין) בשמיעת קולם לפני ב"ד הוא בא, וקול לית ביה ממש, הלכך הוי כמגדף דתלוי בלב'. בתירוצו רצה רבא להשמיענו שאף־על־פי שעדים זוממים אינם בלב הם דומים למגדף בנקודת הדיבור. כשם שבמגדף הדיבור כאילו אינו גם כאן אין דיבור במובנו הרגיל. ולמה? שהרי אם עדים זוממים מספרים את מה שהם מעידים בב"ד חוץ לב"ד, ואפילו אם הם חוזרים על כל מלה ומלה מאה פעמים אין לכך חשיבות. העדות קיימת בהשמעת הדברים בפני ב"ד. נכון הוא שעקימת השפתיים יוצרת את ביטויי המילים אבל המילים כשהן לעצמן לא נחשבות לכלום. חיובן של עדים זוממים נובע מהגדתם בפני הב"ד, כלומר: השמעת קולם דווקא במקום הזה. הלכד מצד הדיבור עדים זוממים 'הוי כמגדף דתלוי בלב'. לא הדיבור השוב אלא הקול שנשמע בב"ד. כמובן, עדים זוממים לא רק דומים למגדף אלא גם שונים ממנו. מגדף כל כולו בלב. ואילו הדיבור לא נחשב אפילו כקול. אמת שלגבי עדים זוממים כיוון שחיובם בא מההגדה דיבורם כקול הוא.
השקלא והטריא נמשכים: וקול לאו מעשה הוא? אליבא דר' יוחנן, הלא הוא סובר 'חסמה בקול והנהיגה בקול חייב' משום ש'עקימת פיו הוי מעשה'. ברור הוא, שבחסמה והנהיגה בקול אין שום דיבור. אל הבהמה לא מדברים, צועקים עליה, גוערים בה, מעודדים אותה אבל לא במילים. ואף אם לפעמים משתמשים במילים הבהמה אינה שומעת את המילה, הדיבור, אלא את הקול המפחיד, המצווה, המעודד. ובכן אפילו אם דיבורם של עדים זוממים נחשב רק בקול למה לא נחשבת עקימת פיהם כמעשה? מסקנת רבא היא ששאני עדים זוממים שאצלם אפי' קול אין 'הואיל וישנן בראיה'. נדמה לי שזו הנקודה היותר קשה בסוגיא שלפנינו. הרי"ף על אתר דוחה את הגירסא שבספרים שלנו בשתי ידיים. הוא מביא גירסא אחרת לגמרי בשמו של רב האי גאון ומסבירו. לדיוננו יספיק לשים לב לפלוגתא שבין בעל המאור ובין הרמב"ן במלחמות ה' (על הרי"ף) בעניין הגירסא. בעל המאור מדגיש: 'הואיל וישנן בראיה, כפרש"י לא 'באיה' ולא 'באין' ולא 'באי' כמו שכתב הרי"ף'. על זה השיב הרמב"ן וז"ל: 'אמר הכותב: איך חלק על נוסחי הישיבות ועל רבינו האיי גאון ז"ל בלא טעם. ואלו ראה רבינו שלמה ז"ל גירסתם היה חוזר בו. אלא שספרים משובשים גרמו לו לפרש כן'. וזה הוא פירושו של רש"י: 'עיקר חיובא בא ע"י הראייה שמעידין שראו וראיה לית ביה מעשה'. ועל זה מעיר הרמב"ן: 'ודבריו אינם נכונים'. חדא דמאי 'ישנו בראיה'? הלא דיבורם גרם להם ולא ראייתם והם לא ראו מעולם מה שאמרו שהרי זוממין הן. עכ"ל. ואחרי זה הוא מביא בשם הראב"ד אותה קושיא על שיטת רש"י שכבר ידועה לנו מהתוספות. וז"ל: 'מה יעשה במקלל אביו ואמו ומסית ומדיח ונביא השקר דכולהו בהדי עדים זוממין נשנו בספרא וכולהו ממעט להו התם מפני שאין בהם מעשה. ואמאי: הא ליתנהו בראיה? '<sup class="footnote-marker">17</sup><i class="footnote">המעיין בדבריו יראה שגם לפי גירסת הרי"ף הקושיא מתיישבת בדוחק. ואין להאריך.</i>
והנה בקושיא ממקלל אביו ואמו וכו' כבר דננו לעיל. הני דומים ממש למגדף שישנם בלב ואפילו הקול שלהם לא חשוב ולא הוי מעשה ממש כמו גבי מגדף. בעניין קושייתו הראשונה של הרמב"ן על רש"י, נדמה לנו שרבא נאמן גם במסקנה לשיטתו ודרכו בנושא זה. מה היה ההוה אמינא שעדים זוממים קול הוא? משום שהעיקר בעדותם אינן המילים כמו שהן אלא ההגדה לפני הב"ד, וזה אינו אלא קול ודומה במובן מה למגדף. שעדים זוממין ישנם בראייה, אין הכוונה שרק עדים זוממים בראייה הם, אלא כל עדות ואפילו עדים נאמנים בראייה: העדים מעידים על מה שראו. דברי רש"י שעיקר חיובא בא ע"י הראייה שמעידין שראו, אין פירושם שחיובם של עדים זוממין בא שהעידו שראו ובאמת לא ראו. דבר זה מעולם לא עלה על דעת רש"י. הרי הוא אומר ברור: 'שמעידין שראו והראיה לית ביה מעשה'. כמו בתירוץ הראשון עיקר העדות בהגדה, פירושו עיקר כל עדות שהיא, כן גם עתה הכוונה היא, שעיקר עדות של עדים בין אם הם נאמנים או לא, בזה שהם מעידים שראו, ומזה בא חיובא של עדים זוממים, ובראייה אין מעשה.
מעתה ניתן דעתנו שוב להשתלשלות תמצית הרעיון בשלושת התירוצים של רבא. אמת היא שלעקימת שפתיים יש חלק ביצירת הדיבור. ברם, אם בגלל זה הדיבור נחשב למעשה תלוי בחשיבותו של הדיבור. במגדף אין לדיבור שום חשיבות והוא לא נחשב ואפילו כקול. ע"י הגדת העדות בפני ב"ד הדיבור נדון כקול. במסקנה נאמר שגם לדיבור כזה אין חשיבות כדיבור: לא במילים קיימת העדות אלא במה שנאמר על ידם דהיינו הראייה. 'הראייה' בין אם היא אמת בין אם לאו, כשהיא לעצמה ודאי אינה מעשה. נכון הוא שעקימת שפתיים יצרו את הדיבור אבל לא את החשוב בתוכן הדיבור, שהוא הוא עיקר העדות, דהיינו שהעדים מעידים על מה שראו. משום זה עדות, ולא רק עדותם של עדים זוממין, אינה מעשה.
אלא לפי דברינו למה לא נאמר שבכל דיבור שהוא אין להתחשב עם הפעולה של עקימת שפתיים? הלא העיקר בכל דיבור שהוא – הוא הכוונה שבו; הכוונה היא שעושה את הצליל היוצא מכלי הנשימה לדיבור. האמת כן היא. דיבור אינו מעשה, חוץ 'ממימר' שעליו אמר ר' יוחנן לתנא: 'לא תתני ומימר משום דבדיבורו עשה מעשה'. לא משום עקימת שפתיים נחשב מימר למעשה אלא משום שע"י הדיבור החולין נעשה קודש. במקרה היחידי הזה הדיבור עצמו פועל ועושה מעשה. חשוב לדעת שר' יוחנן מעולם לא אמר שעקימת שפתיים הוי מעשה. אליבא דריש לקיש נאמר, שהגם שר' עקיבא סובר שלא בעינן מעשה, מעשה זוטא בעי ר' עקיבא. ועל השאלה: 'מגדף מאי מעשה איכא', באה התשובה: 'עקימת שפתיו הוי מעשה'<sup class="footnote-marker">18</sup><i class="footnote">ר' סנהדרין סה, א; כריתות ג, ב.</i>. בחסמה בקול, ר' יוחנן סובר שהוא חייב אבל לא משום עקימת שפתיים אלא הועיל 'ועקימת פיו הוי מעשה'<sup class="footnote-marker">19</sup><i class="footnote">ר' שם סה, ב ובבא מציעא צ, ב.</i>. הוא מביע את דעתו בדייקנות נפלאה: בדיבור שצריך לתת צורה למילים וכל מילה ומילה שונה מחברתה, פועלת עקימת השפתיים, אבל בקול של חסימת הבהמה מלאכול או דנהגתה בכלאים, אין משתמשים במילים אלא רק בקול, שהוא רק גערה. או צעקה, או עידוד ואין תפקיד לעקימת שפתיים; הקול יוצא בעקימת הפה אמנם דווקא משום שגבי דיבור הכוונה עיקר, עקימת השפתיים לא נחשבת הרבה. שינה הוא העניין בקול. דווקא משום שהקול אינו דיבור, הכוונה אינה נחשבת; עיקר קיומו בא 'מעקימת פיו'. משום זה עקימת שפתיים היא מעשה זוטא ואינה מחייבת, אבל חסמה בקול מחייב ר' יוחנן משום שעקימת הפה ביחס ליצירת הקול מעשה רבה הוא. זהו ההבדל בין דיבור לקול. כך מתיישבת קושיית התוספות מהאמירה בחליצה שאינה נחשבת למעשה (ר' לעיל'. אמירת היבמה דיבור היא ולא קול בלבד. לגביה עקימת שפתיים מעשה זוטא הוא, ועל מעשה זוטא לא מחייב ר' יוחנן אליבא דרבנן.
לכאורה נראה שדברינו נסתרים מהשקלא והטריא בפ' ארבע מיתות: 'ורבי יוחנן מאי שנא דכפיפת קומתו לרבנן הוא מעשה ועקימת שפתיו (כלומר גבי מגדף) לא הוי מעשה'. מתשובתו של רבא, ששאני מגדף שישנו בלב, משמע שבלי זה עקימת שפתיים מעשה הוא ואפי' לר' יוחנן אליבא דרבנן. ובאמת כך היא הנוסחא במס' כריתות. אחרי תירוצו של רבא מקשה התלמוד: 'אבל עקימת שפתיו בעלמא הוי מעשה', ובכן קשה מעדים זוממים. ראשית דבר צריך להבין, שמעולם לא עלה על הדעת שר' יוחנן סובר שעקימת שפתיים הוי מעשה רבה, שהרי מדמין אותה להשתחויה, ולדעת ריש לקיש שם השתחויה היא מעשה אליבא דר"ע בלבד, דסבר שלא בעינן מעשה. כוונתו לומר שהשתחויה היא מעשה זוטא. כמו עקימת שפתיים, וקושיית הש"ס על ר"י היא, כיון שלפי דעתו רבנן סברי שאף מעשה כהשתחויה עבודה היא, למה לא נאמר שגם עקימת שפתיים של מגדף תהיה מעשה? ושנית, הקושיא על ר' יוחנן אפשר ליישב בפשטות ולומר, ששאני עקימת שפתיים מכפיפת קומה, משום שכפיפת קומה בכל גופו של האדם ועקימת שפתיים רק בחלק קטן של הגוף. השתחויה הגם שהיא מעשה זוטא כשהיא לעצמה, אבל רבה היא לגבי עקימת שפתיים. אין זו סברתנו שלנו אלא דעתו של ר' יוחנן בירושלמי<sup class="footnote-marker">20</sup><i class="footnote">ר' ירושלמי סנהדרין ז, ט בסופו.</i>. וז"ל הירושלמי: 'השתחוה לה מהו? רבי יוחנן אמר דברי הכל מודין בכפיפת קומה שהוא חייב. מה בין המעלה והמוריד קומתו ומה בין המעלה ומוריד שפתותיו. ר' יוחנן אמר במחלוקת'. מפרש בעל פני משה: 'כלומר בהא גופה פליגי דבכפיפת קומתו הכל מודים דהוי מעשה ופליגי אם מדמין עקימת שפתיו לכפיפת קומתו, דמר ס"ל דשוין הם, דבשניהם אינו עושה אלא מעלה ומוריד בעלמא וכו', ומר ס"ל דכפיפת קומתו דבכל גופו הוא הוי מעשה אבל עקימת שפתיו לא הוי מעשה<sup class="footnote-marker">21</sup><i class="footnote">נהי שלפי הרידב"ז שם יש טעות בגירסא, מ"מ ההבדל בין כפיפת קומה ועקימת שפתיים כמו שמפרש אותו בעל פני משה נכון הוא, שהרי אפילו אליבא דריש לקיש, שכפיפת קומתו במחלוקת שנוייה, מוכרחים לומר שיש מאן דאמר שכפיפת קומה הוי מעשה אבל עקימת שפתיים אינה מעשה. וטעמו של רבא אינו מופיע בירושלמי ואנו זקוקים לפירושו של בעל פני משה. והנה, גם לפי ההבדל שבירושלמי אין הכוונה שהשתחוויה הוי מעשה רבה אלא כמו שביארנו בפנים, היא יותר מעשה מעקימת שפתיים. וכן הוא גם היחס בין עקימת שפתיים ובין עקימת פה. לא היתה כוונתנו לומר שעקימת פה לר' יוחנן הוי מעשה רבה. והראיה, שריש לקיש חולק ואומר עקימת פיו לאו מעשה הוא כמו שהוא חולק בהשתחויה. אלא ר"ל כמו שהשתחויה לפי הירושלמי היא מעשה "רבה" ביחס לעקימת שפתיים, כך בבבלי "עקימת פיו" הוי מעשה רבה ביחס לעקימת שפתיים.</i>. אין לנו להרבות מחלוקת בין הירושלמי והבבלי, ואף אין הכרח לומר שרבא עצמו חולק על ההבדל בין כפיפת קומה לבין עקימת שפתיים, אלא שההבדל הוא שמגדף בלב הוא ג"כ אמת והרבה יותר חשוב מהחילוק בין המעשה של כפיפה ובין זה של עקימה. כלומר רבא אינו חולק על החילוק בין שני המעשים אלא שלפי דעתו אין צורך בו. וכן הוא מביע את סברתו המקורית על מהות הדיבור, וכפי שביארנו לעיל. ברם, החילוק שבירושלמי במקומו עומד: ר' יוחנן מעולם לא אמר שעקימת שפתיים הוי מעשה לחייב עליה את עושהו. קושיית ר' זירא מעדים זוממים אינה על ר' יוחנן אלא על תירוצו של רבא, שממנו משמע שלולי הרעיון שמגדף ישנו בלב, מגדף היה מעשה, וא"כ איך שונה הוא מעדים זוממין.
משהגענו לכאן, נשתדל להסביר את ההבדל בשקלא וטריא שבין מס' סנהדרין לבין מס' כריתות בקושיית ר' זירא על רבא מעדים זוממים. במס' כריתות חסר לגמרי התירוץ של 'שאני עדים זוממין הואיל וישנם בקול' וממילא חסרה ג"כ הקושיא מ'חסמה בקול' ומפליא הדבר שהקושיא מעדים זוממים מובאת בסגנון זה: 'מתיב ר' זירא יצאו עדים זוממין שאין בו מעשה ואמאי הא על פי כתיב בהן'. ולכאורה מה צורך יש בראיה מן הפסוק ש'על פי' כתוב בהן. אמאי משנה ר' זירא את ניסוח קושייתו ממה שנמצא במס' סנהדרין, הלא בלי שום ראיות ממה שכתוב פשוט שיש להקשות מעדים זוממים. נשים לב לעוד שינוי, בסוגיות במס' סנהדרין נוסח הקושיא מעדים זוממין היא 'והא ליתנהו בלב', ובמס' כריתות אנו קוראים: 'אבל בעלמא עקימת שפתיו הוי מעשה. מתיב ר' זירא וכו". את הקושיא על רבא אפשר להדגיש משני צדדים. אפשר לשאול: אם העיקר הוא שישנו בלב, מה נאמר על עדים זוממים שאינם בלב, וגם אפשר לנסח את השאלה כך: אם העיקר הוא שישנו בלב אבל לולי זה עקימת שפתיים הוי מעשה, ואם כן למה גבי עדים זוממין אין היא מעשה? אם הקושיא היא שעדים זוממים אינם דומים למגדף, התשובה שהם ישנם בקול, פירושו שהם דומים למגדף, וכפי שהסברנו לעיל את דברי רש"י: 'הלכך הוי כמגדף דתלוי בלב'. אבל במס' כריתות שהקושיא היא מעקימת שפתיים אין מקום לתשובה מקול, כי מה בכך שעדים זוממים בקול, הלא גם בקול יש עקימת שפתיים? נכון הוא שיש להבדיל בין עקימת שפתיים לעקימת פה, אבל ראינו שעקימת פה לר' יוחנן נחשבת יותר רבה מעקימת שפתיים, שהיא מעשה זוטא. ואפשר שדווקא משום זה מחזק ר' זירא את קושייתו במס' כריתות במלים 'הא על פי כתיב בהן'. רמז הוא על ההגדה לפני ב"ד שהיא העיקר – כלומר לא הדיבור כשהוא לעצמו – אבל ההגדה היא בפה, ואם עקימת שפתיים הוי מעשה, עקימת פה על אחת כמה וכמה<sup class="footnote-marker">22</sup><i class="footnote">אפשר שיש עוד רמז אחר בנוסחת קושייתו של ר' זירא במס' כריתות. את המלים "על פי" שבפסוק "על פי שנים עדים או ע"פ שלשה עדים", מפרש הספרי (פר' שופטים, קפח): לא ע"פ כתבן. כמובן אילו היה אפשר להעיד בכתב אי אפשר היה להקשות מעקימת שפתיים. ואין לומר שהכתיבה היא המעשה, שהרי הכתיבה אינה צריכה להיות בפני ב"ד. אמנם זה אינו סותר מה שהבאנו בפנים. זה וגם זה נרמזים בדברי ר' זירא.</i>. עלינו להבין שגם ר' זירא אינו רוצה לומר שעקימת שפתיים הוי מעשה, אלא בשתי נוסחאותיו רצונו לדחות את תירוצו של רבא. אם היה מצליח היתה נשארת הקושיא על ר' יוחנן מהשתחויה על מגדף והיינו זקוקים לאותו ההבדל ביניהם הנמצא בירושלמי.
זו היא השיטה אליבא דר' יוחנן, דיבור אינו מעשה חוץ ממימר שבדיבורו עביד מעשה. בדברים שהם בלב או בראיה הדיבור והקול כאילו אינם. עקימת שפתיים שבדיבור היא מעשה זטוא ואין לחייב עליה. עקימת פה שבקול נחשבת למעשה וחייבים עליה. לפי דברינו מתיישבת שיטת הרמב"ם לנכון. בהלכות שכירות הוא פוסק כר"י שחסמה בקול חייב<sup class="footnote-marker">23</sup><i class="footnote">שם יג, ב.</i>. ובהלכות תמורה הוא כותב וז"ל: 'מפי השמועה למדנו שכל מצות לא תעשה שאין בה מעשה אין לוקין עליה חוץ מנשבע וממיר ומקלל את חבירו בשם. שלשה לאוין אלו א"א שיהיה בהן מעשה כלל ולוקין עליהן וכו"<sup class="footnote-marker">24</sup><i class="footnote">הלכות תמורה א, א.</i>. הקושיא על פסקיו אלה מובנת מאליה. אם חסמה בקול הוי מעשה, למה לא נאמר שגם נשבע מימר ומקלל חבירו בשם גם כן מעשים הם לפי דעתו אין מקום לתירוצם של בעלי התוספות, שבחסמה בקול יש עקימת שפתיים וגם תוצאה למעשה ממש, שהבהמה אינה אוכלת, שהרי התוספות למדו את זה ממאמרו של ר"י לגבי מימר ששונה הוא מנשבע ומקלל הואיל ובדיבורו עבד מעשה. אבל הרמב"ם פוסק שמימר אינו שונה כלל מהשניים האחרים ובתוצאות למעשה אין לנו להשגיח. אם כן אם חסמה בקול חייב, למה לא נחייב גם את הנשבע והמקלל את חבירו בשם וכן גם את המקלל אביו ומסית ומדיח וכו'. נושאי כליו ובעיקר הרב מגיד משנה ובעל לחם משנה משתדלים לפרש את דבריו<sup class="footnote-marker">25</sup><i class="footnote">ר' בעיקר הלכות שכירות יג, ב.</i>. אבל המעיין היטב במה שהם אומרים יווכח שבעל מגיד משנה מודע שהסברו מלא דוחקים. לעניות דעתי שיטת הרמב"ם ראיה היא לדברינו. המפתח לנושא שלנו היא מה שהעלינו משיטת רש"י, דהיינו שיש להבדיל בין עקימת שפתיים של דיבור ובין עקימת פה של קול. בחסמה בקול פוסק הרמב"ם כר"י שחייב הואיל ועקימת פיו מעשה היא, ובנשבע ומימר ומקלל את חבירו בה' וכו' הוא פוסק שכולם לאו שאין בו מעשה הם הואיל ועקימת שפתיים אינה אלא מעשה זוטא, ורק מי שסובר שהלאו לא בעי מעשה חייב גם עליהם.
נותרה לנו רק שאלה: איך פוסק הרמב"ם במימר נגד ר' יוחנן הלא בדיבורו קא עביד מעשה? גם בכך תירוצם של נושאי כליו של הרמב"ם במחילת כבוד תורתם הרמה מלא דוחקים והמעיין ומבין יבין. ואין כאן המקום להאריך. לפי עניות דעתי דברי ר' יוחנן עדיין זקוקים לביאור, לכאורה מה פירוש הדברים: 'הואיל ובדיבורו קא עביד מעשה'? מה בכך? הלא המימר עצמו לא עשה שום מעשה ממשי, הוא דיבר ודיבור אינו מעשה. ובכן בלי פעולת מעשה הוא עבר על לאו שבתורה. כמדומה לי שדברי ר' יוחנן מתפרשים בדרך שונה לגמרי. מן המימרא: 'חוץ מנשבע ומימר ומקלל חבירו בשם' משמע, שהדוגמאות האלו, שהן יוצאות מן הכלל, מהוות סוג מיוחד של לאווין. המכנה המשותף שלהן הוא הדיבור. הגם שאינן מעשה מכל מקום לוקין עליהם. אמנם במה שנחשבים הם 'סוג לאוין' בפני עצמן שפיר יש לומר מה שאמר ר' יוחנן לתנא, אל תתני מימר בכללם (של הנשבע והמקלל את חבירו), שמלבד מה שמאחד את שלושתם יש גם חילוק ביניהם. דווקא בנשבע ומקלל הלאו הוא על הדיבור שאין לדיבור זה שום תוצאה למעשה, אבל שונה הוא מימר מהשניים האחרים שבדיבורו קא מתעביד מעשה. רוצה לומר: יש תוצאה לדיבור זה מה שאין כן בנשבע ומקלל את חבירו. ר' יוחנן לא בא להשמיענו שמימר הוי לאו שיש בו מעשה, רק שאין לשנותו בסוג אחד עם נשבע ומקלל כאילו היו כל השלושה שווין. וראיה לדברינו מהירושלמי, שעיקר התעניינותו של ר"י היתה אך ורק בסגנון המזוקק של המסורת. בעניין הכלל דלאו שאין בו מעשה וכו' חוץ מנשבע ומימר ומקלל, מביא הירושלמי<sup class="footnote-marker">26</sup><i class="footnote">שבועות ג, י.</i> "את המאמר"! במס' תמורה מאמרו של ר"י שבבבלי בזה הלשון: 'בשם ר' אבהו בשם ר' יוחנן לית כאן מימר, מימר דיבור ומעשה'. אם כוונת ר' יוחנן היא שמימר הוי לאו שיש בו מעשה משום שבדיבורו הוא עושה מעשה, אין מובן למלים: מימר דיבור ומעשה. הרי הדיבור הוא הוא המעשה 'שעושה מחולין קדשים'. לדברינו הסגנון יותר מדויק: 'לית כאן מימר', כלומר אין מקומו כאן אצל נשבע ומקלל חבירו, שבשני אלה אינו אלא דיבור, אבל במימר יש דיבור ומעשה. אבל אין הכוונה שהדיבור הוא המעשה. למרות התוצאה מהדיבור מימר לאו שאין בו מעשה הוא אבל מכל מקום אינו מסוג של נשבע ומקלל. ואם נדייק היטב בסגנונו של ר' יוחנן נמצא ראיה לדברינו גם מן התלמוד הבבלי. בסדר שבו נשנים 'הג' לאוין' ישנן שתי גירסאות: בבבלי הכלל מובא בשם ר' יהודה משום ר' יוסי הגלילי והגירסא היא: 'חוץ מנשבע ומימר ומקלל חבירו בשם'<sup class="footnote-marker">27</sup><i class="footnote">שבועות כא. א; מכות טז, א; תמורה ג, א.</i>. אבל בתוספתא ובירושלמי הנוסחא היא: 'חוץ מן המימר והנשבע ומקלל את חבירו בשם'<sup class="footnote-marker">28</sup><i class="footnote">תוספתא מכות ד, ה; ירושלמי שבועות ה, י.</i>. בבבלי 'מימר' עומד בין נשבע ומקלל. זה מכביד על הסגנון, שהרי נשבע ומקלל דומים זה לזה שבשניהם אין אלא דיבור, והמימר שונה משניהם שיש בו 'דיבור ומעשה'. משום זה הסגנון בתוספתא ובירושלמי יותר מדויק, שמתחיל במימר וממשיך בנשבע ומקלל. ר' יוחנן בא רק להגיה את הנוסחא של המסורת. רוצה לומר מימר אין כאן מקומו אלא בתחילת המימרא. ראיה לדברינו עצם דבריו של ר' יוחנן לתנא. הוא לא אמר לתנא. 'לא תתני מימר' כמו שהיה צריך לומר אילו היתה כוונתו שמימר לאו שיש בו מעשה הוא ואין לגורסו כלל. מדייק הוא בלישנא ואומר: 'לא תתני ומימר משום דבדיבורו וכו". עם הו' שלפני 'מימר' רצונו לומר: שאין כאן מקומו אלא בתחילת המימרא הואיל ויש בו 'דיבור ומעשה'. לפי דברינו מתיישב עוד דבר מוזר אחד בעניננו: המימרא של רבי יהודה שהיה אומר משום ר' יוסי הגלילי ששלושה היוצאים מן הכלל של לאו שאין בו מעשה, נמסר בזה הלשון: 'אמר רב אידי בר אבין אמר רב עמרם א"ר יצחק אמר ר' יוחנן וכו". אם כוונת ר' יוחנן לומר שמימר לאו שיש בו מעשה הוא אז ר' יוחנן סותר את דברי עצמו. יותר סביר לומר שר' יוחנן מסר את דברי ר' יהודה בשם ר' יוסי הגלילי כמו שהם נמצאים בתוספתא ובירושלמי, והתנא שמפיו למדו את המסורת הזו שינה את הסדר. משום זה תיקן ר' יוחנן את דברי התנא<sup class="footnote-marker">29</sup><i class="footnote">אל תתמה שהירושלמי גורס "מימר" בתהילת המימרא וכמובן בלי ו' ומ"מ מביא את הערתו של ר' יוחנן ובזה הלשון "לית כאן מימר וכו' " ג"כ בלי ו', כיון שר' יוחנן בעצמו מחק את נוסחת המימרא שהוא בעצמו מסר, יש לומר שהנוסחא בתוספתא ובירושלמי היתה האוטנטית. הערתו של ר"י התיחסה אל השינוי שבהרצאתו של התנא. אבל כיוון שהערתו לא היתה מובנת לפי הגירסא המקורית, איזה תלמיד או מעתיק תיקן את דברי ר' יוחנן והתאימם לגירסא הירושלמית המקורית שאליה ר"י לא התיחס.</i>.
אכן, לפי הסברנו בשיטת הרמב"ם קושייתו של ר' יוחנן על ריש לקיש מן מימר צריכה עדיין ביאור. בהשוכר את הפועלים, על הא דאמר ריש לקיש דקלא לא הוי מעשה. איתיביה ר' יוחנן מהמשנה: 'לא שהאדם רשאי להמיר אלא שאם המיר מימר וסופג את הארבעים<sup class="footnote-marker">30</sup><i class="footnote">בבא מציעא צא, א.</i>. ר"ל אם קול אינו מעשה למה יהיה דיבור מעשה, ואם על עקימת שפתיים אנו דנים הרי ראינו שעקימת הפה של קול יותר קרוב למעשה מעקימת שפתיים של דיבור. אמנם לפי דברינו גם ר' יוחנן סובר שמימר לאו שאין בו מעשה הוא ומכל מקום סופג את הארבעים, משום שכך למדנו מפי השמועה. אם כן מדוע מקשים על ריש לקיש? הלא גם הוא יכול לומר אע"פ שקלא לאו מעשה הוא והוא הדין גם הדיבור של מימר, מכל מקום מימר לוקה הואיל וכך למדנו מפי השמועה<sup class="footnote-marker">31</sup><i class="footnote">ר' תוספות תמורה ג, א, ד"ה "והרי מימר לאו שאין בו מעשה הוא". לפי מה שהסברנו את שיטת הרמב"ם אין מקום לקושיתם.</i>.
אמנם עלינו לדעת שעצם השמועה שלוקין על מימר ונשבע וכו' הגם שאין בהם מעשה לא נתקבלה אליבא דכולי עלמא. הרי במס' תמורה<sup class="footnote-marker">32</sup><i class="footnote">דף ג, א.</i> מובאת המימרא בשם רב יהודה אמר רב: 'כל לא תעשה שבתורה, עשה בו מעשה חייב, לא עשה בו מעשה פטור'. אבל שלושה היוצאים מן הכלל אינם מוזכרים שם. אדרבה, התלמוד מקשה התם ממימר: 'דלאו שאין בו מעשה הוא ולקי'. התשובה היא: 'הא מני, רבי יהודה היא, שאמר 'לאו שאין בו מעשה לוקין עליו'. מובן מאליו שאליבא דרבי יהודה אין מקום למימרא של חוץ מהנך שלשה. מהתשובה על דברי רב מוכח שלא כל מי שסובר לאו שאין בו מעשה אין לוקין עליו קיבל את השמועה מרבי יהודה שאמרה משום ר' יוסי הגלילי או מהתוספתא שמימר והשאר יוצאים מן הכלל הם.
נראה עכשיו מה היא דעתו של ריש לקיש בעניין הזה. בעלי התוספות בפ' השוכר את הפועלים<sup class="footnote-marker">33</sup><i class="footnote">בבא מציעא צ, ב, ד"ה "ר"ל אמר פטור עקימת שפתיו לא הויא מעשה".</i> מוכיחים שריש לקיש בעצמו סובר שלאו שאין בו מעשה לוקין עליו. כן מוכח ממס' מכות<sup class="footnote-marker">34</sup><i class="footnote">דף טו, ב.</i> מפלוגתת ר' יוחנן וריש לקיש בטעם הפטור בשבועה שאוכל ככר זה היום ועבר היום ולא אכלה. ר' יוחנן סובר שהנשבע פטור הואיל ולאו שאין בו מעשה הוא, ואליבא דריש לקיש טעם הפטור הוא משום התראת ספק, אבל לולי זה היה חייב. הרי לך שלפי ריש לקיש על לאו שאין בו מעשה לוקין. והא דחולק הוא על ר' יוחנן בחסמה בקול, היינו אליבא דמאן דאמר לאו שאין בו מעשה אין לוקין. נכון הוא שאליבא דר' יוחנן מימר אין בו מעשה וחיובו יוצא מן הכלל הוא, שלמדנו מפי השמועה. אבל ריש לקיש שסובר לאו שאין בו מעשה לוקין עליו, ודאי שאינו מודה בשמועה של 'חוץ מן מימר והנשבע וכו', אף־על־פי שהוא חולק על ר' יוחנן בחסמה בקול רק 'אליבא דמאן דבעי לאו שיש בו מעשה', מ"מ לא כל שסוברים כן מסכימים לאותה שמועה, כמו שראינו שרב יהודה לא קיבל אותה<sup class="footnote-marker">35</sup><i class="footnote">כן משמע גם מן התוספתא (מכות ד, ה) שהיו שתי קבלות שונות במימר. האחת מימר הוי אחד מן הלאוין שאין בהם מעשה ואין לוקין עליו, והאחרת אפי' למ"ד על לאו שאין בו מעשה אין לוקין, מ"מ לוקין על מימר משום דהוה אחד מג' לאוין היוצאים מן הכלל. דהכי איתא בתוספתא: "... המאחר במוקדשין הממיר במוקדשין והמשייר חמץ בפסח והמקיים כלאים עובר בלא תעשה, אבל אין לוקה עליהן את הארבעים לפי שאין בהם מעשה. זה הכלל כל שיש בו מעשה לוקה וכל שאין בו מעשה אינו לוקה, חוץ מן המימר והנשבע והמקלל את חבירו בשם". דברי התוספתא סותרים זה את זה. ברישא מימר רשום כדוגמא לכלל של לאוים שאין בהם מעשה שעליהם אין לוקין, ולבסוף הוא אחד מאלה היוצאים מן הכלל. משום זה יש בין מפרשי התוספתא מי שמוחק את "הממיר במוקדשין" שברישא. לע"ד אין כאן טעות סופר: שתי קבלות שונות נשנו כאן כאחת, הראשונה מתחלת במלים: "המאחר במוקדשין, הממיר במוקדשין וכו' ", ומסיימת: "זה הכלל כל שיש בו מעשה לוקה וכל שאין בו מעשה אינו לוקה". זה ממש כדברי רבי יהודה אמר רב המובאים בפניהם, אבל היתה בידם גם קבלה אחרת שונה מזו שהתחילה כך: "זה הכלל כל שיש בו מעשה וכו' וכל שאין בו מעשה אינו לוקה". הקבלה הזו סיימה: "חוץ מן הממיר והנשבע וכו' ". זו היתה קבלתו של ר' יוחנן שלא הודה בה ריש לקיש, היא הקבלה המובאה בירושלמי שבועות ג, ו שציטטנו בפנים.</i> משום הכי שפיר מקשה ר' יוחנן לשיטתו של ריש לקיש שאינו מודה בשמועה של חוץ ממימר וכר, אמאי יהא מימר סופג את הארבעים למאן דאמר לאו שאין בו מעשה אין לוקין עליו. אם הקול לא נחשב למעשה אמאי ייחשב הדיבור של מימר למעשה. ואי משום עקימת שפתיים הרי הוכחנו שעקימת פה של קול יש בה יותר מן המעשה מבעקימת שפתיים של דיבור. תשובתו של ריש לקיש היא: 'הא מני רבי יהודה היא דאמר לאו שאין בו מעשה לוקין עליו'. זה ודאי נכון. למאן דאינו מודה בשמועה של 'חוץ ממימר וכו" וסבר ג"כ שעל לאו שאין בו מעשה אין לוקין, אין לחייב את המימר.

Chapter 2

בתחילת הפרק שהקול אינו הסיבה הפועלת את הליכת הבהמה או את אי־אכילתה. הקול משפיע על רצון הבהמה והבהמה היא הפועלת את הליכתה או אי־אכילתה. אמנם הגדרנו כבר אצל הסברת שיטתנו בגרמא בנזיקין<sup class="footnote-marker">36</sup><i class="footnote">ראה לעיל פרק ה אות ד.</i>: "כל היכא שתוצאת איזה מעשה או פעולה או השפעה תולה בדעתו או בהכרתו או אפילו ברצונו העצמי של בעלי חיים (אדם או בהמה), היחס בין המעשה או הפעולה ובין התוצאה הסופית אינו זה של קשר סיבתי הכרחי, אלא אותו היחס המקיים בין הסיבה המכינה ובין תוצאת הסיבה הפועלת. הסיבה הפועלת היא הדעת או הרצון והפעולה דרך דעת אדם או דרך רצון החי היא לעולם גרמא, דהיינו סיבה מכינה". לפי דברינו אלה עלינו להתבונן אמאי לא נחשוב חסמה בקול והנהיגה בקול לגרמא. הלא הבהמה אוכלת או אינה אוכלת, הולכת או אינה הולכת מרצון עצמה, ודומה הדבר לנותן סם המות לפני בהמת חברו דאמרינן "דהוה לה שלא תאכל". אמאי לא נימא גם הכא הוה לה שלא תלך או הוה לה שלא תאכל. פשר הדברים נמצא בירושלמי מס' כלאים<sup class="footnote-marker">37</sup><i class="footnote">פרק ח הל. ב.</i>. איתא התם: "רבי חמא בר עוקבא בשם ר' יוסי בר חנינא אמר המנהיג בקול בכלאים לוקה ותני כן הנהיגה המשיכה קרא לה ובאת אחריו נתחייב בה לשלם כשואל. והתני שמואל היתה עומדת חוץ לתחום וקרא לה ובאת אחריו הרי זה פטור? תמן לדעתה היא מהלכה ברם הכא על כרחה היא מהלכה". החילוק הזה בנוגע לעניננו נמצא גם בתלמוד בבלי בפרק האשה נקנית<sup class="footnote-marker">38</sup><i class="footnote">קידושין כג, ב.</i>. על הא דאמר שמואל גבי עבד כנעני שנקנה במשיכה דתקפו את העבד ובא אצלו, קנאו, אבל קראו ובא אצלו לא קנאו, מקשה בגמרא: "וקראו לא והתניא כיצד במסירה וכו' כיצד במשיכה קורא לה והיא באה או שהכישה במקל ורצתה לפניו כיון שעקרה יד ורגל קנאה". ומשני: "בהמה אדעתא דמרה אזלה, עבד אדעתיה דנפשיה קאזיל". כוונת הבבלי כסברת הירושלמי שאדם קונה את הבהמה כשהנהיגה בקול מפני שהבהמה בעל כרחה קאזלא. אלא שלפי הירושלמי אפשר גם בבהמה שהאדם יקרא אותה ומ"מ תלד מדעתה, ואז דין הבהמה כדין עבד כנעני "דאדעתיה דנפשיה קאזיל". הרי שיש שתי הנהגות בקול. יש קול הנותן עידוד לבהמה לציית או שלא לציית, ללכת אם רוצה ושלא ללכת אם אינה רוצה; על קול כזה המנהיג בכלאים אינו חייב שאינו אלא עידוד ופיתוי בשביל הבהמה, אבל הבהמה הולכת מדעתה. דומה זה ממש לנותן סם המות לפני בהמת חברו, כלומר הקול אינו אלא גרמא בהנהגה, ואין לחייב על גרמא בשבת<sup class="footnote-marker">39</sup><i class="footnote">ראה פרק ט אות ב.</i> ולא בכלאים וגם אין לקנות בהמה ע"י גרמא במשיכה. אבל יש גם קול הכופה ומכריח את הבהמה לציית וגוזל מן הבהמה את כוח הבחירה שבדעתה או ברצונה. מה שהבהמה עושה תחת השפעת קול זה, היא עושה בעל כרחה. דוקא על קול כזה יש לחייב בכלאים או בלאו דלא תחסום, ודוקא ע"י הנהגה כזו הויא קנין של משיכה.
אין ספק, שאם תחת השפעת הקול הבהמה פועלת בעל כרחה, שיש כאן קשר סיבתי הכרחי בין הקול ותוצאת הדיבור. אבל הקשר הזה יחיד הוא במינו. אין הוא בין גוף וגוף או בין פעולה וגוף, וגם לא בין פעולה ופעולה, אלא בין דעה ודעה, בין רצון ורצון. הבהמה לעולם עושה מה שהיא עושה ברצונה היא. רצון הבהמה היא המצוה על רגליה ללכת, הוא הגוזר על פי שלא לאכול. אבל אין לרצון הבהמה שום כוח בחירה. הוא מצוה וגוזר על איבריה תחת השפעתו של רצון אדם המגיע להכרתה של הבהמה ע"י הקול. הכוח החומרי שבאברי הבהמה הוא הסיבה הפועלת את המאורע. הכוח הזה הוא "כלי זינו" של רצון הבהמה המשתמש בו. אבל "רצון" הבהמה אינו יכול שלא להשתמש בסיבה הפועלת ומוכרח הוא להשתמש בו באופן שמוטל עליו בכוח הרוחני של רצון האדם. כמו שאיברי הבהמה והכח החומרי – גופני שבהם כלי תשמישיו של רצון הבהמה הם, כן רצון הבהמה עצמו "כלי תשמישו" הוא של רצון האדם. ויש הבדל במינו של היחס הסיבתי שבין רצון הבהמה וגופה ובין רצונה ורצון האדם רצון הבהמה משתמש בגוף שבעצם טיבו אין לו רצון או דעת; רצון האדם משתמש ברצון. רצונו של האדם הוא העושה את רצון הבהמה לכלי תשמישו, ביחס שבין רצון הבהמה וגופה, הרצון הוא הסיבה המשמשת<sup class="footnote-marker">40</sup><i class="footnote">ראה שם.</i>, אבל הזיקה הסיבתית שבין רצון האדם ורצון הבהמה היא יחס של שלטון ואדנות. מטעם זה נכנה את רצונו של האדם ביחס זה הסיבה השולטת.
נמצא שאלה הם חלקי הקשר הסיבתי שבחסמה בקול והנהיגה בקול: עקימת שפתים היא סיבה הפועלת את הקול; הקול הנושא את רצונו של האדם, הוא הסיבה השולטת; רצון הבהמה הסיבה המשמשת; גוף הבהמה הסיבה הפועלת את הליכת הבהמה או אי-אכילתה. דוקא אם כוח ההשפעה על הרצון או על הדעת הוא של עידוד או של פיתוי, השפעה זו אינה אלא גרמא. אבל אם כוח ההשפעה חזק כל כך שהוא שולט לגמרי על אותו הרצון או אותו הדעת, אז טיב ההשפעה היא של סיבה שולטת, ויש כאן קשר סיבתי הכרחי. נראה ג"כ שהשפעה חזקה כזו אפשרית רק על רצונה או דעתה של בהמה ולא על בני אדם. כן משמע גם מהא דמשני רב אשי לרב שמן בפרק האשה נקנית<sup class="footnote-marker">41</sup><i class="footnote">קידושין כד, ב.</i> "שאני אדם דכיון דבר דעת הוא איהו מיבעית נפשיה". רש"י כתב שם בפירוש דבריו של רב אשי: "האי ניזק – וכי מיבעית מדעתיה קא מיבעית שנותן לבו אל פחד קול הבא פתאום", משמע שרב אשי רצונו לומר שא"א לכוף בקול את בן האדם שהוא בר דעת<sup class="footnote-marker">42</sup><i class="footnote">אם לא שנאמר דהאי "שאני אדם דכיון דבר דעת הוא איהו מיבעית נפשיה" מתפרש באופן אחר לגמרי. גביה המבעית את חבירו שפטור מדיני אדם וחייב בדיני שמים לא על השפעת הקול על דעת האדם אנו דנים: מה חיוב ופטור שייך במה שהאדם נבעת, ודאי שתוצאת הבעיתה היא העיקר. וכמו שאיתא שם בברייתא: "המבעית את חבירו וכו' כיצד תקע באזנו וחרשו פטור אחזהו ותקע באזנו וחרשו חייב". כשאדם מבעית את חברו בקול יש למאורע זה תוצאה מלבד הבעתה, דהיינו שהאדם מתחרש. אבל ודאי לא מחמת ההשפעה הפסיכולוגית של האימה אלא מכוח הפיזי שבקול. תדע לך שהש"ס מדמה שם בסוגיא את המבעית את חברו (וכן הא דתניא "הכהו נגד עינו ואינו רואה כנגד אזנו ואינו שומע) להא דתני רמי בר יחזקאל: "תרנגול שהושיט ראשו לאויר כלי זכוכית ותקע בו ושברו משלם נזק שלם". בעל התרנגול חייב משום שהכוח הפיזי שבקול כוחו של התרנגול הוא. וכן המבעית את חבירו ההיזק נעשה לא ע"י השפעת הקול על דעת חברו אלא בכוח הפיזי שבקול שהוא כוחו של האדם המבעית. הירושלמי בפירוש הך ברייתא דמבעית את חברו אומר (כלאים פ"ח, הל' ב): "אמר רבי ליעזר בי רבי יוסי קומי רבי יוסי שנייא היא שהוא יכול לברוח תדע לך שהוא כן דתני תפש בו הרי זה חייב". לפי הירושלמי המבעית פטור מפני שחברו יכול לברוח ממנו אבל זה שייך דוקא בבר דעת שמכיר בסכנה ואם רוצה יכול לברוח. נ"ל שזוהי גם כוונתו של רב אשי באמרו "שאני אדם דכיון דבר דעת הוא איהו מיבעית נפשיה" ר"ל שכיון שהוא בר דעת לא היה לו להניח את חברו לתקוע באזנו שהיה לו לברוח ואם לא ברח איהו מיבעית נפשיה. לפי הירושלמי עולה יפה גם ההבדל שבין תקע באזנו ובין אחזהו ותקע באזנו שאינו מתפרש שפיר לפירושו של רש"י. דמה בכך שאחזהו ותקע באזנו לרש"י, הרי לא באחיזתו הוא מבעית אותו אלא בקולו והבעתה שבקול תלויה בדעת הניזק "הנותן לבו אל פחד קול הבא פתאום".<br>אמת היא שלפי דברינו קשה על הירושלמי דמאי מקשה על מנהיג בקול בכלאים ועל הך דהנהיגה המשיכה קרא לה מהא דטיפח כנגד עינו וסימיה כנגד אזנו וחרשו שהרי שונים הם זה מזה לגמרי. בהנהיגה בקול על השלטת רצונו על רצון הבהמה אנו מחייבין אותו, הקול פירושו הציווי שבקול, אבל גבי עבד על כוח הפיזי שבקול אנו דנים. ואפשר לחלק ולומר שאע"פ שהכוח הפיזי שבקול אינו חשוב לחייב עליו את המזיק אבל חשוב הוא הקול כשהוא הסיבה השולטת מחמת שהוא ביטוי רצונו של הקורא. ואפשר שהירושלמי משני אליבא דמקשה, דאפילו לסברתו שלא חילק בין הדינים האלה מטעם הקול יש חילוק אחר ביניהם דהיינו שהאדם שהוא בר דעת יכול לברוח אבל לא הבהמה. אבל אין ספק שמוכרחים אנו לחלק בין שני הקולות הנ"ל. שהרי בכל הש"ס מוכח שדיבור אינו מעשה, ואפילו לר"י שסבר שקול הוה מעשה היינו משום עקימת שפתיו. ואעפ"כ מקובל ג"כ בפשיטות הא דתני רמי בר יחזקאל בתרנגול שהושיט ראשו לאויר כלי זכוכית וכן הא דאמר רב יוסף אמרי בי רב סוס שצנף וחמור שנער ושברו כלים שהבעלים חייבים לשלם דמוכח שקול הוה מעשה ממש לענין נזיקין. אלא ודאי שאין לערבב את שני הענינים האלה בנזיקין הקול הכוח הפיזי שבקול שהוא כוחו של המזיק; אבל חסמה בקול והנהיגה בקול אין הבהמה הולכת מכוח דחיפתו הפיזית של הקול וכן אין הכוח החומרי הזה שחוסם את פי הבהמה. הכוונה שיש בקול זה בשביל הבהמה, פירוש הקול בדעת הבהמה הם המשפיעים על רצון הבהמה. זהו קול שאינו מעשה אם לא מטעם עקימת שפתים שאצלו.</i>. כן מוכח גם מן הכלל שאין שליח לדבר עבירה. אע"פ שאפשר לפתות גם את "בר דעת" ולהשפיע עליו בדברים, א"א לכופו בדברים כנגד רצונו הוא ולגזול ממנו את כוח הבחירה שהוא שלו באשר הוא אדם.

סיכום



Chapter 1

נסקור עכשיו בסקירה כללית את המסקנות של חקירתנו. ראינו איך הסיבות השמניות מתחלקות לשני סניפים רחבים: יש שאנו מתעסקים ביחס שבין סיבה ותוצאתה, ויש שהיחס הצריך לביאור הוא בין סיבות מורכבות או משותפות ותוצאותן. בשניהם על מהות ותכונת התוצאה אנו דנים. מה תכונתה על יסוד מקור מוצאה? – זו היא השאלה. משום זה הסיבות השמניות לעולם סיבות כוננות הן.
בנתוח הקשר הסיבתי שבין הסיבה והמסובב הבחנו בין הסיבה החומרנית ובין הסיבה הגידולית יצירתית ובין הסיבה הצורתית. מכיון שהביצה מגוף התרנגולת מתרבית, אמרנו שחומר בשר התרנגולת הוא ג"כ הסיבה החומרנית של קיום הביצה. אבל שונים הם בשר התרנגולת וביצתה זה מזו מבחינת צורתם. אותו החומר כאן בשר וכאן ביצה; כאן החומר קיבל צורה שעשתו לבשר וכאן צורה אחרת שע"י נעשה לביצה. שוות הן הסיבות החומרניות של הביצה והבשר, שונות הן זו מזו הסיבות הצורתיות שלהן, התרנגולת היא ג"כ הסיבה הגידולית של הביצה; לפעמים קראנו את הסיבה הזו הסיבה היצירתית. ביחס לקיומה הפרטי של הביצה, בתור ביצה זו, התרנגולת היא הסיבה הגידולית; בנוגע לתכונתה המינית, ז"א ביחס לאותם התוארים שמחמתם הביצה הזו ממין זה היא באה או ממין אחר, התרנגולת היא הסיבה היצירתית. מטעם השויון שבין הסיבה החומרנית ותוצאתה יש לומר שכל אותם התוארים של איזה דבר התלוים בחומר הדבר יעברו מן הסיבה הזו על המסובב. משום זה ביצת טריפה אסורה כמו התרנגולת עצמה, שאיסור טריפה רובץ על כל חומר התרנגולת שממנו לוקח גם חומר הביצה<sup class="footnote-marker">1</sup><i class="footnote">וכן ביצת נבלה לב"ה ראה פ"א אות א.</i>. אבל פשוט הוא שהשוחט את התרנגולת ומצא בה ביצים גמורות מותרות לאכלן בחלב. מהות הבשר והחלב אינה בחומר אלא בצורה. הביצה הנמצאת בתרנגולת שחוטה שוה לבשר התרנגולת בסיבה החומרנית שלה אבל שונה היא ממנו מטעם סיבת צורתה. ודוקא הסיבה הצורתית היא הקובעת את היחס שבן בשר ובין חלב. כל חומר שלו צורה של בשר – בשר הוא; אותו החומר בעצמו שקבל צורה אחרת, למשל של ביצה, אינו בשר. יש להבדיל בין סיבה צורתית פנימית וחיצונית. הסיבה העושה את חומר התרנגולת לבשר או לביצה היא פנימית, טבעית והכרחית; אבל הסיבה המשנה את החיטין לסולת היא חיצונית ומלאכותית וגם מקרית, כ"ע מודה שהצורה הפנימית עיקרית היא, ורק בה תלוי פתרון כל הבעיות ביחס לתוארים הנקבעים ע"י מהות איזה דבר; מ"מ סוברים ב"ש שדין שינוי אתנן אינו שונה מדין האתנן לפי שהשינוי שבין החיטין והסולת אינו אלא בצורה החיצונית והאתנן עצמו במקומו עומד.
בענין הסיבה הגידולית מצאנו שאין זהות בין הסיבה הזו ותוצאתה. פירוש הדברים הוא שכל התוארים של הסיבה שהיא שלה מטעם קיומה הפרטי, שרכשה היא לה במשך "חייה" הפרטי אין המסובב יורש אותם. למשל נתקבל הכלל באתנן זונה שדוקא "הם" אסורין ולא ולדותיהן. הטלה היה לאתנן מטעם איזו מאורע בקיומו הפרטי, הטלה הזה ורק הוא האתנן. האיסור הדבק בפרט הזה אינו עובר ממנו על פרט אחר דהיינו הוולדות. וה"נ ולד טריפה וגידולי איסור (בדבר שזרעו כלה) מותרין. איסור טריפה וטבל וכו' הם תוארים התלויים בעצמותו הפרטי של איזה דבר – לא כל הוולדות הן טריפות מטעם היותם ולד ולא כל הגידולין הם טבל מטעם היותם גידולין – ממילא התוצאה אינה יורשת התוארים הפרטיים האלה. אבל הנולד מן הטמא לעולם טמא והנולד מן הטהור לעולם טהור; התוארים טמא וטהור בהמשך זה הם מתכונת המין, כל המין הוא טמא או טהור. ביחס לתכונתה המינית של התוצאה קראנו את האם הסיבה היצירתית ומצאנו שיש זהות בינה ובין המסובב. התוצאה יורשת מן הסיבה היצירתית את כל התוארים של המין.
הבעיות מסובכות ביותר אם שתי הסיבות כוננות שונות בטיבן זו מזו, משותפות הן בתולדת התוצאה; דין הפרד עם מין אמו, וכל השאלות בדין הנולד מן הבהמה והחיה. הבעיות האלה יסודן בזהות שבין הסיבה היצירתית ותוצאתה. השאלה היא מה תכונתה המינית של התוצאה, מכיון שהיא באה משתי סיבות שונות שכל אחת יש בה כוח להמשיך את מהותה המינית גם בוולדה. פתרנו את הבעיה על יסוד בירור הלכותיו הרבות של הרמב"ם הנראות כסותרות זו את זו. מצאנו שיש בתלמוד שתי גישות שונות בישוב השאלות האלה: שיטת נחמיה בפרדות, שהיא היא שיטת הי"א (ר"א בירושלמי) בכוי, ושיטת ר' יוסי (רבנן בירושלמי) בכוי. נחמיה והי"א רואים בולד הבא מן שתי סיבות יצירתיות תערובות של מינים לוחמים בעד השלטון בקביעת מינו של הולד. זרע האב והאם מעורבים בולד זה ויש לדון על השאלה מי גובר על מי, מי העיקר ומי הטפל. יש מי שאומר שחוששין לזרע האב, ז"א שזרע האב שולט על הולד באותה המדה שהסיבה היצירתית של צד האם שולטת עליו, ויש מי שאומר שאין חוששין לזרע האב, שאין לזרע האב חשיבות בקביעת מין הולד ובטל כוחו ביחס לכוח האם. הדבר עד כמה יש לחוש לזרע האב, נשאר בספק בתלמוד. אבל שיטת רבנן ור' יוסי היא שאין הולד תערובות של מינים אלא מן שתי הסיבות היצירתיות נולד בריה בפני עצמה. לדבריהם הספק אי חוששין לזרע האב במקומה עומדת במובן הכמותי. אמנם במובן האיכותי יש לזרע האב חשיבות שהוא אחת משתי הסיבות שמהן יוצא ולד, הבריה החדשה שיש לה מין בפני עצמה.
כל עניני "זה וזה גורם" הם ג"כ חקירות במהות המסובב כשהסיבות הכוננות הן שונות זו מזו. אלא שהעיקר הוא השינוי במהותן "הדינית" של הסיבות ולא בתכונתן הטבעית. שאור של תרומה ושאור של חולין שוים הם מצד טבעם, שניהם שאור; שונים הם זה מזה מצד דינם שזה חולין ומותר וזה תרומה ואסור לזר. הבעיה היא לא מה תכונתו הטבעית של המסובב מטעם זו"ג אלא מה דינו מטעם מקורו שהוא מן ההיתר וגם מן האיסור. יש שאין משגיחין בכוח השפעתה של אחת הסיבות הכוננות על טבע הנולד ומ"מ יש לסיבה זו חשיבות בתור איסור או היתר בהחלטת דינו של המסובב. למשל למ"ד אין חוששין לזרע האב אין לסיבה היצירתית שהיא זרע האב חלק בקביעת מין הנולד, אבל לעולם גם זרע האב אחד מן הגורמים הוא, ואם הולד בא מן הטמא והטהור שייך בו דינו של זו"ג"<sup class="footnote-marker">2</sup><i class="footnote">ראה לעיל בסוף פרק ג.</i>.
פשוט הוא שאם האיסור וההיתר רק מעורבים זה בזה אין כאן זו"ג אלא תערובות של או"ה<sup class="footnote-marker">3</sup><i class="footnote">אפשר גם לומר שבכל תערובות של או"ה הסיבות הכוננות הן חומרניות ואין בתערובות יותר ממה שיש בסיבות עצמן ובענין זה באנו לתורת ביטול האיסור בהיתר.</i>. דוקא אם איזה דבר חדש יוצא מן איחוד שתי סיבות שלא היה בעולם מלפנים והוא שונה מן הסך־הכל הכמותי של שתי הסיבות יש לברר את דין המסובב מטעם זו"ג. הסיבות בזו"ג הן לעולם "יצירתיות" במדה מוגבלת. שאור של חולין ושל תרומה שאין בזה כדי להחמיץ ואין בזה כדי להחמיץ שנפלו לתוך עיסה הם האחראין בשביל חימוץ העיסה. החימוץ הזה הוא דבר חדש שלא היה בעולם מקודם. וכן הנמיה הנושרת מן האשרה וזבל הקרקע ביחד הם גורמים לדבר חדש שיבא לעולם דהיינו הירקות. למ"ד זו"ג מותר אין האיסור עובר מן הסיבה האחת על התוצאה הבאה משתי סיבות: ולמ"ד זו"ג אסור סבר שהאיסור של הסיבה קיים במקומו גם במסובב<sup class="footnote-marker">4</sup><i class="footnote">ולא שייך כאן ביטול וכמו שכתבנו לעיל פ"ג, אות א.</i>. לפי זה שאלות של זו"ג שייכות דוקא בסיבות שיש להן זהות עם תוצאותיהן: למשל לא שייך זו"ג בסיבות גידוליות כמו בגידולי איסור או בולד טרפה<sup class="footnote-marker">5</sup><i class="footnote">עיין מה שכתבנו מזה בפירוש הסוגיא במס' תמורה לעיל פ"ג.</i>, שהרי אפילו בלי גורם של היתר אין הגידולין והולד יורשין את תכונת הסיבה הגידולית. גורם האיסור צריך להיות בעין בכדי שיהיה לדבר החדש הנולד מן הגורמים דין של זו"ג, ואינו די שהנולד משניהם יבוא לעולם בהגרמת כוח הבא מן האיסור. אם קדם וסילק את השאור של תרומה מן העיסה, אע"פ שהועיל קצת בחימוץ העיסה שבלעדיו השאור של חולין לא היה בו כח להחמיץ, העיסה מותרת לכ"ע שאין כאן זו"ג. אינו די בהגרמת האיסור על ידי קשר סיבתי הכרחי; האיסור צריך להיות בעין כמו בשאור של חולין ושל תרומה שחמצו ביחד את העיסה, או כמו הנולד מן הטהור ועיבורו מן הטמא שנקרא ג"כ זו"ג בתלמוד<sup class="footnote-marker">6</sup><i class="footnote">ראה פ"ג,ד.</i> והיינו טעמא שיש זהות בין הסיבה היצירתית והתוצאה שלה.
לפי התוספות אין זו"ג אם הסיבות שונות זו מזו בתכונותיהן הטבעית. דוקא נמיה וזבל וכרשיני היתר עם של עבודת כוכבים ושאור של חולין ושל תרומה הם זו"ג, אבל לא אגוז של ערלה עם הקרקע של היתר. הערנו שסברתן אינו מתפרשת אלא על יסוד הסברא שתורת ביטול של או"ה יש בזו"ג<sup class="footnote-marker">7</sup><i class="footnote">ראה שם הערה 34.</i>. אמנם לפי רש"י ורמב"ם שמכיון שעל דבר החדש הבא לעולם משתי סיבות אנו דנים, אין הבדל בין אם הסיבות הן שוות בתכונתן הטבעית או לא. כל שאיזה דבר שלישי נולד מן חיבור של שתי סיבות, האחת איסור והאחרת היתר, יש לברר את דינו מטעם זו"ג. מאן דמתיר זו"ג, אפילו אם הסיבות אינן "מענין אחד" הוא מתיר; ומאן דאוסר, אפילו אם הם "מענין אחד" אוסר, וטעם אחד לכולם. אפילו צל האשרה עם זבל הקרקע זו"ג ששניהם הם גורמים לצמיחת הירקות. אע"ג שהצל רק מגין על הירק ואין בו ממש מ"מ מכיון שע"ז אסורה בהנאה, ההנאה שיש לו לאדם מצמיחת הירק, מן צל של איסור קרקע של היתר היא באה. הירק בעצמו אינו מתכונן מן הצל וזבל הקרקע אבל ההנאה מפעולת שניהם.

Chapter 2

בחלק השני של חקירתנו טרחנו לברר את השיטה התלמודית ביחס לסיבות שקראנו פעליות. בכל אלה לא על תכונת התוצאה אנו דנים. אין השאלה: מה טיבה של המסובב הזה שבא מן הסיבוב הזה. את טיב <b>המעשה</b> אנו צרכים לברר, את האחריות של הפועל ביחס לתוצאת הפעולה. גם בחלק זה של עבודתנו הכרחנו להבדיל בין סוגים שונים של סיבות פעליות. את הסוג הראשון אפשר לכנות: סיבות פעליות חומריות; סוג זה כולל כל אותן הסיבות שהן מעשה ממש, פעולה הנעשית בכוח גשמי.
הסיבה העושה בעצמה את הפעולה, שממנה נובעת האחריות בלי אמצעות של כוח אחר, היא הסיבה הפועלת. הדוגמא היסודית היא אדם המזיק בגופו. בכדי לפעול צריכה כל סיבה חומרית להשתמש באיזה גוף, באיזה כלי, במכשירין לפעולה. באדם המזיק בגופו כוח האדם הוא הסיבה הפועלת את הנזק; הכוח הזה משתמש בגופו של האדם בכדי שתפעל. הגוף הוא סיבת המכשירין. מנקודה זו נתפתחה ההלכה ונתקבלה השיטה שהוא הדין שהאדם אחראי הוא בשביל מעשיו אפילו אם פעל ע"י כוחו או כוח כוחו, ז"א שהפועל משתמש בגוף חיצוני ואפילו בגופים חיצוניים. גם אם הפעולה נעשתה ע"י מכשירין שהם חוץ לגוף המזיק, הסיבה הפועלת אינה משתנה ע"י זה, לעולם הוא כוחו של המזיק; "דכל היכא דגופו תבר כוחו נמי תבר". האדם חייב בין אם הזיק בגופו בין אם זרק אבן והזיק, ואפילו זרק צרור בכותל וחזרה לאחריה. וה"נ חייב הוא אם הזיק בכוח כוחו שכוח הפעולה עבר מן גוף חיצוני ראשון לגוף שני וכו'. נמצא למוד שכל היכא שמעשה האדם<sup class="footnote-marker">8</sup><i class="footnote">או מעשה המזיק בדיני נזיקין.</i> הוא הסיבה הפועלת, אחראי הוא הפועל בין אם פעל ע"י גופו הוא בין אם ע"י גופים (ז"א סיבות המכשירין) אחרים.
אפשר שהסיבה הפועלת בגופה תפעל באופן שהמעשה יגמר בנגיעה שבין גוף הפעל וגוף הנפעל. אבל אפשר ג"כ שהמעשה יחלק לשנים והפעולה תיגמר שלא במקום הנגיעה בין שני הגופים, למשל זרק כלי מראש הגג או – בנזקי ממונו – דרסה הבהמה על כלי ולא שברתו ונתגלגל למקום אחר ונשבר. אם הפעולה אינה נשלמת בנגיעה שבין שני הגופים אמרנו שהסיבה מרחקת לפעול. מה שלאחריות הפועל אין חילוק בין הסיבה הפועלת במקומה בין אם היא מרחקת לפעול. אלא שהתבוננו בש"ס אם החיוב הוא על תחילת המעשה או על סופו, "אי אזלינן בתר מעיקרא או בתר תבר מנא". ויש נ"מ לדינא בין בניזקי ממון ובין בניזקי אדם. בניזקי ממון, אי בתר מעיקרא אזלינן "גופיה הוא", ואי בתר השלמת המעשה אזלינן "צרורות נינהו". וכן יש נ"מ (לשיטת רש"י) אם יש למזיק שותף בהשלמת המעשה, כגון שור שדחף את חברו לבור בפלוגתא דרבנן ור' נתן. אי בתר מעיקרא אזלינן השור הוא המזיק, ואי בתר סוף שניהם פעלו את הנזק. בניזקי אדם החילוק הוא דוקא היכא שיש לאדם המזיק שותף בסוף המעשה, כגון שזרק כלי מראש הגג ובא אחר ושברו במקל, אי בתר מעיקרא אזלינן הראשון עשה את כל הנזק ואי בתר סוף שנים עשוהו. מפשטות לשון התלמוד משמע שלהלכה אזלינן בתר מעיקרא.
יש שהסיבה הפועלת מורכבת משני כוחות. שכל אחד בפני עצמו אינו יכול לפעול ורק ביחד הם פועלים, כגון ליבה ולבתה הרוח והזיק, או הזורה בשבת והרוח מסייעתו. אמוראים אחדים סוברים שכמו שהאדם חייב על מעשיו בשבת כשהוא פועל ע"י סיבה מורכבת, כן הוא חייב אם הזיק באופן זה. סברתם היא שבחבורה עם הרוח המסייעתו מעשה האדם יהיה לפעיל. אבל רב אשי חידש בזה הסברא שמעשה האדם שבהרכבה זו שונה מאותו המעשה כשהוא לעצמו. בסיבה המורכבת יש למעשה האדם יחס מסויים וחיובי לכוח אחר, יחס של התאמה עם כוח אחר. היחס הזה נעדר מן המעשה כשהוא לעצמו. דוקא ע"י אותו היחס עצם מעשה האדם יהיה לפעיל. אמנם "מלאכת מחשבת" היא המביאה לידי התאמה את מעשה האדם עם סיוע הרוח. מלאכת מחשבת זו היא העושה את מעשה האדם לפעיל. לרב אשי אין לחייב על סיבה מורכבת אלא א"כ יש למחשבה התכליתית חשיבות ביחס למעשה, כמו למשל אצל שבת שמלאכת מחשבת אסרה תורה והרי נעשתה מחשבתו; אבל לענין נזקי אדם שאין למחשבה שום חשיבות ביחס למעשה, שהרי על מעשיו אתה מחייבו אפילו אם לא היתה כוונתו להזיק, אין לחייב על מעשיו שהם חלק בסיבה מורכבת. את "מלאכת מחשבת" של הרכבת שני כוחות קראנו הסיבה התכליתית והוכחנו שאין פירוש הדבר שהסיבה התכליתית היא פועלת מצדה, אלא שעל ידיה מעשה האדם יהיה לפעיל; ע"י התכלית שבפעולת האדם יש למעשיו יחס ממשי ופעילי לכוח אחר הפועל עמו ביחד. כל היכא שהיחס הזה מתבסס על הכוונה להזיק אין לחייב את האדם עליו, ולא נשאר אלא המעשה כשהוא לעצמו ועליו אין לחייב את האדם שהרי אינו יכול לפעול את הנזק בלי כוח אחר עמו והוה כמו גרמא בנזיקין.
אמנם הוכחנו שאפילו לרב אשי פטור המזיק על ידי סיבה פועלת מורכבת דוקא אם חלק האחר של הסיבה אינה כוחו של בר חיוב כמו ליבה ולבתה הרוח, אבל אם הסיבה הפועלת מורכבת ממעשיו של בני חיוב – למשל ה' שישבו על ספסל אחד ושברוהו – כולן חייבין על המעשה השלם שכולם שותפים בו, שיש שותפות לענין חיוב ממונות. אבל הפוך הוא הדבר לענין שבת: אין "שותפות" למלאכת שבת ושנים שעשאוהו פטורין. דוקא בזורה ורוח מסייעתו חייב, שמטעם מלאכת מחשבת יש כאן מלאכה שלמה של אדם אחד, אבל שנים שעשאוהו כל המלאכה נעשתה ע"י שנים, שהרי עצם התאמת כוחותיהם לפעולה היא הדדית, והסיבה התכליתית שבפעולה כזו מורכבת היא כמו המעשה עצמו.
אם שתי סיבות מחוברות באופן שיש כוח בכל אחת מהן לפעול את כל המעשה גם בלי חברתה, אז דיברנו על סיבות פועלות משותפות. אמנם החלטנו שלענין נזיקין אין חילוק בין סיבה פועלת מורכבת ובין סיבות פועלות משותפות. כל מי שיש לו חלק באיזה נזק שהוא פעל ביחד עם בני חיוב אחרים, בין באופן של זה יכול וזה יכול או של זה אינו יכול וזה אינו יכול ואפילו של זה יכול וזה אינו יכול, הוא חייב על חלקו שעשה בפועל ממש; ואפילו מסייע יש בו ממש בנזיקין. אבל יש חילוק בדיניהן לענין שבת לר' יהודה המחייב שנים שעשאוהו בשבת בזה אינו יכול וזה אינו יכול ופטור בזה יכול וזה יכול, אפשר לומר שר"י מחייב בשבת שנים שעשו מלאכה ע"י סיבה פועלת מורכבת ופוטר שנים שעשו ע"י סיבות פועלות משותפות.
לפעמים האדם אחראי בשביל מעשיו אע"פ שאין הם הסיבה הפועלת את הפעולה שעליה אנו דנים. אדם המזיק בחצו אינו דומה למזיק ע"י זריקת אבן. באבן כוח האדם הוא המזיק, הוא הסיבה הפועלת; אבל החץ אינו מזיק בכוח האדם היורה אותו אלא בכוח שהוא מקבל מן הקשת הדרוכה. הכוח הזה הוא הסיבה הפועלת אלא שהוא נמצא בקשת במצב נח; מעשה היריה פועל שינוי במצב הכוח ועושה אותו לכוח פעיל, הוא משחרר את הכוח שבקשת. פשוט הוא שהאדם חייב על מעשיו אפילו אם הם רק הסיבה המשחררת את הסיבה הפועלת. משום זה מחייב רב פפא "האי מאן דכפתיה לחבריה ואשקול עליה בידקא דמיא" והרגו בכוח ראשון, בכגון זה המים הם "גירי דידיה"<sup class="footnote-marker">9</sup><i class="footnote">אמנם יש שתי שיטות בתלמוד. יש מאן דמצריך דוקא כוח גברא, ר"ל שמעשה האדם יהיה הסיבה הפועלת את השחיטה; והשוחט במוכני שחיטתו כשרה דוקא בסרנא דפחרא. ויש מי שאומר שדי גם בשחיטה ע"י סיבה משחררת ומשום הכי כשרה אפילו בסדנא דמיא אם שחט בכוח ראשון. ראה לעיל פ"ח, ב.</i>. וה"נ באשו, האדם המבעיר את הבערה אינו הסיבה הפועלת את הנזק, האש היא הסיבה הזו; אלא שכוחה טמון בחומר הדליק, בו הוא נמצא במצב נח, וע"י ההדלקה האדם משחרר את הכוח הזה ועושה אותו לפעיל. המבעיר הוא הסיבה המשחררת, משום זה סבר ר' יוחנן שאשו משום חציו<sup class="footnote-marker">10</sup><i class="footnote">היינו דוקא אם אין כוח אחר מעורב בה; ראה פ"ח, ג.</i>. אמנם אין אשו דומה לגמרי לחציו. היורה את החץ משחרר מיד את הסיבה הפועלת אבל המבעיר את הדליקה משחררת שלשלת של סיבות המשחררות זו את חברתה שאחריה עד שבסוף השלשלת משתחררת הסיבה הפועלת.
וכן אדם המזיק את חברו על ידי שנותן גחלת בוערת עליו או על ממונו<sup class="footnote-marker">11</sup><i class="footnote">ב"ק כז, א.</i>, לא האדם בעצמו ולא כוחו הוא הפועל את הנזק. הגחלת היא הסיבה הפועלת<sup class="footnote-marker">12</sup><i class="footnote">אין לערבב את זה עם המושג של סיבת המכשירין. אדם המזיק ע"י זריקת אבן בכוחו הוא מזיק וכוחו שהוא מסר לאבן הוא הסיבה הפועלת האבן הוא סיבת המכשירין שהסיבה הפועלת משתמשת בה בפעולתה; אבל המזיק בגחלת שבידו לא כוחו הוא הסיבה הפועלת אלא הגחלת.</i>. האדם המזיק משתמש בסיבה הפועלת. למעשה כזה קראנו הסיבה המשמשת ומצאנו שחייב עליו האדם לא רק בנזיקין אלא גם בשבת. תכונת המכבה במים את הדליקה בשבת היא שמשתמש הוא במים שהוא הסיבה הפועלת את הכיבוי. קבענו את הכלל שהאדם אחראי בשביל מעשיו אפילו אם הם רק הסיבה המשמשת. ולא עוד אלא שחידוש גדול אמר רב אשי בסיבה המשמשת, שאפילו אם אדם משתמש בסיבה הפועלת באופן שהיא תפעל רק לאחר זמן, ר"ל שהוא מזמינה את הסיבה הפועלת לפעולה, למשל הנותן מים בכלי שתחת הניצוצות שתפולנה הניצוצות לתוכו ותכבינה ג"כ חייב. לזה קראנו הסיבה המזמינה<sup class="footnote-marker">13</sup><i class="footnote">ראה פ"ט אות א.</i>.
מסוג אחר לגמרי הן אותן הסיבות הנקראות בתלמוד "גרמא". מעשה של גרמא הוא לעולם אינו הסיבה הפועלת ואינו הסיבה המשחררת וגם לא הסיבה המשמשת או המזמינה. בכל התלמוד גרמא היא המעשה המכשיר והמכין את התנאים שבלעדיהם הסיבה הפועלת אינה יכולה לפעול. הסיבה הפועלת היא לעולם כוח העומד בתווך בין מעשה הגרמא ובין תוצאת הפעולה בלי שום קשר סיבתי הכרחי בינו ובין הגרמא. גרמא לעולם סיבה מכינה היא. מי שאינו מרחיק את הסולם מן השובך מכין את התנאים בשביל הנמייה להזיק; הנמייה היא הסיבה הפועלת ומעצמה היא מזקת, ואין שום קשר סיבתי הכרחי בין הסולם ומעשה הנמייה. מעשה האדם הוא רק הסיבה המכינה את התנאים שבלעדיהם הנמייה אינה יכולה להזיק. וכן כולם: הפורץ גדר לפני בהמת חברו, הכופף קמתו של חברו לפני הדליקה ברוח שאינה מצויה, הנותן סם המות לפני בהמת חברו וכו' – בכל אלה מעשה האדם אינו הסיבה הפועלת את הנזק וגם הוא אינו מביא את הסיבה הזאת ע"י זיקה סיבתית הכרחית, אלא מכשיר או מכין את התנאים הנחוצים לסיבה הפועלת שתפעל מעצמה. וכן בכל שאר הענינים שגרמא מוזכרת אצלם פירושה כמו גבי נזיקין: כגון המביא דבילה ובצק ומניחה על אוזן הבכור כדי שיבוא הכלב ויאכלנה ויטיל בו מום, או חבית של תרומה שנולד בה ספק טומאה לר' יהושע, אם היתה מונחת במקום המוצנע יניחנה במקום התורפה ואם היתה מכוסה יגלנה, וכן העושה מחיצה בפני הדליקה בכלי חרס חדשים מלאין מים – גם באלה גרמא היא הסיבה המכינה כמו שהגדרנו את המושג. הכלל הוא שאם המעשה הוא גרמא, דהיינו סיבה מכינה, אסור לעשותו אבל אין לחייב עליו אם לא שחייב עליו התורה כמו אצל בכור, או שיש לאדם אחריות של שמירה ביחס לאותו המעשה{sup}13</sup>. ואפשר שההיזק יהיה ברי גם אצל גרמא, כמו המסלק את הכרים והכסתות שהכלי נופל עליהם או המצמצם את בהמת חברו בחום השמש; בשניהם עצם המעשה אינו אלא הסיבה המכינה שאין כאן קשר סיבתי הכרחי בינו ובין הסיבה הפועלת שהיא זריקת הכלי מן הגג או כוח השמש<sup class="footnote-marker">14</sup><i class="footnote">ראה פ"ה אות ה.</i>. לא הנזק צריך להיות הכרחי אלא הקשר הסיבתי שבין מעשה האדם ובין הנזק.
יש עוד מעשה שהפועל אחראי עליו עוד במידה יותר פחותה מאשר בגרמא, היינו אם תכונת המעשה היא הסיבה המונעת. הדוגמא בזה העושה מחיצת כלים בין ריקנים חדשים ובין מלאים ישנים בכדי שלא תעבור הדליקה, או הא דאמר רב יהודה אמר רב טלית שאחז בה האור מצד אחד נותן עליה מים מצד אחר. אין זו הסיבה המכינה, שאין כאן סיבה הפועלת המכבה את הדליקה, אלא ע"י המחיצה הדליקה לא תתפשט ומאליה תכבה. אפילו ר' יוסי האוסר גרם כיבוי משום גזירה מודה שמותר, אם מעשה האדם הוא סיבה המונעת את התפשטות הדליקה.

Chapter 3

הסיבות הפעליות לעולם אינן חומריות בטיבן. הסיבה הפעלית לפעמים אינה מעשה בידים, מ"מ יש לה כוח לפעול מפני שעל יסוד חוקי החברה או נימוסיה יש לה תפקיד וכוח ערכי מיוחד שהחברה מצייתת לה. הדיין שדן הוא סיבה כזו: הוא פועל בכוחו אבל כוחו אינו כוח חומרי אלא כוח החוק המקובל; וכן השולחני המחווה דעתו על דינר, גם הוא פועל שהוא קובע את ערך המטבע לכל הפחות לפי שעה, אבל גם כוחו הוא ההסכמה והמנהג החברתי. סיבה זו קראנו "מוסרית" או "ערכית"<sup class="footnote-marker">15</sup><i class="footnote">ראה שם אות א.</i>, אבל אפשר שיותר נכון לכנות את הקשר הסיבתי בדוגמאות אלה: סיבתיות פעליות כמו שיש סיבות פעליות הפועלות בכוחן החומרי. כן יש גם סיבות פעליות הפועלות בכוחן התחוקתי, בכח שקבלו על יסוד חוקי והסכמת החברה. גם בסוג זה יש להבחין בין סיבה פועלת וסיבה מכינה. במחיצת הכרם שנפרצה ונתייאש ממנה ולא גדרה יאושו הוא הסיבה הפועלת את האיסור, אבל הכוח שעל ידו היאוש פועל הוא כוח הדין בכלאים. כל דיני דגרמי הם דין של אחריות האדם הפועל בסיבה פועלת תחוקתית. הדן את הדין זיכה את החייב חייב את הזכאי כיון שטעה בשיקול הדעת אינו חוזר, וכיון שאינו חוזר הרי דינו הוא הסיבה הפועלת את החיוב או את הזיכוי. פסקו של הדיין הוא סיבה פועלת תחוקתית. אבל יש גם סיבה מכינה או "גרמא" בין הסיבות התחוקתיות. אם הדיין טעה בדבר משנה שחוזר הדין, ומ"מ הבעלי דינים עשו כדבריו וא"א להחזיר את הדין, שהאחד הלך לו או אין לו מה להחזיר, בכגון זה דינו של הדיין אינו הסיבה הפועלת. הבעל דין שנתן לחברו או נטל ממנו הוא הסיבה הזו, אלא מכיון שבלעדי הדיין הסיבה הפועלת לא היתה פועלת – הדיין הכין את התנאים בשבילה. פסקו של הדיין אם הוא טעה בדבר משנה הוא סיבה מכינה תחוקתית. פשוט הוא שאין לדמות דינא דגרמי לגרמא בנזיקין. בדינא דגרמי פעולת האדם לעולם היא הסיבה הפועלת, וחידושו של ר"מ הוא שאע"ג שאינה חומרית אלא תחוקתית מ"מ מזיק הוא וחייב; בגרמא פעולת האדם לעולם הסיבה המכינה, וגרמא עצמה אפשר שתהיה סיבה מכינה חומרית או סיבה מכינה תחוקתית.
מצאנו ג"כ הלכות בש"ס שיסודן בשיטה מיוחדת בתורת הסיבתיות הרוחנית. באלה הקשר הסיבתי הוא בין דעת ודעת או בין רצון ורצון, הקשר הזה הוא השפעה רוחנית מן דעת על דעת או מן רצון על רצון. חסמה בקול והנהיגה בקול או קרא לה ובאת אחריו שקנאה או שנתחייב עליה לשלם כשואל – באלה הבהמה מצייתת לפקודת "בר דעת"; הבר־דעת אחראי בעד תוצאת פקודתו שמה שהבהמה עושה היא עושה בעל כרחה. הקשר הסיבתי כאן הכרחי הוא. ההשפעה הרוחנית שהיא חזקה כל כך שא"א לבהמה שלא לציית היא הסיבה הפועלת; בתכונתה היא סיבה פועלת רוחנית. אבל אפשר גם להשפיע על הבהמה באופן שלא יהיה הכרחי בשבילה לציית, כגון אם היתה עומדת מחוץ לתחום וקרא לה ובאת אחריו שהקורא פטור, משום שבאופן זה אין הבהמה באה בעל כרחה. מ"מ אפשר לומר שבלי קריאתו הבהמה לא היתה באה מחוץ לתחום, ואע"ג שהבהמה הולכת מעצמה יש בקריאה זו מעין גרמא. היא התנאי החיצוני בשביל הליכת הבהמה ואפשר לכנותה סיבה מכינה רוחנית<sup class="footnote-marker">16</sup><i class="footnote">וכן המשסה את הכלב בחברו פטור משום גרמא בנזיקין סיבה מכינה רוחנית הוא.</i>. החלטנו שרק בין "בר דעת" ובהמה הקשר הסיבתי הרוחני אפשר שיהיה הכרחי; רק השפעת "בר דעת" על בהמה יכולה להיות סיבה שולטת או סיבה פועלת רוחנית. אבל הקשר הסיבתי שבין דעת ודעת או בין רצון ורצון של "בני דעת" לעולם אינו הכרחי. השפעתו הרוחנית של בר דעת על בר דעת לעולם אינה סיבה שולטת או סיבה פועלת רוחנית, משום זה מי שקרא את העבד ובא אצלו לא קנאו, שהעבד מעצמו בא. מה שהוא קורא את העבד זוהי הסיבה המכינה. השפעתו הרוחנית של בר דעת על בר דעת לעולם אינה אלא סיבה מכינה רוחנית. כוח הבחירה של בר דעת לא ילקח ממנו מטעם זיקה סיבתית רוחנית<sup class="footnote-marker">17</sup><i class="footnote">כל המשיא עצה לחברו אינו אלא סיבה מכינה רוחנית וכן כל הדומה לו.</i>. מ"מ בר דעת המשפיע על בר דעת חברו, אע"ג שאינו אלא סיבה מכינה רוחנית, יש לו אחריות מוסרית על תוצאות השפעתו, שהרי גרמא פטור אבל אסור.

Chapter 4

מובן מאליו שהסברות והמושגים בתורת הסבתיות שבהלכה שביררנו, היו פרי התפתחות רחבה של כמה דורות. מהלך התפתחות זו הטביע את עקבותיו ועוד הן נכרות בהלכה. מענין הוא להשוות את הסוגיות שטרחנו לבררן כמו שהן נמצאות בתלמוד ירושלמי וכמו שהן מובאות בבבלי. מושגים חשובים שבבבלי אינם נזכרים כלל בירושלמי. בכל התלמוד הירושלמי לא נמצא המושג של זה וזה גורם. ולא עוד אלא שהירושלמי נושא ונותן בדוגמא העיקרית של זו"ג שבבבלי כמו בתערובות של איסור והיתר. על פי הירושלמי, הפלוגתא שבין ר"א וחכמים בדין העיסה שנתחמצה משאור של חולין ושל תרומה שנצטרפו וחמצו, שייכת כמו כן בכוס שמזגו מן האיסור ומן ההיתר<sup class="footnote-marker">18</sup><i class="footnote">ראה לעיל פ"ג אות א.</i>. בתלמוד ירושלמי לא הבחינו בין תערובות של איסור והיתר ובין שני גורמים, אחד של איסור ואחד של היתר, שמהם יוצא אי זה דבר שלא היה בעולם מכבר. ומשמע שזו היתה גם שיטת הבבלי עד ימי אביי ורבא. נראה שהמושג של זו"ג לא היה ידוע בדורות שלפניהם, ואביי חידש דבר גדול באמרו על דברי ר' אליעזר: "לא שנו אלא שקדם וסילק את האיסור אבל לא קדם וסילק את האיסור אסור" משום זו"ג.
גם המושג של "דינא דגרמי" לא הוזכר בירושלמי<sup class="footnote-marker">19</sup><i class="footnote">ראה לעיל פ"ד הערה 15.</i> הנקרא בבבלי "דינא דגרמי" מובא בירושלמי בתור "קנסא דר' מאיר". ואין זה דבר מקרי. נראה לכאורה שענין הגורם, תכונת הסיבה הפועלת את הנזק בדינא דר"מ, לא היו ברורים. משום זה דיברו על קנסא דר"מ. "דינא דגרמי" הוא מושג עיוני אבל לא קנסא דר"מ שבירושלמי. נראה שבבבל הצליחו להגדיר את רעיונו של ר"מ באופן הגיוני. הגם שלא נמצא שום מאמר בפירוש בשם ר"מ בדינא דגרמי, כך היתה קבלה בידם שמקור החידוש היה ר"מ. אלא מכיון שהיה לו לריש לקיש להדגיש "ר"מ הוא דדאין דינא דגרמי"<sup class="footnote-marker">20</sup><i class="footnote">ב"ק ק, א.</i> משמע שהיה זמן שגם זה היה מוטל בספק. דינא דגרמי היה דרגה חדשה בהתפתחות דיני נזיקין ולא נתקבלה מיד בתור הלכה למעשה. כן נראה מן מה דאמר התלמוד במסכת בכורות<sup class="footnote-marker">21</sup><i class="footnote">כח, ב.</i>: "לימא תנן סתמא כר"מ דדאין דינא דגרמי" הרי שהדבר היה תמוה בעיניהם, ובפרק הגוזל ומאכיל<sup class="footnote-marker">22</sup><i class="footnote">קיז, ב.</i> מוכח שר' אילעא אמר רב המפרש את המשנה של דן את הדין וכו' בנשא ונתן ביד, סבר דלית הילכתא כר"מ. האמוראים שם לא רצו לדון דין לר' אבא משום הא דאמר רב בדן את הדין ואמרי ליה: "זיל לגבי דר"ש בן אליקים ור' אלעזר בן פדת דדייני דינא דגרמי", משמע מכאן שרב סבר דלא דיינינן דינא דגרמי. אירע גם שר"א בן פדת בעצמו היה מסופק בדבר שאמר לו לריש לקיש{sup}20</sup>: "והא את הוא דאמרת ר"מ הוא דדאין דינא דגרמי מאי לאו ר"מ ולא סבירא לן כוותיה". נראה שרק אחר שהשיב לו ר"ל: "לא ר"מ וסבירא לן כוותיה" קיבל ר' אלעזר את חידושו של ר"מ להלכה. לאחר זמן השתמשו במושג של "דינא דגרמי" ליסד עליו דינים בנזיקין אף אם מובנו המדוייק והמקורי של המושג לא היה כולל את המאורע. דינו של מימר בשורף שטרו של חברו היה התפתחות חדשה בדינא דגרמי; מעין זה היה ג"כ דינו של מסור שנפסק ע"פ דינא דגרמי<sup class="footnote-marker">23</sup><i class="footnote">ראה לעיל פ"ו.</i>.
גם המושג של "גרמא" אינו מוזכר בירושלמי. אותה ברייתא של ר' יהושע, "ארבעה דברים העושה אותן פטור מדיני אדם וחייב בדיני שמים", המובאה בפרק הכונס, נמצאת שם גם בתלמוד ירושלמי, אבל עצם המושג "גרמא בנזיקין פטור" אינו בירושלמי. וכן בפלוגתתן של ר' שמעון בן ננס ור' יוסי בדין עשיית מחיצה של כלים בכדי שלא תעבור הדליקה, מתפרשת בתלמוד ירושלמי באופן שיש לפקפק אם המושג של "גרם כיבוי" היה מקובל עליהם כמו שהוא מובא בבבלי. ובדיני בכור לא רק שגרמא אינה מוזכרת אלא הדין עצמן אינו נמצא. הדרשה של "כל מום", שממנה מרבינן בתלמוד בבלי גרמא במום של בכור, נדרשת בדרך אחרת לגמרי בירושלמי<sup class="footnote-marker">24</sup><i class="footnote">עיין בבלי מס' בכורות לג, ב ולד, א. ועיין ירושלמי תרומות פ"ח ה"ד, פסחים פ"א ה"ח.</i>. נראה שבעיקרו המונח "גרמא" הוא פרי עבודתם של אמוראי בבל שביררו בו דינים הנמצאים במשנה ובברייתא<sup class="footnote-marker">25</sup><i class="footnote">עיין פסחים כ, ב שאמר הגמרא: "ר' אליעזר רמי תרומה אתרומה ומשני מי אמר ר' יהושע גרמא אין בידים לא ורמינהו..." משמע שר' אלעזר "הירושלמי" ג"כ משתמש במושג של גרמא. אמנם בפרק כל פסולי המוקדשין (בכורות לג, ב) לפי הגירסא הראשונה "מתני ליה ר' אלעזר לבריה... כמחלוקת כאן כך מחלוקת בחבית של תרומה" מוכח שמעיקרא לא חילק ר' אלעזר בין גרמא ובין היכא דקא עביד בידים. ומקשה עליו הגמרא שם: "ממאי דלמא עד כאן לא קאמר ר"מ התם דקא עביד בידים אבל הכא דגרמא כרבי יהושע סבירא ליה", נראה שבתר ששמע ר"א שיש לחלק ביניהם "רמי תרומה אתרומה... ומי אמר ר"י גרמא אין בידים לא". נכון הוא שיש לכאורה ראיה שהמושג של גרמא היה ידוע עוד בימי התנאים שהרי כך היא גירסת הברייתא במס' ביצה (כז, ב) גבי דינו של גרמא במום בבכור:... "מום לא יהיה בו אין לי שלא יהיה בו מום מנין שלא יגרום לו מום ע"י דבר אחר שלא יביא בצק או דבילה ויניח לו על גבי האוזן כדי שיבא הכלב ויטלנו ת"ל וכו'..." וכן נמצאת הגירסא גם במס' מנחות (נו, ב) "... וכל מום לא יהיה בו אין לי אלא שלא יהא בו מום מנין שלא יגרום לו ע"י אחרים שלא יניח בצק או דבילה וכו' "...; המילים "יגרום לו מום ע"י דבר אחר" הן באמת עיקר הגדרת המושג של גרמא אבל אין זו הגירסא המובאה בפ' כל פסולי המוקדשין, ששם איתא: "... מום לא יהיה בו אין לי אלא שלא יתן בו מום מנין שלא יביא דבילה ובצק ויניחנה על האוזן כדי שיבא כלב ויאכלנה וכו' ". הייתי אומר שהגירסא הנכונה היא כמו שנמצאת הברייתא במס' בכורות ובירור הדין מטעם "שלא יגרום לו מום ע"י דבר אחר" נכנס לתוך הברייתא מן הגמרא לאחר שהבהינו בבהירות בין המעשה שהוא הסיבה הפועלת ובין המעשה שאינו אלא הסיבה המכינה דהיינו גרמא.</i>. אחד מן הראשונים שהיה משתמש בו היה רב, דאמר רבה בר תחליפא משמיה דרב מאן תנא גרם כבוי אסור ר' יוסי<sup class="footnote-marker">26</sup><i class="footnote">שבת קכ, ב.</i>. הכלל של "גרמא בנזיקין פטור" היה ידוע לאמוראים שבבבל והיה מקובל אצלם כדבר פשוט. אמנם לא היה מבורר בידם על כל פרטיו. על יסוד המשנה של "מרחיקין את הסולם מן השובך", ודוקא מטעם הקושיא המפורשת "והא גרמא הוא", חידש ר' טובי בר מתנה בגמרא: "זאת אומרת גרמא בנזיקין אסור". אבל הדבר לא היה מקובל ביד אביי, והוא גם לא הרגיש בסברא מעצמו, דעל הא דאמר רב יוסף אפיקו לי קורקור מהכא "א"ל אביי והא גרמא הוא", והשיב לו הוא: "הכי אמר רב טובי בר מתני זאת אומרת גרמא בנזיקין אסור".
בנוגע לשאר הענינים שביררנו אין ספק שכולם היו חידושים בהלכה שנתחדשו במשך הדורות. בין אלה דין של כוחו הוא הותיק ביותר, ובודאי שהיה ידוע עוד בימי התנאים, כדמוכח מן הברייתות שבהן הוא מובא. אמנם בדין כוחו אמר הגמרא: "מהו דתימא כחו לאו כגופו דמי קמ"ל...", ונמצא ג"כ: "...אלא רבנן אי כגופו דמי כוליה נזק בעי לשלם ואי לאו כגופו דמי חצי נזק לא לשלם". ממאמרים כאלה משמע שהדבר היה חידוש גדול בעיניהם, ונראה שאפילו בימי רבא ובימי רב פפא היה עוד מקום לפקפק בדבר<sup class="footnote-marker">27</sup><i class="footnote">עיין ב"ק י, ב; יז, ב; סנהדרין עז, ב. ראה לעיל פ"ח.</i>. לדעתנו פלוגתתן של ר' יוחנן ור"ל באישו היתה אפשרית רק על יסוד ההבדל שבין אדם המזיק בזריקת אבן ובין המזיק בירית חץ. דוקא משום שהיריה אינה הסיבה הפועלת של כוחו כמו הזריקה אלא הסיבה המשחררת, היה ר"י יכול לומר שאשו משום חציו. מן הבנת "חציו" בתור סיבה המשחררת הסתעף ג"כ דינו של רב פפא במאן דכפתיה לחבריה ואשקיל עליה בידקא דמיא שחייב בכוח ראשון משום "גירי דידיה". אבל מה שקראנו הסיבה המרחקת לפעול, הגם שהיא נכללת בדינו של רבה בזרק כלי מן הגג דבא אחר ושברו במקל, לא היו נושאים דנותנים בדבר בפירושו של עצם הענין עד ימי רבא<sup class="footnote-marker">28</sup><i class="footnote">ראה לעיל פ"ז אות ג. הוכחנו שם שרש"י מפרש את דברי הגמרא שרבנן ור' נתן פליגי ג"כ באי אזלינן בתר מעיקרא או בתר סוף. וראה לכאורה שהפירוש הוא "אנכרוניזם".</i>.
מקור ההלכות הנכללות במושג של סיבתיות רוחנית הוא בספרי<sup class="footnote-marker">29</sup><i class="footnote">עיין ספרי; ירושלמי פ"ח הל' ב; בבלי מס' קידושין כב, ב; ב"מ צ, ב; ראה לעיל פ"ו.</i> בדין המנהיג בכלאים בקול, שמרבה מן "יחדו"; ודינים אחרים מסוג זה נמצאים בברייתות שונות. משמע שטיפלו בבעיות השייכות לענין בדור הראשון של האמוראים ר"י ור"ל בארץ ישראל ושמואל בבבל ועוד אמוראים שבאו אחריהם המוזכרים ג"כ בשמותיהם.
הדרגה האחרונה בהתפתחות ההלכות השייכות לענינינו היתה סברתו של רב אשי<sup class="footnote-marker">30</sup><i class="footnote">לרב אשי יש לחלק בין אם היא מורכבת ע"י התאמה של סיבה תכליתית או לא.</i> בדין הסיבה המורכבת שחילק בין נזיקין ובין שבת וחידושו שהגדרנו בתור סיבה מזמינה.

Chapter 5

נמצא שזה הוא סדר הסיבות שביררנו על סוגיהן השונים:?
סיבות שמניות או כוננות סיבה חומרנית (ביצת טרפה פ"א). (סיבות חומרניות משותפות (כל תערובות של או"ה פ"ג). סיבה גידולית (ולד אתנן פ"א.; ולד טרפה פ"א.; גידולי איסור פ"א.). סיבה יצירתית (היוצא מן הטמא או מן הטהור פ"א.). סיבה צורתית פנימית (השוחט את התרנגולת ומצא בה ביצים גמורות מותר לאכלן עם חלב פ"א.). סיבה צורתית חיצונית (שינוי באתנן – חיטין ועשאן סולת פ"א.). סיבות יצירתיות מורכבות (הנולדים מן הכלאים ודין הכוי הבא מן התייש ומן הצבייה פ"ב.). סיבות "יצירתיות" של או"ה מורכבות (כל דיני זו"ג פ"ג. כל הפרק).
<b>סיבות פעליות חומריות</b>
סיבה הפועלת בגופה
סיבה הפועלת בכחה ובכח כחה וכו' (פ"ה).
סיבה המרחקת לפעול (פ"ז.).
סיבה מורכבת וסיבות פועלות משותפות (פ"ז.).
סיבה המשחררת (פ"ח.).
סיבה המשתמשת וסיבה המזמינה (פ"ט.).
סיבה המכינה (פ"ה; פ"ט.).
סיבה המונעת (פ"ט.).
<b>סיבות פעליות תחוקתיות</b>
סיבה פועלת תחוקתית (פ"ה; פ"ו).
סיבה מכינה תחוקתית (פ"ה).
<b>סיבות פעליות רוחניות</b>
סיבה פועלת רוחנית או הסיבה השולטת;
סיבה מכינה רוחנית – פ"י.
בסדר הזה הסיבה החומרנית והצורתית והפועלת מעלות את זכרון "הארבע סיבות" של אריסטו. אנו משתמשים בסיבה החומרנית באותו המובן שיש למושג זה אצל אריסטו. וכן הסיבה הצורתית אצלנו היא הקובעת את מהות הדבר ועצם טיבו. מחמתה אותו החומר יהיה לפעמים בשר ולפעמים חלב. החילוקים שמצאנו בין סיבה צורתית פנימית ובין סיבה צורתית חיצונית מקביל לאותם החילוקים הנמצאים בספרי ההגיון של הסכולסתים בין forma substantialis ובין forma accidentalis הצורה הפנימית שהגדרנו היא forma substantialis והיא ג"כ forma naturalis בעניננו; והצורה החיצונית שדברנו עליה היא accidentalis וכאן, בעושה סולת מן חיטין, גם artificialis.
ההבדל שבין הסיבות השמניות ובין הסיבות הפעליות אין פירושו שהסיבות השמניות אינן פעליות כלל. זה אי אפשר. מאחר שהן סיבות כוננות הן מוכרחות לפעול. בלי פעולה א"א בתוצאה. הסיבה החומרנית היא הסיבה היחידה שאינה פעלית כלל. שאר הסיבות השמניות הן ג"כ פעליות. אלא שהסיבות שקראנו "פעליות" הן פועלות בכח ובאופן פיזי על דבר שהוא כבר בעולם; הסיבות השמניות פועלות בכח כימי או ביולוגי ובאופן אורגני ומביאים דבר חדש לעולם. הסיבה היצירתית והגידולי היא causa generationes של הסכולסטים. פשוט הוא שסיבות חומרניות ביחד אינם אלא תערובות ואין בתערובות יותר ממה שיש בסיבות עצמן. וכן סיבות פעליות מורכבות או משותפות הן חיבור של כחות פיזיים והתוצאה היא הסך־הכל של מידת הכוח שבכל סיבה וסיבה. שונה מזה לגמרי התוצאה מן חיבור סיבות שמניות פעליות. התנאים והאמוראים שדנו על "הנולדים מן הכלאים" על יסוד הסברא אי חוששין לזרע או לא, טיפלו בשאלת הרכבת סיבות ביולוגיות כאילו היו סיבות חומרניות סתם או סיבות פיזיות. באלה התוצאה באמת אינה רק "תערובות"; והשאלה היא של כמות; כמה יש כאן מסיבה זו וכמה מזו. דין התוצאה תלוי ביחס הכמותי שבין הסיבות. חידושו של ר' יוסי שאמר: "כוי בריה בפני עצמה היא" ר"ל שהתוצאה מן חיבור אורגני של סיבות הוא דבר חדש ולא תערובות של כוחות שמהם היא באה. התוצאה אינה סך־הכל כמותי ואין דינה נפסק על יסוד היחס הכמותי שבין הסיבות. משום זה אפילו אם אין חוששין לזרע האב, יש לזרע האב חשיבות כבירה כמו לכוח האם שדוקא משניהם יצא הנולד. הוכחנו גם בזו"ג שהרכבת הגורמים מביא דבר חדש לעולם, וגם שם הפעולה אינה רק פיזית אלא לעולם אורגנית. משום זה לא שייך בזו"ג תורת ביטול של איסור והיתר, שבכל פעולות אורגניות משותפות הכלל של היחס הכמותי של הכוחות אינו קיים. מתאימים הדינים למושג המקובל בתורת ההגיון שהתוצאה מן חיבור של סיבות פיזיות היא הסך־הכל הכמותי של אותם הכחות; אבל אין יחס כמותי בין התוצאה והסיבות, אם אופן הרכבתן ופעולתן אינו פיזי אלא אורגני.
החילוק שבין הסיבה הגידולית והיצירתית ביחס לזהות שבין הסיבה והמסובב, מזכיר את הוויכוח בתורת תולדות הטבע בענין "התכונות הנקנות". הכלל שאין זהות בין הסיבה הגידולית והתוצאה שוה לכלל בתורת הטבע התכונות נקנות אינם מתנחלות. ואפילו לאותם החוקרים שאינם מודים בזה אין ספק שביחס שבין שני דורות, בין סיבה זו ותוצאה שלה, אין אותן התכונות מתנחלות. זהות יש רק בין הסיבה היצירתית ותוצאתה, ז"א הולד יורש רק את התכונות של המין כולו.
כאשר אנו מסתכלים בסיבות הפעליות החומריות יש לומר שהסיבה הפועלת בגופה היא סיבה פועלת תכופות causa proxima ואם היא פועלת בכוחה ובכוח כוחה היא אי־תכופית causa remota וכן בסיבה המשחררת יש לומר שהיורה את החץ ומשחרר את הסיבה הפועלת עצמה ומיד היא סיבה משחררת תכופית, אבל "אשו" היא סיבה משחררת אי־תכופית. וי"ל שבזה פליגי ר"י ור"ל, שר"י סבר שיש לחייב גם את המזיק ע"י סיבה משחררת אי־תכופית וריש לקיש מחייב דוקא על היזק בכוח סיבה משחררת תכופית.
הסיבה המכינה היא הנקראת causa minus principalis בתורת ההגיון של המאה האחרונה היא הכנת התנאים בסביבות הסיבה הפועלת הנחוצים לפעולה. התנאים בעצמם אינם פועלים אבל בלעדיהם א"א בפעולה. פשוט הוא שהסיבה המונעת היא ג"כ מסוג זה. הסיבה המכינה היא חיובית – מכינה היא את התנאים לפעולה; הסיבה המונעת היא שלילית, מסירה היא את התנאים שבלעדיהם א"א בפעולה.
הסיבה המשחררת אינה נמצאת ברוב ספרי ההגיון. המושג היותר קרוב אליה הוא מה שחוקרי ההגיון קוראים collocation ז"א, התאמה בין כוח נח ומקום שעל ידיה הכוח הזה תהיה לפעיל: למשל פתיחת הסכר בכדי לאפשר למים לסבב את גלגל הרחים. זה ממש אותה הסיבה בדינו של רב פפא בהאי מאן דכפתיה לחבריה ואשקיל עליה בידקא דמיא וכו'. אבל יותר מדוייק הוא לכנותה "סיבה משחררת" ולחלק בין כוח ראשון ובין כוח שני כמו שעשינו. הכוח השני אינו אלא סיבה מכינה.
את הסיבה המשמשת והמזמינה לא מצאתי בספרי חכמת ההגיון. כבר הערנו ששונה הסיבה הזו מן סיבת המכשירין (causa instrumentalis) אין כוח במכשירין לפעול – אדם הזורק את האבן כוחו הוא הפועל ע"י המכשירין; אבל בסיבה המשמשת התשמיש הוא בסיבה הפועלת עצמה, למשל המזיק את חברו בגחלת – כוח הגחלת הוא הסיבה הפועלת ולא האדם.
חוקרי חכמת ההגיון נראה שלא השגיחו גם במה שקראנו סיבתיות תחוקתית. אבל המושג של סיבתיות רוחנית ידוע הוא בפילוסופיה החדישה. השאלות שביררנו בעניני של סיבות פעליות רוחניות נוגעות בבעיה החמורה של כוח הבחירה. אין הפתעה במסקנותנו שההלכה אינה מכרת בסיבה פועלת רוחנית בין אדם ואדם. הכוח הרוחני של אדם יהיה לעולם רק השפעה או "פיתוי" בשביל חברו. אין הכרח שכוח הבחירה, שהוא אחד מיסודי היהדות, ילקח מן האדם בכוחו הרוחני של אדם אחר.

בשולי דברים

עבודתי זו היא פרק בתורת ההגיון של התורה שבעל־פה. השתדלתי להגדיר מושגי הלכה בצורה מדויקת והראיתי איך הם נהפכים לכללים בתורת ההגיון ההלכתית. למרות האוצר הבלום שחז"ל הנחילו לנו, נדמה לי שטרחתי בדרך שרק יחידים הלכו בה עד כה. כמעט על כל עמוד של התלמוד אנו נפגשים עם בירורי דינים המעידים על עומק הבנתם של חז"ל בכללי ההגיון שבהם השתמשו בכדי לפרש את התורה שבכתב ולהסיק חידושים והחלטות לפי הדרוש.
למשל, "השלש עשרה מדות שהתורה נדרשת בהן" הן מסכת שלמה בתורת ההגיון של פרשנות המקרא. החלק החשוב הזה בתורת חז"ל עדיין מחכה לפיענוחו. נעיין כאן בדוגמא של "גזרה־שוה" ו"קל־וחומר", על ה"גזרה־שוה" נאמר: "אין אדם דן גזרה שוה מעצמו". אבל כל מי שיודע איך, יכול לדין "קל־וחומר" מעצמו. מה ההבדל ההגיוני ביניהם? במס' פסחים (ס"ו ע"א) מסופר על הלכה שנתעלמה מהנשיאים הבני בתירא: "פעם אחת חל ארבעה עשר להיות בשבת, שכחו ולא ידעו אם פסח דוחה את השבת אם לא". הם פנו אל הלל שרק עלה מבבל, "ששימש את גדולי הדור שמעיה ואבטליון". על שאלתם אם הוא יודע האם פסה דוחה את השבת, הלל השיב: "וכי פסח אחד יש לנו בשנה שדוחה את השבת? והלא הרבה יותר ממאתים פסחים יש לנו בשנה שדוחין את השבת". הלל התכוון לקרבנות תמיד – דהיינו ארבע כבשים בכל שבת ושבת במשך השנה – שדוחים את השבת. לשאלתם של בני בתירא: "מנין לך"? ענה הלל שיש "גזרה שוה" וגם "קל וחומר" כהוכחה שקרבן פסח דוחה את השבת. והסביר הוא: <b>הגזרה שוה"</b> – נאמר "מועדו" בפסח (במדבר ט') ונאמר "מועדו" בתמיד. מה "מועדו" האמור בתמיד דוחה את השבת אף "מועדו" האמור בפסח דוחה את השבת. <b>ועוד קו"ח</b>: ומה תמיד שאין ענוש כרת דוחה את השבת, פסח שענוש כרת אינו דין שדוחה את השבת.
נראה מה ההבדל בין שתי הראיות? את ה"גזרה שוה" אפשר לנסח? בצורה של הסק הגיוני ככה:
1) הקרבן תמיד דוחה את השבת.
2) הקרבן פסח דומה לקרבן תמיד. (דהיינו על ידי השויון בסגנון קביעת זמן הקרבתם).
3) כמו שקרבן תמיד דוחה את השבת כך גם הקרבן פסח דוחה אותה.
בתורת ההגיון נקרא זה הסק בכח האנאלוגיה נוסחתה המקובלת היא: א' הוא ת': וא' וב' הם דומים זה לזה; אם כן גם א' ות' הם שוים. בתלמוד בדרד כלל ההסק האנאלוגי מיוסד על שויון הנוסח המילולי. קל לראות שההסק האנאלוגי אינו משכנע לגמרי. סוף סוף האנאלוגיה בביטוי מוכחת רק שקרבן תמיד וקרבן פסח – בענין זמן הקרבתם – דומים זה לזה אבל לא שהם שוים לגמרי זה לזה לדינא. ההסק הוא מסתבר אבל אינו הכרחי. "הגזרה שוה" זקוקה עוד לחיזוק ממקור אחר, והיא מסורת הדורות. בגלל זה נתן לנו הכלל שאין אדם דן "גזרה שוה" מעצמו. שונה הוא כוחו של "הקל וחומר". ננסה לתת ל"קל וחומר" של הלל בעניננו טופס הגיוני. בכח חשיבותה של הקרבת קרבן פסח שענשו כרת אנו מסיקים.
1) חשיבותה שהקרבת קרבן פסח עולה על זו של קרבן תמיד.
2) בחשיבותו של קרבן תמיד יש כח לדחות את השבת.
3) הקרבת קרבן פסח גם כן דוחה את השבת.
הקל וחומר מראה שמה שקובע את דחיית השבת בקרבן תמיד נמצא במדה יותר גדושה בקרבן פסח. מזה נלמד: אם א' הוא ת'; אז ב' שיש בו כל התכונות של א' ועוד יותר, אי אפשר שיהיה פחות מת'. מורי ורבי, הרב הגאון מו"ה ר' יחיאל יעקב וויינברג ז"ל הסביר שעצם ה"קל וחומר" הוא ההסק על יסוד שויון הזהות הקובעת בענין שאנו דנים בו, כלומר הוא הסק זהותי. ההבדל בין שתי השיטות מופיע בעיון מידי: ההסק בכח האנאלוגיה של ה"גזרה השוה" אינו הכרחי, אלא אפשרי, מסתבר הוא נעשה הכרחי בכח המסורת מאבות דורות של ההוראה. אבל ההסק בכח הזהות שב"קל וחומר" משכנע הוא בכח השכל הישר שלו. משום זה כל אדם יכול לדון קו"ח מעצמו.
נעיין עוד בדוגמא מסוג אחר. במס' בבא קמא (ו' ע"א) נשאלת השאלה: מה דינו של אדם שהניח "אבנו סכינו ומשאו בראש גגו ונפלו ברוח מצויה והזיקו". האם חייב הוא לשלם את הנזק שנעשה ע"י ממונו או לא? אביי מחייב את בעל הנזק לשלם על יסוד המשנה ראשונה של "ארבע אבות נזיקין", לפיה "השור", "הבור" המבעה" וה"הבער" הם היסודות לתשלומי נזיקין "שדרכן להזיק ושמירתן עליך וכשהזיק חב המזיק לשלם תשלומי נזק במיטב הארץ". מכיון שלכל התכונות האלה של "הצד השוה" ב"אבות" ישנן גם "באבנו וסכינו וכו' שנפלו והזיקו" בעל הנזק חייב לשלם את הנזק. ננסה לנסח את הסקו של ההחלטה בסגנונה של תורת ההגיון, ונאמר:
1) "השור", "הבור", "המבעה" וה"הבער" דרכם להזיק וזקוקים לשמירה.
2) "השור" "הבור" וכו' מחייבים את הבעלים לשלם את הנזק. מזה נסיק 3) כל שדרכן להזיק וזקוקים לשמירה מחייבים את בעליהם לשלם.
ואחר כך המשכנו: 1) כל שדרכו להזיק וכו' אתה מחייב על הזיקו.
2) "האבן הסכין" וכו' דרכן להזיק וכו'.
3) "האבן הסכין וכו"' שנפלו והזיקו מחייבין את הבעלים בתשלומים.
לפנינו הרכבה של שני עקרים בתורת ההגיון. הראשון. מן המיוחד אל הכלל; השני הוא: מן הכלל אל המיוחד. הראשון הוא הסק בכח אינדוקציה; השני הוא ההסק הידוע כסילוגיזם (Syllogism).
אלה הן רק דוגמות פעוטות מתורת ההגיון של חז"ל של העושר האדיר הטמון בים התלמוד. נדמה לי שבימינו אנו הגיעה השעה לגשת אל עבודת מחקר רצינית, מוקפת ומתוכננת כדי לגלות את תורת ההגיון ההלכתית, להגדיר את כלליה ואפילו ביחס אל תורת ההגיון הכלל אנושית. חוץ מן החיוב של לימוד תורה לשמה המוטל עלינו יש גם טעם לעבודה כזו שהזמן גרם. אין ספק שמדינת ישראל זקוקה להשכלה כללית. מדינה אינה יכולה להתקיים בלי בעלי מקצוע של חינוך מדעי והשכלה גבוה. אנשים כאלה מייצגים. חלק חשוב של אזרחי המדינה. החינוך וההשכלה שלהם צריכים למצוא את מקומם בתוך תרבות תורנית אחידה ומקיפה. ההפניה אל מקורות התורה בזמננו לא יכולה להתעלם מדרך המחקר שבלעדיה אין קיום לעם במדינתו. הגילוי של מערכת שלמה של תורת הגיון תלמודית יעזור לדורנו לגשר בין אמונתנו ביהדות ובין עולם המדע שאין מנוס ממנו.