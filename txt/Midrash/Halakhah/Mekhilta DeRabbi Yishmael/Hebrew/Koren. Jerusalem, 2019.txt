Mekhilta DeRabbi Yishmael
מכילתא דרבי ישמעאל
Koren. Jerusalem, 2019
https://www.nli.org.il/he/books/NNL_ALEPH005271179/NLI

מכילתא דרבי ישמעאל

מַסֶּכְתָּא דְפִסְחָא



Chapter 1

(שמות יב,א) <b>"וַיֹּאמֶר יי אֶל מֹשֶׁה וְאֶל אַהֲרֹן, בְּאֶרֶץ מִצְרַיִם לֵאמֹר."</b> שׁוֹמֵעַ אֲנִי, שֶׁהָיָה הַדִּבֵּר<sup class="footnote-marker">*</sup><i class="footnote">דִּבֵּר: נבואה. כמו בירמיה ה,יג: "וְהַנְּבִיאִים יִהְיוּ לְרוּחַ וְהַדִּבֵּר בָּהֶם".</i> לְמֹשֶׁה וּלְאַהֲרֹן. כְּשֶׁהוּא אוֹמֵר: (שמות ו,כו) "וַיְהִי בְּיוֹם דִּבֶּר יי אֶל מֹשֶׁה בְּאֶרֶץ מִצְרָיִם", לְמֹשֶׁה הָיָה הַדִּבֵּר, לֹא הָיָה הַדִּבֵּר לְאַהֲרֹן! אִם כֵּן, מַה תִּלְמֹד לוֹמַר "אֶל מֹשֶׁה וְאֶל אַהֲרֹן"? מְלַמֵּד שֶׁכַּשֵּׁם שֶׁהָיָה מֹשֶׁה כְּלָל לַדִּבְּרוֹת, כָּךְ הָיָה אַהֲרֹן כְּלָל לַדִּבְּרוֹת. וּמִפְּנֵי מָה לֹא נִדְבַּר עִמּוֹ? מִפְּנֵי כְבוֹדוֹ שֶׁלְּמֹשֶׁה. נִמְצֵאתָ מְמָעֵט אַהֲרֹן מִכָּל הַדִּבְּרוֹת שֶׁבַּתּוֹרָה, חוּץ מִשְּׁלֹשָׁה מְקוֹמוֹת, מִפְּנֵי שֶׁאֵי אֶפְשָׁר.
דָּבָר אַחֵר: <b>"אֶל מֹשֶׁה וְאֶל אַהֲרֹן"</b>, לָמָּה נֶאֱמַר? וּלְפִי שֶׁהוּא אוֹמֵר: (שמות ז,א) "וַיֹּאמֶר יי אֶל מֹשֶׁה: רְאֵה נְתַתִּיךָ אֱלֹהִים לְפַרְעֹה." אֵין לִי אֶלָּא מֹשֶׁה דַּיָּן לְפַרְעֹה,<sup class="footnote-marker">*</sup><i class="footnote">דַּיָּן לְפַרְעֹה: פירוש ל- "אֱלֹהִים לְפַרְעֹה". גדול ממנו ומחליט עבורו.</i> אַהֲרֹן, מְנַיִן? תִּלְמֹד לוֹמַר, <b>"אֶל מֹשֶׁה וְאֶל אַהֲרֹן"</b>, הִקִּישׁ אַהֲרֹן לְמֹשֶׁה: מַה מֹּשֶׁה דַּיָּן לְפַרְעֹה, אַף אַהֲרֹן דַּיָּן לְפַרְעֹה; מַה מֹּשֶׁה אוֹמֵר דְּבָרָיו וְלֹא יָרֵא, אַף אַהֲרֹן אוֹמֵר דְּבָרָיו וְלֹא יָרֵא.
דָּבָר אַחֵר: <b>"אֶל מֹשֶׁה וְאֶל אַהֲרֹן"</b>, שׁוֹמֵעַ אֲנִי, כָּל הַקּוֹדֵם בַּמִּקְרָא הוּא קוֹדֵם בַּמַּעֲשֶׂה; כְּשֶׁהוּא אוֹמֵר: (שמות ו,כו) "הוּא אַהֲרֹן וּמֹשֶׁה", מַגִּיד שֶׁשְּׁנֵיהֶם שְׁקוּלִין זֶה בָזֶה.
כַּיּוֹצֵא בַדָּבָר אַתָּה אוֹמֵר: (בראשית א,א) "בְּרֵאשִׁית בָּרָא אֱלֹהִים אֵת הַשָּׁמַיִם וְאֵת הָאָרֶץ." שׁוֹמֵעַ אֲנִי, כָּל הַקּוֹדֵם בַּמִּקְרָא הוּא קוֹדֵם בַּמַּעֲשֶׂה; כְּשֶׁהוּא אוֹמֵר (בראשית ב,ד) "בְּיוֹם עֲשׂוֹת יי אֱלֹהִים אֶרֶץ וְשָׁמָיִם", מַגִּיד שֶׁשְּׁנֵיהֶם שְׁקוּלִין זֶה בָזֶה.
כַּיּוֹצֵא בַדָּבָר אַתָּה אוֹמֵר: (שמות ג,ו) "וַיֹּאמֶר: אָנֹכִי אֱלֹהֵי אָבִיךָ, אֱלֹהֵי אַבְרָהָם אֱלֹהֵי יִצְחָק וֵאלֹהֵי יַעֲקֹב", שׁוֹמֵעַ אֲנִי, כָּל הַקּוֹדֵם בַּמִּקְרָא הוּא קוֹדֵם בַּמַּעֲשֶׂה; כְּשֶׁהוּא אוֹמֵר: (ויקרא כו,מב) "וְזָכַרְתִּי אֶת בְּרִיתִי יַעֲקוֹב, וְאַף אֶת בְּרִיתִי יִצְחָק, וְאַף אֶת בְּרִיתִי אַבְרָהָם", מַגִּיד שֶׁשְּׁלָשְׁתָּן שְׁקוּלִין כְּאַחַת.
כַּיּוֹצֵא בַדָּבָר אַתָּה אוֹמֵר: (שמות כב,יב) "כַּבֵּד אֶת אָבִיךָ וְאֶת אִמֶּךָ". שׁוֹמֵעַ אֲנִי, כָּל הַקּוֹדֵם בַּמִּקְרָא הוּא קוֹדֵם בַּמַּעֲשֶׂה; כְּשֶׁהוּא אוֹמֵר: (ויקרא יט,ג) "אִישׁ אִמּוֹ וְאָבִיו תִּירָאוּ", מַגִּיד שֶׁשְּׁנֵיהֶם שְׁקוּלִין כְּאַחַת.
כַּיּוֹצֵא בַדָּבָר אַתָּה אוֹמֵר: (במדבר יד,ו) "וִיהוֹשֻׁעַ בִּן נוּן וְכָלֵב בֶּן יְפֻנֶּה, מִן הַתָּרִים אֶת הָאָרֶץ, קָרְעוּ בִּגְדֵיהֶם." שׁוֹמֵעַ אֲנִי, כָּל הַקּוֹדֵם בַּמִּקְרָא הוּא קוֹדֵם בַּמַּעֲשֶׂה; תִּלְמֹד לוֹמַר: (במדבר לב,יב) "בִּלְתִּי כָּלֵב בֶּן יְפֻנֶּה הַקְּנִזִּי וִיהוֹשֻׁעַ בִּן נוּן", מַגִּיד שֶׁשְּׁנֵיהֶם שְׁקוּלִים כְּאַחַת.
<b>"בְּאֶרֶץ מִצְרַיִם"</b>, חוּץ לַכְּרָךְ.<sup class="footnote-marker">*</sup><i class="footnote">כְּרָךְ: עיר.</i> אַתָּה אוֹמֵר חוּץ לַכְּרָךְ, אוֹ אֵינוֹ אֶלָּא בְּתוֹךְ הַכְּרָךְ? כְּשֶׁהוּא אוֹמֵר: (שמות ט,כט) "וַיֹּאמֶר אֵלָיו מֹשֶׁה: כְּצֵאתִי אֶת הָעִיר, אֶפְרֹשׂ אֶת כַּפַּי אֶל יי, הַקֹּלוֹת יֶחְדָּלוּן<sup class="footnote-marker">*</sup><i class="footnote">יֶחְדָּלוּן: ייפסקו.</i> וְהַבָּרָד לֹא יִהְיֶה עוֹד, לְמַעַן תֵּדַע כִּי לַיי הָאָרֶץ." וַהֲלֹא דְּבָרִים קַל וָחֹמֶר? וּמָה, אִם תְּפִלָּה הַקַּלָּה, לֹא נִתְפַּלַּל מֹשֶׁה אֶלָּא חוּץ לָעִיר, דִּבּוּר הֶחָמוּר, דִּין הוּא שֶׁלֹּא נִדְבַּר עִמּוֹ אֶלָּא חוּץ לַכְּרָךְ. וּמִפְּנֵי מָה לֹא נִדְבַּר עִמּוֹ בְּתוֹךְ הַכְּרָךְ? מִפְּנֵי שֶׁהָיְתָה מְלֵאָה שִׁקּוּצִים וְגִלּוּלִים.<sup class="footnote-marker">*</sup><i class="footnote">שִׁקּוּצִים וְגִלּוּלִים: פסלים ומקדשים של אלילים.</i>
וְעַד שֶׁלֹּא נִבְחֲרָה אֶרֶץ יִשְׂרָאֵל, הָיוּ כָּל הָאֲרָצוֹת כְּשֵׁרוֹת לַדִּבְּרוֹת; מִשְּׁנִּבְחֲרָה אֶרֶץ יִשְׂרָאֵל, יָצְאוּ כָּל הָאֲרָצוֹת. עַד שֶׁלֹּא נִבְחֲרָה יְרוּשָׁלַיִם, הָיְתָה כָל אֶרֶץ יִשְׂרָאֵל כְּשֵׁרָה לַמִּזְבְּחוֹת; מִשְּׁנִּבְחֲרָה יְרוּשָׁלַיִם, יָצַאת אֶרֶץ יִשְׂרָאֵל, שֶׁנֶּאֱמַר: (דברים יב,יג) "הִשָּׁמֶר לְךָ פֶּן תַּעֲלֶה עֹלֹתֶיךָ בְּכָל מָקוֹם אֲשֶׁר תִּרְאֶה, כִּי אִם בַּמָּקוֹם אֲשֶׁר יִבְחַר יי".
עַד שֶׁלֹּא נִבְחַר בֵּית עוֹלָמִים, הָיְתָה יְרוּשָׁלַיִם רְאוּיָה לַשְּׁכִינָה; מִשֶּׁנִּבְחַר בֵּית עוֹלָמִים, יָצַאת יְרוּשָׁלַיִם, שֶׁנֶּאֱמַר: (תהלים קלב,יג) "כִּי בָחַר יי בְּצִיּוֹן, אִוָּהּ לְמוֹשָׁב לוֹ." (תהלים קלב,יד) "זֹאת מְנוּחָתִי עֲדֵי עַד, פֹּה אֵשֵׁב כִּי אִוִּתִיהָ."
עַד שֶׁלֹּא נִבְחַר אַהֲרֹן, הָיוּ כָל יִשְׂרָאֵל כְּשֵׁרִים לַכְּהֻנָּה; מִשֶּׁנִּבְחַר אַהֲרֹן, יָצְאוּ כָל יִשְׂרָאֵל, שֶׁנֶּאֱמַר: (במדבר יח,יט) "בְּרִית מֶלַח<sup class="footnote-marker">*</sup><i class="footnote">בְּרִית מֶלַח: ברית נצחית. כמו שהמלח משמר מזון מלהתקלקל.</i> עוֹלָם הִוא לִפְנֵי יי לְךָ וּלְזַרְעֲךָ אִתָּךְ." וְאוֹמֵר: (במדבר כה,יג) "וְהָיְתָה לּוֹ וּלְזַרְעוֹ אַחֲרָיו בְּרִית כְּהֻנַּת עוֹלָם, תַּחַת אֲשֶׁר קִנֵּא לֵאלֹהָיו וַיְכַפֵּר עַל בְּנֵי יִשְׂרָאֵל."
עַד שֶׁלֹּא נִבְחַר דָּוִד, הָיוּ כָּל יִשְׂרָאֵל כְּשֵׁרִים לַמַּלְכוּת; מִשֶּׁנִּבְחַר דָּוִד, יָצְאוּ כָּל יִשְׂרָאֵל, שֶׁנֶּאֱמַר: (דברי הימים ב יג,ה) "הֲלֹא לָכֶם לָדַעַת, כִּי יי אֱלֹהֵי יִשְׂרָאֵל נָתַן מַמְלָכָה לְדָוִיד עַל יִשְׂרָאֵל לְעוֹלָם, לוֹ וּלְבָנָיו, בְּרִית מֶלַח." אִם תֹּאמַר, דָּן אֲנִי אֶת הַנְּבִיאִים, שֶׁנִּדְבַּר עִמָּהֶם בְּחוּצָה לָאָרֶץ! אַף עַל פִּי שֶׁנִּדְבַּר עִמָּהֶם בְּחוּצָה לָאָרֶץ, לֹא נִדְבַּר עִמָּהֶם אֶלָּא בִּזְכוּת אָבוֹת, שֶׁנֶּאֱמַר: (ירמיה לא יד-טז) "כֹּה אָמַר יי: קוֹל בְּרָמָה נִשְׁמָע, נְהִי בְּכִי תַמְרוּרִים,<sup class="footnote-marker">*</sup><i class="footnote">נְהִי: מספד, בכי, קינה.</i> רָחֵל מְבַכָּה עַל בָּנֶיהָ, מֵאֲנָה לְהִנָּחֵם עַל בָּנֶיהָ כִּי אֵינֶנּוּ. כֹּה אָמַר יי: מִנְעִי קוֹלֵךְ מִבֶּכִי וְעֵינַיִךְ מִדִּמְעָה, כִּי יֵשׁ שָׂכָר לִפְעֻלָּתֵךְ, נְאֻם יי, וְשָׁבוּ מֵאֶרֶץ אוֹיֵב. וְיֵשׁ תִּקְוָה לְאַחֲרִיתֵךְ נְאֻם יי, וְשָׁבוּ בָנִים לִגְבוּלָם."
וְיֵשׁ אוֹמְרִים: אַף עַל פִּי שֶׁנִּדְבַּר עִמָּהֶם בְּחוּצָה לָאָרֶץ, לֹא נִדְבַּר עִמָּהֶם אֶלָּא בִמְקוֹם טַהֲרָה שֶׁלְּמַיִם, שֶׁנֶּאֱמַר: (דניאל ח,ב) "וַאֲנִי הָיִיתִי עַל אוּבַל אוּלָי."<sup class="footnote-marker">*</sup><i class="footnote">אוּבַל אוּלָי: תעלה בבבל.</i> וְאוֹמֵר: (דניאל י,ד) "וַאֲנִי הָיִיתִי עַל יַד הַנָּהָר הַגָּדוֹל, הוּא חִדָּקֶל." וְאוֹמֵר: (יחזקאל א,ג) "הָיֹה הָיָה דְבַר יי אֶל יְחֶזְקֵאל בֶּן בּוּזִי הַכֹּהֵן, בְּאֶרֶץ כַּשְׂדִּים עַל נְהַר כְּבָר, וַתְּהִי עָלָיו שָׁם יַד יי."
וְיֵשׁ אוֹמְרִים: נִדְבַּר עִמּוֹ בָּאָרֶץ וְנִדְבַּר עִמּוֹ בְּחוּצָה לָאָרֶץ, שֶׁנֶּאֱמַר: (יחזקאל א,ג) "הָיֹה הָיָה דְבַר יי", "הָיֹה", שֶׁנִּדְבַּר עִמּוֹ בָּאָרֶץ; "הָיָה", שֶׁנִּדְבַּר עִמּוֹ חוּצָה לָאָרֶץ.
רַבִּי אֶלְעָזָר בֶּן רַבִּי צָדוֹק אוֹמֵר: הֲרֵי הוּא אוֹמֵר: (יחזקאל ג,כב) "קוּם, צֵא אֶל הַבִּקְעָה וְשָׁם אֲדַבֵּר אוֹתָךְ." מַגִּיד שֶׁהַבִּקְעָה כְּשֵׁרָה בַמַּיִם.
תֵּדַע שֶׁאֵין הַשְּׁכִינָה נִגְלֵית בְּחוּצָה לָאָרֶץ, שֶׁנֶּאֱמַר: (יונה א,ב) "וַיָּקָם יוֹנָה לִבְרֹחַ תַּרְשִׁישָׁה מִלִּפְנֵי יי". וְכִי מִלִּפְנֵי יי הוּא בּוֹרֵחַ? וַהֲלֹא כְבָר נֶאֱמַר: (תהלים קלט,ז-י) "אָנָה אֵלֵךְ מֵרוּחֶךָ, וְאָנָה מִפָּנֶיךָ אֶבְרָח? אִם אֶסַּק שָׁמַיִם, שָׁם אָתָּה, וְאַצִּיעָה שְּׁאוֹל, הִנֶּךָ.<sup class="footnote-marker">*</sup><i class="footnote">וְאַצִּיעָה שְּׁאוֹל: אכין מצעי, מטתי, בשאול, בעולם שמתחת לארץ.</i> אֶשָּׂא כַנְפֵי שָׁחַר אֶשְׁכְּנָה בְּאַחֲרִית יָם, גַּם שָׁם יָדְךָ תַנְחֵנִי, וְתֹאחֲזֵנִי יְמִינֶךָ." וְכָתוּב: (זכריה ד,י) "עֵינֵי יי הֵמָּה מְשׁוֹטְטִים בְּכָל הָאָרֶץ", וְאוֹמֵר: (משלי טו,ג) "בְּכָל מָקוֹם עֵינֵי יי צֹפוֹת רָעִים וטוֹבִים." וְאוֹמֵר: (עמוס ט ב-ד) "אִם יַחְתְּרוּ בִשְׁאוֹל, מִשָּׁם יָדִי תִקָּחֵם, וְאִם יַעֲלוּ הַשָּׁמַיִם, מִשָּׁם אוֹרִידֵם. וְאִם יֵחָבְאוּ בְּרֹאשׁ הַכַּרְמֶל, מִשָּׁם אֲחַפֵּשׂ וּלְקַחְתִּים, וְאִם יִסָּתְרוּ מִנֶּגֶד עֵינַי בְּקַרְקַע הַיָּם, מִשָּׁם אֲצַוֶּה אֶת הַנָּחָשׁ וּנְשָׁכָם. וְאִם יֵלְכוּ בַשְּׁבִי לִפְנֵי אֹיבֵיהֶם, מִשָּׁם אֲצַוֶּה אֶת הַחֶרֶב וַהֲרָגָתַם, וְשַׂמְתִּי עֵינִי עֲלֵיהֶם לְרָעָה וְלֹא לְטוֹבָה." וְאוֹמֵר: (איוב לד,כב) "אֵין חשֶׁךְ וְאֵין צַלְמָוֶת לְהִסָּתֶר שָׁם פֹּעֲלֵי אָוֶן"! אֶלָּא אָמַר יוֹנָה, אֵלֵךְ לִי חוּצָה לָאָרֶץ, מָקוֹם שֶׁאֵין שְׁכִינָה נִגְלֵית, שֶׁהַגּוֹיִם קְרוֹבֵי תְּשׁוּבָה הֵן, שֶׁלֹּא לְחַיֵּב אֶת יִשְׂרָאֵל. מוֹשְׁלוֹ מָשָׁל, לְמָה הַדָּבָר דּוֹמֶה? לְעַבְדּוֹ שֶׁלְּכֹהֵן שֶׁבָּרַח מֵרַבּוֹ וְאָמַר, אֵלֵךְ לִי לְבֵית הַקְּבָרוֹת, מָקוֹם שֶׁאֵין רַבִּי יָכֹל לָבֹא אַחֲרַי. אָמַר לוֹ רַבּוֹ: "יֵשׁ לִי כְנָיוֹת<sup class="footnote-marker">*</sup><i class="footnote">כְּנָיוֹת: עוזרים.</i> כְּנֶגְדָּךְ!" כָּךְ אָמַר יוֹנָה: אֵלֵךְ לִי חוּצָה לָאָרֶץ, מָקוֹם שֶׁאֵין שְׁכִינָה נִגְלֵית, שֶׁהַגּוֹיִם קְרוֹבֵי תְּשׁוּבָה הֵן, שֶׁלֹּא לְחַיֵּב אֶת יִשְׂרָאֵל. אָמַר לוֹ הַמָּקוֹם: יֵשׁ לִי שְׁלוּחִין הַרְבֵּה כַיּוֹצֵא בָּךְ, שֶׁנֶּאֱמַר: (יונה א,ד) "וַיי הֵטִיל רוּחַ גְּדוֹלָה אֶל הַיָּם, וַיְהִי סַעַר גָּדוֹל בַּיָּם, וְהָאֳנִיָּה חִשְּׁבָה לְהִשָּׁבֵר."
נִמְצֵאתָ אַתָּה אוֹמֵר: שְׁלֹשָׁה בָנִים הֵם: אֶחָד תָּבַע כְּבוֹד הָאָב וּכְבוֹד הַבֵּן, וְאֶחָד תָּבַע כְּבוֹד הָאָב וְלֹא כְבוֹד הַבֵּן, וְאֶחָד תָּבַע כְּבוֹד הַבֵּן וְלֹא כְבוֹד הָאָב. יִרְמְיָה תָּבַע כְּבוֹד הָאָב וּכְבוֹד הַבֵּן, שֶׁנֶּאֱמַר: (איכה ג,מב) "נַחְנוּ פָשַׁעְנוּ וּמָרִינוּ אַתָּה לֹא סָלָחְתָּ." לְפִי כָךְ נִכְפְּלָה נְבוּאָתוֹ, שֶׁנֶּאֱמַר: (ירמיה לו,לב) "וְעוֹד נוֹסַף עֲלֵיהֶם דְּבָרִים רַבִּים כָּהֵמָּה." אֵלִיָּהוּ תָּבַע כְּבוֹד הָאָב וְלֹא כְבוֹד הַבֵּן, שֶׁנֶּאֱמַר: (מלכים א יט,יג-יד) וְהִנֵּה אֵלָיו קוֹל וַיֹּאמֶר: מַה לְּךָ פֹה אֵלִיָּהוּ? וַיֹּאמֶר: קַנֹּא קִנֵּאתִי לַיי אֱלֹהֵי צְבָאוֹת, כִּי עָזְבוּ בְרִיתְךָ בְּנֵי יִשְׂרָאֵל, אֶת מִזְבְּחֹתֶיךָ הָרָסוּ, וְאֶת נְבִיאֶיךָ הָרְגוּ בֶחָרֶב, וָאִוָּתֵר אֲנִי לְבַדִּי, וַיְבַקְשׁוּ אֶת נַפְשִׁי לְקַחְתָּהּ." וּמַה נֶּאֱמַר שָׁם? (מלכים א יט טו-טז) "וַיֹּאמֶר יי אֵלָיו: לֵךְ שׁוּב לְדַרְכְּךָ מִדְבַּרָה דַמָּשֶׂק, וּבָאתָ וּמָשַׁחְתָּ אֶת חֲזָאֵל לְמֶלֶךְ עַל אֲרָם. וְאֵת יֵהוּא בֶן נִמְשִׁי תִּמְשַׁח לְמֶלֶךְ עַל יִשְׂרָאֵל, וְאֶת אֱלִישָׁע בֶּן שָׁפָט מֵאָבֵל מְחוֹלָה, תִּמְשַׁח לְנָבִיא תַּחְתֶּיךָ." שֶׁאֵין תַּלְמוּד (לוֹמַר) "תַּחְתֶּיךָ", אֶלָּא שֶׁאֵי אֶפְשָׁר בִנְבוּאָתָךְ.
יוֹנָה תָּבַע כְּבוֹד הַבֵּן וְלֹא כְבוֹד הָאָב, שֶׁנֶּאֱמַר: (יונה א,ג) "וַיָּקָם יוֹנָה לִבְרֹחַ תַּרְשִׁישָׁה מִלִּפְנֵי יי, וַיֵּרֶד יָפוֹ וַיִּמְצָא אָנִיָּה בָּאָה תַרְשִׁישׁ, וַיִּתֵּן שְׂכָרָהּ וַיֵּרֶד בָּהּ, לָבוֹא עִמָּהֶם תַּרְשִׁישָׁה מִלִּפְנֵי יי." מַה כָּתוּב? (יונה ג,א) "וַיְהִי דְבַר יי אֶל יוֹנָה שֵׁנִית לֵאמֹר." שֵׁנִית נִדְבַּר עִמּוֹ, וְלֹא נִדְבַּר עִמּוֹ שְׁלִישִׁית.
רַבִּי נָתָן אוֹמֵר: לֹא הָלַךְ יוֹנָה אֶלָּא לְאַבֵּד אֶת עַצְמוֹ בַיָּם, שֶׁנֶּאֱמַר: (יונה א,יב) "וַיֹּאמֶר אֲלֵיהֶם: שָׂאוּנִי וַהֲטִילֻנִי אֶל הַיָּם, וְיִשְׁתֹּק הַיָּם מֵעֲלֵיכֶם, כִּי יוֹדֵעַ אָנִי כִּי בְשֶׁלִּי הַסַּעַר הַגָּדוֹל הַזֶּה עֲלֵיכֶם." אַתְּ מוֹצֵא, שֶׁהֲרֵי הָאָבוֹת וְהַנְּבִיאִים נָתְנוּ נַפְשָׁם עַל יִשְׂרָאֵל. בְּמֹשֶׁה מַה כָּתוּב? (שמות לב,לב) "וְעַתָּה אִם תִּשָּׂא חַטָּאתָם, וְאִם אַיִן, מְחֵנִי נָא מִסִּפְרְךָ אֲשֶׁר כָּתָבְתָּ." וְאוֹמֵר: (במדבר יא,טו) "וְאִם כָּכָה אַתְּ עֹשֶׂה לִּי, הָרְגֵנִי נָא הָרֹג, אִם מָצָאתִי חֵן בְּעֵינֶיךָ, וְאַל אֶרְאֶה בְּרָעָתִי." בְּדָוִד מַה כָּתוּב? (דברי הימים א כא,יז) "וַיֹּאמֶר דָּוִיד אֶל הָאֱלֹהִים: הֲלֹא אֲנִי אָמַרְתִּי לִמְנוֹת בָּעָם? וַאֲנִי הוּא אֲשֶׁר חָטָאתִי וְהָרֵעַ הֲרֵעוֹתִי, וְאֵלֶּה הַצֹּאן מֶה עָשׂוּ? יי אֱלֹהַי! תְּהִי נָא יָדְךָ בִּי וּבְבֵית אָבִי וּבְעַמְּךָ, לֹא לְמַגֵּפָה!" הָא בְּכָל מָקוֹם אַתְּ מוֹצֵא, שֶׁהֲרֵי הָאָבוֹת וְהַנְּבִיאִים נָתְנוּ נַפְשָׁם עַל יִשְׂרָאֵל.
<b>"לֵאמֹר"</b>, צֵא וֶאֱמֹר אֲלֵיהֶם מִיָּד, דִּבְרֵי רַבִּי יִשְׁמָעֵאל, שֶׁנֶּאֱמַר: (שמות לד,לד) "וְיָצָא וְדִבֶּר". רַבִּי אֱלִיעֶזֶר אוֹמֵר: צֵא וֶאֱמֹר אֲלֵיהֶם וַהֲשִׁיבֵנִי, שֶׁנֶּאֱמַר: (שמות יט,ח) "וַיָּשֶׁב מֹשֶׁה אֶת דִּבְרֵי הָעָם אֶל יי", וְאוֹמֵר: (יחזקאל ט,יא) "וְהִנֵּה הָאִישׁ לְבֻשׁ הַבַּדִּים, אֲשֶׁר הַקֶּסֶת בְּמָתְנָיו, מֵשִׁיב דָּבָר". וְאוֹמֵר: (איוב לח,לה) "הַתְשַׁלַּח בְּרָקִים וְיֵלֵכוּ וְיֹאמְרוּ לְךָ: הִנֵּנוּ!" שְׁלוּחֶיךָ לֹא כִשְׁלוּחֵי בָשָׂר וָדָם, שֶׁשְּׁלוּחֵי בָשָׂר וָדָם צְרִיכִין לַחְזֹר אֵצֶל שׁוֹלְחֵיהֶם, אֲבָל לְפָנֶיךָ אֵינוֹ כֵן: "הַתְשַׁלַּח בְּרָקִים וְיֵלֵכוּ", 'וְיָשׁוּבוּ' לֹא נֶאֱמַר כָּן, אֶלָּא "וְיֵלֵכוּ וְיֹאמְרוּ", הָא בְּכָל מָקוֹם שֶׁהֵן מְהַלְּכִין, נִמְצָאִים לְפָנֶיךָ וְאוֹמְרִים "עָשִׂינוּ שְׁלִיחוּתָךְ." לְקַיֵּם מַה שֶּׁנֶּאֱמַר: (ירמיה כג,כד) "הֲלוֹא אֶת הַשָּׁמַיִם וְאֶת הָאָרֶץ אֲנִי מָלֵא, נְאֻם יי".
רַבִּי יֹאשִׁיָּה אוֹמֵר: כְּשֶׁהַמָּקוֹם גּוֹזֵר גְּזֵרוֹת עַל יִשְׂרָאֵל, עַל הַטּוֹבָה, מַחְזִירִין אוֹתוֹ, וְעַל הָרָעָה, אֵין מַחְזִירִין אוֹתוֹ, שֶׁנֶּאֱמַר: (יחזקאל ט,ב-ז) "וְהִנֵּה שִׁשָּׁה אֲנָשִׁים בָּאִים מִדֶּרֶךְ שַׁעַר הָעֶלְיוֹן, אֲשֶׁר מָפְנֶה צָפוֹנָה, וְאִישׁ כְּלִי מַפָּצוֹ בְּיָדוֹ,<sup class="footnote-marker">*</sup><i class="footnote">כְּלִי מַפָּצוֹ: אלת מלחמה לנפץ ראש אויב.</i> וְאִישׁ אֶחָד בְּתוֹכָם לָבֻשׁ בַּדִּים וְקֶסֶת הַסֹּפֵר בְּמָתְנָיו, וַיָּבֹאוּ וַיַּעַמְדוּ אֵצֶל מִזְבַּח הַנְּחֹשֶׁת. וּכְבוֹד אֱלֹהֵי יִשְׂרָאֵל נַעֲלָה מֵעַל הַכְּרוּב אֲשֶׁר הָיָה עָלָיו אֶל מִפְתַּן הַבָּיִת, וַיִּקְרָא אֶל הָאִישׁ הַלָּבֻשׁ הַבַּדִּים, אֲשֶׁר קֶסֶת הַסֹּפֵר בְּמָתְנָיו. וַיֹּאמֶר יי אֵלָו: עֲבֹר בְּתוֹךְ הָעִיר, בְּתוֹךְ יְרוּשָׁלִָם, וְהִתְוִיתָ תָּו<sup class="footnote-marker">*</sup><i class="footnote">וְהִתְוִיתָ תָּו: תרשום סימן בצורת תו בכתב העברי, X. </i> עַל מִצְחוֹת הָאֲנָשִׁים הַנֶּאֱנָחִים וְהַנֶּאֱנָקִים עַל כָּל הַתּוֹעֵבוֹת הַנַּעֲשׂוֹת בְּתוֹכָהּ. וּלְאֵלֶּה אָמַר בְּאָזְנַי: עִבְרוּ בָעִיר אַחֲרָיו וְהַכּוּ, אַל תָּחֹס עֵינְכֶם וְאַל תַּחְמֹלוּ! זָקֵן בָּחוּר וּבְתוּלָה וְטַף וְנָשִׁים תַּהַרְגוּ לְמַשְׁחִית, וְעַל כָּל אִישׁ אֲשֶׁר עָלָיו הַתָּו, אַל תִּגַּשׁוּ, וּמִמִּקְדָּשִׁי תָּחֵלּוּ, וַיָּחֵלּוּ בָּאֲנָשִׁים הַזְּקֵנִים אֲשֶׁר לִפְנֵי הַבָּיִת. וַיֹּאמֶר אֲלֵיהֶם: טַמְּאוּ אֶת הַבַּיִת וּמַלְאוּ אֶת הַחֲצֵרוֹת חֲלָלִים, צֵאוּ! וְיָצְאוּ וְהִכּוּ בָעִיר." יָצְאוּ אֵלּוּ וָאֵלּוּ וְעָשׂוּ שְׁלִיחוּתָן, אֵלּוּ שֶׁנִּצְטַוּוּ עַל הָרָע, לָמַדְנוּ שֶׁלֹּא הֶחְזִירוּ שְׁלִיחוּתָן, וְזֶה שֶׁנִּצְטַוָּה עַל הַטּוֹב, לָמַדְנוּ שֶׁהֶחְזִיר שְׁלִיחוּתוֹ, שֶׁנֶּאֱמַר: (יחזקאל ט,יא) "וְהִנֵּה הָאִישׁ לְבֻשׁ הַבַּדִּים אֲשֶׁר הַקֶּסֶת בְּמָתְנָיו מֵשִׁיב דָּבָר לֵאמֹר: עָשִׂיתִי כַאֲשֶׁר צִוִּיתָנִי." 
שִׁמְעוֹן בֶּן עַזַּי אוֹמֵר: <b>"לֵאמֹר"</b>, בַּקּוֹל שֶׁאַתְּ שׁוֹמֵעַ, בּוֹ אַתְּ לָמֵד. רַבִּי עֲקִיבָה אוֹמֵר: <b>"לֵאמֹר"</b>, צֵא וֶאֱמֹר לָהֶם, שֶׁבִּזְכוּתָן הוּא מְדַבֵּר עִמִּי, שֶׁכָּל שְׁלֹשִׁים וּשְׁמֹנֶה שָׁנָה שֶׁהָיָה כוֹעֵס עַל יִשְׂרָאֵל, לֹא הָיָה מְדַבֵּר עִם מֹשֶׁה, שֶׁנֶּאֱמַר: (דברים ב,טז-יז) "וַיְהִי כַאֲשֶׁר תַּמּוּ כָּל אַנְשֵׁי הַמִּלְחָמָה לָמוּת מִקֶּרֶב הָעָם, וַיְדַבֵּר יי אֵלַי לֵאמֹר."
אָמַר רַבִּי שִׁמְעוֹן: אֵינִי כְמֵשִׁיב עַל דִּבְרֵי רַבִּי, אֶלָּא כְמוֹסִיף עַל דְּבָרָיו. וְלֹא עִם מֹשֶׁה בִּלְבַד נִדְבַּר בִּזְכוּתָן שֶׁלְּיִשְׂרָאֵל, אֶלָּא עִם שְׁאָר כָּל הַנְּבִיאִים, לֹא נִדְבַּר עִמָּהֶן אֶלָּא בִזְכוּתָן שֶׁלְּיִשְׂרָאֵל, שֶׁנֶּאֱמַר: (יחזקאל ג,טו) "וָאֵשֵׁב שָׁם שִׁבְעַת יָמִים מַשְׁמִים בְּתוֹכָם."<sup class="footnote-marker">*</sup><i class="footnote">מַשְׁמִים: שותק.</i> וְאוֹמֵר: (יחזקאל ג,טז) "וַיְהִי מִקְצֵה שִׁבְעַת יָמִים, וַיְהִי דְבַר יי אֵלַי לֵאמֹר." וְאוֹמֵר: (ירמיה מב,ז) "וַיְהִי מִקֵּץ עֲשֶׂרֶת יָמִים, וַיְהִי דְבַר יי אֶל יִרְמְיָהוּ."
וְכֵן אַתְּ מוֹצֵא בְּבָרוּךְ בֶּן נֵרִיָּה, שֶׁהָיָה מִתְרָעֵם לִפְנֵי הַמָּקוֹם: (ירמיה מה,נ) "אָמַרְתָּ אוֹי נָא לִי, כִּי יָסַף יי יָגוֹן עַל מַכְאֹבִי". מַה נִּשְׁתַּנֵּיתִי אֲנִי מִכָּל תַּלְמִידֵי הַנְּבִיאִים? יְהוֹשֻׁעַ שִׁמֵּשׁ אֶת מֹשֶׁה, וְשָׁרַת עָלָיו רוּחַ הַקֹּדֶשׁ; אֱלִישָׁע שִׁמֵּשׁ אֶת אֵלִיָּהוּ, וְשָׁרַת עָלָיו רוּחַ הַקֹּדֶשׁ. וַאֲנִי, מַה נִּשְׁתַּנֵּיתִי מִכָּל תַּלְמִידֵי הַנְּבִיאִים? "יָגַעְתִּי בְּאַנְחָתִי וּמְנוּחָה לֹא מָצָאתִי." וְאֵין מְנוּחָה אֶלָּא נְבוּאָה, שֶׁנֶּאֱמַר: (במדבר יא,כו) "וַתָּנַח עֲלֵהֶם הָרוּחַ", וְאוֹמֵר (מלכים ב ב,טו) "נָחָה רוּחַ אֵלִיָּהוּ עַל אֱלִישָׁע", וְאוֹמֵר (ישעיה יא,ב) "וְנָחָה עָלָיו רוּחַ יי". בֹּא וּרְאֵה מַה הַמָּקוֹם מְשִׁיבוֹ: (ירמיה מה,ד-ה) "כֹּה תֹּאמַר אֵלָיו: כֹּה אָמַר יי: הִנֵּה, אֲשֶׁר בָּנִיתִי, אֲנִי הֹרֵס, וְאֵת אֲשֶׁר נָטַעְתִּי, אֲנִי נֹתֵשׁ,<sup class="footnote-marker">*</sup><i class="footnote">נֹתֵשׁ: עוקר.</i> וְאֶת כָּל הָאָרֶץ הִיא. וְאַתָּה תְּבַקֶּשׁ לְךָ גְדֹלוֹת? אַל תְּבַקֵּשׁ!" וְאֵין גְּדוֹלוֹת אֶלָּא נְבוּאָה, שֶׁנֶּאֱמַר: (מלכים ב ח,ד) "סַפְּרָה נָּא לִי אֵת כָּל הַגְּדֹלוֹת אֲשֶׁר עָשָׂה אֱלִישָׁע." וְאוֹמֵר: (ירמיה לג,ג) "קְרָא אֵלַי וְאֶעֱנֶךָּ, וְאַגִּידָה לְּךָ גְּדֹלוֹת, וּבְצֻרוֹת לֹא יְדַעְתָּם." אָמַר בָּרוּךְ בֶּן נֵרִיָּה: כֶּרֶם אֵין כָּן, סְיָג לָמָּה? צֹאן אֵין כָּן, רוֹעֶה לָמָּה? מִפְּנֵי מָה? (ירמיה מה,ה) "כִּי הִנְנִי מֵבִיא רָעָה עַל כָּל בָּשָׂר, נְאֻם יי, וְנָתַתִּי לְךָ אֶת נַפְשְׁךָ לְשָׁלָל, עַל כָּל הַמְּקֹמוֹת אֲשֶׁר תֵּלֶךְ שָׁם." הָא בְּכָל מָקוֹם אַתְּ מוֹצֵא, שֶׁאֵין הַנְּבִיאִים מִתְנַּבְּאִין אֶלָּא בִזְכוּתָן שֶׁלְּיִשְׂרָאֵל. 

Chapter 2

(שמות יב,ב) <b>"הַחֹדֶשׁ הַזֶּה לָכֶם רֹאשׁ חֳדָשִׁים, רִאשׁוֹן הוּא לָכֶם לְחָדְשֵׁי הַשָּׁנָה." "הַחֹדֶשׁ הַזֶּה לָכֶם"</b>, רַבִּי יִשְׁמָעֵאל אָמַר: מֹשֶׁה הֶרְאָה אֶת הַחֹדֶשׁ<sup class="footnote-marker">*</sup><i class="footnote">הַחֹדֶשׁ: הירח החדש.</i> לְיִשְׂרָאֵל, וְאָמַר לָהֶם: כַּזֶּה הֱיוּ רוֹאִין וְקוֹבְעִין אֶת הַחֹדֶשׁ לַדּוֹרוֹת!
רַבִּי עֲקִיבָה אוֹמֵר: זֶה אֶחָד מִשְּׁלֹשָׁה דְבָרִים שֶׁנִּתְקַשָּׁה בָהֶן מֹשֶׁה, וְהֶרְאָהוּ הַמָּקוֹם אֶת כֻּלָּן בָּאֶצְבַּע. כַּיּוֹצֵא בַדָּבָר אַתָּה אוֹמֵר (ויקרא יא,כט) "וְזֶה לָכֶם הַטָּמֵא". כַּיּוֹצֵא בַדָּבָר (במדבר ח,ד) "וְזֶה מַעֲשֵׂה הַמְּנֹרָה". וְיֵשׁ אוֹמְרִים אַף בַּשְּׁחִיטָה נִתְקַשָּׁה מֹשֶׁה, שֶׁנֶּאֱמַר: (שמות כט,לח) "וְזֶה אֲשֶׁר תַּעֲשֶׂה עַל הַמִּזְבֵּחַ".
רַבִּי שִׁמְעוֹן בֶּן יוֹחַי אוֹמֵר: וַהֲלֹא כָּל הַדִּבְּרוֹת<sup class="footnote-marker">*</sup><i class="footnote">הַדִּבְּרוֹת: הנבואות.</i> שֶׁנִּדְבַּר עִם מֹשֶׁה, לֹא נִדְבַּר עִמּוֹ אֶלָּא בַיּוֹם, וְהַחֹדֶשׁ הֶרְאָהוּ בַּלַּיְלָה, וְכֵיצַד? הָיָה מִדַּבֵּר עִמּוֹ בַיּוֹם, וְהַחֹדֶשׁ הֶרְאָהוּ בַלַּיְלָה.
רַבִּי אֱלִיעֶזֶר אוֹמֵר: נִדְבַּר עִמּוֹ בַיּוֹם עִם חֲשֵׁכָה, וְהֶרְאָהוּ הַחֹדֶשׁ בַּחֲשֵׁכָה.
<b>"הַחֹדֶשׁ הַזֶּה"</b>, זֶה נִיסָן. אַתְּ אוֹמֵר זֶה נִיסָן, אוֹ אֵינוֹ אֶלָּא אֶחָד מֵחָדְשֵׁי הַשָּׁנָה? כְּשֶׁהוּא אוֹמֵר (שמות כג,טז) "וְחַג הָאָסִף בְּצֵאת הַשָּׁנָה", (שמות לד,לב) "וְחַג הָאָסִיף תְּקוּפַת הַשָּׁנָה." אָמַרְתָּ, צֵא וּרְאֵה, אֵי זֶה חֹדֶשׁ שֶׁיֵּשׁ בּוֹ אָסִיף וּתְקוּפָה,<sup class="footnote-marker">*</sup><i class="footnote">תְּקוּפָה: סוף עונה לפי שנת השמש. כאן תקופת תשרי, 21 בספטמבר, סוף הקיץ.</i> וְשָׁנָה יוֹצְאָה בוֹ, וְקָרוּי שְׁבִיעִי? אֵי אַתְּ מוֹצֵא אֶלָּא תִּשְׁרִי. לְאַחַר שֶׁלָּמַדְתָּ שֶׁשְּׁבִיעִי זֶה תִּשְׁרִי, רִאשׁוֹן זֶה נִיסָן. וְאַף עַל פִּי שֶׁאֵין רְאָיָה לַדָּבָר, זֵכֶר לַדָּבָר: (אסתר ג,ז) "בַּחֹדֶשׁ הָרִאשׁוֹן, הוּא חֹדֶשׁ נִיסָן".
<b>"רֹאשׁ חֳדָשִׁים"</b>, מַגִּיד שֶׁנִּיסָן רֹאשׁ לֶחֳדָשִׁים. וּמְנַיִן אַף לַמְּלָכִים? תִּלְמֹד לוֹמַר: (מלכים א ו,א) "הוּא הַחֹדֶשׁ הַשֵּׁנִי לִמְלֹךְ שְׁלֹמֹה עַל יִשְׂרָאֵל". וּמְנַיִן אַף לָרְגָלִים? תִּלְמֹד לוֹמַר: (דברים טז,טז) "בְּחַג הַמַּצּוֹת וּבְחַג הַשָּׁבֻעוֹת וּבְחַג הַסֻּכּוֹת". נִמְצֵינוּ לְמֵדִין שֶׁנִּיסָן רֹאשׁ לֶחֳדָשִׁים, לַמְּלָכִים, וְלָרְגָלִים.
רַבִּי נָתָן וְרַבִּי יִצְחָק אוֹמְרִים: אַף לִשְׂכַר בָּתִּים. אֲבָל לֹא לַשָּׁנִים וְלֹא לַשְּׁמִטִּין וְלֹא לַיּוֹבְלוֹת, וְלֹא לַנְּטִיעָה וְלֹא לַיְּרָקוֹת, שֶׁנֶּאֱמַר: (דברים לא,י) "מִקֵּץ שֶׁבַע שָׁנִים בְּמֹעֵד שְׁנַת הַשְּׁמִטָּה בְּחַג הַסֻּכּוֹת." (דברים לא,י-יא) "בְּבוֹא כָל יִשְׂרָאֵל לֵרָאוֹת אֶת פְּנֵי יי אֱלֹהֶיךָ, בַּמָּקוֹם אֲשֶׁר יִבְחָר, תִּקְרָא אֶת הַתּוֹרָה הַזֹּאת נֶגֶד כָּל יִשְׂרָאֵל בְּאָזְנֵיהֶם." וְאוֹמֵר (שמות כג,טז) "וְחַג הָאָסִף בְּצֵאת הַשָּׁנָה", (שמות לד,כב) "וְחַג הָאָסִיף תְּקוּפַת הַשָּׁנָה." זֶה הוּא הָאָמוּר לָךְ לַשָּׁנִים, לַשְּׁמִטִּים וְלַיּוֹבְלוֹת, לַנְּטִיעָה וְלַיְּרָקוֹת.
<b>"לָכֶם"</b>, וְלֹא מָנָה בוֹ אָדָם הָרִאשׁוֹן. אַתָּה אוֹמֵר "לָכֶם", וְלֹא מָנָה בּוֹ אָדָם הָרִאשׁוֹן, אוֹ אֵינוֹ אֶלָּא "לָכֶם", וְלֹא לַגּוֹיִם? כְּשֶׁהוּא אוֹמֵר <b>"רִאשׁוֹן הוּא לָכֶם"</b>, הֲרֵי "לָכֶם" וְלֹא לַגּוֹיִם אָמוּר. מַה תִּלְמֹד לוֹמַר <b>"לָכֶם"</b>? לֹא מָנָה בוֹ אָדָם הָרִאשׁוֹן. נִמְצֵינוּ לְמֵדִין, שֶׁהַגּוֹיִם מוֹנִין לַחַמָּה, וְיִשְׂרָאֵל לַלְּבָנָה. וְלֹא דַּיָּם לְיִשְׂרָאֵל, אַחַת לִשְׁלֹשִׁים יוֹם, מַגְבִּיהִין אֶת עֵינֵיהֶן לַאֲבִיהֶם שֶׁבַּשָּׁמַיִם. וּכְשֶׁהַחַמָּה לוֹקָה, סִימָן רַע לַגּוֹיִם, שֶׁהֵן מוֹנִים לַחַמָּה. וּכְשֶׁהַלְּבָנָה לוֹקָה, סִימָן רַע לְיִשְׂרָאֵל, שֶׁהֵם מוֹנִים לַלְּבָנָה.
רַבִּי מֵאִיר אוֹמֵר: כְּשֶׁהַחַמָּה לוֹקָה בַמִּזְרָח, סִימָן רַע לְיוֹשְׁבֵי מִזְרָח; בַּמַּעֲרָב, סִימָן רַע לְיוֹשְׁבֵי מַעֲרָב.
רַבִּי יֹאשִׁיָּה אוֹמֵר: כְּשֶׁהַמַּזָּלוֹת לוֹקִין בַּמִּזְרָח, סִימָן רַע לְיוֹשְׁבֵי מִזְרָח; בַּמַּעֲרָב, סִימָן רַע לְיוֹשְׁבֵי מַעֲרָב.
רַבִּי נָתָן אוֹמֵר: אֵלּוּ וָאֵלּוּ נִתְּנוּ לַגּוֹיִם, שֶׁנֶּאֱמַר: (ירמיה י,ב) "כֹּה אָמַר יי: אֶל דֶּרֶךְ הַגּוֹיִם אַל תִּלְמָדוּ, וּמֵאֹתוֹת הַשָּׁמַיִם אַל תֵּחָתּוּ".<sup class="footnote-marker">*</sup><i class="footnote">תֵּחָתּוּ: תפחדו.</i>
<b>"רֹאשׁ חֳדָשִׁים"</b>, שׁוֹמֵעַ אֲנִי, מִעוּט חֳדָשִׁים שְׁנַיִם; מְנַיִן לִשְׁאָר חֳדָשִׁים? תִּלְמֹד לוֹמַר <b>"לְחָדְשֵׁי הַשָּׁנָה"</b>. <b>"לְחָדְשֵׁי הַשָּׁנָה"</b> לָמָּה נֶאֱמַר? לְפִי שֶׁהוּא אוֹמֵר: (דברים טז,א) "שָׁמוֹר אֶת חֹדֶשׁ הָאָבִיב וְעָשִׂיתָ פֶּסַח", שָׁמוֹר אֶת הַפֶּסַח לָאָבִיב וְאָבִיב לַפֶּסַח, שֶׁיָּבֹא אָבִיב בִּזְמַנּוֹ. הָא כֵּיצַד? עַבֵּר<sup class="footnote-marker">*</sup><i class="footnote">עַבֵּר: תוסיף חודש אדר ב', כדי לדחות את מועד חודש ניסן, שיתאים לאביב לפי שנת השמש.</i> אֶת אֲדָר, שֶׁיָּבֹא אָבִיב בִּזְמַנּוֹ. הֲרֵי שֶׁעִבְּרוּ אֶת אֲדָר וְלֹא בָא אָבִיב בִּזְמַנּוֹ, שׁוֹמֵעַ אֲנִי, יְעַבְּרוּ אֶת נִיסָן! הָיָה רַבִּי יִשְׁמָעֵאל אוֹמֵר: הָא אִם אָמַרְתָּ כֵּן, נִמְצֵאתָ עוֹשֶׂה נִיסָן שֵׁנִי, וְאָמְרָה תוֹרָה <b>"רִאשׁוֹן הוּא לָכֶם"</b>.
רַבִּי יוֹנָתָן אוֹמֵר: (דברים טז,א) "שָׁמוֹר אֶת חֹדֶשׁ הָאָבִיב", חֹדֶשׁ הַסָּמוּךְ לָאָבִיב אַתָּה מְעַבֵּר, וְאֵי זֶה זֶה? הֱוֵי אוֹמֵר, זֶה אֲדָר. אֲבָל לֹא שָׁמַעְנוּ מִכַּמָּה מְעַבֵּר. כְּשֶׁהוּא אוֹמֵר "שָׁמוֹר אֶת חֹדֶשׁ", חֹדֶשׁ אַתָּה מְעַבֵּר. וְהַדִּין נוֹתֵן: הוֹאִיל וְחֹדֶשׁ מִתְעַבֵּר וְשָׁנָה מִתְעַבֶּרֶת, מַה הַחֹדֶשׁ, אֶחָד מִמְּנוּיָיו,<sup class="footnote-marker">*</sup><i class="footnote">אֶחָד מִמְּנוּיָיו: יחידה אחת מן היחידות שבהן מתחלק החודש, כלומר יום.</i> אַף שָׁנָה, אֶחָד מִמְּנוּיֶיהָ.<sup class="footnote-marker">*</sup><i class="footnote">אֶחָד מִמְּנוּיֶיהָ: יחידה אחת מן היחידות שבהן מתחלקת השנה, כלומר חודש.</i> אוֹ מַה חֹדֶשׁ, אֶחָד מִשְּׁלֹשִׁים בּוֹ, אַף שָׁנָה, אֶחָד מִשְּׁלֹשִׁים בָּהּ? תִּלְמֹד לוֹמַר (דברים טז,א) "שָׁמוֹר אֶת חֹדֶשׁ", חֹדֶשׁ אַתְּ מְעַבֵּר, וְאֵי אַתְּ מְעַבֵּר אֶחָד מִשְּׁלֹשִׁים בָּהּ. אוֹ מַה שָּׁנָה, אֶחָד מִשְּׁנֵים עָשָׂר בָּהּ, אַף חֹדֶשׁ אֶחָד מִשְּׁנֵים עָשָׂר בּוֹ? תִּלְמֹד לוֹמַר: (ויקרא כג,ו) "וּבַחֲמִשָּׁה עָשָׂר יוֹם לַחֹדֶשׁ הַזֶּה, חַג הַמַּצּוֹת לַיי, שִׁבְעַת יָמִים מַצּוֹת תֹּאכֵלוּ." יוֹם לְחֹדֶשׁ אַתְּ מְעַבֵּר, וְאֵי אַתְּ מְעַבֵּר אֶחָד מִשְּׁנֵים עָשָׂר בּוֹ.
וְרַבִּי יִצְחָק אוֹמֵר: הָא אִם אָמַרְתָּ כֵּן, כְּבַר הַלְּבָנָה בְּאֶמְצַע הָרָקִיעַ! הָא אֵין עָלֶיךָ לוֹמַר כְּלָשׁוֹן אַחֲרוֹן, אֶלָּא כְלָשׁוֹן רִאשׁוֹן. הוֹאִיל וְהַחֹדֶשׁ מִתְעַבֵּר, וְהַשָּׁנָה מִתְעַבֶּרֶת, מַה הַחֹדֶשׁ, אֶחָד מִמְּנוּיָיו, אַף הַשָּׁנָה אֶחָד מִמְּנוּיֶיהָ. מַה חֹדֶשׁ, אֵין תּוֹסֶפֶת עִבּוּרוֹ אֶלָּא בַסּוֹף, אַף שָׁנָה, אֵין תּוֹסֶפֶת עִבּוּרָהּ אֶלָּא בַסּוֹף.
רַבִּי יִרְמְיָה אוֹמֵר: הוֹאִיל וְטֻמְאָה מְעַכֶּבֶת וְאָבִיב מְעַכֵּב, מַה טֻּמְאָה, אֵין פָּחוּת מִשְּׁלֹשִׁים יוֹם, אַף אָבִיב, אֵין פָּחוּת מִשְּׁלֹשִׁים יוֹם. אוֹמַר, אֲפִלּוּ בוֹ חָל אָבִיב וּבָא? תִּלְמֹד לוֹמַר: (שמות יג,י) "וְשָׁמַרְתָּ אֶת הַחֻקָּה הַזֹּאת לְמוֹעֲדָהּ", בְּמוֹעֲדָהּ מוֹסִיף אַתְּ, וְאֵין אַתְּ מוֹנֵעַ.
<b>"רִאשׁוֹן הוּא לָכֶם לְחָדְשֵׁי הַשָּׁנָה"</b>, שֶׁלֹּא יַעֲשֶׂה נִיסָן שֵׁנִי. רַבִּי יֹאשִׁיָּה אוֹמֵר: מְנַיִן אַתָּה אוֹמֵר, שֶׁאֵין מְעַבְּרִין אֶת הַשָּׁנָה אֶלָּא בַבַּיִת הַגָּדוֹל שֶׁבִּירוּשָׁלַיִם? תִּלְמֹד לוֹמַר: <b>"רִאשׁוֹן הוּא לָכֶם לְחָדְשֵׁי הַשָּׁנָה. דַּבְּרוּ אֶל כָּל עֲדַת יִשְׂרָאֵל"</b>.

Chapter 3

(שמות יב,ג) <b>"דַּבְּרוּ אֶל כָּל עֲדַת יִשְׂרָאֵל לֵאמֹר: בֶּעָשֹׂר לַחֹדֶשׁ הַזֶּה, וְיִקְחוּ לָהֶם אִישׁ שֶׂה לְבֵית אָבֹת, שֶׂה לַבָּיִת."</b> רַבִּי יִשְׁמָעֵאל אוֹמֵר: וְכִי שְׁנֵיהֶם הָיוּ מְדַבְּרִים? וַהֲלֹא כְבָר נֶאֱמַר: (שמות לא,יג) "וְאַתָּה דַּבֵּר אֶל בְּנֵי יִשְׂרָאֵל לֵאמֹר"? וּמַה תִּלְמֹד לוֹמַר <b>"דַּבְּרוּ"</b>? אֶלָּא כְּשֶׁהָיָה מֹשֶׁה מְדַבֵּר, הָיָה אַהֲרֹן מַרְכִּין אָזְנוֹ לִשְׁמֹעַ בְּאֵימָה,<sup class="footnote-marker">*</sup><i class="footnote">מַרְכִּין אָזְנוֹ: מטה אוזנו כלפי מטה כדי להקשיב היטב.</i> וּמַעֲלֶה עָלָיו כְּאִלּוּ שׁוֹמֵעַ מִפִּי הַקֹּדֶשׁ.
רַבִּי אֲחַי בְּרַבִּי יֹאשִׁיָּה אוֹמֵר: וְכִי שְׁנֵיהֶם מְדַבְּרִים הָיוּ? וַהֲלֹא כְבָר נֶאֱמַר: (שמות לא,יג) "וְאַתָּה דַּבֵּר אֶל בְּנֵי יִשְׂרָאֵל"? וּמַה תִּלְמֹד לוֹמַר <b>"דַּבְּרוּ"</b>? אֶלָּא כֵּיוָן שֶׁמֹּשֶׁה מְדַבֵּר, הָיָה אַהֲרֹן מִימִינוֹ וְאֶלְעָזָר מִשְּׂמֹאלוֹ, וְאִיתָמָר מִימִינוֹ שֶׁלְּאַהֲרֹן, וְהַדִּבּוּר יוֹצֵא מִבֵּינֵיהֶם כְּאִלּוּ שְׁלָשְׁתָּן מְדַבְּרִים.
רַבִּי שִׁמְעוֹן בֶּן יוֹחַי אוֹמֵר: מֹשֶׁה חוֹלֵק כָּבוֹד לְאַהֲרֹן וְאוֹמֵר לוֹ: לַמְּדֵנִי! וְאַהֲרֹן חוֹלֵק כָּבוֹד לְמֹשֶׁה וְאוֹמֵר לוֹ: לַמְּדֵנִי! וְהַדִּבּוּר יוֹצֵא מִבֵּינֵיהֶם כְּאִלּוּ שְׁנֵיהֶם מְדַבְּרִים.
<b>"דַּבְּרוּ אֶל כָּל עֲדַת יִשְׂרָאֵל לֵאמֹר: בֶּעָשֹׂר לַחֹדֶשׁ"</b>. הַדִּבֵּר הַזֶּה בְּרֹאשׁ חֹדֶשׁ, וּלְקִיחָה בֶּעָשׂוֹר, וּשְׁחִיטָה בְּאַרְבָּעָה עָשָׂר. אַתָּה אוֹמֵר הַדִּבֵּר הָיָה בְּרֹאשׁ חֹדֶשׁ, וּלְקִיחָה בֶּעָשׂוֹר, וּשְׁחִיטָה בְּאַרְבָּעָה עָשָׂר, אוֹ אֵינוֹ אֶלָּא הַדִּבֵּר וּלְקִיחָה בֶּעָשׂוֹר, וּשְׁחִיטָה בְּאַרְבָּעָה עָשָׂר? תִּלְמֹד לוֹמַר <b>"הַחֹדֶשׁ הַזֶּה לָכֶם דַּבְּרוּ"</b>, אֵימָתַי הָיָה הַדִּבֵּר? בְּרֹאשׁ הַחֹדֶשׁ. הָא אֵין עָלֶיךָ לוֹמַר כְּלָשׁוֹן אַחֲרוֹן, אֶלָּא כְלָשׁוֹן רִאשׁוֹן: הַדִּבֵּר בְּרֹאשׁ חֹדֶשׁ, וּלְקִיחָה בֶּעָשׂוֹר, וּשְׁחִיטָה בְּאַרְבָּעָה עָשָׂר.
רַבִּי אֲחַי בְּרַבִּי יֹאשִׁיָּה אוֹמֵר: הַדִּבֵּר בְּרֹאשׁ חֹדֶשׁ, וּלְקִיחָה בֶּעָשׂוֹר, וּשְׁחִיטָה בְּאַרְבָּעָה עָשָׂר. אַתָּה אוֹמֵר כֵּן, אוֹ אֵינוֹ אֶלָּא הַדִּבֵּר וּלְקִיחָה בְּרֹאשׁ חֹדֶשׁ, וּשְׁחִיטָה בְּאַרְבָּעָה עָשָׂר? תִּלְמֹד לוֹמַר <b>"דַּבְּרוּ אֶל כָּל עֲדַת יִשְׂרָאֵל לֵאמֹר"</b>, שֶׁאֵין תַּלְמוּד (לוֹמַר) <b>"לֵאמֹר"</b>, אֶלָּא לְהַפְסִיק הָעִנְיָן. הָא אֵין עָלֶיךָ לָדוּן כְּלָשׁוֹן אַחֲרוֹן, אֶלָּא כְלָשׁוֹן רִאשׁוֹן: הַדִּבֵּר בְּרֹאשׁ חֹדֶשׁ, וּלְקִיחָה בֶּעָשׂוֹר, וּשְׁחִיטָה בְּאַרְבָּעָה עָשָׂר.
רַבִּי יוֹסֵה הַגָּלִילִי אוֹמֵר: הַדִּבֵּר בְּרֹאשׁ חֹדֶשׁ, וּלְקִיחָה בֶּעָשׂוֹר, וּשְׁחִיטָה בְּאַרְבָּעָה עָשָׂר. אַתָּה אוֹמֵר כֵּן, אוֹ אֵינוֹ אֶלָּא הַדִּבֵּר בְּרֹאשׁ חֹדֶשׁ, וּלְקִיחָה וּשְׁחִיטָה בֶּעָשׂוֹר? תִּלְמֹד לוֹמַר: (שמות יב,ו) "וְהָיָה לָכֶם לְמִשְׁמֶרֶת עַד אַרְבָּעָה עָשָׂר יוֹם". אִם אָמַרְתָּ כֵן, עָקַרְתָּ אֶת כָּל הַכָּתוּב! הָא אֵין עָלֶיךָ לָדוּן כְּלָשׁוֹן אַחֲרוֹן, אֶלָּא כְלָשׁוֹן רִאשׁוֹן: הַדִּבֵּר בְּרֹאשׁ חֹדֶשׁ, וּלְקִיחָה בֶּעָשׂוֹר, וּשְׁחִיטָה בְּאַרְבָּעָה עָשָׂר.
<b>"בֶּעָשֹׂר לַחֹדֶשׁ הַזֶּה וְיִקְחוּ"</b>. אֵין לִי אֶלָּא עֲשִׂירִי שֶׁהוּא כָשֵׁר לִלְקִיחָה; אַרְבָּעָה עָשָׂר, מְנַיִן? אָמַרְתָּ קַל וָחֹמֶר: מָה עֲשִׂירִי, שֶׁאֵינוֹ כָשֵׁר לִשְׁחִיטָה, כָּשֵׁר לִלְקִיחָה, אַרְבָּעָה עָשָׂר, שֶׁהוּא כָּשֵׁר לִשְׁחִיטָה, אֵינוֹ דִין שֶׁיְּהֵי כָשֵׁר לִלְקִיחָה? שְׁלֹשָׁה עָשָׂר מְנַיִן? אָמַרְתָּ קַל וָחֹמֶר: מָה עֲשִׂירִי, שֶׁאֵינוֹ קָרוֹב לִשְׁחִיטָה, כָּשֵׁר לִלְקִיחָה, שְׁלֹשָׁה עָשָׂר, שֶׁהוּא קָרוֹב לִשְׁחִיטָה, דִּין הוּא שֶׁיִּכְשַׁר לִלְקִיחָה.<sup class="footnote-marker">*</sup><i class="footnote">שֶׁיִּכְשַׁר: שיהיה כשר.</i> וְהוּא הַדִּין לְאַחַד עָשָׂר וְלִשְׁנֵים עָשָׂר.
<b>"בֶּעָשֹׂר לַחֹדֶשׁ הַזֶּה"</b>, לְהוֹצִיא פֶּסַח דּוֹרוֹת, שֶׁפֶּסַח מִצְרָיִם מַקָּחוֹ מִבֶּעָשׂוֹר,<sup class="footnote-marker">*</sup><i class="footnote">מַקָּחוֹ: קנייתו.</i> וּפֶסַח דּוֹרוֹת מַקָּחוֹ כָּל זְמַן.
<b>"וְיִקְחוּ לָהֶם"</b>. וְכִי כֻלָּם הָיוּ לוֹקְחִים? אֶלָּא לַעֲשׁוֹת שְׁלוּחוֹ שֶׁלָּאָדָם כְּמוֹתוֹ. מִכָּן אָמָרוּ: שְׁלוּחוֹ שֶׁלָּאָדָם כְּמוֹתוֹ.
<b>"אִישׁ שֶׂה לְבֵית אָבֹת"</b>. בִּכְלַל שֶׂה, גְּדִי וְטָלֶה, שֶׁנֶּאֱמַר: (דברים יד,ד) "שֵׂה כְשָׂבִים וְשֵׂה עִזִּים."
<b>"לְבֵית אָבֹת"</b>, אֵין <b>"לְבֵית אָבֹת"</b> אֶלָּא לְמִשְׁפָּחוֹת, שֶׁנֶּאֱמַר: (במדבר א,ב) "לְמִשְׁפְּחֹתָם לְבֵית אֲבֹתָם". וַהֲרֵי שֶׁהָיוּ עֶשֶׂר מִשְׁפָּחוֹת לְבֵית אָב אֶחָד, שׁוֹמֵעַ אֲנִי, שֶׂה אֶחָד לְכֻלָּם! תִּלְמֹד לוֹמַר <b>"שֶׂה לַבָּיִת"</b>.
(שמות יב,ד) <b>["וְאִם יִמְעַט הַבַּיִת מִהְיוֹת מִשֶּׂה, וְלָקַח הוּא וּשְׁכֵנוֹ הַקָּרֹב אֶל בֵּיתוֹ בְּמִכְסַת נְפָשֹׁת, אִישׁ לְפִי אָכְלוֹ תָּכֹסּוּ עַל הַשֶּׂה."] "וְאִם יִמְעַט הַבַּיִת מִהְיוֹת מִשֶּׂה"</b>. בָּא הַכָּתוּב לְלַמְּדָךְ, שֶׁלְּעוֹלָם נִמְנִין עַל הַפֶּסַח<sup class="footnote-marker">*</sup><i class="footnote">נִמְנִין עַל הַפֶּסַח: מצטרפים לחבורה שתאכל שה אחד לקרבן הפסח.</i> וּמוֹשְׁכִין יְדֵיהֶם מִמֶּנּוּ,<sup class="footnote-marker">*</sup><i class="footnote">וּמוֹשְׁכִין יְדֵיהֶם מִמֶּנּוּ: מבטלים את ההצטרפות לחבורה.</i> עַד שֶׁיִּשָּׁחֵט, וּבִלְבַד שֶׁלֹּא יַנִּיחַ אֶת הַפֶּסַח כְּמוֹת שֶׁהוּא.<sup class="footnote-marker">*</sup><i class="footnote">כְּמוֹת שֶׁהוּא: בלי אף מנוי עליו.</i>
רַבִּי יְהוּדָה אוֹמֵר: וּבִלְבַד שֶׁיְּהֵי שָׁם אֶחָד מֵחֲבוֹרָה הָרִאשׁוֹנָה, שֶׁלֹּא לַעֲשׁוֹת עִקָּר טְפֵלָה וּטְפֵלָה עִקָּר.
<b>"וְלָקַח הוּא וּשְׁכֵנוֹ"</b>. רַבִּי יִשְׁמָעֵאל אוֹמֵר: מְנַיִן אַתָּה אוֹמֵר, שֶׁאִם יִרְצֶה אָדָם לְמַנּוֹת עִמּוֹ אֲחֵרִים עַל פִּסְחוֹ, שֶׁהוּא רַשַּׁי? שֶׁנֶּאֱמַר <b>"וְלָקַח הוּא וּשְׁכֵנוֹ"</b>.
רַבִּי עֲקִיבָה אוֹמֵר: מְנַיִן אַתָּה אוֹמֵר, שֶׁאִם יִרְצֶה אָדָם לַעֲשׁוֹת פִּסְחוֹ יְחִידִי, שֶׁהוּא רַשַּׁי? שֶׁנֶּאֱמַר <b>"וְלָקַח הוּא וּשְׁכֵנוֹ"</b>. שׁוֹמֵעַ אֲנִי, שְׁכֵנוֹ שֶׁבְּגַגּוֹ, אוֹ אֵינוֹ אֶלָּא שְׁכֵנוֹ שֶׁבַּשָּׂדֶה? תִּלְמֹד לוֹמַר <b>"הַקָּרֹב אֶל בֵּיתוֹ"</b>, דִּבֵּר הַכָּתוּב בַּהוֹוֶה.
רַבִּי שִׁמְעוֹן בֶּן יוֹחַי אוֹמֵר: <b>"שְׁכֵנוֹ"</b>, מִכָּל מָקוֹם.
<b>"בְּמִכְסַת נְפָשֹׁת"</b>. אֵין 'מִכְסַת' אֶלָּא מִנְיָן, שֶׁיִּשְׁחֲטֶנּוּ לִמְנוּיָיו. שְׁחָטוֹ שֶׁלֹּא לִמְנוּיָיו, שׁוֹמֵעַ אֲנִי, יְהֵי כְעוֹבֵר עַל הַמִּצְוָה וְכָשֵׁר! תִּלְמֹד לוֹמַר <b>"אִישׁ לְפִי אָכְלוֹ תָּכֹסּוּ"</b>, שָׁנָה הַכָּתוּב עָלָיו לִפְסֹל.<sup class="footnote-marker">*</sup><i class="footnote">שָׁנָה הַכָּתוּב: חזר הפסוק פעם נוספת על העניין.</i>
דָּבָר אַחֵר: <b>"בְּמִכְסַת נְפָשֹׁת"</b>, לָמָּה נֶאֱמַר? לְפִי שֶׁנֶּאֱמַר <b>"אִישׁ"</b>, אֵין לִי אֶלָּא אִישׁ; אִשָּׁה, טוּמְטוּם, אַנְדְּרוֹגִינוֹס, מְנַיִן? תִּלְמֹד לוֹמַר <b>"בְּמִכְסַת נְפָשֹׁת"</b>, רִבָּה.<sup class="footnote-marker">*</sup><i class="footnote">רִבָּה: הרחיב, הוסיף על המשמעות המצומצמת של 'איש'.</i> מַשְׁמָע מֵבִיא אֶת אֵלּוּ,<sup class="footnote-marker">*</sup><i class="footnote">מֵבִיא: מכניס להגדרה.</i> וּמֵבִיא אֶת הַחוֹלֶה וְאֶת הַקָּטָן שֶׁאֵינָן יְכֹלִין לֹאכַל כַּזַּיִת! תִּלְמֹד לוֹמַר "אִישׁ לְפִי אָכְלוֹ", יָצְאוּ הַחוֹלֶה וְהַקָּטָן שֶׁאֵינָן יְכֹלִין לֹאכַל כַּזַּיִת. מִכָּן אָמַר רַבִּי: הַחוֹלֶה וְהַקָּטָן שֶׁאֵינָן יְכֹלִין לֹאכַל כַּזַּיִת, אֵין שׁוֹחֲטִין עֲלֵיהֶן.
<b>"תָּכֹסּוּ עַל הַשֶּׂה"</b>. רַבִּי יֹאשִׁיָּה אוֹמֵר: לָשׁוֹן סֻרְסִי הוּא זֶה,<sup class="footnote-marker">*</sup><i class="footnote">לָשׁוֹן סֻרְסִי: ארמית מערבית.</i> כְּאָדָם שֶׁאוֹמֵר לַחֲבֵרוֹ: כּוֹס לִי טָלֶה זֶה!
<b>"עַל הַשֶּׂה"</b>. רַבִּי יִשְׁמָעֵאל אוֹמֵר: בָּא הַכָּתוּב לְלַמְּדָךְ שֶׁנִּמְנִין עַל הַפֶּסַח, וּמוֹשְׁכִים אֶת יְדֵיהֶם מִמֶּנּוּ עַד שֶׁיִּשָּׁחֵט, וּבִלְבַד שֶׁלֹּא יַנִּיחַ אֶת הַפֶּסַח כְּמוֹת שֶׁהוּא. רַבִּי יִצְחָק אוֹמֵר: בַּמֵּי הָעִנְיָן מְדַבֵּר? בְּחַי.

Chapter 4

(שמות יב,ה) <b>"שֶׂה תָמִים זָכָר בֶּן שָׁנָה יִהְיֶה לָכֶם, מִן הַכְּבָשִׂים וּמִן הָעִזִּים תִּקָּחוּ." "שֶׂה"</b>, בִּכְלַל שֶׂה, גְּדִי וְטָלֶה, שֶׁנֶּאֱמַר: (דברים יד,ד) "שֵׂה כְשָׂבִים וְשֵׂה עִזִּים". <b>"תָמִים"</b>, לְהוֹצִיא בַּעַל מוּם. <b>"זָכָר"</b>, לְהוֹצִיא טוּמְטוּם וְאַנְדְּרוֹגִינוֹס וּנְקֵבָה. <b>"בֶּן שָׁנָה"</b>, אֵין לִי אֶלָּא בֶן שָׁנָה; כָּל שְׁנָתוֹ מְנַיִן?<sup class="footnote-marker">*</sup><i class="footnote">כָּל שְׁנָתוֹ: כל השנה הראשונה של חייו.</i> הָיָה רַבִּי יִשְׁמָעֵאל אוֹמֵר: קַל וָחֹמֶר: מָה אִם עוֹלָה חֲמוּרָה כְּשֵׁרָה לָבֹא כָּל שְׁנָתָהּ כְּבַת שְׁנָתָהּ, פֶּסַח, שֶׁהוּא קַל, אֵינוֹ דִין שֶׁיִּכְשַׁר לָבֹא כָּל שְׁנָתוֹ כְּבֶן שְׁנָתוֹ?
רַבִּי יוֹסֵה הַגָּלִילִי אוֹמֵר: מָה אַיִל, שֶׁתְּחִלָּתוֹ פָסוּל, סוֹפוֹ כָּשֵׁר,<sup class="footnote-marker">*</sup><i class="footnote">תְּחִלָּתוֹ פָסוּל: איל הוא כבש זכר בשנתו השניה. אבל שלושים יום הראשונים של השנה השניה הוא פסול להקרבה ונקרא פלגס.</i> שֶׂה, שֶׁתְּחִלָּתוֹ כָּשֵׁר, אֵינוֹ דִין שֶׁיְּהֵי סוֹפוֹ כָּשֵׁר?
<b>"מִן הַכְּבָשִׂים וּמִן הָעִזִּים"</b>, מִזֶּה בִּפְנֵי עַצְמוֹ, וּמִזֶּה בִּפְנֵי עַצְמוֹ. אַתָּה אוֹמֵר כֵּן, אוֹ אֵינוֹ אֶלָּא שֶׁיָּבִיא מִשְּׁנֵיהֶם כְּאַחַת? תִּלְמֹד לוֹמַר: (ויקרא א,י) "וְאִם מִן הַצֹּאן קָרְבָּנוֹ", מִזֶּה בִּפְנֵי עַצְמוֹ, וּמִזֶּה בִּפְנֵי עַצְמוֹ. וַהֲרֵי דְּבָרִים קַל וָחֹמֶר: וּמָה, אִם עוֹלָה חֲמוּרָה כְּשֵׁרָה לָבֹא מִין אֶחָד, פֶּסַח, שֶׁהוּא קַל, אֵינוֹ דִין שֶׁיִּכְשַׁר לָבֹא מִמִּין אֶחָד? הָא מַה תִּלְמֹד לוֹמַר <b>"מִן הַכְּבָשִׂים וּמִן הָעִזִּים"</b>? מִזֶּה בִּפְנֵי עַצְמוֹ, וּמִזֶּה בִּפְנֵי עַצְמוֹ.
(שמות יב,ו)<b> "וְהָיָה לָכֶם"</b>, לְהָבִיא פֶּסַח דּוֹרוֹת, שֶׁלֹּא יָבֹא אֶלָּא מִן הַכְּבָשִׂים וּמִן הָעִזִּים. דִּבְרֵי רַבִּי אֱלִיעֶזֶר.
רַבִּי יֹאשִׁיָּה אוֹמֵר: <b>"תִּקָּחוּ"</b>, לָמָּה נֶאֱמַר? לְפִי שֶׁנֶּאֱמַר: (דברים טז,ב) "וְזָבַחְתָּ פֶּסַח לַיי אֱלֹהֶיךָ, צֹאן וּבָקָר", צֹאן לַפֶּסַח, וּבָקָר לַחֲגִיגָה. אַתָּה אוֹמֵר כֵּן, אוֹ אֵינוֹ אֶלָּא אֶחָד זֶה וְאֶחָד זֶה בַּפֶּסַח? וּמָה אֲנִי מְקַיֵּם <b>"שֶׂה תָמִים זָכָר"</b>? פֶּסַח מִצְרָיִם, אֲבָל פֶּסַח דּוֹרוֹת, יָבִיא מִזֶּה וּמִזֶּה! תִּלְמֹד לוֹמַר <b>"מִן הַכְּבָשִׂים וּמִן הָעִזִּים תִּקָּחוּ"</b>, שֶׁאֵין תַּלְמוּד (לוֹמַר) <b>"תִּקָּחוּ"</b>, אֶלָּא מַה תִּלְמֹד לוֹמַר <b>"תִּקָּחוּ"</b>? לְהָבִיא פֶּסַח דּוֹרוֹת, שֶׁלֹּא יָבִיא אֶלָּא מִן הַכְּבָשִׂים וּמִן הָעִזִּים. דִּבְרֵי רַבִּי יֹאשִׁיָּה.
רַבִּי יוֹנָתָן אוֹמֵר: צֹאן לַפֶּסַח, וּבָקָר לַחֲגִיגָה. אַתָּה אוֹמֵר כֵּן, אוֹ אֵינוֹ אֶלָּא אֶחָד זֶה וְאֶחָד זֶה בַּפֶּסַח? וּמָה אֲנִי מְקַיֵּם <b>"שֶׂה תָמִים זָכָר"</b>? פֶּסַח מִצְרָיִם, אֲבָל פֶּסַח דּוֹרוֹת, יָבִיא מִזֶּה וּמִזֶּה! תִּלְמֹד לוֹמַר: (שמות יג,ה) "וְעָבַדְתָּ אֶת הָעֲבֹדָה הַזֹּאת בַּחֹדֶשׁ הַזֶּה", בָּעֲבֹדָה שֶׁעָבַדְתָּ בְּמִצְרַיִם, כָּךְ עֲשֵׂה לְפָנַי לַדּוֹרוֹת. דִּבְרֵי רַבִּי יוֹנָתָן.
רַבִּי אֱלִיעֶזֶר אוֹמֵר: צֹאן לַפֶּסַח, וּבָקָר לַחֲגִיגָה. אַתָּה אוֹמֵר כֵּן, אוֹ אֶחָד זֶה וְאֶחָד זֶה בַּפֶּסַח? וּמָה אֲנִי מְקַיֵּם <b>"שֶׂה תָמִים זָכָר בֶּן שָׁנָה יִהְיֶה לָכֶם"</b>? פֶּסַח מִצְרָיִם, אֲבָל פֶּסַח דּוֹרוֹת, יָבִיא מִזֶּה וּמִזֶּה! תִּלְמֹד לוֹמַר: (שמות יב,כד) "וּשְׁמַרְתֶּם אֶת הַדָּבָר הַזֶּה לְחָק לְךָ", הֲרֵי פֶּסַח דּוֹרוֹת אָמוּר. אִם כֵּן, מַה תִּלְמֹד לוֹמַר: (דברים טז,ב) "וְזָבַחְתָּ פֶּסַח לַיי אֱלֹהֶיךָ צֹאן וּבָקָר"? צֹאן לַפֶּסַח, וּבָקָר לַחֲגִיגָה.
רַבִּי עֲקִיבָה אוֹמֵר: כָּתוּב אֶחָד אוֹמֵר (דברים טז,ב) "וְזָבַחְתָּ פֶּסַח לַיי אֱלֹהֶיךָ צֹאן וּבָקָר", וְכָתוּב אֶחָד אוֹמֵר <b>"מִן הַכְּבָשִׂים וּמִן הָעִזִּים תִּקָּחוּ"</b>. כֵּיצַד יִתְקַיְּמוּ שְׁנֵי כְתוּבִים הַלָּלוּ? אָמַרְתָּ, זוֹ מִדָּה בַּתּוֹרָה: שְׁנֵי כְתוּבִים זֶה כְּנֶגֶד זֶה וְסוֹתְרִין זֶה עַל יְדֵי זֶה, וּמִתְקַיְּמִין בִּמְקוֹמָן, עַד שֶׁיָּבֹא הַכָּתוּב הַשְּׁלִישִׁי וְיַכְרִיעַ בֵּינֵיהֶן. תִּלְמֹד לוֹמַר: (שמות יב,כא) "מִשְׁכוּ וּקְחוּ לָכֶם צֹאן לְמִשְׁפְּחֹתֵיכֶם, וְשַׁחֲטוּ הַפָּסַח", צֹאן לַפֶּסַח, וְלֹא בָקָר לַפֶּסַח.
רַבִּי יִשְׁמָעֵאל אוֹמֵר: בַּחֲגִיגָה הַבָּאָה בַּפֶּסַח הַכָּתוּב מְדַבֵּר. אַתָּה אוֹמֵר כֵּן, אוֹ אֵינוֹ מְדַבֵּר אֶלָּא בִפְנֵי עַצְמוֹ? כְּשֶׁהוּא אוֹמֵר <b>"שֶׂה תָמִים זָכָר"</b>, הֲרֵי פֶּסַח עַצְמוֹ אָמוּר. וּמַה תִּלְמֹד לוֹמַר: (דברים טז,ב) "וְזָבַחְתָּ פֶּסַח לַיי אֱלֹהֶיךָ צֹאן וּבָקָר"? בַּחֲגִיגָה הַבָּאָה בַּפֶּסַח הַכָּתוּב מְדַבֵּר.
רַבִּי אוֹמֵר: בַּזֶּבַח הַבָּא מִן הַבָּקָר כְּמִן הַצֹּאן הַכָּתוּב מְדַבֵּר, וְאֵי זֶה זֶה? זֶה שְׁלָמִים. מִכָּן אָמָרוּ: מוֹתַר שְׁלָמִים לִשְׁלָמִים, וּמוֹתַר פֶּסַח לִשְׁלָמִים.

Chapter 5

(שמות יב,ו) <b>"וְהָיָה לָכֶם לְמִשְׁמֶרֶת, עַד אַרְבָּעָה עָשָׂר יוֹם לַחֹדֶשׁ הַזֶּה, וְשָׁחֲטוּ אֹתוֹ כֹּל קְהַל עֲדַת יִשְׂרָאֵל בֵּין הָעַרְבָּיִם."</b> מִפְּנֵי מָה הִקְדִּים הַכָּתוּב לְקִיחָתוֹ שֶׁלַּפֶּסַח קֹדֶם לִשְׁחִיטָתוֹ אַרְבָּעָה יָמִים? הָיָה רַבִּי מַתְיָה בֶּן חָרָשׁ אוֹמֵר: הֲרֵי הוּא אוֹמֵר: (יחזקאל טז,ח) "וָאֶעֱבֹר עָלַיִךְ, וָאֶרְאֵךְ, וְהִנֵּה עִתֵּךְ עֵת דֹּדִים",<sup class="footnote-marker">*</sup><i class="footnote">דֹּדִים: אהבה. עת דודים, התבגרות מינית.</i> הִגִּיעַ שְׁבוּעָתוֹ שֶׁנִּשְׁבַּע הַמָּקוֹם לְאַבְרָהָם שֶׁיִּגְאַל אֶת בָּנָיו, וְלֹא הָיָה בְּיָדָם מִצְווֹת שֶׁיִּתְעַסְּקוּ בָּהֶם כְּדֵי שֶׁיִּגָאֲלוּ, שֶׁנֶּאֱמַר: (יחזקאל טז,ז) "רְבָבָה כְּצֶמַח הַשָּׂדֶה נְתַתִּיךְ, וַתִּרְבִּי וַתִּגְדְּלִי וַתָּבֹאִי בַּעֲדִי עֲדָיִים, שָׁדַיִם נָכֹנוּ וּשְׂעָרֵךְ צִמֵּחַ, וְאַתְּ עֵרֹם וְעֶרְיָה." עֶרְיָה מִן הַמִּצְווֹת. נָתַן לָהֶם הַמָּקוֹם שְׁתֵּי מִצְווֹת, מִצְוַת פֶּסַח וּמִצְוַת מִילָה, שֶׁיִּתְעַסְּקוּ בָהֶן כְּדֵי שֶׁיִּגָאֲלוּ, שֶׁנֶּאֱמַר: (יחזקאל טז,ו) "וָאֶעֱבֹר עָלַיִךְ, וָאֶרְאֵךְ מִתְבּוֹסֶסֶת בְּדָמָיִךְ, וָאֹמַר לָךְ: בְּדָמַיִךְ חֲיִי! וָאֹמַר לָךְ: בְּדָמַיִךְ חֲיִי!" וְאוֹמֵר: (זכריה ט,יא) "גַּם אַתְּ, בְּדַם בְּרִיתֵךְ שִׁלַּחְתִּי אֲסִירַיִךְ מִבּוֹר אֵין מַיִם בּוֹ." לְכָךְ הִקְדִּים הַכָּתוּב לְקִיחָתוֹ שֶׁלַּפֶּסַח קֹדֶם לִשְׁחִיטָתוֹ אַרְבָּעָה יָמִים, שֶׁאֵין נוֹטְלִין שָׁכָר אֶלָּא עַל הַמַּעֲשֶׂה.
רַבִּי אֱלִיעֶזֶר הַקַּפָּר בְּרַבִּי אוֹמֵר: וְכִי לֹא הָיָה בְּיָדָם שֶׁלְּיִשְׂרָאֵל אַרְבַּע מִצְווֹת שֶׁאֵין כָּל הָעוֹלָם כְּדַי בָּהֶם?<sup class="footnote-marker">*</sup><i class="footnote">אֵין כָּל הָעוֹלָם כְּדַי בָּהֶם: העולם כולו שווה פחות מהן.</i> שֶׁלֹּא נֶחְשְׁדוּ עַל הָעֲרָיוֹת, וְלֹא נֶחְשְׁדוּ עַל לָשׁוֹן הָרָע, וְלֹא שִׁנּוּ אֶת שְׁמָם, וְלֹא שִׁנּוּ אֶת לְשׁוֹנָם.
וּמְנַיִן שֶׁלֹּא נֶחְשְׁדוּ עַל הָעֲרָיוֹת? שֶׁנֶּאֱמַר: (ויקרא כד,י) "וַיֵּצֵא בֶּן אִשָּׁה יִשְׂרְאֵלִית, וְהוּא בֶּן אִישׁ מִצְרִי", לְהוֹדִיעַ שְׁבָחָן שֶׁלְּיִשְׂרָאֵל, שֶׁלֹּא הָיָה בֵּינֵיהֶם אֶלָּא זֶה, וּפֵרְטוֹ הַכָּתוּב. עֲלֵיהֶם מְפֹרָשׁ בַּקַּבָּלָה: (שיר השירים ד,יב) "גַּן נָעוּל אֲחֹתִי כַלָּה, גַּל נָעוּל מַעְיָן חָתוּם." "גַּן נָעוּל", אֵלּוּ הַזְּכָרִים, "גַּל נָעוּל", אֵלּוּ הַנְּקֵבוֹת.
וְרַבִּי נָתָן אוֹמֵר: "גַּל נָעוּל", אֵלּוּ הַנְּשׂוּאוֹת, "מַעְיָן חָתוּם", אֵלּוּ הָאֲרוּסוֹת. דָּבָר אַחֵר. "גַּן נָעוּל", "גַּל נָעוּל", שְׁתֵּי בִיאוֹת.
וּמְנַיִן שֶׁלֹּא נֶחְשְׁדוּ עַל לָשׁוֹן הָרָע, וְהָיוּ אוֹהֲבִין זֶה אֶת זֶה? שֶׁנֶּאֱמַר: (שמות ג,כב) "וְשָׁאֲלָה אִשָּׁה מִשְּׁכֶנְתָּהּ". כְּבַר הָיוּ בְיָדָם שְׁנֵים עָשָׂר חֹדֶשׁ, וְאֵין אַתְּ מוֹצֵא בְאֶחָד מֵהֶם שֶׁהִלְשִׁין עַל חֲבֵרוֹ.
וּמְנַיִן שֶׁלֹּא שִׁנּוּ שְׁמָם? שֶׁכַּשֵּׁם שֶׁמְּיַחֲסָן בִּירִידָתָן, (שמות א,ב) "רְאוּבֵן שִׁמְעוֹן לֵוִי וִיהוּדָה", כָּךְ מְיַחֲסָן בַּעֲלִיָּתָן "רְאוּבֵן שִׁמְעוֹן לֵוִי". שֶׁנֶּאֱמַר: (במדבר א,יח) "וַיִּתְיַלְדוּ עַל מִשְׁפְּחֹתָם לְבֵית אֲבֹתָם בְּמִסְפַּר שֵׁמוֹת", וְאוֹמֵר: (בראשית מח,טז) "הַמַּלְאָךְ הַגֹּאֵל אֹתִי מִכָּל רָע יְבָרֵךְ אֶת הַנְּעָרִים, וְיִקָּרֵא בָהֶם שְׁמִי וְשֵׁם אֲבֹתַי אַבְרָהָם וְיִצְחָק, וְיִדְגּוּ לָרֹב בְּקֶרֶב הָאָרֶץ."<sup class="footnote-marker">*</sup><i class="footnote">יִדְגּוּ: יתרבו מאוד,כמו הדגים.</i>
וּמְנַיִן שֶׁלֹּא שִׁנּוּ אֶת לְשׁוֹנָם? שֶׁנֶּאֱמַר (בראשית מה,יב) "כִּי פִי הַמְדַבֵּר אֲלֵיכֶם." וְאוֹמֵר (שמות ה,יג) "וַיֹּאמְרוּ: אֱלֹהֵי הָעִבְרִים נִקְרָא עָלֵינוּ", וְאוֹמֵר (בראשית יד,יג) "וַיָּבֹא הַפָּלִיט" וַיַּגֵּד לְאַבְרָם הָעִבְרִי".
וּמִפְּנֵי מָה הִקְדִּים לְקִיחָתוֹ שֶׁלַּפֶּסַח לִשְׁחִיטָתוֹ אַרְבָּעָה יָמִים? לְפִי שֶׁהָיוּ יִשְׂרָאֵל שְׁטוּפִין בָּעֲבוֹדָה זָרָה בְּמִצְרַיִם, וַעֲבוֹדָה זָרָה שְׁקוּלָה כְּנֶגֶד כָּל הַמִּצְווֹת, שֶׁנֶּאֱמַר: (במדבר טו,כד) "וְהָיָה אִם מֵעֵינֵי הָעֵדָה נֶעֶשְׂתָה לִשְׁגָגָה", יִחֵד הַכָּתוּב הַמִּצְוָה הַזֹּאת וַאֲמָרָהּ עִנְיָן בִּפְנֵי עַצְמוֹ. וְאֵי זֶה זֶה? זֶה עֲבוֹדָה זָרָה.
אַתָּה אוֹמֵר עֲבוֹדָה זָרָה, אוֹ אֵינוֹ אֶלָּא אַחַת מִכָּל מִצְווֹת הָאֲמוּרוֹת בַּתּוֹרָה? כְּשֶׁהוּא אוֹמֵר: (במדבר טו,כב) "וְכִי תִשְׁגּוּ וְלֹא תַעֲשׂוּ אֵת כָּל הַמִּצְוֹת הָאֵלֶּה, אֲשֶׁר דִּבֶּר יי אֶל מֹשֶׁה", בָּאוּ כָּל הַמִּצְווֹת לְלַמֵּד עַל מִצְוָה אַחַת. מַה הָעוֹבֵר עַל כָּל הַמִּצְווֹת, פּוֹרֵק עוֹל וּמֵפֵר בְּרִית וּמְגַלֶּה פָנִים בַּתּוֹרָה, אַף הָעוֹבֵר עַל מִצְוָה אַחַת, שֶׁנֶּאֱמַר: (דברים כט,יא) "לְעָבְרְךָ בִּבְרִית יי אֱלֹהֶיךָ וּבְאָלָתוֹ, אֲשֶׁר יי אֱלֹהֶיךָ כֹּרֵת עִמְּךָ הַיּוֹם." וְאֵין בְּרִית אֶלָּא תּוֹרָה, שֶׁנֶּאֱמַר: (דברים כח,סט) "אֵלֶּה דִבְרֵי הַבְּרִית, אֲשֶׁר צִוָּה יי אֶת מֹשֶׁה לִכְרֹת אֶת בְּנֵי יִשְׂרָאֵל בְּאֶרֶץ מוֹאָב, מִלְּבַד הַבְּרִית אֲשֶׁר כָּרַת אִתָּם בְּחֹרֵב." אָמַר לָהֶם: מִשְׁכוּ יְדֵיכֶם<sup class="footnote-marker">*</sup><i class="footnote">מִשְׁכוּ יְדֵיכֶם: המנעו, תתרחקו.</i> מֵעֲבוֹדָה זָרָה וְהִדָּבְקוּ בַּמִּצְווֹת.
רַבִּי יְהוּדָה בֶּן בְּתֵירָה אוֹמֵר: הֲרֵי הוּא אוֹמֵר: (שמות ו,ט) "וַיְדַבֵּר מֹשֶׁה כֵּן אֶל בְּנֵי יִשְׂרָאֵל, וְלֹא שָׁמְעוּ אֶל מֹשֶׁה, מִקֹּצֶר רוּחַ וּמֵעֲבֹדָה קָשָׁה." וְכִי יֵשׁ לָךְ אָדָם שֶׁהוּא מִתְבַּשֵּׂר בְּשׂוֹרָה טוֹבָה וְאֵינוֹ שָׂמֵחַ? נוֹלַד לָךְ בֶּן זָכָר, רַבָּךְ מוֹצִיאָךְ לְחֵרוּת, וְאֵינוֹ שָׂמֵחַ? אִם כֵּן לָמָּה נֶאֱמַר "וְלֹא שָׁמְעוּ אֶל מֹשֶׁה"? אֶלָּא שֶׁהָיָה קָשֶׁה בְּעֵינֵיהֶם לִפְרֹשׁ מֵעֲבוֹדָה זָרָה.<sup class="footnote-marker">*</sup><i class="footnote">לִפְרֹשׁ: לעזוב.</i> וְכֵן הוּא אוֹמֵר: (יחזקאל כ,ז-ט) "וָאֹמַר אֲלֵהֶם: אִישׁ שִׁקּוּצֵי עֵינָיו הַשְׁלִיכוּ, וּבְגִלּוּלֵי מִצְרַיִם אַל תִּטַּמָּאוּ. וַיַּמְרוּ בִי וְלֹא אָבוּ לִשְׁמֹעַ אֵלַי,<sup class="footnote-marker">*</sup><i class="footnote">אָבוּ: רצו.</i> אִישׁ אֶת שִׁקּוּצֵי עֵינֵיהֶם לֹא הִשְׁלִיכוּ, וְאֶת גִּלּוּלֵי מִצְרַיִם לֹא עָזָבוּ, וָאֹמַר לִשְׁפֹּךְ חֲמָתִי עֲלֵיהֶם, לְכַלּוֹת אַפִּי בָּהֶם בְּתוֹךְ אֶרֶץ מִצְרָיִם. וָאַעַשׂ לְמַעַן שְׁמִי, לְבִלְתִּי הֵחֵל לְעֵינֵי הַגּוֹיִם אֲשֶׁר הֵמָּה בְתוֹכָם, אֲשֶׁר נוֹדַעְתִּי אֲלֵיהֶם לְעֵינֵיהֶם לְהוֹצִיאָם מֵאֶרֶץ מִצְרָיִם." וְכֵן הוּא אוֹמֵר: (שמות ו,יג) "וַיְדַבֵּר יי אֶל מֹשֶׁה וְאֶל אַהֲרֹן, וַיְצַוֵּם אֶל בְּנֵי יִשְׂרָאֵל", צִוָּם לִפְרֹשׁ מֵעֲבוֹדָה זָרָה.
<b>"וְהָיָה לָכֶם לְמִשְׁמֶרֶת"</b>, לָמָּה נֶאֱמַר? לְפִי שֶׁנֶּאֱמַר: (שמות יב,כא) "וַיִּקְרָא מֹשֶׁה לְכָל זִקְנֵי יִשְׂרָאֵל וַיֹּאמֶר אֲלֵהֶם: מִשְׁכוּ וּקְחוּ לָכֶם צֹאן לְמִשְׁפְּחֹתֵיכֶם וְשַׁחֲטוּ הַפָּסַח." אָמְרוּ לוֹ יִשְׂרָאֵל לְמֹשֶׁה: (שמות ח,כב) רַבֵּינוּ מֹשֶׁה! "הֵן נִזְבַּח אֶת תּוֹעֲבַת מִצְרַיִם לְעֵינֵיהֶם, וְלֹא יִסְקְלֻנוּ!" אָמַר לָהֶן: מִן הַנֵּס שֶׁהוּא עוֹשֶׂה לָכֶם בִּמְשִׁיכָתוֹ, אַתֶּם יוֹדְעִים מַה בִּשְׁחִיטָתוֹ.
<b>"וְהָיָה לָכֶם לְמִשְׁמֶרֶת"</b>, שָׁמְרֵהוּ עַד אַרְבָּעָה עָשָׂר, וְשָׁחְטֵהוּ בְּאַרְבָּעָה עָשָׂר. אַתָּה אוֹמֵר שָׁמְרֵהוּ עַד אַרְבָּעָה עָשָׂר, וְשָׁחְטֵהוּ בְּאַרְבָּעָה עָשָׂר, אוֹ שָׁמְרֵהוּ עַד אַרְבָּעָה עָשָׂר, וּמָשְׁכֵהוּ וְשָׁחְטֵהוּ בְּאַרְבָּעָה עָשָׂר? תִּלְמֹד לוֹמַר: (במדבר ט,ה) "בָּרִאשׁוֹן בְּאַרְבָּעָה עָשָׂר יוֹם", קְבָעוֹ הַכָּתוּב חוֹבָה. הָא אֵין עָלֶיךָ לָדוּן כְּלָשׁוֹן אַחֲרוֹן, אֶלָּא כְלָשׁוֹן רִאשׁוֹן: שָׁמְרֵהוּ עַד אַרְבָּעָה עָשָׂר, וְשָׁחְטֵהוּ בְּאַרְבָּעָה עָשָׂר.
<b>"וְהָיָה לָכֶם לְמִשְׁמֶרֶת"</b>. מַגִּיד הַכָּתוּב, שֶׁהָיוּ מְבַקְּרִין אוֹתוֹ אַרְבָּעָה יָמִים קֹדֶם לִשְׁחִיטָה. מִכָּן אַתָּה דָן עַל הַתָּמִיד: נֶאֶמְרָה שְׁמִירָה בַפֶּסַח, וְנֶאֶמְרָה שְׁמִירָה בַתָּמִיד. מַה שְּׁמִירָה הָאֲמוּרָה בַּפֶּסַח, מְבַקְּרִין אוֹתוֹ אַרְבָּעָה יָמִים קֹדֶם שְׁחִיטָה, אַף שְׁמִירָה הָאֲמוּרָה בַּתָּמִיד, מְבַקְּרִין אוֹתוֹ אַרְבָּעָה יָמִים קֹדֶם שְׁחִיטָה. מִכָּן אָמָרוּ: אֵין פּוֹחֲתִים מִשִּׁשָּׁה טְלָאִים הַמְּבֻקָּרִין מִלִּשְׁכַּת הַטְּלָאִים, כְּדַי לַשַּׁבָּת וְלִשְׁנֵי יָמִים טוֹבִים שֶׁלְּרֹאשׁ הַשָּׁנָה,<sup class="footnote-marker">*</sup><i class="footnote">כְּדַי ל-: מספיק ל-.</i> וּמוֹסִיפִין לְעוֹלָם.
<b>"וְהָיָה לָכֶם לְמִשְׁמֶרֶת"</b>, לְהוֹצִיא פֶּסַח דּוֹרוֹת, שֶׁפֶּסַח מִצְרָיִם מַקָּחוֹ בֶעָשׂוֹר,<sup class="footnote-marker">*</sup><i class="footnote">מַקָּחוֹ: קנייתו.</i> וּפֶסַח דּוֹרוֹת מַקָּחוֹ כָּל זְמַן.
<b>"וְשָׁחֲטוּ אֹתוֹ"</b>. וְכִי כֻּלָּן שׁוֹחֲטִין אוֹתוֹ? אֶלָּא לַעֲשׁוֹת שְׁלוּחוֹ שֶׁלָּאָדָם כְּמוֹתוֹ. מִכָּן אָמָרוּ: שְׁלוּחוֹ שֶׁלָּאָדָם כְּמוֹתוֹ.
<b>"וְשָׁחֲטוּ אֹתוֹ"</b>, בֵּין בַּחֹל וּבֵין בַּשַּׁבָּת. וּמָה אֲנִי מְקַיֵּם (שמות לא,יד) "מְחַלְלֶיהָ מוֹת יוּמָת"? בִּשְׁאָר מְלָאכוֹת חוּץ מִשְּׁחִיטַת הַפֶּסַח, אוֹ אַף בִּשְׁחִיטַת פֶּסַח? וּמָה אֲנִי מְקַיֵּם <b>"וְשָׁחֲטוּ אֹתוֹ"</b>? בִּשְׁאָר כָּל הַיָּמִים חוּץ מִן הַשַּׁבָּת, אוֹ אַף בַּשַּׁבָּת? תִּלְמֹד לוֹמַר: (במדבר ט,ב) "וְיַעֲשׂוּ בְנֵי יִשְׂרָאֵל אֶת הַפָּסַח בְּמוֹעֲדוֹ", אֲפִלּוּ בַשַּׁבָּת. דִּבְרֵי רַבִּי יֹאשִׁיָּה.
נָם לוֹ רַבִּי יוֹנָתָן:<sup class="footnote-marker">*</sup><i class="footnote">נָם לוֹ: אמר לו.</i> מִמַּשְׁמָע הַזֶּה, עֲדַיִן לֹא שָׁמַעְנוּ. נָם לוֹ רַבִּי יֹאשִׁיָּה: הֲרֵי הוּא אוֹמֵר: (במדבר כח,ב) "צַו אֶת בְּנֵי יִשְׂרָאֵל, וְאָמַרְתָּ אֲלֵהֶם: אֶת קָרְבָּנִי לַחְמִי לְאִשַּׁי, רֵיחַ נִיחֹחִי, תִּשְׁמְרוּ לְהַקְרִיב לִי בְּמוֹעֲדוֹ." אִם לְלַמֵּד עַל הַתָּמִיד שֶׁיִּדְחֶה אֶת הַשַּׁבָּת,<sup class="footnote-marker">*</sup><i class="footnote">יִדְחֶה אֶת הַשַּׁבָּת: שוחטים אתו אף על פי שהשחיטה היא מלאכה האסורה בשבת.</i> וַהֲלֹא כְבָר נֶאֱמַר: (במדבר כח,ט) "וּבְיוֹם הַשַּׁבָּת שְׁנֵי כְבָשִׂים בְּנֵי שָׁנָה", וּמַה תִּלְמֹד לוֹמַר "בְּמוֹעֲדוֹ"? אֶלָּא לְהַקִּישׁ וְלָדוּן גְּזֵרָה שָׁוֶה: נֶאֱמַר כָּן "בְּמוֹעֲדוֹ", וְנֶאֱמַר לְהַלָּן "בְּמוֹעֲדוֹ"; מָה לְהַלָּן דּוֹחֶה שַׁבָּת, אַף כָּן דּוֹחֶה שַׁבָּת.
<b>"וְשָׁחֲטוּ אֹתוֹ כֹּל קְהַל עֲדַת יִשְׂרָאֵל"</b>. רַבִּי אֱלִיעֶזֶר אוֹמֵר: מְנַיִן אַתָּה אוֹמֵר, שֶׁאִם אֵין לָהֶם לְיִשְׂרָאֵל אֶלָּא פֶּסַח אֶחָד, שֶׁכֻּלָּן יוֹצְאִין בּוֹ יְדֵי חוֹבָתָן? תִּלְמֹד לוֹמַר: <b>"וְהָיָה לָכֶם לְמִשְׁמֶרֶת עַד אַרְבָּעָה עָשָׂר יוֹם לַחֹדֶשׁ הַזֶּה, וְשָׁחֲטוּ אֹתוֹ כֹּל קְהַל עֲדַת יִשְׂרָאֵל בֵּין הָעַרְבָּיִם."</b>
<b>"וְשָׁחֲטוּ אֹתוֹ כֹּל קְהַל עֲדַת יִשְׂרָאֵל"</b>, מִכָּן אָמָרוּ: הַפֶּסַח נִשְׁחָט בְּשָׁלוֹשׁ כִּתּוֹת: 'קָהָל' וְ'עֵדָה' וְ'יִשְׂרָאֵל'.
<b>"בֵּין הָעַרְבָּיִם"</b>, שׁוֹמֵעַ אֲנִי, עִם דִּמְדוּמֵי חַמָּה!<sup class="footnote-marker">*</sup><i class="footnote">דִּמְדוּמֵי חַמָּה: החלשות אור השמש כשהשקיעה מתקרבת.</i> תִּלְמֹד לוֹמַר "בָּעָרֶב". (דברים טז,ו) אִי "בָּעָרֶב", יָכֹל מִשֶּׁתֶּחְשַׁךְ חַמָּה? תִּלְמֹד לוֹמַר (דברים טז,ו) "כְּבוֹא הַשֶּׁמֶשׁ".<sup class="footnote-marker">*</sup><i class="footnote">כְּבוֹא הַשֶּׁמֶשׁ: כשהשמש נכנסת ונעלמת מאחורי האופק, בשקיעה.</i> אִי "כְּבוֹא הַשֶּׁמֶשׁ", "וּבִשַּׁלְתָּ וְאָכַלְתָּ", תִּלְמֹד לוֹמַר "מוֹעֵד צֵאתְךָ", הִפְסִיק הָעִנְיָן. הָא כֵּיצַד (דברים טז,ז) "וּבִשַּׁלְתָּ וְאָכַלְתָּ"? מִשֶּׁחֲשֵׁכָה.<sup class="footnote-marker">*</sup><i class="footnote">מִשֶּׁחֲשֵׁכָה: זמן מה אחרי השקיעה, כשמספיק חשוך כדי שייראו הכוכבים.</i>
רַבִּי אוֹמֵר: הֲרֵי הוּא אוֹמֵר: (דברים טז,ו) "שָׁם תִּזְבַּח אֶת הַפֶּסַח בָּעָרֶב", שׁוֹמֵעַ אֲנִי, כִּשְׁמוּעוֹ!<sup class="footnote-marker">*</sup><i class="footnote">כִּשְׁמוּעוֹ: כמשמעות הפשוטה של המלה 'ערב', בשקיעה.</i> תִּלְמֹד לוֹמַר (דברים טז,ו) "מוֹעֵד צֵאתְךָ מִמִּצְרָיִם." אֵימָתַי יָצְאוּ יִשְׂרָאֵל מִמִּצְרַיִם? מִשֵּׁשׁ שָׁעוֹת וּלְמַעְלָן.<sup class="footnote-marker">*</sup><i class="footnote">מִשֵּׁשׁ שָׁעוֹת וּלְמַעְלָן: מן הצהריים והלאה.</i> וְכֵן הוּא אוֹמֵר: (שמות יב,מא) "וַיְהִי, בְּעֶצֶם הַיּוֹם הַזֶּה, יָצְאוּ כָּל צִבְאוֹת יי מֵאֶרֶץ מִצְרָיִם."
רַבִּי נָתָן אוֹמֵר: מְנַיִן רְאָיָה לְבֵין הָעַרְבָּיִם, שֶׁהוּא מִשֵּׁשׁ שָׁעוֹת וּלְמַעְלָן? אַף עַל פִּי שֶׁאֵין רְאָיָה לַדָּבָר, זֵכֶר לַדָּבָר, שֶׁנֶּאֱמַר: (ירמיה ו,ד) "קַדְּשׁוּ עָלֶיהָ מִלְחָמָה, קוּמוּ וְנַעֲלֶה בַצָּהֳרָיִם, אוֹי לָנוּ כִּי פָנָה הַיּוֹם, כִּי יִנָּטוּ צִלְלֵי עָרֶב."
רַבִּי שִׁמְעוֹן בֶּן יוֹחַי אוֹמֵר: בָּא הַכָּתוּב לְהָשִׁית רִאשׁוֹן אַחֲרוֹן וְאַחֲרוֹן רִאשׁוֹן: (דברים טז,ו) "מוֹעֵד צֵאתְךָ מִמִּצְרָיִם", לִשְׁחִיטָתוֹ; "כְּבוֹא הַשֶּׁמֶשׁ", לִצְלִיָּתוֹ; "בָּעָרֶב", לַאֲכִילָתוֹ.
בֶּן בְּתֵירָה אוֹמֵר: בֵּין הָעַרְבַּיִם שָׁחְטֵהוּ, תֵּן עֶרֶב לַשְּׁחִיטָה, תֵּן עֶרֶב לָאֲכִילָה.

Chapter 6

(שמות יב,ז) <b>["וְלָקְחוּ מִן הַדָּם, וְנָתְנוּ עַל שְׁתֵּי הַמְּזוּזֹת וְעַל הַמַּשְׁקוֹף, עַל הַבָּתִּים אֲשֶׁר יֹאכְלוּ אֹתוֹ בָּהֶם."] "וְלָקְחוּ מִן הַדָּם"</b>. שׁוֹמֵעַ אֲנִי, בֵּין בַּיָּד בֵּין בַּכֶּלִי! תִּלְמֹד לוֹמַר (שמות יב,כב) "אֲשֶׁר בַּסַּף", מַגִּיד הַכָּתוּב, שֶׁעוּקָה חוֹקֵק בְּצַד הָאַסְקֻפָּה,<sup class="footnote-marker">*</sup><i class="footnote">עוּקָה: חפירה; אַסְקוּפָּה: סף הבית.</i> וְשׁוֹחֵט בְּתוֹכָהּ. וְאֵין 'סַף' אֶלָּא אַסְקֻפָּה, שֶׁנֶּאֱמַר: (יחזקאל מג,ח) "בְּתִתָּם סִפָּם אֶת סִפִּי, וּמְזוּזָתָם אֵצֶל מְזוּזָתִי, וְהַקִּיר בֵּינִי וּבֵינֵיהֶם, וְטִמְּאוּ אֶת שֵׁם קָדְשִׁי בְּתוֹעֲבוֹתָם אֲשֶׁר עָשׂוּ, וָאֲכַל אֹתָם בְּאַפִּי." וְאוֹמֵר (ישעיה ו,ד) "וַיָּנֻעוּ אַמּוֹת הַסִּפִּים". דִּבְרֵי רַבִּי יִשְׁמָעֵאל.
רַבִּי עֲקִיבָה אוֹמֵר: אֵין 'סַף' אֶלָּא כְּלִי, שֶׁנֶּאֱמַר: (מלכים א ז,נ) "וְהַסִּפּוֹת וְהַמְזַמְּרוֹת וְהַמִּזְרָקוֹת וְהַכַּפּוֹת וְהַמַּחְתּוֹת זָהָב סָגוּר, וְהַפֹּתוֹת לְדַלְתוֹת הַבַּיִת הַפְּנִימִי לְקֹדֶשׁ הַקֳּדָשִׁים, לְדַלְתֵי הַבַּיִת לַהֵיכָל, זָהָב."
<b>"וְנָתְנוּ עַל שְׁתֵּי הַמְּזוּזֹת וְעַל הַמַּשְׁקוֹף"</b>, מִבִּפְנִים. אַתָּה אוֹמֵר מִבִּפְנִים, אוֹ אֵינוֹ אֶלָּא מִבַּחוּץ? תִּלְמֹד לוֹמַר (שמות יב,יג) "וְרָאִיתִי אֶת הַדָּם", הַנִּרְאֶה לִי, וְלֹא הַנִּרְאֶה לַאֲחֵרִים. דִּבְרֵי רַבִּי יִשְׁמָעֵאל.
רַבִּי נָתָן אוֹמֵר: מִבִּפְנִים. אַתָּה אוֹמֵר מִבִּפְנִים, אוֹ אֵינוֹ אֶלָּא מִבַּחוּץ? תִּלְמֹד לוֹמַר (שמות יב,יג) "וְהָיָה הַדָּם לָכֶם לְאֹת", לָכֶם לְאוֹת וְלֹא לַאֲחֵרִים לְאוֹת. רַבִּי יִצְחָק אוֹמֵר: לְעוֹלָם מִבַּחוּץ, כְּדֵי שֶׁיְּהוּ הַמִּצְרִיִּים רוֹאִין וּמֵעֵיהֶן מִתְחַתְּכִין.<sup class="footnote-marker">*</sup><i class="footnote">וּמֵעֵיהֶן מִתְחַתְּכִין: מצטערים מאוד על שחיטת השה שהוא עבודה זרה שלהם.</i>
<b>"וְנָתְנוּ עַל שְׁתֵּי הַמְּזוּזֹת וְעַל הַמַּשְׁקוֹף"</b>. שׁוֹמֵעַ אֲנִי, אִם הִקְדִּים זֶה לַזֶּה, לֹא יָצָא! תִּלְמֹד לוֹמַר (שמות יב,כב) "וְהִגַּעְתֶּם אֶל הַמַּשְׁקוֹף וְאֶל שְׁתֵּי הַמְּזוּזֹת", הָא אִם הִקְדִּים זֶה לַזֶּה, יָצָא. נִמְצֵינוּ לְמֵדִין שֶׁשְּׁלֹשָׁה מִזְבְּחוֹת הָיוּ לאֲבוֹתֵינוּ בְּמִצְרַיִם: הַמַּשְׁקוֹף וּשְׁתֵּי הַמְּזוּזוֹת. רַבִּי יִשְׁמָעֵאל אוֹמֵר: אַרְבָּעָה הָיוּ: הַסַּף וְהַמַּשְׁקוֹף וּשְׁתֵּי הַמְּזוּזוֹת.
<b>"עַל הַבָּתִּים אֲשֶׁר יֹאכְלוּ אֹתוֹ בָּהֶם."</b> אֵין לִי אֶלָּא בָּתִּים שֶׁהָיוּ אוֹכְלִין אוֹתוֹ בָהֶם, בָּתִּים שֶׁהָיוּ יְשֵׁנִים בָּהֶם, מְנַיִן? תִּלְמֹד לוֹמַר "עַל הַבָּתִּים אֲשֶׁר אַתֶּם שָׁם", מִכָּל מָקוֹם.
(שמות יב,ח) <b>["וְאָכְלוּ אֶת הַבָּשָׂר בַּלַּיְלָה הַזֶּה, צְלִי אֵשׁ וּמַצּוֹת עַל מְרֹרִים יֹאכְלֻהוּ."] "וְאָכְלוּ אֶת הַבָּשָׂר"</b>. בָּשָׂר, וְלֹא גִידִים וְלֹא עֲצָמוֹת וְלֹא קַרְנַיִם וְלֹא טְלָפִים.
<b>"בַּלַּיְלָה הַזֶּה"</b>. שׁוֹמֵעַ אֲנִי, כָּל הַלַּיְלָה! תִּלְמֹד לוֹמַר "וְלֹא תוֹתִירוּ מִמֶּנּוּ עַד בֹּקֶר", אֲנִי אֶקְרָא (שמות יב,י) "וְהַנֹּתָר מִמֶּנּוּ עַד בֹּקֶר בָּאֵשׁ תִּשְׂרֹפוּ." לָמָּה נֶאֱמַר "עַד בֹּקֶר"? לֹא בָא הַכָּתוּב אֶלָּא לִתֵּן תְּחוּם לְבָקְרוֹ שֶׁלַּבֹּקֶר, וְאֵי זֶה זֶה? זֶה עַמּוּד הַשַּׁחַר. מִכָּן אָמָרוּ: (משנה ברכות א,א; אבות א) "אֲכִילַת פְּסָחִים וַאֲכִילַת זְבָחִים וְהֶקְטֵר חֲלָבִים וְאֵבָרִים, מִצְוָתָן עַד שֶׁיַּעֲלֶה עַמּוּד הַשַּׁחַר. כָּל הַנֶּאֱכָלִים לְיוֹם אֶחָד, מִצְוָתָן עַד שֶׁיַּעֲלֶה עַמּוּד הַשַּׁחַר." וּמִפְּנֵי מָה אָמְרוּ "עַד חֲצוֹת"? כְּדֵי לְהַרְחִיק אָדָם מִן הָעֲבֵרָה, וְלַעֲשׂוֹת סְיָג לַתּוֹרָה, וּלְקַיֵּם דִּבְרֵי אַנְשֵׁי כְנֶסֶת הַגְּדוֹלָה, שֶׁהָיוּ אוֹמְרִים: (אבות א,א) "הֱווּ מְתוּנִין בַּדִּין, וְהַעֲמִידוּ תַלְמִידִים הַרְבֵּה, וַעֲשׂוּ סְיָג לַתּוֹרָה!" רַבִּי אֱלִיעֶזֶר אוֹמֵר: נֶאֱמַר כָּן 'לַיְלָה' וְנֶאֱמַר לְהַלָּן 'לַיְלָה', מַה לְּהַלָּן עַד חֲצוֹת, אַף כָּן עַד חֲצוֹת.
<b>"צְלִי אֵשׁ"</b>. וְלֹא צְלִי שְׁפוּד, וְלֹא צְלִי אֶסְכָלָה,<sup class="footnote-marker">*</sup><i class="footnote">אֶסְכָלָה. eskhára: רשת מעל גחלים, מנגל.</i> וְלֹא צְלִי חַרְסוֹ שֶׁלַּתַּנּוּר, אֶלָּא צְלִי אֵשׁ.
<b>"צְלִי אֵשׁ"</b>, הַצָּלוּי מִן הַחַי. אַתָּה אוֹמֵר הַצָּלוּי מִן הַחַי, אוֹ אֵינוֹ אֶלָּא הַצָּלוּי מִן הַמְבֻשָּׁל? תִּלְמֹד לוֹמַר (שמות יב,ח) "כִּי אִם צְלִי אֵשׁ", הָא מַה תִּלְמֹד לוֹמַר "צְלִי אֵשׁ"? הַצָּלוּי מִן הַחַי.
<b>"צְלִי אֵשׁ וּמַצּוֹת עַל מְרֹרִים"</b>. הוֹסִיף לוֹ הַכָּתוּב שְׁתֵּי מִצְווֹת, חוּץ מִן הַמִּצְוָה הָאֲמוּרָה כָּן בְּגוּפוֹ. וְאֵי זֶה זֶה? זֶה (שמות יב,מו) "וְעֶצֶם לֹא תִשְׁבְּרוּ בוֹ."
<b>"צְלִי אֵשׁ וּמַצּוֹת עַל מְרֹרִים"</b>. מַגִּיד הַכָּתוּב שֶׁמִּצְוַת הַפֶּסַח צְלִי אֵשׁ, מַצָּה וּמָרוֹר. וּמְנַיִן אַתָּה אוֹמֵר שֶׁאִם אֵין לָהֶם מַצָּה וּמָרוֹר, הֵן יוֹצְאִין יְדֵי חוֹבָתָן בַּפֶּסַח? תִּלְמֹד לוֹמַר <b>"יֹאכְלֻהוּ."</b> אֵין לִי אֶלָּא בִּזְמַן שֶׁאֵין לָהֶם מַצָּה וּמָרוֹר, הֵן יוֹצְאִין יְדֵי חוֹבָתָן בַּפֶּסַח, כָּךְ אִם אֵין לָהֶם פֶּסַח, יוֹצְאִין יְדֵי חוֹבָתָן בְּמַצָּה וּמָרוֹר? הֲרֵי אַתְּ דָּן: הוֹאִיל וְהַפֶּסַח מִצְוַת עֲשֵׂה, וּמַצָּה וּמָרוֹר מִצְוַת עֲשֵׂה, אִם לָמַדְתָּ, שֶׁאִם אֵין לָהֶם מַצָּה וּמָרוֹר, הֵן יוֹצְאִין יְדֵי חוֹבָתָן בַּפֶּסַח, כָּךְ אִם אֵין לָהֶם פֶּסַח, יוֹצְאִין יְדֵי חוֹבָתָן בְּמַצָּה וּמָרוֹר.
דָּבָר אַחֵר: (במדבר ט,יא) "עַל מַצּוֹת וּמְרֹרִים יֹאכְלֻהוּ." מִכָּן אָמָרוּ: הַפֶּסַח נֶאֱכָל אֲכִילַת שֹׂבַע, וְאֵין מַצָּה וּמָרוֹר נֶאֱכָלִין אֲכִילַת שֹׂבַע.
(שמות יב,ט) <b>["אַל תֹּאכְלוּ מִמֶּנּוּ נָא, וּבָשֵׁל מְבֻשָּׁל בַּמָּיִם, כִּי אִם צְלִי אֵשׁ, רֹאשׁוֹ עַל כְּרָעָיו וְעַל קִרְבּוֹ."] "אַל תֹּאכְלוּ מִמֶּנּוּ נָא"</b>, אֵין נָא אֶלָּא חַי.
<b>"וּבָשֵׁל מְבֻשָּׁל"</b>, לְחַיֵּב עַל הַחַי וְעַל הַמְבֻשָּׁל. אַתָּה אוֹמֵר לְחַיֵּב עַל הַחַי וְעַל הַמְבֻשָּׁל, אוֹ אֵינוֹ אֶלָּא לְחַיֵּב עַל הַחַי וְעַל הַמְבֻשָּׁל בְּיוֹתֵר? תִּלְמֹד לוֹמַר <b>"כִּי אִם צְלִי אֵשׁ"</b>. הָא מַה תִּלְמֹד לוֹמַר <b>"וּבָשֵׁל מְבֻשָּׁל"</b>? לְחַיֵּב עַל הַחַי וְעַל הַמְבֻשָּׁל.
<b>"וּבָשֵׁל מְבֻשָּׁל בַּמָּיִם"</b>. אֵין לִי אֶלָּא מַיִם, שְׁאָר כָּל הַמַּשְׁקִין מְנַיִן? הָיָה רַבִּי יִשְׁמָעֵאל אוֹמֵר: אָמַרְתָּ, קַל וָחֹמֶר הוּא: וּמָה, אִם מַיִם, שֶׁאֵינָן מְפִיגִין אֶת טַעְמָן,<sup class="footnote-marker">*</sup><i class="footnote">מְפִיגִין אֶת טַעְמָן: מוציאים את טעמם בבישול.</i> הֲרֵי הֵן אֲסוּרִין בְּבִשּׁוּל, שְׁאָר הַמַּשְׁקִין, שֶׁהֵן מְפִיגִין אֶת טַעְמָן, דִּין הוּא שֶׁיְּהוּ אֲסוּרִין בְּבִשּׁוּל.
רַבִּי עֲקִיבָה אוֹמֵר: אֵין לִי אֶלָּא מַיִם, שְׁאָר כָּל מַשְׁקִין מְנַיִן? תִּלְמֹד לוֹמַר <b>"וּבָשֵׁל מְבֻשָּׁל"</b>, לְהָבִיא שְׁאָר הַמַּשְׁקִין.
<sup class="footnote-marker">*</sup><i class="footnote">מאמר קשה. ע' פירוש בהורביץ ע' 21.</i>רַבִּי אוֹמֵר: אֲנִי אֶקְרָא 'אַל תֹּאכְלוּ מִמֶּנּוּ כִּי אִם צְלִי אֵשׁ', וּמַה תִּלְמֹד לוֹמַר <b>"נָא וּבָשֵׁל מְבֻשָּׁל בַּמָּיִם"</b>? שֶׁיָּכֹל אֵין לִי אֶלָּא בְשָׁעָה שֶׁהוּא בֶּאֱכֹל צְלִי, וּבְשָׁעָה שֶׁהוּא נָא וּמְבֻשָּׁל; מִבְּעוֹד יוֹם מְנַיִן? תִּלְמֹד לוֹמַר <b>"וּבָשֵׁל מְבֻשָּׁל"</b>, לְחַיֵּב עָלָיו מִבְּעוֹד יוֹם.
<b>"וּבָשֵׁל"</b>, אֵין 'בָּשֵׁל' אֶלָּא צְלִי, שֶׁנֶּאֱמַר: (דברים טז,ז) "וּבִשַּׁלְתָּ וְאָכַלְתָּ". וְאוֹמֵר: (דברי הימים ב לה,יג) "וַיְבַשְּׁלוּ הַפֶּסַח בָּאֵשׁ כַּמִּשְׁפָּט, וְהַקֳּדָשִׁים בִּשְּׁלוּ בַּסִּירוֹת וּבַדְּוָדִים וּבַצֵּלָחוֹת, וַיָּרִיצוּ לְכָל בְּנֵי הָעָם." מִכָּן הָיָה רַבִּי יֹאשִׁיָּה אוֹמֵר: הַנּוֹדֵר מִן הַמְבֻשָּׁל אָסוּר בַּצְּלִי.
<b>"כִּי אִם צְלִי אֵשׁ, רֹאשׁוֹ עַל כְּרָעָיו וְעַל קִרְבּוֹ." </b>לָמָּה נֶאֱמַר? הָיִיתִי אוֹמֵר, הָרָאוּי לִשְׁלֹק, יִשְׁלֹק, הָרָאוּי לִצְלוֹת, יִצְלֶה! תִּלְמֹד לוֹמַר "כִּי אִם צְלִי אֵשׁ, רֹאשׁוֹ עַל כְּרָעָיו וְעַל קִרְבּוֹ", תּוֹךְ וּבַר. דִּבְרֵי רַבִּי עֲקִיבָה. רַבִּי אֱלִיעֶזֶר אוֹמֵר: מְקֻלָּס.<sup class="footnote-marker">*</sup><i class="footnote">מְקֻלָּס: צלוי כולו. אולי מ- makellon: שוק הבשר.</i>
(שמות יב,י) <b>["וְלֹא תוֹתִירוּ מִמֶּנּוּ עַד בֹּקֶר, וְהַנֹּתָר מִמֶּנּוּ עַד בֹּקֶר, בָּאֵשׁ תִּשְׂרֹפוּ."] "וְלֹא תוֹתִירוּ מִמֶּנּוּ עַד בֹּקֶר"</b>, הָא אִם הוֹתִיר, עָבַר עַל מִצְוָה. שׁוֹמֵעַ אֲנִי, יְהֵי כָּשֵׁר! תִּלְמֹד לוֹמַר <b>"וְהַנֹּתָר מִמֶּנּוּ עַד בֹּקֶר בָּאֵשׁ תִּשְׂרֹפוּ."</b> אֲנִי אֶקְרָא 'וְהַנּוֹתָר מִמֶּנּוּ בָּאֵשׁ תִּשְׂרֹפוּ', לָמָּה נֶאֱמַר <b>"עַד בֹּקֶר"</b>? אֶלָּא בָּא הַכָּתוּב לִתֵּן תְּחוּם לְבָקְרוֹ שֶׁלַּבֹּקֶר. דָּבָר אַחֵר: <b>"עַד בֹּקֶר"</b>, מַגִּיד שֶׁאֵינוֹ נִשְׂרָף אֶלָּא אוֹר שִׁשָּׁה עָשָׂר.
רַבִּי יִשְׁמָעֵאל אוֹמֵר: אֵינוֹ צָרִיךְ. הֲרֵי הוּא אוֹמֵר (שמות יב,טז) "כָּל מְלָאכָה לֹא יֵעָשֶׂה בָהֶם", וּשְׂרֵפָה, מֵעֵין מְלָאכָה הִיא. וּמַה תִּלְמֹד לוֹמַר <b>"עַד בֹּקֶר"</b>? אֶלָּא אִם חָל אוֹר שִׁשָּׁה עָשָׂר לִהְיוֹת בַּשַּׁבָּת, מַגִּיד שֶׁאֵינוֹ נִשְׂרָף אֶלָּא עַד אוֹר שִׁבְעָה עָשָׂר.
רַבִּי יוֹנָתָן אוֹמֵר: אֵינוֹ צָרִיךְ. וּמָה, אִם בִּמְקוֹם שֶׁכָּל אֹכֶל נֶפֶשׁ דּוֹחֶה אֶת יוֹם טוֹב, אֵין שְׂרֵפַת נוֹתָר דּוֹחָה אֶת יוֹם טוֹב, מָקוֹם שֶׁאֵין מִקְצָת אֹכֶל נֶפֶשׁ דּוֹחֶה אֶת הַשַּׁבָּת, אֵינוֹ דִין שֶׁלֹּא תְהֵי שְׂרֵפַת נוֹתָר דּוֹחָה אֶת הַשַּׁבָּת? וּמַה תִּלְמֹד לוֹמַר "עַד בֹּקֶר"? בָּא הַכָּתוּב לִתֵּן תְּחוּם לְבָקְרוֹ שֶׁלַּבֹּקֶר.
רַבִּי יִצְחָק אוֹמֵר: אֵינוֹ צָרִיךְ. וּמָה אִם חָמֵץ, שֶׁהוּא בְּבַל יֵרָאֶה וּבְבַל יִמָּצֵא, אֵין שְׂרֵפָתוֹ דּוֹחָה אֶת יוֹם טוֹב, נוֹתָר, שֶׁאֵינוֹ בְּבַל יֵרָאֶה וּבְבַל יִמָּצֵא, אֵינוֹ דִין שֶׁלֹּא תְהֵי שְׂרֵפַתוֹ דּוֹחָה אֶת יוֹם טוֹב? הָא מַה תִּלְמֹד לוֹמַר <b>"עַד בֹּקֶר"</b>? לָעִנְיָן שֶׁאֲמַרְנוּ.

Chapter 7

(שמות יב,יא) <b>["וְכָכָה תֹּאכְלוּ אֹתוֹ, מָתְנֵיכֶם חֲגֻרִים, נַעֲלֵיכֶם בְּרַגְלֵיכֶם, וּמַקֶּלְכֶם בְּיֶדְכֶם, וַאֲכַלְתֶּם אֹתוֹ בְּחִפָּזוֹן, פֶּסַח הוּא לַיי."] "וְכָכָה תֹּאכְלוּ אֹתוֹ"</b>, <b>"מָתְנֵיכֶם חֲגֻרִים"</b>, שֶׁיִּהְיוּ מָתְנֵיכֶם חֲגֻרִים, <b>"נַעֲלֵיכֶם"</b>, שֶׁיִּהְיוּ בְּרַגְלֵיכֶם, <b>"וּמַקֶּלְכֶם"</b>, שֶׁיִּהְיוּ בְּיֶדְכֶם, כְּיוֹצְאֵי דְּרָכִים. רַבִּי יוֹסֵה הַגָּלִילִי אוֹמֵר: בָּא הַכָּתוּב לְלַמְּדֵנוּ דֶּרֶךְ אֶרֶץ מִן הַתּוֹרָה, עַל יוֹצְאֵי דְּרָכִים, שֶׁיִּהְיוּ מְזֹרָזִין.
<b>"וַאֲכַלְתֶּם אֹתוֹ בְּחִפָּזוֹן"</b>, זֶה חֶפְזוֹן מִצְרָיִם.<sup class="footnote-marker">*</sup><i class="footnote">חֶפְזוֹן מִצְרָיִם: הגירסה בגניזה: חפזון ישראל.</i> אַתָּה אוֹמֵר כֵּן, אוֹ אֵינוֹ אֶלָּא חֶפְזוֹן יִשְׂרָאֵל?<sup class="footnote-marker">*</sup><i class="footnote">ג אין, ומשמע: מִצְרָיִם.</i> כְּשֶׁהוּא אוֹמֵר: (שמות יא,ז) "וּלְכֹל בְּנֵי יִשְׂרָאֵל לֹא יֶחֱרַץ כֶּלֶב לְשֹׁנוֹ", הֲרֵי חֶפְזוֹן יִשְׂרָאֵל אָמוּר.<sup class="footnote-marker">*</sup><i class="footnote">ג: יִשְׂרָאֵל.</i> הָא מָה אֲנִי מְקַיֵּם "וַאֲכַלְתֶּם אֹתוֹ בְּחִפָּזוֹן"? זֶה חֶפְזוֹן מִצְרָיִם.<sup class="footnote-marker">*</sup><i class="footnote">ג: יִשְׂרָאֵל.</i>
רַבִּי יְהוֹשֻׁעַ בֶּן קָרְחָה אוֹמֵר: <b>"וַאֲכַלְתֶּם אֹתוֹ בְּחִפָּזוֹן"</b>, זֶה חֶפְזוֹן יִשְׂרָאֵל. אַתְּ אוֹמֵר כֵּן, אוֹ אֵינוֹ אֶלָּא חֶפְזוֹן מִצְרָיִם? וּכְּשֶׁהוּא אוֹמֵר (שמות יב,לט) "כִּי גֹרְשׁוּ מִמִּצְרַיִם", הֲרֵי חֶפְזוֹן מִצְרָיִם אָמוּר, הָא מַה תִּלְמֹד לוֹמַר <b>"וַאֲכַלְתֶּם אֹתוֹ בְּחִפָּזוֹן"</b>? זֶה חֶפְזוֹן יִשְׂרָאֵל.
אַבָּא חָנָן אוֹמֵר מִשֵּׁם רַבִּי אֱלִיעֶזֶר: זֶה חֶפְזוֹן שְׁכִינָה. אַף עַל פִּי שֶׁאֵין רְאָיָה לַדָּבָר, זֵכֶר הוּא: (שיר השירים ב,ח) "קוֹל דּוֹדִי הִנֵּה זֶה בָּא, מְדַלֵּג עַל הֶהָרִים, מְקַפֵּץ עַל הַגְּבָעוֹת." וְאוֹמֵר: (שיר השירים ב,ט) "הִנֵּה זֶה עוֹמֵד אַחַר כָּתְלֵנוּ, מַשְׁגִּיחַ מִן הַחַלֹּנוֹת, מֵצִיץ מִן הַחֲרַכִּים." וְאַף לֶעָתִיד לָבֹא יְהֵי בְחִפָּזוֹן? תִּלְמֹד לוֹמַר: (ישעיה נב,יב) "כִּי לֹא בְחִפָּזוֹן תֵּצֵאוּ, וּבִמְנוּסָה לֹא תֵלֵכוּן", וּמִפְּנֵי מָה? "כִּי הֹלֵךְ לִפְנֵיכֶם יי, וּמְאַסִּפְכֶם אֱלֹהֵי יִשְׂרָאֵל." <b>"פֶּסַח הוּא לַיי"</b>, שֶׁיִּהְיוּ כָל מַעֲשָׂיו לְשֵׁם שָׁמַיִם.
(שמות יב,יב) <b>["וְעָבַרְתִּי בְאֶרֶץ מִצְרַיִם בַּלַּיְלָה הַזֶּה, וְהִכֵּיתִי כָל בְּכוֹר בְּאֶרֶץ מִצְרַיִם, מֵאָדָם וְעַד בְּהֵמָה, וּבְכָל אֱלֹהֵי מִצְרַיִם אֶעֱשֶׂה שְׁפָטִים, אֲנִי יי."] "וְעָבַרְתִּי בְאֶרֶץ מִצְרַיִם"</b>. רַבִּי יְהוּדָה אוֹמֵר: כְּמֶלֶךְ שֶׁהוּא עוֹבֵר מִמָּקוֹם לְמָקוֹם. דָּבָר אַחֵר: <b>"וְעָבַרְתִּי בְאֶרֶץ מִצְרַיִם"</b>, נוֹתֵן אֲנִי עֶבְרָתִי וְיִרְאָתִי בְמִצְרַיִם. וְאֵין עֶבְרָה אֶלָּא זַעַם, שֶׁנֶּאֱמַר: (תהלים עח,מט) "יְשַׁלַּח בָּם חֲרוֹן אַפּוֹ עֶבְרָה וָזַעַם וְצָרָה", וְאוֹמֵר: (צפניה א,טו) "יוֹם עֶבְרָה הַיּוֹם הַהוּא, יוֹם צָרָה וּמְצוּקָה, יוֹם שֹׁאָה וּמְשׁוֹאָה, יוֹם חֹשֶׁךְ וַאֲפֵלָה, יוֹם עָנָן וַעֲרָפֶל." וְאוֹמֵר: (ישעיה יג,ט) "הִנֵּה יוֹם יי בָּא, אַכְזָרִי וְעֶבְרָה וַחֲרוֹן אָף, לָשׂוּם הָאָרֶץ לְשַׁמָּה, וְחַטָּאֶיהָ יַשְׁמִיד מִמֶּנָּה." (עמוס ה,יז) "וּבְכָל כְּרָמִים מִסְפֵּד, כִּי אֶעֱבֹר בְּקִרְבְּךָ, אָמַר יי."
<b>"וְהִכֵּיתִי כָל בְּכוֹר"</b>. שׁוֹמֵעַ אֲנִי, עַל יְדֵי מַלְאָךְ אוֹ עַל יְדֵי הַשָּׁלִיחַ. תִּלְמֹד לוֹמַר: (שמות יב,כט) "וַיי הִכָּה כָל בְּכוֹר בְּאֶרֶץ מִצְרַיִם", לֹא עַל יְדֵי מַלְאָךְ וְלֹא עַל יְדֵי שָׁלִיחַ וְלֹא עַל יְדֵי הַשָּׂרָף.
<b>"וְהִכֵּיתִי כָל בְּכוֹר בְּאֶרֶץ מִצְרַיִם"</b>, אֲפִלּוּ מִמְּקוֹמוֹת אֲחֵרִים. וּבְכוֹרֵי מִצְרָיִם, שֶׁהֵן בִּמְקוֹמוֹת אֲחֵרִים, מְנַיִן? תִּלְמֹד לוֹמַר: (תהלים קלו,י) "לְמַכֵּה מִצְרַיִם בִּבְכוֹרֵיהֶם, כִּי לְעוֹלָם חַסְדּוֹ."
וּבְכוֹרֵי חָם כּוּשׁ וּפוּט וְלוּד, מְנַיִן? תִּלְמֹד לוֹמַר: (תהלים עח,נא) "וַיַּךְ כָּל בְּכוֹר בְּמִצְרָיִם, רֵאשִׁית אוֹנִים בְּאָהֳלֵי חָם."
<b>"מֵאָדָם וְעַד בְּהֵמָה"</b>. מִי שֶׁהִתְחִיל בָּעֲבֵרָה, מִמֶּנּוּ הִתְחִילָה הַפֻּרְעָנוּת.
כַּיּוֹצֵא בוֹ אַתָּה אוֹמֵר: (בראשית ז,כג) "וַיִּמַח אֶת כָּל הַיְקוּם אֲשֶׁר עַל פְּנֵי הָאֲדָמָה, מֵאָדָם עַד בְּהֵמָה, עַד רֶמֶשׂ וְעַד עוֹף הַשָּׁמַיִם, וַיִּמָּחוּ מִן הָאָרֶץ".
כַּיּוֹצֵא בוֹ אַתָּה אוֹמֵר: (בראשית יט,יא) "וְאֶת הָאֲנָשִׁים אֲשֶׁר פֶּתַח הַבַּיִת הִכּוּ בַּסַּנְוֵרִים".<sup class="footnote-marker">*</sup><i class="footnote">סַנְוֵרִים: עיוורון.</i> מִי שֶׁהִתְחִיל בָּעֲבֵרָה, מִמֶּנּוּ נִפְרַע תְּחִלָּה.
כַּיּוֹצֵא בוֹ אַתָּה אוֹמֵר: (שמות יד,ד) "וְאִכָּבְדָה בְּפַרְעֹה וּבְכָל חֵילוֹ".
כַּיּוֹצֵא בַדָּבָר אַתָּה אוֹמֵר: (במדבר ה,כו) "וְצָבְתָה<sup class="footnote-marker">*</sup><i class="footnote">צָבְתָה: התנפחה.</i> בִטְנָהּ וְנָפְלָה יְרֵכָהּ", מֵאֵבֶר שֶׁהִתְחִיל בָּעֲבֵרָה, מִמֶּנּוּ הִתְחִילָה הַפֻּרְעָנוּת.
כַּיּוֹצֵא בַדָּבָר אַתָּה אוֹמֵר: (דברים יג,טו) "הַכֵּה תַכֶּה אֶת יֹשְׁבֵי הָעִיר הַהִוא לְפִי חָרֶב, הַחֲרֵם אֹתָהּ וְאֶת כָּל אֲשֶׁר בָּהּ, וְאֶת בְּהֶמְתָּהּ לְפִי חָרֶב." מִי שֶׁהִתְחִיל בָּעֲבֵרָה, מִמֶּנּוּ הִתְחִילָה הַפֻּרְעָנוּת.
וְאַף כָּן אַתָּה אוֹמֵר: "וְהִכֵּיתִי כָל בְּכוֹר בְּאֶרֶץ מִצְרַיִם, מֵאָדָם וְעַד בְּהֵמָה", מִי שֶׁהִתְחִיל בָּעֲבֵרָה, מִמֶּנּוּ הִתְחִילָה הַפֻּרְעָנוּת.
וַהֲרֵי הַדְּבָרִים קַל וָחֹמֶר: מָה, אִם מִדַּת הַפֻּרְעָנוּת הַמּוּעָטָה, מִי שֶׁהִתְחִיל בָּעֲבֵרָה תְּחִלָּה, מִמֶּנּוּ הִתְחִילָה הַפֻּרְעָנוּת, קַל וָחֹמֶר בְּמִדַּת הַטּוֹבָה הַמְּרֻבָּה.
<b>"וּבְכָל אֱלֹהֵי מִצְרַיִם אֶעֱשֶׂה שְׁפָטִים, אֲנִי יי."</b> שְׁפָטִים מְשֻׁנִּים זֶה מִזֶּה: שֶׁלָּאֶבֶן הָיְתָה נְמַסֵּית, וְשֶׁלָּעֵץ הָיְתָה נִדְבֶּקֶת, וְשֶׁלַּמַּתֶּכֶת נֶעְשֵׂית חֲרָרָה<sup class="footnote-marker">*</sup><i class="footnote">חֲרָרָה: פת דקה הנאפית על גבי גחלים. צורה הדומה לחררה, פח דק ועגול.</i>, שֶׁנֶּאֱמַר: (במדבר לג,ד) "וּמִצְרַיִם מְקַבְּרִים אֵת אֲשֶׁר הִכָּה יי בָּהֶם כָּל בְּכוֹר, וּבֵאלֹהֵיהֶם עָשָׂה יי שְׁפָטִים." וְיֵשׁ אוֹמְרִים: שֶׁלָּאֶבֶן נִרְקֶבֶת, וְשֶׁלָּעֵץ נְמַסֵּית.
רַבִּי יוֹנָה אוֹמֵר: שְׁפָטִים שָׁפוֹט שׁוֹפְטֵי שְׁפָטִים, נִתְכָּכִים<sup class="footnote-marker">*</sup><i class="footnote">נִתְכָּכִים: מותכים אם הם עשוים מתכת.</i>, נִבְקָקִים<sup class="footnote-marker">*</sup><i class="footnote">נִבְקָקִים: חרבים.</i>, נִגְדָּעִים, נִשְׂרָפִים. נִמְצֵינוּ לְמֵדִין, שֶׁעֲבוֹדָה זָרָה לוֹקָה בְּאַרְבָּעָה דְּרָכִים, וְעוֹבְדֶיהָ בִּשְׁלֹשָׁה: בְּמַכָּה, בְּהַשְׁחָתָה וּבְמַגֵּפָה.
<b>"אֲנִי יי"</b>, מַה שֶּׁאֵי אֶפְשָׁר לְבָשָׂר וָדָם לוֹמַר כֵּן. <b>"אֲנִי יי"</b>, בִּשְׁבוּעָה אֲנִי נִפְרָע מֵהֶם. וַהֲלֹא דְּבָרִים קַל וָחֹמֶר: וּמָה, מִדַּת פֻּרְעָנוּת מְעוּטָה, אָמַר הַמָּקוֹם לַעֲשׁוֹת וְעָשָׂה, מִדָּה טוֹבָה מְרֻבָּה, עַל אַחַת כַּמָּה וְכַמָּה!
(שמות יב,יג) <b>["וְהָיָה הַדָּם לָכֶם לְאֹת, עַל הַבָּתִּים אֲשֶׁר אַתֶּם שָׁם, וְרָאִיתִי אֶת הַדָּם, וּפָסַחְתִּי עֲלֵכֶם, וְלֹא יִהְיֶה בָכֶם נֶגֶף לְמַשְׁחִית בְּהַכֹּתִי בְּאֶרֶץ מִצְרָיִם."] "וְהָיָה הַדָּם לָכֶם לְאֹת"</b>, לָכֶם לְאוֹת, וְלֹא לִי לְאוֹת; לָכֶם לְאוֹת, וְלֹא לַאֲחֵרִים לְאוֹת.
<b>"עַל הַבָּתִּים אֲשֶׁר אַתֶּם שָׁם"</b>, לָמָּה נֶאֱמַר? וַהֲלֹא כְבָר נֶאֱמַר: (שמות יב,ז) "עַל הַבָּתִּים אֲשֶׁר יֹאכְלוּ אֹתוֹ בָּהֶם"? אֵין לִי אֶלָּא בָּתִּים שֶׁהָיוּ אוֹכְלִים אוֹתוֹ בָהֶם, בָּתִּים שֶׁהָיוּ יוֹשְׁבִים בָּהֶם, מְנַיִן? תִּלְמֹד לוֹמַר: <b>"עַל הַבָּתִּים אֲשֶׁר אַתֶּם שָׁם"</b>, מִכָּל מָקוֹם.
<b>"וְרָאִיתִי אֶת הַדָּם"</b>. הָיָה רַבִּי יִשְׁמָעֵאל אוֹמֵר: וַהֲלֹא הַכֹּל גָּלוּי לְפָנָיו, שֶׁנֶּאֱמַר: (דניאל ב,כב) "יָדַע מָה בַחֲשׁוֹכָא, וּנְהוֹרָא עִמֵּהּ שְׁרֵא."<sup class="footnote-marker">*</sup><i class="footnote"> יוֹדֵעַ מַה בַּחֹשֶׁךְ, וְהָאוֹר עִמּוֹ שׁוֹכֵן.</i> וְאוֹמֵר: (תהלים קלט,יב) "גַּם חֹשֶׁךְ לֹא יַחְשִׁיךְ מִמֶּךָּ" וּמַה תִּלְמֹד לוֹמַר <b>"וְרָאִיתִי אֶת הַדָּם"</b>? אֶלָּא בִּשְׂכַר מִצְוָה אַחַת שֶׁאַתֶּם עוֹשִׂים, אֲנִי נִגְלָה וְחָס עֲלֵיכֶם, שֶׁנֶּאֱמַר: <b>"וּפָסַחְתִּי עֲלֵכֶם"</b>. אֵין פְּסִיחָה אֶלָּא חַיִס,<sup class="footnote-marker">*</sup><i class="footnote">חַיִס: חמלה, רחמים.</i> שֶׁנֶּאֱמַר: (ישעיה לא,ה) "כְּצִפֳּרִים עָפוֹת, כֵּן יָגֵן יי צְבָאוֹת עַל יְרוּשָׁלִָם, גָּנוֹן וְהִצִּיל, פָּסֹחַ וְהִמְלִיט."
דָּבָר אַחֵר: <b>"וְרָאִיתִי אֶת הַדָּם"</b>, רוֹאֶה אֲנִי דַּם עֲקֵדָתוֹ שֶׁלְּיִצְחָק, שֶׁנֶּאֱמַר: (בראשית כב,יד) "וַיִּקְרָא אַבְרָהָם שֵׁם הַמָּקוֹם הַהוּא יי יִרְאֶה, אֲשֶׁר יֵאָמֵר הַיּוֹם בְּהַר יי יֵרָאֶה." וּלְהַלָּן הוּא אוֹמֵר: (דברי הימים א כא,טו) "וַיִּשְׁלַח הָאֱלֹהִים מַלְאָךְ לִירוּשָׁלִַם לְהַשְׁחִיתָהּ, וּכְהַשְׁחִית רָאָה יי וַיִּנָּחֶם עַל הָרָעָה, וַיֹּאמֶר לַמַּלְאָךְ הַמַּשְׁחִית: רַב! עַתָּה, הֶרֶף יָדֶךָ! וּמַלְאַךְ יי עֹמֵד עִם גֹּרֶן אָרְנָן הַיְבוּסִי." מָה רָאָה? רָאָה דַּם עֲקֵדָתוֹ שֶׁלְּיִצְחָק, שֶׁנֶּאֱמַר: "אֱלֹהִים יִרְאֶה לּוֹ הַשֶּׂה לְעֹלָה בְּנִי".
<b>"וּפָסַחְתִּי עֲלֵכֶם"</b>. רַבִּי יֹאשִׁיָּה אוֹמֵר: אַל תִּקְרֵי <b>"וּפָסַחְתִּי"</b>, אֶלָּא 'וּפָסַעְתִּי', שֶׁהָיָה הַמָּקוֹם מְדַלֵּג עַל בָּתֵּי בָנָיו בְּמִצְרַיִם, שֶׁנֶּאֱמַר: (שיר השירים ב,ח) "קוֹל דּוֹדִי הִנֵּה זֶה בָּא, מְדַלֵּג עַל הֶהָרִים".
רַבִּי יוֹנָתָן אוֹמֵר: (שמות יב,יג) <b>"וּפָסַחְתִּי עֲלֵכֶם"</b>, עֲלֵיכֶם אֲנִי חָס, וְאֵינִי חָס עַל הַמִּצְרִים. הֲרֵי שֶׁהָיָה מִצְרִי בְּתוֹךְ בֵּיתוֹ שֶׁלְּיִשְׂרָאֵל, שׁוֹמֵעַ אֲנִי, יִנָּצֵל! תִּלְמֹד לוֹמַר <b>"וּפָסַחְתִּי עֲלֵכֶם"</b>, עֲלֵיכֶם אֲנִי חָס, וְלֹא עַל הַמִּצְרִים. הֲרֵי שֶׁהָיָה יִשְׂרָאֵל בְּתוֹךְ בֵּיתוֹ שֶׁלַּמִּצְרִי, שׁוֹמֵעַ אֲנִי, יִלְקֶה בִּגְלָלוֹ! תִּלְמֹד לוֹמַר: <b>"וְלֹא יִהְיֶה בָכֶם נֶגֶף לְמַשְׁחִית, בְּהַכֹּתִי בְּאֶרֶץ מִצְרָיִם."</b> בָּכֶם אֵינוֹ הוֹוֶה, הוֹוֶה הוּא בַמִּצְרִים.
דָּבָר אַחֵר: <b>"בְּהַכֹּתִי בְּאֶרֶץ מִצְרָיִם."</b> בְּאֶרֶץ מִצְרָיִם אֵינוֹ הוֹוֶה, הוֹוֶה הוּא לְאַחַר זְמַן.
(שמות יב,יד) <b>["וְהָיָה הַיּוֹם הַזֶּה לָכֶם לְזִכָּרוֹן, וְחַגֹּתֶם אֹתוֹ חַג לַיי לְדֹרֹתֵיכֶם, חֻקַּת עוֹלָם תְּחָגֻּהוּ."] "וְהָיָה הַיּוֹם הַזֶּה לָכֶם לְזִכָּרוֹן וְחַגֹּתֶם אֹתוֹ"</b>, יוֹם שֶׁהוּא לָךְ לְזִכָּרוֹן אַתָּה חוֹגְגוֹ, אֲבָל לֹא שָׁמַעְנוּ אֵי זֶהוּ! כְּשֶׁהוּא אוֹמֵר: (שמות יג,ג) "זָכוֹר אֶת הַיּוֹם הַזֶּה, אֲשֶׁר יְצָאתֶם מִמִּצְרַיִם, מִבֵּית עֲבָדִים, כִּי בְּחֹזֶק יָד הוֹצִיא יי אֶתְכֶם מִזֶּה, וְלֹא יֵאָכֵל חָמֵץ", עֲדַיִן הַדָּבָר שָׁקוּל! כְּשֶׁהוּא אוֹמֵר: (במדבר לג,ג) "בַּחֲמִשָּׁה עָשָׂר יוֹם לַחֹדֶשׁ הָרִאשׁוֹן, מִמָּחֳרַת הַפֶּסַח יָצְאוּ בְנֵי יִשְׂרָאֵל בְּיָד רָמָה", אֵימָתַי אָכְלוּ יִשְׂרָאֵל אֶת הַפֶּסַח? בְּלֵילֵי יוֹם טוֹב, וְלֹא יָצְאוּ אֶלָּא בְיוֹם טוֹב עַצְמוֹ.
<b>"וְחַגֹּתֶם אֹתוֹ חַג לַיי"</b>. אֵין לִי אֶלָּא יוֹם טוֹב רִאשׁוֹן שֶׁהוּא טָעוּן חֲגִיגָה, יוֹם טוֹב הָאַחֲרוֹן מְנַיִן? תִּלְמֹד לוֹמַר: (שמות יג,ו) "שִׁבְעַת יָמִים תֹּאכַל מַצֹּת וּבַיּוֹם הַשְּׁבִיעִי חַג לַיי." אֵין לִי אֶלָּא יוֹם טוֹב רִאשׁוֹן וְאַחֲרוֹן שֶׁטְּעוּנִין חֲגִיגָה, חֻלּוֹ שֶׁלַּמּוֹעֵד מְנַיִן? הֲרֵי אַתְּ דָּן: הוֹאִיל וְיוֹם טוֹב רִאשׁוֹן וְאַחֲרוֹן קְרוּיִין "מִקְרָא קֹדֶשׁ", וְחֻלּוֹ שֶׁלַּמּוֹעֵד קָרוּי "מִקְרָא קֹדֶשׁ", אִם לָמַדְתָּ עַל יוֹם טוֹב רִאשׁוֹן וְאַחֲרוֹן, שֶׁקְּרוּאִין "מִקְרָא קֹדֶשׁ", שֶׁהֵן טְעוּנִין חֲגִיגָה, חֻלּוֹ שֶׁלַּמּוֹעֵד, שֶׁהוּא קָרוּי "מִקְרָא קֹדֶשׁ", דִּין הוּא שֶׁיִּטְעֹן חֲגִיגָה. וְעוֹד, קַל וָחֹמֶר: מָה רִאשׁוֹן וְאַחֲרוֹן, שֶׁאֵין לִפְנֵיהֶם וּלְאַחֲרֵיהֶם מְקֻדָּשִׁין, טְעוּנִין חֲגִיגָה, חֻלּוֹ שֶׁלַּמּוֹעֵד, שֶׁמְּקֻדָּשׁ לְפָנָיו וּלְאַחֲרָיו, דִּין הוּא שֶׁיִּטְעֹן חֲגִיגָה.
דָּבָר אַחֵר: אִם יוֹם טוֹב הָרִאשׁוֹן וְהָאַחֲרוֹן, שֶׁאֵין לִפְנֵיהֶם וּלְאַחֲרֵיהֶם טְעוּנִים חֲגִיגָה, הֲרֵי הֵן טְעוּנִין חֲגִיגָה, חֻלּוֹ שֶׁלַּמּוֹעֵד, שֶׁלְּפָנָיו וְאַחֲרָיו טָעוּן חֲגִיגָה, דִּין הוּא שֶׁיִּטְעֹן חֲגִיגָה.
רַבִּי יוֹסֵה הַגָּלִילִי אוֹמֵר: הֲרֵי הוּא אוֹמֵר: (דברים טז,טו) "שִׁבְעַת יָמִים תָּחֹג לַיי אֱלֹהֶיךָ", לְהָבִיא שִׁבְעַת יְמֵי הַפֶּסַח שֶׁיִּטְעֲנוּ חֲגִיגָה. אוֹ אֵינוֹ מְדַבֵּר אֶלָּא בֶּחַג? כְּשֶׁהוּא אוֹמֵר: (ויקרא כג,מא) "וְחַגֹּתֶם אֹתוֹ חַג לַיי שִׁבְעַת יָמִים בַּשָּׁנָה, חֻקַּת עוֹלָם לְדֹרֹתֵיכֶם בַּחֹדֶשׁ הַשְּׁבִיעִי תָּחֹגּוּ אֹתוֹ." הֲרֵי חַג אָמוּר. וּמַה תִּלְמֹד לוֹמַר "שִׁבְעַת יָמִים תָּחֹג לַיי"? לְהָבִיא שִׁבְעַת יְמֵי הַפֶּסַח שֶׁיִּטְעֲנוּ חֲגִיגָה.
<b>"לְדֹרֹתֵיכֶם"</b>, שֶׁיִּנְהֹג הַדָּבָר לַדּוֹרוֹת. אוֹ <b>"לְדֹרֹתֵיכֶם"</b>, שׁוֹמֵעַ אֲנִי, מִעוּט דּוֹרוֹת שְׁנַיִם? תִּלְמֹד לוֹמַר: <b>"חֻקַּת עוֹלָם תְּחָגֻּהוּ"</b>.

Chapter 8

(שמות יב,טו) <b>["שִׁבְעַת יָמִים מַצּוֹת תֹּאכֵלוּ, אַךְ בַּיּוֹם הָרִאשׁוֹן תַּשְׁבִּיתוּ שְּׂאֹר מִבָּתֵּיכֶם, כִּי כָּל אֹכֵל חָמֵץ, וְנִכְרְתָה הַנֶּפֶשׁ הַהִוא מִיִּשְׂרָאֵל, מִיּוֹם הָרִאשֹׁן עַד יוֹם הַשְּׁבִעִי."] "שִׁבְעַת יָמִים מַצּוֹת תֹּאכֵלוּ"</b>. שׁוֹמֵעַ אֲנִי, כָּל מַצָּה בְמַשְׁמָע! תִּלְמֹד לוֹמַר: (דברים טז,ג) "לֹא תֹאכַל עָלָיו חָמֵץ", לֹא אָמַרְתִּי אֶלָּא דָּבָר הַבָּא לִידֵי חִמּוּץ, וְאֵי זֶה הוּא? אֵלּוּ חֲמֵשֶׁת הַמִּינִין, וְאֵלּוּ הֵן: הַחִטִּים, וְהַשְּׂעוֹרִים, וְהַכֻּסְּמִים, וְשִׁבֹּלֶת שׁוּעָל, וְשִׁיפוֹן. יָצְאוּ הָאֹרֶז וְהַדֹּחַן וְהַפְּרָגִין וְהַשֻּׁמְשְׁמִין וְהַקִּטְנִיּוֹת, שֶׁאֵין בָּאִין לִידֵי חִמּוּץ, אֶלָּא לִידֵי סֵרָחוֹן.
<b>"שִׁבְעַת יָמִים מַצּוֹת תֹּאכֵלוּ"</b>. שׁוֹמֵעַ אֲנִי, אַף מַעֲשֵׂה קְדֵרָה בְמַשְׁמָע! תִּלְמֹד לוֹמַר (דברים טז,ג) "לֶחֶם עֹנִי".
<b>"שִׁבְעַת יָמִים מַצּוֹת תֹּאכֵלוּ"</b> עִם יוֹם טוֹב הָרִאשׁוֹן. אַתָּה אוֹמֵר עִם יוֹם טוֹב הָרִאשׁוֹן, אוֹ אֵינוֹ אֶלָּא חוּץ לְיוֹם טוֹב הָרִאשׁוֹן? תִּלְמֹד לוֹמַר: (שמות יב,יח) "עַד יוֹם הָאֶחָד וְעֶשְׂרִים". אִי "עַד יוֹם הָאֶחָד וְעֶשְׂרִים", אוֹצִיא סָמוּךְ לְעֶשְׂרִים וְאֶחָד! תִּלְמֹד לוֹמַר <b>"שִׁבְעַת יָמִים מַצּוֹת תֹּאכֵלוּ"</b>.
<b>"שִׁבְעַת יָמִים מַצּוֹת תֹּאכֵלוּ"</b>, לַיְלָה הָרִאשׁוֹן חוֹבָה, וּשְׁאָר הַיָּמִים רְשׁוּת. אַתָּה אוֹמֵר רִאשׁוֹן חוֹבָה, וּשְׁאָר הַיָּמִים רְשׁוּת, אוֹ אֵינוֹ אֶלָּא רִאשׁוֹן רְשׁוּת? תִּלְמֹד לוֹמַר: (שמות יב,יח) "בָּרִאשֹׁן, בְּאַרְבָּעָה עָשָׂר יוֹם לַחֹדֶשׁ בָּעֶרֶב תֹּאכְלוּ מַצֹּת". הַכָּתוּב קְבָעוֹ חוֹבָה. הָא אֵין עָלֶיךָ לוֹמַר כְּלָשׁוֹן אַחֲרוֹן, אֶלָּא כְלָשׁוֹן רִאשׁוֹן, לַעֲשׁוֹת הָרִאשׁוֹן חוֹבָה, וּשְׁאָר הַיָּמִים רְשׁוּת.
<b>"שִׁבְעַת יָמִים מַצּוֹת תֹּאכֵלוּ"</b>. כָּתוּב אֶחָד אוֹמֵר: <b>"שִׁבְעַת יָמִים מַצּוֹת תֹּאכֵלוּ"</b>, וְכָתוּב אֶחָד אוֹמֵר: (דברים טז,ח) "שֵׁשֶׁת יָמִים תֹּאכַל מַצּוֹת". כֵּיצַד יִתְקַיְּמוּ שְׁנֵי מִקְרָאוֹת הַלָּלוּ? הַשְּׁבִיעִי הָיָה בַכְּלָל, וְיָצָא מִן הַכְּלָל לְלַמֵּד עַל הַכְּלָל כֻּלּוֹ: מַה שְּׁבִיעִי רְשׁוּת, אַף כֻּלָּן רְשׁוּת. אוֹ מַה שְּׁבִיעִי רְשׁוּת, אַף לַיְלָה הָרִאשׁוֹן רְשׁוּת? תִּלְמֹד לוֹמַר (שמות יב,יח) "בָּרִאשֹׁן בְּאַרְבָּעָה עָשָׂר יוֹם", הַכָּתוּב קְבָעוֹ חוֹבָה. הָא אֵין עָלֶיךָ לוֹמַר אֶלָּא כְלָשׁוֹן רִאשׁוֹן. מַה שְּׁבִיעִי רְשׁוּת, אַף כֻּלָּן רְשׁוּת, חוּץ מִלַּיְלָה הָרִאשׁוֹן.
דָּבָר אַחֵר: כָּתוּב אֶחָד אוֹמֵר (דברים טז,ח) "שֵׁשֶׁת יָמִים", וְכָתוּב אֶחָד אוֹמֵר <b>"שִׁבְעַת יָמִים"</b>. כֵּיצַד יִתְקַיְּמוּ שְׁנֵי כְתוּבִין הַלָּלוּ? שִׁשָּׁה מִן הֶחָדָשׁ, שִׁבְעָה מִן הַיָּשָׁן.
<b>"אַךְ בַּיּוֹם הָרִאשׁוֹן תַּשְׁבִּיתוּ שְּׂאֹר מִבָּתֵּיכֶם"</b>, מֵעֶרֶב יוֹם טוֹב. אַתָּה אוֹמֵר מֵעֶרֶב יוֹם טוֹב, אוֹ אֵינוֹ אֶלָּא בְּיוֹם טוֹב עַצְמוֹ? תִּלְמֹד לוֹמַר: (שמות לד,כה) "לֹא תִשְׁחַט עַל חָמֵץ דַּם זִבְחִי", לֹא תִשְׁחַט אֶת הַפֶּסַח וַעֲדַיִן חָמֵץ קַיָּם. דִּבְרֵי רַבִּי יִשְׁמָעֵאל.
רַבִּי יוֹנָתָן אוֹמֵר: אֵינוֹ צָרִיךְ! וַהֲלֹא כְבַר נֶאֱמַר (שמות יב,טז) "כָּל מְלָאכָה לֹא יֵעָשֶׂה בָהֶם", וּשְׂרֵפָה מֵעֵין מְלָאכָה הִיא. הָא מַה תִּלְמֹד לוֹמַר <b>"בַּיּוֹם הָרִאשׁוֹן תַּשְׁבִּיתוּ שְּׂאֹר"</b>? מֵעֶרֶב יוֹם טוֹב.
רַבִּי יוֹסֵה הַגָּלִילִי אוֹמֵר: <b>"בַּיּוֹם הָרִאשׁוֹן תַּשְׁבִּיתוּ שְּׂאֹר מִבָּתֵּיכֶם"</b>, מֵעֶרֶב יוֹם טוֹב. אַתָּה אוֹמֵר מֵעֶרֶב יוֹם טוֹב, אוֹ אֵינוֹ אֶלָּא בְּיוֹם טוֹב עַצְמוֹ? תִּלְמֹד לוֹמַר <b>"אַךְ בַּיּוֹם"</b>, חִלֵּק.
רַבִּי יוֹסֵה אוֹמֵר: <b>"תַּשְׁבִּיתוּ שְּׂאֹר מִבָּתֵּיכֶם"</b>, בִּשְׂרִיפָה. אַתָּה אוֹמֵר בִּשְׂרִיפָה, אוֹ אֵינוֹ אֶלָּא בְכָל דָּבָר? הֲרֵי אַתְּ דָּן: נוֹתָר אָסוּר בַּאֲכִילָה, וְחָמֵץ אָסוּר בַּאֲכִילָה. אִם לָמַדְתָּ עַל נוֹתָר שֶׁאֵינוֹ אֶלָּא בִּשְׂרִיפָה, אַף חָמֵץ לֹא יְהֵי אֶלָּא בִּשְׂרִיפָה! הֲרֵי נְבֵלָה תּוֹכִיחַ, שֶׁהִיא אֲסוּרָה בַּאֲכִילָה וְאֵינָהּ בִּשְׂרִיפָה, הִיא תּוֹכִיחַ עַל חָמֵץ, אַף עַל פִּי שֶׁהוּא אָסוּר בַּאֲכִילָה, לֹא יְהֵי בִשְׂרִיפָה.
אָמַרְתָּ הֶפְרֵשׁ: נוֹתָר אָסוּר בַּהֲנָאָה, וְחָמֵץ אָסוּר בַּהֲנָאָה, אִם לָמַדְתָּ עַל נוֹתָר שֶׁאֵינוֹ אֶלָּא בִּשְׂרִיפָה, אַף חָמֵץ לֹא יְהֵי אֶלָּא בִשְׂרִיפָה! וַהֲרֵי שׁוֹר הַנִּסְקָל יוֹכִיחַ, שֶׁהוּא אָסוּר בַּהֲנָאָה וְאֵינוֹ בִשְׂרִיפָה! הוּא יוֹכִיחַ עַל חָמֵץ, אַף עַל פִּי שֶׁהוּא אָסוּר בַּהֲנָאָה, לֹא יְהֵי בִשְׂרִיפָה.
אָמַרְתָּ הֶפְרֵשׁ: נוֹתָר, חַיָּבִין עָלָיו כָּרֵת, וְחָמֵץ, חַיָּבִין עָלָיו כָּרֵת. אִם לָמַדְתָּ עַל נוֹתָר שֶׁאֵינוֹ אֶלָּא בִּשְׂרִיפָה, אַף חָמֵץ לֹא יְהֵי אֶלָּא בִּשְׂרִיפָה! וַהֲרֵי חֵלֶב שֶׁלַּשּׁוֹר הַנִּסְקָל יוֹכִיחַ, שֶׁחַיָּבִין עָלָיו כָּרֵת, וְאֵינוֹ בִּשְׂרִיפָה! הוּא יוֹכִיחַ עַל חָמֵץ, שֶׁאַף עַל פִּי שֶׁחַיָּבִין עָלָיו כָּרֵת, לֹא יְהֵי בִשְׂרִיפָה.
אָמַרְתָּ הֶפְרֵשׁ: אָדִין אַרְבָּעָה לְשׁוֹנוֹת כְּאַחַת: נוֹתָר אָסוּר בַּאֲכִילָה וְאָסוּר בַּהֲנָאָה, וְחַיָּבִין עָלָיו כָּרֵת וְהַזְּמַן גָּרֵם, וְחָמֵץ אָסוּר בַּאֲכִילָה וְאָסוּר בַּהֲנָאָה, וְחַיָּבִין עָלָיו כָּרֵת וְהַזְּמַן גָּרֵם. וְאַל תֹּאמַר נְבֵלָה תּוֹכִיחַ, שֶׁאַף עַל פִּי שֶׁאֲסוּרָה בַאֲכִילָה, אֵינָהּ אֲסוּרָה בַהֲנָאָה, וְלֹא שׁוֹר הַנִּסְקָל יוֹכִיחַ, שֶׁאַף עַל פִּי שֶׁהוּא אָסוּר בַּהֲנָאָה, אֵין חַיָּבִין עָלָיו כָּרֵת, וְלֹא חֵלֶב שׁוֹר הַנִּסְקָל יוֹכִיחַ, שֶׁאַף עַל פִּי שֶׁחַיָּבִין עָלָיו כָּרֵת, אֵין הַזְּמַן גּוֹרֵם, אֶלְמֹד דָּבָר מִדָּבָר, אָדִין דָּבָר מִדָּבָר: אֶלְמֹד דָּבָר שֶׁהוּא שָׁוֶה בְּאַרְבָּעָה דְּרָכִים מִדָּבָר שֶׁשָּׁוֶה בְּאַרְבָּעָה דְּרָכִים, וְאַל אֶלְמֹד דָּבָר שֶׁהוּא שָׁוֶה בְּאַרְבָּעָה דְּרָכִים מִדָּבָר שֶׁאֵינוֹ שָׁוֶה לֹא בְדֶרֶךְ אֶחָד, וְלֹא בִשְׁנַיִם, וְלֹא בִשְׁלֹשָׁה. אִם לָמַדְתָּ עַל נוֹתָר שֶׁאֵינוֹ אֶלָּא בִּשְׂרִיפָה, אַף חָמֵץ לֹא יִהְיֶה אֶלָּא בִּשְׂרִיפָה.
אָמַר לוֹ רַבִּי יְהוּדָה: סָבוּר אַתְּ שֶׁאַתְּ מַחְמִיר עָלָיו, וְאֵי אַתְּ אֶלָּא מֵקֵל עָלָיו! הָא אִם לֹא מָצָא אוּר, יֵשֵׁב לוֹ וְלֹא יִשְׂרֹף? אֶלָּא בְּלָשׁוֹן זֶה הֱוֵי אוֹמֵר: עַד שֶׁלֹּא תַגִּיעַ שָׁעַת הַבֵּעוּר, מִצְוַת כִּלּוּיוֹ בִּשְׂרִיפָה. מִשֶּׁהִגִּיעָה שָׁעַת הַבֵּעוּר, מִצְוַת כִּלּוּיוֹ בְּכָל דָּבָר.
רַבִּי אוֹמֵר: בְּדָבָר שֶׁהוּא 'בַל יֵרָאֶה' וּ'בַל יִמָּצֵא'. וְאֵי זֶה הוּא דָּבָר שֶׁהוּא 'בַל יֵרָאֶה' וּ'בַל יִמָּצֵא'? אֵין אַתְּ מוֹצֵא אֶלָּא בִשְׂרִיפָה.
<b>"כִּי כָּל אֹכֵל חָמֵץ וְנִכְרְתָה"</b>. שׁוֹמֵעַ אֲנִי, כָּל חָמֵץ בְּמַשְׁמָע! תִּלְמֹד לוֹמַר: (דברים טז,ג) "לֹא תֹאכַל עָלָיו חָמֵץ", לֹא אָמַרְתִּי אֶלָּא דָּבָר שֶׁהוּא בָא לִידֵי חִמּוּץ. וְאֵי זֶה הוּא דָּבָר שֶׁהוּא בָא לִידֵי חִמּוּץ? אֵלּוּ מֵחֲמֵשֶׁת הַמִּינִין, חִטִּין וּשְׂעוֹרִים וְכֻסְּמִים, שִׁבֹּלֶת שׁוּעָל, שִׁיפוֹן. יָצְאוּ הָאֹרֶז וְהַדֹּחַן וְהַפְּרָגִין וְהַשַּׁמְשְׁמִין<sup class="footnote-marker">*</sup><i class="footnote">הַשַּׁמְשְׁמִין=הַשֻּׁמְשְׁמִין.</i> וְהַקִּטְנִיּוֹת, שֶׁאֵין בָּאִין לִידֵי חִמּוּץ אֶלָּא לִידֵי סֵרָחוֹן.
<b>"וְנִכְרְתָה"</b>. אֵין הַכְרָתָה אֶלָּא הַפְסָקָה.
<b>"הַנֶּפֶשׁ הַהִוא"</b>, מְזִידָה. דִּבְרֵי רַבִּי עֲקִיבָה.
<b>"מִיִּשְׂרָאֵל"</b>. שׁוֹמֵעַ אֲנִי, תִּכָּרֵת מִיִּשְׂרָאֵל וְתֵלֵךְ לָהּ אֶל עַם אַחֵר? תִּלְמֹד לוֹמַר (ויקרא כב,ג) "מִלְּפָנַי, אֲנִי יי", בְּכָל מָקוֹם הוּא רְשׁוּתִי.
<b>"מִיּוֹם הָרִאשׁוֹן עַד יוֹם הַשְּׁבִיעִי."</b> עָנְשׁוֹ שִׁבְעָה וְאַזְהָרָתוֹ לְעוֹלָם. שֶׁהָיָה בַדִּין, הוֹאִיל וְהַחֵלֶב, חַיָּב עָלָיו כָּרֵת, וְחָמֵץ, חַיָּבִין עָלָיו כָּרֵת, אִם לָמַדְתָּ עַל הַחֵלֶב שֶׁעָנְשׁוֹ וְאַזְהָרָתוֹ לְעוֹלָם, אַף הֶחָמֵץ, עָנְשׁוֹ וְאַזְהָרָתוֹ לְעוֹלָם! תִּלְמֹד לוֹמַר <b>"מִיּוֹם הָרִאשׁוֹן עַד יוֹם הַשְּׁבִיעִי"</b>, עָנְשׁוֹ שִׁבְעָה וְאַזְהָרָתוֹ לְעוֹלָם. עֹנֶשׁ שָׁמַעְנוּ וְאַזְהָרָה לֹא שָׁמַעְנוּ! תִּלְמֹד לוֹמַר: (שמות יב,כ) "כָּל מַחְמֶצֶת לֹא תֹאכֵלוּ".

Chapter 9

(שמות יב,טז) <b>"וּבַיּוֹם הָרִאשׁוֹן מִקְרָא קֹדֶשׁ, וּבַיּוֹם הַשְּׁבִיעִי מִקְרָא קֹדֶשׁ יִהְיֶה לָכֶם, כָּל מְלָאכָה לֹא יֵעָשֶׂה בָהֶם, אַךְ אֲשֶׁר יֵאָכֵל לְכָל נֶפֶשׁ, הוּא לְבַדּוֹ יֵעָשֶׂה לָכֶם." "וּבַיּוֹם הָרִאשׁוֹן מִקְרָא קֹדֶשׁ, וּבַיּוֹם הַשְּׁבִיעִי מִקְרָא קֹדֶשׁ". </b>אֶרְעֵם בְּמַאֲכַל וּבְמִשְׁתֶּה וּבִכְסוּת נְקִיָּה.<sup class="footnote-marker">*</sup><i class="footnote">אֶרְעֵם: אהיה רועה אותם, אנהיג אותם בטוב.</i> אֵין לִי אֶלָּא יוֹם טוֹב הָרִאשׁוֹן וְהָאַחֲרוֹן שֶׁהֵם קְרוּיִין 'מִקְרָא קֹדֶשׁ'; חֻלּוֹ שֶׁלַּמּוֹעֵד מְנַיִן? תִּלְמֹד לוֹמַר: (ויקרא כג,ב) "אֵלֶּה מוֹעֲדֵי יי, אֲשֶׁר תִּקְרְאוּ אֹתָם, מִקְרָאֵי קֹדֶשׁ".
<b>"כָּל מְלָאכָה לֹא יֵעָשֶׂה בָהֶם"</b>. אֵין לִי אֶלָּא יוֹם טוֹב הָאַחֲרוֹן שֶׁהוּא אָסוּר בַּעֲשִׂיַּת מְלָאכָה; יוֹם טוֹב הָרִאשׁוֹן מְנַיִן? תִּלְמֹד לוֹמַר <b>"וּבַיּוֹם הָרִאשׁוֹן מִקְרָא קֹדֶשׁ"</b>. אֵין לִי אֶלָּא יוֹם טוֹב הָרִאשׁוֹן וְהָאַחֲרוֹן שֶׁהֵם אֲסוּרִין בַּעֲשִׂיַּת מְלָאכָה, חֻלּוֹ שֶׁלַּמּוֹעֵד מְנַיִן? תִּלְמֹד לוֹמַר: (שמות כג,טו) "אֶת חַג הַמַּצּוֹת תִּשְׁמֹר", מִכָּל מָקוֹם. דִּבְרֵי רַבִּי יֹאשִׁיָּה.
רַבִּי יוֹנָתָן אוֹמֵר: אֵינוֹ צָרִיךְ! אִם יוֹם טוֹב הָרִאשׁוֹן וְהָאַחֲרוֹן, שֶׁאֵין קְדֻשָּׁה לֹא לִפְנֵיהֶם וְלֹא לְאַחֲרֵיהֶם, הֲרֵי הֵם אֲסוּרִים בַּעֲשִׂיַּת מְלָאכָה, חֻלּוֹ שֶׁלַּמּוֹעֵד, שֶׁיֵּשׁ קְדֻשָּׁה לְפָנָיו וּלְאַחֲרָיו, אֵינוֹ דִין שֶׁיְּהֵי אָסוּר בַּעֲשִׂיַּת מְלָאכָה? שֵׁשֶׁת יְמֵי בְרֵאשִׁית יוֹכִיחוּ, שֶׁיֵּשׁ קְדֻשָּׁה לִפְנֵיהֶם וּלְאַחֲרֵיהֶם, וְהֵן מֻתָּרִים בַּעֲשִׂיַּת מְלָאכָה. הֵם יוֹכִיחוּ עַל חֻלּוֹ שֶׁלַּמּוֹעֵד, אַף עַל פִּי שֶׁיֵּשׁ קְדֻשָּׁה לְפָנָיו וּלְאַחֲרָיו, שֶׁיְּהֵי מֻתָּר בַּעֲשִׂיַּת מְלָאכָה. לֹא! אִם אָמַרְתָּ בְּשֵׁשֶׁת יְמֵי בְרֵאשִׁית, שֶׁאֵין בָּהֶן קָרְבַּן מוּסָף, לְפִיכָךְ מֻתָּרִין בַּעֲשִׂיַּת מְלָאכָה, תֹּאמַר בְּחֻלּוֹ שֶׁלַּמּוֹעֵד, שֶׁיֵּשׁ בּוֹ קָרְבַּן, לְפִיכָךְ יְהֵי אָסוּר בַּעֲשִׂיַּת מְלָאכָה! וַהֲרֵי רָאשֵׁי חֳדָשִׁים יוֹכִיחוּ, שֶׁיֵּשׁ בָּהֶם קָרְבַּן מוּסָף, וּמֻתָּרִין בַּעֲשִׂיַּת מְלָאכָה. הֵם יוֹכִיחוּ עַל חֻלּוֹ שֶׁלַּמּוֹעֵד, אַף עַל פִּי שֶׁיֵּשׁ בּוֹ קָרְבַּן מוּסָף, יְהֵי מֻתָּר בַּעֲשִׂיַּת מְלָאכָה! לֹא! אִם אָמַרְתָּ ברָאשֵׁי חֳדָשִׁים, שֶׁאֵינָן קְרוּיִין 'מִקְרָא קֹדֶשׁ', לְפִיכָךְ מֻתָּרִין בַּעֲשִׂיַּת מְלָאכָה, תֹּאמַר בְּחֻלּוֹ שֶׁלַּמּוֹעֵד, שֶׁהוּא קָרוּי 'מִקְרָא קֹדֶשׁ', לְפִיכָךְ יְהֵי אָסוּר בַּעֲשִׂיַּת מְלָאכָה. הָא לָמַדְנוּ עַל חֻלּוֹ שֶׁלַּמּוֹעֵד, שֶׁאָסוּר בַּעֲשִׂיַּת מְלָאכָה.
<b>"כָּל מְלָאכָה לֹא יֵעָשֶׂה בָהֶם"</b>. לֹא תַּעֲשֶׂה אַתָּה וְלֹא יַעֲשֶׂה חֲבֵרָךְ, וְלֹא יַעֲשֶׂה גּוֹי מְלַאכְתָּךְ. אַתָּה אוֹמֵר כֵּן, אוֹ אֵינוֹ אֶלָּא לֹא תַּעֲשֶׂה אַתָּה וְלֹא יַעֲשֶׂה חֲבֵרָךְ, וְיַעֲשֶׂה גּוֹי מְלַאכְתָּךְ? תִּלְמֹד לוֹמַר: (שמות לה,ב) "שֵׁשֶׁת יָמִים תֵּעָשֶׂה מְלָאכָה, וּבַיּוֹם הַשְּׁבִיעִי יִהְיֶה לָכֶם קֹדֶשׁ, שַׁבַּת שַׁבָּתוֹן לַיי, כָּל הָעֹשֶׂה בוֹ מְלָאכָה יוּמָת." הָא לָמַדְתָּ <b>"כָּל מְלָאכָה לֹא יֵעָשֶׂה בָהֶם"</b>, הָא לֹא תַּעֲשֶׂה אַתָּה וְלֹא יַעֲשֶׂה חֲבֵרָךְ, וְלֹא יַעֲשֶׂה הַגּוֹי מְלַאכְתָּךְ. דִּבְרֵי רַבִּי יֹאשִׁיָּה.
רַבִּי יוֹנָתָן אוֹמֵר: אֵינוֹ צָרִיךְ. וַהֲלֹא כְבָר נֶאֱמַר: (שמות כ,ז) "זָכוֹר אֶת יוֹם הַשַּׁבָּת לְקַדְּשׁוֹ." וַהֲרֵי דְבָרִים קַל וָחֹמֶר: וּמָה, אִם שַׁבָּת חֲמוּרָה, אֵין אַתָּה מֻזְהָר עַל מְלֶאכֶת הַגּוֹי בִּמְלַאכְתָּךְ, יוֹם טוֹב הַקַּל, דִּין הוּא שֶׁלֹּא תְּהֵי מֻזְהָר עַל מְלֶאכֶת הַגּוֹי בִּמְלַאכְתָּךְ.
<b>"כָּל מְלָאכָה לֹא יֵעָשֶׂה בָהֶם"</b>, אֵין לִי אֶלָּא יוֹם טוֹב הַקַּל שֶׁאַתָּה מֻזְהָר עַל מְלֶאכֶת חֲבֵרָךְ בִּמְלַאכְתָּךְ, שַׁבָּת חֲמוּרָה, דִּין הוּא שֶׁתְּהֵא מֻזְהָר עַל מְלֶאכֶת חֲבֵרָךְ בִּמְלַאכְתָּךְ.
<b>"אַךְ אֲשֶׁר יֵאָכֵל לְכָל נֶפֶשׁ"</b>. כָּל אֹכֶל נֶפֶשׁ דּוֹחֶה אֶת יוֹם טוֹב, וְאֵין כָּל עֲבוֹדָה דּוֹחָה אֶת יוֹם טוֹב. שֶׁהָיָה בַדִּין: מָה, אִם בְּמָקוֹם שֶׁאֵין מִקְצָת אֹכֶל נֶפֶשׁ דּוֹחֶה אֶת הַשַּׁבָּת, מִקְצָת עֲבוֹדָה דּוֹחָה אֶת הַשַּׁבָּת, מָקוֹם שֶׁכָּל אֹכֶל נֶפֶשׁ דּוֹחֶה אֶת יוֹם טוֹב, אֵינוֹ דִין שֶׁכָּל עֲבוֹדָה דּוֹחָה אֶת יוֹם טוֹב? תִּלְמֹד לוֹמַר: <b>"אַךְ אֲשֶׁר יֵאָכֵל לְכָל נֶפֶשׁ, הוּא לְבַדּוֹ יֵעָשֶׂה לָכֶם."</b> כָּל אֹכֶל נֶפֶשׁ דּוֹחֶה אֶת יוֹם טוֹב, וְאֵין כָּל עֲבוֹדָה דּוֹחָה אֶת יוֹם טוֹב. וִיהֵא מִקְצָת אֹכֶל נֶפֶשׁ דּוֹחֶה אֶת הַשַּׁבָּת! וְהַדִּין נוֹתֵן: וּמָה, אִם בְּמָקוֹם שֶׁאֵין כָּל עֲבוֹדָה דּוֹחָה אֶת יוֹם טוֹב, כָּל אֹכֶל נֶפֶשׁ דּוֹחֶה אֶת יוֹם טוֹב, מָקוֹם שֶׁמִקְצָת עֲבוֹדָה דּוֹחָה אֶת הַשַּׁבָּת, אֵינוֹ דִין שֶׁיְּהֵי מִקְצָת אֹכֶל נֶפֶשׁ דּוֹחֶה אֶת הַשַּׁבָּת? תִּלְמֹד לוֹמַר: <b>"אַךְ אֲשֶׁר יֵאָכֵל לְכָל נֶפֶשׁ, הוּא לְבַדּוֹ יֵעָשֶׂה לָכֶם." </b>מִקְצָת עֲבוֹדָה דּוֹחָה אֶת הַשַּׁבָּת, אֵין מִקְצָת אֹכֶל נֶפֶשׁ דּוֹחֶה אֶת הַשַּׁבָּת.
<b>"אַךְ אֲשֶׁר יֵאָכֵל לְכָל נֶפֶשׁ, הוּא לְבַדּוֹ יֵעָשֶׂה לָכֶם."</b> שׁוֹמֵעַ אֲנִי, אַף נַפְשׁוֹת בְּהֵמָה וְנַפְשׁוֹת אֲחֵרִים בְּמַשְׁמָע! תִּלְמֹד לוֹמַר <b>"לָכֶם"</b>, וְלֹא לַבְּהֵמָה, <b>"לָכֶם"</b>, וְלֹא לַאֲחֵרִים. דִּבְרֵי רַבִּי יִשְׁמָעֵאל.
רַבִּי יוֹסֵה הַגָּלִילִי אוֹמֵר: <b>"אַךְ אֲשֶׁר יֵאָכֵל לְכָל נֶפֶשׁ, הוּא לְבַדּוֹ יֵעָשֶׂה לָכֶם."</b> אַף נַפְשׁוֹת בְּהֵמָה בְּמַשְׁמָע! מַשְׁמָע מֵבִיא נַפְשׁוֹת בְּהֵמָה וּמֵבִיא נַפְשׁוֹת אֲחֵרִים! תִּלְמֹד לוֹמַר <b>"אַךְ"</b>, חָלַק.
רַבִּי עֲקִיבָה אוֹמֵר: <b>"אַךְ אֲשֶׁר יֵאָכֵל לְכָל נֶפֶשׁ, הוּא לְבַדּוֹ יֵעָשֶׂה לָכֶם."</b> אַף נֶפֶשׁ בְּהֵמָה בְּמַשְׁמָע! מַשְׁמָע מֵבִיא נַפְשׁוֹת בְּהֵמָה וּמֵבִיא נַפְשׁוֹת אֲחֵרִים! תִּלְמֹד לוֹמַר <b>"לָכֶם"</b>, וְלֹא לַאֲחֵרִים. מָה רָאִיתָ לַחְלֹק? שֶׁאַתְּ מֻזְהָר עַל הַבְּהֵמָה, וְאֵין אַתְּ מֻזְהָר עַל הַגּוֹי.
(שמות יב,יז) <b>["וּשְׁמַרְתֶּם אֶת הַמַּצּוֹת, כִּי בְּעֶצֶם הַיּוֹם הַזֶּה הוֹצֵאתִי אֶת צִבְאוֹתֵיכֶם מֵאֶרֶץ מִצְרָיִם, וּשְׁמַרְתֶּם אֶת הַיּוֹם הַזֶּה לְדֹרֹתֵיכֶם חֻקַּת עוֹלָם."] "וּשְׁמַרְתֶּם אֶת הַמַּצּוֹת"</b>. שָׁמְרֵהוּ שֶׁלֹּא תְבִיאֵהוּ לִידֵי פְסוּל. מִכָּן אָמָרוּ: תָּפַח, תְּכַבֶּה בְצוֹנִין.<sup class="footnote-marker">*</sup><i class="footnote">צוֹנִין: מים קרים.</i> שָׂאוּר יִשָּׂרֵף, וְאוֹכְלוֹ פָטוּר.<sup class="footnote-marker">*</sup><i class="footnote">שָׂאוּר=סעור: בצק שהופיעו עליו כמין שערות בגלל תפיחה.</i> סָדוּק יִשָּׂרֵף, וְאוֹכְלוֹ חַיָּב מִיתָה. אֵיזֶהוּ שָׂאוּר? כְּקַרְנֵי חֲגָבִים.<sup class="footnote-marker">*</sup><i class="footnote">כְּקַרְנֵי חֲגָבִים: כמו מחושי החגב, שהם דקים וקצרים.</i> סָדוּק? שֶׁנִּתְעָרְבוּ סְדָקָיו זֶה בָזֶה. דִּבְרֵי רַבִּי יְהוּדָה.
וַחֲכָמִים אוֹמְרִים: זֶה וָזֶה, אוֹכְלוֹ חַיָּב מִיתָה. אֵי זֶה הוּא שָׂאוּר? כָּל שֶׁהִכְסִיפוּ פָנָיו,<sup class="footnote-marker">*</sup><i class="footnote">הִכְסִיפוּ פָנָיו: החוויר, בגלל פחד.</i> כְּאָדָם שֶׁעָמְדוּ שְׂעָרוֹתָיו.
<b>"וּשְׁמַרְתֶּם אֶת הַמַּצּוֹת"</b>. רַבִּי יֹאשִׁיָּה אוֹמֵר: אַל תִּקְרָא כֵן, אֶלָּא 'וּשְׁמַרְתֶּם אֶת הַמִּצְווֹת'. כְּדֶרֶךְ שֶׁאֵין מַחְמִיצִין אֶת הַמַּצָּה, כָּךְ לֹא יַחְמִיצוּ אֶת הַמִּצְוָה, אֶלָּא אִם בָּאת מִצְוָה עַל יָדָךְ, עֲשֵׂה אוֹתָהּ מִיָּד!
<b>"כִּי בְּעֶצֶם הַיּוֹם הַזֶּה"</b>, מַגִּיד שֶׁלֹּא יָצְאוּ אֶלָּא בַיּוֹם.
<b>"הוֹצֵאתִי אֶת צִבְאוֹתֵיכֶם"</b>, אֵלּוּ צִבְאוֹת יִשְׂרָאֵל. אַתָּה אוֹמֵר אֵלּוּ צִבְאוֹת יִשְׂרָאֵל, אוֹ אֵינוֹ אֶלָּא צִבְאוֹת מַלְאֲכֵי הַשָּׁרֵת? כְּשֶׁהוּא אוֹמֵר: (שמות יב,מא) "יָצְאוּ כָּל צִבְאוֹת יי", הֲרֵי צִבְאוֹת מַלְאֲכֵי הַשָּׁרֵת אָמוּר, הָא מַה תִּלְמֹד לוֹמַר <b>"הוֹצֵאתִי אֶת צִבְאוֹתֵיכֶם"</b>? אֵלּוּ צִבְאוֹת יִשְׂרָאֵל.
<b>"וּשְׁמַרְתֶּם אֶת הַיּוֹם הַזֶּה לְדֹרֹתֵיכֶם חֻקַּת עוֹלָם."</b> לָמָּה נֶאֱמַר? וַהֲלֹא כְבָר נֶאֱמַר (שמות יב,טז) "כָּל מְלָאכָה לֹא יֵעָשֶׂה בָהֶם"? אֵין לִי אֶלָּא דְּבָרִים שֶׁהֵן מִשּׁוּם מְלָאכָה, דְּבָרִים שֶׁהֵן מִשּׁוּם שְׁבוּת מְנַיִן? תִּלְמֹד לוֹמַר: <b>"וּשְׁמַרְתֶּם אֶת הַיּוֹם הַזֶּה לְדֹרֹתֵיכֶם חֻקַּת עוֹלָם." </b>לְהָבִיא דְּבָרִים שֶׁהֵן מִשּׁוּם שְׁבוּת. וְאַף חֻלּוֹ שֶׁלַּמּוֹעֵד יְהֵי אָסוּר מִשּׁוּם שְׁבוּת! וְהַדִּין נוֹתֵן: הוֹאִיל וְיוֹם הָרִאשׁוֹן וְהָאַחֲרוֹן קְרוּיִין "מִקְרָא קֹדֶשׁ", וְחֻלּוֹ שֶׁלַּמּוֹעֵד קָרוּי "מִקְרָא קֹדֶשׁ", אִם לָמַדְתָּ עַל יוֹם טוֹב הָרִאשׁוֹן וְהָאַחֲרוֹן, שֶׁהֵן קְרוּאִין "מִקְרָא קֹדֶשׁ", הֲרֵי הֵן אֲסוּרִין מִשּׁוּם שְׁבוּת, חֻלּוֹ שֶׁלַּמּוֹעֵד, שֶׁהוּא קָרוּי "מִקְרָא קֹדֶשׁ", אֵינוֹ דִין שֶׁיְּהֵי אָסוּר מִשּׁוּם שְׁבוּת! תִּלְמֹד לוֹמַר: (ויקרא כג,לט) "בַּיּוֹם הָרִאשׁוֹן שַׁבָּתוֹן וּבַיּוֹם הַשְּׁמִינִי שַׁבָּתוֹן."

Chapter 10

(שמות יב,יח) <b>"בָּרִאשֹׁן בְּאַרְבָּעָה עָשָׂר יוֹם לַחֹדֶשׁ בָּעֶרֶב תֹּאכְלוּ מַצֹּת, עַד יוֹם הָאֶחָד וְעֶשְׂרִים לַחֹדֶשׁ בָּעָרֶב."</b> קְבָעוֹ הַכָּתוּב חוֹבָה.
<b>"עַד יוֹם הָאֶחָד וְעֶשְׂרִים לַחֹדֶשׁ בָּעָרֶב"</b> לָמָּה נֶאֱמַר? לְפִי שֶׁהוּא אוֹמֵר (שמות יב,טו) "שִׁבְעַת יָמִים מַצּוֹת תֹּאכֵלוּ", אֵין לִי אֶלָּא יָמִים; לֵילוֹת מְנַיִן? תִּלְמֹד לוֹמַר <b>"עַד יוֹם הָאֶחָד וְעֶשְׂרִים לַחֹדֶשׁ בָּעָרֶב"</b>, לְרַבּוֹת אֶת הַלֵּילוֹת.
(שמות יב,יט) <b>"שִׁבְעַת יָמִים שְׂאֹר לֹא יִמָּצֵא בְּבָתֵּיכֶם, כִּי כָּל אֹכֵל מַחְמֶצֶת, וְנִכְרְתָה הַנֶּפֶשׁ הַהִוא מֵעֲדַת יִשְׂרָאֵל, בַּגֵּר וּבְאֶזְרַח הָאָרֶץ."</b> אֵין לִי אֶלָּא 'בַּל יִמָּצֵא'; 'בַּל יֵרָאֶה' מְנַיִן? תִּלְמֹד לוֹמַר (שמות יג,ז) "וְלֹא יֵרָאֶה לְךָ שְׂאֹר בְּכָל גְּבֻלֶךָ". אֵין לִי אֶלָּא שְׂאוֹר שֶׁהוּא בְּ'בַל יֵרָאֶה' וּבְ'בַל יִמָּצֵא'; חָמֵץ מְנַיִן? תִּלְמֹד לוֹמַר: (שמות יג,ז) "וְלֹא יֵרָאֶה לְךָ חָמֵץ וְלֹא יֵרָאֶה לְךָ שְׂאֹר בְּכָל גְּבֻלֶךָ", הִקִּישׁ שְׂאוֹר לֶחָמֵץ וְחָמֵץ לַשְּׂאוֹר. מָה זֶה 'בַל יֵרָאֶה' אַף זֶה 'בַל יֵרָאֶה'; מָה זֶה 'בַל יִמָּצֵא', אַף זֶה 'בַל יֵרָאֶה'; מָה זֶה מֵחֲמֵשֶׁת הַמִּינִין, אַף זֶה מֵחֲמֵשֶׁת הַמִּינִין.
<b>"בְּבָתֵּיכֶם"</b>, לָמָּה נֶאֱמַר? לְפִי שֶׁנֶּאֱמַר (שמות יג,ז) "בְּכָל גְּבֻלֶךָ", שׁוֹמֵעַ אֲנִי, כִּשְׁמוּעוֹ! תִּלְמֹד לוֹמַר <b>"בְּבָתֵּיכֶם"</b>. מַה בֵּיתָךְ בִּרְשׁוּתָךְ, אַף גְּבוּלָךְ בִּרְשׁוּתָךְ. יָצָא חֲמֵצוֹ שֶׁלְּיִשְׂרָאֵל שֶׁהוּא בִרְשׁוּת נָכְרִי, אַף עַל פִּי שֶׁיָּכֹל לְבַעֲרוֹ, אֲבָל אֵינוֹ בִרְשׁוּתוֹ. יָצָא חֲמֵצוֹ שֶׁלַּנָּכְרִי שֶׁהוּא בִרְשׁוּת יִשְׂרָאֵל, וְחָמֵץ שֶׁנָּפְלָה עָלָיו מַפֹּלֶת, אַף עַל פִּי שֶׁהוּא בִרְשׁוּתוֹ, אֲבָל אֵינוֹ יָכֹל לְבַעֲרוֹ. אַתָּה אוֹמֵר, לְכָךְ בָּא, אוֹ לֹא בָא אֶלָּא לְלַמְּדָךְ 'בַּבָּתִּים שִׁבְעָה וּבַגְּבוּלִין לְעוֹלָם'? תִּלְמֹד לוֹמַר: (דברים טז,ד) "וְלֹא יֵרָאֶה לְךָ שְׂאֹר בְּכָל גְּבֻלְךָ שִׁבְעַת יָמִים", מַה בָּתִּים שִׁבְעָה, אַף בַּגְּבוּלִים שִׁבְעָה.
<b>"כִּי כָּל אֹכֵל מַחְמֶצֶת"</b>, לָמָּה נֶאֱמַר? לְפִי שֶׁהוּא אוֹמֵר (שמות יב,טו) "כִּי כָּל אֹכֵל חָמֵץ", אֵין לִי אֶלָּא חָמֵץ שֶׁחַיָּבִין עָלָיו כָּרֵת; שְׂאוֹר מְנַיִן? תִּלְמֹד לוֹמַר <b>"כִּי כָּל אֹכֵל מַחְמֶצֶת וְנִכְרְתָה"</b>. עַד שֶׁלֹּא יֹאמַר, יֵשׁ לִי בַדִּין: מָה, אִם חָמֵץ, שֶׁאֵינוֹ מַחְמִיץ לַאֲחֵרִים, חַיָּבִין עָלָיו כָּרֵת, שְׂאוֹר, שֶׁהוּא מַחְמִיץ לַאֲחֵרִים, דִּין הוּא שֶׁיְּהוּ חַיָּבִין עָלָיו כָּרֵת. לֹא! אִם אָמַרְתָּ בֶּחָמֵץ, שֶׁהוּא רָאוּי לַאֲכִילָה, לְפִיכָךְ יְהוּ חַיָּבִין עָלָיו כָּרֵת, תֹּאמַר בַּשְּׂאוֹר, שֶׁאֵינוֹ רָאוּי לַאֲכִילָה, לְפִיכָךְ לֹא יְהוּ חַיָּבִין עָלָיו כָּרֵת! תִּלְמֹד לוֹמַר <b>"כִּי כָּל אֹכֵל מַחְמֶצֶת וְנִכְרְתָה"</b>. אֲנִי אֶקְרָא אֶת הַשְּׁאוֹר קַל וָחֹמֶר לֶחָמֵץ: מָה, אִם הַשְּׁאוֹר, שֶׁאֵינוֹ רָאוּי לַאֲכִילָה, חַיָּבִין עָלָיו כָּרֵת, חָמֵץ, שֶׁרָאוּי לַאֲכִילָה, דִּין הוּא שֶׁיְּהוּ חַיָּבִין עָלָיו כָּרֵת! לֹא, אִם אָמַרְתָּ בַשְּׂאוֹר, שֶׁהוּא מַחְמִיץ לַאֲחֵרִים, לְפִיכָךְ חַיָּבִין עָלָיו כָּרֵת, תֹּאמַר בֶּחָמֵץ, שֶׁאֵינוֹ מַחְמִיץ לַאֲחֵרִים, לְפִיכָךְ לֹא יְהוּ חַיָּבִין עָלָיו כָּרֵת! תִּלְמֹד לוֹמַר <b>"כִּי כָּל אֹכֵל חָמֵץ וְנִכְרְתָה"</b>. <b>"כִּי כָּל אֹכֵל מַחְמֶצֶת, וְנִכְרְתָה הַנֶּפֶשׁ הַהִוא מֵעֲדַת יִשְׂרָאֵל"</b>, עַד שֶׁיֹּאמְרוּ שְׁנֵי כְתוּבִין, וְאִם לֹא, לֹא שָׁמַעְנוּ.
<b>"וְנִכְרְתָה"</b>, אֵין הַכְרָתָה אֶלָּא הַפְסָקָה.
<b>"הַנֶּפֶשׁ הַהִוא"</b>, מְזִידָה. דִּבְרֵי רַבִּי עֲקִיבָה.
<b>"מֵעֲדַת יִשְׂרָאֵל"</b>, שׁוֹמֵעַ אֲנִי, תִּכָּרֵת מֵעֲדַת יִשְׂרָאֵל וְתֵלֵךְ לָהּ לְעַם אַחֵר! תִּלְמֹד לוֹמַר: (ויקרא כב,ג) "מִלְּפָנַי, אֲנִי יי", בְּכָל מְקוֹם רְשׁוּתִי.
<b>"בַּגֵּר וּבְאֶזְרַח הָאָרֶץ." </b>לְפִי שֶׁהוּא מַעֲשֶׂה בְיִשְׂרָאֵל, צָרִיךְ לְהָבִיא אֶת הַגֵּרִים. אַף בְּכָל מָקוֹם שֶׁהוּא מַעֲשֶׂה בְיִשְׂרָאֵל, צָרִיךְ לְהָבִיא אֶת הַגֵּרִים.
(שמות יב,כ) <b>["כָּל מַחְמֶצֶת לֹא תֹאכֵלוּ, בְּכֹל מוֹשְׁבֹתֵיכֶם תֹּאכְלוּ מַצּוֹת."] "כָּל מַחְמֶצֶת לֹא תֹאכֵלוּ"</b>, לָמָּה נֶאֱמַר? לְפִי שֶׁהוּא אוֹמֵר (שמות יב,טו) "כִּי כָּל אֹכֵל חָמֵץ וְנִכְרְתָה", (שמות יב,יט) "כִּי כָּל אֹכֵל מַחְמֶצֶת וְנִכְרְתָה", אֵין לִי אֶלָּא אֵלּוּ; תַּעֲרָבְתָּן מְנַיִן? תִּלְמֹד לוֹמַר <b>"כָּל מַחְמֶצֶת לֹא תֹאכֵלוּ"</b>.
<b>"בְּכֹל מוֹשְׁבֹתֵיכֶם תֹּאכְלוּ מַצּוֹת"</b> לָמָּה נֶאֱמַר? לְפִי שֶׁהוּא אוֹמֵר: (דברים יד,כג) "וְאָכַלְתָּ לִפְנֵי יי אֱלֹהֶיךָ, בַּמָּקוֹם אֲשֶׁר יִבְחַר לְשַׁכֵּן שְׁמוֹ שָׁם, מַעְשַׂר דְּגָנְךָ תִּירֹשְׁךָ וְיִצְהָרֶךָ", הֲרֵי שֶׁהֶעֱלָה מַעֲשֵׂר שֵׁנִי לִירוּשָׁלַיִם, שׁוֹמֵעַ אֲנִי, יוֹצֵא בוֹ מִשּׁוּם מַצָּה! וּמְנַיִן שֶׁאֵינוֹ יוֹצֵא לֹא בְלֶחֶם הַפָּנִים, וְלֹא בְשִׁירֵי מְנָחוֹת, וְלֹא בְחַלּוֹת תּוֹדָה, וְלֹא בִרְקִיקֵי נָזִיר, וְלֹא בְבִכּוּרִים? תִּלְמֹד לוֹמַר <b>"בְּכֹל מוֹשְׁבֹתֵיכֶם תֹּאכְלוּ מַצּוֹת"</b>, יָצְאוּ אֵלּוּ, שֶׁאֵינָן נֶאֱכָלִין בְּכָל מוֹשְׁבֹתֵיכֶם.
מַשְׁמָע, מוֹצִיא אֲנִי אֶת אֵלּוּ, וּמֵבִיא הַסִּפְגָּנִין וְהַדִּבְשָׁנִים, וְהָאֶסְקָרִיטִין,<sup class="footnote-marker">*</sup><i class="footnote">אֶסְקָרִיטִין, eskharítēs: מין לחמית אפויה על גריל.</i> וְחַלַּת מַשְׂרֵת<sup class="footnote-marker">*</sup><i class="footnote">מַשְׂרֵת: מחבת. חלת מסרת: פת הנאפית על ידי טיגון במחבת.</i> וַאֲשִׁישָׁה!<sup class="footnote-marker">*</sup><i class="footnote">אֲשִׁישָׁה: חלת פירות מיובשים.</i> תִּלְמֹד לוֹמַר <b>"לֶחֶם עֹנִי"</b>, יָצְאוּ אֵלּוּ, שֶׁאֵינָן לֶחֶם עֹנִי. דִּבְרֵי רַבִּי יִשְׁמָעֵאל.
וַחֲכָמִים אוֹמְרִים: יוֹצֵא בָם וּבְמַעֲשֵׂר שֵׁנִי. וּמַה תִּלְמֹד לוֹמַר <b>"לֶחֶם עֹנִי"</b>? שֶׁלֹּא יָלוּשׁ לֹא בַיַּיִן וְלֹא בַשֶּׁמֶן, וְלֹא בִשְׁאָר כָּל הַמַּשְׁקִים, אֲבָל מְקַטֵּף הוּא מִכֻּלָּם.<sup class="footnote-marker">*</sup><i class="footnote">מְקַטֵּף: מחליק בנוזל על הבצק לפני אפייתו.</i>
רַבִּי אֱלִיעֶזֶר אוֹמֵר: יוֹצֵא בָם וּבְמַעֲשֵׂר שֵׁנִי. וּמַה תִּלְמֹד לוֹמַר <b>"לֶחֶם עֹנִי"</b>? אֶלָּא מַה לַּחְמוֹ שֶׁלֶּעָנִי, כָּל יְמוֹת הַשָּׁנָה, אִשְׁתּוֹ לָשָׁה, וְהוּא מַסִּיק בַּתַּנּוּר, אַף כָּן, הִיא לָשָׁה, וְהוּא מַסִּיק בַּתַּנּוּר.
רַבִּי יוֹסֵה הַגָּלִילִי אוֹמֵר: הֲרֵי הוּא אוֹמֵר: (דברים טז,ג) "לֹא תֹאכַל עָלָיו חָמֵץ, שִׁבְעַת יָמִים תֹּאכַל עָלָיו מַצּוֹת". שׁוֹמֵעַ אֲנִי, אַף מַעֲשֵׂר שֵׁנִי בְּמַשְׁמָע! תִּלְמֹד לוֹמַר <b>"לֶחֶם עֹנִי"</b>, יָצָא מַעֲשֵׂר שֵׁנִי, שֶׁאֵינוֹ נֶאֱכָל אֶלָּא בְשִׂמְחָה.

Chapter 11

(שמות יב,כא) [<b>"וַיִּקְרָא מֹשֶׁה לְכָל זִקְנֵי יִשְׂרָאֵל וַיֹּאמֶר אֲלֵהֶם: מִשְׁכוּ וּקְחוּ לָכֶם צֹאן לְמִשְׁפְּחֹתֵיכֶם, וְשַׁחֲטוּ הַפָּסַח."] "וַיִּקְרָא מֹשֶׁה לְכָל זִקְנֵי יִשְׂרָאֵל"</b>. מְלַמֵּד שֶׁעֲשָׂאָן בֵּית דִּין.
<b>"וַיֹּאמֶר אֲלֵהֶם"</b>. הַדִּבֵּר מִפִּי מֹשֶׁה, לֵאמֹר לְכָל יִשְׂרָאֵל. דִּבְרֵי רַבִּי יֹאשִׁיָּה.
רַבִּי יוֹנָתָן אוֹמֵר: הַדִּבֵּר מִפִּי מֹשֶׁה, לֵאמֹר לַזְּקֵנִים, וּזְקֵנִים לֵאמֹר לְכָל יִשְׂרָאֵל.
נָם לוֹ רַבִּי יֹאשִׁיָּה:<sup class="footnote-marker">*</sup><i class="footnote">נָם: אמר.</i> אֶחָד זֶה וְאֶחָד זֶה. מַה נִּשְׁתַּנָּה הַדִּבֵּר הַזֶּה מִכָּל הַדִּבְּרוֹת שֶׁבַּתּוֹרָה? שֶׁכָּל הַדִּבְּרוֹת שֶׁבַּתּוֹרָה, הַדִּבֵּר מִפִּי מֹשֶׁה לֵאמֹר לְכָל יִשְׂרָאֵל, אַף כָּן הַדִּבֵּר מִפִּי מֹשֶׁה לֵאמֹר לְכָל יִשְׂרָאֵל. וּמַה תִּלְמֹד לוֹמַר <b>"וַיֹּאמֶר אֲלֵהֶם"</b>? אֶלָּא שֶׁמֹּשֶׁה חָלַק כָּבוֹד לַזְּקֵנִים. וְכֵן הַמָּקוֹם אָמַר לְמֹשֶׁה: מֹשֶׁה! חֲלֹק כָּבוֹד לַזְּקֵנִים! שֶׁנֶּאֱמַר: (שמות ג,טז) "לֵךְ וְאָסַפְתָּ אֶת זִקְנֵי יִשְׂרָאֵל וְאָמַרְתָּ אֲלֵהֶם: יי אֱלֹהֵי אֲבֹתֵיכֶם נִרְאָה אֵלַי". וְכָתוּב: (שמות ד,כט) "וַיֵּלֶךְ מֹשֶׁה וְאַהֲרֹן, וַיַּאַסְפוּ אֶת כָּל זִקְנֵי בְּנֵי יִשְׂרָאֵל."
<b>"מִשְׁכוּ"</b>, מִי שֶׁיֵּשׁ לוֹ, <b>"וּקְחוּ"</b>, מִי שֶׁאֵין לוֹ. רַבִּי יוֹסֵה הַגָּלִילִי אוֹמֵר: מִשְׁכוּ יְדֵיכֶם מֵעֲבוֹדָה זָרָה, וְהִדָּבְקוּ בַּמִּצְוָה. רַבִּי יִשְׁמָעֵאל אוֹמֵר: בָּא הַכָּתוּב לְלַמְּדָךְ שֶׁלָּעוֹלָם נִמְנִין עַל הַפֶּסַח וּמוֹשְׁכִין אֶת יְדֵיהֶם מִמֶּנּוּ, עַד שֶׁיִּשָּׁחֵט, וּבִלְבַד שֶׁיַּנִּיחַ אֶת הַפֶּסַח כָּל שֶׁהוּא. רַבִּי יִצְחָק אוֹמֵר: בָּא הַכָּתוּב לְלַמְּדָךְ עַל בְּהֵמָה דַּקָּה, שֶׁתְּהֵא נִקְנֵית בִּמְשִׁיכָה.
<b>"וְשַׁחֲטוּ הַפָּסַח"</b>. מִצְוָה שֶׁיִּשְׁחֲטֶנּוּ לִשְׁמוֹ, אֲבָל אִם שְׁחָטוֹ שֶׁלֹּא לִשְׁמוֹ, עָבַר עַל מִצְוָה. שׁוֹמֵעַ אֲנִי, יְהֵי כָשֵׁר! תִּלְמֹד לוֹמַר <b>"מִשְׁכוּ וּקְחוּ לָכֶם"</b>, שָׁנָה עָלָיו הַכָּתוּב לִפְסֹל. מִכָּן אָמָרוּ: כָּל הַזְּבָחִין שֶׁנִזְבְּחוּ שֶׁלֹּא לִשְׁמָן כְּשֵׁרִין, אֶלָּא שֶׁלֹּא עָלוּ לַבְּעָלִים מִשּׁוּם חוֹבָה, חוּץ מִן הַפֶּסַח וּמִן הַחַטָּאת.
(שמות יב,כב) <b>["וּלְקַחְתֶּם אֲגֻדַּת אֵזוֹב, וּטְבַלְתֶּם בַּדָּם אֲשֶׁר בַּסַּף, וְהִגַּעְתֶּם אֶל הַמַּשְׁקוֹף וְאֶל שְׁתֵּי הַמְּזוּזֹת מִן הַדָּם אֲשֶׁר בַּסָּף, וְאַתֶּם לֹא תֵצְאוּ אִישׁ מִפֶּתַח בֵּיתוֹ עַד בֹּקֶר."] "וּלְקַחְתֶּם אֲגֻדַּת אֵזוֹב"</b>, מִכָּן אַתְּ דָּן כָּל הַלְּקִיחוֹת שֶׁבַּתּוֹרָה. הוֹאִיל וְנֶאֶמְרוּ כָל הַלְּקִיחוֹת בַּתּוֹרָה סְתָם, וּפָרַט לָךְ הַכָּתוּב בְּאַחַת מֵהֶן, שֶׁאֵינָהּ אֶלָּא אֲגֻדַּת אֵזוֹב, פּוֹרֵט אֲנִי כָל הַלְּקִיחוֹת שֶׁבַּתּוֹרָה, שֶׁאֵינָן אֶלָּא אֲגֻדַּת אֵזוֹב.<sup class="footnote-marker">*</sup><i class="footnote">אֵזוֹב: maiorana syriaca, שיח ריחני בעל עלים שעירים.</i> וְלֹא אֵזוֹב יָוָן וְלֹא אֵזוֹב רוֹמִי, וְלֹא אֵזוֹב כַּחְלִית וְלֹא אֵזוֹב מִדְבָּרִית,<sup class="footnote-marker">*</sup><i class="footnote">אֵזוֹב כַּחְלִית: אזוביון דגול, Lavandula stoechas.</i> וְלֹא כָל אֵזוֹב שֶׁיֵּשׁ עָלָיו שֵׁם לְוַי.<sup class="footnote-marker">*</sup><i class="footnote">שֶׁיֵּשׁ עָלָיו שֵׁם לְוַי: שמוסיפים עליו עוד שם להגדיר את מינו המיוחד.</i>
<b>"וּטְבַלְתֶּם בַּדָּם"</b>, שֶׁיְּהֵי בַדָּם כְּדֵי טְבִילָה.
<b>"אֲשֶׁר בַּסַּף"</b>. מַגִּיד הַכָּתוּב, שֶׁעוּקָה חוֹצֵץ בְּצַד הָאִסְקֻפָּה, וְשׁוֹחֵט בְּתוֹכָהּ.<sup class="footnote-marker">*</sup><i class="footnote">אִסְקֻפָּה: סף הדלת.</i> אֵין סַף אֶלָּא אִסְקֻפָּה, שֶׁנֶּאֱמַר: (יחזקאל מג,ח) "בְּתִתָּם סִפָּם אֶת סִפִּי וּמְזוּזָתָם אֵצֶל מְזוּזָתִי, וְהַקִּיר בֵּינִי וּבֵינֵיהֶם", וְכָתוּב: (ישעיה ו,ד) "וַיָּנֻעוּ אַמּוֹת הַסִּפִּים". דִּבְרֵי רַבִּי יִשְׁמָעֵאל.
רַבִּי עֲקִיבָה אוֹמֵר: אֵין סַף אֶלָּא כֶּלִי, שֶׁנֶּאֱמַר: (מלכים א ז,נ) "וְהַסִּפּוֹת וְהַמְזַמְּרוֹת,<sup class="footnote-marker">*</sup><i class="footnote">וְהַסִּפּוֹת. גרסת כ"י: הספים.</i> וְהַמִּזְרָקוֹת וְהַכַּפּוֹת וְהַמַּחְתּוֹת זָהָב סָגוּר".
<b>"וְהִגַּעְתֶּם אֶל הַמַּשְׁקוֹף"</b>, מִבִּפְנִים. אַתָּה אוֹמֵר מִבִּפְנִים, אוֹ אֵינוֹ אֶלָּא מִבַּחוּץ? תִּלְמֹד לוֹמַר (שמות יב,יג) "וְרָאִיתִי אֶת הַדָּם", הַנִּרְאֶה לִי וְלֹא לַאֲחֵרִים. דִּבְרֵי רַבִּי יִשְׁמָעֵאל. רַבִּי יוֹנָתָן אוֹמֵר: מִבִּפְנִים. אַתָּה אוֹמֵר מִבִּפְנִים, אוֹ אֵינוֹ אֶלָּא מִבַּחוּץ? תִּלְמֹד לוֹמַר (שמות יב,יג) "וְהָיָה הַדָּם לָכֶם לְאֹת", לָכֶם לְאוֹת וְלֹא לַאֲחֵרִים לְאוֹת.
רַבִּי יִצְחָק אוֹמֵר: לֹא כִי, אֶלָּא מִבַּחוּץ, כְּדֵי שֶׁיְּהוּ הַמִּצְרִים רוֹאִים, וּמְעֵיהֶם מִתְחַתְּכִים.
<b>"וְהִגַּעְתֶּם אֶל הַמַּשְׁקוֹף וְאֶל שְׁתֵּי הַמְּזוּזֹת"</b>. שׁוֹמֵעַ אֲנִי, אִם הִקְדִּים זֶה לַזֶּה, לֹא יָצָא! תִּלְמֹד לוֹמַר (שמות יב,ז) "וְנָתְנוּ עַל שְׁתֵּי הַמְּזוּזֹת וְעַל הַמַּשְׁקוֹף", הָא אִם הִקְדִּים זֶה לַזֶּה, יָצָא. נִמְצֵינוּ לְמֵדִים, שְׁלֹשָׁה מִזְבְּחוֹת הָיוּ לאֲבוֹתֵינוּ בְמִצְרַיִם: הַמַּשְׁקוֹף וּשְׁתֵּי מְזוּזוֹת. רַבִּי יִשְׁמָעֵאל אוֹמֵר: אַרְבָּעָה הָיוּ: הַסַּף, וְהַמַּשְׁקוֹף, וּשְׁתֵּי הַמְּזוּזוֹת.
<b>"מִן הַדָּם אֲשֶׁר בַּסָּף"</b>, עוֹד לָמָּה נֶאֱמַר? וַהֲלֹא כְבָר נֶאֱמַר <b>"וּטְבַלְתֶּם בַּדָּם אֲשֶׁר בַּסַּף"</b>? וּמַה תִּלְמֹד לוֹמַר <b>"מִן הַדָּם אֲשֶׁר בַּסָּף"</b>? לְפִי שֶׁהוּא אוֹמֵר: (שמות יב,ז) "וְלָקְחוּ מִן הַדָּם וְנָתְנוּ", שׁוֹמֵעַ אֲנִי, טְבִילָה אַחַת לְכֻלָּם! תִּלְמֹד לוֹמַר: <b>"וְהִגַּעְתֶּם אֶל הַמַּשְׁקוֹף וְאֶל שְׁתֵּי הַמְּזוּזֹת מִן הַדָּם אֲשֶׁר בַּסָּף"</b>, עַל כָּל הַגָּעָה, טְבִילָה.
<b>"וְאַתֶּם לֹא תֵצְאוּ אִישׁ מִפֶּתַח בֵּיתוֹ עַד בֹּקֶר."</b> מַגִּיד, מִשֶּׁנִּתְּנָה רְשׁוּת לַמַּלְאָךְ לְחַבֵּל, אֵינוֹ מַבְחִין בֵּין צַדִּיק לָרָשָׁע, שֶׁנֶּאֱמַר: (ישעיה כו,כ) "לֵךְ עַמִּי בֹּא בַחֲדָרֶיךָ וּסְגֹר דְּלָתְךָ בַּעֲדֶךָ, חֲבִי כִמְעַט רֶגַע עַד יַעֲבָר-זָעַם." וְאוֹמֵר: (יחזקאל כא,ח) "הִנְנִי אֵלַיִךְ וְהוֹצֵאתִי חַרְבִּי מִתַּעְרָהּ, וְהִכְרַתִּי מִמֵּךְ צַדִּיק וְרָשָׁע." וְאוֹמֵר: (שמות לג,כב) "וְהָיָה בַּעֲבֹר כְּבֹדִי, וְשַׂמְתִּיךָ בְּנִקְרַת הַצּוּר וְשַׂכֹּתִי כַפִּי עָלֶיךָ עַד עָבְרִי." לְלַמְּדָךְ, כְּשֶׁתְּהֵא נִכְנָס בְּכִי טוֹב וְיוֹצֵא בְכִי טוֹב.
וְכֵן אַתְּ מוֹצֵא, שֶׁהָאָבוֹת וְהַנְּבִיאִים נָהֲגוּ בְדֶרֶךְ אֶרֶץ: (בראשית כב,ג) "וַיַּשְׁכֵּם אַבְרָהָם בַּבֹּקֶר" (בראשית כח,יח) "וַיַּשְׁכֵּם יַעֲקֹב בַּבֹּקֶר" (שמות לד,ד) "וַיַּשְׁכֵּם מֹשֶׁה בַבֹּקֶר" (יהושע ג,א) "וַיַּשְׁכֵּם יְהוֹשֻׁעַ בַּבֹּקֶר" (שמואל א טו,יב) "וַיַּשְׁכֵּם שְׁמוּאֵל לִקְרַאת שָׁאוּל בַּבֹּקֶר" וַהֲלֹא דְּבָרִים קַל וָחֹמֶר: וַהֲלֹא הָאָבוֹת וְהַנְּבִיאִים, שֶׁהָלְכוּ לַעֲשׁוֹת רְצוֹנוֹ שֶׁלְּמִי שֶׁאָמַר וְהָיָה הָעוֹלָם, נָהֲגוּ בְדֶרֶךְ אֶרֶץ, שְׁאָר בְּנֵי אָדָם, עַל אַחַת כַּמָּה וְכַמָּה! וְכֵן הוּא אוֹמֵר (תהלים קד,כ) "תָּשֶׁת חֹשֶׁךְ וִיהִי לָיְלָה", וְאוֹמֵר (תהלים קד,כא) "הַכְּפִירִים שֹׁאֲגִים לַטָּרֶף", וְאוֹמֵר (תהלים קד,כח) "תִּתֵּן לָהֶם, יִלְקֹטוּן, תִּפְתַּח יָדְךָ, יִשְׂבְּעוּן טוֹב." וְאוֹמֵר (תהלים קד,כב) "תִּזְרַח הַשֶּׁמֶשׁ, יֵאָסֵפוּן, וְאֶל מְעוֹנֹתָם יִרְבָּצוּן." מִכָּן וְאֵילָךְ, (תהלים קד,כג) "יֵצֵא אָדָם לְפָעֳלוֹ, וְלַעֲבֹדָתוֹ עֲדֵי עָרֶב." וְאוֹמֵר: (תהלים קד,כד) "מָה רַבּוּ מַעֲשֶׂיךָ יי, כֻּלָּם בְּחָכְמָה עָשִׂיתָ, מָלְאָה הָאָרֶץ קִנְיָנֶךָ."
(שמות יב,כג) <b>"וְעָבַר יי לִנְגֹּף אֶת מִצְרַיִם, וְרָאָה אֶת הַדָּם עַל הַמַּשְׁקוֹף וְעַל שְׁתֵּי הַמְּזוּזֹת, וּפָסַח יי עַל הַפֶּתַח, וְלֹא יִתֵּן הַמַּשְׁחִית לָבֹא אֶל בָּתֵּיכֶם לִנְגֹּף." </b> רַבִּי יְהוּדָה אוֹמֵר: כְּמֶלֶךְ שֶׁהוּא עוֹבֵר מִמָּקוֹם לְמָקוֹם.
דָּבָר אַחֵר: (שמות יב,כג) <b>"וְעָבַר יי"</b>, נוֹתֵן הוּא עֶבְרָתוֹ וְיִרְאָתוֹ בְמִצְרַיִם. אֵין עֶבְרָה אֶלָּא זַעַם, שֶׁנֶּאֱמַר: (תהלים עח,מט) "יְשַׁלַּח בָּם חֲרוֹן אַפּוֹ, עֶבְרָה וָזַעַם וְצָרָה, מִשְׁלַחַת מַלְאֲכֵי רָעִים." וְאוֹמֵר (צפניה א,טו) "יוֹם עֶבְרָה הַיּוֹם הַהוּא". וְכָתוּב: (ישעיה יג,ט) "הִנֵּה יוֹם יי בָּא, אַכְזָרִי וְעֶבְרָה וַחֲרוֹן, אָף לָשׂוּם הָאָרֶץ לְשַׁמָּה, וְחַטָּאֶיהָ יַשְׁמִיד מִמֶּנָּה." וְכָתוּב: (עמוס ה,יז) "וּבְכָל כְּרָמִים מִסְפֵּד, כִּי אֶעֱבֹר בְּקִרְבְּךָ, אָמַר יי."
<b>"וְרָאָה אֶת הַדָּם"</b>. הָיָה רַבִּי יִשְׁמָעֵאל אוֹמֵר: וַהֲלֹא הַכֹּל גָּלוּי וְיָדוּעַ לְפָנָיו? שֶׁנֶּאֱמַר: (דניאל ב,כב) "יָדַע מָה בַחֲשׁוֹכָא וּנְהוֹרָא עִמֵּהּ שְׁרֵא."<sup class="footnote-marker">*</sup><i class="footnote">יוֹדֵעַ מַה בַּחֹשֶׁךְ, וְהָאוֹר עִמּוֹ שׁוֹכֵן.</i> וְאוֹמֵר: (תהלים קלט,יב) "גַּם חֹשֶׁךְ לֹא יַחְשִׁיךְ מִמֶּךָּ". וּמַה תִּלְמֹד לוֹמַר <b>"וְרָאָה אֶת הַדָּם"</b>? אֶלָּא לְשֵׁם מִצְוָה שֶׁהֵם עוֹשִׂים, הוּא נִגְלָה עֲלֵיהֶם וְחָס עֲלֵיהֶם, שֶׁנֶּאֱמַר: <b>"וּפָסַח יי עַל הַפֶּתַח"</b>, וְאֵין פִּסּוּחַ אֶלָּא חַיִס, שֶׁנֶּאֱמַר: (ישעיה לא,ה)<sup class="footnote-marker">*</sup><i class="footnote">חַיִס: לעשות שלא ייפגע עם השאר.</i> "כְּצִפֳּרִים עָפוֹת, כֵּן יָגֵן יי צְבָאוֹת עַל יְרוּשָׁלִָם, גָּנוֹן וְהִצִּיל, פָּסֹחַ וְהִמְלִיט."
דָּבָר אַחֵר: (שמות יב,כג) <b>"וְרָאָה אֶת הַדָּם"</b>, רוֹאֶה הוּא דַּם עֲקֵדָתוֹ שֶׁלְּיִצְחָק, שֶׁנֶּאֱמַר: (בראשית כב,יד) "וַיִּקְרָא אַבְרָהָם שֵׁם הַמָּקוֹם הַהוּא יי יִרְאֶה". וְכָתוּב (דברי הימים א כא,טו) "וּכְהַשְׁחִית רָאָה יי וַיִּנָּחֶם". מָה רָאָה? רָאָה דַּם עֲקֵדָתוֹ שֶׁלְּיִצְחָק, שֶׁנֶּאֱמַר: (בראשית כב,ח) "אֱלֹהִים יִרְאֶה לּוֹ הַשֶּׂה לְעֹלָה בְּנִי".
<b>"וּפָסַח יי עַל הַפֶּתַח וְלֹא יִתֵּן הַמַּשְׁחִית"</b>. הֲרֵי דְבָרִים קַל וָחֹמֶר: וּמָה, אִם דַּם פֶּסַח מִצְרָיִם הַקַּל, שֶׁאֵינוֹ אֶלָּא לְשָׁעָה, וְאֵינוֹ נוֹהֵג בַּיּוֹם וּבַלַּיְלָה, וְאֵינוֹ נוֹהֵג לַדּוֹרוֹת, נֶאֱמַר בּוֹ <b>"וְלֹא יִתֵּן הַמַּשְׁחִית"</b>, מְזוּזָה חֲמוּרָה, שֶׁיֵּשׁ בָּהּ עֲשָׂרָה שֵׁמוֹת מְיֻחָדִים, וְנוֹהֶגֶת בַּיּוֹם וּבַלַּיְלָה, וְנוֹהֶגֶת לַדּוֹרוֹת, עַל אַחַת כַּמָּה וְכַמָּה שֶׁלֹּא יִתֵּן הַמַּשְׁחִית! וּמִי גָּרַם? עֲוֹנוֹתֵינוּ, שֶׁנֶּאֱמַר: (ירמיה ה,כה) "עוֹנוֹתֵיכֶם הִטּוּ אֵלֶּה, וְחַטֹּאותֵיכֶם מָנְעוּ הַטּוֹב מִכֶּם." וְכָתוּב: (ישעיה נט,ב) "כִּי אִם עֲוֹנֹתֵיכֶם הָיוּ מַבְדִּלִים בֵּינֵכֶם לְבֵין אֱלֹהֵיכֶם, וְחַטֹּאותֵיכֶם הִסְתִּירוּ פָנִים מִכֶּם מִשְּׁמוֹעַ."
(שמות יב,כד) <b>["וּשְׁמַרְתֶּם אֶת הַדָּבָר הַזֶּה לְחָק לְךָ וּלְבָנֶיךָ עַד עוֹלָם."] "וּשְׁמַרְתֶּם אֶת הַדָּבָר הַזֶּה"</b>, לְהָבִיא פֶסַח דּוֹרוֹת, שֶׁלֹּא יָבִיא אֶלָּא מִן הַכְּבָשִׂים וּמִן הָעִזִּים. דִּבְרֵי רַבִּי אֱלִיעֶזֶר.
<b>"לְחָק לְךָ וּלְבָנֶיךָ"</b>, לָמָּה נֶאֱמַר? לְפִי שֶׁהוּא אוֹמֵר (שמות יב,ז) "וְלָקְחוּ מִן הַדָּם", שׁוֹמֵעַ אֲנִי, אַף הַנָּשִׁים בְּמַשְׁמָע! תִּלְמֹד לוֹמַר: <b>"לְחָק לְךָ וּלְבָנֶיךָ"</b>, הָאֲנָשִׁים וְלֹא הַנָּשִׁים.

Chapter 12

(שמות יב,כה) <b>["וְהָיָה, כִּי תָבֹאוּ אֶל הָאָרֶץ אֲשֶׁר יִתֵּן יי לָכֶם כַּאֲשֶׁר דִּבֵּר, וּשְׁמַרְתֶּם אֶת הָעֲבֹדָה הַזֹּאת."] "וְהָיָה כִּי תָבֹאוּ אֶל הָאָרֶץ"</b>, תָּלָה הַכָּתוּב לַעֲבוֹדָה זוֹ מִבִּיאָתָן לָאָרֶץ וּלְהַלָּן.
<b>"כַּאֲשֶׁר דִּבֵּר"</b>. וְהֵיכָן דִּבֵּר? (שמות ו,ח) "וְהֵבֵאתִי אֶתְכֶם אֶל הָאָרֶץ, אֲשֶׁר נָשָׂאתִי אֶת יָדִי לָתֵת אֹתָהּ לְאַבְרָהָם לְיִצְחָק וּלְיַעֲקֹב, וְנָתַתִּי אֹתָהּ לָכֶם מוֹרָשָׁה, אֲנִי יי."
כַּיּוֹצֵא בַדָּבָר אַתָּה אוֹמֵר: (שמות טז,כג) "הוּא אֲשֶׁר דִּבֶּר יי, שַׁבָּתוֹן". וְהֵיכָן דִּבֵּר? (שמות טז,ה) "וְהָיָה בַּיּוֹם הַשִּׁשִּׁי, וְהֵכִינוּ אֵת אֲשֶׁר יָבִיאוּ, וְהָיָה מִשְׁנֶה עַל אֲשֶׁר יִלְקְטוּ יוֹם יוֹם."
כַּיּוֹצֵא בוֹ: (ויקרא י,ג) "וַיֹּאמֶר מֹשֶׁה אֶל אַהֲרֹן: הוּא אֲשֶׁר דִּבֶּר יי לֵאמֹר: בִּקְרֹבַי אֶקָּדֵשׁ, וְעַל פְּנֵי כָל הָעָם אֶכָּבֵד, וַיִּדֹּם אַהֲרֹן." וְהֵיכָן דִּבֵּר? (שמות ט,מג) "וְנֹעַדְתִּי שָׁמָּה לִבְנֵי יִשְׂרָאֵל וְנִקְדַּשׁ בִּכְבֹדִי."
כַּיּוֹצֵא בוֹ הוּא אוֹמֵר: (דברים יא,כה) "פַּחְדְּכֶם וּמוֹרַאֲכֶם יִתֵּן יי אֱלֹהֵיכֶם עַל פְּנֵי כָל הָאָרֶץ אֲשֶׁר תִּדְרְכוּ בָהּ, כַּאֲשֶׁר דִּבֶּר". וְהֵיכָן דִּבֵּר? (שמות כג,כז) "אֶת אֵימָתִי אֲשַׁלַּח לְפָנֶיךָ, וְהַמֹּתִי אֶת כָּל הָעָם אֲשֶׁר תָּבֹא בָּהֶם, וְנָתַתִּי אֶת כָּל אֹיְבֶיךָ אֵלֶיךָ עֹרֶף."
כַּיּוֹצֵא בוֹ: (דברים יב,כ) "כִּי יַרְחִיב יי אֱלֹהֶיךָ אֶת גְּבֻלְךָ כַּאֲשֶׁר דִּבֶּר לָךְ, וְאָמַרְתָּ, אֹכְלָה בָשָׂר, כִּי תְאַוֶּה נַפְשְׁךָ לֶאֱכֹל בָּשָׂר, בְּכָל אַוַּת נַפְשְׁךָ תֹּאכַל בָּשָׂר." וְהֵיכָן דִּבֵּר? (שמות לד,כד) "כִּי אוֹרִישׁ גּוֹיִם מִפָּנֶיךָ וְהִרְחַבְתִּי אֶת גְּבֻלֶךָ", וְאוֹמֵר: (שמות כג,לא) "וְשַׁתִּי אֶת גְּבֻלְךָ מִיַּם סוּף וְעַד יָם פְּלִשְׁתִּים, וּמִמִּדְבָּר עַד הַנָּהָר, כִּי אֶתֵּן בְּיֶדְכֶם אֵת יֹשְׁבֵי הָאָרֶץ, וְגֵרַשְׁתָּמוֹ מִפָּנֶיךָ."
כַּיּוֹצֵא בוֹ: (דברים טו,ו) "כִּי יי אֱלֹהֶיךָ בֵּרַכְךָ כַּאֲשֶׁר דִּבֶּר לָךְ". וְהֵיכָן דִּבֵּר? (דברים ז,יד) "בָּרוּךְ תִּהְיֶה מִכָּל הָעַמִּים".
כַּיּוֹצֵא בוֹ: (דברים כו,יח) "וַיי הֶאֱמִירְךָ הַיּוֹם לִהְיוֹת לוֹ לְעַם סְגֻלָּה". וְהֵיכָן דִּבֵּר? (שמות יט,ה) "וִהְיִיתֶם לִי סְגֻלָּה".
כַּיּוֹצֵא בוֹ: (דברים כו,יט) "וּלְתִתְּךָ עֶלְיוֹן עַל כָּל הַגּוֹיִם אֲשֶׁר עָשָׂה לִתְהִלָּה וּלְשֵׁם וּלְתִפְאָרֶת, וְלִהְיֹתְךָ עַם קָדֹשׁ לַיי אֱלֹהֶיךָ כַּאֲשֶׁר דִּבֵּר." וְהֵיכָן דִּבֵּר? (דברים כח,יג) "וּנְתָנְךָ יי לְרֹאשׁ וְלֹא לְזָנָב".
כַּיּוֹצֵא בוֹ: (דברים כו,יט) "וְלִהְיֹתְךָ עַם קָדֹשׁ לַיי אֱלֹהֶיךָ כַּאֲשֶׁר דִּבֵּר." וְהֵיכָן דִּבֵּר? (ויקרא כ,כו) "וִהְיִיתֶם לִי קְדֹשִׁים, כִּי קָדוֹשׁ אֲנִי יי, וָאַבְדִּל אֶתְכֶם מִן הָעַמִּים לִהְיוֹת לִי."
כַּיּוֹצֵא בוֹ: (שמות לב,כז) "כֹּה אָמַר יי אֱלֹהֵי יִשְׂרָאֵל: שִׂימוּ אִישׁ חַרְבּוֹ עַל יְרֵכוֹ". וְהֵיכָן דִּבֵּר? (שמות כב,יט) "זֹבֵחַ לָאֱלֹהִים יָחֳרָם".
כַּיּוֹצֵא בוֹ: (ישעיה א,ב) "שִׁמְעוּ שָׁמַיִם וְהַאֲזִינִי אֶרֶץ כִּי יי דִּבֵּר". וְהֵיכָן דִּבֵּר? (דברים לב,א) "הַאֲזִינוּ הַשָּׁמַיִם וַאֲדַבֵּרָה".
כַּיּוֹצֵא בוֹ: (ישעיה מ,ה) "וְנִגְלָה כְּבוֹד יי, וְרָאוּ כָל בָּשָׂר יַחְדָּו כִּי פִּי יי דִּבֵּר." וְהֵיכָן דִּבֵּר? (דברים לב,לט) "רְאוּ עַתָּה כִּי אֲנִי אֲנִי הוּא".
כַּיּוֹצֵא בוֹ: (ישעיה א,יט-כ) "אִם תֹּאבוּ וּשְׁמַעְתֶּם, טוּב הָאָרֶץ תֹּאכֵלוּ. וְאִם תְּמָאֲנוּ וּמְרִיתֶם, חֶרֶב תְּאֻכְּלוּ, כִּי פִּי יי דִּבֵּר." וְהֵיכָן דִּבֵּר? (ויקרא כו,כה) "וְהֵבֵאתִי עֲלֵיכֶם חֶרֶב נֹקֶמֶת נְקַם בְּרִית, וְנֶאֱסַפְתֶּם אֶל עָרֵיכֶם, וְשִׁלַּחְתִּי דֶבֶר בְּתוֹכְכֶם, וְנִתַּתֶּם בְּיַד אוֹיֵב."
כַּיּוֹצֵא בוֹ: (ישעיה כה,ח) "בִּלַּע הַמָּוֶת לָנֶצַח, וּמָחָה אֲדֹנָי יי דִּמְעָה מֵעַל כָּל פָּנִים, וְחֶרְפַּת עַמּוֹ יָסִיר מֵעַל כָּל הָאָרֶץ, כִּי יי דִּבֵּר." וְהֵיכָן דִּבֵּר? (דברים לב,לט) "רְאוּ עַתָּה כִּי אֲנִי אֲנִי הוּא, וְאֵין אֱלֹהִים עִמָּדִי, אֲנִי אָמִית וַאֲחַיֶּה, מָחַצְתִּי וַאֲנִי אֶרְפָּא, וְאֵין מִיָּדִי מַצִּיל."
כַּיּוֹצֵא בוֹ: (ישעיה נח,יד) "אָז תִּתְעַנַּג עַל יי וְהִרְכַּבְתִּיךָ עַל בָּמֳתֵי אָרֶץ, וְהַאֲכַלְתִּיךָ נַחֲלַת יַעֲקֹב אָבִיךָ, כִּי פִּי יי דִּבֵּר." וְהֵיכָן דִּבֵּר? (דברים לב,יג) "יַרְכִּבֵהוּ עַל בָּמֳתֵי אָרֶץ, וַיֹּאכַל תְּנוּבֹת שָׂדָי, וַיֵּנִקֵהוּ דְבַשׁ מִסֶּלַע, וְשֶׁמֶן מֵחַלְמִישׁ צוּר."
כַּיּוֹצֵא בוֹ: (יחזקאל לט,ח) "בָאָה וְנִהְיָתָה, נְאֻם אֲדֹנָי יי. הוּא הַיּוֹם אֲשֶׁר דִּבַּרְתִּי." וְהֵיכָן דִּבֵּר? (דברים לב,מב) "אַשְׁכִּיר חִצַּי מִדָּם"
כַּיּוֹצֵא בוֹ: (מיכה ד,ד) "וְיָשְׁבוּ אִישׁ תַּחַת גַּפְנוֹ וְתַחַת תְּאֵנָתוֹ, וְאֵין מַחֲרִיד, כִּי פִי יי צְבָאוֹת דִּבֵּר." וְהֵיכָן דִּבֵּר? (ויקרא כו,ו) "וְנָתַתִּי שָׁלוֹם בָּאָרֶץ".
כַּיּוֹצֵא בוֹ: (עובדיה א,יח) "וְהָיָה בֵית יַעֲקֹב אֵשׁ וּבֵית יוֹסֵף לֶהָבָה, וּבֵית עֵשָׂו לְקַשׁ, וְדָלְקוּ בָהֶם וַאֲכָלוּם, וְלֹא יִהְיֶה שָׂרִיד לְבֵית עֵשָׂו, כִּי יי דִּבֵּר." וְהֵיכָן דִּבֵּר? (במדבר כד,יט) "וְיֵרְדְּ מִיַּעֲקֹב וְהֶאֱבִיד שָׂרִיד מֵעִיר."
כַּיּוֹצֵא בוֹ: (בראשית כא,א) "וַיי פָּקַד אֶת שָׂרָה כַּאֲשֶׁר אָמָר, וַיַּעַשׂ יי לְשָׂרָה כַּאֲשֶׁר דִּבֵּר." וְהֵיכָן דִּבֵּר? (בראשית יז,יט) "וַיֹּאמֶר אֱלֹהִים: אֲבָל שָׂרָה אִשְׁתְּךָ יֹלֶדֶת לְךָ בֵּן, וְקָרָאתָ אֶת שְׁמוֹ יִצְחָק, וַהֲקִמֹתִי אֶת בְּרִיתִי אִתּוֹ לִבְרִית עוֹלָם, לְזַרְעוֹ אַחֲרָיו."
כַּיּוֹצֵא בוֹ: (בראשית כא,א) "וַיי פָּקַד אֶת שָׂרָה כַּאֲשֶׁר אָמָר, וַיַּעַשׂ יי לְשָׂרָה כַּאֲשֶׁר דִּבֵּר." וְהֵיכָן דִּבֵּר? (בראשית טו,יח) "בַּיּוֹם הַהוּא כָּרַת יי אֶת אַבְרָם בְּרִית לֵאמֹר: לְזַרְעֲךָ נָתַתִּי אֶת הָאָרֶץ הַזֹּאת, מִנְּהַר מִצְרַיִם עַד הַנָּהָר הַגָּדֹל נְהַר פְּרָת."
כַּיּוֹצֵא בוֹ: (יואל ד,ח) "וּמָכַרְתִּי אֶת בְּנֵיכֶם וְאֶת בְּנוֹתֵיכֶם בְּיַד בְּנֵי יְהוּדָה, וּמְכָרוּם לִשְׁבָאיִם, אֶל גּוֹי רָחוֹק, כִּי יי דִּבֵּר." וְהֵיכָן דִּבֵּר? (בראשית ט,כה) "וַיֹּאמֶר: אָרוּר כְּנָעַן! עֶבֶד עֲבָדִים יִהְיֶה לְאֶחָיו."
כַּיּוֹצֵא בוֹ: (דברים יז,טו) "רַק לֹא יַרְבֶּה לּוֹ סוּסִים, וְלֹא יָשִׁיב אֶת הָעָם מִצְרַיְמָה, לְמַעַן הַרְבּוֹת סוּס, וַיי אָמַר לָכֶם: לֹא תֹסִפוּן לָשׁוּב בַּדֶּרֶךְ הַזֶּה עוֹד." וְהֵיכָן אָמַר? (שמות יד,יג) "וַיֹּאמֶר מֹשֶׁה אֶל הָעָם: אַל תִּירָאוּ! הִתְיַצְּבוּ וּרְאוּ אֶת יְשׁוּעַת יי אֲשֶׁר יַעֲשֶׂה לָכֶם הַיּוֹם! כִּי אֲשֶׁר רְאִיתֶם אֶת מִצְרַיִם הַיּוֹם, לֹא תֹסִפוּ לִרְאֹתָם עוֹד עַד עוֹלָם."
כַּיּוֹצֵא בוֹ: (ישעיה סה,כה) "זְאֵב וְטָלֶה יִרְעוּ כְאֶחָד, וְאַרְיֵה כַּבָּקָר יֹאכַל תֶּבֶן, וְנָחָשׁ עָפָר לַחְמוֹ, לֹא יָרֵעוּ וְלֹא יַשְׁחִיתוּ בְּכָל הַר קָדְשִׁי, אָמַר יי." וְהֵיכָן אָמַר? (ויקרא כו,ו) "וְהִשְׁבַּתִּי חַיָּה רָעָה מִן הָאָרֶץ".
כַּיּוֹצֵא בוֹ: (מלכים א יא,ב) "מִן הַגּוֹיִם אֲשֶׁר אָמַר יי" וְהֵיכָן אָמַר? (דברים ז,ג) "וְלֹא תִתְחַתֵּן בָּם".
כַּיּוֹצֵא בוֹ: (מלכים א ח,יב) "אָז אָמַר שְׁלֹמֹה: יי אָמַר לִשְׁכֹּן בָּעֲרָפֶל." וְהֵיכָן אָמַר? (ויקרא טז,ב) "כִּי בֶּעָנָן אֵרָאֶה עַל הַכַּפֹּרֶת".
כַּיּוֹצֵא בוֹ: (מלאכי ג יז) "וְהָיוּ לִי, אָמַר יי צְבָאוֹת, לַיּוֹם אֲשֶׁר אֲנִי עֹשֶׂה סְגֻלָּה". וְהֵיכָן אָמַר? (שמות יט,ה) "וִהְיִיתֶם לִי סְגֻלָּה".
כַּיּוֹצֵא בוֹ: (יואל ג,ה) "וְהָיָה כֹּל אֲשֶׁר יִקְרָא בְּשֵׁם יי יִמָּלֵט, כִּי בְּהַר צִיּוֹן וּבִירוּשָׁלִַם תִּהְיֶה פְלֵיטָה, כַּאֲשֶׁר אָמַר יי, וּבַשְּׂרִידִים אֲשֶׁר יי קֹרֵא." וְהֵיכָן אָמַר? (דברים כח,י) "וְרָאוּ כָּל עַמֵּי הָאָרֶץ, כִּי שֵׁם יי נִקְרָא עָלֶיךָ, וְיָרְאוּ מִמֶּךָּ."
כַּיּוֹצֵא בוֹ: (ישעיה סו,כא) "וְגַם מֵהֶם אֶקַּח לַכֹּהֲנִים לַלְוִיִּם, אָמַר יי." וְהֵיכָן אָמַר? (דברים כט,כח) "הַנִּסְתָּרֹת לַיי אֱלֹהֵינוּ, וְהַנִּגְלֹת לָנוּ וּלְבָנֵינוּ עַד עוֹלָם, לַעֲשׂוֹת אֶת כָּל דִּבְרֵי הַתּוֹרָה הַזֹּאת."
אַף כָּן אַתָּה אוֹמֵר: (שמות יב,כה) "וְהָיָה כִּי תָבֹאוּ אֶל הָאָרֶץ, אֲשֶׁר יִתֵּן יי לָכֶם כַּאֲשֶׁר דִּבֵּר, וּשְׁמַרְתֶּם אֶת הָעֲבֹדָה הַזֹּאת." תָּלָה הַכָּתוּב לָעֲבוֹדָה הַזֹּאת מִבִּיאָתָן לָאָרֶץ וּלְהַלָּן.
(שמות יב,כו) <b>["וְהָיָה כִּי יֹאמְרוּ אֲלֵיכֶם בְּנֵיכֶם: מָה הָעֲבֹדָה הַזֹּאת לָכֶם?"] "וְהָיָה כִּי יֹאמְרוּ אֲלֵיכֶם בְּנֵיכֶם"</b>. בְּשׂוֹרָה רָעָה נִתְבַּשְּׂרוּ יִשְׂרָאֵל בְּאוֹתָהּ שָׁעָה, שֶׁסּוֹף הַתּוֹרָה עֲתִידָה לְהִשְׁתַּכֵּחַ. וְיֵשׁ אוֹמְרִים, בְּשׂוֹרָה טוֹבָה נִתְבַּשְּׂרוּ יִשְׂרָאֵל בְּאוֹתָהּ שָׁעָה, שֶׁהֵן עֲתִידִים לִרְאוֹת לָהֶן בָּנִים וּבְנֵי בָנִים, שֶׁנֶּאֱמַר: (שמות יב,כז) "וַאֲמַרְתֶּם זֶבַח פֶּסַח הוּא לַיי, אֲשֶׁר פָּסַח עַל בָּתֵּי בְנֵי יִשְׂרָאֵל בְּמִצְרַיִם, בְּנָגְפּוֹ אֶת מִצְרַיִם, וְאֶת בָּתֵּינוּ הִצִּיל, וַיִּקֹּד הָעָם וַיִּשְׁתַּחֲווּ." לָמָּה הִשְׁתַּחֲווּ? מִשּׁוּם שֶׁנֶּאֱמַר: (שמות יג,יח) "וַחֲמֻשִׁים עָלוּ בְנֵי יִשְׂרָאֵל", אֶחָד מֵחֲמִשָּׁה, וְיֵשׁ אוֹמְרִים, אֶחָד מֵחֲמִשִּׁים, וְיֵשׁ אוֹמְרִים, אֶחָד מֵחָמֵשׁ מֵאוֹת עָלוּ.
רַבִּי נְהוֹרַי אוֹמֵר: הָעֲבוֹדָה! וְלֹא אֶחָד מֵחָמֵשׁ מֵאוֹת עָלוּ, שֶׁנֶּאֱמַר: (יחזקאל טז,ז) "רְבָבָה כְּצֶמַח הַשָּׂדֶה נְתַתִּיךְ, וַתִּרְבִּי וַתִּגְדְּלִי וַתָּבֹאִי בַּעֲדִי עֲדָיִים, שָׁדַיִם נָכֹנוּ וּשְׂעָרֵךְ צִמֵּחַ, וְאַתְּ עֵרֹם וְעֶרְיָה." וְאוֹמֵר (שמות א,ז) "וּבְנֵי יִשְׂרָאֵל פָּרוּ וַיִּשְׁרְצוּ", שֶׁהָיְתָה אִשָּׁה אַחַת יוֹלֶדֶת שִׁשָּׁה בָנִים בְּכֶרֶס אֶחָד, וְאַתְּ אוֹמֵר 'אֶחָד מֵחָמֵשׁ מֵאוֹת עָלוּ'! וְאֵימָתַי מֵתוּ? בִּשְׁלֹשֶׁת יְמֵי אֲפֵלָה, שֶׁנֶּאֱמַר: (שמות י,כג) "לֹא רָאוּ אִישׁ אֶת אָחִיו", שֶׁהָיוּ קוֹבְרִין מֵתֵיהֶן, וְהוֹדוּ וְשִׁבְּחוּ שֶׁלֹּא רָאוּם אוֹיְבֵיהֶם וְשָׂמְחוּ בְמַפָּלָתָם.
(שמות יב,כז) <b>["וַאֲמַרְתֶּם: זֶבַח פֶּסַח הוּא לַיי, אֲשֶׁר פָּסַח עַל בָּתֵּי בְנֵי יִשְׂרָאֵל בְּמִצְרַיִם, בְּנָגְפּוֹ אֶת מִצְרַיִם, וְאֶת בָּתֵּינוּ הִצִּיל. וַיִּקֹּד הָעָם וַיִּשְׁתַּחֲווּ."] "וַאֲמַרְתֶּם זֶבַח פֶּסַח הוּא לַיי"</b>. רַבִּי יוֹסֵה הַגָּלִילִי אוֹמֵר: רְאוּיִין הָיוּ יִשְׂרָאֵל כְּלָיָה בְּמִצְרַיִם, עַד שֶׁגָּמַר הָאַחֲרוֹן שֶׁבָּהֶם אֶת פִּסְחוֹ, שֶׁנֶּאֱמַר: (שמות יב,כז) "וַאֲמַרְתֶּם: זֶבַח פֶּסַח הוּא לַיי, אֲשֶׁר פָּסַח עַל בָּתֵּי בְנֵי יִשְׂרָאֵל בְּמִצְרַיִם, בְּנָגְפּוֹ אֶת מִצְרַיִם, וְאֶת בָּתֵּינוּ הִצִּיל. וַיִּקֹּד הָעָם וַיִּשְׁתַּחֲווּ." לְלַמְּדָךְ, שֶׁכָּל מִי שֶׁרוֹאֶה וְשׁוֹמֵעַ נִסִּין שֶׁעָשָׂה הַמָּקוֹם לְיִשְׂרָאֵל בְּמִצְרַיִם, צָרִיךְ לְשַׁבֵּחַ. וְכֵן הוּא אוֹמֵר: (שמות יח ח-י) "וַיְסַפֵּר מֹשֶׁה לְחֹתְנוֹ אֵת כָּל אֲשֶׁר עָשָׂה יי לְפַרְעֹה וּלְמִצְרַיִם עַל אוֹדֹת יִשְׂרָאֵל. אֵת כָּל הַתְּלָאָה אֲשֶׁר מְצָאָתַם בַּדֶּרֶךְ, וַיַּצִּלֵם יי. וַיִּחַדְּ יִתְרוֹ עַל כָּל הַטּוֹבָה אֲשֶׁר עָשָׂה יי לְיִשְׂרָאֵל, אֲשֶׁר הִצִּילוֹ מִיַּד מִצְרָיִם. וַיֹּאמֶר יִתְרוֹ: בָּרוּךְ יי אֲשֶׁר הִצִּיל אֶתְכֶם מִיַּד מִצְרַיִם וּמִיַּד פַּרְעֹה, אֲשֶׁר הִצִּיל אֶת הָעָם מִתַּחַת יַד מִצְרָיִם!"
(שמות יב,כח) <b>["וַיֵּלְכוּ וַיַּעֲשׂוּ בְּנֵי יִשְׂרָאֵל כַּאֲשֶׁר צִוָּה יי אֶת מֹשֶׁה וְאַהֲרֹן, כֵּן עָשׂוּ."] "וַיֵּלְכוּ וַיַּעֲשׂוּ בְּנֵי יִשְׂרָאֵל"</b>, לִתֵּן שָׁכָר לַהֲלִיכָה, וְשָׁכָר לָעֲשִׂיָּה.
<b>"וַיַּעֲשׂוּ"</b>. וְכִי כְּבַר עָשׂוּ? אֶלָּא, מִכֵּיוָן שֶּׁקִּבְּלוּ עֲלֵיהֶם לַעֲשׁוֹת, מַעֲלֶה עֲלֵיהֶם כְּאִלּוּ עָשׂוּ. <b>"כַּאֲשֶׁר צִוָּה יי אֶת מֹשֶׁה וְאַהֲרֹן, כֵּן עָשׂוּ."</b> לְהוֹדִיעָךְ שְׁבָחָן שֶׁלְּיִשְׂרָאֵל, שֶׁכַּשֵּׁם שֶׁאָמְרוּ לָהֶם מֹשֶׁה וְאַהֲרֹן, כֵּן עָשׂוּ.
דָּבָר אַחֵר: מַה תִּלְמֹד לוֹמַר <b>"כֵּן עָשׂוּ"</b>? אֶלָּא אַף מֹשֶׁה וְאַהֲרֹן עָשׂוּ כֵן.

Chapter 13

(שמות יב,כט) <b>["וַיְהִי בַּחֲצִי הַלַּיְלָה, וַיי הִכָּה כָל בְּכוֹר בְּאֶרֶץ מִצְרַיִם, מִבְּכֹר פַּרְעֹה הַיֹּשֵׁב עַל כִּסְאוֹ, עַד בְּכוֹר הַשְּׁבִי אֲשֶׁר בְּבֵית הַבּוֹר, וְכֹל בְּכוֹר בְּהֵמָה."] "וַיְהִי בַּחֲצִי הַלַּיְלָה"</b>, יוֹצְרוֹ חִלְּקוֹ. לָמָּה נֶאֱמַר? לְפִי שֶׁנֶּאֱמַר: (שמות יא,ד) "וַיֹּאמֶר מֹשֶׁה: כֹּה אָמַר יי: כַּחֲצֹת הַלַּיְלָה אֲנִי יוֹצֵא בְּתוֹךְ מִצְרָיִם." שֶׁאֵי אֶפְשָׁר לְבָשָׂר וָדָם לַעֲמֹד עַל חֶצְיוֹ שֶׁלַּלַּיְלָה, אֶלָּא כָן, יוֹצְרוֹ חִלְּקוֹ.
רַבִּי יְהוּדָה בֶּן בְּתֵירָה אוֹמֵר: הַיּוֹדֵעַ שְׁעוֹתָיו וְעוֹנוֹתָיו, הוּא חִלְּקוֹ.
רַבִּי אֱלִיעֶזֶר אוֹמֵר: נֶאֱמַר כָּן 'לַיְלָה', וְנֶאֱמַר לְהַלָּן 'לַיְלָה', מַה לְּהַלָּן עַד חֲצוֹת, אַף כָּן עַד חֲצוֹת.
<b>"וַיי הִכָּה כָל בְּכוֹר"</b>. שׁוֹמֵעַ אֲנִי, עַל יְדֵי מַלְאָךְ אוֹ עַל יְדֵי שָׁלִיחַ! תִּלְמֹד לוֹמַר (שמות יב,יב) "וְהִכֵּיתִי כָל בְּכוֹר", לֹא עַל יְדֵי מַלְאָךְ וְלֹא עַל יְדֵי הַשָּׁלִיחַ.
<b>"וַיי הִכָּה כָל בְּכוֹר בְּאֶרֶץ מִצְרַיִם"</b>, אֲפִלּוּ מִמְּקוֹמוֹת אֲחֵרִים. וּבְכוֹרֵי מִצְרָיִם שֶׁהֵן בִּמְקוֹמוֹת אֲחֵרִים, מְנַיִן? תִּלְמֹד לוֹמַר (תהלים קלו,י) "לְמַכֵּה מִצְרַיִם בִּבְכוֹרֵיהֶם". בְּכוֹרֵי חַם כּוּשׁ וּפוּט וְלוּד, מְנַיִן? תִּלְמֹד לוֹמַר: (תהלים עח,נא) "וַיַּךְ כָּל בְּכוֹר בְּמִצְרָיִם, רֵאשִׁית אוֹנִים בְּאָהֳלֵי חָם."
<b>"מִבְּכֹר פַּרְעֹה הַיֹּשֵׁב עַל כִּסְאוֹ"</b> בָּא הַכָּתוּב לְלַמְּדָךְ עַל פַּרְעֹה, שֶׁהוּא בְּכוֹר. אַתְּ אוֹמֵר לְלַמְּדָךְ עַל פַּרְעֹה שֶׁהוּא בְּכוֹר, אוֹ אֵינוֹ בָא אֶלָּא לְלַמֵּד עַל בְּנוֹ שֶׁהוּא בְּכוֹר? כְּשֶׁהוּא אוֹמֵר <b>"הַיֹּשֵׁב עַל כִּסְאוֹ"</b>, הֲרֵי בְנוֹ אָמוּר. הָא מַה תִּלְמֹד לוֹמַר <b>"מִבְּכֹר פַּרְעֹה"</b>? בָּא הַכָּתוּב לְלַמֵּד עַל פַּרְעֹה שֶׁהוּא בְּכוֹר. פַּרְעֹה נִשְׁתַּיַּר מִכָּל הַבְּכוֹרוֹת, וְעָלָיו הַכָּתוּב אוֹמֵר: (שמות ט,טו)<sup class="footnote-marker">*</sup><i class="footnote">נִשְׁתַּיַּר: נשאר לבדו.</i> "וְאוּלָם בַּעֲבוּר זֹאת הֶעֱמַדְתִּיךָ, הַרְאֹתְךָ אֶת כֹּחִי, וּלְמַעַן סַפֵּר שְׁמִי בְּכָל הָאָרֶץ." בַּעַל צְפוֹן נִשְׁתַּיַּר מִכָּל הַיִּרְאוֹת,<sup class="footnote-marker">*</sup><i class="footnote">הַיִּרְאוֹת: האלילים, שיראים מהם.</i> בִּשְׁבִיל לְפַתּוֹת לִבָּן שֶׁלַּמִּצְרִים. עָלָיו הוּא אוֹמֵר: (איוב יב,כג) "מַשְׂגִּיא לַגּוֹיִם וַיְאַבְּדֵם".<sup class="footnote-marker">*</sup><i class="footnote">מַשְׂגִּיא לַגּוֹיִם: מרומם את האומות.</i>
<b>"עַד בְּכוֹר הַשְּׁבִי"</b>. וְכִי שְׁבוּיִין, מַה חָטְאוּ? אֶלָּא שֶׁלֹּא יְהוּ הַשְּׁבוּיִין אוֹמְרִים: יִרְאָתֵנוּ הֵבִיאָה עֲלֵיהֶם אֶת הַפֻּרְעָנוּת! קָשָׁה יִרְאָתֵנוּ, שֶׁעָמְדָה עַל עַצְמָהּ! קָשָׁה יִרְאָתֵנוּ שֶׁלֹּא שָׁלְטָה בָנוּ הַפֻּרְעָנוּת!
דָּבָר אַחֵר: לְלַמְּדָךְ שֶׁכָּל גְּזֵרוֹת שֶׁהָיָה פַּרְעֹה גּוֹזֵר עַל יִשְׂרָאֵל, הָיוּ הַשְּׁבוּיִין שְׂמֵחִין בָּהֶם, שֶׁנֶּאֱמַר: (משלי יז,ה) "שָׂמֵחַ לְאֵיד לֹא יִנָּקֶה". וְאוֹמֵר (משלי כד יז) "בִּנְפֹל אוֹיִבְךָ אַל תִּשְׂמָח", וְאוֹמֵר: (יחזקאל כו,ב) "בֶּן אָדָם! יַעַן אֲשֶׁר אָמְרָה צֹּר עַל יְרוּשָׁלִַם: הֶאָח! נִשְׁבְּרָה דַּלְתוֹת הָעַמִּים, נָסֵבָּה אֵלָי, אִמָּלְאָה הָחֳרָבָה." וְאוֹמֵר: (יחזקאל כו,ג) "לָכֵן כֹּה אָמַר אֲדֹנָי יי: הִנְנִי עָלַיִךְ צֹר! וְהַעֲלֵיתִי עָלַיִךְ גּוֹיִם רַבִּים, כְּהַעֲלוֹת הַיָּם לְגַלָּיו." וְלֹא שְׁבוּיִים בִּלְבַד, אֶלָּא אֲפִלּוּ עֲבָדִים וּשְׁפָחוֹת, שֶׁנֶּאֱמַר: (שמות יא,ה) "עַד בְּכוֹר הַשִּׁפְחָה אֲשֶׁר אַחַר הָרֵחָיִם".
<b>"וְכֹל בְּכוֹר בְּהֵמָה."</b> וְכִי בְּהֵמָה, מַה חָטַאת? אֶלָּא שֶׁלֹּא יֹאמְרוּ הַמִּצְרִים: יִרְאָתֵנוּ הֵבִיאָה עָלֵינוּ אֶת הַפֻּרְעָנוּת! קָשָׁה יִרְאָתֵנוּ, שֶׁעָמְדָה לְעַצְמָהּ! קָשָׁה יִרְאָתֵנוּ, שֶׁלֹּא שָׁלְטָה בּהּ פֻּרְעָנוּת!
(שמות יב,ל) <b>["וַיָּקָם פַּרְעֹה לַיְלָה הוּא, וְכָל עֲבָדָיו וְכָל מִצְרַיִם, וַתְּהִי צְעָקָה גְדֹלָה בְּמִצְרָיִם, כִּי אֵין בַּיִת אֲשֶׁר אֵין שָׁם מֵת."] "וַיָּקָם פַּרְעֹה"</b>, שׁוֹמֵעַ אֲנִי, בְּשָׁלוֹשׁ שָׁעוֹת, שֶׁכֵּן דֶּרֶךְ מְלָכִים לַעֲמֹד בְּשָׁלוֹשׁ שָׁעוֹת! תִּלְמֹד לוֹמַר <b>"לַיְלָה"</b>. אִי לַיְלָה, שׁוֹמֵעַ אֲנִי, עַל יְדֵי שָׁרִים וְשָׁרוֹת!<sup class="footnote-marker">*</sup><i class="footnote">שָׁרִים וְשָׁרוֹת. כך הגירסה בגניזה אך בכ"י אוקספורד: שדים ושדות.</i> תִּלְמֹד לוֹמַר <b>"הוּא"</b>.
<b>"הוּא וְכָל עֲבָדָיו וְכָל מִצְרַיִם"</b>. מַגִּיד שֶׁפַּרְעֹה מְחַזֵּר עַל כָּל בָּתֵּי עֲבָדָיו, וְעַל כָּל בָּתֵּי מִצְרָיִם, וּמַעֲמִידָן אֶחָד אֶחָד מִמְּקוֹמוֹ.
<b>"וַתְּהִי צְעָקָה גְדֹלָה"</b>. כָּעִנְיָן שֶׁנֶּאֱמַר: (שמות יא,ו) "וְהָיְתָה צְעָקָה גְדֹלָה בְּכָל אֶרֶץ מִצְרָיִם, אֲשֶׁר כָּמֹהוּ לֹא נִהְיָתָה, וְכָמֹהוּ לֹא תֹסִף."
<b>"כִּי אֵין בַּיִת אֲשֶׁר אֵין שָׁם מֵת."</b> רַבִּי נָתָן אוֹמֵר: וְכִי לֹא הָיוּ שָׁם בָּתִּים שֶׁלֹּא הָיוּ בָהֶן בְּכוֹרוֹת? אֶלָּא, כֵּיוָן שֶׁהָיָה הַבְּכוֹר מֵת לְאֶחָד מֵהֶן, הָיוּ עוֹשִׂין לוֹ אִיקוֹנִין,<sup class="footnote-marker">*</sup><i class="footnote">אִיקוֹנִין. eikónion: תמונה קטנה, דיוקן, צלם.</i> וּמַעֲמִידָהּ בְּבֵיתוֹ. וְאוֹתוֹ הַלַּיְלָה, נִשְׁחֶקֶת וְנִדֶּקֶת<sup class="footnote-marker">*</sup><i class="footnote">נִדֶּקֶת: נטחנת לאבקה.</i> וְנִזֶּרֶת,<sup class="footnote-marker">*</sup><i class="footnote">נִזֶּרֶת: מתפוררת.</i> וְהָיָה אוֹתוֹ הַיּוֹם קָשֶׁה בְעֵינֵיהֶן כְּאִלּוּ אוֹתוֹ הַיּוֹם קְבָרוּהוּ. וְלֹא עוֹד, אֶלָּא שֶׁהָיוּ הַמִּצְרִים קוֹבְרִין בְּתוֹךְ בָּתֵּיהֶן, וְהָיוּ הַכְּלָבִים נִכְנָסִין דֶּרֶךְ הַכּוּכִין וּמְחַטְּטִין, וּמוֹצִיאִין אֶת הַבְּכוֹרוֹת מִתּוֹךְ כּוּכֵיהֶן וּמְתַעְתְּעִין בָּהֶן,<sup class="footnote-marker">*</sup><i class="footnote">מְתַעְתְּעִין: משחקים.</i> וְהָיָה אוֹתוֹ הַיּוֹם קָשֶׁה בְעֵינֵיהֶן כְּאִלּוּ אוֹתוֹ הַיּוֹם קְבָרוּהוּ.
(שמות יב,לא) <b>["וַיִּקְרָא לְמֹשֶׁה וּלְאַהֲרֹן לַיְלָה, וַיֹּאמֶר: קוּמוּ, צְּאוּ מִתּוֹךְ עַמִּי, גַּם אַתֶּם, גַּם בְּנֵי יִשְׂרָאֵל, וּלְכוּ עִבְדוּ אֶת יי כְּדַבֶּרְכֶם!"] "וַיִּקְרָא לְמֹשֶׁה וּלְאַהֲרֹן לַיְלָה"</b>, מַגִּיד שֶׁהָיָה פַרְעֹה מְחַזֵּר וּמְשָׁאֵל בְּכָל אֶרֶץ מִצְרָיִם: הֵיכָן מֹשֶׁה שָׁרוּי? הֵיכָן אַהֲרֹן שָׁרוּי?
<b>"וַיֹּאמֶר: קוּמוּ צְּאוּ מִתּוֹךְ עַמִּי!"</b> אָמַר לוֹ מֹשֶׁה: מֻזְהָרִין אָנוּ שֶׁלֹּא לָצֵאת אֶלָּא בְּפַרְהֶסְיָא, שֶׁנֶּאֱמַר: (שמות יב,כב)<sup class="footnote-marker">*</sup><i class="footnote">פַּרְהֶסְיָא. parrhēsía: חופש דיבור; בגלוי.</i> "וְאַתֶּם לֹא תֵצְאוּ אִישׁ מִפֶּתַח בֵּיתוֹ עַד בֹּקֶר."
דָּבָר אַחֵר: <b>"וַיִּקְרָא לְמֹשֶׁה וּלְאַהֲרֹן"</b>, לָמָּה נֶאֱמַר? לְפִי שֶׁהוּא אוֹמֵר: (שמות י,כא-כב) "וַיֹּאמֶר לוֹ פַרְעֹה: לֵךְ מֵעָלָי! הִשָּׁמֶר לְךָ, אַל תֹּסֶף רְאוֹת פָּנַי, כִּי בְּיוֹם רְאֹתְךָ פָנַי תָּמוּת. וַיֹּאמֶר מֹשֶׁה כֵּן דִּבַּרְתָּ". יָפֶה דִּבַּרְתָּ, וּבִזְמַנָּהּ דִּבַּרְתָּ: (שמות י,כט) "לֹא אֹסִף עוֹד רְאוֹת פָּנֶיךָ"! אֶלָּא, "וְיָרְדוּ כָל עֲבָדֶיךָ אֵלֶּה אֵלַי", (שמות יא,ח) שֶׁאֵין תַּלְמוּד (לוֹמַר) "אֵלֶּה", אֶלָּא שֶׁסּוֹפָךְ עָתִיד לֵירֵד בָּרִאשׁוֹנָה. אֶלָּא מְלַמֵּד שֶׁמֹּשֶׁה חָלַק כָּבוֹד לַמַּלְכוּת. וְכֵן הַקֹּדֶשׁ בָּרוּךְ הוּא אוֹמֵר: "חֲלֹק כָּבוֹד לַמַּלְכוּת", שֶׁנֶּאֱמַר: (שמות ו,יג) "וַיְדַבֵּר יי אֶל מֹשֶׁה וְאֶל אַהֲרֹן, וַיְצַוֵּם אֶל בְּנֵי יִשְׂרָאֵל וְאֶל פַּרְעֹה", צִוָּם לַחֲלֹק כָּבוֹד לַמַּלְכוּת.
וְכֵן מָצִינוּ בְּיוֹסֵף, שֶׁחָלַק כָּבוֹד לַמַּלְכוּת, שֶׁנֶּאֱמַר: (בראשית מא,טז) "בִּלְעָדָי! אֱלֹהִים יַעֲנֶה אֶת שְׁלוֹם פַּרְעֹה"
וְכֵן מָצִינוּ בְיַעֲקֹב שֶׁחָלַק כָּבוֹד לַמַּלְכוּת, שֶׁנֶּאֱמַר: (בראשית מח,ב) "וַיִּתְחַזֵּק יִשְׂרָאֵל וַיֵּשֶׁב עַל הַמִּטָּה"
וְכֵן מָצִינוּ בְאֵלִיָּהוּ שֶׁחָלַק כָּבוֹד לַמַּלְכוּת, שֶׁנֶּאֱמַר: (מלכים א יח,מו) "וְיַד יי הָיְתָה אֶל אֵלִיָּהוּ, וַיְשַׁנֵּס מָתְנָיו, וַיָּרָץ לִפְנֵי אַחְאָב".
וְכֵן מָצִינוּ בַחֲנַנְיָה, מִישָׁאֵל וַעֲזַרְיָה שֶׁחָלְקוּ כָבוֹד לַמַּלְכוּת, שֶׁנֶּאֱמַר: (דניאל ג,כו) "בֵּאדַיִן קְרֵב נְבוּכַדְנֶצַּר לִתְרַע אַתּוּן נוּרָא יָקִדְתָּא, עָנֵה וְאָמַר: שַׁדְרַךְ מֵישַׁךְ וַעֲבֵד נְגוֹ, עַבְדוֹהִי דִּי אֱלָהָא עִלָּאָה, פֻּקוּ וֶאֱתוֹ!"<sup class="footnote-marker">*</sup><i class="footnote">אָז קָרַב נְבוּכַדְנֶצַּר לְשַׁעַר כִּבְשַׁן הָאֵשׁ הַבּוֹעֶרֶת, עוֹנֶה וְאוֹמֵר: שַׁדְרַךְ מֵישַׁךְ וַעֲבֵד נְגוֹ, עֲבָדָיו שֶׁל הָאֵל הָעֶלְיוֹן, צְאוּ וּבוֹאוּ!.</i>
וְכֵן מָצִינוּ בְדָנִיֵּאל שֶׁחָלַק כָּבוֹד לַמַּלְכוּת, שֶׁנֶּאֱמַר: (דניאל ו,כא) "וּכְמִקְרְבֵהּ לְגֻבָּא, לְדָנִיֵּאל בְּקָל עֲצִיב זְעִק, עָנֵה מַלְכָּא וְאָמַר לְדָנִיֵּאל: דָּנִיֵּאל, עֲבֵד אֱלָהָא חַיָּא, אֱלָהָךְ דִּי אַנְתְּ פָּלַח לֵהּ בִּתְדִירָא, הַיְכִל לְשֵׁיזָבוּתָךְ מִן אַרְיָוָתָא?"<sup class="footnote-marker">*</sup><i class="footnote">וּכְקָרְבוֹ לַבּוֹר אֶל דָּנִיֵּאל בְּקוֹל עָצוּב צָעַק, עוֹנֶה הַמֶּלֶךְ וְאוֹמֵר לְדָנִיֵּאל: דָּנִיֵּאל, עֶבֶד הָאֵל הַחַי! אֱלֹהֶיךָ אֲשֶׁר אַתָּה עוֹבֵד אוֹתוֹ תָּמִיד, הֲאִם יָכֹל לְהוֹשִׁיעֲךָ מִן הָאֲרָיוֹת?.</i>
<b>"וַיֹּאמֶר: קוּמוּ צְּאוּ!"</b> אֲנִי אָמַרְתִּי (שמות י,ח) "מִי וָמִי הַהֹלְכִים?" וְאַתֶּם אֲמַרְתֶּם (שמות י,ט) "בִּנְעָרֵינוּ וּבִזְקֵנֵינוּ נֵלֵךְ".
<b>"קוּמוּ צְּאוּ מִתּוֹךְ עַמִּי!"</b> אֲנִי אָמַרְתִּי (שמות י,כד) "רַק צֹאנְכֶם וּבְקַרְכֶם יֻצָּג", וְאַתֶּם אֲמַרְתֶּם (שמות י,כו) "וְגַם מִקְנֵנוּ יֵלֵךְ עִמָּנוּ".
(שמות יב,לב) <b>["גַּם צֹאנְכֶם גַּם בְּקַרְכֶם קְחוּ, כַּאֲשֶׁר דִּבַּרְתֶּם, וָלֵכוּ! וּבֵרַכְתֶּם גַּם אֹתִי."] "גַּם צֹאנְכֶם גַּם בְּקַרְכֶם קְחוּ!"</b> אַתֶּם אֲמַרְתֶּם (שמות י,כה) "גַּם אַתָּה תִּתֵּן בְּיָדֵנוּ זְבָחִים וְעֹלֹת". <b>"גַּם צֹאנְכֶם גַּם בְּקַרְכֶם קְחוּ, כַּאֲשֶׁר דִּבַּרְתֶּם, וָלֵכוּ!"</b>
<b>"וּבֵרַכְתֶּם גַּם אֹתִי."</b> הִתְפַּלְּלוּ עָלַי, כְּדֵי שֶּתִּכְלֶה מִמֶּנִּי הַפֻּרְעָנוּת.
(שמות יב,לג) <b>["וַתֶּחֱזַק מִצְרַיִם עַל הָעָם, לְמַהֵר לְשַׁלְּחָם מִן הָאָרֶץ, כִּי אָמְרוּ: כֻּלָּנוּ מֵתִים."] "וַתֶּחֱזַק מִצְרַיִם עַל הָעָם"</b>, מַגִּיד שֶׁהָיוּ מְבַהֲלִין אוֹתָן וְטוֹרְדִין אוֹתָן לָצֵאת.
<b>"כִּי אָמְרוּ, כֻּלָּנוּ מֵתִים." </b>אָמְרוּ: לֹא כִגְזֵרַת מֹשֶׁה. מֹשֶׁה אָמַר: (שמות יא,ה) "וּמֵת כָּל בְּכוֹר בְּאֶרֶץ מִצְרַיִם", וְהָיוּ סְבוּרִין שֶׁכָּל מִי שֶׁיֵּשׁ לוֹ אַרְבָּעָה חֲמִשָּׁה בָנִים, אֵין מֵת אֶלָּא הַבְּכוֹר. וְהֵן לֹא יוֹדְעִין שֶׁנְּשֵׁיהֶן חֲשׁוּדוֹת עַל הָעֲרָיוֹת, וְהָיוּ כֻלָּן מַרְאֵיהֶן אֲחֵרִים. הֵן עָשׂוּ בַּסֵּתֶר, וְהַמָּקוֹם פִּרְסְמָן בַּגָּלוּי. וַהֲרֵי הַדְּבָרִים קַל וָחֹמֶר: וּמָה, אִם מִדַּת הַפֻּרְעָנוּת מעוּטָה, הָעוֹשָׂה בַסֵּתֶר, הַמָּקוֹם מְפַרְסְמָהּ בַּגָּלוּי, קַל וָחֹמֶר לְמִדַּת הַטּוֹבָה מְרֻבָּה!
(שמות יב,לד) <b>["וַיִּשָּׂא הָעָם אֶת בְּצֵקוֹ טֶרֶם יֶחְמָץ, מִשְׁאֲרֹתָם צְרֻרֹת בְּשִׂמְלֹתָם עַל שִׁכְמָם."]</b><sup class="footnote-marker">*</sup><i class="footnote">מִשְׁאֲרֹתָם: שאריות ארוחת הערב.</i> <b>"וַיִּשָּׂא הָעָם אֶת בְּצֵקוֹ טֶרֶם יֶחְמָץ"</b>, מַגִּיד שֶׁלָּשׁוּ אֶת הָעִסָּה, וְלֹא הִסְפִּיקוּ לְחַמְּצָהּ עַד שֶׁנִּגְאֲלוּ. וְכֵן אַתְּ מוֹצֵא לֶעָתִיד לָבֹא, מַה הוּא אוֹמֵר? (הושע ז ד-ה) "יִשְׁבּוֹת מֵעִיר מִלּוּשׁ בָּצֵק עַד חֻמְצָתוֹ. יוֹם מַלְכֵּנוּ הֶחֱלוּ שָׂרִים חֲמַת מִיָּיִן, מָשַׁךְ יָדוֹ אֶת לֹצְצִים."<sup class="footnote-marker">*</sup><i class="footnote">לֹצְצִים: אנשים קלי דעת.</i>
<b>"מִשְׁאֲרֹתָם"</b>, אֵלּוּ שִׁירֵי מַצָּה וּמָרוֹר.<sup class="footnote-marker">*</sup><i class="footnote">שִׁירֵי=שְׁיָרֵי.</i> אַתָּה אוֹמֵר שִׁירֵי מַצָּה וּמָרוֹר, אוֹ אֵינוֹ אֶלָּא שֶׁלַּפְּסָחִים? כְּשֶׁהוּא אוֹמֵר "וְלֹא תוֹתִירוּ מִמֶּנּוּ עַד בֹּקֶר", הֲרֵי שִׁירֵי פְסָחִים אָמוּר; הָא מַה תִּלְמֹד לוֹמַר "מִשְׁאֲרֹתָם צְרֻרֹת בְּשִׂמְלֹתָם"? אֵלּוּ שִׁירֵי מַצָּה וּמָרוֹר.
<b>"צְרֻרֹת בְּשִׂמְלֹתָם עַל שִׁכְמָם."</b> רַבִּי נָתָן אוֹמֵר: וְכִי לֹא הָיָה שָׁם בְּהֵמָה? וַהֲרֵי כְּבַר נֶאֱמַר: (שמות יב,לח) "וְגַם עֵרֶב רַב עָלָה אִתָּם, וְצֹאן וּבָקָר". וּמַה תִּלְמֹד לוֹמַר <b>"צְרֻרֹת בְּשִׂמְלֹתָם עַל שִׁכְמָם"</b>? אֶלָּא שֶׁהָיוּ יִשְׂרָאֵל מְחַבְּבִין אֶת הַמִּצְווֹת.
(שמות יב,לה) <b>[וּבְנֵי יִשְׂרָאֵל עָשׂוּ כִּדְבַר מֹשֶׁה, וַיִּשְׁאֲלוּ מִמִּצְרַיִם כְּלֵי כֶסֶף וּכְלֵי זָהָב וּשְׂמָלֹת.]</b> <b>"וּבְנֵי יִשְׂרָאֵל עָשׂוּ כִּדְבַר מֹשֶׁה"</b>. וְכִי מָה אָמַר לָהֶם מֹשֶׁה לְיִשְׂרָאֵל בְּמִצְרַיִם? הֲרֵי הוּא אוֹמֵר: (שמות יא,ב) "דַּבֶּר נָא בְּאָזְנֵי הָעָם, וְיִשְׁאֲלוּ אִישׁ מֵאֵת רֵעֵהוּ, וְאִשָּׁה מֵאֵת רְעוּתָהּ כְּלֵי כֶסֶף וּכְלֵי זָהָב." וְכֵן עָשׂוּ בְּנֵי יִשְׂרָאֵל.
<b>"וַיִּשְׁאֲלוּ מִמִּצְרַיִם כְּלֵי כֶסֶף וּכְלֵי זָהָב וּשְׂמָלֹת."</b> שֶׁאֵין תַּלְמוּד (לוֹמַר) <b>"וּשְׂמָלֹת"</b>, אֶלָּא הַכְּסוּת הָיְתָה חֲבִיבָה עֲלֵיהֶם יוֹתֵר מִן הַכֶּסֶף וּמִן הַזָּהָב.
(שמות יב,לו) <b>"וַיי נָתַן אֶת חֵן הָעָם בְּעֵינֵי מִצְרַיִם, וַיַּשְׁאִלוּם, וַיְנַצְּלוּ אֶת מִצְרָיִם." "וַיַּשְׁאִלוּם"</b>, כִּשְׁמוּעוֹ: לֹא הִסְפִּיק לוֹמַר 'הַשְׁאִילֵנִי!' עַד שֶׁהוּא מוֹצִיא וְנוֹתֵן לוֹ. דִּבְרֵי רַבִּי יִשְׁמָעֵאל.
רַבִּי יוֹסֵה הַגָּלִילִי אוֹמֵר: הֶאֱמִינוּ בָהֶם מִשְּׁלֹשֶׁת יְמֵי הָאֲפֵלָה, שֶׁהָיוּ אוֹמְרִים: מָה, אִם בְּשָׁעָה שֶׁהָיִינוּ בַאֲפֵלָה וְהֵן בְּאוֹרָה, לֹא נֶחְשָׁדוּ, וְעַכְשָׁו נֶחְשָׁדִין?
רַבִּי אֱלִיעֶזֶר אוֹמֵר: רוּחַ הַקֹּדֶשׁ שָׁרַת עַל יִשְׂרָאֵל, וְהָיָה אוֹמֵר לוֹ: הַשְׁאִילֵנִי כַּלָּךְ,<sup class="footnote-marker">*</sup><i class="footnote">כַּלָּךְ. משי גס.</i> בְּמָקוֹם פְּלוֹנִי הוּא מֻנָּח לָךְ! וְהַלָּה מוֹצִיא וְנוֹתֵן לוֹ. וְאֵין חֵן אֶלָּא רוּחַ הַקֹּדֶשׁ, שֶׁנֶּאֱמַר: (זכריה יב,י) "וְשָׁפַכְתִּי עַל בֵּית דָּוִיד וְעַל יוֹשֵׁב יְרוּשָׁלִַם רוּחַ חֵן וְתַחֲנוּנִים".
רַבִּי נָתָן אוֹמֵר: אֵין צָרִיךְ לוֹמַר <b>"וַיַּשְׁאִלוּם"</b>, אֶלָּא מַה שֶּׁלֹּא שָׁאֲלוּ הָיוּ מַשְׁאִילִין לָהֶן. הָיָה אוֹמֵר לוֹ: תֵּן לִי חֵפֶץ פְּלוֹנִי! וְהָיָה אוֹמֵר לוֹ: טֹל לָךְ, וְאַחַר כַּיּוֹצֵא בוֹ!
<b>"וַיְנַצְּלוּ אֶת מִצְרָיִם."</b> מַגִּיד שֶׁעֲבוֹדָה זָרָה שֶׁלָּהֵם נִתְּכָה<sup class="footnote-marker">*</sup><i class="footnote">נִתְּכָה: נהיתה נוזלית. מתכת הפסלים איבדה את צורתה וחזרה לחומר גלם.</i> וּבָטְלָה, וְחָזְרָה לִתְחִלָּתָהּ. וּמְנַיִן שֶׁבִּזַּת הַיָּם גְּדוֹלָה מִבִּזַּת מִצְרָיִם? שֶׁנֶּאֱמַר: (יחזקאל טז,ז) "וַתִּרְבִּי וַתִּגְדְּלִי וַתָּבֹאִי בַּעֲדִי עֲדָיִים". "בַּעֲדִי", זוֹ בִזַּת מִצְרָיִם; "עֲדָיִים", זוֹ בִזַּת הַיָּם. (תהלים סח,יד) "כַּנְפֵי יוֹנָה נֶחְפָּה בַכֶּסֶף", זוֹ בִזַּת מִצְרָיִם; "וְאֶבְרוֹתֶיהָ<sup class="footnote-marker">*</sup><i class="footnote">אֶבְרוֹתֶיהָ: כנפיה.</i> בִּירַקְרַק חָרוּץ",<sup class="footnote-marker">*</sup><i class="footnote">יְרַקְרַק חָרוּץ: זהב צהוב משובח.</i> זוֹ בִזַּת הַיָּם. (שיר השירים א,יא) "תּוֹרֵי זָהָב נַעֲשֶׂה לָּךְ" זוֹ בִזַּת הַיָּם; "עִם נְקֻדּוֹת הַכָּסֶף." זוֹ בִזַּת מִצְרָיִם.

Chapter 14

(שמות יב,לז) <b>["וַיִּסְעוּ בְנֵי יִשְׂרָאֵל מֵרַעְמְסֵס סֻכֹּתָה, כְּשֵׁשׁ מֵאוֹת אֶלֶף רַגְלִי הַגְּבָרִים לְבַד מִטָּף."] "וַיִּסְעוּ בְנֵי יִשְׂרָאֵל מֵרַעְמְסֵס סֻכֹּתָה"</b>. מֵרַעְמְסֵס לְסֻכּוֹת מֵאָה וְשִׁשִּׁים מִיל,<sup class="footnote-marker">*</sup><i class="footnote">מִיל, מידת אורך רומית, mille passuum: אלף צעדים כפולים, 1481 מ'.</i> מַהֲלַךְ אַרְבָּעִים פַּרְסָה,<sup class="footnote-marker">*</sup><i class="footnote">פַּרְסָה, parasang: מידת אורך פרסית, השווה לפי הרודוטוס 30 סטדיה, בערך 5.7 קמ'.</i> הוֹלֵךְ קוֹלוֹ שֶׁלְּמֹשֶׁה מַהֲלַךְ אַרְבָּעִים יוֹם. וְאַל תִּתְמַהּ, שֶׁהֲרֵי כָּתוּב: (שמות ט,ח-ט) "וַיֹּאמֶר יי אֶל מֹשֶׁה וְאֶל אַהֲרֹן: קְחוּ לָכֶם מְלֹא חָפְנֵיכֶם פִּיחַ כִּבְשָׁן, וּזְרָקוֹ מֹשֶׁה הַשָּׁמַיְמָה לְעֵינֵי פַרְעֹה. "וְהָיָה לְאָבָק עַל כָּל אֶרֶץ מִצְרָיִם". וַהֲרֵי דְבָרִים קַל וָחֹמֶר: וּמָה, אִם אָבָק, שֶׁאֵין דַּרְכּוֹ לְהַלֵּךְ, הָלַךְ מַהֲלַךְ אַרְבָּעִים יוֹם, קַל וָחֹמֶר לַקּוֹל, שֶׁדַּרְכּוֹ לְהַלֵּךְ.
כְּהֶרֶף עַיִן נָסְעוּ בְנֵי יִשְׂרָאֵל מֵרַעְמְסֵס לְסֻכּוֹת, לְקַיֵּם מַה שֶּׁנֶּאֱמַר: (שמות יט,ד) "וָאֶשָּׂא אֶתְכֶם עַל כַּנְפֵי נְשָׁרִים, וָאָבִא אֶתְכֶם אֵלָי."
<b>"סֻכֹּתָה"</b>, סֻכּוֹת מַמָּשׁ הָיוּ, שֶׁנֶּאֱמַר: (בראשית לג,יז) "וְיַעֲקֹב נָסַע סֻכֹּתָה". דִּבְרֵי רַבִּי אֱלִיעֶזֶר.
וַחֲכָמִים אוֹמְרִים: אֵין 'סֻכּוֹת' אֶלָּא מָקוֹם, שֶׁנֶּאֱמַר: (במדבר לג,ו) "וַיִּסְעוּ מִסֻּכֹּת וַיַּחֲנוּ בְאֵתָם". מָה 'אֵתָם', מָקוֹם, אַף 'סֻכּוֹת' מָקוֹם.
רַבִּי עֲקִיבָה אוֹמֵר: אֵין 'סֻכּוֹת' אֶלָּא עֲנָנֵי כָבוֹד, שֶׁנֶּאֱמַר: (ישעיה ד,ה) "כִּי עַל כָּל כָּבוֹד חֻפָּה." אֵין לִי אֶלָּא לְשֶׁעָבַר, לֶעָתִיד לָבֹא מְנַיִן? תִּלְמֹד לוֹמַר: (ישעיה ד,ו) "וְסֻכָּה תִּהְיֶה לְצֵל יוֹמָם מֵחֹרֶב, וּלְמַחְסֶה וּלְמִסְתּוֹר מִזֶּרֶם וּמִמָּטָר." וְאוֹמֵר: (ישעיה לה,י) "וּפְדוּיֵי יי יְשֻׁבוּן, וּבָאוּ צִיּוֹן בְּרִנָּה, וְשִׂמְחַת עוֹלָם עַל רֹאשָׁם".
רַבִּי נְחֶמְיָה אוֹמֵר: <b>"סֻכֹּתָה"</b>, לְפִי שֶׁצָּרִיךְ לָמֵ"ד מִתְּחִלָּתוֹ, תִּתֵּן לוֹ הֵ"א בְסוֹפוֹ.
"כְּשֵׁשׁ מֵאוֹת אֶלֶף רַגְלִי", כּשִׁשִּׁים רִבּוֹא, שֶׁנֶּאֱמַר: (שיר השירים ג,ז-ח) "הִנֵּה מִטָּתוֹ שֶׁלִּשְׁלֹמֹה שִׁשִּׁים גִּבֹּרִים סָבִיב לָהּ, מִגִּבֹּרֵי יִשְׂרָאֵל", הִנֵּה מִטָּתוֹ שֶׁלְּמִי שֶׁהַשָּׁלוֹם שֶׁלּוֹ, שִׁשִּׁים רִבּוֹא גִּבּוֹרִים מִגִּבֹּרֵי יִשְׂרָאֵל, "כֻּלָּם אֲחֻזֵי חֶרֶב מְלֻמְּדֵי מִלְחָמָה, אִישׁ חַרְבּוֹ עַל יְרֵכוֹ, מִפַּחַד בַּלֵּילוֹת." (במדבר כא,יד) "עַל כֵּן יֵאָמַר בְּסֵפֶר מִלְחֲמֹת יי". (תהלים קמט,ה-ז) "יַעְלְזוּ חֲסִידִים בְּכָבוֹד, יְרַנְּנוּ עַל מִשְׁכְּבוֹתָם. רוֹמְמוֹת אֵל בִּגְרוֹנָם, וְחֶרֶב פִּיפִיּוֹת בְּיָדָם. לַעֲשׂוֹת נְקָמָה בַּגּוֹיִם תּוֹכֵחוֹת בַּלְאֻמִּים." (תהלים קמט,ה-ט) "לֶאְסֹר מַלְכֵיהֶם בְּזִקִּים. לַעֲשׂוֹת בָּהֶם מִשְׁפָּט כָּתוּב, הָדָר הוּא לְכָל חֲסִידָיו".
<b>"לְבַד מִטָּף"</b>, לְבַד מִנָּשִׁים וּקְטַנִּים. רַבִּי יוֹנָתָן אוֹמֵר: <b>"לְבַד מִטָּף"</b>, לְבַד מִנָּשִׁים, טַף וּזְקֵנִים.
(שמות יב,לח) <b>"וְגַם עֵרֶב רַב עָלָה אִתָּם, וְצֹאן וּבָקָר מִקְנֶה כָּבֵד מְאֹד." </b><sup class="footnote-marker">*</sup><i class="footnote">עֵרֶב רַב: אנשים מאומות שונות שהצטרפו אל בני ישראל להמלט ממצרים.</i> מֵאָה וְעֶשְׂרִים רִבּוֹא. דִּבְרֵי רַבִּי יִשְׁמָעֵאל. רַבִּי עֲקִיבָה אוֹמֵר: מָאתַיִם וְאַרְבָּעִים רִבּוֹא. רַבִּי נָתָן אוֹמֵר: שְׁלֹשׁ מֵאוֹת וְשִׁשִּׁים רִבּוֹא.
"וְצֹאן וּבָקָר מִקְנֶה כָּבֵד מְאֹד." עֲלֵיהֶם אָמַר הַמָּקוֹם לְאַבְרָהָם: (בראשית טו,יד) "וְאַחֲרֵי כֵן יֵצְאוּ בִּרְכֻשׁ גָּדוֹל", עִם יְצִיאָתָן מִמִּצְרַיִם אֲנִי מְמַלְּאָן כֶּסֶף וְזָהָב.
(שמות יב,לט) <b>["וַיֹּאפוּ אֶת הַבָּצֵק אֲשֶׁר הוֹצִיאוּ מִמִּצְרַיִם עֻגֹת מַצּוֹת כִּי לֹא חָמֵץ, כִּי גֹרְשׁוּ מִמִּצְרַיִם, וְלֹא יָכְלוּ לְהִתְמַהְמֵהַּ, וְגַם צֵדָה לֹא עָשׂוּ לָהֶם."] "וַיֹּאפוּ אֶת הַבָּצֵק"</b>, מַגִּיד שֶׁלָּשׁוּ אֶת הָעִסָּה, וְלֹא הִסְפִּיקוּ לְחַמְּצָהּ, עַד שֶׁנִּגְאֲלוּ. וְכֵן אַתְּ מוֹצֵא לֶעָתִיד לָבֹא: (הוֹשֵׁעַ ז ד,ה) "יִשְׁבּוֹת מֵעִיר מִלּוּשׁ בָּצֵק עַד חֻמְצָתוֹ. יוֹם מַלְכֵּנוּ הֶחֱלוּ שָׂרִים חֲמַת מִיָּיִן מָשַׁךְ יָדוֹ אֶת לֹצְצִים."
<b>"עֻגֹת"</b>, אֵין עוּגוֹת אֶלָּא חֲרָרָה, שֶׁנֶּאֱמַר: (יחזקאל ד,יב)<sup class="footnote-marker">*</sup><i class="footnote">חֲרָרָה: פיתה הנאפית על גחלים.</i> "וְעֻגַת שְׂעֹרִים תֹּאכְלֶנָּה", וְאוֹמֵר (מלכים א יז,יג) "עֲשִׂי לִי מִשָּׁם עֻגָה קְטַנָּה בָרִאשֹׁנָה". נֵס גָּדוֹל נֶעֱשָׂה לָהֶם בַּחֲרָרָה, שֶׁאָכְלוּ מִמֶּנָּה שְׁלֹשִׁים יוֹם עַד שֶׁיָּרַד לָהֶם הַמָּן.
<b>"כִּי גֹרְשׁוּ מִמִּצְרַיִם"</b>, שׁוֹמֵעַ אֲנִי, מֵאֲלֵיהֶם! תִּלְמֹד לוֹמַר <b>"וְלֹא יָכְלוּ לְהִתְמַהְמֵהַּ"</b>, עַד שֶׁנִּגְאֲלוּ.
<b>"וְגַם צֵדָה לֹא עָשׂוּ לָהֶם."</b> לְהוֹדִיעַ שְׁבָחָן שֶׁלְּיִשְׂרָאֵל, שֶׁלֹּא אָמְרוּ לְמֹשֶׁה: הֵיאָךְ נֵצֵא לַמִּדְבָּר, וְאֵין לָנוּ צֵדָה לַדֶּרֶךְ? אֶלָּא הֶאֱמִינוּ וְהָלְכוּ אַחַר מֹשֶׁה. וַעֲלֵיהֶם מְפֹרָשׁ בַּקַּבָּלָה: (ירמיה ב,ב)<sup class="footnote-marker">*</sup><i class="footnote">בַּקַּבָּלָה: בנביאים.</i> "הָלֹךְ וְקָרָאתָ בְאָזְנֵי יְרוּשָׁלִַם לֵאמֹר: כֹּה אָמַר יי: זָכַרְתִּי לָךְ חֶסֶד נְעוּרַיִךְ, אַהֲבַת כְּלוּלֹתָיִךְ, לֶכְתֵּךְ אַחֲרַי בַּמִּדְבָּר, בְּאֶרֶץ לֹא זְרוּעָה." מַה שָּׁכָר נָטְלוּ עַל כָּךְ? (ירמיה ב,ג) "קֹדֶשׁ יִשְׂרָאֵל לַיי, רֵאשִׁית תְּבוּאָתֹה, כָּל אֹכְלָיו יֶאְשָׁמוּ, רָעָה תָּבֹא אֲלֵיהֶם, נְאֻם יי."
(שמות יב,מ) <b>"וּמוֹשַׁב בְּנֵי יִשְׂרָאֵל אֲשֶׁר יָשְׁבוּ בְּמִצְרָיִם, שְׁלֹשִׁים שָׁנָה וְאַרְבַּע מֵאוֹת שָׁנָה." </b> כָּתוּב אֶחָד אוֹמֵר: <b>"שְׁלֹשִׁים שָׁנָה וְאַרְבַּע מֵאוֹת שָׁנָה"</b>, וְכָתוּב אֶחָד אוֹמֵר: (בראשית טו,יג) "וַעֲבָדוּם וְעִנּוּ אֹתָם אַרְבַּע מֵאוֹת שָׁנָה". כֵּיצַד יִתְקַיְּמוּ שְׁנֵי כְתוּבִים הַלָּלוּ? שְׁלֹשִׁים שָׁנָה עַד שֶׁלֹּא נוֹלַד יִצְחָק נִגְזְרָה גְּזֵרָה בֵּין הַבְּתָרִים.
רַבִּי אוֹמֵר: כָּתוּב אֶחָד אוֹמֵר: (בראשית טו,יג) "וַעֲבָדוּם וְעִנּוּ אֹתָם אַרְבַּע מֵאוֹת שָׁנָה", וְכָתוּב אֶחָד אוֹמֵר: (בראשית טו,טז) "וְדוֹר רְבִיעִי יָשׁוּבוּ הֵנָּה". כֵּיצַד יִתְקַיְּמוּ שְׁנֵי כְתוּבִים הַלָּלוּ? אִם עוֹשִׂין תְּשׁוּבָה, אֲנִי גּוֹאֲלָם לַדּוֹרוֹת, וְאִם לָאו, גּוֹאֲלָם אֲנִי לַשָּׁנִים.
"וּמוֹשַׁב בְּנֵי יִשְׂרָאֵל אֲשֶׁר יָשְׁבוּ בְּאֶרֶץ מִצְרָיִם, וּבְאֶרֶץ כְּנַעַן, וּבְאֶרֶץ גֹּשֶׁן, שְׁלֹשִׁים שָׁנָה וְאַרְבַּע מֵאוֹת שָׁנָה". (תוכן תרגום השבעים ל-שְׁמוֹת יב,מ) וְזֶה אֶחָד מִן הַדְּבָרִים שֶׁכָּתְבוּ לְתַלְמַי הַמֶּלֶךְ. כַּיּוֹצֵא בוֹ כָּתְבוּ אֵלָיו: 'אֱלֹהִים בָּרָא בְּרֵאשִׁית', (ל-בְּרֵאשִׁית א,א) 'אֶעֱשֶׂה אָדָם בְּצֶלֶם וּבִדְמוּת', (ל-בְּרֵאשִׁית א,כו) 'זָכָר וּנְקוּבָיו בְּרָאָם', (ל-בְּרֵאשִׁית א,כז. שם: "בָּרָא אֹתָם") 'וַיְכַל בַּיּוֹם הַשִּׁשִּׁי, וַיִּשְׁבֹּת בַּיּוֹם הַשְּׁבִיעִי', (ל-בְּרֵאשִׁית ב,ב) 'הָבָה אֵרְדָה וְאָבְלָה שָׁם שְׂפָתָם', (ל-בְּרֵאשִׁית יא,ז) 'וַתִּצְחַק שָׂרָה בִּקְרוֹבֶיהָ לֵאמֹר', (ל-בְּרֵאשִׁית יח,יב) 'כִּי בְאַפָּם הָרְגוּ שׁוֹר וּבִרְצֹנָם עִקְּרוּ אָבוּס', (ל-בְּרֵאשִׁית מט,ו) 'וַיִּקַּח מֹשֶׁה אֶת אִשְׁתּוֹ וְאֶת בָּנָיו וַיַּרְכִּבֵם עַל נוֹשֵׂא אָדָם', (ל-שְׁמוֹת ד,כ) 'לֹא חֶמֶד אֶחָד מֵהֶם נָשָׂאתִי', (ל-בְּמִדְבָּר טז,טו) 'אֲשֶׁר חָלַק יי אֱלֹהֶיךָ אֹתָם לְהָאִיר לְכָל הָעַמִּים', (ל-דְּבָרִים ד,יט) וְכָתְבוּ לוֹ: (ל-דְּבָרִים יז,ג) 'אֲשֶׁר לֹא צִוִּיתִי לָאֻמּוֹת לְעָבְדָם' וְכָתְבוּ לוֹ: (ל-וַיִּקְרָא יא,ו) 'וְאֶת שְׂעִירַת הָרַגְלַיִם'<sup class="footnote-marker">*</sup><i class="footnote">שְׂעִירַת הָרַגְלַיִם kai ton dasupoda; dasúpous: שם של סוג ארנבת, lepus timidus.</i> וְכָתְבוּ לוֹ: (תוכן תרגום השבעים ל-שְׁמוֹת יב,מ) 'וּמוֹשַׁב בְּנֵי יִשְׂרָאֵל אֲשֶׁר יָשְׁבוּ בְּאֶרֶץ מִצְרָיִם, וּבְאֶרֶץ כְּנַעַן, וּבְאֶרֶץ גֹּשֶׁן, שְׁלֹשִׁים שָׁנָה וְאַרְבַּע מֵאוֹת שָׁנָה'.
(שמות יב,מא) <b>["וַיְהִי מִקֵּץ שְׁלֹשִׁים שָׁנָה וְאַרְבַּע מֵאוֹת שָׁנָה, וַיְהִי, בְּעֶצֶם הַיּוֹם הַזֶּה, יָצְאוּ כָּל צִבְאוֹת יי מֵאֶרֶץ מִצְרָיִם."] "וַיְהִי מִקֵּץ שְׁלֹשִׁים שָׁנָה וְאַרְבַּע מֵאוֹת שָׁנָה"</b>, מַגִּיד שֶׁמִּכֵּיוָן שֶׁהִגִּיעַ הַקֵּץ, לֹא עִכְּבָן הַמָּקוֹם כְּהֶרֶף עַיִן. בַּחֲמִשָּׁה עָשָׂר בְּנִיסָן, נִדְבַּר הַמָּקוֹם עִם אַבְרָהָם אָבִינוּ בֵּין הַבְּתָרִים. בַּחֲמִשָּׁה עָשָׂר בְּנִיסָן, בָּאוּ מַלְאֲכֵי הַשָּׁרֵת אֵצֶל אַבְרָהָם אָבִינוּ לְבַשְּׂרוֹ. בַּחֲמִשָּׁה עָשָׂר בְּנִיסָן נוֹלַד יִצְחָק. בַּחֲמִשָּׁה עָשָׂר בְּנִיסָן נִגְזְרָה גְזֵרָה בֵּין הַבְּתָרִים, שֶׁנֶּאֱמַר: <b>"וַיְהִי מִקֵּץ"</b>, קֵץ אֶחָד לְכֻלָּן. וְכֵן הוּא אוֹמֵר: "וַיְהִי בְּעֶצֶם הַיּוֹם הַזֶּה, יָצְאוּ כָּל צִבְאוֹת יי", אֵלּוּ מַלְאֲכֵי הַשָּׁרֵת.
וְכֵן אַתְּ מוֹצֵא, כָּל זְמַן שֶׁיִּשְׂרָאֵל מְשֻׁעְבָּדִין, כִּבְיָכֹל שְׁכִינָה מְשֻׁעְבֶּדֶת עִמָּהֶם, שֶׁנֶּאֱמַר: (שמות כד,י) "וַיִּרְאוּ אֵת אֱלֹהֵי יִשְׂרָאֵל, וְתַחַת רַגְלָיו כְּמַעֲשֵׂה לִבְנַת הַסַּפִּיר". וּכְשֶׁנִּגְאֲלוּ מַה הוּא אוֹמֵר? "וּכְעֶצֶם הַשָּׁמַיִם לָטֹהַר". וְנֶאֱמַר (ישעיה סג,ט) "בְּכָל צָרָתָם לוֹ צָר", אֵין לִי אֶלָּא צָרַת צִבּוּר, צָרַת יָחִיד מְנַיִן? תִּלְמֹד לוֹמַר (תהלים צא,טו) "יִקְרָאֵנִי וְאֶעֱנֵהוּ, עִמּוֹ אָנֹכִי בְצָרָה". וְאוֹמֵר (בראשית לט,כ) "וַיִּקַּח אֲדֹנֵי יוֹסֵף אֹתוֹ". וְאוֹמֵר (בראשית לט, כא) "וַיְהִי יי אֶת יוֹסֵף". וְאוֹמֵר: (שמואל ב ז,כג) "מִפְּנֵי עַמְּךָ אֲשֶׁר פָּדִיתָ לְּךָ מִמִּצְרַיִם גּוֹיִם וֵאלֹהָיו."
רַבִּי אֱלִיעֶזֶר אוֹמֵר: עֲבוֹדָה זָרָה עָבְרָה עִם יִשְׂרָאֵל בַּיָּם, שֶׁנֶּאֱמַר: (זכריה י,יא) "וְעָבַר בַּיָּם צָרָה, וְהִכָּה בַיָּם גַּלִּים", וְאֵי זֶה זֶה? זֶה צַלְמוֹ שֶׁלְּמִיכָה.
רַבִּי עֲקִיבָה אוֹמֵר: אִלְמָלֵא הַדָּבָר כָּתוּב, אֵי אֶפְשָׁר לְאָמְרוֹ: כִּבְיָכֹל אָמְרוּ יִשְׂרָאֵל לִפְנֵי הַמָּקוֹם: עַצְמָךְ פָּדִיתָ!
וְכֵן אַתְּ מוֹצֵא, בְּכָל מָקוֹם שֶׁגָּלוּ יִשְׂרָאֵל, כִּבְיָכֹל גָּלְתָה שְׁכִינָה עִמָּהֶם: גָּלוּ לְמִצְרַיִם, שְׁכִינָה עִמָּהֶם, שֶׁנֶּאֱמַר: (שמואל א ב,כז) "הֲנִגְלֹה נִגְלֵיתִי אֶל בֵּית אָבִיךָ בִּהְיוֹתָם בְּמִצְרַיִם". גָּלוּ לְבָבֶל, שְׁכִינָה עִמָּהֶם, שֶׁנֶּאֱמַר: (ישעיה מג,יד) "לְמַעַנְכֶם שִׁלַּחְתִּי בָבֶלָה". גָּלוּ לְעֵילָם, שְׁכִינָה עִמָּהֶם, שֶׁנֶּאֱמַר: (ירמיה מט,לח) "וְשַׂמְתִּי כִסְאִי בְּעֵילָם". גָּלוּ לֶאֱדוֹם, שְׁכִינָה עִמָּהֶם, שֶׁנֶּאֱמַר: (ישעיה סג,א) "מִי זֶה בָּא מֵאֱדוֹם, חֲמוּץ בְּגָדִים מִבָּצְרָה".
וּכְשֶׁעֲתִידִין לַחְזֹר, כִּבְיָכֹל שְׁכִינָה חוֹזֶרֶת עִמָּהֶן, שֶׁנֶּאֱמַר: (דברים ל,ג) "וְשָׁב יי אֱלֹהֶיךָ אֶת שְׁבוּתְךָ". אֵינוֹ אוֹמֵר 'וְהֵשִׁיב', אֶלָּא "וְשָׁב", וְאוֹמֵר (שיר השירים ד,ח) "אִתִּי מִלְּבָנוֹן כַּלָּה". וְכִי מִלְּבָנוֹן הִיא בָּאָה? וַהֲלֹא לִלְבָנוֹן הִיא עוֹלָה! וּמַה תִּלְמֹד לוֹמַר "אִתִּי מִלְּבָנוֹן כַּלָּה"? כִּבְיָכֹל אֲנִי וְאַתְּ מִלְּבָנוֹן גָּלִינוּ, אֲנִי וְאַתְּ לִלְבָנוֹן עוֹלִים.
(שמות יב,מב) <b>["לֵיל שִׁמֻּרִים הוּא לַיי, לְהוֹצִיאָם מֵאֶרֶץ מִצְרָיִם, הוּא הַלַּיְלָה הַזֶּה לַיי, שִׁמֻּרִים לְכָל בְּנֵי יִשְׂרָאֵל לְדֹרֹתָם."] "לֵיל שִׁמֻּרִים הוּא לַיי"</b>, בּוֹ נִגְאֲלוּ, וּבוֹ עֲתִידִין לְהִגָּאֵל. דִּבְרֵי רַבִּי יְהוֹשֻׁעַ. שֶׁנֶּאֱמַר: <b>"הוּא הַלַּיְלָה הַזֶּה לַיי"</b>.
רַבִּי אֱלִיעֶזֶר אוֹמֵר: בּוֹ נִגְאֲלוּ, אֲבָל לֶעָתִיד לָבֹא, אֵין נִגְאָלִים אֶלָּא בְּתִשְׁרִי, שֶׁנֶּאֱמַר: (תהלים פא,ד) "תִּקְעוּ בַחֹדֶשׁ שׁוֹפָר, בַּכֵּסֶה לְיוֹם חַגֵּנוּ".<sup class="footnote-marker">*</sup><i class="footnote">כֵּסֶה: היום שהירח אינו נראה, והוא כביכול מכוסה מעינינו, מלה נרדפת לראש חודש.</i> מִפְּנֵי מָה? "כִּי חֹק לְיִשְׂרָאֵל הוּא, מִשְׁפָּט לֵאלֹהֵי יַעֲקֹב." וּמַה תִּלְמֹד לוֹמַר <b>"הוּא הַלַּיְלָה הַזֶּה לַיי"</b>? אֶלָּא הוּא הַלַּיְלָה שֶׁאָמַר הַמָּקוֹם לְאַבְרָהָם אָבִינוּ: אַבְרָהָם! בַּלַּיְלָה הַזֶּה אֲנִי גוֹאֵל אֶת בָּנֶיךָ! וּכְשֶׁהִגִּיעַ הַקֵּץ, לֹא עִכְּבָן הַמָּקוֹם כְּהֶרֶף עַיִן.
<b>"שִׁמֻּרִים לְכָל בְּנֵי יִשְׂרָאֵל לְדֹרֹתָם." </b>מַגִּיד שֶׁכָּל יִשְׂרָאֵל צְרִיכִין לְהִשְׁתַּמֵּר בּוֹ.

Chapter 15

(שמות יב,מג) <b>["וַיֹּאמֶר יי אֶל מֹשֶׁה וְאַהֲרֹן: זֹאת חֻקַּת הַפָּסַח: כָּל בֶּן נֵכָר לֹא יֹאכַל בּוֹ."] "וַיֹּאמֶר יי אֶל מֹשֶׁה וְאַהֲרֹן: זֹאת חֻקַּת הַפָּסַח"</b>, יֵשׁ פַּרְשִׁיּוֹת שֶׁהוּא כּוֹלֵל בַּתְּחִלָּה וּפוֹרֵט בַּסּוֹף, פּוֹרֵט בַּתְּחִלָּה וְכוֹלֵל בַּסּוֹף: (שמות יט,ו) "וְאַתֶּם תִּהְיוּ לִי מַמְלֶכֶת כֹּהֲנִים וְגוֹי קָדוֹשׁ", פְּרָט; "אֵלֶּה הַדְּבָרִים אֲשֶׁר תדַּבֵּר אֶל בְּנֵי יִשְׂרָאֵל", כְּלָל. (במדבר יט,ב) "זֹאת חֻקַּת הַתּוֹרָה", כְּלָל; "וְיִקְחוּ אֵלֶיךָ פָרָה אֲדֻמָּה", פְּרָט. <b>"זֹאת חֻקַּת הַפָּסַח"</b>, כְּלָל; <b>"כָּל בֶּן נֵכָר לֹא יֹאכַל בּוֹ"</b>, פְּרָט. כְּלָל וּפְרָט, אֵין בַּכְּלָל אֶלָּא מַה שֶּׁבַּפְּרָט.
<b>"זֹאת חֻקַּת הַפָּסַח"</b>. בְּפֶסַח מִצְרָיִם וּבְפֶסַח דּוֹרוֹת הַכָּתוּב מְדַבֵּר. דִּבְרֵי רַבִּי יֹאשִׁיָּה. רַבִּי יוֹנָתָן אוֹמֵר: בְּפֶסַח מִצְרָיִם הַכָּתוּב מְדַבֵּר. אֵין לִי אֶלָּא פֶסַח מִצְרָיִם, פֶּסַח דּוֹרוֹת מְנַיִן? תִּלְמֹד לוֹמַר: (במדבר ט,ג) "כְּכָל חֻקֹּתָיו וּכְכָל מִשְׁפָּטָיו תַּעֲשׂוּ אֹתוֹ." נָם לוֹ רַבִּי יֹאשִׁיָּה:<sup class="footnote-marker">*</sup><i class="footnote">נָם לוֹ: אמר לו.</i> אֶחָד זֶה וְאֶחָד זֶה, בְּפֶסַח מִצְרָיִם וּבְפֶסַח דּוֹרוֹת הַכָּתוּב מְדַבֵּר. וּמַה תִּלְמֹד לוֹמַר (במדבר ט,ג) "כְּכָל חֻקֹּתָיו וּכְכָל מִשְׁפָּטָיו"? אֶלָּא בָּא הַכָּתוּב לְלַמֵּד בּוֹ דְּבָרִים מְחֻסָּרִים בּוֹ. אִיסֵי בֶּן עֲקִיבָה אוֹמֵר: חֻקָּה הָאֲמוּרָה בַּפֶּסַח אֵינָהּ אֶלָּא גוּפוֹ.
<b>"כָּל בֶּן נֵכָר לֹא יֹאכַל בּוֹ."</b> אֶחָד יִשְׂרָאֵל מְשֻׁמָּד וְאֶחָד גּוֹי בְּמַשְׁמָע, שֶׁנֶּאֱמַר: (יחזקאל מד,ט)<sup class="footnote-marker">*</sup><i class="footnote">יִשְׂרָאֵל מְשֻׁמָּד: יהודי שהמיר את דתו.</i> "כֹּה אָמַר אֲדֹנָי יי: כָּל בֶּן נֵכָר עֶרֶל לֵב וְעֶרֶל בָּשָׂר לֹא יָבוֹא אֶל מִקְדָּשִׁי, לְכָל בֶּן נֵכָר אֲשֶׁר בְּתוֹךְ בְּנֵי יִשְׂרָאֵל."
(שמות יב,מד) <b>["וְכָל עֶבֶד אִישׁ, מִקְנַת כָּסֶף, וּמַלְתָּה אֹתוֹ, אָז יֹאכַל בּוֹ."] "וְכָל עֶבֶד אִישׁ"</b>, אֵין לִי אֶלָּא עֶבֶד אִישׁ, עֶבֶד אִשָּׁה וְקָטָן מְנַיִן? תִּלְמֹד לוֹמַר <b>"מִקְנַת כָּסֶף"</b>, מִכָּל מָקוֹם.
<b>"וּמַלְתָּה אֹתוֹ, אָז יֹאכַל בּוֹ." "אָז יֹאכַל בּוֹ"</b> רַבּוֹ. מַגִּיד שֶׁמִּילַת עֲבָדָיו מְעַכְּבַתּוּ לֹאכַל בַּפֶּסַח. אֵין לִי אֶלָּא מִילַת עֲבָדָיו, מִילַת זְכָרִים מְנַיִן? הֲרֵי אַתְּ דָן: נֶאֱמַר כָּן "אָז", וְנֶאֱמַר לְהַלָּן "אָז"; מַה לְּהַלָּן מִילַת זְכָרִים, אַף כָּן מִילַת זְכָרִים. מַה כָּן מִילַת עֲבָדָיו, אַף לְהַלָּן מִילַת עֲבָדָיו. דִּבְרֵי רַבִּי אֱלִיעֶזֶר.
רַבִּי יִשְׁמָעֵאל אוֹמֵר: אֵין מִילַת עֲבָדָיו מְעַכְּבַתּוּ לֹאכַל בַּפֶּסַח. וּמַה תַּלְמוּד לוֹמַר "וּמַלְתָּה אֹתוֹ, אָז יֹאכַל בּוֹ"? אֶלָּא הֲרֵי שֶׁהָיוּ לְפָנָיו עֲבָדִים עֲרֵלִים, מְנַיִן אַתָּה אוֹמֵר, שֶׁאִם רָצָה לְמָהְלָן וּלְהַאֲכִילָן בַּפֶּסַח, שֶׁהוּא רַשַּׁי? תִּלְמֹד לוֹמַר "וּמַלְתָּה אֹתוֹ, אָז יֹאכַל בּוֹ". מָצִינוּ שֶׁהוּא רַשַּׁי לְקַיֵּם לוֹ עֲבָדִים עֲרֵלִים, שֶׁנֶּאֱמַר: (שמות כג,יב) "וְיִנָּפֵשׁ בֶּן אֲמָתְךָ וְהַגֵּר".
רַבִּי אֱלִיעֶזֶר אוֹמֵר: אֵינוֹ רַשַּׁי לְקַיֵּם לוֹ עֲבָדִים עֲרֵלִים, שֶׁנֶּאֱמַר "וּמַלְתָּה אֹתוֹ". אִם כֵּן, מַה תִּלְמֹד לוֹמַר "וְיִנָּפֵשׁ בֶּן אֲמָתְךָ וְהַגֵּר"? לוֹמַר לָךְ, הֲרֵי שֶׁלְּקָחוֹ רַבּוֹ עֶרֶב שַׁבָּת עִם חֲשֵׁכָה, וְלֹא הִסְפִּיק לְמָהְלוֹ עַד שֶׁהֶחְשִׁיךְ, לְכָךְ נֶאֱמַר "וְיִנָּפֵשׁ בֶּן אֲמָתְךָ וְהַגֵּר".
דָּבָר אַחֵר: <b>"וּמַלְתָּה אֹתוֹ, אָז יֹאכַל בּוֹ"</b>, לָמָּה נֶאֱמַר? לְהָבִיא אֶת שֶׁנִּתְקַיְּמָה בוֹ מִצְוַת מִילָה אֲפִלּוּ שָׁעָה אַחַת, אֲפִלּוּ שֶׁחָזַר הַבָּשָׂר וְחִפָּה אֶת הָעֲטָרָה, אֵינוֹ מְעַכְּבוֹ לֹא לֹאכַל בַּפֶּסַח וְלֹא לֹאכַל בִּתְרוּמָה, עַל זֶה נִמְנוּ רַבּוֹתֵינוּ בְּלוֹד וְאָמְרוּ: אֵינוֹ חוֹצֵץ לַטֻּמְאָה.
(שמות יב,מה) <b>"תּוֹשָׁב וְשָׂכִיר לֹא יֹאכַל בּוֹ." "תּוֹשָׁב"</b>, זֶה גֵּר תּוֹשָׁב; <b>"שָׂכִיר"</b>, זֶה הַגּוֹי.
רַבִּי אֱלִיעֶזֶר אוֹמֵר: <b>"תּוֹשָׁב וְשָׂכִיר לֹא יֹאכַל בּוֹ"</b>, לָמָּה נֶאֱמַר? לָדוּן מִן הַפֶּסַח עַל הַתְּרוּמָה, לִפְסֹל בָּהּ אֶת הֶעָרֵל. עַד שֶׁלֹּא יֹאמַר, יֵשׁ לִי בַדִּין: מָה, אִם הַפֶּסַח הַקַּל, פָּסַל בּוֹ אֶת הֶעָרֵל, תְּרוּמָה הַחֲמוּרָה, אֵינוֹ דִין שֶׁיִּפְסֹל בָּהּ אֶת הֶעָרֵל? לֹא! אִם אָמַרְתָּ בַּפֶּסַח, שֶׁמִּעֵט בּוֹ הַכָּתוּב זְמַן אֲכִילָתוֹ לְאוֹכְלָיו, לְפִיכָךְ פָּסַל בּוֹ אֶת הֶעָרֵל, תֹּאמַר בִּתְרוּמַה, שֶּׁרִבָּה הַכָּתוּב זְמַן אֲכִילָתָהּ לְאוֹכְלֶיהָ, אֵינוֹ דִין שֶׁנִּפְסֹל בָּהּ אֶת הֶעָרֵל? שֶׁאֵין תַּלְמוּד (לוֹמַר) <b>"תּוֹשָׁב וְשָׂכִיר"</b> בַּפֶּסַח, "תּוֹשָׁב וְשָׂכִיר" בִּתְרוּמָה, אֶלָּא מֻפְנֶה לְהַקִּישׁ וְלָדוּן גְּזֵרָה שָׁוָה: נֶאֱמַר <b>"תּוֹשָׁב וְשָׂכִיר"</b> בַּפֶּסַח, וְנֶאֱמַר "תּוֹשָׁב וְשָׂכִיר" בִּתְרוּמָה. מַה כָּן פָּסַל בּוֹ אֶת הֶעָרֵל, אַף לְהַלָּן, פָּסַל בּוֹ אֶת הֶעָרֵל.
רַבִּי יִצְחָק אוֹמֵר: <b>"תּוֹשָׁב וְשָׂכִיר לֹא יֹאכַל בּוֹ"</b> לָמָּה נֶאֱמַר? וַהֲלֹא כְבָר נֶאֱמַר "כָּל בֶּן נֵכָר לֹא יֹאכַל בּוֹ"? אֲבָל אִם הָיָה עֲרָבִי מָהוּל וְגִבְעוֹנִי מָהוּל, שׁוֹמֵעַ אֲנִי, יְהֵי כָשֵׁר לֹאכַל בַּפֶּסַח! תִּלְמֹד לוֹמַר <b>"תּוֹשָׁב וְשָׂכִיר לֹא יֹאכַל בּוֹ"</b>.
(שמות יב,מו) <b>["בְּבַיִת אֶחָד יֵאָכֵל, לֹא תוֹצִיא מִן הַבַּיִת מִן הַבָּשָׂר חוּצָה, וְעֶצֶם לֹא תִשְׁבְּרוּ בוֹ."] "בְּבַיִת אֶחָד יֵאָכֵל"</b>, בַּחֲבוֹרָה אַחַת הַכָּתוּב מְדַבֵּר. אַתָּה אוֹמֵר בַּחֲבוֹרָה אַחַת, אוֹ בְּבַיִת אֶחָד כִּשְׁמוּעוֹ? כְּשֶׁהוּא אוֹמֵר: (שמות יב,ז) "עַל הַבָּתִּים אֲשֶׁר יֹאכְלוּ אֹתוֹ בָּהֶם", הָא לָמַדְנוּ שֶׁהוּא נֶאֱכָל בְּבָתִּים הַרְבֵּה. הָא מַה תַּלְמוּד לוֹמַר <b>"בְּבַיִת אֶחָד"</b>? בַּחֲבוֹרָה אַחַת הַכָּתוּב מְדַבֵּר. וּמָה אֲנִי מְקַיֵּם "עַל הַבָּתִּים אֲשֶׁר יֹאכְלוּ אֹתוֹ בָּהֶם"? מִכָּן אָמָרוּ: הַפֶּסַח נֶאֱכָל בִּשְׁנֵי מְקוֹמוֹת, וְאֵין אוֹכְלָיו אוֹכְלִין אוֹתוֹ בִשְׁנֵי מְקוֹמוֹת.
רַבִּי שִׁמְעוֹן בֶּן יוֹחַי אוֹמֵר: בִּשְׁנֵי מְקוֹמוֹת, כֵּיצַד? הָיוּ בְתוֹךְ הַבַּיִת, וּבָקְעָה עֲלֵיהֶם הַקּוֹרָה וְיוֹצְאִין לַחוּץ;<sup class="footnote-marker">*</sup><i class="footnote">בָּקְעָה: נשברה.</i> הָיוּ בֶּחָצֵר וְיָרְדוּ גְּשָׁמִים עֲלֵיהֶם, וְנִכְנְסוּ בְתוֹךְ הַבַּיִת, נִמְצְאוּ אוֹכְלָיו אוֹכְלִין אוֹתוֹ בִשְׁנֵי מְקוֹמוֹת.
<b>"לֹא תוֹצִיא מִן הַבַּיִת מִן הַבָּשָׂר חוּצָה, וְעֶצֶם לֹא תִשְׁבְּרוּ בוֹ." </b>חוּץ לַחֲבוֹרָה. אַתָּה אוֹמֵר חוּץ לַחֲבוֹרָה, אוֹ אֵינוֹ אֶלָּא חוּץ לַבַּיִת? תִּלְמֹד לוֹמַר "חוּצָה", חוּץ לַאֲכִילָתוֹ. הָא אִם הוֹצִיא, עָבַר עַל מִצְוָה. שׁוֹמֵעַ אֲנִי, יְהֵי כָשֵׁר! וְהַדִּין נוֹתֵן: הוֹאִיל וּשְׁלָמִים קֳדָשִׁים קַלִּים, וְהַפֶּסַח קֳדָשִׁים קַלִּים, אִם לָמַדְתָּ עַל שְׁלָמִים שֶׁאִם הוֹצִיאָן לַחוּץ, פְּסָלָן, יָכֹל אַף הַפֶּסַח, אִם הוֹצִיאוֹ לַחוּץ, פְּסָלוֹ! הָא מַה תַּלְמוּד לוֹמַר <b>"לֹא תוֹצִיא מִן הַבַּיִת מִן הַבָּשָׂר חוּצָה"</b>? חוּץ לַחֲבוֹרָה.
<b>"לֹא תוֹצִיא מִן הַבַּיִת מִן הַבָּשָׂר חוּצָה"</b>, בַּבָּשָׂר הַכָּתוּב מְדַבֵּר. אַתָּה אוֹמֵר בַּבָּשָׂר, אוֹ אֶחָד בָּשָׂר וְאֶחָד עֶצֶם פָּסוּל? תִּלְמֹד לוֹמַר <b>"בְּבַיִת אֶחָד יֵאָכֵל, לֹא תוֹצִיא מִן הַבַּיִת מִן הַבָּשָׂר חוּצָה, וְעֶצֶם לֹא תִשְׁבְּרוּ בוֹ"</b>, בַּבָּשָׂר הַכָּתוּב מְדַבֵּר.
<b>"וְעֶצֶם לֹא תִשְׁבְּרוּ בוֹ"</b> לָמָּה נֶאֱמַר? וַהֲלֹא כְבָר נֶאֱמַר: (שמות יב,ח) "וְאָכְלוּ אֶת הַבָּשָׂר בַּלַּיְלָה הַזֶּה"? לְפִי שֶׁנֶּאֱמַר: "וְאָכְלוּ אֶת הַבָּשָׂר", הַבָּשָׂר שֶׁחוּצָה לָעֶצֶם. אַתָּה אוֹמֵר הַבָּשָׂר שֶׁבְּחוּצָה לָעֶצֶם, אוֹ אֵינוֹ אֶלָּא הַבָּשָׂר שֶׁבְּתוֹךְ הָעֶצֶם? וּמָה אֲנִי מְקַיֵּם <b>"וְעֶצֶם לֹא תִשְׁבְּרוּ בוֹ"</b>? עֶצֶם שֶׁיֵּשׁ בּוֹ בָשָׂר, אוֹ עֶצֶם שֶׁאֵין בּוֹ בָשָׂר? תִּלְמֹד לוֹמַר <b>"וְעֶצֶם לֹא תִשְׁבְּרוּ בוֹ"</b>, בֵּין שֶׁיֵּשׁ בּוֹ בָשָׂר בֵּין שֶׁאֵין בּוֹ בָשָׂר.
<b>"בוֹ"</b>, וְלֹא בִשְׁאָר קֳדָשִׁים. שֶׁהָיָה בַדִּין: מָה, אִם פֶּסַח הַקַּל, הֲרֵי הוּא עוֹבֵר עָלָיו מִשּׁוּם 'בַּל תִּשְׁבֹּר', קֳדָשִׁים חֲמוּרִים, אֵינוֹ דִין שֶׁיַּעֲבֹר עֲלֵיהֶן מִשּׁוּם 'בַּל תִּשְׁבֹּר'? הָא מַה תִּלְמֹד לוֹמַר <b>"בוֹ"</b>? <b>"בוֹ"</b>, וְלֹא בִשְׁאָר כָּל הַקֳּדָשִׁים.
(שמות יב,מז) <b>"כָּל עֲדַת יִשְׂרָאֵל יַעֲשׂוּ אֹתוֹ." </b> לָמָּה נֶאֱמַר? לְפִי שֶׁהוּא אוֹמֵר: (שמות יב,כא) "מִשְׁכוּ וּקְחוּ לָכֶם צֹאן לְמִשְׁפְּחֹתֵיכֶם וְשַׁחֲטוּ הַפָּסַח", יָכֹל כַּשֵּׁם שֶׁפֶּסַח מִצְרָיִם אֵינוֹ כָשֵׁר אֶלָּא לְמִשְׁפָּחָה, כָּךְ פֶּסַח דּוֹרוֹת לֹא יְהֵי כָשֵׁר אֶלָּא לְמִשְׁפָּחָה? תִּלְמֹד לוֹמַר "כָּל עֲדַת יִשְׂרָאֵל", מַגִּיד שֶׁפֶּסַח דּוֹרוֹת בְּעִרְבּוּבְיָה.
(שמות יב,מח) <b>["וְכִי יָגוּר אִתְּךָ גֵּר, וְעָשָׂה פֶסַח לַיי, הִמּוֹל לוֹ כָל זָכָר, וְאָז יִקְרַב לַעֲשֹׂתוֹ, וְהָיָה כְּאֶזְרַח הָאָרֶץ, וְכָל עָרֵל לֹא יֹאכַל בּוֹ."] "וְכִי יָגוּר אִתְּךָ גֵּר, וְעָשָׂה פֶסַח לַיי"</b>. שׁוֹמֵעַ אֲנִי, כֵּיוָן שֶׁנִּתְגַּיַּר, יַעֲשֶׂה פֶסַח מִיָּד! תִּלְמֹד לוֹמַר <b>"וְהָיָה כְּאֶזְרַח הָאָרֶץ"</b>. מָה אֶזְרָח בְּאַרְבָּעָה עָשָׂר, אַף גֵּר בְּאַרְבָּעָה עָשָׂר.
רַבִּי שִׁמְעוֹן בֶּן אֶלְעָזָר אוֹמֵר: הֲרֵי שֶׁנִּתְגַּיַּר בֵּין שְׁנֵי פְסָחִים, שׁוֹמֵעַ אֲנִי, יַעֲשֶׂה פֶּסַח שֵׁנִי! תִּלְמֹד לוֹמַר <b>"וְהָיָה כְּאֶזְרַח הָאָרֶץ"</b>, מָה אֶזְרַח שֶׁלֹּא עָשָׂה אֶת הָרִאשׁוֹן, יַעֲשֶׂה אֶת הַשֵּׁנִי, כָּךְ כָּל שֶׁלֹּא עָשָׂה אֶת הָרִאשׁוֹן, יַעֲשֶׂה אֶת הַשֵּׁנִי.
<b>"הִמּוֹל לוֹ כָל זָכָר, וְאָז יִקְרַב לַעֲשֹׂתוֹ"</b>. מַגִּיד שֶׁמִּילַת זְכָרִים מְעַכְּבַתּוּ מִלֹּאכַל בַּפֶּסַח. אֵין לִי אֶלָּא מִילַת זְכָרִים, מִילַת עֲבָדִים מְנַיִן? הֲרֵי אֲנִי דָן: נֶאֱמַר כָּן <b>"אָז"</b>, וְנֶאֱמַר לְהַלָּן "אָז"; מַה לְּהַלָּן מִילַת עֲבָדִים, אַף כָּן מִילַת עֲבָדִים. וּמָה כָּן מִילַת זְכָרִים, אַף לְהַלָּן מִילַת זְכָרִים. דִּבְרֵי רַבִּי יִשְׁמָעֵאל.
רַבִּי יוֹנָתָן אוֹמֵר: אֵין מִילַת זְכָרִים מְעַכְּבַתּוּ מִלֹּאכַל בַּפֶּסַח. וּמַה תַּלְמוּד לוֹמַר "הִמּוֹל לוֹ כָל זָכָר וְאָז יִקְרַב לַעֲשֹׂתוֹ"? אֶלָּא הֲרֵי שֶׁהָיוּ לְפָנָיו שְׁתֵּי מִצְווֹת, מִצְוַת פֶּסַח וּמִצְוַת מִילָה, אֵינִי יוֹדֵעַ אֵיזוֹ מֵהֶם תִּקְדֹּם. כְּשֶׁהוּא אוֹמֵר: <b>"הִמּוֹל לוֹ כָל זָכָר וְאָז יִקְרַב לַעֲשֹׂתוֹ"</b>, תִּקְדֹּם מִצְוַת מִילָה לְמִצְוַת הַפֶּסַח.
רַבִּי נָתָן אוֹמֵר: שֶׁאֵין תַּלְמוּד (לוֹמַר) <b>"הִמּוֹל לוֹ"</b>, אֶלָּא לְהָבִיא אֶת הָעֶבֶד שֶׁטָּבַל לִפְנֵי רַבּוֹ, וְיָצָא לְבֶן חוֹרִין.
מַעֲשֶׂה בִּבְלוּרְיָה,<sup class="footnote-marker">*</sup><i class="footnote">בְלוּרְיָה: מטרונה רומית בשם Valeria.</i> שֶׁטָּבְלוּ מִקְצָת שִׁפְחוֹתֶיהָ לְפָנֶיהָ, וּמִקְצָתָן לְאַחֲרֶיהָ. וּבָא מַעֲשֶׂה לִפְנֵי חֲכָמִים וְאָמְרוּ: אֶת שֶׁטָּבְלוּ לְפָנֶיהָ, בְּנוֹת חוֹרִין, וּלְאַחֲרֶיהָ, מְשֻׁעְבָּדוֹת. וְאַף עַל פִּי כֵן, מְשַׁמְּשׁוֹת הָיוּ אוֹתָהּ עַד יוֹם מוֹתָהּ.
<b>"וְכָל עָרֵל לֹא יֹאכַל בּוֹ"</b> לָמָּה נֶאֱמַר? וַהֲלֹא כְבָר נֶאֱמַר (שמות יב,מג) "כָּל בֶּן נֵכָר לֹא יֹאכַל בּוֹ"? אֲבָל יִשְׂרָאֵל עָרֵל, שׁוֹמֵעַ אֲנִי, יְהֵי כָשֵׁר לֹאכַל בַּפֶּסַח! תִּלְמֹד לוֹמַר <b>"וְכָל עָרֵל לֹא יֹאכַל בּוֹ"</b>.
(שמות יב,מט) <b>"תּוֹרָה אַחַת יִהְיֶה לָאֶזְרָח וְלַגֵּר הַגָּר בְּתוֹכְכֶם." </b> לָמָּה נֶאֱמַר? וַהֲלֹא כְבָר נֶאֱמַר: (שמות יב,מח) "וְהָיָה כְּאֶזְרַח הָאָרֶץ"? וּמַה תִּלְמֹד לוֹמַר <b>"תּוֹרָה אַחַת יִהְיֶה לָאֶזְרָח וְלַגֵּר"</b>? לְפִי שֶׁהוּא אוֹמֵר "וְכִי יָגוּר אִתְּךָ גֵּר, וְעָשָׂה פֶסַח", אֵין לִי אֶלָּא פֶּסַח שֶׁהִשְׁוָה בּוֹ אֶת הַגֵּר לָאֶזְרָח! שְׁאָר כָּל מִצְווֹת מְנַיִן? תִּלְמֹד לוֹמַר <b>"תּוֹרָה אַחַת יִהְיֶה לָאֶזְרָח וְלַגֵּר"</b>, בָּא הַכָּתוּב וְהִשְׁוָה אֶת הַגֵּר לָאֶזְרָח בְּכָל הַמִּצְווֹת שֶׁבַּתּוֹרָה.

Chapter 16

(שמות יג,א-ב) <b>"וַיְדַבֵּר יי אֶל מֹשֶׁה לֵּאמֹר: קַדֶּשׁ לִי כָל בְּכוֹר, פֶּטֶר כָּל רֶחֶם בִּבְנֵי יִשְׂרָאֵל, בָּאָדָם וּבַבְּהֵמָה, לִי הוּא." </b> זוֹ אַחַת מִשְּׁלֹשׁ עֶשְׂרֵה מִדּוֹת שֶׁהַתּוֹרָה נִדְרֶשֶׁת בָּהֶם: בִּכְלָל שֶׁהוּא צָרִיךְ לִפְרָטוֹ, וּפְרָט שֶׁהוּא צָרִיךְ לִכְלָלוֹ.
<b>"קַדֶּשׁ לִי כָל בְּכוֹר, פֶּטֶר כָּל רֶחֶם בִּבְנֵי יִשְׂרָאֵל"</b>, כְּלָל, אֶחָד זְכָרִים וְאֶחָד נְקֵבוֹת בְּמַשְׁמָע. (דברים טו,יט) "כָּל הַבְּכוֹר אֲשֶׁר יִוָּלֵד בִּבְקָרְךָ וּבְצֹאנְךָ, הַזָּכָר תַּקְדִּישׁ לַיי אֱלֹהֶיךָ", פְּרָט, יָצְאוּ נְקֵבוֹת מִמַּשְׁמָע. אֲנִי אֶקְרָא אֶת הַכְּלָל, מַה תִּלְמֹד לוֹמַר אֶת הַפְּרָט? שֶׁאִם קוֹרֵא אֲנִי אֶת הַכְּלָל אֲבָל לֹא אֶת הַפְּרָט, שׁוֹמֵעַ אֲנִי, כָּל שֶׁיִּוָּלֵד רִאשׁוֹן, בֵּין זָכָר בֵּין נְקֵבָה, יִהְיֶה בְּכוֹר! תִּלְמֹד לוֹמַר: (דברים טו,יט) "כָּל הַבְּכוֹר אֲשֶׁר יִוָּלֵד בִּבְקָרְךָ וּבְצֹאנְךָ, הַזָּכָר תַּקְדִּישׁ לַיי אֱלֹהֶיךָ", "הַזָּכָר", זְכָרִים אֲבָל לֹא נְקֵבוֹת. אֲנִי אֶקְרָא אֶת הַפְּרָט, מַה תִּלְמֹד לוֹמַר אֶת הַכְּלָל? אִם קוֹרֵא אֲנִי אֶת הַפְּרָט וְלֹא אֶת הַכְּלָל, שׁוֹמֵעַ אֲנִי, כָּל זָכָר שֶׁיִּוָּלֵד, בֵּין שֶׁהוּא פּוֹתֵחַ רֶחֶם וּבֵין שֶׁאֵינוֹ פּוֹתֵחַ רֶחֶם, יִהְיֶה בְּכוֹר! תִּלְמֹד לוֹמַר <b>"קַדֶּשׁ לִי כָל בְּכוֹר"</b>, עַד שֶׁיְּהֵי זָכָר וּפוֹתֵחַ רֶחֶם. לְקַיֵּם מַה שֶּׁנֶּאֱמַר: (שמות לד,יט) "כָּל פֶּטֶר רֶחֶם לִי, וְכָל מִקְנְךָ תִּזָּכָר".
<b>"בָּאָדָם וּבַבְּהֵמָה"</b>, אֶת שֶׁיֵּשׁ לוֹ בָאָדָם, יֵשׁ לוֹ בַבְּהֵמָה. יָצְאוּ הַלְוִיִּם, שֶׁאֵין לָהֶם בָאָדָם, לֹא יהֵי לָהֶם בַּבְּהֵמָה.
דָּבָר אַחֵר: הִקִּישׁ בְּכוֹר אָדָם לִבְכוֹר בְּהֵמָה, וּבְכוֹר בְּהֵמָה לִבְכוֹר אָדָם. מַה הַבְּהֵמָה, הַנְּפָלִים פְּטוּרִין אֶת הַבְּכוֹרָה,<sup class="footnote-marker">*</sup><i class="footnote">פְּטוּרִין = פּוֹטְרִין. בלשון משנה.</i> אַף הָאָדָם, הַנְּפָלִים פְּטוּרִין בּוֹ אֶת הַבְּכוֹרָה.<sup class="footnote-marker">*</sup><i class="footnote">נְפָלִים: עוברים הנולדים מתים.</i> וּמַה בְּכוֹר אָדָם, אַתְּ רַשַּׁי לִתְּנוֹ לַכֹּהֵן בְּכָל מָקוֹם שֶׁיִּרְצֶה, אַף בְּכוֹר בְּהֵמָה, אַתְּ רַשַּׁי לִתְּנוֹ לַכֹּהֵן בְּכָל מָקוֹם שֶׁיִּרְצֶה. לְפִי שֶׁהוּא אוֹמֵר: (דברים יב,ו) "וַהֲבֵאתֶם שָׁמָּה עֹלֹתֵיכֶם וְזִבְחֵיכֶם, וְאֵת מַעְשְׂרֹתֵיכֶם וְאֵת תְּרוּמַת יֶדְכֶם, וְנִדְרֵיכֶם וְנִדְבֹתֵיכֶם, וּבְכֹרֹת בְּקַרְכֶם וְצֹאנְכֶם", שׁוֹמֵעַ אֲנִי, אֲפִלּוּ הִיא בְמָקוֹם רָחוֹק, יִהְיֶה בְחוֹבָה עָלָיו לַהֲבִיאוֹ לְבֵית הַבְּחִירָה! תִּלְמֹד לוֹמַר <b>"בָּאָדָם וּבַבְּהֵמָה"</b>, הִקִּישׁ בְּכוֹר בְּהֵמָה לִבְכוֹר אָדָם: מַה בְּכוֹר אָדָם, אַתְּ רַשַּׁי לִתְּנוֹ לַכֹּהֵן בְּכָל מָקוֹם שֶׁיִּרְצֶה, אַף בְּכוֹר בְּהֵמָה, אַתְּ רַשַּׁי לִתְּנוֹ לַכֹּהֵן בְּכָל מָקוֹם שֶׁיִּרְצֶה. וּמַה בְּכוֹר אָדָם, אַתְּ מִטַּפֵּל בּוֹ שְׁלֹשִׁים יוֹם, אַף בְּכוֹר בְּהֵמָה, אַתְּ מִטַּפֵּל בּוֹ שְׁלֹשִׁים יוֹם.
<b>"לִי הוּא"</b>, לָמָּה נֶאֱמַר? לְפִי שֶׁהוּא אוֹמֵר: (דברים טו,יט) "הַזָּכָר תַּקְדִּישׁ לַיי אֱלֹהֶיךָ", הַקְדִּישׁוֹ שֶׁתְּקַבֵּל שָׁכָר, אוֹ אִם הִקְדַּשְׁתּוֹ, מֻקְדָּשׁ, וְאִם לָאו, אֵינוֹ מֻקְדָּשׁ? תִּלְמֹד לוֹמַר <b>"לִי הוּא"</b>, מִכָּל מָקוֹם. הָא מַה תִּלְמֹד לוֹמַר (דברים טו,יט) "הַזָּכָר תַּקְדִּישׁ לַיי אֱלֹהֶיךָ"? הַקְדִּישׁוֹ שֶׁתְּקַבֵּל שָׁכָר.
כַּיּוֹצֵא בוֹ אַתָּה אוֹמֵר: (ויקרא ו,ה) "וּבִעֵר עָלֶיהָ הַכֹּהֵן עֵצִים בַּבֹּקֶר בַּבֹּקֶר", לָמָּה נֶאֱמַר? וַהֲלֹא כְבָר נֶאֱמַר: (ישעיה מ,טז) "וּלְבָנוֹן אֵין דֵּי בָּעֵר"! הָא מַה תִּלְמֹד לוֹמַר "וּבִעֵר עָלֶיהָ הַכֹּהֵן עֵצִים"? שֶׁתְּקַבֵּל שָׁכָר.
כַּיּוֹצֵא בוֹ אַתָּה אוֹמֵר: (במדבר כח,ד) "אֶת הַכֶּבֶשׂ אֶחָד תַּעֲשֶׂה בַבֹּקֶר", לָמָּה נֶאֱמַר? וַהֲלֹא כְבָר נֶאֱמַר: (ישעיה מ,טז) "וְחַיָּתוֹ אֵין דֵּי עוֹלָה"? הָא מַה תִּלְמֹד לוֹמַר "אֶת הַכֶּבֶשׂ אֶחָד תַּעֲשֶׂה בַבֹּקֶר"? שֶׁתְּקַבֵּל שָׁכָר.
כַּיּוֹצֵא בוֹ אַתָּה אוֹמֵר: (שמות כה,ח) "וְעָשׂוּ לִי מִקְדָּשׁ וְשָׁכַנְתִּי בְּתוֹכָם", לָמָּה נֶאֱמַר? וַהֲלֹא כְבָר נֶאֱמַר: (ירמיה כג,כד) "הֲלוֹא אֶת הַשָּׁמַיִם וְאֶת הָאָרֶץ אֲנִי מָלֵא"? הָא מַה תִּלְמֹד לוֹמַר "וְעָשׂוּ לִי מִקְדָּשׁ"? שֶׁתְּקַבֵּל שָׁכָר.
כְּבַר שָׁבְתוּ תַּלְמִידִים בְּיַבְנֶה, וְלֹא שָׁבַת שָׁם רַבִּי יְהוֹשֻׁעַ. וּכְשֶׁבָּאוּ תַּלְמִידָיו אֶצְלוֹ, אָמַר לָהֶם: מַה דָּבָר חָדָשׁ הָיָה לָכֶם בְּיַבְנֶה? אָמְרוּ לוֹ: אַחֲרֶיךָ רַבִּי! אָמַר לָהֶם: וּמִי שָׁבַת שָׁם? אָמְרוּ לוֹ: רַבִּי אֶלְעָזָר בֶּן עֲזַרְיָה. אָמַר לָהֶם: אֶפְשָׁר שֶׁשָּׁבַת שָׁם רַבִּי אֶלְעָזָר בֶּן עֲזַרְיָה, וְלֹא חִדֵּשׁ לָכֶם דָּבָר? אָמְרוּ לוֹ: רַבִּי! כְּלָל זֶה דָּרַשׁ: (דברים כט,ט-י) "אַתֶּם נִצָּבִים הַיּוֹם כֻּלְּכֶם לִפְנֵי יי אֱלֹהֵיכֶם, רָאשֵׁיכֶם, שִׁבְטֵיכֶם, זִקְנֵיכֶם וְשֹׁטְרֵיכֶם, כֹּל אִישׁ יִשְׂרָאֵל. טַפְּכֶם, נְשֵׁיכֶם". וְכִי מַה טַּף זֶה יוֹדֵעַ לְהָבִין בֵּין טוֹב לָרָע? אֶלָּא לִתֵּן שְׁכַר בָּנִים לָאָבוֹת, לְרַבּוֹת שְׁכַר עוֹשֵׂי רְצוֹנוֹ, לְקַיֵּם מַה שֶּׁנֶּאֱמַר: (ישעיה מב,כא) "יי חָפֵץ לְמַעַן צִדְקוֹ, יַגְדִּיל תּוֹרָה וְיַאְדִּיר." אָמַר לָהֶם: אֵי זֶה דָבָר חָדָשׁ! הֲרֵינִי כְבֶן שִׁבְעִים שָׁנָה, וְלֹא זָכִיתִי לְדָבָר זֶה בִּלְתִּי הַיּוֹם! אַשְׁרֵיךָ אַבְרָהָם אָבִינוּ, שֶׁאֶלְעָזָר בֶּן עֲזַרְיָה יָצָא מֵחֲלָצֶיךָ! אֵין הַדּוֹר יָתוֹם שֶׁרַבִּי אֶלְעָזָר בֶּן עֲזַרְיָה שָׁרוּי בְּתוֹכוֹ!
אָמְרוּ לוֹ: רַבִּי! עוֹד כְּלָל זֶה דָּרַשׁ: (ירמיה טז, יד-טו) "לָכֵן הִנֵּה יָמִים בָּאִים, נְאֻם יי, וְלֹא יֵאָמֵר עוֹד: חַי יי, אֲשֶׁר הֶעֱלָה אֶת בְּנֵי יִשְׂרָאֵל מֵאֶרֶץ מִצְרָיִם. כִּי אִם חַי יי, אֲשֶׁר הֶעֱלָה אֶת בְּנֵי יִשְׂרָאֵל מֵאֶרֶץ צָפוֹן, וּמִכֹּל הָאֲרָצוֹת אֲשֶׁר הִדִּיחָם שָׁמָּה, וַהֲשִׁבֹתִים עַל אַדְמָתָם אֲשֶׁר נָתַתִּי לַאֲבוֹתָם." מוֹשְׁלוֹ מָשָׁל, לְמָה הַדָּבָר דּוֹמֶה? לְאֶחָד שֶׁהָיָה מִתְאַוֶּה לְבָנִים,<sup class="footnote-marker">*</sup><i class="footnote">מִתְאַוֶּה לְבָנִים: מאוד רוצה שיוולדו לו בנים זכרים.</i> וְנוֹלְדָה לוֹ בַת, וְהָיָה נוֹדֵר בְּחַיֵּי הַבַּת. וְנוֹלַד לוֹ בֶּן, הִנִּיחַ אֶת הַבַּת, וְהָיָה נוֹדֵר בְּחַיֵּי הַבֵּן.
רַבִּי שִׁמְעוֹן בֶּן יוֹחַי מוֹשְׁלוֹ מָשָׁל, לְמָה הַדָּבָר דּוֹמֶה? לְאֶחָד שֶׁהָיָה מְהַלֵּךְ בַּדֶּרֶךְ, וּפָגַע בּוֹ זְאֵב, וְהֻצַּל מִיָּדוֹ, וְהָיָה מְתַנֶּה נִסִּים שֶׁנֶּעֱשׂוּ לוֹ בַזְּאֵב.<sup class="footnote-marker">*</sup><i class="footnote">מְתַנֶּה: מספר.</i> פָּגַע בּוֹ אֲרִי וְהֻצַּל מִיָּדוֹ, שָׁכַח מַעֲשֵׂה זְאֵב, וְהָיָה מְתַנֶּה נִסִּים שֶׁנֶּעֱשׂוּ לוֹ בַאֲרִי.
כַּיּוֹצֵא בוֹ דָרַשׁ: (בראשית כה,יט) "וַיִּקְרָא אֶת שֵׁם הַמָּקוֹם הַהוּא בֵּית אֵל", עָבַר שֵׁם הָרִאשׁוֹן וְנִתְקַיַּם הַשֵּׁנִי. כַּיּוֹצֵא בוֹ דָרַשׁ: (בראשית יז,ה) "וְלֹא יִקָּרֵא עוֹד אֶת שִׁמְךָ אַבְרָם", עָבַר שֵׁם הָרִאשׁוֹן וְנִתְקַיַּם הַשֵּׁנִי.
כַּיּוֹצֵא בוֹ דָרַשׁ: (בראשית יז,טו) "וְלֹא יִקָּרֵא עוֹד אֶת שִׁמְךָ אַבְרָם, וְהָיָה שִׁמְךָ אַבְרָהָם", עָבַר שֵׁם הָרִאשׁוֹן וְנִתְקַיַּם שֵׁם הַשֵּׁנִי.
כַּיּוֹצֵא בוֹ דָרַשׁ: (בראשית יז,טו) "וַיֹּאמֶר אֱלֹהִים אֶל אַבְרָהָם: שָׂרַי אִשְׁתְּךָ לֹא תִקְרָא אֶת שְׁמָהּ שָׂרָי, כִּי שָׂרָה שְׁמָהּ." עָבַר שֵׁם הָרִאשׁוֹן וְנִתְקַיַּם שֵׁם הַשֵּׁנִי.
כַּיּוֹצֵא בוֹ דָרַשׁ: (בראשית לב,כח) "וַיֹּאמֶר: לֹא יַעֲקֹב יֵאָמֵר עוֹד שִׁמְךָ, כִּי אִם יִשְׂרָאֵל, כִּי שָׂרִיתָ עִם אֱלֹהִים וְעִם אֲנָשִׁים וַתּוּכָל." שֵׁם הָרִאשׁוֹן נִתְקַיַּם לוֹ, וְהַשֵּׁנִי נִתּוֹסַף לוֹ.
יִצְחָק, לֹא נִשְׁתַּנָּה שְׁמוֹ, שֶׁנִּקְרָא מִפִּי הַגּבוּרָה. וּשְׁלֹשָׁה הֵם שֶׁנִּקְרְאוּ מִפִּי הַקֹּדֶשׁ: יִצְחָק וּשְׁלֹמֹה וְיֹאשִׁיָּה. בְּיִצְחָק מַהוּ אוֹמֵר? (בראשית יז,יט) "אֲבָל שָׂרָה אִשְׁתְּךָ יֹלֶדֶת לְךָ בֵּן, וְקָרָאתָ אֶת שְׁמוֹ יִצְחָק". בִּשְׁלֹמֹה מַהוּ אוֹמֵר? (דברי הימים א כב,ח) "הִנֵּה בֵן נוֹלָד לָךְ, הוּא יִהְיֶה אִישׁ מְנוּחָה, וַהֲנִיחוֹתִי לוֹ מִכָּל אוֹיְבָיו מִסָּבִיב, כִּי שְׁלֹמֹה יִהְיֶה שְׁמוֹ, וְשָׁלוֹם וָשֶׁקֶט אֶתֵּן עַל יִשְׂרָאֵל בְּיָמָיו." בְּיֹאשִׁיָּהוּ מַהוּ אוֹמֵר? (מלכים א יג,ב) "הִנֵּה בֵן נוֹלָד לְבֵית דָּוִד, יֹאשִׁיָּהוּ שְׁמוֹ, וְזָבַח עָלֶיךָ אֶת כֹּהֲנֵי הַבָּמוֹת הַמַּקְטִרִים עָלֶיךָ, וְעַצְמוֹת אָדָם יִשְׂרְפוּ עָלֶיךָ." וְיֵשׁ אוֹמְרִים, אַף יִשְׁמָעֵאל בַּגּוֹיִם.
מָצִינוּ שְׁמוֹתָן שֶׁלַּצַּדִּיקִים וּמַעֲשֵׂיהֶן גְּלוּיִים לִפְנֵי הַמָּקוֹם עַד שֶׁלֹּא נוֹצְרוּ, שֶׁנֶּאֱמַר: (ירמיה א,ה) "בְּטֶרֶם אֶצָּרְךָ בַבֶּטֶן, יְדַעְתִּיךָ,<sup class="footnote-marker">*</sup><i class="footnote">בְּטֶרֶם אֶצָּרְךָ בַבֶּטֶן: עוד לפני שבהיותך עובר ברחם אמך קיבלת צורה עם איברים.</i> וּבְטֶרֶם תֵּצֵא מֵרֶחֶם, הִקְדַּשְׁתִּיךָ, נָבִיא לַגּוֹיִם נְתַתִּיךָ." הָא לָמַדְנוּ שֶׁשְּׁמוֹתָן שֶׁלַּצַּדִּיקִים גְּלוּיִים לִפְנֵי הַמָּקוֹם; שֶׁלָּרְשָׁעִים, מְנַיִן? תִּלְמֹד לוֹמַר: (תהלים נח,ד) "זֹרוּ רְשָׁעִים מֵרָחֶם, תָּעוּ מִבֶּטֶן דֹּבְרֵי כָזָב."<sup class="footnote-marker">*</sup><i class="footnote">זֹרוּ רְשָׁעִים מֵרָחֶם: הרשעים היו זרים כבר מזמן שהיו עוברים ברחם אמם.</i>
(שמות יג,ג) <b>"וַיֹּאמֶר מֹשֶׁה אֶל הָעָם: זָכוֹר אֶת הַיּוֹם הַזֶּה אֲשֶׁר יְצָאתֶם מִמִּצְרַיִם מִבֵּית עֲבָדִים, כִּי בְּחֹזֶק יָד הוֹצִיא יי אֶתְכֶם מִזֶּה, וְלֹא יֵאָכֵל חָמֵץ." </b> אֵין לִי אֶלָּא שֶׁמַּזְכִּירִים יְצִיאַת מִצְרַיִם בַּיָּמִים, בַּלֵּילוֹת מְנַיִן? תִּלְמֹד לוֹמַר: (דברים טז,ג) "לְמַעַן תִּזְכֹּר אֶת יוֹם צֵאתְךָ מֵאֶרֶץ מִצְרַיִם כֹּל יְמֵי חַיֶּיךָ", "יְמֵי חַיֶּיךָ", הַיָּמִים, "כֹּל יְמֵי חַיֶּיךָ", הַלֵּילוֹת. כְּדִבְרֵי בֶּן זוֹמָא.
וַחֲכָמִים אוֹמְרִים: "יְמֵי חַיֶּיךָ", בָּעוֹלָם הַזֶּה, "כָּל יְמֵי חַיֶּיךָ", לְהָבִיא לִימוֹת הַמָּשִׁיחַ. אָמַר לָהֶם בֶּן זוֹמָא: עֲתִידִין יִשְׂרָאֵל שֶׁלֹּא לְהַזְכִּיר יְצִיאַת מִצְרַיִם לֶעָתִיד לָבֹא, שֶׁנֶּאֱמַר: (ירמיה טז,יד-טו) "לָכֵן הִנֵּה יָמִים בָּאִים, נְאֻם יי, וְלֹא יֵאָמֵר עוֹד: חַי יי, אֲשֶׁר הֶעֱלָה אֶת בְּנֵי יִשְׂרָאֵל מֵאֶרֶץ מִצְרָיִם! כִּי אִם: חַי יי אֲשֶׁר הֶעֱלָה אֶת בְּנֵי יִשְׂרָאֵל מֵאֶרֶץ צָפוֹן!"
רַבִּי נָתָן אוֹמֵר: (ירמיה כג,ח) "אֲשֶׁר הֶעֱלָה וַאֲשֶׁר הֵבִיא", מַגִּיד שֶׁמַּזְכִּירִים יְצִיאַת מִצְרַיִם לֶעָתִיד לָבֹא. וּמְנַיִן שֶׁהֵן אוֹמְרִין: "בָּרוּךְ אַתָּה יי, אֱלֹהֵינוּ וֵאלֹהֵי אֲבוֹתֵינוּ, אֱלֹהֵי אַבְרָהָם, אֱלֹהֵי יִצְחָק, וֵאלֹהֵי יַעֲקֹב"? שֶׁנֶּאֱמַר: (שמות ג,טו) "וַיֹּאמֶר עוֹד אֱלֹהִים אֶל מֹשֶׁה: כֹּה תֹאמַר אֶל בְּנֵי יִשְׂרָאֵל: יי אֱלֹהֵי אֲבֹתֵיכֶם נִרְאָה אֵלַי, אֱלֹהֵי אַבְרָהָם, יִצְחָק וְיַעֲקֹב".
וּמְנַיִן שֶׁהֵן מְבָרְכִין עַל הַמָּזוֹן? שֶׁנֶּאֱמַר: (דברים ח,י) "וְאָכַלְתָּ וְשָׂבָעְתָּ וּבֵרַכְתָּ", זוֹ בְּרָכָה רִאשׁוֹנָה; "עַל הָאָרֶץ", זוֹ בְּרָכָה שְׁנִיָּה; "הַטֹּבָה", זוֹ יְרוּשָׁלַיִם, שֶׁנֶּאֱמַר: (דברים ג,כה) "הָהָר הַטּוֹב הַזֶּה וְהַלְּבָנֹן." "אֲשֶׁר נָתַן לָךְ", שֶׁגְּמָלַנוּ כָל טוֹב.
רַבִּי חִיָּא בַּר נַחְמָנִי אָמַר מִשֵּׁם רַבִּי יִשְׁמָעֵאל: הֲרֵי הוּא אוֹמֵר "וְאָכַלְתָּ וְשָׂבָעְתָּ". מָה זֶה מְחֻסָּר "אֲשֶׁר נָתַן לָךְ"? בֵּין מִדָּה טוֹבָה לְמִדַּת פֻּרְעָנוּת.
אֵין לִי אֶלָּא מָזוֹן שֶׁהוּא טָעוּן בְּרָכָה לְאַחֲרָיו; לְפָנָיו מְנַיִן? הָיָה רַבִּי יִשְׁמָעֵאל אוֹמֵר: קַל וָחֹמֶר הוּא: אִם כְּשֶׁאָכַל וְשָׂבַע, הֲרֵי הוּא טָעוּן בְּרָכָה, קַל וָחֹמֶר כְּשֶׁהוּא תָּאֵב.<sup class="footnote-marker">*</sup><i class="footnote">תָּאֵב: מרגיש תאבון.</i>
רַבִּי נָתָן אוֹמֵר: הֲרֵי הוּא אוֹמֵר: (שמואל א ט,יג) "כְּבֹאֲכֶם הָעִיר, כֵּן תִּמְצְאוּן אֹתוֹ, בְּטֶרֶם יַעֲלֶה הַבָּמָתָה לֹאכַל, כִּי לֹא יֹאכַל הָעָם עַד בֹּאוֹ, כִּי הוּא יְבָרֵךְ הַזֶּבַח, אַחֲרֵי כֵן יֹאכְלוּ הַקְּרֻאִים, וְעַתָּה עֲלוּ! כִּי אֹתוֹ כְהַיּוֹם תִּמְצְאוּן אֹתוֹ."
רַבִּי יִצְחָק אוֹמֵר: הֲרֵי הוּא אוֹמֵר: (שמות כד,כה) "וַעֲבַדְתֶּם אֵת יי אֱלֹהֵיכֶם, וּבֵרַךְ אֶת לַחְמְךָ וְאֶת מֵימֶיךָ". אֵימָתַי הוּא "לַחְמְךָ"? עַד שֶׁלֹּא אֲכַלְתּוֹ. אֵין לִי אֶלָּא מָזוֹן שֶׁהוּא טָעוּן בְּרָכָה לְפָנָיו וּלְאַחֲרָיו, תּוֹרָה מְנַיִן? הָיָה רַבִּי יִשְׁמָעֵאל אוֹמֵר: קַל וָחֹמֶר: וּמָה, אִם מָזוֹן, שֶׁהוּא חַיֵּי שָׁעָה, טָעוּן בְּרָכָה לְפָנָיו וּלְאַחֲרָיו, תּוֹרָה, שֶׁהִיא חַיֵּי עוֹלָם, דִּין הוּא שֶׁתִּטְעֹן בְּרָכָה לְפָנֶיהָ וּלְאַחֲרֶיהָ.
רַבִּי יְהוּדָה בֶּן בְּתֵירָה אוֹמֵר: הֲרֵי הוּא אוֹמֵר "וְאָכַלְתָּ וְשָׂבָעְתָּ וּבֵרַכְתָּ". מָה זֶה מְחֻסַּר טוֹבָה? זוֹ תּוֹרָה, שֶׁנֶּאֱמַר: (משלי ד,ב) "כִּי לֶקַח טוֹב נָתַתִּי לָכֶם, תּוֹרָתִי אַל תַּעֲזֹבוּ."
רַבִּי חֲנַנְיָה בֶן אֲחִי רַבִּי יְהוֹשֻׁעַ אוֹמֵר: הֲרֵי הוּא אוֹמֵר: (דברים לב,ג) "כִּי שֵׁם יי אֶקְרָא, הָבוּ גֹדֶל לֵאלֹהֵינוּ!" "כִּי שֵׁם יי אֶקְרָא", זֶה הַמְבָרֵךְ; "הָבוּ גֹדֶל לֵאלֹהֵינוּ", אֵלּוּ הָעוֹנִין אַחֲרָיו. וּמָה הֵן עוֹנִים אַחֲרָיו? "בָּרוּךְ יי הַמְבֹרָךְ לְעוֹלָם". וּכְשֶׁהוּא קוֹרֵא בִשְׁמוֹ, יְהוּ עוֹנִין אַחֲרָיו וְאוֹמְרִין: "בָּרוּךְ שֵׁם כְּבוֹד מַלְכוּתוֹ לְעוֹלָם וָעֵד". וְכֵן דָּוִד אוֹמֵר: (תהלים לד,ד) "גַּדְּלוּ לַיי אִתִּי, וּנְרוֹמְמָה שְׁמוֹ יַחְדָּו!"
רַבִּי אוֹמֵר: (משלי י,ז) "זֵכֶר צַדִּיק לִבְרָכָה", כְּשֶׁהוּא מַזְכִּיר אֶת הַצַּדִּיק, "צַדִּיק", חַי הָעוֹלָמִים, שֶׁנֶּאֱמַר: (תהלים קמה,יז) "צַדִּיק יי בְּכָל דְּרָכָיו, וְחָסִיד בְּכָל מַעֲשָׂיו." "לִבְרָכָה", אָמֵן.
<b>"וְלֹא יֵאָכֵל חָמֵץ"</b>, לַעֲשׁוֹת אֶת הַמַּאֲכִיל כָּאוֹכֵל. אַתְּ אוֹמֵר לַעֲשׁוֹת אֶת הַמַּאֲכִיל כָּאוֹכֵל, אוֹ אֵינוֹ אֶלָּא לְאָסְרוֹ בַהֲנָיָה? כְּשֶׁהוּא אוֹמֵר (דברים טז,ג) "לֹא תֹאכַל עָלָיו חָמֵץ", לָמַדְנוּ שֶׁהוּא אָסוּר בַּהֲנָיָה; הָא מַה תִּלְמֹד לוֹמַר <b>"וְלֹא יֵאָכֵל חָמֵץ"</b>? לַעֲשׁוֹת אֶת הַמַּאֲכִיל כָּאוֹכֵל. דִּבְרֵי רַבִּי יֹאשִׁיָּה.
רַבִּי יִצְחָק אוֹמֵר: אֵינוֹ צָרִיךְ. מָה, אִם שְׁרָצִים קַלִּים, עָשָׂה בָהֶם אֶת הַמַּאֲכִיל כָּאוֹכֵל, חָמֵץ הֶחָמוּר, אֵינוֹ דִין שֶׁנַּעֲשֶׂה בוֹ אֶת הַמַּאֲכִיל כָּאוֹכֵל? הָא מַה תִּלְמֹד לוֹמַר <b>"וְלֹא יֵאָכֵל חָמֵץ"</b>? הָא לֹא בָא הַכָּתוּב אֶלָּא לְאָסְרוֹ בַהֲנָיָה.
רַבִּי יוֹסֵה הַגָּלִילִי אוֹמֵר: (שמות יג,ג-ד) <b>"וְלֹא יֵאָכֵל חָמֵץ. הַיּוֹם"</b>, מַגִּיד שֶׁלֹּא אָכְלוּ יִשְׂרָאֵל מַצָּה בְּמִצְרַיִם, אֶלָּא יוֹם אֶחָד בִּלְבַד.
(שמות יג,ד) <b>"הַיּוֹם אַתֶּם יֹצְאִים, בְּחֹדֶשׁ הָאָבִיב." </b> שֶׁאֵין תַּלְמוּד (לוֹמַר) <b>"חֹדֶשׁ הָאָבִיב"</b>, אֶלָּא חֹדֶשׁ שֶׁהוּא כָּשֵׁר לָכֶם, לֹא חַמָּה קָשָׁה וְלֹא גְשָׁמִים. וְכֵן הוּא אוֹמֵר: (תהלים סח,ל) "אֱלֹהִים מוֹשִׁיב יְחִידִים בַּיְתָה, מוֹצִיא אֲסִירִים בַּכּוֹשָׁרוֹת", שֶׁאֵין תַּלְמוּד (לוֹמַר) "בַּכּוֹשָׁרוֹת", אֶלָּא חֹדֶשׁ שֶׁהוּא כָשֵׁר לָכֶם, לֹא חַמָּה קָשָׁה וְלֹא גְשָׁמִים.
רַבִּי יוֹנָתָן אוֹמֵר: "בַּכּוֹשָׁרוֹת", אֵלּוּ בוֹכִים וְאֵלּוּ מְשׁוֹרְרִים: מִצְרָיִם בּוֹכִים, שֶׁנֶּאֱמַר: (במדבר לג,ד) "וּמִצְרַיִם מְקַבְּרִים אֵת אֲשֶׁר הִכָּה יי בָּהֶם כָּל בְּכוֹר", וְיִשְׂרָאֵל מְשׁוֹרְרִים, שֶׁנֶּאֱמַר: (תהלים קיח,טו-טז) "קוֹל רִנָּה וִישׁוּעָה בְּאָהֳלֵי צַדִּיקִים, יְמִין יי עֹשָׂה חָיִל. יְמִין יי רוֹמֵמָה". שֶׁהַמָּקוֹם מִתְרוֹמֵם עַל מִצְרָיִם.
רַבִּי נָתָן אוֹמֵר: "בַּכּוֹשָׁרוֹת", בְּמַעֲשֵׂי הֶכְשֵׁרוּת שֶׁלָּהֵם.<sup class="footnote-marker">*</sup><i class="footnote">הֶכְשֵׁרוּת: חסד.</i>
רַבִּי אוֹמֵר: (שמות לח,ח) "בְּמַרְאֹת הַצֹּבְאֹת אֲשֶׁר צָבְאוּ פֶּתַח אֹהֶל מוֹעֵד."
רַבִּי אֶלְעָזָר בֶּן עֲזַרְיָה אוֹמֵר: בִּזְכוּת אַבְרָהָם אָבִינוּ הוֹצִיא הַמָּקוֹם אֶת יִשְׂרָאֵל מִמִּצְרַיִם, שֶׁנֶּאֱמַר: (תהלים קה,מב-מג) "כִּי זָכַר אֶת דְּבַר קָדְשׁוֹ, אֶת אַבְרָהָם עַבְדּוֹ. וַיּוֹצִא עַמּוֹ בְשָׂשׂוֹן, בְּרִנָּה אֶת בְּחִירָיו."
רַבִּי שִׁמְעוֹן בֶּן יוֹחַי אוֹמֵר: בִּזְכוּת הַמִּילָה הוֹצִיא הַמָּקוֹם אֶת יִשְׂרָאֵל מִמִּצְרַיִם, שֶׁנֶּאֱמַר: (יחזקאל טז,ז) "וָאֶעֱבֹר עָלַיִךְ, וָאֶרְאֵךְ מִתְבּוֹסֶסֶת בְּדָמָיִךְ, וָאֹמַר לָךְ: בְּדָמַיִךְ חֲיִי! וָאֹמַר לָךְ: בְּדָמַיִךְ חֲיִי!"
רַבִּי אוֹמֵר: בִּזְרִיזוּת יָצְאוּ יִשְׂרָאֵל מִמִּצְרַיִם, שֶׁנֶּאֱמַר: (שמות יג,ג) "כִּי בְּחֹזֶק יָד הוֹצִיא יי אֶתְכֶם מִזֶּה".
דָּבָר אַחֵר: בִּזְרִיזוּת עַצְמָן יָצְאוּ יִשְׂרָאֵל מִמִּצְרַיִם, שֶׁנֶּאֱמַר: (שמות יב,יא) "וְכָכָה תֹּאכְלוּ אֹתוֹ: מָתְנֵיכֶם חֲגֻרִים, נַעֲלֵיכֶם בְּרַגְלֵיכֶם, וּמַקֶּלְכֶם בְּיֶדְכֶם, וַאֲכַלְתֶּם אֹתוֹ בְּחִפָּזוֹן, פֶּסַח הוּא לַיי."
רַבִּי אוֹמֵר: (תהלים סח,ז) "אֱלֹהִים מוֹשִׁיב יְחִידִים בַּיְתָה, מוֹצִיא אֲסִירִים בַּכּוֹשָׁרוֹת, אַךְ סוֹרְרִים שָׁכְנוּ צְחִיחָה."<sup class="footnote-marker">*</sup><i class="footnote">אַךְ סוֹרְרִים שָׁכְנוּ צְחִיחָה: אבל הרשעים שוכנים במדבר.</i> סוֹרְרִים הָיוּ, אֶלָּא שֶׁנּוֹהֵג עִמָּהֶם בְּהֶכְשֵׁרוּת. וְכֵן הוּא אוֹמֵר: (יחזקאל כ,ז-ט) "וָאֹמַר אֲלֵהֶם: אִישׁ שִׁקּוּצֵי עֵינָיו הַשְׁלִיכוּ, וּבְגִלּוּלֵי מִצְרַיִם אַל תִּטַּמָּאוּ! אֲנִי יי אֱלֹהֵיכֶם. וַיַּמְרוּ בִי וְלֹא אָבוּ לִשְׁמֹעַ אֵלַי, אִישׁ אֶת שִׁקּוּצֵי עֵינֵיהֶם לֹא הִשְׁלִיכוּ, וְאֶת גִּלּוּלֵי מִצְרַיִם לֹא עָזָבוּ, וָאֹמַר לִשְׁפֹּךְ חֲמָתִי עֲלֵיהֶם, לְכַלּוֹת אַפִּי בָּהֶם בְּתוֹךְ אֶרֶץ מִצְרָיִם. וָאַעַשׂ לְמַעַן שְׁמִי, לְבִלְתִּי הֵחֵל לְעֵינֵי הַגּוֹיִם אֲשֶׁר הֵמָּה בְתוֹכָם,<sup class="footnote-marker">*</sup><i class="footnote">הֵחֵל: התחלל.</i> אֲשֶׁר נוֹדַעְתִּי אֲלֵיהֶם לְעֵינֵיהֶם, לְהוֹצִיאָם מֵאֶרֶץ מִצְרָיִם." "אַךְ סוֹרְרִים", סוֹרְרִים הָיוּ, אֶלָּא שֶׁנָּהַג עִמָּם בְּהֶכְשֵׁרוּת.
<b>"הַיּוֹם אַתֶּם יֹצְאִים, בְּחֹדֶשׁ הָאָבִיב." </b>מַה תִּלְמֹד לוֹמַר <b>"בְּחֹדֶשׁ הָאָבִיב"</b>? מַגִּיד שֶׁהַשָּׁנָה שֶׁיָּצְאוּ בָהּ יִשְׂרָאֵל מִמִּצְרַיִם לֹא הָיַת צְרִיכָה לְעַבֵּר.

Chapter 17

(שמות יג,ה) <b>["וְהָיָה כִי יְבִיאֲךָ יי אֶל אֶרֶץ הַכְּנַעֲנִי וְהַחִתִּי וְהָאֱמֹרִי וְהַחִוִּי וְהַיְבוּסִי, אֲשֶׁר נִשְׁבַּע לַאֲבֹתֶיךָ לָתֶת לָךְ, אֶרֶץ זָבַת חָלָב וּדְבָשׁ, וְעָבַדְתָּ אֶת הָעֲבֹדָה הַזֹּאת בַּחֹדֶשׁ הַזֶּה."] "וְהָיָה כִי יְבִיאֲךָ יי אֶל אֶרֶץ הַכְּנַעֲנִי וְהַחִתִּי וְהָאֱמֹרִי וְהַחִוִּי וְהַיְבוּסִי"</b>, בְּאֶרֶץ חֲמֶשֶׁת עֲמָמִים הַכָּתוּב מְדַבֵּר. אַתָּה אוֹמֵר בְּאֶרֶץ חֲמֶשֶׁת עֲמָמִים הַכָּתוּב מְדַבֵּר,<sup class="footnote-marker">*</sup><i class="footnote">עֲמָמִים: עמים, אומות.</i> אוֹ אֵינוֹ אֶלָּא בְּאֶרֶץ שֶׁלְּשִׁבְעַת עֲמָמִין? הֲרֵי אַתְּ דָּן: נֶאֱמַר כָּן 'בִּיאָה' וְנֶאֱמַר לְהַלָּן 'בִּיאָה'; מַה 'בִּיאָה' הָאֲמוּרָה לְהַלָּן, בְּאֶרֶץ חֲמִשָּׁה עֲמָמִין שֶׁלְּשִׁבְעָה בְמָקוֹם אַחֵר הַכָּתוּב מְדַבֵּר, אַף 'בִּיאָה' הָאֲמוּרָה כָּן, בְּאֶרֶץ חֲמִשָּׁה עֲמָמִין שֶׁלְּשִׁבְעָה בְמָקוֹם אַחֵר הַכָּתוּב מְדַבֵּר.
רַבִּי יוֹסֵה הַגָּלִילִי אוֹמֵר: <b>"אֲשֶׁר נִשְׁבַּע לַאֲבֹתֶיךָ לָתֶת לָךְ"</b>, לָמָּה נֶאֱמַר? לְפִי שֶׁהוּא אוֹמֵר (דברים כו,ב) "וְלָקַחְתָּ מֵרֵאשִׁית כָּל פְּרִי הָאֲדָמָה", שׁוֹמֵעַ אֲנִי, כָּל פֵּרוֹת בְּמַשְׁמָע! הֲרֵי אַתְּ דָּן: נֶאֱמַר כָּן 'שְׁבוּעָה' וְנֶאֱמַר לְהַלָּן 'שְׁבוּעָה'; מַה 'שְׁבוּעָה' הָאֲמוּרָה לְהַלָּן, בְּאֶרֶץ חֲמִשָּׁה עֲמָמִין שֶׁלְּשִׁבְעָה בְמָקוֹם אַחֵר הַכָּתוּב מְדַבֵּר, אַף 'שְׁבוּעָה' הָאֲמוּרָה כָּן, בְּאֶרֶץ חֲמִשָּׁה עֲמָמִין שֶׁלְּשִׁבְעָה בְמָקוֹם אַחֵר הַכָּתוּב מְדַבֵּר.
רַבִּי יֹאשִׁיָּה אוֹמֵר: נֶאֱמַר כָּן <b>"אֶרֶץ זָבַת חָלָב וּדְבָשׁ"</b>, וְנֶאֱמַר לְהַלָּן (דברים כו,ט) "אֶרֶץ זָבַת חָלָב וּדְבָשׁ". מַה לְּהַלָּן בְּאֶרֶץ חֲמִשָּׁה עֲמָמִים שֶׁהֵן שִׁבְעָה בְמָקוֹם אַחֵר, אַף כָּן בְּאֶרֶץ חֲמִשָּׁה עֲמָמִים שֶׁהֵן שִׁבְעָה בְמָקוֹם אַחֵר.
<b>"אֲשֶׁר נִשְׁבַּע לַאֲבֹתֶיךָ"</b>. וְהֵיכָן נִשְׁבַּע לַאֲבוֹתֶיךָ? בְּאַבְרָהָם מַה הוּא אוֹמֵר? (בראשית טו,יח) "בַּיּוֹם הַהוּא כָּרַת יי אֶת אַבְרָם בְּרִית לֵאמֹר: לְזַרְעֲךָ נָתַתִּי אֶת הָאָרֶץ הַזֹּאת, מִנְּהַר מִצְרַיִם עַד הַנָּהָר הַגָּדֹל נְהַר פְּרָת." בְּיִצְחָק מַה הוּא אוֹמֵר? (בראשית כו,ג) "גּוּר בָּאָרֶץ הַזֹּאת, וְאֶהְיֶה עִמְּךָ וַאֲבָרְכֶךָּ, כִּי לְךָ וּלְזַרְעֲךָ אֶתֵּן אֶת כָּל הָאֲרָצֹת הָאֵל, וַהֲקִמֹתִי אֶת הַשְּׁבֻעָה אֲשֶׁר נִשְׁבַּעְתִּי לְאַבְרָהָם אָבִיךָ." בְּיַעֲקֹב מַה הוּא אוֹמֵר: (בראשית כח,יג) "הָאָרֶץ אֲשֶׁר אַתָּה שֹׁכֵב עָלֶיהָ, לְךָ אֶתְּנֶנָּה וּלְזַרְעֶךָ." <b>"וְעָבַדְתָּ אֶת הָעֲבֹדָה הַזֹּאת בַּחֹדֶשׁ הַזֶּה"</b>. כָּעֲבוֹדָה שֶׁעָבַדְתָּ בְמִצְרַיִם, כָּךְ עֲשֵׂה לַדּוֹרוֹת! דִּבְרֵי רַבִּי יוֹנָתָן.
(שמות יג,ו) <b>["שִׁבְעַת יָמִים תֹּאכַל מַצֹּת, וּבַיּוֹם הַשְּׁבִיעִי חַג לַיי."] "שִׁבְעַת יָמִים תֹּאכַל מַצֹּת"</b>. שׁוֹמֵעַ אֲנִי, כָּל מַצָּה בְמַשְׁמָע! תִּלְמֹד לוֹמַר: (דברים טז,ג) "לֹא תֹאכַל עָלָיו חָמֵץ, שִׁבְעַת יָמִים תֹּאכַל עָלָיו מַצּוֹת". לֹא אָמַרְתִּי אֶלָּא בְדָבָר שֶׁהוּא בָא לִידֵי מַצָּה וְחָמֵץ, וְאֵי זֶה הוּא דָבָר שֶׁהוּא בָא לִידֵי מַצָּה וְחָמֵץ? אֵלּוּ חֲמֵשֶׁת הַמִּינִין, וְאֵלּוּ הֵן: הַחִטִּים וְהַשְּׂעוֹרִים וְהַכֻּסְּמִים וְשִׁבֹּלֶת שׁוּעָל וְשִׁיפוֹן. יָצְאוּ הָאֹרֶז וְהַדֹּחַן וְהַפְּרָגִים וְהַשַּׁמְשְׁמִים וְהַקִּטְנִיּוֹת, שֶׁאֵינָם בָּאִים לִידֵי מַצָּה וְחָמֵץ אֶלָּא לִידֵי סֵרָחוֹן.
<b>"שִׁבְעַת יָמִים תֹּאכַל מַצֹּת"</b>, לַעֲשׁוֹת הָרִאשׁוֹן חוֹבָה, וּשְׁאָר הַיָּמִים רְשׁוּת. אַתָּה אוֹמֵר לַעֲשׁוֹת הָרִאשׁוֹן חוֹבָה, וּשְׁאָר הַיָּמִים רְשׁוּת, אוֹ לַעֲשׁוֹת הָרִאשׁוֹן רְשׁוּת, וּשְׁאָר הַיָּמִים חוֹבָה? תִּלְמֹד לוֹמַר: (שמות יב,יח) "בָּרִאשֹׁן, בְּאַרְבָּעָה עָשָׂר יוֹם לַחֹדֶשׁ בָּעֶרֶב". קְבָעוֹ הַכָּתוּב חוֹבָה. הָא אֵין עָלֶיךָ לוֹמַר כְּלָשׁוֹן אַחֲרוֹן, אֶלָּא כְלָשׁוֹן רִאשׁוֹן. <b>"שִׁבְעַת יָמִים תֹּאכַל מַצֹּת"</b>, לַעֲשׁוֹת הָרִאשׁוֹן חוֹבָה, וּשְׁאָר הַיָּמִים רְשׁוּת.
<b>"שִׁבְעַת יָמִים תֹּאכַל מַצֹּת"</b>. כָּתוּב אֶחָד אוֹמֵר <b>"שִׁבְעַת יָמִים תֹּאכַל מַצֹּת"</b>, וְכָתוּב אֶחָד אוֹמֵר (דברים טז,ח) "שֵׁשֶׁת יָמִים תֹּאכַל מַצּוֹת". כְּאֵיזֶה צַד יִתְקַיְּמוּ שְׁנֵי הַכְּתוּבִים? הַשְּׁבִיעִי הָיָה בַכְּלָל וְיָצָא, מוּצָא מִן הַכְּלָל לְלַמֵּד עַל הַכְּלָל: מַה שְּׁבִיעִי רְשׁוּת, אַף כֻּלָּן רְשׁוּת. אוֹ מַה שְּׁבִיעִי רְשׁוּת, אַף לַיְלָה הָרִאשׁוֹן רְשׁוּת! תִּלְמֹד לוֹמַר: (שמות יב,יח) "בָּרִאשׁוֹן בְּאַרְבָּעָה עָשָׂר יוֹם לַחֹדֶשׁ בָּעֶרֶב תֹּאכְלוּ מַצֹּת", קְבָעוֹ הַכָּתוּב חוֹבָה. הָא אֵין עָלֶיךָ לוֹמַר כְּלָשׁוֹן אַחֲרוֹן, אֶלָּא כְלָשׁוֹן רִאשׁוֹן. הַשְּׁבִיעִי הָיָה בַכְּלָל וְיָצָא, מוּצָא מִן הַכְּלָל לְלַמֵּד עַל הַכְּלָל: מַה שְּׁבִיעִי רְשׁוּת, אַף כֻּלָּן רְשׁוּת.
דָּבָר אַחֵר: כָּתוּב אֶחָד אוֹמֵר (דברים טז,ח) "שֵׁשֶׁת יָמִים", וְכָתוּב אֶחָד אוֹמֵר <b>"שִׁבְעַת יָמִים"</b>. כֵּיצַד יִתְקַיְּמוּ שְׁנֵי הַכְּתוּבִים? אֶלָּא שִׁשָּׁה מִן הֶחָדָשׁ, וְשִׁבְעָה מִן הַיָּשָׁן.<sup class="footnote-marker">*</sup><i class="footnote">הֶחָדָשׁ: התבואה החדשה שהותרה על ידי העומר.</i>
<b>"וּבַיּוֹם הַשְּׁבִיעִי חַג לַיי"</b>, לָמָּה נֶאֱמַר? לְפִי שֶׁהוּא אוֹמֵר (שמות יב,יד) "וְחַגֹּתֶם אֹתוֹ חַג לַיי", אֵין לָךְ אֶלָּא יוֹם טוֹב הָרִאשׁוֹן שֶׁהוּא טָעוּן חֲגִיגָה, יוֹם טוֹב הָאַחֲרוֹן מְנַיִן? תִּלְמֹד לוֹמַר: <b>"שִׁבְעַת יָמִים תֹּאכַל מַצֹּת, וּבַיּוֹם הַשְּׁבִיעִי חַג לַיי"</b>.
אֵין לִי אֶלָּא יוֹם טוֹב הָרִאשׁוֹן וְהָאַחֲרוֹן שֶׁהֵן טְעוּנִין חֲגִיגָה, חֻלּוֹ שֶׁלַּמּוֹעֵד מְנַיִן? הֲרֵי אַתְּ דָּן: הוֹאִיל וְיוֹם טוֹב הָרִאשׁוֹן וְהָאַחֲרוֹן קְרוּיִין "מִקְרָא קֹדֶשׁ", וְחֻלּוֹ שֶׁלַּמּוֹעֵד קָרוּי "מִקְרָא קֹדֶשׁ", אִם לָמַדְתָּ עַל יוֹם טוֹב הָרִאשׁוֹן וְהָאַחֲרוֹן, שֶׁהֵם קְרוּיִים "מִקְרָא קֹדֶשׁ", שֶׁהֵם טְעוּנִים חֲגִיגָה, אַף חֻלּוֹ שֶׁלַּמּוֹעֵד, שֶׁהוּא קָרוּי "מִקְרָא קֹדֶשׁ", דִּין הוּא שֶׁיִּטְעֹן חֲגִיגָה.
וְעוֹד קַל וָחֹמֶר: אִם יוֹם טוֹב הָרִאשׁוֹן וְהָאַחֲרוֹן, שֶׁאֵין לִפְנֵיהֶן וְאַחֲרֵיהֶן מְקֻדָּשִׁין, הֲרֵי אֵלּוּ טְעוּנִין חֲגִיגָה, חֻלּוֹ שֶׁלַּמּוֹעֵד, שֶׁלְּפָנָיו וְאַחֲרָיו מְקֻדָּשִׁין, דִּין הוּא שֶׁיִּטְעֹן חֲגִיגָה.
דָּבָר אַחֵר: אִם יוֹם טוֹב הָרִאשׁוֹן וְהָאַחֲרוֹן, שֶׁאֵין לִפְנֵיהֶן וּלְאַחֲרֵיהֶן טְעוּנִין חֲגִיגָה, הֲרֵי טְעוּנִין חֲגִיגָה, חֻלּוֹ שֶׁלַּמּוֹעֵד, שֶׁלְּפָנָיו וְאַחֲרָיו טְעוּנִין חֲגִיגָה, דִּין הוּא שֶׁיִּטְעֹן חֲגִיגָה.
אוֹ בְכָל זְמַן שֶׁיֵּשׁ חֲגִיגָה, יֵשׁ מַצָּה, וְאִם אֵין חֲגִיגָה, אֵין מַצָּה, תִּלְמֹד לוֹמַר (שמות יג,ז) "מַצּוֹת יֵאָכֵל אֵת שִׁבְעַת הַיָּמִים".
(שמות יג,ז) <b>["מַצּוֹת יֵאָכֵל אֵת שִׁבְעַת הַיָּמִים, וְלֹא יֵרָאֶה לְךָ חָמֵץ, וְלֹא יֵרָאֶה לְךָ שְׂאֹר בְּכָל גְּבֻלֶךָ."] "מַצּוֹת יֵאָכֵל אֵת שִׁבְעַת הַיָּמִים"</b>, לָמָּה נֶאֱמַר? לְפִי שֶׁלֹּא לָמַדְנוּ עַל חָמֵץ שֶׁהוּא אָסוּר מִשֵּׁשׁ שָׁעוֹת וּלְמַעְלָן. וּמְנַיִן שֶׁהוּא אָסוּר מִשֵּׁשׁ שָׁעוֹת וּלְמַעְלָן? תִּלְמֹד לוֹמַר <b>"מַצּוֹת יֵאָכֵל אֵת שִׁבְעַת הַיָּמִים"</b>.
מִכָּן הָיָה רַבִּי יְהוּדָה בֶן בְּתֵירָה אוֹמֵר: בִּשְׁלֹשָׁה פְרָקִים בּוֹדְקִים אֶת הֶחָמֵץ:<sup class="footnote-marker">*</sup><i class="footnote">פְּרָקִים: זמנים מוגדרים.</i> אוֹר אַרְבָּעָה עָשָׂר, וּבְאַרְבָּעָה עָשָׂר בַּשַּׁחְרִית, וּבְשָׁעַת הַבֵּעוּר.
<b>"וְלֹא יֵרָאֶה לְךָ חָמֵץ, וְלֹא יֵרָאֶה לְךָ שְׂאֹר בְּכָל גְּבֻלֶךָ." </b>הִקִּישׁ שְׂאוֹר לֶחָמֵץ וְחָמֵץ לַשְּׂאוֹר: מָה זֶה 'בַל יֵרָאֶה', אַף זֶה 'בַל יֵרָאֶה'; מָה זֶה 'בַל יִמָּצֵא' אַף זֶה 'בַל יִמָּצֵא'; מָה זֶה מֵחֲמֵשֶׁת הַמִּינִים, אַף זֶה מֵחֲמֵשֶׁת הַמִּינִים. <b>"בְּכָל גְּבֻלֶךָ"</b>, לָמָּה נֶאֱמַר? לְפִי שֶׁנֶּאֱמַר: (שמות יב,יט) "בְּבָתֵּיכֶם", שׁוֹמֵעַ אֲנִי, כִּשְׁמוּעוֹ! תִּלְמֹד לוֹמַר <b>"בְּכָל גְּבֻלֶךָ"</b>. מַה גְּבוּלָךְ בִּרְשׁוּתָךְ, אַף בֵּיתָךְ בִּרְשׁוּתָךְ.
יָצָא חֲמֵצוֹ שֶׁלְּיִשְׂרָאֵל שֶׁהוּא בִרְשׁוּת נָכְרִי, אַף עַל פִּי שֶׁהוּא יָכֹל לְבַעֲרוֹ, אֲבָל אֵינוֹ בִּרְשׁוּתוֹ. יָצָא חֲמֵצוֹ שֶׁלַּנָּכְרִי שֶׁהוּא בִּרְשׁוּת יִשְׂרָאֵל, וְחָמֵץ שֶׁנָּפְלָה עָלָיו מַפֹּלֶת, אַף עַל פִּי שֶׁהוּא בִרְשׁוּתוֹ, אֲבָל אֵינוֹ יָכֹל לְבַעֲרוֹ.
אַתָּה אוֹמֵר, לְכָךְ בָּא הַכָּתוּב לְלַמֵד, אוֹ לֹא בָא לְלַמֵּד אֶלָּא 'בַּגְּבוּלִין שִׁבְעָה וּבַבָּתִּים לְעוֹלָם'? תִּלְמֹד לוֹמַר: (דברים טז,ד) "לֹא יֵרָאֶה לְךָ שְׂאֹר בְּכָל גְּבֻלְךָ שִׁבְעַת יָמִים", מַה בַּגְּבוּלִים שִׁבְעָה, אַף בַּבָּתִּים שִׁבְעָה.
(שמות יג,ח) <b>["וְהִגַּדְתָּ לְבִנְךָ בַּיּוֹם הַהוּא לֵאמֹר: בַּעֲבוּר זֶה עָשָׂה יי לִי בְּצֵאתִי מִמִּצְרָיִם."] "וְהִגַּדְתָּ לְבִנְךָ"</b>, שׁוֹמֵעַ אֲנִי, מֵרֹאשׁ חֹדֶשׁ! תִּלְמֹד לוֹמַר <b>"בַּיּוֹם הַהוּא"</b>. אִי בַּיּוֹם הַהוּא, שׁוֹמֵעַ אֲנִי, מִבְּעוֹד יוֹם? תִּלְמֹד לוֹמַר <b>"בַּעֲבוּר זֶה"</b>, בְּשָׁעָה שֶׁהַמַּצָּה וּמָרוֹר מֻנָּחִים לְפָנֶיךָ עַל הַשֻּׁלְחָן.
<b>"בַּעֲבוּר זֶה עָשָׂה יי לִי"</b>, לָמָּה נֶאֱמַר? לְפִי שֶׁהוּא אוֹמֵר: (שמות יב,כו) "מָה הָעֲבֹדָה הַזֹּאת לָכֶם?" אֶלָּא זֶה בֵּן רָשָׁע הוּא, שֶׁהוֹצִיא אֶת עַצְמוֹ מִן הַכְּלָל. אִם אָמַר "מָה הָעֲבֹדָה הַזֹּאת לָכֶם?" אֱמֹר לוֹ <b>"בַּעֲבוּר זֶה עָשָׂה יי לִי"</b>, וְלֹא לָךְ! אִלּוּ הָיִיתָ אַתָּה שָׁם, לֹא הָיִיתָ נִגְאָל.
(שמות יג,ט) <b>["וְהָיָה לְךָ לְאוֹת עַל יָדְךָ וּלְזִכָּרוֹן בֵּין עֵינֶיךָ, לְמַעַן תִּהְיֶה תּוֹרַת יי בְּפִיךָ, כִּי בְּיָד חֲזָקָה הוֹצִאֲךָ יי מִמִּצְרָיִם."] "וְהָיָה לְךָ לְאוֹת עַל יָדְךָ"</b>, כֶּרֶךְ אֶחָד שֶׁלְּאַרְבַּע פָּרָשׁוֹת. וְהַדִּין נוֹתֵן: הוֹאִיל וְאָמְרָה תוֹרָה, תֵּן בָּרֹאשׁ, תֵּן בַּיָּד, מַה בָּרֹאשׁ אַרְבַּע טוֹטָפוֹת, אַף בַּיָּד אַרְבַּע טוֹטָפוֹת! תִּלְמֹד לוֹמַר <b>"וְהָיָה לְךָ לְאוֹת עַל יָדְךָ"</b>, כֶּרֶךְ אֶחָד שֶׁלְּאַרְבַּע פָּרָשׁוֹת.
יָכֹל כַּשֵּׁם שֶׁבַּיָּד כֶּרֶךְ אֶחָד, כָּךְ בָּרֹאשׁ כֶּרֶךְ אֶחָד? וְהַדִּין נוֹתֵן: הוֹאִיל וְאָמְרָה תוֹרָה, תֵּן בַּיָּד, תֵּן בָּרֹאשׁ, מַה בַּיָּד כֶּרֶךְ אֶחָד, אַף בָּרֹאשׁ כֶּרֶךְ אֶחָד! תִּלְמֹד לוֹמַר (דברים ו,ח) "לְטֹטָפֹת", (שמות יא,יח) "לְטוֹטָפֹת", הֲרֵי אַרְבַּע טוֹטָפוֹת אֲמוּרוֹת. אוֹ יַעֲשֵׂם אַרְבָּעָה כִיסִין שֶׁלְּאַרְבַּע פָּרָשׁוֹת! תִּלְמֹד לוֹמַר <b>"וּלְזִכָּרוֹן בֵּין עֵינֶיךָ"</b>, כִּיס אֶחָד שֶׁלְּאַרְבַּע פָּרָשׁוֹת.
<b>"עַל יָדְךָ"</b>, עַל גֹּבַהּ שֶׁלַּיָּד. אַתָּה אוֹמֵר עַל גֹּבַהּ שֶׁלַּיָּד, אוֹ <b>"עַל יָדְךָ"</b> כִּשְׁמוּעוֹ? וְהַדִּין נוֹתֵן: הוֹאִיל וְאָמְרָה תוֹרָה, תֵּן בָּרֹאשׁ, תֵּן בַּיָּד, מַה בָּרֹאשׁ, עַל גֹּבַהּ שֶׁלָּרֹאשׁ, אַף בַּיָּד, עַל גֹּבַהּ שֶׁלַּיָּד.
רַבִּי אֱלִיעֶזֶר אוֹמֵר: עַל גֹּבַהּ שֶׁלַּיָּד. אַתָּה אוֹמֵר עַל גֹּבַהּ שֶׁלַּיָּד, אוֹ <b>"עַל יָדְךָ"</b> כִּשְׁמוּעוֹ? תִּלְמֹד לוֹמַר <b>"וְהָיָה לְךָ לְאוֹת עַל יָדְךָ"</b>, <b>"לְךָ לְאוֹת"</b>, וְאֵינָהּ אוֹת לַאֲחֵרִים.
רַבִּי יִצְחָק אוֹמֵר: עַל גֹּבַהּ שֶׁלַּיָּד, אַתָּה אוֹמֵר עַל גֹּבַהּ שֶׁלַּיָּד, אוֹ <b>"עַל יָדְךָ"</b> כִּשְׁמוּעוֹ? תִּלְמֹד לוֹמַר (דברים יא,יח) "וְשַׂמְתֶּם אֶת דְּבָרַי אֵלֶּה עַל לְבַבְכֶם", לֹא אָמַרְתִּי אֶלָּא דָּבָר שֶׁהוּא מְכֻוָּן כְּנֶגֶד הַלֵּב. וְאֵי זֶה הוּא דָּבָר שֶׁהוּא מְכֻוָּן כְּנֶגֶד הַלֵּב? זֶה גֹּבַהּ שֶׁלַּיָּד.
<b>"עַל יָדְךָ"</b>, זֶה שְׂמֹאל. אַתָּה אוֹמֵר זֶה שְׂמֹאל, אוֹ אֵינוֹ אֶלָּא יָמִין? אַף עַל פִּי שֶׁאֵין רְאָיָה לַדָּבָר, זֵכֶר לַדָּבָר: (ישעיה מח,יג) "אַף יָדִי יָסְדָה אֶרֶץ, וִימִינִי טִפְּחָה שָׁמָיִם, קֹרֵא אֲנִי אֲלֵיהֶם, יַעַמְדוּ יַחְדָּו". וְאוֹמֵר: (שופטים ה,כו) "יָדָהּ לַיָּתֵד תִּשְׁלַחְנָה, וִימִינָהּ לְהַלְמוּת עֲמֵלִים".<sup class="footnote-marker">*</sup><i class="footnote">הַלְמוּת: פטיש.</i> הָא אֵין יָד בְּכָל מָקוֹם אֶלָּא שְׂמֹאל.
רַבִּי נָתָן אוֹמֵר: (דברים ו,ח-ט) "וּקְשַׁרְתָּם", "וּכְתַבְתָּם", מַה כְּתִיבָה בַּיָּמִין, אַף קְשִׁירָה בַּיָּמִין. אַבָּא יוֹסֵה הֶחָרָם אוֹמֵר:<sup class="footnote-marker">*</sup><i class="footnote">חָרָם: דייג.</i> מָצִינוּ שֶׁהַיָּמִין קְרוּיָה יָד. אַף עַל פִּי שֶׁאֵין רְאָיָה לַדָּבָר, זֵכֶר לַדָּבָר: (בראשית מח,יד) "וַיִּשְׁלַח יִשְׂרָאֵל אֶת יְמִינוֹ". וּמַה תִּלְמֹד לוֹמַר <b>"עַל יָדְךָ"</b>? לְהָבִיא אֶת הַגִּדֵּם, שֶׁיְּהֵי נוֹתֵן בַּיָּמִין.
(שמות יג,טז) "וְהָיָה לְאוֹת עַל יָדְכָה, וּלְטוֹטָפֹת בֵּין עֵינֶיךָ". כָּל זְמַן שֶׁלַּיָּד בַּיָּד, תֵּן אֶת שֶׁלָּרֹאשׁ בָּרֹאשׁ. מִכָּן אָמָרוּ: מִצְוַת תְּפִלִּין, כְּשֶׁהוּא נוֹתֵן, נוֹתֵן אֶת שֶׁלַּיָּד, וְאַחַר כָּךְ נוֹתֵן אֶת שֶׁלָּרֹאשׁ, וּכְשֶׁהוּא חוֹלֵץ, חוֹלֵץ אֶת שֶׁלָּרֹאשׁ, וְאַחַר כָּךְ חוֹלֵץ אֶת שֶׁלַּיָּד.
<b>"בֵּין עֵינֶיךָ"</b>, עַל גֹּבַהּ שֶׁלָּרֹאשׁ. אַתָּה אוֹמֵר גֹּבַהּ שֶׁלָּרֹאשׁ, אוֹ אֵינוֹ אֶלָּא <b>"בֵּין עֵינֶיךָ"</b> כִּשְׁמוּעוֹ? תִּלְמֹד לוֹמַר: (דברים יד,א) "בָּנִים אַתֶּם לַיי אֱלֹהֵיכֶם, לֹא תִתְגֹּדְדוּ, וְלֹא תָשִׂימוּ קָרְחָה בֵּין עֵינֵיכֶם לָמֵת". מָה "בֵּין עֵינֵיכֶם" הָאָמוּר לְהַלָּן, עַל גֹּבַהּ שֶׁלָּרֹאשׁ, אַף <b>"בֵּין עֵינֶיךָ"</b> הָאָמוּר כָּן, עַל גֹּבַהּ שֶׁלָּרֹאשׁ.
רַבִּי יְהוּדָה אוֹמֵר: הוֹאִיל וְאָמְרָה תוֹרָה, תֵּן בַּיָּד, תֵּן בָּרֹאשׁ, מַה בַּיָּד, מָקוֹם שֶׁהוּא רָאוּי לִטַּמֵּא בְּנֶגַע אֶחָד, אַף בָּרֹאשׁ, מָקוֹם שֶׁהוּא רָאוּי לִטַּמֵּא בְּנֶגַע אֶחָד.
<b>"לְמַעַן תִּהְיֶה תּוֹרַת יי בְּפִיךָ"</b>, לָמָּה נֶאֱמַר? לְפִי שֶׁנֶּאֱמַר <b>"וְהָיָה לְךָ לְאוֹת"</b>, שׁוֹמֵעַ אֲנִי, אַף הַנָּשִׁים בְּמַשְׁמָע! וְהַדִּין נוֹתֵן: הוֹאִיל וּמְזוּזָה מִצְוַת 'עֲשֵׂה', וּתְפִלִּין מִצְוַת 'עֲשֵׂה', אִם לָמַדְתָּ עַל מְזוּזָה, שֶׁהִיא נוֹהֶגֶת בַּנָּשִׁים כְּבָאֲנָשִׁים, יָכֹל אַף תְּפִלִּין יִנְהֲגוּ בַנָּשִׁים כְּבָאֲנָשִׁים? תִּלְמֹד לוֹמַר <b>"לְמַעַן תִּהְיֶה תּוֹרַת יי בְּפִיךָ"</b>. לֹא אָמַרְתִּי אֶלָּא בְמִי שֶׁהוּא בְתַלְמוּד תּוֹרָה. מִכָּן אָמָרוּ: (ברכות ג,ג) "הַכֹּל חַיָּבִין בַּתְּפִלִּין, חוּץ מִנָּשִׁים וַעֲבָדִים".
מִיכָל בַּת כּוּשִׁי הָיְתָה מַנַּחַת תְּפִלִּין. אִשְׁתּוֹ שֶׁלְּיוֹנָה הָיְתָה עוֹלָה לָרְגָלִים. טְבִי עַבְדּוֹ שֶׁלְּרַבָּן גַּמְלִיאֵל הָיָה מַנִּיחַ תְּפִלִּין.
<b>"וּלְזִכָּרוֹן בֵּין עֵינֶיךָ, לְמַעַן תִּהְיֶה תּוֹרַת יי בְּפִיךָ"</b>. מִכָּן אָמָרוּ: כָּל הַמַּנִּיחַ תְּפִלִּין, כְּאִלּוּ קוֹרֵא בַתּוֹרָה, וְכָל הַקּוֹרֵא בַתּוֹרָה פָּטוּר מִן הַתְּפִלִּין.
(שמות יג,י) <b>"וְשָׁמַרְתָּ אֶת הַחֻקָּה הַזֹּאת לְמוֹעֲדָהּ, מִיָּמִים יָמִימָה."</b> לָמָּה נֶאֱמַר? לְפִי שֶׁנֶּאֱמַר (שמות יג,ט) "וְהָיָה לְךָ לְאוֹת עַל יָדְךָ", שׁוֹמֵעַ אֲנִי, אַף הַקְּטַנִּים בְּמַשְׁמָע! וְהַדִּין נוֹתֵן: הוֹאִיל וּמְזוּזָה מִצְוַת 'עֲשֵׂה', וּתְפִלִּין מִצְוַת 'עֲשֵׂה', אִם לָמַדְתָּ עַל מְזוּזָה, שֶׁהִיא נוֹהֶגֶת בַּקְּטַנִּים וּבַגְּדוֹלִים, יָכֹל אַף תְּפִלִּין יִנְהֲגוּ בַקְּטַנִּים וּבַגְּדוֹלִים? תִּלְמֹד לוֹמַר <b>"וְשָׁמַרְתָּ אֶת הַחֻקָּה הַזֹּאת"</b>, לֹא אָמַרְתִּי אֶלָּא בְמִי שֶׁיּוֹדֵעַ לִשְׁמֹר תְּפִלִּין. מִכָּן אָמָרוּ: (תוספתא חגיגה א,ב) "קָטָן הַיּוֹדֵעַ לִשְׁמֹר תְּפִלִּין, הֲרֵי הוּא עוֹשֶׂה לוֹ תְּפִלִּין."<sup class="footnote-marker">*</sup><i class="footnote">הוא: אביו.</i>
<b>"וְשָׁמַרְתָּ אֶת הַחֻקָּה הַזֹּאת"</b>, זוֹ חֻקַּת תְּפִלִּין. אַתָּה אוֹמֵר זוֹ חֻקַּת תְּפִלִּין, אוֹ אֵינוֹ אֶלָּא חֻקַּת כָּל הַמִּצְווֹת? אָמַרְתָּ, בַּמֵּי הָעִנְיָן מְדַבֵּר? בַּתְּפִלִּין.
<b>"מִיָּמִים יָמִימָה"</b>, לָמָּה נֶאֱמַר? לְפִי שֶׁהוּא אוֹמֵר (שמות יג,ט) "וְהָיָה לְךָ לְאוֹת", שׁוֹמֵעַ אֲנִי, אַף הַלֵּילוֹת בְּמַשְׁמָע! וְהַדִּין נוֹתֵן: הוֹאִיל וּמְזוּזָה מִצְוַת 'עֲשֵׂה', וּתְפִלִּין מִצְוַת 'עֲשֵׂה', אִם לָמַדְתָּ עַל מְזוּזָה שֶׁנּוֹהֶגֶת בַּלֵּילוֹת כְּבַיָּמִים, יָכֹל אַף תְּפִלִּין יִנְהֲגוּ בַלֵּילוֹת כְּבַיָּמִים! תִּלְמֹד לוֹמַר "מִיָּמִים יָמִימָה", בַּיָּמִים אַתְּ נוֹתֵן, וְאֵין אַתְּ נוֹתֵן בַּלֵּילוֹת.
רַבִּי יֹאשִׁיָּה אוֹמֵר: <b>"מִיָּמִים יָמִימָה"</b>, לָמָּה נֶאֱמַר? לְפִי שֶׁהוּא אוֹמֵר (שמות יג,ט) "וְהָיָה לְךָ לְאוֹת", שׁוֹמֵעַ אֲנִי, אַף שַׁבָּתוֹת וְיָמִים טוֹבִים בְּמַשְׁמָע! וְהַדִּין נוֹתֵן: הוֹאִיל וּמְזוּזָה מִצְוַת 'עֲשֵׂה', וּתְפִלִּין מִצְוַת 'עֲשֵׂה', אִם לָמַדְתָּ עַל מְזוּזָה שֶׁנּוֹהֶגֶת בַּשַּׁבָּתוֹת וּבְיָמִים טוֹבִים, יָכֹל אַף תְּפִלִּין יִנְהֲגוּ בַשַּׁבָּתוֹת וְיָמִים טוֹבִים? תִּלְמֹד לוֹמַר <b>"מִיָּמִים יָמִימָה"</b>, יָצְאוּ שַׁבָּתוֹת וְיָמִים טוֹבִים. דָּבָר אַחֵר: <b>"מִיָּמִים יָמִימָה"</b>. יֵשׁ יָמִים שֶׁאַתָּה נוֹתֵן, וְיֵשׁ יָמִים שֶׁאֵין אַתָּה נוֹתֵן, יָצְאוּ שַׁבָּתוֹת וְיָמִים טוֹבִים.
רַבִּי יִצְחָק אוֹמֵר: הוֹאִיל וְשַׁבָּת קְרוּיָה 'אוֹת', וּתְפִלִּין קְרוּיִין 'אוֹת', לֹא יִתֵּן אוֹת בְּתוֹךְ אוֹת, אוֹ יִתֵּן אוֹת בְּתוֹךְ אוֹת? אָמַרְתָּ, תִּדְחֶה שַׁבָּת, שֶׁהִיא קְרוּיָה 'אוֹת' וּ'בְרִית', לַתְּפִלִּין שֶׁאֵינָן קְרוּיוֹת אֶלָּא 'אוֹת' בִּלְבַד.
רַבִּי אֱלִיעֶזֶר אוֹמֵר: הוֹאִיל וְשַׁבָּת קְרוּיָה 'אוֹת', וּתְפִלִּין קְרוּיוֹת 'אוֹת', לֹא יִתֵּן אוֹת בְּתוֹךְ אוֹת, אוֹ יִתֵּן אוֹת בְּתוֹךְ אוֹת? אָמַרְתָּ, תִּדְחֶה שַׁבָּת, שֶׁחַיָּבִין עָלֶיהָ כָּרֵת וּמִיתַת בֵּית דִּין, לַתְּפִלִּין, שֶׁאֵין חַיָּבִין עֲלֵיהֶן לֹא כָרֵת וְלֹא מִיתַת בֵּית דִּין.
דָּבָר אַחֵר: <b>"מִיָּמִים יָמִימָה"</b>, מַגִּיד שֶׁאָדָם צָרִיךְ לִבְדֹּק אֶת הַתְּפִלִּין אַחַת לִשְׁנֵים עָשָׂר חֹדֶשׁ. נֶאֱמַר כָּן <b>"מִיָּמִים יָמִימָה"</b>, וְנֶאֱמַר לְהַלָּן (ויקרא כה,כט) "יָמִים תִּהְיֶה גְאֻלָּתוֹ". מַה "יָּמִים" שֶׁנֶּאֱמַר לְהַלָּן, אֵין פָּחוּת מִשְּׁנֵים עָשָׂר חֹדֶשׁ, אַף <b>"יָמִימָה"</b> שֶׁנֶּאֱמַר כָּן, אֵין פָּחוּת מִשְּׁנֵים עָשָׂר חֹדֶשׁ. דִּבְרֵי בֵית הִלֵּל.
בֵּית שַׁמַּי אוֹמְרִים: אֵינוֹ צָרִיךְ לְבָדְקָן עוֹלָמִית.<sup class="footnote-marker">*</sup><i class="footnote">עוֹלָמִית: לעולם.</i> שַׁמַּי הַזָּקֵן אוֹמֵר: אֵלּוּ תְּפִלִּין שֶׁלַּאֲבִי אִמָּא.

Chapter 18

(שמות יג,יא) <b>["וְהָיָה כִּי יְבִאֲךָ יי אֶל אֶרֶץ הַכְּנַעֲנִי כַּאֲשֶׁר נִשְׁבַּע לְךָ וְלַאֲבֹתֶיךָ, וּנְתָנָהּ לָךְ."] "וְהָיָה כִי יְבִיאֲךָ יי אֶל אֶרֶץ הַכְּנַעֲנִי"</b>, זָכָה כְנַעַן שֶׁתִּקָּרֵא הָאָרֶץ עַל שְׁמוֹ. וְכִי מָה עָשָׂה כְנַעַן? אֶלָּא, כֵּיוָן שֶׁשָּמַע כְּנַעַן שֶׁיִּשְׂרָאֵל נִכְנָסִין לָאָרֶץ, עָמַד וּפִנָּה מִפְּנֵיהֶם. אָמַר לוֹ הַמָּקוֹם: אַתָּה פִנִּיתָ מִפְּנֵי בָנַי, אַף אֲנִי אֶקְרָא אֶת הָאָרֶץ עַל שְׁמָךְ, וְאֶתֵּן לָךְ אֶרֶץ יָפָה כְּאַרְצָךְ. וְאֵי זוֹ זוֹ? זוֹ אַפְרִיקֵי.<sup class="footnote-marker">*</sup><i class="footnote">אַפְרִיקֵי: בימי רומא, זו טוניס והמגרב, שם נוסדה קרתגו, מושבה של צור הכנענית.</i>
וְכֵן הוּא אוֹמֵר: (בראשית י,טו) "וּכְנַעַן יָלַד אֶת צִידֹן בְּכֹרוֹ וְאֶת חֵת." וְאוֹמֵר: (בראשית כג,ה-ו) "וַיַּעֲנוּ בְנֵי חֵת אֶת אַבְרָהָם לֵאמֹר לוֹ: שְׁמָעֵנוּ אֲדֹנִי נְשִׂיא אֱלֹהִים אַתָּה בְּתוֹכֵנוּ, בְּמִבְחַר קְבָרֵינוּ קְבֹר אֶת מֵתֶךָ, אִישׁ מִמֶּנּוּ אֶת קִבְרוֹ לֹא יִכְלֶה מִמְּךָ מִקְּבֹר מֵתֶךָ." אָמַר לָהֶם הַמָּקוֹם: אַתֶּם כִּבַּדְתֶּם אֶת יְדִידִי, אַף אֲנִי אֶקְרָא אֶת הָאָרֶץ עַל שִׁמְכֶם, וְאֶתֵּן לָכֶם אֶרֶץ יָפָה מֵאַרְצְכֶם, וְאֵי זוֹ זוֹ? זוֹ אַפְרִיקֵי.
<b>"כַּאֲשֶׁר נִשְׁבַּע לְךָ"</b>. וְהֵיכָן נִשְׁבַּע לָךְ? (שמות ו,ח) "וְהֵבֵאתִי אֶתְכֶם אֶל הָאָרֶץ אֲשֶׁר נָשָׂאתִי אֶת יָדִי לָתֵת אֹתָהּ לְאַבְרָהָם לְיִצְחָק וּלְיַעֲקֹב, וְנָתַתִּי אֹתָהּ לָכֶם מוֹרָשָׁה, אֲנִי יי."
<b>"וְלַאֲבֹתֶיךָ"</b>. וְהֵיכָן נִשְׁבַּע לַאֲבוֹתֶיךָ? בְּאַבְרָהָם מַה הוּא אוֹמֵר? (בראשית טו,יח) "בַּיּוֹם הַהוּא כָּרַת יי אֶת אַבְרָם בְּרִית לֵאמֹר"; בְּיִצְחָק מַה הוּא אוֹמֵר? (בראשית כו,ג) "גּוּר בָּאָרֶץ הַזֹּאת, וְאֶהְיֶה עִמְּךָ וַאֲבָרְכֶךָּ, כִּי לְךָ וּלְזַרְעֲךָ אֶתֵּן אֶת כָּל הָאֲרָצֹת הָאֵל, וַהֲקִמֹתִי אֶת הַשְּׁבֻעָה אֲשֶׁר נִשְׁבַּעְתִּי לְאַבְרָהָם אָבִיךָ." בְּיַעֲקֹב מַה הוּא אוֹמֵר? (בראשית כח,יג) "הָאָרֶץ אֲשֶׁר אַתָּה שֹׁכֵב עָלֶיהָ, לְךָ אֶתְּנֶנָּה וּלְזַרְעֶךָ."
<b>"וּנְתָנָהּ לָךְ"</b>, שֶׁלֹּא תְהֵי בְעֵינֶיךָ כִּירוּשַׁת אָבוֹת, אֶלָּא תְהֵי בְעֵינֶיךָ כְּאִלּוּ הַיּוֹם נְתוּנָה לָךְ.
(שמות יג,יב) <b>["וְהַעֲבַרְתָּ כָל פֶּטֶר רֶחֶם לַיי, </b><sup class="footnote-marker">*</sup><i class="footnote">פֶּטֶר: כינוי לבכור, על שם שהוא פוטר, מבקיע, את רחם אמו בצאתו החוצה ראשון.</i><b> וְכָל פֶּטֶר שֶׁגֶר בְּהֵמָה אֲשֶׁר יִהְיֶה לְךָ, הַזְּכָרִים לַיי."] </b><sup class="footnote-marker">*</sup><i class="footnote">שֶׁגֶר: ולדות של בהמות.</i> <b>"וְהַעֲבַרְתָּ כָל פֶּטֶר רֶחֶם"</b>. אֵין הַעֲבָרָה אֶלָּא הַפְרָשָׁה. וְכֵן הוּא אוֹמֵר: (במדבר כז,ח) "וְאֶל בְּנֵי יִשְׂרָאֵל תְּדַבֵּר לֵאמֹר: אִישׁ כִּי יָמוּת וּבֵן אֵין לוֹ, וְהַעֲבַרְתֶּם אֶת נַחֲלָתוֹ לְבִתּוֹ."
שִׁמְעוֹן בֶּן עַזַּי אוֹמֵר: <b>"וְהַעֲבַרְתָּ כָל פֶּטֶר רֶחֶם לַיי"</b>, מַה תִּלְמֹד לוֹמַר? לְפִי שֶׁהוּא אוֹמֵר (ויקרא כז,לב) "כֹּל אֲשֶׁר יַעֲבֹר תַּחַת הַשָּׁבֶט", שׁוֹמֵעַ אֲנִי, אַף הַיָּתוֹם בְּמַשְׁמָע! וְהַדִּין נוֹתֵן: וּמָה, אִם בַּעַל מוּם, שֶׁאֵינוֹ כָשֵׁר עַל גַבֵּי הַמִּזְבֵּחַ, הֲרֵי הוּא נִכְנָס לַדֵּיר לְהִתְעַשֵּׂר, יָתוֹם, שֶׁהוּא כָשֵׁר עַל גַבֵּי הַמִּזְבֵּחַ, דִּין הוּא שֶׁיְּהֵי נִכְנָס לַדֵּיר לְהִתְעַשֵּׂר! וַהֲרֵי הַלָּקוּחַ יוֹכִיחַ,<sup class="footnote-marker">*</sup><i class="footnote">הַלָּקוּחַ: הבהמה שקנו אותה ולא נולדה בעדר.</i> שֶׁהוּא כָשֵׁר עַל גַּבֵּי הַמִּזְבֵּחַ, וְאֵינוֹ נִכְנָס לַדֵּיר לְהִתְעַשֵּׂר! הוּא יוֹכִיחַ עַל הַיָּתוֹם, אַף עַל פִּי שֶׁהוּא כָשֵׁר עַל גַּבֵּי הַמִּזְבֵּחַ, לֹא יְהֵי נִכְנָס לַדֵּיר לְהִתְעַשֵּׂר. לֹא! אִם אָמַרְתָּ בַּלָּקוּחַ, שֶׁלֹּא נוֹלַד בִּרְשׁוּתוֹ, לְפִיכָךְ אֵינוֹ נִכְנָס לַדֵּיר לְהִתְעַשֵּׂר, תֹּאמַר בַּיָּתוֹם, שֶׁנּוֹלַד בִּרְשׁוּתוֹ, לְפִיכָךְ יְהֵי נִכְנָס לַדֵּיר לְהִתְעַשֵּׂר.
לֹא זָכִיתִי מִן הַדִּין, נֶאֱמַר כָּן 'עֲבָרָה' וְנֶאֱמַר לְהַלָּן 'עֲבָרָה'; מָה 'עֲבָרָה' הָאֲמוּרָה לְהַלָּן, אֵין קְדֻשָּׁה חָלָה עָלָיו אֶלָּא בְחַיֵּי אִמּוֹ, אַף 'עֲבָרָה' הָאֲמוּרָה כָּן, דִּין הוּא שֶׁלֹּא תְהֵי קְדֻשָּׁה חָלָה עָלָיו אֶלָּא בְחַיֵּי אִמּוֹ. אִי מַה כָּן זְכָרִים, אַף לְהַלָּן זְכָרִים, תִּלְמֹד לוֹמַר "כֹּל אֲשֶׁר יַעֲבֹר תַּחַת הַשָּׁבֶט", אַחַת זְכָרִים וְאַחַת נְקֵבוֹת בְּמַשְׁמָע.
<b>"וְכָל פֶּטֶר שֶׁגֶר בְּהֵמָה"</b>. אֵין פֶּטֶר שֶׁגֶר בְּהֵמָה אֶלָּא שֶׁשִּׁגְּרַתּוּ אִמּוֹ. יְהֵי פָטוּר מִן הַבְּכוֹרָה, וְהַבָּא אַחֲרָיו אֵינוֹ בְּכוֹר.
<b>"אֲשֶׁר יִהְיֶה לְךָ"</b>, לְהוֹצִיא אֶת הַמּוֹכֵר עֹבֶר בְּהֶמְתּוֹ לַגּוֹי מַשְׁמָע,<sup class="footnote-marker">*</sup><i class="footnote">עֹבֶר: עֻבָּר.</i> מוֹצִיא אֲנִי אֶת הַמּוֹכֵר עֹבֶר בְּהֶמְתּוֹ לַגּוֹי, וּמֵבִיא אֲנִי אֶת הַלּוֹקֵחַ עֹבֶר בְּהֶמְתּוֹ שֶׁלַּגּוֹי! תִּלְמֹד לוֹמַר: (דברים טו,יט) "אֲשֶׁר יִוָּלֵד בִּבְקָרְךָ וּבְצֹאנְךָ", לְהוֹצִיא אֶת הַלּוֹקֵחַ עֹבֶר בְּהֶמְתּוֹ שֶׁלַּגּוֹי.
<b>"הַזְּכָרִים לַיי"</b>. מִכָּן הָיָה רַבִּי יוֹסֵה הַגָּלִילִי אוֹמֵר: רָחֵל שֶׁלֹּא בִכֵּרָה וְיָלְדָה שְׁנֵי זְכָרִים, וְיָצְאוּ שְׁנֵי רָאשֵׁיהֶם כְּאַחַת, שְׁנֵיהֶם לַכֹּהֵן, שֶׁנֶּאֱמַר <b>"הַזְּכָרִים לַיי"</b>. וַחֲכָמִים אוֹמְרִים: אֵי אֶפְשָׁר! אֶלָּא אֶחָד לוֹ, וְאֶחָד לַכֹּהֵן.
(שמות יג,יג) <b>["וְכָל פֶּטֶר חֲמֹר תִּפְדֶּה בְשֶׂה, וְאִם לֹא תִפְדֶּה, וַעֲרַפְתּוֹ, וְכֹל בְּכוֹר אָדָם בְּבָנֶיךָ תִּפְדֶּה."] "וְכָל פֶּטֶר חֲמֹר תִּפְדֶּה בְשֶׂה"</b>. <b>"בְשֶׂה"</b>, לֹא בְעֵגֶל, לֹא בַחַיָּה, לֹא בִשְׁחוּטָה, לֹא בִטְרֵפָה, וְלֹא בַכִּלְאַיִם וְלֹא בַכּוֹי.<sup class="footnote-marker">*</sup><i class="footnote">כּוֹי: יונק בעל גרה, איל הבר או ולד תיש וצביה. חכמים לא הכריעו אם הוא בהמה או חיה.</i>
(שמות לד,כ) "וּפֶטֶר חֲמוֹר תִּפְדֶּה בְשֶׂה", לָמָּה נֶאֱמַר? לְפִי שֶׁנֶּאֱמַר: (במדבר יח,טו) "אַךְ פָּדֹה תִפְדֶּה אֵת בְּכוֹר הָאָדָם, וְאֵת בְּכוֹר הַבְּהֵמָה הַטְּמֵאָה תִּפְדֶּה." שׁוֹמֵעַ אֲנִי, כָּל בְּכוֹר בְּהֵמָה טְמֵאָה! תִּלְמֹד לוֹמַר <b>"וְכָל פֶּטֶר חֲמֹר תִּפְדֶּה בְשֶׂה"</b>, פֶּטֶר חֲמוֹר אַתָּה פוֹדֶה, וְאֵין אַתָּה פוֹדֶה כָּל בְּכוֹר בְּהֵמָה טְמֵאָה.
דָּבָר אַחֵר: <b>"פֶּטֶר חֲמֹר תִּפְדֶּה בְשֶׂה"</b>, פֶּטֶר חֲמוֹר אַתָּה פוֹדֶה, וְאֵין אַתְּ פּוֹדֶה שְׁאָר בְּהֵמָה טְמֵאָה בִּכְסוּת וְכֵלִים.
דָּבָר אַחֵר: <b>"פֶּטֶר חֲמֹר תִּפְדֶּה בְשֶׂה"</b>, וּשְׁאָר בְּהֵמָה טְמֵאָה בִּכְסוּת וְכֵלִים! אִם כֵּן, מַה תִּלְמֹד לוֹמַר (במדבר יח,טו) "אַךְ פָּדֹה תִפְדֶּה"? אֶלָּא אִם אֵינוֹ עִנְיָן שֶׁפּוֹדִין בְּכוֹר בְּהֵמָה טְמֵאָה, תְּנֵהוּ עִנְיָן שֶׁמַּקְדִּישִׁין בְּהֵמָה טְמֵאָה לְבֶדֶק הַבַּיִת, וּפוֹדִין אוֹתָהּ מֵהֶקְדֵּשׁ בֶּדֶק הַבַּיִת.
<b>"וְאִם לֹא תִפְדֶּה, וַעֲרַפְתּוֹ"</b>. מִכָּן אָמָרוּ: (בכורות א,ז) "מִצְוַת פְּדִיָּה קוֹדֶמֶת לְמִצְוַת עֲרִיפָה."
דָּבָר אַחֵר: <b>"וְאִם לֹא תִפְדֶּה, וַעֲרַפְתּוֹ"</b>, אִם אֵין אַתָּה פוֹדֵהוּ, עָרְפֵהוּ. הוֹאִיל וְאִבַּדְתָּ נִכְסֵי כֹּהֵן, אַף נְכָסֶיךָ יֹאבֵדוּ. וּמְנַיִן שֶׁאָסוּר בַּהֲנָיָה? נֶאֱמַר כָּן 'עֲרוּפָה', וְנֶאֱמַר לְהַלָּן 'עֲרוּפָה'; מַה לְּהַלָּן אֲסוּרָה בַהֲנָיָה, אַף כָּן אֲסוּרָה בַהֲנָיָה.
<b>"וְכֹל בְּכוֹר אָדָם בְּבָנֶיךָ תִּפְדֶּה"</b>, לָמָּה נֶאֱמַר? לְפִי שֶׁהוּא אוֹמֵר: (במדבר יח,טז) "וּפְדוּיָו מִבֶּן חֹדֶשׁ תִּפְדֶּה", כְּלָל; "בְּעֶרְכְּךָ כֶּסֶף חֲמֵשֶׁת שְׁקָלִים בְּשֶׁקֶל הַקֹּדֶשׁ", פְּרָט. כְּלָל וּפְרָט, אֵין בַּכְּלָל אֶלָּא מַה שֶּׁבַּפְּרָט. וּכְשֶׁהוּא אוֹמֵר "כֹל בְּכוֹר אָדָם בְּבָנֶיךָ תִּפְדֶּה", חָזַר וְכָלַל, אוֹ כָלַל בַּכְּלָל הָרִאשׁוֹן? אָמַרְתָּ, לָאו, אֶלָּא כְּלָל וּפְרָט וּכְלָל, אֵין אַתָּה דָן אֶלָּא כְעֵין הַפְּרָט. מַה הַפְּרָט מְפֹרָשׁ בַּנְּכָסִין הַמִּטַּלְטְלִין שֶׁאֵין לָהֶן אַחְרָיוּת, אַף אֲנִי, אֵין לִי אֶלָּא נְכָסִין מִטַּלְטְלִין שֶׁאֵין לָהֶן אַחְרָיוּת. מִכָּן אָמָרוּ: (דומה ל-בכורות ח,ח) 'בַּכֹּל פּוֹדִין בְּכוֹרֵי אָדָם, חוּץ מֵעֲבָדִים וּשְׁטָרוֹת וְקַרְקָעוֹת וְהֶקְדֵּשׁוֹת.' רַבִּי אוֹמֵר: בַּכֹּל פּוֹדִין בְּכוֹרֵי אָדָם.
<b>"וְכֹל בְּכוֹר אָדָם בְּבָנֶיךָ תִּפְדֶּה."</b> הָיוּ לוֹ חֲמִשָּׁה בְכוֹרוֹת מֵחָמֵשׁ נָשִׁים, מְנַיִן שֶׁחַיָּב לִפְדּוֹת אֶת כֻּלָּן? תִּלְמֹד לוֹמַר " וְכֹל בְּכוֹר אָדָם בְּבָנֶיךָ תִּפְדֶּה".
דָּבָר אַחֵר: (שמות יג,טו) "וְכָל בְּכוֹר בָּנַי אֶפְדֶּה". מְנַיִן אִם לֹא פְדָאוֹ אָבִיו, הוּא יִפְדֶּה אֶת עַצְמוֹ? תִּלְמֹד לוֹמַר "וְכָל בְּכוֹר בָּנַי אֶפְדֶּה."
רַבִּי יוֹסֵה הַגָּלִילִי אוֹמֵר: הוֹאִיל וְאָמְרָה תוֹרָה, פְּדֵה אֶת בְּנָךְ, וְלַמֵּד אֶת בְּנָךְ תּוֹרָה, אִם לָמַדְתָּ עַל תַּלְמוּד תוֹרָה, שֶׁאִם לֹא לִמְּדוֹ אָבִיו, מְלַמֵּד הוּא אֶת עַצְמוֹ, כָּךְ, אִם לֹא פְדָאוֹ אָבִיו, הוּא יִפְדֶּה אֶת עַצְמוֹ. לֹא! אִם אָמַרְתָּ בְּתַלְמוּד תּוֹרָה, שֶׁהוּא שָׁקוּל כְּנֶגֶד הַכֹּל, שֶׁאִם לֹא לִמְּדוֹ אָבִיו, מְלַמֵּד הוּא אֶת עַצְמוֹ, תֹּאמַר בַּפְּדִיָּה, שֶׁאֵינָהּ שְׁקוּלָה כְּנֶגֶד הַכֹּל, לְפִי כָךְ, אִם לֹא פְדָאוֹ אָבִיו, לֹא יִפְדֶּה אֶת עַצְמוֹ! וַהֲרֵי מִילָה תּוֹכִיחַ, שֶׁאֵינָהּ שְׁקוּלָה כְּנֶגֶד הַכֹּל, שֶׁאִם לֹא מָלוֹ אָבִיו, מָל הוּא אֶת עַצְמוֹ. כָּךְ, אִם לֹא פְדָאוֹ אָבִיו, הוּא יִפְדֶּה אֶת עַצְמוֹ. לֹא! אִם אָמַרְתָּ בַּמִּילָה, שֶׁחַיָּבִין עָלֶיהָ כָּרֵת, שֶׁאִם לֹא מָלוֹ אָבִיו, הוּא מָל אֶת עַצְמוֹ, תֹּאמַר בַּפְּדִיָּה, שֶׁאֵין חַיָּבִין עָלֶיהָ כָּרֵת, לְפִי כָךְ, אִם לֹא פְדָאוֹ אָבִיו, לֹא יִפְדֶּה אֶת עַצְמוֹ! אָמַרְתָּ הֶפְרֵשׁ, וְאָדוּן בִּנְיַן אָב מִבֵּין שְׁלָשְׁתָּן: לֹא הֲרֵי מִילָה כַּהֲרֵי תַלְמוּד, וְלֹא הֲרֵי תַלְמוּד כַּהֲרֵי מִילָה, וְלֹא זֶה וָזֶה כַּהֲרֵי פְדִיָּה, וְלֹא הֲרֵי פְדִיָּה כַּהֲרֵי זֶה וָזֶה. הַצַּד הַשָּׁוֶה שֶׁבָּהֶן, כָּל שֶׁהִיא מִצְוַת הָאָב עַל הַבֵּן, שֶׁאִם לֹא עָשָׂה לוֹ אָבִיו, הוּא יַעֲשֶׂה לְעַצְמוֹ. אַף כָּל שֶׁהוּא מִצְוַת הָאָב עַל הַבֵּן כָּךְ, אִם לֹא עָשָׂה לוֹ אָבִיו, הוּא יַעֲשֶׂה לְעַצְמוֹ.
מִכָּן אָמָרוּ: (דומה מאד לתוספתא קידושין א,ח) 'מִן הַתּוֹרָה, חַיָּב אָדָם לָמוּל אֶת בְּנוֹ, וְלִפְדּוֹתוֹ, וּלְלַמְּדוֹ תוֹרָה, וּלְלַמְּדוֹ אֻמָּנוּת, וּלְהַשִּׂיאוֹ אִשָּׁה.' רַבִּי עֲקִיבָה אוֹמֵר: אַף לְלַמְּדוֹ שַׁיִט. רַבִּי אוֹמֵר: אַף יִשּׁוּב מְדִינָה.
(שמות יג,יד) <b>["וְהָיָה כִּי יִשְׁאָלְךָ בִנְךָ מָחָר לֵאמֹר: מַה זֹּאת? וְאָמַרְתָּ אֵלָיו: בְּחֹזֶק יָד הוֹצִיאָנוּ יי מִמִּצְרַיִם, מִבֵּית עֲבָדִים."] "וְהָיָה כִּי יִשְׁאָלְךָ בִנְךָ מָחָר"</b>. יֵשׁ מָחָר עַכְשָׁו, וְיֵשׁ מָחָר לְאַחַר זְמַן. <b>"מָחָר לֵאמֹר"</b>, מָה זֹאת? הֲרֵי מָחָר לְאַחַר זְמַן; (שמות ח,יט) "מָחָר יִהְיֶה הָאֹת הַזֶּה", הֲרֵי מָחָר עַכְשָׁו. (שמות יז,ט) "מָחָר אָנֹכִי נִצָּב", הֲרֵי מָחָר עַכְשָׁו; (יהושע כב,כד) "מָחָר יֹאמְרוּ בְנֵיכֶם לְבָנֵינוּ", הֲרֵי מָחָר לְאַחַר זְמַן. (דברים ו,כ) "מָה הָעֵדֹת וְהַחֻקִּים וְהַמִּשְׁפָּטִים אֲשֶׁר צִוָּה יי אֱלֹהֵינוּ אֶתְכֶם?"
נִמְצֵאתָ אוֹמֵר, אַרְבָּעָה בָנִים הֵם: אֶחָד חָכָם, אֶחָד טִפֵּשׁ, אֶחָד רָשָׁע, אֶחָד שֶׁאֵינוֹ יוֹדֵעַ לִשְׁאֹל. חָכָם מַה הוּא אוֹמֵר? (דברים ו,כ) "מָה הָעֵדֹת וְהַחֻקִּים וְהַמִּשְׁפָּטִים אֲשֶׁר צִוָּה יי אֱלֹהֵינוּ" אוֹתָנוּ? אַף אַתָּה, פְּתַח לוֹ בְהִלְכוֹת הַפֶּסַח, אֱמֹר לוֹ: אֵין מַפְטִירִין אַחַר הַפֶּסַח אֶפִּיקוֹמוֹן.<sup class="footnote-marker">*</sup><i class="footnote">אֶפִּיקוֹמוֹן. epikõmon: מה שֶׁבָּא אַחַר הסעודה, קינוח.</i> טִפֵּשׁ, <b>"לֵאמֹר: מַה זֹּאת? וְאָמַרְתָּ אֵלָיו: בְּחֹזֶק יָד הוֹצִיאָנוּ יי מִמִּצְרַיִם, מִבֵּית עֲבָדִים."</b> רָשָׁע אוֹמֵר (שמות יב,כו) "מָה הָעֲבֹדָה הַזֹּאת לָכֶם?" וּלְפִי שֶׁהוֹצִיא אֶת עַצְמוֹ מִן הַכְּלָל, אַף אַתְּ, הוֹצִיאוֹ מִן הַכְּלָל, אֱמֹר לוֹ: (שמות יג,ח) "בַּעֲבוּר זֶה עָשָׂה יי לִי", לִי, וְלֹא לָךְ! אִלּוּ הָיִיתָ שָׁם, לֹא הָיִיתָ נִגְאָל. וְשֶׁאֵינוֹ יוֹדֵעַ לִשְׁאֹל, אַתְּ פְּתַח לוֹ! שֶׁנֶּאֱמַר: (שמות יג,ח) "וְהִגַּדְתָּ לְבִנְךָ בַּיּוֹם הַהוּא לֵאמֹר: בַּעֲבוּר זֶה עָשָׂה יי לִי בְּצֵאתִי מִמִּצְרָיִם."
(דברים ו,כ) "מָה הָעֵדֹת וְהַחֻקִּים וְהַמִּשְׁפָּטִים אֲשֶׁר צִוָּה יי אֱלֹהֵינוּ אֶתְכֶם?" רַבִּי אֱלִיעֶזֶר אוֹמֵר: מְנַיִן אַתָּה אוֹמֵר, שֶׁאִם הָיְתָה חֲבוֹרָה שֶׁלַּחֲכָמִים אוֹ שֶׁלְּתַלְמִידֵי חֲכָמִים, צְרִיכִין לַעֲסֹק בְּהִלְכוֹת הַפֶּסַח עַד חֲצוֹת? לְכָךְ נֶאֱמַר: "מָה הָעֵדֹת וְהַחֻקִּים וְהַמִּשְׁפָּטִים אֲשֶׁר צִוָּה יי אֱלֹהֵינוּ אֶתְכֶם?"
(שמות יג,טו) <b>["וַיְהִי כִּי הִקְשָׁה פַרְעֹה לְשַׁלְּחֵנוּ, וַיַּהֲרֹג יי כָּל בְּכוֹר בְּאֶרֶץ מִצְרַיִם, מִבְּכֹר אָדָם וְעַד בְּכוֹר בְּהֵמָה, עַל כֵּן אֲנִי זֹבֵחַ לַיי כָּל פֶּטֶר רֶחֶם הַזְּכָרִים, וְכָל בְּכוֹר בָּנַי אֶפְדֶּה."] "וַיְהִי כִּי הִקְשָׁה פַרְעֹה לְשַׁלְּחֵנוּ"</b>, שׁוֹמֵעַ אֲנִי, מֵאֵלָיו! תִּלְמֹד לוֹמַר: (שמות יא,י) "וַיְחַזֵּק יי אֶת לֵב פַּרְעֹה, וְלֹא שִׁלַּח אֶת בְּנֵי יִשְׂרָאֵל מֵאַרְצוֹ."
<b>"וַיַּהֲרֹג יי כָּל בְּכוֹר בְּאֶרֶץ מִצְרַיִם, מִבְּכֹר אָדָם וְעַד בְּכוֹר בְּהֵמָה, עַל כֵּן אֲנִי זֹבֵחַ לַיי כָּל פֶּטֶר רֶחֶם הַזְּכָרִים, וְכָל בְּכוֹר בָּנַי אֶפְדֶּה."</b> מִכָּן אָמָרוּ: זוֹבְחִין בְּכוֹרֵי בְהֵמָה כְּנֶגֶד בְּכוֹרֵי בְהֵמָה, וּפוֹדִין בְּכוֹרֵי אָדָם כְּנֶגֶד בְּכוֹרֵי אָדָם.
(שמות יג,טז) <b>"וְהָיָה לְאוֹת עַל יָדְכָה וּלְטוֹטָפֹת בֵּין עֵינֶיךָ, כִּי בְּחֹזֶק יָד הוֹצִיאָנוּ יי מִמִּצְרָיִם."</b> בְּאַרְבָּעָה מְקוֹמוֹת מַזְכִּיר פָּרָשַׁת תְּפִלִּין: (שמות יג,ב) "קַדֶּשׁ לִי", (שמות יג,יא) "וְהָיָה כִּי יְבִאֲךָ", (דברים ו,ד) "שְׁמַע", (דברים יא,יג) "וְהָיָה אִם שָׁמֹעַ". מִכָּן אָמָרוּ: מִצְוַת תְּפִלִּין, אַרְבַּע פַּרְשִׁיּוֹת: שֶׁלַּיָּד הֵן כֶּרֶךְ אֶחָד אַרְבַּע פָּרָשׁוֹת, שֶׁלָּרֹאשׁ הֵן אַרְבַּע טוֹטָפוֹת, וְאֵלּוּ הֵן:<sup class="footnote-marker">*</sup><i class="footnote">טוטפת: תכשיט על המצח.</i> "קַדֶּשׁ לִי", "וְהָיָה כִּי יְבִאֲךָ", "שְׁמַע", "וְהָיָה אִם שָׁמֹעַ". כּוֹתְבָן כְּסִדְרָן, וְאִם כְּתָבָן שֶׁלֹּא כְסִדְרָן, הֲרֵי אֵלּוּ יִגָּנֵזוּ. <small>חַסְלַת מַסֶּכְתָּה דְפֶסַח.</small>

מַסֶּכְתָּא דְוַיְהִי בְּשַׁלַּח



Chapter 1

(שמות יג,יז) <b>["וַיְהִי, בְּשַׁלַּח פַּרְעֹה אֶת הָעָם, וְלֹא נָחָם אֱלֹהִים דֶּרֶךְ אֶרֶץ פְּלִשְׁתִּים, כִּי קָרוֹב הוּא, כִּי אָמַר אֱלֹהִים: פֶּן יִנָּחֵם הָעָם בִּרְאֹתָם מִלְחָמָה, וְשָׁבוּ מִצְרָיְמָה."] "וַיְהִי בְּשַׁלַּח פַּרְעֹה אֶת הָעָם"</b>. אֵין שִׁלּוּחַ בְּכָל מָקוֹם אֶלָּא לִוּוּי, שֶׁנֶּאֱמַר: (בראשית יח,טז) "וְאַבְרָהָם הֹלֵךְ עִמָּם לְשַׁלְּחָם". (בראשית כו,לא) "וַיְשַׁלְּחֵם יִצְחָק". הַפֶּה שֶׁאָמַר (שמות ה,ב) "גַם אֶת יִשְׂרָאֵל לֹא אֲשַׁלֵּחַ", הוּא הַפֶּה שֶׁאָמַר: (שמות ח,כד) "אָנֹכִי אֲשַׁלַּח אֶתְכֶם וּזְבַחְתֶּם לַיי אֱלֹהֵיכֶם בַּמִּדְבָּר". מַה שָּׁכָר נָטְלוּ עַל כָּךְ? (דברים כג,ח) "לֹא תְתַעֵב מִצְרִי". הַפֶּה שֶׁאָמַר (שמות ה,ב) "לֹא יָדַעְתִּי אֶת יי", הוּא הַפֶּה שֶׁאָמַר: (שמות יד,כה) "אָנוּסָה מִפְּנֵי יִשְׂרָאֵל, כִּי יי נִלְחָם לָהֶם בְּמִצְרָיִם." מַה שָּׁכָר נָטְלוּ עַל כָּךְ? (ישעיה יט,יט) "בַּיּוֹם הַהוּא, יִהְיֶה מִזְבֵּחַ לַיי בְּתוֹךְ אֶרֶץ מִצְרָיִם, וּמַצֵּבָה אֵצֶל גְּבוּלָהּ לַיי." הַפֶּה שֶׁאָמַר (שמות ה,ב) "מִי יי אֲשֶׁר אֶשְׁמַע בְּקֹלוֹ?" הוּא הַפֶּה שֶׁאָמַר (שמות ט,כז) "יי הַצַּדִּיק, וַאֲנִי וְעַמִּי הָרְשָׁעִים." וּמַה שָּׁכָר נָטְלוּ עַל כָּךְ? שֶׁנִּתַּן לָהֶם מְקוֹם קְבוּרָה, שֶׁנֶּאֱמַר: (שמות טו,יב) "נָטִיתָ יְמִינְךָ, תִּבְלָעֵמוֹ אָרֶץ".
<b>"וְלֹא נָחָם אֱלֹהִים"</b>. אֵין נִחוּם בְּכָל מָקוֹם אֶלָּא נִהוּג, שֶׁנֶּאֱמַר: (תהלים עז,כא) "נָחִיתָ כַצֹּאן עַמֶּךָ, בְּיַד מֹשֶׁה וְאַהֲרֹן." (תהלים עח,יד) "וַיַּנְחֵם בֶּעָנָן יוֹמָם".
<b>"דֶּרֶךְ אֶרֶץ פְּלִשְׁתִּים, כִּי קָרוֹב הוּא"</b>. קָרוֹב הַדָּבָר שֶׁאָמַר הַמָּקוֹם לְמֹשֶׁה: (שמות ג,יב) "בְּהוֹצִיאֲךָ אֶת הָעָם מִמִּצְרַיִם, תַּעַבְדוּן אֶת הָאֱלֹהִים עַל הָהָר הַזֶּה." דָּבָר אַחֵר: <b>"כִּי קָרוֹב הוּא"</b>, קְרוֹבָה הַדֶּרֶךְ לַחְזֹר לְמִצְרַיִם, שֶׁנֶּאֱמַר: (שמות ח,כג) "דֶּרֶךְ שְׁלֹשֶׁת יָמִים נֵלֵךְ בַּמִּדְבָּר". דָּבָר אַחֵר: <b>"כִּי קָרוֹב הוּא"</b>, קְרוֹבָה שְׁבוּעָה שֶׁנִּשְׁבַּע אַבְרָהָם לַאֲבִימֶלֶךְ, שֶׁנֶּאֱמַר: (בראשית כא,כג) "וְעַתָּה, הִשָּׁבְעָה לִּי בֵאלֹהִים הֵנָּה, אִם תִּשְׁקֹר לִי וּלְנִינִי וּלְנֶכְדִּי". וַעֲדַיִן נֶכְדּוֹ קַיָּם. דָּבָר אַחֵר: <b>"כִּי קָרוֹב הוּא"</b>, קְרוֹבָה מִלְחָמָה רִאשׁוֹנָה לַשְּׁנִיָּה. דָּבָר אַחֵר: <b>"כִּי קָרוֹב הוּא"</b> , בְּקָרוֹב יָרְשׁוּ כְּנַעֲנִיִּים אֶת הָאָרֶץ, שֶׁנֶּאֱמַר: (בראשית טו,טז) "וְדוֹר רְבִיעִי יָשׁוּבוּ הֵנָּה".
דָּבָר אַחֵר: כָּל שֶׁכֵּן לֹא הֱבִיאָן הַמָּקוֹם בַּפְּשׁוּטָה, אֶלָּא אָמַר הַמָּקוֹם: אִם מַכְנִיס אֲנִי אֶת יִשְׂרָאֵל לָאָרֶץ עַכְשָׁו, מִיָּד מַחְזִיקִין הֵן אָדָם בְּשָׂדֵהוּ, אָדָם בְּכַרְמוֹ, וְהֵן בְּטֵלִין מִן הַתּוֹרָה. אֶלָּא אֲנִי מַקִּיפָן בַּמִּדְבָּר אַרְבָּעִים שָׁנָה, שֶׁיִּהְיוּ אוֹכְלִין מָן וְשׁוֹתִין מֵי בְּאֵר, וְהַתּוֹרָה נִבְלֶלֶת בְּגוּפָן. מִכָּן הָיָה רַבִּי שִׁמְעוֹן בֶּן יוֹחַי אוֹמֵר: לֹא נִתְּנָה תוֹרָה לִדְרֹשׁ אֶלָּא לְאוֹכְלֵי הַמָּן, וּשְׁנִיִּין לָהֶן אוֹכְלֵי תְרוּמָה. דָּבָר אַחֵר: כָּל שֶׁכֵּן לֹא הֱבִיאָן הַמָּקוֹם בַּפְּשׁוּטָה, אֶלָּא כֵּיוָן שֶׁשָּׁמְעוּ כְנַעֲנִים שֶׁיִּשְׂרָאֵל נִכְנָסִין לָאָרֶץ, עָמְדוּ וְשָׂרְפוּ אֶת הַזְּרָעִים, וְקָצְצוּ אֶת הָאִילָנוֹת, וְסָתְרוּ אֶת הַבִּנְיָנוֹת, וְסָתְמוּ אֶת הַמַּעְיָנוֹת.<sup class="footnote-marker">*</sup><i class="footnote">הַבִּנְיָנוֹת: בנוסח הגניזה: הביניות.</i> אָמַר הַמָּקוֹם: לֹא הִבְטַחְתִּי לְאַבְרָהָם אֲבִיהֶן שֶׁאֲנִי מַכְנִיסָן לְאֶרֶץ חֲרֵבָה, אֶלָּא לְאֶרֶץ מְלֵאָה כָל טוּב, שֶׁנֶּאֱמַר: (דברים ו,יא) "וּבָתִּים מְלֵאִים כָּל טוּב אֲשֶׁר לֹא מִלֵּאתָ, וּבֹרֹת חֲצוּבִים אֲשֶׁר לֹא חָצַבְתָּ, כְּרָמִים וְזֵיתִים אֲשֶׁר לֹא נָטָעְתָּ", אֶלָּא הֲרֵי אֲנִי מַקִּיפָן בַּמִּדְבָּר אַרְבָּעִים שָׁנָה, כְּדֵי שֶׁיַּעַמְדוּ כְנַעֲנִים וִיתַקְּנוּ מַה שֶּׁקִּלְקֵלוּ.
<b>"כִּי אָמַר אֱלֹהִים, פֶּן יִנָּחֵם הָעָם בִּרְאֹתָם מִלְחָמָה"</b>. זוֹ מִלְחֶמֶת עֲמָלֵקִי, שֶׁנֶּאֱמַר: (במדבר יד,מה) "וַיֵּרֶד הָעֲמָלֵקִי וְהַכְּנַעֲנִי הַיֹּשֵׁב בָּהָר הַהוּא, וַיַּכּוּם וַיַּכְּתוּם עַד הַחָרְמָה." דָּבָר אַחֵר: <b>"כִּי אָמַר אֱלֹהִים, פֶּן יִנָּחֵם הָעָם בִּרְאֹתָם מִלְחָמָה"</b>. זוֹ מִלְחֶמֶת בְּנֵי אֶפְרַיִם, שֶׁנֶּאֱמַר: (דברי הימים א ז,כ) "וּבְנֵי אֶפְרַיִם שׁוּתָלַח וּבֶרֶד בְּנוֹ, וְתַחַת בְּנוֹ וְאֶלְעָדָה בְנוֹ וְתַחַת בְּנוֹ. וְזָבָד בְּנוֹ וְשׁוּתֶלַח בְּנוֹ וְעֵזֶר וְאֶלְעָד, וַהֲרָגוּם אַנְשֵׁי גַת הַנּוֹלָדִים בָּאָרֶץ, כִּי יָרְדוּ לָקַחַת אֶת מִקְנֵיהֶם." וְאוֹמֵר: (תהלים עח,ט) "בְּנֵי אֶפְרַיִם נוֹשְׁקֵי רוֹמֵי קָשֶׁת, הָפְכוּ בְּיוֹם קְרָב". מִפְּנֵי מָה? (תהלים עח,י) שֶׁ"לֹא שָׁמְרוּ בְּרִית אֱלֹהִים, וּבְתוֹרָתוֹ מֵאֲנוּ לָלֶכֶת." עָבְרוּ עַל הַקֵּץ וְעָבְרוּ עַל הַשְּׁבוּעָה. דָּבָר אַחֵר: שֶׁלֹּא יִרְאוּ עַצְמוֹת אֲחֵיהֶם מֻשְׁלָכִין בִּפְלֶשֶׁת, וְיַחְזְרוּ לָהֶם. דָּבָר אַחֵר: כְּדֵי שֶׁלֹּא יַחְזְרוּ לַאֲחוֹרֵיהֶם. וַהֲרֵי דְבָרִים קַל וָחֹמֶר: וּמָה, אִם כְּשֶׁהִקִּיפָם דֶּרֶךְ עֲקוּמָה, אָמְרוּ: (במדבר יד,ד) "נִתְּנָה רֹאשׁ וְנָשׁוּבָה מִצְרָיְמָה", אִלּוּ הֱבִיאָן בַּפְּשׁוּטָה, עַל אַחַת כַּמָּה וְכַמָּה!
(שמות יג,יח) <b>["וַיַּסֵּב אֱלֹהִים אֶת הָעָם דֶּרֶךְ הַמִּדְבָּר יַם סוּף, וַחֲמֻשִׁים עָלוּ בְנֵי יִשְׂרָאֵל מֵאֶרֶץ מִצְרָיִם."] "וַיַּסֵּב אֱלֹהִים אֶת הָעָם דֶּרֶךְ הַמִּדְבָּר"</b>, מִפְּנֵי מָה? כְּדֵי לַעֲשׁוֹת לָהֶם נִסִּים וּגְבוּרוֹת. רַבִּי אֱלִיעֶזֶר אוֹמֵר: <b>"דֶּרֶךְ"</b>, לְיַגְּעָן, שֶׁנֶּאֱמַר: (תהלים קכ,כד) "עִנָּה בַדֶּרֶךְ כֹּחִי, קִצַּר יָמָי." <b>"הַמִּדְבָּר"</b>, לְצָרְפָן, שֶׁנֶּאֱמַר: (דברים ח,טו) הַמּוֹלִיכְךָ בַּמִּדְבָּר הַגָּדֹל וְהַנּוֹרָא". <b>"יַם סוּף"</b>, לְנַסּוֹתָם, שֶׁנֶּאֱמַר: (תהלים קו,ז) "אֲבוֹתֵינוּ בְמִצְרַיִם לֹא הִשְׂכִּילוּ נִפְלְאוֹתֶיךָ, לֹא זָכְרוּ אֶת רֹב חֲסָדֶיךָ, וַיַּמְרוּ עַל יָם בְּיַם סוּף." רַבִּי יְהוֹשֻׁעַ אוֹמֵר: <b>"דֶּרֶךְ"</b>, כְּדֵי לִתֵּן לָהֶם אֶת הַתּוֹרָה, שֶׁנֶּאֱמַר: (דברים ה,כט) "בְּכָל הַדֶּרֶךְ אֲשֶׁר צִוָּה יי אֱלֹהֵיכֶם אֶתְכֶם תֵּלֵכוּ", וְאוֹמֵר: (משלי ו,כג) "כִּי נֵר מִצְוָה וְתוֹרָה אוֹר, וְדֶרֶךְ חַיִּים תּוֹכְחוֹת מוּסָר." <b>"הַמִּדְבָּר"</b>, כְּדֵי לְהַאֲכִילָן אֶת הַמָּן, שֶׁנֶּאֱמַר: (דברים ח,טז) "הַמַּאֲכִלְךָ מָן בַּמִּדְבָּר, אֲשֶׁר לֹא יָדְעוּן אֲבֹתֶיךָ, לְמַעַן עַנֹּתְךָ וּלְמַעַן נַסֹּתֶךָ, לְהֵיטִבְךָ בְּאַחֲרִיתֶךָ". <b>"יַם סוּף"</b>, כְּדֵי לַעֲשׁוֹת לָהֶם נִסִּים וּגְבוּרוֹת, שֶׁנֶּאֱמַר: (תהלים קו,כא-כב) "שָׁכְחוּ אֵל מוֹשִׁיעָם, עֹשֶׂה גְדֹלוֹת בְּמִצְרָיִם, נִפְלָאוֹת בְּאֶרֶץ חָם, נוֹרָאוֹת עַל יַם סוּף." וְאוֹמֵר: (תהלים קו,ט) "וַיִּגְעַר בְּיַם סוּף, וַיֶּחֱרָב, וַיּוֹלִיכֵם בַּתְּהֹמוֹת כַּמִּדְבָּר."
<b>"וַחֲמֻשִׁים"</b>, אֵין חֲמֻשִׁים אֶלָּא מְזֻיָּנִים, שֶׁנֶּאֱמַר: (יְהוֹשֻׁעַ ד יג,יד) "וַיַּעַבְרוּ בְּנֵי רְאוּבֵן וּבְנֵי גָד, וַחֲצִי שֵׁבֶט הַמְנַשֶּׁה חֲמֻשִׁים לִפְנֵי בְּנֵי יִשְׂרָאֵל, כַּאֲשֶׁר דִּבֶּר אֲלֵיהֶם מֹשֶׁה. כְּאַרְבָּעִים אֶלֶף חֲלוּצֵי הַצָּבָא". דָּבָר אַחֵר: <b>"וַחֲמֻשִׁים עָלוּ"</b>, אֶחָד מֵחֲמִשָּׁה. וְיֵשׁ אוֹמְרִים: אֶחָד מֵחֲמִשִּׁים. וְיֵשׁ אוֹמְרִים: אֶחָד מֵחָמֵשׁ מֵאוֹת.
רַבִּי נְהוֹרַי אוֹמֵר: הָעֲבוֹדָה! לֹא אֶחָד מֵחָמֵשׁ מֵאוֹת עָלוּ, שֶׁנֶּאֱמַר: (יחזקאל טו,ז) "רְבָבָה כְּצֶמַח הַשָּׂדֶה נְתַתִּיךְ". וְאוֹמֵר: (שמות א,ו) "וּבְנֵי יִשְׂרָאֵל פָּרוּ וַיִּשְׁרְצוּ וַיִּרְבּוּ, וַיַּעַצְמוּ בִּמְאֹד מְאֹד, וַתִּמָּלֵא הָאָרֶץ אֹתָם ", שֶׁהָיְתָה אִשָּׁה יוֹלֶדֶת שִׁשָּׁה בָנִים בְּכֶרֶס אֶחָד, וְאַתָּה אוֹמֵר אֶחָד מֵחָמֵשׁ מֵאוֹת עָלוּ! הָעֲבוֹדָה! לֹא אֶחָד מֵחָמֵשׁ מֵאוֹת עָלוּ, אֶלָּא שֶׁמֵּתוֹ הַרְבֵּה מִיִּשְׂרָאֵל בְּמִצְרַיִם. אֵימָתַי מֵתוּ? בִּשְׁלֹשֶׁת יְמֵי הָאֲפֵלָה, שֶׁנֶּאֱמַר: (שמות י,כג) "לֹא רָאוּ אִישׁ אֶת אָחִיו וְלֹא קָמוּ אִישׁ מִתַּחְתָּיו שְׁלֹשֶׁת יָמִים, וּלְכָל בְּנֵי יִשְׂרָאֵל הָיָה אוֹר בְּמוֹשְׁבֹתָם." שֶׁהָיוּ קוֹבְרִין אֶת מֵתֵיהֶן. וְהוֹדוּ וְשִׁבְּחוּ, שֶׁלֹּא רָאוּם אוֹיְבֵיהֶם וְשָׂשׂוּ בְמַפָּלָתָם.
(שמות יג,יט) <b>["וַיִּקַּח מֹשֶׁה אֶת עַצְמוֹת יוֹסֵף עִמּוֹ, כִּי הַשְׁבֵּעַ הִשְׁבִּיעַ אֶת בְּנֵי יִשְׂרָאֵל לֵאמֹר: פָּקֹד יִפְקֹד אֱלֹהִים אֶתְכֶם, וְהַעֲלִיתֶם אֶת עַצְמֹתַי מִזֶּה אִתְּכֶם."] "וַיִּקַּח מֹשֶׁה אֶת עַצְמוֹת יוֹסֵף עִמּוֹ"</b>, לְהוֹדִיעַ חָכְמָתוֹ שֶׁלְּמֹשֶׁה, שֶׁהָיוּ הַכֹּל עֲסוּקִין בַּבִּזָּה, וּמֹשֶׁה הָיָה עָסוּק בְּעַצְמוֹת יוֹסֵף. עָלָיו הַכָּתוּב אוֹמֵר (משלי י,י) "חֲכַם לֵב יִקַּח מִצְוֹת". וְכִי מְנַיִן הָיָה מֹשֶׁה יוֹדֵעַ אֵיכָן יוֹסֵף קָבוּר? שֶׁנֶּאֱמַר (במדבר כו,מו) "וְשֵׁם בַּת אָשֵׁר שָׂרַח." אָמְרוּ: סֶרַח בַּת אֲשֶׁר נִשְׁתַּיְּרָה מֵאוֹתוֹ הַדּוֹר, וְהִיא הֶרְאַת לְמֹשֶׁה אֵיכָן יוֹסֵף קָבוּר. וְלֹא עוֹד, אֶלָּא שֶׁעָשׂוּ לוֹ הַמִּצְרִיִּים אָרוֹן שֶׁלַּמַּתֶּכֶת, וְשִׁקְּעוּהוּ בְתוֹךְ נִילוּס. בָּא מֹשֶׁה וְעָמַד עַל הַנִּילוּס, נָטַל צְרוֹר וְזָרַק לְתוֹכוֹ, צָעַק וְאָמַר: יוֹסֵף, יוֹסֵף! הִגִּיעָה הַשְּׁבוּעָה שֶׁנִּשְׁבַּע הַמָּקוֹם לְאַבְרָהָם אָבִינוּ, שֶׁהוּא גּוֹאֵל אֶת בָּנָיו. נְקִיִּם אֲנַחְנוּ מִשְּׁבֻעָתָךְ אֲשֶׁר הִשְׁבַּעְתָּנוּ! (על פי יְהוֹשֻׁעַ ב,יז) וְצָף אֲרוֹנוֹ שֶׁלְּיוֹסֵף, וּנְטָלוֹ מֹשֶׁה.
אַל תִּתְמַהּ! הֲרֵי הוּא אוֹמֵר: (מלכים ב ו,ה) "וַיְהִי הָאֶחָד מַפִּיל הַקּוֹרָה, וְאֶת הַבַּרְזֶל נָפַל אֶל הַמָּיִם, וַיִּצְעַק וַיֹּאמֶר: אֲהָהּ אֲדֹנִי, וְהוּא שָׁאוּל." וַיֹּאמֶר אִישׁ הָאֱלֹהִים: אָנָה נָפָל? וַיַּרְאֵהוּ אֶת הַמָּקוֹם; וַיִּקְצָב עֵץ, וַיַּשְׁלֶךְ שָׁמָּה, וַיָּצֶף הַבַּרְזֶל. וַיֹּאמֶר: הָרֶם לָךְ! וַיִּשְׁלַח יָדוֹ וַיִּקָּחֵהוּ." וַהֲרֵי דְבָרִים קַל וָחֹמֶר: וּמָה אֱלִישָׁע, תַּלְמִידוֹ שֶׁלְּאֵלִיָּהוּ, הֵצִיף הַבַּרְזֶל, קַל וָחֹמֶר בְּמֹשֶׁה רַבּוֹ שֶׁלְּאֵלִיָּהוּ.
רַבִּי נָתָן אוֹמֵר: בַּקָּפִּיטוֹלִין שֶׁלְּמִצְרָיִם קְבָרוּהוּ, בֵין הַמְּלָכִים, שֶׁנֶּאֱמַר:<sup class="footnote-marker">*</sup><i class="footnote">קָפִּיטוֹלִין. capitolium: קפיטול, גבעה מקודשת.</i> "וַיַּחַנְטוּ אֹתוֹ, וַיִּישֶׂם בָּאָרוֹן בְּמִצְרָיִם." וְכִי מְנַיִן הָיָה יוֹדֵעַ מֹשֶׁה אֵיזֶה הוּא אֲרוֹנוֹ שֶׁלְּיוֹסֵף? הָלַךְ מֹשֶׁה וְעָמַד בֵּין הָאֲרוֹנוֹת, צָעַק וְאָמַר: יוֹסֵף, יוֹסֵף! הִגִּיעָה הַשְּׁבוּעָה שֶׁנִּשְׁבַּע הַמָּקוֹם לְאַבְרָהָם אָבִינוּ, שֶׁגּוֹאֵל אֶת בָּנָיו. נְקִיִּם אֲנַחְנוּ מִשְּׁבֻעָתָךְ אֲשֶׁר הִשְׁבַּעְתָּנוּ! (על פי יְהוֹשֻׁעַ ב,יז) מִיָּד זָע וְנִזְדַּעְזַע אֲרוֹנוֹ שֶׁלְּיוֹסֵף וּנְטָלוֹ וּבָא לוֹ.
לְלַמְּדָךְ שֶׁבַּמִּדָּה שֶׁהָאָדָם מוֹדֵד, בָּהּ מוֹדְדִין לוֹ. מִרְיָם הִמְתִּינָה לוֹ לְמֹשֶׁה שָׁעָה אַחַת, שֶׁנֶּאֱמַר: (שמות ב,ד) "וַתֵּתַצַּב אֲחֹתוֹ מֵרָחֹק, לְדֵעָה מַה יֵּעָשֶׂה לוֹ." וְהַמָּקוֹם עִכֵּב לָהּ בַּמִּדְבָּר הָאָרוֹן וְהַשְּׁכִינָה, וְכֹהֲנִים, וּלְוִיִּם, וְשִׁבְעָה עֲנָנֵי הַכָּבוֹד, שֶׁנֶּאֱמַר: (במדבר יב,טו) "וְהָעָם לֹא נָסַע עַד הֵאָסֵף מִרְיָם". יוֹסֵף זָכָה לִקְבֹּר אֶת אָבִיו, שֶׁאֵין בְּאֶחָיו גָּדוֹל מִמֶּנּוּ, שֶׁנֶּאֱמַר: (בראשית נ,ז-ט) "וַיַּעַל יוֹסֵף לִקְבֹּר אֶת אָבִיו, וַיַּעֲלוּ אִתּוֹ כָּל עַבְדֵי פַרְעֹה זִקְנֵי בֵיתוֹ, וְכֹל זִקְנֵי אֶרֶץ מִצְרָיִם. וְכֹל בֵּית יוֹסֵף וְאֶחָיו וּבֵית אָבִיו, רַק טַפָּם וְצֹאנָם וּבְקָרָם עָזְבוּ בְּאֶרֶץ גֹּשֶׁן. וַיַּעַל עִמּוֹ גַּם רֶכֶב גַּם פָּרָשִׁים, וַיְהִי הַמַּחֲנֶה כָּבֵד מְאֹד." מִי לָנוּ גָּדוֹל מִיּוֹסֵף, שֶׁלֹּא נִתְעַסַּק בּוֹ אֶלָּא מֹשֶׁה. מֹשֶׁה זָכָה בְעַצְמוֹת יוֹסֵף, וְאֵין בְּיִשְׂרָאֵל גָּדוֹל מִמֶּנּוּ, שֶׁנֶּאֱמַר: (שמות יג,יט) "וַיִּקַּח מֹשֶׁה אֶת עַצְמוֹת יוֹסֵף עִמּוֹ". מִי לָנוּ גָּדוֹל כְּמֹשֶׁה, שֶׁלֹּא נִתְעַסַּק בּוֹ אֶלָּא הַקֹּדֶשׁ בָּרוּךְ הוּא, שֶׁנֶּאֱמַר: (דברים לד,ו) "וַיִּקְבֹּר אֹתוֹ בַגַּי בְּאֶרֶץ מוֹאָב, מוּל בֵּית פְּעוֹר, וְלֹא יָדַע אִישׁ אֶת קְבֻרָתוֹ עַד הַיּוֹם הַזֶּה."
וְלֹא עוֹד, אֶלָּא שֶׁעִם יַעֲקֹב עָלוּ עַבְדֵּי פַּרְעֹה וְזִקְנֵי בֵיתוֹ, שֶׁנֶּאֱמַר: (בראשית נ,ז) "וַיַּעֲלוּ אִתּוֹ כָּל עַבְדֵי פַרְעֹה זִקְנֵי בֵיתוֹ וְכֹל זִקְנֵי אֶרֶץ מִצְרָיִם." וְעִם יוֹסֵף עָלוּ הָאָרוֹן וְהַשְּׁכִינָה וְהַכֹּהֲנִים וְהַלְוִיִּם, וְשִׁבְעָה עֲנָנֵי הַכָּבוֹד. וְלֹא עוֹד, אֶלָּא שֶׁהָיָה מְהַלֵּךְ אֲרוֹנוֹ שֶׁלְּיוֹסֵף עִם אֲרוֹן חַי עוֹלָמִים, וְהָיוּ אֻמּוֹת הָעוֹלָם שׁוֹאֲלִין יִשְׂרָאֵל וְאוֹמְרִים לָהֶן: וְכִי מַה טִּיבָן שֶׁלִּשְׁנֵי אֲרוֹנוֹת הַלָּלוּ? וְהֵם אוֹמְרִים לָהֶן: זֶה אֲרוֹנוֹ שֶׁלְּמֵת, וְזֶה אֲרוֹנוֹ שֶׁלְּחַי עוֹלָמִים. וְהֵם אוֹמְרִים לָהֶן: מַה טִּיבוֹ שֶׁלְּאֲרוֹנוֹ שֶׁלַּמֵּת מְהַלֵּךְ עִם אֲרוֹן חַי עוֹלָמִים? וְהֵם אוֹמְרִים לָהֶן: הַמֵת הַמֻּנָּח בְּאָרוֹן הָזֶה קִיֵּם מַה שֶּׁכָּתוּב בַּמֻּנָּח בְּאָרוֹן זֶה.
כָּתוּב (שמות כ,ב) "אָנֹכִי יי אֱלֹהֶיךָ", וּבְיוֹסֵף כָּתוּב (בראשית נ,יט) "הֲתַחַת אֱלֹהִים אָנִי?" כָּתוּב (שמות כ,ב) "לֹא יִהְיֶה לְךָ אֱלֹהִים אֲחֵרִים עַל פָּנָי", וּבְיוֹסֵף כָּתוּב (בראשית מב,יח) "אֶת הָאֱלֹהִים אֲנִי יָרֵא". כָּתוּב (שמות כ,ו) "לֹא תִשָּׂא אֶת שֵׁם יי אֱלֹהֶיךָ לַשָּׁוְא", וּבְיוֹסֵף כָּתוּב (בראשית מב,טז) "חֵי פַרְעֹה!" כָּתוּב (שמות כ,ז) "זָכוֹר אֶת יוֹם הַשַּׁבָּת לְקַדְּשׁוֹ", וּבְיוֹסֵף כָּתוּב (בראשית מג,טז) "וּטְבֹחַ טֶבַח וְהָכֵן", וְאֵין 'הָכֵן' אֶלָּא שַׁבָּת, שֶׁנֶּאֱמַר: (שמות טז,ה) "וְהָיָה בַּיּוֹם הַשִּׁשִּׁי וְהֵכִינוּ אֵת אֲשֶׁר יָבִיאוּ". כָּתוּב (שמות כ,יא) "כַּבֵּד אֶת אָבִיךָ", וּבְיוֹסֵף כָּתוּב: (בראשית לז,יג) "וַיֹּאמֶר יִשְׂרָאֵל אֶל יוֹסֵף: הֲלוֹא אַחֶיךָ רֹעִים בִּשְׁכֶם, לְכָה וְאֶשְׁלָחֲךָ אֲלֵיהֶם, וַיֹּאמֶר לוֹ: הִנֵּנִי." כָּתוּב (שמות כ,יב) "לֹא תִרְצָח", לֹא רָצַח לְפוֹטִיפַר. (שמות כ,יב) "לֹא תִנְאָף", לֹא נָאַף בְּאִשְׁתּוֹ שֶׁלְּפוֹטִיפַר. (שמות כ,יב) "לֹא תִגְנֹב", לֹא גָנַב, כָּעִנְיָן שֶׁנֶּאֱמַר: (בראשית מז,יד) "וַיְלַקֵּט יוֹסֵף אֶת כָּל הַכֶּסֶף הַנִּמְצָא בְאֶרֶץ מִצְרַיִם וּבְאֶרֶץ כְּנַעַן, בַּשֶּׁבֶר אֲשֶׁר הֵם שֹׁבְרִים, וַיָּבֵא יוֹסֵף אֶת הַכֶּסֶף בֵּיתָה פַרְעֹה." (שמות כ,יב) "לֹא תַעֲנֶה בְרֵעֲךָ עֵד שָׁקֶר", וַהֲרֵי דְבָרִים קַל וָחֹמֶר: מָה, אִם דְּבָרִין שֶׁהֵן אֱמֶת, לֹא הִגִּיד לְאָבִיו, דְּבָרִים שֶׁלְּשֶׁקֶר, עַל אַחַת כַּמָּה וְכַמָּה! (שמות כ,יג) "לֹא תַחְמֹד", לֹא חָמַד אִשְׁתּוֹ שֶׁלְּפוֹטִי פֶרַע. (ויקרא יט,יז) "לֹא תִשְׂנָא אֶת אָחִיךָ בִּלְבָבֶךָ", (בראשית נ,כא) "וַיְנַחֵם אוֹתָם וַיְדַבֵּר עַל לִבָּם". (ויקרא יט,יח) "לֹא תִקֹּם וְלֹא תִטֹּר", (בראשית נ,כ) "וְאַתֶּם חֲשַׁבְתֶּם עָלַי רָעָה, אֱלֹהִים חֲשָׁבָהּ לְטֹבָה". (ויקרא כה,לה) "וְחֵי אָחִיךָ עִמָּךְ", (בראשית מז,יב) "וַיְכַלְכֵּל יוֹסֵף אֶת אָבִיו".

<b>"כִּי הַשְׁבֵּעַ הִשְׁבִּיעַ"</b>, הִשְׁבִּיעָם שֶׁיַּשְׁבִּיעוּ לִבְנֵיהֶם. רַבִּי נָתָן אוֹמֵר: מִפְּנֵי מָה הִשְׁבִּיעַ אֶת אֶחָיו, וְלֹא הִשְׁבִּיעַ אֶת בָּנָיו? אֶלָּא אָמַר, אִם אֲנִי מַשְׁבִּיעַ אֶת בָּנַי, אֵין הַמִּצְרִים מַנִּיחִין אוֹתָם. וְאִם אוֹמְרִין לָהֶן: אָבִינוּ הֶעֱלָה אֶת אָבִיו, הֵן אוֹמְרִין לָהֶן: אֲבִיכֶם, מֶלֶךְ הָיָה! לְפִיכָךְ הִשְׁבִּיעַ אֶת אֶחָיו, וְלֹא הִשְׁבִּיעַ אֶת בָּנָיו.
אָמַר לָהֶם יוֹסֵף: אָבִי יָרַד כָּן לִרְצוֹנוֹ, וַאֲנִי הֶעֱלֵתִיו עַל כָּרְחוֹ. מַשְׁבִּיעַ אֲנִי עֲלֵיכֶם, שֶׁמִּמָּקוֹם שֶׁגְּנַבְתּוּנִי, לְשָׁם תַּחְזִירוּנִי! וְכֵן עָשׂוּ לוֹ, שֶׁנֶּאֱמַר: (יהושע כד,לב) "וְאֶת עַצְמוֹת יוֹסֵף אֲשֶׁר הֶעֱלוּ בְנֵי יִשְׂרָאֵל מִמִּצְרַיִם, קָבְרוּ בִשְׁכֶם, בְּחֶלְקַת הַשָּׂדֶה אֲשֶׁר קָנָה יַעֲקֹב מֵאֵת בְּנֵי חֲמוֹר אֲבִי שְׁכֶם בְּמֵאָה קְשִׂיטָה,<sup class="footnote-marker">*</sup><i class="footnote">קְשִׂיטָה: דבר של ערך שאפשר לקנות בו. בתרגום השבעים תרגמו "כבשים".</i> וַיִּהְיוּ לִבְנֵי יוֹסֵף לַנַּחֲלָה."
<b>"פָּקֹד יִפְקֹד אֱלֹהִים אֶתְכֶם"</b>, פָּקַד אֶתְכֶם בְּמִצְרַיִם, וְיִפְקֹד אֶתְכֶם בְּיַם סוּף. פָּקַד אֶתְכֶם עַל הַיָּם, וְיִפְקֹד אֶתְכֶם בַּמִּדְבָּר. פָּקַד אֶתְכֶם בַּמִּדְבָּר, וְיִפְקֹד אֶתְכֶם בְּנַחֲלֵי אַרְנוֹן. פָּקַד אֶתְכֶם בָּעוֹלָם הַזֶּה, וְיִפְקֹד אֶתְכֶם לָעוֹלָם הַבָּא.
<b>"וְהַעֲלִיתֶם אֶת עַצְמֹתַי מִזֶּה"</b>, שׁוֹמֵעַ אֲנִי, מִיָּד! תִּלְמֹד לוֹמַר <b>"אִתְּכֶם"</b>, כְּשֶׁתְּהוּ עוֹלִין. וּמְנַיִן אַף עַצְמוֹת שְׁבָטִים הֶעֱלוּ עִמָּהֶם? שֶׁנֶּאֱמַר <b>"מִזֶּה אִתְּכֶם."</b>
(שמות יג,כ) <b>"וַיִּסְעוּ מִסֻּכֹּת וַיַּחֲנוּ בְאֵתָם, בִּקְצֵה הַמִּדְבָּר."</b> מָה אֵתָם מָקוֹם, אַף סֻכּוֹת מָקוֹם. רַבִּי עֲקִיבָה אוֹמֵר: אֵין סֻכּוֹת אֶלָּא עֲנָנֵי כָבוֹד, שֶׁנֶּאֱמַר: (ישעיה ד,ה) "וּבָרָא יי עַל כָּל מְכוֹן הַר צִיּוֹן וְעַל מִקְרָאֶהָ עָנָן יוֹמָם וְעָשָׁן וְנֹגַהּ אֵשׁ לֶהָבָה לָיְלָה", וְאוֹמֵר: (ישעיה ד,ה) "כִּי עַל כָּל כָּבוֹד חֻפָּה." אֵין לִי אֶלָּא לְשֶׁעָבַר, לֶעָתִיד לָבֹא מְנַיִן? תִּלְמֹד לוֹמַר "וְסֻכָּה תִּהְיֶה לְצֵל יוֹמָם", וְאוֹמֵר: (ישעיה לה,י) "וּפְדוּיֵי יי יְשׁוּבוּן, וּבָאוּ צִיּוֹן בְּרִנָּה, וְשִׂמְחַת עוֹלָם עַל רֹאשָׁם".
(שמות יג,כא) <b>"וַיי הֹלֵךְ לִפְנֵיהֶם יוֹמָם בְּעַמּוּד עָנָן לַנְחֹתָם הַדֶּרֶךְ, וְלַיְלָה בְּעַמּוּד אֵשׁ לְהָאִיר לָהֶם, לָלֶכֶת יוֹמָם וָלָיְלָה." "וַיי הֹלֵךְ לִפְנֵיהֶם יוֹמָם בְּעַמּוּד עָנָן"</b>. נִמְצֵאתָ אוֹמֵר: שִׁבְעָה עֲנָנִים הֵם: <b>"וַיי הֹלֵךְ לִפְנֵיהֶם יוֹמָם בְּעַמּוּד עָנָן"</b>, (במדבר יד,יד) "וַעֲנָנְךָ עֹמֵד עֲלֵהֶם, וּבְעַמֻּד עָנָן", (במדבר ט,יט) "וּבְהַאֲרִיךְ הֶעָנָן", (שמות מ,לו-לח) "וּבְהֵעָלוֹת הֶעָנָן", "וְאִם לֹא יַעֲלֶה הֶעָנָן", "כִּי עֲנַן יי עַל הַמִּשְׁכָּן". הָא שִׁבְעָה עֲנָנִים הֵם. אַרְבָּעָה מֵאַרְבַּע רוּחוֹתֵיהֶם, אֶחָד לְמַעְלָה, וְאֶחָד לְמַטָּה, אֶחָד שֶׁהָיָה מְהַלֵּךְ לִפְנֵיהֶם. כָּל הַנָּמוּךְ, מַגְבִּיהוֹ, וְכָל הַגָּבוֹהַּ מְמַכְּכוֹ,<sup class="footnote-marker">*</sup><i class="footnote">מְמַכְּכוֹ: מנמיכו.</i> שֶׁנֶּאֱמַר: (ישעיה מ,ד) "כָּל גֶּיא יִנָּשֵׂא, וְכָל הַר וְגִבְעָה יִשְׁפָּלוּ, וְהָיָה הֶעָקֹב לְמִישׁוֹר, וְהָרְכָסִים לְבִקְעָה." וְהָיָה מַכֶּה נְחָשִׁים וְעַקְרַבִּים, מְכַבֵּד<sup class="footnote-marker">*</sup><i class="footnote">מְכַבֵּד: מטאטא.</i> וּמְרַבֵּץ<sup class="footnote-marker">*</sup><i class="footnote">מְרַבֵּץ: מפזר מים על הרצפה כדי שלא תעלה אבק.</i> לִפְנֵיהֶם.
רַבִּי יְהוּדָה אוֹמֵר: שְׁלֹשָׁה עָשָׂר עֲנָנִים הָיוּ: שְׁנַיִם שְׁנַיִם לְכָל רוּחַ וְרוּחַ, שְׁנַיִם מִלְּמַעְלָה וּשְׁנַיִם מִלְּמַטָּה, וְאֶחָד שֶׁהָיָה מְהַלֵּךְ לִפְנֵיהֶם.
רַבִּי יֹאשִׁיָּה אוֹמֵר: אַרְבָּעָה: אֶחָד לִפְנֵיהֶם וְאֶחָד לְאַחֲרֵיהֶם, אֶחָד לְמַעְלָה וְאֶחָד לְמַטָּה. רַבִּי אוֹמֵר: שְׁנַיִם.
<b>"וַיי הֹלֵךְ לִפְנֵיהֶם יוֹמָם"</b>, לְלַמְּדָךְ שֶׁבַּמִּדָּה שֶׁאָדָם מוֹדֵד, בָּהּ מוֹדְדִין לוֹ. אַבְרָהָם לִוָּה מַלְאֲכֵי הַשָּׁרֵת, שֶׁנֶּאֱמַר: (בראשית יח,טז) "וְאַבְרָהָם הֹלֵךְ עִמָּם לְשַׁלְּחָם", וְהַמָּקוֹם לִוָּה אֶת בָּנָיו בַּמִּדְבָּר אַרְבָּעִים שָׁנָה, שֶׁנֶּאֱמַר: <b>"וַיי הֹלֵךְ לִפְנֵיהֶם יוֹמָם בְּעַמּוּד עָנָן"</b>. בְּאַבְרָהָם אוֹמֵר: (בראשית יח,ד) "יֻקַּח נָא מְעַט מַיִם", וְהַקֹּדֶשׁ הֶעֱלָה לְבָנָיו אֶת הַבְּאֵר בַּמִּדְבָּר, שֶׁנֶּאֱמַר: (במדבר כא,יז) "אָז יָשִׁיר יִשְׂרָאֵל אֶת הַשִּׁירָה הַזֹּאת: עֲלִי בְאֵר, עֱנוּ לָהּ!" בְּאַבְרָהָם אוֹמֵר: (בראשית יח,ה) "וְאֶקְחָה פַת לֶחֶם וְסַעֲדוּ לִבְּכֶם", וְהַקֹּדֶשׁ הוֹרִיד לְבָנָיו אֶת הַמָּן בַּמִּדְבָּר, שֶׁנֶּאֱמַר: (שמות טז,ד) "הִנְנִי מַמְטִיר לָכֶם לֶחֶם מִן הַשָּׁמָיִם". בְּאַבְרָהָם הוּא אוֹמֵר: (בראשית יח,ז) "וְאֶל הַבָּקָר רָץ אַבְרָהָם וַיִּקַּח בֶּן בָּקָר רַךְ וָטוֹב", וְהַקֹּדֶשׁ הֵגֵז לְבָנָיו שְׂלָו בַּמִּדְבָּר, שֶׁנֶּאֱמַר: (במדבר יא,לא)<sup class="footnote-marker">*</sup><i class="footnote">הֵגֵז: העביר במעוף.</i> "וְרוּחַ נָסַע מֵאֵת יי, וַיָּגָז שַׂלְוִים מִן הַיָּם". בְּאַבְרָהָם הוּא אוֹמֵר: (בראשית יח,ד) "וְהִשָּׁעֲנוּ תַּחַת הָעֵץ." וְהַקֹּדֶשׁ פָּרַשׂ לְבָנָיו שִׁבְעָה עֲנָנֵי כָבוֹד, שֶׁנֶּאֱמַר: (תהלים קה,לט) "פָּרַשׂ עָנָן לְמָסָךְ, וְאֵשׁ לְהָאִיר לָיְלָה". בְּאַבְרָהָם אוֹמֵר: (בראשית יח,ח) "וְהוּא עוֹמֵד עֲלֵיהֶם", וְהַקֹּדֶשׁ הֵגֵן עַל בָּתֵּי בָּנָיו בְּמִצְרַיִם שֶׁלֹּא יִנָּגְפוּ, שֶׁנֶּאֱמַר: (שמות יב,כג) "וּפָסַח יי עַל הַפֶּתַח".
<b>"וַיי הֹלֵךְ לִפְנֵיהֶם יוֹמָם"</b>. אֵי אֶפְשָׁר לוֹמַר כֵּן. וַהֲלֹא כְבָר נֶאֱמַר: (ירמיה כג,כד) "הֲלוֹא אֶת הַשָּׁמַיִם וְאֶת הָאָרֶץ אֲנִי מָלֵא נְאֻם יי". וְאוֹמֵר: (ישעיה ו,ג) "וְקָרָא זֶה אֶל זֶה וְאָמַר: קָדוֹשׁ, קָדוֹשׁ, קָדוֹשׁ יי צְבָאוֹת, מְלֹא כָל הָאָרֶץ כְּבוֹדוֹ." וְאוֹמֵר: (יחזקאל מג,ב) "וְהִנֵּה כְּבוֹד אֱלֹהֵי יִשְׂרָאֵל בָּא מִדֶּרֶךְ הַקָּדִים<sup class="footnote-marker">*</sup><i class="footnote">הַקָּדִים: המזרח.</i> וְקוֹלוֹ כְּקוֹל מַיִם רַבִּים וְהָאָרֶץ הֵאִירָה מִכְּבֹדוֹ", וּמַה תִּלְמֹד לוֹמַר "וַיי הֹלֵךְ לִפְנֵיהֶם יוֹמָם"?
אָמַר רַבִּי: אַנְטוֹנִינוּס,<sup class="footnote-marker">*</sup><i class="footnote">אַנְטוֹנִינוּס: Antoninus קיסר רומי שרבי יהודה הנשיא היה מיודד אתו, כנראה Marcus Aurelius Antoninus Augustus, המכונה Antoninus במקורות של התקופה.</i> פְּעָמִים שֶׁהוּא דָן עַל בֵּמָה<sup class="footnote-marker">*</sup><i class="footnote">בֵּמָה. bema: בית המשפט.</i> וּמַחְשִׁיךְ, וְהָיוּ בָנָיו מַחְשִׁיכִין אֶצְלוֹ. אַחַר שֶׁנִּפְטַר מִן הַבֵּמָה, הָיָה נוֹטֵל אֶת הַפָּנָס וּמֵאִיר לִפְנֵי בָנָיו. וְהָיוּ גְּדוֹלֵי מַלְכוּת קְרֵבִין אֶצְלוֹ וְאוֹמְרִין לוֹ: אָנוּ נוֹטְלִין אֶת הַפָּנָס וְנָאִיר לִפְנֵי בָנֶיךָ! וְהוּא אוֹמֵר לָהֶם: לָאו מִפְּנֵי שֶׁאֵין לִי מִי שֶׁיִּטֹּל אֶת הַפָּנָס וְיָאִיר לִפְנֵי בָנַי, אֶלָּא הֲרֵי אֲנִי מוֹדִיעַ לָכֶם חִבָּתָן שֶׁלְּבָנַי, שֶׁתִּהְיוּ נוֹהֲגִים עִמָּהֶן בְּכָבוֹד! וְכָךְ הוֹדִיעַ הַמָּקוֹם חִבָּתָם שֶׁלְּיִשְׂרָאֵל לְאֻמּוֹת הָעוֹלָם, שֶׁתְּהוּ נוֹהֲגִין עִמָּהֶם בְּכָבוֹד.
כָּךְ הוֹדִיעַ הַקֹּדֶשׁ חִבָּתָן שֶׁלְּיִשְׂרָאֵל לִפְנֵי כָל אֻמּוֹת הָעוֹלָם, שֶׁיְּהוּ נוֹהֲגִין עִמָּהֶן בְּכָבוֹד. וְאֵינָן נוֹהֲגִין עִמָּהֶן בְּכָבוֹד, אֶלָּא מְמִיתִין אוֹתָן מִיתוֹת חֲמוּרוֹת, מִיתוֹת מְשֻׁנּוֹת זוֹ מִזּוֹ! וּלְעִנְיַן כָּךְ הוּא אוֹמֵר: (יואל ד,ב) "וְקִבַּצְתִּי אֶת כָּל הַגּוֹיִם, וְהוֹרַדְתִּים אֶל עֵמֶק יְהוֹשָׁפָט". יָכֹל עַל עֲבוֹדָה זָרָה, וְעַל גִּלּוּי עֲרָיוֹת וְעַל שְׁפִיכוּת דָּמִים? תִּלְמֹד לוֹמַר: "עַל עַמִּי וְנַחֲלָתִי יִשְׂרָאֵל, אֲשֶׁר פִּזְּרוּ בַגּוֹיִם וְאֶת אַרְצִי חִלֵּקוּ." וְאוֹמֵר: (יואל ד,יט) "מִצְרַיִם לִשְׁמָמָה תִהְיֶה, וֶאֱדוֹם לְמִדְבַּר שְׁמָמָה תִּהְיֶה". מִפְּנֵי מָה? "מֵחֲמַס בְּנֵי יְהוּדָה, אֲשֶׁר שָׁפְכוּ דָם נָקִיא בְּאַרְצָם." בְּאוֹתָהּ שָׁעָה: (יואל ד,כ) "וִיהוּדָה לְעוֹלָם תֵּשֵׁב, וִירוּשָׁלִַם לְדוֹר וָדוֹר." וְאוֹמֵר: (יואל ד,כא) "וְנִקֵּיתִי דָּמָם לֹא נִקֵּיתִי, וַיי שֹׁכֵן בְּצִיּוֹן".
(שמות יג,כב) <b>"לֹא יָמִישׁ עַמּוּד הֶעָנָן יוֹמָם, וְעַמּוּד הָאֵשׁ לָיְלָה לִפְנֵי הָעָם." </b> מַגִּיד הַכָּתוּב, שֶׁעֲדַיִן עַמּוּד עָנָן קַיָּם, הָיָה עַמּוּד הָאֵשׁ צָמֵחַ. דָּבָר אַחֵר: (שמות יג,כב) בָּא הַכָּתוּב לְלַמְּדָךְ דֶּרֶךְ אֶרֶץ מִן הַתּוֹרָה, בְּלֵילֵי שַׁבָּתוֹת, שֶׁעַד שֶׁעַמּוּד עָנָן קַיָּם, יְהֵא עַמּוּד הָאֵשׁ צָמֵחַ.

Chapter 2

(שמות יד,א-ב) <b>["וַיְדַבֵּר יי אֶל מֹשֶׁה לֵּאמֹר: דַּבֵּר אֶל בְּנֵי יִשְׂרָאֵל, וְיָשֻׁבוּ וְיַחֲנוּ לִפְנֵי פִּי הַחִירֹת, בֵּין מִגְדֹּל וּבֵין הַיָּם, לִפְנֵי בַּעַל צְפֹן, נִכְחוֹ תַחֲנוּ עַל הַיָּם."] "וַיְדַבֵּר יי אֶל מֹשֶׁה לֵּאמֹר: דַּבֵּר אֶל בְּנֵי יִשְׂרָאֵל, וְיָשֻׁבוּ"</b>. רַבִּי שִׁמְעוֹן בֶּן יוֹחַי אוֹמֵר: כָּל מָקוֹם שֶׁהוּא אוֹמֵר "לֵאמֹר", "וְאָמַרְתָּ אֲלֵיהֶם", הֲרֵי זֶה לַדּוֹרוֹת, וְכָל מָקוֹם שֶׁאֵינוֹ אוֹמֵר "לֵאמֹר", "וְאָמַרְתָּ אֲלֵיהֶם", הֲרֵי זֶה לְשָׁעָה. רַבִּי אוֹמֵר: אֲפִלּוּ בְּכָל מָקוֹם שֶׁאֵינוֹ אוֹמֵר "לֵאמֹר", "וְאָמַרְתָּ אֲלֵיהֶם", הֲרֵי זֶה לַדּוֹרוֹת, חוּץ מִשְּׁלֹשָׁה מְקוֹמוֹת. <b>"וְיָשֻׁבוּ וְיַחֲנוּ לִפְנֵי פִּי הַחִירֹת"</b>. מַה חִירוֹת הַלָּלוּ? לֹא הָיוּ מְשֻׁפָּעוֹת, אֶלָּא גְּדוּרִיּוֹת,<sup class="footnote-marker">*</sup><i class="footnote">גְּדוּרִי: בידיים ריקות.</i> לֹא הָיוּ תְּרוּטוֹת,<sup class="footnote-marker">*</sup><i class="footnote">תָּרוּט: ישר.</i> אֶלָּא מֻקָּפוֹת,<sup class="footnote-marker">*</sup><i class="footnote">מֻקָּף: מעוגל.</i> לֹא הָיוּ עֲגֻלּוֹת, אֶלָּא מְרֻבָּעוֹת, לֹא הָיוּ מַעֲשֵׂה אָדָם, אֶלָּא מַעֲשֵׂה שָׁמַיִם. וְעֵינַיִם לֹא לָהֶן מְפֻתָּחוֹת, וּכְמִין זָכָר וּנְקֵבָה הָיוּ. דִּבְרֵי רַבִּי אֱלִיעֶזֶר. רַבִּי יְהוֹשֻׁעַ אוֹמֵר: הַחִירֹת מִצַּד זֶה, וּמִגְדֹּל מִצַּד זֶה, וְהַיָּם לִפְנֵיהֶם, וּמִצְרִיִּין מֵאֲחוֹרֵיהֶם.
דָּבָר אַחֵר: <b>"פִּי הַחִירֹת"</b>, אֵין חִירוֹת אֶלָּא מְקוֹם חֵרוּתָן שֶׁלַּמִּצְרִיִּין, מְקוֹם אִטְלִיס, מְקוֹם בֵּית עֲבוֹדָה זָרָה שֶׁלָּהֵן.<sup class="footnote-marker">*</sup><i class="footnote">אִטְלִיס. חנויות, דוכנים. מן katálusis: חאן, מקום חניה לנוסעים.</i> לְשֶׁעָבַר הָיְתָה נִקְרֵאת "פִּתֹם", שֶׁנֶּאֱמַר: (שמות א,יא) "וַיִּבֶן עָרֵי מִסְכְּנוֹת לְפַרְעֹה, אֶת פִּתֹם וְאֶת רַעַמְסֵס." חָזְרוּ לִקְרוֹת אוֹתָהּ "פִּי הַחִירֹת", שֶׁמְּאַחֶרֶת אֶת עוֹבְדֶיהָ.
נָסְעוּ בְנֵי יִשְׂרָאֵל מֵרַעְמְסֵס לְסֻכּוֹת, וּמִסֻּכּוֹת לְאֵתָם, וּמֵאֵתָם לִפְנֵי פִּי הַחִירֹת. נָסְעוּ מֵעֶרֶב שַׁבָּת וּבַשַּׁבָּת, וּבְאֶחָד וּבַשֵּׁנִי בַּשַּׁבָּת, שֶׁהוּא רְבִיעִי לִנְסִיעָתָן. הִתְחִילוּ יִשְׂרָאֵל מְתַקְּנִין אֶת כְּלֵיהֶם, וּמַצִּיעִין אֶת בְּהֶמְתָּן לָצֵאת. אָמְרוּ לָהֶם הָאַקְטוֹרִין:<sup class="footnote-marker">*</sup><i class="footnote">אַקְטוֹרִין. actor publicus: ממונה על העבדים של המדינה.</i> הִגִּיעָה פְּרוֹתֶסְמִיָה שֶׁלָּכֶן לַחְזֹר לְמִצְרַיִם! שֶׁנֶּאֱמַר: (שמות ג,יח)<sup class="footnote-marker">*</sup><i class="footnote">פְּרוֹתֶסְמִיָה. prothesmía [hēméra]: יום שנקבע מראש.</i> "דֶּרֶךְ שְׁלֹשֶׁת יָמִים נֵלֵךְ בַּמִּדְבָּר, וְזָבַחְנוּ לַיי אֱלֹהֵינוּ". אָמְרוּ לָהֶם יִשְׂרָאֵל: וּכְשֶׁיָּצָאנוּ, בִּרְשׁוּת פַּרְעֹה יָצָאנוּ, שֶׁנֶּאֱמַר: (במדבר לג,ג) "מִמָּחֳרַת הַפֶּסַח יָצְאוּ בְנֵי יִשְׂרָאֵל בְּיָד רָמָה". אָמְרוּ לָהֶם הָאַקְטוֹרִין: רוֹצִין וְלֹא רוֹצִין, סוֹפְכֶם לְקַיֵּם דִּבְרֵי מַלְכוּת! עָמְדוּ עֲלֵיהֶם יִשְׂרָאֵל, הִכּוּ מֵהֶם, פָּצְעוּ מֵהֶם, הָרְגוּ מֵהֶם. הָלְכוּ וְהִגִּידוּ לְפַרְעֹה. אָמַר לָהֶן מֹשֶׁה: חִזְרוּ לַאֲחוֹרֵיכֶם! כֵּיוָן שֶׁתָּקְעָה קֶרֶן לַחְזֹר, הִתְחִילוּ מְחֻסְּרֵי אֲמָנָה שֶׁבְּיִשְׂרָאֵל מְתַלְּשִׁין שְׂעָרָן וּמְקָרְעִין כְּסוּתן, עַד שֶׁאָמַר לָהֶם מֹשֶׁה: מִפִּי הַקֹדֶשׁ נֶאֱמַר לִי שֶׁאַתֶּם בְּנֵי חוֹרִין. לְפִיכָךְ נֶאֱמַר: (שמות יד,ב) "וְיָשֻׁבוּ וְיַחֲנוּ לִפְנֵי פִּי הַחִירֹת".
<b>"בֵּין מִגְדֹּל וּבֵין הַיָּם"</b>. שָׁם הָיְתָה גְּדֻלָּתָן שֶׁלַּמִּצְרִים, שָׁם הָיְתָה תִפְאַרְתָּם, שָׁם הָיְתָה מַיוּמָס שֶׁלָּהֵם,<sup class="footnote-marker">*</sup><i class="footnote">maioumâs: חג יווני-רומי שחגגו על שפת הים. </i> שָׁם כָּנַס יוֹסֵף אֶת הַכֶּסֶף וְאֶת הַזָּהָב, שֶׁנֶּאֱמַר: (בראשית מז,יד) "וַיְלַקֵּט יוֹסֵף אֶת כָּל הַכֶּסֶף הַנִּמְצָא בְאֶרֶץ מִצְרַיִם וּבְאֶרֶץ כְּנַעַן בַּשֶּׁבֶר אֲשֶׁר הֵם שֹׁבְרִים, וַיָּבֵא יוֹסֵף אֶת הַכֶּסֶף בֵּיתָה פַרְעֹה."
<b>"לִפְנֵי בַּעַל צְפֹן"</b>. בַּעַל צְפוֹן נִשְׁתַּיַּר מִכָּל הַיִּרְאוֹת,<sup class="footnote-marker">*</sup><i class="footnote">הַיִּרְאוֹת: האלילים.</i> בִּשְׁבִיל לְפַתּוֹת לִבָּן שֶׁלַּמִּצְרִיִּים, עָלָיו הוּא אוֹמֵר: (איוב יב,כג) "מַשְׂגִּיא לַגּוֹיִם וַיְאַבְּדֵם, שֹׁטֵחַ לַגּוֹיִם וַיַּנְחֵם."<sup class="footnote-marker">*</sup><i class="footnote">מַשְׂגִּיא: מרומם.</i> <b>"נִכְחוֹ תַחֲנוּ עַל הַיָּם."</b> בִּשְׁבִיל לְפַתּוֹת לִבָּן שֶׁלַּמִּצְרִים.
(שמות יד,ג) <b>"וְאָמַר פַּרְעֹה לִבְנֵי יִשְׂרָאֵל, נְבֻכִים הֵם בָּאָרֶץ, סָגַר עֲלֵיהֶם הַמִּדְבָּר!"</b> אֵין <b>"נְבֻכִים"</b> אֶלָּא מְטֹרָפִים, שֶׁנֶּאֱמַר: (יואל א,יח) "מַה נֶּאֶנְחָה בְהֵמָה, נָבֹכוּ עֶדְרֵי בָקָר". דָּבָר אַחֵר: <b>"נְבֻכִים"</b>, אֵין נְבוּכִין אֶלָּא מְעֻרְבָּבִין, שֶׁנֶּאֱמַר: (אסתר ג,טו) "וְהַמֶּלֶךְ וְהָמָן יָשְׁבוּ לִשְׁתּוֹת, וְהָעִיר שׁוּשָׁן נָבוֹכָה." דָּבָר אַחֵר: <b>"וְאָמַר פַּרְעֹה"</b>, וְלֹא יָדַע מָה אָמַר. אָמַר, מֹשֶׁה הִטְעָן, וְלֹא הָיָה יוֹדֵעַ לְהֵיכָן מוֹלִיכָן, שֶׁנֶּאֱמַר: (שמות יד,ג) <b>"נְבֻכִים"</b>, וְאֵין נְבוּכִים אֶלָּא מֹשֶׁה, שֶׁנֶּאֱמַר: (דברים לב,מט) "עֲלֵה אֶל הַר הָעֲבָרִים הַזֶּה, הַר נְבוֹ". דָּבָר אַחֵר: <b>"וְאָמַר פַּרְעֹה"</b>, וְלֹא יָדַע מָה אָמַר. אָמַר, עֲתִידִין יִשְׂרָאֵל לִבְכּוֹת בַּמִּדְבָּר, שֶׁנֶּאֱמַר: (במדבר יד,א) "וַתִּשָּׂא כָּל הָעֵדָה וַיִּתְּנוּ אֶת קוֹלָם וַיִּבְכּוּ". דָּבָר אַחֵר: <b>"וְאָמַר פַּרְעֹה"</b>, וְלֹא יָדַע מָה אָמַר. אָמַר, עֲתִידִין יִשְׂרָאֵל לִנְפֹּל בַּמִּדְבָּר, שֶׁנֶּאֱמַר: (במדבר יד,כט) "בַּמִּדְבָּר הַזֶּה יִפְּלוּ פִגְרֵיכֶם".
<b>"סָגַר עֲלֵיהֶם הַמִּדְבָּר."</b> כֵּיוָן שֶׁרָאוּ יִשְׂרָאֵל אֶת הַיָּם סוֹעֵר וְשׂוֹנֵא רוֹדֵף, הָפְכוּ פְנֵיהֶם לַמִּדְבָּר. זִמֵּן לָהֶם הַמָּקוֹם חַיּוֹת רָעוֹת, וְלֹא הָיוּ מַנִּיחוֹת אוֹתָן לַעֲבֹר, שֶׁנֶּאֱמַר: <b>"סָגַר עֲלֵיהֶם הַמִּדְבָּר."</b> וְאֵין סְגִירָה אֶלָּא חָיָה רָעָה, כָּעִנְיָן שֶׁנֶּאֱמַר: *(דניאל ו,כג)<sup class="footnote-marker">*</sup><i class="footnote">* אֱלֹהַי שָׁלַח מַלְאֲכוֹ וְסָגַר פִּי הָאֲרָיוֹת וְלֹא פָּגְעוּ בִי.</i> "אֱלָהִי שְׁלַח מַלְאֲכֵהּ, וּסְגַר פֻּם אַרְיָוָתָא וְלָא חַבְּלוּנִי".
(שמות יד,ד) <b>["וְחִזַּקְתִּי אֶת לֵב פַּרְעֹה, וְרָדַף אַחֲרֵיהֶם, וְאִכָּבְדָה בְּפַרְעֹה וּבְכָל חֵילוֹ, וְיָדְעוּ מִצְרַיִם כִּי אֲנִי יי, וַיַּעֲשׂוּ כֵן."] "וְחִזַּקְתִּי אֶת לֵב פַּרְעֹה"</b>, שֶׁהָיָה לִבּוֹ חָלוּק, אִם לִרְדֹּף אִם לֹא לִרְדֹּף. <b>"וְאִכָּבְדָה בְּפַרְעֹה וּבְכָל חֵילוֹ"</b>. פַּרְעֹה הִתְחִיל בָּעֲבֵרָה תְחִלָּה, מִמֶּנּוּ הִתְחִילָה הַפֻּרְעָנוּת: כַּיּוֹצֵא בוֹ אַתְּ אוֹמֵר: (בראשית ז,כג) "וַיִּמַח אֶת כָּל הַיְקוּם אֲשֶׁר עַל פְּנֵי הָאֲדָמָה, מֵאָדָם עַד בְּהֵמָה, עַד רֶמֶשׂ וְעַד עוֹף הַשָּׁמַיִם". כַּיּוֹצֵא בוֹ אַתְּ אוֹמֵר: (דברים יג,טז) "הַכֵּה תַכֶּה אֶת יֹשְׁבֵי הָעִיר הַהוּא לְפִי חָרֶב, הַחֲרֵם אֹתָהּ וְאֶת כָּל אֲשֶׁר בָּהּ וְאֶת בְּהֶמְתָּהּ לְפִי חָרֶב." כַּיּוֹצֵא בוֹ אַתְּ אוֹמֵר: (במדבר ה,כו) "וְצָבְתָה בִטְנָהּ וְנָפְלָה יְרֵכָהּ",<sup class="footnote-marker">*</sup><i class="footnote">צָבְתָה: התנפחה.</i> מֵאֵבֶר שֶׁהִתְחִיל בָּעֲבֵרָה, מִמֶּנּוּ הִתְחִילָה הַפֻּרְעָנוּת. אַף כָּן אַתָּה אוֹמֵר: <b>"וְאִכָּבְדָה בְּפַרְעֹה וּבְכָל חֵילוֹ"</b>, פַֹרְעֹה הִתְחִיל בָּעֲבֵרָה תְחִלָּה, מִמֶּנּוּ הִתְחִילָה הַפֻּרְעָנוּת. וַהֲרֵי דְבָרִים קַל וָחֹמֶר: מָה, אִם מִדַּת הַפֻּרְעָנוּת מְעוּטָה, מִי שֶׁהִתְחִיל בָּעֲבֵרָה תְחִלָּה, מִמֶּנּוּ הִתְחִילָה הַפֻּרְעָנוּת, קַל וָחֹמֶר לְמִדַּת הַטּוֹבָה מְרֻבָּה.
דָּבָר אַחֵר: <b>"וְאִכָּבְדָה בְּפַרְעֹה"</b>, מַגִּיד הַכָּתוּב, שֶׁכְּשֶׁהַמָּקוֹם נִפְרָע מִן הַמִּצְרִים, שְׁמוֹ מִתְגַּדֵּל בָּעוֹלָם, שֶׁנֶּאֱמַר: (ישעיה סו,יט) "וְשַׂמְתִּי בָהֶם אוֹת, וְשִׁלַּחְתִּי מֵהֶם פְּלֵיטִים אֶל הַגּוֹיִם, תַּרְשִׁישׁ, פּוּל וְלוּד, מֹשְׁכֵי קֶשֶׁת". וְאוֹמֵר: (ישעיה מה,יד) "כֹּה אָמַר יי: יְגִיעַ מִצְרַיִם וּסְחַר כּוּשׁ וּסְבָאִים, אַנְשֵׁי מִדָּה,<sup class="footnote-marker">*</sup><i class="footnote">סְבָאִים: עם מבני כוש גבוהי קומה, השוכנים באתיופיה או בדרום ערב.</i> עָלַיִךְ יַעֲבֹרוּ וְלָךְ יִהְיוּ, אַחֲרַיִךְ יֵלֵכוּ, בַּזִּקִּים יַעֲבֹרוּ, וְאֵלַיִךְ יִשְׁתַּחֲווּ, אֵלַיִךְ יִתְפַּלָּלוּ, אַךְ בָּךְ אֵל וְאֵין עוֹד אֶפֶס אֱלֹהִים." וְאַחֲרָיו מַה הוּא אוֹמֵר? (ישעיה מה, טו) "אָכֵן אַתָּה אֵל מִסְתַּתֵּר, אֱלֹהֵי יִשְׂרָאֵל מוֹשִׁיעַ." וְאוֹמֵר: (יחזקאל לח,כב) "וְנִשְׁפַּטְתִּי אִתּוֹ בְּדֶבֶר וּבְדָם, וְגֶשֶׁם שׁוֹטֵף וְאַבְנֵי אֶלְגָּבִישׁ,<sup class="footnote-marker">*</sup><i class="footnote">אַבְנֵי אֶלְגָּבִישׁ: ברד.</i> אֵשׁ וְגָפְרִית אַמְטִיר עָלָיו וְעַל אֲגַפָּיו, וְעַל עַמִּים רַבִּים אֲשֶׁר אִתּוֹ." וְאַחַר כָּךְ: (יחזקאל לח,כג) "וְהִתְגַּדִּלְתִּי וְהִתְקַדִּשְׁתִּי, וְנוֹדַעְתִּי לְעֵינֵי גּוֹיִם רַבִּים, וְיָדְעוּ כִּי אֲנִי יי." וְאוֹמֵר: (תהלים עו,ג) "וַיְהִי בְשָׁלֵם סוּכּוֹ וּמְעוֹנָתוֹ בְצִיּוֹן." וְאוֹמֵר: (תהלים עו,ד) "שָׁמָּה שִׁבַּר רִשְׁפֵי קָשֶׁת, מָגֵן וְחֶרֶב וּמִלְחָמָה סֶלָה." מַהוּ אוֹמֵר? (תהלים עו,ב) "נוֹדָע בִּיהוּדָה אֱלֹהִים, בְּיִשְׂרָאֵל גָּדוֹל שְׁמוֹ."
<b>"וְיָדְעוּ מִצְרַיִם כִּי אֲנִי יי"</b>. לְשֶׁעָבַר לֹא הָיוּ יוֹדְעִין אֶת יי, אֲבָל כָּן <b>"וְיָדְעוּ מִצְרָיִם כִּי אֲנִי יי"</b>.
<b>"וַיַּעֲשׂוּ כֵן"</b>, לְהוֹדִיעַ חָכְמָתָם שֶׁלְּיִשְׂרָאֵל, שֶׁלֹּא אָמְרוּ 'הֵיאָךְ אָנוּ חוֹזְרִין לַאֲחוֹרֵינוּ?' שֶׁלֹּא לִשְׁבֹּר לֵב טַף וְנָשִׁים שֶׁעִמָּם. דָּבָר אַחֵר: <b>"וַיַּעֲשׂוּ כֵן."</b> אָמְרוּ, רוֹצִין וְלֹא רוֹצִין, אֵין לָנוּ אֶלָּא דִבְרֵי בֶן עַמְרָם!
(שמות יד,ה) <b>["וַיֻּגַּד לְמֶלֶךְ מִצְרַיִם כִּי בָרַח הָעָם, וַיֵּהָפֵךְ לְבַב פַּרְעֹה וַעֲבָדָיו אֶל הָעָם, וַיֹּאמְרוּ: מַה זֹּאת עָשִׂינוּ, כִּי שִׁלַּחְנוּ אֶת יִשְׂרָאֵל מֵעָבְדֵנוּ?"] "וַיֻּגַּד לְמֶלֶךְ מִצְרַיִם"</b>. מִי הִגִּיד לוֹ? הָאַקְטוֹרִין שֶׁלּוֹ.<sup class="footnote-marker">*</sup><i class="footnote">אַקְטוֹר. actor publicus: ממונה על העבדים של המדינה.</i> וְיֵשׁ אוֹמְרִים, דְּיָדוֹכָיוֹת הָיוּ לוֹ.<sup class="footnote-marker">*</sup><i class="footnote">דְּיָדוֹכָיוֹת. diádokhos: מחליף, משמר עולה אחרי הקודם.</i> וְיֵשׁ אוֹמְרִים, עֲמָלֵק הַגִּיד לוֹ.
<b>"כִּי בָרַח הָעָם"</b>. וְכִי בּוֹרְחִים הָיוּ? וַהֲלֹא כְבָר נֶאֱמַר: (במדבר לג,ג) "מִמָּחֳרַת הַפֶּסַח יָצְאוּ בְנֵי יִשְׂרָאֵל בְּיָד רָמָה לְעֵינֵי כָּל מִצְרָיִם"? וּמַה תִּלְמֹד לוֹמַר "כִּי בָרַח הָעָם"? אֶלָּא, מִתּוֹךְ שֶׁהִכּוּ אֶת הָאַקְטוֹרִין, הָלְכוּ וְהִגִּידוּ לְפַרְעֹה, אָמְרוּ לוֹ: הִכּוּ מִמֶּנּוּ, פָּצְעוּ מִמֶּנּוּ, הָרְגוּ מִמֶּנּוּ, וְלֹא מִחָה אָדָם בְּיָדָם! אֵין לָהֶם לֹא מוֹשֵׁל וְלֹא שָׂר. כָּעִנְיָן שֶׁנֶּאֱמַר: (משלי ל,כז) "מֶלֶךְ אֵין לָאַרְבֶּה וַיֵּצֵא חֹצֵץ כֻּלּוֹ."
<b>"וַיֵּהָפֵךְ לְבַב פַּרְעֹה וַעֲבָדָיו אֶל הָעָם וַיֹּאמְרוּ: מַה זֹּאת עָשִׂינוּ כִּי שִׁלַּחְנוּ אֶת יִשְׂרָאֵל מֵעָבְדֵנוּ?"</b> לְשֶׁעָבַר: (שמות י,ז) "וַיֹּאמְרוּ עַבְדֵי פַרְעֹה אֵלָיו: עַד מָתַי יִהְיֶה זֶה לָנוּ לְמוֹקֵשׁ?" וְעַכְשָׁו: <b>"וַיֵּהָפֵךְ לְבַב פַּרְעֹה וַעֲבָדָיו אֶל הָעָם וַיֹּאמְרוּ: מַה זֹּאת עָשִׂינוּ כִּי שִׁלַּחְנוּ אֶת יִשְׂרָאֵל מֵעָבְדֵנוּ?"</b> אָמְרוּ: אִלּוּ לָקִינוּ וְלֹא שִׁלַּחְנוּ, כְּדַי הוּא לָנוּ, אֶלָּא לָקִינוּ וְשִׁלַּחְנוּ! אוֹ אִלּוּ לָקִינוּ וְשִׁלַּחְנוּ, וְלֹא נִטַּל מָמוֹנֵנוּ, כְּדַי הוּא לָנוּ, אֶלָּא לָקִינוּ וְשִׁלַּחְנוּ וְנָטְלוּ מָמוֹנֵנוּ!
מוֹשְׁלוֹ מָשָׁל, לְמָה הַדָּבָר דּוֹמֶה? לְאֶחָד שֶׁאָמַר לְעַבְדּוֹ: צֵא וְהָבֵא לִי דָּג מִן הַשּׁוּק! יָצָא וְהֵבִיא לוֹ דָּג מַבְאִישׁ.<sup class="footnote-marker">*</sup><i class="footnote">מַבְאִישׁ: מסריח.</i> אָמַר לוֹ: בִּגְזֵרָה שֶׁתֹּאכַל אֶת הַדָּג, אוֹ שֶׁתִּלְקֶה מֵאָה מַכּוֹת, אוֹ שֶׁתִּתֵּן מֵאָה מָנֶה! אָמַר: הֲרֵינִי אוֹכֵל. הִתְחִיל לֹאכַל, וְלֹא הִסְפִּיק לִגְמֹר עַד שֶׁאָמַר: הֲרֵינִי לוֹקֶה. לָקָה שִׁשִּׁים אוֹ שִׁבְעִים, לֹא הִסְפִּיק לִגְמֹר עַד שֶׁאָמַר: הֲרֵינִי נוֹתֵן. נִמְצָא אוֹכֵל אֶת הַדָּג, וְלוֹקֶה, וְנוֹתֵן מֵאָה מָנֶה. כָּךְ נֶעֱשָׂה לְמִצְרַיִם: לָקוּ, וְשִׁלְּחוּ, וְנִטַּל מָמוֹנָם.
דָּבָר אַחֵר: (שמות יד,ה) <b>"וַיֵּהָפֵךְ"</b>, מַגִּיד הַכָּתוּב, שֶׁכְּשֶׁיָּצְאוּ יִשְׂרָאֵל מִמִּצְרַיִם, בָּטְלָה מַלְכוּתָן שֶׁלַּמִּצְרִים, שֶׁנֶּאֱמַר <b>"מֵעָבְדֵנוּ"</b>.
דָּבָר אַחֵר: <b>"מֵעָבְדֵנוּ."</b> אָמְרוּ, עַכְשָׁו יְהוּ כָל אֻמּוֹת הָעוֹלָם מַקִּישׁוֹת עָלֵינוּ וְאוֹמְרִים: וּמָה, אִם אֵלּוּ שֶׁהָיוּ בִרְשׁוּתָם, הִנִּיחוּם וְהָלְכוּ לָהֶם! עַכְשָׁו, הֵיאָךְ שׁוֹלְחִים לַאֲרַם נַהֲרָיִם וְלַאֲרַם צוֹבָא פְּקִידִים וְשָׂרֵי מִסִּים לְהָבִיא עֲבָדִים וּשְׁפָחוֹת? לְכָךְ, <b>"וַיֵּהָפֵךְ לְבַב פַּרְעֹה"</b>. לְלַמְּדָךְ שֶׁהָיָה פַרְעֹה שׁוֹלֵט מִסּוֹף הָעוֹלָם וְעַד סוֹפוֹ, וְהָיוּ לוֹ שִׁלְטוֹנִין עַל הָעוֹלָם כֻּלּוֹ, בִּשְׁבִיל כְּבוֹדָן שֶׁלְּיִשְׂרָאֵל. עָלָיו הוּא אוֹמֵר: (תהלים קה,כ-כא) "שָׁלַח מֶלֶךְ וַיַתִּירֵהוּ, מֹשֵׁל עַמִּים וַיְפַתְּחֵהוּ. שָׂמוֹ אָדוֹן לְבֵיתוֹ וּמֹשֵׁל בְּכָל קִנְיָנוֹ." וְכֵן אַתְּ מוֹצֵא, שֶׁכָּל אֻמָּה שֶׁשִּׁעְבְּדָה אֶת יִשְׂרָאֵל שָׁלְטָה מִסּוֹף הָעוֹלָם וְעַד סוֹפוֹ, בִּשְׁבִיל כְּבוֹדָן שֶׁלְּיִשְׂרָאֵל.
בְּמַלְכֵי אַשּׁוּר, מַהוּ אוֹמֵר? (ישעיה י,יד) "וַתִּמְצָא כַקֵּן יָדִי לְחֵיל הָעַמִּים, וְכֶאֱסֹף בֵּיצִים עֲזֻבוֹת, כָּל הָאָרֶץ אֲנִי אָסָפְתִּי, וְלֹא הָיָה נֹדֵד כָּנָף וּפֹצֶה פֶה וּמְצַפְצֵף."
בְּמַלְכֵי בָבֶל, מַהוּ אוֹמֵר? (ירמיה כז,י) "וְהָיָה הַגּוֹי וְהַמַּמְלָכָה אֲשֶׁר לֹא יַעַבְדוּ אֹתוֹ אֶת נְבוּכַדְנֶאצַּר מֶלֶךְ בָּבֶל, וְאֵת אֲשֶׁר לֹא יִתֵּן אֶת צַוָּארוֹ בְּעֹל מֶלֶךְ בָּבֶל".
בְּמַלְכֵי מָדַי, מַהוּ אוֹמֵר? (דניאל ו,כו) "בֵּאדַיִן דָּרְיָוֶשׁ מַלְכָּא כְּתַב לְכָל עַמְמַיָּא אֻמַּיָּא וְלִשָּׁנַיָּא, דִּי דָיְרִין בְּכָל אַרְעָא, שְׁלָמְכוֹן יִשְׂגֵּא!"<sup class="footnote-marker">*</sup><i class="footnote">אָז דָּרְיָוֶשׁ הַמֶּלֶךְ כָּתַב: לְכָל הָעַמִּים, הָאֻמּוֹת וְהַלְּשׁוֹנוֹת אֲשֶׁר שׁוֹכְנִים בְּכָל הָאָרֶץ, שְׁלוֹמְכֶם יִרְבֶּה!.</i>
בְּמַלְכֵי יָוָן, מַה הוּא אוֹמֵר? (דניאל ז,ב-ו) "חָזֵה הֲוֵית בְּחֶזְוִי עִם לֵילְיָא, וַאֲרוּ אַרְבַּע רוּחֵי שְׁמַיָּא מְגִיחָן לְיַמָּא רַבָּא. וְאַרְבַּע חֵיוָן רַבְרְבָן סָלְקָן מִן יַמָּא, שָׁנְיָן דָּא מִן דָּא. קַדְמָיְתָא כְאַרְיֵה וְגַפִּין דִּי נְשַׁר לַהּ, חָזֵה הֲוֵית עַד דִּי מְּרִיטוּ גַפַּהּ, וּנְטִילַת מִן אַרְעָא, וְעַל רַגְלַיִן כֶּאֱנָשׁ הֳקִימַת, וּלְבַב אֱנָשׁ יְהִיב לַהּ. וַאֲרוּ חֵיוָה אָחֳרִי תִנְיָנָה, דָּמְיָה לְדֹב, וְלִשְׂטַר חַד הֳקִמַת, וּתְלָת עִלְעִין בְּפֻמַּהּ בֵּין שִׁנַּהּ, וְכֵן אָמְרִין לַהּ: קוּמִי, אֲכֻלִי בְּשַׂר שַׂגִּיא! בָּאתַר דְּנָה, חָזֵה הֲוֵית, וַאֲרוּ אָחֳרִי כִּנְמַר, וְלַהּ גַּפִּין אַרְבַּע דִּי עוֹף עַל גַּבַּהּ, וְאַרְבְּעָה רֵאשִׁין לְחֵיוְתָא וְשָׁלְטָן יְהִיב לַהּ."<sup class="footnote-marker">*</sup><i class="footnote">רוֹאֶה הָיִיתִי בְּחֶזְיוֹנִי עִם הַלַּיְלָה, וְהִנֵּה אַרְבַּע רוּחוֹת הַשָּׁמַיִם מְגִיחוֹת לַיָּם הַגָּדוֹל. וְאַרְבַּע חַיּוֹת גְּדוֹלוֹת עוֹלוֹת מִן הַיָּם, שׁוֹנוֹת זוֹ מִזּוֹ. הָרִאשׁוֹנָה כְאַרְיֵה, וּכנָפַיִם שֶׁל נֶשֶׁר לָהּ. רוֹאֶה הָיִיתִי, עַד אֲשֶׁר נִמְרְטוּ כנָפֶיהָ וְנִשְּׂאָה מִן הָאָרֶץ, וְעַל רַגְלַיִם כְּאָדָם הֻעַמְדָה, וְלֵב אָדָם נִתַּן לָהּ. וְהִנֵּה חַיָּה אֲחֶרֶת שְׁנִיָּה, דּוֹמָה לְדֹב, וּלְצַד אֶחָד הֻעַמְדָה, וְשָׁלֹשׁ צְלָעוֹת בְּפִיהָ בֵּין שִׁנֶּיהָ, וְכָךְ אוֹמְרִים לָהּ: קוּמִי אִכְלִי בָּשָׂר הַרְבֵּה. אַחֲרֵי זֶה רוֹאֶה הָיִיתִי, וְהִנֵּה אֲחֶרֶת כְּנָמֵר, וְלָהּ כְּנָפַיִם אַרְבַּע שֶׁל עוֹף עַל גַּבָּהּ, וְאַרְבָּעָה רָאשִׁים לַחַיָּה, וְשִׁלְטוֹן נִתַּן לָהּ.</i>
בְּמַלְכוּת רְבִיעִית, מַהוּ אוֹמֵר? (דניאל ז,כג) "כֵּן אֲמַר: חֵיוְתָא רְבִיעָיְתָא מַלְכוּ רְבִיעָאָה, תֶּהֱוֵא בְאַרְעָא דִּי תִשְׁנֵא מִן כָּל מַלְכְוָתָא, וְתֵאכֻל כָּל אַרְעָא וּתְדוּשִׁנַּהּ וְתַדְּקִנַּהּ."<sup class="footnote-marker">*</sup><i class="footnote">כָּךְ אָמַר: הַחַיָּה הָרְבִיעִית, מַלְכוּת רְבִיעִית תִּהְיֶה בָּאָרֶץ, אֲשֶׁר תִּהְיֶה שׁוֹנָה מִכָּל הַמַּלְכֻיּוֹת, וְתֹאכַל כָּל הָאָרֶץ וּתְדוּשֶׁנָּה וְתִשְׁחְקָהּ.</i> הָא לְלַמְּדָךְ, שֶׁכָּל אֻמָּה וְאֻמָּה שֶׁשִּׁעְבְּדָה אֶת יִשְׂרָאֵל, שָׁלְטָה מִסּוֹף הָעוֹלָם וְעַד סוֹפוֹ, בִּשְׁבִיל כְּבוֹד יִשְׂרָאֵל. דָּבָר אַחֵר: <b>"וַיֵּהָפֵךְ"</b>, אָמְרוּ, לֹא בִשְׁבִילָן הָיְתָה הַטּוֹבָה בָּאָה עָלֵינוּ?
רַבִּי יוֹסֵה הַגָּלִילִי אוֹמֵר: מוֹשְׁלוֹ מָשָׁל, לְמָה הַדָּבָר דּוֹמֶה? לְאֶחָד שֶׁנָּפַל לוֹ בֵּית כּוֹר בִּירוּשָׁה, וּמְכָרָהּ בְּדָבָר מוּעָט. הָלַךְ הַלּוֹקֵחַ וּפָתַח בָּהּ מַעְיָנוֹת, וְנָטַע בָּהּ גַנּוֹת וּפַרְדְּסִים. הִתְחִיל הַמּוֹכֵר נֶחְנָק. כָּךְ נֶעֱשָׂה לַמִּצְרִיִּים, שֶׁשִּׁלְּחוּ, וְלֹא יָדְעוּ מַה שִּׁלֵּחוּ! עֲלֵיהֶם פֵּרַשׁ בַּקַּבָּלָה: (שיר השירים ד,יג) "שְׁלָחַיִךְ פַּרְדֵּס רִמּוֹנִים עִם פְּרִי מְגָדִים כְּפָרִים עִם נְרָדִים."
דָּבָר אַחֵר: <b>"מַה זֹּאת עָשִׂינוּ?"</b> רַבִּי שִׁמְעוֹן בֶּן יוֹחַי אוֹמֵר: מוֹשְׁלוֹ מָשָׁל, לְמָה הַדָּבָר דּוֹמֶה? לְאֶחָד שֶׁנָּפְלָה לוֹ פְּלָטוֹרִין בִּמְדִינַת הַיָּם בִּירוּשָׁה,<sup class="footnote-marker">*</sup><i class="footnote">פְּלָטוֹרִין. praetorium: ארמון.</i> וּמְכָרָהּ בְּדָבָר מוּעָט. וְהָלַךְ הַלּוֹקֵחַ וַחֲפָרָהּ, וּמָצָא בָהּ תֵיסַוְרָיוֹת שֶׁלַּכֶּסֶף וְשֶׁלַּזָּהָב<sup class="footnote-marker">*</sup><i class="footnote">תֵיסַוְרָיוֹת. thēsaurós: מטמון, אוצר.</i> וְשֶׁלַּאֲבָנִים טוֹבוֹת וּמַרְגָּלִיּוֹת. הִתְחִיל הַמּוֹכֵר נֶחְנָק. כָּךְ נֶעֱשָׁה לַמִּצְרִיִּים, שֶׁשִּׁלְּחוּ, וְלֹא יָדְעוּ מַה שִּׁלֵּחוּ, שֶׁנֶּאֱמַר: <b>"מַה זֹּאת עָשִׂינוּ, כִּי שִׁלַּחְנוּ אֶת יִשְׂרָאֵל מֵעָבְדֵנוּ?"</b>
(שמות יד,ו) <b>["וַיֶּאְסֹר אֶת רִכְבּוֹ, וְאֶת עַמּוֹ לָקַח עִמּוֹ."] "וַיֶּאְסֹר אֶת רִכְבּוֹ"</b>. הוּא בְּיָדוֹ אֲסָרוֹ. דֶּרֶךְ מְלָכִים לִהְיוֹת עוֹמְדִים, וַאֲחֵרִים מַצִּיעִין לָהֶם,<sup class="footnote-marker">*</sup><i class="footnote">מַצִּיעִין: פורשים שמיכה כאוכף על הסוס.</i> אֲבָל כָּן הוּא בְיָדוֹ אֲסָרוֹ. כֵּיוָן שֶׁרָאוּ גְדוֹלֵי מַלְכוּת שֶׁהוּא עוֹמֵד וּמַצִּיעַ לְעַצְמוֹ, עָמַד כָּל אֶחָד וְאֶחָד וְהִצִּיעַ לְעַצְמוֹ.
אַרְבָּעָה אָסְרוּ בְשִׂמְחָה. אַבְרָהָם אָסַר בְּשִׂמְחָה, שֶׁנֶּאֱמַר: (בראשית כב,ג) "וַיַּשְׁכֵּם אַבְרָהָם בַּבֹּקֶר וַיַּחֲבֹשׁ אֶת חֲמֹרוֹ, וַיִּקַּח אֶת שְׁנֵי נְעָרָיו אִתּוֹ וְאֵת יִצְחָק בְּנוֹ, וַיְבַקַּע עֲצֵי עֹלָה, וַיָּקָם וַיֵּלֶךְ אֶל הַמָּקוֹם אֲשֶׁר אָמַר לוֹ הָאֱלֹהִים." יוֹסֵף אָסַר בְּשִׂמְחָה, שֶׁנֶּאֱמַר: (בראשית מו,כט) "וַיֶּאְסֹר יוֹסֵף מֶרְכַּבְתּוֹ, וַיַּעַל לִקְרַאת יִשְׂרָאֵל אָבִיו גֹּשְׁנָה, וַיֵּרָא אֵלָיו וַיִּפֹּל עַל צַוָּארָיו, וַיֵּבְךְ עַל צַוָּארָיו עוֹד." בִּלְעָם אָסַר בְּשִׂמְחָה, שֶׁנֶּאֱמַר: (במדבר כב,כא) "וַיָּקָם בִּלְעָם בַּבֹּקֶר וַיַּחֲבֹשׁ אֶת אֲתֹנוֹ וַיֵּלֶךְ עִם שָׂרֵי מוֹאָב." פַּרְעֹה אָסַר בְּשִׂמְחָה, שֶׁנֶּאֱמַר: "וַיֶּאְסֹר אֶת רִכְבּוֹ". תָּבֹא חֲבָשָׁה שֶׁחָבַשׁ אַבְרָהָם לֵילֵךְ לַעֲשׁוֹת רְצוֹן קוֹנוֹ, וְתַעֲמֹד עַל חֲבָשָׁה שֶׁחָבַשׁ בִּלְעָם לֵילֵךְ לְקַלֵּל אֶת יִשְׂרָאֵל! תָּבֹא אֲסָרָה שֶׁאָסַר יוֹסֵף לַעֲלוֹת לִקְרַאת יִשְׂרָאֵל אָבִיו, וְתַעֲמֹד עַל אֲסָרָה שֶׁאָסַר פַּרְעֹה הָרָשָׁע לֵילֵךְ לִרְדֹּף אַחַר יִשְׂרָאֵל! דָּבָר אַחֵר: רַבִּי שִׁמְעוֹן בֶּן יוֹחַי אוֹמֵר: תָּבֹא חֶרֶב יָד וְתַעֲמֹד עַל חֶרֶב יָד! תָּבֹא חֶרֶב יָד שֶׁעָשָׂה אָבִינוּ אַבְרָהָם לֵילֵךְ לִשְׁחֹט אֶת בְּנוֹ, וְתַעֲמֹד עַל חֶרֶב יָד שֶׁעָשָׂה פַּרְעֹה לֵילֵךְ לִרְדֹּף אַחַר יִשְׂרָאֵל! לְכָךְ נֶאֱמַר: (שמות טו,ט) "אָרִיק חַרְבִּי, תּוֹרִישֵׁמוֹ יָדִי."
<b>"וְאֶת עַמּוֹ לָקַח עִמּוֹ"</b>, לְקָחָן עִמּוֹ בִּדְבָרִים. אָמַר לָהֶם: דֶּרֶךְ מְלָכִים לִהְיוֹת מְנַהֲגִין בַּסּוֹף, וְחַיְלוֹתֵיהֶם מְקַדְּמִין לִפְנֵיהֶם, אֲבָל אֲנִי אֲקַדֵּם לִפְנֵיכֶם, שֶׁנֶּאֱמַר: (שמות יד,י) "וּפַרְעֹה הִקְרִיב". דֶּרֶךְ מְלָכִים, כָּל הָעָם בּוֹזְזִין וְנוֹתְנִין לְפָנָיו, וְנוֹטֵל חֵלֶק בָּרֹאשׁ; אֲנִי אֶשְׁוֶה לָכֶם בַּבִּזָּה, שֶׁנֶּאֱמַר: (שמות טו,ט) "אֲחַלֵּק שָׁלָל". וְלֹא עוֹד, אֶלָּא שֶׁאֲנִי פּוֹתֵחַ לָכֶם אוֹצְרוֹת שֶׁלַּכֶּסֶף וְשֶׁלַּזָּהָב, וְשֶׁלַּאֲבָנִים טוֹבוֹת וּמַרְגָּלִיּוֹת וּמְחַלֵּק לָכֶם. לְכָךְ נֶאֱמַר: (שמות יד,ו) <b>"וְאֶת עַמּוֹ לָקַח עִמּוֹ"</b>, לְקָחָם עִמּוֹ בִדְבָרִים.
(שמות יד,ז) <b>"וַיִּקַּח שֵׁשׁ מֵאוֹת רֶכֶב בָּחוּר, וְכֹל רֶכֶב מִצְרָיִם, וְשָׁלִשִׁם עַל כֻּלּוֹ." </b> מִשֶּׁלְּמִי הָיוּ? אִם תֹּאמַר, מִשֶּׁלַּמִצְרִים הָיוּ, וַהֲלֹא כְבָר נֶאֱמַר: (שמות ט,ו) "וַיָּמָת כֹּל מִקְנֵה מִצְרָיִם"! וְאִם תֹּאמַר, מִשֶּׁלְּפַרְעֹה הָיוּ, וַהֲלֹא כְבָר נֶאֱמַר: (שמות ט,ג) "הִנֵּה יַד יי הוֹיָה בְּמִקְנְךָ אֲשֶׁר בַּשָּׂדֶה"! וְאִם תֹּאמַר, מִשֶּׁלְּיִשְׂרָאֵל הָיוּ, וַהֲלֹא כְבָר נֶאֱמַר: (שמות י,כו) "וְגַם מִקְנֵנוּ יֵלֵךְ עִמָּנוּ, לֹא תִשָּׁאֵר פַּרְסָה"! מִשֶּׁלְּמִי הָיוּ? הֲרֵי הוּא אוֹמֵר: (שמות ט,כ) "הַיָּרֵא אֶת דְּבַר יי מֵעַבְדֵי פַּרְעֹה הֵנִיס אֶת עֲבָדָיו וְאֶת מִקְנֵהוּ אֶל הַבָּתִּים." הָא לָמַדְנוּ, שֶׁהַיָּרֵא אֶת דְּבַר יי מֵעַבְדֵי פַּרְעֹה, הֵם הָיוּ תַּקָּלָה לְיִשְׂרָאֵל. מִכָּן הָיָה רַבִּי שִׁמְעוֹן בֶּן יוֹחַי אוֹמֵר: הַיָפֶה שֶׁבַּגּוֹיִם, הֲרֹג! וְהַטּוֹב שֶׁבַּנְּחָשִׁין, רָצוֹץ אֶת רֹאשׁוֹ!<sup class="footnote-marker">*</sup><i class="footnote">רָצוֹץ: נַפֵּץ!.</i>
רַבָּן שִׁמְעוֹן בֶּן גַּמְלִיאֵל אָמַר: בֹּא וּרְאֵה עָשְׁרָהּ וְגָדְלָהּ שֶׁלְּמַלְכוּת חַיֶּבֶת זוֹ! שֶׁאֵין לָהּ נוּמֵירוֹן אַחַת בְּטֵלָה,<sup class="footnote-marker">*</sup><i class="footnote">נוּמֵירוֹן. numerus: חטיבה צבאית.</i> שֶׁכֻּלָּן רָצוֹת בַּיּוֹם וּבַלַּיְלָה, וּכְנֶגְדָּן, שֶׁלְּמִצְרָיִם כֻּלָּן עוֹמְדוֹת בְּטֵלוֹת.
<b>"וְשָׁלִשִׁם עַל כֻּלּוֹ"</b>, אֵין שָׁלִישִׁים אֶלָּא גִּבּוֹרִים, שֶׁנֶּאֱמַר: (יחזקאל כג,כג) "שָׁלִשִׁים וּקְרוּאִים רֹכְבֵי סוּסִים כֻּלָּם." דָּבָר אַחֵר: <b>"וְשָׁלִשִׁם עַל כֻּלּוֹ"</b>, שֶׁהָיוּ מְשֻׁלָּשִׁין בְּזַיִן.<sup class="footnote-marker">*</sup><i class="footnote">מְשֻׁלָּשִׁין בְּזַיִן: מצויידים בנשק פי שלושה.</i> רַבִּי שִׁמְעוֹן בֶּן גַּמְלִיאֵל אָמַר: זֶה הַשְּׁלִישִׁי שֶׁעַל הַמֶּרְכָּבָה. לְשֶׁעָבַר, לֹא הָיוּ אֶלָּא שְׁנַיִם, וּפַרְעֹה הוֹסִיף עֲלֵיהֶם עוֹד אֶחָד, בִּשְׁבִיל לְמַהֵר לִרְדֹּף אַחֲרֵי יִשְׂרָאֵל. רַבִּי אוֹמֵר: אַנְטוֹנִינוּס הוֹסִיף עֲלֵיהֶם עוֹד אֶחָד.
דָּבָר אַחֵר: <b>"וְשָׁלִשִׁם"</b>, שְׁלֹשָׁה עַל כָּל אֶחָד וְאֶחָד. וְיֵשׁ אוֹמְרִים: שְׁלֹשִׁים עַל כָּל אֶחָד וְאֶחָד. וְיֵשׁ אוֹמְרִים: שְׁלֹשׁ מֵאוֹת עַל כָּל אֶחָד וְאֶחָד. וּמְנַיִן הָיָה פַרְעֹה יוֹדֵעַ כַּמָּה מֵתוּ מִיִּשְׂרָאֵל בִּשְׁלֹשֶׁת יְמֵי אֲפֵלָה? אֶלָּא הוֹצִיא טוֹמוֹסִין שֶׁלָּהֶן,<sup class="footnote-marker">*</sup><i class="footnote">טוֹמוֹסִין. רישומי מִפְקָד. tómos: חתיכה, כרך של ספר.</i> וּלְפִי הַטּוֹמוֹסִין, הוֹצִיא עֲלֵיהֶם חֲיָלִים.<sup class="footnote-marker">*</sup><i class="footnote">חֲיָלִים: גדודי צבא.</i> כַּיּוֹצֵא בַדָּבָר דָּרַשׁ רַבִּי יִרְמְיָה: (דברי הימים ב יד,י) "וַיֵּצֵא אֲלֵיהֶם זֶרַח הַכּוּשִׁי, בְּחַיִל אֶלֶף אֲלָפִים וּמַרְכָּבוֹת שְׁלֹשׁ מֵאוֹת". וּלְפִי מֶרְכָּבוֹת, הוֹצִיא עֲלֵיהֶם חֲיָלִים. דָּבָר אַחֵר: <b>"וְשָׁלִשִׁם עַל כֻּלּוֹ"</b>, עַל מְנָת לְכַלּוֹת. לְשֶׁעָבַר, (שמות א,כב) "כָּל הַבֵּן הַיִּלּוֹד", אֲבָל כָּן, <b>"וְשָׁלִשִׁם עַל כֻּלּוֹ"</b>, עַל מְנָת לְכַלּוֹת, שֶׁנֶּאֱמַר: (שמות טו,ט) "אָרִיק חַרְבִּי, תּוֹרִישֵׁמוֹ יָדִי".
(שמות יד,ח) <b>["וַיְחַזֵּק יי אֶת לֵב פַּרְעֹה מֶלֶךְ מִצְרַיִם, וַיִּרְדֹּף אַחֲרֵי בְּנֵי יִשְׂרָאֵל, וּבְנֵי יִשְׂרָאֵל יֹצְאִים בְּיָד רָמָה."] "וַיְחַזֵּק יי אֶת לֵב פַּרְעֹה"</b>, שֶׁהָיָה לִבּוֹ חָלוּק, אִם לִרְדֹּף, אִם לֹא לִרְדֹּף.
<b>"וַיִּרְדֹּף אַחֲרֵי בְּנֵי יִשְׂרָאֵל"</b>. לְהוֹדִיעַ שְׁבָחָן שֶׁלְּיִשְׂרָאֵל, שֶׁאִלּוּ הָיְתָה אֻמָּה אַחֶרֶת, לֹא הָיָה פַרְעֹה רוֹדֵף אַחֲרֶיהָ.
<b>"וּבְנֵי יִשְׂרָאֵל יֹצְאִים בְּיָד רָמָה."</b> מַגִּיד הַכָּתוּב, שֶׁכְּשֶׁהָיוּ הַמִּצְרִים רוֹדְפִים אַחֲרֵי יִשְׂרָאֵל, הָיוּ מְנָאֲצִים וּמְחָרְפִים וּמְגַדְּפִים,<sup class="footnote-marker">*</sup><i class="footnote">מְנָאֲצִים: מקללים.</i> אֲבָל יִשְׂרָאֵל מְרוֹמְמִים וּמְשַׁבְּחִים, וְנוֹתְנִים שִׁיר וָשֶׁבַח, וּגְדֻלָּה תְּהִלָּה וְתִפְאֶרֶת לְמִי שֶׁהַמִּלְחָמָה שֶׁלּוֹ, כָּעִנְיָן שֶׁנֶּאֱמַר: (תהלים קמט,ו) "רוֹמְמוֹת אֵל בִּגְרוֹנָם", בִּמְקוֹם "חֶרֶב פִּיפִיּוֹת בְּיָדָם." (תהלים נז,ו) "רוּמָה עַל הַשָּׁמַיִם אֱלֹהִים!" (ישעיה כה,ד) "יי אֱלֹהַי אַתָּה, אֲרוֹמִמְךָ, אוֹדֶה שִׁמְךָ! כִּי עָשִׂיתָ פֶּלֶא, עֵצוֹת מֵרָחֹק אֱמוּנָה אֹמֶן." דָּבָר אַחֵר: <b>"וּבְנֵי יִשְׂרָאֵל יֹצְאִים בְּיָד רָמָה"</b>, בְּרֵישׁ גְּלֵי.<sup class="footnote-marker">*</sup><i class="footnote">בְּרֵישׁ גְּלֵי: בראש גלוי, בפומבי.</i> דָּבָר אַחֵר: <b>"בְּיָד רָמָה"</b>, שֶׁהָיְתָה יָדָן שֶׁלְּיִשְׂרָאֵל רָמָה עַל מִצְרָיִם.

Chapter 3

(שמות יד,ט) <b>["וַיִּרְדְּפוּ מִצְרַיִם אַחֲרֵיהֶם, וַיַּשִּׂיגוּ אוֹתָם חֹנִים עַל הַיָּם, כָּל סוּס רֶכֶב פַּרְעֹה וּפָרָשָׁיו וְחֵילוֹ, עַל פִּי הַחִירֹת, לִפְנֵי בַּעַל צְפֹן."] "וַיִּרְדְּפוּ מִצְרַיִם אַחֲרֵיהֶם"</b>. מַגִּיד שֶׁלֹּא נִכְשַׁל אֶחָד מֵהֶן, שֶׁלֹּא יְנַחֲשׁוּ וְיַחְזְרוּ לָהֶן לַאֲחוֹרֵיהֶן.
וְכֵן מָצִינוּ בְכָל מָקוֹם שֶׁהַגּוֹיִם מְנַחֲשִׁים, שֶׁנֶּאֱמַר: (דברים יח,יד) "כִּי הַגּוֹיִם הָאֵלֶּה, אֲשֶׁר אַתָּה יוֹרֵשׁ אוֹתָם, אֶל מְעֹנְנִים וְאֶל קֹסְמִים יִשְׁמָעוּ".<sup class="footnote-marker">*</sup><i class="footnote">מְעֹנְנִים: מנחשים את העתיד.</i> (במדבר כב,ז) "וַיֵּלְכוּ זִקְנֵי מוֹאָב וְזִקְנֵי מִדְיָן, וּקְסָמִים בְּיָדָם". (במדבר לא,י) "וְאֶת בִּלְעָם בֶּן בְּעוֹר הַקּוֹסֵם הָרְגוּ בְנֵי יִשְׂרָאֵל בַּחֶרֶב". מַגִּיד שֶׁלֹּא נִכְשַׁל אֶחָד מֵהֶן, שֶׁלֹּא יְנַחֲשׁוּ וְיַחְזְרוּ לָהֶן לַאֲחוֹרֵיהֶן.
(שמות יד,י) <b>["וּפַרְעֹה הִקְרִיב, וַיִּשְׂאוּ בְנֵי יִשְׂרָאֵל אֶת עֵינֵיהֶם, וְהִנֵּה מִצְרַיִם נֹסֵעַ אַחֲרֵיהֶם, וַיִּירְאוּ מְאֹד, וַיִּצְעֲקוּ בְנֵי יִשְׂרָאֵל אֶל יי."] </b> (שמות יד,ט-י) "וַיַּשִּׂיגוּ אוֹתָם חֹנִים עַל הַיָּם, כָּל סוּס רֶכֶב פַּרְעֹה וּפָרָשָׁיו וְחֵילוֹ, עַל פִּי הַחִירֹת לִפְנֵי בַּעַל צְפֹן. <b>וּפַרְעֹה הִקְרִיב"</b>. הוּא הִקְרִיב אֶת הַפֻּרְעָנוּת לָבֹא עָלָיו. כֵּיוָן שֶׁרָאָה פַּרְעֹה, אָמַר, בַּעַל צְפוֹן הִסְכִּים עַל גְּזֵרָתִי. אֲנִי חָשַׁבְתִּי לְאַבְּדָן בַּמַּיִם, וּבַעַל צְפוֹן הִסְכִּים עַל גְּזֵרָתִי. הִתְחִיל מְזַבֵּחַ וּמְקַטֵּר וּמְנַסֵּךְ וּמִשְׁתַּחֲוֶה לָעֲבוֹדָה זָרָה שֶׁלּוֹ. לְכָךְ נֶאֱמַר: (שמות יד,י) <b>"וּפַרְעֹה הִקְרִיב"</b>, לְזַבֵּחַ וּלְקַטֵּר.
דָּבָר אַחֵר: <b>"וּפַרְעֹה הִקְרִיב"</b>. מַה שֶּׁהָלְכוּ יִשְׂרָאֵל בִּשְׁלֹשָׁה יָמִים, הָלְכוּ הָאַקְטוֹרִים בְּיוֹם וּמַחְצָה.<sup class="footnote-marker">*</sup><i class="footnote">אַקְטוֹר. actor publicus: ממונה על העבדים של המדינה.</i> וּמַה שֶּׁהָלְכוּ הָאַקְטוֹרִים בְּיוֹם וּמַחְצָה, הָלַךְ פַּרְעֹה בְּיוֹם אֶחָד, לְכָךְ נֶאֱמַר <b>"וּפַרְעֹה הִקְרִיב"</b>.
<b>"וַיִּשְׂאוּ בְנֵי יִשְׂרָאֵל אֶת עֵינֵיהֶם"</b>. כֵּיוָן שֶׁהִכּוּ אֶת הָאַקְטוֹרִין, הָיוּ יוֹדְעִין שֶׁסּוֹפָן לִרְדֹּף אַחֲרֵיהֶן.
<b>"וְהִנֵּה מִצְרַיִם נֹסֵעַ אַחֲרֵיהֶם"</b>. 'נוֹסְעִים' אֵין כָּתוּב כָּן, אֶלָּא <b>"נֹסֵעַ"</b>. מַגִּיד שֶׁנֶּעֱשׂוּ כֻלָּן טוּרְמָיוֹת טוּרְמָיוֹת כְּאִישׁ אֶחָד. מִכָּן לָמְדָה מַלְכוּת לִהְיוֹת מַנְהֶגֶת טוּרְמָיוֹת טוּרְמָיוֹת.<sup class="footnote-marker">*</sup><i class="footnote">טוּרְמָיוֹת. turma: יחידה צבאית רומית של שלושים פרשים.</i>
<b>"וַיִּירְאוּ מְאֹד, וַיִּצְעֲקוּ בְנֵי יִשְׂרָאֵל אֶל יי." </b>תָּפְסוּ לָהֶם אֻמָּנוּת אֲבוֹתָם, אֻמָּנוּת אַבְרָהָם, יִצְחָק וְיַעֲקֹב. בְּאַבְרָהָם מַהוּ אוֹמֵר? (בראשית יב,י) "בֵּית אֵל מִיָּם וְהָעַי מִקֶּדֶם, וַיִּבֶן שָׁם מִזְבֵּחַ לַיי, וַיִּקְרָא בְּשֵׁם יי."<sup class="footnote-marker">*</sup><i class="footnote">הָעַי: עיר כנענית בנחלת בנימין.</i> (בראשית כא,לג) "וַיִּטַּע אֶשֶׁל בִּבְאֵר שָׁבַע, וַיִּקְרָא שָׁם בְּשֵׁם יי אֵל עוֹלָם."
בְּיִצְחָק מַהוּ אוֹמֵר: (בראשית כד,סב-סג) "וְיִצְחָק בָּא מִבּוֹא בְּאֵר לַחַי רֹאִי וְהוּא יוֹשֵׁב בְּאֶרֶץ הַנֶּגֶב. וַיֵּצֵא יִצְחָק לָשׂוּחַ בַּשָּׂדֶה לִפְנוֹת עָרֶב". אֵין שִׂיחָה אֶלָּא תְּפִלָּה, שֶׁנֶּאֱמַר: (תהלים נה,יח) "עֶרֶב וָבֹקֶר וְצָהֳרַיִם, אָשִׂיחָה וְאֶהֱמֶה, וַיִּשְׁמַע קוֹלִי." (תהלים קמב,ג) "אֶשְׁפֹּךְ לְפָנָיו שִׂיחִי, צָרָתִי לְפָנָיו אַגִּיד." (תהלים קב,א) "תְּפִלָּה לְעָנִי כִי יַעֲטֹף, וְלִפְנֵי יי יִשְׁפֹּךְ שִׂיחוֹ."
בְּיַעֲקֹב מַהוּ אוֹמֵר? (בראשית כח,יא) "וַיִּפְגַּע בַּמָּקוֹם וַיָּלֶן שָׁם כִּי בָא הַשֶּׁמֶשׁ", וְאֵין פְּגִיעָה אֶלָּא תְּפִלָּה, שֶׁנֶּאֱמַר: (ירמיה טז,יז) "וְאַתָּה אַל תִּתְפַּלֵּל בְּעַד הָעָם הַזֶּה, וְאַל תִּשָּׂא בַעֲדָם רִנָּה וּתְפִלָּה, וְאַל תִּפְגַּע בִּי".
וְכֵן הוּא אוֹמֵר: (ירמיה כז,יח) "יִפְגְּעוּ נָא בַּיי צְבָאוֹת לְבִלְתִּי בֹאוּ הַכֵּלִים הַנּוֹתָרִים בְּבֵית יי". וְכֵן הוּא אוֹמֵר: (ישעיה מא,יד) "אַל תִּירְאִי תּוֹלַעַת יַעֲקֹב, מְתֵי יִשְׂרָאֵל". מַה תּוֹלַעַת זוֹ, אֵינָהּ מַכָּה אֶת הָאֶרֶז אֶלָּא בַּפֶּה, כָּךְ אֵין לָהֶן לְיִשְׂרָאֵל אֶלָּא תְּפִלָּה.
וְכֵן הוּא אוֹמֵר: (בראשית מח,כב) "וַאֲנִי נָתַתִּי לְךָ שְׁכֶם אַחַד עַל אַחֶיךָ, אֲשֶׁר לָקַחְתִּי מִיַּד הָאֱמֹרִי בְּחַרְבִּי וּבְקַשְׁתִּי." וְכִי בְּחַרְבּוֹ וּבְקַשְׁתּוֹ לְקָחָהּ? אֶלָּא לוֹמַר לָךְ: "בְּחַרְבִּי", זוֹ תְּפִלָּה, "וּבְקַשְׁתִּי", זוֹ בַּקָּשָׁה.
וְכֵן הוּא אוֹמֵר: (בראשית מט,ט) "גּוּר אַרְיֵה יְהוּדָה, מִטֶּרֶף בְּנִי עָלִיתָ, כָּרַע רָבַץ כְּאַרְיֵה, וּכְלָבִיא מִי יְקִימֶנּוּ?" (דברים לג,ז) "וְזֹאת לִיהוּדָה, וַיֹּאמַר: שְׁמַע יי קוֹל יְהוּדָה!"
וְכֵן יִרְמְיָה אוֹמֵר: (ירמיה יז,ה) "אָרוּר הַגֶּבֶר אֲשֶׁר יִבְטַח בָּאָדָם". וּבַתְּפִלָּה מַהוּ אוֹמֵר? (ירמיה יז,ז) "בָּרוּךְ הַגֶּבֶר אֲשֶׁר יִבְטַח בַּיי, וְהָיָה יי מִבְטַחוֹ."
וְכֵן דָּוִד אוֹמֵר: (שמואל א יז,מה) "אַתָּה בָּא אֵלַי בְּחֶרֶב וּבַחֲנִית וּבְכִידוֹן, וְאָנֹכִי בָא אֵלֶיךָ בְּשֵׁם יי צְבָאוֹת אֱלֹהֵי מַעַרְכוֹת יִשְׂרָאֵל". וְאוֹמֵר: (תהלים כ,ח-י) "אֵלֶּה בָרֶכֶב וְאֵלֶּה בַסּוּסִים, וַאֲנַחְנוּ בְּשֵׁם יי אֱלֹהֵינוּ נַזְכִּיר. הֵמָּה כָּרְעוּ וְנָפָלוּ, וַאֲנַחְנוּ קַּמְנוּ וַנִּתְעוֹדָד. יי הוֹשִׁיעָה! הַמֶּלֶךְ יַעֲנֵנוּ בְיוֹם קָרְאֵנוּ."
וְכֵן אָסָא אוֹמֵר: (דברי הימים ב יד,יד) "וַיִּקְרָא אָסָא אֶל יי אֱלֹהָיו וַיֹּאמַר: יי! אֵין עִמְּךָ לַעְזֹר בֵּין רַב לְאֵין כֹּחַ, עָזְרֵנוּ יי אֱלֹהֵינוּ! כִּי עָלֶיךָ נִשְׁעַנּוּ, וּבְשִׁמְךָ בָאנוּ עַל הֶהָמוֹן הַזֶּה, יי אֱלֹהֵינוּ, אַתָּה, אַל יַעְצֹר עִמְּךָ אֱנוֹשׁ!"
בְּמֹשֶׁה מַהוּ אוֹמֵר? (במדבר כ,יד-טז) "וַיִּשְׁלַח מֹשֶׁה מַלְאָכִים מִקָּדֵשׁ אֶל מֶלֶךְ אֱדוֹם: כֹּה אָמַר אָחִיךָ יִשְׂרָאֵל: אַתָּה יָדַעְתָּ אֵת כָּל הַתְּלָאָה אֲשֶׁר מְצָאָתְנוּ. וַיֵּרְדוּ אֲבֹתֵינוּ מִצְרַיְמָה, וַנֵּשֶׁב בְּמִצְרַיִם יָמִים רַבִּים, וַיָּרֵעוּ לָנוּ מִצְרַיִם וְלַאֲבֹתֵינוּ. וַנִּצְעַק אֶל יי וַיִּשְׁמַע קֹלֵנוּ". אָמְרוּ לָהֶם: אַתֶּם מִתְגָּאִין עַל מַה שֶּׁהוֹרִישׁ לָכֶם אֲבִיכֶם, (בראשית כז,כב) "הַקֹּל קוֹל יַעֲקֹב", (דברים כו,ז) "וַיִּשְׁמַע יי אֶת קֹלֵנוּ". וְאָנוּ מִתְגָּאִים עַל מַה שֶּׁהוֹרִישׁ לָנוּ אָבִינוּ, (בראשית כז,כב) "וְהַיָּדַיִם יְדֵי עֵשָׂו." (בראשית כז,מ) "וְעַל חַרְבְּךָ תִחְיֶה". מַהוּ אוֹמֵר? (במדבר כ,יח) "וַיֹּאמֶר אֵלָיו אֱדוֹם: לֹא תַעֲבֹר בִּי! פֶּן בַּחֶרֶב אֵצֵא לִקְרָאתֶךָ." וְאַף כָּן אַתָּה אוֹמֵר: <b>"וַיִּירְאוּ מְאֹד, וַיִּצְעֲקוּ בְנֵי יִשְׂרָאֵל אֶל יי." </b>תָּפְשׂוּ לָהֶם אֻמָּנוּת אֲבוֹתֵיהֶן, אֻמָּנוּת אַבְרָהָם, יִצְחָק וְיַעֲקֹב.
(שמות יד,יא-יב) <b>["וַיֹּאמְרוּ אֶל מֹשֶׁה: הֲמִבְּלִי אֵין קְבָרִים בְּמִצְרַיִם לְקַחְתָּנוּ לָמוּת בַּמִּדְבָּר? מַה זֹּאת עָשִׂיתָ לָּנוּ, לְהוֹצִיאָנוּ מִמִּצְרָיִם? הֲלֹא זֶה הַדָּבָר אֲשֶׁר דִּבַּרְנוּ אֵלֶיךָ בְמִצְרַיִם לֵאמֹר: חֲדַל מִמֶּנּוּ, וְנַעַבְדָה אֶת מִצְרָיִם! כִּי טוֹב לָנוּ עֲבֹד אֶת מִצְרַיִם מִמֻּתֵנוּ בַּמִּדְבָּר."] "וַיֹּאמְרוּ אֶל מֹשֶׁה: הֲמִבְּלִי אֵין קְבָרִים בְּמִצְרַיִם?"</b> מֵאַחַר שֶׁנָּתְנוּ שְׂאוֹר בָּעִסָּה, בָּאוּ לָהֶן אֵצֶל מֹשֶׁה, אָמְרוּ לוֹ: <b>"הֲלֹא זֶה הַדָּבָר אֲשֶׁר דִּבַּרְנוּ אֵלֶיךָ בְמִצְרַיִם?"</b> וְכִי מָה אָמְרוּ יִשְׂרָאֵל לְמֹשֶׁה בְּמִצְרַיִם? הֲרֵי הוּא אוֹמֵר: (שמות ה,כ-כא) "וַיִּפְגְּעוּ אֶת מֹשֶׁה וְאֶת אַהֲרֹן נִצָּבִים לִקְרָאתָם, בְּצֵאתָם מֵאֵת פַּרְעֹה. וַיֹּאמְרוּ אֲלֵהֶם: יֵרֶא יי עֲלֵיכֶם וְיִשְׁפֹּט!" הָיִינוּ מִצְטַעֲרִין עַל שִׁעְבּוּדֵנוּ בְמִצְרָיִם, מִיתַת אַחֵינוּ בָּאֲפֵלָה קָשָׁה לָנוּ מִשִּׁעְבּוּדֵנוּ בְמִצְרָיִם. הָיִינוּ מִצְטַעֲרִין עַל מִיתַת אַחֵינוּ בָּאֲפֵלָה, מִיתָתֵנוּ בַּמִּדְבָּר הָזֶה קָשָׁה לָנוּ מִמִּיתַת אַחֵינוּ בָּאֲפֵלָה, שֶׁאַחֵינוּ נִסְפְּדוּ וְנִקְבָּרוּ, וְאָנוּ, תְּהֵי נִבְלָתֵנוּ מֻשְׁלֶכֶת לְַחֹרֶב בַּיּוֹם וְלַקֶּרַח בַּלַּיְלָה!
(שמות יד,יג) <b>["וַיֹּאמֶר מֹשֶׁה אֶל הָעָם: אַל תִּירָאוּ! הִתְיַצְּבוּ וּרְאוּ אֶת יְשׁוּעַת יי אֲשֶׁר יַעֲשֶׂה לָכֶם הַיּוֹם! כִּי אֲשֶׁר רְאִיתֶם אֶת מִצְרַיִם הַיּוֹם, לֹא תֹסִפוּ לִרְאֹתָם עוֹד עַד עוֹלָם."] "וַיֹּאמֶר מֹשֶׁה אֶל הָעָם: אַל תִּירָאוּ! הִתְיַצְּבוּ וּרְאוּ אֶת יְשׁוּעַת יי!" </b>הֲרֵי מֹשֶׁה מְזָרְזָן. לְהוֹדִיעַ חָכְמָתוֹ שֶׁלְּמֹשֶׁה, הֵיאָךְ הָיָה עוֹמֵד וּמְפַיֵּס לְכָל אוֹתָם הָאֲלָפִים וְהָרְבָבוֹת. עָלָיו מְפֹרָשׁ בַּקַּבָּלָה: (קהלת ז,יט) "הַחָכְמָה תָּעֹז לֶחָכָם מֵעֲשָׂרָה שַׁלִּיטִים אֲשֶׁר הָיוּ בָּעִיר."
<b>"הִתְיַצְּבוּ וּרְאוּ אֶת יְשׁוּעַת יי!" </b>אָמְרוּ לוֹ: אֵימָתַי? אָמַר לָהֶם: הַיּוֹם שָׁרַת עֲלֵיכֶם רוּחַ הַקֹּדֶשׁ. שֶׁאֵין יְצִיבָה בְּכָל מָקוֹם אֶלָּא רוּחַ הַקֹּדֶשׁ, שֶׁנֶּאֱמַר: (עמוס ט,א) "רָאִיתִי אֶת אֲדֹנָי נִצָּב עַל הַמִּזְבֵּחַ וַיֹּאמֶר: הַךְ הַכַּפְתּוֹר וְיִרְעֲשׁוּ הַסִּפִּים וּבְצַעַם בְּרֹאשׁ כֻּלָּם וְאַחֲרִיתָם בַּחֶרֶב אֶהֱרֹג" (שמואל א ג,י) "וַיָּבֹא יי וַיִּתְיַצַּב וַיִּקְרָא כְפַעַם בְּפַעַם: שְׁמוּאֵל, שְׁמוּאֵל!" (דברים לא,יד) "קְרָא אֶת יְהוֹשֻׁעַ וְהִתְיַצְּבוּ בְּאֹהֶל מוֹעֵד וַאֲצַוֶּנּוּ". (שמות ב,ד) "וַתֵּתַצַּב אֲחֹתוֹ מֵרָחֹק",
לְמָה הָיוּ יִשְׂרָאֵל דּוֹמִין בְּאוֹתָהּ שָׁעָה? לְיוֹנָה שֶׁבָּרְחָה מִפְּנֵי הָנֵץ, וְנִכְנְסָה לִנְקִיק הַסֶּלַע,<sup class="footnote-marker">*</sup><i class="footnote">נְקִיק: סדק, בקע.</i> וְהָיָה נָחָשׁ נוֹשֵׁף בָּהּ. תִּכָּנֵס לִפְנִים, הֲרֵי הַנָּחָשׁ, תֵּצֵא לַחוּץ, הֲרֵי הָנֵץ! כָּךְ הָיוּ יִשְׂרָאֵל אוֹתָהּ שָׁעָה: הַיָּם סוֹגֵר, וְשׂוֹנֵא רוֹדֵף. מִיָּד נָתְנוּ עֵינֵיהֶם בִּתְפִלָּה. עֲלֵיהֶם מְפֹרָשׁ בַּקַּבָּלָה: (שיר השירים ב,יד) "יוֹנָתִי בְּחַגְוֵי הַסֶּלַע, בְּסֵתֶר הַמַּדְרֵגָה, הַרְאִינִי אֶת מַרְאַיִךְ, הַשְׁמִיעִנִי אֶת קוֹלֵךְ, כִּי קוֹלֵךְ עָרֵב, וּמַרְאֵיךְ נָאוֶה." "כִּי קוֹלֵךְ עָרֵב", בַּתְּפִלָּה, "וּמַרְאֵיךְ נָאוֶה", בְּתַלְמוּד תּוֹרָה.
דָּבָר אַחֵר: (שיר השירים ב,יד) "כִּי קוֹלֵךְ עָרֵב", בַּתְּפִלָּה, "וּמַרְאֵיךְ נָאוֶה", בַּמַּעֲשֶׂה הַטּוֹב.
דָּבָר אַחֵר: <b>"הִתְיַצְּבוּ וּרְאוּ אֶת יְשׁוּעַת יי!" </b>אָמְרוּ לוֹ: אֵימָתַי? אָמַר לָהֶם: לְמָחָר! אָמְרוּ לוֹ: רַבֵּנוּ מֹשֶׁה! אֵין בָּנוּ כֹּחַ לִסְבֹּל! נִתְפַּלַּל מֹשֶׁה בְּאוֹתָהּ שָׁעָה, וְהֶרְאָה לָהֶם הַמָּקוֹם טוּרְמָיוֹת טוּרְמָיוֹת<sup class="footnote-marker">*</sup><i class="footnote">טוּרְמָיוֹת. turma: יחידה צבאית רומית של שלושים פרשים.</i> שֶׁלְּמַלְאֲכֵי הַשָּׁרֵת עוֹמְדִים עֲלֵיהֶם, כָּעִנְיָן שֶׁנֶּאֱמַר: (מלכים ב ו,טו-יז) "וַיַּשְׁכֵּם מְשָׁרֵת אִישׁ הָאֱלֹהִים לָקוּם, וַיֵּצֵא, וְהִנֵּה חַיִל סוֹבֵב אֶת הָעִיר וְסוּס וָרָכֶב, וַיֹּאמֶר נַעֲרוֹ אֵלָיו: אֲהָהּ אֲדֹנִי, אֵיכָה נַעֲשֶׂה? וַיֹּאמֶר: אַל תִּירָא! כִּי רַבִּים אֲשֶׁר אִתָּנוּ מֵאֲשֶׁר אוֹתָם. וַיִּתְפַּלֵּל אֱלִישָׁע וַיֹּאמַר: יי! פְּקַח נָא אֶת עֵינָיו, וְיִרְאֶה! וַיִּפְקַח יי אֶת עֵינֵי הַנַּעַר, וַיַּרְא, וְהִנֵּה הָהָר מָלֵא סוּסִים וְרֶכֶב אֵשׁ סְבִיבֹת אֱלִישָׁע." כָּךְ נִתְפַּלַּל מֹשֶׁה בְּאוֹתָהּ שָׁעָה, וְהֶרְאָה לָהֶם הַמָּקוֹם טוּרְמָיוֹת טוּרְמָיוֹת שֶׁלְּמַלְאֲכֵי הַשָּׁרֵת עוֹמְדִים עֲלֵיהֶם. וְכֵן הוּא אוֹמֵר: (תהלים יח,יג) "מִנֹּגַהּ נֶגְדּוֹ עָבָיו עָבְרוּ, בָּרָד וְגַחֲלֵי אֵשׁ." "עָבָיו", כְּנֶגֶד טוּרְמָיוֹת שֶׁלָּהֵן, "בָּרָד", כְּנֶגֶד בַּלִּסְטְרָאוֹת שֶׁלָּהֵן,<sup class="footnote-marker">*</sup><i class="footnote">בַּלִּסְטְרָאוֹת. ballístra: מכונה בצורת קשת לזריקת אבנים או חִצִּים כבדים.</i> "גַחֲלֵי", כְּנֶגֶד טוֹרְמֶנְטָה שֶׁלָּהֵן,<sup class="footnote-marker">*</sup><i class="footnote">טוֹרְמֶנְטָה. tormentum: מכונה לזריקת חיצים. tormenta: החיצים.</i> "אֵשׁ", כְּנֶגֶד הַנַּפְטָה שֶׁלָּהֵן,<sup class="footnote-marker">*</sup><i class="footnote">נַפְטָה. naphta: חומר דלק שהיו טובלים בו חיצים בוערים.</i> (תהלים יח,יד) "וַיַּרְעֵם בַּשָּׁמַיִם יי", כְּנֶגֶד אַגָּפַת תְּרִיסִין וְשִיפַת קָלֵגָסִין שֶׁלָּהֵם.<sup class="footnote-marker">*</sup><i class="footnote">שִיפַת קָלֵגָסִין. חיכוך נעלי החיילים, caliga.</i> "וְעֶלְיוֹן יִתֵּן קֹלוֹ", כְּנֶגֶד צִחְצוּחַ חֲרָבוֹת שֶׁלָּהֵם, (תהלים יח,טו) "וַיִּשְׁלַח חִצָּיו וַיְפִיצֵם", כְּנֶגֶד חִצִּים שֶׁלָּהֵם, "וּבְרָקִים רָב וַיְהֻמֵּם", כְּנֶגֶד צְוָחָה שֶׁלָּהֵם.
דָּבָר אַחֵר: (תהלים יח,טו) "וַיִּשְׁלַח חִצָּיו וַיְפִיצֵם", שֶׁהָיוּ חִצִּים מְפַזְּרִים אוֹתָם, וּבְרָקִים מְכַנְּסִין אוֹתָן. "וַיְהֻמֵּם", הֲמָמָם וְעִרְבְּבָם. נָטַל סִגְנָיוֹת שֶׁלָּהֵם,<sup class="footnote-marker">*</sup><i class="footnote">סִגְנָיוֹת. signa: דגלים להעברת פקודות בקרב.</i> וְלֹא הָיוּ יוֹדְעִים מַה הָיוּ עוֹשִׂים.
דָּבָר אַחֵר: (תהלים יח,טו) "וַיְהֻמֵּם". אֵין הֲמָמָה אֶלָּא מַגֵּפָה, כָּעִנְיָן שֶׁנֶּאֱמַר: (דברים ז,כג) "וּנְתָנָם יי אֱלֹהֶיךָ לְפָנֶיךָ, וְהָמָם מְהוּמָה גְדֹלָה עַד הִשָּׁמְדָם."
<b>"כִּי אֲשֶׁר רְאִיתֶם אֶת מִצְרַיִם"</b>. בִּשְׁלֹשָׁה מְקוֹמוֹת הִזְהִיר הַמָּקוֹם לְיִשְׂרָאֵל שֶׁלֹּא לַחְזֹר לְמִצְרַיִם, שֶׁנֶּאֱמַר: "כִּי אֲשֶׁר רְאִיתֶם אֶת מִצְרַיִם הַיּוֹם, לֹא תֹסִפוּ לִרְאֹתָם עוֹד עַד עוֹלָם." (דברים יז,טז) "וַיי אָמַר לָכֶם: לֹא תֹסִפוּן לָשׁוּב בַּדֶּרֶךְ הַזֶּה עוֹד." (דברים כח,סח) "וֶהֱשִׁיבְךָ יי מִצְרַיִם בָּאֳנִיּוֹת, בַּדֶּרֶךְ אֲשֶׁר אָמַרְתִּי לְךָ: לֹא תֹסִיף עוֹד לִרְאֹתָהּ".
הָא בִשְׁלָשְׁתָּן חָזְרוּ, וּבִשְׁלָשְׁתָּם נָפָלוּ. הָרִאשׁוֹנָה בִּימֵי סַנְחֵרִיב, שֶׁנֶּאֱמַר: (ישעיה לא,א) "הוֹי הַיֹּרְדִים מִצְרַיִם לְעֶזְרָה! עַל סוּסִים יִשָּׁעֵנוּ, וַיִּבְטְחוּ עַל רֶכֶב כִּי רָב, וְעַל פָּרָשִׁים כִּי עָצְמוּ מְאֹד, וְלֹא שָׁעוּ עַל קְדוֹשׁ יִשְׂרָאֵל, וְאֶת יְהֹוָה לֹא דָרָשׁוּ." הַשֵּׁנִית בִּימֵי יוֹחָנָן בֶּן קָרֵחַ, שֶׁנֶּאֱמַר: (ירמיה מב,טז) "וְהָיְתָה הַחֶרֶב אֲשֶׁר אַתֶּם יְרֵאִים מִמֶּנָּה, שָׁם תַּשִּׂיג אֶתְכֶם בְּאֶרֶץ מִצְרָיִם, וְהָרָעָב אֲשֶׁר אַתֶּם דֹּאֲגִים מִמֶּנּוּ, שָׁם יִדְבַּק אַחֲרֵיכֶם מִצְרַיִם, וְשָׁם תָּמֻתוּ." וְהַשְּׁלִישִׁית בִּימֵי טְרָיָאנוּס.<sup class="footnote-marker">*</sup><i class="footnote">טְרָיָאנוּס. Traianus קיסר רומי. בימי מרד התפוצות, בשנת 116.</i> בִּשְׁלָשְׁתָּן חָזְרוּ וּבִשְׁלָשְׁתָּן נָפָלוּ.
אַרְבַּע כִּתּוֹת נֶעֱשׂוּ יִשְׂרָאֵל עַל הַיָּם: אַחַת אוֹמֶרֶת: נִפֹּל לַיָּם! וְאַחַת אוֹמֶרֶת: נַחְזֹר לְמִצְרַיִם! וְאַחַת אוֹמֶרֶת: נַעֲשֶׁה מִלְחָמָה כְּנֶגְדָּן! וְאַחַת אוֹמֶרֶת: נִצְטַוַּח כְּנֶגְדָּן!<sup class="footnote-marker">*</sup><i class="footnote">נִצְטַוַּח: נצעק.</i> זֹאת שֶׁאָמְרָה 'נִפֹּל לַיָּם', נֶאֱמַר לָהֶם: <b>"הִתְיַצְבוּ וּרְאוּ אֶת יְשׁוּעַת יי אֲשֶׁר יַעֲשֶׂה לָכֶם הַיּוֹם"</b>; זוֹ שֶׁאָמְרָה 'נַחְזֹר לְמִצְרַיִם', נֶאֱמַר לָהֶם: <b>"כִּי אֲשֶׁר רְאִיתֶם אֶת מִצְרַיִם הַיּוֹם, לֹא תֹסִפוּ לִרְאֹתָם עוֹד עַד עוֹלָם"</b>; זוֹ שֶׁאָמְרָה 'נַעֲשֶׂה מִלְחָמָה כְּנֶגְדָּן', נֶאֱמַר לָהֶם: "יי יִלָּחֵם לָכֶם"; זוֹ שֶׁאָמְרָה 'נִצְטַוַּח כְּנֶגְדָּן', נֶאֱמַר לָהֶם: "וְאַתֶּם תַּחֲרִשׁוּן."
(שמות יד,יד) <b>["יי יִלָּחֵם לָכֶם, וְאַתֶּם תַּחֲרִשׁוּן."] "יי יִלָּחֵם לָכֶם"</b>. לֹא לְשָׁעָה, אֶלָּא עַד עוֹלָם יי יִלָּחֵם לָכֶם.
רַבִּי מֵאִיר אוֹמֵר: <b>"יי יִלָּחֵם לָכֶם, וְאַתֶּם תַּחֲרִשׁוּן."</b> אִם כְּשֶׁתִּהְיוּ עוֹמְדִים וְשׁוֹתְקִין, <b>"יי יִלָּחֵם לָכֶם"</b>, קַל וָחֹמֶר יי יִלָּחֵם לָכֶם כְּשֶׁתִּהְיוּ נוֹתְנִין לוֹ שֶׁבַח וְהוֹדָיָה!
רַבִּי אוֹמֵר: <b>"יי יִלָּחֵם לָכֶם"</b>, הַמָּקוֹם יַעֲשֶׂה לָכֶם נִסִּים וּגְבוּרוֹת, וְאַתֶּם עוֹמְדִין וּשְׁתוּקִין.<sup class="footnote-marker">*</sup><i class="footnote">וּשְׁתוּקִין=ושותקים. בלשון חכמים הבינוני הפעול משמש לפעמים במשמעות של בינוני פועל.</i> אָמְרוּ יִשְׂרָאֵל לְמֹשֶׁה: רַבֵּנוּ מֹשֶׁה! וּמָה עָלֵינוּ לַעֲשׁוֹת? אָמַר לָהֶם: אַתֶּם תְּהוּ מְרוֹמְמִין וּמְפָאֲרִין וּמְשַׁבְּחִין, וְנוֹתְנִין שִׁיר שֶׁבַח וּגְדֻלָּה וְתִפְאֶרֶת וְנֶצַח וְהַהוֹד לְמִי שֶׁהַמִּלְחָמוֹת שֶׁלּוֹ! כָּעִנְיָן שֶׁנֶּאֱמַר: (תהלים קמט,ו) "רוֹמְמוֹת אֵל בִּגְרוֹנָם וְחֶרֶב פִּיפִיּוֹת בְּיָדָם." (תהלים נז,ו) "רוּמָה עַל הַשָּׁמַיִם אֱלֹהִים, עַל כָּל הָאָרֶץ כְּבוֹדֶךָ!" (ישעיה כה,א) "יי אֱלֹהַי אַתָּה! אֲרוֹמִמְךָ, אוֹדֶה שִׁמְךָ, כִּי עָשִׂיתָ פֶּלֶא, עֵצוֹת מֵרָחֹק, אֱמוּנָה אֹמֶן."
בְּאוֹתָהּ שָׁעָה, פָּתְחוּ יִשְׂרָאֵל פִּיהֶם, וְאָמְרוּ שִׁירָה: (שמות טו,א) "אָשִׁירָה לַיי, כִּי גָאֹה גָּאָה!"

Chapter 4

(שמות יד,טו) <b>"וַיֹּאמֶר יי אֶל מֹשֶׁה: מַה תִּצְעַק אֵלָי? דַּבֵּר אֶל בְּנֵי יִשְׂרָאֵל וְיִסָּעוּ!" </b> רַבִּי יְהוֹשֻׁעַ אוֹמֵר: אֵין לָהֶם לְיִשְׂרָאֵל אֶלָּא לִסַּע בִּלְבַד.
רַבִּי אֶלְעָזָר אוֹמֵר: בָּנַי נְתוּנִים בַּצָּרָה! הַיָּם סוֹגֵר, וְשׂוֹנֵא רוֹדֵף, וְאַתָּה עוֹמֵד וּמַרְבֶּה בִתְפִלָּה! <b>"מַה תִּצְעַק אֵלָי?" </b>שֶׁהָיָה אוֹמֵר: יֵשׁ שָׁעָה לְקַצֵּר, וְיֵשׁ שָׁעָה לְהַאֲרִיךְ. (במדבר יב,יג) "אֵל נָא רְפָא נָא לָהּ", הֲרֵי זֶה לְקַצֵּר. (דברים ט,יח) "וָאֶתְנַפַּל לִפְנֵי יי כָּרִאשֹׁנָה אַרְבָּעִים יוֹם", הֲרֵי זֶה לְהַאֲרִיךְ.
רַבִּי מֵאִיר אוֹמֵר: אִם לְאָדָם יָחִיד עָשִׂיתִי לוֹ יָם יַבָּשָׁה, שֶׁנֶּאֱמַר: (בראשית א,ט) "וַיֹּאמֶר אֱלֹהִים: יִקָּווּ הַמַּיִם!"<sup class="footnote-marker">*</sup><i class="footnote">יִקָּווּ: יתכנסו.</i> לַעֲדַת קְדוֹשִׁים אֵלּוּ, אֵינִי עוֹשֶׂה לָהֶם אֶת הַיָּם יַבָּשָׁה? <b>"מַה תִּצְעַק אֵלָי? דַּבֵּר אֶל בְּנֵי יִשְׂרָאֵל וְיִסָּעוּ!"</b>
רַבִּי יִשְׁמָעֵאל אוֹמֵר: <b>"מַה תִּצְעַק אֵלָי"</b>, בִּזְכוּת יְרוּשָׁלַיִם אֲנִי אֶקְרַע לָהֶם אֶת הַיָּם, שֶׁנֶּאֱמַר: (ישעיה נא,ט-י) "עוּרִי, עוּרִי! לִבְשִׁי עֹז זְרוֹעַ יי! עוּרִי כִּימֵי קֶדֶם, דֹּרוֹת עוֹלָמִים! הֲלוֹא אַתְּ הִיא הַמַּחְצֶבֶת רַהַב, מְחוֹלֶלֶת תַּנִּין?<sup class="footnote-marker">*</sup><i class="footnote">אַתְּ הִיא הַמַּחְצֶבֶת רַהַב: את, זרוע ה', הורגת את רהב, שר של ים שרצה להציף את הארץ.</i> הֲלוֹא אַתְּ הִיא הַמַּחֲרֶבֶת יָם, מֵי תְּהוֹם רַבָּה,<sup class="footnote-marker">*</sup><i class="footnote">הַמַּחֲרֶבֶת יָם: מייבשת את הים.</i> הַשָּׂמָה מַעֲמַקֵּי יָם דֶּרֶךְ לַעֲבֹר גְּאוּלִים?" דָּבָר אַחֵר: עוֹשֶׂה אֲנִי הַבְטָחָה שֶׁהִבְטַחְתִּי אֶת אֲבוֹתֵיהֶן, שֶׁנֶּאֱמַר: (בראשית מח,כא) "וְהָיָה אֱלֹהִים עִמָּכֶם וְהֵשִׁיב אֶתְכֶם אֶל אֶרֶץ אֲבֹתֵיכֶם."
רַבִּי עֲקִיבָה אוֹמֵר: בִּזְכוּת יַעֲקֹב אֲבִיהֶן אֲנִי קוֹרֵעַ לָהֶם אֶת הַיָּם, שֶׁנֶּאֱמַר: (בראשית כח,יד) "וְהָיָה זַרְעֲךָ כַּעֲפַר הָאָרֶץ, וּפָרַצְתָּ יָמָּה וָקֵדְמָה".
רַבִּי יְהוּדָה בֶּן בְּתֵירָה אוֹמֵר: כְּבַר עָשִׂיתִי הַבְטָחָה שֶׁהִבְטַחְתִּי אֶת אֲבוֹתֵיהֶן, שֶׁנֶּאֱמַר: (שמות יד,כא) "וַיָּשֶׂם אֶת הַיָּם לֶחָרָבָה וַיִּבָּקְעוּ הַמָּיִם." (שמות יד,כט) "וּבְנֵי יִשְׂרָאֵל הָלְכוּ בַיַּבָּשָׁה בְּתוֹךְ הַיָּם"
רַבִּי שִׁמְעוֹן בֶּן יוֹחַי אוֹמֵר: כְּבַר חַמָּה וּלְבָנָה מְעִידִין עֲלֵיהֶן, שֶׁנֶּאֱמַר: (ירמיה לא,לד) "כִּי כֹּה אָמַר יי, נֹתֵן שֶׁמֶשׁ לְאוֹר יוֹמָם, חֻקֹּת יָרֵחַ וְכוֹכָבִים לְאוֹר לָיְלָה, רֹגַע הַיָּם וַיֶּהֱמוּ גַלָּיו, יי צְבָאוֹת שְׁמוֹ."
רַבִּי בְּנָיָה אוֹמֵר: בִּזְכוּת מִצְוָה שֶׁעָשָׂה אֲבִיהֶם אַבְרָהָם אֲנִי קוֹרֵעַ לָהֶם אֶת הַיָּם, שֶׁנֶּאֱמַר: (בראשית כב,ג) "וַיְבַקַּע עֲצֵי עֹלָה וַיָּקָם וַיֵּלֶךְ אֶל הַמָּקוֹם אֲשֶׁר אָמַר לוֹ הָאֱלֹהִים." וְנֶאֱמַר (שמות יד,כא) "וַיִּבָּקְעוּ הַמָּיִם".
שִׁמְעוֹן הַתֵּימָנִי אוֹמֵר: "בִּזְכוּת הַמִּילָה אֲנִי קוֹרֵעַ לָהֶם אֶת הַיָּם, שֶׁנֶּאֱמַר: (ירמיה לג,כה) "כֹּה אָמַר יי: אִם לֹא בְרִיתִי יוֹמָם וָלָיְלָה, חֻקּוֹת שָׁמַיִם וָאָרֶץ לֹא שָׂמְתִּי." אֵי זוֹ הִיא בְרִית שֶׁהִיא נוֹהֶגֶת בַּיּוֹם וּבַלַּיְלָה? אֵין אַתְּ מוֹצֵא אֶלָּא מִילָה.
רַבִּי אַבְטוֹלָס הַזָּקֵן אוֹמֵר: מוֹשְׁלוֹ מָשָׁל, לְמָה הַדָּבָר דּוֹמֶה? לְמֶלֶךְ שֶׁכָּעַס עַל בְּנוֹ, וּטְרָדוֹ.<sup class="footnote-marker">*</sup><i class="footnote">טְרָדוֹ: גרש אותו מביתו.</i> נִכְנַס אֶפִּיטְרוֹפְּסוֹ לְבַקֵּשׁ הֵימֶנּוּ.<sup class="footnote-marker">*</sup><i class="footnote">אֶפִּיטְרוֹפּוֹס. epítropos: ממונה על רכוש, או על חינוכו של ילד.</i> אָמַר לוֹ: כְּלוּם אַתְּ מְבַקֵּשׁ מִמֶּנִּי, לֹא מִפְּנֵי בְּנִי? כְּבַר נִרְצֵיתִי לִבְנִי! <b>"דַּבֵּר אֶל בְּנֵי יִשְׂרָאֵל וְיִסָּעוּ!" </b>
<b>"דַּבֵּר אֶל בְּנֵי יִשְׂרָאֵל וְיִסָּעוּ!"</b> אֶמֶשׁ הָיָה אוֹמֵר: (שמות ה,כג) "וּמֵאָז בָּאתִי אֶל פַּרְעֹה לְדַבֵּר בִּשְׁמֶךָ, הֵרַע לָעָם הַזֶּה", וְעַכְשָׁו אַתְּ עוֹמֵד וּמַרְבֶּה בִתְפִלָּה! "מַה תִּצְעַק אֵלָי? דַּבֵּר אֶל בְּנֵי יִשְׂרָאֵל וְיִסָּעוּ!"
רַבִּי אוֹמֵר: "דַּבֵּר אֶל בְּנֵי יִשְׂרָאֵל וְיִסָּעוּ", יַסִּיעוּ דְבָרִים מִלִּבָּן! אֶמֶשׁ הָיוּ אוֹמְרִים: (שמות יד,יא) "הֲמִבְּלִי אֵין קְבָרִים בְּמִצְרַיִם", וְעַכְשָׁו אַתָּה עוֹמֵד וּמַרְבֶּה בִתְפִלָּה! <b>"מַה תִּצְעַק אֵלָי? דַּבֵּר אֶל בְּנֵי יִשְׂרָאֵל וְיִסָּעוּ!"</b> יַסִּיעוּ דְּבָרִים מִלִּבָּן!
וַחֲכָמִים אוֹמְרִים: לְמַעַן שְׁמוֹ עָשָׂה עִמָּהֶם, שֶׁנֶּאֱמַר: (ישעיה מח,יא) "לְמַעֲנִי לְמַעֲנִי אֶעֱשֶׂה, כִּי אֵיךְ יֵחָל? וּכְבוֹדִי לְאַחֵר לֹא אֶתֵּן." (ישעיה סג,יב) "בּוֹקֵעַ מַיִם מִפְּנֵיהֶם", מִפְּנֵי מָה? כְּדֵי "לַעֲשׁוֹת לוֹ שֵׁם עוֹלָם".
רַבִּי אוֹמֵר: כְּדַי הִיא הָאֲמָנָה שֶׁהֶאֱמִינוּ בִּי, שֶׁאֶקְרַע לָהֶם אֶת הַיָּם, שֶׁנֶּאֱמַר: (שמות יד,ב) "וְיָשֻׁבוּ וְיַחֲנוּ לִפְנֵי פִּי הַחִירֹת".
רַבִּי אֶלְעָזָר בֶּן עֲזַרְיָה אוֹמֵר: בִּזְכוּת אַבְרָהָם אֲבִיהֶם אֲנִי קוֹרֵעַ לָהֶם אֶת הַיָּם, שֶׁנֶּאֱמַר: (תהלים קה,מב-מג) "כִּי זָכַר אֶת דְּבַר קָדְשׁוֹ אֶת אַבְרָהָם עַבְדּוֹ. וַיּוֹצִא עַמּוֹ בְשָׂשׂוֹן, בְּרִנָּה אֶת בְּחִירָיו."
רַבִּי אֶלְעָזָר אִישׁ כְּפַר תּוּתָא אוֹמֵר: בִּזְכוּת הַשְּׁבָטִים אֲנִי קוֹרֵעַ לָהֶם אֶת הַיָּם, שֶׁנֶּאֱמַר: (חבקוק ג,יד) "נָקַבְתָּ בְמַטָּיו רֹאשׁ פְּרָזָו,<sup class="footnote-marker">*</sup><i class="footnote">נָקַבְתָּ בְמַטָּיו רֹאשׁ פְּרָזָו: דקרת בחניתותיהם את ראשי שליטיו. אבל רבי אלעזר דורש מטיו, שבטים.</i> יִסְעֲרוּ לַהֲפִיצֵנִי, עֲלִיצֻתָם כְּמוֹ לֶאֱכֹל עָנִי בַּמִּסְתָּר."<sup class="footnote-marker">*</sup><i class="footnote">יִסְעֲרוּ לַהֲפִיצֵנִי, עֲלִיצֻתָם כְּמוֹ לֶאֱכֹל עָנִי בַּמִּסְתָּר: האיבים מסתערים להפיץ את ישראל ושמחים כמו שודד הגוזל עני בלי שיראו אותו.</i> מַהוּ אוֹמֵר? (תהלים קלו,יג) "לְגֹזֵר יַם סוּף לִגְזָרִים".
שְׁמַעְיָה אוֹמֵר: כְּדַי הִיא הָאֲמָנָה שֶׁהֶאֱמִין בִּי אַבְרָהָם אֲבִיהֶם, שֶׁאֶקְרַע לָהֶם אֶת הַיָּם, שֶׁנֶּאֱמַר: (בראשית טו,ו) "וְהֶאֱמִן בַּיי, וַיַּחְשְׁבֶהָ לּוֹ צְדָקָה."
אַבְטַלְיוֹן אוֹמֵר: כְּדַי הִיא הָאֲמָנָה שֶׁהֶאֱמִינוּ בִי, שֶׁאֶקְרַע לָהֶם אֶת הַיָּם, שֶׁנֶּאֱמַר: (שמות ד,לא) "וַיַּאֲמֵן הָעָם, וַיִּשְׁמְעוּ כִּי פָקַד יי אֶת בְּנֵי יִשְׂרָאֵל, וְכִי רָאָה אֶת עָנְיָם, וַיִּקְּדוּ וַיִּשְׁתַּחֲווּ."
שִׁמְעוֹן אִישׁ קֶטְרוֹן אוֹמֵר: בִּזְכוּת עַצְמוֹת יוֹסֵף אֲנִי קוֹרֵעַ לָהֶם אֶת הַיָּם, שֶׁנֶּאֱמַר: (בראשית לט,יב) "וַיַּעֲזֹב בִּגְדוֹ בְּיָדָהּ, וַיָּנָס וַיֵּצֵא הַחוּצָה." וְאוֹמֵר (תהלים קיד,ג) "הַיָּם רָאָה וַיָּנֹס".
רַבִּי נָתָן אוֹמֵר מִשּׁוּם אַבָּא יוֹסֵה הַמָּחוֹזִי: וַהֲלֹא כְבָר הִכְתַּבְתִּי: (במדבר יב,ז) "בְּכָל בֵּיתִי נֶאֱמָן הוּא"! אַתְּ בִּרְשׁוּתִי, וְהַיָּם בִּרְשׁוּתִי, וַאֲנִי עֲשִׂיתִיךָ גִּזְבָּר עָלָיו.<sup class="footnote-marker">*</sup><i class="footnote">גִּזְבָּר. מן הפרסית ganzabara: נושא האוצר. ממונה.</i>
רַבִּי חֲנַנְיָה בֶּן חַלְכִּיסִי אוֹמֵר:<sup class="footnote-marker">*</sup><i class="footnote">במכילתא דרבי שמעון בן יוחי: בֶּן נָכוֹסָא.</i> וַהֲלֹא כְבָר הִכְתַּבְתִּי: (משלי יז,יז) "אָח לְצָרָה יִוָּלֵד"! אָח אֲנִי לְיִשְׂרָאֵל בְּשָׁעַת צָרָתָן. אַחִים, אֵלּוּ יִשְׂרָאֵל, שֶׁנֶּאֱמַר: (תהלים קכב,י) "לְמַעַן אַחַי וְרֵעָי, אֲדַבְּרָה נָּא שָׁלוֹם בָּךְ."
רַבִּי שִׁמְעוֹן בֶּן יְהוּדָה אוֹמֵר: <b>"מַה תִּצְעַק אֵלָי?" </b>כְּבַר צַעֲקָתָם קָדְמָה לְצַעֲקָתָךְ, שֶׁנֶּאֱמַר: (שמות יד,י) "וַיִּירְאוּ מְאֹד וַיִּצְעֲקוּ בְנֵי יִשְׂרָאֵל אֶל יי."
רַבִּי אַחָא אוֹמֵר: אִלּוּלֵי צַעֲקָתָךְ, כְּבַר אִבַּדְתִּי אוֹתָם מִן הָעוֹלָם, שֶׁנֶּאֱמַר: (תהלים קו,כג) "וַיֹּאמֶר לְהַשְׁמִידָם, לוּלֵי מֹשֶׁה בְחִירוֹ עָמַד בַּפֶּרֶץ לְפָנָיו, לְהָשִׁיב חֲמָתוֹ מֵהַשְׁחִית."
רַבִּי אֶלְעָזָר הַמּוֹדָעִי אוֹמֵר: <b>"מַה תִּצְעַק אֵלָי?"</b> עַל בָּנַי אֲנִי צָרִיךְ צִוּוּי? (ישעיה מה,יא) "עַל בָּנַי וְעַל פֹּעַל יָדַי תְּצַוֻּנִי." וַהֲלֹא כְבָר מוּכָנִים הֵם לְפָנַי מִשֵּׁשֶׁת יְמֵי בְרֵאשִׁית, שֶׁנֶּאֱמַר: (ירמיה לא,לה) "אִם יָמֻשׁוּ הַחֻקִּים הָאֵלֶּה מִלְּפָנַי, נְאֻם יי, גַּם זֶרַע יִשְׂרָאֵל יִשְׁבְּתוּ מִהְיוֹת גּוֹי לְפָנַי כָּל הַיָּמִים."
אֲחֵרִים אוֹמְרִים: כְּדַי הִיא הָאֲמָנָה שֶׁהֶאֱמִינוּ בִּי שֶׁאֶקְרַע לָהֶם אֶת הַיָּם, שֶׁלֹּא אָמְרוּ לְמֹשֶׁה: הֵיאָךְ אָנוּ יוֹצְאִים לַמִּדְבָּר וְאֵין בְּיָדֵינוּ מִחְיָה לַדֶּרֶךְ? אֶלָּא הֶאֱמִינוּ וְהָלְכוּ אַחֲרֵי מֹשֶׁה. עֲלֵיהֶם מְפֹרָשׁ בַּקַּבָּלָה: (ירמיה ב,ב) "הָלֹךְ וְקָרָאתָ בְאָזְנֵי יְרוּשָׁלִַם לֵאמֹר: כֹּה אָמַר יי: זָכַרְתִּי לָךְ חֶסֶד נְעוּרַיִךְ, אַהֲבַת כְּלוּלֹתָיִךְ, לֶכְתֵּךְ אַחֲרַי בַּמִּדְבָּר, בְּאֶרֶץ לֹא זְרוּעָה." מַה שָּׁכָר נָטְלוּ עַל כָּךְ ? (ירמיה ב,ג) "קֹדֶשׁ יִשְׂרָאֵל לַיי, רֵאשִׁית תְּבוּאָתֹה, כָּל אֹכְלָיו יֶאְשָׁמוּ, רָעָה תָּבֹא אֲלֵיהֶם, נְאֻם יי."
רַבִּי יוֹסֵה הַגָּלִילִי אוֹמֵר: כְּבַר הַר הַמּוֹרִיָּה נֶעְקַר מִמְּקוֹמוֹ, וּמִזְבְּחוֹ שֶׁלְּיִצְחָק מְכֻוָּן הַבָּנוּי עָלָיו, וּמַעֲרַכְתּוֹ הָעֲרוּכָה עָלָיו, וְיִצְחָק כְּאִלּוּ עָקוּד וְנָתוּן עַל הַמִּזְבֵּחַ, וְאַבְרָהָם כְּאִלּוּ פָשַׁט יָדוֹ וְלָקַח אֶת הַמַּאֲכֶלֶת לִשְׁחֹט אֶת בְּנוֹ,<sup class="footnote-marker">*</sup><i class="footnote">הַמַּאֲכֶלֶת: סכין השחיטה.</i> שֶׁנֶּאֱמַר: (בראשית כב,י) "וַיִּשְׁלַח אַבְרָהָם אֶת יָדוֹ, וַיִּקַּח אֶת הַמַּאֲכֶלֶת לִשְׁחֹט אֶת בְּנוֹ." אָמַר הַמָּקוֹם לְמֹשֶׁה: מֹשֶׁה! בָּנַי נְתוּנִים בַּצָּרָה, וְהַיָּם סוֹגֵר, וְשׂוֹנֵא רוֹדֵף, וְאַתָּה עוֹמֵד וּמַאֲרִיךְ בִּתְפִלָּה! אָמַר לְפָנָיו: וּמַה עָלַי לַעֲשׁוֹת? אָמַר לוֹ: (שמות יד,טז) "וְאַתָּה, הָרֵם אֶת מַטְּךָ, וּנְטֵה אֶת יָדְךָ עַל הַיָּם, וּבְקָעֵהוּ! וְיָבֹאוּ בְנֵי יִשְׂרָאֵל בְּתוֹךְ הַיָּם בַּיַּבָּשָׁה." וְאַתָּה תְּהֵי מְרוֹמֵם וּמְשַׁבֵּחַ, וְנוֹתֵן שִׁיר וְשֶׁבַח וְהוֹדָאָה, וּגְדֻלָּה וְתִפְאֶרֶת וְהוֹד וְהַלֵּל לְמִי שֶׁהַמִּלְחָמוֹת שֶׁלּוֹ.

Chapter 5

(שמות יד,טז) <b>["וְאַתָּה, הָרֵם אֶת מַטְּךָ, וּנְטֵה אֶת יָדְךָ עַל הַיָּם וּבְקָעֵהוּ! וְיָבֹאוּ בְנֵי יִשְׂרָאֵל בְּתוֹךְ הַיָּם בַּיַּבָּשָׁה."] "וְאַתָּה הָרֵם אֶת מַטְּךָ"</b>. עֲשָׂרָה נִסִּים נֶעֱשׂוּ לְיִשְׂרָאֵל עַל הַיָּם: נִבְקַע הַיָּם וְנֶעֱשָׂה כְמִין כִּפָּה, שֶׁנֶּאֱמַר: (חבקוק ג,יד) "נָקַבְתָּ בְמַטָּיו רֹאשׁ פְּרָזָו יִסְעֲרוּ לַהֲפִיצֵנִי". נֶחְלַק לִשְׁנַיִם, שֶׁנֶּאֱמַר: (שמות יד,טז) "וּנְטֵה אֶת יָדְךָ עַל הַיָּם וּבְקָעֵהוּ". נֶעֱשָׂה יַבָּשָׁה, שֶׁנֶּאֱמַר: (שמות יד,כט) "וּבְנֵי יִשְׂרָאֵל הָלְכוּ בַיַּבָּשָׁה". נֶעֱשָׂה כְמִין טִיט, שֶׁנֶּאֱמַר: (חבקוק ג,טו) "דָּרַכְתָּ בַיָּם סוּסֶיךָ חֹמֶר מַיִם רַבִּים." נֶעֱשָׂה פֵּרוּרִין פֵּרוּרִין, שֶׁנֶּאֱמַר: (תהלים עד,יג) "אַתָּה פוֹרַרְתָּ בְעָזְּךָ יָם". נֶעֱשָׂה סְלָעִים סְלָעִים, שֶׁנֶּאֱמַר: (תהלים עד,יג) "שִׁבַּרְתָּ רָאשֵׁי תַנִּינִים עַל הַמָּיִם." נֶעֱשָׂה גְּזָרִים גְּזָרִים, שֶׁנֶּאֱמַר: (תהלים קלו,יג) "לְגֹזֵר יַם סוּף לִגְזָרִים". נֶעֱשָׂה עֲרֵמוֹת, שֶׁנֶּאֱמַר: (שמות טו,ח) "וּבְרוּחַ אַפֶּיךָ נֶעֶרְמוּ מַיִם". נֶעֱשׂוּ כְמוֹ נֵד, שֶׁנֶּאֱמַר: (שמות טו,ח) "נִצְּבוּ כְמוֹ נֵד נֹזְלִים". יָצְאוּ לָהֶם זִכְרֵי מַיִם מְתוּקִים מִתּוֹךְ מְלוּחִים, שֶׁנֶּאֱמַר: (תהלים עח,טז) "וַיּוֹצִא נוֹזְלִים מִסָּלַע, וַיּוֹרֶד כַּנְּהָרוֹת מָיִם." קָפא הַיָּם מִשְּׁנֵי חֲלָקִים, וְנֶעֱשָׂה כְמִין בּוֹלוֹס שֶׁלַּזְּכוּכִית, שֶׁנֶּאֱמַר: (שמות טו,ח)<sup class="footnote-marker">*</sup><i class="footnote">בּוֹלוֹס. bôlos: כדור.</i> "קָפְאוּ תְהֹמֹת בְּלֶב יָם."
(שמות יד,יט) <b>"וַיִּסַּע מַלְאַךְ הָאֱלֹהִים הַהֹלֵךְ לִפְנֵי מַחֲנֵה יִשְׂרָאֵל, וַיֵּלֶךְ מֵאַחֲרֵיהֶם, וַיִּסַּע עַמּוּד הֶעָנָן מִפְּנֵיהֶם, וַיַּעֲמֹד מֵאַחֲרֵיהֶם." </b> רַבִּי יְהוּדָה אוֹמֵר: הֲרֵי זֶה מִקְרָא עָשִׁיר בִּמְקוֹמוֹת הַרְבֵּה.
מוֹשְׁלוֹ מָשָׁל, לְמָה הַדָּבָר דּוֹמֶה? לְאֶחָד שֶׁהָיָה מְהַלֵּךְ בַּדֶּרֶךְ, וְהָיָה בְנוֹ מְהַלֵּךְ לְפָנָיו. בָּאוּ לֶסְטִים לִשְׁבּוֹתוֹ מִלְּפָנָיו, נְטָלוֹ מִלְּפָנָיו וּנְתָנוֹ לְאַחֲרָיו. בָּא הַזְּאֵב, נְטָלוֹ מֵאַחֲרָיו וּנְתָנוֹ מִלְּפָנָיו. בָּאוּ לֶסְטִים מִלְּפָנָיו וּזְאֵבִים מֵאַחֲרָיו, נְטָלוֹ וּנְתָנוֹ עַל זְרוֹעוֹתָיו, שֶׁנֶּאֱמַר: (הושע יא,ג) "וְאָנֹכִי תִרְגַּלְתִּי לְאֶפְרַיִם, קָחָם עַל זְרוֹעֹתָיו, וְלֹא יָדְעוּ כִּי רְפָאתִים". הִתְחִיל הַבֵּן מִצְטָעֵר מִפְּנֵי הַחַמָּה, פָּרַשׂ עָלָיו בִּגְדּוֹ, שֶׁנֶּאֱמַר: (תהלים קה,לט) "פָּרַשׂ עָנָן לְמָסָךְ, וְאֵשׁ לְהָאִיר לָיְלָה." רָעֵב, הֶאֱכִילוֹ לֶחֶם, שֶׁנֶּאֱמַר: (שמות טז,ד) "הִנְנִי מַמְטִיר לָכֶם לֶחֶם מִן הַשָּׁמָיִם". צָמֵא, הִשְׁקָהוּ מַיִם, שֶׁנֶּאֱמַר: (תהלים עח,טז) "וַיּוֹצִא נוֹזְלִים מִסָּלַע", וְאֵין נוֹזְלִים אֶלָּא מַיִם חַיִּים, שֶׁנֶּאֱמַר: (שיר השירים ד,טו) "מַעְיַן גַּנִּים, בְּאֵר מַיִם חַיִּים, וְנֹזְלִים מִן לְבָנוֹן." וְאוֹמֵר (משלי ה,טו) "שְׁתֵה מַיִם מִבּוֹרֶךָ, וְנֹזְלִים מִתּוֹךְ בְּאֵרֶךָ."
שָׁאַל רַבִּי נָתָן אֶת רַבִּי שִׁמְעוֹן בֶּן יוֹחַי: בְּכָל מָקוֹם מַהוּ אוֹמֵר? (בראשית טז,ז) "וַיִּמְצָאָהּ מַלְאַךְ יי". (בראשית טז,ט) "וַיֹּאמֶר לָהּ מַלְאַךְ יי", (שמות ג,ב) "וַיֵּרָא מַלְאַךְ יי", וְכָן הוּא אוֹמֵר: (שמות יד,יט) "וַיִּסַּע מַלְאַךְ הָאֱלֹהִים"! אָמַר לוֹ: אֵין 'אֱלֹהִים' בְּכָל מָקוֹם אֶלָּא דַּיָּן. מַגִּיד הַכָּתוּב, שֶׁהָיוּ יִשְׂרָאֵל נְתוּנִים בַּדִּין בְּאוֹתָהּ שָׁעָה, אִם לְהִנָּצֵל, אִם לֹאבַד עִם מִצְרָיִם.
(שמות יד,כ) <b>["וַיָּבֹא בֵּין מַחֲנֵה מִצְרַיִם וּבֵין מַחֲנֵה יִשְׂרָאֵל, וַיְהִי הֶעָנָן וְהַחֹשֶׁךְ וַיָּאֶר אֶת הַלָּיְלָה, וְלֹא קָרַב זֶה אֶל זֶה כָּל הַלָּיְלָה."] "וַיָּבֹא בֵּין מַחֲנֵה מִצְרַיִם וּבֵין מַחֲנֵה יִשְׂרָאֵל, וַיְהִי הֶעָנָן וְהַחֹשֶׁךְ"</b>, <b>"הֶעָנָן"</b>, עַל יִשְׂרָאֵל, <b>"וְהַחֹשֶׁךְ"</b> עַל מִצְרָיִם. מַגִּיד הַכָּתוּב שֶׁכָּל זְמַן שֶׁהָיוּ יִשְׂרָאֵל נְתוּנִין בָּאוֹרָה, הָיוּ מִצְרָיִם נְתוּנִין בָּאֲפֵלָה, שֶׁנֶּאֱמַר: (שמות י,כג) "לֹא רָאוּ אִישׁ אֶת אָחִיו, וְלֹא קָמוּ אִישׁ מִתַּחְתָּיו שְׁלֹשֶׁת יָמִים". וְכֵן אַתְּ מוֹצֵא לֶעָתִיד לָבֹא, מַהוּ אוֹמֵר? (ישעיה ס,א) "קוּמִי אוֹרִי! כִּי בָא אוֹרֵךְ, וּכְבוֹד יי עָלַיִךְ זָרָח." מִפְּנֵי מָה? (ישעיה ס,ב) "כִּי הִנֵּה הַחֹשֶׁךְ יְכַסֶּה אֶרֶץ, וַעֲרָפֶל לְאֻמִּים, וְעָלַיִךְ יִזְרַח יי, וּכְבוֹדוֹ עָלַיִךְ יֵרָאֶה." וְלֹא עוֹד, אֶלָּא כָּל מִי שֶׁהוּא נָתוּן בָּאֲפֵלָה רוֹאֶה כָּל מִי שֶׁהוּא נָתוּן בָּאוֹרָה, שֶׁהָיוּ מִצְרָיִם שְׁרוּיִים בָּאֲפֵלָה רוֹאִים אֶת יִשְׂרָאֵל, שֶׁהָיוּ נְתוּנִין בָּאוֹרָה, אוֹכְלִים וְשׁוֹתִים וּשְׂמֵחִים. וְהָיוּ מְזָרְקִין בָּהֶן בְּחִצִּין וּבְאַבְנֵי בָּלִיסְטְרָיוֹת,<sup class="footnote-marker">*</sup><i class="footnote">בָּלִיסְטְרָיוֹת. ballistra: מכונת מלחמה לזרוק אבנים גדולות.</i> וּמַלְאָךְ וְעָנָן מְקַבְּלִין, שֶׁנֶּאֱמַר: (בראשית טו,א) "אַל תִּירָא אַבְרָם! אָנֹכִי מָגֵן לָךְ, שְׂכָרְךָ הַרְבֵּה מְאֹד!" (שמואל ב כב,ג) "מָגִנִּי וְקֶרֶן יִשְׁעִי, מִשְׂגַּבִּי וּמְנוּסִי, מֹשִׁעִי! מֵחָמָס תֹּשִׁעֵנִי." (שמואל ב כב,לא) "מָגֵן הוּא לְכֹל הַחֹסִים בּוֹ."
<b>"וְלֹא קָרַב זֶה אֶל זֶה כָּל הַלָּיְלָה."</b> מַגִּיד הַכָּתוּב, שֶׁהָיָה הַמִּצְרִי עוֹמֵד, וְאֵינוֹ יָכֹל לֵישֵׁב, יוֹשֵׁב, וְאֵינוֹ יָכֹל לַעֲמֹד, פָּרוּק, וְאֵינוֹ יָכֹל לִטְעֹן,<sup class="footnote-marker">*</sup><i class="footnote">פָּרוּק: בינוני פעול בלשון חכמים = בינוני פועל פּוֹרֵק.</i> טוֹעֵן, וְאֵינוֹ יָכֹל לְפְרֹק, מִפְּנֵי שֶׁהוּא מָשׁ בָּאֲפֵלָה, שֶׁנֶּאֱמַר: (שמות י,כא) "וְיָמֵשׁ חֹשֶׁךְ." דָּבָר אַחֵר: <b>"וְלֹא קָרַב זֶה אֶל זֶה כָּל הַלָּיְלָה."</b> לֹא קָרַב מַחֲנֵה מִצְרָיִם אֵצֶל מַחֲנֵה יִשְׂרָאֵל, וְלֹא מַחֲנֵה יִשְׂרָאֵל אֵצֶל מַחֲנֵה מִצְרָיִם.
(שמות יד,כא) <b>["וַיֵּט מֹשֶׁה אֶת יָדוֹ עַל הַיָּם, וַיּוֹלֶךְ יי אֶת הַיָּם בְּרוּחַ קָדִים עַזָּה כָּל הַלַּיְלָה, וַיָּשֶׂם אֶת הַיָּם לֶחָרָבָה, וַיִּבָּקְעוּ הַמָּיִם."] "וַיֵּט מֹשֶׁה אֶת יָדוֹ עַל הַיָּם"</b>. הִתְחִיל הַיָּם עוֹמֵד כְּנֶגְדּוֹ, אָמַר לוֹ בְשֵׁם הַקֹּדֶשׁ, וְלֹא קִבֵּל עָלָיו. הֶרְאָהוּ אֶת הַמַּטֶּה, וְלֹא קִבֵּל עָלָיו, עַד שֶׁנִּגְלָה עָלָיו הַקֹּדֶשׁ בִּכְבוֹדוֹ. כֵּיוָן שֶׁנִּגְלָה עָלָיו הַקֹּדֶשׁ, הִתְחִיל בּוֹרֵחַ. אָמַר לוֹ: מִפְּנֵי מָה אַתָּה בּוֹרֵחַ? מִפְּנֵי מַלְכּוֹ שֶׁלָּעוֹלָם, שֶׁנֶּאֱמַר: (תהלים קיד,ג) "הַיָּם רָאָה וַיָּנֹס". מוֹשְׁלוֹ מָשָׁל, לְמָה הַדָּבָר דּוֹמֶה? לְמֶלֶךְ שֶׁהָיוּ לוֹ שְׁתֵּי גַנּוֹת, זוֹ לִפְנִים מִזּוֹ. מָכַר אֶת הַפְּנִימִית, וּבָא הַלּוֹקֵחַ לִכָּנֵס, וְלֹא הִנִּיחוֹ הַשּׁוֹמֵר. אָמַר לוֹ בְשֵׁם הַמֶּלֶךְ, וְלֹא קִבֵּל עָלָיו. הֶרְאָה לוֹ אֶת הַטַּבַּעַת, וְלֹא קִבֵּל עָלָיו. עַד שֶׁנִּהֵג הַמֶּלֶךְ וּבָא. הִתְחִיל הַשּׁוֹמֵר בּוֹרֵחַ. אָמַר לוֹ: כָּל הַיּוֹם הָיִיתִי אוֹמֵר לָךְ בְשֵׁם הַמֶּלֶךְ, וְלֹא קִבַּלְתָּ עָלֶיךָ, וְהֶרְאֵיתִי אוֹתָךְ אֶת טַבַּעְתּוֹ וְלֹא קִבַּלְתָּ, עַכְשָׁו, מִפְּנֵי מָה אַתָּה בּוֹרֵחַ? אָמַר לוֹ: לֹא מִפָּנֶיךָ אֲנִי בּוֹרֵחַ, אֶלָּא מִפְּנֵי הַמֶּלֶךְ! כָּךְ בָּא מֹשֶׁה וְעָמַד עַל הַיָּם. אָמַר לוֹ מֹשֶׁה בְשֵׁם הַקֹּדֶשׁ, וְלֹא קִבֵּל עָלָיו, הֶרְאָהוּ הַמַּטֶּה, וְלֹא קִבֵּל. עַד שֶׁנִּגְלָה עָלָיו הַקֹּדֶשׁ בִּכְבוֹדוֹ, הִתְחִיל הַיָּם בּוֹרֵחַ, שֶׁנֶּאֱמַר: (תהלים קיד,ג) "הַיָּם רָאָה וַיָּנֹס". אָמַר לוֹ: כָּל הַיּוֹם הָיִיתִי אוֹמֵר לָךְ בְשֵׁם הַקֹּדֶשׁ, וְלֹא קִבַּלְתָּ עָלֶיךָ, וְעַכְשָׁו, (תהלים קיד,ה) "מַה לְּךָ הַיָּם כִּי תָנוּס? אָמַר לוֹ: לֹא מִפָּנֶיךָ, בֶּן עַמְרָם, אֲנִי בּוֹרֵחַ, אֶלָּא (תהלים קיד,ז) "מִלִּפְנֵי אָדוֹן חוּלִי אָרֶץ, מִלִּפְנֵי אֱלוֹהַּ יַעֲקֹב."
<b>"וַיּוֹלֶךְ יי אֶת הַיָּם בְּרוּחַ קָדִים עַזָּה כָּל הַלַּיְלָה"</b>, בָּעַזָּה שֶׁבָּרוּחוֹת. וְאֵי זוֹ זוֹ? זוֹ רוּחַ קָדִים.
וְכֵן אַתְּ מוֹצֵא, שֶׁלֹּא נִפְרָע הַמָּקוֹם מִדּוֹר הַמַּבּוּל וּמֵאַנְשֵׁי סְדוֹם, אֶלָּא בְרוּחַ קָדִים, שֶׁנֶּאֱמַר: (איוב ד,ט) "מִנִּשְׁמַת אֱלוֹהַּ יֹאבֵדוּ, וּמֵרוּחַ אַפּוֹ יִכְלוּ." "מִנִּשְׁמַת אֱלוֹהַּ יֹאבֵדוּ", זֶה דּוֹר הַמַּבּוּל; "וּמֵרוּחַ אַפּוֹ יִכְלוּ", אֵלּוּ אַנְשֵׁי סְדוֹם.
וְכֵן אַתְּ מוֹצֵא בְאַנְשֵׁי מִגְדָּל, שֶׁלֹּא נִפְרָע הַמָּקוֹם מֵהֶם אֶלָּא בְרוּחַ קָדִים, שֶׁנֶּאֱמַר: (בראשית יא,ט) "וּמִשָּׁם הֱפִיצָם יי עַל פְּנֵי כָּל הָאָרֶץ." וְאֵין 'הֲפָצָה' אֶלָּא רוּחַ קָדִים, שֶׁנֶּאֱמַר: (ירמיה יח,יז) "כְּרוּחַ קָדִים אֲפִיצֵם".
וְכֵן בְּמִצְרַיִם, שֶׁלֹּא נִפְרָע מֵהֶם הַמָּקוֹם אֶלָּא בְרוּחַ קָדִים, שֶׁנֶּאֱמַר: (שמות י,יג) "וַיי נִהַג רוּחַ קָדִים בָּאָרֶץ כָּל הַיּוֹם הַהוּא וְכָל הַלָּיְלָה, הַבֹּקֶר הָיָה וְרוּחַ הַקָּדִים נָשָׂא אֶת הָאַרְבֶּה."
וְכֵן אַתְּ מוֹצֵא, שֶׁלֹּא נִפְרָע הַמָּקוֹם מִשֵּׁבֶט יְהוּדָה וּבִנְיָמִין אֶלָּא בְרוּחַ קָדִים, שֶׁנֶּאֱמַר: (הושע יג,טו) "כִּי הוּא בֵּין אַחִים יַפְרִיא, יָבוֹא קָדִים רוּחַ יי מִמִּדְבָּר עֹלֶה, וְיֵבוֹשׁ מְקוֹרוֹ וְיֶחֱרַב מַעְיָנוֹ, הוּא יִשְׁסֶה אוֹצַר כָּל כְּלִי חֶמְדָּה."<sup class="footnote-marker">*</sup><i class="footnote">יִשְׁסֶה: ישדוד.</i>
וְכֵן אַתְּ מוֹצֵא, שֶׁלֹּא נִפְרָע הַמָּקוֹם מֵעֲשֶׂרֶת הַשְּׁבָטִים, אֶלָּא בְרוּחַ קָדִים, שֶׁנֶּאֱמַר: (מִשְׁלֵי מח,ח) "בְּרוּחַ קָדִים תְּשַׁבֵּר אֳנִיּוֹת תַּרְשִׁישׁ."
וְכֵן אַתְּ מוֹצֵא בְצוֹר, שֶׁלֹּא נִפְרָע מֵהֶם הַמָּקוֹם אֶלָּא בְרוּחַ קָדִים, שֶׁנֶּאֱמַר: (יחזקאל כז,כו) "רוּחַ הַקָּדִים שְׁבָרֵךְ בְּלֵב יַמִּים."
וְכֵן אַתְּ מוֹצֵא, שֶׁאֵין הַמָּקוֹם עָתִיד לִפָּרַע מִמַּלְכוּת הָעַלִּיזָה, אֶלָּא בְּרוּחַ קָדִים, שֶׁנֶּאֱמַר: (תהלים מח,י) "בְּרוּחַ קָדִים תְּשַׁבֵּר אֳנִיּוֹת תַּרְשִׁישׁ."
וְכֵן אַתְּ מוֹצֵא, שֶׁאֵין הַמָּקוֹם עָתִיד לִפָּרַע מִן הָרְשָׁעִים בַּגֵּיהִנָּם, אֶלָּא בְּרוּחַ קָדִים, שֶׁנֶּאֱמַר: (ישעיה ל,לג) "כִּי עָרוּךְ מֵאֶתְמוּל תָּפְתֶּה, גַּם הִיא לַמֶּלֶךְ הוּכָן הֶעְמִיק הִרְחִב, מְדֻרָתָהּ אֵשׁ וְעֵצִים הַרְבֵּה, נִשְׁמַת יי כְּנַחַל גָּפְרִית בֹּעֲרָה בָּהּ." וְכֵן אַתְּ אוֹמֵר: (ישעיה כז,י) "הָגָה בְּרוּחוֹ הַקָּשָׁה בְּיוֹם קָדִים." אַף כָּן אַתָּה אוֹמֵר: (שמות יד,כא) "וַיּוֹלֶךְ יי אֶת הַיָּם בְּרוּחַ קָדִים עַזָּה", בָּעַזָּה שֶׁבָּרוּחוֹת, וְאֵי זוֹ זוֹ? זוֹ רוּחַ קָדִים.
<b>"וַיָּשֶׂם אֶת הַיָּם לֶחָרָבָה"</b>, עֲשָׂאוֹ כְּמִין חָרָבָה.
<b>"וַיִּבָּקְעוּ הַמָּיִם."</b> כָּל מַיִם שֶׁבָּעוֹלָם נִבְקָעוּ. וּמְנַיִן אַתָּה אוֹמֵר, אַף הַמַּיִם שֶׁבַּבּוֹרוֹת, וְשֶׁבַּשִּׁיחִין, וְשֶׁבַּמְּעָרוֹת, וְשֶׁבַּכַּד, וְשֶׁבַּכּוֹס, וְשֶׁבַּצְּלוֹחִית, וְשֶׁבֶּחָבִית, נִבְקָעוּ? שֶׁנֶּאֱמַר <b>"וַיִּבָּקְעוּ הַמָּיִם."</b> 'וַיִּבָּקַע הַיָּם' אֵין כָּתוּב כָּן, אֶלָּא <b>"וַיִּבָּקְעוּ הַמָּיִם"</b>, מְלַמֵּד שֶׁכָּל הַמַּיִם שֶׁבָּעוֹלָם נִבְקָעוּ.
וּמְנַיִן אַתָּה אוֹמֵר, אַף הַמַּיִם הָעֶלְיוֹנִים וְהַתַּחְתּוֹנִים נִבְקָעוּ? שֶׁנֶּאֱמַר: (תהלים עז,יז) "רָאוּךָ מַּיִם, אֱלֹהִים, רָאוּךָ מַּיִם, יָחִילוּ, אַף יִרְגְּזוּ תְהֹמוֹת." "רָאוּךָ מַּיִם יָחִילוּ", אֵלּוּ הָעֶלְיוֹנִים; "אַף יִרְגְּזוּ תְהֹמוֹת", אֵלּוּ הַתַּחְתּוֹנִים. וְכֵן הוּא אוֹמֵר: (תהלים עז,יח) "זֹרְמוּ מַיִם עָבוֹת, קוֹל נָתְנוּ שְׁחָקִים, אַף חֲצָצֶיךָ יִתְהַלָּכוּ."<sup class="footnote-marker">*</sup><i class="footnote">חֲצָצֶיךָ: הברקים שלך.</i> קוֹל נָתְנוּ שְׁחָקִים", אֵלּוּ הָעֶלְיוֹנִים; "אַף חֲצָצֶיךָ יִתְהַלָּכוּ", אֵלּוּ הַתַּחְתּוֹנִים. וְאוֹמֵר: (תהלים מב,י) "תְּהוֹם אֶל תְּהוֹם קוֹרֵא לְקוֹל צִנּוֹרֶיךָ", וְאוֹמֵר: (חבקוק ג,י) "רָאוּךָ, יָחִילוּ הָרִים, זֶרֶם מַיִם עָבָר, נָתַן תְּהוֹם קוֹלוֹ, רוֹם יָדֵיהוּ נָשָׂא." וּכְשֶׁחָזְרוּ, כָּל הַמַּיִם שֶׁבָּעוֹלָם חָזְרוּ, שֶׁנֶּאֱמַר: (שמות יד,כח) "וַיָּשֻׁבוּ הַמַּיִם". כָּל הַמַּיִם שֶׁבָּעוֹלָם שָׁבוּ.

Chapter 6

(שמות יד,כב) <b>["וַיָּבֹאוּ בְנֵי יִשְׂרָאֵל בְּתוֹךְ הַיָּם בַּיַּבָּשָׁה, וְהַמַּיִם לָהֶם חוֹמָה מִימִינָם וּמִשְּׂמֹאלָם."] "וְיָבֹאוּ בְנֵי יִשְׂרָאֵל בְּתוֹךְ הַיָּם בַּיַּבָּשָׁה."</b> רַבִּי מֵאִיר אוֹמֵר בְּלָשׁוֹן אֶחָד, וְרַבִּי יְהוּדָה אוֹמֵר בְּלָשׁוֹן אַחֵר. רַבִּי מֵאִיר אוֹמֵר: כְּשֶׁעָמְדוּ שְׁבָטִים עַל הַיָּם, זֶה אוֹמֵר: אֲנִי אֵרֵד, וְזֶה אוֹמֵר: אֲנִי אֵרֵד! מִתּוֹךְ שֶׁהָיוּ עוֹמְדִין וְצוֹהֲבִין,<sup class="footnote-marker">*</sup><i class="footnote">צוֹהֲבִין: מקנאים.</i> קָפַץ שִׁבְטוֹ שֶׁלְּבִנְיָמִין וְיָרַד לַיָּם תְּחִלָּה, שֶׁנֶּאֱמַר: (תהלים סח,כח) "שָׁם בִּנְיָמִן צָעִיר רֹדֵם, שָׂרֵי יְהוּדָה רִגְמָתָם, שָׂרֵי זְבֻלוּן, שָׂרֵי נַפְתָּלִי. צִוָּה אֱלֹהֶיךָ עֻזֶּךָ, עוּזָּה אֱלֹהִים זוּ פָּעַלְתָּ לָּנוּ." אַל תִּקְרֵי "רֹדֵם" אֶלָּא 'רֵד יָם!' הִתְחִילוּ שָׂרֵי יְהוּדָה מְרַגְּמִין אוֹתָם בַּאֲבָנִים, שֶׁנֶּאֱמַר: (תהלים סח,כח) "שָׂרֵי יְהוּדָה רִגְמָתָם".
מוֹשְׁלוֹ מָשָׁל, לְמָה הַדָּבָר דּוֹמֶה? לְמֶלֶךְ שֶׁהָיוּ לוֹ שְׁנֵי בָנִים, אֶחָד גָּדוֹל וְאֶחָד קָטָן. אָמַר לַקָּטָן שֶׁיַּעֲמִידֶנּוּ עִם הָנֵץ הַחַמָּה, אָמַר לַגָּדוֹל שֶׁיַּעֲמִידֶנּוּ בְּשָׁלוֹשׁ שָׁעוֹת.<sup class="footnote-marker">*</sup><i class="footnote">בְּשָׁלוֹשׁ שָׁעוֹת זמניות אחרי הנץ החמה, בערך בתשע בבוקר.</i> בָּא הַקָּטָן לְהַעֲמִידוֹ עִם הָנֵץ הַחַמָּה, וְלֹא הִנִּיחוֹ הַגָּדוֹל. אָמַר לוֹ: "לֹא אָמַר לִי אֶלָּא עַד שָׁלוֹשׁ שָׁעוֹת!" וְהַקָּטָן אָמַר: "לֹא אָמַר לִי אֶלָּא עִם הָנֵץ הַחַמָּה!" מִתּוֹךְ שֶׁהָיוּ עוֹמְדִין וְצוֹהֲבִין, נִנְעַר אֲבִיהֶם. אָמַר לָהֶם: "בָּנַי! מִכָּל מָקוֹם, שְׁנֵיכֶם לֹא כִוַּנְתֶּם אֶלָּא לִכְבוֹדִי. אַף אֲנִי לֹא אֲקַפֵּחַ שְׁכַרְכֶם."
כָּךְ מַה שָּׁכָר נָטְלוּ שִׁבְטוֹ שֶׁלְּבִנְיָמִן, שֶׁיָּרַד לַיָּם תְּחִלָּה? שָׁרַת שְׁכִינָה בְחֶלְקוֹ, שֶׁנֶּאֱמַר: (בראשית מט,כו) "בִּנְיָמִין זְאֵב יִטְרָף". וְאוֹמֵר (דברים לג,יב) "לְבִנְיָמִן אָמַר: יְדִיד יי יִשְׁכֹּן לָבֶטַח עָלָיו, חֹפֵף עָלָיו כָּל הַיּוֹם, וּבֵין כְּתֵפָיו שָׁכֵן." מַה שָּׁכָר נָטְלוּ עַל כָּךְ שִׁבְטוֹ שֶׁלִּיהוּדָה? זָכָה לַמַּלְכוּת, שֶׁנֶּאֱמַר: "שָׂרֵי יְהוּדָה רִגְמָתָם", (תהלים סח,כח) וְאֵין רְגִימָה אֶלָּא מַלְכוּת, שֶׁנֶּאֱמַר: *(דניאל ה,כט)<sup class="footnote-marker">*</sup><i class="footnote">* אָז אָמַר בֵּלְשַׁאצַּר, וְהִלְבִּישׁוּ אֶת דָנִיֵּאל אַרְגָּמָן, וּרְבִיד שֶׁל זָהָב עַל צַוָּארוֹ, וְהִכְרִזוּ עָלָיו שֶׁיִּהְיֶה מוֹשֵׁל שְׁלִישִׁי בַּמַּלְכוּת.</i> "בֵּאדַיִן אֲמַר בֵּלְשַׁאצַּר, וְהַלְבִּשׁוּ לְדָנִיֵּאל אַרְגְּוָנָא, וְהַמְנִיכָא דִי דַהֲבָא עַל צַוְּארֵהּ, וְהַכְרִזוּ עֲלוֹהִי, דִּי לֶהֱוֵא שַׁלִּיט תַּלְתָּא בְּמַלְכוּתָא." "שָׂרֵי זְבֻלוּן שָׂרֵי נַפְתָּלִי", מְלַמֵּד שֶׁכַּשֵּׁם שֶׁעָשָׂה הַמָּקוֹם נִסִּים לְיִשְׂרָאֵל עַל הַיָּם, עַל יְדֵי שֵׁבֶט יְהוּדָה וּבִנְיָמִין, כָּךְ נֶעֱשׂוּ נִסִּים לְיִשְׂרָאֵל עַל יְדֵי שֵׁבֶט זְבֻלוּן וְנַפְתָּלִי בִּימֵי דְּבוֹרָה וּבָרָק, שֶׁנֶּאֱמַר: (שופטים ד,ו-ז) "וַתִּשְׁלַח וַתִּקְרָא לְבָרָק בֶּן אֲבִינֹעַם מִקֶּדֶשׁ נַפְתָּלִי, וַתֹּאמֶר אֵלָיו: הֲלֹא צִוָּה יי אֱלֹהֵי יִשְׂרָאֵל: לֵךְ וּמָשַׁכְתָּ בְּהַר תָּבוֹר, וְלָקַחְתָּ עִמְּךָ עֲשֶׂרֶת אֲלָפִים אִישׁ מִבְּנֵי נַפְתָּלִי וּמִבְּנֵי זְבֻלוּן. וּמָשַׁכְתִּי אֵלֶיךָ אֶל נַחַל קִישׁוֹן אֶת סִיסְרָא שַׂר צְבָא יָבִין". וְאוֹמֵר: (שופטים ה,יח) "זְבֻלוּן עַם חֵרֵף נַפְשׁוֹ לָמוּת, וְנַפְתָּלִי עַל מְרוֹמֵי שָׂדֶה."
רַבִּי יְהוּדָה אוֹמֵר: כְּשֶׁעָמְדוּ שְׁבָטִים עַל הַיָּם, זֶה אוֹמֵר: אֲנִי אֵרֵד, וְזֶה אוֹמֵר: אֲנִי אֵרֵד! שֶׁנֶּאֱמַר: (הושע יב,א) "סְבָבֻנִי בְכַחַשׁ אֶפְרַיִם, וּבְמִרְמָה בֵּית יִשְׂרָאֵל". מִתּוֹךְ שֶׁהָיוּ עוֹמְדִין וְנוֹטְלִין עֵצָה, קָפַץ נַחְשׁוֹן בֶּן עַמִּינָדָב וְנָפַל לוֹ לְגַלֵּי הַיָּם. עָלָיו הוּא אוֹמֵר: (תהלים סט,ב) "הוֹשִׁיעֵנִי אֱלֹהִים! כִּי בָאוּ מַיִם עַד נָפֶשׁ." (תהלים סט,ג)"טָבַעְתִּי בִּיוֵן מְצוּלָה, וְאֵין מָעֳמָד, בָּאתִי בְמַעֲמַקֵּי מַיִם, וְשִׁבֹּלֶת שְׁטָפָתְנִי."<sup class="footnote-marker">*</sup><i class="footnote">שִׁבֹּלֶת: זרם חזק של מים.</i> (תהלים סט,טז) "אַל תִּשְׁטְפֵנִי שִׁבֹּלֶת מַיִם, וְאַל תִּבְלָעֵנִי מְצוּלָה, וְאַל תֶּאְטַר עָלַי בְּאֵר פִּיהָ."<sup class="footnote-marker">*</sup><i class="footnote">תֶּאְטַר: תסגור.</i> בְּאוֹתָהּ שָׁעָה אָמַר לוֹ הַמָּקוֹם לְמֹשֶׁה: מֹשֶׁה! יְדִידִי מְשֻׁקָּע בַּמַּיִם, וְהַיָּם סוֹגֵר, וְשׂוֹנֵא רוֹדֵף, וְאַתָּה עוֹמֵד וּמַרְבֶּה בִתְפִלָּה! אָמַר לוֹ מֹשֶׁה: וּמָה עָלַי לַעֲשׁוֹת? אָמַר לוֹ: (שמות יד,טז) "וְאַתָּה, הָרֵם אֶת מַטְּךָ וּנְטֵה אֶת יָדְךָ עַל הַיָּם וּבְקָעֵהוּ, וְיָבֹאוּ בְנֵי יִשְׂרָאֵל בְּתוֹךְ הַיָּם בַּיַּבָּשָׁה." וּמָה אָמְרוּ יִשְׂרָאֵל עַל הַיָּם? (שמות טו,יח) "יי יִמְלֹךְ לְעֹלָם וָעֶד!" אָמַר הַקֹּדֶשׁ: מִי שֶׁהִמְלִיכָנִי עַל הַיָּם, אֶעֱשֶׂנּוּ מֶלֶךְ עַל יִשְׂרָאֵל.
כְּבַר הָיָה רַבִּי טַרְפוֹן וּזְקֵנִים יוֹשְׁבִין בְּצִלּוֹ שֶׁלַּשּׁוֹבָךְ בְּיַבְנֶה, וְנִשְׁאֲלָה לִפְנֵיהֶם שְׁאֵלָה זוֹ: (בראשית לז,כה) "וּגְמַלֵּיהֶם נֹשְׂאִים נְכֹאת<sup class="footnote-marker">*</sup><i class="footnote">נְכֹאת: מזוהה כאחד ממיני הקדד, Astragalus tragacantha.</i> וּצְרִי<sup class="footnote-marker">*</sup><i class="footnote">צֳרִי: שרף של אפרסמון, Commiphora opobalsamum.</i> וָלֹט,<sup class="footnote-marker">*</sup><i class="footnote">לֹט: לוטם שעיר, Cistus villosus.</i> הוֹלְכִים לְהוֹרִיד מִצְרָיְמָה." לְהוֹדִיעַ זְכוּתָן שֶׁלַּצַּדִּיקִים, כַּמָּה מְסַיְּעַתָּן. שֶׁאִלּוּ יָרַד הַיָּדִיד הָאָהוּב הַזֶּה עִם הָעַרְבִיִּים, לֹא הָיוּ מְמִיתִין אוֹתוֹ מֵרֵיחַ הַגְּמַלִּים וּמֵרֵיחַ הָעִטְרָן?<sup class="footnote-marker">*</sup><i class="footnote">עִטְרָן: נוזל חום כהה הדומה לזפת, שמפיקים אותו מזיקוק עצים, במיוחד מעץ אורן ודומיו, שימש למאור, אבל בעל ריח רע.</i> אֶלָּא זִמֵּן לוֹ הַמָּקוֹם שַׂקִּים מְלֵאִים כָּל טוּב וּבְשָׂמִים, שֶׁלֹּא יָמוּת מֵרֵיחַ הַגְּמַלִּים וּמֵרֵיחַ הָעִטְרָן. אָמְרוּ לוֹ: רַבֵּנוּ! לַמְּדֵנוּ, הַשּׁוֹתֶה מַיִם לְצִמְאוֹ, כֵּיצַד הוּא מְבָרֵךְ? אָמַר לָהֶם: אוֹמֵר אֲנִי, 'בּוֹרֵא נְפָשׁוֹת וְחֶסְרוֹנָן'. אָמְרוּ לוֹ: לִמַּדְתָּנוּ רַבֵּנוּ. אָמְרוּ לוֹ: רַבֵּנוּ! לַמְּדֵנוּ בְּאֵי זוֹ זְכוּת זָכָה יְהוּדָה לַמַּלְכוּת? אָמַר לָהֶם: אִמְרוּ אַתֶּם! אָמְרוּ לוֹ: בִּזְכוּת שֶׁאָמַר: (בראשית לז,כו) "מַה בֶּצַע כִּי נַהֲרֹג אֶת אָחִינוּ וְכִסִּינוּ אֶת דָּמוֹ." אָמַר לָהֶם: דַּיָּהּ לַהַצָּלָה שֶׁתְּכַפֵּר עַל הַמְּכִירָה!
אָמְרוּ: שֶׁאָמַר: (בראשית לח,כו) "וַיַּכֵּר יְהוּדָה וַיֹּאמֶר: צָדְקָה מִמֶּנִּי! כִּי עַל כֵּן לֹא נְתַתִּיהָ לְשֵׁלָה בְנִי, וְלֹא יָסַף עוֹד לְדַעְתָּהּ." אָמַר לָהֶם: דַּיָּהּ לַהוֹדָאָה שֶׁתְּכַפֵּר עַל הַבִּיאָה!
אָמְרוּ: בִּזְכוּת שֶׁאָמַר: (בראשית מד,לג) "וְעַתָּה, יֵשֶׁב נָא עַבְדְּךָ תַּחַת הַנַּעַר עֶבֶד לַאדֹנִי, וְהַנַּעַר יַעַל עִם אֶחָיו." אָמַר לָהֶם: מָצִינוּ שֶׁעָרֵב בְּכָל מָקוֹם מְשַׁלֵּם.
אָמְרוּ לוֹ: רַבִּי! לַמְּדֵנוּ בְּאֵי זוֹ זְכוּת זָכָה יְהוּדָה לַמַּלְכוּת! אָמַר לָהֶם: כְּשֶׁעָמְדוּ שְׁבָטִין עַל הַיָּם, זֶה אוֹמֵר: אֲנִי יוֹרֵד, וְזֶה אוֹמֵר: אֲנִי יוֹרֵד! שֶׁנֶּאֱמַר: (הושע יב,א) "סְבָבֻנִי בְכַחַשׁ אֶפְרַיִם, וּבְמִרְמָה בֵּית יִשְׂרָאֵל, וִיהוּדָה עֹד רָד עִם אֵל, וְעִם קְדוֹשִׁים נֶאֱמָן." מִכֵּיוָן שֶׁהָיוּ נוֹטְלִין עֵצָה,<sup class="footnote-marker">*</sup><i class="footnote">מִכֵּיוָן שֶׁ-: בזמן ש-.</i> קָפַץ נַחְשׁוֹן בֶּן עַמִּינָדָב וְנָפַל לַיָּם. אָמַר הַמָּקוֹם לְמֹשֶׁה: יְדִידִי מְשֻׁקָּע בַּמַּיִם, וְהַיָּם סוֹגֵר, וְשׂוֹנֵא רוֹדֵף, וְאַתָּה עוֹמֵד וּמַרְבֶּה בִתְפִלָּה! אָמַר לוֹ מֹשֶׁה: וּמָה עָלַי לַעֲשׁוֹת? אָמַר לוֹ: (שמות יד,טז) "וְאַתָּה, הָרֵם אֶת מַטְּךָ וּנְטֵה אֶת יָדְךָ עַל הַיָּם וּבְקָעֵהוּ, וְיָבֹאוּ בְנֵי יִשְׂרָאֵל בְּתוֹךְ הַיָּם בַּיַּבָּשָׁה." אָמְרוּ יִשְׂרָאֵל עַל הַיָּם: (שמות טו,יח) "יי יִמְלֹךְ לְעֹלָם וָעֶד!" אָמַר הַקֹּדֶשׁ בָּרוּךְ הוּא: "מִי שֶׁהִמְלִיכָנִי עַל הַיָּם, אֶעֱשֶׂנּוּ מֶלֶךְ עַל יִשְׂרָאֵל."
וְכֵן הוּא אוֹמֵר: (תהלים קיד,ב) "בְּצֵאת יִשְׂרָאֵל מִמִּצְרָיִם, בֵּית יַעֲקֹב מֵעַם לֹעֵז, הָיְתָה יְהוּדָה לְקָדְשׁוֹ, יִשְׂרָאֵל מַמְשְׁלוֹתָיו." אָמַר לָהֶם הַמָּקוֹם: מִי שֶׁקִּדֵּשׁ שְׁמִי עַל הַיָּם, יָבֹא וְיִמְשֹׁל עַל יִשְׂרָאֵל,
<b>"וְהַמַּיִם לָהֶם חוֹמָה מִימִינָם וּמִשְּׂמֹאלָם."</b> עֲשָׂאָן כְּמִין חוֹמָה מִימִינָם וּמִשְּׂמֹאלָם. <b>"מִימִינָם"</b>, בִּזְכוּת הַתּוֹרָה שֶׁעֲתִידִין לְקַבֵּל מִיָּמִין, שֶׁנֶּאֱמַר (דברים לג,ב) "מִימִינוֹ אֵשׁדָּת לָמוֹ." <b>"וּמִשְּׂמֹאלָם"</b>, זוֹ תְּפִלָּה. דָּבָר אַחֵר: <b>"מִימִינָם"</b>, זוֹ מְזוּזָה, <b>"וּמִשְּׂמֹאלָם"</b>, זוֹ תְּפִלָּה.<sup class="footnote-marker">*</sup><i class="footnote">תְּפִלָּה: תפילה של יד, תפילין.</i>
(שמות יד,כד) <b>["וַיְהִי בְּאַשְׁמֹרֶת הַבֹּקֶר, וַיַּשְׁקֵף יי אֶל מַחֲנֵה מִצְרַיִם בְּעַמּוּד אֵשׁ וְעָנָן, וַיָּהָם אֵת מַחֲנֵה מִצְרָיִם."] "וַיְהִי בְּאַשְׁמֹרֶת הַבֹּקֶר"</b>. כְּבַר הִקְדִּים לָמוֹ בָּקְרוֹ שֶׁלְּאַבְרָהָם וּבָקְרוֹ שֶׁלְּיִצְחָק. בָּקְרוֹ שֶׁלְּאַבְרָהָם, מְנַיִן? שֶׁנֶּאֱמַר: (בראשית כב,ג) "וַיַּשְׁכֵּם אַבְרָהָם בַּבֹּקֶר וַיַּחֲבֹשׁ אֶת חֲמֹרוֹ, וַיִּקַּח אֶת שְׁנֵי נְעָרָיו אִתּוֹ וְאֵת יִצְחָק בְּנוֹ, וַיְבַקַּע עֲצֵי עֹלָה, וַיָּקָם וַיֵּלֶךְ אֶל הַמָּקוֹם אֲשֶׁר אָמַר לוֹ הָאֱלֹהִים.". שֶׁנֶּאֱמַר: (בראשית כב,ו) "וַיֵּלְכוּ שְׁנֵיהֶם יַחְדָּו."
בָּקְרוֹ שֶׁלְּיַעֲקֹב, מְנַיִן? שֶׁנֶּאֱמַר: (בראשית כח,יח) "וַיַּשְׁכֵּם יַעֲקֹב בַּבֹּקֶר וַיִּקַּח אֶת הָאֶבֶן אֲשֶׁר שָׂם מְרַאֲשֹׁתָיו, וַיָּשֶׂם אֹתָהּ מַצֵּבָה, וַיִּצֹק שֶׁמֶן עַל רֹאשָׁהּ." בָּקְרוֹ שֶׁלְּמֹשֶׁה, מְנַיִן? שֶׁנֶּאֱמַר: (שמות לד,ד) "וַיִּפְסֹל שְׁנֵי לֻחֹת אֲבָנִים כָּרִאשֹׁנִים, וַיַּשְׁכֵּם מֹשֶׁה בַבֹּקֶר וַיַּעַל אֶל הַר סִינַי". בָּקְרוֹ שֶׁלִּיהוֹשֻׁעַ, מְנַיִן? שֶׁנֶּאֱמַר: (יהושע ו,יב) "וַיַּשְׁכֵּם יְהוֹשֻׁעַ בַּבֹּקֶר, וַיִּשְׂאוּ הַכֹּהֲנִים אֶת אֲרוֹן יי." בָּקְרוֹ שֶׁלִּשְׁמוּאֵל, מְנַיִן? שֶׁנֶּאֱמַר: (שמואל א טו,יב) "וַיַּשְׁכֵּם שְׁמוּאֵל לִקְרַאת שָׁאוּל בַּבֹּקֶר". בָּקְרוֹת הַנְּבִיאִים הָעֲתִידִין לַעֲמֹד, מְנַיִן? שֶׁנֶּאֱמַר: (תהלים ה,ד) "יי! בֹּקֶר תִּשְׁמַע קוֹלִי, בֹּקֶר אֶעֱרָךְ לְךָ וַאֲצַפֶּה." בָּקְרוֹת הָעוֹלָם הַבָּא, מְנַיִן? שֶׁנֶּאֱמַר: (איכה ג,כג) "חֲדָשִׁים לַבְּקָרִים, רַבָּה אֱמוּנָתֶךָ." וְכֵן אַתְּ מוֹצֵא, שֶׁאֵין הַמָּקוֹם עָתִיד לִפָּרַע מִן הָרְשָׁעִים בַּגֵּיהִנָּם לֶעָתִיד לָבֹא, אֶלָּא לַבְּקָרִים, שֶׁנֶּאֱמַר: (תהלים קא,י) "לַבְּקָרִים אַצְמִית כָּל רִשְׁעֵי אָרֶץ,<sup class="footnote-marker">*</sup><i class="footnote">אַצְמִית: אשמיד.</i> לְהַכְרִית מֵעִיר יי כָּל פֹּעֲלֵי אָוֶן." אַף יְרוּשָׁלַיִם לֶעָתִיד לָבֹא, כָּל בֹּקֶר וּבֹקֶר דִּינָהּ יוֹצִיא לָאוֹר, שֶׁנֶּאֱמַר: (צפניה ג,ה) "יי צַדִּיק בְּקִרְבָּהּ, לֹא יַעֲשֶׂה עַוְלָה, בַּבֹּקֶר בַּבֹּקֶר מִשְׁפָּטוֹ יִתֵּן, לָאוֹר לֹא נֶעְדָּר וְלֹא יוֹדֵעַ עַוָּל בֹּשֶׁת."<sup class="footnote-marker">*</sup><i class="footnote">וְלֹא יוֹדֵעַ עַוָּל בֹּשֶׁת: אבל הרשע אינו מתבייש.</i> דָּבָר אַחֵר: <b>"וַיְהִי בְּאַשְׁמֹרֶת הַבֹּקֶר"</b>, זֶה הֵעִיר מִזְרָח, שֶׁנֶּאֱמַר: <b>"וַיַּשְׁקֵף יי אֶל מַחֲנֵה מִצְרַיִם בְּעַמּוּד אֵשׁ וְעָנָן, וַיָּהָם אֵת מַחֲנֵה מִצְרָיִם." </b>
הַקֹּדֶשׁ קָרוּי רוֹפֵא לְכָל בָּאֵי הָעוֹלָם, שֶׁנֶּאֱמַר: (שמות טו,כו) "כִּי אֲנִי יי רֹפְאֶךָ." (ירמיה יז,יד) "רְפָאֵנִי יי וְאֵרָפֵא, הוֹשִׁיעֵנִי וְאִוָּשֵׁעָה!" (ירמיה ג,כב) "שׁוּבוּ בָנִים שׁוֹבָבִים! אֶרְפָּה מְשׁוּבֹתֵיכֶם! הִנְנוּ אָתָנוּ לָךְ כִּי אַתָּה יי אֱלֹהֵינוּ." בֹּא וּרְאֵה, שֶׁלֹּא רְפוּאָתוֹ שֶׁלַּקֹּדֶשׁ כִּרְפוּאַת בָּשָׂר וָדָם: בָּשָׂר וָדָם, בְּמַה שֶּׁהוּא מַכֶּה בוֹ, אֵינוֹ מְרַפֵּא בוֹ, אֶלָּא מַכֶּה בְאַזְמֵל<sup class="footnote-marker">*</sup><i class="footnote">אַזְמֵל: סכין מנתחים.</i> וּמְרַפֵּא בִרְטִיָּה,<sup class="footnote-marker">*</sup><i class="footnote">רְטִיָּה: תחבושת.</i> אֲבָל הַקֹּדֶשׁ אֵינוֹ כֵן, אֶלָּא בְּמַה שֶּׁהִכָּה, בּוֹ הוּא מְרַפֵּא. כְּשֶׁהִכָּה אֶת אִיּוֹב, לֹא הִכָּהוּ אֶלָּא בַּסְּעָרָה, שֶׁנֶּאֱמַר: (איוב ט,יז) "אֲשֶׁר בִּשְׂעָרָה יְשׁוּפֵנִי וְהִרְבָּה פְצָעַי חִנָּם."<sup class="footnote-marker">*</sup><i class="footnote">יְשׁוּפֵנִי: מחץ אותי.</i> וּכְשֶׁרִפָּאהוּ, לֹא רִפָּאהוּ אֶלָּא בַּסְּעָרָה, שֶׁנֶּאֱמַר: (איוב לח,א) "וַיַּעַן יי אֶת אִיּוֹב מִן הַסְּעָרָה, וַיֹּאמַר". וּכְשֶׁהִגְלָה הַמָּקוֹם אֶת יִשְׂרָאֵל, לֹא הִגְלָם אֶלָּא בְּעָבִין, שֶׁנֶּאֱמַר: (איכה ב,א)<sup class="footnote-marker">*</sup><i class="footnote">עָבִין: עננים.</i> "אֵיכָה יָעִיב בְּאַפּוֹ אֲדֹנָי אֶת בַּת צִיּוֹן". וּכְשֶׁהוּא מְכַנְּסָן אֵינוֹ מְכַנְּסָן אֶלָּא בְּעָבִין, שֶׁנֶּאֱמַר: (ישעיה ס,י) "מִי אֵלֶּה כָּעָב תְּעוּפֶינָה וְכַיּוֹנִים אֶל אֲרֻבֹּתֵיהֶם." וּכְשֶׁפִּזְּרָן, לֹא פִזְּרָן אֶלָּא כַיּוֹנִים, שֶׁנֶּאֱמַר: (יחזקאל ז,טז) "וּפָלְטוּ פְּלִיטֵיהֶם, וְהָיוּ אֶל הֶהָרִים כְּיוֹנֵי הַגֵּאָיוֹת, כֻּלָּם הֹמוֹת אִישׁ בַּעֲוֹנוֹ." וּכְשֶׁמַּחְזִירָן, אֵינוֹ מַחְזִירָן אֶלָּא כַיּוֹנִים, שֶׁנֶּאֱמַר: (ישעיה ס,י) "וְכַיּוֹנִים אֶל אֲרֻבֹּתֵיהֶם." וּכְשֶׁהוּא מְבָרֵךְ אֶת יִשְׂרָאֵל, אֵינוֹ מְבָרְכָן אֶלָּא בְּהַשְׁקָפָה, שֶׁנֶּאֱמַר: (דברים כו,טו) "הַשְׁקִיפָה מִמְּעוֹן קָדְשְׁךָ, מִן הַשָּׁמַיִם, וּבָרֵךְ אֶת עַמְּךָ אֶת יִשְׂרָאֵל". וּכְשֶׁנִּפְרַע מִן הַמִּצְרִיִּין, לֹא נִפְרַע מֵהֶם אֶלָּא בְּהַשְׁקָפָה, שֶׁנֶּאֱמַר: (שמות יד,כד) "וַיַּשְׁקֵף יי אֶל מַחֲנֵה מִצְרַיִם בְּעַמּוּד אֵשׁ וְעָנָן", שֶׁהָיָה עַמּוּד עָנָן יוֹרֵד וְעוֹשֶׂה אוֹתוֹ כַטִּיט, וְעַמּוּד אֵשׁ מַרְתִּיחוֹ, וְטַלְפוֹת סוּסָיו מִשְׁתַּמְּטוֹת, הַזָּכָר מִלְּמַעְלָן, וְהַנְּקֵבָה מִלְּמַטָּן, שֶׁנֶּאֱמַר: (שופטים ה,כב) "אָז הָלְמוּ עִקְּבֵי סוּס, מִדַּהֲרוֹת דַּהֲרוֹת אַבִּירָיו." <b>"וַיָּהָם אֵת מַחֲנֵה מִצְרָיִם."</b> הֲמָמָן, עִרְבְּבָן, נָטַל סִגְנָיוֹת שֶׁלָּהֵם,<sup class="footnote-marker">*</sup><i class="footnote">סִגְנָיוֹת. signa: דגלים להעברת פקודות בקרב.</i> וְלֹא הָיוּ יוֹדְעִים מָה הֵם עוֹשִׂין. דָּבָר אַחֵר: <b>"וַיָּהָם אֵת מַחֲנֵה מִצְרָיִם."</b> אֵין הֲמָמָה אֶלָּא מַגֵּפָה, כָּעִנְיָן שֶׁנֶּאֱמַר: (דברים ז,כג) "וְהָמָם מְהוּמָה גְדֹלָה עַד הִשָּׁמְדָם."
(שמות יד,כה) <b>["וַיָּסַר אֵת אֹפַן מַרְכְּבֹתָיו, וַיְנַהֲגֵהוּ בִּכְבֵדֻת, וַיֹּאמֶר מִצְרַיִם: אָנוּסָה מִפְּנֵי יִשְׂרָאֵל, כִּי יי נִלְחָם לָהֶם בְּמִצְרָיִם."] "וַיָּסַר אֵת אֹפַן מַרְכְּבֹתָיו וַיְנַהֲגֵהוּ"</b>. רַבִּי יְהוּדָה אוֹמֵר: מֵחֲמַת הָאֵשׁ שֶׁלְּמַעְלָן, נִשְׂרְפוּ הַגַּלְגַּלִּין שֶׁלְּמַטָּן, וְהָיוּ מוֹטוֹת מֶרְכָּבוֹת רָצוֹת וְנִכְנָסוֹת עַל כָּרְחָן, שֶׁהָיוּ טְעוּנוֹת כֶסֶף וְזָהָב וַאֲבָנִים טוֹבוֹת וּמַרְגָּלִיּוֹת, כְּדֵי שֶׁיִּטְּלוּ יִשְׂרָאֵל אֶת הַבִּזָּה.
רַבִּי נְחֶמְיָה אוֹמֵר: מִקּוֹל רַעַם שֶׁלְּמַעְלָן נִתְּזוּ צִנּוֹרוֹת מִלְּמַטָּן, שֶׁנֶּאֱמַר: (תהלים עז,יט) "קוֹל רַעַמְךָ בַּגַּלְגַּל, הֵאִירוּ בְרָקִים תֵּבֵל, רָגְזָה וַתִּרְעַשׁ הָאָרֶץ." וְהָיוּ מוֹטוֹת וּמֶרְכָּבוֹת רָצוֹת וְנִכְנָסוֹת עַל כָּרְחָן. שֶׁהָיוּ טְעוּנוֹת כֶסֶף וְזָהָב וַאֲבָנִים טוֹבוֹת וּמַרְגָּלִיּוֹת, כְּדֵי שֶׁיִּטְּלוּ יִשְׂרָאֵל אֶת הַבִּזָּה.
לְשֶׁעָבַר, הָיוּ הַפְּרָדוֹת מוֹשְׁכוֹת אֶת הַמֶּרְכָּבוֹת, וְעַכְשָׁו, מֶרְכָּבוֹת מוֹשְׁכוֹת אֶת הַפְּרָדוֹת.
<b>"וַיְנַהֲגֵהוּ בִּכְבֵדֻת"</b>. רַבִּי יְהוּדָה אוֹמֵר: בַּמִּדָּה שֶׁמָּדְדוּ, בָּהּ מָדַדְתָּ לָהֶן, הֵם אָמְרוּ: (שמות ה,ט) "תִּכְבַּד הָעֲבֹדָה", אַף אַתְּ בְּאוֹתָהּ מִדָּה מָדַדְתָּ לָהֶן. לְכָךְ נֶאֱמַר <b>"וַיְנַהֲגֵהוּ בִּכְבֵדֻת"</b>.
<b>"וַיֹּאמֶר מִצְרַיִם: אָנוּסָה מִפְּנֵי יִשְׂרָאֵל!"</b> הַטִּפְּשִׁים שֶׁבָּהֶם הָיוּ אוֹמְרִים: מִפְּנֵי דוֹוִין וּכְסוּפִין הַלָּלוּ אָנוּ בּוֹרְחִין,<sup class="footnote-marker">*</sup><i class="footnote">דוֹוִין וּכְסוּפִים: בזויים.</i> <b>"אָנוּסָה מִפְּנֵי יִשְׂרָאֵל."</b> וְהַפִּקְּחִין שֶׁבָּהֶן הָיוּ אוֹמְרִים: (שמות יד,כה) "אָנוּסָה מִפְּנֵי יִשְׂרָאֵל, כִּי יי נִלְחָם לָהֶם בְּמִצְרַיִם!" אָמְרוּ: מִי שֶׁעָשָׂה לָהֶם נִסִּים בְּמִצְרַיִם, הוּא עוֹשֶׂה לָהֶם נִסִּים עַל הַיָּם.
רַבִּי יוֹסֵה אוֹמֵר: מְנַיִן אַתָּה אוֹמֵר, שֶׁבַּמַּכּוֹת שֶׁהָיוּ אֵלּוּ עַל הַיָּם לוֹקִים, הָיוּ אֵלּוּ שֶׁבְּמִצְרַיִם לוֹקִין, וְהָיוּ רוֹאִין זֶה אֶת זֶה? לְכָךְ נֶאֱמַר: <b>"וַיֹּאמֶר מִצְרַיִם: אָנוּסָה מִפְּנֵי יִשְׂרָאֵל, כִּי יי נִלְחָם לָהֶם בְּמִצְרָיִם."</b>
לֹא בְמִצְרַיִם בִּלְבַד, אֶלָּא בְּכָל הַמְּצֵרִין לָהֶם לְיִשְׂרָאֵל עַל פְּנֵי כָּל הַדּוֹרוֹת, שֶׁנֶּאֱמַר: (תהלים עח,סו) "וַיַּךְ צָרָיו אָחוֹר, חֶרְפַּת עוֹלָם נָתַן לָמוֹ." (תהלים כז,ב) "צָרַי וְאֹיְבַי לִי, הֵמָּה כָשְׁלוּ וְנָפָלוּ." וְאוֹמֵר (תהלים פא,טו) "כִּמְעַט אוֹיְבֵיהֶם אַכְנִיעַ". (אסתר ט,י) "עֲשֶׂרֶת בְּנֵי הָמָן בֶּן הַמְּדָתָא צֹרֵר הַיְּהוּדִים הָרָגוּ". (ישעיה יד,כה) "לִשְׁבֹּר אַשּׁוּר בְּאַרְצִי, וְעַל הָרַי אֲבוּסֶנּוּ, וְסָר מֵעֲלֵיהֶם עֻלּוֹ, וְסֻבֳּלוֹ מֵעַל שִׁכְמוֹ יָסוּר." (ישעיה יא,כה) "וְסָרָה קִנְאַת אֶפְרַיִם וְצֹרְרֵי יְהוּדָה יִכָּרֵתוּ, אֶפְרַיִם לֹא יְקַנֵּא אֶת יְהוּדָה, וִיהוּדָה לֹא יָצֹר אֶת אֶפְרָיִם." כָּךְ הִיא מִדָּה מְהַלֶּכֶת עַל פְּנֵי כָל הַדּוֹרוֹת: (ישעיה יד,כו) "זֹאת הָעֵצָה הַיְּעוּצָה עַל כָּל הָאָרֶץ, וְזֹאת הַיָּד הַנְּטוּיָה עַל כָּל הַגּוֹיִם." מִפְּנֵי מָה? (ישעיה יד, כז) "כִּי יי צְבָאוֹת יָעָץ, וּמִי יָפֵר? וְיָדוֹ הַנְּטוּיָה, וּמִי יְשִׁיבֶנָּה?" הָא לֹא בְמִצְרַיִם בִּלְבַד, אֶלָּא בְּכָל הַמְּצֵרִין עַל פְּנֵי כָל הַדּוֹרוֹת. לְכָךְ נֶאֱמַר: (שמות יד,כה) <b>"כִּי יי נִלְחָם לָהֶם בְּמִצְרָיִם."</b>

Chapter 7

(שמות יד,כו) <b>["וַיֹּאמֶר יי אֶל מֹשֶׁה: נְטֵה אֶת יָדְךָ עַל הַיָּם, וְיָשֻׁבוּ הַמַּיִם עַל מִצְרַיִם, עַל רִכְבּוֹ וְעַל פָּרָשָׁיו."] "וַיֹּאמֶר יי אֶל מֹשֶׁה: נְטֵה אֶת יָדְךָ עַל הַיָּם!" </b>אֵין הַיָּם עוֹמֵד לְנֶגְדָּךְ, וְלֹא יְשַׁנֶּה בְּדִבּוּרָךְ! <b>"וְיָשֻׁבוּ הַמַּיִם עַל מִצְרַיִם, עַל רִכְבּוֹ וְעַל פָּרָשָׁיו."</b> יַחְזֹר עֲלֵיהֶם הַיָּם וְיַחְזֹר עֲלֵיהֶם הַגַּלְגַּל,<sup class="footnote-marker">*</sup><i class="footnote">הַגַּלְגַּל: גלגל המזלות.</i> וְיַחְזִיר לָהֶם אֶת זְדוֹנָם, שֶׁבַּמַּחֲשָׁבָה שֶׁחָשְׁבוּ הַמִּצְרִיִּים לְאַבֵּד אֶת יִשְׂרָאֵל, בָּהּ אֲנִי נִפְרָע מֵהֶן. הֵם חָשְׁבוּ לְאַבֵּד אֶת בָּנַי בַּמַּיִם, אַף אֲנִי, אֵינִי נִפְרָע מֵהֶן אֶלָּא בַמַּיִם, שֶׁנֶּאֱמַר: (תהלים ז,טז) "בּוֹר כָּרָה וַיַּחְפְּרֵהוּ, וַיִּפֹּל בְּשַׁחַת יִפְעָל." (תהלים ז,יז) "יָשׁוּב עֲמָלוֹ בְרֹאשׁוֹ". (משלי כו,כז) "כֹּרֶה שַּׁחַת, בָּהּ יִפּוֹל, וְגוֹלֵל אֶבֶן, אֵלָיו תָּשׁוּב." (קהלת י,ח-ט) "חֹפֵר גּוּמָּץ, בּוֹ יִפּוֹל, וּפֹרֵץ גָּדֵר יִשְּׁכֶנּוּ נָחָשׁ.<sup class="footnote-marker">*</sup><i class="footnote">גּוּמָּץ: שוחה.</i> מַסִּיעַ אֲבָנִים יֵעָצֵב בָּהֶם בּוֹקֵעַ עֵצִים יִסָּכֶן בָּם."<sup class="footnote-marker">*</sup><i class="footnote">יִסָּכֶן: יימצא בסכנה.</i> וְכֵן שְׁלֹמֹה אוֹמֵר: (משלי יח,כ) "מִפְּרִי פִי אִישׁ יִשְׂבַּע טוֹב, וּגְמוּל יְדֵי אָדָם יָשִׁיב לוֹ." וְכֵן יְשַׁעְיָה אוֹמֵר: (ישעיה נט,יח) "כְּעַל גְּמֻלוֹת, כְּעַל יְשַׁלֵּם, חֵמָה לְצָרָיו, גְּמוּל לְאֹיְבָיו, לָאִיִּים גְּמוּל יְשַׁלֵּם." וּמַהוּ אוֹמֵר? (ישעיה סה,ז) "וּמַדֹּתִי פְעֻלָּתָם רִאשֹׁנָה אֶל חֵיקָם."
וְכֵן יִרְמְיָה הַנָּבִיא אוֹמֵר: (ירמיה לב,יט) "גְּדֹל הָעֵצָה וְרַב הָעֲלִילִיָּה, אֲשֶׁר עֵינֶיךָ פְקֻחוֹת עַל כָּל דַּרְכֵי בְּנֵי אָדָם, לָתֵת לְאִישׁ כִּדְרָכָיו וְכִפְרִי מַעֲלָלָיו." וּמַהוּ אוֹמֵר? (ירמיה נ,כט) "שַׁלְּמוּ לָהּ כְּפָעֳלָהּ! כְּכֹל אֲשֶׁר עָשְׂתָה, עֲשׂוּ לָהּ! כִּי אֶל יי זָדָה, אֶל קְדוֹשׁ יִשְׂרָאֵל."
וְכֵן יִתְרוֹ אוֹמֵר לְמֹשֶׁה: (שמות יח,יא) "עַתָּה יָדַעְתִּי, כִּי גָדוֹל יי מִכָּל הָאֱלֹהִים". מַכִּירוֹ הָיִיתִי לְשֶׁעָבַר, וְעַכְשָׁו בְּיוֹתֵר, שֶׁנִּתְגַּדַּל שְׁמוֹ בָּעוֹלָם, בַּמַחְשָׁבָה שֶׁחָשְׁבוּ הַמִּצְרִיִּים לְאַבֵּד אֶת יִשְׂרָאֵל, בּוֹ בַדָּבָר נִפְרָע מֵהֶן הַמָּקוֹם, שֶׁנֶּאֱמַר: (שמות יח,יא) "כִּי בַדָּבָר אֲשֶׁר זָדוּ עֲלֵיהֶם."
(שמות יד,כז) <b>["וַיֵּט מֹשֶׁה אֶת יָדוֹ עַל הַיָּם, וַיָּשָׁב הַיָּם לִפְנוֹת בֹּקֶר לְאֵיתָנוֹ, וּמִצְרַיִם נָסִים לִקְרָאתוֹ, וַיְנַעֵר יי אֶת מִצְרַיִם בְּתוֹךְ הַיָּם."] "וַיֵּט מֹשֶׁה אֶת יָדוֹ עַל הַיָּם, וַיָּשָׁב הַיָּם לִפְנוֹת בֹּקֶר לְאֵיתָנוֹ"</b>, אֵין אֵיתָנוֹ אֶלָּא תָּקְפּוֹ, שֶׁנֶּאֱמַר: (במדבר כד,כא) "אֵיתָן מוֹשָׁבֶךָ, וְשִׂים בַּסֶּלַע קִנֶּךָ." רַבִּי נָתָן אוֹמֵר: אֵין אֵיתָנוֹ אֶלָּא יָשָׁן וְקָשֶׁה, שֶׁנֶּאֱמַר: (ירמיה ה,טו) "הִנְנִי מֵבִיא עֲלֵיכֶם גּוֹי מִמֶּרְחָק, בֵּית יִשְׂרָאֵל, נְאֻם יי, גּוֹי אֵיתָן הוּא, גּוֹי מֵעוֹלָם הוּא, גּוֹי לֹא תֵדַע לְשֹׁנוֹ, וְלֹא תִשְׁמַע מַה יְדַבֵּר." <b>"וּמִצְרַיִם נָסִים לִקְרָאתוֹ"</b>. מַגִּיד הַכָּתוּב, שֶׁלְּכָל מָקוֹם שֶׁהָיָה מִצְרִי נָס, הָיָה הַיָּם רָץ כְּנֶגְדּוֹ.
מוֹשְׁלוֹ מָשָׁל, לְמָה הַדָּבָר דּוֹמֶה? לְיוֹנָה שֶׁבָּרְחָה מִבֶּן הַנֵּץ, וְנִכְנְסָה לַטְּרִיקְלִין שֶׁלַּמֶּלֶךְ,<sup class="footnote-marker">*</sup><i class="footnote">triklínion: חדר אוכל. </i> וּפָתַח לָהּ הַמֶּלֶךְ חַלּוֹן מִזְרָחִי, וְיָצַאת וְהָלְכָה לָהּ. נִכְנַס בֶּן הַנֵּץ אַחֲרֶיהָ, וְנָעַל הַמֶּלֶךְ בְּפָנָיו אֶת כָּל הַחַלּוֹנוֹת. וְהִתְחִיל מְיָרֶה בוֹ אֶת הַחִצִּין.<sup class="footnote-marker">*</sup><i class="footnote">מְיָרֶה: יורה.</i> כָּךְ, כְּשֶׁעָלָה אַחֲרוֹן שֶׁלְּיִשְׂרָאֵל מִן הַיָּם, יָרַד אַחֲרוֹן שֶׁלְּמִצְרַיִם לְתוֹךְ הַיָּם. וְהָיוּ מַלְאֲכֵי הַשָּׁרֵת מְיָרִין בָּהֶם חִצִּין, וְאַבְנֵי אֶלְגָּבִישׁ,<sup class="footnote-marker">*</sup><i class="footnote">אֶלְגָּבִישׁ: ברד.</i> אֵשׁ וְגָפְרִית מִגָּבוֹהַּ, כָּעִנְיָן שֶׁנֶּאֱמַר: (יחזקאל לח,כב) "וְנִשְׁפַּטְתִּי אִתּוֹ בְּדֶבֶר וּבְדָם וְגֶשֶׁם שׁוֹטֵף, וְאַבְנֵי אֶלְגָּבִישׁ, אֵשׁ וְגָפְרִית אַמְטִיר עָלָיו וְעַל אֲגַפָּיו, וְעַל עַמִּים רַבִּים אֲשֶׁר אִתּוֹ." <b>"וַיְנַעֵר יי אֶת מִצְרַיִם"</b>, כְּאָדָם שֶׁמְּנַעֵר אֶת הַקְּדֵרָה: הַתַּחְתּוֹן עוֹלֶה לְמַעְלָן, וְעֶלְיוֹן יוֹרֵד לְמַטָּן. דָּבָר אַחֵר: <b>"וַיְנַעֵר יי אֶת מִצְרַיִם"</b>. נִתַּן בָּהֶן כֹּחַ נַעֲרוּת, כְּדֵי לְקַבֵּל אֶת הַפֻּרְעָנוּת. דָּבָר אַחֵר: <b>"וַיְנַעֵר יי אֶת מִצְרַיִם"</b>, מְסָרָן כֻּלָּן בְּיַד מַלְאָכִין נְעָרִים, וּבְיַד מַלְאָכִין אַכְזָרִיִּין, שֶׁנֶּאֱמַר: (משלי יז,יא) "וּמַלְאָךְ אַכְזָרִי יְשֻׁלַּח בּוֹ." (איוב לו,יד) "תָּמֹת בַּנֹּעַר נַפְשָׁם, וְחַיָּתָם בַּקְּדֵשִׁים."
(שמות יד,כח) <b>"וַיָּשֻׁבוּ הַמַּיִם וַיְכַסּוּ אֶת הָרֶכֶב וְאֶת הַפָּרָשִׁים, לְכֹל חֵיל פַּרְעֹה הַבָּאִים אַחֲרֵיהֶם בַּיָּם, לֹא נִשְׁאַר בָּהֶם עַד אֶחָד."</b> אַף לֹא פַרְעֹה. דִּבְרֵי רַבִּי יְהוּדָה, שֶׁנֶּאֱמַר: (שמות טו,ד) "מַרְכְּבֹת פַּרְעֹה וְחֵילוֹ יָרָה בַיָּם, וּמִבְחַר שָׁלִשָׁיו טֻבְּעוּ בְיַם סוּף." רַבִּי נְחֶמְיָה אוֹמֵר: חוּץ מִפַּרְעֹה. עָלָיו הוּא אוֹמֵר: (שמות ט,טז) "וְאוּלָם בַּעֲבוּר זֹאת הֶעֱמַדְתִּיךָ, בַּעֲבוּר הַרְאֹתְךָ אֶת כֹּחִי, וּלְמַעַן סַפֵּר שְׁמִי בְּכָל הָאָרֶץ." וְיֵשׁ אוֹמְרִים: בָּאַחֲרוֹנָה יָרַד פַּרְעֹה וְטָבַע, שֶׁנֶּאֱמַר: (שמות טו,יט) "כִּי בָא סוּס פַּרְעֹה בְּרִכְבּוֹ וּבְפָרָשָׁיו בַּיָּם, וַיָּשֶׁב יי עֲלֵהֶם אֶת מֵי הַיָּם".
(שמות יד,כט) <b>["וּבְנֵי יִשְׂרָאֵל הָלְכוּ בַיַּבָּשָׁה בְּתוֹךְ הַיָּם, וְהַמַּיִם לָהֶם חֹמָה מִימִינָם וּמִשְּׂמֹאלָם."] "וּבְנֵי יִשְׂרָאֵל הָלְכוּ בַיַּבָּשָׁה בְּתוֹךְ הַיָּם"</b>, הָיוּ מַלְאֲכֵי הַשָּׁרֵת תְּמֵהִים. אָמְרוּ: רִבּוֹן כָּל הָעוֹלָמִים! בְּנֵי אָדָם עוֹבְדֵי עֲבוֹדָה זָרָה מְהַלְּכִין בַּיַּבָּשָׁה בְּתוֹךְ הַיָּם! מְנַיִן שֶׁאַף הַיָּם נִתְמַלָּא עֲלֵיהֶן חֵמָה? שֶׁלְּמַעְלָן הוּא אוֹמֵר 'חֵמָה', וְכָן הוּא אוֹמֵר "חוֹמָה". וּמִי גָּרַם לָהֶן לְהִנָּצֵל? <b>"מִימִינָם וּמִשְּׂמֹאלָם"</b>, <b>"מִימִינָם"</b>, בִּזְכוּת תּוֹרָה, שֶׁנֶּאֱמַר: (דברים לג,ב) "מִימִינוֹ אֵשׁדָּת לָמוֹ." <b>"וּמִשְּׂמֹאלָם"</b>, זוֹ תְּפִלָּה. דָּבָר אַחֵר: <b>"מִימִינָם"</b>, זוֹ מְזוּזָה, <b>"וּמִשְּׂמֹאלָם"</b>, זוֹ תְּפִלָּה.
דָּרַשׁ רַבִּי פַּפְּיָס: (שיר השירים א,ט) "לְסֻסָתִי בְּרִכְבֵי פַרְעֹה". רָכַב פַּרְעֹה עַל סוּס זָכָר, כִּבְיָכֹל נִגְלָה עַל סוּס זָכָר, שֶׁנֶּאֱמַר: (חבקוק ג,טו) "דָּרַכְתָּ בַיָּם סוּסֶיךָ, חֹמֶר מַיִם רַבִּים." רָכַב פַּרְעֹה עַל סוּס נְקֵבָה, כִּבְיָכֹל נִגְלָה עַל סוּס נְקֵבָה, שֶׁנֶּאֱמַר: (שיר השירים א,ט) "לְסֻסָתִי בְּרִכְבֵי פַרְעֹה דִּמִּיתִיךְ". אָמַר לוֹ רַבִּי עֲקִיבָה: דַּיֶּיךָ פַּפְּיָס! אָמַר לוֹ: מָה אַתְּ מְקַיֵּם "לְסֻסָתִי בְּרִכְבֵי פַרְעֹה דִּמִּיתִיךְ רַעְיָתִי"? אָמַר לוֹ: כַּשֵּׁם שֶׁשַּׂשְׂתִּי עַל הַמִּצְרִים לְאַבְּדָן, כָּךְ שַׂשְׂתִּי עַל יִשְׂרָאֵל לְאַבְּדָן. מִי גָּרַם לָהֶן לְהִנָּצֵל? <b>"מִימִינָם וּמִשְּׂמֹאלָם"</b>, <b>"מִימִינָם"</b>, בִּזְכוּת תּוֹרָה, שֶׁנֶּאֱמַר: (דברים לג,ב) "מִימִינוֹ אֵשׁדָּת לָמוֹ." <b>"וּמִשְּׂמֹאלָם"</b>, זוֹ תְּפִלָּה.
דָּרַשׁ רַבִּי פַּפְּיָס: (איוב כג,יג) "וְהוּא בְאֶחָד וּמִי יְשִׁיבֶנּוּ, וְנַפְשׁוֹ אִוְּתָה וַיָּעַשׂ." דָּן יְחִידִי לְכָל בָּאֵי הָעוֹלָם, וְאֵין לְהָשִׁיב עַל דְּבָרוֹ. אָמַר לוֹ רַבִּי עֲקִיבָה: דַּיֶּיךָ פַּפְּיָס! אָמַר לוֹ: מָה אַתְּ מְקַיֵּם "וְהוּא בְאֶחָד וּמִי יְשִׁיבֶנּוּ"? אָמַר לוֹ: אֵין לִי לְהָשִׁיב עַל דִּבְרֵי מִי שֶׁאָמַר וְהָיָה הָעוֹלָם, אֶלָּא הַכֹּל בֶּאֱמֶת, וְהַכֹּל בַּדִּין.
דָּרַשׁ רַבִּי פַּפְּיָס: (בראשית ג,כב) "הֵן הָאָדָם הָיָה כְּאַחַד מִמֶּנּוּ", כְּאֶחָד מִמַּלְאֲכֵי הַשָּׁרֵת. אָמַר רַבִּי עֲקִיבָה: דַּיֶּיךָ פַּפְּיָס! אָמַר לוֹ: מָה אַתָּה מְקַיֵּם "הֵן הָאָדָם הָיָה כְּאַחַד מִמֶּנּוּ"? אָמַר לוֹ: נָתַן הַמָּקוֹם לְפָנָיו שְׁתֵּי דְרָכִים, דֶּרֶך חַיִּים וְדֶרֶך מָוֶת, וּבָחַר לוֹ דֶּרֶךְ מָוֶת.
דָּרַשׁ רַבִּי פַּפְּיָס: (תהלים קו,כ) "וַיָּמִירוּ אֶת כְּבוֹדָם בְּתַבְנִית שׁוֹר". שׁוֹמֵעַ אֲנִי, בְּשׁוֹר שֶׁלְּמַעְלָן! תִּלְמֹד לוֹמַר "אֹכֵל עֵשֶׂב." אָמַר לוֹ רַבִּי עֲקִיבָה: דַּיֶּיךָ פַּפְּיָס! אָמַר לוֹ: מָה אַתְּ מְקַיֵּם "וַיָּמִירוּ אֶת כְּבוֹדָם בְּתַבְנִית שׁוֹר אֹכֵל עֵשֶׂב"? בְּשׁוֹר שֶׁלְּמַטָּה. שׁוֹמֵעַ אֲנִי, בְּשׁוֹר שֶׁלִּימוֹת הַשָּׁנָה!<sup class="footnote-marker">*</sup><i class="footnote">שֶׁלִּימוֹת הַשָּׁנָה: במצב רגיל, לא עסוק באכילה.</i> תִּלְמֹד לוֹמַר "אֹכֵל עֵשֶׂב." אֵין לָךְ מְנֻוָּל וּמְשֻׁקָּץ יוֹתֵר מִן הַשּׁוֹר בְּשָׁעָה שֶׁהוּא אוֹכֵל עֵשֶׂב.
(שמות יד,ל) <b>["וַיּוֹשַׁע יי בַּיּוֹם הַהוּא אֶת יִשְׂרָאֵל מִיַּד מִצְרָיִם, וַיַּרְא יִשְׂרָאֵל אֶת מִצְרַיִם מֵת עַל שְׂפַת הַיָּם."] "וַיּוֹשַׁע יי בַּיּוֹם הַהוּא אֶת יִשְׂרָאֵל מִיַּד מִצְרָיִם"</b>, כְּצִפּוֹר שֶׁהִיא נְתוּנָה בְּיַד אָדָם, שֶׁאִם יִכְבֹּשׁ יָדוֹ מְעַט, מִיָּד הוּא חוֹנְקָהּ, שֶׁנֶּאֱמַר: (תהלים קכד,ז) "נַפְשֵׁנוּ כְּצִפּוֹר נִמְלְטָה מִפַּח יוֹקְשִׁים,<sup class="footnote-marker">*</sup><i class="footnote">מִפַּח יוֹקְשִׁים: ממלכודת שטמנו הציידים.</i> הַפַּח נִשְׁבָּר, וַאֲנַחְנוּ נִמְלָטְנוּ." (תהלים קכד,ח) "עֶזְרֵנוּ בְּשֵׁם יי, עֹשֵׂה שָׁמַיִם וָאָרֶץ." (תהלים קכד,ו) "בָּרוּךְ יי, שֶׁלֹּא נְתָנָנוּ טֶרֶף לְשִׁנֵּיהֶם." וּכְאָדָם שֶׁהוּא שׁוֹמֵט אֶת הָעֹבֶר מִמְּעֵי הַפָּרָה, שֶׁנֶּאֱמַר: (דברים ד,לד) "אוֹ הֲנִסָּה אֱלֹהִים לָבוֹא לָקַחַת לוֹ גוֹי מִקֶּרֶב גּוֹי", שֶׁאֵין תַּלְמוּד (לוֹמַר) "גוֹי מִקֶּרֶב גּוֹי", אֶלָּא כְּאָדָם שֶׁהוּא שׁוֹמֵט אֶת הָעֹבֶר מִמְּעֵי הַפָּרָה, שֶׁנֶּאֱמַר: (דברים ד,כ) "וְאֶתְכֶם לָקַח יי וַיּוֹצִא אֶתְכֶם מִכּוּר הַבַּרְזֶל, מִמִּצְרָיִם, לִהְיוֹת לוֹ לְעַם נַחֲלָה כַּיּוֹם הַזֶּה."
<b>"וַיַּרְא יִשְׂרָאֵל אֶת מִצְרַיִם מֵת עַל שְׂפַת הַיָּם." </b>מִפְּנֵי אַרְבָּעָה דְּבָרִים רָאוּ יִשְׂרָאֵל אֶת הַמִּצְרִים מֵתִים: כְּדֵי שֶׁלֹּא יְהוּ יִשְׂרָאֵל אוֹמְרִים: כַּשֵּׁם שֶׁעָלִינוּ מִצַּד זֶה, כָּךְ עָלוּ הַמִּצְרִים מִצַּד אַחֵר. וּכְדֵי שֶׁלֹּא יְהוּ הַמִּצְרִיִּים אוֹמְרִין: כַּשֵּׁם שֶׁאָבַדְנוּ בַּיָּם, כָּךְ אָבְדוּ יִשְׂרָאֵל בַּיָּם. וּכְדֵי שֶׁיִּקְחוּ יִשְׂרָאֵל אֶת הַבִּזָּה, שֶׁהָיוּ הַמִּצְרִים טְעוּנִים כֶּסֶף וְזָהָב וַאֲבָנִים טוֹבוֹת וּמַרְגָּלִיּוֹת. וּכְדֵי שֶׁיִּהְיוּ יִשְׂרָאֵל נוֹתְנִים עֵינֵיהֶן בָּהֶן, וּמַכִּירִין אוֹתָם וּמוֹכִיחִין בָּהֶם, שֶׁנֶּאֱמַר: (תהלים נ,כא) "אוֹכִיחֲךָ וְאֶעֶרְכָה לְעֵינֶיךָ." (מיכה ז,י) "וְתֵרֶא אֹיַבְתִּי וּתְכַסֶּהָ בוּשָׁה".
<b>"מֵת עַל שְׂפַת הַיָּם." </b>וְכִי מֵתִים הָיוּ? אֶלָּא מֵתִים וְלֹא מֵתִים, כָּעִנְיָן שֶׁנֶּאֱמַר: (בראשית לה,יח) "וַיְהִי בְּצֵאת נַפְשָׁהּ, כִּי מֵתָה". וְכִי מֵתָה הָיְתָה? אֶלָּא מֵתָה וְלֹא מֵתָה.
(שמות יד,לא) <b>["וַיַּרְא יִשְׂרָאֵל אֶת הַיָּד הַגְּדֹלָה אֲשֶׁר עָשָׂה יי בְּמִצְרַיִם, וַיִּירְאוּ הָעָם אֶת יי, וַיַּאֲמִינוּ בַּיי וּבְמֹשֶׁה עַבְדּוֹ."] "וַיַּרְא יִשְׂרָאֵל אֶת הַיָּד הַגְּדֹלָה"</b>. מִיתוֹת חֲמוּרוֹת, מִיתוֹת מְשֻׁנּוֹת זוֹ מִזּוֹ, לְפִי שֶׁהֵבִיא עֲלֵיהֶם כַּמָּה מִיתוֹת בַּיָּם. רַבִּי יוֹסֵה הַגָּלִילִי אוֹמֵר: מְנַיִן שֶׁלָּקוּ הַמִּצְרִים בְּמִצְרַיִם עֶשֶׂר מַכּוֹת, וְעַל הַיָּם לָקוּ חֲמִשִּׁים מַכּוֹת? בְּמִצְרַיִם, מַה הוּא אוֹמֵר? (שמות ח,טו) "וַיֹּאמְרוּ הַחַרְטֻמִּם אֶל פַּרְעֹה: אֶצְבַּע אֱלֹהִים הִוא! וַיֶּחֱזַק לֵב פַּרְעֹה, וְלֹא שָׁמַע אֲלֵהֶם כַּאֲשֶׁר דִּבֶּר יי." וְעַל הַיָּם מַהוּ אוֹמֵר? (שמות יד,לא) "וַיַּרְא יִשְׂרָאֵל אֶת הַיָּד הַגְּדֹלָה אֲשֶׁר עָשָׂה יי בְּמִצְרַיִם, וַיִּירְאוּ הָעָם אֶת יי, וַיַּאֲמִינוּ בַּיי וּבְמֹשֶׁה עַבְדּוֹ". כַּמָּה לָקוּ בָּאֶצְבַּע? עֶשֶׂר מַכּוֹת, אֱמֹר מֵעַתָּה: בְּמִצְרַיִם לָקוּ עֶשֶׂר מַכּוֹת, וְעַל הַיָּם לָקוּ חֲמִשִּׁים מַכּוֹת.
רַבִּי אֱלִיעֶזֶר אוֹמֵר: מְנַיִן אַתָּה אוֹמֵר, שֶׁכָּל מַכָּה וּמַכָּה שֶׁהֵבִיא הַקֹּדֶשׁ בָּרוּךְ הוּא עַל הַמִּצְרִיִּים בְּמִצְרַיִם הָיְתָה שֶׁלְּאַרְבַּע מַכּוֹת? שֶׁנֶּאֱמַר: (תהלים עח,מט) "יְשַׁלַּח בָּם חֲרוֹן אַפּוֹ, עֶבְרָה וָזַעַם וְצָרָה, מִשְׁלַחַת מַלְאֲכֵי רָעִים." "עֶבְרָה", אַחַת, "וָזַעַם", שְׁתַּיִם, "וְצָרָה", שָׁלֹשׁ, "מִשְׁלַחַת מַלְאֲכֵי רָעִים", אַרְבַּע. אֱמֹר מֵעַתָּה, בְּמִצְרַיִם לָקוּ אַרְבָּעִים מַכּוֹת, וְעַל הַיָּם לָקוּ מָאתַיִם מַכּוֹת.
רַבִּי עֲקִיבָה אוֹמֵר: מְנַיִן אַתָּה אוֹמֵר, שֶׁכָּל מַכָּה וּמַכָּה שֶׁהֵבִיא הַקֹּדֶשׁ בָּרוּךְ הוּא עַל הַמִּצְרִיִּים בְּמִצְרַיִם הָיְתָה שֶׁלְּחָמֵשׁ מַכּוֹת? שֶׁנֶּאֱמַר: (תהלים עח,מט) "יְשַׁלַּח בָּם חֲרוֹן אַפּוֹ, עֶבְרָה וָזַעַם וְצָרָה, מִשְׁלַחַת מַלְאֲכֵי רָעִים." הֲרֵי אַחַת וְכֹל. אֱמֹר מֵעַתָּה, בְּמִצְרָיִם לָקוּ חֲמִשִּׁים מַכּוֹת, וְעַל הַיָּם לָקוּ מָאתַיִם וַחֲמִשִּׁים מַכּוֹת.
<b>"וַיִּירְאוּ הָעָם אֶת יי"</b>, לְשֶׁעָבַר לֹא הָיוּ יְרֵאִים אֶת יי, אֲבָל כָּן: (שמות יד,לא) "וַיִּירְאוּ הָעָם אֶת יי, וַיַּאֲמִינוּ בַּיי וּבְמֹשֶׁה עַבְדּוֹ." אִם בְּמֹשֶׁה הֶאֱמִינוּ, קַל וָחֹמֶר בַּיי! אֶלָּא לְלַמְּדָךְ, שֶׁכָּל מִי שֶׁמַּאֲמִין בְּרוֹעֶה יִשְׂרָאֵל, כְּאִלּוּ מַאֲמִין בְּמִי שֶׁאָמַר וְהָיָה הָעוֹלָם.
כַּיּוֹצֵא בַדָּבָר אַתָּה אוֹמֵר: (במדבר כא,ה) "וַיְדַבֵּר הָעָם בֵּאלֹהִים וּבְמֹשֶׁה". אִם בֵּאלֹהִים דִּבְּרוּ, קַל וָחֹמֶר בְּמֹשֶׁה! לְלַמְּדָךְ, שֶׁכָּל מִי שֶׁמְּדַבֵּר בְּרוֹעֶה יִשְׂרָאֵל, כְּאִלּוּ מְדַבֵּר בְּמִי שֶׁאָמַר וְהָיָה הָעוֹלָם.
"וַיַּאֲמִינוּ בַּיי". גְּדוֹלָה הָאֲמָנָה לִפְנֵי מִי שֶׁאָמַר וְהָיָה הָעוֹלָם, שֶׁבִּשְׂכַר אֲמָנָה שֶׁהֶאֱמִינוּ, שָׁרַת עֲלֵיהֶם רוּחַ הַקֹּדֶשׁ וְאָמְרוּ שִׁירָה, שֶׁנֶּאֱמַר: (שמות יד,לא-טו,א) "וַיַּאֲמִינוּ בַּיי וּבְמֹשֶׁה עַבְדּוֹ. אָז יָשִׁיר מֹשֶׁה וּבְנֵי יִשְׂרָאֵל".
רַבִּי נְחֶמְיָה אוֹמֵר: מְנַיִן אַתָּה אוֹמֵר, שֶׁכָּל הַמְּקַבֵּל עָלָיו מִצְוָה אַחַת בַּאֲמָנָה, כְּדַי הוּא שֶׁתִּשְׁרֶה עָלָיו שְׁכִינָה? שֶׁכֵּן מָצִינוּ בַּאֲבוֹתֵינוּ, שֶׁבִּשְׂכַר אֲמָנָה שֶׁהֶאֱמִינוּ, שָׁרַת עֲלֵיהֶם רוּחַ הַקֹּדֶשׁ, וְאָמְרוּ שִׁירָה, שֶׁנֶּאֱמַר: (שמות יד,לא-טו,א) "וַיַּאֲמִינוּ בַּיי וּבְמֹשֶׁה עַבְדּוֹ. אָז יָשִׁיר מֹשֶׁה וּבְנֵי יִשְׂרָאֵל".
וְכֵן אַתְּ מוֹצֵא, שֶׁלֹּא יָרַשׁ אַבְרָהָם אָבִינוּ הָעוֹלָם הַזֶּה וְהָעוֹלָם הַבָּא, אֶלָּא בִּזְכוּת אֲמָנָה שֶׁהֶאֱמִין בַּיי, שֶׁנֶּאֱמַר: (בראשית טו,ו) "וְהֶאֱמִן בַּיי וַיַּחְשְׁבֶהָ לּוֹ צְדָקָה."
וְכֵן אַתְּ מוֹצֵא, שֶׁלֹּא נִגְאֲלוּ יִשְׂרָאֵל מִמִּצְרַיִם אֶלָּא בִּשְׂכַר הָאֲמָנָה, שֶׁנֶּאֱמַר: (שמות ד,לא) "וַיַּאֲמֵן הָעָם".
וְכֵן הוּא אוֹמֵר: (תהלים לא,כד) "אֱמוּנִים נֹצֵר יי", מַזְכִּיר אֱמוּנַת אָבוֹת. (שמות יז,יב) "וְאַהֲרֹן וְחוּר תָּמְכוּ בְיָדָיו, מִזֶּה אֶחָד וּמִזֶּה אֶחָד, וַיְהִי יָדָיו אֱמוּנָה, עַד בֹּא הַשָּׁמֶשׁ." (תהלים קיח,כ) "זֶה הַשַּׁעַר לַיי, צַדִּיקִים יָבֹאוּ בוֹ."
בְּבַעֲלֵי אֲמָנָה מַהוּ אוֹמֵר? (ישעיה כו,ב) "פִּתְחוּ שְׁעָרִים וְיָבֹא גוֹי צַדִּיק, שֹׁמֵר אֱמֻנִים." הַשַּׁעַר הַזֶּה, כָּל בַּעֲלֵי אֱמוּנָה נִכְנָסִין בּוֹ.
וְכֵן הוּא אוֹמֵר: (תְּהִלִּים צב ב,ו) "טוֹב לְהֹדוֹת לַיי, וּלְזַמֵּר לְשִׁמְךָ עֶלְיוֹן. לְהַגִּיד בַּבֹּקֶר חַסְדֶּךָ, וֶאֱמוּנָתְךָ בַּלֵּילוֹת. עֲלֵי עָשׂוֹר וַעֲלֵי נָבֶל, עֲלֵי הִגָּיוֹן בְּכִנּוֹר. כִּי שִׂמַּחְתַּנִי יי בְּפָעֳלֶךָ, בְּמַעֲשֵׂי יָדֶיךָ אֲרַנֵּן." מִי גָּרַם לָנוּ לָבֹא לִידֵי שִׂמְחָה זוֹ? אֶלָּא בִשְׁכַר אֲמָנָה שֶׁהֶאֱמִינוּ אֲבוֹתֵינוּ בָּעוֹלָם הַזֶּה, שֶׁכֻּלּוֹ לֵילוֹת, לְפִיכָךְ זָכִינוּ לָעוֹלָם הַבָּא, שֶׁכֻּלּוֹ בֹקֶר. לְכָךְ נֶאֱמַר (תהלים צב,ג) "לְהַגִּיד בַּבֹּקֶר חַסְדֶּךָ".
וְכֵן יְהוֹשָׁפָט אוֹמֵר לָעָם: (דברי הימים ב כ,כ) "הַאֲמִינוּ בַּיי אֱלֹהֵיכֶם, וְתֵאָמֵנוּ! הַאֲמִינוּ בִנְבִיאָיו וְהַצְלִיחוּ!" (ירמיה ה,ג) "יי עֵינֶיךָ הֲלוֹא לֶאֱמוּנָה?" (חבקוק ב,ד) "וְצַדִּיק בֶּאֱמוּנָתוֹ יִחְיֶה." (איכה ג,כג) "חֲדָשִׁים לַבְּקָרִים רַבָּה אֱמוּנָתֶךָ."
וְכֵן אַתְּ מוֹצֵא, שֶׁאֵין הַגָּלֻיּוֹת עֲתִידוֹת מִתְכַּנְּסוֹת אֶלָּא בִשְׂכַר אֲמָנָה שֶׁהֶאֱמִינוּ, שֶׁנֶּאֱמַר: (שיר השירים ד,י) "אִתִּי מִלְּבָנוֹן כַּלָּה, אִתִּי מִלְּבָנוֹן, תָּבוֹאִי! תָּשׁוּרִי מֵרֹאשׁ אֲמָנָה, מֵרֹאשׁ שְׂנִיר וְחֶרְמוֹן,<sup class="footnote-marker">*</sup><i class="footnote">תָּשׁוּרִי: תסתכלי. או: תצעדי.</i> מִמְּעֹנוֹת אֲרָיוֹת, מֵהַרְרֵי נְמֵרִים." (הושע ב,כא-כב) "וְאֵרַשְׂתִּיךְ לִי לְעוֹלָם, וְאֵרַשְׂתִּיךְ לִי בְּצֶדֶק וּבְמִשְׁפָּט וּבְחֶסֶד וּבְרַחֲמִים. וְאֵרַשְׂתִּיךְ לִי בֶּאֱמוּנָה, וְיָדַעַתְּ אֶת יי."
הָא, גְּדוֹלָה אֲמָנָה לִפְנֵי מִי שֶׁאָמַר וְהָיָה הָעוֹלָם, שֶׁבִּשְׂכַר אֱמוּנָה שָׁרְתָה עֲלֵיהֶם רוּחַ הַקֹּדֶשׁ, וְאָמְרוּ שִׁירָה, שֶׁנֶּאֱמַר: (שמות יד,לא-טו,א) "וַיַּאֲמִינוּ בַּיי וּבְמֹשֶׁה עַבְדּוֹ. אָז יָשִׁיר מֹשֶׁה וּבְנֵי יִשְׂרָאֵל אֶת הַשִּׁירָה הַזֹּאת לַיי". וְכֵן הוּא אוֹמֵר: (תהלים קו,יב) "וַיַּאֲמִינוּ בִדְבָרָיו, יָשִׁירוּ תְּהִלָּתוֹ." <small>חַסְלַת מַסֶּכְתָּא דְוַיְהִי בְּשַׁלַּח.</small>

מַסֶּכְתָּא דְשִׁירָה



Chapter 1

(שמות טו,א) <b>["אָז יָשִׁיר מֹשֶׁה וּבְנֵי יִשְׂרָאֵל אֶת הַשִּׁירָה הַזֹּאת לַיי, וַיֹּאמְרוּ לֵאמֹר: אָשִׁירָה לַיי, כִּי גָאֹה גָּאָה, סוּס וְרֹכְבוֹ רָמָה בַיָּם."] "אָז יָשִׁיר מֹשֶׁה"</b>. יֵשׁ "אָז" לְשֶׁעָבַר, וְיֵשׁ "אָז" לֶעָתִיד לָבֹא. (בראשית ד,כו) "אָז הוּחַל לִקְרֹא בְּשֵׁם יי." (שמות ד,כו) "אָז אָמְרָה: חֲתַן דָּמִים אַתָּה לִי." (שמות טו,א) "אָז יָשִׁיר מֹשֶׁה", (במדבר כא,יז) "אָז יָשִׁיר יִשְׂרָאֵל", (יהושע י,יב) "אָז יְדַבֵּר יְהוֹשֻׁעַ", (דברי הימים א טו,ב) "אָז אָמַר דָּוִיד", (מלכים א ח,יב) "אָז אָמַר שְׁלֹמֹה", הֲרֵי אֵלּוּ לְשֶׁעָבַר. יֵשׁ "אָז" לֶעָתִיד לָבֹא: (ישעיה ס,ה) "אָז תִּרְאִי וְנָהַרְתְּ", (ישעיה נח,י) "אָז יִבָּקַע כַּשַּׁחַר אוֹרֶךָ", (ישעיה לה,ו) "אָז יְדַלֵּג כָּאַיָּל פִּסֵּחַ", (ישעיה לה,ה) "אָז תִּפָּקַחְנָה עֵינֵי עִוְרִים", (ירמיה לא,יב) "אָז תִּשְׂמַח בְּתוּלָה בְּמָחוֹל", (תהלים קכו,ב) "אָז יִמָּלֵא שְׂחוֹק פִּינוּ", (תהלים קכו,ב) "אָז יֹאמְרוּ בַגּוֹיִם: הִגְדִּיל יי לַעֲשׂוֹת עִם אֵלֶּה." הֲרֵי אֵלּוּ לֶעָתִיד.
רַבִּי אוֹמֵר: 'אָז שָׁר מֹשֶׁה' אֵין כָּתוּב כָּן, אֶלָּא <b>"אָז יָשִׁיר מֹשֶׁה"</b>, נִמְצֵינוּ לְמֵדִין שֶׁתְּחִיַּת הַמֵּתִים מִן הַתּוֹרָה.
<b>"מֹשֶׁה וּבְנֵי יִשְׂרָאֵל"</b>. מֹשֶׁה שָׁקוּל כְּנֶגֶד כָּל יִשְׂרָאֵל, וְיִשְׂרָאֵל שְׁקוּלִין כְּמֹשֶׁה בְּשָׁעָה שֶׁאָמְרוּ שִׁירָה. דָּבָר אַחֵר: <b>"מֹשֶׁה וּבְנֵי יִשְׂרָאֵל"</b>, מַגִּיד שֶׁאָמַר מֹשֶׁה שִׁירָה כְּנֶגֶד כָּל יִשְׂרָאֵל.
<b>"אֶת הַשִּׁירָה הַזֹּאת"</b>. וְכִי שִׁירָה אַחַת הִיא? וַהֲלֹא עֶשֶׂר שִׁירוֹת הֵן: הָרִאשׁוֹנָה, שֶׁנֶּאֶמְרָה בְמִצְרַיִם, שֶׁנֶּאֱמַר: (ישעיה ל,כט) "הַשִּׁיר יִהְיֶה לָכֶם כְּלֵיל הִתְקַדֶּשׁ חָג". הַשְּׁנִיָּה, שֶׁנֶּאֶמְרָה עַל הַיָּם, שֶׁנֶּאֱמַר: (שמות טו,א) "אָז יָשִׁיר מֹשֶׁה". השְׁלִישִׁית, שֶׁנֶּאֶמְרָה עַל הַבְּאֵר, שֶׁנֶּאֱמַר: (במדבר כא,יז) "אָז יָשִׁיר יִשְׂרָאֵל". הָרְבִיעִית שֶׁאָמַר מֹשֶׁה, שֶׁנֶּאֱמַר: (על פי דְּבָרִים לא,כד) 'וַיְהִי כְּכַלּוֹת מֹשֶׁה לִכְתֹּב אֶת דִּבְרֵי הַשִּׁירָה הַזֹּאת'.<sup class="footnote-marker">*</sup><i class="footnote">בפסוק כתוב: "אֶת דִּבְרֵי הַתּוֹרָה הַזֹּאת".</i> הַחֲמִישִׁית שֶׁאָמַר יְהוֹשֻׁעַ, שֶׁנֶּאֱמַר: (יהושע י,יב) "אָז יְדַבֵּר יְהוֹשֻׁעַ לַיי, בְּיוֹם תֵּת יי אֶת הָאֱמֹרִי לִפְנֵי בְּנֵי יִשְׂרָאֵל, וַיֹּאמֶר לְעֵינֵי יִשְׂרָאֵל: שֶׁמֶשׁ בְּגִבְעוֹן דּוֹם, וְיָרֵחַ בְּעֵמֶק אַיָּלוֹן." הַשִּׁשִּׁית, שֶׁאָמְרָה דְבוֹרָה וּבָרָק, שֶׁנֶּאֱמַר: (שופטים ה,א) "וַתָּשַׁר דְּבוֹרָה וּבָרָק בֶּן אֲבִינֹעַם". הַשְּׁבִיעִית שֶׁאָמַר דָּוִד, שֶׁנֶּאֱמַר: (שמואל ב כב,א) "וַיְדַבֵּר דָּוִד לַיי אֶת דִּבְרֵי הַשִּׁירָה הַזֹּאת".
הַשְּׁמִינִית שֶׁאָמַר שְׁלֹמֹה, שֶׁנֶּאֱמַר: (תהלים ל,א) "מִזְמוֹר שִׁיר חֲנֻכַּת הַבַּיִת לְדָוִד." וְכִי דָּוִד בְּנָאוֹ? וַהֲלֹא שְׁלֹמֹה בְּנָאוֹ, שֶׁנֶּאֱמַר: (מלכים א ו,יד) "וַיִּבֶן שְׁלֹמֹה אֶת הַבַּיִת". וּמַה תִּלְמֹד לוֹמַר "מִזְמוֹר שִׁיר חֲנֻכַּת הַבַּיִת לְדָוִד"? אֶלָּא, לְפִי שֶׁנָּתַן דָּוִד נַפְשׁוֹ עָלָיו לִבְנוֹתוֹ, נִקְרָא עַל שְׁמוֹ. וְכֵן הוּא אוֹמֵר: (תהלים קלב,א-ו) "זְכוֹר יי לְדָוִד אֵת כָּל עֻנּוֹתוֹ. אֲשֶׁר נִשְׁבַּע לַיי, נָדַר לַאֲבִיר יַעֲקֹב. אִם אָבֹא בְּאֹהֶל בֵּיתִי, אִם אֶעֱלֶה עַל עֶרֶשׂ יְצוּעָי. עַד אֶמְצָא מָקוֹם לַיי, מִשְׁכָּנוֹת לַאֲבִיר יַעֲקֹב. הִנֵּה שְׁמַעֲנוּהָ בְאֶפְרָתָה, מְצָאנוּהָ בִּשְׂדֵי יָעַר." וְכֵן הוּא אוֹמֵר: (מלכים א יב,טז) "רְאֵה בֵיתְךָ דָּוִד". הָא, לְפִי שֶׁנָּתַן נַפְשׁוֹ עָלָיו, נִקְרָא עַל שְׁמוֹ. וְכֵן אַתְּ מוֹצֵא, שֶׁכָּל דָּבָר שֶׁאָדָם נוֹתֵן נַפְשׁוֹ עָלָיו נִקְרָא עַל שְׁמוֹ.
שְׁלֹשָׁה דְבָרִים נָתַן מֹשֶׁה נַפְשׁוֹ עֲלֵיהֶן, וְנִקְרְאוּ עַל שְׁמוֹ: נָתַן נַפְשׁוֹ עַל הַתּוֹרָה, וְנִקְרֵאת עַל שְׁמוֹ, שֶׁנֶּאֱמַר: (מלאכי ג,כב) "זִכְרוּ תּוֹרַת מֹשֶׁה עַבְדִּי". וַהֲלֹא תּוֹרַת אֱלֹהִים הִיא, שֶׁנֶּאֱמַר: (תהלים יט,י) "תּוֹרַת יי תְּמִימָה, מְשִׁיבַת נָפֶשׁ"! הָא, מַה תִּלְמֹד לוֹמַר "זִכְרוּ תּוֹרַת מֹשֶׁה עַבְדִּי"? אֶלָּא לְפִי שֶׁנָּתַן נַפְשׁוֹ עָלֶיהָ, נִקְרֵאת עַל שְׁמוֹ. וְכִי הֵיכָן מָצִינוּ בְמֹשֶׁה שֶׁנָּתַן נַפְשׁוֹ עַל הַתּוֹרָה? שֶׁנֶּאֱמַר: (שמות לד,כח) "וַיְהִי שָׁם עִם יי אַרְבָּעִים יוֹם וְאַרְבָּעִים לַיְלָה, לֶחֶם לֹא אָכַל וּמַיִם לֹא שָׁתָה". וְאוֹמֵר: (דברים ט,ט) "וָאֵשֵׁב בָּהָר אַרְבָּעִים יוֹם וְאַרְבָּעִים לַיְלָה, לֶחֶם לֹא אָכַלְתִּי, וּמַיִם לֹא שָׁתִיתִי." הָא, לְפִי שֶׁנָּתַן נַפְשׁוֹ עַל הַתּוֹרָה, נִקְרֵאת עַל שְׁמוֹ.
נָתַן נַפְשׁוֹ עַל יִשְׂרָאֵל, נִקְרְאוּ עַל שְׁמוֹ, שֶׁנֶּאֱמַר: (שמות לב,ז) "לֶךְ רֵד כִּי שִׁחֵת עַמְּךָ". וַהֲלֹא עַם יי הֵם, שֶׁנֶּאֱמַר (דברים ט,כט) "וְהֵם עַמְּךָ וְנַחֲלָתֶךָ"? וְאוֹמֵר: (יחזקאל לו,כ) "בֶּאֱמֹר לָהֶם, עַם יי אֵלֶּה, וּמֵאַרְצוֹ יָצָאוּ." הָא, מַה תִּלְמֹד לוֹמַר (שמות לב,ז) "לֶךְ רֵד כִּי שִׁחֵת עַמְּךָ"? לְפִי שֶׁנָּתַן נַפְשׁוֹ עַל יִשְׂרָאֵל, נִקְרְאוּ עַל שְׁמוֹ. וְכִי הֵיכָן מָצִינוּ בְמֹשֶׁה שֶׁנָּתַן נַפְשׁוֹ עַל יִשְׂרָאֵל? שֶׁנֶּאֱמַר: (שמות ב,יא) "וַיְהִי בַּיָּמִים הָהֵם, וַיִּגְדַּל מֹשֶׁה, וַיֵּצֵא אֶל אֶחָיו וַיַּרְא בְּסִבְלֹתָם", וְאוֹמֵר: (שמות ב,יב) "וַיִּפֶן כֹּה וָכֹה וַיַּרְא כִּי אֵין אִישׁ, וַיַּךְ אֶת הַמִּצְרִי, וַיִּטְמְנֵהוּ בַּחוֹל." הָא, לְפִי שֶׁנָּתַן נַפְשׁוֹ עַל יִשְׂרָאֵל, נִקְרְאוּ עַל שְׁמוֹ.
נָתַן נַפְשׁוֹ עַל הַדַּיָּנִין, וְנִקְרְאוּ עַל שְׁמוֹ, שֶׁנֶּאֱמַר: (דברים טז,יח) "שֹׁפְטִים וְשֹׁטְרִים תִּתֶּן לְךָ בְּכָל שְׁעָרֶיךָ". וַהֲלֹא הַמִּשְׁפָּט לֵאלֹהִים הוּא, שֶׁנֶּאֱמַר: (דברים א,יז) "כִּי הַמִּשְׁפָּט לֵאלֹהִים הוּא"? מַה תִּלְמֹד לוֹמַר "תִּתֶּן לְךָ"? אֶלָּא, מִתּוֹךְ שֶׁנָּתַן נַפְשׁוֹ עַל הַדַּיָּנִין, נִקְרְאוּ הַדַּיָּנִין עַל שְׁמוֹ. וּמְנַיִן שֶׁנָּתַן נַפְשׁוֹ עֲלֵיהֶם? שֶׁנֶּאֱמַר: (שמות ב,יג-יד) "וַיֵּצֵא בַּיּוֹם הַשֵּׁנִי, וְהִנֵּה שְׁנֵי אֲנָשִׁים עִבְרִים נִצִּים,<sup class="footnote-marker">*</sup><i class="footnote">נִצִּים: רבים ומחליפים מכות.</i> וַיֹּאמֶר לָרָשָׁע: לָמָּה תַכֶּה רֵעֶךָ? וַיֹּאמֶר: מִי שָׂמְךָ לְאִישׁ שַׂר וְשֹׁפֵט עָלֵינוּ? וַיִּשְׁמַע פַּרְעֹה אֶת הַדָּבָר הַזֶּה, וַיְבַקֵּשׁ לַהֲרֹג אֶת מֹשֶׁה, וַיִּבְרַח מֹשֶׁה מִפְּנֵי פַרְעֹה, וַיֵּשֶׁב בְּאֶרֶץ מִדְיָן וַיֵּשֶׁב עַל הַבְּאֵר." (שמות ב,טז-יז) "וּלְכֹהֵן מִדְיָן שֶׁבַע בָּנוֹת, וַתָּבֹאנָה וַתִּדְלֶנָה וַתְּמַלֶּאנָה אֶת הָרְהָטִים,<sup class="footnote-marker">*</sup><i class="footnote">הָרְהָטִים: שקתות להשקיית הבהמות</i> לְהַשְׁקוֹת צֹאן אֲבִיהֶן. וַיָּבֹאוּ הָרֹעִים וַיְגָרְשׁוּם". מִדַּיָּנִין בָּרַח, וּלְדַיָּנִין חָזַר. (דברים לג,כא) "צִדְקַת יי עָשָׂה וּמִשְׁפָּטָיו עִם יִשְׂרָאֵל." הָא לְפִי שֶׁנָּתַן נַפְשׁוֹ הַדַּיָּנִין נִקְרְאוּ הַדַּיָּנִין עַל שְׁמוֹ.
הַתְּשִׁיעִית, שֶׁאָמַר יְהוֹשָׁפָט, שֶׁנֶּאֱמַר: (דברי הימים ב כ,כא) "וַיִּוָּעַץ אֶל הָעָם, וַיַּעֲמֵד מְשֹׁרְרִים לַיי, וּמְהַלְלִים לְהַדְרַת קֹדֶשׁ, בְּצֵאת לִפְנֵי הֶחָלוּץ, וְאֹמְרִים: הוֹדוּ לַיי, כִּי לְעוֹלָם חַסְדּוֹ!" וּמָה נִשְׁתַּנֵּית הוֹדָיָה זוֹ מִכָּל הוֹדָיוֹת שֶׁבַּתּוֹרָה? שֶׁבְּכָל הוֹדָיוֹת שֶׁבַּתּוֹרָה נֶאֱמַר: "הוֹדוּ לַיי כִּי טוֹב, כִּי לְעוֹלָם חַסְדּוֹ!" וּבָזוֹ לֹא נֶאֱמַר "כִּי טוֹב". אֶלָּא כִּבְיָכֹל לֹא הָיְתָה שִׂמְחָה לְפָנָיו בַּמָּרוֹם. עַל מִיתָתָן שֶׁלָּרְשָׁעִים, לֹא הָיְתָה שִׂמְחָה לְפָנָיו, קַל וָחֹמֶר עַל אֲבֵדָתוֹ שֶׁלְּצַדִּיק אֶחָד, שֶׁהוּא שָׁקוּל כְּנֶגֶד הָעוֹלָם כֻּלּוֹ, שֶׁנֶּאֱמַר: (משלי י,כה) "וְצַדִּיק יְסוֹד עוֹלָם."
הָעֲשִׂירִית לֶעָתִיד לָבֹא, שֶׁנֶּאֱמַר: (ישעיה מב,י) "שִׁירוּ לַיי שִׁיר חָדָשׁ, תְּהִלָּתוֹ מִקְצֵה הָאָרֶץ", וְאוֹמֵר: (תהלים קמט,א) "שִׁירוּ לַיי שִׁיר חָדָשׁ, תְּהִלָּתוֹ בִּקְהַל חֲסִידִים." כָּל הַשִּׁירוֹת שֶׁעָבְרוּ קְרוּיוֹת בִּלְשׁוֹן נְקֵבָה. כַּשֵּׁם שֶׁהַנְּקֵבָה יוֹלֶדֶת, כָּךְ הַתְּשׁוּעוֹת שֶׁעָבְרוּ, הָיָה אַחֲרֵיהֶם שִׁעְבּוּד, אֲבָל הַתְּשׁוּעָה הָעֲתִידָה קְרוּיָה בִּלְשׁוֹן זָכָר, שֶׁנֶּאֱמַר: (ירמיה ל,ו) "שַׁאֲלוּ נָא וּרְאוּ, אִם יֹלֵד זָכָר, מַדּוּעַ רָאִיתִי כָל גֶּבֶר יָדָיו עַל חֲלָצָיו?" כַּשֵּׁם שֶׁאֵין הַזָּכָר יוֹלֵד, כָּךְ הַתְּשׁוּעָה הָעֲתִידָה לָבֹא, אֵין אַחֲרֶיהָ שִׁעְבּוּד, שֶׁנֶּאֱמַר: (ישעיה מה,יז) "יִשְׂרָאֵל נוֹשַׁע בַּיי תְּשׁוּעַת עוֹלָמִים, לֹא תֵבֹשׁוּ וְלֹא תִכָּלְמוּ עַד עוֹלְמֵי עַד."
<b>"לַיי"</b>. לַיי אֲמָרוּהָ, וְלֹא אֲמָרוּהָ לְבָשָׂר וָדָם. לֹא כָעִנְיָן שֶׁנֶּאֱמַר לְהַלָּן: (שמואל א יח,ו) "וַיְהִי בְּבוֹאָם בְּשׁוּב דָּוִד מֵהַכּוֹת אֶת הַפְּלִשְׁתִּי, וַתֵּצֶאנָה הַנָּשִׁים מִכָּל עָרֵי יִשְׂרָאֵל לָשִׁיר, וְהַמְּחֹלוֹת לִקְרַאת שָׁאוּל הַמֶּלֶךְ, בְּתֻפִּים בְּשִׂמְחָה וּבְשָׁלִשִׁים." וְאוֹמֵר: (שמואל א יח,ז) "וַתַּעֲנֶינָה הַנָּשִׁים הַמְשַׂחֲקוֹת וַתֹּאמַרְןָ: הִכָּה שָׁאוּל בַּאֲלָפָו, וְדָוִד בְּרִבְבֹתָיו!" אֲבָל כָּן "לַיי", לַיי אֲמָרוּהָ, וְלֹא אֲמָרוּהָ לְבָשָׂר וָדָם.
<b>"וַיֹּאמְרוּ לֵאמֹר"</b>, רַבִּי נְחֶמְיָה אוֹמֵר: שָׁרַת רוּחַ הַקֹּדֶשׁ עַל יִשְׂרָאֵל וְהָיוּ אוֹמְרִין שִׁירָה, כִּבְנֵי אָדָם שֶׁהֵן קוֹרִין אֶת שְׁמַע.
רַבִּי עֲקִיבָה אוֹמֵר: רוּחַ הַקֹּדֶשׁ שָׁרַת עַל יִשְׂרָאֵל, וְהָיוּ אוֹמְרִין שִׁירָה, כִּבְנֵי אָדָם שֶׁהֵן קוֹרִין אֶת הַהַלֵּל.
רַבִּי אֱלִיעֶזֶר בֶּן תַּדַּי אוֹמֵר: מֹשֶׁה הָיָה פּוֹתֵחַ בִּדְבָרִים תְּחִלָּה, וְיִשְׂרָאֵל עוֹנִין אַחֲרָיו וְגוֹמְרִין עִמּוֹ. מֹשֶׁה הָיָה פּוֹתֵחַ בִּדְבָרִים וְאוֹמֵר: <b>"אָשִׁירָה לַיי"</b>, וְיִשְׂרָאֵל עוֹנִין אַחֲרָיו וְגוֹמְרִין עִמּוֹ: <b>"אָשִׁירָה לַיי, כִּי גָאֹה גָּאָה, סוּס וְרֹכְבוֹ רָמָה בַיָּם."</b> מֹשֶׁה הָיָה פּוֹתֵחַ וְאוֹמֵר: (שמות טו,ב) "עָזִּי וְזִמְרָת יָהּ", וְיִשְׂרָאֵל עוֹנִין אַחֲרָיו וְגוֹמְרִין עִמּוֹ: "עָזִּי וְזִמְרָת יָהּ, וַיְהִי לִי לִישׁוּעָה". מֹשֶׁה הָיָה פּוֹתֵחַ וְאוֹמֵר: (שמות טו,ג) "יי אִישׁ מִלְחָמָה", וְיִשְׂרָאֵל עוֹנִין אַחֲרָיו וְגוֹמְרִין עִמּוֹ: "יי אִישׁ מִלְחָמָה, יי שְׁמוֹ."
<b>"אָשִׁירָה לַיי"</b>, לַיי נָאָה גְּדֻלָּה, לַיי נָאָה גְּבוּרָה, לַיי הַתִּפְאֶרֶת וְהַנֵּצַח וְהַהוֹד! וְכֵן דָּוִד אָמַר: (דברי הימים א כט,יא) "לְךָ יי הַגְּדֻלָּה וְהַגְּבוּרָה וְהַתִּפְאֶרֶת וְהַנֵּצַח וְהַהוֹד".
<b>"אָשִׁירָה לַיי, כִּי גָאֹה גָּאָה"</b>. מוֹשְׁלוֹ מָשָׁל, לְמָה הַדָּבָר דּוֹמֶה? לְמֶלֶךְ בָּשָׂר וָדָם שֶׁנִּכְנַס לַמְּדִינָה, וְהָיוּ הַכֹּל מְקַלְּסִין לְפָנָיו שֶׁהוּא גִּבּוֹר, וְאֵינוֹ אֶלָּא חָלָשׁ,<sup class="footnote-marker">*</sup><i class="footnote">מְקַלְּסִין: משבחים. מן המנהג ההלניסטי לקבל את פני המלך ברחובות בקיאה: "קָלוֹס", יפה!</i> שֶׁהוּא עָשִׁיר, וְאֵינוֹ אֶלָּא עָנִי, שֶׁהוּא חָכָם, וְאֵינוֹ אֶלָּא טִפֵּשׁ, שֶׁהוּא רַחְמָנִי, וְאֵינוֹ אֶלָּא אַכְזָרִי, שֶׁהוּא דַּיָּן, שֶׁהוּא נֶאֱמָן, וְאֵין בּוֹ אַחַת מִכֻּלָּן, אֶלָּא הַכֹּל מַחְנִיפִין לוֹ. אֲבָל מִי שֶׁאָמַר וְהָיָה הָעוֹלָם אֵינוֹ כֵן, אֶלָּא <b>"אָשִׁירָה לַיי"</b> שֶׁהוּא גִּבּוֹר, שֶׁנֶּאֱמַר: (דברים י,יז) "הָאֵל הַגָּדוֹל הַגִּבּוֹר וְהַנּוֹרָא", וְאוֹמֵר (תהלים כד,ט) "יי עִזּוּז וְגִבּוֹר, יי גִּבּוֹר מִלְחָמָה." וְאוֹמֵר (ישעיה מב,יג) "יי כַּגִּבּוֹר יֵצֵא, כְּאִישׁ מִלְחָמוֹת יָעִיר קִנְאָה, יָרִיעַ אַף יַצְרִיחַ, עַל אֹיְבָיו יִתְגַּבָּר."<sup class="footnote-marker">*</sup><i class="footnote">יַצְרִיחַ: ישמיע צרחה.</i> וְאוֹמֵר (ירמיה י,ו) "מֵאֵין כָּמוֹךָ יי, גָּדוֹל אַתָּה, וְגָדוֹל שִׁמְךָ בִּגְבוּרָה."
<b>"אָשִׁירָה לַיי"</b> שֶׁהוּא עָשִׁיר, שֶׁנֶּאֱמַר: (דברים י,יד) "הֵן לַיי אֱלֹהֶיךָ הַשָּׁמַיִם וּשְׁמֵי הַשָּׁמָיִם, הָאָרֶץ וְכָל אֲשֶׁר בָּהּ." וְאוֹמֵר (תהלים כד,א) "לַיי הָאָרֶץ וּמְלוֹאָהּ, תֵּבֵל וְיֹשְׁבֵי בָהּ." וְאוֹמֵר (תהלים צה,ה) "אֲשֶׁר לוֹ הַיָּם, וְהוּא עָשָׂהוּ". וְאוֹמֵר (חגי ב,י) "לִי הַכֶּסֶף וְלִי הַזָּהָב, נְאֻם יי צְבָאוֹת." וְאוֹמֵר (יחזקאל יח,ד) "הֵן כָּל הַנְּפָשׁוֹת לִי הֵנָּה, כְּנֶפֶשׁ הָאָב וּכְנֶפֶשׁ הַבֵּן, לִי הֵנָּה".
<b>"אָשִׁירָה לַיי"</b> שֶׁהוּא חָכָם, שֶׁנֶּאֱמַר: (משלי ג,יט) "יי בְּחָכְמָה יָסַד אָרֶץ". וְאוֹמֵר (איוב יב,יג) "עִמּוֹ חָכְמָה וּגְבוּרָה". וְאוֹמֵר (משלי ב,ו) "כִּי יי יִתֵּן חָכְמָה, מִפִּיו דַּעַת וּתְבוּנָה." וְאוֹמֵר *(דניאל ב,כא) "יָהֵב חָכְמְתָא לְחַכִּימִין, וּמַנְדְּעָא לְיָדְעֵי בִינָה."<sup class="footnote-marker">*</sup><i class="footnote">* נוֹתֵן חַחָכְמָה לַחֲכָמִים וְהַמַּדָּע לְיוֹדְעֵי בִינָה.</i> וְאוֹמֵר (ירמיה י,ז) "מִי לֹא יִרָאֲךָ, מֶלֶךְ הַגּוֹיִם? כִּי לְךָ יָאָתָה, כִּי בְכָל חַכְמֵי הַגּוֹיִם וּבְכָל מַלְכוּתָם, מֵאֵין כָּמוֹךָ."
<b>"אָשִׁירָה לַיי"</b> שֶׁהוּא רַחְמָן, שֶׁנֶּאֱמַר: (שמות לד,ו) "יי! יי! אֵל רַחוּם וְחַנּוּן, אֶרֶךְ אַפַּיִם, וְרַב חֶסֶד וֶאֱמֶת." וְאוֹמֵר (תהלים קמה,י) "חַנּוּן וְרַחוּם יי." וְאוֹמֵר (דברים ד,לא) "כִּי אֵל רַחוּם יי אֱלֹהֶיךָ, לֹא יַרְפְּךָ וְלֹא יַשְׁחִיתֶךָ, וְלֹא יִשְׁכַּח אֶת בְּרִית אֲבֹתֶיךָ אֲשֶׁר נִשְׁבַּע לָהֶם." וְאוֹמֵר (תהלים כה,ו) "זְכֹר רַחֲמֶיךָ יי וַחֲסָדֶיךָ, כִּי מֵעוֹלָם הֵמָּה." וְאוֹמֵר: (תהלים קמה,ט) "טוֹב יי לַכֹּל, וְרַחֲמָיו עַל כָּל מַעֲשָׂיו." וְאוֹמֵר (דניאל ט,ט) "לַאדֹנָי אֱלֹהֵינוּ הָרַחֲמִים וְהַסְּלִחוֹת".
<b>"אָשִׁירָה לַיי"</b> שֶׁהוּא דַּיָּן, שֶׁנֶּאֱמַר: "כִּי הַמִּשְׁפָּט לֵאלֹהִים הוּא". וְאוֹמֵר (תהלים פב,א) "אֱלֹהִים נִצָּב בַּעֲדַת אֵל". וְאוֹמֵר (דברים לב,ד) "הַצּוּר, תָּמִים פָּעֳלוֹ, כִּי כָל דְּרָכָיו מִשְׁפָּט, אֵל אֱמוּנָה וְאֵין עָוֶל, צַדִּיק וְיָשָׁר הוּא."
<b>"אָשִׁירָה לַיי"</b>, שֶׁהוּא נֶאֱמָן, שֶׁנֶּאֱמַר: (דברים ז,ט) "וְיָדַעְתָּ כִּי יי אֱלֹהֶיךָ הוּא הָאֱלֹהִים, הָאֵל הַנֶּאֱמָן, שֹׁמֵר הַבְּרִית וְהַחֶסֶד לְאֹהֲבָיו וּלְשֹׁמְרֵי מִצְו‍ֹתָו לְאֶלֶף דּוֹר." וְאוֹמֵר (דברים לב,ד) "הַצּוּר, תָּמִים פָּעֳלוֹ, כִּי כָל דְּרָכָיו מִשְׁפָּט, אֵל אֱמוּנָה וְאֵין עָוֶל, צַדִּיק וְיָשָׁר הוּא." הָא לַיי נָאָה גְבוּרָה, לוֹ הַתִּפְאֶרֶת הַנֶּצַח וְהַהֹד.
<b>"אָשִׁירָה לַיי"</b>, שֶׁהוּא נָאֶה, שֶׁהוּא הָדוּר, שֶׁהוּא מְשֻׁבָּח, שֶׁנֶּאֱמַר: (תהלים פט,ז) "כִּי מִי בַשַּׁחַק יַעֲרֹךְ לַיי, יִדְמֶה לַיי בִּבְנֵי אֵלִים?" וְאוֹמֵר (תהלים פט,ח) "אֵל נַעֲרָץ בְּסוֹד קְדֹשִׁים רַבָּה". וְאוֹמֵר (תהלים פט,ט) "יי אֱלֹהֵי צְבָאוֹת, מִי כָמוֹךָ חֲסִין יָהּ". מַהוּ צְבָאוֹת? אוֹת הוּא בְּתוֹךְ צָבָא שֶׁלּוֹ. וְכֵן הוּא אוֹמֵר (דברים לג,ב) "וְאָתָה מֵרִבְבֹת קֹדֶשׁ", אוֹת הוּא בְּתוֹךְ רִבְבוֹת קֹדֶשׁ שֶׁלּוֹ. וְכֵן דָּוִד אוֹמֵר: (תהלים פו,י) "אֵין כָּמוֹךָ בָאֱלֹהִים אֲדֹנָי, וְאֵין כְּמַעֲשֶׂיךָ." וְכֵן הוּא אוֹמֵר (שיר השירים ה,י) "דּוֹדִי צַח וְאָדוֹם". וְאוֹמֵר (שיר השירים ה,יא) "רֹאשׁוֹ כֶּתֶם פָּז". וְאוֹמֵר (שיר השירים ה,יב) "עֵינָיו כְּיוֹנִים עַל אֲפִיקֵי מָיִם".<sup class="footnote-marker">*</sup><i class="footnote">אֲפִיקֵי מָיִם: זרמים.</i> וְאוֹמֵר (שיר השירים ה,יג) "לְחָיָו כַּעֲרוּגַת הַבֹּשֶׂם". וְאוֹמֵר (שיר השירים ה,יד) "יָדָיו גְּלִילֵי זָהָב". וְאוֹמֵר (שיר השירים ה,טו) "שׁוֹקָיו עַמּוּדֵי שֵׁשׁ".
רַבִּי יוֹסֵה הַגָּלִילִי אוֹמֵר: הֲרֵי הוּא אוֹמֵר: (תהלים ח,ג) "מִפִּי עוֹלְלִים וְיֹנְקִים יִסַּדְתָּ עֹז". "עוֹלְלִים", אֵלּוּ שֶׁבִּמְעֵי אִמָּן, שֶׁנֶּאֱמַר: (אִיּוֹב ג,טז "אוֹ כְנֵפֶל טָמוּן לֹא אֶהְיֶה, כְּעֹלְלִים לֹא רָאוּ אוֹר."<sup class="footnote-marker">*</sup><i class="footnote">נֵפֶל טָמוּן: עובר שנולד מת ומטמינים אותו באדמה.</i> "וְיֹנְקִים", אֵלּוּ שֶׁיּוֹנְקִים מִשְּׁדֵי אִמָּן, שֶׁנֶּאֱמַר: (יוֹאֵל ב,יב) "אִסְפוּ עוֹלָלִים וְיֹנְקֵי שָׁדָיִם".
רַבִּי אוֹמֵר: "עֹלְלִים", אֵלּוּ עוֹלְלִים שֶׁבַּחוּץ, שֶׁנֶּאֱמַר: (ירמיה ט,כ) "לְהַכְרִית עוֹלָל מִחוּץ". וְאוֹמֵר (איכה ד,ד) "עוֹלָלִים שָׁאֲלוּ לֶחֶם". "יֹנְקִים", אֵלּוּ שֶׁעַל שְׁדֵי אִמָּן, שֶׁנֶּאֱמַר: (יואל ב,טז) "אִסְפוּ עוֹלָלִים וְיֹנְקֵי שָׁדָיִם". אֵלּוּ וָאֵלּוּ פָּתְחוּ פִיהֶם וְאָמְרוּ שִׁירָה לִפְנֵי הַמָּקוֹם, שֶׁנֶּאֱמַר: <b>"אָשִׁירָה לַיי"</b>.
רַבִּי מֵאִיר אוֹמֵר: אַף עֳבָרִין שֶׁבִּמְעֵי אִמָּן פָּתְחוּ פִיהֶן,<sup class="footnote-marker">*</sup><i class="footnote">עֳבָרִים: עֻבָּרִים.</i> וְאָמְרוּ שִׁירָה לִפְנֵי הַמָּקוֹם, שֶׁנֶּאֱמַר: (תהלים סח,כז) "בְּמַקְהֵלוֹת בָּרְכוּ אֱלֹהִים, אֲדֹנָי מִמְּקוֹר יִשְׂרָאֵל." וְלֹא יִשְׂרָאֵל בִּלְבַד אָמְרוּ שִׁירָה לִפְנֵי הַמָּקוֹם, אֶלָּא אַף מַלְאֲכֵי הַשָּׁרֵת, שֶׁנֶּאֱמַר: (תהלים ח,ב) "יי אֲדֹנֵינוּ, מָה אַדִּיר שִׁמְךָ בְּכָל הָאָרֶץ! אֲשֶׁר תְּנָה הוֹדְךָ עַל הַשָּׁמָיִם."

Chapter 2

<b>"כִּי גָאֹה גָּאָה"</b>, גֵּאַנִי וְגֵאִיתִיו: גֵּאַנִי בְּמִצְרַיִם, שֶׁנֶּאֱמַר: (שמות ד,כב) "וְאָמַרְתָּ אֶל פַּרְעֹה, כֹּה אָמַר יי: בְּנִי בְכֹרִי יִשְׂרָאֵל." אַף אֲנִי גֵאִיתִיו בְּמִצְרַיִם, שֶׁנֶּאֱמַר: (ישעיה ל,כט) "הַשִּׁיר יִהְיֶה לָכֶם כְּלֵיל הִתְקַדֶּשׁ חָג, וְשִׂמְחַת לֵבָב כַּהוֹלֵךְ בֶּחָלִיל, לָבוֹא בְהַר יי אֶל צוּר יִשְׂרָאֵל."
דָּבָר אַחֵר: <b>"כִּי גָאֹה גָּאָה"</b>, גֵּאַנִי וְגֵאִיתִיו: גֵּאַנִי עַל הַיָּם, שֶׁנֶּאֱמַר: (שמות יד,יט) "וַיִּסַּע מַלְאַךְ הָאֱלֹהִים הַהֹלֵךְ לִפְנֵי מַחֲנֵה יִשְׂרָאֵל, וַיֵּלֶךְ מֵאַחֲרֵיהֶם, וַיִּסַּע עַמּוּד הֶעָנָן מִפְּנֵיהֶם וַיַּעֲמֹד מֵאַחֲרֵיהֶם." אַף אֲנִי גֵאִיתִיו עַל הַיָּם, וְשַׁרְתִּי לְפָנָיו שִׁירָה, שֶׁנֶּאֱמַר: <b>"אָשִׁירָה לַיי, כִּי גָאֹה גָּאָה"</b>.
דָּבָר אַחֵר: <b>"כִּי גָאֹה גָּאָה"</b>. גֵּאֶה וְעָתִיד לְהִתְגָּאוֹת, שֶׁנֶּאֱמַר: (ישעיה ב,יב) "כִּי יוֹם לַיי צְבָאוֹת עַל כָּל גֵּאֶה וָרָם, וְעַל כָּל נִשָּׂא וְשָׁפֵל." וְאוֹמֵר: (ישעיה ב,יג-יז) "וְעַל כָּל אַרְזֵי הַלְּבָנוֹן הָרָמִים וְהַנִּשָּׂאִים, וְעַל כָּל אַלּוֹנֵי הַבָּשָׁן. וְעַל כָּל הֶהָרִים הָרָמִים, וְעַל כָּל הַגְּבָעוֹת הַנִּשָּׂאוֹת. וְעַל כָּל מִגְדָּל גָּבֹהַּ, וְעַל כָּל חוֹמָה בְצוּרָה. וְעַל כָּל אֳנִיּוֹת תַּרְשִׁישׁ, וְעַל כָּל שְׂכִיּוֹת הַחֶמְדָּה.<sup class="footnote-marker">*</sup><i class="footnote">שְׂכִיּוֹת הַחֶמְדָּה: כלים יפים שחומדים להסתכל בהם.</i> וְשַׁח גַּבְהוּת הָאָדָם, וְשָׁפֵל רוּם אֲנָשִׁים, וְנִשְׂגַּב יי לְבַדּוֹ בַּיּוֹם הַהוּא." וְאוֹמֵר (ישעיה ב,יח) "וְהָאֱלִילִים כָּלִיל יַחֲלֹף."
דָּבָר אַחֵר: <b>"כִּי גָאֹה גָּאָה"</b>, מִתְגָּאֶה הוּא עַל כָּל הַמִּתְגָּאִים, שֶׁבְּמַה שֶּׁאֻמּוֹת הָעוֹלָם מִתְגָּאִים לְפָנָיו, בּוֹ הוּא נִפְרָע מֵהֶם. שֶׁכֵּן הוּא אוֹמֵר בְּדוֹר הַמַּבּוּל: (איוב כא,י) "שׁוֹרוֹ עִבַּר וְלֹא יַגְעִל, תְּפַלֵּט פָּרָתוֹ וְלֹא תְשַׁכֵּל." (איוב כא,יא-יב) "יְשַׁלְּחוּ כַצֹּאן עֲוִילֵיהֶם, וְיַלְדֵיהֶם יְרַקֵּדוּן. יִשְׂאוּ כְּתֹף וְכִנּוֹר, וְיִשְׂמְחוּ לְקוֹל עוּגָב." מַה נֶּאֱמַר שָׁם? (איוב כא,יד-טו) "וַיֹּאמְרוּ לָאֵל: סוּר מִמֶּנּוּ! וְדַעַת דְּרָכֶיךָ לֹא חָפָצְנוּ. מַה שַּׁדַּי כִּי נַעַבְדֶנּוּ, וּמַה נּוֹעִיל כִּי נִפְגַּע בּוֹ?" אָמְרוּ, לֹא טִפַּת גְּשָׁמִים הִיא? אֵין אָנוּ צְרִיכִין לָהּ, אֶלָּא: (בראשית ב,ו) "וְאֵד יַעֲלֶה מִן הָאָרֶץ, וְהִשְׁקָה אֶת כָּל פְּנֵי הָאֲדָמָה." אָמַר לָהֶם הַמָּקוֹם: שׁוֹטִים שֶׁבָּעוֹלָם! בַּטּוֹבָה שֶׁהִשְׁפַּעְתִּי לָכֶם אַתֶּם מִתְגָּאִים! בָּהּ אֲנִי נִפְרָע מִכֶּם! שֶׁנֶּאֱמַר: (בראשית ז,יב) "וַיְהִי הַגֶּשֶׁם עַל הָאָרֶץ, אַרְבָּעִים יוֹם וְאַרְבָּעִים לָיְלָה."
רַבִּי יוֹסֵה בֶּן דֻּרְמַסְקִית אוֹמֵר: הֵם נָתְנוּ עֵינֵיהֶם, הָעֶלְיוֹנָה בַּתַּחְתּוֹנָה, כְּדֵי לַעֲשׁוֹת תַּאֲוָתָם, וְהַמָּקוֹם פָּתַח עֲלֵיהֶם מַעְיָנוֹת מִלְּמַעְלָה וּמִלְּמַטָּה כְּדֵי לְאַבְּדָם, שֶׁנֶּאֱמַר: (בראשית ז,יא) "בַּיּוֹם הַזֶּה נִבְקְעוּ כָּל מַעְיְנֹת תְּהוֹם רַבָּה, וַאֲרֻבֹּת הַשָּׁמַיִם נִפְתָּחוּ."
וְכֵן אַתְּ מוֹצֵא בְאַנְשֵׁי מִגְדָּל, שֶׁבַּדָּבָר שֶּׁנִּתְגָּאוּ לְפָנָיו, בּוֹ נִפְרַע מֵהֶם, שֶׁנֶּאֱמַר: (בראשית יא,ד) "וַיֹּאמְרוּ: הָבָה נִבְנֶה לָּנוּ עִיר וּמִגְדָּל וְרֹאשׁוֹ בַשָּׁמַיִם, וְנַעֲשֶׂה לָּנוּ שֵׁם, פֶּן נָפוּץ". וְאַחֲרָיו מַה כָּתוּב? (בראשית יא,ח) "וַיָּפֶץ יי אֹתָם מִשָּׁם עַל פְּנֵי כָל הָאָרֶץ וַיַּחְדְּלוּ לִבְנֹת הָעִיר."
וְכֵן אַתְּ מוֹצֵא בְאַנְשֵׁי סְדוֹם, שֶׁבְּמַה שֶּׁנִּתְגָּאוּ לְפָנָיו, בּוֹ נִפְרַע מֵהֶם, שֶׁנֶּאֱמַר: (איוב כח,ה) "אֶרֶץ מִמֶּנָּה יֵצֵא לָחֶם, וְתַחְתֶּיהָ נֶהְפַּךְ כְּמוֹ אֵשׁ. מְקוֹם סַפִּיר אֲבָנֶיהָ, וְעַפְרֹת זָהָב לוֹ." (אִיּוֹב כח ה,י) "נָתִיב לֹא יְדָעוֹ עָיִט, וְלֹא שְׁזָפַתּוּ עֵין אַיָּה." (אִיּוֹב כח ה,י) "לֹא הִדְרִיכוּהוּ בְנֵי שָׁחַץ,<sup class="footnote-marker">*</sup><i class="footnote">בְנֵי שָׁחַץ: חיות עזות.</i> לֹא עָדָה עָלָיו שָׁחַל."<sup class="footnote-marker">*</sup><i class="footnote">שָׁחַל: אריה.</i> אָמְרוּ אַנְשֵׁי סְדוֹם: אֵין אָנוּ צְרִיכִין שֶׁיָּבֹא אָדָם אֶצְלֵנוּ, אֶלָּא הֲרֵי מָזוֹן יוֹצֵא מֵאֶצְלֵנוּ, וְכֶסֶף וְזָהָב וַאֲבָנִים טוֹבוֹת וּמַרְגָּלִיּוֹת יוֹצֵא מֵאֶצְלֵנוּ. נְשַׁכַּח אֶת הָרֶגֶל מִבֵּינוֹתֵינוּ! אָמַר לָהֶם הַמָּקוֹם: שׁוֹטִים שֶׁבָּעוֹלָם! בַּטּוֹבָה שֶׁהִשְׁפַּעְתִּי לָכֶם אַתֶּם מִתְגָּאִים, וְאַתֶּם אוֹמְרִים 'נְשַׁכַּח אֶת הָרֶגֶל מִבֵּינוֹתֵינוּ!' אַף אֲנִי אֲשַׁכַּח אֶתְכֶם מִן הָעוֹלָם, שֶׁנֶּאֱמַר: (איוב כח,ד) "פָּרַץ נַחַל מֵעִם גָּר, הַנִּשְׁכָּחִים מִנִּי רָגֶל, דַּלּוּ מֵאֱנוֹשׁ נָעוּ." וְאוֹמֵר: (איוב יב,ה-ו) "לַפִּיד בּוּז לְעַשְׁתּוּת שַׁאֲנָן, נָכוֹן לְמוֹעֲדֵי רָגֶל. יִשְׁלָיוּ אֹהָלִים לְשֹׁדְדִים, וּבַטֻּחוֹת לְמַרְגִּיזֵי אֵל". מִי גָּרַם לָהֶם? (איוב יב,ו) "לַאֲשֶׁר הֵבִיא אֱלוֹהַּ בְּיָדוֹ." וְכֵן הוּא אוֹמֵר: (יחזקאל טז,מט) "הִנֵּה זֶה הָיָה עֲוֹן סְדֹם אֲחוֹתֵךְ, גָּאוֹן שִׂבְעַת לֶחֶם וְשַׁלְוַת הַשְׁקֵט הָיָה לָהּ", מִי גָּרַם לָהֶם? (יחזקאל טז,מט) "וְיַד עָנִי וְאֶבְיוֹן לֹא הֶחֱזִיקָה". וְכֵן הוּא אוֹמֵר: (בראשית יג,י) "לִפְנֵי שַׁחֵת יי אֶת סְדֹם וְאֶת עֲמֹרָה, כְּגַן יי, כְּאֶרֶץ מִצְרַיִם". וְאַחֲרָיו מַה כָּתוּב? (בראשית יט,לג) "וַתַּשְׁקֶיןָ אֶת אֲבִיהֶן יַיִן בַּלַּיְלָה". וְכִי מֵאַיִן הָיָה לָהֶם יַיִן בַּמְּעָרָה? אֶלָּא שֶׁזִּמֵּן לָהֶם הַמָּקוֹם יַיִן, כָּעִנְיָן שֶׁנֶּאֱמַר: (יואל ד,יח) "וְהָיָה בַיּוֹם הַהוּא, יִטְּפוּ הֶהָרִים עָסִיס". אִם כֵּן זִמֵּן הַמָּקוֹם לְמַכְעִיסָיו, קַל וָחֹמֶר לְעוֹשֵׂי רְצוֹנוֹ!
וְכֵן אַתְּ מוֹצֵא בַמִּצְרִיִּים, שֶׁבְּמַה שֶּׁנִּתְגָּאוּ לְפָנָיו, בּוֹ נִפְרַע מֵהֶם, שֶׁנֶּאֱמַר: (שמות יד,ז) "וַיִּקַּח שֵׁשׁ מֵאוֹת רֶכֶב בָּחוּר, וְכֹל רֶכֶב מִצְרָיִם, וְשָׁלִשִׁם עַל כֻּלּוֹ." וְכָתוּב אַחֲרָיו: (שמות טו,ד) "מַרְכְּבֹת פַּרְעֹה וְחֵילוֹ יָרָה בַיָּם, וּמִבְחַר שָׁלִשָׁיו טֻבְּעוּ בְיַם סוּף."
וְכֵן אַתְּ מוֹצֵא בְּסִיסְרָא, שֶׁבְּמַה שֶּׁנִּתְגָּאָה לְפָנָיו, בּוֹ נִפְרַע מִמֶּנּוּ, שֶׁנֶּאֱמַר: (שופטים ד,יג) "וַיַּזְעֵק סִיסְרָא אֶת כָּל רִכְבּוֹ, תְּשַׁע מֵאוֹת רֶכֶב בַּרְזֶל, וְאֶת כָּל הָעָם אֲשֶׁר אִתּוֹ, מֵחֲרֹשֶׁת הַגּוֹיִם אֶל נַחַל קִישׁוֹן." מַה כָּתוּב אַחֲרָיו? (שופטים ה,כ) "מִן שָׁמַיִם נִלְחָמוּ, הַכּוֹכָבִים מִמְּסִלּוֹתָם נִלְחֲמוּ עִם סִיסְרָא."
וְכֵן אַתְּ מוֹצֵא בְּשִׁמְשׁוֹן, שֶׁבְּמַה שֶּׁנִּתְגָּאָה לְפָנָיו, בּוֹ נִפְרַע מִמֶּנּוּ, שֶׁנֶּאֱמַר: (שופטים יד,ג-ד) "וַיֹּאמֶר שִׁמְשׁוֹן אֶל אָבִיו: אוֹתָהּ קַח לִי, כִּי הִיא יָשְׁרָה בְעֵינָי. וְאָבִיו וְאִמּוֹ לֹא יָדְעוּ כִּי מֵיי הִיא, כִּי תֹאֲנָה הוּא מְבַקֵּשׁ מִפְּלִשְׁתִּים, וּבָעֵת הַהִיא פְּלִשְׁתִּים מֹשְׁלִים בְּיִשְׂרָאֵל." וְאַחֲרָיו מַה כָּתוּב? (שופטים טז,כא) "וַיֹּאחֲזוּהוּ פְלִשְׁתִּים, וַיְנַקְּרוּ אֶת עֵינָיו, וַיּוֹרִידוּ אוֹתוֹ עַזָּתָה". רַבִּי יְהוּדָה אוֹמֵר: תְּחִלַּת קִלְקוּלוֹ בְעַזָּה הָיְתָה, וּלְכָךְ לֹא הָיָה עָנְשׁוֹ אֶלָּא בְעַזָּה.
וְכֵן אַתְּ מוֹצֵא בְאַבְשָׁלוֹם, בְּמַה שֶּׁנִּתְגָּאָה, בּוֹ נִפְרַע מִמֶּנּוּ, שֶׁנֶּאֱמַר: (שמואל ב יד,כה-כו) "וּכְאַבְשָׁלוֹם לֹא הָיָה אִישׁ יָפֶה בְּכָל יִשְׂרָאֵל לְהַלֵּל מְאֹד, מִכַּף רַגְלוֹ וְעַד קָדְקֳדוֹ לֹא הָיָה בוֹ מוּם. וּבְגַלְּחוֹ אֶת רֹאשׁוֹ, וְהָיָה מִקֵּץ יָמִים לַיָּמִים אֲשֶׁר יְגַלֵּחַ, כִּי כָבֵד עָלָיו, וְגִלְּחוֹ, וְשָׁקַל אֶת שְׂעַר רֹאשׁוֹ מָאתַיִם שְׁקָלִים בְּאֶבֶן הַמֶּלֶךְ."
רַבִּי יְהוּדָה אוֹמֵר: נְזִיר עוֹלָם הָיָה, וְהָיָה מְגַלֵּחַ לִשְׁנֵים עָשָׂר חֹדֶשׁ, שֶׁנֶּאֱמַר: (שמואל ב טו,ז) "וַיְהִי מִקֵּץ אַרְבָּעִים שָׁנָה, וַיֹּאמֶר אַבְשָׁלוֹם אֶל הַמֶּלֶךְ: אֵלְכָה נָּא וַאֲשַׁלֵּם אֶת נִדְרִי, אֲשֶׁר נָדַרְתִּי לַיי בְּחֶבְרוֹן." אָמַר: (שמואל ב טו,ח) "כִּי נֵדֶר נָדַר עַבְדְּךָ בְּשִׁבְתִּי בִגְשׁוּר בַּאֲרָם, לֵאמֹר: אִם יָשׁוֹב יְשִׁיבֵנִי יי יְרוּשָׁלִַם, וְעָבַדְתִּי אֶת יי."
רַבִּי יוֹסֵה אוֹמֵר: נְזִיר יָמִים הָיָה, וְהָיָה מְגַלֵּחַ אַחַת לִשְׁלֹשִׁים יוֹם, שֶׁנֶּאֱמַר: (שמואל ב יד,כה) "וְהָיָה מִקֵּץ יָמִים לַיָּמִים אֲשֶׁר יְגַלֵּחַ".
רַבִּי אוֹמֵר: כָּל עֶרֶב שַׁבָּת הָיָה מְגַלֵּחַ, שֶׁכֵּן דֶּרֶךְ בְּנֵי מְלָכִים לְגַלֵּחַ מֵעֶרֶב שַׁבָּת לְעֶרֶב שַׁבָּת. מַה כָּתוּב אַחֲרָיו? (שמואל ב יח,ט) "וַיִּקָּרֵא אַבְשָׁלוֹם לִפְנֵי עַבְדֵי דָוִד, וְאַבְשָׁלוֹם רֹכֵב עַל הַפֶּרֶד, וַיָּבֹא הַפֶּרֶד תַּחַת שׂוֹבֶךְ הָאֵלָה הַגְּדוֹלָה, וַיֶּחֱזַק רֹאשׁוֹ בָאֵלָה, וַיֻּתַּן בֵּין הַשָּׁמַיִם וּבֵין הָאָרֶץ, וְהַפֶּרֶד אֲשֶׁר תַּחְתָּיו עָבָר."
וְכֵן אַתְּ מוֹצֵא בְּסַנְחֵרִיב, בְּמַה שֶּׁנִּתְגָּאָה, בּוֹ נִפְרַע מִמֶּנּוּ, שֶׁנֶּאֱמַר: (מלכים ב יט,כג) "בְּיַד מַלְאָכֶיךָ חֵרַפְתָּ אֲדֹנָי וַתֹּאמֶר: בְּרֹב רִכְבִּי אֲנִי עָלִיתִי מְרוֹם הָרִים, יַרְכְּתֵי לְבָנוֹן, וְאֶכְרֹת קוֹמַת אֲרָזָיו, מִבְחוֹר בְּרֹשָׁיו, וְאָבוֹאָה מְלוֹן קִצֹּה, יַעַר כַּרְמִלּוֹ." וְאוֹמֵר: (מלכים ב יט,כד) "אֲנִי קַרְתִּי וְשָׁתִיתִי מַיִם זָרִים, וְאַחְרִב בְּכַף פְּעָמַי כֹּל יְאֹרֵי מָצוֹר."<sup class="footnote-marker">*</sup><i class="footnote">וְאַחְרִב בְּכַף פְּעָמַי כֹּל יְאֹרֵי מָצוֹר: אייבש בכף רגלי כל נהרות מצרים.</i> מַה הוּא אוֹמֵר? (מלכים ב יט,לה) "וַיְהִי בַּלַּיְלָה הַהוּא, וַיֵּצֵא מַלְאַךְ יי, וַיַּךְ בְּמַחֲנֵה אַשּׁוּר מֵאָה שְׁמוֹנִים וַחֲמִשָּׁה אָלֶף". אָמְרוּ: הַגָּדוֹל שֶׁבָּהֶם הָיָה מְמֻנֶּה עַל מֵאָה וּשְׁמוֹנִים וַחֲמִשָּׁה אֶלֶף, וְהַקָּטָן שֶׁבָּהֶם, אֵין פָּחוּת מִשְּׁנֵי אֲלָפִים, שֶׁנֶּאֱמַר: (מלכים ב יח,כד) "וְאֵיךְ תָּשִׁיב אֵת פְּנֵי פַחַת אַחַד עַבְדֵי אֲדֹנִי הַקְּטַנִּים? וַתִּבְטַח לְךָ עַל מִצְרַיִם לְרֶכֶב וּלְפָרָשִׁים!" (מלכים ב יט,כא-כב) "זֶה הַדָּבָר אֲשֶׁר דִּבֶּר יי עָלָיו: בָּזָה לְךָ, לָעֲגָה לְךָ בְּתוּלַת בַּת צִיּוֹן, אַחֲרֶיךָ רֹאשׁ הֵנִיעָה בַּת יְרוּשָׁלִָם. אֶת מִי חֵרַפְתָּ וְגִדַּפְתָּ, וְעַל מִי הֲרִימוֹתָ קּוֹל וַתִּשָּׂא מָרוֹם עֵינֶיךָ? עַל קְדוֹשׁ יִשְׂרָאֵל." מַה הוּא אוֹמֵר? (ישעיה י,לב-לג) "עוֹד הַיּוֹם בְּנֹב לַעֲמֹד, יְנֹפֵף יָדוֹ הַר בַּת צִיּוֹן גִּבְעַת יְרוּשָׁלִָם. הִנֵּה הָאָדוֹן יי צְבָאוֹת מְסָעֵף פֻּארָה בְּמַעֲרָצָה,<sup class="footnote-marker">*</sup><i class="footnote">מְסָעֵף פֻּארָה בְּמַעֲרָצָה: כורת את צמרת העץ בגרזן.</i> וְרָמֵי הַקּוֹמָה גְּדוּעִים וְהַגְּבֹהִים יִשְׁפָּלוּ."
וְכֵן אַתְּ מוֹצֵא בִנְבוּכַדְנֶצַּר, בְּמַה שֶּׁנִּתְגָּאָה, בּוֹ נִפְרַע מִמֶּנּוּ, שֶׁנֶּאֱמַר: (ישעיה יד,יג-יד) "וְאַתָּה אָמַרְתָּ בִלְבָבְךָ: הַשָּׁמַיִם אֶעֱלֶה! אֶעֱלֶה עַל בָּמֳתֵי עָב, אֶדַּמֶּה לְעֶלְיוֹן." מַהוּ אוֹמֵר אַחֲרָיו? (ישעיה יד,טו) "אַךְ אֶל שְׁאוֹל תּוּרָד, אֶל יַרְכְּתֵי בוֹר."
וְכֵן אַתְּ מוֹצֵא בְצוֹר, בְּמַה שֶּׁנִּתְגָּאָה, בּוֹ נִפְרַע מִמֶּנּוּ, שֶׁנֶּאֱמַר: (יחזקאל כז,ג-ד) "כֹּה אָמַר אֲדֹנָי יי: צוֹר, אַתְּ אָמַרְתְּ: אֲנִי כְּלִילַת יֹפִי! בְּלֵב יַמִּים גְּבוּלָיִךְ, בֹּנַיִךְ כָּלְלוּ יָפְיֵךְ." אַחֲרָיו מַהוּ אוֹמֵר? (יחזקאל כו,ג) "כֹּה אָמַר אֲדֹנָי יי: הִנְנִי עָלַיִךְ צֹר, וְהַעֲלֵיתִי עָלַיִךְ גּוֹיִם רַבִּים, כְּהַעֲלוֹת הַיָּם לְגַלָּיו."
וְכֵן אַתְּ מוֹצֵא בִנְגִיד צוֹר, שֶׁנֶּאֱמַר: (יחזקאל כח,ב) "בֶּן אָדָם! אֱמֹר לִנְגִיד צֹר: כֹּה אָמַר אֲדֹנָי יי: יַעַן גָּבַהּ לִבְּךָ וַתֹּאמֶר: אֵל אָנִי! מוֹשַׁב אֱלֹהִים יָשַׁבְתִּי בְּלֵב יַמִּים", מַהוּ אוֹמֵר? (יחזקאל כ,י) "מוֹתֵי עֲרֵלִים תָּמוּת בְּיַד זָרִים, כִּי אֲנִי דִבַּרְתִּי, נְאֻם אֲדֹנָי יי." הָא בְמַה שֶּׁאֻמּוֹת הָעוֹלָם מִתְגָּאִין לְפָנָיו, בּוֹ נִפְרַע מֵהֶם, שֶׁנֶּאֱמַר <b>"כִּי גָאֹה גָּאָה"</b>.
<b>"סוּס וְרֹכְבוֹ רָמָה בַיָּם."</b> וְכִי סוּס אֶחָד הָיָה, וְרֹכְבוֹ אֶחָד הָיָה? וַהֲלֹא כְבָר נֶאֱמַר: (שמות יד,ז) "וַיִּקַּח שֵׁשׁ מֵאוֹת רֶכֶב בָּחוּר"? (שמות טו,ד) "מַרְכְּבֹת פַּרְעֹה וְחֵילוֹ יָרָה בַיָּם, וּמִבְחַר שָׁלִשָׁיו טֻבְּעוּ בְיַם סוּף"! אֶלָּא, כְּשֶׁיִּשְׂרָאֵל עוֹשִׂין רְצוֹנוֹ שֶׁלַּמָּקוֹם, אֵין אוֹיְבֵיהֶן עוֹמְדִין לִפְנֵיהֶם אֶלָּא כְסוּס אֶחָד וְרוֹכְבוֹ. כַּיּוֹצֵא בוֹ אַתָּה אוֹמֵר: (דברים כ,א) "כִּי תֵצֵא לַמִּלְחָמָה עַל אֹיְבֶךָ, וְרָאִיתָ סוּס וָרֶכֶב". וְכִי סוּס אֶחָד הָיָה, וְרֶכֶב אֶחָד הָיָה? וַהֲלֹא כְבָר נֶאֱמַר (דברים כ,א) "עַם רַב מִמְּךָ"? אֶלָּא, כְּשֶׁיִּשְׂרָאֵל עוֹשִׂין רְצוֹנוֹ שֶׁלַּמָּקוֹם, אֵין אוֹיְבֵיהֶן עוֹמְדִין לִפְנֵיהֶם אֶלָּא כְסוּס אֶחָד וְרוֹכְבוֹ.
<b>"סוּס וְרֹכְבוֹ"</b>, מַגִּיד שֶׁהַסּוּס קָשׁוּר בְּרוֹכְבוֹ, וְרוֹכְבוֹ קָשׁוּר בַּסּוּס, עוֹלִים בַּמָּרוֹם וְיוֹרְדִים לַתְּהוֹם, וְאֵין נִפְרָדִים זֶה מִזֶּה. מָשָׁל לְאָדָם זוֹרֵק שְׁנֵי כֵלִים לָאַוֵיר, לֹא סוֹף אֶחָד מֵהֶם לְהִפָּרֵד מֵחֲבֵרוֹ? אֲבָל כָּן, <b>"רָמָה"</b>, "יָרָה", <b>"רָמָה"</b>, שֶׁהָיוּ עוֹלִין לַמָּרוֹם, "יָרָה", שֶׁהָיוּ יוֹרְדִים לַתְּהוֹם, וְאֵינָן נִפְרָדִים זֶה מִזֶּה. סוּס וְרוֹכְבוֹ יַחַד.
כָּתוּב אֶחָד אוֹמֵר <b>"רָמָה בַיָּם"</b>, וְכָתוּב אֶחָד אוֹמֵר (שמות טו,ד) "יָרָה בַיָּם". כֵּיצַד יִתְקַיְּמוּ שְׁנֵי כְתוּבִים אֵלּוּ? <b>"רָמָה"</b>, שֶׁהָיוּ עוֹלִין לַמָּרוֹם, "יָרָה", שֶׁהָיוּ יוֹרְדִין לַתְּהוֹם.
דָּבָר אַחֵר: <b>"רָמָה"</b>, כֵּיוָן שֶׁרָאוּ יִשְׂרָאֵל שָׂרָהּ שֶׁלַּמַּלְכוּת נוֹפֵל, הִתְחִילוּ נוֹתְנִין שֶׁבַח, לְכָךְ נֶאֱמַר <b>"רָמָה"</b>.
וְכֵן אַתְּ מוֹצֵא, שֶׁאֵין הַמָּקוֹם עָתִיד לְהִפָּרַע מִן הַמַּלְכִיּוֹת לֶעָתִיד לָבֹא, עַד שֶׁיִּפָּרַע מִשָּׂרֵיהֶן תְּחִלָּה, שֶׁנֶּאֱמַר: (ישעיה כד,כא) "וְהָיָה בַּיּוֹם הַהוּא, יִפְקֹד יי עַל צְבָא הַמָּרוֹם בַּמָּרוֹם", וְאַחַר כָּךְ "וְעַל מַלְכֵי הָאֲדָמָה עַל הָאֲדָמָה." וְאוֹמֵר (ישעיה יד,יב) "אֵיךְ נָפַלְתָּ מִשָּׁמַיִם, הֵילֵל בֶּן שָׁחַר?" וְאַחַר כָּךְ "נִגְדַּעְתָּ לָאָרֶץ, חוֹלֵשׁ עַל גּוֹיִם." וְאוֹמֵר (ישעיה לד,ה) "כִּי רִוְּתָה בַשָּׁמַיִם חַרְבִּי", וְאַחַר כָּךְ "הִנֵּה עַל אֱדוֹם תֵּרֵד".
<b>"סוּס וְרֹכְבוֹ"</b>, שֶׁהָיָה מֵבִיא סוּס וְרוֹכְבוֹ, וּמַעֲמִידָן בַּדִּין. אוֹמֵר לַסּוּס: לָמָּה רַצְתָּ אַחֲרֵי בָנַי? וְהוּא אוֹמֵר: מִצְרִי הֱרִיצַנִי עַל כָּרְחִי! שֶׁנֶּאֱמַר: (שמות יד,ט) "וַיִּרְדְּפוּ מִצְרַיִם אַחֲרֵיהֶם". אוֹמֵר לַמִּצְרִי: לָמָּה רַצְתָּ אַחֲרֵי בָנַי? וְהוּא אוֹמֵר: הַסּוּס הֱרִיצַנִי עַל כָּרְחִי! שֶׁנֶּאֱמַר: (שמות טו,יט) "כִּי בָא סוּס פַּרְעֹה". מָה עָשָׂה הַמָּקוֹם? מַרְכִּיב אֶת הָאָדָם עַל הַסּוּס וְדָן אוֹתָם יַחַד, שֶׁנֶּאֱמַר: (שמות טו,א) <b>"סוּס וְרֹכְבוֹ רָמָה בַיָּם."</b>
שָׁאַל אַנְטוֹנִינוּס אֶת רַבֵּנוּ הַקָּדוֹשׁ: בְּשָׁעָה שֶׁאָדָם מֵת וְהַגּוּף כָּלֶה, הַקֹּדֶשׁ מַעֲמִידוֹ בַדִּין? אָמַר לוֹ: עַד שֶׁאַתְּ שׁוֹאֲלֵנִי עַל הַגּוּף, שֶׁהוּא טָמֵא, שְׁאָלֵנִי עַל הַנְּשָׁמָה, שֶׁהִיא טְהוֹרָה! מוֹשְׁלוֹ מָשָׁל, לְמָה הַדָּבָר דּוֹמֶה? לְמֶלֶךְ בָּשָׂר וָדָם שֶׁהָיָה לוֹ פַרְדֵּס נָאֶה, הוֹשִׁיב בּוֹ הַמֶּלֶךְ שׁוֹמְרִין שְׁנַיִם, אֶחָד חִגֵּר וְאֶחָד סוֹמֶה. אָמַר לוֹ חִגֵּר לַסּוֹמֵה: בִּכּוּרוֹת נָאוֹת אֲנִי רוֹאֶה.<sup class="footnote-marker">*</sup><i class="footnote">בִּכּוּרוֹת: פירות שהבשילו ראשונים.</i> אָמַר לוֹ סוֹמֶה: וְכִי רוֹאֶה אֲנִי? אָמַר לוֹ חִגֵּר: וְכִי יָכֹל אֲנִי לְהַלֵּךְ? רָכַב חִגֵּר עַל גַּבֵּי סוֹמֵה, וְהָלְכוּ וְנָטְלוּ אֶת הַבִּכּוּרוֹת. לְיָמִים בָּא הַמֶּלֶךְ, וְיָשַׁב עֲלֵיהֶן בַּדִּין. אָמַר לָהֶן: הֵיכָן הֵן בִּכּוּרוֹת? אָמַר לוֹ סוֹמֶה: וְכִי רוֹאֶה אֲנִי? אָמַר לוֹ חִגֵּר: וְכִי יָכֹל אֲנִי לְהַלֵּךְ? הַמֶּלֶךְ פִּקֵּחַ הָיָה. מָה עָשָׂה? הִרְכִּיב זֶה עַל גַּבֵּי זֶה, וְהָיוּ מְהַלְּכִין. אָמַר לָהֶן הַמֶּלֶךְ: כָּךְ עֲשִׂיתֶם וַאֲכַלְתֶּם! כָּךְ הַקֹּדֶשׁ בָּרוּךְ הוּא מֵבִיא גּוּף וּנְשָׁמָה, וּמַעֲמִידָן בַּדִּין. אוֹמֵר לַגּוּף: מִפְּנֵי מָה חָטָאתָ לְפָנַי? אוֹמֵר לְפָנָיו: רִבּוֹנוֹ שֶׁלָּעוֹלָם! מִיּוֹם שֶׁיָּצַאת מִמֶּנִּי נְשָׁמָה, אֲנִי מֻשְׁלָךְ כָּאֶבֶן. אוֹמֵר לַנְּשָׁמָה: מִפְּנֵי מָה חָטָאתְ לְפָנַי? אוֹמֶרֶת לְפָנָיו: רִבּוֹנוֹ שֶׁלָּעוֹלָם! אֲנִי שֶׁחָטָאתִי? גּוּף חָטָא! מִיּוֹם שֶׁיָּצָאתִי מִמֶּנּוּ, לֹא טְהוֹרָה אֲנִי לְפָנֶיךָ? הַקֹּדֶשׁ מֵבִיא נְשָׁמָה וּמַכְנִיסָהּ בַּגּוּף, וְדָנָן כְּאֶחָד, שֶׁנֶּאֱמַר: (תהלים נ,ד) "יִקְרָא אֶל הַשָּׁמַיִם מֵעָל", לְהָבִיא נְשָׁמָה, "וְאֶל הָאָרֶץ", לְהָבִיא אֶת הַגּוּף, וְאַחַר כָּךְ "לָדִין עַמּוֹ", מִדַּיֵּן עִמּוֹ.
אִיסֵי בֶן שַׁמַּי אוֹמֵר: נֶאֱמַר כָּן <b>"סוּס"</b> סָתוּם, וְנֶאֱמַר לְהַלָּן "סוּס" מְפֹרָשׁ, שֶׁנֶּאֱמַר: (זכריה יב,ד) "בַּיּוֹם הַהוּא, נְאֻם יי, אַכֶּה כָל סוּס בַּתִּמָּהוֹן וְרֹכְבוֹ בַּשִּׁגָּעוֹן, וְעַל בֵּית יְהוּדָה אֶפְקַח אֶת עֵינַי, וְכֹל סוּס הָעַמִּים אַכֶּה בַּעִוָּרוֹן." (זכריה יד,יב) "וְזֹאת תִּהְיֶה הַמַּגֵּפָה אֲשֶׁר יִגֹּף יי אֶת כָּל הָעַמִּים אֲשֶׁר צָבְאוּ עַל יְרוּשָׁלִָם, הָמֵק בְּשָׂרוֹ וְהוּא עֹמֵד עַל רַגְלָיו,<sup class="footnote-marker">*</sup><i class="footnote">הָמֵק: נרקב.</i> וְעֵינָיו תִּמַּקְנָה בְחֹרֵיהֶן וּלְשׁוֹנוֹ תִּמַּק בְּפִיהֶם." (זכריה יד,טו) "וְכֵן תִּהְיֶה מַגֵּפַת הַסּוּס הַפֶּרֶד הַגָּמָל וְהַחֲמוֹר, וְכָל הַבְּהֵמָה אֲשֶׁר יִהְיֶה בַּמַּחֲנוֹת הָהֵמָּה כַּמַּגֵּפָה הַזֹּאת." בָּא מְפֹרָשׁ וְלִמֵּד עַל הַסָּתוּם. מָה מְפֹרָשׁ בְּחָמֵשׁ מַכּוֹת, אַף סָתוּם בְּחָמֵשׁ מַכּוֹת.

Chapter 3

(שמות טו,ב) <b>["עָזִּי וְזִמְרָת יָהּ, וַיְהִי לִי לִישׁוּעָה, זֶה אֵלִי וְאַנְוֵהוּ, אֱלֹהֵי אָבִי וַאֲרֹמְמֶנְהוּ."] </b><sup class="footnote-marker">*</sup><i class="footnote">אַנְוֵהוּ: אעשה אותו נאה, אשבח את יופיו.</i> <b>"עָזִּי"</b>, אֵין <b>"עָזִּי"</b> אֶלָּא תּוֹרָה, שֶׁנֶּאֱמַר: (תהלים כט,יא) "יי עֹז לְעַמּוֹ יִתֵּן, יי יְבָרֵךְ אֶת עַמּוֹ בַשָּׁלוֹם." (תהלים צט,ג) "וְעֹז מֶלֶךְ מִשְׁפָּט אָהֵב, אַתָּה כּוֹנַנְתָּ מֵישָׁרִים, מִשְׁפָּט וּצְדָקָה בְּיַעֲקֹב אַתָּה עָשִׂיתָ." דָּבָר אַחֵר: <b>"עָזִּי"</b>, אֵין <b>"עָזִּי"</b> אֶלָּא מַלְכוּת, שֶׁנֶּאֱמַר: (תהלים כא,ב) "יי בְּעָזְּךָ יִשְׂמַח מֶלֶךְ וּבִישׁוּעָתְךָ מַה יָּגֶל מְאֹד." (תהלים כח,י) "יי עֹז לָמוֹ וּמָעוֹז יְשׁוּעוֹת מְשִׁיחוֹ הוּא." (שמואל א ב,י) "וְיִתֶּן עֹז לְמַלְכּוֹ וְיָרֵם קֶרֶן מְשִׁיחוֹ."
דָּבָר אַחֵר: <b>"עָזִּי"</b>, אֵין <b>"עָזִּי"</b> אֶלָּא תָקְפִּי, שֶׁנֶּאֱמַר: (ירמיה טז,יט) "יי עֻזִּי וּמָעֻזִּי וּמְנוּסִי בְּיוֹם צָרָה". (תהלים כח,ז) "יי עֻזִּי וּמָגִנִּי, בּוֹ בָטַח לִבִּי וְנֶעֱזָרְתִּי".
דָּבָר אַחֵר: <b>"עָזִּי"</b>, עֵזֶר וּמִסְמָךְ אַתְּ לְכָל בָּאֵי הָעוֹלָם, אֲבָל לִי בְּיוֹתֵר. <b>"וְזִמְרָת"</b>, זִמְרָת אַתְּ לְכָל בָּאֵי הָעוֹלָם, אֲבָל לִי בְּיוֹתֵר. עֲשָׂנִי אִמְרָה, אַף אֲנִי עֲשִׂיתִיו אִמְרָה.<sup class="footnote-marker">*</sup><i class="footnote">אִמְרָה: שוליים צבעוניים לבגד. חטיבה, ציור.</i> עֲשָׂנִי אִמְרָה, שֶׁנֶּאֱמַר (דברים כו,יח) "וַיי הֶאֱמִירְךָ הַיּוֹם". אַף אֲנִי עֲשִׂיתִיו אִמְרָה, שֶׁנֶּאֱמַר "אֶת יי הֶאֱמַרְתָּ הַיּוֹם".
וַהֲרֵי כָל אֻמּוֹת הָעוֹלָם אוֹמְרִין שְׁבָחוֹ שֶׁלְּמִי שֶׁאָמַר וְהָיָה הָעוֹלָם, אֲבָל שֶׁלִּי נָעִים לְפָנָיו, שֶׁנֶּאֱמַר: (שמואל ב כג,א) "וּנְעִים זְמִרוֹת יִשְׂרָאֵל."
יִשְׂרָאֵל אוֹמְרִים: (דברים ו,ד) "שְׁמַע יִשְׂרָאֵל, יי אֱלֹהֵינוּ, יי אֶחָד." וְהַקֹּדֶשׁ בָּרוּךְ הוּא אוֹמֵר: (שמות כ,ב) "אָנֹכִי יי אֱלֹהֶיךָ". יִשְׂרָאֵל אוֹמְרִים: (דברים ו,ד) "יי אֶחָד." וְהַקֹּדֶשׁ בָּרוּךְ הוּא אוֹמֵר לָהֶם: (דברי הימים א יז,כא) "וּמִי כְּעַמְּךָ יִשְׂרָאֵל, גּוֹי אֶחָד בָּאָרֶץ!"
יִשְׂרָאֵל אוֹמְרִים: (שמות טו,יא) "מִי כָמֹכָה בָּאֵלִם יי", וְרוּחַ הַקֹּדֶשׁ צוֹוַחַת וְאוֹמֶרֶת: (דברים לג,כט) "אַשְׁרֶיךָ יִשְׂרָאֵל! מִי כָמוֹךָ עַם נוֹשַׁע בַּיי?"
יִשְׂרָאֵל אוֹמְרִים: מִי "כַּיי אֱלֹהֵינוּ בְּכָל קָרְאֵנוּ אֵלָיו." (דברים ד,ז) וְרוּחַ הַקֹּדֶשׁ צוֹוַחַת וְאוֹמֶרֶת: (דברים ד,ז) "כִּי מִי גוֹי גָּדוֹל אֲשֶׁר לוֹ אֱלֹהִים קְרֹבִים אֵלָיו?"
יִשְׂרָאֵל אוֹמְרִים: (תהלים פט,יח) "כִּי תִפְאֶרֶת עֻזָּמוֹ אָתָּה וּבִרְצוֹנְךָ תָּרוּם קַרְנֵינוּ."<sup class="footnote-marker">*</sup><i class="footnote">עֻזָּמוֹ=עֻזָּם, העוז שלהם.</i> וְרוּחַ הַקֹּדֶשׁ צוֹוַחַת וְאוֹמֶרֶת: (ישעיה מט,ג) "יִשְׂרָאֵל אֲשֶׁר בְּךָ אֶתְפָּאָר." יִשְׂרָאֵל אוֹמְרִים: (ישעיה ו,ג) "קָדוֹשׁ, קָדוֹשׁ, קָדוֹשׁ יי צְבָאוֹת, מְלֹא כָל הָאָרֶץ כְּבוֹדוֹ." וְהַקֹּדֶשׁ בָּרוּךְ הוּא אוֹמֵר לָהֶם: (תהלים טז,ג) "לִקְדוֹשִׁים אֲשֶׁר בָּאָרֶץ הֵמָּה". יִשְׂרָאֵל אוֹמְרִים: (תהלים צג,ד) "אַדִּיר בַּמָּרוֹם יי." וְהַקֹּדֶשׁ בָּרוּךְ הוּא אוֹמֵר לָהֶם: (תהלים טז,ג) "וְאַדִּירֵי כָּל חֶפְצִי בָם."
<b>"וַיְהִי לִי לִישׁוּעָה"</b>. יְשׁוּעָה אַתְּ לְכָל בָּאֵי הָעוֹלָם, אֲבָל לִי בְּיוֹתֵר. דָּבָר אַחֵר: <b>"וַיְהִי לִי לִישׁוּעָה"</b>, הָיָה לִי, וְיִהְיֶה לִי. הָיָה לִי, לְשֶׁעָבַר, וְיִהְיֶה לִי, לֶעָתִיד לָבֹא.
<b>"זֶה אֵלִי"</b>. רַבִּי אֱלִיעֶזֶר אוֹמֵר: מְנַיִן אַתָּה אוֹמֵר, שֶׁרָאַת שִׁפְחָה עַל הַיָּם מַה שֶּׁלֹּא רָאָה יְשַׁעְיָה וִיחֶזְקֵאל? שֶׁנֶּאֱמַר (הושע יב,יב) "וּבְיַד הַנְּבִיאִים אֲדַמֶּה." (יחזקאל א,א) "נִפְתְּחוּ הַשָּׁמַיִם וָאֶרְאֶה מַרְאוֹת אֱלֹהִים." מוֹשְׁלוֹ מָשָׁל, לְמָה הַדָּבָר דּוֹמֶה? לְמֶלֶךְ בָּשָׂר וָדָם שֶׁנִּכְנַס לִמְדִינָה, וְעָלָיו צְפִירָה מַקְּפַתּוּ, וְגִבּוֹרִין מִימִינוֹ וּמִשְּׂמֹאלוֹ,<sup class="footnote-marker">*</sup><i class="footnote">צְפִירָה: שומרי ראש.</i> וַחֲיָלוֹתָיו מִלְּפָנָיו וּמִלְּאַחֲרָיו. וְהָיוּ הַכֹּל שׁוֹאֲלִין לוֹמַר 'אֵי זֶהוּ הַמֶּלֶךְ?' לְפִי שֶׁהוּא בָּשָׂר וָדָם כְּמוֹתָן. אֲבָל כְּשֶׁנִּגְלָה הַקֹּדֶשׁ בָּרוּךְ הוּא עַל הַיָּם, לֹא צָרַךְ אֶחָד מֵהֶם לִשְׁאֹל 'אֵי זֶהוּ?' אֶלָּא, כֵּיוָן שֶׁרָאוּהוּ, הִכִּירוּהוּ, וּפָתְחוּ כֻלָּן פִּיהֶן וְאָמְרוּ: <b>"זֶה אֵלִי וְאַנְוֵהוּ, אֱלֹהֵי אָבִי, וַאֲרֹמְמֶנְהוּ!"</b>
<b>"וְאַנְוֵהוּ"</b>. רַבִּי יִשְׁמָעֵאל אוֹמֵר: וְכִי אֶפְשָׁר לְבָשָׂר וָדָם לְהַנְווֹת לְקוֹנוֹ? אֶלָּא אַנְוֶה לוֹ בַּמִּצְווֹת: אֶעֱשֶׂה לְפָנָיו לוּלָב נָאֶה, סֻכָּה נָאָה, צִיצִית נָאָה, תְּפִלָּה נָאָה. אַבָּא שָׁאוּל אוֹמֵר: הִדָּמֵה לוֹ: מַה הוּא חַנּוּן, אַף אַתָּה, תְּהֵי חַנּוּן וְרַחוּם!
רַבִּי יוֹסֵה אוֹמֵר: נְווֹתָיו וּשְׁבָחוֹ שֶׁלְּמִי שֶׁאָמַר וְהָיָה הָעוֹלָם,<sup class="footnote-marker">*</sup><i class="footnote">נְווֹתָיו: מידותיו הנאות.</i> בִּפְנֵי כָּל אֻמּוֹת הָעוֹלָם! רַבִּי יוֹסֵה בֶּן דֻּרְמַסְקִית אוֹמֵר: אֶעֱשֶׂה לְפָנָיו בֵּית מִקְדָּשׁ נָאֶה. וְאֵין 'נָאֶה' אֶלָּא בֵית הַמִּקְדָּשׁ, שֶׁנֶּאֱמַר: (תהלים עט,י) "וְאֶת נָוֵהוּ הֵשַׁמּוּ." (ישעיה לג,כ) "חֲזֵה צִיּוֹן קִרְיַת מוֹעֲדֵנוּ, עֵינֶיךָ תִרְאֶינָה יְרוּשָׁלִַם, נָוֶה שַׁאֲנָן".
רַבִּי עֲקִיבָה אוֹמֵר: אֲדַבֵּר נְווֹתָיו וּשְׁבָחוֹ שֶׁלַּקֹּדֶשׁ בָּרוּךְ הוּא בִּפְנֵי כָּל אֻמּוֹת הָעוֹלָם, שֶׁהֲרֵי אֻמּוֹת הָעוֹלָם שׁוֹאֲלִין לוֹמַר: (שיר השירים ה,ט) "מַה דּוֹדֵךְ מִדּוֹד הַיָּפָה בַּנָּשִׁים?" מַה דּוֹדֵךְ מִדּוֹד, שֶׁכָּךְ אַתֶּם מֵתִים עָלָיו, אַתֶּם נֶהֱרָגִין עָלָיו? שֶׁנֶּאֱמַר: (שיר השירים א,ג) "עַל כֵּן עֲלָמוֹת אֲהֵבוּךָ", אֲהַבְנוּךָ עַד מָוֶת. (תהלים מד,כג) "כִּי עָלֶיךָ הֹרַגְנוּ כָל הַיּוֹם, נֶחְשַׁבְנוּ כְּצֹאן טִבְחָה." הֲרֵי אַתֶּם נָאִים, הֲרֵי אַתֶּם גִּבּוֹרִים, בֹּאוּ וְהִתְעָרְבוּ אֵלֵנוּ!
וְיִשְׂרָאֵל אוֹמְרִים לְאֻמּוֹת הָעוֹלָם: מַכִּירִין אַתֶּם אוֹתוֹ? נֹאמַר לָכֶם מִקְצָת שְׁבָחוֹ: (שיר השירים ה,י-טז) "דּוֹדִי צַח וְאָדוֹם, דָּגוּל מֵרְבָבָה. רֹאשׁוֹ כֶּתֶם פָּז קְוֻצּוֹתָיו תַּלְתַּלִּים שְׁחֹרוֹת כָּעוֹרֵב. עֵינָיו כְּיוֹנִים עַל אֲפִיקֵי מָיִם, רֹחֲצוֹת בֶּחָלָב יֹשְׁבוֹת עַל מִלֵּאת.<sup class="footnote-marker">*</sup><i class="footnote">יֹשְׁבוֹת עַל מִלֵּאת: עיניו מתאימות למקומן בפנים.</i> לְחָיָו כַּעֲרוּגַת הַבֹּשֶׂם מִגְדְּלוֹת מֶרְקָחִים, שִׂפְתוֹתָיו שׁוֹשַׁנִּים נֹטְפוֹת מוֹר עֹבֵר. יָדָיו גְּלִילֵי זָהָב מְמֻלָּאִים בַּתַּרְשִׁישׁ, מֵעָיו עֶשֶׁת שֵׁן מְעֻלֶּפֶת סַפִּירִים.<sup class="footnote-marker">*</sup><i class="footnote">מֵעָיו עֶשֶׁת שֵׁן מְעֻלֶּפֶת סַפִּירִים: בטנו גוש שנהב מכוסה ומקושט באבני ספיר.</i> שׁוֹקָיו עַמּוּדֵי שֵׁשׁ מְיֻסָּדִים עַל אַדְנֵי פָז, מַרְאֵהוּ כַּלְּבָנוֹן בָּחוּר כָּאֲרָזִים. חִכּוֹ מַמְתַקִּים וְכֻלּוֹ מַחֲמַדִּים, זֶה דוֹדִי וְזֶה רֵעִי בְּנוֹת יְרוּשָׁלִָם."
כֵּיוָן שֶׁשָּׁמְעוּ אֻמּוֹת הָעוֹלָם כָּל הַשֶּׁבַח הָזֶה, אוֹמְרִים לָהֶן לְיִשְׂרָאֵל: נֵלְכָה עִמָּכֶם! שֶׁנֶּאֱמַר: (שיר השירים ו,א) "אָנָה הָלַךְ דּוֹדֵךְ, הַיָּפָה בַּנָּשִׁים? אָנָה פָּנָה דוֹדֵךְ, וּנְבַקְשֶׁנּוּ עִמָּךְ." וְיִשְׂרָאֵל אוֹמְרִים לְאֻמּוֹת הָעוֹלָם: אֵין לָכֶם חֵלֶק בּוֹ, אֶלָּא, (שיר השירים ב,טז) "דּוֹדִי לִי וַאֲנִי לוֹ, הָרֹעֶה בַּשּׁוֹשַׁנִּים." (שיר השירים ו,ג) "אֲנִי לְדוֹדִי וְדוֹדִי לִי, הָרֹעֶה בַּשּׁוֹשַׁנִּים."
וַחֲכָמִים אוֹמְרִים: אֲלַוֶּנּוּ עַד שֶׁאָבֹא עִמּוֹ לְבֵית מִקְדָּשׁוֹ.
מוֹשְׁלוֹ מָשָׁל, לְמָה הַדָּבָר דּוֹמֶה? לְמֶלֶךְ שֶׁהָלַךְ בְּנוֹ לִמְדִינַת הַיָּם, וְיָצָא אַחֲרָיו וְעָמַד עָלָיו. הָלַךְ לִמְדִינָה אַחֶרֶת, וְיָצָא אַחֲרָיו וְעָמַד עָלָיו. כָּךְ יִשְׂרָאֵל, כְּשֶׁיָּרְדוּ לְמִצְרַיִם, יָרְדָה שְׁכִינָה עִמָּהֶם, שֶׁנֶּאֱמַר: (בראשית מו,ד) "אָנֹכִי אֵרֵד עִמְּךָ מִצְרַיְמָה". עָלוּ, עָלַת שְׁכִינָה עִמָּהֶם, שֶׁנֶּאֱמַר: (בראשית מו,ד) "וְאָנֹכִי אַעַלְךָ גַם עָלֹה". יָרְדוּ לַיָּם, שְׁכִינָה עִמָּהֶם, שֶׁנֶּאֱמַר: (שמות יד,יט) "וַיִּסַּע מַלְאַךְ הָאֱלֹהִים הַהֹלֵךְ לִפְנֵי מַחֲנֵה יִשְׂרָאֵל". יָצְאוּ לַמִּדְבָּר, שְׁכִינָה עִמָּהֶם, שֶׁנֶּאֱמַר: (שמות יג,כא) "וַיי הֹלֵךְ לִפְנֵיהֶם יוֹמָם", עַד שֶׁאָבֹא עִמּוֹ לְבֵית מִקְדָּשׁוֹ.
וְכֵן הוּא אוֹמֵר: (שיר השירים ג,ד) "כִּמְעַט שֶׁעָבַרְתִּי מֵהֶם, עַד שֶׁמָּצָאתִי אֵת שֶׁאָהֲבָה נַפְשִׁי, אֲחַזְתִּיו וְלֹא אַרְפֶּנּוּ, עַד שֶׁהֲבֵיאתִיו אֶל בֵּית אִמִּי וְאֶל חֶדֶר הוֹרָתִי." <b>"אֵלִי"</b>, עִמִּי נָהַג בְּמִדַּת רַחֲמִים, וְעִם אֲבוֹתַי נָהַג בְּמִדַּת הַדִּין. וּמְנַיִן שֶׁאֵין 'אֵלִי' אֶלָּא מִדַּת רַחֲמִים? שֶׁנֶּאֱמַר: (תהלים כב,ב) "אֵלִי, אֵלִי! לָמָה עֲזַבְתָּנִי?" (במדבר יב,יג) "אֵל נָא רְפָא נָא לָהּ!" (תהלים קיח,כז) "אֵל יי, וַיָּאֶר לָנוּ".
<b>"אֱלֹהֵי אָבִי, וַאֲרֹמְמֶנְהוּ."</b> אֲנִי מַלְכָּה בַּת מְלָכִים, אֲהוּבָה בַּת אֲהוּבִים, קְדוֹשָׁה בַּת קְדוֹשִׁים, טְהוֹרָה בַּת טְהוֹרִים. מוֹשְׁלוֹ מָשָׁל, לְמָה הַדָּבָר דּוֹמֶה? לְאָדָם שֶׁהָלַךְ לְקַדֵּשׁ אִשָּׁה. פְּעָמִים בּוֹשׁ בָּהּ, פְּעָמִים בּוֹשׁ בְּמִשְׁפַּחְתָּהּ, פְּעָמִים בּוֹשׁ בִּקְרוֹבוֹתֶיהָ, אֲבָל אֲנִי, אֵינִי כֵן, אֶלָּא מַלְכָּה בַּת מְלָכִים וַאֲהוּבָה בַּת אֲהוּבִים, קְדוֹשָׁה בַּת קְדוֹשִׁים וּטְהוֹרָה בַּת טְהוֹרִים. <b>"אֱלֹהֵי אָבִי וַאֲרֹמְמֶנְהוּ." </b>
רַבִּי שִׁמְעוֹן בֶּן אֶלְעָזָר אוֹמֵר: כְּשֶׁיִּשְׂרָאֵל עוֹשִׂין רְצוֹנוֹ שֶׁלַּמָּקוֹם, שְׁמוֹ מִתְגַּדֵּל בָּעוֹלָם, שֶׁנֶּאֱמַר: (יהושע ה,א) "וַיְהִי כִשְׁמֹעַ כָּל מַלְכֵי הָאֱמֹרִי אֲשֶׁר בְּעֵבֶר הַיַּרְדֵּן יָמָּה, וְכָל מַלְכֵי הַכְּנַעֲנִי אֲשֶׁר עַל הַיָּם, אֵת אֲשֶׁר הוֹבִישׁ יי אֶת מֵי הַיַּרְדֵּן מִפְּנֵי בְנֵי יִשְׂרָאֵל עַד עָבְרָם,<sup class="footnote-marker">*</sup><i class="footnote">הוֹבִישׁ: ייבש, החריב.</i> וַיִּמַּס לְבָבָם, וְלֹא הָיָה בָם עוֹד רוּחַ מִפְּנֵי בְּנֵי יִשְׂרָאֵל." וְכֵן אָמְרָה רָחָב לִשְלוּחֵי יְהוֹשֻׁעַ: (יהושע ב,י-יא) "כִּי שָׁמַעְנוּ אֵת אֲשֶׁר הוֹבִישׁ יי אֶת מֵי יַם סוּף מִפְּנֵיכֶם, בְּצֵאתְכֶם מִמִּצְרָיִם, וַאֲשֶׁר עֲשִׂיתֶם לִשְׁנֵי מַלְכֵי הָאֱמֹרִי אֲשֶׁר בְּעֵבֶר הַיַּרְדֵּן, לְסִיחֹן וּלְעוֹג, אֲשֶׁר הֶחֱרַמְתֶּם אוֹתָם. וַנִּשְׁמַע, וַיִּמַּס לְבָבֵנוּ, וְלֹא קָמָה עוֹד רוּחַ בְּאִישׁ מִפְּנֵיכֶם, כִּי יי אֱלֹהֵיכֶם הוּא אֱלֹהִים בַּשָּׁמַיִם מִמַּעַל, וְעַל הָאָרֶץ מִתָּחַת". וּבִזְמַן שֶׁאֵינָן עוֹשִׂין רְצוֹנוֹ שֶׁלַּמָּקוֹם, כִּבְיָכֹל שְׁמוֹ מִתְחַלֵּל בָּעוֹלָם, שֶׁנֶּאֱמַר: (יחזקאל לז,כ-כג) "וַיָּבוֹא אֶל הַגּוֹיִם אֲשֶׁר בָּאוּ שָׁם, וַיְחַלְּלוּ אֶת שֵׁם קָדְשִׁי, בֶּאֱמֹר לָהֶם: עַם יי אֵלֶּה וּמֵאַרְצוֹ יָצָאוּ. וָאֶחְמֹל עַל שֵׁם קָדְשִׁי, אֲשֶׁר חִלְּלֻהוּ בֵּית יִשְׂרָאֵל בַּגּוֹיִם אֲשֶׁר בָּאוּ שָׁמָּה. לָכֵן אֱמֹר לְבֵית יִשְׂרָאֵל: כֹּה אָמַר אֲדֹנָי יי: לֹא לְמַעַנְכֶם אֲנִי עֹשֶׂה, בֵּית יִשְׂרָאֵל, כִּי אִם לְשֵׁם קָדְשִׁי, אֲשֶׁר חִלַּלְתֶּם בַּגּוֹיִם אֲשֶׁר בָּאתֶם שָׁם. וְקִדַּשְׁתִּי אֶת שְׁמִי הַגָּדוֹל הַמְחֻלָּל בַּגּוֹיִם, אֲשֶׁר חִלַּלְתֶּם בְּתוֹכָם, וְיָדְעוּ הַגּוֹיִם כִּי אֲנִי יי, נְאֻם אֲדֹנָי יי, בְּהִקָּדְשִׁי בָכֶם לְעֵינֵיהֶם."
<b>"אֱלֹהֵי אָבִי וַאֲרֹמְמֶנְהוּ." </b>לֹא עַל נִסִּים שֶׁעָשָׁה עִמִּי בִּלְבַד, אוֹמַר לְפָנָיו דִּבְרֵי שֶׁבַח וְשִׁירָה, אֶלָּא עַל נִסִּים שֶׁעָשָׁה עִמִּי וְעִם אֲבוֹתַי, וְעוֹשֶׂה עִמִּי בְּכָל דּוֹר וָדוֹר!" <b>"אֱלֹהֵי אָבִי וַאֲרֹמְמֶנְהוּ!"</b>

Chapter 4

(שמות טו,ג) <b>"יי אִישׁ מִלְחָמָה, יי שְׁמוֹ."</b> רַבִּי יְהוּדָה אוֹמֵר: הֲרֵי זֶה מִקְרָא עָשִׁיר בִּמְקוֹמוֹת הַרְבֵּה: מַגִּיד שֶׁנִּגְלָה עֲלֵיהֶם הַמָּקוֹם בְּכָל כְּלֵי זַיִן: נִגְלָה עֲלֵיהֶם כְּפָרָשׁ, שֶׁנֶּאֱמַר: (תהלים יח,יא) "וַיִּרְכַּב עַל כְּרוּב וַיָּעֹף וַיֵּרָא עַל כַּנְפֵי רוּחַ." נִגְלָה עֲלֵיהֶם כְּגִבּוֹר חֲגוּר חֶרֶב, שֶׁנֶּאֱמַר: (תהלים מה,ד) "חֲגוֹר חַרְבְּךָ עַל יָרֵךְ, גִּבּוֹר!"
נִגְלָה עֲלֵיהֶם בְּשִׁרְיָן וְכוֹבַע כְּגִבּוֹר, שֶׁנֶּאֱמַר: (ישעיה נט,יז) "וַיִּלְבַּשׁ צְדָקָה כַּשִּׁרְיָן, וְכוֹבַע יְשׁוּעָה בְּרֹאשׁוֹ, וַיִּלְבַּשׁ בִּגְדֵי נָקָם תִּלְבֹּשֶׁת וַיַּעַט כַּמְעִיל קִנְאָה." נִגְלָה עֲלֵיהֶם בְּקֶשֶׁת וּבְחִצִּים, שֶׁנֶּאֱמַר: (חבקוק ג,ט) "עֶרְיָה תֵעוֹר קַשְׁתֶּךָ". (תהלים יח,טו) "וַיִּשְׁלַח חִצָּיו". נִגְלָה עֲלֵיהֶם בַּחֲנִית, שֶׁנֶּאֱמַר: (חבקוק ג,יא) "לְנֹגַהּ בְּרַק חֲנִיתֶךָ." (תהלים לה,ג) "וְהָרֵק חֲנִית וּסְגֹר לִקְרַאת רֹדְפָי,<sup class="footnote-marker">*</sup><i class="footnote">הָרֵק חֲנִית: הוצא את החנית מן הנרתיק.</i> אֱמֹר לְנַפְשִׁי יְשֻׁעָתֵךְ אָנִי." נִגְלָה עֲלֵיהֶם בְּצִנָּה וּמָגֵן, שֶׁנֶּאֱמַר: (תהלים צא,ד) "בְּאֶבְרָתוֹ יָסֶךְ לָךְ, וְתַחַת כְּנָפָיו תֶּחְסֶה,<sup class="footnote-marker">*</sup><i class="footnote">אֶבְרָתוֹ: הכנף שלו.</i> צִנָּה וְסֹחֵרָה אֲמִתּוֹ."<sup class="footnote-marker">*</sup><i class="footnote">צִנָּה וְסֹחֵרָה: סוגי מגן.</i> (תהלים לה,ב) "הַחֲזֵק מָגֵן וְצִנָּה".
שׁוֹמֵעַ אֲנִי, שֶׁהוּא צָרִיךְ לְאַחַת מִמִּדּוֹת הַלָּלוּ? תִּלְמֹד לוֹמַר <b>"יי אִישׁ מִלְחָמָה, יי שְׁמוֹ."</b> בִּשְׁמוֹ הוּא נִלְחָם, וְאֵינוֹ צָרִיךְ לְאַחַת מִכָּל הַמִּדּוֹת הַלָּלוּ.
אִם כֵּן, לָמָּה צָרַךְ הַכָּתוּב לְפָרֵט כָּל אַחַת בִּפְנֵי עַצְמָהּ? אֶלָּא שֶׁאִם יִצְטָרְכוּ יִשְׂרָאֵל, הַמָּקוֹם עוֹשֶׂה לָהֶם נִסִּין וּמִלְחָמוֹת וּגְבוּרָן.<sup class="footnote-marker">*</sup><i class="footnote">גְּבוּרָן: גבורות. צורת הרבות על דרך הארמית.</i> אִי לָהֶם לְאֻמּוֹת הָעוֹלָם מַה הֵן שׁוֹמְעִין בְּאָזְנֵיהֶם,<sup class="footnote-marker">*</sup><i class="footnote">אִי=אוֹי.</i> שֶׁהֲרֵי מִי שֶׁאָמַר וְהָיָה הָעוֹלָם עָתִיד לְהִלָּחֵם בָּם.
<b>"יי אִישׁ מִלְחָמָה, יי שְׁמוֹ"</b>, לָמָּה נֶאֱמַר? לְפִי שֶׁנִּגְלָה עַל הַיָּם כְּגִבּוֹר עוֹשֶׂה מִלְחָמוֹת, שֶּׁנֶּאֱמַר: <b>"יי אִישׁ מִלְחָמָה"</b>. נִגְלָה בְסִינַי כְּזָקֵן מָלֵא רַחֲמִים, שֶׁנֶּאֱמַר: (שמות כד,י) "וַיִּרְאוּ אֵת אֱלֹהֵי יִשְׂרָאֵל, וְתַחַת רַגְלָיו כְּמַעֲשֵׂה לִבְנַת הַסַּפִּיר". וּכְשֶׁנִּגְאֲלוּ, מַה הוּא אוֹמֵר? (שמות כד,י) "וּכְעֶצֶם הַשָּׁמַיִם לָטֹהַר". וְאוֹמֵר: *(דניאל ז,ט-י)<sup class="footnote-marker">*</sup><i class="footnote">* רוֹאֶה הָיִיתִי, עַד אֲשֶׁר כִּסְאוֹת הֻשְׁלְכוּ, וְעַתִּיק יָמִים יָשַׁב, לְבוּשׁוֹ כְּשֶׁלֶג לָבָן וּשְׂעַר רֹאשׁוֹ כְּצֶמֶר נָקִי, כִּסְאוֹ שְׁבִיבִים שֶׁל אֵשׁ גַּלְגַּלָּיו אֵשׁ בּוֹעֶרֶת. נָהָר שֶׁל אֵשׁ נִמְשָׁךְ וְיוֹצֵא מִלְּפָנָיו, אֶלֶף אֲלָפִים יְשָׁרְתוּהוּ וְרִבּוֹא רְבָבוֹת לְפָנָיו יַעַמְדוּ, הַמִּשְׁפָט יָשַׁב וּסְפָרִים נִפְתְּחוּ.</i> "חָזֵה הֲוֵית עַד דִּי כָרְסָוָן רְמִיו, וְעַתִּיק יוֹמִין יְתִב, לְבוּשֵׁהּ כִּתְלַג חִוָּר, וּשְׂעַר רֵאשֵׁהּ כַּעֲמַר נְקֵא, כָּרְסְיֵהּ שְׁבִבִין דִּי נוּר, גַּלְגִּלּוֹהִי נוּר דָּלִק. נְהַר דִּי נוּר נָגֵד וְנָפֵק מִן קֳדָמוֹהִי, אֶלֶף אַלְפִין יְשַׁמְּשׁוּנֵּהּ, וְרִבּוֹ רִבְבָן קָדָמוֹהִי יְקוּמוּן, דִּינָא יְתִב, וְסִפְרִין פְּתִיחוּ." שֶׁלֹּא לִתֵּן פִּתְחוֹן פֶּה לְאֻמּוֹת הָעוֹלָם לוֹמַר: שְׁתֵּי רָשֻׁיּוֹת הֵן, אֶלָּא <b>"יי אִישׁ מִלְחָמָה, יי שְׁמוֹ." </b>הוּא בְסִינַי, הוּא עַל הַיָּם, הוּא לְשֶׁעָבַר, הוּא לֶעָתִיד לָבֹא, הוּא בָעוֹלָם הַזֶּה, הוּא לָעוֹלָם הַבָּא, שֶׁנֶּאֱמַר: (דברים לב,לט) "רְאוּ עַתָּה כִּי אֲנִי אֲנִי הוּא, וְאֵין אֱלֹהִים עִמָּדִי, אֲנִי אָמִית וַאֲחַיֶּה, מָחַצְתִּי וַאֲנִי אֶרְפָּא, וְאֵין מִיָּדִי מַצִּיל." (ישעיה מו,ד) "וְעַד זִקְנָה אֲנִי הוּא, וְעַד שֵׂיבָה אֲנִי אֶסְבֹּל, אֲנִי עָשִׂיתִי וַאֲנִי אֶשָּׂא, וַאֲנִי אֶסְבֹּל וַאֲמַלֵּט." (ישעיה מד,ו) "כֹּה אָמַר יי, מֶלֶךְ יִשְׂרָאֵל וְגֹאֲלוֹ, יי צְבָאוֹת: אֲנִי רִאשׁוֹן וַאֲנִי אַחֲרוֹן". (ישעיה מא,ד) "מִי פָעַל וְעָשָׂה? קֹרֵא הַדֹּרוֹת מֵרֹאשׁ, אֲנִי יי רִאשׁוֹן, וְאֶת אַחֲרֹנִים אֲנִי הוּא."
יֵשׁ גִּבּוֹר בַּמְּדִינָה, וְעָלָיו כָּל כְּלֵי זַיִן,<sup class="footnote-marker">*</sup><i class="footnote">כְּלֵי זַיִן: כלי נשק.</i> אֲבָל אֵין לוֹ כֹּחַ וְלֹא גְבוּרָה, וְלֹא תַּכְּסִיס וְלֹא מִלְחָמָה.<sup class="footnote-marker">*</sup><i class="footnote">תַּכְּסִיס. táxis: מערך קרב; גדוד.</i> אֲבָל הַמָּקוֹם אֵינוֹ כֵן, אֶלָּא לוֹ כֹחַ וּגְבוּרָה וְתַכְּסִיס וּמִלְחָמָה, שֶׁנֶּאֱמַר: (שמואל א יז,מז) "כִּי לַיי הַמִּלְחָמָה, וְנָתַן אֶתְכֶם בְּיָדֵנוּ." (תהלים קמד,א) "לְדָוִד, בָּרוּךְ יי צוּרִי! הַמְלַמֵּד יָדַי לַקְרָב, אֶצְבְּעוֹתַי לַמִּלְחָמָה."
יֵשׁ גִּבּוֹר בַּמְּדִינָה, וְכֹחוֹ עָלָיו. בֶּן אַרְבָּעִים שָׁנָה לֹא דוֹמֶה לְבֶן שִׁשִּׁים, וְלֹא בֶּן שִׁשִּׁים דּוֹמֶה לְבֶן שִׁבְעִין, אֶלָּא כָּל שֶׁהוּא הוֹלֵךְ, כֹּחוֹ מִתְמַעֵט, אֲבָל מִי שֶׁאָמַר וְהָיָה הָעוֹלָם אֵינוֹ כֵן, אֶלָּא, (מלאכי ג,ה) "כִּי אֲנִי יי לֹא שָׁנִיתִי".
יֵשׁ גִּבּוֹר בַּמְּדִינָה, שֶׁמִּשֶּׁקִּנְאָה וּגְבוּרָה לוֹבְשַׁתּוּ, אֲפִלּוּ אָבִיו וְאִמּוֹ, וַאֲפִלּוּ קְרוֹבָיו, אֵינוֹ מַנִּיחָן, אֶלָּא הַכֹּל מַכֶּה וְהוֹלֵךְ בְּחֵמָה. אֲבָל מִי שֶׁאָמַר וְהָיָה הָעוֹלָם אֵינוֹ כֵן, אֶלָּא <b>"יי אִישׁ מִלְחָמָה, יי שְׁמוֹ." "יי אִישׁ מִלְחָמַה"</b>, שֶׁהוּא נִלְחָם בְּמִצְרַיִם, <b>"יי שְׁמוֹ"</b>, שֶׁהוּא מְרַחֵם עַל כָּל בִּרְיוֹתָיו, שֶׁנֶּאֱמַר: (שמות לד,ו) "יי, יי! אֵל רַחוּם וְחַנּוּן, אֶרֶךְ אַפַּיִם וְרַב חֶסֶד וֶאֱמֶת."
יֵשׁ גִּבּוֹר שֶׁמִּשֶּׁהַחֵץ יוֹצֵא מִיָּדוֹ, אֵינוֹ יָכֹל לְהַחְזִירוֹ, שֶׁכְּבַר יָצָא מִיָּדוֹ, אֲבָל מִי שֶׁאָמַר וְהָיָה הָעוֹלָם אֵינוֹ כֵן, אֶלָּא כְּשֶׁאֵין יִשְׂרָאֵל עוֹשִׂין רְצוֹנוֹ, כִּבְיָכֹל גְּזֵרָה יוֹצָא מִלְּפָנָיו, שֶׁנֶּאֱמַר: (דברים לב,מא) "אִם שַׁנּוֹתִי בְּרַק חַרְבִּי". עָשׂוּ תְּשׁוּבָה, מִיָּד הוּא מַחְזִירָהּ, שֶׁנֶּאֱמַר: (דברים לב,מא) "וְתֹאחֵז בְּמִשְׁפָּט יָדִי". אוֹ שׁוֹמֵעַ אֲנִי, שֶׁהוּא מַחְזִירָהּ רֵיקָם! תִּלְמֹד לוֹמַר "אָשִׁיב נָקָם לְצָרָי". וְעַל מִי הוּא מַחְזִירָהּ? עַל אֻמּוֹת הָעוֹלָם, שֶׁנֶּאֱמַר: (דברים לב,מא) "וְלִמְשַׂנְאַי אֲשַׁלֵּם."
מֶלֶךְ בָּשָׂר וָדָם יוֹצֵא לַמִּלְחָמָה, וּמְדִינוֹת קְרוֹבוֹת אֶצְלוֹ בָּאוֹת וְשׁוֹאֲלוֹת צָרְכֵיהֶן מִלְּפָנָיו, וְהֵן אוֹמְרִים לָהֶן: זָעוּף הוּא, לַמִּלְחָמָה הוּא יוֹצֵא! לִכְשֶׁיְּנַצֵּחַ בַּמִּלְחָמָה וְיָשׁוּב, בָּאִין אַתֶּם וְשׁוֹאֲלִין צָרְכֵיכֶם מִלְּפָנָיו. אֲבָל מִי שֶׁאָמַר וְהָיָה הָעוֹלָם אֵינוֹ כֵן, אֶלָּא <b>"יי אִישׁ מִלְחָמָה"</b>, שֶׁהוּא נִלְחָם בְּמִצְרַיִם, <b>"יי שְׁמוֹ"</b>, שֶׁהוּא שׁוֹמֵעַ צַעֲקַת כָּל בָּאֵי הָעוֹלָם, שֶׁנֶּאֱמַר: (תהלים סה,ג) "שֹׁמֵעַ תְּפִלָּה, עָדֶיךָ כָּל בָּשָׂר יָבֹאוּ."
מֶלֶךְ בָּשָׂר וָדָם עוֹמֵד בַּמִּלְחָמָה, אֵינוֹ יָכֹל לָזוּן וְלֹא לְסַפֵּק אוֹפְּסוֹנְיוֹת לְכָל חֲיָלוֹתָיו.<sup class="footnote-marker">*</sup><i class="footnote">אוֹפְּסוֹנְיוֹת. opsōnía: אספקת מזון ושכר כסף לצבא.</i> אֲבָל מִי שֶׁאָמַר וְהָיָה הָעוֹלָם אֵינוֹ כֵן, אֶלָּא <b>"יי אִישׁ מִלְחָמָה"</b>, שֶׁהוּא נִלְחָם בְּמִצְרַיִם, <b>"יי שְׁמוֹ"</b>, שֶׁהוּא זָן וּמְפַרְנֵס לְכָל בִּרְיוֹתָיו, שֶׁנֶּאֱמַר: (תהלים קלו,יג-טו) "לְגֹזֵר יַם סוּף לִגְזָרִים, כִּי לְעוֹלָם חַסְדּוֹ. וְהֶעֱבִיר יִשְׂרָאֵל בְּתוֹכוֹ, כִּי לְעוֹלָם חַסְדּוֹ. וְנִעֵר פַּרְעֹה וְחֵילוֹ בְיַם סוּף, כִּי לְעוֹלָם חַסְדּוֹ." וְאוֹמֵר: (תהלים קלו,כה) "נֹתֵן לֶחֶם לְכָל בָּשָׂר, כִּי לְעוֹלָם חַסְדּוֹ."
<b>"יי אִישׁ מִלְחָמָה"</b>. אֶפְשָׁר לוֹמַר כֵּן? וַהֲלֹא כְבָר נֶאֱמַר: (ירמיה כג,כד) "הֲלוֹא אֶת הַשָּׁמַיִם וְאֶת הָאָרֶץ אֲנִי מָלֵא, נְאֻם יי". וְכָתוּב: (ישעיה ו,ג) "וְקָרָא זֶה אֶל זֶה וְאָמַר: קָדוֹשׁ, קָדוֹשׁ, קָדוֹשׁ יי צְבָאוֹת, מְלֹא כָל הָאָרֶץ כְּבוֹדוֹ." וְאוֹמֵר: (יחזקאל מג,ב) "וְהִנֵּה כְּבוֹד אֱלֹהֵי יִשְׂרָאֵל בָּא מִדֶּרֶךְ הַקָּדִים,<sup class="footnote-marker">*</sup><i class="footnote">הַקָּדִים: המזרח.</i> וְקוֹלוֹ כְּקוֹל מַיִם רַבִּים, וְהָאָרֶץ הֵאִירָה מִכְּבֹדוֹ." וּמַה תִּלְמֹד לוֹמַר <b>"יי אִישׁ מִלְחָמָה"</b>? מִפְּנֵי חִבָּתְכֶם וּמִפְּנֵי קְדֻשַּׁתְכֶם אֲקַדֵּשׁ שְׁמִי בָכֶם, וְכֵן הוּא אוֹמֵר: (הושע יא,ט) "כִּי אֵל אָנֹכִי וְלֹא אִישׁ, בְּקִרְבְּךָ קָדוֹשׁ", אֲקַדֵּשׁ שְׁמִי בָּכֶם.
<b>"יי שְׁמוֹ."</b> בִּשְׁמוֹ הוּא נִלְחָם, אֵינוֹ צָרִיךְ לְאַחַת מִכָּל מִדּוֹת אֵלּוּ. וְכֵן דָּוִד אוֹמֵר: (שמואל א יז,מה) "אַתָּה בָּא אֵלַי בְּחֶרֶב וּבַחֲנִית וּבְכִידוֹן, וְאָנֹכִי בָא אֵלֶיךָ בְּשֵׁם יי צְבָאוֹת". וְאוֹמֵר: (תהלים כ,ח-י) "אֵלֶּה בָרֶכֶב וְאֵלֶּה בַסּוּסִים, וַאֲנַחְנוּ בְּשֵׁם יי אֱלֹהֵינוּ נַזְכִּיר. הֵמָּה כָּרְעוּ וְנָפָלוּ, וַאֲנַחְנוּ קַּמְנוּ וַנִּתְעוֹדָד. יי, הוֹשִׁיעָה! הַמֶּלֶךְ יַעֲנֵנוּ בְיוֹם קָרְאֵנוּ." וְכֵן אָסָא אוֹמֵר: (דברי הימים ב יד,י) "וַיִּקְרָא אָסָא אֶל יי אֱלֹהָיו, וַיֹּאמַר: יי! אֵין עִמְּךָ לַעְזֹר בֵּין רַב לְאֵין כֹּחַ! עָזְרֵנוּ יי אֱלֹהֵינוּ, כִּי עָלֶיךָ נִשְׁעַנּוּ, וּבְשִׁמְךָ בָאנוּ עַל הֶהָמוֹן הַזֶּה! יי אֱלֹהֵינוּ, אַתָּה אַל יַעְצֹר עִמְּךָ אֱנוֹשׁ!"
(שמות טו,ד) <b>"מַרְכְּבֹת פַּרְעֹה וְחֵילוֹ יָרָה בַיָּם, וּמִבְחַר שָׁלִשָׁיו טֻבְּעוּ בְיַם סוּף." "מַרְכְּבֹת פַּרְעֹה וְחֵילוֹ יָרָה בַיָּם"</b>, בַּמִּדָּה שֶׁאָדָם מוֹדֵד, בָּהּ מוֹדְדִין לוֹ. הֵם אָמְרוּ: (שמות ה,ב) "מִי יי אֲשֶׁר אֶשְׁמַע בְּקֹלוֹ?" וְאַף אַתָּה, בְּאוֹתָהּ מִדָּה מָדַדְתָּ לָהֶם, לְכָךְ נֶאֱמַר: (שמות טו,ד) <b>"מַרְכְּבֹת פַּרְעֹה וְחֵילוֹ יָרָה בַיָּם"</b>. כָּתוּב אֶחָד אוֹמֵר <b>"יָרָה"</b>, וְכָתוּב אֶחָד אוֹמֵר "רָמָה". כֵּיצַד יִתְקַיְּמוּ שְׁנֵי פְסוּקִים הַלָּלוּ? <b>"יָרָה"</b>, שֶׁהֵן יוֹרְדִין לַתְּהוֹם, "רָמָה", שֶׁהֵן עוֹלִין לַמָּרוֹם.
דָּבָר אַחֵר: (שמות טו,ד) <b>"מַרְכְּבֹת פַּרְעֹה"</b>, בַּמִּדָּה שֶׁמָּדְדוּ בָהּ מָדַדְתָּ לָהֶם. הֵן אָמְרוּ: (שמות א,כב) "כָּל הַבֵּן הַיִּלּוֹד, הַיְאֹרָה תַּשְׁלִיכֻהוּ!" וְאַף אַתָּה, בְּאוֹתָהּ מִדָּה מָדַדְתָּ לָהֶם, שֶׁנֶּאֱמַר: <b>"מַרְכְּבֹת פַּרְעֹה וְחֵילוֹ יָרָה בַיָּם"</b>.
דָּבָר אַחֵר: (שמות טו,ד) <b>"מַרְכְּבֹת פַּרְעֹה"</b>, בַּמִּדָּה שֶׁמָּדְדוּ, בָּהּ מָדַדְתָּ לָהֶם. הֵם אָמְרוּ: (שמות יד,ז) "וַיִּקַּח שֵׁשׁ מֵאוֹת רֶכֶב בָּחוּר". וְאַף אַתָּה, בְּאוֹתָהּ הַמִּדָּה מָדַדְתָּ לָהֶם. לְכָךְ נֶאֱמַר: <b>"מַרְכְּבֹת פַּרְעֹה וְחֵילוֹ יָרָה בַיָּם, וּמִבְחַר שָׁלִשָׁיו"</b>. בַּמִּדָּה שֶׁמָּדְדוּ, בָּהּ מָדַדְתָּ לָהֶם. הֵם אָמְרוּ: (שמות יד,ז) "וְשָׁלִשִׁם עַל כֻּלּוֹ." וְאַף אַתָּה, בְּאוֹתָהּ הַמִּדָּה מָדַדְתָּ לָהֶם: <b>"וּמִבְחַר שָׁלִשָׁיו טֻבְּעוּ בְיַם סוּף." </b>
<b>"טֻבְּעוּ בְיַם סוּף." </b>בַּמִּדָּה שֶׁמָּדְדוּ, בָּהּ מָדַדְתָּ לָהֶם. (שמות א,יד) "וַיְמָרְרוּ אֶת חַיֵּיהֶם בַּעֲבֹדָה קָשָׁה בְּחֹמֶר", וְאַף אַתָּה, בְּאוֹתָהּ הַמִּדָּה מָדַדְתָּ לָהֶם, וְאַף אַתָּה עָשִׂיתָ לָהֶם הַמַּיִם כַּטִּיט, וְהָיוּ מִשְׁתַּקְּעִין בָּהֶם. לְכָךְ נֶאֱמַר: <b>"טֻבְּעוּ בְיַם סוּף"</b>. וְאֵין 'טְבִיעָה' אֶלָּא טִיט, שֶׁנֶּאֱמַר: (תהלים סט,ג) "טָבַעְתִּי בִּיוֵן מְצוּלָה",<sup class="footnote-marker">*</sup><i class="footnote">יָוֵן: בוץ.</i> (ירמיה לח,ו) "וַיִּטְבַּע יִרְמְיָהוּ בַּטִּיט." לְכָךְ נֶאֱמַר <b>"טֻבְּעוּ בְיַם סוּף."</b>

Chapter 5

(שמות טו,ה) <b>["תְּהֹמֹת יְכַסְיֻמוּ יָרְדוּ בִמְצוֹלֹת כְּמוֹ אָבֶן."] "תְּהֹמֹת יְכַסְיֻמוּ"</b>, וְכִי תְּהוֹמוֹת יֵשׁ שָׁם? וַהֲלֹא עֲשׁוּנִית הִיא?<sup class="footnote-marker">*</sup><i class="footnote">עֲשׁוּנִית: נוקשה.</i> וּמַה תִּלְמֹד לוֹמַר <b>"תְּהֹמֹת יְכַסְיֻמוּ"</b>? אֶלָּא מְלַמֵּד שֶׁעָלוּ תְּהוֹם הָעֶלְיוֹן וּתְהוֹם הַתַּחְתּוֹן, וְהָיוּ הַמַּיִם נִלְחָמִים בָּהֶם בְּכָל מִינֵי פֻּרְעָנִיּוֹת. לְכָךְ נֶאֱמַר <b>"תְּהֹמֹת יְכַסְיֻמוּ"</b>.
דָּבָר אַחֵר: <b>"תְּהֹמֹת יְכַסְיֻמוּ"</b>, וְכִי תְּהוֹמוֹת יֵשׁ שָׁם? וַהֲלֹא עֲשׁוּנִית הִיא? וּמַה תִּלְמֹד לוֹמַר <b>"תְּהֹמֹת יְכַסְיֻמוּ"</b>? אֶלָּא מְלַמֵּד שֶׁעָלָה תְּהוֹם הַתַּחְתּוֹן עַל תְּהוֹם הָעֶלְיוֹן, וְחִפָּה עֲלֵיהֶן אֶת הָרָקִיעַ, וְהִקְדִּיר עֲלֵיהֶן אֶת הַכּוֹכָבִים, שֶׁנֶּאֱמַר: (יחזקאל לב,י)<sup class="footnote-marker">*</sup><i class="footnote">הִקְדִּיר: החשיך.</i> "כָּל מְאוֹרֵי אוֹר בַּשָּׁמַיִם אַקְדִּירֵם עָלֶיךָ". מִפְּנֵי מָה? (יחזקאל לב,י) "וְנָתַתִּי חֹשֶׁךְ עַל אַרְצְךָ, נְאֻם אֲדֹנָי יי." וְכֵן הוּא אוֹמֵר: (ישעיה יג,י) "כִּי כוֹכְבֵי הַשָּׁמַיִם וּכְסִילֵיהֶם לֹא יָהֵלּוּ אוֹרָם", מִפְּנֵי מָה? (ישעיה יג,י) "חָשַׁךְ הַשֶּׁמֶשׁ בְּצֵאתוֹ, וְיָרֵחַ לֹא יַגִּיהַּ אוֹרוֹ." וְכֵן הוֹא אוֹמֵר: (יחזקאל ל,יח) "וּבִתְחַפְנְחֵס חָשַׂךְ הַיּוֹם,<sup class="footnote-marker">*</sup><i class="footnote">תְּחַפְנְחֵס: עיר מצרית במזרח הדלתא של הנילוס.</i> בְּשִׁבְרִי שָׁם אֶת מֹטוֹת מִצְרַיִם, וְנִשְׁבַּת בָּהּ גְּאוֹן עֻזָּהּ", מִפְּנֵי מָה? (יחזקאל ל,יח) "הִיא עָנָן יְכַסֶּנָּה וּבְנוֹתֶיהָ בַּשְּׁבִי תֵלַכְנָה." וְכֵן הוֹא אוֹמֵר: (ישעיה יג,יא) "וּפָקַדְתִּי עַל תֵּבֵל רָעָה, וְעַל רְשָׁעִים עֲו‍ֹנָם, וְהִשְׁבַּתִּי גְּאוֹן זֵדִים וְגַאֲוַת עָרִיצִים אַשְׁפִּיל."
יוֹנָה יָרַד לִתְהוֹם אֶחָד, שֶׁנֶּאֱמַר: (יונה ב,ו) "תְּהוֹם יְסֹבְבֵנִי, סוּף חָבוּשׁ לְרֹאשִׁי." וְהֵם יָרְדוּ לִשְׁנֵי תְּהוֹמוֹת, שֶׁנֶּאֱמַר: <b>"תְּהֹמֹת יְכַסְיֻמוּ"</b>. יוֹנָה יָרַד לִמְצוּלָה אַחַת, שֶׁנֶּאֱמַר: (יונה ב,ד) "וַתַּשְׁלִיכֵנִי מְצוּלָה". וְהֵם יָרְדוּ לִשְׁתֵּי מְצוּלוֹת, שֶׁנֶּאֱמַר: (שמות טו,ה) "יָרְדוּ בִמְצוֹלֹת". אֵין מְצוּלָה אֶלָּא מַיִם עִזִּים, שֶׁנֶּאֱמַר: (יונה ב,ד) "וַתַּשְׁלִיכֵנִי מְצוּלָה בִּלְבַב יַמִּים". וְאוֹמֵר: (נחמיה ט,יא) "וְאֶת רֹדְפֵיהֶם הִשְׁלַכְתָּ בִמְצוֹלֹת, כְּמוֹ אֶבֶן בְּמַיִם עַזִּים."
<b>"יָרְדוּ בִמְצוֹלֹת"</b>. וְכִי מְצוֹלוֹת יֵשׁ שָׁם? וַהֲלֹא עֲשׁוּנִית הָיְתָה? מַה תִּלְמֹד לוֹמַר <b>"יָרְדוּ בִמְצוֹלֹת"</b>? אֶלָּא מְלַמֵּד שֶׁנִּפְרַץ הַיָּם הַגָּדוֹל לְתוֹכוֹ, וְהָיוּ הַמַּיִם נִלְחָמִים בָּהֶם בְּכָל מִינֵי פֻּרְעָנִיּוֹת. לְכָךְ נֶאֱמַר <b>"יָרְדוּ בִמְצוֹלֹת כְּמוֹ אָבֶן."</b>
בַּמִּדָּה שֶׁמָּדְדוּ, בָּהּ מָדַדְתָּ לָהֶם: הֵן אָמְרוּ (שמות א,טז) "וּרְאִיתֶן עַל הָאָבְנָיִם", וְאַף אַתָּה עָשִׂיתָ לָהֶם הַמַּיִם כַּאֲבָנִים, וְהָיוּ הַמַּיִם מַכִּין אוֹתָם עַל מְקוֹם הָאֲבָנִים, לְכָךְ נֶאֱמַר <b>"כְּמוֹ אָבֶן." </b>
דָּבָר אַחֵר: <b>"כְּמוֹ אָבֶן." </b>הִיא הָיְתָה מַכָּה בֵּינוֹנִית: הָרְשָׁעִים שֶׁבָּהֶן הָיוּ מְטֹרָפִין כַּקַּשׁ, הַבֵּינוֹנִיִּים כָּאֶבֶן, הַפִּקְּחִים שֶׁבָּהֶן "צָלֲלוּ כַּעוֹפֶרֶת בְּמַיִם אַדִּירִים."
(שמות טו,י) דָּבָר אַחֵר: <b>"כְּמוֹ אָבֶן"</b>, מִפְּנֵי מָה? עַל שֶׁהִקְשׁוּ לִבָּן כְּמוֹ אֶבֶן. אֲבָל אַתָּה, חֲסָדֶיךָ וְטוּבְךָ וְרַחֲמֶיךָ הָרַבִּים, וִימִינְךָ שֶׁהִיא פְּשׁוּטָה לְכָל בָּאֵי הָעוֹלָם, שֶׁנֶּאֱמַר: (תהלים מד,ד) "יְמִינְךָ יי נֶאְדָּרִי בַּכֹּחַ, יְמִינְךָ יי תִּרְעַץ אוֹיֵב",<sup class="footnote-marker">*</sup><i class="footnote">תִּרְעַץ: תשבר, תפוצץ.</i> שְׁנֵי פְעָמִים. (תהלים מד,ד) "כִּי יְמִינְךָ וּזְרוֹעֲךָ וְאוֹר פָּנֶיךָ כִּי רְצִיתָם." וְכָתוּב: (ישעיה מה,כג) "בִּי נִשְׁבַּעְתִּי, יָצָא מִפִּי צְדָקָה, דָּבָר וְלֹא יָשׁוּב".
(שמות טו,ו) <b>["יְמִינְךָ יי נֶאְדָּרִי בַּכֹּחַ, יְמִינְךָ יי תִּרְעַץ אוֹיֵב."] "נֶאְדָּרִי בַּכֹּחַ"</b>. נָאֶה אַתָּה וְאַדִּיר בַּכֹּחַ, שֶׁנָּתַתָּ אַרְכָּה לְדוֹר הַמַּבּוּל לַעֲשׁוֹת תְּשׁוּבָה,<sup class="footnote-marker">*</sup><i class="footnote">אַרְכָּה: דחיה, הארכת זמן.</i> וְלֹא עָשׂוּ, שֶׁנֶּאֱמַר: (בראשית ו,ג) "וַיֹּאמֶר יי: לֹא יָדוֹן רוּחִי בָאָדָם", וְלֹא גָמַרְתָּ לָהֶם כְּלָיָה, עַד שֶׁהִשְׁלִימוּ רִשְׁעָן לְפָנֶיךָ.
וְכֵן אַתְּ מוֹצֵא בְּאַנְשֵׁי הַמִּגְדָּל, שֶׁנָּתַתָּ לָהֶם אַרְכָּה לַעֲשׁוֹת תְּשׁוּבָה, וְלֹא עָשׂוּ, שֶׁנֶּאֱמַר: (בראשית יא,ו) "וַיֹּאמֶר יי: הֵן עַם אֶחָד וְשָׂפָה אַחַת לְכֻלָּם, וְזֶה הַחִלָּם לַעֲשׂוֹת, וְעַתָּה, לֹא יִבָּצֵר מֵהֶם כֹּל אֲשֶׁר יָזְמוּ לַעֲשׂוֹת." וְאֵין עַתָּה אֶלָּא תְּשׁוּבָה, שֶׁנֶּאֱמַר: (דברים י,יב) "וְעַתָּה יִשְׂרָאֵל, מָה יי אֱלֹהֶיךָ שֹׁאֵל מֵעִמָּךְ?" וְלֹא גָּמַרְתָּ עֲלֵיהֶם כְּלָיָה, עַד שֶׁהִשְׁלִימוּ רִשְׁעָן לְפָנֶיךָ.
וְכֵן אַתְּ מוֹצֵא בְּאַנְשֵׁי סְדוֹם, שֶׁנָּתַתָּ לָהֶן אַרְכָּה לַעֲשׁוֹת תְּשׁוּבָה, וְלֹא עָשׂוּ, שֶׁנֶּאֱמַר: (בראשית יח,כ-כא) "וַיֹּאמֶר יי: זַעֲקַת סְדֹם וַעֲמֹרָה כִּי רָבָּה, וְחַטָּאתָם כִּי כָבְדָה מְאֹד. אֵרְדָה נָּא וְאֶרְאֶה, הַכְּצַעֲקָתָהּ הַבָּאָה אֵלַי עָשׂוּ כָּלָה? וְאִם לֹא, אֵדָעָה!" מַה נֶּאֱמַר שָׁם? (בראשית יט,כד) "וַיי הִמְטִיר עַל סְדֹם וְעַל עֲמֹרָה גָּפְרִית וָאֵשׁ מֵאֵת יי מִן הַשָּׁמָיִם." אִם עָשׂוּ תְּשׁוּבָה, הֲרֵי מָטָר, וְאִם לָאו, הֲרֵי גָּפְרִית וָאֵשׁ. וְלֹא גָּמַרְתָּ עֲלֵיהֶן כְּלָיָה, עַד שֶׁהִשְׁלִימוּ רִשְׁעָן לְפָנֶיךָ.
עֶשֶׂר מַכּוֹת הֵבֵאתָ עַל הַמִּצְרִיִּים בְּמִצְרַיִם, וְלֹא גָּמַרְתָּ עֲלֵיהֶן כְּלָיָה, עַד שֶׁהִשְׁלִימוּ רִשְׁעָן.
דָּבָר אַחֵר: <b>"יְמִינְךָ יי נֶאְדָּרִי בַּכֹּחַ"</b>. כְּשֶׁיִּשְׂרָאֵל עוֹשִׂין רְצוֹנוֹ שֶׁלַּמָּקוֹם, הֵן עוֹשִׂין שְׂמֹאל יָמִין, שֶׁנֶּאֱמַר: <b>"יְמִינְךָ יי"</b>, <b>"יְמִינְךָ יי"</b>, שְׁנֵי פְעָמִים. וּכְשֶׁאֵין יִשְׂרָאֵל עוֹשִׂין רְצוֹנוֹ שֶׁלַּמָּקוֹם, כִּבְיָכֹל הֵן עוֹשִׂין יָמִין שְׂמֹאל, שֶׁנֶּאֱמַר: (איכה ב,ג) "הֵשִׁיב אָחוֹר יְמִינוֹ".
כְּשֶׁיִּשְׂרָאֵל עוֹשִׂין רְצוֹנוֹ שֶׁלַּמָּקוֹם, אֵין שֵׁנָה לְפָנָיו, שֶׁנֶּאֱמַר: (תהלים קכא,ד) "הִנֵּה לֹא יָנוּם וְלֹא יִישָׁן שׁוֹמֵר יִשְׂרָאֵל." וּכְשֶׁאֵין עוֹשִׂין רְצוֹנוֹ שֶׁלַּמָּקוֹם, כִּבְיָכֹל שֵׁנָה לְפָנָיו, שֶׁנֶּאֱמַר: (תהלים עח,סה) "וַיִּקַץ כְּיָשֵׁן אֲדֹנָי כְּגִבּוֹר מִתְרוֹנֵן מִיָּיִן."
כְּשֶׁיִּשְׂרָאֵל עוֹשִׂין רְצוֹנוֹ שֶׁלַּמָּקוֹם, אֵין חֵמָה לְפָנָיו, שֶׁנֶּאֱמַר: (ישעיה כז,ד) "חֵמָה אֵין לִי". וּכְשֶׁאֵין עוֹשִׂין רְצוֹנוֹ שֶׁלַּמָּקוֹם, חֵמָה לְפָנָיו, שֶׁנֶּאֱמַר: (דברים ז,ד) "וְחָרָה אַף יי בָּכֶם".
כְּשֶׁיִּשְׂרָאֵל עוֹשִׂין רְצוֹנוֹ שֶׁלַּמָּקוֹם, הוּא נִלְחָם לָהֶם, שֶׁנֶּאֱמַר: (שמות יד,יד) "יי יִלָּחֵם לָכֶם". וּכְשֶׁאֵין עוֹשִׂין רְצוֹנוֹ שֶׁלַּמָּקוֹם, הוּא נִלְחָם בָּם, שֶׁנֶּאֱמַר: (ישעיה סג,י) "וַיֵּהָפֵךְ לָהֶם לְאוֹיֵב, הוּא נִלְחַם בָּם." וְלֹא עוֹד, אֶלָּא שֶׁעוֹשִׂין רַחְמָן אַכְזָרִי, שֶׁנֶּאֱמַר: (איכה ב,ה) "הָיָה אֲדֹנָי כְּאוֹיֵב, בִּלַּע יִשְׂרָאֵל, בִּלַּע כָּל אַרְמְנוֹתֶיהָ, שִׁחֵת מִבְצָרָיו, וַיֶּרֶב בְּבַת יְהוּדָה תַּאֲנִיָּה וַאֲנִיָּה."<sup class="footnote-marker">*</sup><i class="footnote">תַּאֲנִיָּה וַאֲנִיָּה: צעקות ובכי של מתאבלים.</i>
<b>"תִּרְעַץ אוֹיֵב." </b>'רָעַצְתָּ אוֹיֵב' אֵינוֹ אוֹמֵר כָּן, אֶלָּא <b>"תִּרְעַץ אוֹיֵב"</b>, לֶעָתִיד לָבֹא, שֶׁנֶּאֱמַר: (חבקוק ג,יב) "בְּזַעַם תִּצְעַד אָרֶץ, בְּאַף תָּדוּשׁ גּוֹיִם."<sup class="footnote-marker">*</sup><i class="footnote">תָּדוּשׁ: תרמוס ותפורר, כמו שרגלי הבהמה דשות את התבואה בגורן.</i>
<b>"תִּרְעַץ אוֹיֵב"</b>, זֶה פַּרְעֹה, שֶׁנֶּאֱמַר: (שמות טו,ט) "אָמַר אוֹיֵב: אֶרְדֹּף אַשִּׂיג, אֲחַלֵּק שָׁלָל, תִּמְלָאֵמוֹ נַפְשִׁי, אָרִיק חַרְבִּי, תּוֹרִישֵׁמוֹ יָדִי."
דָּבָר אַחֵר: זֶה עֵשָׂו, שֶׁנֶּאֱמַר: (יחזקאל לו,ב) "יַעַן אָמַר הָאוֹיֵב עֲלֵיכֶם הֶאָח, וּבָמוֹת עוֹלָם לְמוֹרָשָׁה הָיְתָה לָּנוּ."

Chapter 6

(שמות טו,ז) <b>"וּבְרֹב גְּאוֹנְךָ תַּהֲרֹס קָמֶיךָ, תְּשַׁלַּח חֲרֹנְךָ יֹאכְלֵמוֹ כַּקַּשׁ." </b> הִרְבֵּיתָ לְהִתְגָּאוֹת נֶגֶד מִי שֶׁקָּמוּ נֶגְדָּךְ, וּמִי הֵם שֶׁקָּמוּ נֶגְדָּךְ? הֵם שֶׁקָּמוּ נֶגֶד בָּנֶיךָ.
<b>"תַּהֲרֹס קָמֶיךָ"</b>, 'תַּהֲרֹס קָמֵינוּ' אֵין כָּתוּב כָּן, אֶלָּא "תַּהֲרֹס קָמֶיךָ". מַגִּיד הַכָּתוּב שֶׁכָּל מִי שֶׁהוּא קָם כְּנֶגֶד יִשְׂרָאֵל, כְּאִלּוּ קָם כְּנֶגֶד מִי שֶׁאָמַר וְהָיָה הָעוֹלָם. וְכֵן הוּא אוֹמֵר: (תהלים עד,כג) "אַל תִּשְׁכַּח קוֹל צֹרְרֶיךָ, שְׁאוֹן קָמֶיךָ עֹלֶה תָמִיד." (תהלים צב,י) "כִּי הִנֵּה אֹיְבֶיךָ יי, כִּי הִנֵּה אֹיְבֶיךָ יֹאבֵדוּ, יִתְפָּרְדוּ כָּל פֹּעֲלֵי אָוֶן." (תהלים פג,ג) "כִּי הִנֵּה אוֹיְבֶיךָ יֶהֱמָיוּן, וּמְשַׂנְאֶיךָ נָשְׂאוּ רֹאשׁ."<sup class="footnote-marker">*</sup><i class="footnote">יֶהֱמָיוּן: הומים וחורשים מזימות.</i> מִפְּנֵי מָה? (תהלים פג,ד) "עַל עַמְּךָ יַעֲרִימוּ סוֹד, וְיִתְיָעֲצוּ עַל צְפוּנֶיךָ." (תהלים קלט,כא) "הֲלוֹא מְשַׂנְאֶיךָ יי אֶשְׂנָא, וּבִתְקוֹמְמֶיךָ אֶתְקוֹטָט."<sup class="footnote-marker">*</sup><i class="footnote">וּבִתְקוֹמְמֶיךָ: ובמתקוממים נגדך.</i> וְכֵן הוּא אוֹמֵר: (תהלים קלט,כב) "תַּכְלִית שִׂנְאָה שְׂנֵאתִים לְאוֹיְבִים הָיוּ לִי." וְכֵן הוּא אוֹמֵר: (זכריה ב,יב) "כִּי הַנֹּגֵעַ בָּכֶם נֹגֵעַ בְּבָבַת עֵינוֹ."
רַבִּי יְהוּדָה אוֹמֵר: 'בְּבָבַת עַיִן' אֵינוֹ אוֹמֵר כָּן, אֶלָּא "בְּבָבַת עֵינוֹ". כִּבְיָכֹל כְּלַפֵּי מַעְלָה הַכָּתוּב מְדַבֵּר, אֶלָּא שֶׁכִּנָּה הַכָּתוּב. כַּיּוֹצֵא בוֹ אַתְּ אוֹמֵר: (מלאכי א,יג) "וַאֲמַרְתֶּם: הִנֵּה מַתְּלָאָה<sup class="footnote-marker">*</sup><i class="footnote">מַתְּלָאָה: בהמה לאה ורזה.</i> וְהִפַּחְתֶּם אוֹתוֹ",<sup class="footnote-marker">*</sup><i class="footnote">וְהִפַּחְתֶּם: גרמתם שהיא תיראה שמנה.</i> אֶלָּא שֶׁכִּנָּה הַכָּתוּב. כַּיּוֹצֵא בוֹ אַתְּ אוֹמֵר: (שמואל א ג,יג) "וְהִגַּדְתִּי לוֹ, כִּי שֹׁפֵט אֲנִי אֶת בֵּיתוֹ עַד עוֹלָם, בַּעֲוֹן אֲשֶׁר יָדַע כִּי מְקַלְלִים לָהֶם בָּנָיו, וְלֹא כִהָה בָּם." אֶלָּא שֶׁכִּנָּה הַכָּתוּב. כַּיּוֹצֵא בוֹ אַתְּ אוֹמֵר: (איוב ז,כ) "לָמָה שַׂמְתַּנִי לְמִפְגָּע לָךְ וָאֶהְיֶה עָלַי לְמַשָּׂא." אֶלָּא שֶׁכִּנָּה הַכָּתוּב. כַּיּוֹצֵא בוֹ אַתְּ אוֹמֵר: (חבקוק א,יב) "הֲלוֹא אַתָּה מִקֶּדֶם יי אֱלֹהַי קְדֹשִׁי, לֹא נָמוּת". אֶלָּא שֶׁכִּנָּה הַכָּתוּב. כַּיּוֹצֵא בוֹ: (ירמיה ב,יא) "הַהֵימִיר גּוֹי אֱלֹהִים, וְהֵמָּה לֹא אֱלֹהִים, וְעַמִּי הֵמִיר כְּבוֹדוֹ". אֶלָּא שֶׁכִּנָּה הַכָּתוּב. כַּיּוֹצֵא בוֹ: (תהלים קו,כ) "וַיָּמִירוּ אֶת כְּבוֹדָם בְּתַבְנִית שׁוֹר", אֶלָּא שֶׁכִּנָּה הַכָּתוּב. כַּיּוֹצֵא בוֹ: (מלכים א יב,טז) "אֵין לָנוּ חֵלֶק בְּדָוִד, וְלֹא נַחֲלָה לָנוּ בְּבֶן יִשַׁי! אִישׁ לְאֹהָלָיו יִשְׂרָאֵל!" אֶלָּא שֶׁכִּנָּה הַכָּתוּב. כַּיּוֹצֵא בוֹ: (במדבר יב,יב) "אֲשֵׁר בְּצֵאתוֹ מֵרֶחֶם אִמּוֹ" 'מֵרֶחֶם אִמֵּנוּ' יָצָא! אֶלָּא שֶׁכִּנָּה הַכָּתוּב. וְאַף כָּן אַתָּה אוֹמֵר: (זכריה ב,יב) "כִּי הַנֹּגֵעַ בָּכֶם נֹגֵעַ בְּבָבַת עֵינוֹ."
רַבִּי יְהוּדָה אוֹמֵר: 'בְּבָבַת עַיִן' אֵינוֹ אוֹמֵר, אֶלָּא "בְּבָבַת עֵינוֹ", כִּבְיָכֹל כְּלַפֵּי מַעְלָה הַכָּתוּב מְדַבֵּר, אֶלָּא שֶׁכִּנָּה הַכָּתוּב.
וְכָל מִי שֶׁעוֹזֵר אֶת יִשְׂרָאֵל, כְּאִלּוּ עוֹזֵר לְמִי שֶׁאָמַר וְהָיָה הָעוֹלָם, שֶׁנֶּאֱמַר: (שופטים ה,כג) "אוֹרוּ מֵרוֹז, אָמַר מַלְאַךְ יי, אֹרוּ אָרוֹר יֹשְׁבֶיהָ!<sup class="footnote-marker">*</sup><i class="footnote">אוֹרוּ מֵרוֹז: קללו את העיר מרוז!</i> כִּי לֹא בָאוּ לְעֶזְרַת יי, לְעֶזְרַת יי בַּגִּבּוֹרִים." הִרְבֵּיתָ לְהִתְגָּאוֹת כְּנֶגֶד מִי שֶׁקָּם לְנֶגְדָּךְ, וּמִי הֵם שֶׁקָּמוּ לְנֶגְדָּךְ? מִי שֶׁקָּמוּ כְּנֶגֶד יְדִידֶיךָ. וּמַה טִּיבָן? (בראשית יד,א) "וַיְהִי בִּימֵי אַמְרָפֶל מֶלֶךְ שִׁנְעָר, אַרְיוֹךְ מֶלֶךְ אֶלָּסָר, כְּדָרְלָעֹמֶר מֶלֶךְ עֵילָם, וְתִדְעָל מֶלֶךְ גּוֹיִם." (בראשית יד,טו) "וַיֵּחָלֵק עֲלֵיהֶם לַיְלָה הוּא וַעֲבָדָיו וַיַּכֵּם". (ישעיה מא,ב) "מִי הֵעִיר מִמִּזְרָח צֶדֶק, יִקְרָאֵהוּ לְרַגְלוֹ". מַהוּ אוֹמֵר? (ישעיה מא,ג) "יִרְדְּפֵם יַעֲבוֹר שָׁלוֹם, אֹרַח בְּרַגְלָיו לֹא יָבוֹא." וְכֵן הוּא אוֹמֵר: (תהלים קי,א-ד) "נְאֻם יי לַאדֹנִי: שֵׁב לִימִינִי! עַד אָשִׁית אֹיְבֶיךָ הֲדֹם לְרַגְלֶיךָ. מַטֵּה עֻזְּךָ יִשְׁלַח יי מִצִּיּוֹן רְדֵה בְּקֶרֶב אֹיְבֶיךָ. עַמְּךָ נְדָבֹת בְּיוֹם חֵילֶךָ, בְּהַדְרֵי קֹדֶשׁ מֵרֶחֶם מִשְׁחָר לְךָ טַל יַלְדֻתֶיךָ. נִשְׁבַּע יי וְלֹא יִנָּחֵם: אַתָּה כֹהֵן לְעוֹלָם, עַל דִּבְרָתִי מַלְכִּי צֶדֶק!" מַהוּ אוֹמֵר? (תהלים קי,ה) "אֲדֹנָי עַל יְמִינְךָ, מָחַץ בְּיוֹם אַפּוֹ מְלָכִים." הִרְבֵּיתָ לְהִתְגָּאוֹת כְּנֶגֶד מִי שֶׁקָּמוּ כְּנֶגְדָּךְ. וּמִי הֵם שֶׁקָּמוּ כְּנֶגְדָּךְ? מִי שֶׁקָּמוּ כְּנֶגֶד בָּנֶיךָ. פַּרְעֹה וְחֵילוֹ, שֶׁנֶּאֱמַר: (שמות יד,ז) "וַיִּקַּח שֵׁשׁ מֵאוֹת רֶכֶב בָּחוּר, וְכֹל רֶכֶב מִצְרָיִם, וְשָׁלִשִׁם עַל כֻּלּוֹ." מַהוּ אוֹמֵר? (שמות טו,ד) "מַרְכְּבֹת פַּרְעֹה וְחֵילוֹ יָרָה בַיָּם, וּמִבְחַר שָׁלִשָׁיו טֻבְּעוּ בְיַם סוּף."
סִיסְרָא וְכָל רִכְבּוֹ, שֶׁנֶּאֱמַר: (שופטים ד,יג) "וַיַּזְעֵק סִיסְרָא אֶת כָּל רִכְבּוֹ, תְּשַׁע מֵאוֹת רֶכֶב בַּרְזֶל, וְאֶת כָּל הָעָם אֲשֶׁר אִתּוֹ, מֵחֲרֹשֶׁת הַגּוֹיִם אֶל נַחַל קִישׁוֹן." מַהוּ אוֹמֵר? (שופטים ה,כ) "מִן שָׁמַיִם נִלְחָמוּ".
סַנְחֵרִיב וְכָל אֲגַפָּיו, שֶׁנֶּאֱמַר: (ישעיה לז,כה) "בְּיַד עֲבָדֶיךָ חֵרַפְתָּ אֲדֹנָי, וַתֹּאמֶר: בְּרֹב רִכְבִּי אֲנִי עָלִיתִי מְרוֹם הָרִים, יַרְכְּתֵי לְבָנוֹן, וְאֶכְרֹת קוֹמַת אֲרָזָיו, מִבְחַר בְּרֹשָׁיו, וְאָבוֹא מְרוֹם קִצּוֹ יַעַר כַּרְמִלּוֹ. אֲנִי קַרְתִּי וְשָׁתִיתִי מָיִם, וְאַחְרִב בְּכַף פְּעָמַי כֹּל יְאֹרֵי מָצוֹר."<sup class="footnote-marker">*</sup><i class="footnote">יְאֹרֵי מָצוֹר: נהרות מצרים.</i> מַהוּ אוֹמֵר? (דברי הימים ב לב,כא) "וַיִּשְׁלַח יי מַלְאָךְ וַיַּכְחֵד כָּל גִּבּוֹר חַיִל".
נְבוּכַדְנֶצַּר וְכָל הֲמוֹנוֹ, שֶׁנֶּאֱמַר: (ישעיה יד,יג) "וְאַתָּה אָמַרְתָּ בִלְבָבְךָ, הַשָּׁמַיִם אֶעֱלֶה". אָמַר נְבוּכַדְנֶצַּר: אֶעֱשֶׂה לִי עָב קְטַנָּה וְאָדוּר בְּתוֹכָהּ, שֶׁנֶּאֱמַר: (ישעיה יד,יד)<sup class="footnote-marker">*</sup><i class="footnote">עָב: ענן.</i> "אֶעֱלֶה עַל בָּמֳתֵי עָב, אֶדַּמֶּה לְעֶלְיוֹן." אָמַר לוֹ הַקֹּדֶשׁ בָּרוּךְ הוּא: אַתָּה רָצִיתָ לִפְרֹשׁ עַצְמָךְ מִבְּנֵי אָדָם, סוֹף בְּנֵי אָדָם נִפְרָשִׁין מִמָּךְ, שֶׁנֶּאֱמַר: *(דניאל ד,כו-ל)<sup class="footnote-marker">*</sup><i class="footnote">* לְסוֹף חֳדָשִׁים שְׁנֵים עָשָׂר, עַל הֵיכַל הַמַּלְכוּת שֶׁל בָּבֶל מְהַלֵּךְ הָיָה. עוֹנֶה הַמֶּלֶךְ וְאוֹמֵר: הֲלֹא זֹאת הִיא בָּבֶל הַגְּדוֹלָה, אֲשֶׁר אֲנִי בְּנִיתִיהָ לְבֵית מַלְכוּת, בּחֹזֶק חָסְנִי וְלִכְבוֹד הֲדָרִי. עוֹד הַדָּבָר בְּפִי הַמֶּלֶךְ, קוֹל מִן הַשָּׁמַיִם נָפַל: לְךָ אוֹמְרִים, נְבוּכַדְנֶצַּר הַמֶּלֶךְ: הַמַּלְכוּת עָבְרָה מִמְּךָ, וּמִן הָאָדָם אוֹתְךָ מְגָרְשִׁים, וְעִם חַיַּת הַשָּׂדֶה מִשְׁכָּנְךָ, הָעֵשֶׂב כִּשְׁוָרִים אוֹתְךָ יַאֲכִילוּ, וְשִׁבְעָה זְמַנִּים יַעַבְרוּ עָלֶיךָ, עַד אֲשֶׁר תֵּדַע שֶׁמּוֹשֵׁל הָעֶלְיוֹן בְּמַלְכוּת הָאָדָם, וּלְמִי שֶׁיִּרְצֵא יִתְּנֶנָּה. בָּהּ בַּשָּׁעָה, הַדָּבָר כָּלָה עַל נְבוּכַדְנֶצַּר, וּמִן הָאָדָם גֹרַשׁ, וְהָעֵשֶׂב כִּשְׁוָרִים יֹאכַל, וּמִטַּל הַשָּׁמַיִם גּוּפוֹ יֵרָטֵב, עַד שֶׁשְּׂעָרוֹ כְּנְשָׁרִים גָדַל וְצִפָּרְנָיו כְּצִפֳּרִים.</i> "לִקְצָת יַרְחִין תְּרֵי עֲשַׂר, עַל הֵיכַל מַלְכוּתָא דִּי בָבֶל מְהַלֵּךְ הֲוָה. עָנֵה מַלְכָּא וְאָמַר: הֲלָא דָא הִיא בָּבֶל רַבְּתָא, דִּי אֲנָה בֱנַיְתַהּ לְבֵית מַלְכוּ בִּתְקַף חִסְנִי וְלִיקָר הַדְרִי? עוֹד מִלְּתָא בְּפֻם מַלְכָּא, קָל מִן שְׁמַיָּא נְפַל לָךְ אָמְרִין: נְבוּכַדְנֶצַּר מַלְכָּא! מַלְכוּתָא עֲדָת מִנָּךְ. בַּהּ שַׁעֲתָא מִלְּתָא סָפַת עַל נְבוּכַדְנֶצַּר, וּמִן אֲנָשָׁא טְרִיד, וְעִשְׂבָּא כְתוֹרִין יֵאכֻל, וּמִטַּל שְׁמַיָּא גִּשְׁמֵהּ יִצְטַבַּע, עַד דִּי שַׂעְרֵהּ כְּנִשְׁרִין רְבָה, וְטִפְרוֹהִי כְצִפְּרִין." מַהוּ אוֹמֵר? *(דניאל ד,כה)<sup class="footnote-marker">*</sup><i class="footnote">* הַכֹּל הִגִּיעַ עַל נְבוּכַדְנֶצַּר הַמֶּלֶךְ.</i> "כֹּלָּא מְּטָא עַל נְבוּכַדְנֶצַּר מַלְכָּא."
*(דניאל ה,א-ו)<sup class="footnote-marker">*</sup><i class="footnote">* בֵּלְשַׁאצַּר הַמֶּלֶךְ עָשָׂה מִשְׁתֶּה גָּדוֹל לִגְדוֹלָיו אֶלֶף, וּלְעֻמַּת הָאֶלֶף, הַיַּיִן שׁוֹתֶה. בֵּלְשַׁאצַּר אָמַר בְּצַו הַיַּיִן, לְהָבִיא אֶת כְּלֵי הַזָּהָב וְהַכֶּסֶף, שֶׁהוֹצִיא נְבוּכַדְנֶצַּר אָבִיו מִן הַהֵיכָל אֲשֶׁר בִּירוּשָׁלַיִם, וְיִשְׁתּוּ בָהֶם הַמֶּלֶךְ וּגְדוֹלָיו, נָשָׁיו וּפִילַגְשָׁיו. אָז הֵבִיאוּ כְּלֵי הַזָּהָב, שֶׁהוֹצִיאוּ מִן הַהֵיכָל שֶׁל בֵית הָאֵל אֲשֶׁר בִּירוּשָׁלַיִם, וְשָׁתוּ בָהֶם הַמֶּלֶךְ וּגְדוֹלָיו, נָשָׁיו וּפִילַגְשָׁיו. שָׁתוּ הַיַּיִן, וְשִׁבְּחוּ אֶת אֱלֹהֵי הַזָּהָב וְהַכֶּסֶף, הַנְּחֹשֶׁת, הַבַּרְזֶל, הָעֵץ וְהָאֶבֶן. בָּהּ בַּשָּׁעָה, יָצְאוּ אֶצְבָּעוֹת שֶׁל יַד אִישׁ, וְכוֹתְבוֹת מוּל הַמְּנוֹרָה עַל הַסִּיד שֶׁל כֹּתֶל הַהֵיכָל שֶׁל הַמֶּלֶךְ, וְהַמֶּלֶךְ רוֹאֶה פַּס הַיָּד שֶׁכּוֹתֶבֶת. אָז הַמֶּלֶךְ מַראֵהוּ הִשְׁתַּנָּה, וּמחְשְׁבוֹתָיו יַפְחִידוּהוּ, וְקִשְׁרֵי חֲלָצָיו מִשׁתַּחְרְרִים, וּבִרְכָּיו זוֹ לְזוֹ נוֹקְשׁוֹת.</i> "בֵּלְשַׁאצַּר מַלְכָּא עֲבַד לְחֶם רַב לְרַבְרְבָנוֹהִי אֲלַף, וְלָקֳבֵל אַלְפָּא חַמְרָא שָׁתֵה. בֵּאדַיִן הַיְתִיו מָאנֵי דַהֲבָא דִּי הַנְפִּקוּ מִן הֵיכְלָא דִּי בֵית אֱלָהָא דִּי בִירוּשְׁלֶם, וְאִשְׁתִּיו בְּהוֹן מַלְכָּא וְרַבְרְבָנוֹהִי, שֵׁגְלָתֵהּ וּלְחֵנָתֵהּ. אִשְׁתִּיו חַמְרָא וְשַׁבַּחוּ לֵאלָהֵי דַּהֲבָא וְכַסְפָּא, נְחָשָׁא פַרְזְלָא אָעָא וְאַבְנָא. בַּהּ שַׁעֲתָה נְפַקָה אֶצְבְּעָן דִּי יַד אֱנָשׁ, וְכָתְבָן לָקֳבֵל נֶבְרַשְׁתָּא עַל גִּירָא דִּי כְתַל הֵיכְלָא דִּי מַלְכָּא, וּמַלְכָּא חָזֵה פַּס יְדָא דִּי כָתְבָה. אֱדַיִן מַלְכָּא זִיוֹהִי שְׁנוֹהִי, וְרַעְיֹנֹהִי יְבַהֲלוּנֵּהּ, וְקִטְרֵי חַרְצֵהּ מִשְׁתָּרַיִן, וְאַרְכֻבָּתֵהּ דָּא לְדָא נָקְשָׁן." וְעָלָיו הוּא אוֹמֵר: (חבקוק ב,טו) "הוֹי מַשְׁקֵה רֵעֵהוּ, מְסַפֵּחַ חֲמָתְךָ וְאַף שַׁכֵּר". (חבקוק ב,טז) "שָׂבַעְתָּ קָלוֹן מִכָּבוֹד". וְאוֹמֵר: *(דניאל ה,ל)<sup class="footnote-marker">*</sup><i class="footnote">* בּוֹ בַלַּיְלָה נֶהֱרַג בֵּלְשַׁאצַּר הַמֶּלֶךְ הַכַּשְׂדִּי.</i> "בֵּהּ בְּלֵילְיָא קְטִיל בֵּלְאשַׁצַּר מַלְכָּא כַשְׂדָּאָה."
<b>"תַּהֲרֹס קָמֶיךָ"</b>. 'הָרַסְתָּ קָמֶיךָ' אֵינוֹ אוֹמֵר כָּן, אֶלָּא <b>"תַּהֲרֹס קָמֶיךָ"</b>, לֶעָתִיד לָבֹא, שֶׁנֶּאֱמַר: (תהלים נח,ז) "אֱלֹהִים הֲרָס שִׁנֵּימוֹ בְּפִימוֹ". מִפְּנֵי מָה? (תהלים כח,ה) "כִּי לֹא יָבִינוּ אֶל פְּעֻלֹּת יי וְאֶל מַעֲשֵׂה יָדָיו, יֶהֶרְסֵם וְלֹא יִבְנֵם." "יֶהֶרְסֵם", בָּעוֹלָם הַזֶּה, "וְלֹא יִבְנֵם", לָעוֹלָם הַבָּא.
<b>"תְּשַׁלַּח חֲרֹנְךָ"</b>. 'שָׁלַחְתָּ חֲרֹנְךָ' אֵינוֹ אוֹמֵר כָּן, אֶלָּא <b>"תְּשַׁלַּח חֲרֹנְךָ"</b>, לֶעָתִיד לָבֹא, שֶׁנֶּאֱמַר: (ירמיה י,כה) "שְׁפֹךְ חֲמָתְךָ עַל הַגּוֹיִם אֲשֶׁר לֹא יְדָעוּךָ, וְעַל מִשְׁפָּחוֹת אֲשֶׁר בְּשִׁמְךָ לֹא קָרָאוּ!" מִפְּנֵי מָה? (תהלים עט,ז) "כִּי אָכַל אֶת יַעֲקֹב, וְאֶת נָוֵהוּ הֵשַׁמּוּ."
<b>"יֹאכְלֵמוֹ כַּקַּשׁ."</b> 'אֲכָלֵמוֹ כַּקַּשׁ' אֵינוֹ אוֹמֵר כָּן, אֶלָּא <b>"יֹאכְלֵמוֹ כַּקַּשׁ"</b>, לֶעָתִיד לָבֹא, שֶׁנֶּאֱמַר: (עובדיה א,יח) "וְהָיָה בֵית יַעֲקֹב אֵשׁ, וּבֵית יוֹסֵף לֶהָבָה". (זכריה יב,ו) "בַּיּוֹם הַהוּא, אָשִׂים אֶת אַלֻּפֵי יְהוּדָה כְּכִיּוֹר אֵשׁ בְּעֵצִים, וּכְלַפִּיד אֵשׁ בְּעָמִיר, וְאָכְלוּ עַל יָמִין וְעַל שְׂמֹאול אֶת כָּל הָעַמִּים סָבִיב, וְיָשְׁבָה יְרוּשָׁלִַם עוֹד תַּחְתֶּיהָ בִּירוּשָׁלִָם."
כָּל הָעֵצִים, כְּשֶׁהֵן דּוֹלְקִין, אֵין קוֹלָן הוֹלֵךְ, אֲבָל הַקַּשׁ, כְּשֶׁהוּא דּוֹלֵק, קוֹלוֹ הוֹלֵךְ. כָּךְ הָיָה קוֹלָן שֶׁלְּמִצְרָיִם הוֹלֵךְ, מִפְּנֵי הַפֻּרְעָנוּת שֶׁהֵבֵאתָ עֲלֵיהֶם. וְכָל הָעֵצִים, כְּשֶׁהֵן דּוֹלְקִין, יֵשׁ בָּהֶן מַמָּשׁ, אֲבָל הַקַּשׁ, כְּשֶׁהוּא דּוֹלֵק, אֵין בּוֹ מַמָּשׁ, שֶׁנֶּאֱמַר: (שמות יד,ז) "וַיִּקַּח שֵׁשׁ מֵאוֹת רֶכֶב בָּחוּר, וְכֹל רֶכֶב מִצְרָיִם, וְשָׁלִשִׁם עַל כֻּלּוֹ." אוֹ שׁוֹמֵעַ אֲנִי, שֶׁהָיָה בָּהֶם מַמָּשׁ! תִּלְמֹד לוֹמַר <b>"יֹאכְלֵמוֹ כַּקַּשׁ"</b>. מָה הַקַּשׁ, כְּשֶׁהוּא דּוֹלֵק, אֵין בּוֹ מַמָּשׁ, כָּךְ הַמִּצְרִיִּים, כְּשֶׁהָיוּ דּוֹלְקִין, לֹא הָיָה בָּהֶן מַמָּשׁ, מִפְּנֵי הַפֻּרְעָנוּת שֶׁהֵבֵאתָ עֲלֵיהֶם, וְכֵן הוּא אוֹמֵר: (ישעיה מג,יז) "יַחְדָּו יִשְׁכְּבוּ, בַּל יָקוּמוּ, דָּעֲכוּ, כַּפִּשְׁתָּה כָבוּ." לְלַמְּדָךְ שֶׁלֹּא הָיְתָה מַלְכוּת יְרוּדָה יוֹתֵר מִשֶּׁלְּמִצְרָיִם, אֶלָּא שֶׁנָּטְלָה שְׂרָרָה לְשָׁעָה, בִּשְׁבִיל כְּבוֹדָן שֶׁלְּיִשְׂרָאֵל.
וּכְשֶׁהוּא מוֹשֵׁל אֶת הַמַּלְכִיּוֹת, אֵינוֹ מוֹשֵׁל אוֹתָם אֶלָּא בָאֲרָזִים, שֶׁנֶּאֱמַר: (יחזקאל לא,ג) "הִנֵּה אַשּׁוּר אֶרֶז בַּלְּבָנוֹן יְפֵה עָנָף", וְאוֹמֵר: (עמוס ב,ט) "וְאָנֹכִי הִשְׁמַדְתִּי אֶת הָאֱמֹרִי מִפְּנֵיהֶם, אֲשֶׁר כְּגֹבַהּ אֲרָזִים גָּבְהוֹ", וְאוֹמֵר: *(דניאל ד,יז)<sup class="footnote-marker">*</sup><i class="footnote">* הָעֵץ אֲשֶׁר רָאִיתָ, אֲשֶׁר גָדַל וְהִתְחַזֵּק, וְגָבְהוֹ יַגִּיעַ לַשָּׁמַיִם וּמַרְאֵהוּ לְכָל הָאָרֶץ.</i> "אִילָנָא דִּי חֲזַיְתָ דִּי רְבָה וּתְקִף, וְרוּמֵהּ יִמְטֵא לִשְׁמַיָּא, וַחֲזוֹתֵהּ לְכָל אַרְעָא." וּכְשֶׁהוּא מוֹשֵׁל אֶת הַמִּצְרִים, אֵינוֹ מוֹשְׁלָן אֶלָּא בַקַּשׁ, שֶׁנֶּאֱמַר: <b>"יֹאכְלֵמוֹ כַּקַּשׁ."</b> כְּשֶׁהוּא מוֹשֵׁל אֶת הַמַּלְכִיּוֹת, אֵינוֹ מוֹשְׁלָן אֶלָּא בְכֶסֶף וְזָהָב, שֶׁנֶּאֱמַר: *(דניאל ב,לב)<sup class="footnote-marker">*</sup><i class="footnote">* הַפֶּסֶל הָהוּא, רֹאשׁוֹ שֶׁל זָהָב טוֹב.</i> "הוּא צַלְמָא, רֵאשֵׁהּ דִּי דְהַב טָב". וּכְשֶׁהוּא מוֹשֵׁל אֶת הַמִּצְרִים, אֵינוֹ מוֹשְׁלָן אֶלָּא בַּעוֹפֶרֶת, שֶׁנֶּאֱמַר: (שמות טו,י) "צָלְלוּ כַּעוֹפֶרֶת". כְּשֶׁהוּא מוֹשֵׁל אֶת הַמַּלְכִיּוֹת, אֵינוֹ מוֹשְׁלָן אֶלָּא בַחַיּוֹת, שֶׁנֶּאֱמַר: *(דניאל ז,ג)<sup class="footnote-marker">*</sup><i class="footnote">* וְאַרְבַּע חַיּוֹת גְּדוֹלוֹת.</i> "וְאַרְבַּע חֵיוָן רַבְרְבָן", וּכְשֶׁהוּא מוֹשֵׁל אֶת הַמִּצְרִים, אֵינוֹ מוֹשְׁלָן אֶלָּא בַּשּׁוּעָלִין, שֶׁנֶּאֱמַר: (שיר השירים ב,טו) "אֶחֱזוּ לָנוּ שֻׁעָלִים".
שָׁאַל אַנְטוֹנִינוּס אֶת רַבֵּנוּ: אֲנִי מְבַקֵּשׁ לֵילֵךְ לאָלֶכְּסַנְדְּרִיָה. שֶׁמָּא יַעֲמֹד עָלַי מֶלֶךְ וִינַצְּחֵנִי? אָמַר לוֹ: אֵינִי יוֹדֵעַ! מִכָּל מָקוֹם, כָּתוּב לָנוּ שֶׁאֵין אֶרֶץ מִצְרָיִם יְכוֹלָה לְהַעֲמִיד לֹא מֶלֶךְ וְלֹא שָׂר, שֶׁנֶּאֱמַר: (יחזקאל ל,יג) "וְנָשִׂיא מֵאֶרֶץ מִצְרַיִם לֹא יִהְיֶה עוֹד". (יחזקאל כט,טו) "מִן הַמַּמְלָכוֹת תִּהְיֶה שְׁפָלָה, וְלֹא תִתְנַשֵּׂא עוֹד עַל הַגּוֹיִם, וְהִמְעַטְתִּים לְבִלְתִּי רְדוֹת בַּגּוֹיִם."
(שמות טו,ח) <b>["וּבְרוּחַ אַפֶּיךָ נֶעֶרְמוּ מַיִם, נִצְּבוּ כְמוֹ נֵד נֹזְלִים, קָפְאוּ תְהֹמֹת בְּלֶב יָם."] "וּבְרוּחַ אַפֶּיךָ נֶעֶרְמוּ מַיִם"</b>. בַּמִּדָּה שֶׁמָּדְדוּ, בָהּ מָדַדְתָּ לָהֶם: הֵם אָמְרוּ: (שמות א,י) "הָבָה נִתְחַכְּמָה לוֹ", אַף אַתָּה נָתַתָּ עַרְמוּמִיּוּת בַּמַּיִם, וְהָיוּ הַמַּיִם נִלְחָמִים בָּהֶם בְּכָל מִינֵי פֻרְעָנִיּוֹת. לְכָךְ נֶאֱמַר: "וּבְרוּחַ אַפֶּיךָ נֶעֶרְמוּ מַיִם".
דָּבָר אַחֵר: <b>"וּבְרוּחַ אַפֶּיךָ נֶעֶרְמוּ מַיִם"</b>. עֲשָׂאָן כְּמִין עֲרֵמוֹת.
<b>"נִצְּבוּ כְמוֹ נֵד"</b>. מַה נֹּד צָרוּר, אֵינוֹ לֹא מוֹצִיא וְלֹא מַכְנִיס, כָּךְ הָיְתָה נַפְשָׁם שֶׁלַּמִצְרִיִּים צְרוּרָה בָהֶם. וְיִשְׂרָאֵל אוֹכְלִין וְשׁוֹתִין וּשְׂמֵחִין. יָצְאוּ לָהֶם זִכְרֵי מַיִם מְתוּקִין מִתּוֹךְ מְלוּחִים, שֶׁנֶּאֱמַר: (תהלים עח,טז) "וַיּוֹצִא נוֹזְלִים מִסָּלַע", וְאֵין נוֹזְלִים אֶלָּא מַיִם חַיִּים, שֶׁנֶּאֱמַר: (שיר השירים ד,טו) "מַעְיַן גַּנִּים, בְּאֵר מַיִם חַיִּים", (משלי ה,טו) "שְׁתֵה מַיִם מִבּוֹרֶךָ, וְנֹזְלִים מִתּוֹךְ בְּאֵרֶךָ."
דָּבָר אַחֵר: <b>"נִצְּבוּ כְמוֹ נֵד"</b>. מַה נֹּד צָרוּר, אֵינוֹ לֹא מוֹצִיא וְלֹא מַכְנִיס, כָּךְ הָיְתָה נַפְשָׁם שֶׁלְּמִצְרָיִם צְרוּרָה בָהֶם, לֹא מוֹצִיאִין וְלֹא מַכְנִיסִין, מְעֻלָּפִין מֵרֵיחַ הַיָּם, שֶׁנֶּאֱמַר: (איוב מא,כג) "יַרְתִּיחַ כַּסִּיר מְצוּלָה, יָם יָשִׂים כַּמֶּרְקָחָה." וְיִשְׂרָאֵל, נֶעֱשָׂה לָהֶם הַיָּם מִינֵי בְשָׂמִים, שֶׁנֶּאֱמַר: (איוב מא,כג) "יָם יָשִׂים כַּמֶּרְקָחָה." וְאוֹמֵר: (שיר השירים ד,טז) "עוּרִי צָפוֹן וּבוֹאִי תֵימָן! הָפִיחִי גַנִּי! יִזְּלוּ בְשָׂמָיו".
<b>"קָפְאוּ תְהֹמֹת בְּלֶב יָם."</b> עֲשָׂאָן כְּמִין כִּפָּה בְּלֵב יָם. הֵיאָךְ? לִבּוֹ שֶׁלָּאָדָם נָתוּן מִשְּׁנֵי חֲלָקִים וּלְמַעְלָן, כָּךְ קָפָא עֲלֵיהֶם הַיָּם מִשְּׁנֵי חֲלָקָיו וּלְמַעְלָה.
הַיָּם, לֹא הָיָה לוֹ לֵב, וְנָתַן לוֹ לֵב, שֶׁנֶּאֱמַר: (שמות טו,ח) "בְּלֶב יָם". הָאֵלָה, לֹא הָיָה לָהּ לֵב, וְנָתַן לָהּ לֵב, שֶׁנֶּאֱמַר: (שמואל ב יח,יד) "עוֹדֶנּוּ חַי בְּלֵב הָאֵלָה." הַשָּׁמַיִם, לֹא הָיָה לָהֶם לֵב, וְנָתַן לָהֶם לֵב, שֶׁנֶּאֱמַר: (דברים ד,יא) "וְהָהָר בֹּעֵר בָּאֵשׁ עַד לֵב הַשָּׁמַיִם". יָבֹא הַיָּם שֶׁלֹּא הָיָה לוֹ לֵב וְנִתַּן לוֹ לֵב, וְיִפָּרַע מִן הַמִּצְרִים, שֶׁהָיָה לָהֶם לֵב, וְשִׁעְבְּדוּ אֶת יִשְׂרָאֵל בְּכָל מִינֵי פֻרְעָנִיּוֹת, שֶׁנֶּאֱמַר: (שמות א,יג) "וַיַּעֲבִדוּ מִצְרַיִם אֶת בְּנֵי יִשְׂרָאֵל בְּפָרֶךְ." תָּבֹא הָאֵלֶּה שֶׁלֹּא הָיָה לָהּ לֵב וְנִתַּן לָהּ לֵב, וְתִפָּרַע מֵאַבְשָׁלוֹם שֶׁהָיָה לוֹ לֵב וְגָנַב שָׁלֹשׁ גְּנֵבוֹת, לֵב אָבִיו, וְלֵב בֵּית דִּין, וְלֵב אַנְשֵׁי יִשְׂרָאֵל, שֶׁנֶּאֱמַר: (שמואל ב טו,ו) "וַיְגַנֵּב אַבְשָׁלוֹם אֶת לֵב אַנְשֵׁי יִשְׂרָאֵל." יָבֹאוּ הַשָּׁמַיִם שֶׁלֹּא הָיָה לָהֶם לֵב וְנִתַּן לָהֶם לֵב, וְיוֹרִידוּ הַמָּן כַּטַּל לְיִשְׂרָאֵל, שֶׁהָיָה לָהֶם לֵב, וְעָבְדוּ הַקֹּדֶשׁ בְּכָל לְבָבָם וּבְכָל נַפְשָׁם, שֶׁנֶּאֱמַר: (דברים ו,ה) "וְאָהַבְתָּ אֵת יי אֱלֹהֶיךָ, בְּכָל לְבָבְךָ וּבְכָל נַפְשְׁךָ וּבְכָל מְאֹדֶךָ."
וְלֹא הַשָּׁמַיִם בִּלְבַד שָׂמְחוּ בִּגְאֻלַּת יִשְׂרָאֵל, אֶלָּא אַף הֶהָרִים וְכָל גְּבָעוֹת, עֵץ פְּרִי וְכָל אֲרָזִים, שֶׁנֶּאֱמַר: (ישעיה מד,כג) "רָנּוּ שָׁמַיִם, כִּי עָשָׂה יי! הָרִיעוּ תַּחְתִּיּוֹת אָרֶץ! פִּצְחוּ הָרִים רִנָּה, יַעַר וְכָל עֵץ בּוֹ!" מִפְּנֵי מָה? (ישעיה מד,כג) "כִּי גָאַל יי יַעֲקֹב, וּבְיִשְׂרָאֵל יִתְפָּאָר." (ישעיה מט,יג) "רָנּוּ שָׁמַיִם וְגִילִי אָרֶץ, וּפִצְחוּ הָרִים רִנָּה!" מִפְּנֵי מָה? (ישעיה מט,יג) "כִּי נִחַם יי עַמּוֹ, גָּאַל יְרוּשָׁלִָם."

Chapter 7

(שמות טו,ט) <b>["אָמַר אוֹיֵב: אֶרְדֹּף, אַשִּׂיג, אֲחַלֵּק שָׁלָל, תִּמְלָאֵמוֹ נַפְשִׁי, אָרִיק חַרְבִּי, תּוֹרִישֵׁמוֹ יָדִי."] "אָמַר אוֹיֵב"</b>. זֶה הָיָה תְּחִלַּת הַפָּרָשָׁה, וְלָמָּה נִכְתַּב כָּן? שֶׁאֵין מֻקְדָּם וּמְאֻחָר בַּתּוֹרָה. כַּיּוֹצֵא בוֹ: (ויקרא ט,א) "וַיְהִי בַּיּוֹם הַשְּׁמִינִי, קָרָא מֹשֶׁה". זוֹ הָיְתָה תְּחִלַּת הַפָּרָשָׁה. וְלָמָּה נִכְתַּב כָּן? שֶׁאֵין מֻקְדָּם וּמְאֻחָר בַּתּוֹרָה. כַּיּוֹצֵא בוֹ: (ישעיה ו,א) "בִּשְׁנַת מוֹת הַמֶּלֶךְ עֻזִּיָּהוּ, וָאֶרְאֶה אֶת אֲדֹנָי יֹשֵׁב עַל כִּסֵּא רָם וְנִשָּׂא, וְשׁוּלָיו מְלֵאִים אֶת הַהֵיכָל." זֶה הָיָה תְּחִלַּת הַסֵּפֶר. וְלָמָּה נִכְתַּב כָּן? לְפִי שֶׁאֵין מֻקְדָּם וּמְאֻחָר בַּתּוֹרָה. כַּיּוֹצֵא בוֹ: (יחזקאל ב,א) "בֶּן אָדָם, עֲמֹד עַל רַגְלֶיךָ!" וְיֵשׁ אוֹמְרִים: (יחזקאל יז,ב) "בֶּן אָדָם, חוּד חִידָה!" זֶה הָיָה תְּחִלַּת הַסֵּפֶר. וְלָמָּה נִכְתַּב כָּן? לְפִי שֶׁאֵין מֻקְדָּם וּמְאֻחָר בַּתּוֹרָה. כַּיּוֹצֵא בוֹ: (ירמיה ב,ב) "הָלֹךְ וְקָרָאתָ בְאָזְנֵי יְרוּשָׁלִַם לֵאמֹר: כֹּה אָמַר יי: זָכַרְתִּי לָךְ חֶסֶד נְעוּרַיִךְ, אַהֲבַת כְּלוּלֹתָיִךְ, לֶכְתֵּךְ אַחֲרַי בַּמִּדְבָּר, בְּאֶרֶץ לֹא זְרוּעָה." זֶה הָיָה תְּחִלַּת הַסֵּפֶר. וְלָמָּה נִכְתַּב כָּן? מִפְּנֵי שֶׁאֵין מֻקְדָּם וּמְאֻחָר בַּתּוֹרָה. כַּיּוֹצֵא בוֹ: (הושע י,א) "גֶּפֶן בּוֹקֵק יִשְׂרָאֵל".<sup class="footnote-marker">*</sup><i class="footnote">בּוֹקֵק: ריק, שאינו עושה פרי.</i> זֶה הָיָה תְּחִלַּת הַסֵּפֶר. וְלָמָּה נִכְתַּב כָּן? לְפִי שֶׁאֵין מֻקְדָּם וּמְאֻחָר בַּתּוֹרָה. כַּיּוֹצֵא בוֹ: (קהלת א,יב) "אֲנִי קֹהֶלֶת, הָיִיתִי מֶלֶךְ עַל יִשְׂרָאֵל בִּירוּשָׁלִָם." זֶה הָיָה תְּחִלַּת הַסֵּפֶר. וְלָמָּה נִכְתַּב כָּן? לְפִי שֶׁאֵין מֻקְדָּם וּמְאֻחָר בַּתּוֹרָה.
<b>"אָמַר אוֹיֵב"</b>, זֶה פַרְעֹה. וְכִי מֵאַיִן יָדְעוּ יִשְׂרָאֵל מַה חָשַׁב עֲלֵיהֶם פַּרְעֹה בְּמִצְרַיִם? אֶלָּא רוּחַ הַקֹּדֶשׁ שָׁרַת עֲלֵיהֶם, וְהָיוּ יוֹדְעִין מַה פַּרְעֹה חָשַׁב עֲלֵיהֶם בְּמִצְרַיִם. כֵּיוָן שֶׁרָאָה פַרְעֹה שֶׁיָּצְאוּ יִשְׂרָאֵל, אָמַר: לֹא דַּיֵּינוּ לִרְדֹּף אַחֲרֵי יִשְׂרָאֵל אֶלָּא בִּשְׁבִיל כֶּסֶף וְזָהָב שֶׁלָּקְחוּ מִמֶּנּוּ, כְּדַי הוּא! כֵּיוָן שֶׁרָאוּ מִקְצָת הָעָם שֶׁאִבְּדוּ מָמוֹן מוּעָט, אָמְרוּ: הָא וַתְּרָה, לֹא נִרְדֹּף אַחֲרֵי יִשְׂרָאֵל!<sup class="footnote-marker">*</sup><i class="footnote">וַתְּרָה: זה דבר של מעט ערך שמוותרים עליו.</i> כֵּיוָן שֶׁרָאָה פַרְעֹה כָּךְ, אָמַר: כֻּלָּנוּ שָׁוִין בַּבִּזָּה! שֶׁנֶּאֱמַר <b>"אֲחַלֵּק שָׁלָל!"</b> וְלֹא עוֹד, אֶלָּא שֶׁאֲנִי פּוֹתֵחַ לָכֶם תֵיסַוְרָיוֹת שֶׁלְּכֶסֶף וְזָהָב,<sup class="footnote-marker">*</sup><i class="footnote">תֵיסַוְרָיוֹת: thēsaurós: אוצר.</i> וּמְחַלֵּק לָכֶם אֲבָנִים טוֹבוֹת וּמַרְגָּלִיּוֹת."
דָּבָר אַחֵר: <b>"אָמַר אוֹיֵב"</b>, זֶה פַרְעֹה, וְלֹא יָדַע מָה אָמַר. (משלי טז,א) "לְאָדָם מַעַרְכֵי לֵב, וּמֵיי מַעֲנֵה לָשׁוֹן." 'נִרְדֹּף, נַשִּׂיג, נְחַלֵּק' אֵין כָּתוּב כָּן, אֶלָּא <b>"אֶרְדֹּף, אַשִּׂיג"</b>, אֵרָדֵף, אֻסַּג:<sup class="footnote-marker">*</sup><i class="footnote">אֵרָדֵף, אֻסַּג: דורש בלשון סביל.</i> מֻרְדָּף אֲנִי לָהֶם, מֻתְפָּשׂ אֲנִי לָהֶם, 'נְחַלֵּק' אֵינוֹ אוֹמֵר כָּן, אֶלָּא <b>"אֲחַלֵּק שָׁלָל"</b>: מְחֻלָּק הוּא שְׁלָלִי וּמָמוֹנִי לָהֶם. 'תִּמְלָאֵם' אֵינוֹ אוֹמֵר כָּן, אֶלָּא <b>"תִּמְלָאֵמוֹ נַפְשִׁי"</b>, מְמַלְּאִין הֵן נַפְשָׁן מִמֶּנִּי. 'תּוֹרִישֵׁם יָדִי' אֵינוֹ אוֹמֵר כָּן, אֶלָּא <b>"תּוֹרִישֵׁמוֹ יָדִי"</b>, מוֹרִישׁ אֲנִי עָשְׁרִי וּכְבוֹדִי לָהֶם.
לְשֶׁעָבַר הֱיִיתֶם בּוֹזְזִין בָּהֶם, וְהָיִיתִי תּוֹבֵעַ מִיֶּדְכֶן בְּנִמּוּסֵי מַלְכוּת,<sup class="footnote-marker">*</sup><i class="footnote">בְּנִמּוּסֵי מַלְכוּת: לפי חוקי הממלכה.</i> אֲבָל כָּן <b>"אֲחַלֵּק שָׁלָל"</b>. לְשֶׁעָבַר הֱיִיתֶם הוֹרְגִים בָּהֶם, וְהָיִיתִי תּוֹבֵעַ מִיֶּדְכֶן בְּנִמּוּסֵי מַלְכוּת, אֲבָל כָּן <b>"אָרִיק חַרְבִּי"</b>. לְשֶׁעָבַר הֱיִיתֶם רוֹצִים לֶאֱנֹס נְשֵׁיהֶן וּבְנֵיהֶן וּבְנוֹתֵיהֶן, וְהָיִיתִי תּוֹבֵעַ מִיֶּדְכֶן בְּנִמּוּסֵי מַלְכוּת, אֲבָל כָּן <b>"תּוֹרִישֵׁמוֹ יָדִי"</b>.
וְיֵשׁ אוֹמְרִים: 'אֶתֵּן חַרְבִּי' אֵינוֹ אוֹמֵר, אֶלָּא <b>"אָרִיק חַרְבִּי"</b>. אָמַר לְבְעֹל אֶת זְכוּרֵיהֶן, כָּעִנְיָן שֶׁנֶּאֱמַר: (יחזקאל כח,ז) "וְהֵרִיקוּ חַרְבוֹתָם עַל יְפִי חָכְמָתֶךָ", 'וְנָתְנוּ חַרְבוֹתָם' אֵינוֹ אוֹמֵר, אֶלָּא <b>"וְהֵרִיקוּ חַרְבוֹתָם"</b>, לְפִי שֶׁגָּאָה וְגָבַהּ לִבּוֹ, הִשְׁפִּילוֹ הַמָּקוֹם וּבִזּוּהוּ כָל הָאֻמּוֹת.
שָׁלֹשׁ כִּתּוֹת נֶעֱשׂוּ מִצְרָיִם עַל יִשְׂרָאֵל עַל הַיָּם: אַחַת אוֹמֶרֶת 'נִטֹּל מָמוֹנָם וְלֹא נַהַרְגֵם', וְאַחַת אוֹמֶרֶת 'נַהַרְגֵם וְלֹא נִטֹּל מָמוֹנָם', וְאַחַת אוֹמֶרֶת 'נַהַרְגֵם וְנִטֹּל מָמוֹנָם'. זוֹ שֶׁאוֹמֶרֶת 'נִטֹּל מָמוֹנָם וְלֹא נַהַרְגֵם', <b>"אֲחַלֵּק שָׁלָל"</b>; זוֹ שֶׁאוֹמֶרֶת 'נַהַרְגֵם וְלֹא נִטֹּל מָמוֹנָם', <b>"תִּמְלָאֵמוֹ נַפְשִׁי"</b>; זוֹ שֶׁאוֹמֶרֶת 'נַהַרְגֵם וְנִטֹּל מָמוֹנָם', <b>"תּוֹרִישֵׁמוֹ יָדִי." </b>
(שמות טו,י) <b>["נָשַׁפְתָּ בְרוּחֲךָ, כִּסָּמוֹ יָם, צָלְלוּ כַּעוֹפֶרֶת בְּמַיִם אַדִּירִים."] </b> חֲמִשָּׁה דְבָרִים הָיָה פַּרְעֹה עוֹמֵד וּמְנָאֵץ בְּתוֹךְ אֶרֶץ מִצְרָיִם: "אָמַר אוֹיֵב", "אֶרְדֹּף אַשִּׂיג", "אֲחַלֵּק שָׁלָל", "תִּמְלָאֵמוֹ נַפְשִׁי", "אָרִיק חַרְבִּי, תּוֹרִישֵׁמוֹ יָדִי." וּכְנֶגְדָּן שֶׁלַּחֲמִשָּׁה דְבָרִים, הֱשִׁיבָה רוּחַ הַקֹּדֶשׁ וְאָמְרָה לוֹ: <b>"נָשַׁפְתָּ בְרוּחֲךָ, כִּסָּמוֹ יָם", "צָלְלוּ כַּעוֹפֶרֶת בְּמַיִם אַדִּירִים"</b>, (שמות טו,ו-ז) "יְמִינְךָ יי תִּרְעַץ אוֹיֵב". "וּבְרֹב גְּאוֹנְךָ תַּהֲרֹס קָמֶיךָ", "תְּשַׁלַּח חֲרֹנְךָ, יֹאכְלֵמוֹ כַּקַּשׁ".
(שמות טו,יב) "נָטִיתָ יְמִינְךָ, תִּבְלָעֵמוֹ אָרֶץ." מוֹשְׁלוֹ מָשָׁל, לְמָה הַדָּבָר דּוֹמֶה? לְלֶסְטֵיס<sup class="footnote-marker">*</sup><i class="footnote">לֶסְטֵיס: lēstēs: שודד.</i> שֶׁהָיָה עוֹמֵד וּמְנָאֵץ אַחַר פַּלְטְרִין<sup class="footnote-marker">*</sup><i class="footnote">פַּלְטְרִין: praetorium: ארמון.</i> שֶׁלַּמֶּלֶךְ, אוֹמֵר: אִם מוֹצֵא אֲנִי אֶת בֶּן הַמֶּלֶךְ, אֲנִי תּוֹפְשׂוֹ וַאֲנִי הוֹרְגוֹ וְצוֹלְבוֹ, וַאֲנִי מְמִית אוֹתוֹ מִיתוֹת חֲמוּרוֹת! כָּךְ הָיָה פַרְעֹה עוֹמֵד וּמְנָאֵץ בְּתוֹךְ אֶרֶץ מִצְרָיִם: "אֶרְדֹּף אַשִּׂיג, אֲחַלֵּק שָׁלָל", וְרוּחַ הַקֹּדֶשׁ מַלְעֶגֶת עָלָיו וְאוֹמֶרֶת לוֹ: <b>"נָשַׁפְתָּ בְרוּחֲךָ, כִּסָּמוֹ יָם"</b>. וְאוֹמֵר (שמות טו,יב) "נָטִיתָ יְמִינְךָ, תִּבְלָעֵמוֹ אָרֶץ."
וְכָךְ הוּא אוֹמֵר: (תהלים ב,א-ד) "לָמָּה רָגְשׁוּ גוֹיִם, וּלְאֻמִּים יֶהְגּוּ רִיק? יִתְיַצְּבוּ מַלְכֵי אֶרֶץ, וְרוֹזְנִים נוֹסְדוּ יָחַד, עַל יי וְעַל מְשִׁיחוֹ. נְנַתְּקָה אֶת מוֹסְרוֹתֵימוֹ, וְנַשְׁלִיכָה מִמֶּנּוּ עֲבֹתֵימוֹ.<sup class="footnote-marker">*</sup><i class="footnote">מוֹסְרוֹתֵימוֹ, עֲבֹתֵימוֹ: החבלים העבים והחזקים שלהם.</i> יוֹשֵׁב בַּשָּׁמַיִם יִשְׂחָק, אֲדֹנָי יִלְעַג לָמוֹ." וְאוֹמֵר: (תהלים נט,ח) "הִנֵּה יַבִּיעוּן בְּפִיהֶם חֲרָבוֹת, בְּשִׂפְתוֹתֵיהֶם, כִּי מִי שֹׁמֵעַ?" וְאַחֲרָיו מַה כָּתוּב? (תהלים נט,ט) "וְאַתָּה יי תִּשְׂחַק לָמוֹ, תִּלְעַג לְכָל גּוֹיִם."
וְכֵן הוּא אוֹמֵר: (יחזקאל לח,יג) "שְׁבָא וּדְדָן וְסֹחֲרֵי תַרְשִׁישׁ וְכָל כְּפִירֶיהָ יֹאמְרוּ לְךָ: הֲלִשְׁלֹל שָׁלָל אַתָּה בָא? הֲלָבֹז בַּז הִקְהַלְתָּ קְהָלֶךָ, לָשֵׂאת כֶּסֶף וְזָהָב, לָקַחַת מִקְנֶה וְקִנְיָן לִשְׁלֹל שָׁלָל גָּדוֹל?" וְאוֹמֵר: (יחזקאל לח,יח-כ) "וְהָיָה בַּיּוֹם הַהוּא, בְּיוֹם בּוֹא גוֹג עַל אַדְמַת יִשְׂרָאֵל, נְאֻם אֲדֹנָי יי, תַּעֲלֶה חֲמָתִי בְּאַפִּי. וּבְקִנְאָתִי בְאֵשׁ עֶבְרָתִי דִּבַּרְתִּי, אִם לֹא בַּיּוֹם הַהוּא יִהְיֶה רַעַשׁ גָּדוֹל עַל אַדְמַת יִשְׂרָאֵל. וְרָעֲשׁוּ מִפָּנַי דְּגֵי הַיָּם וְעוֹף הַשָּׁמַיִם וְחַיַּת הַשָּׂדֶה, וְכָל הָרֶמֶשׂ הָרֹמֵשׂ עַל הָאֲדָמָה, וְכֹל הָאָדָם אֲשֶׁר עַל פְּנֵי הָאֲדָמָה, וְנֶהֶרְסוּ הֶהָרִים וְנָפְלוּ הַמַּדְרֵגוֹת, וְכָל חוֹמָה לָאָרֶץ תִּפּוֹל." הָא כָּל אוֹתָן הָאֲלָפִים וְהָרְבָבוֹת <b>"צָלְלוּ כַּעוֹפֶרֶת בְּמַיִם אַדִּירִים."</b>
<b>"בְּמַיִם אַדִּירִים."</b> אַרְבָּעָה נִקְרְאוּ אַדִּירִים, וְאֵלּוּ הֵן: הַקֹּדֶשׁ נִקְרָא אַדִּיר, שֶׁנֶּאֱמַר: (תהלים צג,ד) "אַדִּיר בַּמָּרוֹם יי." יִשְׂרָאֵל נִקְרְאוּ אַדִּירִים, שֶׁנֶּאֱמַר: (תהלים טז,ג) "אַדִּירֵי כָּל חֶפְצִי בָם." מִצְרַיִם נִקְרְאוּ אַדִּירִים, שֶׁנֶּאֱמַר: (יחזקאל לב,יח) "אוֹתָהּ וּבְנוֹת גּוֹיִם אַדִּרִם". הַמַּיִם נִקְרְאוּ אַדִּירִים, שֶׁנֶּאֱמַר: (תהלים צג,ד) "מִקֹּלוֹת מַיִם רַבִּים אַדִּירִים". נִגְלָה הַקֹּדֶשׁ, שֶׁהוּא אַדִּיר, עַל יִשְׂרָאֵל, שֶׁנִּקְרְאוּ אַדִּירִים, לְהִפָּרַע מִמִּצְרַיִם, שֶׁנִּקְרְאוּ אַדִּירִים, בַּמַּיִם שֶׁנִּקְרָאִים אַדִּירִים, שֶׁנֶּאֱמַר: <b>"צָלְלוּ כַּעוֹפֶרֶת בְּמַיִם אַדִּירִים."</b>

Chapter 8

(שמות טו,יא) <b>["מִי כָמֹכָה בָּאֵלִם יי? מִי כָּמֹכָה נֶאְדָּר בַּקֹּדֶשׁ, נוֹרָא תְהִלֹּת עֹשֵׂה פֶלֶא?"] "מִי כָמֹכָה בָּאֵלִם יי?"</b> כֵּיוָן שֶׁרָאוּ יִשְׂרָאֵל שֶׁאָבַד פַּרְעֹה וְחֵילוֹ בְיַם סוּף, וּבָטְלָה מַלְכוּתָן שֶׁלַּמִּצְרִיִּים, וּשְׁפָטִים נֶעֱשׂוּ בָּעֲבוֹדָה זָרָה שֶׁלָּהֶן, פָּתְחוּ פִיהֶם וְאָמְרוּ כֻּלָּם: <b>"מִי כָמֹכָה בָּאֵלִם יי?" </b>
וְלֹא יִשְׂרָאֵל בִּלְבַד אָמְרוּ שִׁירָה, אֶלָּא אַף אֻמּוֹת הָעוֹלָם. כְּשֶׁשָּׁמְעוּ אֻמּוֹת הָעוֹלָם שֶׁאָבַד פַּרְעֹה בַיָּם, וּבָטְלָה מַלְכוּתָן שֶׁלַּמִּצְרִיִּים, וְנֶעֱשׂוּ שְׁפָטִים בָּעֲבוֹדָה זָרָה שֶׁלָּהֶן, כָּפְרוּ כֻלָּן בָּעֲבוֹדָה זָרָה שֶׁלָּהֶן, וּפָתְחוּ כֻלָּן פִּיהֶם וְהוֹדוּ בַמָּקוֹם וְאָמְרוּ: <b>"מִי כָמֹכָה בָּאֵלִם יי? מִי כָּמֹכָה, נֶאְדָּר בַּקֹּדֶשׁ, נוֹרָא תְהִלֹּת עֹשֵׂה פֶלֶא?"</b>
וְכֵן אַתְּ מוֹצֵא, שֶׁעֲתִידִין אֻמּוֹת הָעוֹלָם לִכְפֹּר בָּעֲבוֹדָה זָרָה שֶׁלָּהֶן, שֶׁנֶּאֱמַר: (ירמיה טז,יט-כ) "יי עֻזִּי וּמָעֻזִּי, וּמְנוּסִי בְּיוֹם צָרָה, אֵלֶיךָ גּוֹיִם יָבֹאוּ מֵאַפְסֵי אָרֶץ, וְיֹאמְרוּ: אַךְ שֶׁקֶר נָחֲלוּ אֲבוֹתֵינוּ, הֶבֶל, וְאֵין בָּם מוֹעִיל. הֲיַעֲשֶׂה לּוֹ אָדָם אֱלֹהִים, וְהֵמָּה לֹא אֱלֹהִים?" (ישעיה ב,כ) "בַּיּוֹם הַהוּא, יַשְׁלִיךְ הָאָדָם אֵת אֱלִילֵי כַסְפּוֹ וְאֵת אֱלִילֵי זְהָבוֹ אֲשֶׁר עָשׂוּ לוֹ לְהִשְׁתַּחֲו‍ֹת לַחְפֹּר פֵּרוֹת וְלָעֲטַלֵּפִים." וְאוֹמֵר: (ישעיה ב,כא) "לָבוֹא בְּנִקְרוֹת הַצֻּרִים וּבִסְעִפֵי הַסְּלָעִים, מִפְּנֵי פַּחַד יי וּמֵהֲדַר גְּאוֹנוֹ, בְּקוּמוֹ לַעֲרֹץ הָאָרֶץ." וְאַחֲרָיו מַה כָּתוּב? (ישעיה ב,יח) "וְהָאֱלִילִים כָּלִיל יַחֲלֹף."
דָּבָר אַחֵר: <b>"מִי כָמֹכָה בָּאֵלִם יי?"</b> מִי כָמוֹךָ בְּנִסִּים וּגְבוּרוֹת שֶׁעָשִׁיתָ לָנוּ עַל הַיָּם, שֶׁנֶּאֱמַר: (תהלים קו,כב) "נִפְלָאוֹת בְּאֶרֶץ חָם, נוֹרָאוֹת עַל יַם סוּף." (תהלים קו,ט) "וַיִּגְעַר בְּיַם סוּף וַיֶּחֱרָב".<sup class="footnote-marker">*</sup><i class="footnote">וַיֶּחֱרָב: נעשה חרב, יבש.</i>
<b>"מִי כָמֹכָה בָּאֵלִם יי?"</b> מִי כָמוֹךָ בָּאִלְּמִים? מִי כָמוֹךָ רוֹאֶה בְעֶלְבּוֹן בָּנֶיךָ וְשׁוֹתֵק? שֶׁנֶּאֱמַר: (ישעיה מב,יד) "הֶחֱשֵׁיתִי מֵעוֹלָם, אַחֲרִישׁ אֶתְאַפָּק, כַּיּוֹלֵדָה אֶפְעֶה, אֶשֹּׁם וְאֶשְׁאַף יָחַד." לְשֶׁעָבַר, "אַחֲרִישׁ אֶתְאַפָּק", מִכָּן וּלְהַלָּן, "כַּיּוֹלֵדָה אֶפְעֶה, אֶשֹּׁם וְאֶשְׁאַף". (ישעיה מב,טו-טז) "אַחֲרִיב הָרִים וּגְבָעוֹת, וְכָל עֶשְׂבָּם אוֹבִישׁ, וְשַׂמְתִּי נְהָרוֹת לָאִיִּים, וַאֲגַמִּים אוֹבִישׁ. וְהוֹלַכְתִּי עִוְרִים בְּדֶרֶךְ לֹא יָדָעוּ, בִּנְתִיבוֹת לֹא יָדְעוּ אַדְרִיכֵם, אָשִׂים מַחְשָׁךְ לִפְנֵיהֶם לָאוֹר, וּמַעֲקַשִּׁים לְמִישׁוֹר".
<b>"מִי כָמֹכָה בָּאֵלִם?"</b> מִי כָמוֹךָ בְּאֵלּוּ שֶׁהֵן מְשַׁמְּשִׁין לְפָנֶיךָ בַּמָּרוֹם, שֶׁנֶּאֱמַר: (תהלים פט,ז) "כִּי מִי בַשַּׁחַק יַעֲרֹךְ לַיי יִדְמֶה לַיי בִּבְנֵי אֵלִים." (תהלים פט,ח-ט)"אֵל נַעֲרָץ בְּסוֹד קְדֹשִׁים רַבָּה וְנוֹרָא עַל כָּל סְבִיבָיו. יי אֱלֹהֵי צְבָאוֹת מִי כָמוֹךָ חֲסִין יָהּ, וֶאֱמוּנָתְךָ סְבִיבוֹתֶיךָ."
<b>"מִי כָמֹכָה בָּאֵלִם יי?"</b> מִי כָמוֹךָ בְּאֵלּוּ שֶׁקּוֹרִין עַצְמָן אֱלֹהוֹת? פַּרְעֹה קָרָא עַצְמוֹ אֱלוֹהַּ, שֶׁנֶּאֱמַר: (יחזקאל כט,ג) "אָמַר: לִי יְאֹרִי, וַאֲנִי עֲשִׂיתִנִי!" סַנְחֵרִיב קָרָא עַצְמוֹ אֱלוֹהַּ, שֶׁנֶּאֱמַר: (מלכים ב יח,לה) "מִי בְּכָל אֱלֹהֵי הָאֲרָצוֹת, אֲשֶׁר הִצִּילוּ אֶת אַרְצָם מִיָּדִי, כִּי יַצִּיל יי אֶת יְרוּשָׁלִַם מִיָּדִי?" נְבוּכַדְנֶצַּר קָרָא עַצְמוֹ אֱלוֹהַּ, שֶׁנֶּאֱמַר: (ישעיה יד,יא) "אֶעֱלֶה עַל בָּמֳתֵי עָב, אֶדַּמֶּה לְעֶלְיוֹן." נְגִיד צֹר קָרָא עַצְמוֹ אֱלוֹהַּ, שֶׁנֶּאֱמַר: (יחזקאל כח,ב) "בֶּן אָדָם, אֱמֹר לִנְגִיד צֹר: כֹּה אָמַר אֲדֹנָי יי: יַעַן גָּבַהּ לִבְּךָ, וַתֹּאמֶר: אֵל אָנִי! מוֹשַׁב אֱלֹהִים יָשַׁבְתִּי בְּלֵב יַמִּים! וְאַתָּה אָדָם וְלֹא אֵל, וַתִּתֵּן לִבְּךָ כְּלֵב אֱלֹהִים."
<b>"מִי כָמֹכָה בָּאֵלִם יי?"</b> מִי כָמֹכָה בְּאֵלּוּ שֶׁאֲחֵרִים קוֹרִין אוֹתָם אֱלֹהוֹת, וְאֵין בָּהֶם מַמָּשׁ, וַעֲלֵיהֶם נֶאֱמַר: (תהלים קטו,ה) "פֶּה לָהֶם וְלֹא יְדַבֵּרוּ, עֵינַיִם לָהֶם וְלֹא יִרְאוּ. אָזְנַיִם לָהֶם וְלֹא יִשְׁמָעוּ, אַף לָהֶם וְלֹא יְרִיחוּן. יְדֵיהֶם וְלֹא יְמִישׁוּן, רַגְלֵיהֶם וְלֹא יְהַלֵּכוּ, לֹא יֶהְגּוּ בִּגְרוֹנָם." אֵלּוּ, "פֶּה לָהֶם וְלֹא יְדַבֵּרוּ", אֲבָל מִי שֶׁאָמַר וְהָיָה הָעוֹלָם אֵינוֹ כֵן, אֶלָּא אָמַר שְׁנֵי דְבָרִים בְּדִבּוּר אֶחָד, מַה שֶּׁאֵי אֶפְשָׁר לְבָשָׂר וָדָם לוֹמַר כֵּן, שֶׁנֶּאֱמַר: (תהלים סב,יב) "אַחַת דִּבֶּר אֱלֹהִים, שְׁתַּיִם זוּ שָׁמָעְתִּי, כִּי עֹז לֵאלֹהִים." (ירמיה כג,כט) "הֲלוֹא כֹה דְבָרִי, כָּאֵשׁ, נְאֻם יי, וּכְפַטִּישׁ יְפֹצֵץ סָלַע!" וְכָתוּב: (איוב לז,ב) "וְהֶגֶה מִפִּיו יֵצֵא."
<b>"מִי כָּמֹכָה נֶאְדָּר בַּקֹּדֶשׁ?"</b> נָאֶה אַתָּה וְאַדִּיר בַּקֹּדֶשׁ! שֶׁלֹּא כְמִדַּת בָּשָׂר וָדָם מִדַּת הַקֹּדֶשׁ: מִדַּת בָּשָׂר וָדָם, אֵינוֹ יָכֹל לוֹמַר שְׁנֵי דְבָרִים כְּאַחַת, אֲבָל מִי שֶׁאָמַר וְהָיָה הָעוֹלָם אָמַר עֲשֶׂרֶת הַדִּבְּרוֹת בְּדִבּוּר אֶחָד, שֶׁנֶּאֱמַר: (שמות כ,א) "וַיְדַבֵּר אֱלֹהִים אֵת כָּל הַדְּבָרִים הָאֵלֶּה לֵאמֹר."
מִדַּת בָּשָׂר וָדָם, אֵינוֹ יָכֹל לִשְׁמֹעַ מִשְּׁנֵי בְנֵי אָדָם כְּשֶׁהֵן צוֹעֲקִין כְּאַחַת, אֲבָל מִי שֶׁאָמַר וְהָיָה הָעוֹלָם אֵינוֹ כֵן, אֶלָּא אֲפִלּוּ כָּל בָּאֵי עוֹלָם בָּאִין וְצוֹעֲקִין לְפָנָיו, הוּא שׁוֹמֵעַ צַעֲקָתָם, שֶׁנֶּאֱמַר: (תהלים סה,ג) "שֹׁמֵעַ תְּפִלָּה, עָדֶיךָ כָּל בָּשָׂר יָבֹאוּ."
<b>"נוֹרָא תְהִלֹּת"</b>, לֹא מֵעַכְשָׁו, אֶלָּא מֵעוֹלָם נוֹרָא תְהִלּוֹת.
דָּבָר אַחֵר: <b>"נוֹרָא תְהִלֹּת"</b>, מִדַּת בָּשָׂר וָדָם, מוֹרָאוֹ עַל הָרְחוֹקִים יוֹתֵר מֵהַקְּרוֹבִים, אֲבָל מִי שֶׁאָמַר וְהָיָה הָעוֹלָם אֵינוֹ כֵן, אֶלָּא מוֹרָאוֹ עַל קְרוֹבָיו יוֹתֵר מֵרְחוֹקָיו, שֶׁנֶּאֱמַר: (ויקרא י,ג) "בִּקְרֹבַי אֶקָּדֵשׁ". וְאוֹמֵר: (תהלים נ,ג) "וּסְבִיבָיו נִשְׂעֲרָה מְאֹד." וְאוֹמֵר: (תהלים פט,ח) "אֵל נַעֲרָץ בְּסוֹד קְדֹשִׁים רַבָּה, וְנוֹרָא עַל כָּל סְבִיבָיו." וְאוֹמֵר: (תהלים פט,ט) "יי אֱלֹהֵי צְבָאוֹת! מִי כָמוֹךָ חֲסִין יָהּ, וֶאֱמוּנָתְךָ סְבִיבוֹתֶיךָ?"
מִדַּת בָּשָׂר וָדָם, עוֹשֶׂה פּוֹעֵל אֵצֶל בַּעַל הַבַּיִת, חוֹרֵשׁ עִמּוֹ, וְזוֹרֵעַ עִמּוֹ, וּמְנַכֵּשׁ עִמּוֹ, מְעַדֵּר עִמּוֹ, מַטְבֵּעַ אֶחָד הוּא נוֹתֵן לוֹ וְהוֹלֵךְ, אֲבָל מִי שֶׁאָמַר וְהָיָה הָעוֹלָם אֵינוֹ כֵן, אָדָם תָּאֵב לְבָנִים, נוֹתֵן לוֹ, שֶׁנֶּאֱמַר: (תהלים קכז,ג) "הִנֵּה נַחֲלַת יי בָּנִים"; תָּאֵב לַחָכְמָה, נוֹתֵן לוֹ, שֶׁנֶּאֱמַר: (משלי ב,ו) "כִּי יי יִתֵּן חָכְמָה"; תָּאֵב לִנְכָסִים, נוֹתֵן לוֹ, שֶׁנֶּאֱמַר: (דברי הימים א כט,יב) "וְהָעֹשֶׁר וְהַכָּבוֹד מִלְּפָנֶיךָ".
מִדַּת בָּשָׂר וָדָם, כְּשֶׁהוּא בּוֹנֶה, בּוֹנֶה אֶת הַתַּחְתּוֹן, וְאַחַר כָּךְ בּוֹנֶה אֶת הָעֶלְיוֹן, אֲבָל מִי שֶׁאָמַר וְהָיָה הָעוֹלָם אֵינוֹ כֵן, אֶלָּא בָּנָה אֶת הָעֶלְיוֹן, וְאַחַר כָּךְ בָּנָה אֶת הַתַּחְתּוֹן, שֶׁנֶּאֱמַר: (בראשית א,א) "בְּרֵאשִׁית בָּרָא אֱלֹהִים אֵת הַשָּׁמַיִם וְאֶת הָאָרֶץ."
מִדַּת בָּשָׂר וָדָם, כְּשֶׁהוּא מְקָרֶה, מְקָרֶה<sup class="footnote-marker">*</sup><i class="footnote">מְקָרֶה: בונה תקרה: מניח קורות, ענפים, ומעזיבה עשויה חצץ ועפר.</i> בָעֵצִים וּבָאֲבָנִים וּבֶעָפָר וּבַמַּיִם. אֲבָל מִי שֶׁאָמַר וְהָיָה הָעוֹלָם אֵינוֹ כֵן, קֵרָה אֶת עוֹלָמוֹ בַמַּיִם, שֶׁנֶּאֱמַר: (תהלים קד,ג) "הַמְקָרֶה בַמַּיִם עֲלִיּוֹתָיו, הַשָּׂם עָבִים רְכוּבוֹ, הַמְהַלֵּךְ עַל כַּנְפֵי רוּחַ."
מִדַּת בָּשָׂר וָדָם, אֵינוֹ יָכֹל לָצוּר צוּרָה בַמַּיִם, אֲבָל מִי שֶׁאָמַר וְהָיָה הָעוֹלָם אֵינוֹ כֵן, אֶלָּא צָר צוּרָה בַמַּיִם, שֶׁנֶּאֱמַר: (בראשית א,כ) "וַיֹּאמֶר אֱלֹהִים: יִשְׁרְצוּ הַמַּיִם שֶׁרֶץ נֶפֶשׁ חַיָּה!"
מִדַּת בָּשָׂר וָדָם, אֵינוֹ יָכֹל לָצוּר צוּרָה בֶעָפָר, אֲבָל מִי שֶׁאָמַר וְהָיָה הָעוֹלָם צָר צוּרָה בֶעָפָר, שֶׁנֶּאֱמַר: (תהלים קלט,טו) "אֲשֶׁר עֻשֵּׂיתִי<sup class="footnote-marker">*</sup><i class="footnote">עֻשֵּׂיתִי: נוצרתי.</i> בַסֵּתֶר, רֻקַּמְתִּי<sup class="footnote-marker">*</sup><i class="footnote">רֻקַּמְתִּי: נרקמתי, נוצרו צורות גופי כרקמה.</i> בְּתַחְתִּיּוֹת אָרֶץ."
מִדַּת בָּשָׂר וָדָם, כְּשֶׁהוּא בָא לָצוּר צוּרָה, מַתְחִיל בְּרֹאשָׁהּ אוֹ בְאֶחָד מֵאֵבָרֶיהָ, וְאַחַר כָּךְ גּוֹמְרָהּ. אֲבָל מִי שֶׁאָמַר וְהָיָה הָעוֹלָם אֵינוֹ כֵן, אֶלָּא צָר צוּרָה כֻּלָּהּ כְּאַחַת, שֶׁנֶּאֱמַר: (ירמיה י,טז) "כִּי יוֹצֵר הַכֹּל הוּא", וְאוֹמֵר: (שמואל א ב,ב) "וְאֵין צוּר כֵּאלֹהֵינוּ." אֵין צַיָּר כֵּאלֹהֵינוּ!
מִדַּת בָּשָׂר וָדָם, הוֹלֵךְ אֵצֶל עוֹשֵׂה צְלָמִים וְאוֹמֵר לוֹ: עֲשֵׂה לִי צוּרָתוֹ שֶׁלְּאַבָּא! וְהַלָּה אוֹמֵר לוֹ: יָבֹא אָבִיךָ וְיַעֲמֹד לְפָנַי! אוֹ הָבֵא לִי אִיקוֹנִין שֶׁלּוֹ, וַאֲנִי עוֹשֶׂה לָךְ צוּרָתוֹ!<sup class="footnote-marker">*</sup><i class="footnote">אִיקוֹנִין: eikónion: תמונה קטנה.</i> אֲבָל מִי שֶׁאָמַר וְהָיָה הָעוֹלָם אֵינוֹ כֵן, אֶלָּא נוֹתֵן לְאָדָם בֵּן מִטִּפָּה שֶׁלְּמַיִם, וְדוֹמֶה לְצוּרָתוֹ לְשֶׁלְּאָבִיו.
<b>"עֹשֵׂה פֶלֶא."</b> 'עָשָׂה פֶלֶא' אֵין כָּתוּב כָּן, אֶלָּא <b>"עֹשֵׂה פֶלֶא"</b>, לֶעָתִיד לָבֹא, שֶׁנֶּאֱמַר: (ירמיה טז,יד) "לָכֵן הִנֵּה יָמִים בָּאִים, נְאֻם יי, וְלֹא יֵאָמֵר עוֹד: חַי יי, אֲשֶׁר הֶעֱלָה אֶת בְּנֵי יִשְׂרָאֵל מֵאֶרֶץ מִצְרָיִם. כִּי אִם חַי יי אֲשֶׁר הֶעֱלָה אֶת בְּנֵי יִשְׂרָאֵל מֵאֶרֶץ צָפוֹן, וּמִכֹּל הָאֲרָצוֹת אֲשֶׁר הִדִּיחָם שָׁמָּה, וַהֲשִׁבֹתִים עַל אַדְמָתָם אֲשֶׁר נָתַתִּי לַאֲבוֹתָם."
דָּבָר אַחֵר: <b>"עֹשֵׂה פֶלֶא."</b> עָשָׂה עִמָּנוּ פֶלֶא וְעוֹשֶׂה עִמָּנוּ בְּכָל דּוֹר וָדוֹר, שֶׁנֶּאֱמַר: (תהלים קלט,יד) "נִפְלָאִים מַעֲשֶׂיךָ, וְנַפְשִׁי יֹדַעַת מְאֹד." (תהלים מ,ו) "רַבּוֹת עָשִׂיתָ אַתָּה יי אֱלֹהַי! נִפְלְאֹתֶיךָ וּמַחְשְׁבֹתֶיךָ אֵלֵינוּ".
דָּבָר אַחֵר: <b>"עֹשֵׂה פֶלֶא."</b> עֹשֵׂה פֶלֶא עִם אָבוֹת, וְעָתִיד לַעֲשׁוֹת עִם הַבָּנִים, שֶׁנֶּאֱמַר: (מיכה ז,טו) "כִּימֵי צֵאתְךָ מֵאֶרֶץ מִצְרָיִם, אַרְאֶנּוּ נִפְלָאוֹת." אַרְאֶנּוּ מַה שֶּׁלֹּא הֶרְאֵיתִי לָאָבוֹת, שֶׁהֲרֵי נִסִּין וּגְבוּרוֹת שֶׁאֲנִי עָתִיד לַעֲשׁוֹת עִם הַבָּנִים, יוֹתֵר מֵהַפְלֵא נִפְלָאוֹת מַה שֶּׁלֹּא עָשִׂיתִי עִם הָאָבוֹת. וְכֵן הוּא אוֹמֵר: (תהלים קלו,ד) "לְעֹשֵׂה נִפְלָאוֹת גְּדֹלוֹת לְבַדּוֹ, כִּי לְעוֹלָם חַסְדּוֹ." (תהלים עב,יח-יט) "בָּרוּךְ יי אֱלֹהִים אֱלֹהֵי יִשְׂרָאֵל, עֹשֵׂה נִפְלָאוֹת לְבַדּוֹ. וּבָרוּךְ שֵׁם כְּבוֹדוֹ לְעוֹלָם, וְיִמָּלֵא כְבוֹדוֹ אֶת כֹּל הָאָרֶץ אָמֵן וְאָמֵן."

Chapter 9

(שמות טו,יב) <b>"נָטִיתָ יְמִינְךָ, תִּבְלָעֵמוֹ אָרֶץ." "נָטִיתָ יְמִינְךָ"</b>, מַגִּיד שֶׁכָּל הַנְּפָשׁוֹת בְּכַף מִי שֶׁאָמַר וְהָיָה הָעוֹלָם, שֶׁנֶּאֱמַר: (איוב יב,י) "אֲשֶׁר בְּיָדוֹ נֶפֶשׁ כָּל חָי, וְרוּחַ כָּל בְּשַׂר אִישׁ." (תהלים לא,ו) "בְּיָדְךָ אַפְקִיד רוּחִי"
(תהלים לא,ו) <b>"תִּבְלָעֵמוֹ אָרֶץ."</b> בְּאֵי זוֹ זְכוּת נִתְּנָה לָהֶם קְבוּרָה? בִּזְכוּת שֶׁאָמַר: (שמות ט,כז) "יי הַצַּדִּיק, וַאֲנִי וְעַמִּי הָרְשָׁעִים!" אָמַר לָהֶם הַמָּקוֹם: אַתֶּם צִדַּקְתֶּם עֲלֵיכֶם אֶת הַדִּין, אַף אֲנִי לֹא אֲקַפֵּחַ לָכֶם שְׁכַרְכֶם, וְאֶתֵּן לָכֶם מְקוֹם קְבוּרָה! שֶׁנֶּאֱמַר: <b>"נָטִיתָ יְמִינְךָ תִּבְלָעֵמוֹ אָרֶץ."</b>
<b>"נָטִיתָ יְמִינְךָ, תִּבְלָעֵמוֹ אָרֶץ."</b> מַגִּיד שֶׁהַיָּם זוֹרְקָן לַיַּבָּשָׁה, וְיַבָּשָׁה לַיָּם. אָמְרָה הַיַּבָּשָׁה: מָה, אִם בְּשָׁעָה שֶׁלֹּא קִבַּלְתִּי אֶלָּא דָּמוֹ שֶׁלְּהֶבֶל יְחִידִי, נֶאֱמַר לִי: (בראשית ד,יא) "וְעַתָּה אָרוּר אָתָּה מִן הָאֲדָמָה אֲשֶׁר פָּצְתָה אֶת פִּיהָ לָקַחַת אֶת דְּמֵי אָחִיךָ מִיָּדֶךָ", וְעַכְשָׁו, הֵיאָךְ אֲנִי יְכֹלָה לְקַבֵּל דָּמָן שֶׁלָּאוֹכְלוֹסִין הַלָּלוּ? עַד שֶׁנִּשְׁבַּע לָהּ הַקֹּדֶשׁ, שֶׁאֵינִי מַעֲמִידֵךְ בַּדִּין, שֶׁנֶּאֱמַר: <b>"נָטִיתָ יְמִינְךָ, תִּבְלָעֵמוֹ אָרֶץ."</b> וְאֵין יָמִין אֶלָּא שְׁבוּעָה, שֶׁנֶּאֱמַר: (ישעיה סב,י) "נִשְׁבַּע יי בִּימִינוֹ".
דָּבָר אַחֵר: (שמות טו,יב) <b>"נָטִיתָ יְמִינְךָ"</b>, מַגִּיד הַכָּתוּב, שֶׁכְּשֶׁהַמָּקוֹם מַטֶּה אֶת יָדוֹ, רְשָׁעִים כָּלִים מִן הָעוֹלָם, שֶׁנֶּאֱמַר: (צפניה ב,יג) "וְיֵט יָדוֹ עַל צָפוֹן, וִיאַבֵּד אֶת אַשּׁוּר, וְיָשֵׂם אֶת נִינְוֵה לִשְׁמָמָה, צִיָּה כַּמִּדְבָּר." (יחזקאל כה,טז) "הִנְנִי נוֹטֶה יָדִי עַל פְּלִשְׁתִּים, וְהִכְרַתִּי אֶת כְּרֵתִים, וְהַאֲבַדְתִּי אֶת שְׁאֵרִית חוֹף הַיָּם." (יחזקאל כה,יג)"וְנָטִתִי יָדִי עַל אֱדוֹם, וְהִכְרַתִּי מִמֶּנָּה אָדָם וּבְהֵמָה".
מוֹשְׁלוֹ מָשָׁל, לְמָה הַדָּבָר דּוֹמֶה? לְבֵיצִים שֶׁהֵן נְתוּנוֹת בְּיַד אָדָם, שֶׁאִם יַטֶּה יָדוֹ מְעַט, כֻּלָּן נוֹפְלוֹת וּמִשְׁתַּבְּרוֹת, שֶׁנֶּאֱמַר: (ישעיה לא,ג) "וַיי יַטֶּה יָדוֹ, וְכָשַׁל עוֹזֵר, וְנָפַל עָזֻר, וְיַחְדָּו כֻּלָּם יִכְלָיוּן."
(שמות טו,יג) <b>["נָחִיתָ בְחַסְדְּךָ עַם זוּ גָּאָלְתָּ, נֵהַלְתָּ בְעָזְּךָ אֶל נְוֵה קָדְשֶׁךָ."] "נָחִיתָ בְחַסְדְּךָ"</b>, חֶסֶד עָשִׂיתָ עִמָּנוּ, שֶׁלֹּא הָיָה בְיָדֵינוּ מַעֲשִׂים, שֶׁנֶּאֱמַר: (ישעיה סג,ז) "חַסְדֵי יי אַזְכִּיר, תְּהִלֹּת יי, כְּעַל כֹּל אֲשֶׁר גְּמָלָנוּ יי, וְרַב טוּב לְבֵית יִשְׂרָאֵל, אֲשֶׁר גְּמָלָם כְּרַחֲמָיו וּכְרֹב חֲסָדָיו." (תהלים פט,ב) "חַסְדֵי יי עוֹלָם אָשִׁירָה, לְדֹר וָדֹר אוֹדִיעַ אֱמוּנָתְךָ בְּפִי." וְהָעוֹלָם מִתְּחִלָּתוֹ לֹא נִבְנָה אֶלָּא בְחֶסֶד, שֶׁנֶּאֱמַר: (תהלים פט,ג) "כִּי אָמַרְתִּי, עוֹלָם חֶסֶד יִבָּנֶה, שָׁמַיִם תָּכִן אֱמוּנָתְךָ בָהֶם."
<b>"עַם זוּ גָּאָלְתָּ"</b>. לְפִי שֶׁכָּל הָעוֹלָם שֶׁלָּךְ, וְאֵין לָךְ עַם אֶלָּא יִשְׂרָאֵל, שֶׁנֶּאֱמַר: (ישעיה מג,כא) "עַם זוּ יָצַרְתִּי לִי תְּהִלָּתִי יְסַפֵּרוּ", וְכֵן הוּא אוֹמֵר: (שיר השירים ו,י) "שִׁשִּׁים הֵמָּה מְלָכוֹת, וּשְׁמֹנִים פִּילַגְשִׁים, וַעֲלָמוֹת אֵין מִסְפָּר." "שִׁשִּׁים הֵמָּה מְלָכוֹת", אֵלּוּ שִׁשִּׁים רִבּוֹא, "וּשְׁמֹנִים פִּילַגְשִׁים", אֵלּוּ מִבֶּן עֶשְׁרִים שָׁנָה וָמַעְלָה, "וַעֲלָמוֹת אֵין מִסְפָּר", אֵלּוּ הַקְּטַנִּים שֶׁאֵין לָהֶם מִנְיָן. אַף עַל פִּי כֵן, (שיר השירים ו,ט) "אַחַת הִיא יוֹנָתִי תַמָּתִי", שֶׁהִיא שְׁקוּלָה כְּנֶגֶד הַכֹּל.
כְּבַר הָיָה רַבִּי יוֹשֵׁב וְדוֹרֵשׁ, שֶׁיָּלְדָה אִשָּׁה בְמִצְרַיִם שִׁשִּׁים רִבּוֹא. נֶעֱנָה תַּלְמִיד אֶחָד מִלְּפָנָיו וְאָמַר לוֹ: רַבִּי! וְכִי מִי גָּדוֹל? הָעוֹלָם אוֹ הַצַּדִּיק? אָמַר לוֹ: הַצַּדִּיק! לָמָּה? אָמַר לוֹ: כְּשֶׁיָּלְדָה יוֹכֶבֶד אֶת מֹשֶׁה, הָיָה שָׁקוּל כְּנֶגֶד כָּל הָעוֹלָם כֻּלּוֹ. וְכִי הֵיכָן מָצִינוּ שֶׁהוּא שָׁקוּל כְּנֶגֶד הַכֹּל? שֶׁנֶּאֱמַר (במדבר כו,ד) "כַּאֲשֶׁר צִוָּה יי אֶת מֹשֶׁה וּבְנֵי יִשְׂרָאֵל", וְאוֹמֵר (שמות טו,א) "אָז יָשִׁיר מֹשֶׁה וּבְנֵי יִשְׂרָאֵל", וְאוֹמֵר (דברים לד,י) "וְלֹא קָם נָבִיא עוֹד בְּיִשְׂרָאֵל כְּמֹשֶׁה".
<b>"נֵהַלְתָּ בְעָזְּךָ"</b>, בִּזְכוּת הַתּוֹרָה שֶׁהֵן עֲתִידִין לְקַבֵּל. וְאֵין <b>"עָזְּךָ"</b> אֶלָּא תּוֹרָה, שֶׁנֶּאֱמַר: (תהלים כט,יא) "יי עֹז לְעַמּוֹ יִתֵּן, יי יְבָרֵךְ אֶת עַמּוֹ בַשָּׁלוֹם!" (תהלים צט,ד) "וְעֹז מֶלֶךְ מִשְׁפָּט אָהֵב, אַתָּה כּוֹנַנְתָּ מֵישָׁרִים, מִשְׁפָּט וּצְדָקָה בְּיַעֲקֹב אַתָּה עָשִׂיתָ."
דָּבָר אַחֵר: <b>"נֵהַלְתָּ בְעָזְּךָ"</b>, בִּזְכוּת מַלְכוּת בֵּית דָּוִד שֶׁהֵן עֲתִידִין לְקַבֵּל. וְאֵין "עָזְּךָ" אֶלָּא מַלְכוּת, שֶׁנֶּאֱמַר: (תהלים כא,ב) "יי בְּעָזְּךָ יִשְׂמַח מֶלֶךְ, וּבִישׁוּעָתְךָ מַה יָּגֶל מְאֹד." (תהלים כח,י) "יי עֹז לָמוֹ, וּמָעוֹז יְשׁוּעוֹת מְשִׁיחוֹ הוּא!" וְאוֹמֵר: (שמואל א ב,י) "וְיִתֶּן עֹז לְמַלְכּוֹ, וְיָרֵם קֶרֶן מְשִׁיחוֹ."
<b>"אֶל נְוֵה קָדְשֶׁךָ." </b>בִּזְכוּת בֵּית הַמִּקְדָּשׁ שֶׁהֵן עֲתִידִין לִבְנוֹת. וְאֵין 'נָוֶה' אֶלָּא בֵית הַמִּקְדָּשׁ, שֶׁנֶּאֱמַר: (ירמיה י,כד) "וְאֶת נָוֵהוּ הֵשַׁמּוּ."<sup class="footnote-marker">*</sup><i class="footnote">הֵשַׁמּוּ: הפכו לשממה.</i> (ישעיה לג,כ) "חֲזֵה צִיּוֹן קִרְיַת מוֹעֲדֵנוּ, עֵינֶיךָ תִרְאֶינָה יְרוּשָׁלִַם נָוֶה שַׁאֲנָן, אֹהֶל בַּל יִצְעָן בַּל יִסַּע יְתֵדֹתָיו לָנֶצַח,<sup class="footnote-marker">*</sup><i class="footnote">יִצְעָן: יעקר ממקומו.</i> וְכָל חֲבָלָיו בַּל יִנָּתֵקוּ."
(שמות טו,יד) <b>["שָׁמְעוּ עַמִּים, יִרְגָּזוּן; חִיל אָחַז יֹשְׁבֵי פְּלָשֶׁת."] "שָׁמְעוּ עַמִּים, יִרְגָּזוּן"</b>, כֵּיוָן שֶׁשָּׁמְעוּ הָאֻמּוֹת שֶׁהַמָּקוֹם מַגְבִּיהַּ קַרְנָן שֶׁלְּיִשְׂרָאֵל, וּמַכְנִיסָן לָאָרֶץ, הִתְחִילוּ מִתְרַגְּזִין. אָמַר לָהֶם הַמָּקוֹם: שׁוֹטִים שֶׁבָּעוֹלָם! כַּמָּה מְלָכִים מָלְכוּ מִכֶּם, וְלֹא כַּעְסוֹ יִשְׂרָאֵל, שֶׁנֶּאֱמַר: (בראשית לו,לד) "וְאֵלֶּה הַמְּלָכִים אֲשֶׁר מָלְכוּ בְּאֶרֶץ אֱדוֹם", וְכַמָּה שִׁלְטוֹנוֹת שָׁלְטוּ מִכֶּם, וְלֹא כַעְסוֹ יִשְׂרָאֵל, שֶׁנֶּאֱמַר: "אַלּוּף לוֹטָן, אַלּוּף שׁוֹבָל", וְעַכְשָׁו אַתֶּם כּוֹעֲסִים! אַף אֲנִי אֶתֵּן לָכֶם כַּעַס שֶׁאֵין בּוֹ רָצוֹן, שֶׁנֶּאֱמַר: (תהלים צט,א) "יי מָלָךְ, יִרְגְּזוּ עַמִּים".
<b>"חִיל אָחַז יֹשְׁבֵי פְּלָשֶׁת."</b> כֵּיוָן שֶׁשָּׁמְעוּ יוֹשְׁבֵי פְּלֶשֶׁת שֶׁיִּשְׂרָאֵל נִכְנָסִין לָאָרֶץ, אָמְרוּ: עַכְשָׁו הֵן בָּאִין לְעוֹרֵר עֵרוּתָן שֶׁלִּבְנֵי אֶפְרַיִם!<sup class="footnote-marker">*</sup><i class="footnote">עֵרוּת, או עֵרוּר: הזכרת צער מיתה.</i> שֶׁנֶּאֱמַר: (דברי הימים א ז,כ-כא) "וּבְנֵי אֶפְרַיִם שׁוּתָלַח וּבֶרֶד בְּנוֹ, וְתַחַת בְּנוֹ וְאֶלְעָדָה בְנוֹ וְתַחַת בְּנוֹ. וְזָבָד בְּנוֹ וְשׁוּתֶלַח בְּנוֹ וְעֵזֶר וְאֶלְעָד, וַהֲרָגוּם אַנְשֵׁי גַת הַנּוֹלָדִים בָּאָרֶץ, כִּי יָרְדוּ לָקַחַת אֶת מִקְנֵיהֶם." עַד מָאתַיִם אֶלֶף בְּנֵי אֶפְרַיִם, שֶׁנֶּאֱמַר: (תהלים עח,ט) "בְּנֵי אֶפְרַיִם נוֹשְׁקֵי רוֹמֵי קָשֶׁת הָפְכוּ בְּיוֹם קְרָב." מִפְּנֵי מָה? (תהלים עח,י) עַל אֲשֶׁר "לֹא שָׁמְרוּ בְּרִית אֱלֹהִים, וּבְתוֹרָתוֹ מֵאֲנוּ לָלֶכֶת." עַל אֲשֶׁר עָבְרוּ עַל הַקֵּץ וְעַל שֶׁעָבְרוּ עַל הַשְּׁבוּעָה.
דָּבָר אַחֵר: אָמְרוּ: אֵין לָהֶם דֶּרֶךְ מִכָּל מָקוֹם אֶלָּא עָלֵינוּ, וְעַכְשָׁו הֵן בָּאִין וּבוֹזְזִין אֶת נְכָסֵינוּ, וּמַחְרִיבִין אֶת אַרְצֵנוּ!
(שמות טו,טו) <b>["אָז נִבְהֲלוּ אַלּוּפֵי אֱדוֹם, אֵילֵי מוֹאָב, יֹאחֲזֵמוֹ רָעַד, נָמֹגוּ כֹּל יֹשְׁבֵי כְנָעַן."] "אָז נִבְהֲלוּ אַלּוּפֵי אֱדוֹם"</b>. אִם תֹּאמַר שֶׁהֵם בָּאִים לִירַשׁ אֶת אַרְצָם, וַהֲלֹא כְבָר נֶאֱמַר: (דְּבָרִים ב ד,ה) "אַתֶּם עֹבְרִים בִּגְבוּל אֲחֵיכֶם בְּנֵי עֵשָׂו, הַיֹּשְׁבִים בְּשֵׂעִיר, וְיִירְאוּ מִכֶּם, וְנִשְׁמַרְתֶּם מְאֹד. אַל תִּתְגָּרוּ בָם!" הָא מַה תִּלְמֹד לוֹמַר <b>"אָז נִבְהֲלוּ אַלּוּפֵי אֱדוֹם"</b>? מִפְּנֵי אֲנִינוּת.<sup class="footnote-marker">*</sup><i class="footnote">אֲנִינוּת: צער על הצלחת ישראל.</i>
דָּבָר אַחֵר: אָמְרוּ: עַכְשָׁו הֵן בָּאִין לְעוֹרֵר מְרִיבָה שֶׁבֵּין אָבִינוּ לַאֲבִיהֶם, שֶׁנֶּאֱמַר: (בראשית כז,מא) "וַיִּשְׂטֹם עֵשָׂו אֶת יַעֲקֹב".
<b>"אֵילֵי מוֹאָב, יֹאחֲזֵמוֹ רָעַד"</b>. אִם תֹּאמַר שֶׁהֵם בָּאִים לִירַשׁ אֶת אַרְצָם, וַהֲלֹא כְבָר נֶאֱמַר: (דברים ב,ט) "וַיֹּאמֶר יי אֵלַי: אַל תָּצַר אֶת מוֹאָב וְאַל תִּתְגָּר בָּם מִלְחָמָה, כִּי לֹא אֶתֵּן לְךָ מֵאַרְצוֹ יְרֻשָּׁה, כִּי לִבְנֵי לוֹט נָתַתִּי אֶת עָר יְרֻשָּׁה." וְאוֹמֵר: (דברים ב,יט) "וְקָרַבְתָּ מוּל בְּנֵי עַמּוֹן, אַל תְּצֻרֵם וְאַל תִּתְגָּר בָּם, כִּי לֹא אֶתֵּן מֵאֶרֶץ בְּנֵי עַמּוֹן לְךָ יְרֻשָּׁה, כִּי לִבְנֵי לוֹט נְתַתִּיהָ יְרֻשָּׁה.". הָא מַה תִּלְמֹד לוֹמַר "אֵילֵי מוֹאָב יֹאחֲזֵמוֹ רָעַד"? מִפְּנֵי אֲנִינוּת.<sup class="footnote-marker">*</sup><i class="footnote">אֲנִינוּת: צער על הצלחת ישראל.</i>
דָּבָר אַחֵר: אָמְרוּ: עַכְשָׁו הֵם בָּאִים לְעוֹרֵר מְרִיבָה שֶׁבֵּין אָבִינוּ לַאֲבִיהֶם, שֶׁנֶּאֱמַר: (בראשית יג,ז) "וַיְהִי רִיב בֵּין רֹעֵי מִקְנֵה אַבְרָם וּבֵין רֹעֵי מִקְנֵה לוֹט, וְהַכְּנַעֲנִי וְהַפְּרִזִּי אָז יֹשֵׁב בָּאָרֶץ."
<b>"נָמֹגוּ כֹּל יֹשְׁבֵי כְנָעַן."</b> כֵּיוָן שֶׁשָּׁמְעוּ יוֹשְׁבֵי כְנַעַן, שֶׁאָמַר הַמָּקוֹם לְמֹשֶׁה: (דברים כ,טז-יז) "רַק מֵעָרֵי הָעַמִּים הָאֵלֶּה, אֲשֶׁר יי אֱלֹהֶיךָ נֹתֵן לְךָ נַחֲלָה, לֹא תְחַיֶּה כָּל נְשָׁמָה. כִּי הַחֲרֵם תַּחֲרִימֵם", אָמְרוּ: אֵלּוּ וָאֵלּוּ לֹא הָיוּ מִתְיָרְאִין אֶלָּא מִפְּנֵי מָמוֹנָם וּמִפְּנֵי נִכְסֵיהֶם, אֲבָל עָלֵינוּ, אֵינָן בָּאִין אֶלָּא לְכַלּוֹתֵנוּ וְלִירַשׁ אֶת אַרְצֵנוּ! הִתְחִילוּ לְהִמֵּס, שֶׁנֶּאֱמַר <b>"נָמֹגוּ"</b>, וְאֵין נְמִיגָה אֶלָּא מְסִיָּה,<sup class="footnote-marker">*</sup><i class="footnote">מְסִיָּה: המסה.</i> שֶׁנֶּאֱמַר: (תהלים עה,ד) "נְמֹגִים אֶרֶץ וְכָל יֹשְׁבֶיהָ".
(שמות טו,טז) <b>["תִּפֹּל עֲלֵיהֶם אֵימָתָה וָפַחַד, בִּגְדֹל זְרוֹעֲךָ יִדְּמוּ כָּאָבֶן, עַד יַעֲבֹר עַמְּךָ יי, עַד יַעֲבֹר עַם זוּ קָנִיתָ."] "תִּפֹּל עֲלֵיהֶם אֵימָתָה וָפַחַד"</b>. <b>"אֵימָתָה"</b>, עַל רְחוֹקִים, <b>"וָפַחַד"</b>, עַל קְרוֹבִים. כָּעִנְיָן שֶׁנֶּאֱמַר: (יהושע ה,א) "וַיְהִי כִשְׁמֹעַ כָּל מַלְכֵי הָאֱמֹרִי אֲשֶׁר בְּעֵבֶר הַיַּרְדֵּן יָמָּה, וְכָל מַלְכֵי הַכְּנַעֲנִי אֲשֶׁר עַל הַיָּם, אֵת אֲשֶׁר הוֹבִישׁ יי אֶת מֵי הַיַּרְדֵּן מִפְּנֵי בְנֵי יִשְׂרָאֵל עַד עָבְרָם, וַיִּמַּס לְבָבָם, וְלֹא הָיָה בָם עוֹד רוּחַ מִפְּנֵי בְּנֵי יִשְׂרָאֵל." וְכֵן רָחָב אוֹמֶרֶת לִשְלוּחֵי יְהוֹשֻׁעַ: (יהושע ב,י) "כִּי שָׁמַעְנוּ אֵת אֲשֶׁר הוֹבִישׁ יי אֶת מֵי יַם סוּף מִפְּנֵיכֶם בְּצֵאתְכֶם מִמִּצְרָיִם, וַאֲשֶׁר עֲשִׂיתֶם לִשְׁנֵי מַלְכֵי הָאֱמֹרִי אֲשֶׁר בְּעֵבֶר הַיַּרְדֵּן, לְסִיחֹן וּלְעוֹג, אֲשֶׁר הֶחֱרַמְתֶּם אוֹתָם. וַנִּשְׁמַע, וַיִּמַּס לְבָבֵנוּ".
<b>"בִּגְדֹל זְרוֹעֲךָ יִדְּמוּ כָּאָבֶן"</b>. כֵּיוָן שֶׁיָּצְאוּ יִשְׂרָאֵל מִן הַיָּם, כָּנַס עֲמָלֵק אֶת כָּל אֻמּוֹת הָעוֹלָם, וּבָא וְנִלְחַם עִם יִשְׂרָאֵל. וְנִתְפַּלַּל מֹשֶׁה בְּאוֹתָהּ שָׁעָה, וְדָמְמוּ כֻלָּן כָּאֶבֶן. לְכָךְ נֶאֱמַר: (שמות טו,טז) <b>"בִּגְדֹל זְרוֹעֲךָ יִדְּמוּ כָּאָבֶן"</b>.
דָּבָר אַחֵר: <b>"בִּגְדֹל זְרוֹעֲךָ יִדְּמוּ כָּאָבֶן"</b>. כֵּיוָן שֶׁנִּכְנְסוּ מְרַגְּלִים לָאָרֶץ, כָּל מִי שֶׁהָיָה אוֹמֵר 'אֵלּוּ מְרַגְּלֵי יִשְׂרָאֵל!' הָיָה דּוֹמֵם כָּאֶבֶן.
דָּבָר אַחֵר: <b>"בִּגְדֹל זְרוֹעֲךָ"</b>. כֵּיוָן שֶׁעָבְרוּ יִשְׂרָאֵל אֶת הַיַּרְדֵּן, נִתְקַבְּצוּ כָּל מַלְכֵי כְּנַעַן, וּבָאוּ וְנִלְחֲמוּ עִם יִשְׂרָאֵל, שֶׁנֶּאֱמַר: (יהושע יא,א-ה) "וַיְהִי כִּשְׁמֹעַ יָבִין מֶלֶךְ חָצוֹר, וַיִּשְׁלַח אֶל יוֹבָב מֶלֶךְ מָדוֹן, וְאֶל מֶלֶךְ שִׁמְרוֹן, וְאֶל מֶלֶךְ אַכְשָׁף. וְאֶל הַמְּלָכִים אֲשֶׁר מִצְּפוֹן בָּהָר וּבָעֲרָבָה נֶגֶב כִּנְרוֹת וּבַשְּׁפֵלָה וּבְנָפוֹת דּוֹר מִיָּם. וַיֵּצְאוּ הֵם וְכָל מַחֲנֵיהֶם עִמָּם, עַם רָב כַּחוֹל אֲשֶׁר עַל שְׂפַת הַיָּם לָרֹב, וְסוּס וָרֶכֶב רַב מְאֹד. וַיִּוָּעֲדוּ כֹּל הַמְּלָכִים הָאֵלֶּה". וְאוֹמֵר: (יהושע ט,ב) "וַיִּתְקַבְּצוּ יַחְדָּו, לְהִלָּחֵם עִם יְהוֹשֻׁעַ וְעִם יִשְׂרָאֵל פֶּה אֶחָד." בְּאוֹתָהּ שָׁעָה, הִתְפַּלֵּל יְהוֹשֻׁעַ, וְדָמְמוּ כֻלָּן כָּאֶבֶן. לְכָךְ נֶאֱמַר <b>"יִדְּמוּ כָּאָבֶן"</b>.
<b>"עַד יַעֲבֹר עַמְּךָ, יי"</b>, עַד יַעֲבֹר אֶת הַיַּרְדֵּן, עַד יַעֲבֹר נַחֲלֵי אַרְנוֹן.
<b>"עַם זוּ קָנִיתָ."</b> לְפִי שֶׁכָּל הָעוֹלָם שֶׁלָּךְ, וְאֵין לָךְ עַם אֶלָּא יִשְׂרָאֵל, שֶׁנֶּאֱמַר: (ישעיה מג,כא) "עַם זוּ יָצַרְתִּי לִי".
אַרְבָּעָה נִקְרְאוּ קִנְיָן: יִשְׂרָאֵל נִקְרְאוּ קִנְיָן, שֶׁנֶּאֱמַר: (שמות טו,טז) <b>"עַם זוּ קָנִיתָ." </b>אֶרֶץ יִשְׂרָאֵל נִקְרֵאת קִנְיָן, שֶׁנֶּאֱמַר: (בראשית יד,כב) "וַיְבָרְכֵהוּ וַיֹּאמַר: בָּרוּךְ אַבְרָם לְאֵל עֶלְיוֹן, קֹנֵה שָׁמַיִם וָאָרֶץ." בֵּית הַמִּקְדָּשׁ נִקְרָא קִנְיָן, שֶׁנֶּאֱמַר: (תהלים עח,נד) "הַר זֶה קָנְתָה יְמִינוֹ." הַתּוֹרָה נִקְרֵאת קִנְיָן, שֶׁנֶּאֱמַר: (משלי ח,כב) "יי קָנָנִי רֵאשִׁית דַּרְכּוֹ". יָבֹאוּ יִשְׂרָאֵל שֶׁנִּקְרְאוּ קִנְיָן, לְאֶרֶץ יִשְׂרָאֵל שֶׁנִּקְרֵאת קִנְיָן, וְיִבְנוּ בֵּית הַמִּקְדָּשׁ שֶׁנִּקְרָא קִנְיָן, בִּזְכוּת הַתּוֹרָה שֶׁנִּקְרֵאת קִנְיָן! לְכָךְ נֶאֱמַר <b>"עַם זוּ קָנִיתָ."</b>

Chapter 10

(שמות טו,יז) <b>["תְּבִאֵמוֹ וְתִטָּעֵמוֹ בְּהַר נַחֲלָתְךָ, מָכוֹן לְשִׁבְתְּךָ פָּעַלְתָּ יי, מִקְּדָשׁ אֲדֹנָי כּוֹנְנוּ יָדֶיךָ."] "תְּבִאֵמוֹ וְתִטָּעֵמוֹ"</b>. נִתְנַבְּאוּ אָבוֹת וְלֹא יָדְעוּ מַה נִּתְנַבְּאוּ: 'תְּבִאֶנּוּ וְתִטָּעֶנּוּ' אֵין כָּתוּב כָּן, אֶלָּא <b>"תְּבִאֵמוֹ וְתִטָּעֵמוֹ"</b>. אָמְרוּ: הַבָּנִים נִכְנָסִין וְלֹא הָאָבוֹת. וְכֵן הוּא אוֹמֵר: (שיר השירים א,י) "אִם לֹא תֵדְעִי לָךְ, הַיָּפָה בַּנָּשִׁים, צְאִי לָךְ בְּעִקְבֵי הַצֹּאן, וּרְעִי אֶת גְּדִיֹּתַיִךְ עַל מִשְׁכְּנוֹת הָרֹעִים." אָמְרוּ: גְּדָיִים נִכְנָסִין וְלֹא תְּיָשִׁים.
דָּבָר אַחֵר: <b>"תְּבִאֵמוֹ וְתִטָּעֵמוֹ"</b>, כְּכֶרֶם זֶה, שֶׁהוּא נָטוּעַ שׁוּרוֹת שׁוּרוֹת, שֶׁנֶּאֱמַר: (יחזקאל מח,א-ז) "מִפְּאַת קָדִים עַד פְּאַת יָמָּה, יְהוּדָה אֶחָד." "דָּן אֶחָד", "נַפְתָּלִי אֶחָד"...
דָּבָר אַחֵר: <b>"תְּבִאֵמוֹ וְתִטָּעֵמוֹ"</b>, נְטִיעָה שֶׁאֵין בָּהּ נְתִישָׁה,<sup class="footnote-marker">*</sup><i class="footnote">נְתִישָׁה: עקירה.</i> שֶׁנֶּאֱמַר: (ירמיה כד,ו) "וּבְנִיתִים וְלֹא אֶהֱרֹס, וּנְטַעְתִּים וְלֹא אֶתּוֹשׁ." (עמוס ט,טז) "וּנְטַעְתִּים עַל אַדְמָתָם, וְלֹא יִנָּתְשׁוּ עוֹד".
<b>"בְּהַר נַחֲלָתְךָ"</b>, בָּהָר שֶׁהִבְטַחְתָּנוּ בוֹ, שֶׁנֶּאֱמַר: (יחזקאל כ,מ) "כִּי בְהַר קָדְשִׁי, בְּהַר מְרוֹם יִשְׂרָאֵל, נְאֻם אֲדֹנָי יי, שָׁם יַעַבְדֻנִי כָּל בֵּית יִשְׂרָאֵל כֻּלֹּה בָּאָרֶץ". (יחזקאל יז,כג) "בְּהַר מְרוֹם יִשְׂרָאֵל אֶשְׁתֳּלֶנּוּ וְנָשָׂא עָנָף וְעָשָׂה פֶרִי".
<b>"נַחֲלָתְךָ"</b>, אַרְבָּעָה נִקְרְאוּ נַחֲלָה: יִשְׂרָאֵל קְרוּיִין נַחֲלָה, שֶׁנֶּאֱמַר: (דברים ט,כט) "וְהֵם עַמְּךָ וְנַחֲלָתֶךָ". בֵּית הַמִּקְדָּשׁ נִקְרָא נַחֲלָה, שֶׁנֶּאֱמַר: <b>"בְּהַר נַחֲלָתְךָ"</b>. אֶרֶץ יִשְׂרָאֵל נִקְרֵאת נַחֲלָה, שֶׁנֶּאֱמַר: (דברים כה,יט) "בָּאָרֶץ אֲשֶׁר יי אֱלֹהֶיךָ נֹתֵן לְךָ נַחֲלָה". הַתּוֹרָה נִקְרֵאת נַחֲלָה, שֶׁנֶּאֱמַר: (במדבר כא,יט) "וּמִמַּתָּנָה נַחֲלִיאֵל". אָמַר הַקֹּדֶשׁ: יָבֹאוּ יִשְׂרָאֵל שֶׁנִּקְרְאוּ נַחֲלָה, לְאֶרֶץ יִשְׂרָאֵל שֶׁנִּקְרֵאת נַחֲלָה, וְיִבְנוּ בֵּית הַמִּקְדָּשׁ שֶׁנִּקְרָא נַחֲלָה, בִּזְכוּת הַתּוֹרָה שֶׁנִּקְרֵאת נַחֲלָה, לְכָךְ נֶאֱמַר <b>"בְּהַר נַחֲלָתְךָ"</b>.
<b>"מָכוֹן לְשִׁבְתְּךָ"</b>. זֶה אֶחָד מִן הַדְּבָרִים, שֶׁכִּסֵּא שֶׁלְּמַטָּה הוּא מְכֻוָּן כְּנֶגֶד כִּסֵּא שֶׁלְּמַעְלָה. וְכֵן הוּא אוֹמֵר: (תהלים יא,ד) "יי בְּהֵיכַל קָדְשׁוֹ, יי בַּשָּׁמַיִם כִּסְאוֹ". וְאוֹמֵר: (מלכים א ח,יג) "בָּנֹה בָנִיתִי בֵּית זְבֻל לָךְ, מָכוֹן לְשִׁבְתְּךָ עוֹלָמִים."
<b>"פָּעַלְתָּ יי"</b>. חָבִיב בֵּית הַמִּקְדָּשׁ לִפְנֵי מִי שֶׁאָמַר וְהָיָה הָעוֹלָם, שֶׁכְּשֶׁבָּרָא הַקֹּדֶשׁ אֶת עוֹלָמוֹ, לֹא בְרָאוֹ אֶלָּא בְּמַאֲמָר, שֶׁנֶּאֱמַר: (תהלים לג,ו) "בִּדְבַר יי שָׁמַיִם נַעֲשׂוּ". וְלִכְשֶׁבָּרָא לְבֵית הַמִּקְדָּשׁ, כִּבְיָכֹל פְּעֻלָּה לְפָנָיו, שֶׁנֶּאֱמַר: <b>"פָּעַלְתָּ יי"</b>. אֵי לָהֶם לְאֻמּוֹת הָעוֹלָם! מָה הֵן שׁוֹמְעִין בְּאָזְנֵיהֶם! שֶׁהֲרֵי בֵּית הַמִּקְדָּשׁ, קָרוּי פְּעֻלָּה לְפָנָיו, שֶׁנֶּאֱמַר: <b>"פָּעַלְתָּ יי"</b>. וְעָמְדוּ אֵלּוּ וְהֶחֱרִיבוּהוּ, הֵם אָמְרוּ: (תהלים קלז,ז) "עָרוּ, עָרוּ! עַד הַיְסוֹד בָּהּ!"<sup class="footnote-marker">*</sup><i class="footnote">עָרוּ: תגלו! תהרסו את הבניין עד שיתגלו יסודותיו.</i> לְעִנְיַן כֵּן, מַהוּ אוֹמֵר? (ירמיה כה,ל) "וְאַתָּה תִּנָּבֵא אֲלֵיהֶם אֵת כָּל הַדְּבָרִים הָאֵלֶּה, וְאָמַרְתָּ אֲלֵיהֶם: יי מִמָּרוֹם יִשְׁאָג וּמִמְּעוֹן קָדְשׁוֹ יִתֵּן קוֹלוֹ, שָׁאֹג יִשְׁאַג עַל נָוֵהוּ, הֵידָד כְּדֹרְכִים יַעֲנֶה אֶל כָּל יֹשְׁבֵי הָאָרֶץ."
<b>"מִקְּדָשׁ אֲדֹנָי כּוֹנְנוּ יָדֶיךָ."</b> חָבִיב בֵּית הַמִּקְדָּשׁ לִפְנֵי מִי שֶׁאָמַר וְהָיָה הָעוֹלָם, שֶׁכְּשֶׁבָּרָא הַקֹּדֶשׁ אֶת עוֹלָמוֹ, לֹא בְרָאוֹ אֶלָּא בְּיָדוֹ אַחַת, שֶׁנֶּאֱמַר: (ישעיה מח,יג) "אַף יָדִי יָסְדָה אֶרֶץ". וְלִכְשֶׁבָּרָא לְבֵית הַמִּקְדָּשׁ, כִּבְיָכֹל בִּשְׁתֵּי יָדָיו, שֶׁנֶּאֱמַר: <b>"מִקְּדָשׁ אֲדֹנָי כּוֹנְנוּ יָדֶיךָ." </b>אֵימָתַי תִּבְנֶהוּ בִּשְׁתֵּי יָדֶיךָ?
מוֹשְׁלוֹ מָשָׁל, לְמָה הַדָּבָר דּוֹמֶה? לְלֶסְטִין שֶׁנִּכְנְסוּ לַפַּלְטְרִין שֶׁלַּמֶּלֶךְ,<sup class="footnote-marker">*</sup><i class="footnote">פַּלְטְרִין praetorium: ארמון.</i> וּבָזְזוּ נְכָסָיו שֶׁלַּמֶּלֶךְ, וְהָרְגוּ פָמִילְיָה שֶׁלַּמֶּלֶךְ,<sup class="footnote-marker">*</sup><i class="footnote">פָמִילְיָה familia: משפחתו ובני ביתו.</i> וְהֶחֱרִיבוּ פַּלְטְרִין שֶׁלַּמֶּלֶךְ. לְאַחַר זְמַן, יָשַׁב הַמֶּלֶךְ עֲלֵיהֶם בַּדִּין. תָּפַשׂ מֵהֶן, הָרַג וְצָלַב מֵהֶן, יָשַׁב בַּפַּלְטְרִין שֶׁלּוֹ, וְאַחַר כָּךְ נִתְוַדְּעָה מַלְכוּתוֹ בָּעוֹלָם. לְכָךְ נֶאֱמַר <b>"מִקְּדָשׁ אֲדֹנָי כּוֹנְנוּ יָדֶיךָ."</b>
(שמות טו,יח) <b>"יי יִמְלֹךְ לְעֹלָם וָעֶד."</b> רַבִּי יוֹסֵה הַגָּלִילִי אוֹמֵר: אִלּוּ אָמְרוּ יִשְׂרָאֵל עַל הַיָּם 'יי מֶלֶךְ לְעוֹלָם וָעֵד', לֹא הָיְתָה אֻמָּה וְלָשׁוֹן שׁוֹלֶטֶת בָּהֶן לְעוֹלָם. אֶלָּא אָמְרוּ <b>"יי יִמְלֹךְ לְעוֹלָם וָעֵד"</b>, לֶעָתִיד לָבֹא. אֲבָל עַכְשָׁו, עַל עַמָּךָ, עֶדְרָךְ, צֹאנָךְ, (תהלים עד,א) "צֹאן מַרְעִיתֶךָ", (דברי הימים ב כ,ז) "זֶרַע אַבְרָהָם אֹהַבְךָ", בְּנֵי יְחִידְךָ יִצְחָק, עֲדַת יַעֲקֹב בִּנְךָ בְכֹרְךָ, גֶּפֶן שֶׁהִסַּעְתָּ מִמִּצְרַיִם, (תהלים פ,טז) "וְכַנָּה אֲשֶׁר נָטְעָה יְמִינֶךָ".
<b>"יי יִמְלֹךְ לְעֹלָם וָעֶד."</b> מִפְּנֵי מָה? (שמות טו,יט) "כִּי בָא סוּס פַּרְעֹה בְּרִכְבּוֹ וּבְפָרָשָׁיו בַּיָּם, וַיָּשֶׁב יי עֲלֵהֶם אֶת מֵי הַיָּם, וּבְנֵי יִשְׂרָאֵל הָלְכוּ בַיַּבָּשָׁה בְּתוֹךְ הַיָּם."
(שמות טו,כ) <b>["וַתִּקַּח מִרְיָם הַנְּבִיאָה אֲחוֹת אַהֲרֹן אֶת הַתֹּף בְּיָדָהּ, וַתֵּצֶאןָ כָל הַנָּשִׁים אַחֲרֶיהָ בְּתֻפִּים וּבִמְחֹלֹת."] "וַתִּקַּח מִרְיָם הַנְּבִיאָה"</b>. וְכִי הֵיכָן מָצִינוּ שֶׁנִּתְנַבֵּאת מִרְיָם? אֶלָּא שֶׁאָמְרָה לְאָבִיהָ: סוֹפָךְ אַתָּה מוֹלִיד בֶּן, שֶׁמּוֹשִׁיעַ אֶת יִשְׂרָאֵל מִיַּד מִצְרָיִם. מִיָּד, (שמות ב,א-ג) "וַיֵּלֶךְ אִישׁ מִבֵּית לֵוִי וַיִּקַּח אֶת בַּת לֵוִי. וַתַּהַר הָאִשָּׁה וַתֵּלֶד בֵּן, וַתֵּרֶא אֹתוֹ כִּי טוֹב הוּא, וַתִּצְפְּנֵהוּ שְׁלֹשָׁה יְרָחִים. וְלֹא יָכְלָה עוֹד הַצְּפִינוֹ". נָזַף בָּהּ אָבִיהָ, אָמַר לָהּ: "בִּתִּי! הֵיכָן נְבוּאָתִיךְ?" וְעוֹדָהּ מַחְזֶקֶת בִּנְבוּאָתָהּ, שֶׁנֶּאֱמַר: (שמות ב,ד) "וַתֵּתַצַּב אֲחֹתוֹ מֵרָחֹק, לְדֵעָה מַה יֵּעָשֶׂה לוֹ." וְאֵין 'יְצִיבָה' אֶלָּא נְבוּאָה, שֶׁנֶּאֱמַר: (עמוס ט,א) "רָאִיתִי אֶת אֲדֹנָי נִצָּב עַל הַמִּזְבֵּחַ". וְאוֹמֵר: (שמואל א ג,י) "וַיָּבֹא יי וַיִּתְיַצַּב וַיִּקְרָא כְפַעַם בְּפַעַם: שְׁמוּאֵל, שְׁמוּאֵל! וַיֹּאמֶר שְׁמוּאֵל: דַּבֵּר כִּי שֹׁמֵעַ עַבְדֶּךָ." וְאוֹמֵר: (דברים לא,יד) "וַיֹּאמֶר יי אֶל מֹשֶׁה: הֵן קָרְבוּ יָמֶיךָ לָמוּת, קְרָא אֶת יְהוֹשֻׁעַ, וְהִתְיַצְּבוּ בְּאֹהֶל מוֹעֵד, וַאֲצַוֶּנּוּ. וַיֵּלֶךְ מֹשֶׁה וִיהוֹשֻׁעַ, וַיִּתְיַצְּבוּ בְּאֹהֶל מוֹעֵד." (שמות ב,ד) "מֵרָחֹק". אֵין 'מֵרָחוֹק' בְּכָל מָקוֹם אֶלָּא רוּחַ הַקֹּדֶשׁ, שֶׁנֶּאֱמַר: (ירמיה לא,ב) "מֵרָחוֹק יי נִרְאָה לִי" (שמות ב,ד) "לְדֵעָה". אֵין 'דֵּעָה' אֶלָּא רוּחַ הַקֹּדֶשׁ, שֶׁנֶּאֱמַר: (ישעיה יא,ט) "לֹא יָרֵעוּ וְלֹא יַשְׁחִיתוּ בְּכָל הַר קָדְשִׁי, כִּי מָלְאָה הָאָרֶץ דֵּעָה אֶת יי, כַּמַּיִם לַיָּם מְכַסִּים." וְאוֹמֵר: (חבקוק ב,יד) "כִּי תִּמָּלֵא הָאָרֶץ לָדַעַת אֶת כְּבוֹד יי, כַּמַּיִם יְכַסּוּ עַל יָם." (שמות ב,ד) "מַה יֵּעָשֶׂה לוֹ." אֵין 'עֲשִׂיָּה' אֶלָּא רוּחַ הַקֹּדֶשׁ, שֶׁנֶּאֱמַר: (עמוס ג,ז) "כִּי לֹא יַעֲשֶׂה אֲדֹנָי יי דָּבָר, כִּי אִם גָּלָה סוֹדוֹ אֶל עֲבָדָיו הַנְּבִיאִים."
<b>"אֲחוֹת אַהֲרֹן"</b>, וַהֲלֹא אֲחוֹת שְׁנֵיהֶן הָיְתָה? וּמַה תִּלְמֹד לוֹמַר <b>"אֲחוֹת אַהֲרֹן"</b>? אֶלָּא לְפִי שֶׁנָּתַן נַפְשׁוֹ עַל אֲחוֹתוֹ, נִקְרֵאת אֲחוֹתוֹ עַל שְׁמוֹ.
כַּיּוֹצֵא בוֹ אַתָּה אוֹמֵר: (בראשית לד,כה) "וַיִּקְחוּ שְׁנֵי בְנֵי יַעֲקֹב שִׁמְעוֹן וְלֵוִי אֲחֵי דִינָה". וַהֲלֹא אֲחוֹת כָּל הַשְּׁבָטִים הָיְתָה! וּמַה תִּלְמֹד לוֹמַר "אֲחֵי דִינָה"? אֶלָּא לְפִי שֶׁנָּתְנוּ נַפְשָׁם עָלֶיהָ, נִקְרֵאת אֲחוֹתָם עַל שְׁמָם.
כַּיּוֹצֵא בוֹ אַתָּה אוֹמֵר: (במדבר כה,יח) "וְעַל דְּבַר כָּזְבִּי בַת נְשִׂיא מִדְיָן אֲחֹתָם". וְכִי אֲחוֹתָם הָיְתָה? וַהֲלֹא בַּת רֹאשׁ אֻמּוֹת בֵּית אָב הָיְתָה, שֶׁנֶּאֱמַר: "וּלְכֹהֵן מִדְיָן שֶׁבַע בָּנוֹת". וּמַה תִּלְמֹד לוֹמַר "אֲחֹתָם"? אֶלָּא לְפִי שֶׁנָּתְנָה נַפְשָׁהּ עַל אֻמָּתָהּ, נִקְרֵאת אֻמָּתָהּ עַל שְׁמָהּ.
<b>"אֶת הַתֹּף בְּיָדָהּ"</b>. וְכִי מְנַיִן לָהֶם לְיִשְׂרָאֵל תֻּפִּים וּמְחוֹלוֹת בַּמִּדְבָּר? אֶלָּא שֶׁהַצַּדִּיקִים מֻבְטָחִים וְיוֹדְעִים, שֶׁהַמָקוֹם עוֹשֶׂה נִסִּים וּגְבוּרוֹת עִם יְצִיאָתָן מִמִּצְרַיִם, וְהִתְקִינוּ לָהֶם תֻּפִּים וּמְחוֹלוֹת.
(שמות טו,כא) <b>"וַתַּעַן לָהֶם מִרְיָם: שִׁירוּ לַיי, כִּי גָאֹה גָּאָה! סוּס וְרֹכְבוֹ רָמָה בַיָּם!" </b> מַגִּיד הַכָּתוּב, שֶׁכַּשֵּׁם שֶׁאָמַר מֹשֶׁה שִׁירָה לָאֲנָשִׁים, כָּךְ אָמְרָה מִרְיָם שִׁירָה לַנָּשִׁים, שֶׁנֶּאֱמַר: (שמות טו,כ) <b>"וַתַּעַן לָהֶם מִרְיָם: שִׁירוּ לַיי, כִּי גָאֹה גָּאָה! סוּס וְרֹכְבוֹ רָמָה בַיָּם!" </b> <small>חַסְלַת מַסֶּכְתָּא דְשִׁירָה.</small>

מַסֶּכְתָּא דְוַיַּסַּע



Chapter 1

(שמות טו,כב) <b>"וַיַּסַּע מֹשֶׁה אֶת יִשְׂרָאֵל מִיַּם סוּף, וַיֵּצְאוּ אֶל מִדְבַּר שׁוּר, וַיֵּלְכוּ שְׁלֹשֶׁת יָמִים בַּמִּדְבָּר, וְלֹא מָצְאוּ מָיִם." "וַיַּסַּע מֹשֶׁה"</b>. אָמַר רַבִּי יְהוֹשֻׁעַ: זוֹ נְסִיעָה, נָסְעוּ יִשְׂרָאֵל עַל פִּי מֹשֶׁה, וּשְׁאָר כָּל הַמַּסָּעוֹת כֻּלָּן, לֹא נָסְעוּ אֶלָּא עַל פִּי הַגְּבוּרָה, שֶׁנֶּאֱמַר: (במדבר ט,כג) "עַל פִּי יי יַחֲנוּ, וְעַל פִּי יי יִסָּעוּ." אֲבָל נְסִיעָה זוֹ, לֹא נָסְעוּ אֶלָּא עַל פִּי מֹשֶׁה. לְכָךְ נֶאֱמַר <b>"וַיַּסַּע מֹשֶׁה אֶת יִשְׂרָאֵל"</b>.
רַבִּי אֱלִיעֶזֶר אוֹמֵר: עַל פִּי הַגְּבוּרָה נָסְעוּ, שֶׁכֵּן מָצִינוּ בְמָקוֹם בִּשְׁנַיִם וּבִשְׁלֹשָׁה, שֶׁלֹּא נָסְעוּ אֶלָּא עַל פִּי הַגְּבוּרָה. וּמַה תִּלְמֹד לוֹמַר <b>"וַיַּסַּע מֹשֶׁה אֶת יִשְׂרָאֵל"</b>? אֶלָּא לְהוֹדִיעַ שְׁבָחָן שֶׁלְּיִשְׂרָאֵל, שֶׁכֵּיוָן שֶׁאָמַר לָהֶם מֹשֶׁה (דברים ב,כד) "קוּמוּ סְּעוּ", לֹא אָמְרוּ: 'הֵיאָךְ אָנוּ יוֹצְאִין בַּמִּדְבָּר, וְאֵין בְּיָדֵינוּ מִחְיָה לַדֶּרֶךְ?' אֶלָּא הֶאֱמִינוּ וְהָלְכוּ אַחֲרֵי מֹשֶׁה. עֲלֵיהֶם מְפֹרָשׁ בַּקַּבָּלָה: (ירמיה ב,ב) "הָלֹךְ וְקָרָאתָ בְאָזְנֵי יְרוּשָׁלִַם לֵאמֹר: כֹּה אָמַר יי: זָכַרְתִּי לָךְ חֶסֶד נְעוּרַיִךְ, אַהֲבַת כְּלוּלֹתָיִךְ, לֶכְתֵּךְ אַחֲרַי בַּמִּדְבָּר, בְּאֶרֶץ לֹא זְרוּעָה."
וְכֵן מָצִינוּ, שֶׁחָזַר מַסָּעָן לַאֲחוֹרֵיהֶם שְׁלֹשָׁה מַסָּעוֹת, שֶׁנֶּאֱמַר: (במדבר לג,ח-י) "וַיִּסְעוּ מִפְּנֵי הַחִירֹת וַיַּעַבְרוּ בְתוֹךְ הַיָּם הַמִּדְבָּרָה, וַיֵּלְכוּ דֶּרֶךְ שְׁלֹשֶׁת יָמִים בְּמִדְבַּר אֵתָם, וַיַּחֲנוּ בְּמָרָה. וַיִּסְעוּ מִמָּרָה וַיָּבֹאוּ אֵילִמָה, וּבְאֵילִם שְׁתֵּים עֶשְׂרֵה עֵינֹת מַיִם וְשִׁבְעִים תְּמָרִים, וַיַּחֲנוּ שָׁם. וַיִּסְעוּ מֵאֵילִם וַיַּחֲנוּ עַל יַם סוּף." וְכֵן מָצִינוּ, שֶׁחָזְרוּ לִכְבוֹדוֹ שֶׁלְּאַהֲרֹן לִקְבוּרָתוֹ שְׁמוֹנָה מַסָּעוֹת, שֶׁנֶּאֱמַר: (דברים י,י) "וּבְנֵי יִשְׂרָאֵל נָסְעוּ מִבְּאֵרֹת בְּנֵי יַעֲקָן מוֹסֵרָה, שָׁם מֵת אַהֲרֹן וַיִּקָּבֵר שָׁם, וַיְכַהֵן אֶלְעָזָר בְּנוֹ תַּחְתָּיו." וְכִי בְמוֹסֵרָה מֵת? וַהֲלֹא לֹא מֵת אֶלָּא בְּהֹר הָהָר, שֶׁנֶּאֱמַר: (במדבר לג,לח) "וַיַּעַל אַהֲרֹן הַכֹּהֵן אֶל הֹר הָהָר עַל פִּי יי, וַיָּמָת שָׁם"? וּמַה תִּלְמֹד לוֹמַר "שָׁם מֵת אַהֲרֹן"? אֶלָּא מְלַמֵּד שֶׁחָזְרוּ לַאֲחוֹרֵיהֶם לִכְבוֹדוֹ שֶׁלְּאַהֲרֹן לִקְבוּרָתוֹ שְׁמוֹנָה מַסָּעוֹת, שֶׁנֶּאֱמַר: (במדבר לג,לא-לז) "וַיִּסְעוּ מִמֹּסֵרוֹת, וַיַּחֲנוּ בִּבְנֵי יַעֲקָן. וַיִּסְעוּ מִבְּנֵי יַעֲקָן, וַיַּחֲנוּ בְּחֹר הַגִּדְגָּד. וַיִּסְעוּ מֵחֹר הַגִּדְגָּד, וַיַּחֲנוּ בְּיָטְבָתָה. וַיִּסְעוּ מִיָּטְבָתָה, וַיַּחֲנוּ בְּעַבְרֹנָה. וַיִּסְעוּ מֵעַבְרֹנָה, וַיַּחֲנוּ בְּעֶצְיֹן גָּבֶר. וַיִּסְעוּ מֵעֶצְיֹן גָּבֶר, וַיַּחֲנוּ בְמִדְבַּר צִן הִוא קָדֵשׁ. וַיִּסְעוּ מִקָּדֵשׁ וַיַּחֲנוּ בְּהֹר הָהָר בִּקְצֵה אֶרֶץ אֱדוֹם."
רַבִּי אֱלִיעֶזֶר אוֹמֵר: עַל פִּי הַגְּבוּרָה נָסְעוּ, שֶׁכֵּן מָצִינוּ בְמָקוֹם בִּשְׁנַיִם וּבִשְׁלֹשָׁה. וּמַה תִּלְמֹד לוֹמַר <b>"וַיַּסַּע מֹשֶׁה אֶת יִשְׂרָאֵל"</b>? אֶלָּא מְלַמֵּד שֶׁהִסִּיעָן מֹשֶׁה בְמַקֵּל עַל כָּרְחָן, שֶׁכֵּיוָן שֶׁרָאוּ בְּפִגְרֵי הָאֲנָשִׁים שֶׁהָיוּ מַעֲבִידִין בָּהֶן בְּפֶרֶךְ וּבַעֲבוֹדָה קָשָׁה, כֻּלָּן פְּגָרִים מֵתִים מֻטָּלִין עַל שְׂפַת הַיָּם, אָמְרוּ: כִּמְדֻמִּין אָנוּ שֶׁלֹּא נִשְׁתַּיַּר אָדָם בְּמִצְרַיִם! (במדבר יד,ד) "נִתְּנָה רֹאשׁ וְנָשׁוּבָה מִצְרָיְמָה!" וְנַעֲשָׂה לָנוּ עֲבוֹדָה זָרָה, וְתֵרֵד בְּרֹאשֵׁנוּ וְנַחְזֹר לְמִצְרַיִם! יָכֹל שֶׁאָמָרוּ? הֲרֵי הוּא אוֹמֵר: (נחמיה ט,יז-יח) "וַיְמָאֲנוּ לִשְׁמֹעַ, וְלֹא זָכְרוּ נִפְלְאֹתֶיךָ אֲשֶׁר עָשִׂיתָ עִמָּהֶם, וַיַּקְשׁוּ אֶת עָרְפָּם, וַיִּתְּנוּ רֹאשׁ לָשׁוּב לְעַבְדֻתָם בְּמִרְיָם, וְאַתָּה, אֱלוֹהַּ סְלִיחוֹת, חַנּוּן וְרַחוּם, אֶרֶךְ אַפַּיִם וְרַב חֶסֶד, וְלֹא עֲזַבְתָּם. אַף כִּי עָשׂוּ לָהֶם עֵגֶל מַסֵּכָה, וַיֹּאמְרוּ: זֶה אֱלֹהֶיךָ אֲשֶׁר הֶעֶלְךָ מִמִּצְרָיִם, וַיַּעֲשׂוּ נֶאָצוֹת גְּדֹלוֹת."
רַבִּי יְהוּדָה בֶּן אִלְעַאי אוֹמֵר: עֲבוֹדָה זָרָה עָבְרָה בַיָּם עִם יִשְׂרָאֵל, וְהִסִּיעָהּ מֹשֶׁה בְּאוֹתָהּ שָׁעָה, שֶׁנֶּאֱמַר: <b>"וַיַּסַּע מֹשֶׁה אֶת יִשְׂרָאֵל מִיַּם סוּף"</b>, מִדָּבָר שֶׁהָיָה עִם יִשְׂרָאֵל בְּיַם סוּף, וְאֵי זוֹ זוֹ? זוֹ עֲבוֹדָה זָרָה. לְכָךְ נֶאֱמַר: (שמות טו,כב) <b>"וַיַּסַּע מֹשֶׁה אֶת יִשְׂרָאֵל מִיַּם סוּף"</b>.
<b>"וַיֵּצְאוּ אֶל מִדְבַּר שׁוּר"</b>, זֶה מִדְבַּר כּוֹב.<sup class="footnote-marker">*</sup><i class="footnote">כּוֹב: יש בתנחומא גירסה 'כזב'. מדבר שיש בו מראות תעתועים.</i> אָמְרוּ עָלָיו עַל מִדְבַּר כּוֹב, שֶׁהָיָה שְׁמוֹנֶה מֵאוֹת פַּרְסָה עַל שְׁמוֹנֶה מֵאוֹת פַּרְסָה, כֻּלּוֹ מָלֵא נְחָשִׁים וְעַקְרַבִּים, שֶׁנֶּאֱמַר: (דברים ח,טז) "הַמּוֹלִיכְךָ בַּמִּדְבָּר הַגָּדֹל וְהַנּוֹרָא, נָחָשׁ שָׂרָף וְעַקְרָב, וְצִמָּאוֹן אֲשֶׁר אֵין מָיִם, הַמּוֹצִיא לְךָ מַיִם מִצּוּר הַחַלָּמִישׁ." וְאוֹמֵר: (ישעיה ל,ו) "מַשָּׂא בַּהֲמוֹת נֶגֶב, בְּאֶרֶץ צָרָה וְצוּקָה,<sup class="footnote-marker">*</sup><i class="footnote">מַשָּׂא בַּהֲמוֹת נֶגֶב בכתבי יד: משא מדבר נגב.</i> לָבִיא וָלַיִשׁ מֵהֶם, אֶפְעֶה וְשָׂרָף מְעוֹפֵף", אֵין אֶפְעֶה אֶלָּא עֶכֶס. אָמְרוּ שֶׁעֶכֶס זֶה רוֹאֶה צֵל עוֹף שֶׁהוּא פּוֹרֵחַ בָּאַוֵיר, מִיָּד מִתְחַבֵּר, וְנוֹשֵׁר אֵבָרִין אֵבָרִין.<sup class="footnote-marker">*</sup><i class="footnote">מִתְחַבֵּר: נעשה כמו מכושף.</i> וְאַף עַל פִּי כֵן לֹא אָמְרוּ: (ירמיה ב,ו) "אַיֵּה יי הַמַּעֲלֶה אֹתָנוּ מֵאֶרֶץ מִצְרָיִם, הַמּוֹלִיךְ אֹתָנוּ בַּמִּדְבָּר, בְּאֶרֶץ עֲרָבָה וְשׁוּחָה, בְּאֶרֶץ צִיָּה וְצַלְמָוֶת". מַהוּ 'צַלְמָוֶת'? מְקוֹם צֵל וְעִמּוֹ מָוֶת.
אָמַר רַבִּי אַבָּא: הַדָּבָר הַזֶּה הֵסִיחַ רַבֵּנוּ הַגָּדוֹל: אָדָם אֶחָד הָיָה בְּאֶרֶץ יִשְׂרָאֵל, וְהָיוּ קוֹרִין אוֹתוֹ מְרוּטָה. פַּעַם אַחַת, עָלָה לְרֹאשׁ הָהָר לִלְקֹט עֵצִים, וְרָאָה אֶת הַנָּחָשׁ יָשֵׁן, וְהַנָּחָש לֹא רָאָהוּ, מִיָּד נָשַׁר שְׂעַר רֹאשׁוֹ. וְלֹא צָמַח בּוֹ שֵׂעָר עַד יוֹם מוֹתוֹ, וְהָיוּ קוֹרִין אוֹתוֹ 'מְרוּטָה'.
<b>"וַיֵּלְכוּ שְׁלֹשֶׁת יָמִים בַּמִּדְבָּר, וְלֹא מָצְאוּ מָיִם." </b>רַבִּי יְהוֹשֻׁעַ אוֹמֵר: כִּשְׁמוּעוֹ. רַבִּי אֱלִיעֶזֶר אוֹמֵר: וַהֲלֹא הַמַּיִם תַּחַת רַגְלֵי יִשְׂרָאֵל הָיוּ, וְהָאָרֶץ אֵינָהּ צָפָה אֶלָּא עַל הַמַּיִם, שֶׁנֶּאֱמַר: (תהלים קלו,ו) "לְרֹקַע הָאָרֶץ עַל הַמָּיִם"! הָא מַה תִּלְמֹד לוֹמַר <b>"וְלֹא מָצְאוּ מָיִם"</b>? אֶלָּא כְדֵי לְיַגְּעָן.
אֲחֵרִים אוֹמְרִים: מַיִם שֶׁנָּטְלוּ יִשְׂרָאֵל בֵּין הַגְּזָרִים שָׁלְמוּ מֵהֶן בְּאוֹתָהּ שָׁעָה.<sup class="footnote-marker">*</sup><i class="footnote">מַיִם שֶׁנָּטְלוּ יִשְׂרָאֵל בֵּין הַגְּזָרִים שָׁלְמוּ מֵהֶן: מים מתוקים שהומצאו להם כשעברו בין גזרי ים סוף ואספו בכליהם אזלו להם.</i> הָא מַה תִּלְמֹד לוֹמַר <b>"וְלֹא מָצְאוּ מָיִם"</b>? שֶׁאַף בִּכְלֵיהֶם לֹא מָצְאוּ מַיִם. כָּעִנְיָן שֶׁנֶּאֱמַר: (ירמיה יד,ג) "וְאַדִּרֵיהֶם שָׁלְחוּ צְעִירֵיהֶם לַמָּיִם, בָּאוּ עַל גֵּבִים, לֹא מָצְאוּ מַיִם, שָׁבוּ כְלֵיהֶם רֵיקָם".
דּוֹרְשֵׁי רְשׁוּמוֹת אָמְרוּ: <b>"וְלֹא מָצְאוּ מַיִם"</b>, דִּבְרֵי תוֹרָה שֶׁנִּמְשְׁלוּ לַמַּיִם. וּמְנַיִן שֶׁנִּמְשְׁלוּ לַמַּיִם? שֶׁנֶּאֱמַר (ישעיה נה,א) "הוֹי כָּל צָמֵא, לְכוּ לַמַּיִם!" לְפִי שֶׁפָּרְשׁוּ מִדִּבְרֵי תוֹרָה שְׁלֹשֶׁת יָמִים, לְכָךְ מָרָדוּ. וּלְפִי כָךְ הִתְקִינוּ הַזְּקֵנִים וְהַנְּבִיאִים, שֶׁיִּהְיוּ קוֹרִין בַּתּוֹרָה בַּשַּׁבָּת, בַּשֵּׁנִי וּבַחֲמִישִׁי. הָא כֵיצַד? קוֹרִין בַּשַּׁבָּת, וּמַפְסִיקִין לְאַחַר שַׁבָּת, קוֹרִין בַּשֵּׁנִי, וּמַפְסִיקִין בַּשְּׁלִישִׁי וּבָרְבִיעִי, קוֹרִין בַּחֲמִישִׁי, וּמַפְסִיקִין בַּשִּׁשִּׁי.
(שמות טו,כג) <b>["וַיָּבֹאוּ מָרָתָה, וְלֹא יָכְלוּ לִשְׁתֹּת מַיִם מִמָּרָה, כִּי מָרִים הֵם, עַל כֵּן קָרָא שְׁמָהּ מָרָה."] "וַיָּבֹאוּ מָרָתָה"</b>. רַבִּי יְהוֹשֻׁעַ אוֹמֵר: לִשְׁלֹשָׁה מְקוֹמוֹת בָּאוּ יִשְׂרָאֵל בְּאוֹתָהּ שָׁעָה, שֶׁנֶּאֱמַר: (שמות טו,כג) <b>"וַיָּבֹאוּ מָרָתָה, וְלֹא יָכְלוּ לִשְׁתֹּת מַיִם מִמָּרָה, כִּי מָרִים הֵם, עַל כֵּן קָרָא שְׁמָהּ מָרָה." </b> רַבִּי אֶלְעָזָר הַמּוֹדָעִי אוֹמֵר: לֹא בָאוּ אֶלָּא לְמָקוֹם אֶחָד בִּלְבָד.
(שמות טו,כד) <b>"וַיִּלֹּנוּ הָעָם עַל מֹשֶׁה לֵּאמֹר: מַה נִּשְׁתֶּה?" </b> רַבִּי יְהוֹשֻׁעַ אוֹמֵר: הָיָה לָהֶם לְיִשְׂרָאֵל לְהִמָּלֵךְ בַּגָּדוֹל שֶׁבָּהֶם תְּחִלָּה. <b>"לֵּאמֹר: מָה נִשְׁתֶּה?"</b> אֶלָּא עָמְדוּ וְאָמְרוּ דִּבְרֵי תַּרְעֹמֶת עַל מֹשֶׁה. רַבִּי אֶלְעָזָר הַמּוֹדָעִי אוֹמֵר: לְמֵדִין הָיוּ יִשְׂרָאֵל בְּדִבְרֵי תַּרְעֹמֶת עַל מֹשֶׁה.<sup class="footnote-marker">*</sup><i class="footnote">לְמֵדִין הָיוּ: רגילים היו.</i> וְלֹא עַל מֹשֶׁה בִּלְבַד אָמְרוּ, אֶלָּא עַל הַגְּבוּרָה. לְכָךְ נֶאֱמַר: <b>"לֵּאמֹר: מַה נִּשְׁתֶּה?"</b>
(שמות טו,כה) <b>"וַיִּצְעַק אֶל יי, וַיּוֹרֵהוּ יי עֵץ, וַיַּשְׁלֵךְ אֶל הַמַּיִם, וַיִּמְתְּקוּ הַמָּיִם; שָׁם שָׂם לוֹ חֹק וּמִשְׁפָּט, וְשָׁם נִסָּהוּ." "וַיִּצְעַק אֶל יי"</b>, מִכָּן שֶׁאֵין הַצַּדִּיקִין קָשִׁין לְקַבֵּל.
לְפִי דַרְכָּךְ אַתְּ לָמֵד, שֶׁתְּפִלַּת צַדִּיקִים קְצָרָה. מַעֲשֶׂה בְתַלְמִיד אֶחָד, שֶׁעָבַר לִפְנֵי רַבִּי אֱלִיעֶזֶר וְקִצֵּר בְּבִרְכוֹתָיו. אָמְרוּ לוֹ תַּלְמִידָיו: רַבִּי! רָאִיתָ פְּלוֹנִי שֶׁקִּצֵּר בְּבִרְכוֹתָיו! וְהָיוּ אוֹמְרִים עָלָיו: תַּלְמִיד חֲכָמִים זֶה? אָמַר לָהֶם: לֹא קִצֵּר זֶה יוֹתֵר מִמֹּשֶׁה, שֶׁנֶּאֱמַר: (במדבר יב,יג) "אֵל נָא רְפָא נָא לָהּ."
שׁוּב מַעֲשֶׂה בְתַלְמִיד אֶחָד, שֶׁעָבַר לִפְנֵי רַבִּי אֱלִיעֶזֶר, וְהָיָה מַאֲרִיךְ בְּבִרְכוֹתָיו. אָמְרוּ לוֹ תַּלְמִידָיו: רַבִּי! רָאִיתָ פְּלוֹנִי שֶׁהֶאֱרִיךְ בְּבִרְכוֹתָיו? וְהָיוּ אוֹמְרִין עָלָיו: מַאַרְכָן הוּא זֶה! אָמַר לָהֶם: לֹא הֶאֱרִיךְ זֶה יוֹתֵר מִמֹּשֶׁה, שֶׁנֶּאֱמַר: (דברים ט,כה) "וָאֶתְנַפַּל לִפְנֵי יי אֵת אַרְבָּעִים הַיּוֹם וְאֶת אַרְבָּעִים הַלַּיְלָה אֲשֶׁר הִתְנַפָּלְתִּי, כִּי אָמַר יי לְהַשְׁמִיד אֶתְכֶם." הֲרֵי זֶה לְהַאֲרִיךְ. שֶׁהָיָה אוֹמֵר: יֵשׁ שָׁעָה לְקַצֵּר, וְיֵשׁ שָׁעָה לְהַאֲרִיךְ.
<b>"וַיּוֹרֵהוּ יי עֵץ"</b>, רַבִּי יְהוֹשֻׁעַ אוֹמֵר: זֶה עֵץ שֶׁלַּעֲרָבָה. רַבִּי אֶלְעָזָר הַמּוֹדָעִי אוֹמֵר: זֶה עֵץ שֶׁלַּזַּיִת, שֶׁאֵין לָךְ מַר יָתֵר מִן הַזַּיִת. רַבִּי יְהוֹשֻׁעַ בֶּן קָרְחָה אוֹמֵר: זֶה עֵץ שֶׁלְּהַרְדּוּפָנִי.<sup class="footnote-marker">*</sup><i class="footnote">הַרְדּוּפָנִי: הרדוף הנחלים, שעליו רעילים.</i> רַבִּי שִׁמְעוֹן בֶּן יוֹחַי אוֹמֵר: דָּבָר מִן הַתּוֹרָה הֶרְאָהוּ, שֶׁנֶּאֱמַר <b>"וַיּוֹרֵהוּ יי עֵץ"</b>. 'וַיַּרְאֵהוּ יי עֵץ' אֵינוֹ אוֹמֵר, אֶלָּא <b>"וַיּוֹרֵהוּ"</b>, כָּעִנְיָן שֶׁנֶּאֱמַר: (משלי ד,ד) "וַיֹּרֵנִי, וַיֹּאמֶר לִי: יִתְמָךְ דְּבָרַי לִבֶּךָ, שְׁמֹר מִצְו‍ֹתַי וֶחְיֵה!" רַבִּי נָתָן אוֹמֵר: זֶה עֵץ קַתְרוֹס.<sup class="footnote-marker">*</sup><i class="footnote">קַתְרוֹס. kédros: ארז.</i> וְיֵשׁ אוֹמְרִים: עִקַּר תְּאֵנָה וְעִקַּר רִמּוֹן. דּוֹרְשֵׁי רְשׁוּמוֹת אוֹמְרִין: הֶרְאָהוּ דִּבְרֵי תוֹרָה, שֶׁנִּמְשְׁלוּ לְעֵץ, שֶׁנֶּאֱמַר: (משלי ג,יח) "עֵץ חַיִּים הִיא לַמַּחֲזִיקִים בָּהּ, וְתֹמְכֶיהָ מְאֻשָּׁר."
רַבָּן שִׁמְעוֹן בֶּן גַּמְלִיאֵל אוֹמֵר: בֹּא וּרְאֵה, כַּמָּה מְפֹרָשִׁין דַּרְכֵי הַמָּקוֹם מִדֶּרְכֵי בָשָׂר וָדָם!<sup class="footnote-marker">*</sup><i class="footnote">מְפֹרָשִׁין: נבדלים, שונים.</i> בָּשָׂר וָדָם, בַּמָּתוֹק מְרַפֵּא אֶת הַמַּר, אֲבָל מִי שֶׁאָמַר וְהָיָה הָעוֹלָם אֵינוֹ כֵן, אֶלָּא בַּמַּר הוּא מְרַפֵּא אֶת הַמַּר. הָא כְאֵיזֶה צַד? נוֹתֵן דָּבָר הַמְחַבֵּל לְתוֹךְ דָּבָר שֶּׁנִתְחַבַּל, כְּדֵי לַעֲשׁוֹת בּוֹ נֵס. כַּיּוֹצֵא בוֹ אַתָּה אוֹמֵר: (ישעיה לח,כא) "וַיֹּאמֶר יְשַׁעְיָהוּ: יִשְׂאוּ דְּבֶלֶת תְּאֵנִים, וְיִמְרְחוּ עַל הַשְּׁחִין, וְיֶחִי."<sup class="footnote-marker">*</sup><i class="footnote">דְּבֶלֶת תְּאֵנִים: גוש של תאנים מיובשות.</i> וַהֲלֹא בָּשָׂר חַי, כְּשֶׁאַתָּה נוֹתֵן עָלָיו דְּבֶלֶת תְּאֵנִים, מִיָּד הוּא נִסְרָח? הָא כְאֵיזֶה צַד? נוֹתֵן דָּבָר הַמְחַבֵּל לְתוֹךְ דָּבָר שֶּׁנִתְחַבַּל, כְּדֵי לַעֲשׁוֹת בּוֹ נֵס. כַּיּוֹצֵא בוֹ אַתָּה אוֹמֵר: (מלכים ב ב,כא) "וַיֵּצֵא אֶל מוֹצָא הַמַּיִם, וַיַּשְׁלֶךְ שָׁם מֶלַח, וַיֹּאמֶר: כֹּה אָמַר יי: רִפִּאתִי לַמַּיִם הָאֵלֶּה, לֹא יִהְיֶה מִשָּׁם עוֹד מָוֶת וּמְשַׁכָּלֶת." וַהֲרֵי הַמַּיִם הַיָּפִין, כֵּיוָן שֶׁאַתָּה נוֹתֵן בָּהֶם מֶלַח, מִיָּד הֵם נִסְרָחִין! הָא כְאֵיזֶה צַד? נוֹתֵן דָּבָר הַמְחַבֵּל לְתוֹךְ דָּבָר שֶּׁנִתְחַבַּל, כְּדֵי לַעֲשׁוֹת בּוֹ נֵס.
<b>"וַיַּשְׁלֵךְ אֶל הַמַּיִם"</b>. אֲחֵרִים אוֹמְרִים: הָיוּ יִשְׂרָאֵל מִתְחַנְּנִים וּמִתְגָּרְרִין לִפְנֵי אֲבִיהֶן שֶׁבַּשָּׁמַיִם, כְּבֵן שֶׁהוּא מִתְחַנֵּן לִפְנֵי אָבִיו, וּכְתַלְמִיד שֶׁמִּתְגָּרֵר לִפְנֵי רַבּוֹ.<sup class="footnote-marker">*</sup><i class="footnote">מִתְגָּרֵר: מסתרע על הארץ ומתחנן.</i> כָּךְ הָיוּ יִשְׂרָאֵל מִתְחַנְּנִין וּמִתְגָּרְרִין לִפְנֵי אֲבִיהֶן שֶׁבַּשָּׁמַיִם, וְאוֹמְרִים לְפָנָיו: 'רִבּוֹנֵנוּ! חָטָאנוּ לְפָנֶיךָ, שֶׁנִּתְרַעַמְנוּ לְפָנֶיךָ עַל הַמַּיִם.' <b>"וַיִּמְתְּקוּ הַמָּיִם"</b>, רַבִּי יְהוֹשֻׁעַ אוֹמֵר: מָרִים נִהְיוּ לְפִי שָׁעָה וְנִמְתָקוּ. רַבִּי אֶלְעָזָר הַמּוֹדָעִי אוֹמֵר: מָרִים הָיוּ מִתְּחִלָּתָם, שֶׁנֶּאֱמַר: <b>"הַמַּיִם"</b>, <b>"הַמַּיִם"</b>, שְׁנֵי פְעָמִים.
<b>"שָׁם שָׂם לוֹ חֹק וּמִשְׁפָּט"</b>, <b>"חֹק"</b>, זֶה הַשַּׁבָּת; <b>"וּמִשְׁפָּט"</b>, זֶה כִּבּוּד אָב וָאֵם. דִּבְרֵי רַבִּי יְהוֹשֻׁעַ. רַבִּי אֶלְעָזָר הַמּוֹדָעִי אוֹמֵר: <b>"חֹק"</b>, אֵלּוּ עֲרָיוֹת, שֶׁנֶּאֱמַר: (ויקרא יח,ל) "לְבִלְתִּי עֲשׂוֹת מֵחֻקּוֹת הַתּוֹעֵבֹת אֲשֶׁר נַעֲשׂוּ לִפְנֵיכֶם, וְלֹא תִטַּמְּאוּ בָּהֶם, אֲנִי יי אֱלֹהֵיכֶם." <b>"וּמִשְׁפָּט"</b>, אֵלּוּ דִּינֵי אֳנָסִין, וְדִינֵי קְנָסָיוֹת, וְדִינֵי חַבָּלוֹת.
<b>"וְשָׁם נִסָּהוּ."</b> שָׁם נִשָּׂא לוֹ גְּדֻלָּה. דִּבְרֵי רַבִּי יְהוֹשֻׁעַ. שֶׁנֶּאֱמַר: (מלכים ב כה,כא) "נָשָׂא אֱוִיל מְרֹדַךְ מֶלֶךְ בָּבֶל בִּשְׁנַת מָלְכוֹ אֶת רֹאשׁ יְהוֹיָכִין מֶלֶךְ יְהוּדָה, וַיֹּצֵא אֹתוֹ מִבֵּית הַכְּלוּא." וְאוֹמֵר: (במדבר ד,כב) "נָשֹׂא אֶת רֹאשׁ בְּנֵי גֵרְשׁוֹן". רַבִּי אֶלְעָזָר הַמּוֹדָעִי אוֹמֵר: וַהֲלֹא הַגְּדֻלָּה אֵינָהּ תְּלוּיָה אֶלָּא בְשִׂי"ן, וְכָן לֹא כָתוּב אֶלָּא בְסָמֶ"ךְ! וּמַה תִּלְמֹד לוֹמַר <b>"וְשָׁם נִסָּהוּ"</b>? שָׁם נִסָּה הַמָּקוֹם אֶת יִשְׂרָאֵל.
(שמות טו,כו) <b>["וַיֹּאמֶר: אִם שָׁמוֹעַ תִּשְׁמַע לְקוֹל יי אֱלֹהֶיךָ, וְהַיָּשָׁר בְּעֵינָיו תַּעֲשֶׂה, וְהַאֲזַנְתָּ לְמִצְו‍ֹתָיו, וְשָׁמַרְתָּ כָּל חֻקָּיו, כָּל הַמַּחֲלָה אֲשֶׁר שַׂמְתִּי בְמִצְרַיִם, לֹא אָשִׂים עָלֶיךָ, כִּי אֲנִי יי רֹפְאֶךָ."] "וַיֹּאמֶר: אִם שָׁמוֹעַ תִּשְׁמַע"</b>. מִכָּן אָמָרוּ: שָׁמַע אָדָם מִצְוָה אַחַת, מַשְׁמִיעִין אוֹתוֹ מִצְווֹת הַרְבֵּה, שֶׁנֶּאֱמַר: <b>"אִם שָׁמוֹעַ תִּשְׁמַע"</b>. <b>"לְקוֹל יי אֱלֹהֶיךָ"</b>, אֵלּוּ עֲשֶׂרֶת הַדִּבְּרוֹת, שֶׁנִּתְּנוּ מִפֶּה לְפֶה בַּעֲשָׂרָה קוֹלוֹת. <b>"וְהַיָּשָׁר בְּעֵינָיו תַּעֲשֶׂה"</b>, אֵלּוּ אַגָּדוֹת מְשֻׁבָּחוֹת, הַנִּשְׁמָעוֹת בְּאָזְנֵי כָל אָדָם. <b>"וְהַאֲזַנְתָּ לְמִצְוֹתָיו"</b>, אֵלּוּ גְּזֵרוֹת. <b>"וְשָׁמַרְתָּ כָּל חֻקָּיו"</b>, אֵלּוּ הֲלָכוֹת. <b>"כָּל הַמַּחֲלָה אֲשֶׁר שַׂמְתִּי בְמִצְרַיִם, לֹא אָשִׂים עָלֶיךָ"</b>, הָא אִם אָשִׂים, <b>"כִּי אֲנִי יי רֹפְאֶךָ."</b> דִּבְרֵי רַבִּי יְהוֹשֻׁעַ.
רַבִּי אֶלְעָזָר הַמּוֹדָעִי אוֹמֵר: <b>"אִם שָׁמוֹעַ"</b>, יָכֹל רְשׁוּת? תִּלְמֹד לוֹמַר <b>"תִּשְׁמַע"</b>, חוֹבָה וְלֹא רְשׁוּת.
דָּבָר אַחֵר: <b>"תִּשְׁמַע"</b>, זֶה הַכְּלָל שֶׁכָּל הַתּוֹרָה כֻלָּהּ כְּלוּלָה בוֹ.
<b>"לְקוֹל יי אֱלֹהֶיךָ"</b>, מְלַמֵּד הַכָּתוּב, שֶׁכָּל מִי שֶׁהוּא שׁוֹמֵעַ לְקוֹל הַגְּבוּרָה, מַעֲלִין עָלָיו כְּאִלּוּ עוֹמֵד וּמְשַׁמֵּשׁ לִפְנֵי חַי וְקַיָּם לָעוֹלָמִים.
<b>"וְהַיָּשָׁר בְּעֵינָיו תַּעֲשֶׂה"</b>, זֶה מַשָּׂא וּמַתָּן. מְלַמֵּד שֶׁכָּל מִי שֶׁהוּא נוֹשֵׂא וְנוֹתֵן בֶּאֱמוּנָה, וְרוּחַ הַבִּרְיוֹת נוֹחָה הֵימֶנּוּ, מַעֲלִין עָלָיו כְּאִלּוּ קִיֵּם כָּל הַתּוֹרָה כֻּלָּהּ. <b>"וְהַאֲזַנְתָּ לְמִצְוֹתָיו"</b>, אֵלּוּ הֲלָכוֹת. <b>"וְשָׁמַרְתָּ כָּל חֻקָּיו"</b>, אֵלּוּ עֲרָיוֹת.
<b>"כָּל הַמַּחֲלָה אֲשֶׁר שַׂמְתִּי בְמִצְרַיִם, לֹא אָשִׂים עָלֶיךָ"</b>. וּמַה תִּלְמֹד לוֹמַר <b>"כִּי אֲנִי יי רֹפְאֶךָ"</b>? אֶלָּא אָמַר הַמָּקוֹם לְמֹשֶׁה: אֱמֹר לָהֶם לְיִשְׂרָאֵל: דִּבְרֵי תוֹרָה שֶׁנָּתַתִּי לָכֶם, חַיִּים הֵם לָכֶם, שֶׁנֶּאֱמַר: (משלי ד,כב) "כִּי חַיִּים הֵם לְמֹצְאֵיהֶם", וּרְפוּאָה הִיא לָכֶם, שֶׁנֶּאֱמַר: (משלי ג,י) "רִפְאוּת תְּהִי לְשָׁרֶּךָ, וְשִׁקּוּי לְעַצְמוֹתֶיךָ."<sup class="footnote-marker">*</sup><i class="footnote">שָׁרֶּךָ: הטבור שלך.</i>
רַבִּי יִצְחָק אוֹמֵר: הָא אִם אֵין בָּהֶם מַחֲלָה, מִפְּנֵי מָה הֵם צְרִיכִין רְפוּאָה? אֶלָּא <b>"כָּל הַמַּחֲלָה אֲשֶׁר שַׂמְתִּי בְמִצְרַיִם, לֹא אָשִׂים עָלֶיךָ"</b>, בָּעוֹלָם הַזֶּה, וְאִם אָשִׂים, <b>"כִּי אֲנִי יי רֹפְאֶךָ"</b>, לָעוֹלָם הַבָּא.
שִׁמְעוֹן בֶּן עַזַּי אוֹמֵר: <b>"שָׁמוֹעַ"</b>, וּמַה תִּלְמֹד לוֹמַר <b>"תִּשְׁמַע"</b>? מִכָּן אָמָרוּ: רָצָה אָדָם לִשְׁמֹעַ, מַשְׁמִיעִין אוֹתוֹ לְאַחַר זְמַן, לִשְׁכֹּחַ, מְשַׁכְּחִין אוֹתוֹ לְאַחַר זְמַן? תִּלְמֹד לוֹמַר <b>"וְהָיָה"</b>, מִיָּד הָיָה. הָא כְאֵיזֶה צַד? רָצָה לִשְׁמֹעַ, מַשְׁמִיעִין אוֹתוֹ מִיָּד; לִשְׁכֹּחַ, מְשַׁכְּחִין אוֹתוֹ מִיָּד.
וְהוּא הָיָה אוֹמֵר: רוֹצֶה אָדָם לִשְׁמֹעַ בְּטוֹבָתוֹ, מַשְׁמִיעִין אוֹתוֹ בְּטוֹבָתוֹ וְשֶׁלֹּא בְּטוֹבָתוֹ, לִשְׁכֹּחַ בְּטוֹבָתוֹ, מְשַׁכְּחִין אוֹתוֹ שֶׁלֹּא בְּטוֹבָתוֹ. הָרְשׁוּת נְתוּנָה. (משלי ג,לד) "אִם לַלֵּצִים הוּא יָלִיץ, וְלַעֲנָוִים יִתֶּן חֵן."
אֲחֵרִים אוֹמְרִים: (שמות כב,כה) "אִם חָבֹל תַּחְבֹּל", אִם חָבַלְתָּ חֲבוּלָה אַחַת, סוֹף שֶׁחוֹבְלִין בָּךְ חֲבוּלוֹת הַרְבֵּה.

Chapter 2

(שמות טו,כז) <b>["וַיָּבֹאוּ אֵילִמָה, וְשָׁם שְׁתֵּים עֶשְׂרֵה עֵינֹת מַיִם, וְשִׁבְעִים תְּמָרִים, וַיַּחֲנוּ שָׁם עַל הַמָּיִם."] "וַיָּבֹאוּ אֵילִמָה, וְשָׁם שְׁתֵּים עֶשְׂרֵה עֵינֹת מַיִם"</b>. מַגִּיד הַכָּתוּב, שֶׁאוֹתוֹ מָקוֹם מְהֻלָּל בְּמַיִם מִכָּל הַמְּקוֹמוֹת. תֵּדַע שֶׁכֵּן, שֶׁהֲרֵי הָיוּ שָׁם שְׁנֵים עָשָׂר מַבּוּעִין,<sup class="footnote-marker">*</sup><i class="footnote">מַבּוּעִין: מעיינות.</i> וְלֹא סָפְקוּ אֶלָּא לְשִׁבְעִים דְקָלִין.<sup class="footnote-marker">*</sup><i class="footnote">סָפְקוּ: הספיקו.</i> כֵּיוָן שֶׁבָּאוּ יִשְׂרָאֵל, וְשָׁרוּ עֲלֵיהֶן שִׁשִּׁים רִבּוֹא בְנֵי אָדָם, וְסָפְקוּ לָהֶם וְלָנוּ וְשָׁנוּ וְשִׁלֵֹּשׁוּ!
<b>"וַיַּחֲנוּ שָׁם עַל הַמָּיִם."</b> לְעוֹלָם אֵין יִשְׂרָאֵל שׁוֹרִין אֶלָּא עַל הַמַּיִם. דִּבְרֵי רַבִּי יְהוֹשֻׁעַ. רַבִּי אֶלְעָזָר הַמּוֹדָעִי אוֹמֵר: מִיּוֹם שֶׁבָּרָא הַקֹּדֶשׁ אֶת עוֹלָמוֹ, בָּרָא שָׁם שְׁנֵים עָשָׂר מַבּוּעִין, כְּנֶגֶד שְׁנֵים עָשָׂר שִׁבְטֵי יַעֲקֹב, שִׁבְעִים דְקָלִין, כְּנֶגֶד שִׁבְעִים זְקֵנִים. וּמַה תִּלְמֹד לוֹמַר <b>"וַיַּחֲנוּ שָׁם עַל הַמָּיִם"</b>? אֶלָּא מְלַמֵּד שֶׁהָיוּ עוֹסְקִין בְּדִבְרֵי תוֹרָה שֶׁנָּתַן לָהֶם בְּמָרָה.
(שמות טז,א) <b>"וַיִּסְעוּ מֵאֵילִם, וַיָּבֹאוּ כָּל עֲדַת בְּנֵי יִשְׂרָאֵל אֶל מִדְבַּר סִין, אֲשֶׁר בֵּין אֵילִם וּבֵין סִינָי, בַּחֲמִשָּׁה עָשָׂר יוֹם לַחֹדֶשׁ הַשֵּׁנִי לְצֵאתָם מֵאֶרֶץ מִצְרָיִם."</b> לָמָּה נֶאֱמַר <b>"יוֹם"</b>? מַגִּיד שֶׁבְּאוֹתוֹ הַיּוֹם אֵרְעָה לִהְיוֹת שַׁבָּת, שֶׁהִיא סְדוּרָה וּבָאָה מִיּוֹם שֶׁבָּרָא הַקֹּדֶשׁ אֶת עוֹלָמוֹ, עַד שֶׁנִּתְּנָה לָהֶם תּוֹרָה לְיִשְׂרָאֵל בְּעֶשְׂרִים וּשְׁנַיִם בְּאִיָּר.
דָּבָר אַחֵר: <b>"בַּחֲמִשָּׁה עָשָׂר יוֹם לַחֹדֶשׁ"</b>. וְלָמָּה נֶאֱמַר <b>"יוֹם"</b>? לֵידַע בְּאֵיזֶה יוֹם נִתְּנָה תוֹרָה לְיִשְׂרָאֵל. נִיסָן שֶׁיָּצְאוּ בוֹ יִשְׂרָאֵל מִמִּצְרַיִם, אֵרַע לִהְיוֹת בַּחֲמִשָּׁה בַּשַּׁבָּת. הִשְׁלִים נִיסָן, אֵרַע אִיָּר לִהְיוֹת בַּשַּׁבָּת. חָסֵר אִיָּר, אֵרַע סִיָון לִהְיוֹת בְּאֶחָד בַּשַּׁבָּת. וְאוֹמֵר: (במדבר לג,ג) "מִמָּחֳרַת הַפֶּסַח יָצְאוּ בְנֵי יִשְׂרָאֵל בְּיָד רָמָה".<sup class="footnote-marker">*</sup><i class="footnote">בכתב יד מינכן: ממחרת השבת.</i> וְאוֹמֵר: (שמות טז,א) "בַּחֲמִשָּׁה עָשָׂר יוֹם לַחֹדֶשׁ הַשֵּׁנִי לְצֵאתָם מֵאֶרֶץ מִצְרָיִם." וְאוֹמֵר: (שמות יט,א) "בַּחֹדֶשׁ הַשְּׁלִישִׁי לְצֵאת בְּנֵי יִשְׂרָאֵל מֵאֶרֶץ מִצְרָיִם". נִמְצֵאתָ אוֹמֵר, בַּחֹדֶשׁ הַשְּׁלִישִׁי, בַּשִּׁשִּׁי בַחֹדֶשׁ, בַּשִּׁשִּׁי בַשַּׁבָּת.
דָּבָר אַחֵר: <b>"בַּחֲמִשָּׁה עָשָׂר יוֹם לַחֹדֶשׁ"</b>. לָמָּה נֶאֱמַר <b>"יוֹם"</b>? לֵידַע בְּאֵי זֶה יוֹם יָרַד הַמָּן לְיִשְׂרָאֵל. חֲרָרָה שֶׁנָּטְלוּ יִשְׂרָאֵל מִמִּצְרַיִם,<sup class="footnote-marker">*</sup><i class="footnote">חֲרָרָה: פיתה האפויה על גחלים.</i> אָכְלוּ מִמֶּנָּה שְׁלֹשִׁים וְאֶחָד יוֹם, שֶׁנֶּאֱמַר: (שמות יב,לט) "וַיֹּאפוּ אֶת הַבָּצֵק אֲשֶׁר הוֹצִיאוּ מִמִּצְרַיִם עֻגֹת מַצּוֹת, כִּי לֹא חָמֵץ, כִּי גֹרְשׁוּ מִמִּצְרַיִם, וְלֹא יָכְלוּ לְהִתְמַהְמֵהַּ, וְגַם צֵדָה לֹא עָשׂוּ לָהֶם." וְאוֹמֵר: (שמות טז,א) "לַחֹדֶשׁ הַשֵּׁנִי לְצֵאתָם מֵאֶרֶץ מִצְרָיִם." וּבְצִדּוֹ, מַה הוּא אוֹמֵר? (שמות טז,ד) "הִנְנִי מַמְטִיר לָכֶם לֶחֶם מִן הַשָּׁמָיִם". רַבִּי שִׁילָא אוֹמֵר: נִתְפַּרְנְסוּ מִמֶּנָּה שִׁשִּׁים וְאַחַת סְעוֹדוֹת.
(שמות טז,ב) <b>"וַיִּלּוֹנוּ כָּל עֲדַת בְּנֵי יִשְׂרָאֵל עַל מֹשֶׁה וְעַל אַהֲרֹן בַּמִּדְבָּר."</b> רַבִּי יְהוֹשֻׁעַ אוֹמֵר: הָיָה לָהֶם לְיִשְׂרָאֵל לְהִמָּלֵךְ בַּגָּדוֹל שֶׁבָּהֶם 'מַה נֹּאכַל?' אֶלָּא עָמְדוּ וְאָמְרוּ דִּבְרֵי תַּרְעֹמֶת עַל מֹשֶׁה. רַבִּי אֶלְעָזָר הַמּוֹדָעִי אוֹמֵר: לְמוּדִין הָיוּ יִשְׂרָאֵל לִהְיוֹת אוֹמְרִים דִּבְרֵי תַּרְעֹמֶת עַל מֹשֶׁה, וְלֹא עַל מֹשֶׁה בִּלְבַד אָמְרוּ, אֶלָּא אַף עַל אַהֲרֹן, שֶׁנֶּאֱמַר: 
(שמות טז,ג) <b>"וַיֹּאמְרוּ אֲלֵהֶם בְּנֵי יִשְׂרָאֵל: מִי יִתֵּן מוּתֵנוּ בְיַד יי בְּאֶרֶץ מִצְרַיִם, בְּשִׁבְתֵּנוּ עַל סִיר הַבָּשָׂר, בְּאָכְלֵנוּ לֶחֶם לָשֹׂבַע? כִּי הוֹצֵאתֶם אֹתָנוּ אֶל הַמִּדְבָּר הַזֶּה, לְהָמִית אֶת כָּל הַקָּהָל הַזֶּה בָּרָעָב." </b> אָמְרוּ לָהֶם: לְוַי מַתְנוּ בִּשְׁלֹשֶׁת יְמֵי אֲפֵלָה שֶׁלְּמִצְרָיִם!
<b>"בְּשִׁבְתֵּנוּ עַל סִיר הַבָּשָׂר"</b>. רַבִּי יְהוֹשֻׁעַ אוֹמֵר: וְכִי תְאֵבִים הָיוּ לֹאכַל בָּשָׂר? אֶלָּא בִדּוּ וְאָמְרוּ.
רַבִּי אֶלְעָזָר הַמּוֹדָעִי אוֹמֵר: עֲבָדִים הָיוּ יִשְׂרָאֵל לַמְּלָכִים בְּמִצְרַיִם: יוֹצְאִין לַשּׁוּק, נוֹטְלִין פַּת וּבָשָׂר וְדָגִים, וְכָל דָּבָר, וְאֵין בִּרְיָה מוֹחָה בְיָדָם! יוֹצְאִין לַשָּׂדֶה, נוֹטְלִים עֲנָבִים וּתְאֵנִים וְרִמּוֹנִים וְכָל דָּבָר, וְאֵין בִּרְיָה מוֹחָה בְיָדָם!
רַבִּי יוֹסֵה אוֹמֵר: תֵּדַע שֶׁלֹּא נִתַּן לָהֶם אֶלָּא בָאַחֲרוֹנָה. לְכָךְ נֶאֱמַר: (במדבר יא,ה) "אֵת הַקִּשֻּׁאִים", שֶׁהָיוּ קָשִׁים לִמְעֵיהֶם.
<b>"כִּי הוֹצֵאתֶם אֹתָנוּ אֶל הַמִּדְבָּר הַזֶּה"</b>, תֹּהוּ שֶׁאֵין בּוֹ כְלוּם!
<b>"לְהָמִית אֶת כָּל הַקָּהָל הַזֶּה בָּרָעָב."</b> רַבִּי יְהוֹשֻׁעַ אוֹמֵר: אֵין לָךְ מִיתָה קָשָׁה מִמִּיתַת רָעָב, שֶׁנֶּאֱמַר: (איכה ד,ט) "טוֹבִים הָיוּ חַלְלֵי חֶרֶב מֵחַלְלֵי רָעָב, שֶׁהֵם יָזֻבוּ מְדֻקָּרִים מִתְּנוּבֹת שָׂדָי."
רַבִּי אֶלְעָזָר הַמּוֹדָעִי אוֹמֵר: <b>"בָּרָעָב"</b>, בָּא עָלֵינוּ רָעָב אַחַר רָעָב, דֶּבֶר אַחַר דֶּבֶר, חֹשֶׁךְ אַחַר חֹשֶׁךְ.

Chapter 3

(שמות טז,ד) <b>"וַיֹּאמֶר יי אֶל מֹשֶׁה: הִנְנִי מַמְטִיר לָכֶם לֶחֶם מִן הַשָּׁמָיִם, וְיָצָא הָעָם וְלָקְטוּ דְּבַר יוֹם בְּיוֹמוֹ, לְמַעַן אֲנַסֶּנּוּ, הֲיֵלֵךְ בְּתוֹרָתִי, אִם לֹא." </b> רַבִּי יְהוֹשֻׁעַ אוֹמֵר: אָמַר הַמָּקוֹם לְמֹשֶׁה: הֲרֵינִי נִגְלֶה מִיָּד וְאֵינִי מְעַכֵּב. רַבִּי אֶלְעָזָר הַמּוֹדָעִי אוֹמֵר: אֵינוֹ אוֹמֵר <b>"הִנְנִי"</b> אֶלָּא בִזְכוּת אַבְרָהָם יִצְחָק וְיַעֲקֹב.
<b>"לָכֶם"</b>, רַבִּי יְהוֹשֻׁעַ אוֹמֵר: בְּוַדַּי אֵינוֹ רָאוּי לָכֶם. רַבִּי אֶלְעָזָר הַמּוֹדָעִי אוֹמֵר: אֵינוֹ אוֹמֵר <b>"לָכֶם"</b> אֶלָּא בִזְכוּת אַבְרָהָם יִצְחָק וְיַעֲקֹב.
<b>"מִן הַשָּׁמָיִם"</b>, מֵאוֹצָר הַטּוֹב שֶׁלַּשָּׁמַיִם, שֶׁנֶּאֱמַר: (דברים כה,יב) "יִפְתַּח יי לְךָ אֶת אוֹצָרוֹ הַטּוֹב". רַבָּן שִׁמְעוֹן בֶּן גַּמְלִיאֵל אוֹמֵר: בֹּא וּרְאֵה, כַּמָּה חֲבִיבִין יִשְׂרָאֵל לִפְנֵי מִי שֶׁאָמַר וְהָיָה הָעוֹלָם! וּלְפִי שֶׁהֵן חֲבִיבִין עָלָיו, שִׁנָּה לָהֶם מַעֲשֵׂה בְרֵאשִׁית: עָשָׂה לָהֶם תַּחְתּוֹנִים עֶלְיוֹנִים, וְעֶלְיוֹנִים תַּחְתּוֹנִים. לְשֶׁעָבַר, הָיָה הַלֶּחֶם עוֹלֶה מִן הָאָרֶץ, וְהַטַּל יוֹרֵד מִן הַשָּׁמַיִם, שֶׁנֶּאֱמַר: (דברים לג,כח) "אֶרֶץ דָּגָן וְתִירוֹשׁ, אַף שָׁמָיו יַעַרְפוּ טָל." וְעַתָּה נִתְחַלְּפוּ הַדְּבָרִים, הִתְחִיל הַלֶּחֶם יוֹרֵד מִן הַשָּׁמַיִם, וְהַטַּל עוֹלָה מִן הָאָרֶץ, שֶׁנֶּאֱמַר: (שמות טז,ד) "הִנְנִי מַמְטִיר לָכֶם לֶחֶם מִן הַשָּׁמָיִם". וְאוֹמֵר: (שמות טז,יד) "וַתַּעַל שִׁכְבַת הַטָּל". <b>"וְיָצָא הָעָם וְלָקְטוּ"</b>, שֶׁלֹּא יִהְיוּ יוֹצְאִין לַחֲצֵרוֹת וּמְלַקְּטִין, אֶלָּא יִהְיוּ יוֹצְאִין לַמִּדְבָּרוֹת וּמְלַקְּטִין.
<b>"דְּבַר יוֹם בְּיוֹמוֹ"</b>. רַבִּי יְהוֹשֻׁעַ אוֹמֵר: כְּדֵי שֶׁיִּלְקֹט אָדָם מֵהַיּוֹם לְמָחָר, כְּעֵין מֵעֶרֶב שַׁבָּת לְעֶרֶב שַׁבָּת. רַבִּי אֶלְעָזָר הַמּוֹדָעִי אוֹמֵר: כְּדֵי שֶׁלֹּא יִלְקֹט אָדָם מֵהַיּוֹם לְמָחָר כְּעֵין מֵעֶרֶב שַׁבָּת לְעֶרֶב שַׁבָּת, שֶׁנֶּאֱמַר: <b>"דְּבַר יוֹם בְּיוֹמוֹ"</b>. מִי שֶׁבָּרָא יוֹם, בָּרָא פַרְנָסָתוֹ. מִכָּן הָיָה רַבִּי אֶלְעָזָר הַמּוֹדָעִי אוֹמֵר: כָּל מִי שֶׁיֵּשׁ לוֹ מַה יֹּאכַל הַיּוֹם וְאוֹמֵר: מָה אוֹכַל לְמָחָר? הֲרֵי זֶה מְחֻסַּר אֲמָנָה, שֶׁנֶּאֱמַר: <b>"לְמַעַן אֲנַסֶּנּוּ, הֲיֵלֵךְ בְּתוֹרָתִי, אִם לֹא."</b> רַבִּי יְהוֹשֻׁעַ אוֹמֵר: שָׁנָה אָדָם שְׁתֵּי הֲלָכוֹת בַּשַּׁחְרִית וּשְׁתֵּי הֲלָכוֹת בָּעַרְבִית, וְעָסַק בִּמְלַאכְתּוֹ כָּל הַיּוֹם, מַעֲלִין עָלָיו כְּאִלּוּ קִיֵּם כָּל הַתּוֹרָה כֻּלָּהּ. מִכָּן הָיָה רַבִּי שִׁמְעוֹן בֶּן יוֹחַי אוֹמֵר: לֹא נִתְּנָה תוֹרָה לִדְרֹשׁ אֶלָּא לְאוֹכְלֵי הַמָּן. הָא כֵיצַד? הָיָה יוֹשֵׁב וְדוֹרֵשׁ, וְלֹא הָיָה יוֹדֵעַ מֵהֵיכָן אוֹכֵל וְשׁוֹתֶה, וּמֵהֵיכָן הָיָה לוֹבֵשׁ וּמִתְכַּסֶּה. הָא לֹא נִתְּנָה תוֹרָה לִדְרֹשׁ אֶלָּא לְאוֹכְלֵי הַמָּן. וּשְׁנִיִּים לָהֶם, אוֹכְלֵי תְרוּמָה.
(שמות טז,ה) <b>["וְהָיָה בַּיּוֹם הַשִּׁשִּׁי, וְהֵכִינוּ אֵת אֲשֶׁר יָבִיאוּ, וְהָיָה מִשְׁנֶה עַל אֲשֶׁר יִלְקְטוּ יוֹם יוֹם."] "וְהָיָה בַּיּוֹם הַשִּׁשִּׁי וְהֵכִינוּ"</b>. מִכָּן שֶׁיְּעָרֵב אָדָם מֵעֶרֶב שַׁבָּת לַשַּׁבָּת. <b>"וְהָיָה מִשְׁנֶה"</b>, לֶחֶם מְשֻׁנֶּה. אַתָּה אוֹמֵר לֶחֶם מְשֻׁנֶּה, אוֹ אֵינוֹ אֶלָּא לֶחֶם כָּפוּל? כְּשֶׁהוּא אוֹמֵר: (שמות טז,כב) "שְׁנֵי הָעֹמֶר לָאֶחָד", הֲרֵי לֶחֶם כָּפוּל אָמוּר; הָא מַה תִּלְמֹד לוֹמַר <b>"וְהָיָה מִשְׁנֶה"</b>? לֶחֶם שֶׁהוּא מְשֻׁנֶּה.
כֵּיצַד? בְּכָל יוֹם הָיָה בוֹ עֹמֶר אֶחָד, וּבַשַּׁבָּת שְׁנֵי עֳמָרִים; בְּכָל יוֹם הָיָה רֵיחוֹ נוֹדֵף, וּבַשַּׁבָּת בְּיוֹתֵר; בְּכָל יוֹם הָיָה מַצְהִיל כַּזָּהָב, וּבַשַּׁבָּת בְּיוֹתֵר.<sup class="footnote-marker">*</sup><i class="footnote">מַצְהִיל: מבריק ונוצץ.</i>
(שמות טז,ו) <b>"וַיֹּאמֶר מֹשֶׁה וְאַהֲרֹן אֶל כָּל בְּנֵי יִשְׂרָאֵל: עֶרֶב, וִידַעְתֶּם כִּי יי הוֹצִיא אֶתְכֶם מֵאֶרֶץ מִצְרָיִם." </b> אָמְרוּ לָהֶם: עַד שֶׁאַתֶּם יְשֵׁנִים בְּמִטּוֹתֵיכֶם, הַמָּקוֹם מְפַרְנֵס אֶתְכֶם.
<b>"וִידַעְתֶּם כִּי יי הוֹצִיא אֶתְכֶם מֵאֶרֶץ מִצְרָיִם."</b> מִכָּן אַתָּה לָמֵד, שֶׁשְּׁקוּלָה יְצִיאַת מִצְרַיִם כְּנֶגֶד כָּל הַנִּסִּין וְהַגְּבוּרוֹת שֶׁעָשָׂה הַמָּקוֹם לְיִשְׂרָאֵל.
(שמות טז,ז) <b>["וּבֹקֶר וּרְאִיתֶם אֶת כְּבוֹד יי, בְּשָׁמְעוֹ אֶת תְּלֻנֹּתֵיכֶם עַל יי; וְנַחְנוּ מָה, כִּי תַלִּינוּ עָלֵינוּ?"] "וּבֹקֶר וּרְאִיתֶם אֶת כְּבוֹד יי"</b>. מִכָּן אַתָּה לָמֵד, שֶׁבְּפָנִים מְאִירוֹת נִתַּן הַמָּן לְיִשְׂרָאֵל.
הַשְּׂלָו, שֶׁשָּׁאֲלוּ אוֹתוֹ מִמְּלֹא מֵעַיִם, נִתַּן לָהֶם בְּפָנִים חֲשֵׁכוֹת, אֲבָל הַמָּן, שֶׁשָּׁאֲלוּ אוֹתוֹ כַהֲלָכָה, נִתַּן לָהֶם בְּפָנִים מְאִירוֹת. <b>"בְּשָׁמְעוֹ אֶת תְּלֻנֹּתֵיכֶם עַל יי, וְנַחְנוּ מָה, כִּי תַלִּינוּ עָלֵינוּ?"</b> אָמְרוּ לָהֶם: וְכִי מָה אָנוּ סְפוּנִין כְּלוּם,<sup class="footnote-marker">*</sup><i class="footnote">סְפוּנִין כְּלוּם: מסתירים דבר. ספונים=סופנים, בינוני פעול במשמעות בינוני פועל.</i> שֶׁאַתֶּם עוֹמְדִין וּמִתְרַעֲמִין עָלֵינוּ?
(שמות טז,ח) <b>["וַיֹּאמֶר מֹשֶׁה: בְּתֵת יי לָכֶם בָּעֶרֶב בָּשָׂר לֶאֱכֹל, וְלֶחֶם בַּבֹּקֶר לִשְׂבֹּעַ, בִּשְׁמֹעַ יי אֶת תְּלֻנֹּתֵיכֶם אֲשֶׁר אַתֶּם מַלִּינִם עָלָיו; וְנַחְנוּ מָה? לֹא עָלֵינוּ תְלֻנֹּתֵיכֶם, כִּי עַל יי!"] "וַיֹּאמֶר מֹשֶׁה: בְּתֵת יי לָכֶם בָּעֶרֶב בָּשָׂר לֶאֱכֹל"</b>. מִכָּן אַתְּ לָמֵד, שֶׁבְּפָנִים חֲשֵׁכוֹת נִתַּן הַשְּׂלָו לְיִשְׂרָאֵל.
הַמָּן, שֶׁשָּׁאֲלוּ אוֹתוֹ כַהֲלָכָה, נִתַּן לָהֶם בְּפָנִים מְאִירוֹת. אֲבָל הַשְּׂלָו, שֶׁשָּׁאֲלוּ אוֹתוֹ מִמְּלֹא מֵעַיִם, נִתַּן לָהֶן בְּפָנִים חֲשֵׁכוֹת. <b>"בִּשְׁמֹעַ יי אֶת תְּלֻנֹּתֵיכֶם אֲשֶׁר אַתֶּם מַלִּינִם עָלָיו; וְנַחְנוּ מָה? לֹא עָלֵינוּ תְלֻנֹּתֵיכֶם, כִּי עַל יי!" </b>אָמְרוּ לָהֶן: אִלּוּ עָלֵינוּ הֱיִיתֶם עוֹמְדִים וּמִתְרַעֲמִים, הָיִינוּ סוֹבְלִין אֶתְכֶם, אֶלָּא הֲרֵי אַתֶּם עוֹמְדִים וּמִתְרַעֲמִים עַל חַי וְקַיָּם לָעוֹלָמִים בָּרוּךְ הוּא!
(שמות טז,ט) <b>"וַיֹּאמֶר מֹשֶׁה אֶל אַהֲרֹן: אֱמֹר אֶל כָּל עֲדַת בְּנֵי יִשְׂרָאֵל: קִרְבוּ לִפְנֵי יי, כִּי שָׁמַע אֵת תְּלֻנֹּתֵיכֶם."</b> רַבִּי יְהוֹשֻׁעַ אוֹמֵר: <b>"קִרְבוּ"</b>, עַל שֶׁנִּגְלְתָה גְבוּרָה. רַבִּי אֶלְעָזָר הַמּוֹדָעִי אוֹמֵר: <b>"קִרְבוּ"</b>, כְּדֵי לִתֵּן אֶת הַדִּין.
(שמות טז,י) <b>["וַיְהִי כְּדַבֵּר אַהֲרֹן אֶל כָּל עֲדַת בְּנֵי יִשְׂרָאֵל, וַיִּפְנוּ אֶל הַמִּדְבָּר, וְהִנֵּה כְּבוֹד יי נִרְאָה בֶּעָנָן."] "כְּדַבֵּר אַהֲרֹן"</b>. מַה תִּלְמֹד לוֹמַר <b>"וַיְהִי"</b>? אֶלָּא מְלַמֵּד, שֶׁכַּשֵּׁם שֶׁגָּזַר הַמָּקוֹם, כֵּן הָיָה. <b>"וַיִּפְנוּ אֶל הַמִּדְבָּר"</b>. רַבִּי יְהוֹשֻׁעַ אוֹמֵר: לֹא הִפְנוּ עַד שֶׁנִּגְלְתָה גְבוּרָה. רַבִּי אֶלְעָזָר אוֹמֵר: לֹא הִפְנוּ אֶלָּא לְמַעֲשֵׂה אָבוֹת, שֶׁנֶּאֱמַר <b>"הַמִּדְבָּר"</b>. מַה מִּדְבָּר, אֵין בּוֹ לֹא עָוֹן וְלֹא חֵטְא, כָּךְ אָבוֹת הָרִאשׁוֹנִים, אֵין בָּהֶם לֹא עָוֹן וְלֹא חַטָּאת.
<b>"וְהִנֵּה כְּבוֹד יי נִרְאָה בֶּעָנָן."</b> רַבִּי יוֹסֵה בֶּן שִׁמְעוֹן אוֹמֵר: כָּל זְמַן שֶׁהָיוּ יִשְׂרָאֵל מְבַקְשִׁין לִסְקֹל אֶת מֹשֶׁה וְאַהֲרֹן, מִיָּד, <b>"כְּבוֹד יי נִרְאָה בֶּעָנָן."</b> וּלְהַלָּן מַהוּ אוֹמֵר? (במדבר יד,י) "וַיֹּאמְרוּ כָּל הָעֵדָה לִרְגּוֹם אֹתָם בָּאֲבָנִים, וּכְבוֹד יי נִרְאָה בְּאֹהֶל מוֹעֵד אֶל כָּל בְּנֵי יִשְׂרָאֵל." וְכָן מַהוּ אוֹמֵר? <b>"כְּבוֹד יי נִרְאָה בֶּעָנָן." </b>וְכָל כָּךְ לָמָּה? אָמַר הַמָּקוֹם: מוּטָב שֶׁיִּלְקֶה עַמּוּד הֶעָנָן, וְלֹא יִסָּקְלוּ מֹשֶׁה וְאַהֲרֹן!

Chapter 4

(שמות טז,יא-יב) <b>"וַיְדַבֵּר יי אֶל מֹשֶׁה לֵּאמֹר: שָׁמַעְתִּי אֶת תְּלוּנֹּת בְּנֵי יִשְׂרָאֵל; דַּבֵּר אֲלֵהֶם לֵאמֹר: בֵּין הָעַרְבַּיִם תֹּאכְלוּ בָשָׂר, וּבַבֹּקֶר תִּשְׂבְּעוּ לָחֶם, וִידַעְתֶּם כִּי אֲנִי יי אֱלֹהֵיכֶם." "שָׁמַעְתִּי"</b>. רַבִּי יְהוֹשֻׁעַ אוֹמֵר: אָמַר הַמָּקוֹם לְמֹשֶׁה: גָּלוּי לְפָנַי מַה שֶּׁאָמְרוּ יִשְׂרָאֵל, וּמַה שֶּׁהֵן עֲתִידִין לוֹמַר.
<b>"דַּבֵּר אֲלֵהֶם לֵאמֹר: בֵּין הָעַרְבַּיִם תֹּאכְלוּ בָשָׂר, וּבַבֹּקֶר תִּשְׂבְּעוּ לָחֶם"</b>. אֱמֹר לָהֶן: בֵּין שְׁנֵי דְבָרִים אַתֶּם עוֹמְדִין: שְׁאַלְתֶּם לֶחֶם, וּלְפִי שֶׁאֵי אֶפְשָׁר לְבָשָׂר וָדָם בְּלֹא לֶחֶם, נְתַתִּיו לָכֶם. חֲזַרְתֶּם שְׁאַלְתֶּם בָּשָׂר מִמְּלֹא מֵעַיִן, הֲרֵי אֲנִי נוֹתֵן לָכֶם. וּמִפְּנֵי מָה אֲנִי נוֹתְנוֹ? שֶׁמָּא תֹּאמְרוּ, שֶׁאֵין סְפֵקָה בְיָדוֹ לִתְּנוֹ לָנוּ! אֶלָּא הֲרֵי אֲנִי נוֹתְנוֹ לָכֶם, וּבַסּוֹף אֲנִי נִפְרָע מִכֶּם: <b>"וִידַעְתֶּם כִּי אֲנִי יי אֱלֹהֵיכֶם."</b> דַּיָּן אֲנִי לִפָּרַע מִכֶּם! 
(שמות טז,יג) <b>["וַיְהִי בָעֶרֶב וַתַּעַל הַשְּׂלָו וַתְּכַס אֶת הַמַּחֲנֶה, וּבַבֹּקֶר הָיְתָה שִׁכְבַת הַטַּל סָבִיב לַמַּחֲנֶה."] "וַיְהִי בָעֶרֶב וַתַּעַל הַשְּׂלָו"</b>. מִכָּן אַתְּ לָמֵד, שֶׁבְּפָנִים חֲשׁוּכוֹת נִתַּן הַשְּׂלָו לְיִשְׂרָאֵל.
<b>"וַתְּכַס אֶת הַמַּחֲנֶה"</b>. אֵינִי יוֹדֵעַ כַּמָּה! תִּלְמֹד לוֹמַר (במדבר יא,לא) "וּכְאַמָּתַיִם עַל פְּנֵי הָאָרֶץ." שְׁתֵּי אַמּוֹת הָיְתָה גְבוֹהָה מִן הָאָרֶץ, כְּדֵי שֶׁיְּהֵי אָדָם עוֹמֵד כְּנֶגֶד לִבּוֹ, וְנוֹטֵל דָּבָר שֶׁלֹּא בְצַעַר, שֶׁמִּלִּבּוֹ וּלְמַטָּן שְׁתֵּי אַמּוֹת, וּמִלִּבּוֹ וּלְמַעְלָן אַמָּה אַחַת.
רַבִּי יֹאשִׁיָּהוּ בֶן יְהוּדָה אוֹמֵר: הֲרֵי הוּא אוֹמֵר: (במדבר יא,לא) "וַיִּטֹּשׁ עַל הַמַּחֲנֶה", שְׁלֹשָׁה פַּרְסָיוֹת לְכָל רוּחַ. "וּכְאַמָּתַיִם עַל פְּנֵי הָאָרֶץ", "סְבִיבוֹת הַמַּחֲנֶה". וְאוֹמֵר: (תהלים עח,כח) "וַיַּפֵּל בְּקֶרֶב מַחֲנֵהוּ סָבִיב לְמִשְׁכְּנֹתָיו." סָבִיב לַמִּשְׁכָּנוֹת.
רַבִּי יוֹסֵה הַגָּלִילִי אוֹמֵר: (במדבר יא,לא) "וַיִּטֹּשׁ עַל הַמַּחֲנֶה, כְּדֶרֶךְ יוֹם כֹּה", שְׁלֹשָׁה פַרְסָיוֹת לְכָל רוּחַ. וּמַה תִּלְמֹד לוֹמַר שׁוּב "וּכְדֶרֶךְ יוֹם כֹּה"? שְׁלֹשִׁים כְּלַפֵּי לְמַעְלָן, שְׁלֹשָׁה עַל שְׁלֹשָׁה, הֲרֵי תִּשְׁעָה, תִּשְׁעָה עַל תִּשְׁעָה, הֲרֵי שְׁמֹנִים וְאֶחָד. "וּכְאַמָּתַיִם עַל פְּנֵי הָאָרֶץ." "סְבִיבוֹת הַמַּחֲנֶה". וְאוֹמֵר: (תהלים עח,כח) "וַיַּפֵּל בְּקֶרֶב מַחֲנֵהוּ סָבִיב לְמִשְׁכְּנֹתָיו." סָבִיב לַמִּשְׁכָּנוֹת.
אֲחֵרִים אוֹמְרִים: (במדבר יא,לא) "וַיִּטֹּשׁ עַל הַמַּחֲנֶה כְּדֶרֶךְ יוֹם", דֶּרֶךְ הִלֵּךְ בֵּינוֹנִית, עֲשָׂרָה פַּרְסָיוֹת, "כֹּה", הֲרֵי עֶשְׁרִים, "יוֹם", הֲרֵי אַרְבָּעִים. "וּכְאַמָּתַיִם עַל פְּנֵי הָאָרֶץ." "סְבִיבוֹת הַמַּחֲנֶה". וְאוֹמֵר: (תהלים כג,ו) "תַּעֲרֹךְ לְפָנַי שֻׁלְחָן, נֶגֶד צֹרְרָי".
יָכֹל שֶׁיְּהוּ אִסְטְרָטֵיוֹת מְקֻלְקָלוֹת?<sup class="footnote-marker">*</sup><i class="footnote">אִסְטְרָטֵיוֹת. via strata: דרך סלולה.</i> תִּלְמֹד לוֹמַר "עַל פְּנֵי הָאָרֶץ", עַל הַפְּנַי שֶׁבָּאָרֶץ.<sup class="footnote-marker">*</sup><i class="footnote">הַפְּנַי: מקום פנוי וחלק.</i>
"וּכְאַמָּתַיִם עַל פְּנֵי הָאָרֶץ." "סְבִיבוֹת הַמַּחֲנֶה" וְאוֹמֵר: (תהלים עח,כח) "וַיַּפֵּל בְּקֶרֶב מַחֲנֵהוּ סָבִיב לְמִשְׁכְּנֹתָיו." סָבִיב לַמִּשְׁכָּנוֹת.
רַבִּי אֱלִיעֶזֶר אוֹמֵר: הֲרֵי הוּא אוֹמֵר: (במדבר יא,לא) "וּכְאַמָּתַיִם עַל פְּנֵי הָאָרֶץ." שְׁתֵּי אַמּוֹת הָיְתָה גְּבוֹהָה מִן הָאָרֶץ, אֲבָל הַמָּן, לֹא נָטְלוּ אוֹתוֹ יִשְׂרָאֵל אֶלָּא מִן הַגָּבוֹהַּ. אָמַרְתָּ, צֵא וּרְאֵה כֵּיצַד הָיָה הַמָּן יוֹרֵד לְיִשְׂרָאֵל: יוֹצָא רוּחַ צְפוֹנִית, וְהִיא מְכַבֶּדֶת אֶת הַמִּדְבָּר, וְהָיָה הַמָּטָר יוֹרֵד וּמְכַבֵּשׁ הָאָרֶץ, וְהַטַּל עוֹלֶה, וְהָרוּחַ מְנַשֶּׁבֶת בּוֹ, וְעוֹשָׂה אוֹתוֹ כְּמִין שֻׁלְחָנוֹת שֶׁלַּזָּהָב, וְהַמָּן יוֹרֵד עֲלֵיהֶן, וְהָיוּ יִשְׂרָאֵל נוֹטְלִין וְאוֹכְלִין.
אִם כֵּן זִמֵּן הַמָּקוֹם לְמַכְעִיסָיו, עַל אַחַת כַּמָּה שֶׁיְּשַׁלֵּם שָׁכָר טוֹב לַצַּדִּיקִים לֶעָתִיד לָבֹא.
(במדבר יא,לג) "הַבָּשָׂר עוֹדֶנּוּ בֵּין שִׁנֵּיהֶם, טֶרֶם יִכָּרֵת". אָמְרוּ: הַכְּשֵׁרִין שֶׁבָּהֶן, אוֹכְלָן נִתְרָז הָיָה מִיָּד.<sup class="footnote-marker">*</sup><i class="footnote">נִתְרָז: מתפנה ומשלשל.</i> וְהָרשָׁעִין שֶׁבָּהֶן, אוֹכְלָן נִבְעָט עַד שְׁלֹשִׁים. (במדבר יא,לג-לה) "וְאַף יי חָרָה בָעָם, וַיַּךְ יי בָּעָם מַכָּה רַבָּה מְאֹד. וַיִּקְרָא אֶת שֵׁם הַמָּקוֹם הַהוּא קִבְרוֹת הַתַּאֲוָה, כִּי שָׁם קָבְרוּ אֶת הָעָם הַמִּתְאַוִּים. מִקִּבְרוֹת הַתַּאֲוָה נָסְעוּ הָעָם חֲצֵרוֹת,<sup class="footnote-marker">*</sup><i class="footnote">חֲצֵרוֹת: הגרסה במדרש היא "מֵחֲצֵרוֹת".</i> וַיִּהְיוּ בַּחֲצֵרוֹת." וְכִי מֵחֲצֵרוֹת נָסְעוּ וּבַחֲצֵרוֹת חָנוּ? אֶלָּא מְלַמֵּד, שֶׁחָזַר מַסָּעָן לַאֲחוֹרֵיהֶן שְׁלֹשָׁה מַסָּעוֹת בִּשְׁבִיל מִרְיָם. <b>"וּבַבֹּקֶר הָיְתָה שִׁכְבַת הַטַּל סָבִיב לַמַּחֲנֶה."</b> לָעִנְיָן שֶׁאֲמַרְנוּ.
(שמות טז,יד) <b>"וַתַּעַל שִׁכְבַת הַטָּל, וְהִנֵּה עַל פְּנֵי הַמִּדְבָּר דַּק מְחֻסְפָּס, דַּק כַּכְּפֹר עַל הָאָרֶץ." </b> וַהֲרֵי לִמְּדָךְ הַכָּתוּב כֵּיצַד הָיָה הַמָּן יוֹרֵד לְיִשְׂרָאֵל: יוֹצְאָה רוּחַ צְפוֹנִית וּמְכַבֶּדֶת אֶת הַמִּדְבָּר, מָטָר יוֹרֵד מְכַבֵּשׁ אֶת הָאָרֶץ, וְהַטַּל עוֹלֶה, וְהָרוּחַ מְנַשֶּׁבֶת בּוֹ וְעוֹשָׂה אוֹתוֹ כְמִין שֻׁלְחָנוֹת, וְהַמָּן יוֹרֵד עֲלֵיהֶן, וּמֵהֶן יִשְׂרָאֵל נוֹטְלִין וְאוֹכְלִין.
<b>"וְהִנֵּה עַל פְּנֵי הַמִּדְבָּר"</b>, לֹא עַל הַמִּדְבָּר כֻּלּוֹ, אֶלָּא עַל מִקְצָתוֹ; <b>"דַּק"</b>, מְלַמֵּד שֶׁהוּא דַּק; <b>"מְחֻסְפָּס"</b>, מְלַמֵּד שֶׁהוּא מְחֻסְפָּס; <b>"כַּכְּפֹר"</b>, מְלַמֵּד שֶׁהָיָה יוֹרֵד כַּגָּלִיד עַל הָאָרֶץ.<sup class="footnote-marker">*</sup><i class="footnote">גָּלִיד: קרח.</i> דִּבְרֵי רַבִּי יְהוֹשֻׁעַ.
רַבִּי אֶלְעָזָר הַמּוֹדָעִי אוֹמֵר: <b>"וַתַּעַל שִׁכְבַת הַטָּל"</b>, עָלְתָה תְפִלָּתָן שֶׁלַּאֲבוֹתֵינוּ, שֶׁהָיוּ שְׁכוּבִין בֶּעָפָר עַל הָאָרֶץ. <b>"וְהִנֵּה עַל פְּנֵי הַמִּדְבָּר"</b>, לֹא עַל הַמִּדְבָּר כֻּלּוֹ, אֶלָּא עַל מִקְצָתוֹ. <b>"דַּק"</b>, מַגִּיד שֶׁהָיָה יוֹרֵד מִן הַשָּׁמַיִם, שֶׁנֶּאֱמַר: (ישעיה מ,כב) "הַנּוֹטֶה כַדֹּק שָׁמַיִם, וַיִּמְתָּחֵם כָּאֹהֶל לָשָׁבֶת." וְאַף עַל פִּי שֶׁהָיָה יוֹרֵד מִן הַשָּׁמַיִם חַם, יָכֹל יְהֵי יוֹרֵד וְצוֹנֵן? תִּלְמֹד לוֹמַר 'חַם'.<sup class="footnote-marker">*</sup><i class="footnote">'חַם', 'חַס','סַף', נוטריקון מן "מְחֻסְפָּס".</i> יָכֹל יְהֵי יוֹרֵד בְּקוֹלוֹת? וּמְנַיִן שֶׁאֵינוֹ יוֹרֵד אֶלָּא בִשְׁתִיקָה? תִּלְמֹד לוֹמַר 'חַס'. יָכֹל יְהֵי יוֹרֵד עַל הָאָרֶץ? וּמְנַיִן שֶׁאֵינוֹ יוֹרֵד אֶלָּא עַל הַכֵּלִים? תִּלְמֹד לוֹמַר 'סַף'. רַבִּי טַרְפוֹן אוֹמֵר: אֵינוֹ יוֹרֵד אֶלָּא עַל הָאוֹסְפִים.
<b>"כַּכְּפֹר עַל הָאָרֶץ." </b>כִּבְיָכֹל פָּשַׁט הַמָּקוֹם אֶת יָדוֹ וְנָטַל תְּפִלָּתָן שֶׁלָּאָבוֹת שֶׁהָיוּ שְׁכוּבִין בֶּעָפָר עַל הָאָרֶץ, וְהוֹרִיד הַמָּן כַּטַּל לְיִשְׂרָאֵל, כָּעִנְיָן שֶׁנֶּאֱמַר: (איוב לג,כד) "וַיְחֻנֶּנּוּ וַיֹּאמֶר: פְּדָעֵהוּ מֵרֶדֶת שָׁחַת, מָצָאתִי כֹפֶר."<sup class="footnote-marker">*</sup><i class="footnote">פְּדָעֵהוּ: כמו 'פדאהו', תפדה אותו.</i>
כְּבַר הָיָה רַבִּי טַרְפוֹן וְהַזְּקֵנִים יוֹשְׁבִין, וְרַבִּי אֶלְעָזָר הַמּוֹדָעִי יוֹשֵׁב לִפְנֵיהֶן. אָמַר לָהֶן רַבִּי אֶלְעָזָר הַמּוֹדָעִי: שִׁשִּׁים אַמָּה הָיָה גָּבְהוֹ שֶׁלַּמָּן שֶׁהָיָה יוֹרֵד לָהֶן לְיִשְׂרָאֵל. אָמְרוּ לוֹ: לְעָזָר אָחִינוּ! עַד מָתַי אַתְּ מַתְמִיהַּ עָלֵינוּ? אָמַר לָהֶן: מִקְרָא הוּא מִן הַתּוֹרָה: וְכִי אֵיזוֹ מִדָּה מְרֻבָּה? מִדַּת הַטּוֹבָה אוֹ מִדַּת הַפֻּרְעָנוּת? הֱוֵי אוֹמֵר מִדַּת הַטּוֹב. בְּמִדַּת הַפֻּרְעָנוּת מַה הוּא אוֹמֵר? (בראשית ז,יא) "בַּיּוֹם הַזֶּה נִבְקְעוּ כָּל מַעְיְנֹת תְּהוֹם רַבָּה, וַאֲרֻבֹּת הַשָּׁמַיִם נִפְתָּחוּ." וְאוֹמֵר: (בראשית ז,כ) "חֲמֵשׁ עֶשְׂרֵה אַמָּה מִלְמַעְלָה גָּבְרוּ הַמָּיִם". מַה נַּפְשָׁךְ? עַל גַּבֵּי הָהָר, חֲמֵשׁ עֶשְׂרֵה אַמָּה, וּבַבִּקְעָה, חֲמֵשׁ עֶשְׂרֵה אַמָּה, בְּתוֹךְ הַנַּחַל, חֲמֵשׁ עֶשְׂרֵה אַמָּה! בְּמִדַּת הַטּוֹבָה, מַה הוּא אוֹמֵר? (תהלים עח,כג) "וַיְצַו שְׁחָקִים מִמָּעַל, וְדַלְתֵי שָׁמַיִם פָּתָח." מִעוּט דְּלָתוֹת, שְׁתַּיִם, וְכַמָּה אֲרֻבּוֹת בַּדֶּלֶת? אַרְבַּע;<sup class="footnote-marker">*</sup><i class="footnote">אֲרֻבּוֹת: פתחים בין הקרשים, הסגורים בלוחות.</i> אַרְבַּע עַל אַרְבַּע, הֲרֵי שְׁמוֹנֶה; שְׁמוֹנֶה עַל שְׁמוֹנֶה, שֵׁשׁ עֶשְׂרֵה. צֵא וְחַשֵּׁב! שִׁשִּׁים אַמָּה שֶׁהָיָה גָּבְהוֹ שֶׁלַּמָּן שֶׁהָיָה יוֹרֵד לָהֶן לְיִשְׂרָאֵל.
אָסֵי בֶן עֲקוּבָה אוֹמֵר: כְּשֶׁיָּרַד הַמָּן לְיִשְׂרָאֵל, רָאוּ אוֹתוֹ כָל אֻמּוֹת הָעוֹלָם, שֶׁנֶּאֱמַר: (תהלים כג,ו) "תַּעֲרֹךְ לְפָנַי שֻׁלְחָן, נֶגֶד צֹרְרָי".
(שמות טז,טו) <b>"וַיִּרְאוּ בְנֵי יִשְׂרָאֵל וַיֹּאמְרוּ אִישׁ אֶל אָחִיו: מָן הוּא? כִּי לֹא יָדְעוּ מַה הוּא; וַיֹּאמֶר מֹשֶׁה אֲלֵהֶם: הוּא הַלֶּחֶם אֲשֶׁר נָתַן יי לָכֶם לְאָכְלָה." </b> כְּאָדָם שֶׁאוֹמֵר לַחֲבֵרוֹ 'מַה הוּא?' כָּךְ אָמְרוּ זֶה לָזֶה 'מַה הוּא?' דּוֹרְשֵׁי רְשׁוּמוֹת אָמְרוּ: יִשְׂרָאֵל קָרְאוּ אֶת שְׁמוֹ <b>"מָן"</b>.
<b>"וַיֹּאמֶר מֹשֶׁה אֲלֵהֶם"</b>. רַבִּי יְהוֹשֻׁעַ אוֹמֵר: מֹשֶׁה אָמַר לַזְּקֵנִים, וּזְקֵנִים לְכָל יִשְׂרָאֵל. רַבִּי אֶלְעָזָר הַמּוֹדָעִי אוֹמֵר: מֹשֶׁה אוֹמֵר לַזְּקֵנִים וּלְכָל יִשְׂרָאֵל.
<b>"הוּא הַלֶּחֶם אֲשֶׁר נָתַן יי לָכֶם לְאָכְלָה."</b> מִכָּן הָיָה רַבִּי יוֹסֵה וְרַבִּי שִׁמְעוֹן אוֹמְרִים: כְּסוּסִים נִתְפַּטְּמוּ יִשְׂרָאֵל בְּאוֹתוֹ שָׁעָה. נֶאֱמַר כָּן <b>"לְאָכְלָה"</b>, וְנֶאֱמַר לְהַלָּן: (תהלים עח,כה) "לֶחֶם אַבִּירִים אָכַל אִישׁ"; אַל תְּהֵי קוֹרֵא כֵן, אֶלָּא 'לֶחֶם אֵבָרִים אָכַל אִישׁ', לֶחֶם שֶׁנִּטּוֹחַ בָּאֵבָרִים.<sup class="footnote-marker">*</sup><i class="footnote">נִטּוֹחַ: נמרח ונסחט.</i> אָמַר לָהֶן: הַמָּן הַזֶּה שֶׁאַתֶּם אוֹכְלִים, נִטּוֹחַ הוּא בָאֵבָרִים. 
(תהלים עח,כה) "צֵידָה שָׁלַח לָהֶם לָשֹׂבַע." זֶה יְהוֹשֻׁעַ בִּן נוּן, שֶׁיָּרַד לוֹ הַמָּן כְּנֶגֶד כָּל יִשְׂרָאֵל. וְיֵשׁ אוֹמְרִים: עַל אֵבָרָיו הָיָה יוֹרֵד, וּמֵאֵבָרָיו הָיָה נוֹטֵל וְאוֹכֵל. לְקַיֵּם מַה שֶּׁנֶּאֱמַר: (תהלים עח,כה) "לֶחֶם אַבִּירִים אָכַל אִישׁ".

Chapter 5

(שמות טז,טז) <b>"זֶה הַדָּבָר אֲשֶׁר צִוָּה יי: לִקְטוּ מִמֶּנּוּ אִישׁ לְפִי אָכְלוֹ, עֹמֶר לַגֻּלְגֹּלֶת, מִסְפַּר נַפְשֹׁתֵיכֶם, אִישׁ לַאֲשֶׁר בְּאָהֳלוֹ תִּקָּחוּ."</b> אָמְרוּ: עַכְשָׁו יוֹצֵא נַחְשׁוֹן בֶּן עַמִּינָדָב וּבֵיתוֹ, וּמְלַקֵּט הַרְבֵּה, יוֹצֵא עָנִי שֶׁבְּיִשְׂרָאֵל, וּמְלַקֵּט קִמְאָה!<sup class="footnote-marker">*</sup><i class="footnote">קִמְאָה=קִמְעָה, מעט.</i> וּכְשֶׁהֵן בָּאִין לִידֵי מִדָּה: (שמות טז,יח) "וַיָּמֹדּוּ בָעֹמֶר, וְלֹא הֶעְדִּיף הַמַּרְבֶּה, וְהַמַּמְעִיט לֹא הֶחְסִיר, אִישׁ לְפִי אָכְלוֹ לָקָטוּ." אָמְרוּ: אוֹכֵל כַּשִּׁעוּר הַזֶּה, הֲרֵי הוּא בָּרִיא וּמְבֹרָךְ, פָּחוּת מִכֵּן, מְקֻלָּל בְּמֵעָיו, יוֹתֵר מִכֵּן, רַעַבְתָּן.
(שמות טז,יז) <b>["וַיַּעֲשׂוּ כֵן בְּנֵי יִשְׂרָאֵל, וַיִּלְקְטוּ הַמַּרְבֶּה וְהַמַּמְעִיט."] "וַיַּעֲשׂוּ כֵן בְּנֵי יִשְׂרָאֵל"</b>, עָשׂוּ מַה שֶּׁנִּתְפַּקְּדוּ, וְלֹא עִבְּרוּ עַל גְּזֵרַת מֹשֶׁה.<sup class="footnote-marker">*</sup><i class="footnote">עִבְּרוּ: עָבְרוּ על, הפרו.</i> (שמות טז,יז-יט) <b>"וַיִּלְקְטוּ הַמַּרְבֶּה וְהַמַּמְעִיט. וַיָּמֹדּוּ בָעֹמֶר, וְלֹא הֶעְדִּיף הַמַּרְבֶּה, וְהַמַּמְעִיט לֹא הֶחְסִיר, אִישׁ לְפִי אָכְלוֹ לָקָטוּ. וַיֹּאמֶר מֹשֶׁה אֲלֵהֶם: אִישׁ אַל יוֹתֵר מִמֶּנּוּ עַד בֹּקֶר!"</b> (שמות טז,כ) <b>["וְלֹא שָׁמְעוּ אֶל מֹשֶׁה, וַיּוֹתִרוּ אֲנָשִׁים מִמֶּנּוּ עַד בֹּקֶר, וַיָּרֻם תּוֹלָעִים וַיִּבְאַשׁ, וַיִּקְצֹף עֲלֵהֶם מֹשֶׁה."] "וְלֹא שָׁמְעוּ אֶל מֹשֶׁה"</b>, אֵלּוּ מְחֻסְּרֵי אֲמָנָה שֶׁבְּיִשְׂרָאֵל. <b>"וַיּוֹתִרוּ אֲנָשִׁים מִמֶּנּוּ"</b>. אָמְרוּ: אֲנָשִׁים לֹא הוֹתִירוּ מִמֶּנּוּ, וְשֶׁאֵינָן אֲנָשִׁים הוֹתִירוּ. <b>"וַיָּרֻם תּוֹלָעִים וַיִּבְאַשׁ"</b>. הֲרֵי זֶה מִקְרָא מְסֹרָס: וְכִי מִשֶּׁמַּרְחִישׁ הוּא מַבְאִישׁ?<sup class="footnote-marker">*</sup><i class="footnote">מַרְחִישׁ: יש בו תולעים.</i> אֶלָּא מַבְאִישׁ, וְאַחַר מַרְחִישׁ, כָּעִנְיָן שֶׁנֶּאֱמַר: (שמות טז,כד)<sup class="footnote-marker">*</sup><i class="footnote">מַבְאִישׁ: מעלה ריח של ריקבון.</i> "וְלֹא הִבְאִישׁ, וְרִמָּה לֹא הָיְתָה בּוֹ."
<b>"וַיִּקְצֹף עֲלֵהֶם מֹשֶׁה."</b> כָּעַס עֲלֵיהֶם מֹשֶׁה וְאָמַר לָהֶם: "מִפְּנֵי מָה עֲשִׂיתֶם כֵּן?"
(שמות טז,כא) <b>["וַיִּלְקְטוּ אֹתוֹ בַּבֹּקֶר בַּבֹּקֶר, אִישׁ כְּפִי אָכְלוֹ, וְחַם הַשֶּׁמֶשׁ וְנָמָס."] "וַיִּלְקְטוּ אֹתוֹ בַּבֹּקֶר בַּבֹּקֶר"</b>, בַּשַּׁחְרִית, בַּשַּׁחְרִית. דּוֹרְשֵׁי רְשׁוּמוֹת אוֹמְרִים: מִכָּן שֶׁהָיָה בַמָּן (בראשית ג,יט) "בְּזֵעַת אַפֶּיךָ תֹּאכַל לֶחֶם".
<b>"וְחַם הַשֶּׁמֶשׁ"</b>, בְּאַרְבַּע שָׁעוֹת. אַתְּ אוֹמֵר בְּאַרְבַּע שָׁעוֹת, אוֹ אֵינוֹ אֶלָּא בְּשֵׁשׁ שָׁעוֹת? כְּשֶׁהוּא אוֹמֵר (בראשית יח,א) "כְּחֹם הַיּוֹם", הֲרֵי שֵׁשׁ שָׁעוֹת אֲמוּרוֹת. הָא מָה אֲנִי מְקַיֵּם <b>"וְחַם הַשֶּׁמֶשׁ"</b>? בְּאַרְבַּע שָׁעוֹת.
<b>"וְנָמָס." </b>כֵּיוָן שֶׁחַמָּה זוֹרַחַת עָלָיו, הוּא פוֹשֵׁר וְהוֹלֵךְ, וְנוֹזְלִין מוֹשְׁכִין מִמֶּנּוּ וּמוֹלִיכִין לַיָּם הַגָּדוֹל, וּבָאִין אַיָּלִים וּצְבָיִין וְיַחְמוּרִים וְכָל בְּהֵמָה וְשׁוֹתִין מֵהֶם, וְאַחַר כָּךְ בָּאִין כָּל אֻמּוֹת הָעוֹלָם וְצָדִין מֵהֶן, וְאוֹכְלִין וְטוֹעֲמִים בָּהֶם טַעַם הַמָּן שֶׁהָיָה יוֹרֵד לְיִשְׂרָאֵל.
(שמות טז,כב-כג) <b>["וַיְהִי בַּיּוֹם הַשִּׁשִּׁי לָקְטוּ לֶחֶם מִשְׁנֶה, שְׁנֵי הָעֹמֶר לָאֶחָד, וַיָּבֹאוּ כָּל נְשִׂיאֵי הָעֵדָה, וַיַּגִּידוּ לְמֹשֶׁה. וַיֹּאמֶר אֲלֵהֶם: הוּא אֲשֶׁר דִּבֶּר יי, שַׁבָּתוֹן, שַׁבַּת קֹדֶשׁ לַיי מָחָר; אֵת אֲשֶׁר תֹּאפוּ, אֵפוּ, וְאֵת אֲשֶׁר תְּבַשְּׁלוּ, בַּשֵּׁלוּ, וְאֵת כָּל הָעֹדֵף, הַנִּיחוּ לָכֶם לְמִשְׁמֶרֶת עַד הַבֹּקֶר."] "וַיְהִי בַּיּוֹם הַשִּׁשִּׁי, לָקְטוּ לֶחֶם מִשְׁנֶה"</b>. רַבִּי יְהוֹשֻׁעַ אוֹמֵר: זֶה הוּא לֶחֶם כָּפוּל, <b>"שְׁנֵי הָעֹמֶר לָאֶחָד"</b>. <b>"וַיָּבֹאוּ כָּל נְשִׂיאֵי הָעֵדָה, וַיַּגִּידוּ לְמֹשֶׁה."</b> אָמְרוּ לוֹ: רַבֵּנוּ מֹשֶׁה! מַה נִּשְׁתַּנָּה הַיּוֹם הַזֶּה מִכָּל הַיָּמִים?
<b>"וַיֹּאמֶר אֲלֵהֶם: הוּא אֲשֶׁר דִּבֶּר יי, שַׁבָּתוֹן, שַׁבַּת קֹדֶשׁ לַיי"</b>; אָמְרוּ לוֹ: אֵימָתַי? אָמַר לָהֶם: <b>"מָחָר!"</b>
<b>"אֵת אֲשֶׁר תֹּאפוּ, אֵפוּ!"</b> רַבִּי יְהוֹשֻׁעַ אוֹמֵר: הָרוֹצֶה לֶאֱפוֹת, הָיָה מִתְאַפֶּה לוֹ, וְהָרוֹצֶה לְבַשֵּׁל, הָיָה מִתְבַּשֵּׁל לוֹ. רַבִּי אֶלְעָזָר הַמּוֹדָעִי אוֹמֵר: הָרוֹצֶה לֹאכַל דָּבָר אָפוּי, הָיָה טוֹעֵם בּוֹ כָּל הָאֲפוּיִים שֶׁבָּעוֹלָם, וְהָרוֹצֶה לֹאכַל דָּבָר מְבֻשָּׁל, הָיָה טוֹעֵם בּוֹ כָּל הַתַּבְשִׁילִים שֶׁבָּעוֹלָם. רַבִּי אֱלִיעֶזֶר אוֹמֵר: עַל אָפוּי אֵפוּ, וְעַל מְבֻשָּׁל בַּשֵּׁלוּ! הָא כֵיצַד? יוֹם טוֹב שֶׁחָל לִהְיוֹת עֶרֶב שַׁבָּת, מְנַיִן אַתָּה אוֹמֵר שֶׁאֵינָן רַשָּׁיִין לֹא לֶאֱפוֹת וְלֹא לְבַשֵּׁל, אֶלָּא אִם כֵּן עֵרְבוּ? שֶׁנֶּאֱמַר <b>"אֵת אֲשֶׁר תֹּאפוּ אֵפוּ וְאֵת אֲשֶׁר תְּבַשְּׁלוּ, בַּשֵּׁלוּ"</b>: אֵפוּ עַל אָפוּי וּבַשְּׁלוּ עַל מְבֻשָּׁל! <b>"וְאֵת כָּל הָעֹדֵף הַנִּיחוּ לָכֶם לְמִשְׁמֶרֶת עַד הַבֹּקֶר."</b> לָעִנְיָן שֶׁאָמַרְנוּ.
(שמות טז,כד) <b>["וַיַּנִּיחוּ אֹתוֹ עַד הַבֹּקֶר כַּאֲשֶׁר צִוָּה מֹשֶׁה, וְלֹא הִבְאִישׁ, וְרִמָּה לֹא הָיְתָה בּוֹ."] "וַיַּנִּיחוּ אֹתוֹ עַד הַבֹּקֶר"</b>, לָעִנְיָן שֶׁאָמַרְנוּ.
(שמות טז,כה) <b>"וַיֹּאמֶר מֹשֶׁה: אִכְלֻהוּ הַיּוֹם! כִּי שַׁבָּת הַיּוֹם לַיי, הַיּוֹם לֹא תִמְצָאֻהוּ בַּשָּׂדֶה." </b> רַבִּי הַנְתָּקָה אוֹמֵר: מִכָּן שָׁלֹשׁ סְעוֹדוֹת בַּשַּׁבָּת.
לְפִי שֶׁהָיוּ יִשְׂרָאֵל רְגִילִים לָצֵאת בַּשַּׁחְרִית, אָמְרוּ לוֹ: רַבֵּנוּ מֹשֶׁה! נֵצֵא בַּשַּׁחְרִית? אָמַר לָהֶן: <b>"אִכְלֻהוּ הַיּוֹם!" </b>אָמְרוּ לוֹ: רַבֵּנוּ מֹשֶׁה! הוֹאִיל וְלֹא יָצָאנוּ בַּשַּׁחְרִית, נֵצֵא בֵּין הָעַרְבַּיִם! אָמַר לָהֶם: <b>"כִּי שַׁבָּת הַיּוֹם לַיי"</b>. וּמַה תִּלְמֹד לוֹמַר <b>"הַיּוֹם לֹא תִמְצָאֻהוּ בַּשָּׂדֶה"</b>? אָמְרוּ: בָּקַע לִבָּן שֶׁלַּאֲבוֹתֵינוּ בְּאוֹתָהּ הַשָּׁעָה, שֶׁהָיוּ אוֹמְרִים:<sup class="footnote-marker">*</sup><i class="footnote">בָּקַע לִבָּן: הרגישו מועקה בחזה מתוך דאגה.</i> הוֹאִיל וְלֹא מְצָאנוּהוּ הַיּוֹם, שֶׁמָּא לֹא נִמְצָאֶנּוּ לְמָחָר? אָמַר לָהֶם: הַיּוֹם הַזֶּה, אֵין אַתֶּן מוֹצְאִין אוֹתוֹ, מוֹצְאִין אַתֶּן אוֹתוֹ לְמָחָר.
רַבִּי אֶלְעָזָר חֲסָמָה אוֹמֵר: בָּעוֹלָם הַזֶּה, אֵין אַתֶּן מוֹצְאִין אוֹתוֹ, מוֹצְאִין אַתֶּן אוֹתוֹ לָעוֹלָם הַבָּא.
<b>"וַיֹּאמֶר מֹשֶׁה: אִכְלֻהוּ הַיּוֹם!"</b> רַבִּי יְהוֹשֻׁעַ אוֹמֵר: אִם תִּזְכּוּ לִשְׁמֹר אֶת הַשַּׁבָּת, עָתִיד הַמָּקוֹם לִתֵּן לָכֶם שְׁלֹשָׁה מוֹעֲדוֹת: חַג שֶׁלַּפֶּסַח, וְחַג שֶׁלָּעֲצֶרֶת, וְחַג שֶׁלְּתִשׁרֵי. לְכָךְ נֶאֱמַר: <b>"אִכְלֻהוּ הַיּוֹם, כִּי שַׁבָּת הַיּוֹם לַיי! הַיּוֹם לֹא תִמְצָאֻהוּ בַּשָּׂדֶה."</b>
רַבִּי אֶלְעָזָר הַמּוֹדָעִי אוֹמֵר: אִם תִּזְכְּרוּ לִשְׁמֹר אֶת הַשַּׁבָּת, עָתִיד הַמָּקוֹם לִתֵּן לָכֶם שֵׁשׁ מִדּוֹת טוֹבוֹת: אֶרֶץ יִשְׂרָאֵל, וְהָעוֹלָם הַבָּא, וְהָעוֹלָם חָדָשׁ, וּמַלְכוּת בֵּית דָּוִד, וּכְהֻנָּה, וּלְוִיָּה. לְכָךְ נֶאֱמַר: <b>"אִכְלֻהוּ הַיּוֹם, כִּי שַׁבָּת הַיּוֹם לַיי! הַיּוֹם לֹא תִמְצָאֻהוּ בַּשָּׂדֶה."</b>
רַבִּי אֱלִיעֶזֶר אוֹמֵר: אִם תִּזְכּוּ לִשְׁמֹר אֶת הַשַּׁבָּת, אַתֶּן תִּנָּצְלוּ מִשָּׁלֹשׁ פֻּרְעָנִיּוֹת: מִיּוֹמוֹ שֶׁלְּגוֹג, וּמֵחֶבְלוֹ שֶׁלַּמָּשִׁיחַ, וּמִיּוֹם הַדִּין הַגָּדוֹל. לְכָךְ נֶאֱמַר: <b>"אִכְלֻהוּ הַיּוֹם, כִּי שַׁבָּת הַיּוֹם לַיי! הַיּוֹם לֹא תִמְצָאֻהוּ בַּשָּׂדֶה."</b> 
(שמות טז,כו) <b>"שֵׁשֶׁת יָמִים תִּלְקְטֻהוּ, וּבַיּוֹם הַשְּׁבִיעִי, שַׁבָּת, לֹא יִהְיֶה בּוֹ." </b> רַבִּי יְהוֹשֻׁעַ אוֹמֵר: לָמַדְנוּ שֶׁאֵינוֹ יוֹרֵד בַּשַּׁבָּת. בְּיוֹם טוֹב, מְנַיִן? תִּלְמֹד לוֹמַר <b>"שַׁבָּת לֹא יִהְיֶה בּוֹ"</b>. רַבִּי אֶלְעָזָר הַמּוֹדָעִי אוֹמֵר: לָמַדְנוּ שֶׁאֵינוֹ יוֹרֵד בַּשַּׁבָּת. בְּיוֹם טוֹב, מְנַיִן? תִּלְמֹד לוֹמַר <b>"לֹא יִהְיֶה בּוֹ"</b>; בְּיוֹם הַכִּפּוּרִים, מְנַיִן? תִּלְמֹד לוֹמַר <b>"שַׁבָּת לֹא יִהְיֶה בּוֹ"</b>. הָא כֵיצַד? (שמות טז,כז) <b>"וַיְהִי בַּיּוֹם הַשְּׁבִיעִי, יָצְאוּ מִן הָעָם לִלְקֹט, וְלֹא מָצָאוּ." </b>אֵלּוּ מְחֻסְּרֵי אֲמָנָה שֶׁבְּיִשְׂרָאֵל.

Chapter 6

(שמות טז,כח) <b>"וַיֹּאמֶר יי אֶל מֹשֶׁה: עַד אָנָה מֵאַנְתֶּם לִשְׁמֹר מִצְו‍ֹתַי וְתוֹרֹתָי?"</b> רַבִּי יְהוֹשֻׁעַ אוֹמֵר: אָמַר לוֹ הַקֹּדֶשׁ בָּרוּךְ הוּא לְמֹשֶׁה: מֹשֶׁה! אֱמֹר לָהֶם לְיִשְׂרָאֵל: הוֹצֵאתִי אֶתְכֶם מִמִּצְרַיִם, קָרַעְתִּי לָכֶם אֶת הַיָּם, הוֹרַדְתִּי לָכֶם אֶת הַמָּן, הַעֲלִיתִי לָכֶם אֶת הַבְּאֵר, הֵגַזְתִּי לָכֶם אֶת הַשְּׂלָו, נִלְחַמְתִּי לָכֶם בְּמִלְחֶמֶת עֲמָלֵק, עָשִׂיתִי לָכֶם נִסִּים וּגְבוּרוֹת, עַד מָתַי אַתֶּם מְמַאֲנִין לִשְׁמֹר מִצְוֹתַי וְתוֹרֹתָי? שֶׁמָּא תֹּאמְרוּ, מִצְווֹת הַרְבֵּה הִטַּלְתִּי לָכֶם? שַׁבָּת זוֹ הִטַּלְתִּי לָכֶם מִמָּרָה לְשָׁמְרָהּ, וְלֹא שְׁמַרְתֶּם אוֹתָהּ! שֶׁמָּא תֹּאמְרוּ, שֶׁכָּל מִי שֶׁהוּא מְשַׁמֵּר אֶת הַשַּׁבָּת, מַה שָּׁכָר נוֹטֵל עָלָיו? תִּלְמֹד לוֹמַר: (ישעיה נו,ב) "אַשְׁרֵי אֱנוֹשׁ יַעֲשֶׂה זֹּאת, וּבֶן אָדָם יַחֲזִיק בָּהּ, שֹׁמֵר שַׁבָּת מֵחַלְּלוֹ, וְשֹׁמֵר יָדוֹ מֵעֲשׂוֹת כָּל רָע." הָא לָמַדְנוּ, שֶׁכָּל מִי שֶׁמְּשַׁמֵּר אֶת הַשַּׁבָּת מִדֹּחַק, נֻצַּל מִן הָעֲבֵירָה.
(שמות טז,כט-ל) <b>["רְאוּ כִּי יי נָתַן לָכֶם הַשַּׁבָּת, עַל כֵּן הוּא נֹתֵן לָכֶם בַּיּוֹם הַשִּׁשִּׁי לֶחֶם יוֹמָיִם, שְׁבוּ אִישׁ תַּחְתָּיו, אַל יֵצֵא אִישׁ מִמְּקֹמוֹ בַּיּוֹם הַשְּׁבִיעִי. וַיִּשְׁבְּתוּ הָעָם בַּיּוֹם הַשְּׁבִעִי."] "רְאוּ כִּי יי נָתַן לָכֶם הַשַּׁבָּת"</b>. אָמַר לָהֶם: הִזָּהֲרוּ! כִּי יי נוֹתְנָהּ לָכֶם שֶׁתִּשְׁמְרוּ אוֹתָהּ!
<b>"עַל כֵּן הוּא נֹתֵן לָכֶם בַּיּוֹם הַשִּׁשִּׁי לֶחֶם יוֹמָיִם"</b>, זֶהוּ שֶׁהָיָה רַבִּי יְהוֹשֻׁעַ אוֹמֵר: זֶה הוּא לֶחֶם כָּפוּל, (שמות טז,כב) <b>"שְׁנֵי הָעֹמֶר לָאֶחָד"</b>.
<b>"שְׁבוּ אִישׁ תַּחְתָּיו!"</b> אֵלּוּ אַרְבַּע אַמּוֹת. <b>"אַל יֵצֵא אִישׁ מִמְּקֹמוֹ"</b>, אֵלּוּ אַלְפַּיִם אַמָּה. וְכֵיוָן שֶׁשָּׁמְעוּ הַדָּבָר הַזֶּה, קִבְּלוּ עֲלֵיהֶם וְשָׁבְתוּ, שֶׁנֶּאֱמַר: (שמות טז,ל) <b>"וַיִּשְׁבְּתוּ הָעָם בַּיּוֹם הַשְּׁבִעִי."</b>
דָּבָר אַחֵר: (שמות טז,ל) <b>"וַיִּשְׁבְּתוּ הָעָם בַּיּוֹם הַשְּׁבִעִי"</b>. רַבִּי יְהוֹשֻׁעַ אוֹמֵר: אָמַר לָהֶם לְיִשְׂרָאֵל: אִם תִּשְׁמְרוּ שַׁבָּת זוֹ, עָתִיד הַמָּקוֹם לִתֵּן לָכֶם שְׁלֹשָׁה מוֹעֲדוֹת, חַג נִיסָן, וְחַג סִיָון, וְחַג תִּשְׁרִי. כֵּיוָן שֶׁשָּׁמְעוּ דָבָר זֶה, קִבְּלוּ עֲלֵיהֶם וְשָׁבָתוּ. רַבִּי אֶלְעָזָר הַמּוֹדָעִי אוֹמֵר: אִם תִּשְׁמְרוּ שַׁבָּת זוֹ, עָתִיד הַקֹּדֶשׁ לִתֵּן לָכֶם שֵׁשׁ מִדּוֹת טוֹבוֹת: אֶרֶץ יִשְׂרָאֵל, וְעוֹלָם הַבָּא, וְעוֹלָם חָדָשׁ, וּמַלְכוּת בֵּית דָּוִד, וּכְהֻנָּה, וּלְוִיָּה. רַבִּי אֱלִיעֶזֶר אוֹמֵר: אָמַר לָהֶם הַקֹּדֶשׁ בָּרוּך הוּא: אִם תִּשְׁמְרוּ שַׁבָּת זוֹ, תִּנָּצְלוּ מִשָּׁלֹשׁ פֻּרְעָנִיּוֹת: מֵחֶבְלוֹ שֶׁלַּמָּשִׁיחַ, וּמִיּוֹמוֹ שֶׁלְּגוֹג, וּמִיּוֹם הַדִּין הַגָּדוֹל. וּכְשֶׁשָּׁמְעוּ דָבָר זֶה, קִבְּלוּ וְשָׁבָתוּ.
(שמות טז,לא) <b>["וַיִּקְרְאוּ בֵית יִשְׂרָאֵל אֶת שְׁמוֹ מָן, וְהוּא כְּזֶרַע גַּד לָבָן, וְטַעְמוֹ כְּצַפִּיחִת בִּדְבָשׁ."] "וַיִּקְרְאוּ בֵית יִשְׂרָאֵל אֶת שְׁמוֹ מָן"</b>. דּוֹרְשֵׁי רְשׁוּמוֹת אָמְרוּ: בְּנֵי יִשְׂרָאֵל קָרְאוּ אֶת שְׁמוֹ מָן.
<b>"וְהוּא כְּזֶרַע גַּד"</b>. אֵינִי יוֹדֵעַ שֶׁלְּמִי. רַבִּי יְהוֹשֻׁעַ אוֹמֵר: דּוֹמֶה לְזֶרַע פִּשְׁתָּן. כַּשֵּׁם שֶׁזַּרְעוֹ שֶׁלַּפִּשְׁתָּן אָדֹם, כָּךְ זֶה אָדֹם? תִּלְמֹד לוֹמַר <b>"לָבָן"</b>.
רַבִּי אֶלְעָזָר הַמּוֹדָעִי אוֹמֵר: דּוֹמֶה לִדְבַר הַגָּדָה, שֶׁהוּא מוֹשֵׁךְ לִבּוֹ שֶׁלָּאָדָם. אֲחֵרִים אוֹמְרִים: הוּא מֵעִיד עַל עַצְמוֹ שֶׁהוּא מָן, שֶׁאֵינוֹ יוֹרֵד לֹא בַשַּׁבָּת, וְלֹא בְיוֹם טוֹב, וְלֹא בְיוֹם הַכִּפּוּרִים.
רַבִּי יוֹסֵה אוֹמֵר: כַּשֵּׁם שֶׁהַנָּבִיא מַגִּיד חֲדָרִין וּסְתָרִין לְיִשְׂרָאֵל,<sup class="footnote-marker">*</sup><i class="footnote">חֲדָרִין וּסְתָרִין: עניינים נסתרים כאילו הוסתרו בחדרי חדרים.</i> כָּךְ הָיָה הַמָּן מַגִּיד לְיִשְׂרָאֵל חֲדָרִין וּסְתָרִין. הָא כֵיצַד? אִישׁ וְאִשָּׁה שֶׁבָּאוּ לִפְנֵי מֹשֶׁה לַדִּין, הוּא אוֹמֵר: סָרְחָה עָלַי, סָרְחָה עָלַי:<sup class="footnote-marker">*</sup><i class="footnote">חטאה לי, התנהגה שלא כראוי כלפיי.</i> וְהִיא אוֹמֶרֶת: סָרַח עָלַי, אָמַר לָהֶם מֹשֶׁה: (ירמיה כא,יב) לַבֹּקֶר מִשְׁפָּט! לְמָחָר, אִם נִמְצָא עָמְרָהּ בְּבֵית בַּעֲלָהּ,<sup class="footnote-marker">*</sup><i class="footnote">עָמְרָהּ: עומר המן המיועד לה.</i> בַּיָּדוּעַ שֶׁהִיא סָרְחָה עָלָיו, נִמְצָא עָמְרָהּ בְּבֵית אָבִיהָ, בַּיָּדוּעַ שֶׁהוּא סָרַח עָלֶיהָ. וְכֵן שְׁנַיִם שֶׁבָּאוּ לִפְנֵי מֹשֶׁה לַדִּין, זֶה אוֹמֵר: עַבְדִּי גָּנַבְתָּ! וְזֶה אוֹמֵר: אַתָּה מְכַרְתּוֹ לִי! אָמַר לָהֶם מֹשֶׁה: (ירמיה כא,יב) לַבֹּקֶר מִשְׁפָּט! לְמָחָר, אִם נִמְצָא עָמְרוֹ בְּבֵית רַבּוֹ רִאשׁוֹן, בַּיָּדוּעַ שֶׁזֶּה גְנָבוֹ. אִם נִמְצָא עָמְרוֹ בְּבֵית רַבּוֹ שֵׁנִי, בַּיָּדוּעַ שֶׁזֶּה מְכָרוֹ לוֹ.
<b>"וְטַעְמוֹ כְּצַפִּיחִת בִּדְבָשׁ."</b> רַבִּי יְהוֹשֻׁעַ אוֹמֵר: כְּלַפָּס<sup class="footnote-marker">*</sup><i class="footnote">לַפָּס. lopás: כלי מטבח של חרס, צלחת, מחבט; תבשיל.</i> וּכְעֵין אֶסְקָרִיטִי.<sup class="footnote-marker">*</sup><i class="footnote">אֶסְקָרִיטִי: eskharítēs: עוגה אפויה על גחלים.</i> רַבִּי אֱלִיעֶזֶר אוֹמֵר: כְּסֹלֶת זוֹ שֶׁצָּפָה עַל גַּבֵּי נָפָה, וְנִלּוֹשָׁה בִדְבָשׁ וְחֶמְאָה.
אִם אוֹמֵר אֲנִי: (שמות טז,לב) <b>"וַיֹּאמֶר מֹשֶׁה: זֶה הַדָּבָר אֲשֶׁר צִוָּה יי: מְלֹא הָעֹמֶר מִמֶּנּוּ לְמִשְׁמֶרֶת לְדֹרֹתֵיכֶם, לְמַעַן יִרְאוּ אֶת הַלֶּחֶם אֲשֶׁר הֶאֱכַלְתִּי אֶתְכֶם בַּמִּדְבָּר, בְּהוֹצִיאִי אֶתְכֶם מֵאֶרֶץ מִצְרָיִם." </b> שֶׁיָּכֹל לֹא הִנִּיחוֹ אַהֲרֹן אֶלָּא בִשְׁנַת הָאַרְבָּעִים? תִּלְמֹד לוֹמַר: (שמות טז,לד) "וַיַּנִּיחֵהוּ אַהֲרֹן לִפְנֵי הָעֵדֻת לְמִשְׁמָרֶת." אֵימָתַי נֶעֱשָׂה הָאָרוֹן? בְּשָׁנָה שְׁנִיָּה. כָּךְ לֹא הִנִּיחוֹ אַהֲרֹן אֶלָּא בְשָׁנָה שְׁנִיָּה.
וְזֶה אֶחָד מֵעֲשָׂרָה דְּבָרִים שֶׁנִּבְרְאוּ בְּעֶרֶב שַׁבָּת בֵּין הַשְּׁמָשׁוֹת. אֵלּוּ הֵן: הַקֶּשֶׁת, וְהַמָּן, וְהַמַּטֶּה, וְהַכְּתָב, וְהַשָּׁמִיר, וְהַלּוּחוֹת, וּפְתִיחַת פִּי הָאָרֶץ לִבְלֹעַ הָרְשָׁעִים, וּפְתִיחַת פִּי הָאָתוֹן, וְקִבְרוֹ שֶׁלְּמֹשֶׁה, וּמְעָרָה שֶׁעָמַד בָּהּ מֹשֶׁה וְאֵלִיָּהוּ. וְיֵשׁ אוֹמְרִים: אַף בְּגָדָיו שֶׁלְּאָדָם הָרִאשׁוֹן, וּמַקְלוֹ שֶׁלְּאַהֲרֹן, שְׁקֵדָיו וּפְרָחָיו.
שִׁבְעָה דְּבָרִים מְכֻסִּין מִבְּנֵי אָדָם: יוֹם הַמִּיתָה, וְיוֹם הַנֶּחָמָה, וְעֹמֶק הַדִּין, וְאֵין אָדָם יוֹדֵעַ בַּמֶּה מִשְׂתַּכֵּר, וְאֵין אָדָם יוֹדֵעַ מַה בְּלִבּוֹ שֶׁלַּחֲבֵרוֹ, וּמַלְכוּת בֵּית דָּוִד, מָתַי תַּחְזֹר לִמְקוֹמָהּ, וּמַלְכוּת חַיֶּבֶת זוֹ, מָתַי תֵּעָקֵר.
(שמות טז,לג) <b>"וַיֹּאמֶר מֹשֶׁה אֶל אַהֲרֹן: קַח צִנְצֶנֶת אַחַת, וְתֶן שָׁמָּה מְלֹא הָעֹמֶר מָן, וְהַנַּח אֹתוֹ לִפְנֵי יי לְמִשְׁמֶרֶת לְדֹרֹתֵיכֶם." </b> אֵינִי יוֹדֵעַ שֶׁלְּמָה הִיא, אִם שֶׁלַּכֶּסֶף אוֹ שֶׁלַּזָּהָב, אִם שֶׁלַּבַּרְזֶל, אִם שֶׁלַּנְּחֹשֶׁת, אִם שֶׁלַּבְּדִיל, אִם שֶׁלָּעוֹפֶרֶת? תִּלְמֹד לוֹמַר "צִנְצֶנֶת", לֹא אָמַרְתִּי אֶלָּא דָּבָר שֶׁהוּא מֵצִין מֵחֲבֵרוֹ.<sup class="footnote-marker">*</sup><i class="footnote">מֵצִין =מצנן.</i> אֵין אַתְּ מוֹצֵא אֶלָּא כְלִי חֶרֶס.
<b>"וְתֶן שָׁמָּה מְלֹא הָעֹמֶר מָן, וְהַנַּח אֹתוֹ לִפְנֵי יי לְמִשְׁמֶרֶת לְדֹרֹתֵיכֶם." </b>רַבִּי יְהוֹשֻׁעַ אוֹמֵר: לָאָבוֹת. רַבִּי אֶלְעָזָר אוֹמֵר: לַדּוֹרוֹת.
רַבִּי אֱלִיעֶזֶר אוֹמֵר: לִימוֹת יִרְמְיָה הַנָּבִיא, שֶׁבְּשָׁעָה שֶׁאָמַר יִרְמְיָה לְיִשְׂרָאֵל: מִפְּנֵי מָה אֵין אַתֶּם עוֹסְקִין בַּתּוֹרָה? אָמְרוּ לוֹ: אִם אָנוּ מִתְעַסְּקִין בַּתּוֹרָה, בַּמֶּה נִתְפַּרְנֵס? בְּאוֹתָהּ שָׁעָה, הוֹצִיא לָהֶם יִרְמְיָה צְלוֹחִית הַמָּן וְאָמַר לָהֶם: (ירמיה ב,לא) "הַדּוֹר, אַתֶּם רְאוּ דְבַר יי! הֲמִדְבָּר הָיִיתִי לְיִשְׂרָאֵל, אִם אֶרֶץ מַאְפֵּלְיָה?<sup class="footnote-marker">*</sup><i class="footnote">אֶרֶץ מַאְפֵּלְיָה: ארץ צלמוות, אפלה ושוממה.</i> מַדּוּעַ אָמְרוּ עַמִּי: רַדְנוּ לוֹא נָבוֹא עוֹד אֵלֶיךָ?" אֲבוֹתֵיכֶם שֶׁהָיוּ עוֹסְקִין בְּדִבְרֵי תוֹרָה, רְאוּ מִמָּה נִתְפַּרְנָסוּ! אַף אַתֶּם, הֱיוּ עֲסוּקִים בְדִבְרֵי תוֹרָה, וְהַמָּקוֹם מְפַרְנֶסְכֶם מִזֶּה!
זֶה אֶחָד מִשְּׁלֹשָׁה דְּבָרִים שֶׁעָתִיד אֵלִיָּהוּ לְהַעֲמִיד לְיִשְׂרָאֵל: צְלוֹחִית שֶׁלַמָּן, צְלוֹחִית שֶׁלַּמַּיִם, צְלוֹחִית שֶׁלְּשֶׁמֶן הַמִּשְׁחָה.
(שמות טז,לה) <b>"וּבְנֵי יִשְׂרָאֵל אָכְלוּ אֶת הַמָּן אַרְבָּעִים שָׁנָה, עַד בֹּאָם אֶל אֶרֶץ נוֹשָׁבֶת, אֶת הַמָּן אָכְלוּ, עַד בֹּאָם אֶל קְצֵה אֶרֶץ כְּנָעַן." </b> רַבִּי יְהוֹשֻׁעַ אוֹמֵר: אַרְבָּעִים יוֹם אָכְלוּ יִשְׂרָאֵל אֶת הַמָּן אַחַר מִיתָתוֹ שֶׁלְּמֹשֶׁה. כֵּיצַד? מֵת מֹשֶׁה בְּשִׁבְעָה בַאֲדַר, אָכְלוּ מִמֶּנּוּ עֶשְׂרִין וְאַרְבָּעָה שֶׁלַּאֲדַר, וְשִׁשָּׁה עָשָׂר שֶׁלְּנִיסָן, שֶׁנֶּאֱמַר: (יהושע ה,יב) "וַיִּשְׁבֹּת הַמָּן מִמָּחֳרָת, בְּאָכְלָם מֵעֲבוּר הָאָרֶץ, וְלֹא הָיָה עוֹד לִבְנֵי יִשְׂרָאֵל מָן, וַיֹּאכְלוּ מִתְּבוּאַת אֶרֶץ כְּנַעַן בַּשָּׁנָה הַהִיא." רַבִּי אֶלְעָזָר הַמּוֹדָעִי אוֹמֵר: שִׁבְעִין יוֹם אָכְלוּ יִשְׂרָאֵל אֶת הַמָּן אַחַר מִיתָתוֹ שֶׁלְּמֹשֶׁה. כֵּיצַד? מֵת מֹשֶׁה בְּשִׁבְעָה בַאֲדַר, וְאָכְלוּ מִמֶּנּוּ עֶשְׁרִין וְאַרְבָּעָה שֶׁלַּאֲדַר הָרִאשׁוֹן, וּשְׁלֹשִׁין שֶׁלַּאֲדַר הַאַחֲרוֹן, וְעִבּוּר הָיָה אוֹתָהּ הַשָּׁנָה בְאוֹתָהּ הַשָּׁעָה, שִׁשָּׁה עָשָׂר שֶׁלְּנִיסָן, וְאוֹמֵר: (יהושע ה,יב) "וַיִּשְׁבֹּת הַמָּן מִמָּחֳרָת".
רַבִּי אֱלִיעֶזֶר אוֹמֵר: שִׁבְעִין יוֹם אָכְלוּ יִשְׂרָאֵל אֶת הַמָּן אַחַר מִיתַת מֹשֶׁה. כֵּיצַד? מֵת מֹשֶׁה בְּשִׁבְעָה בִשְׁבָט, אָכְלוּ מִמֶּנּוּ עֶשְׁרִין וְאַרְבָּעָה שֶׁלִּשְׁבָט, וּשְׁלֹשִׁין שֶׁלַּאֲדַר, וְעִבּוּר לֹא הָיָה אוֹתָהּ הַשָּׁנָה בְאוֹתָהּ הַשָּׁעָה, שִׁשָּׁה עָשָׂר שֶׁלְּנִיסָן, וְאוֹמֵר: (יהושע ה,יב) "וַיִּשְׁבֹּת הַמָּן מִמָּחֳרָת".
רַבִּי יוֹסֵה אוֹמֵר: חֲמִשִּׁין וְאַרְבַּע שָׁנָה אָכְלוּ יִשְׂרָאֵל אֶת הַמָּן. אַרְבָּעִין שָׁנָה בְחַיָּו שֶׁלְּמֹשֶׁה, אַרְבַּע עֶשְׂרֵה אַחַר מִיתָתוֹ שֶׁלְּמֹשֶׁה, שֶׁנֶּאֱמַר: "וּבְנֵי יִשְׂרָאֵל אָכְלוּ אֶת הַמָּן אַרְבָּעִים שָׁנָה עַד בֹּאָם אֶל אֶרֶץ נוֹשָׁבֶת", שֶׁאֵין תַּלְמוּד (לוֹמַר): (שמות טז,לה) "אֶת הַמָּן אָכְלוּ עַד בֹּאָם אֶל קְצֵה אֶרֶץ כְּנָעַן", אֶלָּא אֵלּוּ אַרְבַּע עֶשְׂרֵה שָׁנָה שֶׁאֲכָלוּהוּ אַחַר מִיתָתוֹ שֶׁלְּמֹשֶׁה, וְאֵלּוּ הֵן: שֶׁבַע שֶׁכָּבְשׁוּ וְשֶׁבַע שֶׁחִלֵּקוּ.
מֵתָה מִרְיָם, נִסְתַּלְּקָה הַבְּאֵר; מֵת אַהֲרֹן, נִסְתַּלְּקוּ עֲנָנֵי כָבוֹד; מֵת מֹשֶׁה, נִסְתַּלַּק הַמָּן.
רַבִּי יְהוֹשֻׁעַ אוֹמֵר: מֵתָה מִרְיָם, נִסְתַּלְּקָה הַבְּאֵר, וְחָזְרָה בִזְכוּת מֹשֶׁה וְאַהֲרֹן; מֵת אַהֲרֹן, נִסְתַּלַּק עַמּוּד הֶעָנָן, וְחָזְרוּ שְׁנֵיהֶם בִּזְכוּת מֹשֶׁה; מֵת מֹשֶׁה, נִסְתַּלְּקוּ שְׁלָשְׁתָּן, וְלֹא חָזָרוּ, וְהַצִּרְעָה לֹא עָבְרָה עִמָּהֶן אֶת הַיַּרְדֵּן.
(שמות טז,לו) <b>"וְהָעֹמֶר עֲשִׂרִית הָאֵיפָה הוּא." "וְהָעֹמֶר"</b>. אֵינִי יוֹדֵעַ כַּמָּה הוּא. תִּלְמֹד לוֹמַר <b>"עֲשִׂרִית הָאֵיפָה"</b>. וְכַמָּה הוּא עֲשִׂירִית הָאֵיפָה? אֶחָד מִשִּׁבְעָה רְבִיעִים וְעוֹד. 'וְעוֹד' זֶה, כַּמָּה הוּא? אֶחָד מֵחֲמִשָּׁה בָּרְבִיעַ.<sup class="footnote-marker">*</sup><i class="footnote">במכילתא דרבי שמעון בר יוחיי, פ' טז, לו: "וְהָעֹמֶר", אֵינִי יוֹדֵעַ כַּמָּה! תִּלְמֹד לוֹמַר "עֲשִׂרִית הָאֵיפָה", אֶחָד מֵעֲשָׂרָה בְּשָׁלוֹשׁ סְאִין, שֶׁהֵן שִׁבְעַת רְבָעִים וְעוֹד. 'וְעוֹד' זֶה אֶחָד מֵחֲמִשָּׁה בָּרֹבַע.</i>

Chapter 7

(שמות יז,א) <b>["וַיִּסְעוּ כָּל עֲדַת בְּנֵי יִשְׂרָאֵל מִמִּדְבַּר סִין לְמַסְעֵיהֶם עַל פִּי יי, וַיַּחֲנוּ בִּרְפִידִים, וְאֵין מַיִם לִשְׁתֹּת הָעָם."] "וַיִּסְעוּ כָּל עֲדַת בְּנֵי יִשְׂרָאֵל מִמִּדְבַּר סִין"</b>. לְפִי שֶׁפָּרְשׁוּ מִדִּבְרֵי תוֹרָה, לְפִי כָךְ בָּא הַשּׂוֹנֵא עֲלֵיהֶם, שֶׁאֵין הַשּׂוֹנֵא בָא אֶלָּא עַל הַחֵטְא וְעַל הָעֲבֵירָה.
(שמות יז,ב) <b>["וַיָּרֶב הָעָם עִם מֹשֶׁה, וַיֹּאמְרוּ: תְּנוּ לָנוּ מַיִם וְנִשְׁתֶּה! וַיֹּאמֶר לָהֶם מֹשֶׁה: מַה תְּרִיבוּן עִמָּדִי, מַה תְּנַסּוּן אֶת יי?"] "וַיָּרֶב הָעָם עִם מֹשֶׁה"</b>, עָבְרוּ עַל שׁוּרַת הַדִּין. דֶּרֶךְ אֶרֶץ, אָדָם כּוֹעֵס בְּתוֹךְ בֵּיתוֹ, אֵין נוֹתֵן עֵינוֹ אֶלָּא בַקָּטוֹן. אֲבָל אֵלּוּ, לֹא נָתְנוּ אֶת עֵינֵיהֶן אֶלָּא בַגָּדוֹל. לְכָךְ נֶאֱמַר: <b>"וַיָּרֶב הָעָם עִם מֹשֶׁה"</b>, עָבְרוּ עַל שׁוּרַת הַדִּין.
<b>"וַיֹּאמֶר לָהֶם מֹשֶׁה: מַה תְּרִיבוּן עִמָּדִי, מַה תְּנַסּוּן אֶת יי?"</b> אָמַר לָהֶם: כָּל זְמַן שֶׁאַתֶּן מִדַּיְּנִין עִמִּי, אַתֶּם מְנַסִּין לַמָּקוֹם. דָּבָר אַחֵר: אָמַר לָהֶן: כָּל זְמַן שֶׁאַתֶּם מִדַּיְּנִין עִמִּי, הַמָּקוֹם עוֹשֶׂה לָכֶם נִסִּין וּגְבוּרוֹת, וּשְׁמוֹ מִתְגַּדֵּל בָּעוֹלָם.
(שמות יז,ג) <b>"וַיִּצְמָא שָׁם הָעָם לַמַּיִם, וַיָּלֶן הָעָם עַל מֹשֶׁה וַיֹּאמֶר: לָמָּה זֶּה הֶעֱלִיתָנוּ מִמִּצְרַיִם, לְהָמִית אֹתִי וְאֶת בָּנַי וְאֶת מִקְנַי בַּצָּמָא?" </b>אֲבָל כָּן נָגַע בָּהֶן צִמָּאוֹן.
וּבְמָקוֹם אַחֵר, מַה הוּא אוֹמֵר? (שמות טו,כג) "וַיָּבֹאוּ מָרָתָה וְלֹא יָכְלוּ לִשְׁתֹּת מַיִם". לֹא נָגַע בָּהֶן צִמָּאוֹן מִמָּרָה, אֲבָל כָּן נָגַע בָּהֶן צִמָּאוֹן.
<b>"וַיָּלֶן הָעָם עַל מֹשֶׁה וַיֹּאמֶר: לָמָּה זֶּה הֶעֱלִיתָנוּ מִמִּצְרַיִם, לְהָמִית אֹתִי וְאֶת בָּנַי וְאֶת מִקְנַי בַּצָּמָא?" </b>מִכָּן הָיָה רַבִּי הוֹשַׁעְיָה אוֹמֵר: נְפַל בֵּיתָה, חַבַּל לְכַוְּתָה!<sup class="footnote-marker">*</sup><i class="footnote">נְפַל בֵּיתָה, חַבַּל לְכַוְּתָה: נפל הבית, שבר את החלון.</i>
דָּבָר אַחֵר: הִשְׁווּ בְּהֶמְתָּן לְגוּפָן. אָמְרוּ: בְּהֶמְתּוֹ שֶׁלָּאָדָם הִיא חַיָּיו: אָדָם מְהַלֵּךְ בַּדֶּרֶךְ, אִם אֵין בְּהֶמְתּוֹ עִמּוֹ, מִסְתַּגֵּף הוּא.
(שמות יז,ד) <b>"וַיִּצְעַק מֹשֶׁה אֶל יי לֵאמֹר: מָה אֶעֱשֶׂה לָעָם הַזֶּה? עוֹד מְעַט וּסְקָלֻנִי!" </b> לְהוֹדִיעַ שְׁבָחוֹ שֶׁלְּמֹשֶׁה, שֶׁלֹּא אָמַר מֹשֶׁה, הוֹאִיל וְהֵם מִדַּיְּנִין עִמִּי, אֵינִי מְבַקֵּשׁ עֲלֵיהֶם רַחֲמִים, אֶלָּא: <b>"וַיִּצְעַק מֹשֶׁה אֶל יי לֵאמֹר: מָה אֶעֱשֶׂה לָעָם הַזֶּה?" </b>אָמַר מֹשֶׁה לִפְנֵי הַמָּקוֹם: רִבּוֹנִי! בֵּינָךְ לְבֵינָם, אֲנִי הָרוּג! אַתָּה אוֹמֵר לִי: אַל תַּקְפִּיד כְּנֶגְדָּן, (במדבר יא,יב) "כִּי תֹאמַר אֵלַי, שָׂאֵהוּ בְחֵיקֶךָ כַּאֲשֶׁר יִשָּׂא הָאֹמֵן אֶת הַיֹּנֵק", וְהֵן בִּקְּשׁוּ לְהָרְגֵּנִי!
כָּן הַמָּקוֹם מֵמִיךְ וּמֹשֶׁה מַגְבִּיהַּ,<sup class="footnote-marker">*</sup><i class="footnote">מֵמִיךְ=מנמיך.</i> וּבְמָקוֹם אַחֵר הָיָה הַמָּקוֹם מַגְבִּיהַּ וּמֹשֶׁה מֵמִיךְ, כָּעִנְיָן שֶׁנֶּאֱמַר: (שמות לב,י) "וְעַתָּה, הַנִּיחָה לִּי, וְיִחַר אַפִּי בָהֶם וַאֲכַלֵּם!" וְאַחֲרָיו מַה הוּא אוֹמֵר? (שמות לב,יא) "וַיְחַל מֹשֶׁה אֶת פְּנֵי יי אֱלֹהָיו וַיֹּאמֶר: לָמָה יי יֶחֱרֶה אַפְּךָ בְּעַמֶּךָ, אֲשֶׁר הוֹצֵאתָ מֵאֶרֶץ מִצְרַיִם בְּכֹחַ גָּדוֹל וּבְיָד חֲזָקָה?"
(שמות יז,ה) <b>"וַיֹּאמֶר יי אֶל מֹשֶׁה: עֲבֹר לִפְנֵי הָעָם, וְקַח אִתְּךָ מִזִּקְנֵי יִשְׂרָאֵל, וּמַטְּךָ אֲשֶׁר הִכִּיתָ בּוֹ אֶת הַיְאֹר, קַח בְּיָדְךָ וְהָלָכְתָּ." </b> עֲבֹר עַל דִּבְרֵיהֶן! רַבִּי יְהוּדָה אוֹמֵר: עֲבֹר מֵהֶן, שֶׁאַתָּה מוֹצִיא לָהֶן אֶת הַמַּיִם! רַבִּי נְחֶמְיָה אוֹמֵר: עֲבֹר עַל חֵטְא שֶׁלָּהֵן! דָּבָר אַחֵר: (שמות יז,ה) <b>"עֲבֹר לִפְנֵי הָעָם"</b>, וּדְרָגְשָׁה לֵיהּ יְמַלֵּל.<sup class="footnote-marker">*</sup><i class="footnote">וּדְרָגְשָׁה לֵיהּ יְמַלֵּל: ומי שאכפת לו ימחה.</i>
<b>"וְקַח אִתְּךָ מִזִּקְנֵי יִשְׂרָאֵל"</b>, לְעֵדוּת, שֶׁלֹּא יְהוּ אוֹמְרִין: שֶׁמָּא מַעְיָנוֹת שָׁם!
<b>"וּמַטְּךָ אֲשֶׁר הִכִּיתָ בּוֹ אֶת הַיְאֹר"</b>, מִפְּנֵי הַתַּרְעֹמֶת. וְזֶה אֶחָד מִשְּׁלֹשָׁה דְּבָרִים שֶׁהָיוּ יִשְׂרָאֵל מִתְרַעֲמִין עֲלֵיהֶן, וְהָיוּ אוֹמְרִים: מִינֵי פֻרְעָנוּת הֵן! וְאֵלּוּ הֵן: הַקְּטֹרֶת, וְהָאָרוֹן, וְהַמַּטֶּה.
אָמְרוּ: הַקְּטֹרֶת הַזּוֹ, שֶׁלְּפֻרְעָנוּת הִיא! הִיא הָרְגָה נָדָב וַאֲבִיהוּא, שֶׁנֶּאֱמַר: (ויקרא י,א) "וַיִּקְחוּ בְנֵי אַהֲרֹן נָדָב וַאֲבִיהוּא אִישׁ מַחְתָּתוֹ, וַיִּתְּנוּ בָהֵן אֵשׁ וַיָּשִׂימוּ עָלֶיהָ קְטֹרֶת". לְכָךְ יָדְעוּ שֶׁהִיא שֶׁלַּכַּפָּרָה, שֶׁנֶּאֱמַר: (במדבר יז,יב) "וַיִּתֵּן אֶת הַקְּטֹרֶת וַיְכַפֵּר עַל הָעָם."
אָמְרוּ: הָאָרוֹן הַזֶּה, שֶׁלְסַנְפֵירִינוֹן<sup class="footnote-marker">*</sup><i class="footnote">סַנְפֵירִינוֹן: sappheirinos: עשוי אבן ספיר.</i> הוּא, שֶׁלְּפֻרְעָנוּת הוּא! הוּא הִכָּה אֶת עֻזָּה וְאַנְשֵׁי בֵית שֶׁמֶשׁ, שֶׁנֶּאֱמַר: (שמואל ב ו,ז) "וַיִּחַר אַף יי בְּעֻזָּה". וּבְאַנְשֵׁי בֵית שֶׁמֶשׁ, אוֹמֵר: (שמואל א ו,יט) "וַיַּךְ בְּאַנְשֵׁי בֵית שֶׁמֶשׁ כִּי רָאוּ בַּאֲרוֹן יי, וַיַּךְ בָּעָם שִׁבְעִים אִישׁ חֲמִשִּׁים אֶלֶף אִישׁ, וַיִּתְאַבְּלוּ הָעָם, כִּי הִכָּה יי בָּעָם מַכָּה גְדוֹלָה." לְפִיכָךְ יָדְעוּ שֶׁהוּא שֶׁלִּבְרָכָה, שֶׁנֶּאֱמַר: (שמואל ב ו,יא-יב) "וַיֵּשֶׁב אֲרוֹן יי בֵּית עֹבֵד אֱדֹם הַגִּתִּי שְׁלֹשָׁה חֳדָשִׁים, וַיְבָרֶךְ יי אֶת עֹבֵד אֱדֹם וְאֶת כָּל בֵּיתוֹ. וַיֻּגַּד לַמֶּלֶךְ דָּוִד לֵאמֹר: בֵּרַךְ יי אֶת בֵּית עֹבֵד אֱדֹם וְאֶת כָּל אֲשֶׁר לוֹ, בַּעֲבוּר אֲרוֹן הָאֱלֹהִים, וַיֵּלֶךְ דָּוִד וַיַּעַל אֶת אֲרוֹן הָאֱלֹהִים מִבֵּית עֹבֵד אֱדֹם עִיר דָּוִד בְּשִׂמְחָה."
אָמְרוּ: הַמַּטֶּה הַזֶּה, שֶׁלְסַנְפֵירִינוֹן הוּא, שֶׁלְּפֻרְעָנוּת הוּא!<sup class="footnote-marker">*</sup><i class="footnote">סַנְפֵירִינוֹן: sappheirinos: עשוי אבן ספיר.</i> הֵבִיא עֶשֶׂר מַכּוֹת עַל הַמִּצְרִיִּים בְּמִצְרַיִם, וְעֶשֶׂר עַל הַיָּם! לְפִיכָךְ יָדְעוּ שֶׁהוּא שֶׁלְּנִסִּים, שֶׁנֶּאֱמַר: <b>"וּמַטְּךָ אֲשֶׁר הִכִּיתָ בּוֹ אֶת הַיְאֹר קַח בְּיָדְךָ וְהָלָכְתָּ."</b>
(שמות יז,ו) <b>"הִנְנִי עֹמֵד לְפָנֶיךָ שָּׁם עַל הַצּוּר בְּחֹרֵב, וְהִכִּיתָ בַצּוּר, וְיָצְאוּ מִמֶּנּוּ מַיִם, וְשָׁתָה הָעָם; וַיַּעַשׂ כֵּן מֹשֶׁה לְעֵינֵי זִקְנֵי יִשְׂרָאֵל." </b> אָמַר לוֹ הַמָּקוֹם: כָּל מָקוֹם שֶׁאַתְּ מוֹצֵא רֹשֶׁם רַגְלֵי אָדָם,<sup class="footnote-marker">*</sup><i class="footnote">רֹשֶׁם רַגְלֵי אָדָם: עקבות.</i> שָׁם אֲנִי לְפָנֶיךָ.
<b>"וְהִכִּיתָ בַצּוּר"</b>. מִכָּן הָיָה רַבִּי יוֹסֵה בֶּן זִמְרָה אוֹמֵר: הַמַּטֶּה הַזֶּה, שֶׁלְּסַנְפֵירִינוֹן הוּא!<sup class="footnote-marker">*</sup><i class="footnote">sappheirinos: עשוי אבן ספיר.</i> 'וְהִכִּיתָ עַל הַצּוּר' אֵינוֹ אוֹמֵר כָּן, אֶלָּא <b>"וְהִכִּיתָ בַצּוּר, וְיָצְאוּ מִמֶּנּוּ מַיִם וְשָׁתָה הָעָם, וַיַּעַשׂ כֵּן מֹשֶׁה לְעֵינֵי זִקְנֵי יִשְׂרָאֵל." </b>
(שמות יז,ז) <b>["וַיִּקְרָא שֵׁם הַמָּקוֹם מַסָּה וּמְרִיבָה, עַל רִיב בְּנֵי יִשְׂרָאֵל, וְעַל נַסֹּתָם אֶת יי לֵאמֹר: הֲיֵשׁ יי בְּקִרְבֵּנוּ, אִם אָיִן?"] "וַיִּקְרָא שֵׁם הַמָּקוֹם מַסָּה וּמְרִיבָה"</b>. רַבִּי יְהוֹשֻׁעַ אוֹמֵר: מֹשֶׁה קְרָאוֹ 'מַסָּה וּמְרִיבָה', שֶׁנֶּאֱמַר: <b>"וַיִּקְרָא שֵׁם הַמָּקוֹם מַסָּה וּמְרִיבָה"</b>. רַבִּי אֶלְעָזָר הַמּוֹדָעִי אוֹמֵר: הַמָּקוֹם קְרָאוֹ מַסָּה וּמְרִיבָה, שֶׁנֶּאֱמַר: <b>"וַיִּקְרָא שֵׁם הַמָּקוֹם מַסָּה וּמְרִיבָה"</b>. מִכָּן לְבֵית דִּין הַגָּדוֹל שֶׁהוּא קָרוּי מָקוֹם.
"<b>עַל רִיב בְּנֵי יִשְׂרָאֵל"</b>. רַבִּי יְהוֹשֻׁעַ אוֹמֵר: אָמְרוּ יִשְׂרָאֵל: אִם יֵשׁ הוּא רִבּוֹן כָּל הַמַּעֲשִׂים, כַּשֵּׁם שֶׁהוּא רִבּוֹן עָלֵינוּ, נֵדַע, וְאִם לָאו, לֹא נֵדַע. רַבִּי אֱלִיעֶזֶר אוֹמֵר: אָמְרוּ: אִם מְסַפֵּק לָנוּ אֶת צָרְכֵנוּ, נַעַבְדֶּנּוּ, וְאִם לָאו, לֹא נַעַבְדֶּנּוּ! לְכָךְ נֶאֱמַר: <b>"עַל רִיב בְּנֵי יִשְׂרָאֵל, וְעַל נַסֹּתָם אֶת יי לֵאמֹר: הֲיֵשׁ יי בְּקִרְבֵּנוּ, אִם אָיִן?" </b> <small>חַסְלַת מַסֶּכְתָּא דְוַיַּסַּע</small>

מַסֶּכְתָּא דַעֲמָלֵק



Chapter 1

(שמות יז,ח) <b>["וַיָּבֹא עֲמָלֵק, וַיִּלָּחֶם עִם יִשְׂרָאֵל בִּרְפִידִם."] "וַיָּבֹא עֲמָלֵק"</b>. רַבִּי יְהוֹשֻׁעַ וְרַבִּי אֶלְעָזָר חִסְמָה אוֹמְרִים: הַמִּקְרָא הַזֶּה רָשׁוּם, וּמְפֹרָשׁ עַל יְדֵי אִיּוֹב, שֶׁנֶּאֱמַר: (איוב ח,יא)<sup class="footnote-marker">*</sup><i class="footnote">רָשׁוּם: סתום.</i> "הֲיִגְאֶה גֹּמֶא<sup class="footnote-marker">*</sup><i class="footnote">גֹּמֶא: צמח הפפירוס הצומח בביצות.</i> בְּלֹא בִצָּה? יִשְׂגֶּה אָחוּ<sup class="footnote-marker">*</sup><i class="footnote">יִשְׂגֶּה אָחוּ: יגדל עשב.</i> בְלִי מָיִם?" וְכִי אֶפְשָׁר לְגֹמֶא זֶה לְהִתְגַּדֵּל בְּלֹא בִצָּה וּבְלֹא מַיִם? כָּךְ אֵי אֶפְשָׁר לְיִשְׂרָאֵל לִהְיוֹת, אֶלָּא אִם כֵּן מִתְעַסְּקִין בְּדִבְרֵי תוֹרָה. וּלְפִי שֶׁפָּרְשׁוּ מִדִּבְרֵי תוֹרָה, לְכָךְ בָּא שׂוֹנֵא עֲלֵיהֶן, שֶׁאֵין הַשּׂוֹנֵא בָּא אֶלָּא עַל הַחֵטְא וְעַל הָעֲבֵירָה. לְכָךְ נֶאֱמַר "וַיָּבֹא עֲמָלֵק".
רַבִּי אֶלְעָזָר הַמּוֹדָעִי אוֹמֵר: <b>"וַיָּבֹא עֲמָלֵק"</b>. לְפִי שֶׁהָיָה עֲמָלֵק נִכְנָס תַּחַת כַּנְפֵי הֶעָנָן, וְגוֹנֵב נְפָשׁוֹת מִיִּשְׂרָאֵל וְהוֹרְגָן, שֶׁנֶּאֱמַר: (דברים כה,יח) "אֲשֶׁר קָרְךָ בַּדֶּרֶךְ, וַיְזַנֵּב בְּךָ כָּל הַנֶּחֱשָׁלִים אַחֲרֶיךָ, וְאַתָּה עָיֵף וְיָגֵעַ, וְלֹא יָרֵא אֱלֹהִים!" אֲחֵרִים אוֹמְרִים: "וְלֹא יָרֵא אֱלֹהִים", אֵלּוּ יִשְׂרָאֵל שֶׁלֹּא הָיוּ בְיָדָן מִצְווֹת.
רַבִּי אֱלִיעֶזֶר אוֹמֵר: <b>"וַיָּבֹא עֲמָלֵק"</b>, שֶׁבָּא בְּגִלּוּי פָּנִים. לְפִי שֶׁכָּל הַבִּיאוֹת שֶׁבָּא, לֹא בָא אֶלָּא בְמַטְמוֹנִיּוּת, שֶׁנֶּאֱמַר: "אֲשֶׁר קָרְךָ בַּדֶּרֶךְ וַיְזַנֵּב בְּךָ כָּל הַנֶּחֱשָׁלִים אַחֲרֶיךָ", אֲבָל בִּיאָה זוֹ, לֹא בָא אֶלָּא בְּגִלּוּי פָּנִים. לְכָךְ נֶאֱמַר: <b>"וַיָּבֹא עֲמָלֵק"</b>, שֶׁבָּא בְּגִלּוּי פָּנִים.
רַבִּי יוֹסֵה בֶּן חֲלַפְתָּא אוֹמֵר: <b>"וַיָּבֹא עֲמָלֵק"</b>, שֶׁבָּא בְעֵצָה. שֶׁכִּנֵּס עֲמָלֵק כָּל הָאֻמּוֹת וְאָמַר לָהֶם: בֹּאוּ וְסַיְּעוּנִי עַל יִשְׂרָאֵל! אָמְרוּ לוֹ: אֵין אָנוּ יְכֹלִין לַעֲמֹד כְּנֶגְדָּן! פַּרְעֹה, שֶׁעָמַד כְּנֶגְדָּן, טִבְּעוֹ הַמָּקוֹם הוּא וְחֵילוֹ בְּיַם סוּף, שֶׁנֶּאֱמַר: (תהלים קלו,טו) "וְנִעֵר פַּרְעֹה וְחֵילוֹ בְיַם סוּף". וְאָנוּ, הֵיאָךְ נוּכַל לַעֲמֹד כְּנֶגְדָּן? אָמַר לָהֶם: בֹּאוּ וְאֶתֵּן לָכֶם עֵצָה מַה תַּעֲשׂוּ: אִם יְנַצְּחוּנִי, בִּרְחוּ לָכֶם! וְאִם לָאו, בֹּאוּ וְסַיְּעוּנִי עַל יִשְׂרָאֵל! לְכָךְ נֶאֱמַר: <b>"וַיָּבֹא עֲמָלֵק"</b>, שֶׁבָּא בְעֵצָה.
רַבִּי יְהוּדָה הַנָּשִׂיא אוֹמֵר: חֲמִשָּׁה עַמִּים פָּסַע עֲמָלֵק, וּבָא וְעָשָׂה מִלְחָמָה עִם יִשְׂרָאֵל, שֶׁנֶּאֱמַר: (במדבר יג,כט) "עֲמָלֵק יוֹשֵׁב בְּאֶרֶץ הַנֶּגֶב, וְהַחִתִּי וְהַיְבוּסִי וְהָאֱמֹרִי יוֹשֵׁב בָּהָר", שֶׁהָיָה לִפְנִים מִכֻּלָּן. רַבִּי נָתָן אוֹמֵר: לֹא בָא עֲמָלֵק אֶלָּא מֵהַרְרֵי שֵׂעִיר. אַרְבַּע מֵאוֹת פַּרְסָה פָּסַע עֲמָלֵק, וּבָא וְנִלְחַם עִם יִשְׂרָאֵל.
אֲחֵרִים אוֹמְרִים: יָבֹא עֲמָלֵק כְּפוּי טוֹבָה, וְיִפָּרַע מִן הָעָם כְּפוּיֵי טוֹבָה, שֶׁנֶּאֱמַר: (דברי הימים ב כד,כו) "וְאֵלֶּה הַמִּתְקַשְּׁרִים עָלָיו: זָבָד בֶּן שִׁמְעָת הָעַמּוֹנִית, וִיהוֹזָבָד בֶּן שִׁמְרִית הַמּוֹאָבִית." יָבֹאוּ אֵלּוּ כְּפוּיֵי טוֹבָה, וְיִפָּרְעוּ מִן יוֹאָשׁ כְּפוּי טוֹבָה, שֶׁנֶּאֱמַר: (דברי הימים ב כד,כב) "וְלֹא זָכַר יוֹאָשׁ הַמֶּלֶךְ הַחֶסֶד אֲשֶׁר עָשָׂה יְהוֹיָדָע אָבִיו עִמּוֹ, וַיַּהֲרֹג אֶת בְּנוֹ, וּבְמוֹתוֹ אָמַר: יֵרֶא יי וְיִדְרֹשׁ!" וּמָה עָנְשׁוֹ שֶׁלַּדָּבָר? (דברי הימים ב כד,כג) "וַיְהִי לִתְקוּפַת הַשָּׁנָה, עָלָה עָלָיו חֵיל אֲרָם, וַיָּבֹאוּ אֶל יְהוּדָה וִירוּשָׁלִַם, וַיַּשְׁחִיתוּ אֶת כָּל שָׂרֵי הָעָם מֵעָם, וְכָל שְׁלָלָם שִׁלְּחוּ לְמֶלֶךְ דַּרְמָשֶׂק." וְאוֹמֵר: (דברי הימים ב כד,כד) "וַיי נָתַן בְּיָדָם חַיִל לָרֹב מְאֹד". מִפְּנֵי מָה? (דברי הימים ב כד,כד) "כִּי עָזְבוּ אֶת יי אֱלֹהֵי אֲבוֹתֵיהֶם, וְאֶת יוֹאָשׁ עָשׂוּ שְׁפָטִים." אַל תְּהֵי קוֹרֵא "שְׁפָטִים", אֶלָּא 'שְׁפוּטִים'. וּמָה שְׁפוּטִים עָשׂוּ בוֹ? הֶעֱמִידוּ עָלָיו בִּרְיוֹנוֹת קָשִׁים, אֲשֶׁר לֹא יָדְעוּ אִשָּׁה מִימֵיהֶן, וְעִנּוּ אוֹתוֹ בְמִשְׁכַּב זָכוּר, כָּעִנְיָן שֶׁנֶּאֱמַר: (הושע ה,ה) "וְעָנָה גְאוֹן יִשְׂרָאֵל בְּפָנָיו, וְיִשְׂרָאֵל וְאֶפְרַיִם יִכָּשְׁלוּ בַּעֲו‍ֹנָם, כָּשַׁל גַּם יְהוּדָה עִמָּם."
(דברי הימים ב כד,כד) "וּבְלֶכְתָּם מִמֶּנּוּ, כִּי עָזְבוּ אֹתוֹ בְּמַחֲלֻיִים רַבִּים, הִתְקַשְּׁרוּ עָלָיו עֲבָדָיו, בִּדְמֵי בְּנֵי יְהוֹיָדָע הַכֹּהֵן, וַיַּהַרְגֻהוּ עַל מִטָּתוֹ, וַיָּמֹת".
<b>"וַיִּלָּחֶם עִם יִשְׂרָאֵל בִּרְפִידִם."</b> אָמַר רַבִּי חֲנִינָה: הַדָּבָר הַזֶּה שָׁאַלְתִּי אֶת רַבִּי אֱלִיעֶזֶר, שֶׁהָיָה יוֹשֵׁב בְּמוֹתָבָא רַבָּא:<sup class="footnote-marker">*</sup><i class="footnote">בְּמוֹתָבָא רַבָּא: במושב גדול.</i> <b>"רְפִידִם"</b> מַהוּ אוֹמֵר? אָמַר לִי: כִּשְׁמוּעוֹ. עוֹד אָמַר רַבִּי חֲנִינָה: שָׁאַלְתִּי אֶת רַבִּי אֱלִיעֶזֶר: מָה רָאוּ יִשְׂרָאֵל לִפְדּוֹת פֶּטֶר חֲמוֹר,<sup class="footnote-marker">*</sup><i class="footnote">פֶּטֶר: בכור.</i> וְלֹא פָדוּ פִטְרֵי סוּסִין וְלֹא פִטְרֵי גְמַלִּין? אָמַר לִי: גְּזֵרַת מֶלֶךְ מַלְכֵי הַמְּלָכִים בָּרוּךְ הוּא הִיא, שֶׁלֹּא הָיוּ בְיָדָן שֶׁלְּיִשְׂרָאֵל בְּאוֹתָהּ שָׁעָה אֶלָּא חֲמוֹרִין בִּלְבַד, שֶׁאֵין כָּל אֶחָד וְאֶחָד מִיִּשְׂרָאֵל, שֶׁלֹּא עָלוּ בְיָדוֹ תִּשְׁעִין חֲמוֹרִין טְעוּנִין כֶּסֶף וְזָהָב.
אֲחֵרִים אוֹמְרִים: אֵין <b>"רְפִידִם"</b> אֶלָּא רִפְיוֹן יָדַיִם. לְפִי שֶׁרִפּוּ יְדֵיהֶן מִדִּבְרֵי תוֹרָה, לְכָךְ בָּא הַשּׂוֹנֵא עֲלֵיהֶם, שֶׁאֵין הַשּׂוֹנֵא בָּא אֶלָּא עַל רִפְיוֹן יָדַיִן מִן הַתּוֹרָה, שֶׁנֶּאֱמַר: (דברי הימים ב יב,א) "וַיְהִי כְּהָכִין מַלְכוּת רְחַבְעָם וּכְחֶזְקָתוֹ, עָזַב אֶת תּוֹרַת יי וְכָל יִשְׂרָאֵל עִמּוֹ." וְכִי מָה הָיָה עָנְשׁוֹ שֶׁלַּדָּבָר? (דברי הימים ב יב,ב) "וַיְהִי בַּשָּׁנָה הַחֲמִישִׁית לַמֶּלֶךְ רְחַבְעָם, עָלָה שִׁישַׁק מֶלֶךְ מִצְרַיִם עַל יְרוּשָׁלִָם, כִּי מָעֲלוּ בַּיי." (דברי הימים ב יב,ט) "וַיַּעַל שִׁישַׁק מֶלֶךְ מִצְרַיִם עַל יְרוּשָׁלִַם, וַיִּקַּח אֶת אֹצְרוֹת בֵּית יי, וְאֶת אֹצְרוֹת בֵּית הַמֶּלֶךְ, אֶת הַכֹּל לָקָח, וַיִּקַּח אֶת מָגִנֵּי הַזָּהָב אֲשֶׁר עָשָׂה שְׁלֹמֹה." וְזֶה אֶחָד מִשְּׁלֹשָׁה דְּבָרִים שֶׁחָזְרוּ לִמְקוֹמָן: גָּלוּת חָזְרָה לִמְקוֹמָהּ, שֶׁנֶּאֱמַר: (יהושע כד,ב) "בְּעֵבֶר הַנָּהָר יָשְׁבוּ אֲבוֹתֵיכֶם מֵעוֹלָם, תֶּרַח אֲבִי אַבְרָהָם וַאֲבִי נָחוֹר, וַיַּעַבְדוּ אֱלֹהִים אֲחֵרִים." מַה הוּא אוֹמֵר? *(עזרא ה,יב)<sup class="footnote-marker">*</sup><i class="footnote">* וְהַבַּיִת הַזֶּה הֶחֱרִיבוֹ, וְהָעָם הֶגְלָה לְבָבֶל.</i> "וּבַיְתָה דְנָה סַתְרֵהּ, וְעַמָּה הַגְלִי לְבָבֶל."
כְּתַב שָׁמַיִם חָזַר לִמְקוֹמוֹ, שֶׁנֶּאֱמַר: (משלי כג,ה) "הֲתָעִיף עֵינֶיךָ בּוֹ וְאֵינֶנּוּ, כִּי עָשֹׂה יַעֲשֶׂה לּוֹ כְנָפַיִם, כְּנֶשֶׁר יָעוּף הַשָּׁמָיִם."
(שמות יז,ט) <b>["וַיֹּאמֶר מֹשֶׁה אֶל יְהוֹשֻׁעַ: בְּחַר לָנוּ אֲנָשִׁים, וְצֵא הִלָּחֵם בַּעֲמָלֵק! מָחָר אָנֹכִי נִצָּב עַל רֹאשׁ הַגִּבְעָה, וּמַטֵּה הָאֱלֹהִים בְּיָדִי."] "וַיֹּאמֶר מֹשֶׁה אֶל יְהוֹשֻׁעַ: בְּחַר לָנוּ אֲנָשִׁים"</b>. מִכָּן שֶׁיְּהֵי כְבוֹד תַּלְמִידוֹ שֶׁלָּאָדָם חָבִיב עָלָיו כְּמוֹתוֹ.
יִלְמְדוּ כָל אָדָם דֶּרֶךְ אֶרֶץ מִמֹּשֶׁה, שֶׁלֹּא אָמַר לִיהוֹשֻׁעַ 'בְּחַר לִי אֲנָשִׁים', אֶלָּא <b>"בְּחַר לָנוּ אֲנָשִׁים"</b>, עֲשָׂאוֹ כְמוֹתוֹ.
וּמְנַיִן שֶׁיְּהֵי כְבוֹד חֲבֵרוֹ שֶׁלְּאָדָם חָבִיב עָלָיו כְּמוֹרָא רַבּוֹ? שֶׁנֶּאֱמַר: (במדבר יב,יא) "וַיֹּאמֶר אַהֲרֹן אֶל מֹשֶׁה: בִּי אֲדֹנִי!" וַהֲלֹא אָחִיו הָיָה, גָּדוֹל מִמֶּנּוּ! אֶלָּא עֲשָׂאוֹ כְרַבּוֹ.
וּמְנַיִן שֶׁיְּהֵי כְבוֹד רַבּוֹ חָבִיב עָלָיו כְּמוֹרָא שָׁמַיִם? שֶׁנֶּאֱמַר: (במדבר יא,כח) "וַיַּעַן יְהוֹשֻׁעַ בִּן נוּן, מְשָׁרֵת מֹשֶׁה מִבְּחֻרָיו, וַיֹּאמַר: אֲדֹנִי מֹשֶׁה, כְּלָאֵם!" אָמַר לוֹ: רִבּוֹנִי מֹשֶׁה! כַּשֵּׁם שֶׁהַמָּקוֹם כְּלָאָם, כָּךְ אַתְּ, כְּלָאֵם!
וְכֵן אַתְּ מוֹצֵא בְּגֵחֲזִי, בְּשָׁעָה שֶׁאָמַר לוֹ אֱלִישָׁע: (מלכים ב ד,כט) "חֲגֹר מָתְנֶיךָ וְקַח מִשְׁעַנְתִּי בְיָדְךָ וָלֵךְ!<sup class="footnote-marker">*</sup><i class="footnote">מִשְׁעַנְתִּי: מקלי.</i> כִּי תִמְצָא אִישׁ, לֹא תְבָרְכֶנּוּ, וְכִי יְבָרֶכְךָ אִישׁ, לֹא תַעֲנֶנּוּ, וְשַׂמְתָּ מִשְׁעַנְתִּי עַל פְּנֵי הַנָּעַר." הִתְחִיל מִסְתַּמֵּךְ עַל מַקְלוֹ וְהוֹלֵךְ. אָמְרוּ לוֹ: לְהֵיכָן אַתְּ הוֹלֵךְ, גֵּחֲזִי? אָמַר לָהֶן: לְהַחֲיוֹת אֶת הַמֵּת. אָמְרוּ לוֹ: וְכִי אַתָּה יָכֹל לְהַחֲיוֹת אֶת הַמֵּת? וַהֲלֹא הַקֹּדֶשׁ מֵמִית וּמְחַיֶּה, שֶׁנֶּאֱמַר: (שמואל א ב,ו) "יי מֵמִית וּמְחַיֶּה, מוֹרִיד שְׁאוֹל וַיָּעַל." אָמַר לָהֶם: אַף רַבִּי מֵמִית וּמְחַיֶּה.
<b>"בְּחַר לָנוּ אֲנָשִׁים"</b>. רַבִּי יְהוֹשֻׁעַ אוֹמֵר: <b>"בְּחַר לָנוּ"</b>, גִּבּוֹרִין, <b>"אֲנָשִׁים"</b>, יִרְאֵי חֵטְא.
רַבִּי אֶלְעָזָר הַמּוֹדָעִי אוֹמֵר: <b>"בְּחַר לָנוּ"</b>, יִרְאֵי חֵטְא, <b>"אֲנָשִׁים"</b>, גִּבּוֹרִין.
<b>"וְצֵא הִלָּחֵם בַּעֲמָלֵק!"</b> רַבִּי יְהוֹשֻׁעַ אוֹמֵר: אָמַר לוֹ מֹשֶׁה: יְהוֹשֻׁעַ! צֵא מִתַּחַת הֶעָנָן, וְהִלָּחֵם בַּעֲמָלֵק!
רַבִּי אֶלְעָזָר הַמּוֹדָעִי אוֹמֵר: אָמַר לוֹ מֹשֶׁה: יְהוֹשֻׁעַ! רֹאשָׁךְ זֶה, לָמָּה אַתְּ מְשַׁמְּרוֹ, לֹא לַכֶּתֶר? צֵא מִתַּחַת הֶעָנָן, וְהִלָּחֵם בַּעֲמָלֵק!
<b>"מָחָר אָנֹכִי נִצָּב עַל רֹאשׁ הַגִּבְעָה"</b>, מָחָר נְהֵא מְעֻתָּדִין וְעוֹמְדִין. <b>"עַל רֹאשׁ הַגִּבְעָה"</b>, כִּשְׁמוּעוֹ. כָּךְ דִּבְרֵי רַבִּי יְהוֹשֻׁעַ. וְרַבִּי אֶלְעָזָר הַמּוֹדָעִי אוֹמֵר: מָחָר נִגְזֹר תַּעְנִית, וּנְהֵא מְעֻתָּרִין עַל מַעֲשֵׂה אָבוֹת.
שֶׁנֶּאֱמַר <b>"רֹאשׁ"</b>, אֵלּוּ מַעֲשֵׂה אָבוֹת; <b>"הַגִּבְעָה"</b>, אֵלּוּ מַעֲשֶׂה אִמָּהוֹת. <b>"וּמַטֵּה הָאֱלֹהִים בְּיָדִי."</b> אָמַר מֹשֶׁה לִפְנֵי הַמָּקוֹם: רִבּוֹנִי! בַּמַּטֶּה הַזֶּה הוֹצֵאתָ אֶת יִשְׂרָאֵל מִמִּצְרַיִם, בַּמַּטֶּה הַזֶּה קָרַעְתָּ לָהֶן אֶת הַיָּם, בַּמַּטֶּה הַזֶּה עָשִׂיתָ לָהֶן נִסִּין וּגְבוּרוֹת, כָּךְ תַּעֲשֶׂה לָהֶן נִסִּין וּגְבוּרוֹת בַּמַּטֶּה הַזֶּה בַּשָּׁעָה הַזֹּאת!
אִיסֵי בַר יְהוּדָה אוֹמֵר: חֲמִשָּׁה דְבָרִים בַּתּוֹרָה אֵין לָהֶן הֶכְרֵעַ, וְאֵלּוּ הֵן:<sup class="footnote-marker">*</sup><i class="footnote">אֵין לָהֶן הֶכְרֵעַ: אפשר לפרשם בשני אופנים.</i> שְׂאֵת, אָרוּר, מָחָר, מְשֻׁקָּדִים, וְקָם. "שְׂאֵת": (בראשית ד,ז) "הֲלוֹא אִם תֵּיטִיב שְׂאֵת". אוֹ "שְׂאֵת וְאִם לֹא תֵיטִיב". (בראשית מט,ז) "אָרוּר אַפָּם כִּי עָז", אוֹ "וּבִרְצֹנָם עִקְּרוּ שׁוֹר אָרוּר". <b>"מָחָר אָנֹכִי נִצָּב"</b>, אוֹ <b>"הִלָּחֵם בַּעֲמָלֵק מָחָר"</b>. (שמות כה,לד) "מְשֻׁקָּדִים כַּפְתֹּרֶיהָ וּפְרָחֶיהָ", אוֹ "וּבַמְּנֹרָה אַרְבָּעָה גְבִעִים מְשֻׁקָּדִים". (דברים לא,טז) "וְקָם הָעָם הַזֶּה וְזָנָה", אוֹ "הִנְּךָ שֹׁכֵב עִם אֲבֹתֶיךָ וְקָם".
(שמות יז,י) <b>["וַיַּעַשׂ יְהוֹשֻׁעַ כַּאֲשֶׁר אָמַר לוֹ מֹשֶׁה, לְהִלָּחֵם בַּעֲמָלֵק, וּמֹשֶׁה, אַהֲרֹן וְחוּר עָלוּ רֹאשׁ הַגִּבְעָה."] "וַיַּעַשׂ יְהוֹשֻׁעַ כַּאֲשֶׁר אָמַר לוֹ מֹשֶׁה"</b>. מַה שֶּׁנִּתְפַּקַּד, לֹא עָבַר עַל גְּזֵרַת מֹשֶׁה.
<b>"וּמֹשֶׁה אַהֲרֹן וְחוּר עָלוּ"</b>, לָעִנְיָן שֶׁאֲמַרְנוּ, לְהַזְכִּיר מַעֲשֵׂה אָבוֹת וּמַעֲשֶׂה אִמָּהוֹת, שֶׁנֶּאֱמַר: (במדבר כג,ט) "כִּי מֵרֹאשׁ צֻרִים אֶרְאֶנּוּ, וּמִגְּבָעוֹת אֲשׁוּרֶנּוּ".<sup class="footnote-marker">*</sup><i class="footnote">צֻרִים: סלעים.</i>
(שמות יז,יא) <b>"וְהָיָה כַּאֲשֶׁר יָרִים מֹשֶׁה יָדוֹ, וְגָבַר יִשְׂרָאֵל, וְכַאֲשֶׁר יָנִיחַ יָדוֹ, וְגָבַר עֲמָלֵק." </b> וְכִי יָדָיו שֶׁלְּמֹשֶׁה מְגַבְּרוֹת אֶת יִשְׂרָאֵל, אוֹ יָדָיו שֶׁלְּמֹשֶׁה שׁוֹבְרוֹת אֶת עֲמָלֵק? אֶלָּא כָּל זְמַן שֶׁהָיָה מֹשֶׁה מַגְבִּיהַּ אֶת יָדָיו כְּלַפֵּי לְמַעְלָן, הָיוּ יִשְׂרָאֵל מִסְתַּכְּלִין בּוֹ, וּמַאֲמִינִין בְּמִי שֶׁפִּקֵּד אֶת מֹשֶׁה לַעֲשׁוֹת כֵּן, וְהַמָּקוֹם עוֹשֶׂה לָהֶם נִסִּים וּגְבוּרוֹת.
כַּיּוֹצֵא בוֹ: (במדבר כא,י) "וַיֹּאמֶר יי אֶל מֹשֶׁה: עֲשֵׂה לְךָ שָׂרָף וְשִׂים אֹתוֹ עַל נֵס, וְהָיָה כָּל הַנָּשׁוּךְ, וְרָאָה אֹתוֹ וָחָי." וְכִי נָחָשׁ מֵמִית וּמְחַיֶּה? אֶלָּא כָּל זְמַן שֶׁהָיָה מֹשֶׁה עוֹשֶׂה כֵן, הָיוּ יִשְׂרָאֵל מִסְתַּכְּלִין בּוֹ, וּמַאֲמִינִין בְּמִי שֶׁפִּקֵּד אֶת מֹשֶׁה לַעֲשׁוֹת כֵּן, וְהַמָּקוֹם שׁוֹלֵחַ לָהֶם רְפוּאָה.
כַּיּוֹצֵא בוֹ: (שמות יב,יג) "וְהָיָה הַדָּם לָכֶם לְאֹת עַל הַבָּתִּים אֲשֶׁר אַתֶּם שָׁם, וְרָאִיתִי אֶת הַדָּם, וּפָסַחְתִּי עֲלֵכֶם, וְלֹא יִהְיֶה בָכֶם נֶגֶף לְמַשְׁחִית, בְּהַכֹּתִי בְּאֶרֶץ מִצְרָיִם." וְכִי מָה הַדָּם מַהְנֶה לַמַּלְאָךְ,<sup class="footnote-marker">*</sup><i class="footnote">מַהְנֶה: מביא תועלת, הנאה.</i> אוֹ מַה מַּהְנֶה לָהֶם לְיִשְׂרָאֵל? אֶלָּא כָּל זְמַן שֶׁהָיוּ יִשְׂרָאֵל נוֹתְנִין מִן הַדָּם עַל פִּתְחֵיהֶן, הַמָּקוֹם נִגְלָה וְחָס עֲלֵיהֶן, שֶׁנֶּאֱמַר: (שמות יב,כג) "וּפָסַח יי עַל הַפֶּתַח".
רַבִּי אֱלִיעֶזֶר אוֹמֵר: מַה תַּלְמוּד לוֹמַר <b>"וְגָבַר יִשְׂרָאֵל"</b>, <b>"וְגָבַר עֲמָלֵק"</b>? אֶלָּא כָּל זְמַן שֶׁהָיָה מַגְבִּיר אֶת יָדָיו כְּלַפֵּי לְמַעְלָן, עֲתִידִין יִשְׂרָאֵל לְהַגְבִּיר בְּדִבְרֵי תוֹרָה, שֶׁהֵן עֲתִידִין לְהִנָּתֵן עַל יָדָיו, וּכְשֶׁהוּא מֵמִיךְ אֶת יָדָיו, עֲתִידִין יִשְׂרָאֵל לְהֵמִיךְ בְּדִבְרֵי תוֹרָה,<sup class="footnote-marker">*</sup><i class="footnote">לְהֵמִיךְ: להנמיך.</i> שֶׁהֵן עֲתִידִין לְהִנָּתֵן עַל יָדָיו.
(שמות יז,יב) <b>["וִידֵי מֹשֶׁה כְּבֵדִים, וַיִּקְחוּ אֶבֶן וַיָּשִׂימוּ תַחְתָּיו וַיֵּשֶׁב עָלֶיהָ, וְאַהֲרֹן וְחוּר תָּמְכוּ בְיָדָיו, מִזֶּה אֶחָד וּמִזֶּה אֶחָד, וַיְהִי יָדָיו אֱמוּנָה עַד בֹּא הַשָּׁמֶשׁ."] </b><sup class="footnote-marker">*</sup><i class="footnote">וַיְהִי יָדָיו אֱמוּנָה עַד בֹּא הַשָּׁמֶשׁ: ידיו נשארו יציבות עד השקיעה.</i> <b>"וִידֵי מֹשֶׁה כְּבֵדִים"</b>. מִכָּן שֶׁלֹּא יַשְׁהֶה אָדָם בַּמִּצְווֹת. אִלְמָלֵי שֶׁאָמַר מֹשֶׁה לִיהוֹשֻׁעַ "בְּחַר לָנוּ אֲנָשִׁים", לֹא הָיָה מִצְטָעֵר כֵּן. אָמְרוּ: יָקְרוּ יָדָיו שֶׁלְּמֹשֶׁה בְּאוֹתָהּ שָׁעָה,<sup class="footnote-marker">*</sup><i class="footnote">יָקְרוּ יָדָיו: ידיו היו כבדות.</i> כְּאָדָם שֶׁתְּלוּיִין לוֹ שְׁנֵי כַדִּין שֶׁלַּמַּיִם.
<b>"וַיִּקְחוּ אֶבֶן וַיָּשִׂימוּ תַחְתָּיו"</b>. וְכִי לֹא הָיָה לוֹ כַּר אַחַת, אוֹ כֶּסֶת אַחַת, אוֹ קֶלְוִקָרוֹן אֶחָד,<sup class="footnote-marker">*</sup><i class="footnote">קֶלְוִקָרוֹן. cervical: כרית להניח את הראש.</i> שֶׁיַּנִּיחוֹ תַּחְתָּיו שֶׁלְּמֹשֶׁה? אֶלָּא אָמַר מֹשֶׁה: הוֹאִיל וְיִשְׂרָאֵל שְׁרוּיִין בְּצַעַר, אַף אֲנִי אֶהְיֶה עִמָּהֶן בְּצַעַר.
<b>"וְאַהֲרֹן וְחוּר תָּמְכוּ בְיָדָיו"</b>, שֶׁהָיָה מַעֲלָן וּמוֹרִידָן.
<b>"וַיְהִי יָדָיו אֱמוּנָה עַד בֹּא הַשָּׁמֶשׁ."</b> מַגִּיד שֶׁהָיוּ בְתַעְנִית. דִּבְרֵי רַבִּי יְהוֹשֻׁעַ. רַבִּי אֶלְעָזָר הַמּוֹדָעִי אוֹמֵר: יָקַר חֵטְא עַל יָדָיו שֶׁלְּמֹשֶׁה בְּאוֹתָהּ שָׁעָה,<sup class="footnote-marker">*</sup><i class="footnote">יָקַר חֵטְא: היה כבד חטא.</i> וְלֹא הָיָה יָכֹל לַעֲמֹד בּוֹ. מָה עָשָׂה? הִפְנָה עַל מַעֲשֵׂה אָבוֹת, שֶׁנֶּאֱמַר: <b>"וַיִּקְחוּ אֶבֶן וַיָּשִׂימוּ תַחְתָּיו"</b>, אֵלּוּ מַעֲשֵׂי אָבוֹת. <b>"וַיֵּשֶׁב עָלֶיהָ"</b>, אֵלּוּ מַעֲשֵׂי אִמָּהוֹת.
<b>"וְאַהֲרֹן וְחוּר תָּמְכוּ בְיָדָיו, מִזֶּה אֶחָד וּמִזֶּה אֶחָד"</b>. מַה תִּלְמֹד לוֹמַר <b>"אֶחָד"</b>, <b>"אֶחָד"</b>? אֶלָּא שֶׁהָיָה אַהֲרֹן מַזְכִּיר מַעֲשֵׂה לֵוִי, וְחוּר מַעֲשֵׂה יְהוּדָה. מִכָּן אָמָרוּ: אֵין פּוֹחֲתִין מִשְּׁלֹשָׁה בְנֵי אָדָם עוֹבְרִין לִפְנֵי הַתֵּבָה בְּתַעְנִית צִבּוּר.
<b>"וַיְהִי יָדָיו אֱמוּנָה"</b>. בְּיָדוֹ אַחַת, שֶׁלֹּא קִבֵּל בָּהּ מִיִּשְׂרָאֵל כְּלוּם, וּבְיָדוֹ אַחַת, אָמַר מֹשֶׁה לִפְנֵי הַמָּקוֹם: רִבּוֹנוֹ שֶׁלָּעוֹלָם! עַל יָדִי הוֹצֵאתָ אֶת יִשְׂרָאֵל מִמִּצְרַיִם, וְעַל יָדִי קָרַעְתָּ לָהֶם אֶת הַיָּם, וְעַל יָדִי עָשִׂיתָ לָהֶם נִסִּים וּגְבוּרוֹת. כָּךְ עַל יָדִי תַּעֲשֶׂה לָהֶם נִסִּים וּגְבוּרוֹת בַּשָּׁעָה הַזֹּאת!
<b>"עַד בֹּא הַשָּׁמֶשׁ."</b><sup class="footnote-marker">*</sup><i class="footnote">בֹּא הַשָּׁמֶשׁ: השקיעה.</i> לְפִי שֶׁלָּמַדְנוּ עַל כָּל הַמַּלְכִיּוֹת כֻּלָּם, שֶׁאֵינָן עוֹשִׂין מִלְחָמָה אֶלָּא עַד שֵׁשׁ שָׁעוֹת. אֲבָל מַלְכוּת זוֹ חַיֶּבֶת, עוֹשָׂה מִלְחָמָה מִשַּׁחְרִית לְעַרְבִית!
(שמות יז,יג) <b>"וַיַּחֲלֹשׁ יְהוֹשֻׁעַ אֶת עֲמָלֵק וְאֶת עַמּוֹ לְפִי חָרֶב." </b> רַבִּי יְהוֹשֻׁעַ אוֹמֵר: יָרַד וְחָתַךְ רָאשֵׁי גִּבּוֹרִין שֶׁעִמּוֹ, הָעוֹמְדִים בְּשׁוּרוֹת הַמִּלְחָמָה.
רַבִּי אֶלְעָזָר הַמּוֹדָעִי אוֹמֵר בּוֹ לְשׁוֹן נוֹטָרִיקוֹן:<sup class="footnote-marker">*</sup><i class="footnote">notarikón: קצרנות. </i> וַיַּחֵל, וַיַּזַע, וַיְשַׁבֵּר. <b>"עֲמָלֵק"</b>, כִּשְׁמֻעוֹ, <b>"וְאֶת"</b>, אֵלּוּ אִשְׁתּוֹ וּבָנָיו, <b>"עַמּוֹ"</b>, אֵלּוּ חֲיָלוֹת שֶׁעִמּוֹ. וּכְשֶׁהוּא אוֹמֵר <b>"וְאֶת"</b>, אֵלּוּ חֲיָלִים שֶׁעִם בָּנָיו.
<b>"לְפִי חָרֶב."</b> רַבִּי יְהוֹשֻׁעַ אוֹמֵר: לֹא נִוְּלוּם אֶלָּא דָּנוּם בְּרַחֲמִים.<sup class="footnote-marker">*</sup><i class="footnote">לֹא נִוְּלוּם: לא המיתו אותם במיתה משונה ומביישת.</i>
רַבִּי אֱלִיעֶזֶר אוֹמֵר: <b>"לְפִי חָרֵב"</b>, לָמָּה נֶאֱמַר? לְפִי שֶׁלָּמַדְנוּ עַל מִלְחָמָה זוֹ, שֶׁלֹּא הָיְתָה אֶלָּא עַל פִּי הַגְּבוּרָה. וּמְנַיִן לְמִלְחָמָה זוֹ שֶׁהָיְתָה עַל פִּי הַגְּבוּרָה? תִּלְמֹד לוֹמַר <b>"לְפִי חָרֶב."</b> מְלַמֵּד עַל מִלְחָמָה זוֹ, שֶׁלֹּא הָיְתָה אֶלָּא עַל פִּי הַגְּבוּרָה.
אֲחֵרִים אוֹמְרִים: נִתְקַיֵּם עֲלֵיהֶם הַמִּקְרָא הַזֶּה: (יחזקאל לה,ו) "לָכֵן, חַי אָנִי! נְאֻם אֲדֹנָי יי, כִּי לְדָם אֶעֶשְׂךָ, וְדָם יִרְדְּפֶךָ, אִם לֹא דָם שָׂנֵאתָ וְדָם יִרְדְּפֶךָ."

Chapter 2

(שמות יז,יד) <b>"וַיֹּאמֶר יי אֶל מֹשֶׁה: כְּתֹב זֹאת זִכָּרוֹן בַּסֵּפֶר, וְשִׂים בְּאָזְנֵי יְהוֹשֻׁעַ, כִּי מָחֹה אֶמְחֶה אֶת זֵכֶר עֲמָלֵק מִתַּחַת הַשָּׁמָיִם."</b> זְקֵנִים הָרִאשׁוֹנִים אוֹמְרִים: כָּךְ הִיא מִדָּה מְהַלֶּכֶת עַל פְּנֵי כָל הַדּוֹרוֹת: שׁוֹט שֶׁיִּשְׂרָאֵל לוֹקִין בּוֹ, סוֹפוֹ לִלְקוֹת. יִלְמְדוּ כָּל אָדָם דֶּרֶךְ אֶרֶץ מֵעֲמָלֵק, שֶׁבָּא לְהַזִּיק אֶת יִשְׂרָאֵל, וְאִבְּדוֹ הַמָּקוֹם מֵחַיֵּי הָעוֹלָם הַזֶּה וּמֵחַיֵּי הָעוֹלָם הַבָּא, שֶׁנֶּאֱמַר: <b>"כִּי מָחֹה אֶמְחֶה אֶת זֵכֶר עֲמָלֵק מִתַּחַת הַשָּׁמָיִם."</b> וְכֵן פַּרְעֹה, שֶׁבָּא לְהַזִּיק אֶת יִשְׂרָאֵל, טִבְּעוֹ הַקֹּדֶשׁ בְּיַם סוּף, שֶׁנֶּאֱמַר: (תהלים קלו,טו) "וְנִעֵר פַּרְעֹה וְחֵילוֹ בְיַם סוּף". וְכֵן כָּל אֻמָּה וּמַלְכוּת שֶׁבָּאת לְהַזִּיק אֶת יִשְׂרָאֵל, בּוֹ בַדִּין דָּנָם. לְעוֹלָם אָמְרוּ: בַּמִּדָּה שֶׁאָדָם מוֹדֵד, בָּהּ מוֹדְדִין לוֹ, שֶׁנֶּאֱמַר: (שמות יח,יא) "כִּי בַדָּבָר אֲשֶׁר זָדוּ עֲלֵיהֶם."
<b>"וַיֹּאמֶר יי אֶל מֹשֶׁה: כְּתֹב זֹאת זִכָּרוֹן בַּסֵּפֶר"</b>. רַבִּי יְהוֹשֻׁעַ אוֹמֵר: <b>"זֹאת"</b>, מַה שֶּׁכָּתוּב בַּסֵּפֶר הַזֶּה; <b>"זִכָּרוֹן"</b>, מַה שֶּׁכָּתוּב בַּנָּבִיא; <b>"בַּסֵּפֶר"</b>, מַה שֶּׁכָּתוּב בַּמְּגִלָּה;
רַבִּי לְעָזָר הַמּוֹדָעִי אוֹמֵר: <b>"כְּתֹב זֹאת"</b>, מַה שֶּׁכָּתוּב כָּן וּבְמִשְׁנֵה תוֹרָה; <b>"זִכָּרוֹן"</b>, מַה שֶּׁכָּתוּב בַּנָּבִיא; <b>"בַּסֵּפֶר"</b>, מַה שֶּׁכָּתוּב בַּמְּגִלָּה;
<b>"וְשִׂים בְּאָזְנֵי יְהוֹשֻׁעַ"</b>, מַגִּיד שֶׁבְּאוֹתוֹ הַיּוֹם נִמְשַׁח יְהוֹשֻׁעַ. כָּךְ דִּבְרֵי רַבִּי יְהוֹשֻׁעַ.
רַבִּי אֶלְעָזָר הַמּוֹדָעִי אוֹמֵר: זֶה אֶחָד מֵאַרְבָּעָה צַדִּיקִין שֶׁנִּתַּן לָהֶם רֶמֶז. שְׁנַיִם חָשְׁשׁוּ וּשְׁנַיִם לֹא חָשָׁשׁוּ: מֹשֶׁה, נִתַּן לוֹ רֶמֶז וְלֹא חָשׁ, שֶׁנֶּאֱמַר: <b>"וְשִׂים בְּאָזְנֵי יְהוֹשֻׁעַ"</b>. אָמַר לוֹ: יְהוֹשֻׁעַ מַכְנִיס אֶת יִשְׂרָאֵל לָאָרֶץ.
וּבַסּוֹף הָיָה עוֹמֵד וּמִתְחַנֵּן, שֶׁנֶּאֱמַר: (דברים ג,כג) "וָאֶתְחַנַּן אֶל יי בָּעֵת הַהִוא לֵאמֹר." מוֹשְׁלוֹ מָשָׁל, לְמָה הַדָּבָר דּוֹמֶה? לְמֶלֶךְ שֶׁגָּזַר עַל בְּנוֹ שֶׁלֹּא יִכָּנֵס עִמּוֹ לַפָּלָטִין שֶׁלּוֹ.<sup class="footnote-marker">*</sup><i class="footnote">פָּלָטִין: palātium: ארמון.</i> נִכְנַס בַּפֶּתַח רִאשׁוֹן וְשָׁתַק לוֹ, בַּשֵּׁנִי וְשָׁתַק לוֹ, בַּשְּׁלִישִׁי וְנָזַף בוֹ. אָמַר לוֹ: דַּיֶּיךָ, עַד כָּן! כָּךְ כְּשֶׁכִּבֵּשׁ מֹשֶׁה אֶרֶץ שְׁנֵי עֲמָמִים, אֶרֶץ סִיחוֹן וְעוֹג, וּנְתָנָהּ לָראוּבֵנִי וְלַגָּדִי וְלַחֲצִי שֵׁבֶט הַמְנַשִּׁי, אָמְרוּ: דּוֹמֶה, שֶׁלֹּא נִגְזְרָה גְזֵרָה אֶלָּא עַל תְּנַי, אַף אֲנִי, אֵינִי נִדּוֹן אֶלָּא עַל תְּנַי.
אָמַר מֹשֶׁה לִפְנֵי הַמָּקוֹם: רִבּוֹנִי! שֶׁמָּא דְּרָכֶיךָ כְּדַרְכֵי בָשָׂר וָדָם? דַּרְכֵי בָשָׂר וָדָם כְּמִדָּה זוֹ: אֶפִּטְרוֹפּוֹס גּוֹזֵר גְּזֵרָה, כִילִיַרְכוֹס מְבַטֵּל עַל יָדָיו;<sup class="footnote-marker">*</sup><i class="footnote">אֶפִּטְרוֹפּוֹס. epítropos=procurator: ממונה על רכוש.</i> כִילִיַרְכוֹס גּוֹזֵר גְּזֵרָה, אִיפַּארְכוֹס מְבַטֵּל עַל יָדָיו;<sup class="footnote-marker">*</sup><i class="footnote">כִילִיַרְכוֹס. tribunus militum=khiliarkhos: שר אלפים.</i> אִיפַּארְכוֹס גּוֹזֵר גְּזֵרָה, אִיפָּטִיכּוֹס מְבַטֵּל עַל יָדָיו;<sup class="footnote-marker">*</sup><i class="footnote">אִיפַּארְכוֹס. húparkhos=praefectus: מושל מחוז.</i> אִיפָּטִיכּוֹס גּוֹזֵר גְּזֵרָה,<sup class="footnote-marker">*</sup><i class="footnote">אִיפָּטִיכּוֹס. hupatikós=consularis: בדרגת קונסול.</i> וּבָא מוֹשֵׁל גָּדוֹל וּמְבַטֵּל עַל יְדֵי כֻלָּם.<sup class="footnote-marker">*</sup><i class="footnote">מוֹשֵׁל גָּדוֹל: princeps.</i> מִפְּנֵי שֶׁהֵן מְמֻנִּים זֶה לְמַעְלָה מִזֶּה, שֶׁנֶּאֱמַר: (קהלת ה,ז) "כִּי גָבֹהַּ מֵעַל גָּבֹהַּ שֹׁמֵר, וּגְבֹהִים עֲלֵיהֶם." שֶׁמָּא דְּרָכֶיךָ כְּדַרְכֵיהֶם? (דברים ג,כד) "אֲשֶׁר מִי אֵל בַּשָּׁמַיִם וּבָאָרֶץ, אֲשֶׁר יַעֲשֶׂה כְמַעֲשֶׂיךָ", בְּמִצְרַיִם, "וְכִגְבוּרֹתֶךָ", עַל הַיָּם. "כְמַעֲשֶׂיךָ", עַל הַיָּם, "וְכִגְבוּרֹתֶךָ", בְּנַחֲלֵי אַרְנוֹן. "אֲשֶׁר מִי אֵל בַּשָּׁמַיִם וּבָאָרֶץ, אֲשֶׁר יַעֲשֶׂה כְמַעֲשֶׂיךָ וְכִגְבוּרֹתֶךָ."
(דברים ג,כה) "אֶעְבְּרָה נָּא", וְאֵין "נָא" אֶלָּא לְשׁוֹן בַּקָּשָׁה; "וְאֶרְאֶה אֶת הָאָרֶץ הַטּוֹבָה אֲשֶׁר בְּעֵבֶר הַיַּרְדֵּן, הָהָר הַטּוֹב הַזֶּה וְהַלְּבָנֹן." "הַטּוֹבָה", זוֹ אֶרֶץ יִשְׂרָאֵל; "הָהָר", זֶה הַר הַמּוֹר; "וְהַלְּבָנֹן", זֶה בֵּית הַמִּקְדָּשׁ, שֶׁנֶּאֱמַר: (זכריה יא,א) "פְּתַח לְבָנוֹן דְּלָתֶיךָ וְתֹאכַל אֵשׁ בַּאֲרָזֶיךָ." וְאוֹמֵר: (ישעיה י,לד) "וְהַלְּבָנוֹן בְּאַדִּיר יִפּוֹל."
(דברים ג,כו) "וַיִּתְעַבֵּר יי בִּי לְמַעַנְכֶם". רַבִּי לְעָזָר בִּרְבִּי שִׁמְעוֹן אוֹמֵר: "בִּי", דָּבָר קָשֶׁה, מַה שֶּׁאֵי אֶפְשָׁר לְבָשָׂר וָדָם לוֹמַר כֵּן. שֶׁמָּא תֹּאמְרוּ בְּגִינִי הָיָה הַדָּבָר? תִּלְמֹד לוֹמַר "לְמַעַנְכֶם", הָא בְגִינְכֶם, לֹא בְגִינִי: אַתֶּם גְּרַמְתֶּם לִי שֶׁלֹּא אֶכָּנֵס לְאָרֶץ יִשְׂרָאֵל!
(דברים ג,כו) "וַיֹּאמֶר יי אֵלַי: רַב לָךְ!" אָמַר לוֹ: דַּיֶּיךָ הָעוֹלָם הַבָּא!
וַעֲדַיִן הָיָה עוֹמֵד וּמְבַקֵּשׁ כָּל אוֹתָן בַּקָּשׁוֹת. אָמַר מֹשֶׁה לִפְנֵי הַמָּקוֹם: רִבּוֹנִי! הוֹאִיל וְנִגְזְרָה גְזֵרָה שֶׁלֹּא אֶכָּנֵס לָהּ מֶלֶך, לְכָךְ נֶאֱמַר: (במדבר כ,יב) "לָכֵן לֹא תָבִיאוּ אֶת הַקָּהָל הַזֶּה", כְּמֶלֶך, אֶכָּנֵס לָהּ כְּהֶדְיוֹט! אָמַר לוֹ: אֵין הַמֶּלֶךְ נִכְנָס כְּהֶדְיוֹט!
וַעֲדַיִן הָיָה עוֹמֵד וּמְבַקֵּשׁ כָּל אוֹתָן בַּקָּשׁוֹת. אָמַר מֹשֶׁה לִפְנֵי הַמָּקוֹם: רִבּוֹנִי! הוֹאִיל וְנִגְזְרָה גְזֵרָה שֶׁלֹּא אֶכָּנֵס לָהּ לֹא מֶלֶךְ וְלֹא הֶדְיוֹט, אֶכָּנֵס לָהּ בַּמְּחִלָּה<sup class="footnote-marker">*</sup><i class="footnote">מְחִלָּה שֶׁלְּקֵסַרְיוֹן: מערת הבניאס לרגלי החרמון.</i> שֶׁלְּקֵסַרְיוֹן<sup class="footnote-marker">*</sup><i class="footnote">קֵסַרְיוֹן.Caesarea Philippi: עיר ליד הבניאס.</i> שֶׁהִיא מִתַּחַת לְפַּנְיָס! אָמַר לוֹ: (דברים לב,נב) "וְשָׁמָּה לֹא תָבוֹא."
וַעֲדַיִן הָיָה עוֹמֵד וּמְבַקֵּשׁ כָּל אוֹתָן בַּקָּשׁוֹת. אָמַר מֹשֶׁה לִפְנֵי הַמָּקוֹם: רִבּוֹנִי! הוֹאִיל וְנִגְזְרָה גְזֵרָה שֶׁלֹּא אֶכָּנֵס לָהּ לֹא מֶלֶךְ וְלֹא הֶדְיוֹט, וְלֹא בַמְּחִלָּה שֶׁלְּקֵסַרְיוֹן שֶׁמִּתַּחַת לְפַּמְיָס, מֵעַתָּה, עַצְמוֹתַי יַעַבְרוּ אֶת הַיַּרְדֵּן! אָמַר לוֹ: (דברים ג,כז) "כִּי לֹא תַעֲבֹר אֶת הַיַּרְדֵּן הַזֶּה."
רַבִּי שִׁמְעוֹן בֶּן יוֹחַי אוֹמֵר: אֵינוֹ צָרִיךְ! וַהֲלֹא כְבָר נֶאֱמַר: (דברים ד,כב) "כִּי אָנֹכִי מֵת בָּאָרֶץ הַזֹּאת, אֵינֶנִּי עֹבֵר אֶת הַיַּרְדֵּן"? וְכִי אֶפְשָׁר לַמֵּת לַעֲבֹר? אֶלָּא שֶׁאָמַר לוֹ: מֹשֶׁה! אַף עַצְמוֹתֶיךָ לֹא יַעַבְרוּ אֶת הַיַּרְדֵּן!
רַבִּי חֲנַנְיָה בֶּן אִדִּי אוֹמֵר: מֹשֶׁה הָיָה בּוֹכֶה עַל עַצְמוֹ, שֶׁנֶּאֱמַר: (דברים יא,לא) "כִּי אַתֶּם עֹבְרִים אֶת הַיַּרְדֵּן", אַתֶּם עוֹבְרִים, וַאֲנִי אֵינִי עוֹבֵר!
אֲחֵרִים אוֹמְרִים: הָיָה מֹשֶׁה מֻטֶּה עַל רַגְלָיו שֶׁלְּאֶלְעָזָר וְאוֹמֵר לוֹ: אֶלְעָזָר בֶּן אָחִי! בַּקֵּשׁ עָלַי רַחֲמִים, כַּשֵּׁם שֶׁבִּקַּשְׁתִּי עַל אַהֲרֹן אָבִיךָ! שֶׁנֶּאֱמַר: (דברים ט,כ) "וּבְאַהֲרֹן הִתְאַנַּף יי מְאֹד לְהַשְׁמִידוֹ, וָאֶתְפַּלֵּל גַּם בְּעַד אַהֲרֹן". אָמַר לְפָנָיו: רִבּוֹנוֹ שֶׁלָּעוֹלָם! אִם כֵּן, אֶרְאֶנָּה בְמַרְאִית הָעַיִן! אָמַר לוֹ: (דברים ג,כו-כז) "בַּדָּבָר הַזֶּה, עֲלֵה רֹאשׁ הַפִּסְגָּה!"
רַבִּי חֲנַנְיָה בֶן עֲקַבְיָא אוֹמֵר: חֲבִיבָה הִיא רְאִיָּתוֹ שֶׁלְּאַבְרָהָם אָבִינוּ יוֹתֵר מֵרְאִיָּתוֹ שֶׁלְּמֹשֶׁה, שֶׁבְּאַבְרָהָם, לֹא לְבָטוּהוּ, וּבְמֹשֶׁה לְבָטוּהוּ.<sup class="footnote-marker">*</sup><i class="footnote">לְבָטוּהוּ: הטריחוהו.</i> בְּאַבְרָהָם מַה הוּא אוֹמֵר? (בראשית יג,יד) "שָׂא נָא עֵינֶיךָ וּרְאֵה מִן הַמָּקוֹם אֲשֶׁר אַתָּה שָׁם, צָפֹנָה וָנֶגְבָּה וָקֵדְמָה וָיָמָּה." וּבְמֹשֶׁה מַה הוּא אוֹמֵר? (דברים ג,כז) "עֲלֵה רֹאשׁ הַפִּסְגָּה, וְשָׂא עֵינֶיךָ יָמָּה וְצָפֹנָה וְתֵימָנָה וּמִזְרָחָה, וּרְאֵה בְעֵינֶיךָ!" עֲלֵה, הַבֵּט וּרְאֵה!
וּמְנַיִן לְכָל הַבַּקָּשׁוֹת שֶׁבִּקֵּשׁ מֹשֶׁה לִרְאוֹת, הֶרְאָהוּ? שֶׁנֶּאֱמַר: (דברים לד,א) "וַיַּרְאֵהוּ יי אֶת כָּל הָאָרֶץ, אֶת הַגִּלְעָד עַד דָּן." "אֶת כָּל הָאָרֶץ", זוֹ אֶרֶץ יִשְׂרָאֵל. בִּקֵּשׁ לִרְאוֹת בֵּית הַמִּקְדָּשׁ, וְהֶרְאָהוּ, שֶׁנֶּאֱמַר: "אֶת הַגִּלְעָד", וְאֵין גִּלְעָד אֶלָּא בֵּית הַמִּקְדָּשׁ, שֶׁנֶּאֱמַר: (ירמיה כב,ו) "גִּלְעָד אַתָּה לִי רֹאשׁ הַלְּבָנוֹן".
וּמְנַיִן שֶׁהֶרְאָהוּ שִׁמְשׁוֹן בֶּן מָנוֹחַ? שֶׁנֶּאֱמַר "עַד דָּן." וּלְהַלָּן הוּא אוֹמֵר: (שופטים יג,ב) "וַיְהִי אִישׁ אֶחָד מִצָּרְעָה מִמִּשְׁפַּחַת הַדָּנִי, וּשְׁמוֹ מָנוֹחַ".
דָּבָר אַחֵר: (דברים לד,א) "עַד דָּן." עֲדַיִן לֹא בָאוּ שְׁבָטִים לָאָרֶץ, וְלֹא נִתְחַלְּקָה אֶרֶץ יִשְׂרָאֵל לְיִשְׂרָאֵל, וּמַה תַּלְמוּד לוֹמַר "עַד דָּן"? אֶלָּא שֶׁאָמַר לוֹ לְאַבְרָהָם: שְׁנֵים עָשָׂר שְׁבָטִים עֲתִידִין לָצֵאת מֵחֲלָצֶיךָ, וְזֶה חֶלְקוֹ שֶׁלְּאֶחָד מֵהֶן.
כַּיּוֹצֵא בוֹ: (בראשית יד,יד) "וַיִּרְדֹּף עַד דָּן." עֲדַיִן לֹא בָאוּ שְׁבָטִים לָאָרֶץ, וְלֹא נִתְחַלְּקָה אֶרֶץ יִשְׂרָאֵל לְיִשְׂרָאֵל, וּמַה תַּלְמוּד לוֹמַר "עַד דָּן"? אֶלָּא שֶׁאָמַר לוֹ לְאַבְרָהָם אָבִינוּ: בַּמָּקוֹם הַזֶּה עֲתִידִין בָּנֶיךָ לַעֲבֹד עֲבוֹדָה זָרָה, וְתָשַׁשׁ כֹּחוֹ מֵעָלָיו.
וּמְנַיִן שֶׁהֶרְאָהוּ בָרָק בֶּן אֲבִינֹעַם? שֶׁנֶּאֱמַר (דברים לד,ב) "וְאֵת כָּל נַפְתָּלִי". וּלְהַלָּן הוּא אוֹמֵר: (שופטים ד,ו) "וַתִּשְׁלַח וַתִּקְרָא לְבָרָק בֶּן אֲבִינֹעַם מִקֶּדֶשׁ נַפְתָּלִי".
וּמְנַיִן שֶׁהֶרְאָהוּ יְהוֹשֻׁעַ בְּמַלְכוּתוֹ? שֶׁנֶּאֱמַר (דברים לד,ב) "וְאֶת אֶרֶץ אֶפְרַיִם". וּלְהַלָּן הוּא אוֹמֵר: (במדבר יג,י) "לְמַטֵּה אֶפְרָיִם, הוֹשֵׁעַ בִּן נוּן."
וּמְנַיִן שֶׁהֶרְאָהוּ גִדְעוֹן בֶּן יוֹאָשׁ? שֶׁנֶּאֱמַר (דברים לד,ב) "וּמְנַשֶּׁה". וּלְהַלָּן הוּא אוֹמֵר: (שופטים י,טו) "הִנֵּה אַלְפִּי הַדַּל בִּמְנַשֶּׁה".
וּמְנַיִן שֶׁהֶרְאָהוּ דָּוִד בְּמַלְכוּתוֹ? שֶׁנֶּאֱמַר (דברים לד,ב) "וְאֵת כָּל אֶרֶץ יְהוּדָה". וּלְהַלָּן הוּא אוֹמֵר: (דברי הימים א כח,ד) "וַיִּבְחַר יי אֱלֹהֵי יִשְׂרָאֵל בִּי מִכֹּל בֵּית אָבִי, לִהְיוֹת לְמֶלֶךְ עַל יִשְׂרָאֵל לְעוֹלָם, כִּי בִיהוּדָה בָּחַר לְנָגִיד".
וּמְנַיִן שֶׁהֶרְאָהוּ אֶת הַמַּעֲרָב כֻּלּוֹ? שֶׁנֶּאֱמַר (דברים לד,ב) "עַד הַיָּם הָאַחֲרוֹן."
וּמְנַיִן שֶׁהֶרְאָהוּ קִבְרֵי אָבוֹת? שֶׁנֶּאֱמַר (דברים לד,ג) "וְאֶת הַנֶּגֶב". וּמְנַיִן לָמַדְנוּ עַל קִבְרֵי אָבוֹת שֶׁהֵן בַּנֶּגֶב? שֶׁנֶּאֱמַר: (במדבר יג,כד) "וַיַּעֲלוּ בַנֶּגֶב וַיָּבֹא עַד חֶבְרוֹן".
וּמְנַיִן שֶׁהֶרְאָהוּ מַהְפֵּכַת סְדֹם וַעֲמֹרָה? שֶׁנֶּאֱמַר (דברים לד,ג) "וְאֶת הַכִּכָּר". וּלְהַלָּן הוּא אוֹמֵר: (בראשית יט,כה) "וַיַּהֲפֹךְ אֶת הֶעָרִים הָאֵל וְאֵת כָּל הַכִּכָּר".
וּמְנַיִן שֶׁהֶרְאָהוּ גּוֹג וְכָל הֲמוֹנוֹ? שֶׁנֶּאֱמַר (דברים לד,ג) "בִּקְעַת יְרֵחוֹ". וְלָמַדְנוּ שֶׁעֲתִידִין גּוֹג וְכָל הֲמוֹנוֹ לַעֲלוֹת וְלִנְפֹּל בְּבִקְעַת יְרִיחוֹ.
דָּבָר אַחֵר: (דברים לד,ג) "בִּקְעַת יְרֵחוֹ", וַהֲלֹא הַהֶדְיוֹט רוֹאֶה בִּקְעַת יְרִיחוֹ? אֶלָּא מַה בִּקְעָה זוֹ מְיֻשֶּׁבֶת, שָׂדֶה מְלֵאָה חִטִּים כָּל שֶׁהוּא, שָׂדֶה מְלֵאָה שְׂעוֹרִים כָּל שֶׁהוּא, כָּךְ הֶרְאָהוּ כָּל אֶרֶץ יִשְׂרָאֵל כְּבִקְעַת יְרִיחוֹ.<sup class="footnote-marker">*</sup><i class="footnote">כְּבִקְעַת יְרִיחוֹ: באותה מידה של פירוט, כל שדה קטנה.</i>
וּמְנַיִן שֶׁהֶרְאָהוּ לִדְבוֹרָה? שֶׁנֶּאֱמַר (דברים לד,ג) "עִיר הַתְּמָרִים". וּלְהַלָּן הוּא אוֹמֵר: (שופטים ד,ה) "וְהִיא יוֹשֶׁבֶת תַּחַת תֹּמֶר דְּבוֹרָה".
וּמְנַיִן שֶׁהֶרְאָהוּ אִשְׁתּוֹ שֶׁלְּלוֹט? שֶׁנֶּאֱמַר (דברים לד,ג) "עַד צֹעַר." וּלְהַלָּן הוּא אוֹמֵר: (בראשית יט,כג) "הַשֶּׁמֶשׁ יָצָא עַל הָאָרֶץ וְלוֹט בָּא צֹעֲרָה."
יַעֲקֹב, נִתַּן לוֹ רֶמֶז, וְלֹא חָשׁ, שֶׁנֶּאֱמַר: (בראשית כח,טו) "וְהִנֵּה אָנֹכִי עִמָּךְ וּשְׁמַרְתִּיךָ בְּכֹל אֲשֶׁר תֵּלֵךְ, וַהֲשִׁבֹתִיךָ אֶל הָאֲדָמָה הַזֹּאת, כִּי לֹא אֶעֱזָבְךָ עַד אֲשֶׁר אִם עָשִׂיתִי אֵת אֲשֶׁר דִּבַּרְתִּי לָךְ." וּבַסּוֹף הָיָה יָרֵא וּפָחֵד, שֶׁנֶּאֱמַר: (בראשית לב,י) "וַיִּירָא יַעֲקֹב מְאֹד וַיֵּצֶר לוֹ". אָדָם שֶׁהִבְטִיחוֹ הַמָּקוֹם, הָיָה פָחֵד? אֶלָּא שֶׁאָמַר אָבִינוּ יַעֲקֹב: אוֹי לִי! שֶׁמָּא יִגְרֹם הַחֵטְא?
דָּוִד, נִתַּן לוֹ רֶמֶז וְחָשׁ, שֶׁנֶּאֱמַר: (שמואל א יז,לו) "גַּם אֶת הָאֲרִי, גַּם הַדֹּב הִכָּה עַבְדֶּךָ, וְהָיָה הַפְּלִשְׁתִּי הֶעָרֵל הַזֶּה כְּאַחַד מֵהֶם, כִּי חֵרֵף מַעַרְכֹת אֱלֹהִים חַיִּים." אָמַר דָּוִד: וְכִי מָה אֲנִי סָפוּן שֶׁהִכִּיתִי חַיּוֹת רָעוֹת אֵלּוּ?<sup class="footnote-marker">*</sup><i class="footnote">סָפוּן: מכובד.</i> אֶלָּא שֶׁמָּא עָתִיד דָּבָר לֵאָרַע אֶת יִשְׂרָאֵל, וְהֵן עֲתִידִין לְהִנָּצֵל עַל יָדִי!
מָרְדְכַי, נִתַּן לוֹ רֶמֶז וְחָשׁ, שֶׁנֶּאֱמַר: (אסתר ב,יא) "וּבְכָל יוֹם וָיוֹם, מָרְדֳּכַי מִתְהַלֵּךְ לִפְנֵי חֲצַר בֵּית הַנָּשִׁים, לָדַעַת אֶת שְׁלוֹם אֶסְתֵּר וּמַה יֵּעָשֶׂה בָּהּ." אֶלָּא אָמַר מָרְדְכַי: וְכִי אֶפְשָׁר חֲסִידָה זוֹ תִּנָּשֵׂא לָרָשָׁע הַזֶּה עָרֵל? אֶלָּא שֶׁמָּא דָּבָר עָתִיד לֵאָרַע אֶת יִשְׂרָאֵל, וְהֵן עֲתִידִין לְהִנָּצֵל עַל יָדֶיהָ.
<b>"כִּי מָחֹה אֶמְחֶה אֶת זֵכֶר עֲמָלֵק"</b>. <b>"מָחֹה"</b>, בָּעוֹלָם הַזֶּה, <b>"אֶמְחֶה"</b>, לָעוֹלָם הַבָּא. <b>"זֵכֶר"</b>, זֶה הָמָן, <b>"עֲמָלֵק"</b>, כִּשְׁמוּעוֹ. דָּבָר אַחֵר: (שמות יז,יד) <b>"מָחֹה"</b>, לוֹ וּלְכָל תּוֹלְדוֹתָיו, <b>"אֶמְחֶה"</b>, לוֹ וּלְכָל מִשְׁפַּחְתוֹ. דִּבְרֵי רַבִּי יְהוֹשֻׁעַ.
רַבִּי אֶלְעָזָר הַמּוֹדָעִי אוֹמֵר: <b>"זֵכֶר"</b>, זֶה אֲגַג, <b>"עֲמָלֵק"</b>, כִּשְׁמוּעוֹ. <b>"מָחֹה"</b>, לוֹ וּלְכָל דּוֹרוֹתָיו, <b>"אֶמְחֶה"</b>, לוֹ וּלְכָל הַדּוֹר הַהוּא.
<b>"מִתַּחַת הַשָּׁמָיִם."</b> שֶׁלֹּא יִהְיֶה נִין וְנֶכֶד לַעֲמָלֵק תַּחַת מִפְרַס כָּל הַשָּׁמַיִם.
שֶׁלֹּא יְהוּ אוֹמְרִין: גָּמָל זֶה שֶׁלַּעֲמָלֵק, דֶּקֶל זֶה שֶׁלַּעֲמָלֵק, רָחֵל זוֹ שֶׁלַּעֲמָלֵק, תִּלמֹד לוֹמַר "מִתַּחַת הַשָּׁמָיִם." שֶׁלֹּא יִהְיֶה נִין וְנֶכֶד לַעֲמָלֵק תַּחַת מִפְרַס כָּל הַשָּׁמַיִם.<sup class="footnote-marker">*</sup><i class="footnote">תַּחַת מִפְרַס כָּל הַשָּׁמַיִם: בכל שטח הארץ שמעליו פרוסים השמים.</i>
רַבִּי יְהוֹשֻׁעַ אוֹמֵר: וּכְשֶׁבָּא עֲמָלֵק לְהַזִּיק אֶת יִשְׂרָאֵל מִתַּחַת כַּנְפֵי אֲבִיהֶם שֶׁבַּשָּׁמַיִם, אָמַר מֹשֶׁה לִפְנֵי הַמָּקוֹם: רִבּוֹנִי! רָשָׁע זֶה בָּא לְאַבֵּד אֶת בָּנֶיךָ מִתַּחַת כְּנָפֶיךָ! סֵפֶר תּוֹרָה שֶׁנָּתַתָּ לָהֶם, מִי יִקְרָא בוֹ?
רַבִּי לְעָזָר הַמּוֹדָעִי אוֹמֵר: וּכְשֶׁבָּא עֲמָלֵק לְהַזִּיק אֶת יִשְׂרָאֵל, אָמַר מֹשֶׁה לִפְנֵי הַמָּקוֹם: רִבּוֹנִי! בָּנֶיךָ, שֶׁאַתְּ עָתִיד לְפַזְּרָן בְּאַרְבַּע רוּחוֹת הַשָּׁמַיִם, שֶׁנֶּאֱמַר: (זכריה ב,י) "כִּי כְּאַרְבַּע רוּחוֹת הַשָּׁמַיִם פֵּרַשְׂתִּי אֶתְכֶם, נְאֻם יי." רָשָׁע זֶה בָּא לְכַלֵּם מִתַּחַת כְּנָפֶיךָ! סֵפֶר תּוֹרָה שֶׁנָּתַתָּ לָהֶם, מִי יִקְרָא בוֹ?
רַבִּי אֱלִיעֶזֶר אוֹמֵר: אֵימָתַי יֹאבַד שְׁמָם שֶׁלָּאֵלּוּ? בְּשָׁעָה שֶׁתֵּעָקֵר עֲבוֹדָה זָרָה הִיא וְעוֹבְדֶיהָ, וִיהֵא הַמָּקוֹם יְחִידִי בָּעוֹלָם, וּתְהִי מַלְכוּתוֹ קַיֶּמֶת לְעוֹלָם וּלְעוֹלְמֵי עוֹלָמִים, בְּאוֹתָהּ שָׁעָה, (זכריה יד,ג) "וְיָצָא יי וְנִלְחַם בַּגּוֹיִם הָהֵם כְּיוֹם הִלָּחֲמוֹ בְּיוֹם קְרָב." וְאוֹמֵר: (זכריה יד,ט) "וְהָיָה יי לְמֶלֶךְ עַל כָּל הָאָרֶץ, בַּיּוֹם הַהוּא יִהְיֶה יי אֶחָד וּשְׁמוֹ אֶחָד."
וְכֵן הוּא אוֹמֵר: (איכה ג,סו) "תִּרְדֹּף בְּאַף וְתַשְׁמִידֵם מִתַּחַת שְׁמֵי יי."
רַבִּי נָתָן אוֹמֵר: לֹא בָא הָמָן אֶלָּא זֵכֶר לַדּוֹרוֹת, שֶׁנֶּאֱמַר: (אסתר ט,כח) "וִימֵי הַפּוּרִים הָאֵלֶּה לֹא יַעַבְרוּ מִתּוֹךְ הַיְּהוּדִים, וְזִכְרָם לֹא יָסוּף מִזַּרְעָם."<sup class="footnote-marker">*</sup><i class="footnote">יָסוּף: ייגמר.</i>
(שמות יז,טו) <b>"וַיִּבֶן מֹשֶׁה מִזְבֵּחַ וַיִּקְרָא שְׁמוֹ יי נִסִּי."</b> רַבִּי יְהוֹשֻׁעַ אוֹמֵר: מֹשֶׁה קְרָאוֹ <b>"נִסִּי"</b>, שֶׁנֶּאֱמַר: <b>"וַיִּבֶן מֹשֶׁה מִזְבֵּחַ וַיִּקְרָא שְׁמוֹ יי נִסִּי."</b> רַבִּי אֶלְעָזָר הַמּוֹדָעִי אוֹמֵר: הַמָּקוֹם קְרָאוֹ <b>"נִסִּי"</b>, שֶׁנֶּאֱמַר <b>"יי נִסִּי."</b> אָמַר מֹשֶׁה: הַנֵּס הַזֶּה שֶׁעָשָׂה הַמָּקוֹם, בְּגִינוֹ עֲשָׂאוֹ!<sup class="footnote-marker">*</sup><i class="footnote">בְּגִינוֹ: בשבילו, בגללו.</i>
וְכֵן אַתְּ מוֹצֵא, שֶׁכָּל זְמַן שֶׁיִּשְׂרָאֵל בַּנֵּס, כִּבְיָכֹל הַנֵּס לְפָנָיו, שֶׁנֶּאֱמַר <b>"יי נִסִּי." </b>צָרָה לְיִשְׂרָאֵל, צָרָה לְפָנָיו, שֶׁנֶּאֱמַר: (ישעיה סג,ט) "בְּכָל צָרָתָם לוֹ צָר". שִׂמְחָה לְיִשְׂרָאֵל, שִׂמְחָה לְפָנָיו, שֶׁנֶּאֱמַר: (שמואל א ב,א) "כִּי שָׂמַחְתִּי בִּישׁוּעָתֶךָ."...
(שמות יז,טז) <b>"וַיֹּאמֶר, כִּי יָד עַל כֵּס יָהּ! מִלְחָמָה לַיי בַּעֲמָלֵק מִדֹּר דֹּר." </b> רַבִּי יְהוֹשֻׁעַ אוֹמֵר: לִכְשֶׁיֵּשֵׁב הַמֶּלֶךְ עַל כִּסֵּא שֶׁלְּיָהּ, בְּאוֹתָהּ שָׁעָה, <b>"מִלְחָמָה לַיי בַּעֲמָלֵק"</b>.
רַבִּי אֶלְעָזָר הַמּוֹדָעִי אוֹמֵר: נִשְׁבַּע הַמָּקוֹם בַּכִּסֵּא, אִם מַנִּיחַ אֲנִי נִין וָנֶכֶד לַעֲמָלֵק תַּחַת כָּל הַשָּׁמַיִם!
שֶׁלֹּא יְהוּ אוֹמְרִין: גָּמָל זֶה, שֶׁלַּעֲמָלֵק, דֶּקֶל זֶה שֶׁלַּעֲמָלֵק, רָחֵל זוֹ שֶׁלַּעֲמָלֵק, תִּלמֹד לוֹמַר <b>"מִתַּחַת הַשָּׁמָיִם."</b> שֶׁלֹּא יִהְיֶה נִין וָנֶכֶד לַעֲמָלֵק תַּחַת מִפְרַס כָּל הַשָּׁמַיִם.
רַבִּי אֱלִיעֶזֶר אוֹמֵר: נִשְׁבַּע הַמָּקוֹם בַּכִּסֵּא, אִם יָבֹא אֶחָד מִכָּל אֻמּוֹת הָעוֹלָם לְהִתְגַּיֵּר, יְקַבְּלוּ אוֹתוֹ יִשְׂרָאֵל, וּמִבֵּיתוֹ שֶׁלַּעֲמָלֵק לֹא יְקַבְּלוּ אוֹתוֹ, שֶׁנֶּאֱמַר: (שמואל ב א,יג) "וַיֹּאמֶר דָּוִד אֶל הַנַּעַר הַמַּגִּיד לוֹ: אֵי מִזֶּה אָתָּה? וַיֹּאמֶר: בֶּן אִישׁ גֵּר עֲמָלֵקִי אָנֹכִי." וְנִזְכָּר דָּוִד בְּאוֹתָהּ שָׁעָה מַה שֶּׁנֶּאֱמַר לְמֹשֶׁה: אִם יָבֹא אֶחָד מִכָּל אֻמּוֹת הָעוֹלָם לְהִתְגַּיֵּר, יְקַבְּלוּ אוֹתוֹ יִשְׂרָאֵל; וּמִבֵּיתוֹ שֶׁלַּעֲמָלֵק, אַל יְקַבְּלוּ אוֹתוֹ, שֶׁנֶּאֱמַר: (שמואל ב א,טז) "וַיֹּאמֶר אֵלָיו דָּוִד: דָּמְךָ עַל רֹאשֶׁךָ, כִּי פִיךָ עָנָה בְךָ".
<b>"מִדֹּר דֹּר." </b>רַבִּי יְהוֹשֻׁעַ אוֹמֵר: <b>"מִדֹּר"</b>, חַיֵּי הָעוֹלָם הַזֶּה, <b>"דֹּר"</b>, חַיֵּי הָעוֹלָם הַבָּא. רַבִּי לְעָזָר הַמּוֹדָעִי אוֹמֵר: מִדּוֹרוֹ שֶׁלְּמֹשֶׁה וּמִדּוֹרוֹ שֶׁלִּשְׁמוּאֵל. רַבִּי אֱלִיעֶזֶר אוֹמֵר: מִדּוֹרוֹ שֶׁלַּמָּשִׁיחַ שֶׁהֵם שְׁלֹשָׁה דּוֹרוֹת. וּמְנַיִן לְדוֹרוֹ שֶׁלַּמָּשִׁיחַ, שֶׁהֵן שְׁלֹשָׁה דּוֹרוֹת? שֶׁנֶּאֱמַר: (תהלים עב,ה) "יִירָאוּךָ עִם שָׁמֶשׁ, וְלִפְנֵי יָרֵחַ דּוֹר דּוֹרִים."

Chapter 3

(שמות יח,א) <b>["וַיִּשְׁמַע יִתְרוֹ כֹהֵן מִדְיָן חֹתֵן מֹשֶׁה אֵת כָּל אֲשֶׁר עָשָׂה אֱלֹהִים לְמֹשֶׁה וּלְיִשְׂרָאֵל עַמּוֹ כִּי הוֹצִיא יי אֶת יִשְׂרָאֵל מִמִּצְרָיִם."] "וַיִּשְׁמַע יִתְרוֹ"</b>. מַה שְּׁמוּעָה שָׁמַע וּבָא? רַבִּי יְהוֹשֻׁעַ אוֹמֵר: בְּשָׁעָה שֶׁנִּתְּנָה תוֹרָה לְיִשְׂרָאֵל, זָעוּ כָל מַלְכֵי תֵּבֵל בְּהֵיכְלֵיהֶם, שֶׁנֶּאֱמַר: (תהלים כט,ט) "וּבְהֵיכָלוֹ, כֻּלּוֹ אֹמֵר כָּבוֹד." בְּאוֹתָהּ שָׁעָה, נִתְכַּנּסוּ כָּל אֻמּוֹת הָעוֹלָם, וּבָאוּ אֵצֶל בִּלְעָם. אָמְרוּ לוֹ: בִּלְעָם! שֶׁמָּא הַמָּקוֹם עוֹשֶׂה לָנוּ כְּמוֹ שֶׁעָשָׂה לְדוֹר הַמַּבּוּל? שֶׁנֶּאֱמַר: (תהלים כט,י) "יי לַמַּבּוּל יָשָׁב, וַיֵּשֶׁב יי מֶלֶךְ לְעוֹלָם". אָמַר לָהֶם: שׁוֹטִים שֶׁבָּעוֹלָם! כְּבַר נִשְׁבַּע הַמָּקוֹם שֶׁאֵינוֹ מֵבִיא מַבּוּל לְעוֹלָם, שֶׁנֶּאֱמַר: (ישעיה נד,ט) "כִּי מֵי נֹחַ זֹאת לִי, אֲשֶׁר נִשְׁבַּעְתִּי מֵעֲבֹר מֵי נֹחַ עוֹד עַל הָאָרֶץ". אָמְרוּ לוֹ: מַבּוּל שֶׁלְּמַיִם אֵינוֹ מֵבִיא, אֲבָל מַבּוּל שֶׁלְּאֵשׁ מֵבִיא! אָמַר לָהֶם: אֵינוֹ מֵבִיא לֹא מַבּוּל שֶׁלְּמַיִם וְלֹא מַבּוּל שֶׁלְּאֵשׁ, אֶלָּא תּוֹרָה נוֹתֵן לְעַמּוֹ, שֶׁנֶּאֱמַר: (תהלים כט,יא) "יי עֹז לְעַמּוֹ יִתֵּן". כֵּיוָן שֶׁשָּׁמְעוּ מִפִּיו הַדָּבָר הַזֶּה, פָּנוּ כֻלָּם וְהָלְכוּ לָהֶם אִישׁ אִישׁ לִמְקוֹמוֹ.
רַבִּי אֶלְעָזָר הַמּוֹדָעִי אוֹמֵר: קְרִיעַת יַם סוּף שָׁמַע וּבָא, שֶׁבְּשָׁעָה שֶׁנִּקְרַע יַם סוּף לְיִשְׂרָאֵל, שָׁמְעוּ מִסּוֹף הָעוֹלָם וְעַד סוֹפוֹ, שֶׁנֶּאֱמַר: (יהושע ה,א) "וַיְהִי כִשְׁמֹעַ כָּל מַלְכֵי הָאֱמֹרִי", וְכֵן רָחָב אוֹמֶרֶת לִשְלוּחֵי יְהוֹשֻׁעַ: (יהושע ב,י-יא) "כִּי שָׁמַעְנוּ אֵת אֲשֶׁר הוֹבִישׁ יי אֶת מֵי יַם סוּף מִפְּנֵיכֶם בְּצֵאתְכֶם מִמִּצְרָיִם, וַאֲשֶׁר עֲשִׂיתֶם לִשְׁנֵי מַלְכֵי הָאֱמֹרִי אֲשֶׁר בְּעֵבֶר הַיַּרְדֵּן, לְסִיחֹן וּלְעוֹג, אֲשֶׁר הֶחֱרַמְתֶּם אוֹתָם. וַנִּשְׁמַע, וַיִּמַּס לְבָבֵנוּ, וְלֹא קָמָה עוֹד רוּחַ בְּאִישׁ מִפְּנֵיכֶם".
אָמְרוּ: בַּת עֶשֶׂר שָׁנִים הָיַת, כְּשֶׁיָּצְאוּ יִשְׂרָאֵל מִמִּצְרַיִם, וְכָל אוֹתָן אַרְבָּעִים שָׁנָה שֶׁהָיוּ יִשְׂרָאֵל בַּמִּדְבָּר, זִנְּתָה. לְסוֹף חֲמִשִּׁים שָׁנָה, נִתְגַּיְּרָה, וְהִיא אוֹמֶרֶת לִפְנֵי הַקֹּדֶשׁ: רִבּוֹנוֹ שֶׁלָּעוֹלָם! בִּשְׁלֹשָׁה דְבָרִים חָטָאתִי, וּבִשְׁלֹשָׁה יִמָּחֵל לִי: בַּחֶבֶל, בַּחַלּוֹן, וּבַחוֹמָה, שֶׁנֶּאֱמַר: (יהושע ב,טו) "וַתּוֹרִדֵם בַּחֶבֶל בְּעַד הַחַלּוֹן, כִּי בֵיתָהּ בְּקִיר הַחוֹמָה, וּבַחוֹמָה הִיא יוֹשָׁבֶת."
<b>"וַיִּשְׁמַע יִתְרוֹ"</b>. שִׁבְעָה שֵׁמוֹת נִקְרְאוּ לוֹ: יֶתֶר, יִתְרוֹ, חֶבֶר, חֹבָב, בֶּן רְעוּאֵל, פּוּטִיאֵל, קֵנִי. יֶתֶר, שֶׁהוֹתִיר פָּרָשָׁה אַחַת בַּתּוֹרָה. יִתְרוֹ, שֶׁהוֹתִיר בְּמַעֲשִׂים טוֹבִים. חֶבֶר, שֶׁנִּתְחַבַּר לַמָּקוֹם. חֹבָב, שֶׁהָיָה חָבִיב לַמָּקוֹם. בֶּן רְעוּאֵל, שֶׁהָיָה כְרֵעַ לַמָּקוֹם. פּוּטִיאֵל, שֶׁנִּפְטַר מֵעֲבוֹדָה זָרָה. קֵנִי, שֶׁקִּנָּא לַשָּׁמַיִם, וְקִנָּה לוֹ אֶת הַתּוֹרָה.
דָּבָר אַחֵר: <b>"וַיִּשְׁמַע יִתְרוֹ"</b>. מִתְּחִלָּה לֹא הָיוּ קוֹרִין אוֹתוֹ אֶלָּא יֶתֶר, שֶׁנֶּאֱמַר: (שמות ד,יח) "וַיֵּלֶךְ מֹשֶׁה וַיָּשָׁב אֶל יֶתֶר חֹתְנוֹ", וּכְשֶׁעָשָׂה מַעֲשִׂים טוֹבִים, הוֹסִיפוּ לוֹ אוֹת אַחַת וְנִקְרָא יִתְרוֹ.
וְכֵן אַתְּ מוֹצֵא בְּאַבְרָהָם, שֶׁמִּתְּחִלָּה לֹא הָיוּ קוֹרִין אוֹתוֹ אֶלָּא אַבְרָם, וּכְשֶׁעָשָׂה מַעֲשִׂים טוֹבִים, הוֹסִיפוּ לוֹ אוֹת אַחַת וְנִקְרָא אַבְרָהָם.
וְכֵן אַתְּ מוֹצֵא בְּשָׂרָה, שֶׁמִּתְּחִלָּה הָיוּ קוֹרִין אוֹתָהּ שָׂרַי, וּכְשֶׁעָשְׂתָה מַעֲשִׂים טוֹבִים, הוֹסִיפוּ לָהּ אוֹת אַחַת, וְנִקְרֵאת שָׂרָה.
וְכֵן אַתְּ מוֹצֵא בִּיהוֹשֻׁעַ, שֶׁמִּתְּחִלָּה הָיוּ קוֹרִין אוֹתוֹ הוֹשֵׁעַ, וּכְשֶׁעָשָׂה מַעֲשִׂים טוֹבִים, הוֹסִיפוּ לוֹ אוֹת אַחַת וְנִקְרָא יְהוֹשֻׁעַ, שֶׁנֶּאֱמַר: (במדבר יג,טו) "וַיִּקְרָא מֹשֶׁה לְהוֹשֵׁעַ בִּן נוּן יְהוֹשֻׁעַ."
וְיֵשׁ שֶׁמָּנְעוּ מֵהֶן. יֵשׁ לָךְ לְלַמֵּד מֵעֶפְרוֹן, שֶׁמִּתְּחִלָּה הָיוּ קוֹרִין אוֹתוֹ עֶפְרוֹן, וּכְשֶׁנִּשְׁקַל דָּמָהּ שֶׁלְּאֶרֶץ יִשְׂרָאֵל מִיַּד אַבְרָהָם, מָנְעוּ מִמֶּנּוּ אוֹת אַחַת, שֶׁנֶּאֱמַר: (בראשית כג,טז) "וַיִּשְׁמַע אַבְרָהָם אֶל עֶפְרוֹן, וַיִּשְׁקֹל אַבְרָהָם לְעֶפְרֹן אֶת הַכֶּסֶף".
וְכֵן אַתְּ מוֹצֵא בְּיוֹנָדָב, שֶׁמִּתְּחִלָּה הָיוּ קוֹרִין אוֹתוֹ יְהוֹנָדָב, וּכְשֶׁבָּא לְאוֹתוֹ מַעֲשֶׂה, מָנְעוּ מִמֶּנּוּ אוֹת אַחַת וְנִקְרָא יוֹנָדָב, שֶׁנֶּאֱמַר: (דברי הימים ב כ,לז) "כְּהִתְחַבֶּרְךָ עִם אֲחַזְיָהוּ, פָּרַץ יי אֶת מַעֲשֶׂיךָ". מִכָּן אָמְרוּ חֲכָמִים: אֶל יִתְחַבַּר אָדָם לָרָשָׁע, אֲפִלּוּ לְקָרְבוֹ לַתּוֹרָה.
<b>"כֹהֵן מִדְיָן"</b>. רַבִּי יְהוֹשֻׁעַ אוֹמֵר: כֹּמֶר הָיָה. כָּעִנְיָן שֶׁנֶּאֱמַר: (שופטים יח,ל) "וִיהוֹנָתָן בֶּן גֵּרְשֹׁם בֶּן מְנַשֶּׁה הוּא וּבָנָיו הָיוּ כֹהֲנִים לְשֵׁבֶט הַדָּנִי, עַד יוֹם גְּלוֹת הָאָרֶץ." רַבִּי אֶלְעָזָר הַמּוֹדָעִי אוֹמֵר: שָׂר הָיָה. כָּעִנְיָן שֶׁנֶּאֱמַר: (שמואל ב ח,יח) "וּבְנֵי דָוִד כֹּהֲנִים הָיוּ."
<b>"חֹתֵן מֹשֶׁה"</b>. מִתְּחִלָּה הָיָה מֹשֶׁה מִתְכַּבֵּד בְּחָמִיו, שֶׁנֶּאֱמַר: (שמות ד,יח) "וַיֵּלֶךְ מֹשֶׁה וַיָּשָׁב אֶל יֶתֶר חֹתְנוֹ". עַכְשָׁו חָמִיו מִתְכַּבֵּד בּוֹ: אָמְרוּ לוֹ: מַה טִּיבָךְ? אָמַר לָהֶם: אֲנִי חוֹתֵן מֹשֶׁה!
<b>"אֵת כָּל אֲשֶׁר עָשָׂה אֱלֹהִים לְמֹשֶׁה וּלְיִשְׂרָאֵל עַמּוֹ"</b>, שָׁקוּל מֹשֶׁה כְיִשְׂרָאֵל, וְיִשְׂרָאֵל כְּמֹשֶׁה. שָׁקוּל הָרַב כַּתַּלְמִיד, וְשָׁקוּל הַתַּלְמִיד כְּנֶגֶד הָרַב.
<b>"כִּי הוֹצִיא יי אֶת יִשְׂרָאֵל מִמִּצְרָיִם."</b> מַגִּיד שֶׁשְּׁקוּלָה יְצִיאַת מִצְרַיִם, כְּנֶגֶד כָּל נִסִּים וּגְבוּרוֹת שֶׁעָשָׂה הַקֹּדֶשׁ בָּרוּךְ הוּא לְיִשְׂרָאֵל.
(שמות יח,ב) <b>"וַיִּקַּח יִתְרוֹ חֹתֵן מֹשֶׁה אֶת צִפֹּרָה אֵשֶׁת מֹשֶׁה, אַחַר שִׁלּוּחֶיהָ." </b> רַבִּי יְהוֹשֻׁעַ אוֹמֵר: מֵאַחַר שֶׁנִּפְטְרָה מִמֶּנּוּ בְּגֵט.<sup class="footnote-marker">*</sup><i class="footnote">מֵאַחַר שֶׁנִּפְטְרָה מִמֶּנּוּ: אחרי שנפרדה ממנו.</i> נֶאֱמַר כָּן 'שִׁלּוּחַ' וְנֶאֱמַר לְהַלָּן 'שִׁלּוּחַ'. מַה שִּׁלּוּחַ הָאָמוּר לְהַלָּן, גֵּט, אַף שִׁלּוּחַ הָאָמוּר כָּן גֵּט.
רַבִּי אֶלְעָזָר הַמּוֹדָעִי אוֹמֵר: מֵאַחַר שֶׁפְּטָרָהּ מִמֶּנּוּ בְּמַאֲמָר.<sup class="footnote-marker">*</sup><i class="footnote">מֵאַחַר שֶׁפְּטָרָהּ מִמֶּנּוּ בְּמַאֲמָר: אחרי שגירש אותה באמירה ולא בגט.</i> שֶׁבְּשָׁעָה שֶׁאָמַר הַמָּקוֹם לְמֹשֶׁה: לֵךְ וְהוֹצֵא אֶת עַמִּי בְנֵי יִשְׂרָאֵל מִמִּצְרַיִם! שֶׁנֶּאֱמַר: (שמות ג,י) "וְעַתָּה לְכָה וְאֶשְׁלָחֲךָ אֶל פַּרְעֹה", בָּא וְנָטַל אִשְׁתּוֹ וּשְׁנֵי בָנָיו, שֶׁנֶּאֱמַר: (שמות ד,כ) "וַיִּקַּח מֹשֶׁה אֶת אִשְׁתּוֹ וְאֶת בָּנָיו, וַיַּרְכִּבֵם עַל הַחֲמֹר, וַיָּשָׁב אַרְצָה מִצְרָיִם". בְּאוֹתָהּ שָׁעָה נֶאֱמַר לְאַהֲרֹן: (שמות ד,כז) "לֵךְ לִקְרַאת מֹשֶׁה הַמִּדְבָּרָה! וַיֵּלֶךְ וַיִּפְגְּשֵׁהוּ בְּהַר הָאֱלֹהִים, וַיִּשַּׁק לוֹ." יָצָא לִקְרַאת מֹשֶׁה וְחִבְּקוֹ וּנְשָׁקוֹ. אָמַר לוֹ: אָחִי מֹשֶׁה! הֵיכָן הָיִיתָ כָּל הַשָּׁנִים הַלָּלוּ? אָמַר לוֹ: בְּמִדְיָן. אָמַר לוֹ: וּמַה טַּף וְנָשִׁים אֵלּוּ עִמָּךְ? אָמַר לוֹ: אִשְׁתִּי וּבָנַי. אָמַר לוֹ: וּלְהֵיכָן אַתְּ מוֹלִיכָן? אָמַר לוֹ: לְמִצְרַיִם. אָמַר לוֹ: עַל הָרִאשׁוֹנִים אָנוּ מִצְטַעֲרִין, וְעַכְשָׁו הֵבֵאתָ עָלֵינוּ אֶת הָאַחֲרוֹנִים! בְּאוֹתָהּ שָׁעָה אָמַר לָהּ מֹשֶׁה: לְכִי לְבֵית אָבִיךְ! וּבְאוֹתָהּ שָׁעָה הָלְכָה לְבֵית אָבִיהָ, וְנָטְלָה שְׁנֵי בָנֶיהָ וְהָלְכָה לָהּ. לְכָךְ נֶאֱמַר <b>"אַחַר שִׁלּוּחֶיהָ."</b>
(שמות יח,ג) <b>"וְאֵת שְׁנֵי בָנֶיהָ, אֲשֶׁר שֵׁם הָאֶחָד גֵּרְשֹׁם, כִּי אָמַר: גֵּר הָיִיתִי בְּאֶרֶץ נָכְרִיָּה." "נָכְרִיָּה."</b> רַבִּי יְהוֹשֻׁעַ אוֹמֵר: אֶרֶץ נָכְרִיָּה הָיְתָה לוֹ וַדַּי.
רַבִּי אֶלְעָזָר הַמּוֹדָעִי אוֹמֵר: <b>"בְּאֶרֶץ נָכְרִיָּה"</b>, נֵכַר יָהּ. אָמַר מֹשֶׁה: הוֹאִיל וְכָל הָעוֹלָם כֻּלּוֹ עוֹבֵד עֲבוֹדָה זָרָה, לְמִי אֲנִי אֶעֱבֹד? לְמִי שֶׁאָמַר וְהָיָה הָעוֹלָם. שֶׁבְּשָׁעָה שֶׁאָמַר מֹשֶׁה לְיִתְרוֹ: תְּנָה לִי אֶת צִפֹּרָה בִתָּךְ לְאִשָּׁה! אָמַר לוֹ יִתְרוֹ: קַבֵּל עָלֶיךָ דָּבָר אֶחָד שֶׁאֲנִי אוֹמֵר לָךְ, וַאֲנִי נוֹתְנָהּ לָךְ לְאִשָּׁה! אָמַר לוֹ: מַהוּ? אָמַר לוֹ: בֵּן שֶׁיִּהְיֶה לָךְ תְּחִלָּה, יִהְיֶה לָעֲבוֹדָה זָרָה, וּמִכָּן וְאֵילָךְ לְשֵׁם שָׁמַיִם. וְקִבֵּל עָלָיו. אָמַר לוֹ: הִשָּׁבַע לִי! וְנִשְׁבַּע לוֹ, שֶׁנֶּאֱמַר (שמות ב,כא) "וַיּוֹאֶל מֹשֶׁה", אֵין אָלָה אֶלָּא לְשׁוֹן שְׁבוּעָה, שֶׁנֶּאֱמַר: (שמואל א יד,כד) "וַיֹּאֶל שָׁאוּל אֶת הָעָם לֵאמֹר: אָרוּר הָאִישׁ אֲשֶׁר יֹאכַל לֶחֶם עַד הָעֶרֶב, וְנִקַּמְתִּי מֵאֹיְבַי, וְלֹא טָעַם כָּל הָעָם לָחֶם." וְכֵן (מלכים ב ה,כג) "וַיֹּאמֶר נַעֲמָן: הוֹאֵל קַח כִּכָּרָיִם!" לְפִיכָךְ הִקְדִּים הַמַּלְאָךְ לַהֲרֹג אֶת מֹשֶׁה. מִיָּד, (שמות ד,כה) "וַתִּקַּח צִפֹּרָה צֹר, וַתִּכְרֹת אֶת עָרְלַת בְּנָהּ, וַתַּגַּע לְרַגְלָיו, וַתֹּאמֶר: כִּי חֲתַן דָּמִים אַתָּה לִי. וַיִּרֶף מִמֶּנּוּ, אָז אָמְרָה: חֲתַן דָּמִים לַמּוּלֹת."<sup class="footnote-marker">*</sup><i class="footnote">לַמּוּלֹת: על דבר המילה.</i>
רַבִּי אֶלְעָזָר בֶּן עֲזַרְיָה אוֹמֵר: מְאוּסָה עָרְלָה, שֶׁנִּתְגַּנּוּ בָהּ רְשָׁעִים, שֶׁנֶּאֱמַר: (ירמיה ט,כה) "כִּי כָל הַגּוֹיִם עֲרֵלִים, וְכָל בֵּית יִשְׂרָאֵל עַרְלֵי לֵב."
רַבִּי יִשְׁמָעֵאל אוֹמֵר: גְּדוֹלָה מִילָה, שֶׁשְּׁלֹשׁ עֶשְׂרֵה בְרִיתוֹת נִכְרְתוּ עָלֶיהָ!
רַבִּי יוֹסֵה הַגָּלִילִי אוֹמֵר: גְּדוֹלָה מִילָה, שֶׁדּוֹחָה אֶת הַשַּׁבָּת הַחֲמוּרָה, שֶׁחַיָּבִין עָלֶיהָ כָּרֵת!
רַבִּי יְהוֹשֻׁעַ בֶּן קָרְחָה אוֹמֵר: גְּדוֹלָה מִילָה, שֶׁלֹּא נִתְלָה לְמֹשֶׁה עָלֶיהָ מְלֹא שָׁעָה!
רַבִּי נְחֶמְיָה אוֹמֵר: גְּדוֹלָה מִילָה, שֶׁדּוֹחָה אֶת הַנְּגָעִים!
רַבִּי אוֹמֵר: גְּדוֹלָה מִילָה, שֶׁכָּל זְכִיּוֹתָיו שֶׁלְּמֹשֶׁה לֹא עָמְדוּ לוֹ בְשָׁעַת דָּחְקוֹ! כְּשֶׁאָמַר לוֹ הַמָּקוֹם: (שמות ג,י) לֵךְ, "הוֹצֵא אֶת עַמִּי בְנֵי יִשְׂרָאֵל מִמִּצְרַיִם!" וְעַל שֶׁנִּתְעַצַּל בַּמִּילָה שָׁעָה אַחַת, בִּקֵּשׁ הַמַּלְאָךְ לְהָרְגוֹ, שֶׁנֶּאֱמַר: (שמות ד,כד) "וַיְהִי בַדֶּרֶךְ בַּמָּלוֹן, וַיִּפְגְּשֵׁהוּ יי וַיְבַקֵּשׁ הֲמִיתוֹ".
רַבִּי יוֹסֵה אוֹמֵר: חַס וְשָׁלוֹם לְאוֹתוֹ צַדִּיק שֶׁנִּתְעַצַּל בַּמִּילָה שָׁעָה אַחַת! אֶלָּא יָמוּל וְיֵצֵא, הֲרֵי סַכָּנַת נְפָשׁוֹת! יִשְׁהֶה וְיָמוּל, הַמָּקוֹם אָמַר לוֹ: לֵךְ, הוֹצֵא אֶת עַמִּי בְנֵי יִשְׂרָאֵל מִמִּצְרַיִם! אֶלָּא עַל שֶׁנִּתְרַשַּׁל בְּלִינָה קֹדֶם לַמִּילָה, לְכָךְ בִּקֵּשׁ הַמַּלְאָךְ לְהָרְגוֹ, שֶׁנֶּאֱמַר: (שמות ד,כד) "וַיְהִי בַדֶּרֶךְ בַּמָּלוֹן וַיִּפְגְּשֵׁהוּ יי וַיְבַקֵּשׁ הֲמִיתוֹ." רַבָּן שִׁמְעוֹן בֶּן גַּמְלִיאֵל אוֹמֵר: לֹא בִקֵּשׁ הַמַּלְאָךְ לַהֲרֹג אֶלָּא לַתִּינוֹק, שֶׁנֶּאֱמַר: (שמות ד,כה) "כִּי חֲתַן דָּמִים אַתָּה לִי." אָמַרְתָּ, צֵא וּרְאֵה! מִי קָרוּי חָתָן? מֹשֶׁה אוֹ הַתִּינוֹק? הֱוֵי אוֹמֵר הַתִּינוֹק.
(שמות יח,ד) <b>"וְשֵׁם הָאֶחָד אֱלִיעֶזֶר, כִּי אֱלֹהֵי אָבִי בְּעֶזְרִי, וַיַּצִּלֵנִי מֵחֶרֶב פַּרְעֹה." </b> רַבִּי יְהוֹשֻׁעַ אוֹמֵר: אֵימָתַי הִצִּילוֹ הַמָּקוֹם? בְּשָׁעָה שֶׁאָמַר לוֹ דָּתָן: (שמות ב,יד) "מִי שָׂמְךָ לְאִישׁ שַׂר וְשֹׁפֵט עָלֵינוּ? הַלְהָרְגֵנִי אַתָּה אֹמֵר כַּאֲשֶׁר הָרַגְתָּ אֶת הַמִּצְרִי? וַיִּירָא מֹשֶׁה וַיֹּאמַר: אָכֵן נוֹדַע הַדָּבָר. וַיִּשְׁמַע פַּרְעֹה אֶת הַדָּבָר הַזֶּה". אָמַר: תִּפְשׂוּ אֶת מֹשֶׁה וְהַעֲלוּהוּ לַבִּימָה וְכִפְתוּהוּ, וְהַנִּיחוּ אֶת הַסַּיִף עַל צַוָּארוֹ. יָרַד מַלְאָךְ וְנִדְמָה לָהֶם כִּדְמוּתוֹ שֶׁלְּמֹשֶׁה. תָּפְסוּ אֶת הַמַּלְאָךְ, וְהִנִּיחוּ אֶת מֹשֶׁה.
רַבִּי אֱלִיעֶזֶר אוֹמֵר: בְּנֵי אָדָם שֶׁתָּפְשׂוּ אֶת מֹשֶׁה, עֲשָׂאָן הַמָּקוֹם אִלְּמִין, עֲשָׂאָן חֵרְשִׁין, עֲשָׂאָן סוֹמִים. וְהָיוּ אוֹמְרִים לָאִלְּמִין: הֵיכָן הוּא מֹשֶׁה? וְלֹא הָיוּ מְדַבְּרִין. וְלַחֵרְשִׁין, וְלֹא הָיוּ שׁוֹמְעִין, וְלַסּוֹמִין, וְלֹא הָיוּ רוֹאִין. כָּעִנְיָן שֶׁנֶּאֱמַר: (שמות ד,יא) "וַיֹּאמֶר יי אֵלָיו: מִי שָׂם פֶּה לָאָדָם, אוֹ מִי יָשׂוּם אִלֵּם, אוֹ חֵרֵשׁ, אוֹ פִקֵּחַ, אוֹ עִוֵּר? הֲלֹא אָנֹכִי יי?" לְכָךְ נֶאֱמַר: (שמות יח,ד) <b>"כִּי אֱלֹהֵי אָבִי בְּעֶזְרִי"</b>.
(שמות יח,ה) <b>["וַיָּבֹא יִתְרוֹ חֹתֵן מֹשֶׁה וּבָנָיו וְאִשְׁתּוֹ אֶל מֹשֶׁה, אֶל הַמִּדְבָּר אֲשֶׁר הוּא חֹנֶה שָׁם הַר הָאֱלֹהִים."] "וַיָּבֹא יִתְרוֹ חֹתֵן מֹשֶׁה וּבָנָיו וְאִשְׁתּוֹ"</b>. וַהֲלֹא כְבָר נֶאֱמַר: (שמות יח,ו) "וְאִשְׁתְּךָ וּשְׁנֵי בָנֶיהָ עִמָּהּ"? שׁוֹמֵעַ אֲנִי, שֶׁהָיוּ בָנֶיהָ מִמָּקוֹם אַחֵר! לְכָךְ נֶאֱמַר <b>"וּבָנָיו וְאִשְׁתּוֹ אֶל מֹשֶׁה"</b>, בָּנָיו שֶׁלְּמֹשֶׁה הָיוּ וְלֹא בָנֶיהָ מִמָּקוֹם אַחֵר.
<b>"אֶל הַמִּדְבָּר"</b>. הֲרֵי הַכָּתוּב מַתְמִיהַּ עָלָיו, שֶׁהָיָה שָׁרוּי בְּתוֹךְ כְּבוֹדוֹ שֶׁלָּעוֹלָם,<sup class="footnote-marker">*</sup><i class="footnote">כְּבוֹדוֹ שֶׁלָּעוֹלָם: בחצר פרעה.</i> וּבִקֵּשׁ לָצֵאת לְמִדְבַּר צִיָּה וְתֹהוּ שֶׁאֵין בּוֹ כְלוּם. לְכָךְ נֶאֱמַר <b>"אֶל הַמִּדְבָּר"</b>.
(שמות יח,ו) <b>"וַיֹּאמֶר אֶל מֹשֶׁה: אֲנִי חֹתֶנְךָ יִתְרוֹ בָּא אֵלֶיךָ, וְאִשְׁתְּךָ וּשְׁנֵי בָנֶיהָ עִמָּהּ."</b> רַבִּי יְהוֹשֻׁעַ אוֹמֵר: כָּתַב לוֹ בְאִגֶּרֶת.
רַבִּי אֶלְעָזָר הַמּוֹדָעִי אוֹמֵר: שָׁלַח לוֹ בְּיַד שָׁלִיחַ וְאָמַר לוֹ: עֲשֵׂה בְגִינִי!<sup class="footnote-marker">*</sup><i class="footnote">בְגִינִי: בשבילי.</i> וְאִם אֵין אַתָּה עוֹשֶׂה בְגִינִי, עֲשֵׂה בְגִין אִשְׁתָּךְ! וְאִם אֵין אַתָּה עוֹשֶׂה בְגִין אִשְׁתָּךְ, עֲשֵׂה בְגִין בָּנֶיךָ!" לְכָךְ נֶאֱמַר: <b>"וַיֹּאמֶר אֶל מֹשֶׁה: אֲנִי חֹתֶנְךָ יִתְרוֹ בָּא אֵלֶיךָ, וְאִשְׁתְּךָ וּשְׁנֵי בָנֶיהָ עִמָּהּ."</b>
רַבִּי אֱלִיעֶזֶר אוֹמֵר: נֶאֱמַר לְמֹשֶׁה <b>"אֲנִי"</b>. אֲנִי הוּא שֶׁאָמַרְתִּי וְהָיָה הָעוֹלָם, אֲנִי הוּא הַמְקָרֵב וְלֹא הַמְרַחֵק, שֶׁנֶּאֱמַר: (ירמיה כג,כג) "הַאֱלֹהֵי מִקָּרֹב אָנִי, נְאֻם יי וְלֹא אֱלֹהֵי מֵרָחֹק." אֲנִי שֶׁקֵּרַבְתִּי אֶת יִתְרוֹ וְלֹא רִחַקְתִּיו, וְאַף אַתָּה, כְּשֶׁיָּבֹא אָדָם אֶצְלָךְ לְהִתְגַּיֵּר, וְאֵינוֹ בָא אֶלָּא לְשֵׁם שָׁמַיִם, אַף אַתָּה, קָרְבֵהוּ וְלֹא תַרְחִיקֵהוּ! מִכָּן אַתְּ לָמֵד, שֶׁיְּהֵי אָדָם דּוֹחֶה בַשְּׂמֹאל, וּמְקָרֵב בַּיָּמִין, וְלֹא כַשֵּׁם שֶׁעָשָׂה אֱלִישָׁע לְגֵחֲזִי, שֶׁדְּחָפוֹ לְעוֹלָם.
(שמות יח,ז) <b>["וַיֵּצֵא מֹשֶׁה לִקְרַאת חֹתְנוֹ, וַיִּשְׁתַּחוּ, וַיִּשַּׁק לוֹ, וַיִּשְׁאֲלוּ אִישׁ לְרֵעֵהוּ לְשָׁלוֹם, וַיָּבֹאוּ הָאֹהֱלָה."] "וַיֵּצֵא מֹשֶׁה לִקְרַאת חֹתְנוֹ"</b>. אָמְרוּ: יָצָא מֹשֶׁה, אַהֲרֹן, נָדָב וַאֲבִיהוּא, וְשִׁבְעִים מִזִּקְנֵי יִשְׂרָאֵל, וְיִשְׂרָאֵל. וְיֵשׁ אוֹמְרִים: אַף שְׁכִינָה יָצַאת עִמָּהֶם.
<b>"וַיִּשְׁתַּחוּ וַיִּשַּׁק לוֹ"</b>. אֵינִי יוֹדֵעַ מִי הִשְׁתַּחֲוָה לְמִי, אוֹ מִי נָשַׁק לְמִי. כְּשֶׁהוּא אוֹמֵר: <b>"וַיִּשְׁאֲלוּ אִישׁ לְרֵעֵהוּ לְשָׁלוֹם"</b>, מִי קָרוּי אִישׁ? הֲלֹא מֹשֶׁה! שֶׁנֶּאֱמַר (במדבר יב,ג) "וְהָאִישׁ מֹשֶׁה עָנָו מְאֹד". הֱוֵי אוֹמֵר, לֹא הִשְׁתַּחֲוָה וְלֹא נָשַׁק אֶלָּא מֹשֶׁה לְחָמִיו. מִכָּן לָמַדְנוּ, שֶׁיְּהֵי הָאָדָם נוֹהֵג בִּכְבוֹד חָמִיו. <b>"וַיָּבֹאוּ הָאֹהֱלָה"</b>, זֶה בֵּית הַמִּדְרָשׁ;
(שמות יח,ח) <b>"וַיְסַפֵּר מֹשֶׁה לְחֹתְנוֹ אֵת כָּל אֲשֶׁר עָשָׂה יי לְפַרְעֹה וּלְמִצְרַיִם עַל אוֹדֹת יִשְׂרָאֵל, אֵת כָּל הַתְּלָאָה אֲשֶׁר מְצָאָתַם בַּדֶּרֶךְ, וַיַּצִּלֵם יי." "וַיְסַפֵּר מֹשֶׁה לְחֹתְנוֹ"</b>, לְמָשְׁכוֹ וּלְקָרְבוֹ לַתּוֹרָה; <b>"אֵת כָּל אֲשֶׁר עָשָׂה יי לְפַרְעֹה וּלְמִצְרַיִם עַל אוֹדֹת יִשְׂרָאֵל"</b>, שֶׁתּוֹדֶה בְעַמִּי בְיִשְׂרָאֵל;<sup class="footnote-marker">*</sup><i class="footnote">שֶׁתּוֹדֶה ע' הורוביץ, יט.ג., טו.; כהנא המכילתות מבוא הערה יט. בשוחר טוב: כדי שיודה לישועתן של ישראל.</i> <b>"אֵת כָּל הַתְּלָאָה"</b>, בְּמִצְרַיִם, <b>"אֲשֶׁר מְצָאָתַם"</b>, עַל הַיָּם, <b>"בַּדֶּרֶךְ"</b>, זוֹ מִלְחֶמֶת עֲמָלֵק, <b>"וַיַּצִּלֵם יי"</b>, הִצִּילָם הַמָּקוֹם מִכֻּלָּם.
(שמות יח,ט) <b>"וַיִּחַדְּ יִתְרוֹ עַל כָּל הַטּוֹבָה אֲשֶׁר עָשָׂה יי לְיִשְׂרָאֵל, </b><sup class="footnote-marker">*</sup><i class="footnote">וַיִּחַדְּ: שמח.</i><b> אֲשֶׁר הִצִּילוֹ מִיַּד מִצְרָיִם." </b> רַבִּי יְהוֹשֻׁעַ אוֹמֵר: בְּטוֹבַת הַמָּן הַכָּתוּב מְדַבֵּר. אָמְרוּ לוֹ: הַמָּן הַזֶּה שֶׁנָּתַן לָנוּ הַמָּקוֹם, אָנוּ טוֹעֲמִין בּוֹ טַעַם הַפַּת, טַעַם בָּשָׂר, טַעַם דָּגִים, טַעַם חֲגָבִים, טַעַם כָּל הַמַּטְעַמִּים שֶׁבָּעוֹלָם, שֶׁנֶּאֱמַר: <b>"טוֹבָה"</b>, <b>"הַטּוֹבָה"</b>, <b>"כָּל הַטּוֹבָה"</b>, <b>"עַל כָּל הַטּוֹבָה"</b>.
רַבִּי אֶלְעָזָר הַמּוֹדָעִי אוֹמֵר: בְּטוֹבַת הַבְּאֵר הַכָּתוּב מְדַבֵּר. אָמְרוּ לוֹ: הַבְּאֵר הַזּוֹ שֶׁנָּתַן לָנוּ הַמָּקוֹם, אָנוּ טוֹעֲמִין בּוֹ טַעַם יַיִן יָשָׁן, טַעַם יַיִן חָדָשׁ, טַעַם חָלָב, טַעַם דְּבַשׁ, טַעַם כָּל הַמַּמְתָּקִים שֶׁבָּעוֹלָם, שֶׁנֶּאֱמַר: <b>"טוֹבָה"</b>, <b>"הַטּוֹבָה"</b>, <b>"כָּל הַטּוֹבָה"</b>, <b>"עַל כָּל הַטּוֹבָה"</b>.
רַבִּי אֱלִיעֶזֶר אוֹמֵר: בְּטוֹבַת אֶרֶץ יִשְׂרָאֵל הַכָּתוּב מְדַבֵּר. אָמְרוּ לוֹ: עָתִיד הַמָּקוֹם לִתֵּן לָנוּ שֵׁשׁ מִדּוֹת טוֹבוֹת: אֶרֶץ יִשְׂרָאֵל, וְהָעוֹלָם הַבָּא, וְעוֹלָם חָדָשׁ, וּמַלְכוּת בֵּית דָּוִד, כְּהֻנָּה, וּלְוִיָּה. לְכָךְ נֶאֱמַר: <b>"טוֹבָה"</b>, <b>"הַטּוֹבָה"</b>, <b>"כָּל הַטּוֹבָה"</b>, <b>"עַל כָּל הַטּוֹבָה"</b>. מִיָּד פָּתַח וְאָמַר (שמות יח,י) "בָּרוּךְ יי!"
(שמות יח,י) <b>"וַיֹּאמֶר יִתְרוֹ: בָּרוּךְ יי, אֲשֶׁר הִצִּיל אֶתְכֶם מִיַּד מִצְרַיִם וּמִיַּד פַּרְעֹה, אֲשֶׁר הִצִּיל אֶת הָעָם מִתַּחַת יַד מִצְרָיִם." </b> אָמַר רַבִּי פַּפְּיָס: בִּגְנוּת יִשְׂרָאֵל הַכָּתוּב מְדַבֵּר, שֶׁהֲרֵי יֵשׁ שָׁם שִׁשִּׁים רִבּוֹא בְנֵי אָדָם, וְלֹא עָמַד אֶחָד מֵהֶם וּבֵרַךְ לַמָּקוֹם, עַד שֶׁבָּא יִתְרוֹ וּבֵרַךְ לַמָּקוֹם, שֶׁנֶּאֱמַר: <b>"וַיֹּאמֶר יִתְרוֹ: בָּרוּךְ יי!"</b>
<b>"וּמִיַּד פַּרְעֹה"</b>, מִיָּד הַתַּנִּין הַגָּדוֹל, הַהוּא שֶׁנֶּאֱמַר בּוֹ: (יחזקאל כט,ג) "הַתַּנִּים הַגָּדוֹל הָרֹבֵץ בְּתוֹךְ יְאֹרָיו, אֲשֶׁר אָמַר: לִי יְאֹרִי, וַאֲנִי עֲשִׂיתִנִי!" <b>"מִתַּחַת יַד מִצְרָיִם."</b> מִתַּחַת שִׁעְבּוּד הַהוּא שֶׁלְּמִצְרָיִם.
(שמות יח,יא) <b>["עַתָּה יָדַעְתִּי כִּי גָדוֹל יי מִכָּל הָאֱלֹהִים! כִּי בַדָּבָר אֲשֶׁר זָדוּ עֲלֵיהֶם."] "עַתָּה יָדַעְתִּי"</b>, עַד עַכְשָׁו לֹא הוֹדָה בַּדָּבָר. <b>"כִּי גָדוֹל יי"</b>. אָמְרוּ: מִתְּחִלָּה, לֹא הָיָה עֶבֶד יָכֹל לִבְרֹחַ מִמִּצְרַיִם, וְעַכְשָׁו הוֹצִיא שִׁשִּׁים רִבּוֹא בְּנֵי אָדָם מִמִּצְרַיִם. לְכָךְ נֶאֱמַר <b>"כִּי גָדוֹל יי"</b>.
וּמַה תִּלְמֹד לוֹמַר <b>"מִכָּל הָאֱלֹהִים"</b>? אָמְרוּ: לֹא הִנִּיחַ יִתְרוֹ עֲבוֹדָה זָרָה בְּכָל הָעוֹלָם, שֶׁלֹּא חָזַר עָלֶיהָ וַעֲבָדָהּ, שֶׁנֶּאֱמַר <b>"מִכָּל הָאֱלֹהִים"</b>. וְנַעֲמָן הוֹדָה בַדָּבָר יוֹתֵר מִמֶּנּוּ, שֶׁנֶּאֱמַר: (מלכים ב ה,טו) "הִנֵּה נָא יָדַעְתִּי, כִּי אֵין אֱלֹהִים בְּכָל הָאָרֶץ, כִּי אִם בְּיִשְׂרָאֵל". וְכֵן רָחָב הַזּוֹנָה אוֹמֶרֶת: (יהושע ב,יא) "יי אֱלֹהֵיכֶם, הוּא אֱלֹהִים בַּשָּׁמַיִם מִמַּעַל, וְעַל הָאָרֶץ מִתָּחַת."
<b>"כִּי בַדָּבָר אֲשֶׁר זָדוּ עֲלֵיהֶם."</b> מַכִּירוֹ הָיִיתִי לְשֶׁעָבַר, וְעַכְשָׁו בְּיוֹתֵר, שֶׁנִּתְגַּדַּל שְׁמוֹ בָּעוֹלָם, שֶׁבַּמַחֲשָׁבָה שֶּׁחָשְׁבוּ מִצְרָיִם לְאַבֵּד אֶת יִשְׂרָאֵל, בּוֹ בַדָּבָר נִפְרַע מֵהֶן הַמָּקוֹם, שֶׁנֶּאֱמַר: <b>"כִּי בַדָּבָר אֲשֶׁר זָדוּ עֲלֵיהֶם." </b>
(שמות יח,יב) <b>["וַיִּקַּח יִתְרוֹ חֹתֵן מֹשֶׁה עֹלָה וּזְבָחִים לֵאלֹהִים, וַיָּבֹא אַהֲרֹן וְכֹל זִקְנֵי יִשְׂרָאֵל לֶאֱכָל לֶחֶם עִם חֹתֵן מֹשֶׁה לִפְנֵי הָאֱלֹהִים."] "וַיִּקַּח יִתְרוֹ חֹתֵן מֹשֶׁה עֹלָה וּזְבָחִים לֵאלֹהִים"</b>. הֲרֵי הַכָּתוּב מַתְמִיהַּ עָלָיו: אָדָם שֶׁהוּא עוֹבֵד וּמְזַבֵּחַ, וּמְקַטֵּר, וּמְנַסֵּךְ, וּמִשְׁתַּחֲוֶה לָעֲבוֹדָה זָרָה שֶׁלּוֹ, עַכְשָׁו הוּא מֵבִיא עוֹלָה וּזְבָחִים לַיי?
<b>"וַיָּבֹא אַהֲרֹן וְכֹל זִקְנֵי יִשְׂרָאֵל לֶאֱכָל לֶחֶם עִם חֹתֵן מֹשֶׁה לִפְנֵי הָאֱלֹהִים." </b>וּמֹשֶׁה, לְהֵיכָן הָלַךְ? וַהֲלֹא מִתְּחִלָּה יָצָא לִקְרָאתוֹ, שֶׁנֶּאֱמַר: (שמות יח,ז) "וַיֵּצֵא מֹשֶׁה לִקְרַאת חֹתְנוֹ", וְעַכְשָׁו לְהֵיכָן הָלַךְ? מְלַמֵּד שֶׁהָיָה עוֹמֵד וּמְשַׁמֵּשׁ. וּמִמִּי לָמַד? מֵאַבְרָהָם אָבִינוּ.
אָמְרוּ: הַדָּבָר הַזֶּה דָּרַשׁ רַבִּי יִצְחָק, שֶׁכְּשֶׁעָשָׂה רַבָּן גַּמְלִיאֵל סְעוֹדָה לַחֲכָמִים, הָיוּ כָּל הַחֲכָמִים יוֹשְׁבִין מְסֻבִּין אֶצְלוֹ. עָמַד רַבָּן גַּמְלִיאֵל וְשִׁמְּשָׁן. אָמְרוּ: אֵינוֹ בַדִּין שֶׁיְּשַׁמְּשֵׁנוּ רַבָּן גַּמְלִיאֵל! אָמַר לָהֶן רַבִּי יְהוֹשֻׁעַ: הַנִּיחוּ לוֹ וִישַׁמֵּשׁ! מָצִינוּ גָּדוֹל מֵרַבָּן גַּמְלִיאֵל שֶׁשִּׁמֵּשׁ אֶת הַבִּרְיוֹת. אָמְרוּ לוֹ: אֵי זֶה הוּא? אָמַר לָהֶם: זֶה אַבְרָהָם אָבִינוּ, גְּדוֹל הָעוֹלָם, שֶׁשִּׁמֵּשׁ אֶת מַלְאֲכֵי הַשָּׁרֵת, וְהָיָה סָבוּר בָּהֶן שֶׁהֵן בּנֵי אָדָם עַרְבִיִּים, עוֹבְדֵי עֲבוֹדָה זָרָה. עַל אַחַת כַּמָּה וְכַמָּה שֶׁיְּשַׁמֵּשׁ אֶת חֲכָמִים בְּנֵי תוֹרָה!
אָמַר לָהֶן רַבִּי צָדוֹק: הַנִּיחוּ לוֹ שֶׁיְּשַׁמֵּשׁ! מָצִינוּ גָּדוֹל מֵרַבָּן גַּמְלִיאֵל וּמֵאַבְרָהָם אָבִינוּ, שֶׁשִּׁמֵּשׁ אֶת הַבִּרְיוֹת! אָמְרוּ לוֹ: אֵי זֶה זֶה? אָמַר לָהֶן: הַקֹּדֶשׁ בָּרוּךְ הוּא נוֹתֵן לְכָל אֶחָד וְאֶחָד צָרְכוֹ, וּלְכָל גְּוִיָּה וּגְוִיָּה כְדֵי מַחְסוֹרָהּ.<sup class="footnote-marker">*</sup><i class="footnote">גְּוִיָּה: גוף.</i> וְלֹא לִבְנֵי אָדָם כְּשֵׁרִים בִּלְבַד, אֶלָּא אַף לִבְנֵי אָדָם רְשָׁעִים, וְלִבְנֵי אָדָם עוֹבְדֵי עֲבוֹדָה זָרָה! עַל אַחַת כַּמָּה וְכַמָּה רַבָּן גַּמְלִיאֵל, שֶׁיְּשַׁמֵּשׁ חֲכָמִים בְּנֵי תּוֹרָה!
<b>"וַיָּבֹא אַהֲרֹן וְכֹל זִקְנֵי יִשְׂרָאֵל לֶאֱכָל לֶחֶם עִם חֹתֵן מֹשֶׁה לִפְנֵי הָאֱלֹהִים." </b>וּמַה תַּלְמוּד לוֹמַר <b>"לִפְנֵי הָאֱלֹהִים"</b>? אֶלָּא מְלַמֵּד, שֶׁכָּל הַמְּקַבֵּל פְּנֵי חֲבֵרוֹ, כִּמְקַבֵּל פְּנֵי שְׁכִינָה.

Chapter 4

(שמות יח,יג) <b>["וַיְהִי מִמָּחֳרָת, וַיֵּשֶׁב מֹשֶׁה לִשְׁפֹּט אֶת הָעָם, וַיַּעֲמֹד הָעָם עַל מֹשֶׁה מִן הַבֹּקֶר עַד הָעָרֶב."] "וַיְהִי מִמָּחֳרָת"</b>, מִמָּחֳרַת יוֹם הַכִּפּוּרִים. <b>"וַיֵּשֶׁב מֹשֶׁה לִשְׁפֹּט אֶת הָעָם, וַיַּעֲמֹד הָעָם עַל מֹשֶׁה מִן הַבֹּקֶר עַד הָעָרֶב."</b> הָיָה מֹשֶׁה דָּן אֶת יִשְׂרָאֵל. וַהֲלֹא אֵין הַדַּיָּנִין דָּנִין אֶלָּא עַד זְמַן הַסְּעוֹדָה? וּמַה תִּלְמֹד לוֹמַר <b>"מִן הַבֹּקֶר עַד הָעָרֶב"</b>? אֶלָּא מְלַמֵּד, שֶׁכָּל מִי שֶׁהוּא מוֹצִיא אֶת הַדִּין לַאֲמִתּוֹ, כְּאִלּוּ שׁוּתָף בַּמַעֲשֵׂה בְרֵאשִׁית, שֶׁנֶּאֱמַר כָּן: "מִן הַבֹּקֶר עַד הָעָרֶב", וְנֶאֱמַר לְהַלָּן: (בראשית א,ה) "וַיְהִי עֶרֶב, וַיְהִי בֹקֶר, יוֹם אֶחָד."
(שמות יח,יד) <b>"וַיַּרְא חֹתֵן מֹשֶׁה אֵת כָּל אֲשֶׁר הוּא עֹשֶׂה לָעָם, וַיֹּאמֶר: מָה הַדָּבָר הַזֶּה אֲשֶׁר אַתָּה עֹשֶׂה לָעָם? מַדּוּעַ אַתָּה יוֹשֵׁב לְבַדֶּךָ, וְכָל הָעָם נִצָּב עָלֶיךָ מִן בֹּקֶר עַד עָרֶב?"</b> כְּמֶלֶךְ שֶׁהוּא יוֹשֵׁב וְהַכֹּל עוֹמְדִין. אָמַר לוֹ: כָּךְ אַתְּ עוֹשֶׂה לָהֶן לְיִשְׂרָאֵל? <b>"מַדּוּעַ אַתָּה יוֹשֵׁב לְבַדֶּךָ, וְכָל הָעָם נִצָּב עָלֶיךָ מִן בֹּקֶר עַד עָרֶב?"</b>
(שמות יח,טו) <b>"וַיֹּאמֶר מֹשֶׁה לְחֹתְנוֹ: כִּי יָבֹא אֵלַי הָעָם לִדְרֹשׁ אֱלֹהִים."</b> אָמְרוּ: הַדָּבָר הַזֶּה שָׁאַל יְהוּדָה אִישׁ כְּפַר עַכּוֹ אֶת רַבָּן גַּמְלִיאֵל: מָה רָאָה מֹשֶׁה לוֹמַר <b>"כִּי יָבֹא אֵלַי הָעָם"</b>? אָמַר לוֹ: אִם לָאו, מַה יֹּאמַר? אָמַר לוֹ: יֹאמַר 'כִּי יָבֹא הָעָם לִדְרֹשׁ אֱלֹהִים'! אָמַר לוֹ: כְּשֶׁהוּא אוֹמֵר <b>"לִדְרֹשׁ אֱלֹהִים"</b>, יָפֶה אָמַר!
(שמות יח,טז) <b>["כִּי יִהְיֶה לָהֶם דָּבָר בָּא אֵלַי, וְשָׁפַטְתִּי בֵּין אִישׁ וּבֵין רֵעֵהוּ, וְהוֹדַעְתִּי אֶת חֻקֵּי הָאֱלֹהִים וְאֶת תּוֹרֹתָיו."] "כִּי יִהְיֶה לָהֶם דָּבָר בָּא אֵלַי"</b>, בֵּין טֻמְאָה לְטַהֲרָה. <b>"וְשָׁפַטְתִּי בֵּין אִישׁ"</b>, זֶה הַדִּין שֶׁאֵין בּוֹ פְשָׁרָה. <b>"וּבֵין רֵעֵהוּ"</b>, זֶה הַדִּין שֶׁיֵּשׁ בּוֹ פְשָׁרָה. מַגִּיד שֶׁשְּׁנֵיהֶן נִפְטָרִין כְּרֵעִים זֶה מִזֶּה.
<b>"וְהוֹדַעְתִּי אֶת חֻקֵּי הָאֱלֹהִים וְאֶת תּוֹרֹתָיו."</b> 'חֻקִּים', אֵלּוּ מִדְרָשׁוֹת; 'וְהַתּוֹרוֹת', אֵלּוּ הַהוֹרָאוֹת. דִּבְרֵי רַבִּי יְהוֹשֻׁעַ.
רַבִּי אֶלְעָזָר הַמּוֹדָעִי אוֹמֵר: 'חֻקִּים', אֵלּוּ עֲרָיוֹת, שֶׁנֶּאֱמַר: (ויקרא יח,ל) "לְבִלְתִּי עֲשׂוֹת מֵחֻקּוֹת הַתּוֹעֵבֹת". 'וְהַתּוֹרוֹת', אֵלּוּ הַהוֹרָיוֹת.
(שמות יח,יז-יח) <b>["וַיֹּאמֶר חֹתֵן מֹשֶׁה אֵלָיו: לֹא טוֹב הַדָּבָר אֲשֶׁר אַתָּה עֹשֶׂה. נָבֹל תִּבֹּל, גַּם אַתָּה, גַּם הָעָם הַזֶּה אֲשֶׁר עִמָּךְ, כִּי כָבֵד מִמְּךָ הַדָּבָר, לֹא תוּכַל עֲשֹׂהוּ לְבַדֶּךָ."] "וַיֹּאמֶר חֹתֵן מֹשֶׁה אֵלָיו: לֹא טוֹב הַדָּבָר אֲשֶׁר אַתָּה עֹשֶׂה. נָבֹל תִּבֹּל"</b>. רַבִּי יְהוֹשֻׁעַ אוֹמֵר: יְחַלְּלוּ<sup class="footnote-marker">*</sup><i class="footnote">יְחַלְּלוּ: יפגעו בכבודך.</i> אוֹתָךְ וִינַשְּׁרוּ<sup class="footnote-marker">*</sup><i class="footnote">יְנַשְּׁרוּ: יעשו שאם משווים אותך לעץ, העלים שלך ינשרו.</i> אוֹתָךְ. רַבִּי אֶלְעָזָר הַמּוֹדָעִי אוֹמֵר: יְנַבְּלוּ<sup class="footnote-marker">*</sup><i class="footnote">יְנַבְּלוּ: יבזו אותך.</i> אוֹתָךְ וִיקַנְתְּרוּ<sup class="footnote-marker">*</sup><i class="footnote">יְקַנְתְּרוּ: ירגיזו אותך.</i> אוֹתָךְ, כִּתְאֵנָה זוֹ שֶׁעָלֶיהָ נוֹבְלוֹת, שֶׁנֶּאֱמַר: (ישעיה לד,ד) "כִּנְבֹל עָלֶה מִגֶּפֶן, וּכְנֹבֶלֶת מִתְּאֵנָה." <b>"גַּם אַתָּה, גַּם הָעָם הַזֶּה אֲשֶׁר עִמָּךְ"</b>. <b>"אַתָּה"</b>, זֶה מֹשֶׁה, <b>"גַּם"</b>, זֶה אַהֲרֹן, <b>"הָעָם הַזֶּה אֲשֶׁר עִמָּךְ"</b>, אֵלּוּ שִׁבְעִים זְקֵנִים. כְּדִבְרֵי רַבִּי יְהוֹשֻׁעַ.
רַבִּי אֶלְעָזָר הַמּוֹדָעִי אוֹמֵר: <b>"אַתָּה"</b>, זֶה מֹשֶׁה, <b>"גַּם"</b>, זֶה אַהֲרֹן <b>"גַּם"</b>, זֶה נָדָב וַאֲבִיהוּא, <b>"הָעָם הַזֶּה אֲשֶׁר עִמָּךְ"</b>, אֵלּוּ שִׁבְעִים זְקֵנִים.
<b>"כִּי כָבֵד מִמְּךָ הַדָּבָר, לֹא תוּכַל עֲשֹׂהוּ לְבַדֶּךָ."</b> אָמַר לוֹ: הִסְתַּכֵּל בְּקוֹרָה זוֹ! כְּשֶׁהִיא לַחָה, שְׁנַיִם שְׁלֹשָׁה נִכְנָסִין תַּחְתֶּיהָ, וְאֵין יְכֹלִין לַעֲמֹד בָּהּ; אַרְבָּעָה חֲמִשָּׁה נִכְנָסִין תַּחְתֶּיהָ, יְכֹלִין לַעֲמֹד בָּהּ. <b>"כִּי כָבֵד מִמְּךָ הַדָּבָר, לֹא תוּכַל עֲשֹׂהוּ לְבַדֶּךָ."</b>
(שמות יח,יט) <b>["עַתָּה שְׁמַע בְּקֹלִי, אִיעָצְךָ, וִיהִי אֱלֹהִים עִמָּךְ! הֱיֵה אַתָּה לָעָם מוּל הָאֱלֹהִים, וְהֵבֵאתָ אַתָּה אֶת הַדְּבָרִים אֶל הָאֱלֹהִים."] "עַתָּה שְׁמַע בְּקֹלִי אִיעָצְךָ, וִיהִי אֱלֹהִים עִמָּךְ"</b>, צֵא וְהִמָּלֵךְ בַּגְּבוּרָה! "הֱיֵה אַתָּה לָעָם מוּל הָאֱלֹהִים", הֱיֵה לָהֶם כְּכֶלִי מָלֵא דִּבְּרוֹת! <b>"וְהֵבֵאתָ אַתָּה אֶת הַדְּבָרִים אֶל הָאֱלֹהִים"</b>, דְּבָרִין שֶׁאַתְּ שׁוֹמֵעַ, תָּבִיא וּתְרַצֶּה בָהֶן.
(שמות יח,כ) <b>"וְהִזְהַרְתָּה אֶתְהֶם אֶת הַחֻקִּים וְאֶת הַתּוֹרֹת, וְהוֹדַעְתָּ לָהֶם אֶת הַדֶּרֶךְ יֵלְכוּ בָהּ, וְאֶת הַמַּעֲשֶׂה אֲשֶׁר יַעֲשׂוּן." "הַחֻקִּים"</b>, אֵלּוּ הַמִּדְרָשׁוֹת; <b>"וְאֶת הַתּוֹרֹת"</b>, אֵלּוּ הַהוֹרָיוֹת.<sup class="footnote-marker">*</sup><i class="footnote">הוֹרָיוֹת: הוראות בית הדין.</i> כְּדִבְרֵי רַבִּי יְהוֹשֻׁעַ.
רַבִּי אֶלְעָזָר הַמּוֹדָעִי אוֹמֵר: <b>"הַחֻקִּים"</b>, אֵלּוּ עֲרָיוֹת, שֶׁנֶּאֱמַר: (ויקרא יח,ל) "לְבִלְתִּי עֲשׂוֹת מֵחֻקּוֹת הַתּוֹעֵבֹת". <b>"וְאֶת הַתּוֹרֹת"</b>, אֵלּוּ הַהוֹרָאוֹת.
<b>"וְהוֹדַעְתָּ לָהֶם אֶת הַדֶּרֶךְ יֵלְכוּ בָהּ"</b>, זֶה תַּלְמוּד תּוֹרָה; <b>"וְאֶת הַמַּעֲשֶׂה אֲשֶׁר יַעֲשׂוּן"</b>, זֶה מַעֲשִׂין טוֹבִין. כְּדִבְרֵי רַבִּי יְהוֹשֻׁעַ.
רַבִּי אֶלְעָזָר הַמּוֹדָעִי אוֹמֵר: <b>"וְהוֹדַעְתָּ לָהֶם"</b>, הוֹדַע לָהֶם חַיֵּיהֶן! <b>"אֶת הַדֶּרֶךְ"</b>, זוֹ בִקּוּר חוֹלִים; <b>"יֵלְכוּ"</b>, זוֹ קְבוּרַת מֵתִים; <b>"בָהּ"</b>, זוֹ גְמִילוּת חֲסָדִים; <b>"וְאֶת הַמַּעֲשֶׂה"</b>, זוֹ שׁוּרַת הַדִּין; <b>"אֲשֶׁר יַעֲשׂוּן"</b>, זוֹ לִפְנִים מִשּׁוּרַת הַדִּין.
(שמות יח,כא) <b>["וְאַתָּה תֶחֱזֶה מִכָּל הָעָם אַנְשֵׁי חַיִל יִרְאֵי אֱלֹהִים, אַנְשֵׁי אֱמֶת, שֹׂנְאֵי בָצַע, וְשַׂמְתָּ עֲלֵהֶם שָׂרֵי אֲלָפִים, שָׂרֵי מֵאוֹת, שָׂרֵי חֲמִשִּׁים וְשָׂרֵי עֲשָׂרֹת."] "וְאַתָּה תֶחֱזֶה מִכָּל הָעָם אַנְשֵׁי חַיִל"</b>, אַתָּה תֶּחֱזֶה לָהֶם בִּנְבוּאָה; <b>"אַנְשֵׁי חַיִל"</b>, אֵלּוּ עֲשִׁירִין וּבַעֲלֵי מָמוֹן; <b>"יִרְאֵי אֱלֹהִים"</b>, אֵלּוּ שֶׁהֵן יְרֵאִין מִן הַמָּקוֹם בַּדִּין; <b>"אַנְשֵׁי אֱמֶת"</b>, אֵלּוּ בַעֲלֵי אַבְטָחָה; <b>"שֹׂנְאֵי בָצַע"</b>, אֵלּוּ שֶׁהֵן שׂוֹנְאִין לְקַבֵּל שֹׁחַד בַּדִּין; כְּדִבְרֵי רַבִּי יְהוֹשֻׁעַ.
רַבִּי אֶלְעָזָר הַמּוֹדָעִי אוֹמֵר: <b>"וְאַתָּה תֶחֱזֶה מִכָּל הָעָם"</b>, אַתָּה תֶחֱזֶה לָהֶם בִּסְפּוּקְלַרְיָא,<sup class="footnote-marker">*</sup><i class="footnote">אִסְפֻּקְלַרְיָא: specularia: כמראה; אבן שקופה; נבואה.</i> כְּמַחְזִית זוֹ שֶׁחוֹזִין בָּהּ הַמְּלָכִים;<sup class="footnote-marker">*</sup><i class="footnote">מַחְזִית. מראה.</i> <b>"אַנְשֵׁי חַיִל"</b>, אֵלּוּ בַעֲלֵי אַבְטָחָה; <b>"יִרְאֵי אֱלֹהִים"</b>, אֵלּוּ שֶׁהֶן עוֹשִׂין פְּשָׁרָה בַדִּין; <b>"אַנְשֵׁי אֱמֶת"</b>, כְּגוֹן רַבִּי חֲנִינָה בֶן דּוֹסָה וַחֲבֵרָיו; <b>"שֹׂנְאֵי בָצַע"</b>, אֵלּוּ שֶׁהֶן שׂוֹנְאִים מָמוֹן עַצְמָן, וְאִם מָמוֹן עַצְמָן שׂוֹנְאִין, קַל וָחֹמֶר מָמוֹן חֲבְרֵיהֶן.
<b>"וְשַׂמְתָּ עֲלֵהֶם שָׂרֵי אֲלָפִים"</b>, שֵׁשׁ מֵאוֹת; <b>"שָׂרֵי מֵאוֹת"</b>, שֵׁשֶׁת אֲלָפִים; <b>"שָׂרֵי חֲמִשִּׁים"</b>, שְׁנֵים עָשָׂר אֶלֶף; <b>"שָׂרֵי עֲשָׂרֹת"</b>, שִׁשִּׁים אֶלֶף; נִמְצְאוּ כָּל שָׂרֵי יִשְׂרָאֵל שֶׁבַע רִבּוֹא וּשְׁמֹנַת אֲלָפִים וְשֵׁשׁ מֵאוֹת.
(שמות יח,כב) <b>["וְשָׁפְטוּ אֶת הָעָם בְּכָל עֵת, וְהָיָה, כָּל הַדָּבָר הַגָּדֹל יָבִיאוּ אֵלֶיךָ, וְכָל הַדָּבָר הַקָּטֹן יִשְׁפְּטוּ הֵם, וְהָקֵל מֵעָלֶיךָ וְנָשְׂאוּ אִתָּךְ."] "וְשָׁפְטוּ אֶת הָעָם בְּכָל עֵת"</b>. רַבִּי יְהוֹשֻׁעַ אוֹמֵר: בְּנֵי אָדָם בְּטֵלִין מִמְּלַאכְתָּן יִהְיוּ דָּנִין אֶת הָעָם בְּכָל עֵת.
רַבִּי אֶלְעָזָר הַמּוֹדָעִי אוֹמֵר: בְּנֵי אָדָם שֶׁהֵן בְּטֵלִין מִמְּלַאכְתָּן וְעוֹסְקִים בְּדִבְרֵי תוֹרָה יִהְיוּ דָּנִין אֶת הָעָם בְּכָל עֵת.
<b>"וְהָיָה כָּל הַדָּבָר הַגָּדֹל יָבִיאוּ אֵלֶיךָ, וְכָל הַדָּבָר הַקָּטֹן, יִשְׁפְּטוּ הֵם"</b>. דְּבָרִים גְּדוֹלִים, יָבִיאוּ אֵלֶיךָ, וְהַדְּבָרִים הַקְּטַנִּים, יִשְׁפְּטוּ הֵן. אַתָּה אוֹמֵר כֵּן, אוֹ אֵינוֹ אֶלָּא דְּבָרִים שֶׁלִּבְנֵי אָדָם גְּדוֹלִים, יָבִיאוּ אֵלֶיךָ, וּדְבָרִים שֶׁלִּבְנֵי אָדָם קְטַנִּים יִשְׁפְּטוּ הֵם? כְּשֶׁהוּא אוֹמֵר: (שמות יח,כו) "אֶת הַדָּבָר הַקָּשֶׁה יְבִיאוּן אֶל מֹשֶׁה", הָא אֵינוֹ מְדַבֵּר בִּבְנֵי אָדָם, אֶלָּא בִּדְבָרִים הַכָּתוּב מְדַבֵּר. <b>"וְנָשְׂאוּ אִתָּךְ"</b>, <b>"וְהָקֵל מֵעָלֶיךָ"</b>.<sup class="footnote-marker">*</sup><i class="footnote">סרס הכתוב.</i>
(שמות יח,כג) <b>"אִם אֶת הַדָּבָר הַזֶּה תַּעֲשֶׂה, וְצִוְּךָ אֱלֹהִים, וְיָכָלְתָּ עֲמֹד, וְגַם כָּל הָעָם הַזֶּה עַל מְקֹמוֹ יָבֹא בְשָׁלוֹם." </b> צֵא וְהִמָּלךְ בַּגְּבוּרָה! <b>"וְצִוְּךָ אֱלֹהִים, וְיָכָלְתָּ עֲמֹד"</b> אִם מוֹדֶה לָךְ, <b>"וְיָכָלְתָּ עֲמֹד"</b>, וְאִם לָאו, אֵי אַתָּה יָכֹל לַעֲמֹד.
<b>"וְגַם כָּל הָעָם הַזֶּה עַל מְקֹמוֹ יָבֹא בְשָׁלוֹם." </b>אַהֲרֹן, נָדָב וַאֲבִיהוּא, וְשִׁבְעִים אִישׁ מִזִּקְנֵי יִשְׂרָאֵל, <b>"עַל מְקֹמוֹ יָבֹא בְשָׁלוֹם."</b>
(שמות יח,כד) <b>"וַיִּשְׁמַע מֹשֶׁה לְקוֹל חֹתְנוֹ, וַיַּעַשׂ כֹּל אֲשֶׁר אָמָר." "וַיִּשְׁמַע מֹשֶׁה לְקוֹל חֹתְנוֹ"</b>, וַדַּי; <b>"וַיַּעַשׂ כֹּל אֲשֶׁר אָמָר"</b>, כָּל אֲשֶׁר אָמַר לוֹ חוֹתְנוֹ. דִּבְרֵי רַבִּי יְהוֹשֻׁעַ.
רַבִּי אֶלְעָזָר הַמּוֹדָעִי אוֹמֵר: <b>"וַיִּשְׁמַע מֹשֶׁה לְקוֹל חֹתְנוֹ"</b>, וַדַּי; <b>"וַיַּעַשׂ כֹּל אֲשֶׁר אָמָר"</b> לוֹ הָאֱלֹהִים.
(שמות יח,כז) <b>"וַיְשַׁלַּח מֹשֶׁה אֶת חֹתְנוֹ וַיֵּלֶךְ לוֹ אֶל אַרְצוֹ." </b> רַבִּי יְהוֹשֻׁעַ אוֹמֵר: שִׁלְּחוֹ בִּכְבוֹדוֹ שֶׁלָּעוֹלָם.<sup class="footnote-marker">*</sup><i class="footnote">בִּכְבוֹדוֹ שֶׁלָּעוֹלָם: לפי הכבוד הנהוג בעולם, נתן לו צידה לדרך וליווהו.</i>
רַבִּי אֶלְעָזָר הַמּוֹדָעִי אוֹמֵר: נָתַן לוֹ מַתָּנוֹת רַבּוֹת, שֶׁמִּתּוֹךְ תְּשׁוּבָה שֶׁנָּתַן לוֹ אַתָּה לָמֵד, שֶׁנֶּאֱמַר: (במדבר י,לא) "אַל נָא תַּעֲזֹב אֹתָנוּ!" אָמַר לוֹ: אַתָּה נָתַתָּ לָנוּ עֵצָה טוֹבָה וְעֵצָה יָפָה, וְהַמָּקוֹם הוֹדָה לִדְבָרֶיךָ, "אַל נָא תַּעֲזֹב אֹתָנוּ!" אָמַר לוֹ: כְּלוּם הַנֵּר מַהְנֶה אֶלָּא בִמְקוֹם הַחֹשֶׁךְ? וְכִי מָה הַנֵּר מַהְנֶה בֵּין חַמָּה וּלְבָנָה? אַתָּה מֹשֶׁה חַמָּה, וְאַהֲרֹן לְבָנָה, מַה יַּעֲשֶׂה הַנֵּר בֵּין חַמָּה לִלְבָנָה? אֶלָּא הֲרֵי אֲנִי הוֹלֵךְ לְאַרְצִי, וּמְגַיֵּר כָּל בְּנֵי מְדִינָתִי, שֶׁאֲבִיאֵם לְתַלְמוּד תּוֹרָה, וַאֲקָרְבֵם תַּחַת כַּנְפֵי הַשְּׁכִינָה.
יָכֹל שֶׁהָלַךְ וְלֹא עָשָׂה? תִּלְמֹד לוֹמַר: (שופטים א,טז) "וּבְנֵי קֵינִי חֹתֵן מֹשֶׁה עָלוּ מֵעִיר הַתְּמָרִים". וְאוֹמֵר: (שופטים א,טז) "וַיֵּלֶךְ וַיֵּשֶׁב אֶת הָעָם." וְאֵין 'עַם' אֶלָּא חָכְמַה, שֶּׁנֶּאֱמַר: (איוב יב,כ) "אָמְנָם כִּי אַתֶּם עָם, וְעִמָּכֶם תָּמוּת חָכְמָה." אַל תִּקְרֵי "תָּמוּת" אֶלָּא 'תוּמַת'! כָּל זְמַן שֶׁחָכָם מִתְקַיֵּם, חָכְמָתוֹ מִתְקַיֶּמֶת; מֵת חָכָם, אָבְדָה חָכְמָתוֹ עִמּוֹ.
וְכֵן מָצִינוּ, מִשֶּׁמֵּת רַבִּי נָתָן, אָבְדָה חָכְמָתוֹ עִמּוֹ. הָלְכוּ וְיָשְׁבוּ לָהֶם אֵצֶל יוֹשְׁבֵי יַעְבֵּץ. וְכִי יוֹשְׁבֵי יַעְבֵּץ הָיוּ? וַהֲלֹא תַּלְמִידֵי יַעְבֵּץ הָיוּ, שֶׁנֶּאֱמַר: (דברי הימים א ב,נה) "וּמִשְׁפְּחוֹת סֹפְרִים יֹשְׁבֵי יַעְבֵּץ, תִּרְעָתִים, שִׁמְעָתִים, שׂוּכָתִים, הֵמָּה הַקִּינִים הַבָּאִים מֵחַמַּת אֲבִי בֵית רֵכָב." "תִּרְעָתִים", שֶׁהָיוּ מַתְרִיעִים וְנֶעֱנִים; "שִׁמְעָתִים", שֶׁשָּׁמְעוּ קוֹל תְּרוּעַת תּוֹרָה בְּסִינַי; "שׂוּכָתִים", שֶׁהָיוּ יוֹשְׁבִים בְּסֻכּוֹת, שֶׁנֶּאֱמַר: (ירמיה לה,י) "וַנֵּשֶׁב בָּאֳהָלִים, וַנִּשְׁמַע וַנַּעַשׂ כְּכֹל אֲשֶׁר צִוָּנוּ יוֹנָדָב אָבִינוּ."
מַעֲשֶׂה בְאֶחָד שֶׁאָמַר: קָרְבָּן מִבְּנֵי שׁוֹתֵה מַיִם, וְיָצַאת בַּת קוֹל מִקָּדְשֵׁי הַקֳּדָשִׁים וְאָמְרָה: מִי שֶׁקִּבֵּל קָרְבְּנוֹתֵיהֶם בַּמִּדְבָּר, הוּא יְקַבֵּל קָרְבְּנוֹתֵיכֶם בְּשָׁעָה זוֹ.
רַבִּי נָתָן אוֹמֵר: גְּדוֹלָה הַבְּרִית שֶׁנִּכְרְתָה עִם יוֹנָדָב בֶּן רֵכָב, מֵהַבְּרִית שֶׁנִּכְרְתָה עִם דָּוִד, שֶׁהַבְּרִית שֶׁנִּכְרְתָה עִם דָּוִד, לֹא נִכְרְתָה אֶלָּא עַל תְּנַי, שֶׁנֶּאֱמַר: (תהלים קלב,יב) "אִם יִשְׁמְרוּ בָנֶיךָ בְּרִיתִי", וְאִם לָאו, (תהלים פט,לג) "וּפָקַדְתִּי בְשֵׁבֶט פִּשְׁעָם", אֲבָל הַבְּרִית שֶׁנִּכְרְתָה עִם יוֹנָדָב בֶּן רֵכָב, לֹא נִכְרְתָה עִמּוֹ עַל תְּנַי, שֶׁנֶּאֱמַר: (ירמיה לה,יט) "לָכֵן, כֹּה אָמַר יי צְבָאוֹת אֱלֹהֵי יִשְׂרָאֵל: לֹא יִכָּרֵת אִישׁ לְיוֹנָדָב בֶּן רֵכָב עֹמֵד לְפָנַי כָּל הַיָּמִים."
שְׁלֹשָׁה דְּבָרִים נִתְּנוּ עַל תְּנַי: אֶרֶץ יִשְׂרָאֵל, וּבֵית הַמִּקְדָּשׁ, וּמַלְכוּת בֵּית דָּוִד. חוּץ מִסֵּפֶר תּוֹרָה וּבְרִיתוֹ שֶׁלְּאַהֲרֹן, שֶׁלֹּא נִתְּנוּ עַל תְּנַי. אֶרֶץ יִשְׂרָאֵל מְנַיִן? שֶׁנֶּאֱמַר: (דברים יא,יז) "הִשָּׁמְרוּ לָכֶם פֶּן יִפְתֶּה לְבַבְכֶם, וְסַרְתֶּם וַעֲבַדְתֶּם אֱלֹהִים אֲחֵרִים וְהִשְׁתַּחֲוִיתֶם לָהֶם. וְחָרָה אַף יי בָּכֶם". וּבֵית הַמִּקְדָּשׁ מְנַיִן? שֶׁנֶּאֱמַר: (מלכים א ו,יב) "הַבַּיִת הַזֶּה אֲשֶׁר אַתָּה בֹנֶה, אִם תֵּלֵךְ בְּחֻקֹּתַי וְאֶת מִשְׁפָּטַי תַּעֲשֶׂה, וְשָׁמַרְתָּ אֶת כָּל מִצְו‍ֹתַי לָלֶכֶת בָּהֶם, וַהֲקִמֹתִי אֶת דְּבָרִי אִתָּךְ אֲשֶׁר דִּבַּרְתִּי אֶל דָּוִד אָבִיךָ." וְאִם לָאו, (מלכים א ט,ח) "וְהַבַּיִת הַזֶּה יִהְיֶה עֶלְיוֹן, כָּל עֹבֵר עָלָיו יִשֹּׁם וְשָׁרָק".<sup class="footnote-marker">*</sup><i class="footnote">יִשֹּׁם וְשָׁרָק: ישתומם וישרוק כשיראה את חורבנו.</i> וּמַלְכוּת בֵּית דָּוִד מְנַיִן? תִּלְמֹד לוֹמַר: (תהלים קלב,יב) "אִם יִשְׁמְרוּ בָנֶיךָ בְּרִיתִי וְעֵדֹתִי זוֹ אֲלַמְּדֵם", וְאִם לָאו, (תהלים פט,לג) "וּפָקַדְתִּי בְשֵׁבֶט פִּשְׁעָם".
וּמְנַיִן לְסֵפֶר תּוֹרָה שֶׁלֹּא נִתַּן עַל תְּנַי? שֶׁנֶּאֱמַר (דברים לג,ד) "תּוֹרָה צִוָּה לָנוּ מֹשֶׁה מוֹרָשָׁה". וּמְנַיִן לִבְרִיתוֹ שֶׁלְּאַהֲרֹן, שֶׁלֹּא נִתַּן עַל תְּנַי? שֶׁנֶּאֱמַר (במדבר יח,יט) "בְּרִית מֶלַח עוֹלָם הִוא". וְאוֹמֵר: (במדבר כה,יג) "וְהָיְתָה לּוֹ וּלְזַרְעוֹ אַחֲרָיו בְּרִית כְּהֻנַּת עוֹלָם".
וּמְנַיִן לִבְנֵי יוֹנָדָב בֶּן רֵכָב, שֶׁהֵם מִבְּנֵי בָנָיו שֶׁלְּיִתְרוֹ? שֶׁנֶּאֱמַר: (דברי הימים א ב,נה) "הֵמָּה הַקִּינִים הַבָּאִים מֵחַמַּת אֲבִי בֵית רֵכָב." הֵם בִּקְּשׁוּ אֶת הָרַב, וְיַעְבֵּץ בִּקֵּשׁ חָכְמַה, שֶּׁנֶּאֱמַר: (דברי הימים א א,ד) "וַיִּקְרָא יַעְבֵּץ לֵאלֹהֵי יִשְׂרָאֵל לֵאמֹר: אִם בָּרֵךְ תְּבָרְכֵנִי, וְהִרְבִּיתָ אֶת גְּבוּלִי, וְהָיְתָה יָדְךָ עִמִּי, וְעָשִׂיתָ מֵּרָעָה לְבִלְתִּי עָצְבִּי. וַיָּבֵא אֱלֹהִים אֵת אֲשֶׁר שָׁאָל." "אִם בָּרֵךְ תְּבָרְכֵנִי", בְּתַלְמוּד תּוֹרָה; "וְהִרְבִּיתָ אֶת גְּבוּלִי", בַּתַּלְמִידִים; "וְהָיְתָה יָדְךָ עִמִּי", שֶׁלֹּא אֶשְׁכַּח אֶת מִשְׁנָתִי; "וְעָשִׂיתָ מֵּרָעָה", שֶׁתַּעֲשֶׂה לִי רֵעִים כְּמוֹתִי; "לְבִלְתִּי עָצְבִּי", שֶׁלֹּא יַעֲצִיבֵנִי יֵצֶר הָרָע מִלַּעֲסֹק בְּדִבְרֵי תוֹרָה; "וַיָּבֵא אֱלֹהִים אֵת אֲשֶׁר שָׁאָל." נָתַן לוֹ מַה שֶּׁשָּׁאַל,
לוֹ נָתַן מִשְׁאֲלוֹתָיו וְלָהֶם נָתַן מַה שֶּׁשָּׁאֲלוּ, שֶׁנֶּאֱמַר: (משלי כט,יג) "רָשׁ וְאִישׁ תְּכָכִים נִפְגָּשׁוּ, מֵאִיר עֵינֵי שְׁנֵיהֶם יי." וְאוֹמֵר: (משלי כב,ב) "עָשִׁיר וָרָשׁ נִפְגָּשׁוּ, עֹשֵׂה כֻלָּם יי." הָא כֵיצַד? תַּלְמִיד שֶׁשִּׁמֵּשׁ אֶת הָרַב, וְהָרַב רוֹצֶה לְהַשְׁנוֹתוֹ, "מֵאִיר עֵינֵי שְׁנֵיהֶם יי", זֶה קוֹנֶה חַיֵּי עוֹלָם, וְזֶה קוֹנֶה חַיֵּי עוֹלָם. אֲבָל תַּלְמִיד שֶׁשִּׁמֵּשׁ אֶת הָרַב, וְהָרַב אֵינוֹ רוֹצֶה לְהַשְׁנוֹתוֹ, "עֹשֵׂה כֻלָּם יי", מִי שֶׁעָשָׂה לָזֶה חָכָם, סוֹפוֹ לַעֲשׂוֹתוֹ טִפֵּשׁ, מִי שֶׁעָשָׂה לָזֶה טִפֵּשׁ, סוֹפוֹ לַעֲשׂוֹתוֹ חָכָם.
כַּיּוֹצֵא בוֹ אַתָּה אוֹמֵר בְּנוֹתְנֵי צְדָקָה. כֵּיצַד? עָנִי שֶׁפָּשַׁט יָדוֹ לְבַעַל הַבַּיִת, וּבַעַל הַבַּיִת רוֹצֶה לִתֵּן לוֹ, "מֵאִיר עֵינֵי שְׁנֵיהֶם יי",
אֲבָל עָנִי שֶׁפָּשַׁט יָדוֹ לְבַעַל הַבַּיִת, וּבַעַל הַבַּיִת אֵינוֹ רוֹצֶה לִתֵּן לוֹ, "עֹשֵׂה כֻלָּם יי": מִי שֶׁעָשָׂה לָזֶה עָנִי, סוֹפוֹ לַעֲשׂוֹתוֹ עָשִׁיר, וּמִי שֶׁעָשָׂה לָזֶה עָשִׁיר, סוֹפוֹ לַעֲשׂוֹתוֹ עָנִי.
רַבִּי יְהוּדָה הַנָּשִׂיא אוֹמֵר: הֲרֵי הוּא אוֹמֵר: (דברי הימים א א,ד) "וַיִּקְרָא יַעְבֵּץ לֵאלֹהֵי יִשְׂרָאֵל לֵאמֹר: אִם בָּרֵךְ תְּבָרְכֵנִי, וְהִרְבִּיתָ אֶת גְּבוּלִי, וְהָיְתָה יָדְךָ עִמִּי, וְעָשִׂיתָ מֵּרָעָה לְבִלְתִּי עָצְבִּי.<sup class="footnote-marker">*</sup><i class="footnote">וְעָשִׂיתָ מֵּרָעָה: ועשית להצילני מרעה.</i> וַיָּבֵא אֱלֹהִים אֵת אֲשֶׁר שָׁאָל." "אִם בָּרֵךְ תְּבָרְכֵנִי", בְּפִרְיָה וְרִבְיָה; "וְהִרְבִּיתָ אֶת גְּבוּלִי", בְּבָנִים וּבְבָנוֹת; "וְהָיְתָה יָדְךָ עִמִּי", זֶה מַשָּׂא וּמַתָּן; "וְעָשִׂיתָ מֵּרָעָה", חַיִּים שֶׁנָּתַתָּ לִי, שֶׁלֹּא יְהֵי בָהֶן לֹא חֹלִי מֵעַיִם, לֹא מֵחוֹשׁ עַיִן, לֹא מֵחוֹשׁ רֹאשׁ;<sup class="footnote-marker">*</sup><i class="footnote">מֵחוֹשׁ: כאב.</i> "לְבִלְתִּי עָצְבִּי", הָא אִם אֵין אַתְּ עוֹשֶׂה לִי כֵן, הֲרֵי אֲנִי יוֹרֵד כְּבֶן סִיסַי לַשְּׁאוֹל. "וַיָּבֵא אֱלֹהִים אֵת אֲשֶׁר שָׁאָל", נָתַן לוֹ מַה שֶּׁשָּׁאַל.
רַבִּי חֲנַנְיָה בֶן גַּמְלִיאֵל אוֹמֵר: לָמָּה נֶאֶמְרוּ כָּל שִׁעוּרִים הַלָּלוּ? אֶלָּא בַשָּׁנָה הַשְּׁנִיָּה, בְּשָׁעָה שֶׁבִּקֵּשׁ מֹשֶׁה לְהַעֲמִיד טַכְּסֵיוֹטֵיסִין עַל יִשְׂרָאֵל,<sup class="footnote-marker">*</sup><i class="footnote">טַכְּסֵיוֹטֵיס. taxeōtēs: סגן, עוזר פקיד.</i> שֶׁנֶּאֱמַר: (במדבר ב,ב) "אִישׁ עַל דִּגְלוֹ בְאֹתֹת לְבֵית אֲבֹתָם". <small>חַסְלַת מַסֶּכְתָּה דַעֲמָלֵק.</small>

מַסֶּכְתָּא דְבַחֹדֶשׁ



Chapter 1

(שמות יט,א) <b>"בַּחֹדֶשׁ הַשְּׁלִישִׁי לְצֵאת בְּנֵי יִשְׂרָאֵל מֵאֶרֶץ מִצְרָיִם, בַּיּוֹם הַזֶּה בָּאוּ מִדְבַּר סִינָי." </b> מַגִּיד שֶׁמּוֹנִים חֳדָשִׁים לִיצִיאַת מִצְרַיִם.
אֵין לִי אֶלָּא חֳדָשִׁים, שָׁנִים מְנַיִן? תִּלְמֹד לוֹמַר: (במדבר א,א) "בַּשָּׁנָה הַשֵּׁנִית לְצֵאתָם מֵאֶרֶץ מִצְרַיִם".
אֵין לִי אֶלָּא בְאוֹתוֹ הַפֶּרֶק, בְּפֶרֶק אַחֵר מְנַיִן? תִּלְמֹד לוֹמַר: (במדבר לג,לח) "בִּשְׁנַת הָאַרְבָּעִים לְצֵאת בְּנֵי יִשְׂרָאֵל מֵאֶרֶץ מִצְרַיִם".
כָּל אֵלּוּ, עַד שֶׁלֹּא נִכְנְסוּ יִשְׂרָאֵל לָאָרֶץ. מִשֶּׁנִּכְנְסוּ יִשְׂרָאֵל לָאָרֶץ מְנַיִן? שֶׁנֶּאֱמַר: (מלכים א ו,א) "וַיְהִי בִשְׁמוֹנִים שָׁנָה וְאַרְבַּע מֵאוֹת שָׁנָה לְצֵאת בְּנֵי יִשְׂרָאֵל מֵאֶרֶץ מִצְרַיִם". כָּל אֵלּוּ, עַד שֶׁלֹּא נִבְנָה הַבַּיִת. מִשֶּׁנִּבְנָה הַבַּיִת, מְנַיִן? שֶׁנֶּאֱמַר: (מלכים א ט,י) "וַיְהִי מִקְצֵה עֶשְׂרִים שָׁנָה אֲשֶׁר בָּנָה שְׁלֹמֹה אֶת שְׁנֵי הַבָּתִּים, אֶת בֵּית יי וְאֶת בֵּית הַמֶּלֶךְ." לֹא רָצוּ לִמְנוֹת לְבִנְיָנוֹ, יִמְנוּ לְחָרְבָּנוֹ, שֶׁנֶּאֱמַר: (יחזקאל מ,א) "בְּעֶשְׂרִים וְחָמֵשׁ שָׁנָה לְגָלוּתֵנוּ, בְּרֹאשׁ הַשָּׁנָה בֶּעָשׂוֹר לַחֹדֶשׁ, בְּאַרְבַּע עֶשְׂרֵה שָׁנָה אַחַר אֲשֶׁר הֻכְּתָה הָעִיר". לֹא רָצוּ לִמְנוֹת לְעַצְמָם, יִמְנוּ לַאֲחֵרִים, שֶׁנֶּאֱמַר: (דניאל ב,א) "וּבִשְׁנַת שְׁתַּיִם לְמַלְכוּת נְבֻכַדְנֶצַּר, חָלַם נְבֻכַדְנֶצַּר חֲלֹמוֹת". וְאוֹמֵר: (חגי א,טו) "בַּשִּׁשִּׁי בִּשְׁנַת שְׁתַּיִם לְדָרְיָוֶשׁ הַמֶּלֶךְ."
וְכֵן הוּא אוֹמֵר: (שיר השירים א,ה) "אִם לֹא תֵדְעִי לָךְ, הַיָּפָה בַּנָּשִׁים, צְאִי לָךְ בְּעִקְבֵי הַצֹּאן, וּרְעִי אֶת גְּדִיֹּתַיִךְ עַל מִשְׁכְּנוֹת הָרֹעִים." וְאוֹמֵר: (דברים כח,מז-מח) "תַּחַת אֲשֶׁר לֹא עָבַדְתָּ אֶת יי אֱלֹהֶיךָ בְּשִׂמְחָה וּבְטוּב לֵבָב מֵרֹב כֹּל. וְעָבַדְתָּ אֶת אֹיְבֶיךָ אֲשֶׁר יְשַׁלְּחֶנּוּ יי בָּךְ, בְּרָעָב וּבְצָמָא וּבְעֵירֹם וּבְחֹסֶר כֹּל".
כְּבַר הָיָה רַבָּן יוֹחָנָן בֶּן זַכַּי עוֹלֶה לְעֵמָאוּס,<sup class="footnote-marker">*</sup><i class="footnote">עֵמָאוּס: עיר הלניסטית בקצה המזרחי של עמק איילון, Emmaus Nicopolis.</i> וְרָאָה רִיבָה אַחַת,<sup class="footnote-marker">*</sup><i class="footnote">רִיבָה: נערה, אשה צעירה.</i> שֶׁהִיא מְלַקֶּטֶת שְׂעוֹרִין מִתַּחַת רַגְלֵי הַסּוּסִים. אָמַר לָהֶם רַבָּן יוֹחָנָן בֶּן זַכַּי לְתַלְמִידָיו: רִיבָה זוֹ, מַה הִיא? אָמְרוּ לוֹ: עִבְרִית הִיא. הַסּוּס הַזֶּה, שֶׁלְּמִי הוּא? אָמְרוּ לוֹ: שֶׁלְּפָרָשׁ עֲרָבִי הוּא. אָמַר לָהֶם רַבִּי יוֹחָנָן לְתַלְמִידָיו: כָּל יָמַי הָיִיתִי קוֹרֵא הַפָּסוּק הַזֶּה, וְלֹא הָיִיתִי יוֹדֵעַ מַה הוּא: (שיר השירים א,ה) "אִם לֹא תֵדְעִי לָךְ הַיָּפָה בַּנָּשִׁים". לֹא רְצִיתֶם לָכֶם לְהִשְׁתַּעְבֵּד לַשָּׁמַיִם, הֲרֵי אַתֶּם מְשֻׁעְבָּדִים לִפְגוּמֵי גוֹיִם עַרְבִיִּים!<sup class="footnote-marker">*</sup><i class="footnote">פְּגוּמֵי גוֹיִם: נוכרים בזויים.</i> לֹא רְצִיתֶם לְשַׁקֵּל שִׁקְלֵי שָׁמַיִם בֶּקַע לַגֻּלְגֹּלֶת, הֲרֵי אַתֶּם מְשַׁקְּלִין חֲמִשָּׁה עָשָׂר שְׁקָלִין בְּמַלְכוּת אוֹיְבֵיכֶן!
לֹא רְצִיתֶם לְתַקֵּן אֶת הַדְּרָכִים וְאֶת הָרְחוֹבוֹת הָעוֹלִין לְבֵית הַבְּחִירָה, הֲרֵי אַתֶּם מְתַקְּנִין אֶת הַבּוּרְגָסִין<sup class="footnote-marker">*</sup><i class="footnote">בּוּרְגָסִין. púrgos: מגדל שמירה.</i> וְאֶת הַבּוּרְגָנִין הָעוֹלִין לִכְרַכֵּי מְלָכִין!<sup class="footnote-marker">*</sup><i class="footnote">בּוּרְגָנִין. purgíon: עמדה מבוצרת.</i>
וְאוֹמֵר: (דברים כח,מז) "תַּחַת אֲשֶׁר לֹא עָבַדְתָּ אֶת יי אֱלֹהֶיךָ, וְעָבַדְתָּ אֶת אֹיְבֶיךָ": 
"תַּחַת אֲשֶׁר לֹא עָבַדְתָּ אֶת יי אֱלֹהֶיךָ" בְּאַהֲבָה, "וְעָבַדְתָּ אֶת אֹיְבֶיךָ" בְּשִׂנְאָה; "תַּחַת אֲשֶׁר לֹא עָבַדְתָּ אֶת יי אֱלֹהֶיךָ" בַּשֹּׂבַע, "וְעָבַדְתָּ אֶת אֹיְבֶיךָ" בְּרָעָב; "תַּחַת אֲשֶׁר לֹא עָבַדְתָּ אֶת יי אֱלֹהֶיךָ" בְּשִׂמְחָה, "וְעָבַדְתָּ אֶת אֹיְבֶיךָ" בַּאֲנָחָה; "תַּחַת אֲשֶׁר לֹא עָבַדְתָּ אֶת יי אֱלֹהֶיךָ" בְּמָמוֹן, "וְעָבַדְתָּ אֶת אֹיְבֶיךָ" בַּעֲנִיּוּת; "תַּחַת אֲשֶׁר לֹא עָבַדְתָּ אֶת יי אֱלֹהֶיךָ" בְּמַלְכוּת, "וְעָבַדְתָּ אֶת אֹיְבֶיךָ" בְּעַגְמוּת; "תַּחַת אֲשֶׁר לֹא עָבַדְתָּ אֶת יי אֱלֹהֶיךָ" בְּטוֹבָה, "וְעָבַדְתָּ אֶת אֹיְבֶיךָ" בְּצָמָא; "תַּחַת אֲשֶׁר לֹא עָבַדְתָּ אֶת יי אֱלֹהֶיךָ" בִּכְסוּת, "וְעָבַדְתָּ אֶת אֹיְבֶיךָ" בְּעֵרוֹם; "תַּחַת אֲשֶׁר לֹא עָבַדְתָּ אֶת יי אֱלֹהֶיךָ" "מֵרֹב כֹּל", "וְעָבַדְתָּ אֶת אֹיְבֶיךָ" "בְחֹסֶר כֹּל". דָּבָר אַחֵר: "וּבְחֹסֶר כֹּל", שֶׁיְּהוּ חֲסֵרִין תַּלְמוּד תּוֹרָה וּמָמוֹן וְדֵעָה וְחָכְמָה וּבִינָה. דָּבָר אַחֵר: "וּבְחֹסֶר כֹּל", שֶׁנִּטְּלָה מֵהֶן הַדַּעַת.
<b>"בַּיּוֹם הַזֶּה בָּאוּ מִדְבַּר סִינָי." </b>רֹאשׁ חֹדֶשׁ הָיָה, לְכָךְ נֶאֱמַר: <b>"בַּחֹדֶשׁ הַשְּׁלִישִׁי לְצֵאת בְּנֵי יִשְׂרָאֵל מֵאֶרֶץ מִצְרָיִם"</b>.
(שמות יט,ב) <b>"וַיִּסְעוּ מֵרְפִידִים, וַיָּבֹאוּ מִדְבַּר סִינַי וַיַּחֲנוּ בַּמִּדְבָּר, וַיִּחַן שָׁם יִשְׂרָאֵל נֶגֶד הָהָר." </b>וַהֲלֹא כְבָר נֶאֱמַר בְּפָרָשַׁת מַסָּעוֹת: (במדבר לג,טו) "וַיִּסְעוּ מֵרְפִידִם וַיַּחֲנוּ בְּמִדְבַּר סִינָי"? וּמַה תִּלְמֹד לוֹמַר "וַיִּסְעוּ מֵרְפִידִים וַיָּבֹאוּ מִדְבַּר סִינַי"? הִקִּישׁ נְסִיעָתָן מֵרְפִידִים לְבִיאָתָם לְמִדְבַּר סִינַי: מַה בִּיאָתָם לְמִדְבַּר סִינַי בִּתְשׁוּבָה, אַף נְסִיעָתָם מֵרְפִידִים בִּתְשׁוּבָה.
דָּבָר אַחֵר: הִקִּישׁ בִּיאָתָם מִדְבַּר סִינַי לִנְסִיעָתָם מֵרְפִידִים: מַה נְּסִיעָתָם מֵרְפִידִים, מַכְעִיסִין לַמָּקוֹם, וּלְשָׁעָה קַלָּה עָשׂוּ תְּשׁוּבָה וְנִתְקַבָּלוּ, אַף בִּיאָתָם מִדְבַּר סִינַי הָיוּ מַכְעִיסִין לַמָּקוֹם, וּלְשָׁעָה קַלָּה עָשׂוּ תְּשׁוּבָה וְנִתְקַבָּלוּ.
רַבִּי אֶלְעָזָר בְּרַבִּי יוֹסֵה הַגָּלִילִי אוֹמֵר: הֲרֵי הוּא אוֹמֵר: (תהלים פא,י) "אֶעֶנְךָ בְּסֵתֶר רַעַם, אֶבְחָנְךָ עַל מֵי מְרִיבָה סֶלָה." מִשָּׁעָה שֶׁהָיִיתִי עוֹנָךְ וּמֵגֵן עָלֶיךָ, וּמַרְעִים עָלֶיךָ אֶת כָּל הָעוֹלָם, מֵאוֹתָהּ שָׁעָה, הָיָה גָּלוּי לְפָנַי מַה שֶּׁאַתָּה עָתִיד לַעֲשׁוֹת עַל מֵי מְרִיבָה.
אַבָּא שָׁאוּל אוֹמֵר: הֲרֵי הוּא אוֹמֵר: (תהלים פא,י) "אֶעֶנְךָ בְּסֵתֶר רַעַם, אֶבְחָנְךָ עַל מֵי מְרִיבָה סֶלָה." אַתָּה קוֹרֵא בַסֵּתֶר, וַאֲנִי אֶעֶנְךָ בַּגָּלוּי, וּמַרְעִים עָלֶיךָ אֶת כָּל הָעוֹלָם.
רַבִּי יְהוּדָה בֶּן לָקִישׁ אוֹמֵר: הֲרֵי הוּא אוֹמֵר: (שמות ב,כה) "וַיַּרְא אֱלֹהִים אֶת בְּנֵי יִשְׂרָאֵל", אֱלֹהִים רָאָה בָהֶם שֶׁעָשׂוּ תְּשׁוּבָה, וְהֵם לֹא רָאוּ זֶה אֶת זֶה, "וַיֵּדַע אֱלֹהִים." אֱלֹהִים יָדַע בָּהֶם שֶׁעָשׂוּ תְּשׁוּבָה, וְהֵם לֹא יָדְעוּ זֶה בָזֶה.
רַבִּי אֶלְעָזָר בְּרַבִּי יוֹסֵה אוֹמֵר, מִשּׁוּם אַבָּא יוֹסֵה בֶּן דֻּרְמַסְקִית: הֲרֵי הוּא אוֹמֵר: (שמות ב,כה) "וַיַּרְא אֱלֹהִים אֶת בְּנֵי יִשְׂרָאֵל", שֶׁהֵם עֲתִידִין לְהַכְעִיס, "וַיֵּדַע אֱלֹהִים", שֶׁהֵם עֲתִידִין לְנָאֵץ. וְכָל כָּךְ לָמָּה? מִכֹּחַ הַתְּשׁוּבָה הַקָּשֶׁה.
כַּיּוֹצֵא בוֹ דָרַשׁ רַבִּי אֶלְעָזָר בֶּן יוֹסֵה: הֲרֵי הוּא אוֹמֵר: (ישעיה סג,ט) "בְּכָל צָרָתָם לוֹ צָר", וְאוֹמֵר: (ישעיה סג,ה) "וַיֹּאמֶר אַךְ עַמִּי הֵמָּה, בָּנִים לֹא יְשַׁקֵּרוּ". וְכִי לֹא הָיָה גָּלוּי לְפָנָיו שֶׁהֵן עֲתִידִין לְשַׁקֵּר? תִּלְמֹד לוֹמַר "אַךְ", גָּלוּי הָיָה לְפָנָיו שֶׁהֵן עֲתִידִין לְשַׁקֵּר. וּמַה תִּלְמֹד לוֹמַר "וַיְהִי לָהֶם לְמוֹשִׁיעַ"? אֶלָּא לֹא הוֹשִׁיעָן כִּבְנֵי אָדָם שֶׁהֵן עֲתִידִין לְהַכְעִיס, אֶלָּא כִבְנֵי אָדָם שֶׁאֵינָן עֲתִידִין לִבְגֹּד בּוֹ עוֹלָמִית. וְכֵן הוּא אוֹמֵר: (תהלים עח,לו-לז) "וַיְפַתּוּהוּ בְּפִיהֶם, וּבִלְשׁוֹנָם יְכַזְּבוּ לוֹ. וְלִבָּם לֹא נָכוֹן עִמּוֹ, וְלֹא נֶאֶמְנוּ בִּבְרִיתוֹ." וְאַף עַל פִּי כֵן, (תהלים עח,לח) "וְהוּא רַחוּם, יְכַפֵּר עָוֹן". וְאוֹמֵר: (ישעיה ו,י) "הַשְׁמֵן לֵב הָעָם הַזֶּה, וְאָזְנָיו הַכְבֵּד, וְעֵינָיו הָשַׁע, פֶּן יִרְאֶה בְעֵינָיו, וּבְאָזְנָיו יִשְׁמָע, וּלְבָבוֹ יָבִין, וָשָׁב וְרָפָא לוֹ." "וָשָׁב", אֲנַנְקֵי לַתְּשׁוּבָה לַעֲשׁוֹת שֶׁלָּהּ,<sup class="footnote-marker">*</sup><i class="footnote">אֲנַנְקֵי. anágkē: בהכרח.</i> "וְרָפָא לוֹ".
<b>"וַיַּחֲנוּ בַּמִּדְבָּר"</b>. נִתְּנָה תוֹרָה דֵּימוֹס פַּרְהֶסְיָא בִּמְקוֹם הֶפְקֵר,<sup class="footnote-marker">*</sup><i class="footnote">דֵּימוֹס. dēmos: ציבורי.</i> שֶׁאִלּוּ נִתְּנָה תוֹרָה בְּאֶרֶץ יִשְׂרָאֵל, הָיוּ אוֹמְרִים לָהֶן לְאֻמּוֹת הָעוֹלָם: אֵין לָכֶם חֵלֶק בָּהּ! לְפִיכָךְ נִתְּנָה בַמִּדְבָּר, דֵּימוֹס פַּרְהֶסְיָא בִּמְקוֹם הֶפְקֵר,<sup class="footnote-marker">*</sup><i class="footnote">פַּרְהֶסְיָא. parrhēsía: דיבור חופשי; בגלוי.</i> וְכָל הָרוֹצֶה לְקַבֵּל, יָבֹא וִיקַבֵּל!
יָכֹל נִתְּנָה בַּלַּיְלָה? תִּלְמֹד לוֹמַר: (שמות יט,טז) "וַיְהִי בַיּוֹם הַשְּׁלִישִׁי, בִּהְיֹת הַבֹּקֶר". יָכֹל נִתְּנָה בִשְׁתִיקָה? תִּלְמֹד לוֹמַר: (שמות יט,טז) "וַיְהִי קֹלֹת וּבְרָקִים". יָכֹל לֹא הָיוּ שׁוֹמְעִין אֶת הַקּוֹל? תִּלְמֹד לוֹמַר: (תהלים כט,ד-י) "קוֹל יי בַּכֹּחַ קוֹל יי בֶּהָדָר. קוֹל יי שֹׁבֵר אֲרָזִים, וַיְשַׁבֵּר יי אֶת אַרְזֵי הַלְּבָנוֹן. וַיַּרְקִידֵם כְּמוֹ עֵגֶל, לְבָנוֹן וְשִׂרְיֹן כְּמוֹ בֶן רְאֵמִים. קוֹל יי חֹצֵב לַהֲבוֹת אֵשׁ. קוֹל יי יָחִיל מִדְבָּר, יָחִיל יי מִדְבַּר קָדֵשׁ. קוֹל יי יְחוֹלֵל אַיָּלוֹת, וַיֶּחֱשֹׂף יְעָרוֹת, וּבְהֵיכָלוֹ כֻּלּוֹ אֹמֵר כָּבוֹד. יי לַמַּבּוּל יָשָׁב, וַיֵּשֶׁב יי מֶלֶךְ לְעוֹלָם."
אָמַר בִּלְעָם הָרָשָׁע לְכָל הָעוֹמְדִים עָלָיו: (תהלים כט,יא) "יי עֹז לְעַמּוֹ יִתֵּן!" שִׁבְּחוּ וְאָמְרוּ: "יי יְבָרֵךְ אֶת עַמּוֹ בַשָּׁלוֹם!"
רַבִּי יוֹסֵה אוֹמֵר: הֲרֵי הוּא אוֹמֵר: (ישעיה מה,יט) "לֹא בַסֵּתֶר דִּבַּרְתִּי, בִּמְקוֹם אֶרֶץ חֹשֶׁךְ, לֹא אָמַרְתִּי לְזֶרַע יַעֲקֹב: תֹּהוּ בַקְּשׁוּנִי! אֲנִי יי דֹּבֵר צֶדֶק, מַגִּיד מֵישָׁרִים." כְּשֶׁנְּתַתִּיהָ אֲנִי בַתְּחִלָּה, לֹא נְתַתִּיהָ בַסֵּתֶר, וְלֹא בִמְקוֹם אֶרֶץ חֹשֶׁךְ, וְלֹא בִמְקוֹם אֲפֵלָה, וְלֹא אָמַרְתִּי לְזֶרַע יַעֲקֹב "לְאֵלּוּ אֲנִי נוֹתְנָהּ", וְלֹא "תֹּהוּ בַקְּשׁוּנִי!" לֹא נְתַתִּיהָ פִּנְגּוּס.<sup class="footnote-marker">*</sup><i class="footnote">פִּנְגּוּס. pignus: ערבון.</i> וְכֵן הוּא אוֹמֵר: (ישעיה מה,יט) "אֲנִי יי דֹּבֵר צֶדֶק, מַגִּיד מֵישָׁרִים." כְּבַר עַד שֶׁלֹּא נָתַתִּי לָכֶם הַמִּצְווֹת, הִקְדַּמְתִּי לָכֶם מַתַּן שְׂכָרָן, שֶׁנֶּאֱמַר: (שמות טז,ה) "וְהָיָה בַּיּוֹם הַשִּׁשִּׁי, וְהֵכִינוּ אֵת אֲשֶׁר יָבִיאוּ, וְהָיָה מִשְׁנֶה". וְאוֹמֵר: (ויקרא כה,כא) "וְצִוִּיתִי אֶת בִּרְכָתִי לָכֶם בַּשָּׁנָה הַשִּׁשִּׁית, וְעָשָׂת אֶת הַתְּבוּאָה לִשְׁלֹשׁ הַשָּׁנִים." יָכֹל אֵלּוּ בִּלְבַד? תִּלְמֹד לוֹמַר: (תהלים קה,מד) "וַיִּתֵּן לָהֶם אַרְצוֹת גּוֹיִם". מִפְּנֵי מָה? (תהלים קה,מה) "בַּעֲבוּר יִשְׁמְרוּ חֻקָּיו, וְתוֹרֹתָיו יִנְצֹרוּ".
הָיָה רַבִּי אֱלִיעֶזֶר בֵּרַבִּי יוֹסֵה הַגָּלִילִי אוֹמֵר: הֲרֵי הוּא אוֹמֵר: (תהלים קמז,יט-כ) "מַגִּיד דְּבָרָו לְיַעֲקֹב, חֻקָּיו וּמִשְׁפָּטָיו לְיִשְׂרָאֵל. לֹא עָשָׂה כֵן לְכָל גּוֹי". וְכִי מָה עָשׂוּ הַגּוֹיִם הַדּוֹוִים הָאֵלּוּ, שֶׁלֹּא רָצָה לִתֵּן לָהֶם אֶת הַתּוֹרָה? (תהלים קמז,כ) "וּמִשְׁפָּטִים בַּל יְדָעוּם", שֶׁלֹּא רָצוּ לְקַבֵּל, שֶׁנֶּאֱמַר: (חבקוק ג,ג-ו) "אֱלוֹהַּ מִתֵּימָן יָבוֹא, וְקָדוֹשׁ מֵהַר פָּארָן סֶלָה, כִּסָּה שָׁמַיִם הוֹדוֹ, וּתְהִלָּתוֹ מָלְאָה הָאָרֶץ. וְנֹגַהּ כָּאוֹר תִּהְיֶה, קַרְנַיִם מִיָּדוֹ לוֹ, וְשָׁם חֶבְיוֹן עֻזֹּה.<sup class="footnote-marker">*</sup><i class="footnote">חֶבְיוֹן עֻזֹּה: המקום שבו מסתתר כבודו וכוחו.</i> לְפָנָיו יֵלֶךְ דָּבֶר, וְיֵצֵא רֶשֶׁף לְרַגְלָיו. עָמַד וַיְמֹדֶד אֶרֶץ, רָאָה וַיַּתֵּר גּוֹיִם, וַיִּתְפֹּצְצוּ הַרְרֵי עַד, שַׁחוּ גִּבְעוֹת עוֹלָם, הֲלִיכוֹת עוֹלָם לוֹ."
<b>"וַיִּחַן שָׁם יִשְׂרָאֵל"</b>. כָּל מָקוֹם שֶׁהוּא אוֹמֵר "וַיִּסְעוּ", "וַיַּחֲנוּ", נוֹסְעִין בַּמַּחְלֹקֶת וְחוֹנִין בַּמַּחְלֹקֶת. אֲבָל כָּן הוּא אוֹמֵר: (שמות יט,ב) <b>"וַיִּחַן שָׁם יִשְׂרָאֵל"</b>, הִשְׁווּ כֻלָּם לֵב אֶחָד. <b>"שָׁם"</b>, מַגִּיד שֶׁאָמַר לָהֶם: זְמַן הַרְבֵּה אַתֶּם עוֹשִׂים שָׁם! וְכֵן מָצִינוּ, שֶׁהֲרֵי הָיוּ שָׁם שְׁנֵים עָשָׂר חֹדֶשׁ חָסֵר עֲשֶׂרֶת יָמִים. <b>"נֶגֶד הָהָר"</b>, לְצַד מִזְרָחוֹ שֶׁלָּהָר. כָּל מָקוֹם שֶׁאַתְּ מוֹצֵא "נֶגֶד", פָּנִים לַמִּזְרָח.

Chapter 2

(שמות יט,ג) <b>["וּמֹשֶׁה עָלָה אֶל הָאֱלֹהִים, וַיִּקְרָא אֵלָיו יי מִן הָהָר לֵאמֹר: כֹּה תֹאמַר לְבֵית יַעֲקֹב, וְתַגֵּיד לִבְנֵי יִשְׂרָאֵל."] "וּמֹשֶׁה עָלָה אֶל הָאֱלֹהִים"</b>, זֶה יוֹם שֵׁנִי. <b>"וַיִּקְרָא אֵלָיו יי מִן הָהָר לֵאמֹר"</b>, מַגִּיד שֶׁהַקְּרִיאָה קָדְמָה לַדִּבֵּר. <b>"כֹּה תֹאמַר"</b>. <b>"כֹּה"</b>, בִּלְשׁוֹן הַקֹּדֶשׁ, <b>"כֹּה"</b>, כְּסֵדֶר הַזֶּה, <b>"כֹּה"</b>, כָּעִנְיָן הַזֶּה, <b>"כֹּה"</b>, שֶׁלֹּא תִּפְחֹת וְלֹא תּוֹסִיף. <b>"תֹאמַר לְבֵית יַעֲקֹב"</b>, אֵלּוּ הַנָּשִׁים; <b>"וְתַגֵּיד לִבְנֵי יִשְׂרָאֵל"</b>, אֵלּוּ הָאֲנָשִׁים.
דָּבָר אַחֵר: (שמות יט,ג) <b>"כֹּה תֹאמַר לְבֵית יַעֲקֹב"</b>, בִּזְכוּת יַעֲקֹב; <b>"וְתַגֵּיד לִבְנֵי יִשְׂרָאֵל"</b>, בִּזְכוּת יִשְׂרָאֵל.
דָּבָר אַחֵר: (שמות יט,ג) <b>"כֹּה תֹאמַר לְבֵית יַעֲקֹב"</b>, אֱמֹר בְּלָשׁוֹן רַכָּה רָאשֵׁי הַדְּבָרִים לַנָּשִׁים. <b>"וְתַגֵּיד לִבְנֵי יִשְׂרָאֵל"</b>, וּתְדַקְדֵּק עִמָּהֶם וֶאֱמֹר לָהֶם.
(שמות יט,ד) <b>["אַתֶּם רְאִיתֶם אֲשֶׁר עָשִׂיתִי לְמִצְרָיִם, וָאֶשָּׂא אֶתְכֶם עַל כַּנְפֵי נְשָׁרִים, וָאָבִא אֶתְכֶם אֵלָי."] "אַתֶּם רְאִיתֶם"</b>. לֹא בְמָסֹרֶת אֲנִי אוֹמֵר לָכֶם, לֹא כְתָבִים אֲנִי מְשַׁגֵּר לָכֶם, לֹא עֵדִים אֲנִי מַעֲמִיד עֲלֵיכֶם, אֶלָּא <b>"אַתֶּם רְאִיתֶם אֲשֶׁר עָשִׂיתִי לְמִצְרָיִם"</b>, רְאוּ עַל כַּמָּה הֵן חַיָּבִין לִי! עַל עֲבוֹדָה זָרָה, וְעַל גִּלּוּי עֲרָיוֹת, וְעַל שְׁפִיכוּת דָּמִים לְשֶׁעָבַר, וְלֹא נִפְרַעְתִּי מֵהֶן אֶלָּא עַל יְדֵיכֶם!
<b>"וָאֶשָּׂא אֶתְכֶם עַל כַּנְפֵי נְשָׁרִים"</b>. רַבִּי אֱלִיעֶזֶר אוֹמֵר: זֶה יוֹם רַעַמְסֵס, לְפִי שֶׁנִּתְקַבְּצוּ כֻלָּם וּבָאוּ לְרַעַמְסֵס לְשָׁעָה קַלָּה.
<b>"וָאָבִא אֶתְכֶם אֵלָי."</b> לִפְנֵי הַר סִינַי. רַבִּי עֲקִיבָה אוֹמֵר: זֶה יוֹם מַתַּן תּוֹרָה, לְפִי שֶׁהָיוּ יִשְׂרָאֵל נִרְתָּעִין לַאֲחוֹרֵיהֶן שְׁנֵים עָשָׂר מִיל,<sup class="footnote-marker">*</sup><i class="footnote">מִיל: המיל הרומי כקילומטר וחצי.</i> וְחוֹזְרִין לִפְנֵיהֶן שְׁנֵים עָשָׂר מִיל, הֲרֵי עֶשְׁרִים וְאַרְבָּעָה מִילִין עַל כָּל דִּבּוּר וְדִבּוּר. <b>"וָאָבִא אֶתְכֶם אֵלָי"</b>, לְבֵית הַבְּחִירָה.
דָּבָר אַחֵר: <b>"וָאֶשָּׂא אֶתְכֶם עַל כַּנְפֵי נְשָׁרִים"</b>. מַה נִּשְׁתַּנָּה הַנֶּשֶׁר הַזֶּה מִכָּל הָעוֹפוֹת? שֶׁכָּל הָעוֹפוֹת כֻּלָּן נוֹתְנִין אֶת בְּנֵיהֶם בֵּין רַגְלֵיהֶם, מִפְּנֵי שֶׁהֵן מִתְיָרְאִין מֵעוֹף אַחֵר שֶׁהוּא פּוֹרֵחַ עַל גַּבֵּיהֶן. אֲבָל הַנֶּשֶׁר הַזֶּה, אֵינוֹ מִתְיָרֵא אֶלָּא מֵאָדָם זֶה בִּלְבַד, שֶׁלֹּא יִזְרֹק בּוֹ חֵץ. אוֹמֵר, מוּטָב שֶׁיִּכָּנֵס בִּי וְלֹא בְּבָנַי!
מָשָׁל לְאֶחָד שֶׁהָיָה מְהַלֵּךְ בַּדֶּרֶךְ, וְהָיָה מְנַהֵג אֶת בְּנוֹ לְפָנָיו, וּבָאוּ לֶסְטִים לִשְׁבּוֹתוֹ. נְטָלוֹ מִלְּפָנָיו וּנְתָנוֹ מֵאַחֲרָיו. בָּא זְאֵב לִטְּלוֹ מֵאַחֲרָיו. לֶסְטִים מִלְּפָנָיו וּזְאֵב מֵאַחֲרָיו, נְטָלוֹ וּנְתָנוֹ עַל כְּתֵפוֹ, שֶׁנֶּאֱמַר: (דברים א,לא) "וּבַמִּדְבָּר אֲשֶׁר רָאִיתָ, אֲשֶׁר נְשָׂאֲךָ יי אֱלֹהֶיךָ כַּאֲשֶׁר יִשָּׂא אִישׁ אֶת בְּנוֹ, בְּכָל הַדֶּרֶךְ אֲשֶׁר הֲלַכְתֶּם, עַד בֹּאֲכֶם עַד הַמָּקוֹם הַזֶּה."
(שמות יט,ה) <b>["וְעַתָּה, אִם שָׁמוֹעַ תִּשְׁמְעוּ בְּקֹלִי, וּשְׁמַרְתֶּם אֶת בְּרִיתִי, וִהְיִיתֶם לִי סְגֻלָּה מִכָּל הָעַמִּים, כִּי לִי כָּל הָאָרֶץ."] "וְעַתָּה"</b>. עַכְשָׁו קַבְּלוּ עֲלֵיכֶם, שֶׁכָּל הַתְּחִלּוֹת קָשׁוֹת! <b>"אִם שָׁמוֹעַ תִּשְׁמְעוּ"</b>. מִכָּן אָמָרוּ: שָׁמַע אָדָם מִצְוָה אַחַת, מַשְׁמִיעִין אוֹתוֹ מִצְווֹת הַרְבֵּה, שֶׁנֶּאֱמַר: <b>"אִם שָׁמוֹעַ, תִּשְׁמְעוּ"</b>. שָׁכַח, מְשַׁכְּחִין אוֹתוֹ מִצְווֹת הַרְבֵּה, שֶׁנֶּאֱמַר: (דברים ח,יט) "אִם שָׁכֹחַ, תִּשְׁכַּח".
<b>"וּשְׁמַרְתֶּם אֶת בְּרִיתִי"</b>. רַבִּי אֱלִיעֶזֶר אוֹמֵר: זוֹ בְּרִית שַׁבָּת. רַבִּי עֲקִיבָה אוֹמֵר: זֶה בְּרִית מִילָה וַעֲבוֹדָה זָרָה.
<b>"וִהְיִיתֶם לִי"</b>, שֶׁתְּהוּ פְנוּיִין לִי וַעֲסוּקִין בְּדִבְרֵי תוֹרָתִי, וְלֹא תִהְיוּ עֲסוּקִין בִּדְבָרִים אֲחֵרִים. <b>"סְגֻלָּה"</b>, מַה סְּגֻלָּה שֶׁלְּאָדָם חֲבִיבָה עָלָיו, כֵּן תְּהוּ חֲבִיבִין לִי. רַבִּי יְהוֹשֻׁעַ בֶּן קָרְחָה אוֹמֵר: כְּדֵי שֶׁתִּקָּבַע אֹזֶן.<sup class="footnote-marker">*</sup><i class="footnote">שֶׁתִּקָּבַע אֹזֶן. נ"א: שתבקע אזן: כדי לסבר את האוזן.</i> כַּשֵּׁם שֶׁהַאִשָּׁה מְסֻגֶּלֶת מֵאַחַר בַּעְלָהּ,<sup class="footnote-marker">*</sup><i class="footnote">מְסֻגֶּלֶת מֵאַחַר בַּעְלָהּ: מיוחדת לו והוא תלוי בה.</i> וְהַבֵּן מֵאַחַר אָבִיו, וְהָעֶבֶד מֵאַחַר רַבּוֹ, וְהַשִּׁפְחָה מֵאַחַר גְּבִרְתָּהּ, יָכֹל אַף אַתֶּם תְּהוּ מְסֻגָּלִין לִי מֵאַחֲרַי? תִּלְמֹד לוֹמַר: (שמות יט,ה) "כִּי לִי כָּל הָאָרֶץ."
(שמות יט,ו) <b>["וְאַתֶּם תִּהְיוּ לִי מַמְלֶכֶת כֹּהֲנִים וְגוֹי קָדוֹשׁ, אֵלֶּה הַדְּבָרִים אֲשֶׁר תְּדַבֵּר אֶל בְּנֵי יִשְׂרָאֵל."] "וְאַתֶּם תִּהְיוּ לִי"</b>. כִּבְיָכֹל, אֵינִי מַעֲמִיד וְאֵינִי מַשְׁלִיט עֲלֵיכֶם אֲחֵרִים אֶלָּא אֲנִי. וְכֵן הוּא אוֹמֵר: (תהלים קכא,ד) "הִנֵּה לֹא יָנוּם וְלֹא יִישָׁן, שׁוֹמֵר יִשְׂרָאֵל."
<b>"מַמְלֶכֶת"</b>. אֵינִי מַמְלִיךְ עֲלֵיכֶם מֵאֻמּוֹת הָעוֹלָם, אֶלָּא מִכֶּם. וְכֵן הוּא אוֹמֵר: (שיר השירים ו,ט) "אַחַת הִיא יוֹנָתִי תַמָּתִי, אַחַת הִיא לְאִמָּהּ, בָּרָה הִיא לְיוֹלַדְתָּהּ, רָאוּהָ בָנוֹת וַיְאַשְּׁרוּהָ, מְלָכוֹת וּפִילַגְשִׁים וַיְהַלְלוּהָ."
רַבִּי אֱלִיעֶזֶר בֵּרַבִּי יוֹסֵה הַגָּלִילִי אוֹמֵר: מְנַיִן אַתָּה אוֹמֵר, שֶׁכָּל אֶחָד וְאֶחָד מִיִּשְׂרָאֵל, עָתִיד לִרְאוֹת לוֹ בָנִים כְּיוֹצְאֵי מִצְרָיִם? שֶׁנֶּאֱמַר (תהלים מה,יז) "תַּחַת אֲבֹתֶיךָ יִהְיוּ בָנֶיךָ". אִי בָנִים, יָכֹל יְהוּ דּוֹוִים וּסְגוּפִין?<sup class="footnote-marker">*</sup><i class="footnote">דּוֹוִים וּסְגוּפִין: בעלי גוף כחוש.</i> תִּלְמֹד לוֹמַר: (תהלים מה,יז) "תְּשִׁיתֵמוֹ לְשָׂרִים בְּכָל הָאָרֶץ." אִי שָׂרִים, יָכֹל פְּרַגְמָטֵיוְטִין?<sup class="footnote-marker">*</sup><i class="footnote">פְּרַגְמָטֵיוְטִין. pragmateutēs: סוחר.</i> תִּלְמֹד לוֹמַר <b>"מַמְלֶכֶת"</b>. אִי מֶלֶךְ, יָכֹל יְהֵי חוֹזֵר וּמְכַבֵּשׁ? תִּלְמֹד לוֹמַר <b>"כֹּהֲנִים"</b>, בַּטְלָנִין, כָּעִנְיָן שֶׁנֶּאֱמַר: (שמואל ב ח,יח) "וּבְנֵי דָוִד כֹּהֲנִים הָיוּ."
מִכָּן אָמָרוּ: רְאוּיִין הָיוּ יִשְׂרָאֵל לֹאכַל בַּקֳּדָשִׁים, עַד שֶׁלֹּא עָשׂוּ אֶת הָעֵגֶל. מִשֶּׁעָשׂוּ אֶת הָעֵגֶל, נִטְּלוּ מֵהֶם וְנִתְּנוּ לַכֹּהֲנֵים, שֶׁנֶּאֱמַר: (ירמיה נ,יז) "שֶׂה פְזוּרָה יִשְׂרָאֵל". מְשׁוּלִין בַּשֶּׂה: מַה דַּרְכּוֹ שֶׁלַּשֶּׂה, לוֹקֶה עַל אֶחָד מֵאֵבָרָיו, וְכֻלָּן מַרְגִּישִׁין, כָּךְ הֵן יִשְׂרָאֵל, אֶחָד מֵהֶן חוֹטֵא, וְכֻלָּן נֶעֱנָשִׁין. אֲבָל אֻמּוֹת הָעוֹלָם אֵינָן כֵּן, אֶלָּא אֶחָד מֵהֶם נֶהֱרָג, וְכֻלָּן שְׂמֵחִין בְּמַפָּלָתוֹ.
<b>"וְגוֹי"</b>. קְרָאָן גּוֹי, שֶׁנֶּאֱמַר: (שמואל ב ז,כג) "וּמִי כְעַמְּךָ כְּיִשְׂרָאֵל גּוֹי אֶחָד בָּאָרֶץ, אֲשֶׁר הָלְכוּ אֱלֹהִים לִפְדּוֹת לוֹ לְעָם, וְלָשׂוּם לוֹ שֵׁם, וְלַעֲשׂוֹת לָכֶם הַגְּדוּלָּה וְנֹרָאוֹת לְאַרְצֶךָ מִפְּנֵי עַמְּךָ אֲשֶׁר פָּדִיתָ לְּךָ מִמִּצְרַיִם גּוֹיִם וֵאלֹהָיו." <b>"קָדוֹשׁ"</b>, קְדוֹשִׁים וּמְקֻדָּשִׁים, פְּרוּשִׁים מֵאֻמּוֹת הָעוֹלָם וּמִשִּׁקּוּצֵיהֶם. <b>"אֵלֶּה הַדְּבָרִים"</b>, שֶׁלֹּא תִּפְחֹת וְלֹא תּוֹסִיף! <b>"אֲשֶׁר תְּדַבֵּר אֶל בְּנֵי יִשְׂרָאֵל"</b>, כַּסֵּדֶר הַזֶּה.
(שמות יט,ז) <b>["וַיָּבֹא מֹשֶׁה, וַיִּקְרָא לְזִקְנֵי הָעָם, וַיָּשֶׂם לִפְנֵיהֶם אֵת כָּל הַדְּבָרִים הָאֵלֶּה אֲשֶׁר צִוָּהוּ יי."] "וַיָּבֹא מֹשֶׁה וַיִּקְרָא לְזִקְנֵי הָעָם"</b>. מַגִּיד שֶׁמֹּשֶׁה חָלַק כָּבוֹד לַזְּקֵנִים; <b>"וַיָּשֶׂם לִפְנֵיהֶם"</b>, הֵאִיר אֶת עֵינֵיהֶם; <b>"אֵת כָּל הַדְּבָרִים"</b>, רִאשׁוֹן רִאשׁוֹן, אַחֲרוֹן אַחֲרוֹן; <b>"אֲשֶׁר צִוָּהוּ יי"</b>, אַף לַנָּשִׁים.
(שמות יט,ח) <b>["וַיַּעֲנוּ כָל הָעָם יַחְדָּו וַיֹּאמְרוּ: כֹּל אֲשֶׁר דִּבֶּר יי, נַעֲשֶׂה! וַיָּשֶׁב מֹשֶׁה אֶת דִּבְרֵי הָעָם אֶל יי."] "וַיַּעֲנוּ כָל הָעָם יַחְדָּו"</b>. לֹא עָנוּ בַחֲנֻפָּה, וְלֹא קִבְּלוּ זֶה מִזֶּה, אֶלָּא הִשְׁווּ כֻלָּם לֵב אֶחָד וְאָמְרוּ: <b>"כֹּל אֲשֶׁר דִּבֶּר יי נַעֲשֶׂה!" </b>
<b>"וַיָּשֶׁב מֹשֶׁה אֶת דִּבְרֵי הָעָם אֶל יי"</b>. וְכִי צָרִיךְ הָיָה מֹשֶׁה לְהָשִׁיב? אֶלָּא בָּא הַכָּתוּב לְלַמְּדָךְ דֶּרֶךְ אֶרֶץ מִמֹּשֶׁה, שֶׁלֹּא אָמַר: הוֹאִיל וְיוֹדֵעַ מַה שֶּׁשְּלָחָנִי, אֵינִי צָרִיךְ לְהָשִׁיב.
דָּבָר אַחֵר: כְּדֵי לִתֵּן שָׁכָר לְמֹשֶׁה עַל כָּל עֲלִיָּה וַעֲלִיָּה, וְעַל כָּל יְרִידָה וִירִידָה.
(שמות יט,ט) <b>["וַיֹּאמֶר יי אֶל מֹשֶׁה: הִנֵּה אָנֹכִי בָּא אֵלֶיךָ בְּעַב הֶעָנָן, בַּעֲבוּר יִשְׁמַע הָעָם בְּדַבְּרִי עִמָּךְ, וְגַם בְּךָ יַאֲמִינוּ לְעוֹלָם, וַיַּגֵּד מֹשֶׁה אֶת דִּבְרֵי הָעָם אֶל יי."] "וַיֹּאמֶר יי אֶל מֹשֶׁה: הִנֵּה אָנֹכִי בָּא אֵלֶיךָ בְּעַב הֶעָנָן"</b>. בֶּעָנָן עָבֶה, וְאֵי זֶה זֶה? זֶה עֲרָפֶל, שֶׁנֶּאֱמַר: (שמות כ,יז) "וּמֹשֶׁה נִגַּשׁ אֶל הָעֲרָפֶל אֲשֶׁר שָׁם הָאֱלֹהִים."
<b>"בַּעֲבוּר יִשְׁמַע הָעָם בְּדַבְּרִי עִמָּךְ"</b>. רַבִּי יְהוּדָה אוֹמֵר: מְנַיִן אַתָּה אוֹמֵר שֶׁאָמַר הַמָּקוֹם לְמֹשֶׁה: הֲרֵינִי אוֹמֵר לָךְ דָּבָר, וְאַתְּ מַחְזִירֵנִי, וַאֲנִי מוֹדֶה לָךְ, שֶׁיִּהְיוּ יִשְׂרָאֵל אוֹמְרִים: גָּדוֹל מֹשֶׁה שֶׁהוֹדָה לוֹ הַמָּקוֹם? שֶׁנֶּאֱמַר: (שמות יט,ט) "וְגַם בְּךָ יַאֲמִינוּ לְעוֹלָם".
רַבִּי אוֹמֵר: אֵין אָנוּ צְרִיכִין לַעֲשׁוֹת לְמֹשֶׁה גָּדוֹל, אֶלָּא אִם כֵּן עָשִׂינוּ לְהַקֹּדֶשׁ שֶׁחָזַר בּוֹ וּבְדִבְּרוֹ! אֶלָּא מְלַמֵּד, שֶׁאָמַר לוֹ הַמָּקוֹם לְמֹשֶׁה: הֲרֵי אֲנִי קוֹרֵא לָךְ מֵרֹאשׁ הָהָר, וְאַתְּ עוֹלֶה, שֶׁנֶּאֱמַר: (שמות יט,כ) "וַיִּקְרָא יי לְמֹשֶׁה אֶל רֹאשׁ הָהָר, וַיַּעַל מֹשֶׁה".
<b>"וְגַם בְּךָ יַאֲמִינוּ לְעוֹלָם"</b>. גַּם בְּךָ, גַּם בַּנְּבִיאִים הָעֲתִידִין לַעֲמֹד אַחֲרֶיךָ.
<b>"וַיַּגֵּד מֹשֶׁה אֶת דִּבְרֵי הָעָם אֶל יי." </b>וְכִי מָה אָמַר הַמָּקוֹם לְמֹשֶׁה לֵאמֹר לְיִשְׂרָאֵל, אוֹ מָה אָמְרוּ יִשְׂרָאֵל לְמֹשֶׁה לוֹמַר לַמָּקוֹם? אֶלָּא מִתּוֹךְ שֶׁנֶּאֱמַר: (שמות כד,ג) "וַיָּבֹא מֹשֶׁה וַיְסַפֵּר לָעָם אֵת כָּל דִּבְרֵי יי וְאֵת כָּל הַמִּשְׁפָּטִים". אָמַר לָהֶן: אִם מְקַבְּלִין אַתֶּם עֲלֵיכֶם עֳנָשִׁין בְּשִׂמְחָה, הֲרֵי אַתֶּם מְקַבְּלִים שָׁכָר, וְאִם לָאו, הֲרֵי אַתֶּם מְקַבְּלִין פֻּרְעָנוּת. וְקִבְּלוּ עֲלֵיהֶן עֳנָשִׁין בְּשִׂמְחָה.

דָּבָר אַחֵר: וְכִי מָה אָמַר הַמָּקוֹם לְמֹשֶׁה לֵאמֹר לְיִשְׂרָאֵל, אוֹ מָה אָמְרוּ יִשְׂרָאֵל לְמֹשֶׁה לֵאמֹר לַמָּקוֹם? אֶלָּא אָמְרוּ: רְצוֹנֵנוּ לִשְׁמֹעַ מִפִּי מַלְכֵּנוּ! לֹא דּוֹמֶה שׁוֹמֵעַ מִפִּי פַּרְגּוֹד<sup class="footnote-marker">*</sup><i class="footnote">פַּרְגּוֹד. paragōdēs: וילון.</i> לְשׁוֹמֵעַ מִפִּי הַמֶּלֶךְ! אָמַר הַמָּקוֹם: תֵּן לָהֶם מַה שֶּׁבִּקְּשׁוּ! <b>"בַּעֲבוּר יִשְׁמַע הָעָם בְּדַבְּרִי עִמָּךְ"</b>.
דָּבָר אַחֵר: אָמְרוּ: רְצוֹנֵנוּ לִרְאוֹת אֶת מַלְכֵּנוּ! לֹא דּוֹמֶה שׁוֹמֵעַ לְרוֹאֶה! אָמַר לוֹ הַמָּקוֹם: תֵּן לָהֶם מַה שֶּׁבִּקְּשׁוּ! (שמות יט,יא) "כִּי בַּיּוֹם הַשְּׁלִשִׁי, יֵרֵד יי לְעֵינֵי כָל הָעָם עַל הַר סִינָי."

Chapter 3

(שמות יט,י) <b>["וַיֹּאמֶר יי אֶל מֹשֶׁה: לֵךְ אֶל הָעָם, וְקִדַּשְׁתָּם הַיּוֹם וּמָחָר, וְכִבְּסוּ שִׂמְלֹתָם."] "וַיֹּאמֶר יי אֶל מֹשֶׁה: לֵךְ אֶל הָעָם וְקִדַּשְׁתָּם הַיּוֹם"</b>, זֶה יוֹם רְבִיעִי; <b>"וּמָחָר"</b>, זֶה יוֹם חֲמִישִׁי; (שמות יט,יא) "וְהָיוּ נְכֹנִים לַיּוֹם הַשְּׁלִישִׁי", זֶה יוֹם שִׁשִּׁי, שֶׁבּוֹ נִתְּנָה תוֹרָה. וּמָה עָשָׂה מֹשֶׁה בַּחֲמִישִׁי? הִשְׁכִּים בַּבֹּקֶר וּבָנָה מִזְבֵּחַ תַּחַת הָהָר, שֶׁנֶּאֱמַר: (שמות כד,ד) "וַיַּשְׁכֵּם בַּבֹּקֶר וַיִּבֶן מִזְבֵּחַ תַּחַת הָהָר". הֶעֱמִיד שְׁתֵּים עֶשְׂרֵה מַצֵּבָה, לִשְׁנֵים עָשָׂר שִׁבְטֵי יִשְׂרָאֵל. דִּבְרֵי רַבִּי יְהוּדָה.
וַחֲכָמִים אוֹמְרִים: שְׁתֵּים עֶשְׂרֵה מַצֵּבָה עַל כָּל שֵׁבֶט וְשֵׁבֶט. בָּנָה מִזְבֵּחַ, וְהִקְרִיב עָלָיו עוֹלָה וּשְׁלָמִים. נָטַל מִדַּם הָעוֹלָה בִשְׁתֵּי כוֹסוֹת, חֵלֶק לַמָּקוֹם וְחֵלֶק לַצִּבּוּר, מִדַּם הַשְּׁלָמִים בִּשְׁתֵּי כוֹסוֹת, חֵלֶק לַמָּקוֹם וְחֵלֶק לַצִּבּוּר, שֶׁנֶּאֱמַר: (שמות כד,ו) "וַיִּקַּח מֹשֶׁה חֲצִי הַדָּם, וַיָּשֶׂם בָּאַגָּנֹת",<sup class="footnote-marker">*</sup><i class="footnote">אַגָּנֹת: כלים לזריקת הדם.</i> זֶה חֵלֶק לַמָּקוֹם; "וַחֲצִי הַדָּם זָרַק עַל הַמִּזְבֵּחַ", זֶה חֵלֶק לַצִּבּוּר.
(שמות כד,ז) "וַיִּקַּח סֵפֶר הַבְּרִית וַיִּקְרָא בְּאָזְנֵי הָעָם". אֲבָל לֹא שָׁמַעְנוּ מֵהֵיכָן קָרָא בְּאָזְנֵיהֶם! רַבִּי יוֹסֵה בְּרַבִּי יְהוּדָה אוֹמֵר: מִתְּחִלַּת בְּרֵאשִׁית וְעַד כָּן.
רַבִּי אוֹמֵר: מִצְווֹת שֶׁנִּצְטַוָּה אָדָם הָרִאשׁוֹן, וּמִצְווֹת שֶׁנִּצְטַוּוּ בְנֵי נֹחַ, וּמִצְווֹת שֶׁנִּצְטַוּוּ בְמִצְרַיִם וּבְמָרָה, וּשְׁאָר כָּל הַמִּצְווֹת כֻּלָּן.
רַבִּי יִשְׁמָעֵאל אוֹמֵר: בִּתְחִלַּת הָעִנְיָן, מַה הוּא אוֹמֵר? (ויקרא כה,ב-ג) "וְשָׁבְתָה הָאָרֶץ שַׁבָּת לַיי. שֵׁשׁ שָׁנִים תִּזְרַע שָׂדֶךָ, וְשֵׁשׁ שָׁנִים תִּזְמֹר כַּרְמֶךָ, וְאָסַפְתָּ אֶת תְּבוּאָתָהּ." שְׁמִטִּין וְיוֹבְלוֹת, בְּרָכוֹת וּקְלָלוֹת. בְּסוֹף הָעִנְיָן מַה הוּא אוֹמֵר? (שמות כו,מו) "אֵלֶּה הַחֻקִּים וְהַמִּשְׁפָּטִים וְהַתּוֹרֹת". אָמְרוּ: מְקַבְּלִין אָנוּ עָלֵינוּ! כֵּיוָן שֶׁרָאָה שֶׁקִּבְּלוּ עֲלֵיהֶם, נָטַל אֶת הַדָּם וְזָרַק עַל הָעָם, שֶׁנֶּאֱמַר: (שמות כד,י) "וַיִּקַּח מֹשֶׁה אֶת הַדָּם, וַיִּזְרֹק עַל הָעָם". אָמַר לָהֶם: הֲרֵי אַתֶּם קְשׁוּרִין, תְּפוּסִין וַעֲנוּבִין!<sup class="footnote-marker">*</sup><i class="footnote">עֲנוּבִין: קשורים בלולאה.</i> מָחָר בֹּאוּ וְקַבְּלוּ עֲלֵיכֶם אֶת כָּל הַמִּצְווֹת! רַבִּי יוֹסֵה בְּרַבִּי יְהוּדָה אוֹמֵר: בּוֹ בַיּוֹם נֶעֱשׂוּ כָּל הַמַּעֲשִׂים.
<b>"וְכִבְּסוּ שִׂמְלֹתָם." </b>וּמְנַיִן שֶׁיִּטָּעֲנוּ טְבִילָה? הֲרֵי אֲנִי דָּן: מָה, אִם בִּמְקוֹם שֶׁאֵינָן טְעוּנִין כִּבּוּס בְּגָדִים, טְעוּנִין טְבִילָה, וְכָן שֶׁהֵן טְעוּנִין כִּבּוּס בְּגָדִים, דִּין הוּא שֶׁיִּטָּעֲנוּ טְבִילָה. אֵין כִּבּוּס בְּגָדִים בַּתּוֹרָה שֶׁאֵינוֹ טָעוּן טְבִילָה.
(שמות יט,יא) <b>["וְהָיוּ נְכֹנִים לַיּוֹם הַשְּׁלִישִׁי, כִּי בַּיּוֹם הַשְּׁלִשִׁי יֵרֵד יי לְעֵינֵי כָל הָעָם עַל הַר סִינָי."] "וְהָיוּ נְכֹנִים לַיּוֹם הַשְּׁלִישִׁי"</b>, זֶה יוֹם שִׁשִּׁי שֶׁבּוֹ נִתְּנָה תוֹרָה, שֶׁנֶּאֱמַר: <b>"כִּי בַּיּוֹם הַשְּׁלִשִׁי, יֵרֵד יי לְעֵינֵי כָל הָעָם עַל הַר סִינָי." </b>זוֹ אַחַת מֵעֵשֶׁר יְרִידוֹת שֶׁכְּתוּבוֹת בַּתּוֹרָה.
<b>"לְעֵינֵי כָל הָעָם"</b>, מְלַמֵּד שֶׁלֹּא הָיוּ בָהֶם סוֹמִים.
דָּבָר אַחֵר: (שמות יט,יא) <b>"לְעֵינֵי כָל הָעָם"</b>. מְלַמֵּד שֶׁרָאוּ בְאוֹתָהּ שָׁעָה מַה שֶּׁלֹּא רָאוּ יְשַׁעְיָה וִיחֶזְקֵאל, שֶׁנֶּאֱמַר: (הושע יב,יא) "וּבְיַד הַנְּבִיאִים אֲדַמֶּה."
דָּבָר אַחֵר: <b>"לְעֵינֵי כָל הָעָם"</b>. מְלַמֵּד שֶׁאִם הָיוּ חֲסֵרִין עַד אֶחָד, אֵינָן כְּדַי לְקַבֵּל. רַבִּי יוֹסֵה אוֹמֵר: אֲפִלּוּ יֵשׁ שָׁם שְׁנֵי אֲלָפִים וּשְׁנֵי רְבָבוֹת, הֵם כְּדַי לְקַבֵּל, שֶׁנֶּאֱמַר: (במדבר י,לו) "וּבְנֻחֹה יֹאמַר: שׁוּבָה יי רִבְבוֹת אַלְפֵי יִשְׂרָאֵל."
(שמות יט,יב) <b>["וְהִגְבַּלְתָּ אֶת הָעָם סָבִיב לֵאמֹר: הִשָּׁמְרוּ לָכֶם עֲלוֹת בָּהָר וּנְגֹעַ בְּקָצֵהוּ; כָּל הַנֹּגֵעַ בָּהָר מוֹת יוּמָת."] "וְהִגְבַּלְתָּ אֶת הָעָם"</b>. שׁוֹמֵעַ אֲנִי, לְמִזְרָחוֹ! תִּלְמֹד לוֹמַר <b>"סָבִיב"</b>. <b>"לֵאמֹר"</b>, שֶׁהֻתְּרוּ זֶה בָזֶה. <b>"הִשָּׁמְרוּ לָכֶם"</b>, בְּ'לֹא תַּעֲשֶׂה'. <b>"עֲלוֹת בָּהָר"</b>, יָכֹל לֹא יַעֲלֶה וְלֹא יִגַּע, אֲבָל יִכָּנֵס בְּלֶקְטִיקָא?<sup class="footnote-marker">*</sup><i class="footnote">לֶקְטִיקָא. lectica: אפיריון, כיסא נישא על ידי סבלים.</i> תִּלְמֹד לוֹמַר <b>"עֲלוֹת בָּהָר וּנְגֹעַ בְּקָצֵהוּ"</b>. <b>"כָּל הַנֹּגֵעַ בָּהָר מוֹת יוּמָת"</b>, הֲרֵי זֶה עֹנֶשׁ.
(שמות יט,יג) <b>["לֹא תִגַּע בּוֹ יָד, כִּי סָקוֹל יִסָּקֵל אוֹ יָרֹה יִיָּרֶה, אִם בְּהֵמָה אִם אִישׁ, לֹא יִחְיֶה; בִּמְשֹׁךְ הַיֹּבֵל, הֵמָּה יַעֲלוּ בָהָר."] "לֹא תִגַּע בּוֹ יָד"</b>, וְלֹא בְשִׁילֹה וְלֹא בְאֹהֶל מוֹעֵד וְלֹא בְבֵית עוֹלָמִים. <b>"כִּי סָקוֹל יִסָּקֵל"</b>. וּמְנַיִן יִדָּחֶה?<sup class="footnote-marker">*</sup><i class="footnote">יִדָּחֶה: יומת על ידי שדוחים אותו מראש הגג והוא נופל.</i> תִּלְמֹד לוֹמַר <b>"יָרֹה"</b>. וּמְנַיִן אִם מֵת בִּדְחִיָּה, יָצָא?<sup class="footnote-marker">*</sup><i class="footnote">יָצָא: התקיימה בו מיתה בסקילה.</i> תִּלְמֹד לוֹמַר <b>"יִיָּרֶה"</b>. וּמְנַיִן לְכָל הַנִּסְקָלִין נִדְחִין? תִּלְמֹד לוֹמַר <b>"כִּי סָקוֹל יִסָּקֵל אוֹ יָרֹה יִיָּרֶה"</b>. <b>"אִם בְּהֵמָה"</b>, אֵין לִי אֶלָּא בְהֵמָה, חָיָה מְנַיִן? תִּלְמֹד לוֹמַר <b>"אִם בְּהֵמָה"</b>. <b>"אִם אִישׁ"</b>, אֵין לִי אֶלָּא אִישׁ, אִשָּׁה מְנַיִן? תִּלְמֹד לוֹמַר <b>"אִם אִישׁ לֹא יִחְיֶה"</b>.
רַבִּי עֲקִיבָה אוֹמֵר: נֶאֱמַר כָּן <b>"לֹא יִחְיֶה"</b>, וְנֶאֱמַר לְהַלָּן (שמות כב,יז) "מְכַשֵּׁפָה לֹא תְחַיֶּה." מָה כָּן בִּסְקִילָה, אַף לְהַלָּן בִּסְקִילָה.
<b>"בִּמְשֹׁךְ הַיֹּבֵל הֵמָּה יַעֲלוּ בָהָר." </b>כְּשֶׁיִּמְשֹׁךְ הַיּוֹבֵל אֶת קוֹלוֹ, אַתֶּם רַשָּׁאִין לַעֲלוֹת בָּהָר! רַבִּי יוֹסֵה אוֹמֵר: מִכָּן אָמָרוּ: לֹא מְקוֹמוֹ שֶׁלָּאָדָם מְכַבְּדוֹ, אֶלָּא הוּא מְכַבֵּד אֶת מְקוֹמוֹ. כָּל זְמַן שֶׁהַשְּׁכִינָה בָהָר, (שמות יט,יב) "כָּל הַנֹּגֵעַ בָּהָר מוֹת יוּמָת"; נִסְתַּלַּק כְּבוֹד שְׁכִינָה, הַכֹּל רַשָּׁאִין לַעֲלוֹת בָּהָר.
(שמות יט,יד) <b>["וַיֵּרֶד מֹשֶׁה מִן הָהָר אֶל הָעָם, וַיְקַדֵּשׁ אֶת הָעָם וַיְכַבְּסוּ שִׂמְלֹתָם."] "וַיֵּרֶד מֹשֶׁה מִן הָהָר אֶל הָעָם"</b>, מְלַמֵּד שֶׁלֹּא הָיָה מֹשֶׁה פּוֹנֶה לַעֲסָקָיו, וְלֹא הָיָה יוֹרֵד לְבֵיתוֹ, אֶלָּא מִן הָהָר אֶל הָעָם. אֵין לִי אֶלָּא דִּבְּרוֹת הַר סִינַי, דִּבְּרוֹת אֹהֶל מוֹעֵד מְנַיִן? תִּלְמֹד לוֹמַר: (שמות לד,לד) "וְיָצָא וְדִבֶּר אֶל בְּנֵי יִשְׂרָאֵל אֵת אֲשֶׁר יְצֻוֶּה." וּמְנַיִן לְכָל הָעֲלִיּוֹת שֶׁהָיָה עוֹלֶה, בַּבֹּקֶר הָיָה עוֹלֶה? שֶׁנֶּאֱמַר: (שמות לד,ב-ד) "וֶהְיֵה נָכוֹן לַבֹּקֶר, וְעָלִיתָ בַבֹּקֶר אֶל הַר סִינַי, וְנִצַּבְתָּ לִי שָׁם עַל רֹאשׁ הָהָר. וְאִישׁ לֹא יַעֲלֶה עִמָּךְ, וְגַם אִישׁ אַל יֵרָא בְּכָל הָהָר, גַּם הַצֹּאן וְהַבָּקָר אַל יִרְעוּ אֶל מוּל הָהָר הַהוּא. וַיִּפְסֹל שְׁנֵי לֻחֹת אֲבָנִים כָּרִאשֹׁנִים, וַיַּשְׁכֵּם מֹשֶׁה בַבֹּקֶר, וַיַּעַל אֶל הַר סִינַי, כַּאֲשֶׁר צִוָּה יי אֹתוֹ". שֶׁאֵין תַלְמוּד לוֹמַר "כַּאֲשֶׁר צִוָּה יי אֹתוֹ", אֶלָּא זֶה בִּנְיַן אָב: כָּל זְמַן שֶׁהָיָה עוֹלֶה, בַּבֹּקֶר הָיָה עוֹלֶה.
<b>"וַיְקַדֵּשׁ אֶת הָעָם"</b>. זִמְּנָן, (במדבר ח,ז) <b>"וְכִבְּסוּ בִגְדֵיהֶם וְהִטֶּהָרוּ"</b>.
(שמות יט,טו) <b>["וַיֹּאמֶר אֶל הָעָם: הֱיוּ נְכֹנִים לִשְׁלֹשֶׁת יָמִים, אַל תִּגְּשׁוּ אֶל אִשָּׁה!"] "וַיֹּאמֶר אֶל הָעָם: הֱיוּ נְכֹנִים לִשְׁלֹשֶׁת יָמִים"</b>, אֲבָל לֹא שָׁמַעְנוּ שֶׁאָמַר הַמָּקוֹם לִפְרֹשׁ מִן הָאִשָּׁה, אֶלָּא <b>"הֱיוּ נְכֹנִים"</b>, (שמות יט,יא) "וְהָיוּ נְכֹנִים", גְּזֵרָה שָׁוָה: מָה <b>"הֱיוּ נְכֹנִים"</b> הָאָמוּר כָּן, לִפְרֹשׁ מִן הָאִשָּׁה, אַף "וְהָיוּ נְכֹנִים" הָאָמוּר לְהַלָּן, לִפְרֹשׁ מִן הָאִשָּׁה.
רַבִּי אוֹמֵר: מִמְּקוֹמוֹ הוּא מֻכְרָע: (שמות יט,י) "לֵךְ אֶל הָעָם וְקִדַּשְׁתָּם הַיּוֹם וּמָחָר". אִם עַל עִנְיַן טְבִילָה, יִטְבֹּל בַּחֲמִישִׁי וִיהֵי כְמוֹ הַעְרֵב שֶׁמֶשׁ! וּמַה תִּלְמֹד לוֹמַר "לֵךְ אֶל הָעָם"? אֶלָּא שֶׁאָמַר הַמָּקוֹם לִפְרֹשׁ מִן הָאִשָּׁה.
<b>"אַל תִּגְּשׁוּ אֶל אִשָּׁה."</b> מִכָּן אָמָרוּ: הַפּוֹלֶטֶת שִׁכְבַת זֶרַע בַּיּוֹם הַשְּׁלִישִׁי, שֶׁהִיא טְהוֹרָה. רְאָיָה לַדָּבָר מִסִּינַי. דִּבְרֵי רַבִּי אֶלְעָזָר בֶּן עֲזַרְיָה. רַבִּי אֱלִיעֶזֶר אוֹמֵר: פְּעָמִים שֶׁהֵן אַרְבַּע עוֹנוֹת,<sup class="footnote-marker">*</sup><i class="footnote">עוֹנָה: חצי יממה, שתים-עשרה שעות.</i> פְּעָמִים שֶׁהֵן חָמֵשׁ, פְּעָמִים שֶׁהֵן שֵׁשׁ. רַבִּי עֲקִיבָה אוֹמֵר: לְעוֹלָם חָמֵשׁ.
(שמות יט,טז) <b>["וַיְהִי בַיּוֹם הַשְּׁלִישִׁי, בִּהְיֹת הַבֹּקֶר, וַיְהִי קֹלֹת וּבְרָקִים וְעָנָן כָּבֵד עַל הָהָר, וְקֹל שֹׁפָר חָזָק מְאֹד, וַיֶּחֱרַד כָּל הָעָם אֲשֶׁר בַּמַּחֲנֶה."] "וַיְהִי בַיּוֹם הַשְּׁלִישִׁי, בִּהְיֹת הַבֹּקֶר"</b>. מְלַמֵּד שֶׁהִקְדִּים הַמָּקוֹם עַל יָדָיו, לְקַיֵּם מַה שֶּׁנֶּאֱמַר: (שיר השירים א,יב) "עַד שֶׁהַמֶּלֶךְ בִּמְסִבּוֹ,<sup class="footnote-marker">*</sup><i class="footnote">בִּמְסִבּוֹ: מסב במשתה שלו.</i> נִרְדִּי<sup class="footnote-marker">*</sup><i class="footnote">נִרְדִּי: הנרד שלי. הנרד הוא צמח הגדל בהרי הודו, Nardostahys jatamansi, והיו מכינים בושם יקר על ידי שריית עליו בשמן.</i> נָתַן רֵיחוֹ."
<b>"וַיְהִי קֹלֹת"</b>, קוֹל, קוֹלוֹת, וּמִינֵי קוֹלוֹת מְשֻׁנִּים זֶה מִזֶּה. <b>"וּבְרָקִים"</b>, בָּרָק בְּרָקִים, וּמִינֵי בְרָקִים מְשֻׁנִּים זֶה מִזֶּה. <b>"וְעָנָן כָּבֵד עַל הָהָר"</b>, זֶה עֲרָפֶל, שֶׁנֶּאֱמַר: (שמות כ,יז) <b>"וּמֹשֶׁה נִגַּשׁ אֶל הָעֲרָפֶל"</b>.
<b>"וְקֹל שֹׁפָר חָזָק מְאֹד"</b>. מִנְהַג הֶדְיוֹט, כָּל זְמַן שֶׁהוּא הוֹלֵךְ, קוֹלוֹ עָמֶה,<sup class="footnote-marker">*</sup><i class="footnote">עָמֶה: חלש ובלתי ברור.</i> אֲבָל כָּן, כָּל זְמַן שֶׁהוּא הוֹלֵךְ, קוֹלוֹ מַגְבִּיר. וְלָמָּה רַךְ מִבַּתְּחִלָּה? לְשַׁכֵּךְ אֶת הָאֹזֶן, מַה שֶּׁהִיא יְכוֹלָה לִשְׁמֹעַ.<sup class="footnote-marker">*</sup><i class="footnote">לְשַׁכֵּךְ: להרגיע.</i> <b>"וַיֶּחֱרַד כָּל הָעָם אֲשֶׁר בַּמַּחֲנֶה."</b> מְלַמֵּד שֶׁנִּזְדַּעְזְעוּ.
(שמות יט,יז) <b>["וַיּוֹצֵא מֹשֶׁה אֶת הָעָם לִקְרַאת הָאֱלֹהִים מִן הַמַּחֲנֶה, וַיִּתְיַצְּבוּ בְּתַחְתִּית הָהָר."] "וַיּוֹצֵא מֹשֶׁה אֶת הָעָם לִקְרַאת הָאֱלֹהִים מִן הַמַּחֲנֶה"</b>. אָמַר רַבִּי יוֹסֵה: יְהוּדָה הָיָה דוֹרֵשׁ: (דברים לג,ב) "יי מִסִּינַי בָּא". אַל תִּקְרָא כֵן אֶלָּא 'יי לְסִינַי בָּא', לִתֵּן תּוֹרָה לְיִשְׂרָאֵל. כְּחָתָן זֶה שֶׁהוּא יוֹצֵא לִקְרַאת כַּלָּה.
"וַיִּתְיַצְּבוּ", נִצְפְּפוּ.<sup class="footnote-marker">*</sup><i class="footnote">נִצְפְּפוּ: עמדו צפופים.</i> מְלַמֵּד שֶׁהָיוּ מִתְיָרְאִין מִפְּנֵי הַזִּיקִין<sup class="footnote-marker">*</sup><i class="footnote">הַזִּיקִין: כוכבים נופלים.</i> וּמִפְּנֵי הַזְּוָעוֹת,<sup class="footnote-marker">*</sup><i class="footnote">הַזְּוָעוֹת: רעידות האדמה.</i> מִפְּנֵי הָרְעָמִים, מִפְּנֵי הַבְּרָקִים הַבָּאִים.
<b>"בְּתַחְתִּית הָהָר."</b> מְלַמֵּד שֶׁנִּתְלַשׁ הָהָר מִמְּקוֹמוֹ, וְקָרְבוּ וְעָמְדוּ תַּחַת הָהָר, שֶׁנֶּאֱמַר: (דברים ד,יא) "וַתִּקְרְבוּן וַתַּעַמְדוּן תַּחַת הָהָר".
עֲלֵיהֶם מְפֹרָשׁ בַּקַּבָּלָה: (שיר השירים ב,יד) "יוֹנָתִי בְּחַגְוֵי הַסֶּלַע, בְּסֵתֶר הַמַּדְרֵגָה,<sup class="footnote-marker">*</sup><i class="footnote">חַגְוֵי הַסֶּלַע: נקיקים, חללים צרים בסלעים.</i> הַרְאִינִי אֶת מַרְאַיִךְ, הַשְׁמִיעִנִי אֶת קוֹלֵךְ, כִּי קוֹלֵךְ עָרֵב, וּמַרְאֵיךְ נָאוֶה." "הַרְאִינִי אֶת מַרְאַיִךְ", אֵלּוּ שְׁתֵּים עֶשְׂרֵה מַצֵּבָה, לִשְׁנֵים עָשָׂר שִׁבְטֵי יִשְׂרָאֵל; "הַשְׁמִיעִנִי אֶת קוֹלֵךְ", אֵלּוּ עֲשֶׂרֶת הַדִּבְּרוֹת; "כִּי קוֹלֵךְ עָרֵב", אֵלּוּ לְאַחַר עֲשֶׂרֶת הַדִּבְּרוֹת; "וּמַרְאֵיךְ נָאוֶה", (ויקרא ט,ה) "וַיִּקְרְבוּ כָּל הָעֵדָה וַיַּעַמְדוּ לִפְנֵי יי."
רַבִּי אֱלִיעֶזֶר אוֹמֵר: עַל יַם סוּף הַדָּבָר אָמוּר: "הַרְאִינִי אֶת מַרְאַיִךְ", (שמות יד,יג) "הִתְיַצְּבוּ וּרְאוּ אֶת יְשׁוּעַת יי"; "הַשְׁמִיעִנִי אֶת קוֹלֵךְ", (שמות יד,י) "וַיִּירְאוּ מְאֹד וַיִּצְעֲקוּ בְנֵי יִשְׂרָאֵל אֶל יי." "כִּי קוֹלֵךְ עָרֵב", (שמות ב,כג) "וַיִּזְעָקוּ וַתַּעַל שַׁוְעָתָם"; "וּמַרְאֵיךְ נָאוֶה", (שמות ד,ל-לא) "וַיַּעַשׂ הָאֹתֹת לְעֵינֵי הָעָם. וַיַּאֲמֵן הָעָם".
דָּבָר אַחֵר: (שיר השירים ב,יד) "כִּי קוֹלֵךְ עָרֵב", עַל הַיָּם: (שמות טו,א) "אָשִׁירָה לַיי, כִּי גָאֹה גָּאָה"; "וּמַרְאֵיךְ נָאוֶה", אֵלּוּ (תהלים ח,ג) "מִפִּי עוֹלְלִים וְיֹנְקִים יִסַּדְתָּ עֹז, לְמַעַן צוֹרְרֶיךָ, לְהַשְׁבִּית אוֹיֵב וּמִתְנַקֵּם."

Chapter 4

(שמות יט,יח) <b>["וְהַר סִינַי עָשַׁן כֻּלּוֹ, מִפְּנֵי אֲשֶׁר יָרַד עָלָיו יי בָּאֵשׁ, וַיַּעַל עֲשָׁנוֹ כְּעֶשֶׁן הַכִּבְשָׁן, וַיֶּחֱרַד כָּל הָהָר מְאֹד."] "וְהַר סִינַי עָשַׁן כֻּלּוֹ"</b>. יָכֹל מְקוֹם הַכָּבוֹד בִּלְבַד? תִּלְמֹד לוֹמַר <b>"כֻּלּוֹ"</b>. מִפְּנֵי מָה? <b>"מִפְּנֵי אֲשֶׁר יָרַד עָלָיו יי בָּאֵשׁ"</b>. מַגִּיד שֶׁהַתּוֹרָה אֵשׁ, וּמֵאֵשׁ נִתְּנָה, וּבָאֵשׁ נִמְשְׁלָה. מָה דַּרְכָּהּ שֶׁלָּאֵשׁ? אִם קָרֵב אָדָם אֶצְלָהּ, נִכְוֶה, רָחֵק מִמֶּנָּה, צוֹנֵן, אֵין לוֹ לָאָדָם אֶלָּא לְהִתְחַמֵּם כְּנֶגֶד אוּרָהּ!
<b>"וַיַּעַל עֲשָׁנוֹ"</b>. יָכֹל כְּעָשָׁן זֶה בִּלְבַד? תִּלְמֹד לוֹמַר <b>"כְּעֶשֶׁן הַכִּבְשָׁן"</b>. אִי כִּבְשָׁן, יָכֹל כְּכִבְשָׁן זֶה בִּלְבַד? תִּלְמֹד לוֹמַר: (דברים ד,יא) "וְהָהָר בֹּעֵר בָּאֵשׁ עַד לֵב הַשָּׁמַיִם". וּמַה תִּלְמֹד לוֹמַר <b>"הַכִּבְשָׁן"</b>? לְשַׁכֵּךְ אֶת הָאֹזֶן מַה שֶּׁהִיא יְכוֹלָה לִשְׁמֹעַ.
כַּיּוֹצֵא בוֹ: (עמוס ג,י) "אַרְיֵה שָׁאָג, מִי לֹא יִירָא?" וְכִי מִי נָתַן כֹּחַ וּגְבוּרָה בָּאֲרִי, לֹא הוּא? אֶלָּא הֲרֵי אָנוּ מְכַנִּין אוֹתוֹ מִבִּרְיוֹתָיו, לְשַׁכֵּךְ אֶת הָאֹזֶן מַה שֶּׁהִיא יְכוֹלָה לִשְׁמֹעַ.
כַּיּוֹצֵא בוֹ: (יחזקאל מג,ב) "וְהִנֵּה כְּבוֹד אֱלֹהֵי יִשְׂרָאֵל בָּא מִדֶּרֶךְ הַקָּדִים, וְקוֹלוֹ כְּקוֹל מַיִם רַבִּים". וְכִי מִי נָתַן כֹּחַ וּגְבוּרָה בַּמַּיִם, לֹא הוּא? אֶלָּא הֲרֵי אָנוּ מְכַנִּין אוֹתוֹ מִבִּרְיוֹתָיו,<sup class="footnote-marker">*</sup><i class="footnote">מְכַנִּין אוֹתוֹ מִבִּרְיוֹתָיו: מתארים את התגלות ה' על ידי דימויים לנבראים, לטבע.</i> לְשַׁכֵּךְ אֶת הָאֹזֶן.
<b>"וַיֶּחֱרַד כָּל הָהָר"</b>. וַהֲלֹא בִּכְלַל כָּל הֶהָרִים הָיָה, שֶׁנֶּאֱמַר: (שופטים ה,ה) "הָרִים נָזְלוּ מִפְּנֵי יי, זֶה סִינַי". וְאוֹמֵר: (תהלים סח,יז) "לָמָּה תְּרַצְּדוּן,<sup class="footnote-marker">*</sup><i class="footnote">תְּרַצְּדוּן: הוצאו כמה פירושים: תרעדו; תשפלו; תקנאו.</i> הָרִים גַּבְנֻנִּים?"<sup class="footnote-marker">*</sup><i class="footnote">גַּבְנֻנִּים: גבוהים.</i> אָמַר לָהֶם: כֻּלְּכֶם גִּבְּנִים אַתֶּם! כְּמָה דְאַתְּ אָמַר: (ויקרא כא,כ) "אוֹ גִבֵּן אוֹ דַק".
מִפְּנֵי מָה שָׁרַת שְׁכִינָה בְּחֶלְקוֹ שֶׁלְּבִנְיָמִן? שֶׁכָּל הַשְּׁבָטִים הָיוּ שׁוּתָפִין בִּמְכִירָתוֹ שֶׁלְּיוֹסֵף, וּבִנְיָמִין לֹא הָיָה שׁוּתָף עִמָּהֶם. וְכָל הַשְּׁבָטִים נוֹלְדוּ בְּחוּצָה לָאָרֶץ, וּבִנְיָמִין נוֹלַד בְּאֶרֶץ יִשְׂרָאֵל. אַף עַל פִּי כֵן, (תהלים סח,יז) "הָהָר חָמַד אֱלֹהִים לְשִׁבְתּוֹ, אַף יי יִשְׁכֹּן לָנֶצַח."
(שמות יט,יט) <b>["וַיְהִי קוֹל הַשֹּׁפָר הוֹלֵךְ וְחָזֵק מְאֹד, מֹשֶׁה יְדַבֵּר וְהָאֱלֹהִים יַעֲנֶנּוּ בְקוֹל."] "וַיְהִי קוֹל הַשֹּׁפָר"</b>. הֲרֵי זֶה סִימָן יָפֶה בַּכְּתוּבִים: כָּל מָקוֹם שֶׁהוּא אוֹמֵר 'שׁוֹפָר', הֲרֵי זֶה סִימָן יָפֶה לְיִשְׂרָאֵל, שֶׁנֶּאֱמַר: (תהלים מז,ו) "עָלָה אֱלֹהִים בִּתְרוּעָה, יי בְּקוֹל שׁוֹפָר." (ישעיה כז,יג) "וְהָיָה, בַּיּוֹם הַהוּא, יִתָּקַע בְּשׁוֹפָר גָּדוֹל". (זכריה ט,יד) "וַאדֹנָי יי בַּשּׁוֹפָר יִתְקָע, וְהָלַךְ בְּסַעֲרוֹת תֵּימָן."
<b>"הוֹלֵךְ וְחָזֵק מְאֹד"</b>. מִנְהַג הַהֶדְיוֹט, כָּל זְמַן שֶׁהוּא הוֹלֵךְ, קוֹלוֹ עָמֶה, אֲבָל כָּן, כָּל זְמַן שֶׁהוּא הוֹלֵךְ, קוֹלוֹ מַגְבִּיר. וְלָמָּה רַךְ מִבַּתְּחִלָּה? לְשַׁכֵּךְ אֶת הָאֹזֶן מַה שֶּׁהִיא יְכוֹלָה לִשְׁמֹעַ.
<b>"מֹשֶׁה יְדַבֵּר וְהָאֱלֹהִים יַעֲנֶנּוּ בְקוֹל."</b> רַבִּי אֱלִיעֶזֶר אוֹמֵר: וּמְנַיִן אַתָּה אוֹמֵר שֶׁאֵין הַמָּקוֹם מְדַבֵּר, עַד שֶׁמֹּשֶׁה אוֹמֵר לוֹ: דַּבֵּר, שֶׁכְּבָר קִבְּלוּ בָנֶיךָ עֲלֵיהֶם? לְכָךְ נֶאֱמַר: <b>"מֹשֶׁה יְדַבֵּר וְהָאֱלֹהִים יַעֲנֶנּוּ בְקוֹל."</b>
אָמַר לוֹ רַבִּי עֲקִיבָה: בְּוַדַּי כֵּן הוּא הַדָּבָר! וּמַה תִּלְמֹד לוֹמַר <b>"מֹשֶׁה יְדַבֵּר"</b>? אֶלָּא מְלַמֵּד, שֶׁנִּתַּן כֹּחַ וּגְבוּרָה בְמֹשֶׁה, וְהָיָה הַקֹּדֶשׁ מְסַיְּעוֹ בְקוֹלוֹ. וּבַנְּעִימָה שֶׁהָיָה מֹשֶׁה שׁוֹמֵעַ, בָּהּ הָיָה מַשְׁמִיעַ אֶת יִשְׂרָאֵל. לְכָךְ נֶאֱמַר: (שמות יט,יט) <b>"מֹשֶׁה יְדַבֵּר וְהָאֱלֹהִים יַעֲנֶנּוּ בְקוֹל." </b>
(שמות יט,כ) <b>["וַיֵּרֶד יי עַל הַר סִינַי אֶל רֹאשׁ הָהָר, וַיִּקְרָא יי לְמֹשֶׁה אֶל רֹאשׁ הָהָר, וַיַּעַל מֹשֶׁה."] "וַיֵּרֶד יי עַל הַר סִינַי"</b>. שׁוֹמֵעַ אֲנִי, עַל כֻּלּוֹ! תִּלְמֹד לוֹמַר: (שמות כ,יח) "כִּי מִן הַשָּׁמַיִם דִּבַּרְתִּי עִמָּכֶם." מְלַמֵּד שֶׁהִרְכִּין הַמָֹקוֹם שָׁמַיִם הַתַּחְתּוֹנִים וּשְׁמֵי הַשָּׁמַיִם הָעֶלְיוֹנִים עַל רֹאשׁ הָהָר, וְיָרַד הַכָּבוֹד וְהֻצְעַן עַל גַּב הַר סִינַי.<sup class="footnote-marker">*</sup><i class="footnote">הֻצְעַן: נעקר.</i> כְּאָדָם שֶׁהוּא מַצִּיעַ אֶת הַכַּר עַל גַּבֵּי הַמִּטָּה, וּכְאָדָם שֶׁהוּא מְדַבֵּר מֵעַל גַּבֵּי הַכַּר, שֶׁנֶּאֱמַר: (ישעיה סד,א) "כִּקְדֹחַ אֵשׁ הֲמָסִים,<sup class="footnote-marker">*</sup><i class="footnote">כִּקְדֹחַ אֵשׁ הֲמָסִים: כמו שהאש שורפת ענפים.</i> מַיִם תִּבְעֶה אֵשׁ,<sup class="footnote-marker">*</sup><i class="footnote">מַיִם תִּבְעֶה אֵשׁ: האש מרתיחה מים ועושה בועות.</i> לְהוֹדִיעַ שִׁמְךָ לְצָרֶיךָ, מִפָּנֶיךָ גּוֹיִם יִרְגָּזוּ." וְכֵן הוּא אוֹמֵר: (ישעיה סד,ב) "בַּעֲשׂוֹתְךָ נוֹרָאוֹת לֹא נְקַוֶּה, יָרַדְתָּ, מִפָּנֶיךָ הָרִים נָזֹלּוּ."
רַבִּי יוֹסֵה אוֹמֵר: הֲרֵי הוּא אוֹמֵר: (תהלים קטו,טז) "הַשָּׁמַיִם שָׁמַיִם לַיי, וְהָאָרֶץ נָתַן לִבְנֵי אָדָם." לֹא עָלָה אֵלִיָּהוּ לְמַעְלָה, וְלֹא יָרַד הַכָּבוֹד לְמַטָּה. אֶלָּא מְלַמֵּד, שֶׁאָמַר הַמָּקוֹם לְמֹשֶׁה: הֲרֵי אֲנִי קוֹרֵא לָךְ מֵרֹאשׁ הָהָר, וְאַתְּ עוֹלֶה, שֶׁנֶּאֱמַר: <b>"וַיִּקְרָא יי לְמֹשֶׁה אֶל רֹאשׁ הָהָר, וַיַּעַל מֹשֶׁה."</b>
(שמות יט,כא) <b>["וַיֹּאמֶר יי אֶל מֹשֶׁה: רֵד הָעֵד בָּעָם! פֶּן יֶהֶרְסוּ אֶל יי לִרְאוֹת, וְנָפַל מִמֶּנּוּ רָב."] "וַיֹּאמֶר יי אֶל מֹשֶׁה: רֵד, הָעֵד בָּעָם!"</b> הַסְהַד בָּהֶן!<sup class="footnote-marker">*</sup><i class="footnote">הַסְהַד: העד!</i> <b>"פֶּן יֶהֶרְסוּ אֶל יי"</b>, שֶׁמָּא יִדָּחוּ לִרְאוֹת; <b>"וְנָפַל מִמֶּנּוּ רָב."</b> מַגִּיד שֶׁנִּתְּנָה רְשׁוּת לַשְּׁלוּחִין לְחַבֵּל.
יְחִידִי שֶׁיִּפֹּל מֵהֶם, הֲרֵי הוּא עָלַי כְּכֻלָּן. מְלַמֵּד שֶׁאַף אֶחָד מְמָעֵט עַל יְדֵי כֻלָּן.<sup class="footnote-marker">*</sup><i class="footnote">שֶׁאַף אֶחָד: אפילו אחד.</i> דָּבָר אַחֵר: יְחִידִי שֶׁיִּפֹּל מֵהֶן, הֲרֵי הוּא עָלַי כְּנֶגֶד כָּל מַעֲשֵׂה בְרֵאשִׁית. וְכֵן הוּא אוֹמֵר: (זכריה ט,א) "כִּי לַיי עֵין אָדָם, וְכֹל שִׁבְטֵי יִשְׂרָאֵל."
(שמות יט,כב) <b>"וְגַם הַכֹּהֲנִים הַנִּגָּשִׁים אֶל יי יִתְקַדָּשׁוּ, פֶּן יִפְרֹץ בָּהֶם יי." </b> יָכֹל הַכֹּהֲנִים בִּכְלַל הָעָם? תִּלְמֹד לוֹמַר: (שמות יט,י) "לֵךְ אֶל הָעָם, וְקִדַּשְׁתָּם הַיּוֹם וּמָחָר!" אֵין הַכֹּהֲנִים בִּכְלַל הָעָם, שֶׁנֶּאֱמַר: (ויקרא טז,לג) "וְעַל הַכֹּהֲנִים וְעַל כָּל עַם הַקָּהָל יְכַפֵּר", אֵין הַכֹּהֲנִים בִּכְלַל הָעָם. (דברים יח,ג) "וְזֶה יִהְיֶה מִשְׁפַּט הַכֹּהֲנִים מֵאֵת הָעָם", אֵין הַכֹּהֲנִים בִּכְלַל הָעָם. וְאֵילוּ הֵם הַכֹּהֲנִים? רַבִּי יְהוֹשֻׁעַ בֶּן קָרְחָה אוֹמֵר: אֵלּוּ בְכוֹרוֹת. רַבִּי אוֹמֵר: זֶה נָדָב וַאֲבִיהוּא. כָּל מָקוֹם שֶׁהוּא אוֹמֵר 'הַכֹּהֲנִים', אֵינוֹ אוֹמֵר 'נָדָב וַאֲבִיהוּא', וְכָל מָקוֹם שֶׁהוּא אוֹמֵר 'נָדָב וַאֲבִיהוּא', אֵינוֹ אוֹמֵר 'הַכֹּהֲנִים'.
<b>"הַכֹּהֲנִים הַנִּגָּשִׁים אֶל יי יִתְקַדָּשׁוּ, פֶּן יִפְרֹץ בָּהֶם יי." </b>וּכְשֶׁהוּא אוֹמֵר <b>"וְגַם"</b>, אַף הַזְּקֵנִים עִמָּהֶם.
(שמות יט,כג) <b>"וַיֹּאמֶר מֹשֶׁה אֶל יי: לֹא יוּכַל הָעָם לַעֲלֹת אֶל הַר סִינָי, כִּי אַתָּה הַעֵדֹתָה בָּנוּ לֵאמֹר: הַגְבֵּל אֶת הָהָר וְקִדַּשְׁתּוֹ." "הַעֵדֹתָה בָּנוּ"</b>, כְּבַר הֵעַדְתִּי בָהֶם וְקָבַעְתִּי לָהֶן תְּחוּמִין.
(שמות יט,כד) <b>["וַיֹּאמֶר אֵלָיו יי: לֶךְ רֵד! וְעָלִיתָ אַתָּה וְאַהֲרֹן עִמָּךְ, וְהַכֹּהֲנִים וְהָעָם אַל יֶהֶרְסוּ לַעֲלֹת אֶל יי, פֶּן יִפְרָץ בָּם."] "וַיֹּאמֶר אֵלָיו יי: " </b>מֹשֶׁה, <b>"לֶךְ, רֵד!" </b>יָפֶה אָמַרְתָּ! זֶהוּ שֶׁהָיָה רַבִּי יְהוּדָה אוֹמֵר: מְנַיִן אַתָּה אוֹמֵר, שֶׁאָמַר הַמָּקוֹם לְמֹשֶׁה: הֲרֵי אֲנִי אוֹמֵר לָךְ דָּבָר, וְאַתְּ מַחְזִירֵנִי, וַאֲנִי מוֹדֶה לָךְ, שֶׁיְּהוּ כָל יִשְׂרָאֵל אוֹמְרִים: גָּדוֹל מֹשֶׁה, שֶׁהוֹדָה לוֹ הַמָּקוֹם?
רַבִּי אוֹמֵר: אֵין אָנוּ צְרִיכִין לַעֲשׁוֹת לְמֹשֶׁה גָּדוֹל, אֶלָּא אִם כֵּן עָשִׂינוּ לַמָּקוֹם שֶׁחָזַר בּוֹ וּבִדְבָרָיו! אֲבָל מַחְזִירִין אֶת הָאָדָם בְּשָׁעַת תַּלְמוּד, וּמְזָרְזִין אוֹתוֹ בְשָׁעַת מַעֲשֶׂה. <b>"וְעָלִיתָ אַתָּה וְאַהֲרֹן עִמָּךְ, וְהַכֹּהֲנִים, וְהָעָם"</b>. יָכֹל הַכֹּל יַעֲלוּ? תִּלְמֹד לוֹמַר: (שמות יט,כד) <b>"וְהָעָם אַל יֶהֶרְסוּ לַעֲלֹת אֶל יי, פֶּן יִפְרָץ בָּם." </b>
יָכֹל יַעֲלוּ אַף הַכֹּהֲנִים עִמָּךְ? תִּלְמֹד לוֹמַר <b>"וְעָלִיתָ אַתָּה וְאַהֲרֹן עִמָּךְ"</b>, אֵין הַכֹּהֲנִים עִמָּךְ.
יָכֹל יַעֲלֶה אַף אַהֲרֹן עִמָּךְ? תִּלְמֹד לוֹמַר <b>"וְעָלִיתָ אַתָּה"</b>. אֱמֹר, מָה אַתְּ מְחִיצָה לְעַצְמָךְ, וְאַהֲרֹן מְחִיצָה לְעַצְמוֹ, וְהַכֹּהֲנִים מְחִיצָה לְעַצְמָן. <b>"וְהָעָם"</b>, כָּל עִקָּר <b>"אַל יֶהֶרְסוּ לַעֲלֹת אֶל יי, פֶּן יִפְרָץ בָּם"</b>, שֶׁמָּא יִתְּרָעוּ.<sup class="footnote-marker">*</sup><i class="footnote">יִתְּרָעוּ. יתפרצו, ייהרסו: תרע, ארמית ל-פרץ.</i>
(שמות יט,כה) <b>"וַיֵּרֶד מֹשֶׁה אֶל הָעָם, וַיֹּאמֶר אֲלֵהֶם."</b> אָמַר לָהֶן מִיָּד וְלֹא עִכֵּב. דָּבָר אַחֵר: <b>"וַיֹּאמֶר אֲלֵהֶם"</b>, אָמַר לָהֶן: הֱיוּ עֲתִידִין לְקַבֵּל מַלְכוּת שָׁמַיִם בְּשִׂמְחָה! דָּבָר אַחֵר: <b>"וַיֹּאמֶר אֲלֵהֶם"</b>, אָמַר לָהֶם: הֱיוּ אוֹמְרִין עַל הֵן 'הֵן', וְעַל לָאו 'לָאו'!
(שמות כ,א) <b>["וַיְדַבֵּר אֱלֹהִים אֵת כָּל הַדְּבָרִים הָאֵלֶּה לֵאמֹר."] "וַיְדַבֵּר אֱלֹהִים"</b>, אֵין אֱלֹהִים אֶלָּא דַּיָּן. דַּיָּן לִפָּרַע, וְנֶאֱמָן לְשַׁלֵּם שָׁכָר.
לְפִי שֶׁיֵּשׁ פָּרָשׁוֹת בַּתּוֹרָה, שֶׁאִם עֲשָׂאָן, מְקַבֵּל שָׂכָר, וְאִם לָאו, אֵינוֹ מְקַבֵּל פֻּרְעָנוּת. שׁוֹמֵעַ אֲנִי, אַף עֲשֶׂרֶת הַדִּבְּרוֹת כֵּן? תִּלְמֹד לוֹמַר: <b>"וַיְדַבֵּר אֱלֹהִים אֵת כָּל הַדְּבָרִים הָאֵלֶּה לֵאמֹר."</b> אֵין אֱלֹהִים אֶלָּא דַּיָּן. דַּיָּן לִפָּרַע, וְנֶאֱמָן לְשַׁלֵּם שָׁכָר.
<b>"אֵת כָּל הַדְּבָרִים"</b>, מְלַמֵּד שֶׁאָמַר הַמָּקוֹם עֲשֶׂרֶת הַדִּבְּרוֹת בְּדִבּוּר אֶחָד, מַה שֶּׁאֵיפְשָׁר לְבָשָׂר וָדָם לוֹמַר כֵּן, שֶׁנֶּאֱמַר:<sup class="footnote-marker">*</sup><i class="footnote">שֶּׁאֵיפְשָׁר=שאי אפשר.</i> <b>"וַיְדַבֵּר אֱלֹהִים אֵת כָּל הַדְּבָרִים הָאֵלֶּה לֵאמֹר." </b>
אִם כֵּן, מַה תִּלְמֹד לוֹמַר "אָנֹכִי יי אֱלֹהֶיךָ... לֹא יִהְיֶה לְךָ אֱלֹהִים אֲחֵרִים עַל פָּנָי"? אֶלָּא מְלַמֵּד, שֶׁאָמַר הַמָּקוֹם עֲשֶׂרֶת הַדִּבְּרוֹת בְּדִבּוּר אֶחָד, וְחָזַר וּפֵרְטָן דִּבֵּר וְדִבֵּר בִּפְנֵי עַצְמוֹ. שׁוֹמֵעַ אֲנִי, אַף שְׁאָר כָּל הַדִּבְּרוֹת שֶׁבַּתּוֹרָה נֶאֶמְרוּ כֻלָּן בְּדִבּוּר אֶחָד! תִּלְמֹד לוֹמַר <b>"הָאֵלֶּה"</b>, אֵלּוּ נֶאֶמְרוּ בְדִבּוּר אֶחָד, וּשְׁאָר כָּל הַדִּבְּרוֹת שֶׁבַּתּוֹרָה, דִּבֵּר דִּבֵּר בִּפְנֵי עַצְמוֹ.
<b>"לֵאמֹר."</b> מְלַמֵּד שֶׁהָיוּ אוֹמְרִים עַל הֵן 'הֵן', וְעַל לָאו 'לָאו'. דִּבְרֵי רַבִּי יִשְׁמָעֵאל. רַבִּי עֲקִיבָה אוֹמֵר: עַל הֵן 'הֵן', וְעַל לָאו 'הֵן'. דָּבָר אַחֵר: <b>"לֵאמֹר."</b> צֵא וֶאֱמֹר לָהֶן, וַהֲשִׁיבֵנִי! וּמְנַיִן שֶׁהָיָה מֹשֶׁה יוֹצֵא וּמְדַבֵּר אֶל הָעָם? שֶׁנֶּאֱמַר: (שמות לד,לד) "וְיָצָא וְדִבֶּר אֶל בְּנֵי יִשְׂרָאֵל אֵת אֲשֶׁר יְצֻוֶּה." וּמְנַיִן שֶׁהָיָה מֹשֶׁה מְדַבֵּר דְּבָרִים כְּלַפֵּי הַגְּבוּרָה, וְאוֹמֵר לוֹ 'דַּבֵּר, שֶׁכְּבַר קִבְּלוּ בָנֶיךָ'? שֶׁנֶּאֱמַר: (שמות יח,ט) "וַיָּשֶׁב מֹשֶׁה אֶת דִּבְרֵי הָעָם אֶל יי." וּמְנַיִן שֶׁקִּבְּלוּ עֲלֵיהֶן? שֶׁנֶּאֱמַר: (שמות כד,ז) "כֹּל אֲשֶׁר דִּבֶּר יי, נַעֲשֶׂה וְנִשְׁמָע." וּמְנַיִן שֶׁהַמָּקוֹם הוֹדָה לְדִבְרֵיהֶן? שֶׁנֶּאֱמַר: (דברים ה,כד) "וַיֹּאמֶר יי אֵלַי: שָׁמַעְתִּי אֶת קוֹל דִּבְרֵי הָעָם הַזֶּה אֲשֶׁר דִּבְּרוּ אֵלֶיךָ, הֵיטִיבוּ כָּל אֲשֶׁר דִּבֵּרוּ."

Chapter 5

(שמות כ,ב) <b>["אָנֹכִי יי אֱלֹהֶיךָ, אֲשֶׁר הוֹצֵאתִיךָ מֵאֶרֶץ מִצְרַיִם מִבֵּית עֲבָדִים, לֹא יִהְיֶה לְךָ אֱלֹהִים אֲחֵרִים עַל פָּנָי."] "אָנֹכִי יי אֱלֹהֶיךָ"</b>. מִפְּנֵי מָה לֹא נֶאֶמְרוּ עֲשֶׂרֶת הַדִּבְּרוֹת בִּתְחִלַּת הַתּוֹרָה? מוֹשְׁלוֹ מָשָׁל, לְמָה הַדָּבָר דּוֹמֶה? לְמֶלֶךְ בָּשָׂר וָדָם שֶׁנִּכְנַס לִמְדִינָה. אָמַר לָהֶן: אֶמְלֹךְ עֲלֵיכֶם! אָמְרוּ לוֹ: כְּלוּם עָשִׂיתָ לָנוּ, שֶׁתִּמְלֹךְ עָלֵינוּ? מָה עָשָׂה? בָּנָה לָהֶם אֶת הַחוֹמָה, הִכְנִיס לָהֶם אֶת הַמַּיִם, עָשָׂה לָהֶם מִלְחָמוֹת, אָמַר לָהֶן: אֶמְלֹךְ עֲלֵיכֶם! אָמְרוּ לוֹ: הֵן וְהֵן!
כָּךְ הוֹצִיא הַמָּקוֹם אֶת יִשְׂרָאֵל מִמִּצְרַיִם, קָרַע לָהֶם אֶת הַיָּם, הוֹרִיד לָהֶן אֶת הַמָּן, הֵגִיז לָהֶן אֶת הַשְּׂלָו,<sup class="footnote-marker">*</sup><i class="footnote">הֵגִיז. העביר במעוף.</i> הֶעֱלָה לָהֶן אֶת הַבְּאֵר, עָשָׂה לָהֶן מִלְחֶמֶת עֲמָלֵק, אָמַר לָהֶן: אֶמְלֹךְ עֲלֵיכֶם! אָמְרוּ לוֹ: הֵן וְהֵן!
רַבִּי אוֹמֵר: לְהוֹדִיעַ שְׁבָחָן שֶׁלְּיִשְׂרָאֵל, שֶׁכְּשֶׁעָמְדוּ כֻלָּן לִפְנֵי הַר סִינַי לְקַבֵּל אֶת הַתּוֹרָה, הִשְׁווּ כֻלָּן לֵב אֶחָד, לְקַבֵּל מַלְכוּת אֱלֹהִים בְּשִׂמְחָה. וְלֹא עוֹד, אֶלָּא שֶׁהָיוּ מְמֻשְׁכָּנִים זֶה עַל יְדֵי זֶה.<sup class="footnote-marker">*</sup><i class="footnote">מְמֻשְׁכָּנִים: עֲרֵבִים.</i> וְלֹא עוֹד, אֶלָּא שֶׁנִּגְלָה הַקֹּדֶשׁ בָּרוּךְ הוּא לִכְרוֹת עִמָּהֶן בְּרִית עַל הַסְּתָרִים, שֶׁנֶּאֱמַר: (דברים כט,כח) "הַנִּסְתָּרֹת לַיי אֱלֹהֵינוּ, וְהַנִּגְלֹת לָנוּ וּלְבָנֵינוּ". אָמְרוּ לוֹ: עַל הַגְּלוּיִין אָנוּ כּוֹרְתִין עִמָּךְ בְּרִית, וְאֵין אָנוּ כּוֹרְתִין עִמָּךְ בְּרִית עַל הַסְּתָרִים, שֶׁלֹּא יְהֵי אֶחָד חוֹטֵא בַסֵּתֶר, וִיהֵא הַצִּבּוּר מִתְמַשְׁכֵּן.
<b>"אָנֹכִי יי אֱלֹהֶיךָ"</b>, לָמָּה נֶאֱמַר? לְפִי שֶׁנִּגְלָה עַל הַיָּם כְּגִבּוֹר עוֹשֶׂה מִלְחָמוֹת, שֶׁנֶּאֱמַר: (שמות טו,ג) "יי אִישׁ מִלְחָמָה". נִגְלָה עַל הַר סִינַי כְּזָקֵן מָלֵא רַחֲמִים, שֶׁנֶּאֱמַר: (שמות כד,י) "וַיִּרְאוּ אֵת אֱלֹהֵי יִשְׂרָאֵל, וְתַחַת רַגְלָיו כְּמַעֲשֵׂה לִבְנַת הַסַּפִּיר", וּכְשֶׁנִּגְאֲלוּ, מַה הוּא אוֹמֵר? (שמות כד,י) "וּכְעֶצֶם הַשָּׁמַיִם לָטֹהַר." וְאוֹמֵר: *(דניאל ז,ט-י)<sup class="footnote-marker">*</sup><i class="footnote">* רוֹאֶה הָיִיתִי, עַד אֲשֶׁר כִּסְאוֹת הֻשְׁלְכוּ, וְעַתִּיק יָמִים יָשַׁב, לְבוּשׁוֹ כְּשֶׁלֶג לָבָן וּשְׂעַר רֹאשׁוֹ כְּצֶמֶר נָקִי, כִּסְאוֹ שְׁבִיבִים שֶׁל אֵשׁ גַּלְגַּלָּיו אֵשׁ בּוֹעֶרֶת. נָהָר שֶׁל אֵשׁ נִמְשָׁךְ וְיוֹצֵא מִלְּפָנָיו, אֶלֶף אֲלָפִים יְשָׁרְתוּהוּ וְרִבּוֹא רְבָבוֹת לְפָנָיו יַעַמְדוּ, הַמִּשְׁפָט יָשַׁב וּסְפָרִים נִפְתְּחוּ.</i> "חָזֵה הֲוֵית עַד דִּי כָרְסָוָן רְמִיו, וְעַתִּיק יוֹמִין יְתִב, לְבוּשֵׁהּ כִּתְלַג חִוָּר, וּשְׂעַר רֵאשֵׁהּ כַּעֲמַר נְקֵא, כָּרְסְיֵהּ שְׁבִבִין דִּי נוּר, גַּלְגִּלּוֹהִי נוּר דָּלִק. נְהַר דִּי נוּר נָגֵד וְנָפֵק מִן קֳדָמוֹהִי, אֶלֶף אַלְפִין יְשַׁמְּשׁוּנֵּהּ, וְרִבּוֹ רִבְבָן קָדָמוֹהִי יְקוּמוּן, דִּינָא יְתִב וְסִפְרִין פְּתִיחוּ." שֶׁלֹּא לִתֵּן פִּתְחוֹן פֶּה לְאֻמּוֹת הָעוֹלָם לוֹמַר: שְׁתֵּי רָשֻׁיּוֹת הֵן! אֶלָּא "אָנֹכִי יי אֱלֹהֶיךָ". אֲנִי בְּמִצְרַיִם, אֲנִי עַל הַיָּם, אֲנִי בְּסִינַי, אֲנִי לְשֶׁעָבַר, אֲנִי לֶעָתִיד לָבֹא, אֲנִי בָעוֹלָם הַזֶּה, אֲנִי לָעוֹלָם הַבָּא, שֶׁנֶּאֱמַר: (דברים לב,לט) "רְאוּ עַתָּה כִּי אֲנִי אֲנִי הוּא!" וְאוֹמֵר (ישעיה מו,ד) "וְעַד זִקְנָה אֲנִי הוּא". וְאוֹמֵר: (ישעיה מד,ו) "כֹּה אָמַר יי מֶלֶךְ יִשְׂרָאֵל וְגֹאֲלוֹ, יי צְבָאוֹת: אֲנִי רִאשׁוֹן וַאֲנִי אַחֲרוֹן". וְאוֹמֵר: (ישעיה מא,ד) "מִי פָעַל וְעָשָׂה? קֹרֵא הַדֹּרוֹת מֵרֹאשׁ, אֲנִי יי רִאשׁוֹן, וְאֶת אַחֲרֹנִים אֲנִי הוּא!"
רַבִּי נָתָן אוֹמֵר: מִכָּן תְּשׁוּבָה לַמִּינִין, שֶׁהָיוּ אוֹמְרִים: שְׁתֵּי רָשֻׁיּוֹת הֵן! שֶׁכְּשֶׁעָמַד הַקֹּדֶשׁ וְאָמַר <b>"אָנֹכִי יי אֱלֹהֶיךָ"</b>, מִי עָמַד וּמִחָה כְּנֶגְדּוֹ? אִם תֹּאמַר, בְּמַטְמוֹנִיּוֹת הָיָה הַדָּבָר!<sup class="footnote-marker">*</sup><i class="footnote">בְּמַטְמוֹנִיּוֹת: בסתר, באופן פרטי.</i> וַהֲלֹא כְבָר נֶאֱמַר: (ישעיה מה,יט) "לֹא בַסֵּתֶר דִּבַּרְתִּי, בִּמְקוֹם אֶרֶץ חֹשֶׁךְ, לֹא אָמַרְתִּי לְזֶרַע יַעֲקֹב" לְאֵלּוּ אֲנִי נוֹתְנָהּ, אֶלָּא "תֹּהוּ בַקְּשׁוּנִי!" וְלֹא נְתַתִּיהָ פִּנְגָּס.<sup class="footnote-marker">*</sup><i class="footnote">פִּנְגָּס. pignus: ערבון.</i> וְכֵן הוּא אוֹמֵר: (ישעיה מה,יט) "אֲנִי יי דֹּבֵר צֶדֶק, מַגִּיד מֵישָׁרִים." דָּבָר אַחֵר: (שמות כ,ב) <b>"אָנֹכִי יי אֱלֹהֶיךָ"</b>. כְּשֶׁעָמַד הַקֹּדֶשׁ וְאָמַר <b>"אָנֹכִי יי אֱלֹהֶיךָ"</b>, הָיוּ הֶהָרִים מִתְרַעֲשִׁין וְהַגְּבָעוֹת מִתְמוֹטְטוֹת, וּבָא תָּבוֹר מִבֵּית אֵלִים וְכַרְמֶל מֵאַסְפַּמְיָא, שֶׁנֶּאֱמַר: (ירמיה מו,יח)<sup class="footnote-marker">*</sup><i class="footnote">אַסְפַּמְיָא. ספרד.</i> "חַי אָנִי! נְאֻם הַמֶּלֶךְ יי צְבָאוֹת שְׁמוֹ, כִּי כְּתָבוֹר בֶּהָרִים וּכְכַרְמֶל בַּיָּם יָבוֹא." זֶה אוֹמֵר: אֲנִי נִקְרֵאתִי! וְזֶה אוֹמֵר: אֲנִי נִקְרֵאתִי! וְכֵיוָן שֶׁשָּׁמְעוּ מִפִּיו: (שמות כ,ב) "אֲשֶׁר הוֹצֵאתִיךָ מֵאֶרֶץ מִצְרַיִם", עָמַד כָּל אֶחָד וְאֶחָד בִּמְקוֹמוֹ וְאָמְרוּ: "לֹא עָסַק אֶלָּא עִם מִי שֶׁהוֹצִיא מִמִּצְרַיִם."
דָּבָר אַחֵר: (שמות כ,ב) <b>"אָנֹכִי יי אֱלֹהֶיךָ"</b>. שֶׁכְּשֶׁעָמַד הַקֹּדֶשׁ וְאָמַר <b>"אָנֹכִי יי אֱלֹהֶיךָ"</b>, הָיַת הָאָרֶץ חָלָה, שֶׁנֶּאֱמַר: (שופטים ה,ד-ה)<sup class="footnote-marker">*</sup><i class="footnote">חָלָה: רעדה, רקדה.</i> "יי בְּצֵאתְךָ מִשֵּׂעִיר, בְּצַעְדְּךָ מִשְּׂדֵה אֱדוֹם, אֶרֶץ רָעָשָׁה, גַּם שָׁמַיִם נָטָפוּ, גַּם עָבִים נָטְפוּ מָיִם. הָרִים נָזְלוּ מִפְּנֵי יי, זֶה סִינַי מִפְּנֵי יי אֱלֹהֵי יִשְׂרָאֵל." וְאוֹמֵר: (תהלים כט,ג-ט) "קוֹל יי בַּכֹּחַ, קוֹל יי בֶּהָדָר. קוֹל יי שֹׁבֵר אֲרָזִים, וַיְשַׁבֵּר יי אֶת אַרְזֵי הַלְּבָנוֹן. וַיַּרְקִידֵם כְּמוֹ עֵגֶל, לְבָנוֹן וְשִׂרְיֹן כְּמוֹ בֶן רְאֵמִים. קוֹל יי חֹצֵב לַהֲבוֹת אֵשׁ. קוֹל יי יָחִיל מִדְבָּר, יָחִיל יי מִדְבַּר קָדֵשׁ.<sup class="footnote-marker">*</sup><i class="footnote">יָחִיל: ירעיד.</i> קוֹל יי יְחוֹלֵל אַיָּלוֹת, וַיֶּחֱשֹׂף יְעָרוֹת,<sup class="footnote-marker">*</sup><i class="footnote">יְחוֹלֵל: ירעיד, יפחיד ויגרום לריצתן המבוהלת.</i> וּבְהֵיכָלוֹ כֻּלּוֹ אֹמֵר כָּבוֹד." עַד שֶׁנִּתְמַלְּאוּ בָתֵּיהֶם מִזִּיו הַשְּׁכִינָה. בְּאוֹתָהּ שָׁעָה נִתְכַּנְּסוּ כָּל אֻמּוֹת הָעוֹלָם, וּבָאוּ לָהֶן אֵצֶל בִּלְעָם הָרָשָׁע, וְאָמְרוּ לוֹ: שֶׁמָּא הַמָּקוֹם מַחֲרִיב עוֹלָמוֹ בְמַבּוּל? אָמַר לָהֶם: שׁוֹטִים שֶׁבָּעוֹלָם! כְּבַר נִשְׁבַּע הַמָּקוֹם לְנֹחַ, שֶׁאֵינוֹ מֵבִיא מַבּוּל לְעוֹלָם, שֶׁנֶּאֱמַר: (ישעיה נד,ט) "כִּי מֵי נֹחַ זֹאת לִי אֲשֶׁר נִשְׁבַּעְתִּי!" אָמְרוּ לוֹ: מַבּוּל שֶׁלְּמַיִם אֵינוֹ מֵבִיא, אֲבָל מֵבִיא הוּא מַבּוּל שֶׁלְּאֵשׁ? אָמַר לָהֶם: אֵינוֹ מֵבִיא לֹא מַבּוּל שֶׁלְּמַיִם, וְלֹא מַבּוּל שֶׁלְּאֵשׁ! אֶלָּא הַקֹּדֶשׁ נוֹתֵן תּוֹרָה לְעַמּוֹ יִשְׂרָאֵל, שֶׁנֶּאֱמַר: (תהלים כט,יא) "יי עֹז לְעַמּוֹ יִתֵּן, יי יְבָרֵךְ אֶת עַמּוֹ בַשָּׁלוֹם." וְכֵיוָן שֶׁשָּׁמְעוּ מִפִּיו הַדָּבָר הַזֶּה, פָּנוּ כֻלָּם וְהָלְכוּ אִישׁ לִמְקוֹמוֹ.
לְפִיכָךְ נִתְבְּעוּ אֻמּוֹת הָעוֹלָם,<sup class="footnote-marker">*</sup><i class="footnote">נִתְבְּעוּ: מובאים למשפט על מעשיהם הרעים, כי סירבו לקבל את התורה.</i> שֶׁלֹּא יְהֵי לָהֶן פִּתְחוֹן פֶּה לוֹמַר: אִלּוּ נִתְבַּעְנוּ, כְּבַר קִבַּלְנוּ עָלֵינוּ!<sup class="footnote-marker">*</sup><i class="footnote">אִלּוּ נִתְבַּעְנוּ: אם היה מבקש ממנו.</i> וַהֲרֵי שֶׁנִּתְבָּעוּ, וְלֹא קִבְּלוּ עֲלֵיהֶם! שֶׁנֶּאֱמַר: (דברים לג,ב) "וַיֹּאמַר: יי מִסִּינַי בָּא, וְזָרַח מִשֵּׂעִיר לָמוֹ, הוֹפִיעַ מֵהַר פָּארָן, וְאָתָה מֵרִבְבֹת קֹדֶשׁ, מִימִינוֹ אֵשׁ דָּת לָמוֹ."
נִגְלָה עַל בְּנֵי עֵשָׂו הָרָשָׁע, אָמַר לָהֶן: מְקַבְּלִים אַתֶּם עֲלֵיכֶם אֶת הַתּוֹרָה? אָמְרוּ לוֹ: מַה כָּתוּב בָּהּ? אָמַר לָהֶן: (שמות כ,יב) לֹא תִרְצָח! אָמְרוּ לוֹ: זוֹ הִיא יְרֻשָּׁה שֶׁהוֹרִישׁ לָנוּ אָבִינוּ: (בראשית כז,מ) "וְעַל חַרְבְּךָ תִחְיֶה".
נִגְלָה עַל בְּנֵי עַמּוֹן וּמוֹאָב, אָמַר לָהֶן: מְקַבְּלִים אַתֶּם אֶת הַתּוֹרָה? אָמְרוּ לוֹ: מַה כָּתוּב בָּהּ? אָמַר לָהֶן: (שמות כ,יב) "לֹא תִנְאָף!" אָמְרוּ לוֹ: כֻּלָּם בְּנֵי מְנָאֲפִים הֵן, שֶׁנֶּאֱמַר: (בראשית יט,לו) "וַתַּהֲרֶיןָ שְׁתֵּי בְנוֹת לוֹט מֵאֲבִיהֶן".
נִגְלָה עַל בְּנֵי יִשְׁמָעֵאל, אָמַר לָהֶן: מְקַבְּלִים אַתֶּם עֲלֵיכֶם אֶת הַתּוֹרָה? אָמְרוּ לוֹ: מַה כָּתוּב בָּהּ? אָמַר לָהֶן: (שמות כ,יב) "לֹא תִגְנֹב!" אָמְרוּ לוֹ: זוֹ הִיא בְּרָכָה שֶׁנֶּאֶמְרָה בָהֶן: (בראשית טז,יב) "וְהוּא יִהְיֶה פֶּרֶא אָדָם". וְכָתוּב: (בראשית מ,טו) "כִּי גֻנֹּב גֻּנַּבְתִּי מֵאֶרֶץ הָעִבְרִים". וּכְשֶׁבָּא אֵצֶל יִשְׂרָאֵל, פָּתְחוּ כֻלָּם פִּיהֶם וְאָמְרוּ: (שמות כד,ז) "כֹּל אֲשֶׁר דִּבֶּר יי, נַעֲשֶׂה וְנִשְׁמָע." וְכֵן הוּא אוֹמֵר: (חבקוק ג,טו) "עָמַד וַיְמֹדֶד<sup class="footnote-marker">*</sup><i class="footnote">וַיְמֹדֶד: מוטט, פורר.</i> אֶרֶץ, רָאָה וַיַּתֵּר גּוֹיִם".<sup class="footnote-marker">*</sup><i class="footnote">וַיַּתֵּר גּוֹיִם: התיר ושחרר גוים.</i>
אָמַר רַבִּי שִׁמְעוֹן בֶּן אֶלְעָזָר: מָה, אִם בְּשֶׁבַע מִצְווֹת שֶׁנִּצְטַוּוּ בְנֵי נֹחַ, לֹא יָכְלוּ לַעֲמֹד בָּהֶן, עַל אַחַת כַּמָּה וְכַמָּה בְּכָל הַמִּצְווֹת שֶׁבַּתּוֹרָה! מָשָׁל לְמֶלֶךְ שֶׁמִּנָּה לוֹ שְׁנֵי אֶפִּיטְרוֹפִּין,<sup class="footnote-marker">*</sup><i class="footnote">אֶפִּיטְרוֹפִּין. epítropos: ממונה על רכוש.</i> אֶחָד מְמֻנֶּה עַל אוֹצָר שֶׁלַּתֶּבֶן, וְאֶחָד מְמֻנֶּה עַל אוֹצָר שֶׁלַּכֶּסֶף וְשֶׁלַּזָּהָב. נֶחְשַׁד זֶה שֶׁהָיָה מְמֻנֶּה עַל אוֹצָר שֶׁלַּתֶּבֶן, וְהָיָה מִתְרָעֵם עַל שֶׁלֹּא מִנּוּ אוֹתוֹ עַל אוֹצָר שֶׁלַּכֶּסֶף וְשֶׁלַּזָּהָב. אָמְרוּ לוֹ: רֵיקָה!<sup class="footnote-marker">*</sup><i class="footnote">רֵיקָה: רשע!</i> אִם עַל אוֹצָר שֶׁלַּתֶּבֶן נֶחְשַׁדְתָּ, הֵיאָךְ יַאֲמִינוּ אוֹתָךְ עַל אוֹצָר שֶׁלַּכֶּסֶף וְשֶׁלַּזָּהָב? וַהֲרֵי דְּבָרִים קַל וָחֹמֶר: וּמָה אִם בְּשֶׁבַע מִצְווֹת שֶׁנִּצְטַוּוּ בְנֵי נֹחַ, לֹא יָכְלוּ לַעֲמֹד בָּהֶן, עַל אַחַת כַּמָּה וְכַמָּה בְּכָל הַמִּצְווֹת שֶׁבַּתּוֹרָה! וּמִפְּנֵי מָה לֹא נִתְּנָה תוֹרָה בְּאֶרֶץ יִשְׂרָאֵל? שֶׁלֹּא לִתֵּן פִּתְחוֹן פֶּה לְאֻמּוֹת הָעוֹלָם לוֹמַר: לְפִי שֶׁנִּתְּנָה תוֹרָה בְאַרְצוֹ, לְפִיכָךְ לֹא קִבַּלְנוּ עָלֵינוּ! דָּבָר אַחֵר: שֶׁלֹּא לְהָטִיל מַחְלֹקֶת בֵּין הַשְּׁבָטִים, שֶׁלֹּא יְהֵי זֶה אוֹמֵר: בְּאַרְצִי נִתְּנָה תוֹרָה! וְזֶה אוֹמֵר: בְּאַרְצִי נִתְּנָה תוֹרָה! לְפִיכָךְ נִתְּנָה תוֹרָה בַּמִּדְבָּר, דֵּמוֹס,<sup class="footnote-marker">*</sup><i class="footnote">דֵּמוֹס. dēmos: ציבורי.</i> פַּרְהֶסְיָא,<sup class="footnote-marker">*</sup><i class="footnote">פַּרְהֶסְיָא. parrhēsía: דיבור חופשי; בגלוי.</i> בִּמְקוֹם הֶפְקֵר. בִּשְׁלֹשָׁה דְּבָרִים נִמְשְׁלָה תוֹרָה: בַּמִּדְבָּר, בָּאֵשׁ, וּבַמַּיִם. לוֹמַר לָךְ: מָה אֵלּוּ חִנָּם, כָּךְ דִּבְרֵי תוֹרָה חִנָּם לְכָל בָּאֵי הָעוֹלָם.
<b>"אֲשֶׁר הוֹצֵאתִיךָ מֵאֶרֶץ מִצְרַיִם, מִבֵּית עֲבָדִים."</b> עֲבָדִים לִמְלָכִים הָיוּ. אַתָּה אוֹמֵר עֲבָדִים לִמְלָכִים הָיוּ, אוֹ עֲבָדִים לַעֲבָדִים הָיוּ? כְּשֶׁהוּא אוֹמֵר: (דברים ז,י) "וַיִּפְדְּךָ מִבֵּית עֲבָדִים, מִיַּד פַּרְעֹה מֶלֶךְ מִצְרָיִם", עֲבָדִים לִמְלָכִים הָיוּ, וְלֹא עֲבָדִים לַעֲבָדִים. דָּבָר אַחֵר: <b>"מִבֵּית עֲבָדִים"</b>. מִבֵּית הָעוֹבְדִים, שֶׁהָיוּ עוֹבְדִים לַעֲבוֹדָה זָרָה.

Chapter 6

<b>"לֹא יִהְיֶה לְךָ אֱלֹהִים אֲחֵרִים עַל פָּנָי!" </b>לָמָּה נֶאֱמַר? לְפִי שֶׁנֶּאֱמַר: <b>"אָנֹכִי יי אֱלֹהֶיךָ"</b>.
מוֹשְׁלוֹ מָשָׁל, לְמָה הַדָּבָר דּוֹמֶה? לְמֶלֶךְ בָּשָׂר וָדָם שֶׁנִּכְנַס לִמְדִינָה. אָמְרוּ לוֹ עֲבָדָיו: גְּזֹר עֲלֵיהֶם גְּזֵרוֹת! אָמַר לָהֶם: לֹא! כְּשֶׁיְּקַבְּלוּ מַלְכוּתִי, אֶגְזֹר עֲלֵיהֶם גְּזֵרוֹת. שֶׁאִם אֵינָן מְקַבְּלִין מַלְכוּתִי, הֵיאָךְ מְקַיְּמִין גְּזֵרוֹתַי?
כָּךְ אָמַר הַמָּקוֹם לְיִשְׂרָאֵל: <b>"אָנֹכִי יי אֱלֹהֶיךָ, אֲשֶׁר הוֹצֵאתִיךָ מֵאֶרֶץ מִצְרַיִם, מִבֵּית עֲבָדִים, לֹא יִהְיֶה לְךָ אֱלֹהִים אֲחֵרִים עַל פָּנָי!"</b> אָמַר לָהֶם: אֲנִי הוּא שֶׁקִּבַּלְתֶּם מַלְכוּתִי עֲלֵיכֶם בְּמִצְרַיִם? אָמְרוּ לוֹ: הֵן וְהֵן! וְכַשֵּׁם שֶׁקִּבַּלְתֶּם מַלְכוּתִי עֲלֵיכֶם, קַבְּלוּ גְּזֵרוֹתַי!
<b>"לֹא יִהְיֶה לְךָ אֱלֹהִים אֲחֵרִים עַל פָּנָי!"</b> רַבִּי שִׁמְעוֹן בֶּן יוֹחַי אוֹמֵר: הוּא שֶׁנֶּאֱמַר לְהַלָּן: (ויקרא יח,ב) "אֲנִי יי אֱלֹהֵיכֶם." אֲנִי הוּא שֶׁקִּבַּלְתֶּם מַלְכוּתִי עֲלֵיכֶם בְּסִינַי? אָמְרוּ לוֹ: הֵן וָהֵן! קִבַּלְתֶּם מַלְכוּתִי, קַבְּלוּ גְּזֵרוֹתַי!
(ויקרא יח,ג) "כְּמַעֲשֵׂה אֶרֶץ מִצְרַיִם אֲשֶׁר יְשַׁבְתֶּם בָּהּ, לֹא תַעֲשׂוּ! וּכְמַעֲשֵׂה אֶרֶץ כְּנַעַן אֲשֶׁר אֲנִי מֵבִיא אֶתְכֶם שָׁמָּה, לֹא תַעֲשׂוּ, וּבְחֻקֹּתֵיהֶם לֹא תֵלֵכוּ!" הוּא שֶׁנֶּאֱמַר כָּן: <b>"אָנֹכִי יי אֱלֹהֶיךָ, אֲשֶׁר הוֹצֵאתִיךָ מֵאֶרֶץ מִצְרַיִם"</b>, אֲנִי הוּא שֶׁקִּבַּלְתֶּם עֲלֵיכֶם מַלְכוּתִי בְסִינַי? אָמְרוּ לוֹ: הֵן, הֵן! קִבַּלְתֶּם מַלְכוּתִי, קַבְּלוּ גְּזֵרוֹתַי!
<b>"לֹא יִהְיֶה לְךָ אֱלֹהִים אֲחֵרִים"</b>, לָמָּה נֶאֱמַר? לְפִי שֶׁהוּא אוֹמֵר: (דברים ה,ז) "לֹא תַעֲשֶׂה לְךָ פֶסֶל כָּל תְּמוּנָה", אֵין לִי אֶלָּא שֶׁלֹּא יַעֲשֶׂה! הֶעָשׂוּי כְּבַר, מְנַיִן שֶׁלֹּא יְקַיֵּם? תִּלְמֹד לוֹמַר <b>"לֹא יִהְיֶה לְךָ אֱלֹהִים אֲחֵרִים עַל פָּנָי."</b>
<b>"אֱלֹהִים אֲחֵרִים"</b>. וְכִי אֱלֹהוֹת הֵמָּה? וַהֲלֹא כְבָר נֶאֱמַר: (ישעיה לז,יט) "וְנָתְנוּ אֶת אֱלֹהֵיהֶם בָּאֵשׁ, כִּי לֹא אֱלֹהִים הֵמָּה!" וּמַה תִּלְמֹד לוֹמַר <b>"אֱלֹהִים אֲחֵרִים"</b>? אֶלָּא שֶׁאֲחֵרִים קוֹרִין אוֹתָן אֱלֹהוֹת.
דָּבָר אַחֵר: <b>"אֱלֹהִים אֲחֵרִים"</b>, שֶׁהֵם מְאַחֲרִין אֶת הַטּוֹבָה מִלָּבֹא לָעוֹלָם. דָּבָר אַחֵר: <b>"אֱלֹהִים אֲחֵרִים"</b>, שֶׁהֵן עוֹשִׂין אֶת עוֹבְדֵיהֶם אֲחֵרִים. דָּבָר אַחֵר: <b>"אֱלֹהִים אֲחֵרִים"</b>, שֶׁהֵם אֲחֵרִים לְעוֹבְדֵיהֶם. וְכֵן הוּא אוֹמֵר: (ישעיה מו,ז) "אַף יִצְעַק אֵלָיו וְלֹא יַעֲנֶה, מִצָּרָתוֹ לֹא יוֹשִׁיעֶנּוּ."
רַבִּי יוֹסֵה אוֹמֵר: <b>"אֱלֹהִים אֲחֵרִים"</b>, לָמָּה נֶאֱמַר? שֶׁלֹּא לִתֵּן פִּתְחוֹן פֶּה לְאֻמּוֹת הָעוֹלָם לוֹמַר: אִלּוּ נִקְרְאוּ בִשְׁמוֹ, כְּבַר הָיָה בָּהֶם צֹרֶךְ!<sup class="footnote-marker">*</sup><i class="footnote">אִלּוּ נִקְרְאוּ בִשְׁמוֹ. ע' ר"מ כשר תורה שלמה יתרו מילואים ח (ע' רלב).</i> וַהֲרֵי נִקְרְאוּ בִשְׁמוֹ, וְאֵין בָּהֶם צֹרֶךְ. וְאֵימָתַי נִקְרְאוּ בִשְׁמוֹ? בִּימֵי אֱנוֹשׁ בֶּן שֵׁת, שֶׁנֶּאֱמַר: (בראשית ד,כו) "אָז הוּחַל לִקְרֹא בְּשֵׁם יי." בְּאוֹתָהּ שָׁעָה, עָלָה אוֹקֵיאָנוֹס, וְהֵצִיף שְׁלִישׁוֹ שֶׁלָּעוֹלָם.<sup class="footnote-marker">*</sup><i class="footnote">אוֹקֵיאָנוֹס: הים אשר, לפי הגיאוגרפיה היוונית הקדומה, הקיף את כל העולם.</i> אָמַר לָהֶם הַמָּקוֹם: אַתֶּם עֲשִׂיתֶם מַעֲשֶׂה חָדָשׁ, וּקְרָאתֶם עַצְמְכֶם [בִּשְׁמִי], אַף אֲנִי אֶעֱשֶׂה מַעֲשֶׂה חָדָשׁ, וְאֶקְרָא עַצְמִי [בִשְׁמִי], וְכֵן הוּא אוֹמֵר: (עמוס ה,י) "הַקּוֹרֵא לְמֵי הַיָּם, וַיִּשְׁפְּכֵם עַל פְּנֵי הָאָרֶץ, יי שְׁמוֹ."
רַבִּי אֱלִיעֶזֶר אוֹמֵר: <b>"אֱלֹהִים אֲחֵרִים"</b>, שֶׁהֵן מְחַדְּשִׁין לָהֶן אֱלֹהוֹת בְּכָל יוֹם. הָא כֵיצַד? הָיָה לוֹ שֶׁלַּזָּהָב וְצָרַךְ לוֹ, עֲשָׂאוֹ שֶׁלַּכֶּסֶף. הָיָה לוֹ שֶׁלַּכֶּסֶף וְצָרַךְ לוֹ, עֲשָׂאוֹ שֶׁלַּנְּחֹשֶׁת. הָיָה לוֹ שֶׁלַּנְּחֹשֶׁת וְצָרַךְ לוֹ, עֲשָׂאוֹ שֶׁלַּבַּרְזֶל, וְכֵן שֶׁלַּבְּדִיל, וְכֵן שֶׁלָּעֹפֶרֶת, שֶׁנֶּאֱמַר: (דברים לב,יז) "חֲדָשִׁים מִקָּרֹב בָּאוּ, לֹא שְׂעָרוּם אֲבֹתֵיכֶם."
רַבִּי יִצְחָק אוֹמֵר: אִלּוּ נְפָרֵט לָהֶם כָּל שֵׁם עֲבוֹדָה זָרָה, לֹא הָיָה מַסְפִּיק לָהֶם כָּל הָעוֹרוֹת שֶׁבָּעוֹלָם!
רַבִּי חֲנַנְיָה בֶן אַנְטִיגֳנוֹס אוֹמֵר: בֹּא וּרְאֵה לָשׁוֹן שֶׁתָּפְסָה תּוֹרָה לַמֹּלֶךְ: כָּל שֶׁתַּמְלִיכֶנּוּ עָלֶיךָ, אֲפִלּוּ קֵסָם אֶחָד.
רַבִּי אוֹמֵר: <b>"אֱלֹהִים אֲחֵרִים"</b>, שֶׁהֵן אַחֲרוֹנִים לְמִי שֶׁהוּא אַחֲרוֹן בַּמַּעֲשִׂים. וּמִי הוּא אַחֲרוֹן שֶׁבַּמַּעֲשִׂים? הַקּוֹרֵא אוֹתָן אֱלֹהוֹת.
<b>"עַל פָּנָי."</b> לָמָּה נֶאֱמַר? שֶׁלֹּא לִתֵּן פִּתְחוֹן פֶּה לְיִשְׂרָאֵל לוֹמַר: לֹא נִצְטַוָּה עַל עֲבוֹדָה זָרָה אֶלָּא מִי שֶׁיָּצָא מִמִּצְרַיִם. לְכָךְ נֶאֱמַר <b>"עַל פָּנָי"</b>, לוֹמַר: מָה אֲנִי חַי וְקַיָּם לְעוֹלָם וּלְעוֹלְמֵי עוֹלָמִים, אַף אַתָּה, לֹא בְנָךְ וְלֹא בֶן בְּנָךְ, תַעֲבֹד עֲבוֹדָה זָרָה עַד סוֹף כָּל הַדּוֹרוֹת.
(שמות כ,ג) <b>["לֹא תַעֲשֶׂה לְךָ פֶסֶל וְכָל תְּמוּנָה, אֲשֶׁר בַּשָּׁמַיִם מִמַּעַל וַאֲשֶׁר בָּאָרֶץ מִתָּחַת, וַאֲשֶׁר בַּמַּיִם מִתַּחַת לָאָרֶץ."] "לֹא תַעֲשֶׂה לְךָ פֶסֶל"</b>. לֹא יַעֲשֶׂה לוֹ גְּלוּפָה,<sup class="footnote-marker">*</sup><i class="footnote">גְּלוּפָה: חקוקה ובעלת אברים בולטים.</i> אֲבָל יַעֲשֶׂה לוֹ אֲטוּמָה?<sup class="footnote-marker">*</sup><i class="footnote">אֲטוּמָה: ללא צורה בולטת.</i> תִּלְמֹד לוֹמַר <b>"וְכָל תְּמוּנָה"</b>; לֹא יַעֲשֶׂה לוֹ אֲטוּמָה, אֲבָל יִטַּע לוֹ מַטָּע? תִּלְמֹד לוֹמַר: (דברים טז,כא) "לֹא תִטַּע לְךָ אֲשֵׁרָה"; לֹא יִטַּע לוֹ מַטָּע, אֲבָל יַעֲשֶׂה לוֹ שֶׁלָּעֵץ? תִּלְמֹד לוֹמַר "כָּל עֵץ"; לֹא יַעֲשֶׂה לוֹ שֶׁלָּעֵץ, אֲבָל יַעֲשֶׂה לוֹ שֶׁלָּאֶבֶן? תִּלְמֹד לוֹמַר: (ויקרא כו,א) "וְאֶבֶן מַשְׂכִּית"; לֹא יַעֲשֶׂה לוֹ שֶׁלָּאֶבֶן, אֲבָל יַעֲשֶׂה לוֹ שֶׁלַּכֶּסֶף וְשֶׁלַּזָּהָב? תִּלְמֹד לוֹמַר: (שמות כ,יט) "אֱלֹהֵי כֶסֶף וֵאלֹהֵי זָהָב לֹא תַעֲשׂוּ לָכֶם." לֹא יַעֲשֶׂה לוֹ שֶׁלַּכֶּסֶף וְשֶׁלַּזָּהָב, אֲבָל יַעֲשֶׂה לוֹ שֶׁלַּנְּחֹשֶׁת וְשֶׁלַּבַּרְזֶל וְשֶׁלַּבְּדִיל, וְשֶׁלָּעוֹפֶרֶת? תִּלְמֹד לוֹמַר: (ויקרא יט,ד) "וֵאלֹהֵי מַסֵּכָה לֹא תַעֲשׂוּ". לֹא יַעֲשֶׂה לוֹ דְמוּת כָּל אֵלֶּה, אֲבָל יַעֲשֶׂה לוֹ דְמוּת כָּל סָמֶל? תִּלְמֹד לוֹמַר: (דברים ד,טז) "פֶּן תַּשְׁחִתוּן וַעֲשִׂיתֶם לָכֶם פֶּסֶל תְּמוּנַת כָּל סָמֶל"; לֹא יַעֲשֶׂה לוֹ תְּמוּנַת כָּל סָמֶל, אֲבָל יַעֲשֶׂה לוֹ דְמוּת בְּהֵמָה חַיָּה וָעוֹף? תִּלְמֹד לוֹמַר: (דברים ד,יז) "תַּבְנִית כָּל בְּהֵמָה אֲשֶׁר בָּאָרֶץ, תַּבְנִית כָּל צִפּוֹר כָּנָף אֲשֶׁר תָּעוּף בַּשָּׁמָיִם." לֹא יַעֲשֶׂה לוֹ דְמוּת כָּל אֵלֶּה, אֲבָל יַעֲשֶׂה לוֹ דְמוּת דָּגִים וַחֲגָבִים, שְׁקָצִים וּרְמָשִׂים? תִּלְמֹד לוֹמַר: (דברים ד,יח) "תַּבְנִית כָּל רֹמֵשׂ בָּאֲדָמָה, תַּבְנִית כָּל דָּגָה אֲשֶׁר בַּמַּיִם מִתַּחַת לָאָרֶץ." לֹא יַעֲשֶׂה לוֹ דְמוּת כָּל אֵלֶּה, אֲבָל יַעֲשֶׂה לוֹ דְמוּת חַמָּה וּלְבָנָה, וְכוֹכָבִים וּמַזָּלוֹת? תִּלְמֹד לוֹמַר: (דברים ד,יט) "וּפֶן תִּשָּׂא עֵינֶיךָ הַשָּׁמַיְמָה, וְרָאִיתָ אֶת הַשֶּׁמֶשׁ וְאֶת הַיָּרֵחַ וְאֶת הַכּוֹכָבִים, כֹּל צְבָא הַשָּׁמַיִם, וְנִדַּחְתָּ וְהִשְׁתַּחֲוִיתָ לָהֶם וַעֲבַדְתָּם, אֲשֶׁר חָלַק יי אֱלֹהֶיךָ אֹתָם לְכֹל הָעַמִּים תַּחַת כָּל הַשָּׁמָיִם." לֹא יַעֲשֶׂה לוֹ דְמוּת כָּל אֵלֶּה, אֲבָל יַעֲשֶׂה לוֹ דְמוּת מַלְאָכִים, כְּרוּבִים וְאוֹפַנִּים? תִּלְמֹד לוֹמַר "אֲשֶׁר בַּשָּׁמַיִם"; אִי "אֲשֶׁר בַּשָּׁמַיִם", יָכֹל דְּמוּת חַמָּה וּלְבָנָה וְכוֹכָבִים וּמַזָּלוֹת? תִּלְמֹד לוֹמַר "מִמַּעַל", לֹא דְּמוּת מַלְאָכִים, לֹא דְּמוּת כְּרוּבִים וְלֹא דְּמוּת אוֹפַנִּים. לֹא יַעֲשֶׂה לוֹ דְמוּת כָּל אֵלֶּה, אֲבָל יַעֲשֶׂה לוֹ דְמוּת תְּהוֹם וְחֹשֶׁךְ וַאֲפֵלָה? תִּלְמֹד לוֹמַר: (שמות כ,ג) "וַאֲשֶׁר בָּאָרֶץ מִתָּחַת, וַאֲשֶׁר בַּמַּיִם מִתַּחַת לָאָרֶץ."
<b>"וַאֲשֶׁר בַּמַּיִם מִתַּחַת לָאָרֶץ."</b> לְהָבִיא אֶת הַבּוּבְיָא.<sup class="footnote-marker">*</sup><i class="footnote">בּוּבְיָא=בַּבּוֹאָה: השתקפות.</i> דִּבְרֵי רַבִּי עֲקִיבָה. וְיֵשׁ אוֹמְרִים: לְהָבִיא אֶת הַסּוּרְִוִירִים.<sup class="footnote-marker">*</sup><i class="footnote">סוּרְִוִירִים: נחש הים.</i> וְכָל כָּךְ רָדַף אַחַר יֵצֶר הָרָע, שֶׁלֹּא לִתֵּן לוֹ מָקוֹם לִמְצֹא לוֹ מַתְלַת הֶתֵּר.<sup class="footnote-marker">*</sup><i class="footnote">מַתְלַת הֶתֵּר: סיבה להתלות בה כדי להתיר.</i>
(שמות כ,ד) <b>["לֹא תִשְׁתַּחֲוֶה לָהֶם וְלֹא תָעָבְדֵם, כִּי אָנֹכִי יי אֱלֹהֶיךָ אֵל קַנָּא, פֹּקֵד עֲו‍ֹן אָבֹת עַל בָּנִים עַל שִׁלֵּשִׁים וְעַל רִבֵּעִים לְשֹׂנְאָי."] "לֹא תִשְׁתַּחֲוֶה לָהֶם וְלֹא תָעָבְדֵם"</b>. לָמָּה נֶאֱמַר? לְפִי שֶׁהוּא אוֹמֵר: (דברים יז,ג) "וַיֵּלֶךְ וַיַּעֲבֹד אֱלֹהִים אֲחֵרִים וַיִּשְׁתַּחוּ". לְחַיֵּב עַל הָעֲבוֹדָה בִּפְנֵי עַצְמָהּ, וְעַל הִשְׁתַּחֲוָאָה בִּפְנֵי עַצְמָהּ. אַתָּה אוֹמֵר כֵּן, אוֹ אֵינוֹ חַיָּב עַד שֶׁיַּעֲבֹד וְיִשְׁתַּחֲוֶה? תִּלְמֹד לוֹמַר <b>"לֹא תִשְׁתַּחֲוֶה לָהֶם וְלֹא תָעָבְדֵם!"</b> לְחַיֵּב עַל הָעֲבוֹדָה בִּפְנֵי עַצְמָהּ, וְעַל הִשְׁתַּחֲוָאָה בִּפְנֵי עַצְמָהּ.
דָּבָר אַחֵר: <b>"לֹא תִשְׁתַּחֲוֶה לָהֶם וְלֹא תָעָבְדֵם"</b>, לָמָּה נֶאֱמַר? לְפִי שֶׁהוּא אוֹמֵר: (שמות כב,יט) "זֹבֵחַ לָאֱלֹהִים יָחֳרָם, בִּלְתִּי לַיי לְבַדּוֹ." עֹנֶשׁ שָׁמַעְנוּ, אַזְהָרָה מְנַיִן? תִּלְמֹד לוֹמַר (שמות כ,ד) <b>"לֹא תִשְׁתַּחֲוֶה לָהֶם וְלֹא תָעָבְדֵם"</b>. וְכֵן הוּא אוֹמֵר: (שמות לד,יד) "כִּי לֹא תִשְׁתַּחֲוֶה לְאֵל אַחֵר, כִּי יי קַנָּא שְׁמוֹ אֵל קַנָּא הוּא."
<b>"כִּי אָנֹכִי יי אֱלֹהֶיךָ, אֵל קַנָּא"</b>. וְכִי אֲנִי אֱלוֹהַּ שֶׁלְּקִנְאָה? אֲנִי שַׁלִּיט בַּקִּנְאָה, וְאֵין הַקִּנְאָה שׁוֹלֶטֶת בִּי, אֲנִי שַׁלִּיט בַּנּוּמָה וְאֵין הַנּוּמָה שׁוֹלֶטֶת בִּי, שֶׁנֶּאֱמַר: (תהלים קכא,ד)<sup class="footnote-marker">*</sup><i class="footnote">נוּמָה: שינה.</i> "הִנֵּה לֹא יָנוּם וְלֹא יִישָׁן, שׁוֹמֵר יִשְׂרָאֵל."
דָּבָר אַחֵר: (שמות לד,יד) <b>"כִּי אָנֹכִי יי אֱלֹהֶיךָ, אֵל קַנָּא"</b>. בְּקִנְאָה אֲנִי נִפְרָע מֵהֶם מִן עֲבוֹדָה זָרָה, אֲבָל רַחוּם וְחַנּוּן אֲנִי בִּדְבָרִים אֲחֵרִים.
שָׁאַל פִילוֹסוֹפוֹס אֶחָד אֶת רַבָּן גַּמְלִיאֵל: כָּתוּב בְּתוֹרָתְכֶם: (שמות לד,יד) <b>"כִּי אָנֹכִי יי אֱלֹהֶיךָ, אֵל קַנָּא"</b>. וְכִי יֵשׁ כֹּחַ בָּעֲבוֹדָה זָרָה לְהִתְקַנּוֹת בָּהּ? גִּבּוֹר מִתְקַנֵּא בְגִבּוֹר, חָכָם מִתְקַנֵּא בְחָכָם, עָשִׁיר מִתְקַנֵּא בְעָשִׁיר, אֶלָּא יֵשׁ כֹּחַ בָּעֲבוֹדָה זָרָה לְהִתְקַנּוֹת בָּהּ! אָמַר לוֹ: אִלּוּ אָדָם קוֹרֵא לְכַלְבּוֹ בְשֵׁם אָבִיו, וּכְשֶׁהוּא נוֹדֵר, נוֹדֵר 'בְּחַיֵּי כֶלֶב זֶה', בְּמִי הָאָב מִתְקַנֵּא, בַּבֵּן אוֹ בַכֶּלֶב? אָמַר לוֹ: יֵשׁ לְמִקְצָתָהּ צֹרֶךְ. אָמַר לוֹ: מָה רָאִיתָ? אָמַר לוֹ: הֲרֵי שֶׁנָּפְלָה דְּלֵקָה בִמְדִינָה פְּלוֹנִית, וְהֻצַּל בֵּית עֲבוֹדָה זָרָה שֶׁלָּהּ, לֹא שֶׁעָמְדָה לְעַצְמָהּ? אָמַר לוֹ: מֶלֶךְ בָּשָׂר וָדָם שֶׁיּוֹצֵא לַמִּלְחָמָה, עִם מִי הוּא נִלְחָם? עִם הַחַיִּים אוֹ עִם הַמֵּתִים? אָמַר לוֹ: עִם הַחַיִּים. אָמַר לוֹ: הוֹאִיל וְאֵין לְמִקְצָתָהּ צֹרֶךְ, מִפְּנֵי מָה אֵינוֹ מְבַטְּלָהּ? אָמַר לוֹ: וְכִי לְדָבָר אֶחָד אַתֶּם עוֹבְדִין? וַהֲרֵי אַתֶּם עוֹבְדִין לַחַמָּה, וְלַלְּבָנָה, וְלַכּוֹכָבִים וְלַמַּזָּלוֹת, לֶהָרִים וְלַגְּבָעוֹת, לַאֲפִיקִים וְלַגֵּיאָיוֹת, וַאֲפִלּוּ לְאָדָם! יְאַבֵּד עוֹלָמוֹ? שֶׁנֶּאֱמַר: (צפניה א,ב-ג) "אָסֹף אָסֵף כֹּל מֵעַל פְּנֵי הָאֲדָמָה, נְאֻם יי. אָסֵף אָדָם וּבְהֵמָה, אָסֵף עוֹף הַשָּׁמַיִם וּדְגֵי הַיָּם, וְהַמַּכְשֵׁלוֹת אֶת הָרְשָׁעִים, וְהִכְרַתִּי אֶת הָאָדָם מֵעַל פְּנֵי הָאֲדָמָה, נְאֻם יי." אָמַר לוֹ: הוֹאִיל וְנִכְשְׁלוּ בָהּ רְשָׁעִים, מִפְּנֵי מָה אֵינוֹ מַעֲבִירָהּ מִן הָעוֹלָם? אָמַר לוֹ: מִפְּנֵי הַשּׁוֹטִין. אָמַר לוֹ: אִם כֵּן, אַף לְאָדָם עוֹבְדִין! "וְהִכְרַתִּי אֶת הָאָדָם מֵעַל פְּנֵי הָאֲדָמָה, נְאֻם יי."
<b>"פֹּקֵד עֲו‍ֹן אָבֹת עַל בָּנִים עַל שִׁלֵּשִׁים וְעַל רִבֵּעִים לְשֹׂנְאָי."</b> בִּזְמַן שֶׁאֵינָן מְסֹרָגִין, אוֹ בִּזְמַן שֶׁהֵן מְסֹרָגִין? הָא כֵיצַד? רָשָׁע בֶּן רָשָׁע בֶּן רָשָׁע. רַבִּי נָתָן אוֹמֵר: קוֹצֵץ בֶּן קוֹצֵץ בֶּן קוֹצֵץ. כֵּיוָן שֶׁשָּמַע מֹשֶׁה אֶת הַדָּבָר הַזֶּה, (שמות לד,י) "וַיִּקֹּד אַרְצָה וַיִּשְׁתָּחוּ." אָמַר הַמָּקוֹם: חַס וְשָׁלוֹם, אֵין בְּיִשְׂרָאֵל רָשָׁע בֶּן רָשָׁע בֶּן רָשָׁע! כַּשֵּׁם שֶׁמִּדַּת פֻּרְעָנוּת לְאַרְבָּעָה דּוֹרוֹת, כָּךְ מִדַּת הַטּוֹבָה לְאַרְבָּעָה דּוֹרוֹת! תִּלְמֹד לוֹמַר (שמות כ,ה) "לָאֲלָפִים". אִי לָאֲלָפִים, שׁוֹמֵעַ אֲנִי, מִעוּט אֲלָפִים שְׁנַיִם, תִּלְמֹד לוֹמַר: (דברים ז,ט) "לְאֶלֶף דּוֹר", דּוֹרִים לְאֵין חֵקֶר וְאֵין מִסְפָּר.
(שמות כ,ה) <b>["וְעֹשֶׂה חֶסֶד לַאֲלָפִים לְאֹהֲבַי וּלְשֹׁמְרֵי מִצְו‍ֹתָי."] "לְאֹהֲבַי וּלְשֹׁמְרֵי מִצְוֹתָי." "לְאֹהֲבַי"</b>, זֶה אַבְרָהָם אָבִינוּ וְכַיּוֹצֵא בּוֹ. <b>"וּלְשֹׁמְרֵי מִצְוֹתָי"</b>, אֵלּוּ הַנְּבִיאִים וְהַזְּקֵנִים.
רַבִּי נָתָן אוֹמֵר: (שמות כ,ה) <b>"לְאֹהֲבַי וּלְשֹׁמְרֵי מִצְוֹתָי"</b>, אֵלּוּ יִשְׂרָאֵל שֶׁהֵם יוֹשְׁבִין בְּאֶרֶץ יִשְׂרָאֵל, וְנוֹתְנִין נַפְשָׁם עַל הַמִּצְווֹת: מַה לָּךְ יוֹצֵא לֵהָרֵג? עַל שֶׁמַּלְתִּי אֶת בְּנִי. מַה לָּךְ יוֹצֵא לִשָּׂרֵף? עַל שֶׁקָּרִיתִי בַתּוֹרָה. מַה לָּךְ יוֹצֵא לִצָּלֵב? עַל שֶׁאָכַלְתִּי אֶת הַמַּצָּה. מַה לָּךְ לוֹקֶה מֵאָה פַרְגֵּל?<sup class="footnote-marker">*</sup><i class="footnote">פַרְגֵּל. flagellum: שוט.</i> עַל שֶׁנָּטַלְתִּי אֶת הַלּוּלָב. וְאוֹמֵר: (זכריה יג,ו) "אֲשֶׁר הֻכֵּיתִי בֵּית מְאַהֲבָי." הַמַּכּוֹת הָאֵלֶּה גָּרְמוּ לִי לֵאָהֵב לְאָבִינוּ שֶׁבַּשָּׁמַיִם.

Chapter 7

(שמות כ,ו) <b>["לֹא תִשָּׂא אֶת שֵׁם יי אֱלֹהֶיךָ לַשָּׁוְא, כִּי לֹא יְנַקֶּה יי אֵת אֲשֶׁר יִשָּׂא אֶת שְׁמוֹ לַשָּׁוְא."] "לֹא תִשָּׂא אֶת שֵׁם יי אֱלֹהֶיךָ לַשָּׁוְא"</b>. אַף שְׁבוּעַת שָׁוְא הָיְתָה בַכְּלָל. (ויקרא ה,ד) "אוֹ נֶפֶשׁ כִּי תִשָּׁבַע לְבַטֵּא בִשְׂפָתַיִם". וַהֲרֵי הַכָּתוּב מוֹצִיאָהּ מִכְּלָלָהּ, וּמַחְמִיר עָלֶיהָ וּפוֹטְרָהּ מִן הַקָּרְבָּן. וְכַשֵּׁם שֶׁהִיא פְטוּרָה מִן הַקָּרְבָּן, כָּךְ תְּהֵי פְטוּרָה מִן הַמַּכּוֹת! תִּלְמֹד לוֹמַר: (שמות כ,ו) <b>"לֹא תִשָּׂא אֶת שֵׁם יי אֱלֹהֶיךָ לַשָּׁוְא, כִּי לֹא יְנַקֶּה יי אֵת אֲשֶׁר יִשָּׂא אֶת שְׁמוֹ לַשָּׁוְא." </b>מִכְּלַל קָרְבָּן יָצָאת, מִכְּלַל מַכּוֹת לֹא יָצָאת.
דָּבָר אַחֵר: <b>"לֹא תִשָּׂא אֶת שֵׁם יי אֱלֹהֶיךָ לַשָּׁוְא"</b>, לָמָּה נֶאֱמַר? לְפִי שֶׁהוּא אוֹמֵר: (ויקרא יט,יב) "וְלֹא תִשָּׁבְעוּ בִשְׁמִי לַשָּׁקֶר", אֵין לִי אֶלָּא שֶׁלֹּא יִשָּׁבַע! וְשֶׁלֹּא יְקַבֵּל עָלָיו לְהִשָּׁבַע מְנַיִן? תִּלְמֹד לוֹמַר <b>"לֹא תִשָּׂא אֶת שֵׁם יי אֱלֹהֶיךָ לַשָּׁוְא"</b>, עַד שֶׁלֹּא קִבַּלְתָּ עָלֶיךָ לְהִשָּׁבַע, הֲרֵינִי לָךְ לֶאֱלֹהּ; מִשֶּׁקִּבַּלְתָּ עָלֶיךָ לְהִשָּׁבַע, הֲרֵינִי לָךְ לְדַיָּן, וְכֵן הוּא אוֹמֵר <b>"כִּי לֹא יְנַקֶּה יי אֵת אֲשֶׁר יִשָּׂא אֶת שְׁמוֹ לַשָּׁוְא."</b> אֵי אֶפְשָׁר לוֹמַר <b>"לֹא יְנַקֶּה"</b>, שֶׁכְּבָר נֶאֱמַר (שמות לד,ז) "וְנַקֶּה", וְאֵי אֶפְשָׁר לוֹמַר "וְנַקֶּה", שֶׁכְּבָר נֶאֱמַר <b>"לֹא יְנַקֶּה"</b>. הָא אֱמֹר מֵעַתָּה, מְנַקֶּה הוּא לַשָּׁבִים, וְאֵינוֹ מְנַקֶּה לְשֶׁאֵינָן שָׁבִים.
מִפְּנֵי אַרְבָּעָה דְּבָרִים הָלַךְ רַבִּי מַתְיָה בֶּן חָרָשׁ אֵצֶל רַבִּי אֶלְעָזָר לְלוֹדְקֵיָא.<sup class="footnote-marker">*</sup><i class="footnote">לוֹדְקֵיָא. Laodicea: שם של כמה ערים בסוריה ובאסיה הקטנה.</i> אָמַר לוֹ: רַבִּי! שָׁמַעְתָּ בְּאַרְבַּע חִלּוּקֵי כַפָּרָה, שֶׁהָיָה רַבִּי יִשְׁמָעֵאל דּוֹרֵשׁ? אָמַר לוֹ: כָּתוּב אֶחָד אוֹמֵר: (ירמיה ג,כב) "שׁוּבוּ בָנִים שׁוֹבָבִים, אֶרְפָּה מְשׁוּבֹתֵיכֶם", הָא לָמַדְנוּ, שֶׁתְּשׁוּבָה מְכַפֶּרֶת. וְכָתוּב אֶחָד אוֹמֵר: (ויקרא טז,ל) "כִּי בַיּוֹם הַזֶּה יְכַפֵּר עֲלֵיכֶם", הָא לָמַדְנוּ, שֶׁיּוֹם הַכִּפּוּרִים מְכַפֵּר. וְכָתוּב אֶחָד אוֹמֵר: (ישעיה כב,יד) "אִם יְכֻפַּר הֶעָוֹן הַזֶּה לָכֶם עַד תְּמֻתוּן", הָא לָמַדְנוּ, שֶׁמִּיתָה מְכַפֶּרֶת. וְכָתוּב אֶחָד אוֹמֵר: (תהלים פט,לג) "וּפָקַדְתִּי בְשֵׁבֶט פִּשְׁעָם, וּבִנְגָעִים עֲוֹנָם." הָא לָמַדְנוּ, שֶׁיִּסּוּרִין מְכַפְּרִין. כֵּיצַד יִתְקַיְּמוּ אַרְבָּעָה כְתוּבִין אֵלּוּ? הָעוֹבֵר עַל מִצְוַת 'עֲשֵׂה' וְעָשָׂה תְּשׁוּבָה, אֵינוֹ זָז מִמְּקוֹמוֹ עַד שֶׁמּוֹחֲלִין לוֹ, וְעַל זֶה נֶאֱמַר: (ירמיה ג,כב) "שׁוּבוּ בָנִים שׁוֹבָבִים". וְהָעוֹבֵר עַל מִצְוַת 'לֹא תַעֲשֶׂה' וְעָשָׂה תְּשׁוּבָה, אֵין כֹּחַ בַּתְּשׁוּבָה לְכַפֵּר, אֶלָּא הַתְּשׁוּבָה תּוֹלָה, וְיוֹם הַכִּפּוּרִים מְכַפֵּר, וְעַל זֶה נֶאֱמַר: (ויקרא טז,ל) "כִּי בַיּוֹם הַזֶּה יְכַפֵּר עֲלֵיכֶם". הַמֵּזִיד עַל כְּרֵתוֹת, וְהָעוֹבֵר עַל מִיתוֹת בֵּית דִּין וְעָשָׂה תְּשׁוּבָה, אֵין כֹּחַ בַּתְּשׁוּבָה לִתְלוֹת, וְלֹא בְיוֹם הַכִּפּוּרִים לְכַפֵּר, אֶלָּא הַתְּשׁוּבָה וְיוֹם הַכִּפּוּרִים מְכַפְּרִין מַחְצָה, וְיִסּוּרִין מְכַפְּרִין מַחְצָה, וְעַל זֶה נֶאֱמַר: (תהלים פט,לג) "וּפָקַדְתִּי בְשֵׁבֶט פִּשְׁעָם, וּבִנְגָעִים עֲוֹנָם." מִי שֶׁנִּתְחַלַּל בּוֹ שֵׁם שָׁמַיִם וְעָשָׂה תְּשׁוּבָה, אֵין כֹּחַ בַּתְּשׁוּבָה לִתְלוֹת, וְלֹא בְיוֹם הַכִּפּוּרִים לְכַפֵּר, וְלֹא בַיִּסּוּרִין לְמָרֵק, אֶלָּא הַתְּשׁוּבָה וְיוֹם הַכִּפּוּרִים תּוֹלִין, וְיוֹם הַמִּיתָה מְמָרֵק עִם הַיִּסּוּרִין, וְעַל זֶה נֶאֱמַר: (ישעיה כב,יד) "אִם יְכֻפַּר הֶעָו‍ן הַזֶּה לָכֶם עַד תְּמֻתוּן", וְכֵן הוּא אוֹמֵר: (שמואל א ג,יד) "אִם יִתְכַּפֵּר עֲוֹן בֵּית עֵלִי בְּזֶבַח וּבְמִנְחָה"; בְּזֶבַח וּבְמִנְחָה אֵינוֹ מִתְכַּפֵּר, אֲבָל בְּיוֹם הַמִּיתָה מִתְכַּפֵּר.
רַבִּי אוֹמֵר: שׁוֹמֵעַ אֲנִי, שֶׁלֹּא יְכַפֵּר יוֹם מִיתָה. כְּשֶׁהוּא אוֹמֵר: (יחזקאל לז,יג) "בְּפִתְחִי אֶת קִבְרוֹתֵיכֶם", הָא לָמַדְנוּ, שֶׁיּוֹם הַמִּיתָה מְכַפֵּר.
רַבִּי אוֹמֵר: כָּל שֶׁהוּא מִ"לֹּא תִשָּׂא" וּלְמַעְלָן, הַתְּשׁוּבָה מְכַפֶּרֶת; מִ"לֹּא תִשָּׂא" וּלְמַטָּן וְ"לֹא תִּשָּׂא" עִמָּהֶם, הַתְּשׁוּבָה תּוֹלָה, וְיוֹם הַכִּפּוּרִים מְכַפֵּר. וְאֵי זֶה הוּא מִ"לֹּא תִשָּׂא" וּלְמַעְלָן? 'עֲשֵׂה' וְ'לֹא תַּעֲשֶׂה' חוּץ מִ"לֹּא תִשָּׂא"; מִ"לֹּא תִשָּׂא" וּלְמַטָּן, דְּבָרִים שֶׁחַיָּבִין עֲלֵיהֶן מִיתוֹת בֵּית דִּין, מִיתָה בִּידֵי שָׁמַיִם, כָּרֵת, וּמַלְקוּת אַרְבָּעִים, חַטָּאוֹת וַאֲשָׁמוֹת, וְ"לֹא תִּשָּׂא" עִמָּהֶם.
(שמות כ,ז) <b>["זָכוֹר אֶת יוֹם הַשַּׁבָּת לְקַדְּשׁוֹ."] "זָכוֹר"</b> (דברים ה,יא) וְ"שָׁמוֹר", שְׁנֵיהֶם בְּדִבּוּר אֶחָד נֶאֶמְרוּ. (שמות לא,יד) "מְחַלְלֶיהָ מוֹת יוּמָת", (במדבר כח,יט) "וּבְיוֹם הַשַּׁבָּת שְׁנֵי כְבָשִׂים בְּנֵי שָׁנָה תְּמִימִם", שְׁנֵיהֶם נֶאֶמְרוּ בְדִבּוּר אֶחָד. (ויקרא יח,טז) "עֶרְוַת אֵשֶׁת אָחִיךָ לֹא תְגַלֵּה", (דברים כה,ה) "יְבָמָהּ יָבֹא עָלֶיהָ", שְׁנֵיהֶם נֶאֶמְרוּ בְּדִבּוּר אֶחָד. (דברים כב,יא) "לֹא תִלְבַּשׁ שַׁעַטְנֵז", (דברים כב,יב) "גְּדִלִים תַּעֲשֶׂה לָּךְ", שְׁנֵיהֶם בְּדִבּוּר אֶחָד נֶאֶמְרוּ, מַה שֶּׁאֵי אֶפְשָׁר לְאָדָם לוֹמַר כֵּן, שֶׁנֶּאֱמַר: (תהלים סב,יב) "אַחַת דִּבֶּר אֱלֹהִים, שְׁתַּיִם זוּ שָׁמָעְתִּי, כִּי עֹז לֵאלֹהִים." וְאוֹמֵר: (ירמיה כג,כט) "הֲלוֹא כֹה דְבָרִי, כָּאֵשׁ! נְאֻם יי, וּכְפַטִּישׁ יְפֹצֵץ סָלַע."
<b>"זָכוֹר"</b> וְ"שָׁמוֹר", <b>"זָכוֹר"</b>, מִלְּפָנָיו וְ"שָׁמוֹר", מֵאַחֲרָיו. מִכָּן אָמָרוּ: מוֹסִיפִין מֵחוֹל עַל הַקֹּדֶשׁ. מָשָׁל לַזְּאֵב, שֶׁהוּא טוֹרֵד מִלְּפָנָיו וּמֵאַחֲרָיו.<sup class="footnote-marker">*</sup><i class="footnote">טוֹרֵד: מגרש, מרחיק, מתוך שמפחדים ממנו.</i>
אֶלְעָזָר בֶּן חֲנַנְיָה בֶּן חִזְקִיָּה בֶּן חֲנַנְיָה בֶּן גָּרוֹן אוֹמֵר: <b>"זָכוֹר אֶת יוֹם הַשַּׁבָּת לְקַדְּשׁוֹ." </b>תְּהֵי זוֹכְרוֹ מֶאֶחָד בַּשַּׁבָּת, שֶׁאִם נִתְמַנָּה לָךְ חֵפֶץ יָפֶה, תְּהֵי מְתַקְּנוֹ לְשֵׁם שַׁבָּת!
רַבִּי יִצְחָק אוֹמֵר: לֹא תְהֵי מוֹנֶה כְּדֶרֶךְ שֶׁאֲחֵרִים מוֹנִין, אֶלָּא תְּהֵי מוֹנֶה לְשֵׁם שַׁבָּת.
<b>"לְקַדְּשׁוֹ"</b>, לְקַדְּשׁוֹ בִבְרָכָה. מִכָּן אָמָרוּ: מְקַדְּשִׁין עַל הַיַּיִן בִּכְנִיסָתוֹ. אֵין לִי אֶלָּא קְדֻשָּׁה לַיּוֹם! קְדֻשָּׁה לַלַּיְלָה מְנַיִן? תִּלְמֹד לוֹמַר: (שמות לא,יד) "וּשְׁמַרְתֶּם אֶת הַשַּׁבָּת, כִּי קֹדֶשׁ הִוא לָכֶם". אֵין לִי אֶלָּא שַׁבָּת, יָמִים טוֹבִים מְנַיִן? תִּלְמֹד לוֹמַר: (ויקרא כג,ד) "אֵלֶּה מוֹעֲדֵי יי, מִקְרָאֵי קֹדֶשׁ, אֲשֶׁר תִּקְרְאוּ אֹתָם בְּמוֹעֲדָם."
(שמות כ,ח) <b>"שֵׁשֶׁת יָמִים תַּעֲבֹד, וְעָשִׂיתָ כָּל מְלַאכְתֶּךָ." </b> וְכִי אֶפְשָׁר לְבָשָׂר וָדָם לַעֲשׁוֹת כָּל מְלַאכְתּוֹ בְּשֵׁשֶׁת יָמִים? אֶלָּא שְׁבֹת כְּאִלּוּ כָּל מְלַאכְתָּךְ עֲשׂוּיָה!
דָּבָר אַחֵר: שְׁבֹת מִמַּחְשֶׁבֶת עֲבוֹדָה! וְאוֹמֵר: (ישעיה נח,יג-יד) "אִם תָּשִׁיב מִשַּׁבָּת רַגְלֶךָ, עֲשׂוֹת חֲפָצֶךָ בְּיוֹם קָדְשִׁי, וְקָרָאתָ לַשַּׁבָּת עֹנֶג, לִקְדוֹשׁ יי מְכֻבָּד, וְכִבַּדְתּוֹ מֵעֲשׂוֹת דְּרָכֶיךָ, מִמְּצוֹא חֶפְצְךָ, וְדַבֵּר דָּבָר, אָז תִּתְעַנַּג עַל יי".
(שמות כ,ט) <b>["וְיוֹם הַשְּׁבִיעִי, שַׁבָּת לַיי אֱלֹהֶיךָ, לֹא תַעֲשֶׂה כָל מְלָאכָה, אַתָּה וּבִנְךָ וּבִתֶּךָ, עַבְדְּךָ וַאֲמָתְךָ וּבְהֶמְתֶּךָ, וְגֵרְךָ אֲשֶׁר בִּשְׁעָרֶיךָ."] "וְיוֹם הַשְּׁבִיעִי שַׁבָּת לַיי אֱלֹהֶיךָ"</b>, לָמָּה נֶאֱמַר? לְפִי שֶׁהוּא אוֹמֵר: (שמות לא,טו) "כָּל הָעֹשֶׂה מְלָאכָה בְּיוֹם הַשַּׁבָּת, מוֹת יוּמָת." עֹנֶשׁ שָׁמַעְנוּ, אַזְהָרָה לֹא שָׁמַעְנוּ! תִּלְמֹד לוֹמַר: <b>"וְיוֹם הַשְּׁבִיעִי שַׁבָּת לַיי אֱלֹהֶיךָ, לֹא תַעֲשֶׂה כָל מְלָאכָה!" </b>אֵין לִי אֶלָּא עֹנֶשׁ וְאַזְהָרָה עַל מְלֶאכֶת הַיּוֹם, עֹנֶשׁ וְאַזְהָרָה עַל מְלֶאכֶת הַלַּיְלָה מְנַיִן? תִּלְמֹד לוֹמַר: (שמות לא,יד) "מְחַלְלֶיהָ מוֹת יוּמָת". עֹנֶשׁ שָׁמַעְנוּ, אַזְהָרָה לֹא שָׁמַעְנוּ! תִּלְמֹד לוֹמַר <b>"וְיוֹם הַשְּׁבִיעִי שַׁבָּת לַיי אֱלֹהֶיךָ"</b>. מַה תִּלְמֹד לוֹמַר <b>"שַׁבָּת"</b>? אֶלָּא לְהָבִיא אֶת הַלַּיְלָה בִּכְלַל אַזְהָרָה, דִּבְרֵי רַבִּי אַחַי בֵּרַבִּי יֹאשִׁיָּה.
<b>"אַתָּה וּבִנְךָ וּבִתֶּךָ"</b>, אֵלּוּ קְטַנִּים. אַתָּה אוֹמֵר קְטַנִּים, אוֹ אֵינוֹ אֶלָּא גְדוֹלִים? אָמַרְתָּ, וַהֲלֹא כְבָר מֻזְהָרִים הֵן? הָא מַה תִּלְמֹד לוֹמַר <b>"אַתָּה וּבִנְךָ וּבִתֶּךָ"</b>? אֵלּוּ קְטַנִּים.
<b>"וְעַבְדְּךָ וַאֲמָתֶךָ"</b>, אֵלּוּ בְנֵי בְרִית. אַתָּה אוֹמֵר בְּנֵי בְרִית, אוֹ אֵינוֹ אֶלָּא עֶבֶד עָרֵל? כְּשֶׁהוּא אוֹמֵר (שמות כג,יב) "וְיִנָּפֵשׁ בֶּן אֲמָתְךָ וְהַגֵּר", הֲרֵי עֶבֶד עָרֵל אָמוּר, הָא מַה תִּלְמֹד לוֹמַר <b>"וְעַבְדְּךָ וַאֲמָתֶךָ"</b>? אֵלּוּ בְנֵי בְרִית.
<b>"וְגֵרְךָ"</b>, זֶה גֵּר צֶדֶק. אַתָּה אוֹמֵר זֶה גֵּר צֶדֶק, אוֹ אֵינוֹ אֶלָּא גֵּר תּוֹשָׁב? כְּשֶׁהוּא אוֹמֵר (שמות כג,יב) "וְהַגֵּר", הֲרֵי גֵּר תּוֹשָׁב אָמוּר. הָא מַה תִּלְמֹד לוֹמַר <b>"וְגֵרְךָ"</b>? זֶה גֵּר צֶדֶק.
(שמות כ,י) <b>["כִּי שֵׁשֶׁת יָמִים עָשָׂה יי אֶת הַשָּׁמַיִם וְאֶת הָאָרֶץ, אֶת הַיָּם וְאֶת כָּל אֲשֶׁר בָּם, וַיָּנַח בַּיּוֹם הַשְּׁבִיעִי, עַל כֵּן בֵּרַךְ יי אֶת יוֹם הַשַּׁבָּת וַיְקַדְּשֵׁהוּ."] "כִּי שֵׁשֶׁת יָמִים עָשָׂה יי אֶת הַשָּׁמַיִם וְאֶת הָאָרֶץ, אֶת הַיָּם וְאֶת כָּל אֲשֶׁר בָּם", </b>מַגִּיד שֶׁהַיָּם שָׁקוּל כְּנֶגֶד כָּל מַעֲשֵׂה בְרֵאשִׁית.
<b>"וַיָּנַח בַּיּוֹם הַשְּׁבִיעִי"</b>. וְכִי יֵשׁ לְפָנָיו יְגִיעָה? וַהֲלֹא כְבָר נֶאֱמַר: (ישעיה מ,כח) "הֲלוֹא יָדַעְתָּ, אִם לֹא שָׁמַעְתָּ, אֱלֹהֵי עוֹלָם יי, בּוֹרֵא קְצוֹת הָאָרֶץ, לֹא יִיעַף וְלֹא יִיגָע"! וְאוֹמֵר: (ישעיה מ,כט) "נֹתֵן לַיָּעֵף כֹּחַ וּלְאֵין אוֹנִים עָצְמָה יַרְבֶּה." וְאוֹמֵר: (תהלים לג,ו) "בִּדְבַר יי שָׁמַיִם נַעֲשׂוּ וּבְרוּחַ פִּיו כָּל צְבָאָם." וּמַה תִּלְמֹד לוֹמַר "וַיָּנַח"? אֶלָּא כִבְיָכֹל הִכְתִּיב עַל עַצְמוֹ שֶׁבָּרָא עוֹלָמוֹ בְּשִׁשָּׁה יָמִים וְנָח בַּשְּׁבִיעִי. עַל אַחַת כַּמָּה וְכַמָּה אָדָם, שֶׁכָּתוּב בּוֹ: (איוב ה,ז) "כִּי אָדָם לְעָמָל יוּלָּד"!
<b>"עַל כֵּן בֵּרַךְ יי אֶת יוֹם הַשַּׁבָּת וַיְקַדְּשֵׁהוּ." </b>בֵּרְכוֹ בַמָּן, וְקִדְּשׁוֹ בַמָּן. דִּבְרֵי רַבִּי יִשְׁמָעֵאל. רַבִּי עֲקִיבָה אוֹמֵר: בֵּרְכוֹ בַמָּן, וְקִדְּשׁוֹ בַּבְּרָכָה. רַבִּי יִצְחָק אוֹמֵר: בֵּרְכוֹ בַמָּן, וְקִדְּשׁוֹ בַּמְּקוֹשֵׁשׁ. רַבִּי שִׁמְעוֹן בֶּן יוֹחַי אוֹמֵר: בֵּרְכוֹ בַמָּן, וְקִדְּשׁוֹ בַּמְּאוֹרוֹת. רַבִּי שִׁמְעוֹן בֶּן יְהוּדָה אִישׁ כְּפַר עַכּוֹ אוֹמֵר, מִשּׁוּם רַבִּי שִׁמְעוֹן: בֵּרְכוֹ בַמָּן, וְקִדְּשׁוֹ בִמְאוֹר פָּנָיו שֶׁלָּאָדָם, <b>"עַל כֵּן בֵּרַךְ יי אֶת יוֹם הַשַּׁבָּת וַיְקַדְּשֵׁהוּ."</b>

Chapter 8

(שמות כ,יא) <b>["כַּבֵּד אֶת אָבִיךָ וְאֶת אִמֶּךָ, לְמַעַן יַאֲרִכוּן יָמֶיךָ עַל הָאֲדָמָה אֲשֶׁר יי אֱלֹהֶיךָ נֹתֵן לָךְ."] "כַּבֵּד אֶת אָבִיךָ וְאֶת אִמֶּךָ"</b>, שׁוֹמֵעַ אֲנִי, בִּדְבָרִים! תִּלְמֹד לוֹמַר: (משלי ג,ט) "כַּבֵּד אֶת יי מֵהוֹנֶךָ וּמֵרֵאשִׁית כָּל תְּבוּאָתֶךָ." בְּמַאֲכַל וּבְמִשְׁתֶּה וּבִכְסוּת נְקִיָּה.
דָּבָר אַחֵר: <b>"כַּבֵּד אֶת אָבִיךָ וְאֶת אִמֶּךָ"</b>, לָמָּה נֶאֱמַר? לְפִי שֶׁנֶּאֱמַר: (ויקרא כ,ט) "כִּי אִישׁ אִישׁ אֲשֶׁר יְקַלֵּל אֶת אָבִיו וְאֶת אִמּוֹ מוֹת יוּמָת". אֵין לִי אֶלָּא אִישׁ, אִשָּׁה מְנַיִן? טוּמְטוּם וְאַנְדְּרוֹגִינוֹס מְנַיִן? תִּלְמֹד לוֹמַר: <b>"כַּבֵּד אֶת אָבִיךָ וְאֶת אִמֶּךָ"</b>, מִכָּל מָקוֹם. מַה כָּבוֹד, לֹא חָלַק בּוֹ בֵּין אִישׁ לְאִשָּׁה, טוּמְטוּם וְאַנְדְּרוֹגִינוֹס, אַף מוֹרָא, לֹא תַחְלֹק בּוֹ בֵּין אִישׁ לְאִשָּׁה, טוּמְטוּם וְאַנְדְּרוֹגִינוֹס. דִּבְרֵי רַבִּי יִשְׁמָעֵאל.
רַבִּי יְהוּדָה בֶּן בְּתֵירָה אוֹמֵר: נֶאֱמַר: (ויקרא יט,ג) "אִישׁ אִמּוֹ וְאָבִיו תִּירָאוּ, וְאֶת שַׁבְּתֹתַי תִּשְׁמֹרוּ". מַה שַּׁבָּת, לֹא חָלַק בּוֹ בֵּין אִישׁ לְאִשָּׁה וטוּמְטוּם וְאַנְדְּרוֹגִינוֹס, אַף מוֹרָא, לֹא תַחְלֹק בּוֹ בֵּין אִישׁ לְאִשָּׁה טוּמְטוּם וְאַנְדְּרוֹגִינוֹס.
רַבִּי אוֹמֵר: חָבִיב כִּבּוּד אָב וָאֵם לִפְנֵי מִי שֶׁאָמַר וְהָיָה הָעוֹלָם, שֶׁשָּׁקַל כְּבוֹדָן כִּכְבוֹדוֹ, וּמוֹרָאָן כְּמוֹרָאוֹ וְקִלְלָתָן כְּקִלְלָתוֹ. כָּתוּב <b>"כַּבֵּד אֶת אָבִיךָ וְאֶת אִמֶּךָ"</b>, וּכְנֶגְדּוֹ כָתוּב (משלי ג,ט) "כַּבֵּד אֶת יי מֵהוֹנֶךָ", הִקִּישׁ כִּבּוּד אָב וָאֵם לְכִבּוּד הַמָּקוֹם. כָּתוּב (ויקרא יט,ג) "אִישׁ אִמּוֹ וְאָבִיו תִּירָאוּ", וּכְנֶגְדּוֹ כָתוּב (דברים ו,יג) "אֶת יי אֱלֹהֶיךָ תִּירָא". הִקִּישׁ מוֹרָא אָב וָאֵם לְמוֹרָא הַמָּקוֹם. כָּתוּב (שמות כא,יז) "וּמְקַלֵּל אָבִיו וְאִמּוֹ מוֹת יוּמָת." וּכְנֶגְדּוֹ כָתוּב (ויקרא כד,טו) "אִישׁ כִּי יְקַלֵּל אֱלֹהָיו, וְנָשָׂא חֶטְאוֹ." הִקִּישׁ קִלְלַת אָב וָאֵם לְקִלְלַת הַמָּקוֹם.
בֹּא וּרְאֵה מַתַּן שְׂכָרָן: (משלי ג,ט) "כַּבֵּד אֶת יי מֵהוֹנֶךָ", (משלי ג,י) "וְיִמָּלְאוּ אֲסָמֶיךָ שָׂבָע". (שמות כ,יא) "כַּבֵּד אֶת אָבִיךָ וְאֶת אִמֶּךָ", (דברים ה,טו) "לְמַעַן יַאֲרִיכֻן יָמֶיךָ". (דברים י,כ) "אֶת יי אֱלֹהֶיךָ תִּירָא", (מלאכי ג,כ) "וְזָרְחָה לָכֶם, יִרְאֵי שְׁמִי, שֶׁמֶשׁ צְדָקָה".
(ויקרא יט,ג) "אִישׁ אִמּוֹ וְאָבִיו תִּירָאוּ וְאֶת שַׁבְּתֹתַי תִּשְׁמֹרוּ". מָה אָמוּר בַּשַּׁבָּת? (ישעיה נח,יג-יד) "אִם תָּשִׁיב מִשַּׁבָּת רַגְלֶךָ... אָז תִּתְעַנַּג עַל יי, וְהִרְכַּבְתִּיךָ עַל בָּמֳתֵי אָרֶץ".
רַבִּי אוֹמֵר: גָּלוּי וְיָדוּעַ הָיָה לִפְנֵי מִי שֶׁאָמַר וְהָיָה הָעוֹלָם, שֶׁאָדָם מְכַבֵּד אֶת אִמּוֹ יוֹתֵר מֵאָבִיו, מִפְּנֵי שֶׁהִיא מְשַׁדְּלַתּוּ בִּדְבָרִים, לְפִיכָךְ הִקְדִּים אֶת הָאָב לָאֵם בַּכִּבּוּד. וְגָלוּי הָיָה לִפְנֵי מִי שֶׁאָמַר וְהָיָה הָעוֹלָם, שֶׁאָדָם מִתְיָרֵא מֵאָבִיו יוֹתֵר מֵאִמּוֹ, מִפְּנֵי שֶׁהוּא מְלַמְּדוֹ תּוֹרָה. לְפִיכָךְ הִקְדִּים אֶת הָאֵם לָאָב בַּמּוֹרָא. מָקוֹם שֶׁחִסֵּר, הִשְׁלִים, אוֹ כָּל הַקּוֹדֵם בַּמִּקְרָא הָיָה קוֹדֵם בַּמַּעֲשֶׂה? תִּלְמֹד לוֹמַר: (ויקרא יט,ג) "אִישׁ אִמּוֹ וְאָבִיו תִּירָאוּ", מַגִּיד שֶׁשְּׁנֵיהֶן שְׁקוּלִין זֶה כָזֶה.
<b>"כַּבֵּד אֶת אָבִיךָ וְאֶת אִמֶּךָ"</b>. אִם כִּבַּדְתָּן, <b>"לְמַעַן יַאֲרִיכֻן יָמֶיךָ"</b>, אִם לֹא, יִקְצְרוּן יָמֶיךָ! שֶׁדִּבְרֵי תוֹרָה נוֹטָרִיקוֹן,<sup class="footnote-marker">*</sup><i class="footnote">נוֹטָרִיקוֹן: notarikón: קצרנות.</i> שֶׁכֵּן דִּבְרֵי תוֹרָה נִדְרָשִׁין מִכְּלַל הֵן, לָאו, וּמִכְּלַל לָאו, הֵן.
<b>"עַל הָאֲדָמָה אֲשֶׁר יי אֱלֹהֶיךָ נֹתֵן לָךְ."</b> מִכָּן אָמָרוּ: כָּל מִצְוָה שֶׁמַּתַּן שְׂכָרָהּ בְּצִדָּהּ, אֵין בֵּית דִּין שֶׁלְּמַטָּה מֻזְהָרִין עָלֶיהָ.
(שמות כ,יב) <b>["לֹא תִרְצָח; לֹא תִנְאָף; לֹא תִגְנֹב; לֹא תַעֲנֶה בְרֵעֲךָ עֵד שָׁקֶר."] "לֹא תִרְצָח"</b>, לָמָּה נֶאֱמַר? לְפִי שֶׁהוּא אוֹמֵר: (בראשית ט,ו) "שֹׁפֵךְ דַּם הָאָדָם, בָּאָדָם דָּמוֹ יִשָּׁפֵךְ", עֹנֶשׁ שָׁמַעְנוּ, אַזְהָרָה לֹא שָׁמַעְנוּ! תִּלְמֹד לוֹמַר <b>"לֹא תִרְצָח"</b>.
<b>"לֹא תִנְאָף"</b>, לָמָּה נֶאֱמַר? לְפִי שֶׁהוּא אוֹמֵר: (ויקרא כ,י) "מוֹת יוּמַת הַנֹּאֵף וְהַנֹּאָפֶת." עֹנֶשׁ שָׁמַעְנוּ, אַזְהָרָה לֹא שָׁמַעְנוּ! תִּלְמֹד לוֹמַר <b>"לֹא תִנְאָף"</b>.
<b>"לֹא תִגְנֹב"</b>, לָמָּה נֶאֱמַר? לְפִי שֶׁהוּא אוֹמֵר: (שמות כא,טז) "וְגֹנֵב אִישׁ וּמְכָרוֹ וְנִמְצָא בְיָדוֹ מוֹת יוּמָת." עֹנֶשׁ שָׁמַעְנוּ, אַזְהָרָה לֹא שָׁמַעְנוּ! תִּלְמֹד לוֹמַר <b>"לֹא תִגְנֹב"</b>. הֲרֵי זֶה אַזְהָרָה לְגוֹנֵב נֶפֶשׁ. אַתָּה אוֹמֵר הֲרֵי זוֹ אַזְהָרָה לְגוֹנֵב נֶפֶשׁ, אוֹ אַזְהָרָה לְגוֹנֵב מָמוֹן? וּכְשֶׁהוּא אוֹמֵר: (ויקרא יט,יא) "לֹא תִּגְנֹבוּ וְלֹא תְכַחֲשׁוּ וְלֹא תְשַׁקְּרוּ אִישׁ בַּעֲמִיתוֹ", הֲרֵי זֶה אַזְהָרָה לְגוֹנֵב מָמוֹן אָמוּר. וּמַה תִּלְמֹד לוֹמַר <b>"לֹא תִגְנֹב"</b>? הֲרֵי זוֹ אַזְהָרָה לְגוֹנֵב נֶפֶשׁ.
אוֹ הֲרֵי זוֹ אַזְהָרָה לְגוֹנֵב מָמוֹן, וְהַלָּה אַזְהָרָה לְגוֹנֵב נֶפֶשׁ? אָמַרְתָּ, צֵא וּלְמַד מִשְּׁלֹשׁ עֶשְׂרֵה מִדּוֹת שֶׁהַתּוֹרָה נִדְרֶשֶׁת בָּהֶן, דָּבָר הַלָּמֵד מֵעִנְיָנוֹ. בְּמָה הַכָּתוּב מְדַבֵּר? [בִּנְפָשׁוֹת. אַף כָּן בִּנְפָשׁוֹת.]<sup class="footnote-marker">*</sup><i class="footnote">הושלם על פי מדרש תנאים לדברים ה, יז.</i>
וְעוֹד אָמַרְתָּ, שָׁלֹשׁ מִצְווֹת נֶאֶמְרוּ בָּעִנְיָן: שְׁתַּיִם מְפֹרָשׁוֹת וְאַחַת סְתוּמָה, נִלְמַד הַסְּתוּמָה מִן הַמְּפֹרָשׁוֹת: מַה מְּפֹרָשׁוֹת, מִצְווֹת שֶׁחַיָּבִין עֲלֵיהֶן מִיתַת בֵּית דִּין, אַף הַסְּתוּמָה, מִצְוָה שֶׁחַיָּבִין עָלֶיהָ מִיתַת בֵּית דִּין. הָא אֵין עָלֶיךָ לוֹמַר כְּלָשׁוֹן אַחֲרוֹן, אֶלָּא כְּלָשׁוֹן רִאשׁוֹן. הֲרֵי זוֹ אַזְהָרָה לְגוֹנֵב נֶפֶשׁ, וְהַלָּה אַזְהָרָה לְגוֹנֵב מָמוֹן.
<b>"לֹא תַעֲנֶה בְרֵעֲךָ עֵד שָׁקֶר"</b>, לָמָּה נֶאֱמַר? לְפִי שֶׁהוּא אוֹמֵר: (דברים יט,יט) "וַעֲשִׂיתֶם לוֹ כַּאֲשֶׁר זָמַם לַעֲשׂוֹת לְאָחִיו". עֹנֶשׁ שָׁמַעְנוּ, אַזְהָרָה לֹא שָׁמַעְנוּ! תִּלְמֹד לוֹמַר <b>"לֹא תַעֲנֶה בְרֵעֲךָ עֵד שָׁקֶר."</b>
כֵּיצַד נִתְּנוּ עֲשֶׂרֶת הַדִּבְּרוֹת? חֲמִשָּׁה עַל לוּחַ זֶה, וַחֲמִשָּׁה עַל לוּחַ זֶה. כָּתוּב בָּזֶה "אָנֹכִי יי אֱלֹהֶיךָ", וּכְנֶגְדּוֹ כָתוּב "לֹא תִרְצָח", מַגִּיד הַכָּתוּב שֶׁכָּל מִי שֶׁהוּא שׁוֹפֵךְ דָּמִים, מַעֲלִין עָלָיו כְּאִלּוּ מְמַעֵט בַּדְּמוּת.
מָשָׁל לְמֶלֶךְ בָּשָׂר וָדָם שֶׁנִּכְנַס לַמְּדִינָה, וְהֶעֱמִיד לוֹ אִיקוֹנִיּוֹת,<sup class="footnote-marker">*</sup><i class="footnote">אִיקוֹנִיּוֹת. eikónion: תמונה, צלם.</i> וְעָשׂוּ לוֹ צְלָמִים, וְטָבְעוּ לוֹ מַטְבְּעוֹת. לְאַחַר זְמַן, כָּפוּ לוֹ אִיקוֹנוֹתָיו, שִׁבְּרוּ לוֹ צְלָמָיו,<sup class="footnote-marker">*</sup><i class="footnote">כָּפוּ: הפכו.</i> וּבִטְּלוּ לוֹ מַטְבְּעוֹתָיו, וּמִעֲטוּ בִּדְמוּתוֹ שֶׁלַּמֶּלֶךְ. כָּךְ, כָּל מִי שֶׁהוּא שׁוֹפֵךְ דָּמִים, מַעֲלִין עָלָיו כְּאִלּוּ מְמַעֵט בַּדְּמוּת, שֶׁנֶּאֱמַר: (בראשית ט,ו) "שֹׁפֵךְ דַּם הָאָדָם, בָּאָדָם דָּמוֹ יִשָּׁפֵךְ, כִּי בְּצֶלֶם אֱלֹהִים עָשָׂה אֶת הָאָדָם."
כָּתוּב "לֹא יִהְיֶה לְךָ", וּכְנֶגְדּוֹ כָתוּב "לֹא תִנְאָף". מַגִּיד הַכָּתוּב, שֶׁכָּל מִי שֶׁעוֹבֵד עֲבוֹדָה זָרָה, מַעֲלִין עָלָיו כְּאִלּוּ מְנָאֵף מֵאַחַר הַמָּקוֹם, שֶׁנֶּאֱמַר: (יחזקאל טז,לב) "הָאִשָּׁה הַמְּנָאָפֶת תַּחַת אִישָׁהּ תִּקַּח אֶת זָרִים." וְאוֹמֵר: (הושע ג,א) "וַיֹּאמֶר יי אֵלַי: עוֹד לֵךְ אֱהַב אִשָּׁה אֲהֻבַת רֵעַ וּמְנָאָפֶת, כְּאַהֲבַת יי אֶת בְּנֵי יִשְׂרָאֵל, וְהֵם פֹּנִים אֶל אֱלֹהִים אֲחֵרִים, וְאֹהֲבֵי אֲשִׁישֵׁי עֲנָבִים."<sup class="footnote-marker">*</sup><i class="footnote">אֲשִׁישֵׁי עֲנָבִים: עוגות צימוקים. פירוש אחר: גביעי יין.</i>
כָּתוּב "לֹא תִשָּׂא אֶת שֵׁם יי אֱלֹהֶיךָ לַשָּׁוְא", וּכְנֶגְדּוֹ כָתוּב "לֹא תִגְנֹב". מַגִּיד הַכָּתוּב, שֶׁכָּל מִי שֶׁהוּא גּוֹנֵב, סוֹפוֹ לָבֹא לִידֵי שְׁבוּעַת שָׁוְא, שֶׁנֶּאֱמַר: (ירמיה ז,ט) "הֲגָנֹב רָצֹחַ וְנָאֹף וְהִשָּׁבֵעַ לַשֶּׁקֶר". וְכָתוּב: (הושע ד,ב) "אָלֹה וְכַחֵשׁ וְרָצֹחַ וְגָנֹב וְנָאֹף".
כָּתוּב "זָכוֹר אֶת יוֹם הַשַּׁבָּת לְקַדְּשׁוֹ", וּכְנֶגְדּוֹ כָתוּב "לֹא תַעֲנֶה בְרֵעֲךָ עֵד שָׁקֶר." מַגִּיד הַכָּתוּב, שֶׁכָּל מִי שֶׁמְּחַלֵּל אֶת הַשַּׁבָּת, כְּאִלּוּ מֵעִיד לִפְנֵי מִי שֶׁאָמַר וְהָיָה הָעוֹלָם, שֶׁבָּרָא עוֹלָמוֹ לְשִׁשָּׁה, וְלֹא נָח בַּשְּׁבִיעִי. וְכָל מִי שֶׁהוּא מְשַׁמֵּר אֶת הַשַּׁבָּת, מֵעִיד לִפְנֵי מִי שֶׁאָמַר וְהָיָה הָעוֹלָם, שֶׁבָּרָא עוֹלָמוֹ לְשִׁשָּׁה וְנָח בַּשְּׁבִיעִי, שֶׁנֶּאֱמַר: (ישעיה מג,יב) "וְאַתֶּם עֵדַי, נְאֻם יי, וַאֲנִי אֵל."
כָּתוּב "כַּבֵּד אֶת אָבִיךָ וְאֶת אִמֶּךָ", וּכְנֶגְדּוֹ כָתוּב "לֹא תַחְמֹד". מַגִּיד הַכָּתוּב, שֶׁכָּל מִי שֶׁהוּא חוֹמֵד, סוֹף שֶׁהוּא מוֹלִיד בֵּן שֶׁהוּא מְקַלֵּל לְאָבִיו, וּמְכַבֵּד לְמִי שֶׁאֵינוֹ אָבִיו. לְכָךְ נִתְּנוּ עֲשֶׂרֶת הַדִּבְּרוֹת, חֲמִשָּׁה עַל לוּחַ זֶה, וַחֲמִשָּׁה עַל לוּחַ זֶה. דִּבְרֵי רַבִּי חֲנַנְיָה בֶן גַּמְלִיאֵל.
וַחֲכָמִים אוֹמְרִים: עֲשָׂרָה עַל לוּחַ זֶה וַעֲשָׂרָה עַל לוּחַ זֶה, שֶׁנֶּאֱמַר: (דברים ה,יח) "אֶת הַדְּבָרִים הָאֵלֶּה דִּבֶּר יי אֶל כָּל קְהַלְכֶם בָּהָר מִתּוֹךְ הָאֵשׁ הֶעָנָן וְהָעֲרָפֶל, קוֹל גָּדוֹל וְלֹא יָסָף, וַיִּכְתְּבֵם עַל שְׁנֵי לֻחֹת אֲבָנִים וַיִּתְּנֵם אֵלָי." וְאוֹמֵר: (שיר השירים ד,ה) "שְׁנֵי שָׁדַיִךְ כִּשְׁנֵי עֳפָרִים, תְּאוֹמֵי צְבִיָּה". וְאוֹמֵר: (שיר השירים ה,יד) "יָדָיו גְּלִילֵי זָהָב, מְמֻלָּאִים בַּתַּרְשִׁישׁ".
(שמות כ,יג) <b>["לֹא תַחְמֹד בֵּית רֵעֶךָ, לֹא תַחְמֹד אֵשֶׁת רֵעֶךָ, וְעַבְדּוֹ וַאֲמָתוֹ, וְשׁוֹרוֹ וַחֲמֹרוֹ, וְכֹל אֲשֶׁר לְרֵעֶךָ."] "לֹא תַחְמֹד"</b>. רַבִּי אוֹמֵר: כָּתוּב אֶחָד אוֹמֵר <b>"לֹא תַחְמֹד"</b>, וְכָתוּב אֶחָד אוֹמֵר (דברים ה,יז) "לֹא תִתְאַוֶּה". כֵּיצַד יִתְקַיְּמוּ שְׁנֵי כְתוּבִין הַלָּלוּ? הֲרֵי זֶה אַזְהָרָה לָעוֹקֵף מֵאַחַר הַמְּנָאֵף.<sup class="footnote-marker">*</sup><i class="footnote">עוֹקֵף: גורם בעורמה.</i>
<b>"לֹא תַחְמֹד בֵּית רֵעֶךָ"</b>, כְּלָל; <b>"וְעַבְדּוֹ וַאֲמָתוֹ וְשׁוֹרוֹ וַחֲמֹרוֹ"</b>, פְּרָט; כְּלָל וּפְרָט, אֵין בַּכְּלָל אֶלָּא מַה שֶּׁבַּפְּרָט. כְּשֶׁהוּא אוֹמֵר <b>"וְכֹל אֲשֶׁר לְרֵעֶךָ"</b>, חָזַר וְכָלַל, אוֹ כָלַל כַּכְּלָל הָרִאשׁוֹן? הֲרֵי אָמַרְתָּ לָאו, אֶלָּא חָזַר וְכָלַל. כְּלָל וּפְרָט וּכְלָל, אֵי אַתָּה דָן אֶלָּא כְעֵין הַפְּרָט. מַה הַפְּרָט מְפֹרָשׁ בְּדָבָר שֶׁהוּא קוֹנֶה וּמַקְנֶה, אַף כָּל דָּבָר שֶׁהוּא קוֹנֶה וּמַקְנֶה. אוֹ מַה פְּרָט מְפֹרָשׁ בִּנְכָסִין מִטַּלְטְלִין שֶׁאֵין לָהֶן אַחְרָיוּת, אַף אֵין לִי אֶלָּא נְכָסִין מִטַּלְטְלִין שֶׁאֵין לָהֶן אַחְרָיוּת. וּכְשֶׁהוּא אוֹמֵר: עַל כָּרְחָךְ כָּתוּב בְּמִשְׁנֵה תּוֹרָה (דברים ה,יז) "שָׂדֵהוּ", מַה הַפְּרָט מְפֹרָשׁ בְּדָבָר שֶׁהוּא קוֹנֶה וּמַקְנֶה, אַף אֵין לִי אֶלָּא דָבָר שֶׁהוּא קוֹנֶה וּמַקְנֶה. אוֹ מַה הַפְּרָט מְפֹרָשׁ, דָּבָר שֶׁאֵי אֶפְשָׁר לוֹ לָבֹא בִּרְשׁוּתָךְ אֶלָּא לִרְצוֹן בְּעָלִים, אַף אֵין לִי אֶלָּא דָבָר שֶׁאֵי אֶפְשָׁר לוֹ לָבֹא בִּרְשׁוּתָךְ, אֶלָּא לִרְצוֹן בְּעָלִים. יָצָא שֶׁאַתְּ חוֹמֵד בִּתּוֹ לִבְנָךְ, אוֹ בְנוֹ לְבִתָּךְ, אוֹ אֲפִלּוּ חוֹמֵד בִּדְבָרִים? תִּלְמֹד לוֹמַר: (דברים ז,כה) "לֹא תַחְמֹד כֶּסֶף וְזָהָב עֲלֵיהֶם וְלָקַחְתָּ לָךְ". מַה לְּהַלָּן, עַד שֶׁיַּעֲשֶׂה מַעֲשֶׂה, אַף כָּן, עַד שֶׁיַּעֲשֶׂה מַעֲשֶׂה.

Chapter 9

(שמות כ,יד) <b>["וְכָל הָעָם רֹאִים אֶת הַקּוֹלֹת וְאֶת הַלַּפִּידִם, וְאֵת קוֹל הַשֹּׁפָר וְאֶת הָהָר עָשֵׁן, וַיַּרְא הָעָם וַיָּנֻעוּ, וַיַּעַמְדוּ מֵרָחֹק."] "וְכָל הָעָם רֹאִים אֶת הַקּוֹלֹת"</b>. רוֹאִין אֶת הַנִּרְאֶה וְשׁוֹמְעִין אֶת הַנִּשְׁמָע. דִּבְרֵי רַבִּי יִשְׁמָעֵאל. רַבִּי עֲקִיבָה אוֹמֵר: רוֹאִין וְשׁוֹמְעִין אֶת הַנִּרְאֶה. רוֹאִין דִּבֵּר שֶׁלָּאֵשׁ יוֹצֵא מִפִּי הַגְּבוּרָה, וְנֶחְצָב עַל הַלּוּחוֹת, שֶׁנֶּאֱמַר: (תהלים כט,ז) "קוֹל יי חֹצֵב לַהֲבוֹת אֵשׁ."
<b>"וְכָל הָעָם רֹאִים אֶת הַקּוֹלֹת"</b>, קוֹל קוֹלֵי קוֹלוֹת וְלַפִּיד לַפִּידֵי לַפִּידִים. וְכַמָּה קוֹלוֹת הָיוּ, וְכַמָּה לַפִּידִים הָיוּ? אֶלָּא שֶׁהָיוּ מַשְׁמִיעִין אֶת הָאָדָם לְפִי כֹחוֹ, שֶׁנֶּאֱמַר: (תהלים כט,ד) "קוֹל יי בַּכֹּחַ".
רַבִּי אוֹמֵר: לְהוֹדִיעַ שְׁבָחָן שֶׁלְּיִשְׂרָאֵל, שֶׁכְּשֶׁעָמְדוּ כֻלָּן לִפְנֵי הַר סִינַי לְקַבֵּל אֶת הַתּוֹרָה, הָיוּ שׁוֹמְעִין אֶת הַדִּבּוּר וּמְפָרְשִׁין אוֹתוֹ, שֶׁנֶּאֱמַר: (דברים לב,י) "יְסֹבְבֶנְהוּ יְבוֹנְנֵהוּ",<sup class="footnote-marker">*</sup><i class="footnote">יְבוֹנְנֵהוּ: יתן בו בינה.</i> שֶׁמִּכֵּיוָן שֶׁהָיָה הַדִּבּוּר יוֹצֵא, הָיוּ מְפָרְשִׁים אוֹתוֹ.
רַבִּי אֱלִיעֶזֶר אוֹמֵר: לְהוֹדִיעַ שְׁבָחָן שֶׁלְּיִשְׂרָאֵל, שֶׁכְּשֶׁעָמְדוּ כֻלָּן לִפְנֵי הַר סִינַי לְקַבֵּל אֶת הַתּוֹרָה, מַגִּיד שֶׁלֹּא הָיוּ בָהֶן סוֹמִין, שֶׁנֶּאֱמַר: (שמות כ,יד) "וְכָל הָעָם רֹאִים"; מְלַמֵּד שֶׁלֹּא הָיוּ בָהֶן אִלְּמִין, שֶׁנֶּאֱמַר: (שמות יט,י) "וַיַּעֲנוּ כָל הָעָם יַחְדָּו"; מְלַמֵּד שֶׁלֹּא הָיוּ בָהֶן חֵרְשִׁין, שֶׁנֶּאֱמַר: (שמות כד,ז) "כֹּל אֲשֶׁר דִּבֶּר יי, נַעֲשֶׂה וְנִשְׁמָע." מְלַמֵּד שֶׁלֹּא הָיוּ בָהֶן חִגְּרִין, שֶׁנֶּאֱמַר: (שמות יט,יח) "וַיִּתְיַצְּבוּ בְּתַחְתִּית הָהָר." וּמְלַמֵּד שֶׁלֹּא הָיוּ בָהֶן טִפְּשִׁין, שֶׁנֶּאֱמַר: (דברים ד,לה) "אַתָּה הָרְאֵתָ לָדַעַת".
רַבִּי נָתָן אוֹמֵר: מְנַיִן אַתָּה אוֹמֵר, שֶׁהֶרְאָה הַמָּקוֹם לְאַבְרָהָם אָבִינוּ גֵּיהִנָּם וּמַתַּן תּוֹרָה וּקְרִיעַת יַם סוּף? שֶׁנֶּאֱמַר: (בראשית טו,יז) "וַיְהִי הַשֶּׁמֶשׁ בָּאָה, וַעֲלָטָה הָיָה, וְהִנֵּה תַנּוּר עָשָׁן וְלַפִּיד אֵשׁ אֲשֶׁר עָבַר בֵּין הַגְּזָרִים הָאֵלֶּה." וְהִנֵּה תַנּוּר עָשָׁן", זֶה גֵּיהִנָּם, שֶׁנֶּאֱמַר: (ישעיה לא,ט) "וְתַנּוּר לוֹ בִּירוּשָׁלִָם." "וְלַפִּיד אֵשׁ", זֶה מַתַּן תּוֹרָה, שֶׁנֶּאֱמַר: <b>"וְכָל הָעָם רֹאִים אֶת הַקּוֹלֹת וְאֶת הַלַּפִּידִם"</b>. (בראשית טו,יז) "אֲשֶׁר עָבַר בֵּין הַגְּזָרִים הָאֵלֶּה", זֶה קְרִיעַת יַם סוּף, שֶׁנֶּאֱמַר: (תהלים קלו,יג) "לְגֹזֵר יַם סוּף לִגְזָרִים".
הֶרְאָהוּ בֵּית הַמִּקְדָּשׁ וְסֵדֶר קָרְבָּנוֹת, שֶׁנֶּאֱמַר: (בראשית טו,ט) "וַיֹּאמֶר אֵלָיו: קְחָה לִי עֶגְלָה מְשֻׁלֶּשֶׁת,<sup class="footnote-marker">*</sup><i class="footnote">מְשֻׁלֶּשֶׁת: בת שלוש שנים, כלומר בשנתה השלישית. פירוש אחר: שלישית לבטן.</i> וְעֵז מְשֻׁלֶּשֶׁת, וְאַיִל מְשֻׁלָּשׁ, וְתֹר וְגוֹזָל."
הֶרְאָהוּ אַרְבַּע מַלְכִיּוֹת שֶׁהֵן עֲתִידִין לְשַׁעְבֵּד אֶת בָּנָיו, שֶׁנֶּאֱמַר: (בראשית טו,יב) "וַיְהִי הַשֶּׁמֶשׁ לָבוֹא, וְתַרְדֵּמָה נָפְלָה עַל אַבְרָם, וְהִנֵּה אֵימָה חֲשֵׁכָה גְדֹלָה נֹפֶלֶת עָלָיו." "אֵימָה", זוֹ מַלְכוּת בָּבֶל; "חֲשֵׁכָה", זוֹ מַלְכוּת מָדַי; "גְדֹלָה", זוֹ מַלְכוּת יָוָן; "נֹפֶלֶת", זוֹ מַלְכוּת רְבִיעִית. וְיֵשׁ מַחְלִיפִין בַּדָּבָר: "נֹפֶלֶת עָלָיו", זוֹ מַלְכוּת בָּבֶל, שֶׁנֶּאֱמַר: (ישעיה כא,ט) "נָפְלָה בָּבֶל"; "גְדֹלָה", זוֹ מַלְכוּת מָדַי, שֶׁנֶּאֱמַר: (אסתר ג,ז) "גִּדַּל הַמֶּלֶךְ אֲחַשְׁוֵרוֹשׁ"; "חֲשֵׁכָה", זוֹ מַלְכוּת יָוָן, שֶׁהֶחְשִׁיכָה עֵינֵיהֶם שֶׁלְּיִשְׂרָאֵל בְּתַעְנִית; "אֵימָה", זוֹ מַלְכוּת רְבִיעִית, שֶׁנֶּאֱמַר: *(דניאל ז,ז)<sup class="footnote-marker">*</sup><i class="footnote">* נוֹרָאָה וְאֵימְתָנִית וַחֲזָקָה מְאוֹד.</i> "דְּחִילָה וְאֵימְתָנִי וְתַקִּיפָא יַתִּירָה".
<b>"וַיַּרְא הָעָם וַיָּנֻעוּ"</b>. אֵין נוּעַ בְּכָל מָקוֹם אֶלָּא זִיעַ, שֶׁנֶּאֱמַר: (ישעיה כד,כ) "נוֹעַ תָּנוּעַ אֶרֶץ".
<b>"וַיַּעַמְדוּ מֵרָחֹק"</b>, חוּץ מִשְּׁנֵים עָשָׂר מִיל. מַגִּיד שֶׁהָיוּ יִשְׂרָאֵל נִרְתָּעִים לַאֲחוֹרֵיהֶם שְׁנֵים עָשָׂר מִיל, וְחוֹזְרִין לִפְנֵיהֶם שְׁנֵים עָשָׂר מִיל, עֶשְׁרִים וְאַרְבָּעָה מִיל עַל כָּל דִּבֵּר וְדִבֵּר. נִמְצְאוּ מְהַלְּכִים בְּאוֹתוֹ הַיּוֹם מָאתַיִם וְאַרְבָּעִים מִיל. בְּאוֹתָהּ שָׁעָה אָמַר הַמָּקוֹם לְמַלְאֲכֵי הַשָּׁרֵת: רְדוּ וְסַיְּעוּ אֶת אֲחֵיכֶם! שֶׁנֶּאֱמַר: (תהלים סח,יג) "מַלְכֵי צְבָאוֹת יִדֹּדוּן יִדֹּדוּן",<sup class="footnote-marker">*</sup><i class="footnote">מַלְכֵי צְבָאוֹת. בכתבי יד אוקספורד ומינכן: מלאכי צבאות.</i> יִדֹּדוּן בַּהֲלִיָכה, יִדֹּדוּן בַּחֲזִירָה. וְלֹא מַלְאֲכֵי הַשָּׁרֵת בִּלְבַד, אֶלָּא אַף הַקֹּדֶשׁ בָּרוּךְ הוּא, שֶׁנֶּאֱמַר: (שיר השירים ב,ו) "שְׂמֹאלוֹ תַּחַת לְרֹאשִׁי, וִימִינוֹ תְּחַבְּקֵנִי."
רַבִּי יְהוּדָה בְּרַבִּי אִלְעַי אוֹמֵר: לְפִי שֶׁהָיוּ יִשְׂרָאֵל מְשֻׁלְהָבִין מֵחֲמַת הָאֵשׁ שֶׁלְּמַעְלָן, אָמַר הַמָּקוֹם לַעֲנָנֵי כָבוֹד: הַזִּילוּ טַל חַיִּים עַל בָּנַי! שֶׁנֶּאֱמַר: (תהלים סח,ט) "אֶרֶץ רָעָשָׁה, אַף שָׁמַיִם נָטְפוּ מִפְּנֵי אֱלֹהִים, זֶה סִינַי, מִפְּנֵי אֱלֹהִים, אֱלֹהֵי יִשְׂרָאֵל." וְאוֹמֵר (תהלים סח,י) "גֶּשֶׁם נְדָבוֹת תָּנִיף אֱלֹהִים". אֵימָתַי נֶעֱשָׂה כָּל הַכָּבוֹד הַזֶּה? בְּשָׁעָה שֶׁהָיְתָה נָאָה שֶׁבָּאֻמּוֹת, וּמְכַבֶּדֶת אֶת הַתּוֹרָה, שֶׁנֶּאֱמַר: (תהלים סח,יג) "וּנְוַת בַּיִת תְּחַלֵּק שָׁלָל." וְאֵין שָׁלָל אֶלָּא תּוֹרָה, שֶׁנֶּאֱמַר: (תהלים קיט,קסב) "שָׂשׂ אָנֹכִי עַל אִמְרָתֶךָ, כְּמוֹצֵא שָׁלָל רָב."
(שמות כ,טו) <b>"וַיֹּאמְרוּ אֶל מֹשֶׁה: דַּבֵּר אַתָּה עִמָּנוּ וְנִשְׁמָעָה, וְאַל יְדַבֵּר עִמָּנוּ אֱלֹהִים, פֶּן נָמוּת."</b> מַגִּיד שֶׁלֹּא הָיָה בָהֶם כֹּחַ לְקַבֵּל יוֹתֵר מֵעֲשֶׂרֶת הַדִּבְּרוֹת, שֶׁנֶּאֱמַר: (דברים ה,כב) "אִם יֹסְפִים אֲנַחְנוּ לִשְׁמֹעַ אֶת קוֹל יי אֱלֹהֵינוּ עוֹד, וָמָתְנוּ." אֶלָּא, (דברים ה,כד) "קְרַב אַתָּה וּשְׁמָע!" מֵאוֹתָהּ שָׁעָה, זָכוּ יִשְׂרָאֵל לְהַעֲמִיד הַמָּקוֹם מֵהֶן נְבִיאִים, שֶׁנֶּאֱמַר: (דברים יח,יח) "נָבִיא אָקִים לָהֶם". נָבִיא עָתִיד אֲנִי לְהַעֲמִיד מֵהֶם, אֶלָּא שֶׁקִּדְּמוּ הֵם בִּזְכוּת, שֶׁנֶּאֱמַר: (דברים ה,כח) "וַיֹּאמֶר יי אֵלָי: הֵיטִיבוּ אֲשֶׁר דִּבֵּרוּ!" אַשְׁרֵי בְנֵי אָדָם שֶׁהַמָּקוֹם הוֹדָה לְדִבְרֵיהֶם! וְכֵן הוּא אוֹמֵר: (במדבר כז,ו) "כֵּן בְּנוֹת צְלָפְחָד דֹּבְרֹת". (במדבר לו,ה) "כֵּן מַטֵּה בְנֵי יוֹסֵף דֹּבְרִים." אַשְׁרֵי בְנֵי אָדָם שֶׁהַמָּקוֹם הוֹדָה לְדִבְרֵיהֶם! וְכֵן הוּא אוֹמֵר: (דברים יד,כ) "וַיֹּאמֶר יי: סָלַחְתִּי כִּדְבָרֶךָ!" עֲתִידִים אֻמּוֹת הָעוֹלָם לוֹמַר: אַשְׁרֵי אָדָם שֶׁהַמָּקוֹם הוֹדָה לִדְבָרָיו!
(דברים ה,כט) "מִי יִתֵּן וְהָיָה לְבָבָם זֶה", אִלּוּ אֶפְשָׁר לְהַעֲבִיר מַלְאַךְ הַמָּוֶת, הָיִיתִי מַעֲבִירוֹ, אֶלָּא שֶׁכְּבָר נִגְזְרָה גְּזֵרָה. רַבִּי יוֹסֵה אוֹמֵר: עַל תְּנַי. כָּךְ עָמְדוּ יִשְׂרָאֵל עַל הַר סִינַי, עַל תְּנַי שֶׁלֹּא יִשְׁלֹט בָּהֶם מַלְאַךְ הַמָּוֶת, שֶׁנֶּאֱמַר: (תהלים פב,ו) "אֲנִי אָמַרְתִּי: אֱלֹהִים אַתֶּם, וּבְנֵי עֶלְיוֹן כֻּלְּכֶם!" חִבַּלְתֶּם מַעֲשֵׂיכֶם, (תהלים פב,ז) "אָכֵן כְּאָדָם תְּמוּתוּן, וּכְאַחַד הַשָּׂרִים תִּפֹּלוּ!"
(שמות כ,טז) <b>["וַיֹּאמֶר מֹשֶׁה אֶל הָעָם: אַל תִּירָאוּ! כִּי לְבַעֲבוּר נַסּוֹת אֶתְכֶם בָּא הָאֱלֹהִים, וּבַעֲבוּר תִּהְיֶה יִרְאָתוֹ עַל פְּנֵיכֶם, לְבִלְתִּי תֶחֱטָאוּ."] "וַיֹּאמֶר מֹשֶׁה אֶל הָעָם: אַל תִּירָאוּ!"</b> הֲרֵי מֹשֶׁה מְזָרְזָן, לְהוֹדִיעַ חָכְמָתוֹ שֶׁלְּמֹשֶׁה, הֵיאָךְ הָיָה עוֹמֵד וּמְפַיֵּס כָּל אוֹתָן הָאֲלָפִים וְכָל אוֹתָן הָרְבָבוֹת. עָלָיו מְפֹרָשׁ בַּקַּבָּלָה: (קהלת ז,יט) "הַחָכְמָה תָּעֹז לֶחָכָם מֵעֲשָׂרָה שַׁלִּיטִים".
<b>"כִּי לְבַעֲבוּר נַסּוֹת אֶתְכֶם"</b>. בִּשְׁבִיל לְגַדֵּל אֶתְכֶם בֵּין הָאֻמּוֹת. <b>"בָּא הָאֱלֹהִים, וּבַעֲבוּר תִּהְיֶה יִרְאָתוֹ עַל פְּנֵיכֶם"</b>. זוֹ בּוּשָׁה. סִימָן טוֹב בָּאָדָם שֶׁהוּא בַּיְשָׁן. <b>"לְבִלְתִּי תֶחֱטָאוּ."</b> מַגִּיד שֶׁהַבּוּשָׁה מְבִיאָה לִידֵי יִרְאַת חֵטְא, שֶׁנֶּאֱמַר: (ירמיה ו,טו) "הֹבִישׁוּ כִּי תוֹעֵבָה עָשׂוּ! גַּם בּוֹשׁ לֹא יֵבוֹשׁוּ, גַּם הַכְלִים לֹא יָדָעוּ, לָכֵן יִפְּלוּ בַנֹּפְלִים, בְּעֵת פְּקַדְתִּים יִכָּשְׁלוּ, אָמַר יי."
(שמות כ,יז) <b>["וַיַּעֲמֹד הָעָם מֵרָחֹק, וּמֹשֶׁה נִגַּשׁ אֶל הָעֲרָפֶל אֲשֶׁר שָׁם הָאֱלֹהִים."] "וַיַּעֲמֹד הָעָם מֵרָחֹק"</b>, אֵלּוּ שְׁנֵים עָשָׂר מִיל. מַגִּיד שֶׁהָיָה מַחֲנֵה יִשְׂרָאֵל שְׁנֵים עָשָׂר מִיל. וּמְנַיִן שֶׁהָיָה מַחֲנֵה יִשְׂרָאֵל שְׁנֵים עָשָׂר מִיל? שֶׁנֶּאֱמַר: (במדבר לג,מט) "וַיַּחֲנוּ עַל הַיַּרְדֵּן, מִבֵּית הַיְשִׁמֹת עַד אָבֵל הַשִּׁטִּים", שְׁנֵים עָשָׂר מִיל.
<b>"וּמֹשֶׁה נִגַּשׁ אֶל הָעֲרָפֶל"</b>. מִי גָּרַם לוֹ? עַנְוְתָנוּתוֹ, שֶׁנֶּאֱמַר: (במדבר יב,ג) "וְהָאִישׁ מֹשֶׁה עָנָו מְאֹד". מַגִּיד הַכָּתוּב, שֶׁכָּל מִי שֶׁהוּא עָנָו, סוֹפוֹ לְהַשְׁרוֹת שְׁכִינָה עִם בְּנֵי אָדָם בָּאָרֶץ, שֶׁנֶּאֱמַר: (ישעיה נז,טו) "כִּי כֹה אָמַר רָם וְנִשָּׂא, שֹׁכֵן עַד וְקָדוֹשׁ שְׁמוֹ: מָרוֹם וְקָדוֹשׁ אֶשְׁכּוֹן", אֶת מִי? "וְאֶת דַּכָּא וּשְׁפַל רוּחַ", וְאוֹמֵר: (ישעיה סא,א) "רוּחַ אֲדֹנָי יי עָלָי, יַעַן מָשַׁח יי אֹתִי לְבַשֵּׂר עֲנָוִים, שְׁלָחַנִי לַחֲבֹשׁ לְנִשְׁבְּרֵי לֵב, לִקְרֹא לִשְׁבוּיִם דְּרוֹר, וְלַאֲסוּרִים פְּקַח קוֹחַ."<sup class="footnote-marker">*</sup><i class="footnote">פְּקַח קוֹחַ: שחרור.</i> וְאוֹמֵר: (ישעיה סו,ב) "וְאֶת כָּל אֵלֶּה יָדִי עָשָׂתָה, וַיִּהְיוּ כָל אֵלֶּה, נְאֻם יי, וְאֶל זֶה אַבִּיט: אֶל עָנִי וּנְכֵה רוּחַ, וְחָרֵד עַל דְּבָרִי." וְאוֹמֵר: (תהלים נא,יט) "זִבְחֵי אֱלֹהִים, רוּחַ נִשְׁבָּרָה".
וְכָל מִי שֶׁהוּא גְּבַהּ לֵב, גּוֹרֵם לְטַמֵּא אֶת הָאָרֶץ וּלְסַלֵּק אֶת הַשְּׁכִינָה, שֶׁנֶּאֱמַר: (תהלים קא,ה) "גְּבַהּ עֵינַיִם וּרְחַב לֵבָב, אֹתוֹ לֹא אוּכָל." וְכָל גְּבַהּ לֵב קָרוּי תּוֹעֵבָה, שֶׁנֶּאֱמַר: (משלי טז,ה) "תּוֹעֲבַת יי כָּל גְּבַהּ לֵב, יָד לְיָד לֹא יִנָּקֶה." עֲבוֹדָה זָרָה קְרוּיָה תּוֹעֵבָה, שֶׁנֶּאֱמַר: (דברים ז,כו) "וְלֹא תָבִיא תוֹעֵבָה אֶל בֵּיתֶךָ". כַּשֵּׁם שֶׁעֲבוֹדָה זָרָה מְטַמָּא אֶת הָאָרֶץ, וּמְסַלֶּקֶת אֶת הַשְּׁכִינָה, כָּךְ כָּל מִי שֶׁהוּא גְּבַהּ לֵב, גּוֹרֵם לְטַמֵּא אֶת הָאָרֶץ וּלְסַלֵּק אֶת הַשְּׁכִינָה.
<b>"וּמֹשֶׁה נִגַּשׁ אֶל הָעֲרָפֶל אֲשֶׁר שָׁם הָאֱלֹהִים."</b> לִפְנִים מִשָּׁלֹשׁ מְחִיצוֹת: (דברים ד,יא) "חֹשֶׁךְ עָנָן וַעֲרָפֶל". "חֹשֶׁךְ", מִבַּחוּץ, "עָנָן", מִבִּפְנִים, "וַעֲרָפֶל", מִלִּפְנֵי וְלִפְנִים, שֶׁנֶּאֱמַר: <b>"וּמֹשֶׁה נִגַּשׁ אֶל הָעֲרָפֶל"</b>.
(שמות כ,יח) <b>"וַיֹּאמֶר יי אֶל מֹשֶׁה: כֹּה תֹאמַר אֶל בְּנֵי יִשְׂרָאֵל: אַתֶּם רְאִיתֶם כִּי מִן הַשָּׁמַיִם דִּבַּרְתִּי עִמָּכֶם."</b> בַּלָּשׁוֹן שֶׁאֲנִי אוֹמֵר לָךְ, בּוֹ תְדַבֵּר אֶל בָּנַי, בִּלְשׁוֹן הַקֹּדֶשׁ.
<b>"אַתֶּם רְאִיתֶם"</b>. הֶפְרֵשׁ בֵּין שֶׁאָדָם רוֹאֶה וּבֵין שֶׁאֲחֵרִים מְשִׂיחִין לוֹ: שֶׁכְּשֶׁאֲחֵרִים מְשִׂיחִין לוֹ, פְּעָמִים שֶׁלִּבּוֹ חָלוּק, אֲבָל כָּן, <b>"אַתֶּם רְאִיתֶם"</b>.
רַבִּי נָתָן אוֹמֵר: (שמות כ,יח) <b>"אַתֶּם רְאִיתֶם"</b>, לָמָּה נֶאֱמַר? לְפִי שֶׁהוּא אוֹמֵר: (תהלים קלח,ד) "יוֹדוּךָ יי כָּל מַלְכֵי אָרֶץ, כִּי שָׁמְעוּ אִמְרֵי פִיךָ." יָכֹל כַּשֵּׁם שֶׁשָּׁמְעוּ, כָּךְ רָאוּ? תִּלְמֹד לוֹמַר <b>"אַתֶּם רְאִיתֶם"</b>, לֹא רָאוּ אֻמּוֹת הָעוֹלָם.
<b>"כִּי מִן הַשָּׁמַיִם דִּבַּרְתִּי עִמָּכֶם."</b> כָּתוּב אֶחָד אוֹמֵר <b>"כִּי מִן הַשָּׁמַיִם"</b>, וְכָתוּב אֶחָד אוֹמֵר (שמות יט,כ) "וַיֵּרֶד יי עַל הַר סִינַי". כֵּיצַד יִתְקַיְּמוּ שְׁנֵי כְתוּבִין? הִכְרִיעַ: (דברים ד,לו) "מִן הַשָּׁמַיִם הִשְׁמִיעֲךָ אֶת קֹלוֹ לְיַסְּרֶךָּ". דִּבְרֵי רַבִּי יִשְׁמָעֵאל.
רַבִּי עֲקִיבָה אוֹמֵר: כָּתוּב אֶחָד אוֹמֵר <b>"כִּי מִן הַשָּׁמַיִם"</b>, וְכָתוּב אֶחָד אוֹמֵר: (שמות יט,כ) "וַיֵּרֶד יי עַל הַר סִינַי אֶל רֹאשׁ הָהָר", מְלַמֵּד שֶׁהִרְכִּין הַמָּקוֹם שְׁמֵי שָׁמַיִם הָעֶלְיוֹנִים עַל רֹאשׁ הָהָר, וְדִבֵּר עִמָּהֶן מִן הַשָּׁמַיִם, שֶׁנֶּאֱמַר: (דברים ד,לו) "מִן הַשָּׁמַיִם הִשְׁמִיעֲךָ אֶת קֹלוֹ". וְכֵן הוּא אוֹמֵר: (תהלים יח,י) "וַיֵּט שָׁמַיִם וַיֵּרַד, וַעֲרָפֶל תַּחַת רַגְלָיו."
רַבִּי אוֹמֵר: (שמות יט,כ) "וַיֵּרֶד יי עַל הַר סִינַי אֶל רֹאשׁ הָהָר", שׁוֹמֵעַ אֲנִי, כִּשְׁמוּעוֹ. אָמַרְתָּ, וּמָה אֶחָד מִשַּׁמָּשֵׁי שַׁמָּשִׁין, הֲרֵי הוּא בִמְקוֹמוֹ וְשֶׁלֹּא בִּמְקוֹמוֹ, קַל וָחֹמֶר לִכְבוֹדוֹ שֶׁלְּמִי שֶׁאָמַר וְהָיָה הָעוֹלָם.

Chapter 10

(שמות כ,יט) <b>["לֹא תַעֲשׂוּן אִתִּי אֱלֹהֵי כֶסֶף, וֵאלֹהֵי זָהָב לֹא תַעֲשׂוּ לָכֶם."] "לֹא תַעֲשׂוּן אִתִּי"</b>. רַבִּי יִשְׁמָעֵאל אוֹמֵר: לֹא תַעֲשׂוּן דְּמוּת שֶׁמְּשַׁמְּשִׁין לְפָנַי בַּמָּרוֹם. לֹא דְּמוּת מַלְאָכִים, וְלֹא דְּמוּת כְּרוּבִים, וְלֹא דְּמוּת אוֹפַנִּים.
רַבִּי נָתָן אוֹמֵר: <b>"לֹא תַעֲשׂוּן אִתִּי"</b>, שֶׁלֹּא תֹּאמַר: הֲרֵינִי עוֹשֶׂה כְמִין דְּמוּת וּמִשְׁתַּחֲוֶה לָהּ! תִּלְמֹד לוֹמַר <b>"לֹא תַעֲשׂוּן אִתִּי"</b>. וְאוֹמֵר: (דברים ד,טו) "וְנִשְׁמַרְתֶּם מְאֹד לְנַפְשֹׁתֵיכֶם, כִּי לֹא רְאִיתֶם כָּל תְּמוּנָה".
רַבִּי עֲקִיבָה אוֹמֵר: <b>"לֹא תַעֲשׂוּן אִתִּי"</b>, שֶׁלֹּא תְנַהֲגוּ בִי כְּדֶרֶךְ שֶׁאֲחֵרִים מְנַהֲגִין בְּיִרְאוֹתֵיהֶן, שֶׁכְּשֶׁהַטּוֹבָה בָּאָה עֲלֵיהֶם, הֵם מְכַבְּדִין אֶת אֱלֹהֵיהֶן, שֶׁנֶּאֱמַר: (חבקוק א,טז) "עַל כֵּן יְזַבֵּחַ לְחֶרְמוֹ, וִיקַטֵּר לְמִכְמַרְתּוֹ,<sup class="footnote-marker">*</sup><i class="footnote">חֶרְמוֹ, מִכְמַרְתּוֹ: רשת הציד שלו, כינוי לאליליו.</i> כִּי בָהֵמָּה שָׁמֵן חֶלְקוֹ, וּמַאֲכָלוֹ בְּרִאָה." וּכְשֶׁהַפֻּרְעָנוּת בָּאָה עֲלֵיהֶן, הֵם מְקַלְּלִין אֶת אֱלֹהֵיהֶן, שֶׁנֶּאֱמַר: (ישעיה ח,כא) "וְהָיָה כִי יִרְעַב וְהִתְקַצַּף, וְקִלֵּל בְּמַלְכּוֹ וּבֵאלֹהָיו". אֲבָל אַתֶּם, אִם הֵבֵאתִי עֲלֵיכֶם אֶת הַטּוֹבָה, תְּנוּ הוֹדָיָה! הֵבֵאתִי עֲלֵיכֶם אֶת הַיִּסּוּרִין, תְּנוּ הוֹדָיָה! וְכֵן דָּוִד אוֹמֵר: (תְּהִלִּים קטז,יג;ג-ד) "כּוֹס יְשׁוּעוֹת אֶשָּׂא וּבְשֵׁם יי אֶקְרָא." "צָרָה וְיָגוֹן אֶמְצָא. וּבְשֵׁם יי אֶקְרָא". וְכֵן אִיּוֹב אוֹמֵר: (איוב א,כא) "יי נָתַן וַיי לָקָח, יְהִי שֵׁם יי מְבֹרָךְ", עַל מִדַּת הַטּוֹב וְעַל מִדַּת הַפֻּרְעָנוּת. וּמָה אִשְׁתּוֹ אוֹמֶרֶת לוֹ? (איוב ב,ט) "עֹדְךָ מַחֲזִיק בְּתֻמָּתֶךָ? בָּרֵךְ אֱלֹהִים וָמֻת!" וּמַה הוּא אוֹמֵר לָהּ? (איוב ב,י) "כְּדַבֵּר אַחַת הַנְּבָלוֹת תְּדַבֵּרִי! גַּם אֶת הַטּוֹב נְקַבֵּל מֵאֵת הָאֱלֹהִים, וְאֶת הָרָע לֹא נְקַבֵּל? בְּכָל זֹאת לֹא חָטָא אִיּוֹב בִּשְׂפָתָיו."
אַנְשֵׁי דּוֹר הַמַּבּוּל שֶׁהָיוּ כְעוּרִין בְּטוֹבָה, וּכְשֶׁבָּאת עֲלֵיהֶן הַפֻּרְעָנוּת, קִבְּלוּ עֲלֵיהֶן עַל כָּרְחָן. אַנְשֵׁי סְדוֹם שֶׁהָיוּ כְעוּרִין בְּטוֹבָה, וּכְשֶׁבָּאת עֲלֵיהֶן הַפֻּרְעָנוּת, קִבְּלוּ אוֹתָהּ עַל כָּרְחָן. וַאֲנוּ, שֶׁהָיִינוּ נָאִים בַּטּוֹבָה, לֹא נְהֵי נָאִים בַּפֻּרְעָנוּת? זֶה הוּא שֶׁאָמַר לָהּ: "כְּדַבֵּר אַחַת הַנְּבָלוֹת תְּדַבֵּרִי! גַּם אֶת הַטּוֹב נְקַבֵּל מֵאֵת הָאֱלֹהִים, וְאֶת הָרָע לֹא נְקַבֵּל?"
וְעוֹד, שֶׁיְּהֵי אָדָם שָׂמֵחַ בַּיִּסּוּרִין יוֹתֵר מֵהַטּוֹבָה, שֶׁאֲפִלּוּ אָדָם עוֹמֵד בַּטּוֹבָה כָּל יָמָיו, אֵינוֹ נִמְחָל לוֹ מִן הָעֲבֵרוֹת שֶׁבְּיָדוֹ. וּמִי מוֹחֵל לוֹ? הֱוֵי אוֹמֵר, יִסּוּרִין.
רַבִּי אֱלִיעֶזֶר בֶּן יַעֲקֹב אוֹמֵר: הֲרֵי הוּא אוֹמֵר: (משלי ג,יא) "מוּסַר יי, בְּנִי, אַל תִּמְאָס, וְאַל תָּקֹץ בְּתוֹכַחְתּוֹ!"<sup class="footnote-marker">*</sup><i class="footnote">תָּקֹץ: תזלזל.</i> מִפְּנֵי מָה? (משלי ג, יב) "כִּי אֶת אֲשֶׁר יֶאֱהַב, יי יוֹכִיחַ, וּכְאָב אֶת בֵּן יִרְצֶה." אָמַרְתָּ, צֵא וּלְמֹד, מִי גָּרַם לְבֵן זֶה לְרַצּוֹת אֶת הָאָב? הֱוֵי אוֹמֵר, יִסּוּרִין.
רַבִּי מֵאִיר אוֹמֵר: (דברים ח,ה) "וְיָדַעְתָּ עִם לְבָבֶךָ, כִּי כַּאֲשֶׁר יְיַסֵּר אִישׁ אֶת בְּנוֹ, יי אֱלֹהֶיךָ מְיַסְּרֶךָּ." יְהִי לִבָּךְ יוֹדֵעַ מַעֲשִׂים שֶׁעָשִׁיתָ, וְיִסּוּרִין שֶׁהֵבֵאתִי עָלֶיךָ, שֶׁלֹּא לְפִי מַעֲשֶׂיךָ הֵבֵאתִי עָלֶיךָ אֶת הַיִּסּוּרִין.
רַבִּי יוֹסֵה בְרַבִּי יְהוּדָה אוֹמֵר: חֲבִיבִין הֵן יִסּוּרִין, שֶׁשְּׁמוֹ שֶׁלַּמָּקוֹם חָל עַל מִי שֶׁהַיִּסּוּרִין בָּאִין עָלָיו, שֶׁנֶּאֱמַר (דברים ח,ה) "יי אֱלֹהֶיךָ מְיַסְּרֶךָּ."
רַבִּי יוֹנָתָן אוֹמֵר: חֲבִיבִין הֵן יִסּוּרִין, שֶׁכַּשֵּׁם שֶׁהַבְּרִית כְּרוּתָה לָאָרֶץ, כָּךְ כְּרוּתָה לַיִּסּוּרִין, שֶׁנֶּאֱמַר: (דברים ח,ה) "יי אֱלֹהֶיךָ מְיַסְּרֶךָּ." וְכָתוּב: (דברים ח,ז) "כִּי יי אֱלֹהֶיךָ מְבִיאֲךָ אֶל אֶרֶץ טוֹבָה".
רַבִּי שִׁמְעוֹן בֶּן יוֹחַי אוֹמֵר: חֲבִיבִין יִסּוּרִין, שֶׁשָּׁלֹשׁ מַתָּנוֹת טוֹבוֹת נִתְּנוּ לָהֶן לְיִשְׂרָאֵל, וְאֻמּוֹת הָעוֹלָם מִתְאַוִּין לָהֶן, וְלֹא נִתְּנוּ לָהֶם אֶלָּא בִּיסּוּרִין, וְאֵלּוּ הֵן: תּוֹרָה, וְאֶרֶץ יִשְׂרָאֵל, וְהָעוֹלָם הַבָּא. תּוֹרָה מְנַיִן? שֶׁנֶּאֱמַר: (משלי א,ב) "לָדַעַת חָכְמָה וּמוּסָר, לְהָבִין אִמְרֵי בִינָה." וְאוֹמֵר: (תהלים צד,יב) "אַשְׁרֵי הַגֶּבֶר אֲשֶׁר תְּיַסְּרֶנּוּ יָּהּ, וּמִתּוֹרָתְךָ תְלַמְּדֶנּוּ." אֶרֶץ יִשְׂרָאֵל מְנַיִן? שֶׁנֶּאֱמַר (דברים ח,ה) "יי אֱלֹהֶיךָ מְיַסְּרֶךָּ." וְאוֹמֵר: (דברים ח,ז) "כִּי יי אֱלֹהֶיךָ מְבִיאֲךָ אֶל אֶרֶץ טוֹבָה". הָעוֹלָם הַבָּא מְנַיִן? שֶׁנֶּאֱמַר: (משלי י,כג) "כִּי נֵר מִצְוָה, וְתוֹרָה אוֹר, וְדֶרֶךְ חַיִּים תּוֹכְחוֹת מוּסָר." אָמַרְתָּ, אֵי זוֹ הִיא דֶּרֶךְ שֶׁהִיא מְבִיאָה אֶת הָאָדָם לְחַיֵּי הָעוֹלָם הַבָּא? הֱוֵי אוֹמֵר, יִסּוּרִין.
רַבִּי נְחֶמְיָה אוֹמֵר: חֲבִיבִין יִסּוּרִין, שֶׁכַּשֵּׁם שֶׁהַקָּרְבָּנוֹת מְרַצִּין, כָּךְ יִסּוּרִין מְרַצִּין. בַּקָּרְבָּנוֹת מַה הוּא אוֹמֵר? (ויקרא א,ד) "וְנִרְצָה לוֹ לְכַפֵּר עָלָיו." בַּיִּסּוּרִין מַה הוּא אוֹמֵר? (ויקרא כו,מג) "וְהֵם יִרְצוּ אֶת עֲו‍ֹנָם". וְלֹא עוֹד, אֶלָּא שֶׁהַיִּסּוּרִין מְרַצִּין יוֹתֵר מִן הַקָּרְבָּנוֹת. מִפְּנֵי מָה? שֶׁהַקָּרְבָּנוֹת בְּמָמוֹן, וְהַיִּסּוּרִין בַּגּוּף. וְכֵן הוּא אוֹמֵר: (איוב ב,ד) "עוֹר בְּעַד עוֹר, וְכֹל אֲשֶׁר לָאִישׁ, יִתֵּן בְּעַד נַפְשׁוֹ."
כְּבַר הָיָה רַבִּי אֱלִיעֶזֶר חוֹלֶה, וְנִכְנְסוּ אַרְבָּעָה זְקֵנִים לְבַקְּרוֹ, רַבִּי טַרְפוֹן וְרַבִּי יְהוֹשֻׁעַ, וְרַבִּי אֶלְעָזָר בֶּן עֲזַרְיָה, וְרַבִּי עֲקִיבָה. נֶעֱנָה רַבִּי טַרְפוֹן וְאָמַר: רַבִּי! חָבִיב אַתָּה לְיִשְׂרָאֵל מִגַּלְגַּל חַמָּה! שֶׁגַּלְגַּל חַמָּה בָּעוֹלָם הַזֶּה מֵאִיר, וְאַתָּה הֵאַרְתָּ לָנוּ בָּעוֹלָם הַזֶּה וְלָעוֹלָם הַבָּא! נֶעֱנָה רַבִּי יְהוֹשֻׁעַ וְאָמַר: רַבִּי! חָבִיב אַתָּה לְיִשְׂרָאֵל מִיּוֹם הַגְּשָׁמִים! גְּשָׁמִים נוֹתְנִין חַיִּים בָּעוֹלָם הַזֶּה, וְאַתָּה נָתַתָּ בָּעוֹלָם הַזֶּה וְלָעוֹלָם הַבָּא! נֶעֱנָה רַבִּי אֶלְעָזָר בֶּן עֲזַרְיָה וְאָמַר: רַבִּי! חָבִיב אַתָּה לְיִשְׂרָאֵל יוֹתֵר מֵאָב וָאֵם! שֶׁאָב וָאֵם מְבִיאִין אֶת הָאָדָם לְחַיֵּי הָעוֹלָם הַזֶּה, אֲבָל אַתָּה הֱבֵאתָנוּ לְחַיֵּי הָעוֹלָם הַבָּא!
נֶעֱנָה רַבִּי עֲקִיבָה וְאָמַר: רַבִּי! חֲבִיבִין יִסּוּרִין! אָמַר לָהֶם רַבִּי אֱלִיעֶזֶר לְתַלְמִידָיו: סַמְּכוּנִי! יָשַׁב לוֹ רַבִּי אֱלִיעֶזֶר, אָמַר לוֹ: אֱמֹר, עֲקִיבָה! אָמַר לוֹ: הֲרֵי הוּא אוֹמֵר: (דברי הימים ב לג,א-ב) "בֶּן שְׁתֵּים עֶשְׂרֵה שָׁנָה מְנַשֶּׁה בְמָלְכוֹ, וַחֲמִשִּׁים וְחָמֵשׁ שָׁנָה מָלַךְ בִּירוּשָׁלִָם. וַיַּעַשׂ הָרַע בְּעֵינֵי יי, כְּתוֹעֲבוֹת הַגּוֹיִם אֲשֶׁר הוֹרִישׁ יי מִפְּנֵי בְּנֵי יִשְׂרָאֵל." וְאוֹמֵר: (משלי כה,א) "גַּם אֵלֶּה מִשְׁלֵי שְׁלֹמֹה, אֲשֶׁר הֶעְתִּיקוּ אַנְשֵׁי חִזְקִיָּה מֶלֶךְ יְהוּדָה." וְכִי תַעֲלֶה עַל דַּעְתָּךְ, שֵׁחִזְקִיָּהוּ מֶלֶךְ יְהוּדָה לִמֵּד תּוֹרָה לְכָל יִשְׂרָאֵל, וְלִמְנַשֶּׁה בְנוֹ לֹא לִמְּדוֹ תוֹרָה? אֶלָּא אֱמֹר מֵעַתָּה, שֶׁכָּל תַּלְמוּד שֶׁלִּמְּדוֹ וְכָל עָמָל שֶׁעָמַל בּוֹ, לֹא הוֹאִיל לוֹ כְלוּם. וּמַה הוֹאִיל לוֹ? הֱוֵה אוֹמֵר, יִסּוּרִין, שֶׁנֶּאֱמַר: (דברי הימים ב לג,י-יד) "וַיְדַבֵּר יי אֶל מְנַשֶּׁה וְאֶל עַמּוֹ, וְלֹא הִקְשִׁיבוּ. וַיָּבֵא יי עֲלֵיהֶם אֶת שָׂרֵי הַצָּבָא אֲשֶׁר לְמֶלֶךְ אַשּׁוּר, וַיִּלְכְּדוּ אֶת מְנַשֶּׁה בַּחֹחִים,<sup class="footnote-marker">*</sup><i class="footnote">חֹחִים: קרסים. פירוש אחר: טבעות לאף.</i> וַיַּאַסְרֻהוּ בַּנְחֻשְׁתַּיִם,<sup class="footnote-marker">*</sup><i class="footnote">נְחֻשְׁתַּיִם: עזיקים עשוים נחושת.</i> וַיּוֹלִיכֻהוּ בָּבֶלָה. וּכְהָצֵר לוֹ, חִלָּה אֶת פְּנֵי יי אֱלֹהָיו, וַיִּכָּנַע מְאֹד מִלִּפְנֵי אֱלֹהֵי אֲבֹתָיו. וַיִּתְפַּלֵּל אֵלָיו, וַיֵּעָתֶר לוֹ וַיִּשְׁמַע תְּחִנָּתוֹ, וַיְשִׁיבֵהוּ יְרוּשָׁלִַם לְמַלְכוּתוֹ".
<b>"אֱלֹהֵי כֶסֶף וֵאלֹהֵי זָהָב לֹא תַעֲשׂוּ לָכֶם." </b>לָמָּה נֶאֱמַר? לְפִי שֶׁהוּא אוֹמֵר: (שמות כה,יח) "וְעָשִׂיתָ שְׁנַיִם כְּרֻבִים זָהָב". אָמַר, הֲרֵינִי עוֹשֶׂה אַרְבָּעָה! תִּלְמֹד לוֹמַר: <b>"אֱלֹהֵי כֶסֶף וֵאלֹהֵי זָהָב לֹא תַעֲשׂוּ לָכֶם."</b> אִם הוֹסַפְתָּ עַל שְׁנַיִם, הֲרֵי הֵם כֵּאלֹהֵי זָהָב.
<b>"אֱלֹהֵי כֶסֶף"</b> לָמָּה נֶאֱמַר? וַהֲלֹא כְבָר נֶאֱמַר <b>"אֱלֹהֵי זָהָב"</b>? וּמַה תִּלְמֹד לוֹמַר <b>"אֱלֹהֵי כֶסֶף"</b>? וַהֲלֹא מַה שֶּׁהִתַּרְנוּ בוֹ, אָסַרְנוּ בוֹ? מַה שֶּׁאָסַרְנוּ בוֹ, דִּין הוּא שֶׁנֶּאֱסֹר בּוֹ, וּמַה תִּלְמֹד לוֹמַר <b>"אֱלֹהֵי כֶסֶף"</b>? לְפִי שֶׁמָּצִינוּ, כָּל כְּלֵי בֵית עוֹלָמִים, שֶׁאִם אֵין לָהֶם שֶׁלַּזָּהָב, הֵן עוֹשִׂין אוֹתָן שֶׁלַּכֶּסֶף, שׁוֹמֵעַ אֲנִי, אַף שְׁנַיִם כְּרֻבִים כֵּן! תִּלְמֹד לוֹמַר <b>"אֱלֹהֵי כֶסֶף"</b>, הָא אִם שִׁנִּיתֶן מִשֶּׁלַּזָּהָב, הֲרֵי הֵן כֵּאלֹהֵי כֶסֶף.
<b>"לֹא תַעֲשׂוּ לָכֶם"</b>, שֶׁלֹּא תֹּאמַר: הוֹאִיל וְנָתְנָה תוֹרָה רְשׁוּת לַעֲשׁוֹת בְּבֵית הַמִּקְדָּשׁ, הֲרֵי אֲנִי עוֹשֶׂה בְּבָתֵּי כְנֵסִיּוֹת וּבְבָתֵּי מִדְרָשׁוֹת! תִּלְמֹד לוֹמַר <b>"לֹא תַעֲשׂוּ לָכֶם"</b>.
דָּבָר אַחֵר: (שמות כ,יט) <b>"לֹא תַעֲשׂוּ לָכֶם"</b>, שֶׁלֹּא תֹּאמַר: הֲרֵי אֲנִי עוֹשֶׂה לַנּוֹי, כְּדֶרֶךְ שֶׁאֲחֵרִים עוֹשִׂין בַּמְּדִינוֹת! תִּלְמֹד לוֹמַר <b>"לֹא תַעֲשׂוּ לָכֶם!"</b>

Chapter 11

(שמות כ,כ) <b>["מִזְבַּח אֲדָמָה תַּעֲשֶׂה לִּי, וְזָבַחְתָּ עָלָיו אֶת עֹלֹתֶיךָ וְאֶת שְׁלָמֶיךָ, אֶת צֹאנְךָ וְאֶת בְּקָרֶךָ, בְּכָל הַמָּקוֹם אֲשֶׁר אַזְכִּיר אֶת שְׁמִי, אָבוֹא אֵלֶיךָ וּבֵרַכְתִּיךָ."] "מִזְבַּח אֲדָמָה תַּעֲשֶׂה לִּי"</b>, מִזְבֵּחַ מְיֻחָד לִי, שֶׁלֹּא תִּבְנֵהוּ מִתְּחִלָּה לְשׁוּם אַחֵר.
רַבִּי יִשְׁמָעֵאל אוֹמֵר: מִזְבֵּחַ מְחֻבָּר בָּאֲדָמָה תַּעֲשֶׂה לִי, שֶׁלֹּא תִבְנֵהוּ עַל גַּבֵּי כִפִּין,<sup class="footnote-marker">*</sup><i class="footnote">כִּפִּין: מרחב מקורה בקימורים.</i> וְלֹא עַל גַּבֵּי עַמּוּדִים.
רַבִּי נָתָן אוֹמֵר: מִזְבֵּחַ חָלוּל בָּאֲדָמָה תַּעֲשֶׂה לִי, שֶׁנֶּאֱמַר: (שמות כז,י) "נְבוּב לֻחֹת תַּעֲשֶׂה אֹתוֹ".<sup class="footnote-marker">*</sup><i class="footnote">נְבוּב לֻחֹת: חלול באמצע, בין לוחות העץ של דפנות המזבח. מילאו את החלל באדמה כשחנו.</i>
אִיסֵי בֶּן עֲקַבְיָה אוֹמֵר: מִזְבַּח נְחֹשֶׁת מָלֵא אֲדָמָה תַּעֲשֶׂה לִי, שֶׁנֶּאֱמַר: (מלכים א ח,סד) "כִּי מִזְבַּח הַנְּחֹשֶׁת אֲשֶׁר לִפְנֵי יי, קָטֹן מֵהָכִיל אֶת הָעֹלָה". וְכִי קָטוֹן הָיָה? וַהֲלֹא כְבָר נֶאֱמַר: (מלכים א ג,ד) "אֶלֶף עֹלוֹת יַעֲלֶה שְׁלֹמֹה עַל הַמִּזְבֵּחַ הַהוּא"? וּמַה תִּלְמֹד לוֹמַר "קָטֹן"? אֶלָּא בַיּוֹם שֶׁנִּבְנָה זֶה, נִגְנַז זֶה.
<b>"וְזָבַחְתָּ עָלָיו"</b>. <b>"עָלָיו"</b>, כְּנֶגְדּוֹ. אַתָּה אוֹמֵר <b>"עָלָיו"</b>, כְּנֶגְדּוֹ, אוֹ <b>"עָלָיו"</b> כִּשְׁמוּעוֹ? וְהַדִּין נוֹתֵן: וּמָה, אִם צְפוֹן הַמִּזְבֵּחַ, שֶׁאֵינוֹ כָשֵׁר לְכַפָּרָה, כָּשֵׁר לִשְׁחִיטָה, רֹאשׁ הַמִּזְבֵּחַ, שֶׁהוּא כָּשֵׁר לְכַפָּרָה, דִּין הוּא שֶׁיֻּכְשַׁר לִשְׁחִיטָה! וַהֲרֵי הַמִּזְבֵּחַ הַפְּנִימִי יוֹכִיחַ, שֶׁהוּא כָשֵׁר לְכַפָּרָה וְאֵינוֹ כָשֵׁר לִשְׁחִיטָה, הוּא יוֹכִיחַ עַל מִזְבֵּחַ הַחִיצוֹן, אַף עַל פִּי שֶׁהוּא כָשֵׁר לְכַפָּרָה, לֹא יֻכְשַׁר לִשְׁחִיטָה. לֹא! אִם אָמַרְתָּ בַּמִּזְבֵּחַ הַפְּנִימִי, שֶׁאֵינוֹ לֹא מַתִּיר וְלֹא מַכְשִׁיר, וְאֵינוֹ גּוֹמֵר אֶת הַכַּפָּרָה, לְפִיכָךְ אֵינוֹ כָשֵׁר לִשְׁחִיטָה, תֹּאמַר בַּמִּזְבֵּחַ הַחִיצוֹן, שֶׁהוּא מַתִּיר וּמַכְשִׁיר וְגוֹמֵר אֶת הַכַּפָּרָה, לְפִיכָךְ יְהֵי כָשֵׁר לִשְׁחִיטָה! תִּלְמֹד לוֹמַר: (דברים יב,כז) "וְעָשִׂיתָ עֹלֹתֶיךָ, הַבָּשָׂר וְהַדָּם, עַל מִזְבַּח יי אֱלֹהֶיךָ". הַבָּשָׂר וְהַדָּם בְּרֹאשׁ הַמִּזְבֵּחַ, וְאֵין שְׁחִיטָה בְּרֹאשׁ הַמִּזְבֵּחַ.
רַבִּי יוֹסֵה אוֹמֵר: אַף לִשְׁחֹט בְּרֹאשׁ הַמִּזְבֵּחַ. הַכָּתוּב מְסַיְּעוֹ, שֶׁנֶּאֱמַר: <b>"מִזְבַּח אֲדָמָה תַּעֲשֶׂה לִּי, וְזָבַחְתָּ עָלָיו אֶת עֹלֹתֶיךָ וְאֶת שְׁלָמֶיךָ, אֶת צֹאנְךָ וְאֶת בְּקָרֶךָ"</b>. כָּתוּב אֶחָד אוֹמֵר <b>"אֶת עֹלֹתֶיךָ וְאֶת שְׁלָמֶיךָ"</b> וְכָתוּב אֶחָד אוֹמֵר (דברים יב,כז) "וְעָשִׂיתָ עֹלֹתֶיךָ הַבָּשָׂר וְהַדָּם". כֵּיצַד יִתְקַיְּמוּ שְׁנֵי כְתוּבִין?
רַבִּי יוֹסֵה בְּרַבִּי יְהוּדָה אוֹמֵר: מֵחֲצִי הַמִּזְבֵּחַ לַצָּפוֹן, כַּצָּפוֹן, וּמֵחֲצִי הַמִּזְבֵּחַ לַדָּרוֹם, כַּדָּרוֹם. וְאֵין לִי אֶלָּא צְפוֹן הַמִּזְבֵּחַ שֶׁהוּא כָשֵׁר לִשְׁחִיטָה, שְׁאָר כָּל צְפוֹן הָעֲזָרָה מְנַיִן? תִּלְמֹד לוֹמַר: (ויקרא יד,יג) "וְשָׁחַט אֶת הַכֶּבֶשׂ בִּמְקוֹם אֲשֶׁר יִשְׁחַט אֶת הַחַטָּאת וְאֶת הָעֹלָה, בִּמְקוֹם הַקֹּדֶשׁ", שֶׁאֵין תַּלְמוּד (לוֹמַר) "בִּמְקוֹם הַקֹּדֶשׁ", אֶלָּא לְהַכְשִׁיר בּוֹ כָּל רוּחַ צְפוֹנִית.
<b>"וְזָבַחְתָּ עָלָיו אֶת עֹלֹתֶיךָ"</b>, אֵין לִי אֶלָּא עוֹלָה וּשְׁלָמִים; וּשְׁאָר כָּל הַקֳּדָשִׁים מְנַיִן? תִּלְמֹד לוֹמַר: (ויקרא יד,יג) "כִּי כַּחַטָּאת הָאָשָׁם הוּא לַכֹּהֵן", שֶׁאֵין תַּלְמוּד (לוֹמַר) "קֹדֶשׁ" וָ"קֳדָשִׁים", אֶלָּא לְהַכְשִׁיר בּוֹ אֶת שְׁאָר כָּל הַקֳּדָשִׁים. אֵין לִי אֶלָּא חַטָּאת וְעוֹלֶה וּשְׁלָמִים; וּשְׁאָר כָּל קָרְבְּנוֹת הַצִּבּוּר מְנַיִן? תִּלְמֹד לוֹמַר "אֶת צֹאנְךָ וְאֶת בְּקָרֶךָ". מַשְׁמָע מֵבִיא אֶת הַקֳּדָשִׁים וְאֶת הַחֻלִּין! אָמַרְתָּ, בַּמֵּי הָעִנְיָן מְדַבֵּר? בַּקֳּדָשִׁים.
<b>"בְּכָל הַמָּקוֹם אֲשֶׁר אַזְכִּיר אֶת שְׁמִי, אָבוֹא אֵלֶיךָ וּבֵרַכְתִּיךָ."</b> וְהֵיכָן אֲנִי נִגְלָה אֵלֶיךָ? בְּבֵית הַבְּחִירָה. אַף אַתְּ, לֹא תְהֵי מַזְכִּיר אֶת שְׁמִי אֶלָּא בְּבֵית הַבְּחִירָה. מִכָּן אָמָרוּ: שֵׁם הַמְפֹרָשׁ אָסוּר לְהֵאָמֵר בַּגְּבוּלִין.<sup class="footnote-marker">*</sup><i class="footnote">בַּגְּבוּלִין: כל מקום שהוא מחוץ להר הבית.</i>
רַבִּי אֱלִיעֶזֶר בֶּן יַעֲקֹב אוֹמֵר: אִם תָּבֹא לְבֵיתִי, אָבֹא לְבֵיתָךְ, וְאִם לֹא תָּבֹא לְבֵיתִי, אַף אֲנִי לְבֵיתָךְ לֹא אָבֹא! מָקוֹם שֶׁלִּבִּי אוֹהֵב, שָׁם רַגְלַי מוֹלִיכוֹת אוֹתִי! מִכָּן אָמָרוּ: כָּל עֲשָׂרָה בְנֵי אָדָם שֶׁנִּכְנָסִין לְבֵית הַכְּנֶסֶת, שְׁכִינָה עִמָּהֶם, שֶׁנֶּאֱמַר: (תהלים פב,א) "אֱלֹהִים נִצָּב בַּעֲדַת אֵל". וּמְנַיִן אֲפִלּוּ שְׁלֹשָׁה שֶׁדָּנִין? שֶׁנֶּאֱמַר: (תהלים פב,א) "בְּקֶרֶב אֱלֹהִים יִשְׁפֹּט." וּמְנַיִן אֲפִלּוּ שְׁנַיִם? שֶׁנֶּאֱמַר: (מלאכי ג,טז) "אָז נִדְבְּרוּ יִרְאֵי יי אִישׁ אֶל רֵעֵהוּ". וּמְנַיִן אֲפִלּוּ אֶחָד? שֶׁנֶּאֱמַר: <b>"בְּכָל הַמָּקוֹם אֲשֶׁר אַזְכִּיר אֶת שְׁמִי, אָבוֹא אֵלֶיךָ"</b>.
(שמות כ,כא) <b>["וְאִם מִזְבַּח אֲבָנִים תַּעֲשֶׂה לִּי, לֹא תִבְנֶה אֶתְהֶן גָּזִית, כִּי חַרְבְּךָ הֵנַפְתָּ עָלֶיהָ וַתְּחַלְלֶהָ."] "וְאִם מִזְבַּח אֲבָנִים תַּעֲשֶׂה לִּי"</b>. רַבִּי יִשְׁמָעֵאל אוֹמֵר: כָּל "אִם" וְ"אִם" שֶׁבַּתּוֹרָה, רְשׁוּת, חוּץ מִשְּׁלֹשָׁה: (ויקרא ב,יד) <b>"וְאִם תַּקְרִיב מִנְחַת בִּכּוּרִים לַיי"</b>, חוֹבָה. אַתָּה אוֹמֵר חוֹבָה, אוֹ אֵינוֹ אֶלָּא רְשׁוּת? תִּלְמֹד לוֹמַר "תַּקְרִיב אֵת מִנְחַת בִּכּוּרֶיךָ", חוֹבָה וְלֹא רְשׁוּת.
כַּיּוֹצֵא בוֹ: (שמות כב,כד) "אִם כֶּסֶף תַּלְוֶה אֶת עַמִּי, אֶת הֶעָנִי עִמָּךְ, לֹא תִהְיֶה לוֹ כְּנֹשֶׁה, לֹא תְשִׂימוּן עָלָיו נֶשֶׁךְ", חוֹבָה. אַתָּה אוֹמֵר חוֹבָה, אוֹ אֵינוֹ אֶלָּא רְשׁוּת? תִּלְמֹד לוֹמַר: (דברים טו,י) "וְהַעֲבֵט תַּעֲבִיטֶנּוּ", חוֹבָה וְלֹא רְשׁוּת.<sup class="footnote-marker">*</sup><i class="footnote">הַעֲבֵט: לקיחת עבוט, משכון מן הלווה, על ידי המלווה, כדי להבטיח שיחזיר הלווה את חובו.</i>
כַּיּוֹצֵא בוֹ: <b>"וְאִם מִזְבַּח אֲבָנִים תַּעֲשֶׂה לִּי"</b>, חוֹבָה. אַתָּה אוֹמֵר חוֹבָה, אוֹ אֵינוֹ אֶלָּא רְשׁוּת? תִּלְמֹד לוֹמַר (דברים כו,ו) "אֲבָנִים שְׁלֵמוֹת תִּבְנֶה", רְשׁוּת. אַתָּה אוֹמֵר רְשׁוּת, אוֹ אֵינוֹ אֶלָּא חוֹבָה? תִּלְמֹד לוֹמַר <b>"מִזְבַּח אֲבָנִים תַּעֲשֶׂה לִּי"</b>, רְשׁוּת וְלֹא חוֹבָה. וּמַה תִּלְמֹד לוֹמַר <b>"וְאִם מִזְבַּח אֲבָנִים"</b>? אֶלָּא אִם רָצָה לַעֲשׁוֹת שֶׁלָּאֲבָנִים, יַעֲשֶׂה, שֶׁלַּלְּבֵנִים, יַעֲשֶׂה. וַהֲרֵי דְבָרִים קַל וָחֹמֶר: וּמָה, אִם מִזְבֵּחַ הֶחָמוּר, אִם רָצָה לְשַׁנּוֹת, יְשַׁנֶּה, קַל וָחֹמֶר לִשְׁאָר כָּל הַכֵּלִים.
<b>"לֹא תִבְנֶה אֶתְהֶן גָּזִית"</b>. אֵין גָּזִית אֶלָּא גְּזוּזוֹת שֶׁהוּנַף עֲלֵיהֶם בַּרְזֶל. רַבִּי נָתָן אוֹמֵר: הֲרֵי שֶׁבָּנָה בוֹ שְׁתֵּי אֲבָנִים גְּזוּזוֹת שֶׁהֵנִיף עֲלֵיהֶם בַּרְזֶל, שׁוֹמֵעַ אֲנִי, הַמִּזְבֵּחַ כֻּלּוֹ פָּסוּל? תִּלְמֹד לוֹמַר <b>"לֹא תִבְנֶה אֶתְהֶן גָּזִית"</b>, הֵן פְּסוּלוֹת, וּשְׁאָר כָּל הַמִּזְבֵּחַ כָּשֵׁר.
<b>"לֹא תִבְנֶה אֶתְהֶן גָּזִית"</b>. בּוֹ אֵין אַתְּ בּוֹנֶה גָּזִית, אֲבָל אַתְּ בּוֹנֶה בָּהֵיכָל וּבְקָדְשֵׁי הַקֳּדָשִׁים גָּזִית. שֶׁהָיָה בַדִּין: וּמָה, אִם מִזְבֵּחַ הַקַּל, אָסוּר לִבְנוֹת בּוֹ גָּזִית, הַהֵיכָל וְקָדְשֵׁי הַקֳּדָשִׁים חֲמוּרִין, דִּין הוּא שֶׁתְּהֵי אָסוּר לִבְנוֹת בָּהֶן גָּזִית! תִּלְמֹד לוֹמַר <b>"לֹא תִבְנֶה אֶתְהֶן גָּזִית"</b>, בּוֹ אֵין אַתְּ בּוֹנֶה גָּזִית, אֲבָל אַתְּ בּוֹנֶה בָּהֵיכָל וּבְקָדְשֵׁי הַקֳּדָשִׁים גָּזִית. וּמָה אֲנִי מְקַיֵּם: (מלכים א ו,ז) "וּמַקָּבוֹת וְהַגַּרְזֶן, כָּל כְּלִי בַרְזֶל, לֹא נִשְׁמַע בַּבַּיִת בְּהִבָּנֹתוֹ"? בַּבַּיִת אֵינוֹ נִשְׁמָע, אֲבָל בַּחוּץ, הוּא נִשְׁמָע.
<b>"כִּי חַרְבְּךָ הֵנַפְתָּ עָלֶיהָ וַתְּחַלְלֶהָ."</b> מִכָּן הָיָה רַבִּי שִׁמְעוֹן בֶּן אֶלְעָזָר אוֹמֵר: הַמִּזְבֵּחַ נִבְרָא לְהַאֲרִיךְ יָמָיו שֶׁלָּאָדָם, וְהַבַּרְזֶל נִבְרָא לְקַצֵּר יָמָיו שֶׁלָּאָדָם. אֵינוֹ דִין שֶׁיָּנִיף הַמְּקַצֵּר עַל הַמַּאֲרִיךְ.
רַבָּן יוֹחָנָן בֶּן זַכַּי אוֹמֵר: הֲרֵי הוּא אוֹמֵר: (דברים כז,ו) "אֲבָנִים שְׁלֵמוֹת תִּבְנֶה", אֲבָנִים שֶׁמְּטִילוֹת שָׁלוֹם. וַהֲרֵי דְבָרִים קַל וָחֹמֶר: מָה, אִם אַבְנֵי מִזְבֵּחַ, שֶׁאֵינָן לֹא רוֹאוֹת וְלֹא שׁוֹמְעוֹת וְלֹא מְדַבְּרוֹת, עַל שֶׁהֵן מְטִילוֹת שָׁלוֹם בֵּין יִשְׂרָאֵל לַאֲבִיהֶן שֶׁבַּשָּׁמַיִם, אָמַר הַקֹּדֶשׁ (דברים כז,ה) "לֹא תָנִיף עֲלֵיהֶם בַּרְזֶל", הַמֵּטִיל שָׁלוֹם בֵּין אִישׁ לְאִישׁ, בֵּין אִישׁ לְאִשְׁתּוֹ, בֵּין עִיר לְעִיר, בֵּין אֻמָּה לְאֻמָּה, בֵּין מִשְׁפָּחָה לְמִשְׁפָּחָה, בֵּין מֶמְשָׁלָה לְמֶמְשָׁלָה, עַל אַחַת כַּמָּה כַּמָּה שֶׁלֹּא תְבוֹאֵהוּ פֻרְעָנוּת!
(שמות כ,כב) <b>["וְלֹא תַעֲלֶה בְמַעֲלֹת עַל מִזְבְּחִי, אֲשֶׁר לֹא תִגָּלֶה עֶרְוָתְךָ עָלָיו."] "וְלֹא תַעֲלֶה בְמַעֲלֹת עַל מִזְבְּחִי"</b>. מִכָּן אָמָרוּ: עָשָׂה כֶּבֶשׁ לַמִּזְבֵּחַ, אֵין לִי אֶלָּא עֲלִיָּה; יְרִידָה מְנַיִן? תִּלְמֹד לוֹמַר <b>"אֲשֶׁר לֹא תִגָּלֶה עֶרְוָתְךָ עָלָיו." </b>הָא לֹא עֲלִיָּה וְלֹא יְרִידָה גָּרְמָה, אֶלָּא כִּסּוּי גָּרַם.
רַבִּי יִשְׁמָעֵאל אוֹמֵר: אֵינוֹ צָרִיךְ! הֲלֹא כְבָר נֶאֱמַר: (שמות כח,מב) "וַעֲשֵׂה לָהֶם מִכְנְסֵי בָד, לְכַסּוֹת בְּשַׂר עֶרְוָה, מִמָּתְנַיִם וְעַד יְרֵכַיִם יִהְיוּ." וּמַה תִּלְמֹד לוֹמַר <b>"אֲשֶׁר לֹא תִגָּלֶה עֶרְוָתְךָ עָלָיו"</b>? שֶׁלֹּא יִפְסַע בּוֹ פְּסִיעָה גַּסָּה, אֶלָּא גּוּדָל בְּצַד עָקֵב, וְעָקֵב בְּצַד גּוּדָל.
<b>"אֲשֶׁר לֹא תִגָּלֶה עֶרְוָתְךָ עָלָיו." </b>עָלָיו אֵין אַתְּ פּוֹסֵעַ פְּסִיעָה גַסָּה, אֲבָל אַתְּ פּוֹסֵעַ פְּסִיעָה גַסָּה בָּהֵיכָל וּבְקָדְשֵׁי הַקֳּדָשִׁים. שֶׁהָיָה בַדִּין: וּמָה, אִם מִזְבֵּחַ הַקַּל, אָסוּר לִפְסֹעַ בּוֹ פְּסִיעָה יְתֵרָה, הַהֵיכָל וְקָדְשֵׁי הַקֳּדָשִׁים הַחֲמוּרִין, דִּין הוּא שֶׁתְּהֵא אָסוּר לִפְסֹעַ בָּהֶן פְּסִיעָה יְתֵרָה! תִּלְמֹד לוֹמַר <b>"אֲשֶׁר לֹא תִגָּלֶה עֶרְוָתְךָ עָלָיו"</b>, בּוֹ אֵין אַתְּ פּוֹסֵעַ פְּסִיעָה יְתֵרָה, אֲבָל אַתְּ פּוֹסֵעַ פְּסִיעָה יְתֵרָה בָּהֵיכָל וּבְקָדְשֵׁי הַקֳּדָשִׁים. וַהֲרֵי דְבָרִים קַל וָחֹמֶר: וּמָה, אִם אֲבָנִים, שֶׁאֵין בָּהֶן דַּעַת לֹא לְרָעָה וְלֹא לְטוֹבָה, אָמַר הַמָּקוֹם, לֹא תִּנְהֹג בָּהֶן בְּבִזָּיוֹן, חֲבֵרָךְ, שֶׁהוּא בִדְמוּתוֹ שֶׁלְּמִי שֶׁאָמַר וְהָיָה הָעוֹלָם, דִּין הוּא שֶׁלֹּא תִּנְהֹג בּוֹ בְּבִזָּיוֹן.
(שמות כ,כב-כא,א) <b>"אֲשֶׁר לֹא תִגָּלֶה עֶרְוָתְךָ עָלָיו. </b>וְאֵלֶּה הַמִּשְׁפָּטִים אֲשֶׁר תָּשִׂים", נִמְצֵינוּ לְמֵדִין שֶׁסַּנְהֶדְרִין בְּצַד מִזְבֵּחַ. אַף עַל פִּי שֶׁאֵין רְאָיָה לַדָּבָר, זֵכֶר לַדָּבָר, שֶׁנֶּאֱמַר: (מלכים א ב,כח) "וַיָּנָס יוֹאָב אֶל אֹהֶל יי, וַיַּחֲזֵק בְּקַרְנוֹת הַמִּזְבֵּחַ." <small>חַסְלַת מַסֶּכְתָּא דְבַחֹדֶשׁ הַשְּׁלִישִׁי.</small>

מַסֶּכְתָּא דִנְזִיקִין



Chapter 1

(שמות כא,א) <b>"וְאֵלֶּה הַמִּשְׁפָּטִים אֲשֶׁר תָּשִׂים לִפְנֵיהֶם." </b> רַבִּי יִשְׁמָעֵאל אוֹמֵר: אֵלּוּ מוֹסִיפִין עַל הָעֶלְיוֹנִים: מָה עֶלְיוֹנִים מִסִּינַי, אַף תַּחְתּוֹנִים מִסִּינַי.
רַבִּי עֲקִיבָה אוֹמֵר: <b>"וְאֵלֶּה הַמִּשְׁפָּטִים"</b>, לָמָּה נֶאֱמַר? לְפִי שֶׁהוּא אוֹמֵר: (במקומות רבים) "דַּבֵּר אֶל בְּנֵי יִשְׂרָאֵל, וְאָמַרְתָּ אֲלֵהֶם", אֵין לִי אֶלָּא פַּעַם אַחַת! מְנַיִן שְׁנֵה וְשַׁלֵּשׁ וְרַבֵּעַ עַד שֶׁיִּלְמְדוּ? תִּלְמֹד לוֹמַר (דברים לא,יט) "וְלַמְּדָהּ אֶת בְּנֵי יִשְׂרָאֵל". יָכֹל לְמֵדִין וְלֹא שׁוֹנִין? תִּלְמֹד לוֹמַר (דברים לא,יט) "שִׂימָהּ בְּפִיהֶם". יָכֹל שׁוֹנִין וְלֹא יוֹדְעִין? תִּלְמֹד לוֹמַר <b>"וְאֵלֶּה הַמִּשְׁפָּטִים אֲשֶׁר תָּשִׂים לִפְנֵיהֶם."</b> עָרְכֵם לִפְנֵיהֶם כְּשֻׁלְחָן עָרוּךְ, כָּעִנְיָן שֶׁנֶּאֱמַר: (דברים ד,לה) "אַתָּה הָרְאֵתָ לָדַעַת".
רַבִּי יְהוּדָה אוֹמֵר: <b>"וְאֵלֶּה הַמִּשְׁפָּטִים"</b>, בְּמָרָה, שֶׁנֶּאֱמַר: (שמות טו,כה) "שָׁם שָׂם לוֹ חֹק וּמִשְׁפָּט".
רַבִּי אֶלְעָזָר בֶּן עֲזַרְיָה אוֹמֵר: הֲרֵי הַגּוֹיִם שֶׁדָּנוּ כְדִינֵי יִשְׂרָאֵל, שׁוֹמֵעַ אֲנִי, יְהוּ דִינֵיהֶן קַיָּמִין! תִּלְמֹד לוֹמַר <b>"וְאֵלֶּה הַמִּשְׁפָּטִים"</b>, אַתְּ דָּן אֶת שֶׁלָּהֵן, וְהֵן אֵינָן דָּנִין אֶת שֶׁלָּךְ.
מִכָּן אָמָרוּ: גֵּט הַמְעֻשֶּׂה, בְּיִשְׂרָאֵל, כָּשֵׁר, בַּגּוֹיִם, פָּסוּל,<sup class="footnote-marker">*</sup><i class="footnote">גֵּט הַמְעֻשֶּׂה: גט שלחצו את הבעל לתת, בניגוד לרצונו הראשון.</i> אֲבָל גּוֹיִם חוֹבְטִין אוֹתוֹ וְאוֹמְרִין לוֹ: עֲשֵׂה מַה שֶּׁיִּשְׂרָאֵל אוֹמֵר לָךְ!
רַבִּי שִׁמְעוֹן בֶּן יוֹחַי אוֹמֵר: מָה רָאוּ דִּינִין לִקְדֹּם לְכָל מִצְווֹת שֶׁבַּתּוֹרָה? שֶׁכְּשֶׁהַדִּין בֵּין אָדָם לַחֲבֵרוֹ, תַּחֲרוּת בֵּינֵיהֶן; נִתְפַּסַּק לָהֶם דִּין, נֶעֱשָׂה שָׁלוֹם בֵּינֵיהֶן. וְכֵן יִתְרוֹ אוֹמֵר לְמֹשֶׁה: (שמות יח,כג) "אִם אֶת הַדָּבָר הַזֶּה תַּעֲשֶׂה, וְצִוְּךָ אֱלֹהִים, וְיָכָלְתָּ עֲמֹד, וְגַם כָּל הָעָם הַזֶּה עַל מְקֹמוֹ יָבֹא בְשָׁלוֹם."
(שמות כא,ב) <b>["כִּי תִקְנֶה עֶבֶד עִבְרִי, שֵׁשׁ שָׁנִים יַעֲבֹד וּבַשְּׁבִעִת יֵצֵא לַחָפְשִׁי חִנָּם."] "כִּי תִקְנֶה עֶבֶד עִבְרִי"</b>. בַּנִּמְכָּר בְּבֵית דִּין עַל גְּנֵיבָתוֹ הַכָּתוּב מְדַבֵּר, שֶׁיְּהֵי עוֹבְדוֹ וְעוֹבֵד אֶת הַבֵּן. אַתָּה אוֹמֵר בַּנִּמְכָּר בְּבֵית דִּין עַל גְּנֵיבָתוֹ הַכָּתוּב מְדַבֵּר, שֶׁיְּהֵי עוֹבְדוֹ וְעוֹבֵד אֶת הַבֵּן, אוֹ אֵינוֹ מְדַבֵּר אֶלָּא בְּמוֹכֵר עַצְמוֹ? כְּשֶׁהוּא אוֹמֵר (ויקרא כה,לט) "וְכִי יָמוּךְ אָחִיךָ עִמָּךְ וְנִמְכַּר לָךְ", הֲרֵי מוֹכֵר עַצְמוֹ אָמוּר, וּמַה תִּלְמֹד לוֹמַר "כִּי תִקְנֶה עֶבֶד עִבְרִי"? בַּנִּמְכָּר בְּבֵית דִּין עַל גְּנֵיבָתוֹ הַכָּתוּב מְדַבֵּר, שֶׁיְּהֵי עוֹבְדוֹ וְעוֹבֵד אֶת הַבֵּן.
<b>"כִּי תִקְנֶה עֶבֶד עִבְרִי"</b>. בְּבֶן יִשְׂרָאֵל הַכָּתוּב מְדַבֵּר, אוֹ אֵינוֹ אֶלָּא בְּעַבְדּוֹ שֶׁלְּעִבְרִי? וּמָה אֲנִי מְקַיֵּם: (ויקרא כה,מו) "וְהִתְנַחַלְתֶּם אֹתָם לִבְנֵיכֶם אַחֲרֵיכֶם לָרֶשֶׁת אֲחֻזָּה, לְעֹלָם בָּהֶם תַּעֲבֹדוּ"? בַּנִּלְקָח מִן הַגּוֹי, אֲבָל בַּנִּלְקָח מִיִּשְׂרָאֵל, שׁוֹמֵעַ אֲנִי, שֶׁיְּהֵי עוֹבֵד שֵׁשׁ וְיֵצֵא בַשְּׁבִיעִית! תִּלְמֹד לוֹמַר: (דברים טז,יב) "כִּי יִמָּכֵר לְךָ אָחִיךָ הָעִבְרִי אוֹ הָעִבְרִיָּה, וַעֲבָדְךָ שֵׁשׁ שָׁנִים, וּבַשָּׁנָה הַשְּׁבִיעִת תְּשַׁלְּחֶנּוּ חָפְשִׁי מֵעִמָּךְ." שֶׁאֵין תַּלְמוּד (לוֹמַר) "הָעִבְרִי", שֶׁהֲרֵי כְּבַר נֶאֱמַר "אָחִיךָ"!
וּמַה תִּלְמֹד לוֹמַר "הָעִבְרִי"? מֻפְנֶה לְהַקִּישׁ לָדוּן גְּזֵרָה שָׁוָה: נֶאֱמַר כָּן <b>"עִבְרִי"</b>, וְנֶאֱמַר לְהַלָּן "עִבְרִי"; מָה "עִבְרִי" הָאָמוּר לְהַלָּן, בְּבֶן יִשְׂרָאֵל הַכָּתוּב מְדַבֵּר, אַף <b>"עִבְרִי"</b> הָאָמוּר כָּן, בְּבֶן יִשְׂרָאֵל הַכָּתוּב מְדַבֵּר. וְאַף עַל פִּי שֶׁאֵין רְאָיָה לַדָּבָר, זֵכֶר לַדָּבָר: (שמות ה,ג) "וַיֹּאמְרוּ: אֱלֹהֵי הָעִבְרִים נִקְרָא עָלֵינוּ". (בראשית יד,יג) "וַיָּבֹא הַפָּלִיט וַיַּגֵּד לְאַבְרָם הָעִבְרִי".
<b>"עֶבֶד"</b>. יָכֹל תִּקְרָאֶנּוּ 'עֶבֶד' לְשׁוּם בִּזָּיוֹן? תִּלְמֹד לוֹמַר <b>"כִּי תִקְנֶה עֶבֶד עִבְרִי"</b>, עַל כָּרְחוֹ הַכָּתוּב קְרָאוֹ 'עֶבֶד'.
<b>"כִּי תִקְנֶה עֶבֶד עִבְרִי"</b>, לָמָּה נֶאֱמַר? לְהָבִיא אֶת הַגֵּר. דִּבְרֵי רַבִּי אֱלִיעֶזֶר.
רַבִּי יִשְׁמָעֵאל אוֹמֵר: אֵינוֹ צָרִיךְ! אִם יִשְׂרָאֵל עוֹבֵד, הַגֵּר לֹא יַעֲבֹד? אִם יִשְׂרָאֵל עוֹבֵד שֵׁשׁ, אַף הַגֵּר יַעֲבֹד שְׁתֵּים עֶשְׂרֵה. אָמַרְתָּ, דַּיּוֹ לַבָּא מִן הַדִּין לִהְיוֹת כַּנִּדּוֹן: מָה יִשְׂרָאֵל עוֹבֵד שֵׁשׁ, אַף הַגֵּר יַעֲבֹד שֵׁשׁ. לְפִי שֶׁהוּא אוֹמֵר (שמות כב,ב) "אִם אֵין לוֹ וְנִמְכַּר בִּגְנֵבָתוֹ." שׁוֹמֵעַ אֲנִי, לְעוֹלָם! תִּלְמֹד לוֹמַר <b>"שֵׁשׁ שָׁנִים יַעֲבֹד"</b>, מַגִּיד הַכָּתוּב שֶׁהוּא עוֹבֵד שֵׁשׁ, וְיוֹצֵא בַשְּׁבִיעִית.
<b>"שֵׁשׁ שָׁנִים יַעֲבֹד"</b>. שׁוֹמֵעַ אֲנִי, כָּל עֲבוֹדָה בְּמַשְׁמָע! תִּלְמֹד לוֹמַר (ויקרא כה,לט) "לֹא תַעֲבֹד בּוֹ עֲבֹדַת עָבֶד." מִכָּן אָמָרוּ: לֹא יִרְחֹץ לוֹ רַגְלָיו, וְלֹא יִנְעֹל לוֹ סַנְדַּלָּיו, וְלֹא יִטֹּל לְפָנָיו כֵּלִים לְבֵית הַמַּרְחֵץ, וְלֹא יִסְמֹךְ לוֹ בְמָתְנָיו כֵּיוָן שֶׁעוֹלֶה בַמַּעֲלֶה, וְלֹא יִטְּלֶנּוּ לֹא בְפוֹרֵיוֹן<sup class="footnote-marker">*</sup><i class="footnote">פוֹרֵיוֹן. phoreîon: אפיריון, כיסא נישא.</i> וְלֹא בְלֶקְטִיקָא,<sup class="footnote-marker">*</sup><i class="footnote">לֶקְטִיקָא. lectica: אפיריון, כיסא נישא.</i> כְּדֶרֶךְ שֶׁעֲבָדִים עוֹשִׂין. תִּלְמֹד לוֹמַר: (ויקרא כה,מו) "וּבְאַחֵיכֶם בְּנֵי יִשְׂרָאֵל, אִישׁ בְּאָחִיו לֹא תִרְדֶּה בוֹ בְּפָרֶךְ." אֲבָל בִּבְנוֹ וּבְתַלְמִידוֹ, רַשַּׁי.
<b>"שֵׁשׁ שָׁנִים יַעֲבֹד"</b>, שׁוֹמֵעַ אֲנִי, בֵּין עֲבוֹדָה שֶׁיֵּשׁ בָּהּ בִּזָּיוֹן, בֵּין עֲבוֹדָה שֶׁאֵין בָּהּ בִּזָּיוֹן! תִּלְמֹד לוֹמַר (ויקרא כה,מ) "כְּשָׂכִיר". מַה שָּׂכִיר, אֵין אַתְּ רַשַּׁי לְשַׁנּוֹתוֹ מֵאֻמָּנוּתוֹ, אַף עֶבֶד עִבְרִי, אֵין אַתְּ רַשַּׁי לְשַׁנּוֹתוֹ מֵאֻמָּנוּתוֹ. מִכָּן אָמָרוּ: לֹא יוֹשִׁיבֶנּוּ רַבּוֹ בְּאֻמָּנוּת שֶׁהִיא מְשַׁמֶּשֶׁת לָרַבִּים, כְּגוֹן חַיָּט, בַּלָּן, סַפָּר, טַבָּח, נַחְתּוֹם.<sup class="footnote-marker">*</sup><i class="footnote">בַּלָּן: מטפל בבית מרחץ.</i> רַבִּי יוֹסֵה אוֹמֵר: אִם הָיַת אֻמָּנוּתוֹ מְיֻחֶדֶת לְכָךְ, יַעֲשֶׂה, אֲבָל רַבּוֹ לֹא יְשַׁנֶּה עָלָיו.
(ויקרא כה,מ) "כְּשָׂכִיר כְּתוֹשָׁב". מַה שָּׂכִיר עוֹבֵד בַּיּוֹם וְאֵינוֹ עוֹבֵד בַּלַּיְלָה, אַף עֶבֶד עִבְרִי עוֹבֵד בַּיּוֹם וְאֵינוֹ עוֹבֵד בַּלַּיְלָה. רַבִּי יוֹסֵה אוֹמֵר: הַכֹּל לְפִי אֻמָּנוּתוֹ.
<b>"וּבַשְּׁבִעִת"</b>, שְׁבִיעִית לַמְּכִירָה. אַתָּה אוֹמֵר שְׁבִיעִית לַמְּכִירָה, אוֹ שְׁבִיעִית לַשָּׁנִים? תִּלְמֹד לוֹמַר <b>"שֵׁשׁ שָׁנִים יַעֲבֹד"</b>, שְׁבִיעִית לַמְּכִירָה וְלֹא שְׁבִיעִית לַשָּׁנִים.
<b>"יֵצֵא לַחָפְשִׁי"</b>, לָמָּה נֶאֱמַר? לְפִי שֶׁהוּא אוֹמֵר: (דברים טו,יג) "וְכִי תְשַׁלְּחֶנּוּ חָפְשִׁי מֵעִמָּךְ, לֹא תְשַׁלְּחֶנּוּ רֵיקָם." שׁוֹמֵעַ אֲנִי, שֶׁיִּכְתֹּב לוֹ גֵּט שִׁחְרוּר! תִּלְמֹד לוֹמַר <b>"יֵצֵא לַחָפְשִׁי"</b>. אוֹ יִתֵּן לוֹ מָעוֹת וְיֵצֵא! תִּלְמֹד לוֹמַר <b>"יֵצֵא לַחָפְשִׁי חִנָּם."</b>
(שמות כא,ג) <b>["אִם בְּגַפּוֹ יָבֹא, בְּגַפּוֹ יֵצֵא, אִם בַּעַל אִשָּׁה הוּא, וְיָצְאָה אִשְׁתּוֹ עִמּוֹ."] "אִם בְּגַפּוֹ"</b>, לָמָּה נֶאֱמַר? לְפִי שֶׁהוּא אוֹמֵר: (שמות כא,ד) "אִם אֲדֹנָיו יִתֶּן לוֹ אִשָּׁה", רְשׁוּת. אַתָּה אוֹמֵר רְשׁוּת, אוֹ אֵינוֹ אֶלָּא חוֹבָה? הֲרֵי הוּא אוֹמֵר: <b>"אִם בְּגַפּוֹ יָבֹא, בְּגַפּוֹ יֵצֵא"</b>, רְשׁוּת וְלֹא חוֹבָה. דִּבְרֵי רַבִּי יִשְׁמָעֵאל.
רַבִּי עֲקִיבָה אוֹמֵר: <b>"אִם בְּגַפּוֹ יָבֹא, בְּגַפּוֹ יֵצֵא"</b>, אִם בְּרָאשֵׁי אֵבָרִים נִכְנַס,<sup class="footnote-marker">*</sup><i class="footnote">רָאשֵׁי אֵבָרִים: קצות האיברים של הגוף, כמו ראשי אצבעות, אוזניים, אף, שאם הושחתו על ידי בעליו של עבד כנעני, הוא יוצא לחפשי כמו בשן ועין.</i> בְּרָאשֵׁי אֵבָרִים יֵצֵא.
לְפִי שֶׁהוּא אוֹמֵר: (שמות כא,ז) "וְכִי יִמְכֹּר אִישׁ אֶת בִּתּוֹ לְאָמָה, לֹא תֵצֵא כְּצֵאת הָעֲבָדִים", לֹא תֵצֵא בְרָאשֵׁי אֵבָרִים כְּדֶרֶךְ שֶׁהַכְּנַעֲנִים יוֹצְאִים. אַתָּה אוֹמֵר "לֹא תֵצֵא כְּצֵאת הָעֲבָדִים", לֹא תֵצֵא בְרָאשֵׁי אֵבָרִים כְּדֶרֶךְ שֶׁהַכְּנַעֲנִים יוֹצְאִים, אוֹ לֹא תֵצֵא בַשָּׁנִים וּבַיּוֹבֵל כְּדֶרֶךְ שֶׁהָעֲבָדִים יוֹצְאִים? תִּלְמֹד לוֹמַר: (דברים טו,יב) "כִּי יִמָּכֵר לְךָ אָחִיךָ הָעִבְרִי, אוֹ הָעִבְרִיָּה, וַעֲבָדְךָ שֵׁשׁ שָׁנִים, וּבַשָּׁנָה הַשְּׁבִיעִת תְּשַׁלְּחֶנּוּ חָפְשִׁי מֵעִמָּךְ." מַגִּיד שֶׁהִיא יוֹצְאָה בְשֵׁשׁ. בַּיּוֹבֵל מְנַיִן? תִּלְמֹד לוֹמַר (ויקרא כה,מב) "כִּי עֲבָדַי הֵם", מִכָּל מָקוֹם. הָא, אֵין עָלֶיךָ לוֹמַר כְּלָשׁוֹן אַחֲרוֹן, אֶלָּא כְלָשׁוֹן רִאשׁוֹן: "לֹא תֵצֵא כְּצֵאת הָעֲבָדִים", לֹא תֵצֵא בְרָאשֵׁי אֵבָרִים כְּדֶרֶךְ שֶׁהַכְּנַעֲנִים יוֹצְאִים.
אֵין לִי אֶלָּא עִבְרִיָּה שֶׁאֵינָהּ יוֹצְאָה בְּרָאשֵׁי אֵבָרִים, עִבְרִי מְנַיִן? תִּלְמֹד לוֹמַר (דברים טו,יב) "הָעִבְרִי אוֹ הָעִבְרִיָּה", הִקִּישׁ עִבְרִי לָעִבְרִיָּה: מָה עִבְרִיָּה אֵינָהּ יוֹצְאָה בְרָאשֵׁי אֵבָרִים, אַף עִבְרִי לֹא יֵצֵא בְרָאשֵׁי אֵבָרִים.
וְעוֹד קַל וָחֹמֶר: מָה אִם עִבְרִיָּה, שֶׁהִיא יוֹצָא בְסִימָנִין, אֵינָהּ יוֹצָא בְרָאשֵׁי אֵבָרִים, עִבְרִי, שֶׁאֵינוֹ יוֹצֵא בְסִימָנִין, דִּין הוּא שֶׁלֹּא יֵצֵא בְרָאשֵׁי אֵבָרִים! כג. לֹא! אִם אָמַרְתָּ בָּעִבְרִיָּה, שֶׁאֵינָהּ נִמְכֶּרֶת עַל הַגְּנֵבָה, לְפִיכָךְ אֵינָהּ יוֹצָא בְרָאשֵׁי אֵבָרִים, תֹּאמַר בָּעִבְרִי שֶׁהוּא נִמְכָּר עַל גְּנֵבָתוֹ, לְפִיכָךְ יֵצֵא בְרָאשֵׁי אֵבָרִים! תִּלְמֹד לוֹמַר (דברים טו,יב) "הָעִבְרִי אוֹ הָעִבְרִיָּה", הִקִּישׁ עִבְרִי לָעִבְרִיָּה: מָה עִבְרִיָּה אֵינָהּ יוֹצָא בְרָאשֵׁי אֵבָרִים, אַף עִבְרִי אֵינוֹ יוֹצֵא בְרָאשֵׁי אֵבָרִים.
<b>"אִם בַּעַל אִשָּׁה הוּא"</b>. בְּבַת יִשְׂרָאֵל הַכָּתוּב מְדַבֵּר. אַתָּה אוֹמֵר בְּבַת יִשְׂרָאֵל הַכָּתוּב מְדַבֵּר, אוֹ אֵינוֹ מְדַבֵּר אֶלָּא בִּכְנַעֲנִית? וּכְשֶׁהוּא אוֹמֵר (שמות כא,ד) "אִם אֲדֹנָיו יִתֶּן לוֹ אִשָּׁה", הֲרֵי כְנַעֲנִית אֲמוּרָה. הָא, מַה תִּלְמֹד לוֹמַר <b>"אִם בַּעַל אִשָּׁה הוּא"</b>? בְּבַת יִשְׂרָאֵל הַכָּתוּב מְדַבֵּר.
<b>"וְיָצְאָה אִשְׁתּוֹ עִמּוֹ."</b> רַבִּי יִצְחָק אוֹמֵר: וְכִי מִי הֵבִיאָהּ, שֶׁהַכָּתוּב מוֹצִיאָהּ? מַה תִּלְמֹד לוֹמַר <b>"וְיָצְאָה אִשְׁתּוֹ עִמּוֹ"</b>? מַגִּיד שֶׁהוּא חַיָּב בִּמְזוֹנוֹתֶיהָ.
וּבִמְזוֹנוֹת בָּנָיו מְנַיִן? שֶׁנֶּאֱמַר: (ויקרא כה,מא) "וְיָצָא מֵעִמָּךְ, הוּא וּבָנָיו עִמּוֹ". מִכְּלַל יְצִיאָה אַתְּ לָמֵד עַל כְּנִיסָה. אוֹ שׁוֹמֵעַ אֲנִי, יְהֵי חַיָּב בִּמְזוֹנוֹת אֲרוּסָה וְשׁוֹמֶרֶת יָבָם? תִּלְמֹד לוֹמַר <b>"אִשְׁתּוֹ"</b>, לְהוֹצִיא שׁוֹמֶרֶת יָבָם, שֶׁאֵינָהּ אִשְׁתּוֹ. <b>"עִמּוֹ"</b>, לְהוֹצִיא אֲרוּסָה שֶׁאֵינָהּ עִמּוֹ.

Chapter 2

(שמות כא,ד) <b>["אִם אֲדֹנָיו יִתֶּן לוֹ אִשָּׁה, וְיָלְדָה לוֹ בָנִים אוֹ בָנוֹת, הָאִשָּׁה וִילָדֶיהָ תִּהְיֶה לַאדֹנֶיהָ, וְהוּא יֵצֵא בְגַפּוֹ."] "אִם אֲדֹנָיו יִתֶּן לוֹ אִשָּׁה"</b>, רְשׁוּת. אַתָּה אוֹמֵר רְשׁוּת, אוֹ אֵינוֹ אֶלָּא חוֹבָה? וּכְשֶׁהוּא אוֹמֵר (שמות כא,ג) "אִם בְּגַפּוֹ יָבֹא בְּגַפּוֹ יֵצֵא", רְשׁוּת וְלֹא חוֹבָה. דִּבְרֵי רַבִּי יִשְׁמָעֵאל.
<b>"אִם אֲדֹנָיו יִתֶּן לוֹ אִשָּׁה"</b>, אִשָּׁה מְיֻחֶדֶת לוֹ, שֶׁלֹּא תְהֵי כְשִׁפְחַת הֶבְקֵר.<sup class="footnote-marker">*</sup><i class="footnote">הֶבְקֵר=הפקר. שפחה כנענית שנותנים לעבד כנעני לבת זוג אינה קשורה אישית אליו ואפשר להעבירה לעבד אחר.</i>
<b>"אִם אֲדֹנָיו יִתֶּן לוֹ אִשָּׁה"</b>, בִּכְנַעֲנִית הַכָּתוּב מְדַבֵּר. אַתָּה אוֹמֵר בִּכְנַעֲנִית הַכָּתוּב מְדַבֵּר, אוֹ אֵינוֹ מְדַבֵּר אֶלָּא בְּעִבְרִית? וּכְשֶׁהוּא אוֹמֵר: <b>"הָאִשָּׁה וִילָדֶיהָ תִּהְיֶה לַאדֹנֶיהָ"</b>, הָא בִּכְנַעֲנִית הַכָּתוּב מְדַבֵּר.
<b>"וְיָלְדָה לוֹ בָנִים"</b>, אֵין לִי אֶלָּא בָּנִים אוֹ בָנוֹת, טוּמְטוּם וְאַנְדְּרוֹגִינוֹס מְנַיִן? תִּלְמֹד לוֹמַר: <b>"הָאִשָּׁה וִילָדֶיהָ תִּהְיֶה לַאדֹנֶיהָ"</b>, מִכָּל מָקוֹם. רַבִּי נָתָן אוֹמֵר: אֵין תַּלְמוּד (לוֹמַר) <b>"וְיָלְדָה לוֹ"</b>, אֶלָּא לְהָבִיא אֶת הָרַב שֶׁבָּא עַל שִׁפְּחָתוֹ, שֶׁיְּלָדֶיהָ עֲבָדִים.
<b>"הָאִשָּׁה וִילָדֶיהָ"</b>, מַה תִּלְמֹד לוֹמַר? מַגִּיד שֶׁיְּלָדֶיהָ כָּמוֹהָ. אֵין לִי אֶלָּא שִׁפְחָה שֶׁיְּלָדֶיהָ כָּמוֹהָ, נָכְרִית מְנַיִן? הָיָה רַבִּי יִשְׁמָעֵאל אוֹמֵר: מָה אִם שִפְחָה כְּנַעֲנִית, שֶׁאֵין לָהּ קִדּוּשִׁין מִכָּל אָדָם, וְלָדֶיהָ כָּמוֹהָ, אַף כָּל שֶׁאֵין לָהּ קִדּוּשִׁין מִכָּל אָדָם, וְלָדֶיהָ כָּמוֹהָ, וְאֵי זֶה זֶה? זֶה וֶלֶד שִׁפְחָה נָכְרִית.
<b>"וְהוּא יֵצֵא בְגַפּוֹ."</b> מַגִּיד, שֶׁאֵינָהּ צְרִיכָה מִמֶּנּוּ גֵּט. אֵין לִי אֶלָּא אָמָה שֶׁאֵינָהּ צְרִיכָה גֵּט מִן בֶּן יִשְׂרָאֵל, בַּת יִשְׂרָאֵל שֶׁאֵינָהּ צְרִיכָה גֵּט מִן הָעֶבֶד, מְנַיִן? תִּלְמֹד לוֹמַר: (ויקרא כה,מה) "מֵהֶם תִּקְנוּ עֶבֶד וְאָמָה." הִקִּישׁ עֶבֶד לְאָמָה וְאָמָה לְעֶבֶד: מָה אָמָה אֵינָהּ צְרִיכָה מִבֶּן יִשְׂרָאֵל גֵּט, אַף בַּת יִשְׂרָאֵל אֵינָהּ צְרִיכָה מִן הָעֶבֶד גֵּט.
דָּבָר אַחֵר: <b>"וְהוּא יֵצֵא בְגַפּוֹ"</b> לָמָּה נֶאֱמַר? לְפִי שֶׁהוּא אוֹמֵר (שמות כא,ב) "שֵׁשׁ שָׁנִים יַעֲבֹד", אֵין לִי אֶלָּא עוֹבֵד שֵׁשׁ שֶׁנּוֹהֵג בּוֹ מִנְהָג הָאָמוּר בַּפָּרָשָׁה; נִרְצָע מְנַיִן? תִּלְמֹד לוֹמַר <b>"וְהוּא יֵצֵא בְגַפּוֹ"</b>, לְהָבִיא אֶת הַנִּרְצָע.
רַבִּי יִצְחָק אוֹמֵר: אֵינוֹ צָרִיךְ. מָה, אִם הָעוֹבֵד שֵׁשׁ שֶׁמִּעֵט הַכָּתוּב יְצִיאָתוֹ, הֲרֵי הוּא נוֹהֵג בּוֹ מִנְהָג הָאָמוּר בַּפָּרָשָׁה, נִרְצָע, שֶׁרִבָּה הַכָּתוּב יְצִיאָתוֹ, אֵינוֹ דִין שֶׁיִּנְהֹג בּוֹ מִנְהָג הָאָמוּר בַּפָּרָשָׁה?
(שמות כא,ב) "שֵׁשׁ שָׁנִים יַעֲבֹד", לְהָבִיא אֶת הַחוֹלֶה. מַשְׁמָע, מֵבִיא אֶת הַחוֹלֶה וּמֵבִיא אֶת הַבּוֹרֵחַ! תִּלְמֹד לוֹמַר "שֵׁשׁ שָׁנִים יַעֲבֹד", אָמַרְתָּ, בַּמֵּי הָעִנְיָן מְדַבֵּר? בָּרָאוּי לַעֲבֹד.
(שמות כא,ה) <b>["וְאִם אָמֹר יֹאמַר הָעֶבֶד: אָהַבְתִּי אֶת אֲדֹנִי, אֶת אִשְׁתִּי וְאֶת בָּנָי, לֹא אֵצֵא חָפְשִׁי!"] "וְאִם אָמֹר יֹאמַר הָעֶבֶד"</b>. מַגִּיד שֶׁאֵינוֹ נִרְצָע עַד שֶׁיֹּאמַר שְׁנֵי פְעָמִים.
<b>"אָהַבְתִּי אֶת אֲדֹנִי"</b>. אֵין לִי אֶלָּא בִּזְמַן שֶׁיֵּשׁ לוֹ אִשָּׁה וּבָנִים, וּלְרַבּוֹ אִשָּׁה וּבָנִים; אֵין לְרַבּוֹ אִשָּׁה וּבָנִים, מְנַיִן? תִּלְמֹד לוֹמַר: (דברים טו,טז) "וְהָיָה כִּי יֹאמַר אֵלֶיךָ: לֹא אֵצֵא מֵעִמָּךְ! כִּי אֲהֵבְךָ וְאֶת בֵּיתֶךָ, כִּי טוֹב לוֹ עִמָּךְ." מִכָּן אָמָרוּ: לְעוֹלָם אֵינוֹ נִרְצָע, אֶלָּא אִם כֵּן יֵשׁ לוֹ אִשָּׁה וּבָנִים, וּלְרַבּוֹ אִשָּׁה וּבָנִים.
<b>"וְאִם אָמֹר יֹאמַר הָעֶבֶד: אָהַבְתִּי אֶת אֲדֹנִי, אֶת אִשְׁתִּי וְאֶת בָּנָי, לֹא אֵצֵא חָפְשִׁי!" </b>אוֹהֵב אֶת רַבּוֹ וְרַבּוֹ אוֹהֲבוֹ, שֶׁנִּתְבָּרְכוּ נְכָסִים עַל יָדוֹ. לְכָךְ נֶאֱמַר: (דברים טו,טז) "וְהָיָה כִּי יֹאמַר אֵלֶיךָ: לֹא אֵצֵא מֵעִמָּךְ! כִּי אֲהֵבְךָ וְאֶת בֵּיתֶךָ, כִּי טוֹב לוֹ עִמָּךְ."
(דברים טו,טז) "כִּי טוֹב לוֹ עִמָּךְ." שֶׁתְּהֵא טוֹבָתוֹ שָׁוָה לָךְ. מִכָּן אָמָרוּ: לֹא יְשַׁנֶּה רַבּוֹ עָלָיו מַאֲכָלוֹ וּמַשְׁקֵהוּ וְהֶסֵּבוֹ מִשֶּׁלּוֹ. לְכָךְ נֶאֱמַר "כִּי טוֹב לוֹ עִמָּךְ."
דָּבָר אַחֵר: (דברים טו,טז) "כִּי טוֹב לוֹ עִמָּךְ." אִם הָיָה חִגֵּר אוֹ סוֹמֵא, אֵינוֹ נִרְצָע.
(שמות כא,ו) <b>["וְהִגִּישׁוֹ אֲדֹנָיו אֶל הָאֱלֹהִים, וְהִגִּישׁוֹ אֶל הַדֶּלֶת אוֹ אֶל הַמְּזוּזָה, וְרָצַע אֲדֹנָיו אֶת אָזְנוֹ בַּמַּרְצֵעַ, וַעֲבָדוֹ לְעֹלָם."] "וְהִגִּישׁוֹ אֲדֹנָיו אֶל הָאֱלֹהִים"</b>, אֵצֶל הַדַּיָּנִין, שֶׁיִּמָּלֵךְ בְּמוֹכְרָיו.
רַבִּי אוֹמֵר: בַּנִּמְכָּר בְּבֵית דִּין עַל גְּנֵבָתוֹ הַכָּתוּב מְדַבֵּר, אֲבָל כָּן, אֵינוֹ נִרְצָע אֶלָּא בֵּינוֹ וּבֵין עַצְמוֹ.
<b>"וְהִגִּישׁוֹ אֶל הַדֶּלֶת אוֹ אֶל הַמְּזוּזָה"</b>, מַקִּישׁ דֶּלֶת לַמְּזוּזָה: מַה מְּזוּזָה מֵעֹמֶד, אַף דֶּלֶת מֵעֹמֶד. אַתָּה אוֹמֵר לְכָךְ בָּא, אוֹ יִרְצְעֶנּוּ בַמְּזוּזָה? וְהַדִּין נוֹתֵן: מָה, אִם הַדֶּלֶת, שֶׁאֵינוֹ כָשֵׁר לְמִצְוָה, כָּשֵׁר לִרְצִיעָה, מְזוּזָה, שֶׁהִיא כְשֵׁרָה לְמִצְוָה, אֵינוֹ דִין שֶׁתִּכְשַׁר לִרְצִיעָה? תִּלְמֹד לוֹמַר: (דברים טו,יז) "וְנָתַתָּה בְאָזְנוֹ וּבַדֶּלֶת", בַּדֶּלֶת אַתְּ נוֹתֵן, וְאֵין אַתְּ נוֹתֵן בַּמְּזוּזָה. אוֹ יַעֲבֹר בְּאָזְנוֹ וּבַדֶּלֶת? תִּלְמֹד לוֹמַר <b>"וְרָצַע אֲדֹנָיו אֶת אָזְנוֹ בַּמַּרְצֵעַ"</b>, בְּאָזְנוֹ אַתְּ מְעַבֵּר, וְאֵי אַתְּ מְעַבֵּר בַּדֶּלֶת. הָא אֵין עָלֶיךָ לוֹמַר כְּלָשׁוֹן אַחֲרוֹן, אֶלָּא כְלָשׁוֹן רִאשׁוֹן: הִקִּישׁ דֶּלֶת לַמְּזוּזָה, מַה מְּזוּזָה מֵעֹמֶד, אַף דֶּלֶת מֵעֹמֶד.
<b>"וְרָצַע אֲדֹנָיו אֶת אָזְנוֹ"</b>, לָמָּה נֶאֱמַר? לְפִי שֶׁמָּצִינוּ בְּכָל מָקוֹם, שֶׁשְּׁלוּחוֹ שֶׁלָּאָדָם כְּמוֹתוֹ. אֲבָל כָּן, הוּא וְלֹא שְׁלוּחוֹ.
<b>"אָזְנוֹ"</b>, בְּשֶׁלַּיָּמִין הַכָּתוּב מְדַבֵּר. אַתָּה אוֹמֵר בְּשֶׁלַּיָּמִין הַכָּתוּב מְדַבֵּר, אוֹ אֵינוֹ אֶלָּא בְּשֶׁלַּשְּׂמֹאל? הֲרֵי אַתְּ דָּן: נֶאֱמַר כָּן <b>"אָזְנוֹ"</b>, וְנֶאֱמַר לְהַלָּן <b>"אָזְנוֹ"</b>, מַה לְּהַלָּן בַּיָּמִין, אַף כָּן בַּיָּמִין.
<b>"אָזְנוֹ"</b>, מִן הַמִּילָת.<sup class="footnote-marker">*</sup><i class="footnote">הַמִּילָת: החלק הרך בתחתית האוזן.</i> דִּבְרֵי רַבִּי יְהוּדָה. רַבִּי מֵאִיר אוֹמֵר: אַף מִן הַסְּחוֹס.<sup class="footnote-marker">*</sup><i class="footnote">סְחוֹס: רקמה חצי קשיחה שנותנת את צורתה לאוזן.</i> שֶׁהָיָה רַבִּי מֵאִיר אוֹמֵר: אֵין כֹּהֵן נִרְצָע. וְהֵן אוֹמְרִים: נִרְצָע. אֵין כֹּהֵן נִמְכָּר. וְהֵן אוֹמְרִים: נִמְכָּר.
וּמָה רָאַת אֹזֶן שֶׁתֵּרָצַע מִכָּל אֵבָרִים? רַבָּן יוֹחָנָן בֶּן זַכַּי אוֹמְרָהּ מִן הַחֹמֶר: אֹזֶן שֶׁשָּׁמְעָה "לֹא תִגְנֹב", וְהָלַךְ וְגָנַב, הִיא תֵּרָצַע מִכָּל אֵבָרָיו.
<b>"בַּמַּרְצֵעַ"</b>, בְּכָל דָּבָר. הַתּוֹרָה אָמְרָה: <b>"וְרָצַע אֲדֹנָיו אֶת אָזְנוֹ בַּמַּרְצֵעַ"</b>, וַהֲלָכָה אָמְרָה 'בְּכָל דָּבָר'! רַבִּי אוֹמֵר: אוֹמֵר אֲנִי, בְּמִין מַתֶּכֶת בִּלְבַד.
<b>"וַעֲבָדוֹ לְעֹלָם."</b> עַד הַיּוֹבֵל. שֶׁהָיָה בַדִּין: מָה, אִם הַכֶּסֶף, שֶׁיָּפֶה כֹחוֹ וְקוֹנֶה הַכֹּל, אֵינוֹ קוֹנֶה אֶלָּא שֵׁשׁ, רְצִיעָה, שֶׁאֵינָהּ קוֹנָה אֶלָּא עֲבָדִים, אֵינוֹ דִין שֶׁלֹּא תְהֵי קוֹנָה אֶלָּא שֵׁשׁ? הָא מַה תִּלְמֹד לוֹמַר <b>"וַעֲבָדוֹ לְעֹלָם"</b>? עַד הַיּוֹבֵל. אוֹ <b>"וַעֲבָדוֹ לְעֹלָם"</b> כִּשְׁמוּעוֹ? תִּלְמֹד לוֹמַר: (ויקרא כה,י) "וְשַׁבְתֶּם אִישׁ אֶל אֲחֻזָּתוֹ".
רַבִּי אוֹמֵר: בֹּא וּרְאֵה שֶׁאֵין 'הָעוֹלָם' אֶלָּא חֲמִשִּׁים שָׁנָה: <b>"וַעֲבָדוֹ לְעֹלָם."</b> "עַד שְׁנַת הַיֹּבֵל". (ויקרא כה,מ) הָא כֵיצַד? הִגִּיעַ הַיּוֹבֵל, יָצָא; מֵת הָאָדוֹן, יָצָא.
<b>"וַעֲבָדוֹ"</b>, אוֹתוֹ הוּא עוֹבֵד, וְאֵינוֹ עוֹבֵד אֶת הַבֵּן. שֶׁהָיָה בַדִּין: מָה, אִם הָעוֹבֵד שֵׁשׁ, שֶׁמִּעֵט הַכָּתוּב יְצִיאָתוֹ, הֲרֵי הוּא עוֹבְדוֹ וְעוֹבֵד הַבֵּן, נִרְצָע, שֶׁרִבָּה הַכָּתוּב יְצִיאָתוֹ, אֵינוֹ דִין שֶׁיְּהֵי עוֹבְדוֹ וְעוֹבֵד אֶת הַבֵּן? תִּלְמֹד לוֹמַר "וַעֲבָדוֹ", אוֹתוֹ הוּא עוֹבֵד, וְאֵינוֹ עוֹבֵד אֶת הַבֵּן. מִכָּן אָמָרוּ: עֶבֶד עִבְרִי עוֹבֵד אֶת הַבֵּן וְאֵינוֹ עוֹבֵד אֶת הַבַּת; נִרְצָע וְהָעִבְרִיָּה, לֹא אֶת הַבֵּן וְלֹא אֶת הַבַּת.

Chapter 3

(שמות כא,ז) <b>["וְכִי יִמְכֹּר אִישׁ אֶת בִּתּוֹ לְאָמָה, לֹא תֵצֵא כְּצֵאת הָעֲבָדִים."] "וְכִי יִמְכֹּר אִישׁ אֶת בִּתּוֹ"</b>, בִּקְטַנָּה הַכָּתוּב מְדַבֵּר. אַתָּה אוֹמֵר בִּקְטַנָּה הַכָּתוּב מְדַבֵּר, אוֹ אֵינוֹ אֶלָּא בִּגְדוֹלָה? אָמַרְתָּ, הוֹאִיל וְרַשַּׁי בְּהֶפֶר נְדָרֶיהָ, רַשַּׁי בִּמְכִירָתָהּ, מַה הֲפָרַת נְדָרֶיהָ, קְטַנָּה וְלֹא גְּדוֹלָה, אַף מְכִירָתָהּ, קְטַנָּה וְלֹא גְּדוֹלָה. מִמְּקוֹם שֶׁבָּאתָ, מַה לְּהַלָּן כְּשֶׁהִיא נַעֲרָה, אַף כָּן כְּשֶׁהִיא נַעֲרָה. אָמַרְתָּ, הוֹאִיל וּמוֹצִיאִין אוֹתָהּ סִימָנִין מֵרְשׁוּת אָבִיהָ, שֶׁהוּא רַשַּׁי בְּקִדּוּשֶׁיהָ כְּשֶׁהִיא נַעֲרָה, קַל וָחֹמֶר עַד שֶׁלֹּא נִמְכְּרָה.
<b>"וְכִי יִמְכֹּר אִישׁ אֶת בִּתּוֹ"</b>, הָאִישׁ מוֹכֵר אֶת בִּתּוֹ, וְאֵין הָאִשָּׁה מוֹכֶרֶת אֶת בִּתָּהּ. שֶׁהָיָה בַדִּין: מָה, אִם הַבֵּן, שֶׁאֵין אָבִיו רַשַּׁי לְמָכְרוֹ, הֲרֵי הוּא מוֹכֵר אֶת בִּתּוֹ, הַבַּת, שֶׁאָבִיהָ רַשַּׁי לְמָכְרָהּ, אֵינוֹ דִין שֶׁתִּמְכֹּר אֶת בִּתָּהּ? תִּלְמֹד לוֹמַר <b>"וְכִי יִמְכֹּר אִישׁ"</b>, אִישׁ מוֹכֵר אֶת בִּתּוֹ, וְאֵין אִשָּׁה מוֹכֶרֶת אֶת בִּתָּהּ.
<b>"וְכִי יִמְכֹּר אִישׁ אֶת בִּתּוֹ"</b>, הָאִישׁ מוֹכֵר אֶת בִּתּוֹ, וְאֵינוֹ מוֹכֵר אֶת בְּנוֹ. שֶׁהָיָה בַדִּין: מָה, אִם הַבַּת, שֶׁאֵינָהּ נִמְכֶּרֶת עַל גְּנֵבָהּ, אָבִיהָ רַשַּׁי לְמָכְרָהּ, הַבֵּן, שֶׁהוּא נִמְכָּר עַל גְּנֵבוֹ, אֵינוֹ דִין שֶׁיְּהֵי אָבִיו רַשַּׁי לְמָכְרוֹ? תִּלְמֹד לוֹמַר <b>"וְכִי יִמְכֹּר אִישׁ אֶת בִּתּוֹ"</b>, הָאִישׁ מוֹכֵר אֶת בִּתּוֹ, וְאֵינוֹ מוֹכֵר אֶת בְּנוֹ.
<b>"וְכִי יִמְכֹּר אִישׁ"</b>. הָאִישׁ מוֹכֵר אֶת עַצְמוֹ, וְאֵין הָאִשָּׁה מוֹכֶרֶת אֶת עַצְמָהּ. שֶׁהָיָה בַדִּין: מָה, אִם הַבֵּן, שֶׁאֵין אָבִיו רַשַּׁי לְמָכְרוֹ, הֲרֵי הוּא מוֹכֵר אֶת עַצְמוֹ, תֹּאמַר בַּבַּת, שֶׁאָבִיהָ רַשַּׁי לְמָכְרָהּ, דִּין הוּא שֶׁתִּמְכֹּר אֶת עַצְמָהּ! לֹא! אִם אָמַרְתָּ בַבֵּן, שֶׁהוּא נִמְכָּר בִּגְנֵבוֹ, לְפִיכָךְ הוּא מוֹכֵר אֶת עַצְמוֹ, תֹּאמַר בַּבַּת, שֶׁאֵינָהּ נִמְכֶּרֶת בִּגְנֵבָהּ, לְפִיכָךְ לֹא תִּמְכֹּר אֶת עַצְמָהּ.
וּתְהֵי נִמְכֶּרֶת עַל גְּנֵבָהּ! וְהַדִּין נוֹתֵן: וּמָה, אִם הַבֵּן, שֶׁאֵין אָבִיו רַשַּׁי לְמָכְרוֹ, הֲרֵי הוּא נִמְכָּר עַל גְּנֵיבוֹ, הַבַּת, שֶׁאָבִיהָ רַשַּׁי לְמָכְרָהּ, דִּין הוּא שֶׁתִּמָּכֵר עַל גְּנֵבָהּ! לֹא! אִם אָמַרְתָּ בַבֵּן, שֶׁהוּא נִרְצָע, לְפִיכָךְ הוּא נִמְכָּר עַל גְּנֵבוֹ, תֹּאמַר בַּבַּת, שֶׁאֵינָהּ נִרְצַעַת, לְפִיכָךְ לֹא תִּמָּכֵר עַל גְּנֵבָהּ.
וְתֵרָצַע! וְהַדִּין נוֹתֵן: וּמָה, אִם הַבֵּן, שֶׁאֵין אָבִיו רַשַּׁי לְמָכְרוֹ, הֲרֵי הוּא נִרְצָע, הַבַּת, שֶׁאָבִיהָ רַשַּׁי לְמָכְרָהּ, דִּין הוּא שֶׁתֵּרָצַע! אָמַרְתָּ, אִם מוֹצִיאָהּ הַכָּתוּב מִידֵי מֶכֶר הֶחָמוּר, קַל וָחֹמֶר מִידֵי רְצִיעָה קַלָּה.
"וְכִי יִמְכֹּר אִישׁ". הָא לָמַדְנוּ, שֶׁהוּא רַשַּׁי בִּמְכִירָתָהּ. וּמְנַיִן שֶׁהוּא רַשַּׁי בְּקִדּוּשֶׁיהָ? אָמַרְתָּ, אִם מוֹצִיאָהּ הוּא מִידֵי קְדֻשָּׁה לִידֵי אַמְהוּת, קַל וָחֹמֶר מִידֵי קְדֻשָּׁה לִידֵי קְדֻשָּׁה. וּמְנַיִן שֶׁהִיא נִקְנֵית בַּכֶּסֶף? הָיָה רַבִּי יִשְׁמָעֵאל אוֹמֵר: אָמַרְתָּ קַל וָחֹמֶר: וּמָה, אִם שִׁפְחָה כְּנַעֲנִית, שֶׁאֵינָהּ נִקְנֵית בִּבְעִילָה, הֲרֵי הִיא נִקְנֵית בַּכֶּסֶף, בַּת יִשְׂרָאֵל, שֶׁהִיא נִקְנֵית בִּבְעִילָה, דִּין הוּא שֶׁתִּקָּנֶה בַכֶּסֶף. וּמְנַיִן אַף בִּשְׁטָר? תִּלְמֹד לוֹמַר: (דברים כד,ב) "וְהָלְכָה וְהָיְתָה", מַקִּישׁ הֲוָיָתָהּ לַהֲלִיכָתָהּ: מַה הֲלִיכָתָהּ בִּשְׁטָר, אַף הֲוָיָתָהּ בִּשְׁטָר. רַבִּי עֲקִיבָה אוֹמֵר: הֲרֵי הוּא אוֹמֵר: (שמות כא,י) "אִם אַחֶרֶת יִקַּח לוֹ", הִקִּישׁ הַתַּחְתּוֹנָה לָעֶלְיוֹנָה: מָה עֶלְיוֹנָה בַכֶּסֶף, אַף הַתַּחְתּוֹנָה בַכֶּסֶף.
<b>"לְאָמָה"</b>. לְאָמָה אַחַת הוּא מוֹכְרָהּ, וְאֵינוֹ מוֹכְרָהּ לִשְׁתֵּי אֲמָהוֹת. רַבִּי יוֹסֵה הַגָּלִילִי אוֹמֵר: נִמְצֵינוּ לְמֵדִין, שֶׁהוּא מְקַדְּשָׁהּ קִדּוּשׁ אַחַר קִדּוּשׁ, וְקִדּוּשׁ אַחַר אַמְהוּת, אֲבָל לֹא אַמְהוּת אַחַר קִדּוּשׁ, וְאֵין צָרִיךְ לוֹמַר אַמְהוּת אַחַר אַמְהוּת.
<b>"לֹא תֵצֵא כְּצֵאת הָעֲבָדִים." </b>לֹא תֵצֵא בְרָאשֵׁי אֵבָרִים כְּדֶרֶךְ שֶׁהַכְּנַעֲנִים יוֹצְאִים. אַתָּה אוֹמֵר, לֹא תֵצֵא בְּרָאשֵׁי אֵבָרִים כְּדֶרֶךְ שֶׁהַכְּנַעֲנִים יוֹצְאִים, אוֹ לֹא תֵצֵא בַשָּׁנִים וּבַיּוֹבֵל, כְּדֶרֶךְ שֶׁהָעִבְרִים יוֹצְאִים? תִּלְמֹד לוֹמַר: (דברים טו,יב) "כִּי יִמָּכֵר לְךָ אָחִיךָ הָעִבְרִי אוֹ הָעִבְרִיָּה, וַעֲבָדְךָ שֵׁשׁ שָׁנִים, וּבַשָּׁנָה הַשְּׁבִיעִת תְּשַׁלְּחֶנּוּ חָפְשִׁי מֵעִמָּךְ." מַגִּיד שֶׁהוּא יוֹצֵא בְשֵׁשׁ. וּבַיּוֹבֵל מְנַיִן? תִּלְמֹד לוֹמַר (ויקרא כה,מב) "כִּי עֲבָדַי הֵם", מִכָּל מָקוֹם. הָא, אֵין עָלֶיךָ לוֹמַר כְּלָשׁוֹן אַחֲרוֹן, אֶלָּא כְלָשׁוֹן רִאשׁוֹן: <b>"לֹא תֵצֵא כְּצֵאת הָעֲבָדִים"</b>, לֹא תֵצֵא בְרָאשֵׁי אֵבָרִים כְּדֶרֶךְ שֶׁהַכְּנַעֲנִים יוֹצְאִים.
אֵין לִי אֶלָּא עִבְרִיָּה שֶׁאֵינָהּ יוֹצְאָה בְּרָאשֵׁי אֵבָרִים, עִבְרִי מְנַיִן? תִּלְמֹד לוֹמַר (דברים טו,יב) "הָעִבְרִי אוֹ הָעִבְרִיָּה", הִקִּישׁ עִבְרִי לָעִבְרִיָּה: מָה עִבְרִיָּה אֵינָהּ יוֹצְאָה בְרָאשֵׁי אֵבָרִים, אַף עִבְרִי לֹא יֵצֵא בְרָאשֵׁי אֵבָרִים.
וְעוֹד קַל וָחֹמֶר: מָה, אִם עִבְרִיָּה, שֶׁהִיא יוֹצָא בְסִימָנִין, אֵינָהּ יוֹצָא בְרָאשֵׁי אֵבָרִים, עִבְרִי, שֶׁאֵינוֹ יוֹצֵא בְסִימָנִין, דִּין הוּא שֶׁלֹּא יֵצֵא בְרָאשֵׁי אֵבָרִים!
לֹא! אִם אָמַרְתָּ בָּעִבְרִיָּה, שֶׁאֵינָהּ נִמְכֶּרֶת עַל הַגְּנֵבָה, לְפִיכָךְ אֵינָהּ יוֹצָא בְרָאשֵׁי אֵבָרִים, תֹּאמַר בָּעִבְרִי שֶׁהוּא נִמְכָּר עַל גְּנֵבָתוֹ, לְפִיכָךְ יֵצֵא בְרָאשֵׁי אֵבָרִים! תִּלְמֹד לוֹמַר "הָעִבְרִי אוֹ הָעִבְרִיָּה", הִקִּישׁ עִבְרִי לָעִבְרִיָּה: מָה עִבְרִיָּה אֵינָהּ יוֹצָא בְרָאשֵׁי אֵבָרִים, אַף עִבְרִי לֹא יֵצֵא בְרָאשֵׁי אֵבָרִים.
(שמות כא,ח) <b>["אִם רָעָה בְּעֵינֵי אֲדֹנֶיהָ אֲשֶׁר לוֹ יְעָדָהּ וְהֶפְדָּהּ, לְעַם נָכְרִי לֹא יִמְשֹׁל לְמָכְרָהּ בְּבִגְדוֹ בָהּ."]</b> "אִם רָעָה בְּעֵינֵי אֲדֹנֶיהָ". אֵין רָעָה אֶלָּא שֶׁלֹּא נִגְמְלָה חֶסֶד לְפָנָיו. <b>"אֲשֶׁר לוֹ יְעָדָהּ, וְהֶפְדָּהּ"</b>. מִכָּן אָמָרוּ: מִצְוַת יִעוּד<sup class="footnote-marker">*</sup><i class="footnote">מִצְוַת יִעוּד: לחתן את האמה העבריה לבנו.</i> קוֹדֶמֶת לְמִצְוַת פְּדִיָּה.
דָּבָר אַחֵר: <b>"אֲשֶׁר לוֹ יְעָדָהּ, וְהֶפְדָּהּ"</b>, אִם לֹא יְעָדָהּ אָדוֹן זֶה, יִפְדֶּה אָב. לֹא יְיַעֵד לִשְׁנַיִם כְּאַחַת. לֹא יִמְכֹּר עַל מְנָת לְיַעֵד. דִּבְרֵי רַבִּי יוֹסֵה הַגָּלִילִי. רַבִּי עֲקִיבָה אוֹמֵר: מוֹכֵר, אִם רָצָה לְיַעֵד, יְיַעֵד.
<b>"לְעַם נָכְרִי"</b>, הֲרֵי זוֹ אַזְהָרָה לְבֵית דִּין, שֶׁלֹּא יִמְכְּרֶנָּה לְגוֹי.
<b>"בְּבִגְדוֹ בָהּ."</b> מֵאַחַר שֶׁבָּגַד בָּהּ, נָהַג בָּהּ מִנְהַג בִּזָּיוֹן, וְלֹא נָהַג בָּהּ (שמות כא,ט) "כְּמִשְׁפַּט הַבָּנוֹת", אַף הוּא אֵינוֹ רַשַּׁי לְקַיְּמָהּ. דִּבְרֵי רַבִּי יוֹנָתָן בֶּן אַבְטָלְמוֹס. וְאֵין בְּגִידָה אֶלָּא שִׁקּוּר, שֶׁנֶּאֱמַר: (מלאכי ב,יא) "בָּגְדָה יְהוּדָה, וְתוֹעֵבָה נֶעֶשְׂתָה בְיִשְׂרָאֵל וּבִירוּשָׁלִָם". וְאוֹמֵר: (ירמיה ה,יא-יב) "כִּי בָגוֹד בָּגְדוּ בִּי בֵּית יִשְׂרָאֵל וּבֵית יְהוּדָה, נְאֻם יי. כִּחֲשׁוּ בַּיי, וַיֹּאמְרוּ: לוֹא הוּא".
רַבִּי יִשְׁמָעֵאל אוֹמֵר: בָּאָדוֹן הַכָּתוּב מְדַבֵּר, אֲשֶׁר לְקָחָהּ עַל מְנָת לְיַעֵד, וְלֹא יִעֵד. אַף הוּא אֵינוֹ רַשַּׁי לְקַיְּמָהּ.
רַבִּי עֲקִיבָה אוֹמֵר: "בְּבִגְדוֹ בָהּ", מֵאַחַר שֶׁפָּרַשׂ בִּגְדּוֹ עָלֶיהָ.
(שמות כא,ט) <b>["וְאִם לִבְנוֹ יִיעָדֶנָּה כְּמִשְׁפַּט הַבָּנוֹת יַעֲשֶׂה לָּהּ."] "וְאִם לִבְנוֹ יִיעָדֶנָּה"</b>. לִבְנוֹ יִיעָדֶנָּה, וְלֹא לְאָחִיו. שֶׁהָיָה בַדִּין: וּמָה, אִם הַבֵּן, שֶׁאֵינוֹ נִכְנָס תַּחְתָּיו לַיִּבּוּם, הֲרֵי הוּא יְיַעֵד, אָחִיו, שֶׁהוּא בָא תַּחְתָּיו לַיִּבּוּם, דִּין הוּא שֶׁיְּיַעֵד! לֹא! אִם אָמַרְתָּ בַבֵּן, שֶׁהוּא נִכְנָס תַּחְתָּיו לָאֲחֻזָּה, תֹּאמַר בְּאָחִיו, שֶׁאֵינוֹ נִכְנָס תַּחְתָּיו לָאֲחֻזָּה, לְפִיכָךְ לֹא יְיַעֵד. תִּלְמֹד לוֹמַר <b>"וְאִם לִבְנוֹ יִיעָדֶנָּה"</b>, לִבְנוֹ יְיַעֵד וְלֹא לְאָחִיו.
<b>"כְּמִשְׁפַּט הַבָּנוֹת"</b>. וְכִי מַה לָּמַדְנוּ עַל מִשְׁפַּט הַבָּנוֹת? אֶלָּא הֲרֵי זֶה בָּא לְלַמֵּד וְנִמְצָא לָמֵד: מַה זּוֹ, (שמות כא,י) "שְׁאֵרָהּ כְּסוּתָהּ וְעֹנָתָהּ לֹא יִגְרָע", אַף בַּת יִשְׂרָאֵל, "שְׁאֵרָהּ כְּסוּתָהּ וְעֹנָתָהּ לֹא יִגְרָע". דִּבְרֵי רַבִּי יֹאשִׁיָּה.
רַבִּי יוֹנָתָן אוֹמֵר: בְּעִבְרִיָּה הַכָּתוּב מְדַבֵּר. אַתָּה אוֹמֵר בְּעִבְרִיָּה, אוֹ אֵינוֹ מְדַבֵּר אֶלָּא בְּבַת יִשְׂרָאֵל? כְּשֶׁהוּא אוֹמֵר "אִם אַחֶרֶת יִקַּח לוֹ", הֲרֵי בַּת יִשְׂרָאֵל אָמוּר, וּמַה תִּלְמֹד לוֹמַר "כְּמִשְׁפַּט הַבָּנוֹת"? בְּעִבְרִיָּה הַכָּתוּב מְדַבֵּר.
(שמות כא,י) <b>["אִם אַחֶרֶת יִקַּח לוֹ, שְׁאֵרָהּ כְּסוּתָהּ וְעֹנָתָהּ לֹא יִגְרָע."] "אִם אַחֶרֶת יִקַּח לוֹ"</b>. מִכָּן אָמָרוּ: חַיָּב אָדָם לְהַשִּׂיא אֶת בְּנוֹ. וּבְמָקוֹם אַחֵר מַהוּ אוֹמֵר? (דברים ד,ט) "וְהוֹדַעְתָּם לְבָנֶיךָ וְלִבְנֵי בָנֶיךָ." אֵימָתַי אַתְּ זַכַּי לִרְאוֹת בְּנֵי בָנֶיךָ? כְּשֶׁתַּשִּׂיא אֶת בָּנֶיךָ קְטַנִּים.
<b>"שְׁאֵרָהּ"</b>, אֵלּוּ מְזוֹנוֹתֶיהָ, שֶׁנֶּאֱמַר: (מיכה ג,ג) "וַאֲשֶׁר אָכְלוּ שְׁאֵר עַמִּי". וְאוֹמֵר: (תהלים עח,כז) "וַיַּמְטֵר עֲלֵיהֶם כֶּעָפָר שְׁאֵר". "כְּסוּתָהּ", כְּמַשְׁמָעוֹ. "וְעֹנָתָהּ", זוֹ דֶּרֶךְ אֶרֶץ, שֶׁנֶּאֱמַר: (בראשית לד,ג) "וַיִּשְׁכַּב אֹתָהּ וַיְעַנֶּהָ." דִּבְרֵי רַבִּי יֹאשִׁיָּה.
רַבִּי יוֹנָתָן אוֹמֵר: <b>"שְׁאֵרָהּ כְּסוּתָהּ"</b>, כְּסוּת שֶׁהוּא נוֹפֵל לִשְׁאֵרָהּ: אִם הָיְתָה יַלְדָּה, לֹא יִתֵּן לָהּ שֶׁלִּזְקֵנָה; זְקֵנָה, לֹא יִתֵּן לָהּ שֶׁלְּיַלְדָּה. <b>"וְעֹנָתָהּ"</b>. שֶׁלֹּא יִתֵּן לָהּ שֶׁלִּימוֹת הַחַמָּה בִּימוֹת הַגְּשָׁמִים, וְלֹא שֶׁלִּימוֹת הַגְּשָׁמִים בִּימוֹת הַחַמָּה, אֶלָּא נוֹתֵן לָהּ כָּל אֶחָד וְאֶחָד בְּעוֹנָתָהּ. מְזוֹנוֹתֶיהָ מְנַיִן? אָמַרְתָּ, קַל וָחֹמֶר: וּמָה, אִם דְּבָרִים שֶׁאֵינָן קִיּוּם נֶפֶשׁ, אֵין אַתְּ רַשַּׁי לִמְנֹעַ הֵימֶנָּה, דְּבָרִים שֶׁהֵן קִיּוּם נֶפֶשׁ, דִּין הוּא שֶׁלֹּא תְהֵי רַשַּׁי לִמְנֹעַ הֵימֶנָּה. דֶּרֶךְ אֶרֶץ מְנַיִן? אָמַרְתָּ, קַל וָחֹמֶר: וּמָה, אִם דְּבָרִים שֶׁלֹּא נִשֵּׂאת עֲלֵיהֶם מִתְּחִלָּה, אֵין אַתְּ רַשַּׁי לִמְנֹעַ הֵימֶנָּה, דְּבָרִים שֶׁנִּשֵּׂאת עֲלֵיהֶן מִתְּחִלָּה, דִּין הוּא שֶׁלֹּא תְהֵי רַשַּׁי לִמְנֹעַ הֵימֶנָּה.
רַבִּי אוֹמֵר: <b>"שְׁאֵרָהּ"</b>, זוֹ דֶּרֶךְ אֶרֶץ, שֶׁנֶּאֱמַר: (ויקרא יח,ו) "אִישׁ אִישׁ אֶל כָּל שְׁאֵר בְּשָׂרוֹ". וְאוֹמֵר: (ויקרא יח,יג-יד) "שְׁאֵר אָבִיךָ... שְׁאֵר אִמְּךָ". <b>"כְּסוּתָהּ"</b>, כְּמַשְׁמָעוֹ. <b>"וְעֹנָתָהּ"</b>, אֵלּוּ מְזוֹנוֹת, שֶׁנֶּאֱמַר: (דברים ח,ג) "וַיְעַנְּךָ וַיַּרְעִבֶךָ".
<b>"לֹא יִגְרָע."</b> רַבִּי יֹאשִׁיָּה אוֹמֵר: לְפִי שֶׁהוּא אוֹמֵר <b>"אִם אַחֶרֶת יִקַּח לוֹ"</b>, שׁוֹמֵעַ אֲנִי, בְּבַת יִשְׂרָאֵל הַכָּתוּב מְדַבֵּר; אוֹ אֵינוֹ מְדַבֵּר אֶלָּא בְּעִבְרִיָּה? תִּלְמֹד לוֹמַר <b>"לֹא יִגְרָע."</b> מִמִּי גוֹרְעִים? מִמִּי שֶׁכְּבַר נָתְנוּ לוֹ.
רַבִּי יוֹנָתָן אוֹמֵר: בְּבַת יִשְׂרָאֵל הַכָּתוּב מְדַבֵּר. אַתָּה אוֹמֵר בְּבַת יִשְׂרָאֵל, אוֹ אֵינוֹ מְדַבֵּר אֶלָּא בְעִבְרִיָּה?<sup class="footnote-marker">*</sup><i class="footnote">עִבְרִיָּה: אמה עבריה.</i> כְּשֶׁהוּא אוֹמֵר (שמות כא,ט) "כְּמִשְׁפַּט הַבָּנוֹת יַעֲשֶׂה לָהּ", הֲרֵי עִבְרִיָּה אֲמוּרָה; הָא מַה תִּלְמֹד לוֹמַר <b>"אִם אַחֶרֶת יִקַּח לוֹ"</b>? בְּבַת יִשְׂרָאֵל הַכָּתוּב מְדַבֵּר.
(שמות כא,יא) <b>["וְאִם שְׁלָשׁ אֵלֶּה לֹא יַעֲשֶׂה לָהּ, וְיָצְאָה חִנָּם אֵין כָּסֶף."] "וְאִם שְׁלָשׁ אֵלֶּה לֹא יַעֲשֶׂה לָהּ"</b>, יַעֵד לָךְ אוֹ לִבְנָךְ, אוֹ פְּדֵה! אַתָּה אוֹמֵר 'יַעֵד לָךְ אוֹ לִבְנָךְ, אוֹ פְּדֵה', אוֹ אֵינוֹ אֶלָּא (שמות כא,י) "שְׁאֵרָהּ כְּסוּתָהּ וְעֹנָתָהּ לֹא יִגְרָע"? אָמַרְתָּ, אֵין דָּבָר אָמוּר אֶלָּא בְּעִבְרִיָּה; וּמַה תִּלְמֹד לוֹמַר <b>"וְאִם שְׁלָשׁ אֵלֶּה"</b>? יַעֵד לָךְ אוֹ לִבְנָךְ, אוֹ פְּדֵה!
<b>"וְיָצְאָה חִנָּם"</b>, שׁוֹמֵעַ אֲנִי, חִנָּם מִן הַגֵּט. וּמָה אֲנִי מְקַיֵּם (דברים כד,א) "וְכָתַב לָהּ סֵפֶר כְּרִיתֻת", בִּשְׁאָר הַנָּשִׁים חוּץ מֵעִבְרִיָּה, אוֹ בְּעִבְרִיָּה? תִּלְמֹד לוֹמַר: (שמות כא,יא) "וְאִם שְׁלָשׁ אֵלֶּה לֹא יַעֲשֶׂה לָהּ, וְיָצְאָה חִנָּם אֵין כָּסֶף." חִנָּם מֵהַכֶּסֶף וְלֹא חִנָּם מִן הַגֵּט.
<b>"וְיָצְאָה חִנָּם"</b>, בִּבְגַר. <b>"אֵין כָּסֶף"</b>, בִּנְעוּרִים. שֶׁהָיָה בַדִּין: הוֹאִיל וְתֵצֵא בִּימֵי הַנְּעוּרִים, לֹא תֵצֵא בִּימֵי בַגְרוּת! שֶׁאִלּוּ לֹא נֶאֱמַר אֶלָּא אַחַת, הָיִיתִי אוֹמֵר, הֵן יְמֵי בַגְרוּת. וְהַדִּין נוֹתֵן: הוֹאִיל וְיוֹצָא מֵרְשׁוּת אָב, וְיוֹצָא מֵרְשׁוּת אָדוֹן, מַה 'וְיוֹצָא מֵרְשׁוּת אָב', שֶׁנִּשְׁתַּנַּת מִמָּה שֶׁהִָיַת, אַף יוֹצָא מֵרְשׁוּת אָדוֹן, שֶׁנִּשְׁתַּנַּת מִמָּה שֶׁהִָיַת. וְאֵימָתַי נִשְׁתַּנַּת מִמָּה שֶׁהִָיַת? בְּשָׁעָה שֶׁהִָיַת נַעֲרָה וּבָגְרָה. לְכָךְ נֶאֶמְרוּ שְׁתֵּיהֶן, שֶׁלֹּא לִתֵּן מָקוֹם לְבַעַל דִּין לַחְלֹק. <b>"וְיָצְאָה חִנָּם"</b>, בִּבְגַר. <b>"אֵין כָּסֶף"</b>, בִּנְעוּרִים.
אַבָּא חֲנִין אוֹמֵר מִשּׁוּם רַבִּי אֱלִיעֶזֶר: <b>"וְיָצְאָה חִנָּם"</b>, בִּבְגַר, <b>"אֵין כָּסֶף"</b>, בִּנְעוּרִים. מַגִּיד שֶׁהִיא יוֹצָא בְגִרְעוֹן כֶּסֶף.
רַבִּי נָתָן אוֹמֵר: הוֹאִיל וְאָמְרָה תוֹרָה 'תֵּן כֶּסֶף!' וּ'בַל תִּתֵּן כֶּסֶף!' מַה 'תֵּן כֶּסֶף', עַד שֶׁלֹּא בָאוּ בָהּ סִימָנִין, אַף 'בַּל תִּתֵּן כֶּסֶף', מִשֶּׁבָּאוּ בָהּ סִימָנִין.
רַבִּי יוֹסֵה הַגָּלִילִי אוֹמֵר: <b>"אֵין כָּסֶף."</b> (שמות כא,יב) וּ"מַכֵּה אִישׁ וָמֵת, מוֹת יוּמָת."

Chapter 4

(שמות כא,יב) <b>"מַכֵּה אִישׁ וָמֵת, מוֹת יוּמָת."</b> לָמָּה נֶאֱמַר? לְפִי שֶׁהוּא אוֹמֵר: (ויקרא כד,יז) "וְאִישׁ כִּי יַכֶּה כָּל נֶפֶשׁ אָדָם", שׁוֹמֵעַ אֲנִי, אֲפִלּוּ סְטָרוֹ סְטִירָה! תִּלְמֹד לוֹמַר <b>"מַכֵּה אִישׁ וָמֵת"</b>, מַגִּיד שֶׁאֵינוֹ חַיָּב עַד שֶׁתֵּצֵא נַפְשׁוֹ.
<b>"מַכֵּה אִישׁ"</b>, אֵין לִי אֶלָּא אִישׁ שֶׁהִכָּה אֶת הָאִישׁ; הִכָּה אֶת הָאִשָּׁה וְאֶת הַקָּטָן, מְנַיִן? תִּלְמֹד לוֹמַר: (ויקרא כד,יז) "וְאִישׁ כִּי יַכֶּה כָּל נֶפֶשׁ אָדָם, מוֹת יוּמָת." לְהָבִיא אֶת שֶׁהִכָּה אֶת הָאִשָּׁה וְאֶת הַקָּטָן.
אֵין לִי אֶלָּא אִישׁ וְאִשָּׁה שֶׁהָרְגוּ אֶת הָאִישׁ, וְהָאִישׁ שֶׁהָרַג אֶת הָאִשָּׁה וְאֶת הַקָּטָן; הָאִשָּׁה שֶׁהָרְגָה אֶת חֲבֶרְתָּהּ וְאֶת הַקָּטָן, מְנַיִן? תִּלְמֹד לוֹמַר: (במדבר לה,טז) "רֹצֵחַ הוּא", לְתַלְמוּדוֹ בָא.
<b>"מַכֵּה אִישׁ"</b>, אַף הַקָּטָן בְּמַשְׁמָע! תִּלְמֹד לוֹמַר: (ויקרא כד,יז) "וְאִישׁ כִּי יַכֶּה כָּל נֶפֶשׁ אָדָם", שׁוֹמֵעַ אֲנִי, אַף בֶּן שְׁמוֹנָה בְמַשְׁמָע!<sup class="footnote-marker">*</sup><i class="footnote">בֶּן שְׁמוֹנָה: בן שמונה ימים, שעדיין לא בטוח שישרוד, ואינו מוגדר בן קיימה.</i> תִּלְמֹד לוֹמַר "מַכֵּה אִישׁ", מַגִּיד שֶׁאֵינוֹ חַיָּב עַד שֶׁיַּהֲרֹג בֶּן קַיָּמָה.
<b>"מוֹת יוּמַת"</b>, בְּהַתְרָיַת עֵדִים. אַתָּה אוֹמֵר בְּהַתְרָיַת עֵדִים, אוֹ אֵינוֹ אֶלָּא שֶׁלֹּא בְּהַתְרָיַת עֵדִים? תִּלְמֹד לוֹמַר: (דברים יז,ו) "עַל פִּי שְׁנַיִם עֵדִים". הָא מַה תִּלְמֹד לוֹמַר <b>"מוֹת יוּמַת"</b>? בְּהַתְרָיַת עֵדִים.
<b>"מוֹת יוּמַת"</b>, בְּבֵית דִּין. אַתָּה אוֹמֵר בְּבֵית דִּין, אוֹ אֵינוֹ אֶלָּא שֶׁלֹּא בְּבֵית דִּין? תִּלְמֹד לוֹמַר: (במדבר לה,יב) "וְלֹא יָמוּת הָרֹצֵחַ עַד עָמְדוֹ לִפְנֵי הָעֵדָה לַמִּשְׁפָּט." הָא מַה תִּלְמֹד לוֹמַר <b>"מוֹת יוּמַת"</b>? בְּבֵית דִּין.
<b>"מוֹת יוּמַת"</b>, בַּסַּיִף. אַתְּ אוֹמֵר בַּסַּיִף, אוֹ אֵינוֹ אֶלָּא בֶחָנֵק? הֲרֵי אַתְּ דָּן: נֶאֱמַר כָּן <b>"מוֹת יוּמַת"</b>, וְנֶאֱמַר לְהַלָּן בַּנּוֹאֵף (ויקרא כ,י) "מוֹת יוּמַת". מַה לְּהַלָּן בַּסַּיִף, אַף כָּן בַּסַּיִף!
אַתָּה מַקִּישׁוֹ לַמְנָאֵף, וַאֲנִי מַקִּישׁוֹ לַמְגַדֵּף. נֶאֱמַר כָּן <b>"מוֹת יוּמַת"</b>, וְנֶאֱמַר בַּמְגַדֵּף (ויקרא כד,טז) "מוֹת יוּמָת". מַה לְּהַלָּן בִּסְקִילָה, אַף כָּן בִּסְקִילָה.
אַתְּ מַקִּישׁוֹ לַמְנָאֵף, וַאֲנִי מַקִּישׁוֹ לַמְגַדֵּף, אַתְּ מַקִּישׁוֹ לַמְגַדֵּף, וַאֲנִי מַקִּישׁוֹ לַמְנָאֵף, תִּלְמֹד לוֹמַר: (בראשית ט,ו) "שֹׁפֵךְ דַּם הָאָדָם בָּאָדָם דָּמוֹ יִשָּׁפֵךְ".
עֲדַיִן אֲנִי אוֹמֵר, יַקִּיז לוֹ דָּם מִשְּׁאָר אֵבָרִים וְיָמוּת! תִּלְמֹד לוֹמַר: (דְּבָרִים כא,ד;ט) "וְעָרְפוּ שָׁם אֶת הָעֶגְלָה בַּנָּחַל", "וְאַתָּה תְּבַעֵר הַדָּם הַנָּקִי מִקִּרְבֶּךָ", הִקִּישׁ שׁוֹפְכֵי דָמִים לְעֶגְלָה עֲרוּפָה: מָה עֶגְלָה עֲרוּפָה בְּהַתָּזַת הָרֹאשׁ, אַף כָּל שׁוֹפְכֵי דָמִים בְּהַתָּזַת הָרֹאשׁ. עֹנֶשׁ שָׁמַעְנוּ, אַזְהָרָה לֹא שָׁמַעְנוּ! תִּלְמֹד לוֹמַר (שמות כ,יב) "לֹא תִרְצָח".
(שמות כא,יג) <b>"וַאֲשֶׁר לֹא צָדָה, וְהָאֱלֹהִים אִנָּה לְיָדוֹ, וְשַׂמְתִּי לְךָ מָקוֹם אֲשֶׁר יָנוּס שָׁמָּה." </b> אֶחָד שֶׁהָרַג נֶפֶשׁ בְּשׁוֹגֵג, וְאֶחָד שֶׁהָרַג נֶפֶשׁ בְּמֵזִיד, בָּא מֵזִיד וְנָפַל בְּיַד שׁוֹגֵג.
הָא כֵיצַד? (משנה מכות ב,א) "הָיָה מַעְגִּיל בַּמַּעְגֵּילָה, וְנָפְלָה עָלָיו וַהֲרָגַתּוּ,<sup class="footnote-marker">*</sup><i class="footnote">מַעְגִּיל בַּמַּעְגֵּילָה: מעביר גליל אבן על הסיד שעל הגג כדי להדקו ולעשותו אטום למים.</i> הָיָה יוֹרֵד בַּסֻּלָּם, וְנָפַל עָלָיו וַהֲרָגוֹ, הָיָה מְשַׁלְשֵׁל בֶּחָבִית, וְנָפְלָה עָלָיו וַהֲרָגַתּוּ, הֲרֵי זֶה גוֹלֶה.
אֲבָל הָיָה מוֹשֵׁךְ בַּמַּעְגֵּילָה, וְנָפְלָה עָלָיו וַהֲרָגַתּוּ, הָיָה עוֹלֶה בַסֻּלָּם, וְנָפַל עָלָיו וַהֲרָגוֹ, הָיָה דוֹלֶה בֶחָבִית, וְנִפְסַק הַחֶבֶל, וְנָפַל עָלָיו וַהֲרָגוֹ, הֲרֵי זֶה אֵינוֹ גוֹלֶה." בָּא מֵזִיד וְנָפַל בְּיַד שׁוֹגֵג.
וְכֵן הוּא אוֹמֵר: (שמואל א כד,יב) "כַּאֲשֶׁר יֹאמַר מְשַׁל הַקַּדְמֹנִי: מֵרְשָׁעִים יֵצֵא רֶשַׁע, וְיָדִי לֹא תִהְיֶה בָּךְ." וְהֵיכָן אָמוּר? <b>"וַאֲשֶׁר לֹא צָדָה, וְהָאֱלֹהִים אִנָּה לְיָדוֹ"</b>.<sup class="footnote-marker">*</sup><i class="footnote">אִנָּה: זימן.</i>
<b>"וְשַׂמְתִּי לְךָ מָקוֹם"</b>, אֲבָל לֹא שָׁמַעְנוּ לְהֵיכָן. הֲרֵי אַתְּ דָּן: נֶאֱמַר מָנוֹס לְשָׁעָה, וְנֶאֱמַר מָנוֹס לַדּוֹרוֹת. מַה מָּנוֹס הָאָמוּר לַדּוֹרוֹת, עָרֵי הַלְוִיִּם קוֹלְטוֹת, אַף מָנוֹס הָאָמוּר לְשָׁעָה, מַחֲנוֹת הַלְוִיִּם קוֹלְטוֹת.
אִיסֵי בֶן עֲקִיבָה אוֹמֵר: (שמות כא,יג) <b>"וְשַׂמְתִּי לְךָ מָקוֹם"</b>, לָמָּה נֶאֱמַר? לְפִי שֶׁהוּא אוֹמֵר: (שמות טז,כט) "שְׁבוּ אִישׁ תַּחְתָּיו, אַל יֵצֵא אִישׁ מִמְּקֹמוֹ בַּיּוֹם הַשְּׁבִיעִי." אֵלּוּ אַלְפַּיִם אַמָּה.
אַתְּ אוֹמֵר אֵלּוּ אַלְפַּיִם אַמָּה, אוֹ אֵינוֹ אֶלָּא אַרְבַּע אַמּוֹת? הֲרֵי אַתְּ דָן: נֶאֱמַר כָּן <b>"מָקוֹם"</b>, וְנֶאֱמַר לְהַלָּן "מָקוֹם"; מַה מָּקוֹם הָאָמוּר לְהַלָּן, אַלְפַּיִם אַמָּה, אַף מָקוֹם שֶׁנֶּאֱמַר כָּן, אַלְפַּיִם אַמָּה, <b>"וְשַׂמְתִּי לְךָ מָקוֹם אֲשֶׁר יָנוּס שָׁמָּה."</b>
(שמות כא,יד) <b>."וְכִי יָזִד אִישׁ עַל רֵעֵהוּ לְהָרְגוֹ בְעָרְמָה, מֵעִם מִזְבְּחִי תִּקָּחֶנּוּ לָמוּת."</b> לָמָּה נֶאֶמְרָה פָרָשָׁה? לְפִי שֶׁהוּא אוֹמֵר: (ויקרא כד,יז) "וְאִישׁ כִּי יַכֶּה כָּל נֶפֶשׁ אָדָם, מוֹת יוּמָת." וְאַף הַמֵּזִיד וְהַשּׁוֹגֵג וְהָאֲחֵרִים,<sup class="footnote-marker">*</sup><i class="footnote">הָאֲחֵרִים: ההורג אחרים.</i> וְהַמְרַפֵּא שֶׁהֵמִית, וְהַמַּכֶּה בִרְשׁוּת בֵּית דִּין, וְהָרוֹדֶה בִבְנוֹ וּבְתַלְמִידוֹ בְּמַשְׁמָע? תִּלְמֹד לוֹמַר: <b>"וְכִי יָזִד"</b>, לְהוֹצִיא אֶת הַשּׁוֹגֵג; <b>"אִישׁ"</b>, לְהוֹצִיא אֶת הַקָּטָן; <b>"אִישׁ"</b>, לְהָבִיא אֶת אֲחֵרִים; <b>"רֵעֵהוּ"</b>, לְהָבִיא אֶת הַקָּטָן; <b>"רֵעֵהוּ"</b>, לְהוֹצִיא אֶת אֲחֵרִים.
אִיסֵי בֶן עֲקִיבָה אוֹמֵר: קֹדֶם מַתַּן תּוֹרָה, הָיִינוּ מֻזְהָרִין עַל שְׁפִיכוּת דָּמִים, לְאַחַר מַתַּן תּוֹרָה, לְאַחַר שֶׁהָחְמָרוּ, הוּקַלּוּ. בֶּאֱמֶת אָמָרוּ: פָּטוּר מִדִּינֵי בָשָׂר וָדָם, וְדִינוֹ מָסוּר בִּידֵי שָׁמַיִם. <b>"לְהָרְגוֹ בְעָרְמָה"</b>, לְהוֹצִיא חֵרֵשׁ שׁוֹטֶה וְקָטָן, שֶׁאֵינָן מְעָרְמִין.
<b>"לְהָרְגוֹ בְעָרְמָה"</b>, לְהוֹצִיא מְרַפֵּא שֶׁהֵמִית, וְהַמַּכֶּה בִרְשׁוּת בֵּית דִּין, וְהָרוֹדֶה בִבְנוֹ וּבְתַלְמִידוֹ. אַף עַל פִּי שֶׁהֵן מְזִידִין, אֲבָל אֵינָן מַעֲרִימִין.
<b>"מֵעִם מִזְבְּחִי תִּקָּחֶנּוּ לָמוּת."</b> מַגִּיד שֶׁמְּבַטְּלִין עֲבוֹדָה מִיָּדוֹ, וְיוֹצֵא לֵהָרֵג.
<b>"מֵעִם מִזְבְּחִי תִּקָּחֶנּוּ לָמוּת."</b> בָּא הַכָּתוּב לְלַמְּדָךְ עַל רְצִיחָה, שֶׁתִּדְחֶה אֶת הָעֲבוֹדָה. שֶׁהָיָה בַדִּין: וּמָה, אִם שַׁבָּת, שֶׁעֲבוֹדָה דּוֹחָתָהּ, אֵין רְצִיחָה דּוֹחָתָהּ, עֲבוֹדָה, שֶׁהִיא דּוֹחָה אֶת הַשַּׁבָּת, אֵינוֹ דִין שֶׁלֹּא תְהֵי רְצִיחָה דּוֹחָתָהּ? תִּלְמֹד לוֹמַר <b>"מֵעִם מִזְבְּחִי תִּקָּחֶנּוּ לָמוּת"</b>, בָּא הַכָּתוּב לְלַמֵּד עַל רְצִיחָה, שֶׁתִּדְחֶה אֶת הָעֲבוֹדָה. שֶׁהָיָה בַדִּין: וּמָה, אִם עֲבוֹדָה, שֶׁהִיא דּוֹחָה אֶת הַשַּׁבָּת, הֲרֵי רְצִיחָה דּוֹחָתָהּ, שַׁבָּת, שֶׁעֲבוֹדָה דּוֹחָתָהּ, אֵינוֹ דִין שֶׁתְּהֵא רְצִיחָה דּוֹחָתָהּ?
לֹא! אִם אָמַרְתָּ בָּעֲבוֹדָה, שֶׁקְּבִירַת מִצְוָה דּוֹחָתָהּ, לְפִיכָךְ הֲרֵי רְצִיחָה דּוֹחָתָהּ, תֹּאמַר בַּשַּׁבָּת שֶׁאֵין קְבִירַת מִצְוָה דּוֹחָתָהּ, לְפִיכָךְ לֹא תְהֵי רְצִיחָה דּוֹחָתָהּ.
אָמַר תַּלְמִיד אֶחָד מִתַּלְמִידֵי רַבִּי יִשְׁמָעֵאל: הֲרֵי הוּא אוֹמֵר: (שמות לה,ג) "לֹא תְבַעֲרוּ אֵשׁ בְּכֹל מֹשְׁבֹתֵיכֶם", שְׂרֵפָה הָיְתָה בַּכְּלָל וְיָצַאת לְלַמֵּד: מַה שְּׂרֵפָה מְיֻחֶדֶת שֶׁהִיא אַחַת מִמִּיתוֹת בֵּית דִּין, אֵינָהּ דּוֹחָה אֶת הַשַּׁבָּת, וְאַף כָּל שְׁאָר מִיתוֹת בֵּית דִּין, לֹא יִדְחוּ אֶת הַשַּׁבָּת. וּתְהֵי קְבִירַת מִצְוָה דּוֹחָה אֶת הַשַּׁבָּת! וְהַדִּין נוֹתֵן: מָה, אִם עֲבוֹדָה, שֶׁהִיא דּוֹחָה אֶת הַשַּׁבָּת, קְבִירַת מִצְוָה דּוֹחָתָהּ, וְשַׁבָּת, שֶׁעֲבוֹדָה דּוֹחָתָהּ, דִּין הוּא שֶׁתְּהֵי קְבִירַת מִצְוָה דּוֹחָתָהּ!
לֹא! אִם אָמַרְתָּ בָּעֲבוֹדָה, שֶׁרְצִיחָה דּוֹחָתָהּ, תֹּאמַר בַּשַּׁבָּת שֶׁאֵין רְצִיחָה דּוֹחָתָהּ, לְפִיכָךְ לֹא תְהֵי קְבוּרַת מִצְוָה דּוֹחָתָהּ. וְנֶאֱמַר: (דברים כא,כג) "לֹא תָלִין נִבְלָתוֹ עַל הָעֵץ, כִּי קָבוֹר תִּקְבְּרֶנּוּ בַּיּוֹם הַהוּא", מַגִּיד, בּוֹ בַיּוֹם שֶׁנִּתְלָה, בּוֹ בַיּוֹם יִקָּבֵר.
רְצִיחָה דּוֹחָה אֶת הָעֲבוֹדָה, וְאֵין פִּקּוּחַ נֶפֶשׁ דּוֹחֶה אֶת הָעֲבוֹדָה. שֶׁהָיָה בַדִּין: מָה, אִם בְּמָקוֹם שֶׁאֵין רְצִיחָה דּוֹחָה אֶת הַשַּׁבָּת, פִּקּוּחַ נֶפֶשׁ דּוֹחֶהָ, עֲבוֹדָה, שֶׁרְצִיחָה דּוֹחָתָהּ, אֵינוֹ דִין שֶׁיְּהֵי פִּקּוּחַ נֶפֶשׁ דּוֹחֶה אֶת הָעֲבוֹדָה? תִּלְמֹד לוֹמַר "מֵעִם מִזְבְּחִי תִּקָּחֶנּוּ לָמוּת", בָּא הַכָּתוּב לְלַמֵּד עַל הָעֲבוֹדָה, שֶׁיְּהֵי פִקּוּחַ נֶפֶשׁ דּוֹחֶה אֶת הָעֲבוֹדָה.
רַבִּי שִׁמְעוֹן בֶּן מְנַסְיָה אוֹמֵר: יְהֵי פִקּוּחַ נֶפֶשׁ דּוֹחֶה אֶת הַשַּׁבָּת. וְהַדִּין נוֹתֵן: אִם דּוֹחָה רְצִיחָה אֶת הָעֲבוֹדָה, שֶׁהִיא דּוֹחָה אֶת הַשַּׁבָּת, לְפִקּוּחַ נֶפֶשׁ שֶׁיִּדְחֶה אֶת הַשַּׁבָּת.
<b>"מֵעִם מִזְבְּחִי תִּקָּחֶנּוּ לָמוּת." </b>לָמוּת, וְלֹא לִדּוֹן, וְלֹא לִלְקוֹת, וְלֹא לִגְלוֹת.
<b>"מֵעִם מִזְבְּחִי תִּקָּחֶנּוּ לָמוּת." </b>נִמְצֵינוּ לְמֵדִין, שֶׁסַּנְהֶדְרִין בְּצַד הַמִּזְבֵּחַ. אַף עַל פִּי שֶׁאֵין רְאָיָה לַדָּבָר, זֵכֶר הוּא: (מלכים א ב,כח) "וַיָּנָס יוֹאָב אֶל אֹהֶל יי, וַיַּחֲזֵק בְּקַרְנוֹת הַמִּזְבֵּחַ."

Chapter 5

(שמות כא,טו) <b>"וּמַכֵּה אָבִיו וְאִמּוֹ מוֹת יוּמָת."</b> לָמָּה נֶאֱמַר? לְפִי שֶׁהוּא אוֹמֵר: (שמות כא,כד) "עַיִן תַּחַת עַיִן, שֵׁן תַּחַת שֵׁן, יָד תַּחַת יָד, רֶגֶל תַּחַת רָגֶל." וַהֲרֵי הַכָּתוּב מוֹצִיאוֹ מִכְּלָלוֹ לְהַחְמִיר עָלָיו, שֶׁיְּהֵי בְמִיתָה. לְכָךְ נֶאֶמְרָה פָּרָשָׁה זוֹ.
<b>"וּמַכֵּה אָבִיו וְאִמּוֹ"</b>, אֵין לִי אֶלָּא אָבִיו וְאִמּוֹ, אָבִיו שֶׁלֹּא אִמּוֹ וְאִמּוֹ שֶׁלֹּא אָבִיו, מְנַיִן? הֲרֵי אַתְּ דָּן: הוֹאִיל וְהַמַּכֶּה חַיָּב, וְהַמְּקַלֵּל חַיָּב, מַה הַמְּקַלֵּל, אֶחָד אֶחָד בִּפְנֵי עַצְמוֹ, אַף הַמַּכֶּה, אֶחָד אֶחָד בִּפְנֵי עַצְמוֹ! לֹא, אִם אָמַרְתָּ בַּמְּקַלֵּל, שֶׁהוּא חַיָּב עַל הַמֵּתִין כַּחַיִּין, לְפִיכָךְ הוּא חַיָּב עַל כָּל אֶחָד וְאֶחָד בִּפְנֵי עַצְמוֹ, תֹּאמַר בַּמַּכֶּה, שֶׁאֵינוֹ חַיָּב עַל הַמֵּתִין כַּחַיִּין, לְפִיכָךְ לֹא יְהֵי חַיָּב עַל כָּל אֶחָד וְאֶחָד בִּפְנֵי עַצְמוֹ, שֶׁאֵין תַּלְמוּד (לוֹמַר) "וּמַכֵּה אָבִיו וְאִמּוֹ", אֶלָּא אֲפִלּוּ אֶחָד מֵהֶן. דִּבְרֵי רַבִּי יֹאשִׁיָּה.
רַבִּי יוֹנָתָן אוֹמֵר: מַשְׁמָע שְׁנֵיהֶם כְּאַחַת, וּמַשְׁמָע אֶחָד אֶחָד בִּפְנֵי עַצְמוֹ, עַד שֶׁיִּפְרֹט לָךְ הַכָּתוּב אֶחָד.
רַבִּי יִצְחָק אוֹמֵר: וְכִי לֹא בָאת אִמּוֹ לְהַחְמִיר עָלָיו וְלֹא לְהָקֵל עָלָיו, לְהַחְמִיר עָלָיו לֹא מִפְּנֵי שֶׁהָחְמַר בּוֹ הוּקַל בּוֹ? וּמַה תִּלְמֹד לוֹמַר <b>"וּמַכֵּה אָבִיו וְאִמּוֹ"</b>? מִכָּל מָקוֹם.
<b>"וּמַכֵּה אָבִיו וְאִמּוֹ"</b>, מַכָּה שֶׁיֵּשׁ בָּהּ חַבּוּרָה. אַתָּה אוֹמֵר מַכָּה שֶׁיֵּשׁ בָּהּ חַבּוּרָה, אוֹ מַכָּה שֶׁאֵין בָּהּ חַבּוּרָה? אָמַרְתָּ, מָה, אִם מִדַּת נִזָּקִין מְרֻבָּה, אֵינוֹ חַיָּב עַד שֶׁיַּעֲשֶׂה בָהֶן חַבּוּרָה, מִדַּת עֳנָשִׁין מְעוּטָה, וְלֹא יְהֵי בָהּ חַיָּב עַד שֶׁיַּעֲשֶׂה בָּהֶן חַבּוּרָה. וּמַה תִּלְמֹד לוֹמַר <b>"וּמַכֵּה אָבִיו וְאִמּוֹ"</b>? מַכָּה שֶׁיֵּשׁ בָּהּ חַבּוּרָה.
<b>"מוֹת יוּמָת"</b>, בֶּחָנֵק. אַתָּה אוֹמֵר בֶּחָנֵק, אוֹ בְאַחַת מִכָּל מִיתוֹת הָאֲמוּרוֹת בַּתּוֹרָה? אָמַרְתָּ, זוֹ מִדָּה בַּתּוֹרָה: כָּל מִיתָה סְתוּמָה בַתּוֹרָה, אֵין אַתְּ רַשַּׁי לְמָשְׁכָהּ לְהַחְמִיר עָלֶיהָ, אֶלָּא לְהָקֵל עָלֶיהָ. דִּבְרֵי רַבִּי יֹאשִׁיָּה. רַבִּי יוֹנָתָן אוֹמֵר: לֹא מִפְּנֵי שֶׁהִיא קַלָּה, אֶלָּא שֶׁנֶּאֶמְרָה סְתָם. כָּל מִיתָה שֶׁנֶּאֶמְרָה סְתָם, וַהֲרֵי זוֹ בֶחָנֵק.
רַבִּי אוֹמֵר: כַּמִּיתָה שֶׁנֶּאֶמְרָה בִידֵי שָׁמַיִם: מַה מִּיתָה שֶׁנֶּאֶמְרָה בִידֵי שָׁמַיִם, מִיתָה שֶׁאֵין בָּהּ רֹשֶׁם, אַף מִיתָה שֶׁנֶּאֶמְרָה כָּן, מִיתָה שֶׁאֵין בָּהּ רֹשֶׁם.
מִכָּן אָמָרוּ: (דומה למשנה סנהדרין ז,ג) "הֶחָנֵק, מְשַׁקְּעִין אוֹתוֹ בַזֶּבֶל וְעַד אַרְכֻּבּוֹתָיו,<sup class="footnote-marker">*</sup><i class="footnote">אַרְכֻּבּוֹתָיו: ברכיו.</i> וְנוֹתְנִין סוּדָרִין קָשִׁין בְּתוֹךְ הָרַכִּין,<sup class="footnote-marker">*</sup><i class="footnote">סוּדָר. sudarium: מטפחת לזיעה. בד שקושרים סביב הצוואר או על הראש.</i> וְכוֹרֵךְ עַל צַוָּארוֹ. זֶה מוֹשֵׁךְ לְהַלָּן וְזֶה מוֹשֵׁךְ לְהַלָּן, עַד שֶׁנַּפְשׁוֹ יוֹצְאָה. זֶה סֵדֶר הֶחָנֵק."
הָא עֹנֶשׁ שָׁמַעְנוּ, אַזְהָרָה לֹא שָׁמַעְנוּ! תִּלְמֹד לוֹמַר: (דברים כה,ג) "אַרְבָּעִים יַכֶּנּוּ, לֹא יֹסִיף".
וַהֲרֵי דְּבָרִים קוֹל וָחֹמֶר: מָה, אִם מִי שֶׁמְּצֻוֶּה לְהַכּוֹת, הֲרֵי הוּא מֻזְהָר שֶׁלֹּא לְהַכּוֹת, מִי שֶׁהוּא מְצֻוֶּה שֶׁלֹּא לְהַכּוֹת, דִּין הוּא שֶׁיְּהֵי מֻזְהָר שֶׁלֹּא לְהַכּוֹת.
(שמות כא,טז) <b>["וְגֹנֵב אִישׁ וּמְכָרוֹ וְנִמְצָא בְיָדוֹ מוֹת יוּמָת."] "וְגֹנֵב אִישׁ וּמְכָרוֹ"</b>, לָמָּה נֶאֱמַר? לְפִי שֶׁהוּא אוֹמֵר: (דברים כד,ז) "כִּי יִמָּצֵא אִישׁ גֹּנֵב נֶפֶשׁ מֵאֶחָיו מִבְּנֵי יִשְׂרָאֵל, וְהִתְעַמֶּר בּוֹ וּמְכָרוֹ, וּמֵת הַגַּנָּב הַהוּא, וּבִעַרְתָּ הָרָע מִקִּרְבֶּךָ." אֵין לִי אֶלָּא עֵדִין עַל גְּנֵבָה, עֵדִין עַל מְכִירָה, מְנַיִן? תִּלְמֹד לוֹמַר <b>"וְגֹנֵב אִישׁ וּמְכָרוֹ"</b>.
<b>"וְגֹנֵב אִישׁ"</b>, אֵין לִי אֶלָּא אִישׁ שֶׁגָּנַב אֶת הָאִישׁ, גָּנַב אֶת הָאִשָּׁה מְנַיִן? אֶת הַקָּטָן, מְנַיִן? תִּלְמֹד לוֹמַר: (דברים כד,ז) "כִּי יִמָּצֵא אִישׁ גֹּנֵב נֶפֶשׁ מֵאֶחָיו", לְהָבִיא אֶת שֶׁגָּנַב אֶת הָאִשָּׁה וְאֶת הַקָּטָן.
אֵין לִי אֶלָּא אִישׁ וְאִשָּׁה שֶׁגָּנְבוּ אֶת הָאִישׁ, וְהָאִישׁ שֶׁגָּנַב אֶת הָאִשָּׁה וְאֶת הַקָּטָן, הָאִשָּׁה שֶׁגָּנְבָה אֶת חֲבֶרְתָּהּ וְאֶת הַקָּטָן, מְנַיִן? תִּלְמֹד לוֹמַר: (דברים כד,ז) "וּמֵת הַגַּנָּב הַהוּא", מִכָּל מָקוֹם.
<b>"וְגֹנֵב אִישׁ"</b>, אַף הַקָּטָן בְּמַשְׁמָע! תִּלְמֹד לוֹמַר: (דברים כד,ז) "כִּי יִמָּצֵא אִישׁ גֹּנֵב נֶפֶשׁ מֵאֶחָיו", לְהוֹצִיא אֶת הַקָּטָן.
(דברים כד,ז) "כִּי יִמָּצֵא אִישׁ גֹּנֵב נֶפֶשׁ", שׁוֹמֵעַ אֲנִי, אַף בֶּן שְׁמוֹנָה בְּמַשְׁמָע! תִּלְמֹד לוֹמַר "וְגֹנֵב אִישׁ וּמְכָרוֹ", מַגִּיד שֶׁאֵינוֹ חַיָּב עַד שֶׁיִּגְנֹב בֶּן קַיָּמָה.
<b>"וּמְכָרוֹ"</b>, לֹא שֶׁמָּכַר חֶצְיוֹ. <b>"וְנִמְצָא"</b>, אֵין מְצִיאָה אֶלָּא בְעֵדִים. <b>"בְיָדוֹ"</b>. אֵין "בְּיָדוֹ" בְּכָל מָקוֹם אֶלָּא רְשׁוּתוֹ. אַף עַל פִּי שֶׁאֵין רְאָיָה לַדָּבָר, זֵכֶר הוּא: (במדבר כא,כו) "וַיִּקַּח אֶת כָּל אַרְצוֹ מִיָּדוֹ עַד אַרְנֹן." (בראשית כד,י) "וַיִּקַּח הָעֶבֶד עֲשָׂרָה גְמַלִּים מִגְּמַלֵּי אֲדֹנָיו, וַיֵּלֶךְ וְכָל טוּב אֲדֹנָיו בְּיָדוֹ", הָא אֵין 'יָדוֹ' בְכָל מָקוֹם אֶלָּא רְשׁוּתוֹ.
<b>"מוֹת יוּמָת."</b> בֶּחָנֵק. אַתָּה אוֹמֵר בֶּחָנֵק, אוֹ בְאַחַת מִכָּל מִיתוֹת הָאֲמוּרוֹת בַּתּוֹרָה? אָמַרְתָּ, זוֹ מִדָּה בַתּוֹרָה: כָּל מִיתָה סְתוּמָה בַתּוֹרָה, אֵין אַתְּ רַשַּׁי לְמָשְׁכָהּ לְהַחְמִיר עָלֶיהָ, אֶלָּא לְהָקֵל עָלֶיהָ. דִּבְרֵי רַבִּי יֹאשִׁיָּה. רַבִּי יוֹנָתָן אוֹמֵר: לֹא מִפְּנֵי שֶׁהִיא קַלָּה, אֶלָּא שֶׁנֶּאֶמְרָה סְתָם, וְכָל מִיתָה שֶׁנֶּאֶמְרָה סְתָם, הֲרֵי זוֹ בֶחָנֵק.
רַבִּי אוֹמֵר: כַּמִּיתָה שֶׁנֶּאֶמְרָה בִּידֵי שָׁמַיִם: מַה מִּיתָה שֶׁנֶּאֶמְרָה בִּידֵי שָׁמַיִם, מִיתָה שֶׁאֵין בָּהּ רֹשֶׁם, אַף מִיתָה שֶׁנֶּאֶמְרָה כָּן, מִיתָה שֶׁאֵין בָּהּ רֹשֶׁם.
מִכָּן אָמָרוּ: (דומה למשנה סנהדרין ז,ג) "הֶחָנֵק, מְשַׁקְּעִין אוֹתוֹ בַזֶּבֶל עַד אַרְכֻּבּוֹתָיו, וְנוֹתֵן סוּדָרִין קָשִׁין בְּתוֹךְ הָרַכִּין, וְכוֹרֵךְ עַל צַוָּארוֹ. זֶה מוֹשֵׁךְ לְהַלָּן וְזֶה מוֹשֵׁךְ לְהַלָּן. זֶה הוּא סֵדֶר חֲנִיקָה."
עֹנֶשׁ שָׁמַעְנוּ, אַזְהָרָה לֹא שָׁמַעְנוּ! תִּלְמֹד לוֹמַר (שמות כ,יב) "לֹא תִגְנֹב".
(שמות כ,יב) "לֹא תִגְנֹב". הֲרֵי זוֹ אַזְהָרָה לְגוֹנֵב נֶפֶשׁ. אַתָּה אוֹמֵר הֲרֵי זוֹ אַזְהָרָה לְגוֹנֵב נֶפֶשׁ, אוֹ אַזְהָרָה לְגוֹנֵב מָמוֹן? וּכְשֶׁהוּא אוֹמֵר: (ויקרא יט,יא) "לֹא תִּגְנֹבוּ וְלֹא תְכַחֲשׁוּ, וְלֹא תְשַׁקְּרוּ אִישׁ בַּעֲמִיתוֹ", הֲרֵי זוֹ אַזְהָרָה לְגוֹנֵב מָמוֹן אָמוּר. הָא מַה תִּלְמֹד לוֹמַר "לֹא תִגְנֹב"? הֲרֵי זוֹ אַזְהָרָה לְגוֹנֵב נֶפֶשׁ.
אוֹ הֲרֵי זוֹ אַזְהָרָה לְגוֹנֵב מָמוֹן, וְהַלָּה אַזְהָרָה לְגוֹנֵב נֶפֶשׁ? אָמַרְתָּ, שָׁלֹשׁ מִצְווֹת נֶאֶמְרוּ בָעִנְיָן, שְׁתַּיִם מְפֹרָשׁוֹת וְאַחַת סְתוּמָה. נִלְמֹד הַסְּתוּמָה מִן הַמְּפֹרָשׁוֹת: מַה מְּפֹרָשׁוֹת, מִצְווֹת שֶׁחַיָּבִין עֲלֵיהֶן מִיתַת בֵּית דִּין, אַף הַסְּתוּמָה, מִצְוָה שֶׁחַיָּבִין עָלֶיהָ מִיתַת בֵּית דִּין. הָא אֵין עָלֶיךָ לוֹמַר כְּלָשׁוֹן אַחֲרוֹן, אֶלָּא כְּלָשׁוֹן רִאשׁוֹן: הֲרֵי זוֹ אַזְהָרָה לְגוֹנֵב נֶפֶשׁ, וְהַלָּה אַזְהָרָה לְגוֹנֵב מָמוֹן.
(שמות כא,יז) <b>"וּמְקַלֵּל אָבִיו וְאִמּוֹ מוֹת יוּמָת."</b> לָמָּה נֶאֱמַר? לְפִי שֶׁהוּא אוֹמֵר: (ויקרא כ,ט) "כִּי אִישׁ אִישׁ אֲשֶׁר יְקַלֵּל אֶת אָבִיו וְאֶת אִמּוֹ, מוֹת יוּמָת, אָבִיו וְאִמּוֹ קִלֵּל, דָּמָיו בּוֹ." אֵין לִי אֶלָּא אִישׁ, אִשָּׁה מְנַיִן? תִּלְמֹד לוֹמַר <b>"וּמְקַלֵּל אָבִיו וְאִמּוֹ"</b>.
<b>"וּמְקַלֵּל אָבִיו וְאִמּוֹ"</b>. אֵין לִי אֶלָּא אָבִיו וְאִמּוֹ; אָבִיו שֶׁלֹּא אִמּוֹ, וְאִמּוֹ שֶׁלֹּא אָבִיו, מְנַיִן? תִּלְמֹד לוֹמַר: (ויקרא כ,ט) "אָבִיו וְאִמּוֹ קִלֵּל", מִכָּל מָקוֹם. דִּבְרֵי רַבִּי יֹאשִׁיָּה.
רַבִּי יוֹנָתָן אוֹמֵר: מַשְׁמָע שְׁנֵיהֶן כְּאַחַת, וּמַשְׁמָע אֶחָד אֶחָד בִּפְנֵי עַצְמוֹ, עַד שֶׁיִּפְרֹט לָךְ הַכָּתוּב אֶחָד.
רַבִּי יִצְחָק אוֹמֵר: וְכִי לָמָּה בָאת אִמּוֹ? לְהַחְמִיר עָלָיו אוֹ לְהָקֵל עָלָיו? לְהַחְמִיר עָלָיו. לֹא מִפְּנֵי שֶׁהָחְמַר בּוֹ הוּקַל בּוֹ. הָא מְנַיִן? תִּלְמֹד לוֹמַר: (שמות כא,טו) "וּמַכֵּה אָבִיו וְאִמּוֹ", מִכָּל מָקוֹם.
וּמַה תִּלְמֹד לוֹמַר <b>"וּמְקַלֵּל אָבִיו וְאִמּוֹ מוֹת יוּמָת"</b>? אֵין לִי אֶלָּא אִישׁ; אִשָּׁה, טוּמְטוּם וְאַנְדְּרוֹגִינוֹס מְנַיִן? תִּלְמֹד לוֹמַר <b>"וּמְקַלֵּל אָבִיו וְאִמּוֹ"</b>.
אֵין לִי אֶלָּא בַּחַיִּין; בַּמֵּתִין מְנַיִן? תִּלְמֹד לוֹמַר: (ויקרא כ,ט) "אָבִיו וְאִמּוֹ קִלֵּל", מִכָּל מָקוֹם.
<b>"וּמְקַלֵּל אָבִיו וְאִמּוֹ"</b>, בַּשֵׁם הַמְפֹרָשׁ. אַתָּה אוֹמֵר בַּשֵׁם הַמְפֹרָשׁ, אוֹ אֵינוֹ אֶלָּא בְכִנּוּיָו? שֶׁאֵין תַּלְמוּד (לוֹמַר) (ויקרא כד,טז) "בְּנָקְבוֹ שֵׁם יוּמָת", אֶלָּא לְהָבִיא אֶת הַמְּקַלֵּל אָבִיו וְאִמּוֹ, שֶׁלֹּא יְהֵי חַיָּב עַד שֶׁיְּקַלְּלֵם בַּשֵׁם הַמְפֹרָשׁ. דִּבְרֵי רַבִּי יַחַי בְּרַבִּי יֹאשִׁיָּהוּ.
רַבִּי חֲנַנְיָה בֶּן אִדִּי אוֹמֵר: הוֹאִיל וְאָמְרָה תוֹרָה: 'הִשָּׁבַע!' 'אַל תִּשָּׁבַע!' 'קַלֵּל!' וְ'אַל תְּקַלֵּל!' מַה 'הִשָּׁבַע', בַּשֵּׁם, אַף 'אַל תִּשָּׁבַע' בַּשֵּׁם; מַה 'קַּלֵּל', בַּשֵּׁם, אַף 'אַל תְּקַלֵּל' בַּשֵּׁם. <b>"מוֹת יוּמָת"</b>. בִּסְקִילָה. אַתָּה אוֹמֵר בִּסְקִילָה, אוֹ אֵינוֹ אֶלָּא בֶּחָנֵק? הֲרֵי אַתְּ דָן: נֶאֱמַר כָּן (ויקרא כ,ט) "דָּמָיו בּוֹ", וְנֶאֱמַר לְהַלָּן (ויקרא כ,כז) "מוֹת יוּמְתוּ שְׁנֵיהֶם, דְּמֵיהֶם בָּם." מַה לְּהַלָּן בִּסְקִילָה, אַף כָּן בִּסְקִילָה. עֹנֶשׁ שָׁמַעְנוּ, וְאַזְהָרָה לֹא שָׁמַעְנוּ! תִּלְמֹד לוֹמַר: (שמות כב,כז) "אֱלֹהִים לֹא תְקַלֵּל".
אִם דַּיָּן הוּא אָבִיךָ, הֲרֵי הוּא בִכְלַל (שמות כב,כז) "אֱלֹהִים לֹא תְקַלֵּל", וְאִם נָשִׂיא הוּא אָבִיךָ, הוּא בִכְלַל (שמות כב,כז) "וְנָשִׂיא בְעַמְּךָ לֹא תָאֹר." אֵינוֹ לֹא דַּיָּן וְלֹא נָשִׂיא אֶלָּא בּוּר, הֲרֵי אַתְּ דָּן בִּנְיַן אָב מִבֵּין שְׁנֵיהֶן: לֹא הֲרֵי דַּיָּן כַּהֲרֵי נָשִׂיא, וְלֹא הֲרֵי נָשִׂיא כַּהֲרֵי דַּיָּן. הַצַּד הַשָּׁוֶה שֶׁבָּהֶן, שֶׁבְּעַמְּךָ וְאַתְּ מֻזְהָר עַל קִלְלָתָן; אַף אָבִיךָ שֶׁבְּעַמְּךָ, תְּהֵי מֻזְהָר עַל קִלְלָתוֹ.
אוֹ מַה הַצַּד הַשָּׁוֶה שֶׁבָּהֶן? שֶׁהֵן גְּדוֹלִים, וּבְעַמְּךָ, וּגְדֻלָּתָן גָּרְמָה לָהֶן, אַתְּ מֻזְהָר עַל קִלְלָתָן. וְאָבִיךָ שֶׁהוּא גָדוֹל וּבְעַמְּךָ וּגְדֻלָּתוֹ גָּרְמָה לוֹ, לֹא תְהֵי מֻזְהָר עַל קִלְלָתוֹ! תִּלְמֹד לוֹמַר (ויקרא יט,יד) "לֹא תְקַלֵּל חֵרֵשׁ". דִּבֵּר הַכָּתוּב בָּאֻמְלָלִים שֶׁבָּאָדָם. הֲרֵי אַתְּ דָּן בִּנְיַן אָב מִבֵּין שְׁלָשְׁתָּן: לֹא הֲרֵי דַּיָּן כַּהֲרֵי נָשִׂיא, לֹא הֲרֵי נָשִׂיא כַּהֲרֵי דַּיָּן, לֹא זֶה וָזֶה כַּהֲרֵי חֵרֵשׁ, לֹא הֲרֵי חֵרֵשׁ כַּהֲרֵי זֶה וָזֶה. הֲרֵי הַצַּד הַשָּׁוֶה שֶׁבָּהֶן, שֶׁבְּעַמְּךָ, וְאַתְּ מֻזְהָר עַל קִלְלָתָן. אַף אָבִיךָ שֶׁבְּעַמְּךָ, תְּהֵי מֻזְהָר עַל קִלְלָתוֹ.

Chapter 6

(שמות כא,יח) <b>"וְכִי יְרִיבֻן אֲנָשִׁים, וְהִכָּה אִישׁ אֶת רֵעֵהוּ בְּאֶבֶן אוֹ בְאֶגְרֹף, וְלֹא יָמוּת וְנָפַל לְמִשְׁכָּב."</b> לָמָּה נֶאֶמְרָה פָּרָשָׁה זוֹ? לְפִי שֶׁהוּא אוֹמֵר: (שמות כא,כד) "עַיִן תַּחַת עַיִן, שֵׁן תַּחַת שֵׁן, יָד תַּחַת יָד, רֶגֶל תַּחַת רָגֶל." אֲבָל שֶׁבֶת וְרִפּוּי לֹא שָׁמַעְנוּ! תִּלְמֹד לוֹמַר <b>"וְכִי יְרִיבֻן אֲנָשִׁים, וְהִכָּה אִישׁ אֶת רֵעֵהוּ בְּאֶבֶן אוֹ בְאֶגְרֹף, וְלֹא יָמוּת וְנָפַל לְמִשְׁכָּב."</b> (שמות כא,יט) "אִם יָקוּם וְהִתְהַלֵּךְ בַּחוּץ עַל מִשְׁעַנְתּוֹ, וְנִקָּה הַמַּכֶּה, רַק שִׁבְתּוֹ יִתֵּן וְרַפֹּא יְרַפֵּא." בָּא הַכָּתוּב לְלַמֵּד בּוֹ דְּבָרִים הַמְחֻסָּרִים בּוֹ.
<b>"וְכִי יְרִיבֻן אֲנָשִׁים"</b>, אֵין לִי אֶלָּא אֲנָשִׁים, נָשִׁים מְנַיִן? הָיָה רַבִּי יִשְׁמָעֵאל אוֹמֵר: הוֹאִיל וְנֶאֶמְרוּ כָל נְזָקִין שֶׁבַּתּוֹרָה סְתָם, וּפָרַט אֶחָד, שֶׁעָשָׂה בוֹ נָשִׁים כַּאֲנָשִׁים, פּוֹרֵט אֲנִי בְּכָל הַנְּזָקִים שֶׁבַּתּוֹרָה, לַעֲשׁוֹת בָּהֶן נָשִׁין כַּאֲנָשִׁין.
רַבִּי יֹאשִׁיָּה אוֹמֵר: (שמות כא,כט) "אִישׁ אוֹ אִשָּׁה", לָמָּה נֶאֱמַר? לְפִי שֶׁהוּא אוֹמֵר: (שמות כא,לג) "וְכִי יִפְתַּח אִישׁ בּוֹר אוֹ כִּי יִכְרֶה אִישׁ בֹּר", אֵין לִי אֶלָּא אִישׁ, אִשָּׁה מְנַיִן? תִּלְמֹד לוֹמַר "אִישׁ אוֹ אִשָּׁה", בָּא הַכָּתוּב וְהִשְׁוָה אֶת הָאִשָּׁה לָאִישׁ לְכָל נְזָקִין שֶׁבַּתּוֹרָה.
רַבִּי יוֹנָתָן אוֹמֵר: אֵינוֹ צָרִיךְ! וַהֲלֹא כְבָר נֶאֱמַר (שמות כא,לד) "בַּעַל הַבּוֹר יְשַׁלֵּם", (שמות כב,ה) "שַׁלֵּם יְשַׁלֵּם הַמַּבְעִר אֶת הַבְּעֵרָה"? וּמַה תִּלְמֹד לוֹמַר (שמות כא,כט) "אִישׁ אוֹ אִשָּׁה"? לְתַלְמוּדוֹ בָא.
<b>"וְהִכָּה אִישׁ אֶת רֵעֵהוּ"</b>, לְחַיֵּב עַל זֶה בִּפְנֵי עַצְמוֹ וְעַל זֶה בִּפְנֵי עַצְמוֹ.
<b>"בְּאֶבֶן אוֹ בְאֶגְרֹף"</b>, מַגִּיד הַכָּתוּב שֶׁאֶבֶן וְאֶגְרוֹף סִימָנֵי מִיתָה הֵן.
אַתָּה אוֹמֵר לְכָךְ בָּא, אוֹ אֵינוֹ בָא אֶלָּא לְלַמֵּד, שֶׁאִם הִכָּהוּ בְאֶבֶן אוֹ בְאֶגְרֹף, יְהֵי חַיָּב, וּבִשְׁאָר כָּל דָּבָר יְהֵי פָטוּר? תִּלְמֹד לוֹמַר: (במדבר לה,יז) "אִם בְּאֶבֶן יָד אֲשֶׁר יָמוּת בָּהּ הִכָּהוּ וַיָּמֹת, רֹצֵחַ הוּא, מוֹת יוּמַת הָרֹצֵחַ." מַגִּיד שֶׁאֵינוֹ חַיָּב עַד שֶׁיַּכֵּהוּ בְּדָבָר שֶׁיֵּשׁ בּוֹ כְּדֵי לְהָמִית.
וּמְנַיִן אֶל מָקוֹם שֶׁהוּא כְדֵי לְהָמִית? תִּלְמֹד לוֹמַר: (דברים יט,יא) "וְאָרַב לוֹ, וְקָם עָלָיו וְהִכָּהוּ נֶפֶשׁ וָמֵת". מַגִּיד שֶׁאֵינוֹ חַיָּב, עַד שֶׁיַּכֶּנּוּ בְדָבָר שֶׁיֵּשׁ בּוֹ כְּדֵי לְהָמִית, וְאֶל מָקוֹם שֶׁהוּא כְדֵי לְהָמִית.
רַבִּי נָתָן אוֹמֵר: הִקִּישׁ אֶבֶן לָאֶגְרוֹף וְאֶגְרוֹף לָאֶבֶן: מָה אֶבֶן, שֶׁיֵּשׁ בּוֹ כְּדֵי לְהָמִית, אַף אֶגְרוֹף שֶׁיֵּשׁ בּוֹ כְּדֵי לְהָמִית. אוֹ מָה אֶגְרוֹף בַּיָּדוּעַ, אַף אֶבֶן בַּיָּדוּעַ, הָא אִם נִתְעָרְבָה בַּאֲבָנִים אֲחֵרוֹת, הֲרֵי זֶה פָטוּר.
<b>"וְלֹא יָמוּת וְנָפַל לְמִשְׁכָּב."</b> מַגִּיד שֶׁהַצְּהָבָה מְבִיאָה לִידֵי מִיתָה.<sup class="footnote-marker">*</sup><i class="footnote">הַצְּהָבָה: הכעס והשנאה.</i>
<b>"וְלֹא יָמוּת וְנָפַל לְמִשְׁכָּב."</b> הָא אִם הִכָּהוּ מַכָּה שֶׁיֵּשׁ בָּהּ כְּדֵי לְהָמִית, הֲרֵי זֶה פָטוּר מִן הַשֶּׁבֶת וּמִן הָרִפּוּי.
(שמות כא,יט) <b>["אִם יָקוּם וְהִתְהַלֵּךְ בַּחוּץ עַל מִשְׁעַנְתּוֹ, וְנִקָּה הַמַּכֶּה, רַק שִׁבְתּוֹ יִתֵּן וְרַפֹּא יְרַפֵּא."] "אִם יָקוּם וְהִתְהַלֵּךְ"</b>, שׁוֹמֵעַ אֲנִי, בְּתוֹךְ הַבַּיִת! תִּלְמֹד לוֹמַר <b>"בַּחוּץ"</b>. אוֹ <b>"בַּחוּץ"</b>, שׁוֹמֵעַ אֲנִי, אֲפִלּוּ מִתְנַוְּנֶה!<sup class="footnote-marker">*</sup><i class="footnote">מִתְנַוְּנֶה: חלש, שמצבו הולך ומחמיר.</i> תִּלְמֹד לוֹמַר: <b>"וְהִתְהַלֵּךְ בַּחוּץ עַל מִשְׁעַנְתּוֹ"</b>, עַל בֻּרְיוֹ.<sup class="footnote-marker">*</sup><i class="footnote"> עַל בֻּרְיוֹ: בחוזקו ובמצב בריאותו הקודם.</i>
זֶה אֶחָד מִשְּׁלֹשָׁה דְּבָרִין שֶׁהָיָה רַבִּי יִשְׁמָעֵאל דּוֹרֵשׁ בַּתּוֹרָה כְּמִין מָשָׁל. (שמות כב,ב) "אִם זָרְחָה הַשֶּׁמֶשׁ עָלָיו". וְכִי עָלָיו הַחַמָּה זוֹרַחַת, וַהֲלֹא עַל כָּל הָעוֹלָם זוֹרַחַת? אֶלָּא מַה שֶּׁמֶשׁ שָׁלוֹם לָעוֹלָם, אַף זֶה, אִם יָדוּעַ הוּא שֶׁבְּשָׁלוֹם הָלַךְ מִמֶּנּוּ וַהֲרָגוֹ, הֲרֵי זֶה חַיָּב.
כַּיּוֹצֵא בוֹ: (דברים כב,יז) "וּפָרְשׂוּ הַשִּׂמְלָה לִפְנֵי זִקְנֵי הָעִיר." מְחַוְּרִין אֶת הַדְּבָרִין כַּשִּׂמְלָה. אַף כָּן אַתָּה אוֹמֵר: <b>"עַל מִשְׁעַנְתּוֹ"</b>, עַל בֻּרְיוֹ.
<b>"וְנִקָּה הַמַּכֶּה"</b>. שׁוֹמֵעַ אֲנִי, יִתֵּן עֲרֵבִין וִיטַיֵּל בַּשּׁוּק!<sup class="footnote-marker">*</sup><i class="footnote">יִתֵּן עֲרֵבִין וִיטַיֵּל בַּשּׁוּק: לא יאסר, אלא יהיה חופשי ורק יעמיד ערבים לתשלום הנזק.</i> תִּלְמֹד לוֹמַר: <b>"אִם יָקוּם וְהִתְהַלֵּךְ בַּחוּץ עַל מִשְׁעַנְתּוֹ וְנִקָּה הַמַּכֶּה"</b>, מַגִּיד שֶׁחוֹבְשִׁין אוֹתוֹ עַד שֶנִּתְרַפָּא.
<b>"וְנִקָּה הַמַּכֶּה"</b>, מִן הַמִּיתָה. וְשׁוֹמֵעַ אֲנִי, מִן הַשֶּׁבֶת וּמִן הָרִפּוּי! תִּלְמֹד לוֹמַר: (שמות כא,יט) "רַק שִׁבְתּוֹ יִתֵּן וְרַפֹּא יְרַפֵּא." חוּץ מִמָּה שֶׁנּוֹתְנִין דְּמֵי אֵבָרָיו, וְנוֹתְנִין לוֹ דְּמֵי שִׁבְתּוֹ.
<b>"רַק שִׁבְתּוֹ יִתֵּן"</b>. שׁוֹמֵעַ אֲנִי, לְעוֹלָם! תִּלְמֹד לוֹמַר <b>"וְרַפֹּא יְרַפֵּא."</b> מָה רִפּוּי מֵחֲמַת מַכָּה, אַף שֶׁבֶת מֵחֲמַת מַכָּה.
אִי לֹא חָלַק מִכְּלַל רִפּוּי, כָּךְ לֹא נַחְלֹק מִכְּלַל שֶׁבֶת, כַּשֵּׁם שֶׁזָּקוּק לוֹ לְרַפֹּאת אֶת זֶה, כָּךְ הוּא זָקוּק לְרַפֹּאת אֶת זֶה, כַּשֵּׁם שֶׁנּוֹתְנִין שֶׁבֶת לָזֶה, כָּךְ נוֹתְנִין שֶׁבֶת לָזֶה? תִּלְמֹד לוֹמַר <b>"רַק שִׁבְתּוֹ יִתֵּן"</b>, מַגִּיד שֶׁחָלַק מִכְּלַל הַשֶּׁבֶת.
<b>"וְרַפֹּא יְרַפֵּא."</b> שֶׁאִם נִתְרַפָּא וְחָזַר, נִתְרַפָּא וְחָזַר, אֲפִלּוּ אַרְבָּעָה חֲמִשָּׁה פְעָמִים, חַיָּב לְרַפֹּאתוֹ, תִּלְמֹד לוֹמַר <b>"וְרַפֹּא יְרַפֵּא."</b> עָלוּ בוֹ צְמָחִין סְבִיבוֹת הַמַּכֶּה,<sup class="footnote-marker">*</sup><i class="footnote">צְמָחִין: אבעבועות.</i> אִם מֵחֲמַת הַמַּכֶּה, חַיָּב לְרַפֹּאתוֹ; שֶׁלֹּא מֵחֲמַת הַמַּכֶּה, פָּטוּר. וּכְשֶׁאָמְרָה תוֹרָה <b>"רַק שִׁבְתּוֹ יִתֵּן וְרַפֹּא יְרַפֵּא"</b>, מַה שִּׁבְתּוֹ מֵחֲמַת מַכָּה, אַף רִפּוּי מֵחֲמַת מַכָּה.
דָּבָר אַחֵר: בָּא הַכָּתוּב לְלַמְּדָךְ דֶּרֶךְ אֶרֶץ מִן הַתּוֹרָה: <b>"רַק שִׁבְתּוֹ יִתֵּן וְרַפֹּא יְרַפֵּא."</b>

Chapter 7

(שמות כא,כ) <b>"וְכִי יַכֶּה אִישׁ אֶת עַבְדּוֹ אוֹ אֶת אֲמָתוֹ בַּשֵּׁבֶט, וּמֵת תַּחַת יָדוֹ, נָקֹם יִנָּקֵם."</b> אַף עַבְדּוֹ וְשִׁפְחָתוֹ הָיוּ בַכְּלָל, שֶׁנֶּאֱמַר: (שמות כא,כט) "וְהֵמִית אִישׁ אוֹ אִשָּׁה". וַהֲרֵי הַכָּתוּב מוֹצִיאוֹ מִכְּלָלוֹ לְהָקֵל עָלָיו, שֶׁיְּהֵי נִדּוֹן בְּ"יוֹם אוֹ יוֹמַיִם". לְכָךְ נֶאֶמְרָה פָּרָשָׁה.
<b>"וְכִי יַכֶּה אִישׁ"</b>, אֵין לִי אֶלָּא אִישׁ, אִשָּׁה מְנַיִן? הָיָה רַבִּי יִשְׁמָעֵאל אוֹמֵר: הוֹאִיל וְנֶאֶמְרוּ כָל נְזָקִין שֶׁבַּתּוֹרָה סְתָם, וּפָרַט בְּאֶחָד מֵהֶן, שֶׁעָשָׂה בוֹ נָשִׁין כַּאֲנָשִׁין, פּוֹרֵט אֲנִי בְכָל נְזָקִין שֶׁבַּתּוֹרָה, לַעֲשׁוֹת בָּהֶן נָשִׁין כַּאֲנָשִׁין.
רַבִּי יֹאשִׁיָּהוּ אוֹמֵר: (שמות כא,כט) "אִישׁ אוֹ אִשָּׁה", לָמָּה נֶאֱמַר? אֶלָּא לְפִי שֶׁהוּא אוֹמֵר: (שמות כא,לג) "וְכִי יִפְתַּח אִישׁ בּוֹר אוֹ כִּי יִכְרֶה אִישׁ בֹּר וְלֹא יְכַסֶּנּוּ", אֵין לִי אֶלָּא אִישׁ, אִשָּׁה מְנַיִן? תִּלְמֹד לוֹמַר "אִישׁ אוֹ אִשָּׁה", בָּא הַכָּתוּב וְהִשְׁוָה אֶת הָאִשָּׁה לָאִישׁ בְּכָל נְזָקִין שֶׁבַּתּוֹרָה.
רַבִּי יוֹנָתָן אוֹמֵר: אֵינוֹ צָרִיךְ. וַהֲלֹא כְבָר נֶאֱמַר (שמות כא,לד) "בַּעַל הַבּוֹר יְשַׁלֵּם"? (שמות כב,ה) "שַׁלֵּם יְשַׁלֵּם הַמַּבְעִר אֶת הַבְּעֵרָה." הָא מַה תִּלְמֹד לוֹמַר "אִישׁ אוֹ אִשָּׁה"? לְתַלְמוּדוֹ בָא.
<b>"אֶת עַבְדּוֹ אוֹ אֶת אֲמָתוֹ"</b>, לְחַיֵּב עַל זֶה בִּפְנֵי עַצְמוֹ, וְעַל זֶה בִּפְנֵי עַצְמוֹ.
רַבִּי אֱלִיעֶזֶר אוֹמֵר: בַּכְּנַעֲנִי הַכָּתוּב מְדַבֵּר. אַתָּה אוֹמֵר בַּכְּנַעֲנִי הַכָּתוּב מְדַבֵּר, אוֹ אֵינוֹ מְדַבֵּר אֶלָּא בָּעִבְרִי? תִּלְמֹד לוֹמַר (ויקרא כה,מד) "מֵהֶם תִּקְנוּ עֶבֶד וְאָמָה." הִקִּישׁ עֶבֶד לְאָמָה וְאָמָה לְעֶבֶד: מָה עֶבֶד שֶׁגָּדְלוֹ וְקָטְנוֹ עֶבֶד, אַף אָמָה שֶׁגָּדְלָהּ וְקָטְנָהּ אָמָה. יָצָא עֶבֶד עִבְרִי, שֶׁאַף עַל פִּי שֶׁגָּדְלוֹ עֶבֶד, אֲבָל אֵין קָטְנוֹ עֶבֶד; יָצַאת אָמָה הָעִבְרִיָּה, שֶׁאַף עַל פִּי שֶׁקָּטְנָהּ אָמָה, אֲבָל אֵין גָּדְלָהּ אָמָה. אָמַר רַבִּי יִצְחָק: וְשׁוֹמֵעַ אֲנִי, אַף עֶבֶד שֶׁלַּשּׁוּתָפִין וְעֶבֶד שֶׁחֶצְיוֹ עֶבֶד וְחֶצְיוֹ בֶּן חוֹרִין בְּמַשְׁמָע! תִּלְמֹד לוֹמַר <b>"אֶת עַבְדּוֹ אוֹ אֶת אֲמָתוֹ"</b>, מָה עַבְדּוֹ שֶׁכֻּלּוֹ שֶׁלּוֹ, אַף אָמָה שֶׁכֻּלָּהּ שֶׁלּוֹ. יָצָא עֶבֶד שֶׁלַּשּׁוּתָפִין, וְעֶבֶד שֶׁחֶצְיוֹ עֶבֶד וְחֶצְיוֹ בֶּן חוֹרִין, שֶׁאֵין כֻּלּוֹ שֶׁלּוֹ. רַבִּי יִשְׁמָעֵאל אוֹמֵר: בַּכְּנַעֲנִי הַכָּתוּב מְדַבֵּר. אַתָּה אוֹמֵר בַּכְּנַעֲנִי הַכָּתוּב מְדַבֵּר, אוֹ אֵינוֹ מְדַבֵּר אֶלָּא בָּעִבְרִי? תִּלְמֹד לוֹמַר (שמות כא,כא) "לֹא יֻקַּם, כִּי כַסְפּוֹ הוּא." מַה כַּסְפּוֹ, שֶׁקִּנְיָנוֹ קִנְיַן עוֹלָם וּרְשׁוּתוֹ גְּמוּרָה לוֹ, אַף כָּל שֶׁקִּנְיָנוֹ קִנְיַן עוֹלָם וּרְשׁוּתוֹ גְּמוּרָה לוֹ. יָצָא עֶבֶד עִבְרִי, אַף עַל פִּי שֶׁרְשׁוּתוֹ גְּמוּרָה לוֹ, אֲבָל אֵין קִנְיָנוֹ קִנְיַן עוֹלָם; יָצָא עֶבֶד שֶׁלַּשּׁוּתָפִין וְעֶבֶד שֶׁחֶצְיוֹ עֶבֶד וְחֶצְיוֹ בֶּן חוֹרִין, אַף עַל פִּי שֶׁקִּנְיָנוֹ קִנְיַן עוֹלָם, אֲבָל אֵין רְשׁוּתוֹ גְּמוּרָה לוֹ.
<b>"בְּשֵׁבֶט"</b>. שׁוֹמֵעַ אֲנִי, בֵּין שֶׁיֵּשׁ בּוֹ כְּדֵי לְהָמִית, בֵּין שֶׁאֵין בּוֹ כְּדֵי לְהָמִית! תִּלְמֹד לוֹמַר: (במדבר לה,יח) "אוֹ בִּכְלִי עֵץ יָד אֲשֶׁר יָמוּת בּוֹ הִכָּהוּ וַיָּמֹת, רֹצֵחַ הוּא, מוֹת יוּמַת הָרֹצֵחַ." מַגִּיד שֶׁאֵינוֹ חַיָּב, עַד שֶׁיַּכֶּנּוּ בְדָבָר שֶׁיֵּשׁ בּוֹ כְּדֵי לְהָמִית.
וּמְנַיִן וְאֶל מָקוֹם שֶׁהוּא כְּדֵי לְהָמִית? תִּלְמֹד לוֹמַר: (דברים יט,יא) "וְאָרַב לוֹ וְקָם עָלָיו וְהִכָּהוּ נֶפֶשׁ וָמֵת", מַגִּיד שֶׁאֵינוֹ חַיָּב, עַד שֶׁיַּכֶּנּוּ בְּדָבָר שֶׁיֵּשׁ בּוֹ כְּדֵי לְהָמִית, אֶל מָקוֹם שֶׁהוּא כְּדֵי לְהָמִית.
עַד שֶׁלֹּא יֹאמַר, יֵשׁ לִי בַדִּין: וּמָה, אִם יִשְׂרָאֵל, שֶׁהָחְמַר בּוֹ, שֶׁאֵינוֹ בְּ"יוֹם אוֹ יוֹמַיִם", אֵינוֹ חַיָּב עַד שֶׁיַּכֶּנּוּ בְדָבָר שֶׁיֵּשׁ בּוֹ כְּדֵי לְהָמִית, וְאֶל מָקוֹם שֶׁהוּא כְּדֵי לְהָמִית, וּכְנַעֲנִי, שֶׁהוּקַל בּוֹ, שֶׁהוּא בְּ"יוֹם אוֹ יוֹמַיִם", אֵינוֹ דִין שֶׁלֹּא יְהֵי חַיָּב עַד שֶׁיַּכֶּנּוּ בְדָבָר שֶׁיֵּשׁ בּוֹ כְּדֵי לְהָמִית, וְאֶל מָקוֹם שֶׁהוּא כְּדֵי לְהָמִית! אֶלָּא אִם אָמַרְתָּ כֵּן, עָנַשְׁתָּ מִן הַדִּין! לְכָךְ נֶאֱמַר <b>"בַּשֵּׁבֶט"</b>, לְלַמְּדָךְ שֶׁאֵין עוֹנְשִׁין מִן הַדִּין.
רַבִּי אוֹמֵר: <b>"בַּשֵּׁבֶט"</b>, לָמָּה נֶאֱמַר? עַד שֶׁלֹּא יֹאמַר, יֵשׁ לִי בַּדִּין: אִם יִשְׂרָאֵל, שֶׁהָחְמַר בּוֹ, שֶׁאֵינוֹ בְּ"יוֹם אוֹ יוֹמַיִם", אֵינוֹ חַיָּב עַד שֶׁיַּכֶּנּוּ בְדָבָר שֶׁיֵּשׁ בּוֹ כְּדֵי לְהָמִית, וְאֶל מָקוֹם שֶׁהוּא כְּדֵי לְהָמִית, וּכְנַעֲנִי, שֶׁהוּקַל בּוֹ, שֶׁהוּא בְּ"יוֹם אוֹ יוֹמַיִם", אֵינוֹ דִין שֶׁלֹּא יְהֵי חַיָּב עַד שֶׁיַּכֶּנּוּ בְדָבָר שֶׁיֵּשׁ בּוֹ כְּדֵי לְהָמִית, וְאֶל מָקוֹם שֶׁהוּא כְּדֵי לְהָמִית! לְכָךְ נֶאֱמַר <b>"בַּשֵּׁבֶט"</b>. וּמַה תִּלְמֹד לוֹמַר <b>"בַּשֵּׁבֶט"</b>? אֶלָּא מֻפְנֶה לְהַקִּישׁ לָדוּן גְּזֵרָה שָׁוָה: נֶאֱמַר כָּן <b>"בַּשֵּׁבֶט"</b>, וְנֶאֱמַר לְהַלָּן (ויקרא כז,לב) "הַשָּׁבֶט", מַה 'שֵּׁבֶט' שֶׁנֶּאֱמַר לְּהַלָּן, לְהוֹצִיא אֶת הַלָּקוּחַ שֶׁלַּשּׁוּתָפִין, אַף כָּן, לְהוֹצִיא הַלָּקוּחַ שֶׁלַּשּׁוּתָפִין.
<b>"וּמֵת תַּחַת יָדוֹ"</b>, שֶׁתְּהֵא מַכָּתוֹ וּמִיתָתוֹ בִּרְשׁוּתוֹ. הָא אִם הִכָּהוּ וּמְכָרוֹ לְאַחֵר וּמֵת, הֲרֵי זֶה פָטוּר.
<b>"נָקֹם יִנָּקֵם."</b> מִיתָה. אַתָּה אוֹמֵר מִיתָה, אוֹ אֵינוֹ אֶלָּא מָמוֹן? הָיָה רַבִּי נָתָן אוֹמֵר: נֶאֱמַר כָּן 'נְקִימָה', וְנֶאֱמַר לְהַלָּן: (ויקרא כו,כה) "וְהֵבֵאתִי עֲלֵיכֶם חֶרֶב נֹקֶמֶת נְקַם בְּרִית"; מַה לְּהַלָּן חֶרֶב, אַף כָּן חֶרֶב.
רַבִּי עֲקִיבָה אוֹמֵר: נֶאֱמַר כָּן 'נְקִימָה', וְנֶאֱמַר לְהַלָּן: (במדבר לא,ב) "נְקֹם נִקְמַת בְּנֵי יִשְׂרָאֵל מֵאֵת הַמִּדְיָנִים"; מַה לְּהַלָּן בַּחֶרֶב, אַף כָּן בַּחֶרֶב; מָה כָּן בְּבֵית דִּין, אַף לְהַלָּן בְּבֵית דִּין.
(שמות כא,כא) <b>["אַךְ אִם יוֹם אוֹ יוֹמַיִם יַעֲמֹד, לֹא יֻקַּם, כִּי כַסְפּוֹ הוּא."] "אַךְ אִם יוֹם"</b>, וְשׁוֹמֵעַ אֲנִי, כִּשְׁמוּעוֹ! תִּלְמֹד לוֹמַר <b>"אוֹ יוֹמַיִם"</b>. <b>"אוֹ יוֹמַיִם"</b>, שׁוֹמֵעַ אֲנִי, כִּשְׁמוּעוֹ! תִּלְמֹד לוֹמַר <b>"אַךְ אִם יוֹם"</b>. כֵּיצַד יִתְקַיְּמוּ שְׁנֵי כְתוּבִים? יוֹם שֶׁהוּא כְיוֹמַיִם וְיוֹמַיִם שֶׁהֵן כְּיוֹם. כֵּיצַד? מֵעֵת לְעֵת.
רַבִּי יוֹסֵה הַגָּלִילִי אוֹמֵר: <b>"אַךְ אִם יוֹם"</b>, שׁוֹמֵעַ אֲנִי, כִּשְׁמוּעוֹ! תִּלְמֹד לוֹמַר <b>"אַךְ"</b>, חָלַק.
<b>"לֹא יֻקַּם, כִּי כַסְפּוֹ הוּא."</b> זֶהוּ שֶׁהָיָה רַבִּי יִשְׁמָעֵאל אוֹמֵר: בַּכְּנַעֲנִי הַכָּתוּב מְדַבֵּר.
רַבִּי שִׁמְעוֹן בֶּן יוֹחַי אוֹמֵר: לָמָּה נֶאֱמַר? עַד שֶׁלֹּא יֹאמַר, יֵשׁ לִי בַדִּין: הוֹאִיל וְשׁוֹרוֹ בְּמִיתָה עַל עַבְדּוֹ וְעַל אֲמָתוֹ, וְשׁוֹר אַחֵר בְּמִיתָה עַל עַבְדּוֹ וְעַל אֲמָתוֹ, וְהוּא בְמִיתָה עַל עַבְדּוֹ וְעַל אֲמָתוֹ, וְאַחַר בְּמִיתָה עַל עַבְדּוֹ וְעַל אֲמָתוֹ; אִם לָמַדְתָּ שֶׁלֹּא חָלַק בֵּין שׁוֹרוֹ לְשׁוֹר אַחֵר בְּמִיתָה עַל עַבְדּוֹ וְעַל אֲמָתוֹ, לֹא נַחְלֹק בֵּינוֹ לְבֵין אַחֵר לְמִיתָה עַל עַבְדּוֹ וְעַל אֲמָתוֹ! תִּלְמֹד לוֹמַר <b>"לֹא יֻקַּם, כִּי כַסְפּוֹ הוּא"</b>, מַגִּיד הַכָּתוּב, אַף עַל פִּי שֶׁלֹּא חָלַק בֵּין שׁוֹרוֹ לְשׁוֹר אַחֵר בְּמִיתָה עַל עַבְדּוֹ וְעַל אֲמָתוֹ, נַחְלֹק בֵּינוֹ לְבֵין אַחֵר בְּמִיתָה עַל עַבְדּוֹ וְעַל אֲמָתוֹ. הָא מַה תִּלְמֹד לוֹמַר <b>"לֹא יֻקַּם"</b>? <b>"כִּי כַסְפּוֹ הוּא."</b>

Chapter 8

(שמות כא,כב) <b>"וְכִי יִנָּצוּ אֲנָשִׁים, וְנָגְפוּ אִשָּׁה הָרָה, וְיָצְאוּ יְלָדֶיהָ, וְלֹא יִהְיֶה אָסוֹן, </b><sup class="footnote-marker">*</sup><i class="footnote">נָגְפוּ: היכו או דחפו.</i><b> עָנוֹשׁ יֵעָנֵשׁ כַּאֲשֶׁר יָשִׁית עָלָיו בַּעַל הָאִשָּׁה, וְנָתַן בִּפְלִלִים."</b><sup class="footnote-marker">*</sup><i class="footnote">בִּפְלִלִים: על פי החלטת הדיינים.</i> לָמָּה נֶאֶמְרָה פָּרָשָׁה זוֹ? לְפִי שֶׁהוּא אוֹמֵר: (שמות כא,יד) "וְכִי יָזִד אִישׁ עַל רֵעֵהוּ לְהָרְגוֹ בְעָרְמָה, מֵעִם מִזְבְּחִי תִּקָּחֶנּוּ לָמוּת." לֹא שָׁמַעְנוּ אֶלָּא עַל הַמִּתְכַּוֵּן לְהַכּוֹת שׂוֹנְאוֹ וְהִכָּהוּ, שֶׁהוּא בְמִיתָה, אֲבָל הַמִּתְכַּוֵּן לְהַכּוֹת אֶת שׂוֹנְאוֹ, וְהִכָּה אֶת אוֹהֲבוֹ, לֹא שָׁמַעְנוּ! תִּלְמֹד לוֹמַר: <b>"וְכִי יִנָּצוּ אֲנָשִׁים, וְנָגְפוּ אִשָּׁה הָרָה"</b>.
(שמות כא,כג) "וְאִם אָסוֹן יִהְיֶה, וְנָתַתָּה נֶפֶשׁ תַּחַת נָפֶשׁ." בָּא הַכָּתוּב לְלַמְּדָךְ, עַל הַמִּתְכַּוֵּן לְהַכּוֹת שׂוֹנְאוֹ וְהִכָּה אֶת אוֹהֲבוֹ, שֶׁהוּא בְּמִיתָה. לְכָךְ נֶאֶמְרָה פָּרָשָׁה.
רַבִּי אוֹמֵר: אַף הַמִּתְכַּוֵּן שֶׁלֹּא לְהַכּוֹת, וְהִכָּה, דִּין הוּא שֶׁיְּהֵי פָטוּר, אֲבָל בָּא הַכָּתוּב לְלַמְּדָךְ, שֶׁחֵבֶל אִשָּׁה לַבַּעַל, וּדְמֵי וְלָדוֹת לַבַּעַל, וְכָל הַמִּתְחַיֵּב מִיתָה, פָּטוּר מִן הַתַּשְׁלוּמִין.
רַבִּי יִצְחָק אוֹמֵר: אַף הַמִּתְכַּוֵּן לְהַכּוֹת וְהִכָּה, פָּטוּר, עַד שֶׁיֹּאמַר: לְאִישׁ פְּלוֹנִי אֲנִי מַכֶּה, שֶׁנֶּאֱמַר (דברים יט,יא) "וְאָרַב לוֹ וְקָם עָלָיו וְהִכָּהוּ נֶפֶשׁ". וּמַה תִּלְמֹד לוֹמַר <b>"וְכִי יִנָּצוּ אֲנָשִׁים"</b>? לְפִי שֶׁהוּא אוֹמֵר: (ויקרא כד,יז) "וְאִישׁ כִּי יַכֶּה כָּל נֶפֶשׁ אָדָם", שׁוֹמֵעַ אֲנִי, אַף בֶּן שְׁמוֹנָה!<sup class="footnote-marker">*</sup><i class="footnote">בֶּן שְׁמוֹנָה ימים, שאינו בר קיימה.</i> תִּלְמֹד לוֹמַר <b>"וְכִי יִנָּצוּ אֲנָשִׁים"</b>, מַגִּיד שֶׁאֵינוֹ חַיָּב עַד שֶׁיַּהֲרֹג בֶּן שֶׁלְּקַיָּמָה.
<b>"וְכִי יִנָּצוּ אֲנָשִׁים"</b>. אֵין לִי אֶלָּא אֲנָשִׁים, נָשִׁים מְנַיִן? הָיָה רַבִּי יִשְׁמָעֵאל אוֹמֵר: הוֹאִיל וְנֶאֶמְרוּ כָל נְזָקִין שֶׁבַּתּוֹרָה סְתָם, וּפָרַט בְּאֶחָד מֵהֶן, שֶׁעָשָׂה בוֹ נָשִׁין כַּאֲנָשִׁין, פּוֹרֵט אֲנִי בְכָל נְזָקִין שֶׁבַּתּוֹרָה, לַעֲשׁוֹת בָּהֶן נָשִׁין כַּאֲנָשִׁין.
רַבִּי יֹאשִׁיָּהוּ אוֹמֵר: "אִישׁ אוֹ אִשָּׁה", לָמָּה נֶאֱמַר? אֶלָּא לְפִי שֶׁהוּא אוֹמֵר: (שמות כא,לג) "וְכִי יִפְתַּח אִישׁ בּוֹר אוֹ כִּי יִכְרֶה אִישׁ בֹּר וְלֹא יְכַסֶּנּוּ", אֵין לִי אֶלָּא אִישׁ, אִשָּׁה מְנַיִן? תִּלְמֹד לוֹמַר (שמות כא,כט) "אִישׁ אוֹ אִשָּׁה", בָּא הַכָּתוּב וְהִשְׁוָה אֶת הָאִשָּׁה לָאִישׁ בְּכָל נְזָקִין שֶׁבַּתּוֹרָה.
רַבִּי יוֹנָתָן אוֹמֵר: אֵינוֹ צָרִיךְ. וַהֲלֹא כְבָר נֶאֱמַר: (שמות כא,לד) "בַּעַל הַבּוֹר יְשַׁלֵּם"? (שמות כב,ה) "שַׁלֵּם יְשַׁלֵּם הַמַּבְעִר אֶת הַבְּעֵרָה." הָא מַה תִּלְמֹד לוֹמַר (שמות כא,כט) "אִישׁ אוֹ אִשָּׁה"? לְתַלְמוּדוֹ בָא.
<b>"וְנָגְפוּ אִשָּׁה הָרָה, וְיָצְאוּ יְלָדֶיהָ"</b>. אַבָּא חֲנִין מִשּׁוּם רַבִּי אֱלִיעֶזֶר אוֹמֵר: <b>"וְנָגְפוּ אִשָּׁה הָרָה"</b>, לָמָּה נֶאֱמַר? לְפִי שֶׁנֶּאֱמַר <b>"וְיָצְאוּ יְלָדֶיהָ"</b>, הָא לָמַדְנוּ שֶׁהִיא הָרָה, וּמַה תִּלְמֹד לוֹמַר <b>"הָרָה"</b>? שֶׁאִם הִכָּהּ עַל רֹאשָׁהּ אוֹ עַל אֶחָד מֵאֵבָרֶיהָ, שׁוֹמֵעַ אֲנִי, יְהֵי חַיָּב! תִּלְמֹד לוֹמַר <b>"הָרָה"</b>, מַגִּיד שֶׁאֵינוֹ חַיָּב עַד שֶׁיַּכֶּנָּה בִמְקוֹם עוֹבָרָהּ.
דָּבָר אַחֵר: <b>"וְנָגְפוּ אִשָּׁה הָרָה"</b>, מַה תִּלְמֹד לוֹמַר? לְפִי שֶׁנֶּאֱמַר <b>"כַּאֲשֶׁר יָשִׁית עָלָיו בַּעַל הָאִשָּׁה"</b>, שׁוֹמֵעַ אֲנִי, אַף עַל פִּי שֶׁאֵין הַהֵרָיוֹן שֶׁלּוֹ! תִּלְמֹד לוֹמַר <b>"הָרָה"</b>, מַגִּיד שֶׁאֵינוֹ חַיָּב אֶלָּא לְבַעַל הַהֵרָיוֹן.
<b>"וְיָצְאוּ יְלָדֶיהָ"</b>. מִעוּט וְלָדוֹת שְׁנַיִם. וּמְנַיִן אֲפִלּוּ אֶחָד? תִּלְמֹד לוֹמַר <b>"הָרָה"</b>, מִכָּל מָקוֹם.
<b>"וְלֹא יִהְיֶה אָסוֹן"</b>, בָּאִשָּׁה, <b>"עָנוֹשׁ יֵעָנֵשׁ"</b>, בַּוְּלָדוֹת. אַתָּה אוֹמֵר <b>"וְלֹא יִהְיֶה אָסוֹן"</b>, בָּאִשָּׁה, <b>"עָנוֹשׁ יֵעָנֵשׁ"</b>, בַּוְּלָדוֹת, אוֹ אֵינוֹ אֶלָּא <b>"אָסוֹן"</b> בַּוְּלָדוֹת, <b>"עָנוֹשׁ יֵעָנֵשׁ"</b> בָּאִשָּׁה? תִּלְמֹד לוֹמַר <b>"וְאִם אָסוֹן יִהְיֶה"</b>, הָא מַה תִּלְמֹד לוֹמַר <b>"וְלֹא יִהְיֶה אָסוֹן"</b>? בָּאִשָּׁה, <b>"עָנוֹשׁ יֵעָנֵשׁ"</b> בַּוְּלָדוֹת, אוֹ <b>"לֹא יִהְיֶה אָסוֹן"</b> לֹא בָאִשָּׁה וְלֹא בַוְּלָדוֹת? אֶלָּא אִם אָמַרְתָּ כֵּן, הוּא צָרִיךְ לִתֵּן שְׁכַר חָיָה!<sup class="footnote-marker">*</sup><i class="footnote">חָיָה: מילדת.</i> הָא מַה תִּלְמֹד לוֹמַר <b>"וְלֹא יִהְיֶה אָסוֹן"</b>? בָּאִשָּׁה, <b>"עָנוֹשׁ יֵעָנֵשׁ"</b>, בַּוְּלָדוֹת.
<b>"עָנוֹשׁ יֵעָנֵשׁ"</b>, מָמוֹן. אַתָּה אוֹמֵר מָמוֹן, אוֹ אֵינוֹ אֶלָּא מִיתָה? הֲרֵי אַתְּ דָּן: נֶאֱמַר כָּן <b>"עָנוֹשׁ"</b>, וְנֶאֱמַר לְהַלָּן (דברים כב,יט) <b>"וְעָנְשׁוּ אֹתוֹ"</b>. מַה לְּהַלָּן, מָמוֹן, אַף כָּן מָמוֹן.
<b>"כַּאֲשֶׁר יָשִׁית עָלָיו בַּעַל הָאִשָּׁה"</b>. בָּא הַכָּתוּב לְלַמְּדָךְ, שֶׁחֵבֶל אִשָּׁה לְבַעְלָהּ, וּדְמֵי וְלָדוֹת לַבַּעַל, וְכָל הַמִתְחַיֵּב מִיתָה פָּטוּר מִן הַתַּשְׁלוּמִין.
דָּבָר אַחֵר: <b>"כַּאֲשֶׁר יָשִׁית עָלָיו בַּעַל הָאִשָּׁה"</b>. שׁוֹמֵעַ אֲנִי, אַף עַל פִּי שֶׁאֵין הַהֵרָיוֹן שֶׁלּוֹ! תִּלְמֹד לוֹמַר <b>"הָרָה"</b>, מַגִּיד שֶׁאֵינוֹ מְשַׁלֵּם אֶלָּא לְבַעַל הַהֵרָיוֹן.
דָּבָר אַחֵר: <b>"כַּאֲשֶׁר יָשִׁית עָלָיו בַּעַל הָאִשָּׁה"</b>. שׁוֹמֵעַ אֲנִי, כָּל שֶׁיִּרְצֶה! תִּלְמֹד לוֹמַר <b>"וְנָתַן בִּפְלִלִים."</b> וְאֵין פְּלִילִים אֶלָּא דַּיָּנִין, שֶׁנֶּאֱמַר: (דברים לב,לא) "וְאֹיְבֵינוּ פְּלִילִים." וְאוֹמֵר: (שמואל א ב,כה) "אִם יֶחֱטָא אִישׁ לְאִישׁ וּפִלְלוֹ אֱלֹהִים".
(שמות כא,כג) <b>["וְאִם אָסוֹן יִהְיֶה, וְנָתַתָּה נֶפֶשׁ תַּחַת נָפֶשׁ."] "וְאִם אָסוֹן יִהְיֶה"</b>, אֵין אָסוֹן אֶלָּא מִיתָה. וְאַף עַל פִּי שֶׁאֵין רְאָיָה לַדָּבָר, זֵכֶר לַדָּבָר: (בראשית מב,לח) "וּקְרָאָהוּ אָסוֹן בַּדֶּרֶךְ".
<b>"וְנָתַתָּה נֶפֶשׁ תַּחַת נָפֶשׁ."</b> נֶפֶשׁ תַּחַת נֶפֶשׁ הוּא מְשַׁלֵּם, וְאֵינוֹ מְשַׁלֵּם מָמוֹן תַּחַת נֶפֶשׁ.
דָּבָר אַחֵר: <b>"וְנָתַתָּה נֶפֶשׁ תַּחַת נָפֶשׁ."</b> נֶפֶשׁ הוּא מְשַׁלֵּם, וְאֵינוֹ מְשַׁלֵּם נֶפֶשׁ וּמָמוֹן תַּחַת נֶפֶשׁ.
רַבִּי אוֹמֵר: <b>"וְנָתַתָּה נֶפֶשׁ תַּחַת נָפֶשׁ"</b>, מָמוֹן. אַתָּה אוֹמֵר מָמוֹן, אוֹ אֵינוֹ אֶלָּא מִיתָה? הֲרֵי אַתְּ דָּן: נֶאֱמַר כָּן 'הֲשָׁתָה' וְנֶאֱמַר לְהַלָּן 'הֲשָׁתָה'; מַה 'הֲשָׁתָה' הָאָמוּר לְהַלָּן, מָמוֹן, אַף כָּן מָמוֹן.
(שמות כא,כד) <b>["עַיִן תַּחַת עַיִן, שֵׁן תַּחַת שֵׁן, יָד תַּחַת יָד, רֶגֶל תַּחַת רָגֶל."] "עַיִן תַּחַת עַיִן"</b>, מָמוֹן. אַתָּה אוֹמֵר מָמוֹן, אוֹ אֵינוֹ אֶלָּא מַמָּשׁ? הָיָה רַבִּי יִשְׁמָעֵאל אוֹמֵר: הֲרֵי הוּא אוֹמֵר: (ויקרא כד,כא) "וּמַכֵּה בְהֵמָה יְשַׁלְּמֶנָּה, וּמַכֵּה אָדָם יוּמָת." הִקִּישׁ נִזְקֵי בְהֵמָה לְנִזְקֵי אָדָם, וְנִזְקֵי אָדָם לְנִזְקֵי בְהֵמָה. מַה נִּזְקֵי בְהֵמָה בְּתַשְׁלוּמִין, אַף נִזְקֵי אָדָם בְּתַשְׁלוּמִין.
רַבִּי יִצְחָק אוֹמֵר: הֲרֵי הוּא אוֹמֵר: (שמות כא,ל) "אִם כֹּפֶר יוּשַׁת עָלָיו". וַהֲרֵי דְבָרִים קַל וָחֹמֶר: מָה, אִם בִּמְקוֹם שֶׁעָנַשׁ מִיתָה, לֹא עָנַשׁ אֶלָּא מָמוֹן, וְכָן, שֶׁלֹּא עָנַשׁ מִיתָה, דִּין הוּא שֶׁלֹּא נַעֲנֹשׁ אֶלָּא מָמוֹן.
רַבִּי אֱלִיעֶזֶר אוֹמֵר: <b>"עַיִן תַּחַת עַיִן"</b>. שׁוֹמֵעַ אֲנִי, בֵּין מִתְכַּוֵּן, בֵּין שֶׁאֵינוֹ מִתְכַּוֵּן, אֵינוֹ מְשַׁלֵּם אֶלָּא מָמוֹן. וַהֲרֵי הַכָּתוּב מוֹצִיא הַמִּתְכַּוֵּן לַעֲשׁוֹת בּוֹ מוּם, שֶׁאֵינוֹ מְשַׁלֵּם אֶלָּא מַמָּשׁ, שֶׁנֶּאֱמַר: (ויקרא כד,יט) "וְאִישׁ כִּי יִתֵּן מוּם בַּעֲמִיתוֹ, כַּאֲשֶׁר עָשָׂה, כֵּן יֵעָשֶׂה לּוֹ", כְּלָל; (ויקרא כד,כ) "עַיִן תַּחַת עַיִן, שֵׁן תַּחַת שֵׁן", פְּרָט; כְּלָל וּפְרָט, אֵין בַּכְּלָל אֶלָּא מַה שֶּׁבַּפְּרָט. כְּשֶׁהוּא אוֹמֵר: (ויקרא כד,כ) "כַּאֲשֶׁר יִתֵּן מוּם בָּאָדָם, כֵּן יִנָּתֶן בּוֹ", חָזַר וְכָלַל, אוֹ כָלַל כַּכְּלָל הָרִאשׁוֹן? אָמַרְתָּ לָאו, אֶלָּא כְּלָל וּפְרָט וּכְלָל, אֵין אַתְּ דָּן אֶלָּא כְעֵין הַפְּרָט: מַה הַפְּרָט מְפֹרָשׁ, מוּמִין קְבוּעִין וְרָאשֵׁי אֵבָרִים בְּגָלוּי וּבַמִּתְכַּוֵּן, שֶׁאֵינוֹ מְשַׁלֵּם אֶלָּא מָמוֹן,<sup class="footnote-marker">*</sup><i class="footnote">שֶׁאֵינוֹ מְשַׁלֵּם אֶלָּא מָמוֹן: הורוביץ מתקן: ממש.</i> אַף אֵין לִי אֶלָּא מוּמִין קְבוּעִין וְרָאשֵׁי אֵבָרִים בְּגָלוּי וּבַמִּתְכַּוֵּן, שֶׁאֵינוֹ מְשַׁלֵּם אֶלָּא מָמוֹן. תִּלְמֹד לוֹמַר (ויקרא כד,כ) "כַּאֲשֶׁר יִתֵּן מוּם בָּאָדָם", עַד שֶׁיִּתְכַּוֵּן לַעֲשׁוֹת בּוֹ מוּם.
(שמות כא,כה) <b>["כְּוִיָּה תַּחַת כְּוִיָּה, פֶּצַע תַּחַת פָּצַע, חַבּוּרָה תַּחַת חַבּוּרָה."] "כְּוִיָּה תַּחַת כְּוִיָּה"</b>. אִם תֹּאמַר שֶׁיִּפְצְעוֹ וְיוֹצִיא דָמוֹ, וַהֲלֹא כְבָר נֶאֱמַר <b>"פֶּצַע תַּחַת פָּצַע"</b>? וְאִם תֹּאמַר שֶׁעָשָׂה בוֹ חַבּוּרָה, וַהֲלֹא כְבָר נֶאֱמַר <b>"חַבּוּרָה תַּחַת חַבּוּרָה"</b>? וּמַה תִּלְמֹד לוֹמַר <b>"כְּוִיָּה תַּחַת כְּוִיָּה"</b>? אֶלָּא כְּוָיוֹ עַל כַּף רַגְלוֹ וְלֹא רָשַׁם בּוֹ,<sup class="footnote-marker">*</sup><i class="footnote">וְלֹא רָשַׁם בּוֹ: לא עשה בו חבורה, רק גרם כאב.</i> טְעָנוֹ אֲבָנִים וְצִעֲרוֹ,<sup class="footnote-marker">*</sup><i class="footnote">טְעָנוֹ: העמיס עליו.</i> הֵטִיל שֶׁלֶג וְצוֹנִין עַל רֹאשׁוֹ וְצִנְּנוֹ, הֲרֵי זֶה נוֹתֵן לוֹ דְמֵי צַעֲרוֹ. אֲבָל הָיָה מְרֻכָּךְ, מְעֻדָּן, מְפֻנָּק? כָּל שֶׁכֵּן צַעֲרוֹ מְכֻפָּל! זֶה הוּא הַצַּעַר הָאָמוּר בַּתּוֹרָה, <b>"כְּוִיָּה תַּחַת כְּוִיָּה"</b>.

Chapter 9

(שמות כא,כו) <b>"וְכִי יַכֶּה אִישׁ אֶת עֵין עַבְדּוֹ, אוֹ אֶת עֵין אֲמָתוֹ, וְשִׁחֲתָהּ, לַחָפְשִׁי יְשַׁלְּחֶנּוּ תַּחַת עֵינוֹ."</b> לָמָּה נֶאֶמְרָה פָרָשָׁה זוֹ? לְפִי שֶׁהוּא אוֹמֵר: (ויקרא כה,מו) "וְהִתְנַחַלְתֶּם אֹתָם לִבְנֵיכֶם אַחֲרֵיכֶם לָרֶשֶׁת אֲחֻזָּה, לְעֹלָם בָּהֶם תַּעֲבֹדוּ", שׁוֹמֵעַ אֲנִי, אַף הִפִּיל אֶת שִׁנּוֹ וְסִמָּא אֶת עֵינוֹ! תִּלְמֹד לוֹמַר: (שמות כא,כו-כז) <b>"וְכִי יַכֶּה אִישׁ אֶת עֵין עַבְדּוֹ אוֹ אֶת עֵין אֲמָתוֹ וְשִׁחֲתָהּ, לַחָפְשִׁי יְשַׁלְּחֶנּוּ תַּחַת עֵינוֹ. </b>וְאִם שֵׁן עַבְדּוֹ אוֹ שֵׁן אֲמָתוֹ יַפִּיל, לַחָפְשִׁי יְשַׁלְּחֶנּוּ תַּחַת שִׁנּוֹ." וַהֲרֵי הַכָּתוּב מוֹצִיא עֶבֶד כְּנַעֲנִי מִכְּלָלוֹ, לְהַחְמִיר עָלָיו שֶׁיְּהֵי יוֹצֵא בְרָאשֵׁי אֵבָרִים, לְכָךְ נֶאֶמְרָה פָּרָשָׁה זוֹ.
<b>"וְכִי יַכֶּה אִישׁ"</b>. אִשָּׁה מְנַיִן? הָיָה רַבִּי יִשְׁמָעֵאל אוֹמֵר: הוֹאִיל וְנֶאֶמְרוּ כָל נְזָקִין שֶׁבַּתּוֹרָה סְתָם, וּפָרַט בְּאֶחָד מֵהֶן, שֶׁעָשָׂה בוֹ נָשִׁין כַּאֲנָשִׁין, פּוֹרֵט אֲנִי בְכָל נְזָקִין שֶׁבַּתּוֹרָה, לַעֲשׁוֹת בָּהֶן נָשִׁין כַּאֲנָשִׁין.
רַבִּי יֹאשִׁיָּהוּ אוֹמֵר: (שמות כא,כט) "אִישׁ אוֹ אִשָּׁה", לָמָּה נֶאֱמַר? אֶלָּא לְפִי שֶׁהוּא אוֹמֵר: (שמות כא,לג) "וְכִי יִפְתַּח אִישׁ בּוֹר אוֹ כִּי יִכְרֶה אִישׁ בֹּר וְלֹא יְכַסֶּנּוּ", אֵין לִי אֶלָּא אִישׁ, אִשָּׁה מְנַיִן? תִּלְמֹד לוֹמַר (שמות כא,כט) "אִישׁ אוֹ אִשָּׁה", בָּא הַכָּתוּב וְהִשְׁוָה אֶת הָאִשָּׁה לָאִישׁ בְּכָל נְזָקִין שֶׁבַּתּוֹרָה.
רַבִּי יוֹנָתָן אוֹמֵר: אֵינוֹ צָרִיךְ. וַהֲלֹא כְבָר נֶאֱמַר: (שמות כא,לד) "בַּעַל הַבּוֹר יְשַׁלֵּם"? (שמות כב,ה) "שַׁלֵּם יְשַׁלֵּם הַמַּבְעִר אֶת הַבְּעֵרָה." הָא מַה תִּלְמֹד לוֹמַר "אִישׁ אוֹ אִשָּׁה"? לְתַלְמוּדוֹ בָא.
<b>"אֶת עֵין עַבְדּוֹ אוֹ אֶת עֵין אֲמָתוֹ"</b>, לְחַיֵּב עַל זֶה בִּפְנֵי עַצְמוֹ, וְעַל זֶה בִּפְנֵי עַצְמוֹ.
רַבִּי אֱלִיעֶזֶר אוֹמֵר: בַּכְּנַעֲנִי הַכָּתוּב מְדַבֵּר. אַתָּה אוֹמֵר בַּכְּנַעֲנִי הַכָּתוּב מְדַבֵּר, אוֹ אֵינוֹ אֶלָּא בָּעִבְרִי? תִּלְמֹד לוֹמַר (ויקרא כה,מד) "מֵהֶם תִּקְנוּ עֶבֶד וְאָמָה."
<b>"אֶת עֵין עַבְדּוֹ"</b>. שׁוֹמֵעַ אֲנִי, אֲפִלּוּ הֶעֱלַת חֲוַרְוַר!<sup class="footnote-marker">*</sup><i class="footnote">חֲוַרְוַר: לובן שבעין.</i> תִּלְמֹד לוֹמַר <b>"וְשִׁחֲתָהּ"</b>, לֹא אָמַרְתִּי אֶלָּא מַכָּה שֶׁיֵּשׁ בָּהּ כְּדֵי הַשְׁחָתָה. מִכָּן אָמָרוּ: טָפַח עַל עֵינוֹ וְסִמָּהוּ, עַל אָזְנוֹ וְחֵרְשׁוֹ, הֲרֵי זֶה יוֹצֵא בֶּן חוֹרִין; כְּנֶגֶד עֵינוֹ וְאֵינוֹ רוֹאֶה, כְּנֶגֶד אָזְנוֹ וְאֵינוֹ שׁוֹמֵעַ, הֲרֵי זֶה אֵינוֹ יוֹצֵא בֶּן חוֹרִין. דִּבְרֵי רַבִּי חֲנִינָא בֶּן גַּמְלִיאֵל. שֶׁנֶּאֱמַר <b>"וְכִי יַכֶּה אִישׁ"</b>, עַד שֶׁיַּעֲשֶׂה מַעֲשֶׂה.
הִפִּיל שְׁתֵּי שִׁנָּיו כְּאַחַת, סִמָּא שְׁתֵּי עֵינָיו כְּאַחַת, הֲרֵי זֶה יוֹצֵא בֶן חוֹרִין וְאֵינוֹ נוֹטֵל כְּלוּם. תִּלְמֹד לוֹמַר <b>"עַיִן"</b>, <b>"עַיִן"</b>, "שֵׁן", "שֵׁן". זוֹ אַחַר זוֹ, יוֹצֵא עַל הָרִאשׁוֹנָה, וְנוֹטֵל נִזְקֵי שְׁנִיָּה, תִּלְמֹד לוֹמַר <b>"תַּחַת עֵינוֹ"</b>, "תַּחַת שִׁנּוֹ".
<b>"לַחָפְשִׁי יְשַׁלְּחֶנּוּ"</b>. שׁוֹמֵעַ אֲנִי, יִכְתֹּב לוֹ גֵּט שִׁחְרוּר! תִּלְמֹד לוֹמַר <b>"תַּחַת עֵינוֹ"</b>.
רַבִּי אֱלִיעֶזֶר אוֹמֵר: נֶאֱמַר כָּן 'שִׁלּוּחַ', וְנֶאֱמַר לְהַלָּן 'שִׁלּוּחַ'; מַה שִּׁלּוּחַ הָאָמוּר לְהַלָּן גֵּט, אַף שִׁלּוּחַ הָאָמוּר כָּן גֵּט. אֵין לִי אֶלָּא שֶׁהוּא יָכֹל לְהִשְׁתַּלֵּחַ, שֶׁאֵינוֹ יָכֹל לְהִשְׁתַּלֵּחַ מְנַיִן? תִּלְמֹד לוֹמַר: (שמות כא,כו) <b>"לַחָפְשִׁי יְשַׁלְּחֶנּוּ תַּחַת עֵינוֹ"</b>, מִכָּל מָקוֹם.
רַבִּי יִשְׁמָעֵאל אוֹמֵר: הוֹאִיל וְאָמְרָה תוֹרָה בַמְשַׁלֵּחַ וְאָמְרָה בַמִּשְׁתַּלֵּחַ, אִם לָמַדְתָּ עַל מְשַׁלֵּחַ, שֶׁאֵינוֹ מְשַׁלֵּחַ אֶלָּא מִי שֶׁהוּא גָדוֹל, אַף הַמִּשְׁתַּלֵּחַ לֹא יְהֵי מִשְׁתַּלֵּחַ אֶלָּא מִי שֶׁהוּא גָדוֹל? תִּלְמֹד לוֹמַר: <b>"לַחָפְשִׁי יְשַׁלְּחֶנּוּ תַּחַת עֵינוֹ"</b>, מִכָּל מָקוֹם.
(שמות כא,כז) <b>"וְאִם שֵׁן עַבְדּוֹ אוֹ שֵׁן אֲמָתוֹ יַפִּיל, לַחָפְשִׁי יְשַׁלְּחֶנּוּ תַּחַת שִׁנּוֹ." </b> שׁוֹמֵעַ אֲנִי, אֲפִלּוּ הִפִּיל שֵׁן שֶׁלְּחָלָב? תִּלְמֹד לוֹמַר "עַיִן": מָה הָעַיִן, שֶׁאֵינָהּ יְכוֹלָה לַחְזֹר, אַף הַשֵּׁן, שֶׁאֵינָהּ יְכוֹלָה לַחְזֹר. אֵין לִי אֶלָּא שֵׁן וְעַיִן מְיֻחָדוֹת, וּשְׁאָר כָּל רָאשֵׁי אֵבָרִין מְנַיִן? הֲרֵי אַתְּ דָּן בִּנְיַן אָב מִבֵּין שְׁתֵּיהֶן: לֹא הֲרֵי הַשֵּׁן כַּהֲרֵי הָעַיִן, וְלֹא הֲרֵי הָעַיִן כַּהֲרֵי הַשֵּׁן; הַצַּד הַשָּׁוֶה שֶׁבָּהֶן, שֶׁהֵם מוּמִין קְבוּעִין, רָאשֵׁי אֵבָרִין בְּגָלוּי וּבַמִּתְכַּוֵּן, יוֹצֵא עֲלֵיהֶן בֶּן חוֹרִין. אַף כָּל רָאשֵׁי אֵבָרִים בְּגָלוּי וּבַמִּתְכַּוֵּן, יוֹצֵא עֲלֵיהֶן בֶּן חוֹרִין.
אוֹ אֲפִלּוּ חָתַךְ מִמֶּנּוּ בָשָׂר? תִּלְמֹד לוֹמַר הַשֵּׁן וְהָעַיִן: מַה הַשֵּׁן וְהָעַיִן מְיֻחָדוֹת מוּמִין קְבוּעִין, רָאשֵׁי אֵבָרִין בְּגָלוּי וּבַמִּתְכַּוֵּן, שֶׁאֵינָן יְכֹלִין לַחְזֹר, יוֹצֵא עֲלֵיהֶן בֶּן חוֹרִין, אַף אֵין לִי אֶלָּא מוּמִין קְבוּעִין, רָאשֵׁי אֵבָרִין בְּגָלוּי וּבַמִּתְכַּוֵּן שֶׁאֵינָן יְכֹלִין לַחְזֹר, יוֹצֵא עֲלֵיהֶן בֶּן חוֹרִין.
<b>"לַחָפְשִׁי יְשַׁלְּחֶנּוּ"</b>, שׁוֹמֵעַ אֲנִי, יִכְתֹּב לוֹ גֵּט שִׁחְרוּר! תִּלְמֹד לוֹמַר <b>"תַּחַת שִׁנּוֹ."</b> רַבִּי אֱלִיעֶזֶר אוֹמֵר: נֶאֱמַר כָּן 'שִׁלּוּחַ', וְנֶאֱמַר לְהַלָּן 'שִׁלּוּחַ'; מַה שִּׁלּוּחַ הָאָמוּר לְהַלָּן, גֵּט, אַף שִׁלּוּחַ הָאָמוּר כָּן גֵּט. אֵין לִי אֶלָּא שֶׁיָּכֹל לְהִשְׁתַּלֵּחַ, שֶׁאֵינוֹ יָכֹל לְהִשְׁתַּלֵּחַ מְנַיִן? תִּלְמֹד לוֹמַר: <b>"לַחָפְשִׁי יְשַׁלְּחֶנּוּ תַּחַת שִׁנּוֹ"</b>, מִכָּל מָקוֹם. רַבִּי יִשְׁמָעֵאל אוֹמֵר: עֶבֶד כְּנַעֲנִי, אֵין לוֹ פִדָּיוֹן לְעוֹלָם, וְאֵינוֹ יוֹצֵא אֶלָּא לִרְצוֹן רַבּוֹ, שֶׁנֶּאֱמַר: (ויקרא כה,מו) "וְהִתְנַחַלְתֶּם אֹתָם לִבְנֵיכֶם אַחֲרֵיכֶם לָרֶשֶׁת אֲחֻזָּה". לְפִי דַּרְכֵּנוּ לָמַדְנוּ, שֶׁעֶבֶד כְּנַעֲנִי כִשְׂדֵה אֲחֻזָּה לְעוֹלָם.
אֲבָל אִם הָיָה רַבּוֹ רוֹדֵהוּ,<sup class="footnote-marker">*</sup><i class="footnote">רוֹדֵהוּ: מייסר ומעניש אותו.</i> וְהִפִּיל אֶת שִׁנּוֹ וְסִמָּא אֶת עֵינוֹ, אוֹ אֶחָד מִכָּל רָאשֵׁי אֵבָרִין גְּלוּיִים בּוֹ,<sup class="footnote-marker">*</sup><i class="footnote">רָאשֵׁי אֵבָרִין: קצות האצבעות, החוטם, האוזניים וכאלה.</i> הֲרֵי זֶה קוֹנֶה עַצְמוֹ בַּיִּסּוּרִים. וַהֲרֵי דְבָרִים קוֹל וָחֹמֶר: אִם מִידֵי בָשָׂר וָדָם אָדָם קוֹנֶה עַצְמוֹ בַּיִּסּוּרִין, קוֹל וָחֹמֶר מִידֵי מֶלֶךְ מַלְכֵי הַמְּלָכִים! וְכֵן הוּא אוֹמֵר: (תהלים קיח,יח) "יַסֹּר יִסְּרַנִּי יָּהּ, וְלַמָּוֶת לֹא נְתָנָנִי."

Chapter 10

(שמות כא,כח) <b>"וְכִי יִגַּח שׁוֹר אֶת אִישׁ אוֹ אֶת אִשָּׁה וָמֵת, סָקוֹל יִסָּקֵל הַשּׁוֹר, וְלֹא יֵאָכֵל אֶת בְּשָׂרוֹ, וּבַעַל הַשּׁוֹר נָקִי." </b> אַף הַשּׁוֹר בַּכְּלָל, שֶׁנֶּאֱמַר: (שמות כא,כט) "וְהֵמִית אִישׁ אוֹ אִשָּׁה". וַהֲרֵי הַכָּתוּב מוֹצִיאוֹ מִכְּלָלוֹ, לְהַחְמִיר עָלָיו שֶׁיְּהֵי בִסְקִילָה, לְכָךְ נֶאֶמְרָה פָרָשָׁה.
<b>"וְכִי יִגַּח שׁוֹר"</b>, אֵין לִי אֶלָּא שׁוֹר; מְנַיִן לַעֲשׁוֹת כָּל הַבְּהֵמָה כַשּׁוֹר? הֲרֵי אַתְּ דָּן: נֶאֱמַר כָּן <b>"שׁוֹר"</b>, וְנֶאֱמַר לְהַלָּן "שׁוֹר"; מַה שּׁוֹר שֶׁנֶּאֱמַר בְּסִינַי, עָשָׂה בוֹ אֶת כָּל בְּהֵמָה כַשּׁוֹר, אַף שׁוֹר שֶׁנֶּאֱמַר כָּן, דִּין הוּא שֶׁנַּעֲשֶׂה בוֹ אֶת כָּל בְּהֵמָה כַשּׁוֹר.
וּמְנַיִן לַעֲשׁוֹת אֶת כָּל הַמִּיתוֹת כִּנְגִיחָה? הֲרֵי אֲנִי דָן: הוֹאִיל וּמוּעָד בִּסְקִילָה וְתָם בִּסְקִילָה, אִם לָמַדְתָּ עַל הַמּוּעָד, שֶׁעָשָׂה בוֹ אֶת כָּל הַמִּיתוֹת כִּנְגִיחָה, אַף תָּם נַעֲשֶׂה בוֹ אֶת כָּל הַמִּיתוֹת כִּנְגִיחָה!
לֹא! אִם אָמַרְתָּ בַמּוּעָד, שֶׁהוּא מְשַׁלֵּם אֶת הַכֹּפֶר, לְפִיכָךְ נַעֲשֶׂה בוֹ אֶת כָּל הַמִּיתוֹת כִּנְגִיחָה, שֶׁאֵין תַּלְמוּד (לוֹמַר) (שמות כא,כט) "וְהֵמִית אִישׁ אוֹ אִשָּׁה", אֶלָּא מֻפְנֶה לְהַקִּישׁ לָדוּן גְּזֵרָה שָׁוָה: נֶאֱמַר כָּן 'אִישׁ אוֹ אִשָּׁה', וְנֶאֱמַר לְהַלָּן "אִישׁ אוֹ אִשָּׁה"; מַה "אִישׁ אוֹ אִשָּׁה" שֶׁנֶּאֱמַר לְהַלָּן, עָשָׂה בוֹ כָל הַמִּיתוֹת כִּנְגִיחָה, אַף 'אִישׁ אוֹ אִשָּׁה' שֶׁנֶּאֱמַר כָּן, דִּין הוּא שֶׁנַּעֲשֶׂה בוֹ אֶת כָּל הַמִּיתוֹת כִּנְגִיחָה.
וּמְנַיִן לַעֲשׁוֹת קְטַנִּים כִּגְדוֹלִים? הֲרֵי אֲנִי דָן: הוֹאִיל וּמוּעָד בִּסְקִילָה, וְתָם בִּסְקִילָה, אִם לָמַדְתָּ עַל מוּעָד, שֶׁעָשָׂה בוֹ קְטַנִּים כִּגְדוֹלִים, אַף תָּם, נַעֲשֶׂה בוֹ קְטַנִּים כִּגְדוֹלִים!
לֹא! אִם אָמַרְתָּ בַמּוּעָד שֶׁהוּא מְשַׁלֵּם אֶת הַכֹּפֶר, לְפִיכָךְ נַעֲשֶׂה בוֹ קְטַנִּים כִּגְדוֹלִים, שֶׁאֵין תַּלְמוּד (לוֹמַר) "אוֹ בֵן יִגָּח אוֹ בַת יִגָּח", אֶלָּא מֻפְנֶה לְהַקִּישׁ לָדוּן גְּזֵרָה שָׁוָה: נֶאֱמַר כָּן <b>"יִגַּח"</b>, נֶאֱמַר לְהַלָּן "יִגַּח"; מַה "יִגַּח" שֶׁנֶּאֱמַר לְהַלָּן, עָשָׂה בוֹ קְטַנִּים כִּגְדוֹלִים, אַף <b>"יִגַּח"</b> הָאָמוֹר כָּן נַעֲשֶׂה בוֹ קְטַנִּים כִּגְדוֹלִים.
רַבִּי שִׁמְעוֹן בֶּן יוֹחַי אוֹמֵר: לָמָּה נֶאֱמַר? עַד שֶׁלֹּא יֹאמַר, יֵשׁ לִי בַדִּין: מָה, אִם בִּמְקוֹם שֶׁלֹּא עָשָׂה קְטַנִּים כִּגְדוֹלִים בַּהוֹרְגִין, עָשָׂה קְטַנִּים כִּגְדוֹלִים בַּנֶּהֱרָגִין, וְכָן שֶׁעָשָׂה קְטַנִּים כִּגְדוֹלִים בַּהוֹרְגִין, אֵינוֹ דִין שֶׁנַּעֲשֶׂה קְטַנִּים כִּגְדוֹלִים בַּנֶּהֱרָגִין? לֹא! אִם אָמַרְתָּ לְהַלָּן, שֶׁעָשָׂה אֶת שֶׁאֵינוֹ מִתְכַּוֵּן כַּמִּתְכַּוֵּן בַּנִּזָּקִין, לְפִיכָךְ לֹא עָשָׂה קְטַנִּים כִּגְדוֹלִים בַּנֶּהֱרָגִין, תֹּאמַר כָּן, שֶׁלֹּא עָשָׂה אֶת שֶׁאֵינוֹ מִתְכַּוֵּן כַּמִּתְכַּוֵּן בַּנִּזָּקִין, לְפִיכָךְ לֹא עָשָׂה קְטַנִּים כִּגְדוֹלִים בַּנֶּהֱרָגִין! שֶׁאֵין תַּלְמוּד (לוֹמַר) (שמות כא,לא) "אוֹ בֵן יִגָּח אוֹ בַת יִגָּח". וּמַה תִּלְמֹד לוֹמַר "אוֹ בֵן יִגָּח אוֹ בַת יִגָּח"? אֶלָּא מֻפְנֶה לְהַקִּישׁ וְלָדוּן גְּזֵרָה שָׁוָה: נֶאֱמַר כָּן <b>"יִגַּח"</b>, וְנֶאֱמַר לְהַלָּן "יִגַּח", מַה "יִגַּח" הָאָמוֹר לְהַלָּן, עָשָׂה בוֹ קְטַנִּים כִּגְדוֹלִים בַּנֶּהֱרָגִין, אַף <b>"יִגַּח"</b> הָאָמוֹר כָּן, נַעֲשֶׂה בוֹ קְטַנִּים כִּגְדוֹלִים בַּנֶּהֱרָגִין. דִּין הוּא שֶׁנַּעֲשֶׂה בוֹ קְטַנִּים כִּגְדוֹלִים בַּנֶּהֱרָגִין.
<b>"סָקוֹל יִסָּקֵל הַשּׁוֹר, וְלֹא יֵאָכֵל אֶת בְּשָׂרוֹ"</b>. לָמָּה נֶאֱמַר? מִמַּשְׁמָע שֶׁנֶּאֱמַר "סָקוֹל יִסָּקֵל הַשּׁוֹר", הָא לָמַדְנוּ שֶׁבְּשָׂרוֹ אָסוּר בַּאֲכִילָה. וּמַה תִּלְמֹד לוֹמַר "וְלֹא יֵאָכֵל אֶת בְּשָׂרוֹ"? אֶלָּא שׁוֹר שֶׁיּוֹצֵא לִסָּקֵל, וְקִדְּמוּ בְעָלִים וּשְׁחָטוּהוּ, בְּשָׂרוֹ אָסוּר בַּאֲכִילָה. לְכָךְ נֶאֱמַר "לֹא יֵאָכֵל אֶת בְּשָׂרוֹ".
אֵין לִי אֶלָּא שֶׁהוּא אָסוּר בַּאֲכִילָה, מְנַיִן שֶׁהוּא אָסוּר בַּהֲנָיָה? אָמַרְתָּ, קַל וָחֹמֶר הוּא: וּמָה, אִם עֶגְלָה עֲרוּפָה, שֶׁהִיא מְכַפֶּרֶת עַל שְׁפִיכוּת דָּמִים, הֲרֵי הִיא אֲסוּרָה בַהֲנָיָה, וְשׁוֹר הַנִּסְקָל, שֶׁהוּא שׁוֹפֵךְ דָּמִים, דִּין הוּא שֶׁיְּהֵי אָסוּר בַּהֲנָיָה! אוֹ חִלּוּף? אִם שׁוֹר הַנִּסְקָל, שֶׁהוּא שׁוֹפֵךְ דָּמִים, הֲרֵי הוּא מֻתָּר בַּהֲנָיָה, וְעֶגְלָה עֲרוּפָה, שֶׁהִיא מְכַפֶּרֶת עַל שְׁפִיכוּת דָּמִים, אֵינוֹ דִין שֶׁתְּהֵי מֻתֶּרֶת בַּהֲנָיָה? תִּלְמֹד לוֹמַר (דברים כא,ד) "וְעָרְפוּ שָׁם אֶת הָעֶגְלָה בַּנָּחַל." דַּנְתִּי וְחִלַּפְתִּי, בָּטַל הַחִלּוּף וְזָכִיתִי לָדוּן בַּתְּחִלָּה: מָה אִם עֶגְלָה עֲרוּפָה, שֶׁהִיא מְכַפֶּרֶת עַל שְׁפִיכוּת דָּמִים, הֲרֵי הִיא אֲסוּרָה בַהֲנָיָה, וְשׁוֹר הַנִּסְקָל, שֶׁהוּא שׁוֹפֵךְ דָּמִים, דִּין הוּא שֶׁיְּהֵי אָסוּר בַּהֲנָיָה.
רַבִּי יִצְחָק אוֹמֵר: אֵינוֹ צָרִיךְ! מָה עֶגְלָה עֲרוּפָה, שֶׁאֵינָהּ לֹא מְטַמָּא אֶת הָאָרֶץ, וְלֹא מְסַלֶּקֶת אֶת הַשְּׁכִינָה, הֲרֵי הִיא אֲסוּרָה בַהֲנָיָה, וְשׁוֹר הַנִּסְקָל, שֶׁהוּא מְטַמֵּא אֶת הָאָרֶץ, וּמְסַלֵּק אֶת הַשְּׁכִינָה, דִּין הוּא שֶׁיְּהֵי אָסוּר בַּהֲנָיָה.
רַבִּי אוֹמֵר: וּמָה, אִם פָּרִים הַנִּשְׂרָפִים וּשְׂעִירִים הַנִּשְׂרָפִים, שֶׁהֵן בָּאִין לְכַפָּרָה לָעוֹלָם, לְפִיכָךְ אֲסוּרִין בַּהֲנָיָה, שׁוֹר הַנִּסְקָל, שֶׁאֵינוֹ בָא לְכַפָּרָה לָעוֹלָם, דִּין הוּא שֶׁיְּהֵי אָסוּר בַּהֲנָיָה. אֵין לִי אֶלָּא בְשָׂרוֹ, עוֹרוֹ מְנַיִן? הָיָה רַבִּי יִשְׁמָעֵאל אוֹמֵר: אָמַרְתָּ קַל וָחֹמֶר: וּמָה, אִם חַטָּאת, שֶׁבְּשָׂרָהּ מֻתָּר בִּשְׁחִיטָתָהּ, עוֹרָהּ אָסוּר בְּמִיתָתָהּ, שׁוֹר הַנִּסְקָל, שֶׁבְּשָׂרוֹ אָסוּר בִּשְׁחִיטָתוֹ, דִּין הוּא שֶׁיְּהֵי עוֹרוֹ אָסוּר בְּמִיתָתוֹ! הֲרֵי נְבֵלָה תּוֹכִיחַ: אַף עַל פִּי שֶׁבְּשָׂרָהּ אָסוּר בִּשְׁחִיטָתָהּ, עוֹרָהּ מֻתָּר בְּמִיתָתָהּ; הִיא תּוֹכִיחַ עַל שׁוֹר הַנִּסְקָל, אַף עַל פִּי שֶׁבְּשָׂרוֹ אָסוּר בִּשְׁחִיטָתוֹ, דִּין הוּא שֶׁיְּהֵי עוֹרוֹ מֻתָּר בְּמִיתָתוֹ.
אָמַר אֶחָד מִתַּלְמִידֵי רַבִּי יִשְׁמָעֵאל: לֹא! אִם אָמַרְתָּ בַנְּבֵלָה, שֶׁהִיא מֻתֶּרֶת בַּהֲנָיָה, לְפִיכָךְ עוֹרָהּ מֻתָּר בְּמִיתָתָהּ, תֹּאמַר בַּשּׁוֹר הַנִּסְקָל, שֶׁהוּא אָסוּר בַּהֲנָיָה, לְפִיכָךְ יְהֵי עוֹרוֹ אָסוּר בַּהֲנָיָה.
<b>"סָקוֹל יִסָּקֵל הַשּׁוֹר וְלֹא יֵאָכֵל אֶת בְּשָׂרוֹ"</b>. <b>"אֶת"</b>, לָמָּה נֶאֱמַר? לְהָבִיא דָּמוֹ וְחֶלְבּוֹ וְעוֹרוֹ.
<b>"וּבַעַל הַשּׁוֹר נָקִי."</b> רַבִּי יְהוּדָה בֶּן בְּתֵירָה אוֹמֵר: נָקִי מִידֵי שָׁמַיִם. שֶׁהָיָה בַדִּין, הוֹאִיל וּמוּעָד בִּסְקִילָה וְתָם בִּסְקִילָה, אִם לָמַדְתָּ עַל מוּעָד, אַף עַל פִּי שֶׁיָּצְאוּ בְעָלָיו מִידֵי בֵית דִּין שֶׁלְּבָשָׂר וָדָם, לֹא יָצְאוּ בְעָלָיו מִידֵי בֵית דִּין שֶׁלַּשָּׁמַיִם, הָא מַה תִּלְמֹד לוֹמַר "וּבַעַל הַשּׁוֹר נָקִי"? נָקִי מִידֵי שָׁמַיִם.
שִׁמְעוֹן בֶּן עַזַּי אוֹמֵר: <b>"וּבַעַל הַשּׁוֹר נָקִי"</b>, נָקִי מֵחֲצִי נֶזֶק. שֶׁהָיָה בַדִּין, הוֹאִיל וְשׁוֹר שֶׁהֵמִית אֶת הַשּׁוֹר, בְּתַשְׁלוּמִין, וְשׁוֹר שֶׁהֵמִית אֶת הָאָדָם, בְּתַשְׁלוּמִין, מַה לְּהַלָּן, מוּעָד מְשַׁלֵּם נֶזֶק שָׁלֵם וְתָם מְשַׁלֵּם חֲצִי נֶזֶק, אַף כָּן מוּעָד מְשַׁלֵּם נֶזֶק שָׁלֵם וְתָם מְשַׁלֵּם חֲצִי נֶזֶק! הָא מַה תִּלְמֹד לוֹמַר <b>"וּבַעַל הַשּׁוֹר נָקִי"</b>? נָקִי מֵחֲצִי נֶזֶק.
רַבָּן גַּמְלִיאֵל אוֹמֵר: (שמות כא,כח) <b>"וּבַעַל הַשּׁוֹר נָקִי"</b>, נָקִי מִדְּמֵי עֶבֶד. שֶׁהָיָה בַדִּין, הוֹאִיל וּמוּעָד בִּסְקִילָה וְתָם בִּסְקִילָה, אִם לָמַדְתָּ עַל מוּעָד שֶׁהוּא מְשַׁלֵּם דְּמֵי הָעֶבֶד, יָכֹל אַף בַּתָּם יְשַׁלֵּם דְּמֵי הָעֶבֶד? הָא מַה תִּלְמֹד לוֹמַר <b>"וּבַעַל הַשּׁוֹר נָקִי"</b>? נָקִי מִדְּמֵי עֶבֶד.
רַבִּי עֲקִיבָה אוֹמֵר: <b>"וּבַעַל הַשּׁוֹר נָקִי"</b>, נָקִי מִדְּמֵי וְלָדוֹת. שֶׁהָיָה בַדִּין, הוֹאִיל וְחִיֵּב בָּאָדָם וְחִיֵּב בַּשּׁוֹר, אִם לָמַדְתָּ עַל אָדָם שֶׁהָיָה מִתְכַּוֵּן לַחֲבֵרוֹ, וְהִכָּה אֶת הָאִשָּׁה וְיָצְאוּ יְלָדֶיהָ, יְשַׁלֵּם דְּמֵי וְלָדוֹת, אַף הַשּׁוֹר שֶׁהָיָה מִתְכַּוֵּן לַחֲבֵרוֹ, וְהִכָּה אִשָּׁה וְיָצְאוּ יְלָדֶיהָ, יְשַׁלֵּם דְּמֵי וְלָדוֹת! הָא מַה תִּלְמֹד לוֹמַר <b>"וּבַעַל הַשּׁוֹר נָקִי"</b>? נָקִי מִדְּמֵי וְלָדוֹת.
(שמות כא,כט) <b>["וְאִם שׁוֹר נַגָּח הוּא מִתְּמֹל שִׁלְשֹׁם, וְהוּעַד בִּבְעָלָיו וְלֹא יִשְׁמְרֶנּוּ, וְהֵמִית אִישׁ אוֹ אִשָּׁה, הַשּׁוֹר יִסָּקֵל, וְגַם בְּעָלָיו יוּמָת."] "וְאִם שׁוֹר נַגָּח הוּא"</b>. בָּא הַכָּתוּב לַחְלֹק בֵּין שׁוֹר תָּם לְמוּעָד. חֲמִשָּׁה דְבָרִים בֵּין שׁוֹר תָּם לְמוּעָד: מוּעָד צָרִיךְ עֵדִים, וְתָם אֵינוֹ צָרִיךְ עֵדִים; מוּעָד מְשַׁלֵּם אֶת הַכֹּפֶר, וְתָם פָּטוּר מִן הַכֹּפֶר; מוּעָד נוֹתֵן שְׁלֹשִׁים סֶלַע, וְתָם אֵינוֹ נוֹתֵן שְׁלֹשִׁים סֶלַע; מוּעָד מְשַׁלֵּם נֶזֶק שָׁלֵם, וְתָם מְשַׁלֵּם חֲצִי נֶזֶק; מוּעָד מְשַׁלֵּם מִן הָעֲלִיָּה, וְתָם מְשַׁלֵּם מִגּוּפוֹ.
<b>"מִתְּמֹל שִׁלְשֹׁם"</b>, יוֹם וְאֶמֶשׁ וְשֶׁלְּפָנָיו. אֵיזֶהוּ שׁוֹר תָּם, וְאֵיזֶהוּ שׁוֹר מוּעָד? מוּעָד, שֶׁהֵעִידוּ בוֹ שְׁלֹשָׁה פְעָמִים, וְתָם, כְּדֵי שֶׁיְּהֵי הַתִּינוֹק מְמַשְׁמֵשׁ בְּקַרְנָיו. דִּבְרֵי רַבִּי מֵאִיר.
רַבִּי יְהוּדָה אוֹמֵר: מוּעָד, שֶׁהֵעִידוּ בוֹ שְׁלֹשָׁה יָמִים, וְתָם, שֶׁיַּחְזֹר בּוֹ שְׁלֹשָׁה יָמִים זֶה אַחַר זֶה.
רַבִּי יוֹסֵה אוֹמֵר: אֲפִלּוּ הֵעִידוּ בוֹ שְׁלֹשָׁה פְעָמִים בְּיוֹם אֶחָד, הֲרֵי זֶה חַיָּב. וּמַה תִּלְמֹד לוֹמַר <b>"מִתְּמֹל שִׁלְשֹׁם"</b>? אֶלָּא אִם כֵּן חָזַר בּוֹ שְׁלֹשָׁה יָמִים זֶה אַחַר זֶה, אֵינוֹ נִדּוֹן אֶלָּא כְתָם.
<b>"וְהוּעַד בִּבְעָלָיו"</b>, מַגִּיד שֶׁאֵינוֹ חַיָּב עַד שֶׁהִתְרוּ בוֹ. <b>"וְלֹא יִשְׁמְרֶנּוּ"</b>, לְהָבִיא שׁוֹמֵר חִנָּם. <b>"וְלֹא יִשְׁמְרֶנּוּ"</b>, כָּרָאוּי לוֹ. מִכָּן אָמָרוּ: שְׁמָרוֹ כָרָאוּי, פָּטוּר, שֶׁלֹּא כָרָאוּי, חַיָּב. קְשָׁרוֹ בְּמוֹסֵרָה וְיָצָא וְהִזִּיק,<sup class="footnote-marker">*</sup><i class="footnote">מוֹסֵרָה: חבל עבה. חבל הקשור לרסן.</i> תָּם פָּטוּר וּמוּעָד חַיָּב, שֶׁנֶּאֱמַר: (שמות כא,לו) "וְלֹא יִשְׁמְרֶנּוּ בְּעָלָיו", לֹא שְׁמָרוֹ זֶה. דִּבְרֵי רַבִּי מֵאִיר.
רַבִּי יְהוּדָה אוֹמֵר: תָּם חַיָּב, וּמוּעָד פָּטוּר, שֶׁנֶּאֱמַר: (שמות כא,לו) "וְלֹא יִשְׁמְרֶנּוּ בְּעָלָיו", וְשָׁמוּר הוּא זֶה.
רַבִּי אֶלְעָזָר אוֹמֵר: אֵין לוֹ שְׁמִירָה אֶלָּא סַכִּין.<sup class="footnote-marker">*</sup><i class="footnote">סַכִּין: סכין שחיטה. אי-אפשר למנוע מן השור המועד להזיק אלא על ידי המתתו.</i> רַבִּי אֱלִיעֶזֶר בֶּן יַעֲקֹב פּוֹטֵר בָּזֶה וּבָזֶה.
<b>"וְהֵמִית אִישׁ אוֹ אִשָּׁה"</b>. מֻפְנֶה לְהַקִּישׁ וְלָדוּן גְּזֵרָה שָׁוָה. <b>"הַשּׁוֹר יִסָּקֵל"</b>, לָמָּה נֶאֱמַר? עַד שֶׁלֹּא יֹאמַר, יֵשׁ לִי בַדִּין: אִם הַתָּם בִּסְקִילָה, מוּעָד לֹא יְהֵי בִסְקִילָה? לֹא! אִם אָמַרְתָּ בַתָּם, שֶׁאֵינוֹ מְשַׁלֵּם אֶת הַכֹּפֶר, לְפִיכָךְ הוּא בִסְקִילָה, תֹּאמַר בַּמּוּעָד שֶׁהוּא מְשַׁלֵּם אֶת הַכֹּפֶר, לְפִיכָךְ לֹא יְהֵי בִסְקִילָה! תִּלְמֹד לוֹמַר <b>"הַשּׁוֹר יִסָּקֵל"</b>.
דָּבָר אַחֵר: הָיָה בַכְּלָל וְיָצָא לִדּוֹן בְּחָדָשׁ, וְהֶחְזִירוֹ הַכָּתוּב לִכְלָלוֹ.
רַבִּי עֲקִיבָה אוֹמֵר: <b>"הַשּׁוֹר יִסָּקֵל וְגַם בְּעָלָיו יוּמָת"</b>, הִקִּישׁ מִיתַת הַשּׁוֹר לְמִיתַת בְּעָלִים: מָה מִיתַת בְּעָלִים בְּעֶשְׂרִים וּשְׁלֹשָׁה, אַף מִיתַת הַשּׁוֹר בְּעֶשְׂרִים וּשְׁלֹשָׁה.
<b>"וְגַם בְּעָלָיו יוּמָת"</b>, יוּמָת בִּידֵי שָׁמַיִם. אַתָּה אוֹמֵר בִּידֵי שָׁמַיִם, אוֹ אֵינוֹ אֶלָּא בִידֵי אָדָם? כְּשֶׁהוּא אוֹמֵר: (שמות כא,ל) "אִם כֹּפֶר יוּשַׁת עָלָיו, וְנָתַן פִּדְיֹן נַפְשׁוֹ", הָא נוֹתְנִין פִּדָּיוֹן לַמּוּמָתִין בִּידֵי שָׁמַיִם. עֲדַיִן אֲנִי אוֹמֵר, יוּמָת בִּידֵי שָׁמַיִם! אַתָּה אוֹמֵר יוּמָת בִּידֵי שָׁמַיִם, אוֹ אֵינוֹ אֶלָּא בִּידֵי אָדָם? כְּשֶׁהוּא אוֹמֵר: (במדבר לה,לא) "וְלֹא תִקְחוּ כֹפֶר לְנֶפֶשׁ רֹצֵחַ, אֲשֶׁר הוּא רָשָׁע לָמוּת", הָא אֵין נוֹתְנִין פִּדָּיוֹן לַמּוּמָתִין בִּידֵי אָדָם, אֲבָל נוֹתְנִין פִּדָּיוֹן לַמּוּמָתִין בִּידֵי שָׁמַיִם.
(שמות כא,ל) <b>"אִם כֹּפֶר יוּשַׁת עָלָיו, וְנָתַן פִּדְיֹן נַפְשׁוֹ כְּכֹל אֲשֶׁר יוּשַׁת עָלָיו." </b> פִּדְיוֹן נַפְשׁוֹ שֶׁלַּמּוּמָת. דִּבְרֵי רַבִּי יִשְׁמָעֵאל.
רַבִּי עֲקִיבָה אוֹמֵר: פִּדְיוֹן נַפְשׁוֹ שֶׁלַּמֵּמִית. וְכֵן מָצִינוּ, שֶׁאֵין נוֹתְנִין פִּדָּיוֹן לַמּוּמָתִין בִּידֵי אָדָם בְּכָל מָקוֹם. חַיָּבֵי מִיתוֹת בֵּית דִּין, אֵין לָהֶן פִּדָּיוֹן, שֶׁנֶּאֱמַר: (ויקרא כז,כט) "כָּל חֵרֶם אֲשֶׁר יָחֳרַם מִן הָאָדָם, לֹא יִפָּדֶה, מוֹת יוּמָת."
רַבִּי יִשְׁמָעֵאל אוֹמֵר: בֹּא וּרְאֵה רַחֲמָיו שֶׁלְּמִי שֶׁאָמַר וְהָיָה הָעוֹלָם עַל בָּשָׂר וָדָם! שֶׁאָדָם קוֹנֶה אֶת עַצְמוֹ בְּמָמוֹן מִידֵי שָׁמַיִם, שֶׁנֶּאֱמַר: (שמות ל,יב) "כִּי תִשָּׂא אֶת רֹאשׁ בְּנֵי יִשְׂרָאֵל לִפְקֻדֵיהֶם, וְנָתְנוּ אִישׁ כֹּפֶר נַפְשׁוֹ לַיי בִּפְקֹד אֹתָם, וְלֹא יִהְיֶה בָהֶם נֶגֶף בִּפְקֹד אֹתָם." וְאוֹמֵר (מלכים ב יב,ה) "אִישׁ כֶּסֶף נַפְשׁוֹת עֶרְכּוֹ". וְאוֹמֵר (משלי יג,י) "כֹּפֶר נֶפֶשׁ אִישׁ עָשְׁרוֹ". וְאוֹמֵר: *(דניאל ד,כד)<sup class="footnote-marker">*</sup><i class="footnote">* לָכֵן, הַמֶּלֶךְ, שֶׁעֲצָתִי תִהְיֶה יָפָה עָלֶיךָ, וַחֲטָאֶיךָ בְּצִדְקָה פְּדֵה.</i> "לָהֵן מַלְכָּא מִלְכִּי יִשְׁפַּר עֲלָךְ, וַחֲטָאָךְ בְּצִדְקָה פְרֻק". וְאוֹמֵר: (איוב לג,כג) "אִם יֵשׁ עָלָיו מַלְאָךְ מֵלִיץ אֶחָד מִנִּי אָלֶף, לְהַגִּיד לְאָדָם יָשְׁרוֹ." וְאוֹמֵר (איוב לג,כד) "וַיְחֻנֶּנּוּ וַיֹּאמֶר: פְּדָעֵהוּ מֵרֶדֶת שָׁחַת, מָצָאתִי כֹפֶר."
נִמְצֵינוּ לְמֵדִים: קָדָשִׁים, יֵשׁ לָהֶם פִּדָּיוֹן, קָדָשִׁים, אֵין לָהֶם פִּדָּיוֹן. אֲסוּרִים בַּאֲכִילָה, יֵשׁ לָהֶם פִּדָּיוֹן; אֲסוּרִים בַּאֲכִילָה, אֵין לָהֶם פִּדָּיוֹן. אֲסוּרִים בַּהֲנָיָה, יֵשׁ לָהֶם פִּדָּיוֹן; אֲסוּרִין בַּהֲנָיָה, אֵין לָהֶם פִּדָּיוֹן. שָׂדוֹת וּכְרָמִים, יֵשׁ לָהֶם פִּדָּיוֹן; שָׂדוֹת וּכְרָמִים, אֵין לָהֶם פִּדָּיוֹן. עֲבָדִים וּשְׁפָחוֹת, יֵשׁ לָהֶן פִּדָּיוֹן; עֲבָדִים וּשְׁפָחוֹת, אֵין לָהֶם פִּדָּיוֹן. חַיָּבֵי מִיתוֹת, יֵשׁ לָהֶן פִּדָּיוֹן; חַיָּבֵי מִיתוֹת, אֵין לָהֶן פִּדָּיוֹן. אַף לֶעָתִיד לָבֹא, יֵשׁ לָהֶם פִּדָּיוֹן, שֶׁנֶּאֱמַר: (תהלים מט,ח-ט) "אָח לֹא פָדֹה יִפְדֶּה אִישׁ, לֹא יִתֵּן לֵאלֹהִים כָּפְרוֹ. וְיֵקַר פִּדְיוֹן נַפְשָׁם וְחָדַל לְעוֹלָם."
חֲבִיבִין יִשְׂרָאֵל, שֶׁנָּתַן הַקֹּדֶשׁ אֻמּוֹת הָעוֹלָם כַּפָּרָה תַּחַת נַפְשׁוֹתֵיהֶן, שֶׁנֶּאֱמַר: (ישעיה מג,ג) "נָתַתִּי כָפְרְךָ מִצְרַיִם, כּוּשׁ וּסְבָא תַּחְתֶּיךָ." מִפְּנֵי מָה? (ישעיה מג,ד) "מֵאֲשֶׁר יָקַרְתָּ בְעֵינַי, נִכְבַּדְתָּ, וַאֲנִי אֲהַבְתִּיךָ, וְאֶתֵּן אָדָם תַּחְתֶּיךָ, וּלְאֻמִּים תַּחַת נַפְשֶׁךָ."

Chapter 11

(שמות כא,לא) <b>"אוֹ בֵן יִגָּח אוֹ בַת יִגָּח כַּמִּשְׁפָּט הַזֶּה יֵעָשֶׂה לּוֹ."</b> לָמָּה נֶאֱמַר? לְפִי שֶׁהוּא אוֹמֵר: (שמות כא,כט) "וְהֵמִית אִישׁ אוֹ אִשָּׁה", אֵין לִי אֶלָּא גְּדוֹלִים, קְטַנִּים מְנַיִן? תִּלְמֹד לוֹמַר <b>"אוֹ בֵן יִגָּח אוֹ בַת יִגָּח"</b>. אֵין לִי אֶלָּא בֶּן גָּמוּר אוֹ בַּת גְּמוּרָה, טוּמְטוּם וְאַנְדְּרוֹגִינוֹס מְנַיִן? תִּלְמֹד לוֹמַר <b>"אוֹ בֵן יִגָּח אוֹ בַת יִגָּח"</b>. אֵין לִי אֶלָּא בְּנוֹ וּבִתּוֹ שֶׁלְּאַחֵר, בְּנוֹ וּבִתּוֹ שֶׁלְּעַצְמוֹ מְנַיִן? תִּלְמֹד לוֹמַר: (שמות כא,ט) "כְּמִשְׁפַּט הַבָּנוֹת יַעֲשֶׂה לָּהּ." אֵין לִי אֶלָּא יִשְׂרָאֵל, גֵּרִים מְנַיִן? תִּלְמֹד לוֹמַר <b>"כַּמִּשְׁפָּט הַזֶּה יֵעָשֶׂה לּוֹ."</b>
(שמות כא,לב) <b>"אִם עֶבֶד יִגַּח הַשּׁוֹר אוֹ אָמָה, כֶּסֶף שְׁלֹשִׁים שְׁקָלִים יִתֵּן לַאדֹנָיו וְהַשּׁוֹר יִסָּקֵל." </b> אַף עֶבֶד וְאָמָה הָיוּ בַכְּלָל, שֶׁנֶּאֱמַר: (שמות כא,כט) "וְהֵמִית אִישׁ אוֹ אִשָּׁה". וַהֲרֵי הַכָּתוּב מוֹצִיאוֹ מִכְּלָלוֹ, לְהָקֵל עָלָיו וּלְהַחְמִיר עָלָיו: לְהָקֵל עָלָיו, שֶׁאִם הָיָה יָפֶה מֵאָה מָנֶה, נוֹתֵן לוֹ שְׁלֹשִׁים סֶלַע; לְהַחְמִיר עָלָיו, שֶׁאִם אֵינוֹ יָפֶה אֶלָּא דֵּינָר זָהָב, נוֹתֵן לוֹ שְׁלֹשִׁים סֶלַע.
<b>"אִם עֶבֶד יִגַּח הַשּׁוֹר, אוֹ אָמָה"</b>. לְחַיֵּב עַל זֶה בִּפְנֵי עַצְמוֹ וְעַל זֶה בִּפְנֵי עַצְמוֹ.
דָּבָר אַחֵר: <b>"אִם עֶבֶד יִגַּח הַשּׁוֹר, אוֹ אָמָה"</b>, בַּכְּנַעֲנִי הַכָּתוּב מְדַבֵּר, אוֹ אֵינוֹ מְדַבֵּר אֶלָּא בָּעִבְרִי? כְּשֶׁהוּא אוֹמֵר <b>"כֶּסֶף שְׁלֹשִׁים שְׁקָלִים יִתֵּן לַאדֹנָיו"</b>, הֲרֵי בַכְּנַעֲנִי הַכָּתוּב מְדַבֵּר.
<b>"כֶּסֶף שְׁלֹשִׁים שְׁקָלִים יִתֵּן לַאדֹנָיו"</b>, אֶחָד אִישׁ וְאֶחָד אִשָּׁה.
דָּבָר אַחֵר: <b>"וְהַשּׁוֹר יִסָּקֵל"</b>, לָמָּה נֶאֱמַר? הָיָה בַכְּלָל וְיָצָא לִדּוֹן בְּחִדּוּשׁ,<sup class="footnote-marker">*</sup><i class="footnote">הָיָה בַכְּלָל וְיָצָא לִדּוֹן בְּחִדּוּשׁ: זה אחד מן הכללים שבהם נדרשת התורה, כמו שנאמר בספרא בברייתא דרבי ישמעאל: כל דבר שהיה בכלל ויצא מן הכלל לידון בדבר חדש ואי אתה יכול להחזירו לכללו עד שיחזירנו הכתוב לכללו בפירוש.</i> וְהֶחְזִירוֹ הַכָּתוּב לִכְלָלוֹ.
<b>"וְהַשּׁוֹר יִסָּקֵל"</b>, לָמָּה נֶאֱמַר? עַד שֶׁלֹּא יֹאמַר, יֵשׁ לִי בַדִּין: הוֹאִיל וְהוּא בְמִיתָה עַל עַבְדּוֹ וְעַל אֲמָתוֹ, וְאַחַר בְּמִיתָה עַל עַבְדּוֹ וְעַל אֲמָתוֹ, וְשׁוֹרוֹ בְּמִיתָה עַל עַבְדּוֹ וְעַל אֲמָתוֹ, וְשׁוֹר אַחֵר בְּמִיתָה עַל עַבְדּוֹ וְעַל אֲמָתוֹ, אִם לָמַדְתָּ שֶׁחָלַק בֵּינוֹ לְבֵין אַחֵר בְּמִיתָה עַל עַבְדּוֹ וְעַל אֲמָתוֹ, נַחְלֹק בֵּין שׁוֹרוֹ לְשׁוֹר אַחֵר בְּמִיתָה עַל עַבְדּוֹ וַאֲמָתוֹ! תִּלְמֹד לוֹמַר <b>"וְהַשּׁוֹר יִסָּקֵל."</b> מַגִּיד הַכָּתוּב, אַף עַל פִּי שֶׁחָלַק בֵּינוֹ לְבֵין אַחֵר בְּמִיתָה עַל עַבְדּוֹ וְעַל אֲמָתוֹ, לֹא נַחְלֹק בֵּין שׁוֹרוֹ לְשׁוֹר אַחֵר בְּמִיתָה עַל עַבְדּוֹ וְעַל אֲמָתוֹ.
(שמות כא,לג) <b>["וְכִי יִפְתַּח אִישׁ בּוֹר, אוֹ כִּי יִכְרֶה אִישׁ בֹּר, וְלֹא יְכַסֶּנּוּ וְנָפַל שָׁמָּה שּׁוֹר אוֹ חֲמוֹר."] "וְכִי יִפְתַּח אִישׁ בּוֹר"</b>. לָמָּה נֶאֱמַר? עַד שֶׁלֹּא יֹאמַר, יֵשׁ לִי בַדִּין: הוֹאִיל וְהַשּׁוֹר מָמוֹנוֹ, וְהַבּוֹר מָמוֹנוֹ, אִם לָמַדְתָּ עַל שֶׁהוּא חַיָּב עַל יְדֵי שׁוֹרוֹ, לֹא יְהֵי חַיָּב עַל יְדֵי בוֹרוֹ? תִּלְמֹד לוֹמַר <b>"אוֹ כִּי יִכְרֶה אִישׁ בֹּר"</b>. הָא לְפִי שֶׁלֹּא זָכִיתִי מִן הַדִּין, צָרִיךְ הַכָּתוּב לַהֲבִיאוֹ.
דָּבָר אַחֵר: <b>"וְכִי יִפְתַּח אִישׁ בּוֹר, אוֹ כִּי יִכְרֶה אִישׁ בֹּר, וְלֹא יְכַסֶּנּוּ, וְנָפַל שָׁמָּה שּׁוֹר אוֹ חֲמוֹר." </b>לְחַיֵּב עַל זֶה בִּפְנֵי עַצְמוֹ, וְעַל זֶה בִּפְנֵי עַצְמוֹ.
דָּבָר אַחֵר: <b>"וְכִי יִפְתַּח אִישׁ בּוֹר"</b>, אֵין לִי אֶלָּא פוֹתֵחַ, כּוֹרֶה מְנַיִן? תִּלְמֹד לוֹמַר <b>"אוֹ כִּי יִכְרֶה אִישׁ בֹּר"</b>. עַד שֶׁלֹּא יֹאמַר, יֵשׁ לִי בַדִּין: אִם הַפּוֹתֵחַ חַיָּב, הַכּוֹרֶה לֹא יְהֵי חַיָּב? הָא אִם אָמַרְתָּ כֵּן, עָנַשְׁתָּ מִן הַדִּין! לְכָךְ נֶאֱמַר <b>"אוֹ כִּי יִכְרֶה"</b>, לְלַמְּדָךְ שֶׁאֵין עוֹנְשִׁין מִן הַדִּין.
דָּבָר אַחֵר: <b>"וְכִי יִפְתַּח אִישׁ בּוֹר אוֹ כִּי יִכְרֶה אִישׁ בֹּר"</b>, הִקִּישׁ פּוֹתֵחַ לַכּוֹרֶה וְכוֹרֶה לַפּוֹתֵחַ: מַה פּוֹתֵחַ בִּרְשׁוּת פָּטוּר, אַף כּוֹרֶה בִּרְשׁוּת פָּטוּר; וּמַה כּוֹרֶה כַּשִּׁעוּר, אַף פּוֹתֵחַ כַּשִּׁעוּר.
רַבִּי יְהוּדָה בֶּן בְּתֵירָה אוֹמֵר: לֹא הֲרֵי פוֹתֵחַ כַּהֲרֵי כוֹרֶה, וְלֹא כוֹרֶה כַּהֲרֵי פוֹתֵחַ; הַצַּד הַשָּׁוֶה שֶׁבָּהֶן, שֶׁהוּא חַיָּב בְּשָׁמְרוֹ חַיָּב בְּנִזְקוֹ, אַף כָּל שֶׁהוּא חַיָּב בְּשָׁמְרוֹ חַיָּב בְּנִזְקוֹ. אֵין לִי אֶלָּא פוֹתֵחַ וְכוֹרֶה; סִיְּדוֹ וְכִיְּרוֹ<sup class="footnote-marker">*</sup><i class="footnote">סִיְּדוֹ וְכִיְּרוֹ: טח אותו בסיד וגלף בטיח צורות בולטות.</i> וְצִיְּרוֹ וְעָשָׂה בוֹ,<sup class="footnote-marker">*</sup><i class="footnote">סִיְּדוֹ וְכִיְּרוֹ וְצִיְּרוֹ וְעָשָׂה בוֹ: עשה בו עבודות שונות שאינן פתיחה או כריה.</i> מְנַיִן? תִּלְמֹד לוֹמַר <b>"וְלֹא יְכַסֶּנּוּ"</b>, הָא לֹא פְתִיחָה וְלֹא כִרְיָה גָרְמָה, אֶלָּא כִּסּוּי גּוֹרֵם.
<b>"וְלֹא יְכַסֶּנּוּ"</b>, לְהָבִיא שׁוֹמֵר חִנָּם.
<b>"וְלֹא יְכַסֶּנּוּ"</b>, כָּרָאוּי לוֹ. מִכָּן אָמָרוּ: כִּסָּהוּ כָרָאוּי, פָּטוּר; שֶׁלֹּא כָרָאוּי, חַיָּב. כִּסָּהוּ, וְגִלָּהוּ אַחֵר, הַמְגַלֶּה חַיָּב. הַשּׁוּתָפִין שֶׁכִּסּוּ אֶת הַבּוֹר, אִם גִּלָּהוּ אֶחָד מֵהֶם, הַמְגַלֶּה חַיָּב. נִתְגַּלָּה וְיָדַע בּוֹ אֶחָד, זֶה שֶׁיָּדַע בּוֹ חַיָּב, וְזֶה שֶׁלֹּא יָדַע בּוֹ פָטוּר.
<b>"וְנָפַל שָׁמָּה שּׁוֹר אוֹ חֲמוֹר." "שׁוֹר"</b>, וְלֹא שׁוֹר וְכֵלָיו, <b>"חֲמוֹר"</b>, וְלֹא חֲמוֹר וְכֵלָיו. שֶׁהָיָה בַדִּין: וּמָה, אִם בִּמְקוֹם שֶׁלֹּא חַיָּב עַל הַבְּהֵמָה, חַיָּב עַל הַכֵּלִים, וְכָן שֶׁחַיָּב עַל הַבְּהֵמָה, אֵינוֹ דִין שֶׁיְּהֵי חַיָּב עַל הַכֵּלִים? תִּלְמֹד לוֹמַר <b>"וְנָפַל שָׁמָּה שּׁוֹר אוֹ חֲמוֹר." "שׁוֹר"</b> וְלֹא כֵלָיו, <b>"חֲמוֹר"</b> וְלֹא כֵלָיו.
<b>"וְנָפַל שָׁמָּה"</b>, בְּדֶרֶךְ הִלּוּכוֹ. מִכָּן אָמָרוּ: נָפַל לְפָנָיו מִקּוֹל הַכִּרְיָה, חַיָּב; לְאַחֲרָיו מִקּוֹל הַכִּרְיָה, פָּטוּר. אֲבָל בַּבּוֹר, בֵּין לְפָנָיו וּבֵין לְאַחֲרָיו, חַיָּב.
(שמות כא,לד) <b>["בַּעַל הַבּוֹר יְשַׁלֵּם, כֶּסֶף יָשִׁיב לִבְעָלָיו, וְהַמֵּת יִהְיֶה לּוֹ."] "בַּעַל הַבּוֹר יְשַׁלֵּם"</b>, מִכָּל מָקוֹם.
<b>"כֶּסֶף יָשִׁיב לִבְעָלָיו"</b>. אֵין לִי אֶלָּא כֶּסֶף, בְּהֵמָה מְנַיִן? הֲרֵי אַתְּ דָּן: נֶאֱמַר כָּן <b>"וְהַמֵּת יִהְיֶה לּוֹ"</b>, וְנֶאֱמַר לְהַלָּן (שמות כא,לו) "וְהַמֵּת יִהְיֶה לּוֹ." מַה לְּהַלָּן בְּהֵמָה, אַף כָּן בְּהֵמָה; מָה כָּן כֶּסֶף, אַף לְהַלָּן כֶּסֶף.
<b>"וְהַמֵּת יִהְיֶה לּוֹ"</b>, לַנִּזָּק. אַתָּה אוֹמֵר לַנִּזָּק, אוֹ אֵינוֹ אֶלָּא לַמַּזִּיק? אָמַרְתָּ, אִלּוּ כֵּן הָיָה, מַה תִּלְמֹד לוֹמַר <b>"וְהַמֵּת יִהְיֶה לּוֹ"</b>? לַנִּזָּק! אֶלָּא מַגִּיד שֶׁשָּׁמִין דְּמֵי נִבְלָתוֹ, וּמְנַכֶּה לוֹ דְמֵי נִזְקוֹ.

Chapter 12

(שמות כא,לה) <b>["וְכִי יִגֹּף שׁוֹר אִישׁ אֶת שׁוֹר רֵעֵהוּ וָמֵת, וּמָכְרוּ אֶת הַשּׁוֹר הַחַי וְחָצוּ אֶת כַּסְפּוֹ, וְגַם אֶת הַמֵּת יֶחֱצוּן."] "וְכִי יִגֹּף"</b>. בִּכְלַל נְגִיפָה נְגִיחָה, דְּחִיָּה, רְבִיצָה, בְּעִיטָה.<sup class="footnote-marker">*</sup><i class="footnote">דְּחִיָּה: דחיפה.</i> דִּבְרֵי רַבִּי יֹאשִׁיָּה. אַבָּא חֲנִין אוֹמֵר מִשּׁוּם רַבִּי אֱלִיעֶזֶר: בִּכְלַל נְגִיפָה נְגִיחָה, דְּחִיָּה, רְבִיצָה, וּבְעִיטָה; וּנְשִׁיכָה מְנַיִן? תִּלְמֹד לוֹמַר (שמות כא,לו) "וְלֹא יִשְׁמְרֶנּוּ בְּעָלָיו". וַהֲרֵי דְבָרִים קַל וָחֹמֶר: אִם כְּשֶׁשְּׁמָרוֹ וְיָצָא וְהִזִּיק, חַיָּב, קַל וָחֹמֶר עַד שֶׁלֹּא יִשְׁמְרֶנּוּ. וּמַה תִּלְמֹד לוֹמַר "וְלֹא יִשְׁמְרֶנּוּ"? אֶלָּא שֶׁהוֹסִיף הַכָּתוּב עוֹד שְׁמִירָה אַחֶרֶת, וְאֵי זוֹ זוֹ? זוֹ נְשִׁיכָה.
<b>"שׁוֹר אִישׁ"</b>, לְהוֹצִיא שׁוֹר שֶׁלַּקָּטָן. <b>"שׁוֹר אִישׁ"</b>, לְהָבִיא שׁוֹר שֶׁלַּאֲחֵרִים. <b>"רֵעֵהוּ"</b>, לְהוֹצִיא שׁוֹר שֶׁלַּנָּכְרִי, שׁוֹר כּוּתִי, שׁוֹר גֵּר.
<b>"וְכִי יִגֹּף שׁוֹר אִישׁ אֶת שׁוֹר רֵעֵהוּ וָמֵת, וּמָכְרוּ אֶת הַשּׁוֹר הַחַי וְחָצוּ אֶת כַּסְפּוֹ, וְגַם אֶת הַמֵּת יֶחֱצוּן."</b> יָכֹל בְּשָׁוִים הַכָּתוּב מְדַבֵּר, אוֹ אֵינוֹ אֶלָּא בְּשָׁוִים וּבְשֶׁאֵינָן שָׁוִים? אָמַרְתָּ, מַה דֶּרֶךְ הַמַּזִּיקִין, נִשְׂכָּרִין אוֹ מַפְסִידִין? מַפְסִידִין; אַף הַנִּזָּקִין, נוֹטְלִין נִזְקָן אוֹ יָתֵר עַל נִזְקָן? נִזְקָן וְלֹא יוֹתֵר עַל נִזְקָן.
רַבִּי עֲקִיבָה אוֹמֵר: נֶאֶמְרָה חֲצִיָּה בַּחַי וְנֶאֶמְרָה חֲצִיָּה בַמֵּת. הָא בְּשָׁוִין הַכָּתוּב מְדַבֵּר.
<b>"וְגַם אֶת הַמֵּת יֶחֱצוּן."</b> מִכָּן אָמָרוּ: שׁוֹר שָׁוֶה מָנֶה שֶׁנָּגַח שׁוֹר שָׁוֶה מָנֶה, שׁוֹר שָׁוֶה מָאתַיִם שֶׁנָּגַח שׁוֹר שָׁוֶה מָאתַיִם, נוֹטֵל חֶצְיוֹ; שׁוֹר שָׁוֶה מָנֶה שֶׁנָּגַח שׁוֹר שָׁוֶה מָאתַיִם, נוֹטֵל כֻּלּוֹ; שׁוֹר שָׁוֶה מָאתַיִם שֶׁנָּגַח שׁוֹר שָׁוֶה מָנֶה, נוֹטֵל רְבִיעִי.
שׁוֹר שָׁוֶה מָאתַיִם שֶׁנָּגַח שׁוֹר שָׁוֶה מָאתַיִם, אָמַר רַבִּי מֵאִיר: עַל זֶה נֶאֱמַר: <b>"וּמָכְרוּ אֶת הַשּׁוֹר הַחַי וְחָצוּ אֶת כַּסְפּוֹ"</b>. אָמַר לוֹ רַבִּי עֲקִיבָה: קְרָא אֶת כָּל הַמִּקְרָא הַזֶּה <b>"וְגַם אֶת הַמֵּת יֶחֱצוּן"</b>, וְאֵי זֶה זֶה? זֶה שׁוֹר שָׁוֶה מָאתַיִם שֶׁנָּגַח שׁוֹר שָׁוֶה מָאתַיִם, וְהַנְּבֵלָה מָנֶה. מוֹכְרִין אֶת הַחַי, וְאֶת הַמֵּת חוֹלְקִין בְּשָׁוֶה, וּבַעַל הַנְּבֵלָה מְטַפֵּל בְּנִבְלָתוֹ, לְכָךְ נֶאֱמַר <b>"וְגַם אֶת הַמֵּת יֶחֱצוּן"</b>.
(שמות כא,לו) <b>"אוֹ נוֹדַע כִּי שׁוֹר נַגָּח הוּא מִתְּמוֹל שִׁלְשֹׁם, וְלֹא יִשְׁמְרֶנּוּ בְּעָלָיו, שַׁלֵּם יְשַׁלֵּם שׁוֹר תַּחַת הַשּׁוֹר, וְהַמֵּת יִהְיֶה לּוֹ."</b> בָּא הַכָּתוּב לַחְלֹק בֵּין שׁוֹר תָּם לְמוּעָד. חֲמִשָּׁה דְבָרִים בֵּין שׁוֹר תָּם לְמוּעָד: מוּעָד צָרִיךְ עֵדִים, וְתָם אֵין צָרִיךְ עֵדִים. מוּעָד מְשַׁלֵּם אֶת הַכֹּפֶר, וְתָם פָּטוּר מִן הַכֹּפֶר. מוּעָד נוֹתֵן שְׁלֹשִׁים סֶלַע, וְתָם אֵינוֹ נוֹתֵן שְׁלֹשִׁים סֶלַע. מוּעָד מְשַׁלֵּם נֶזֶק שָׁלֵם, וְתָם מְשַׁלֵּם חֲצִי נֶזֶק. מוּעָד מְשַׁלֵּם מִן הָעֲלִיָּה, וְתָם מִגּוּפוֹ.
<b>"מִתְּמוֹל שִׁלְשֹׁם"</b>. יוֹם וְאֶמֶשׁ וְשֶׁלְּפָנָיו.
אֵיזֶהוּ שׁוֹר תָּם וְאֵי זֶה הוּא שׁוֹר מוּעָד? מוּעָד, שֶׁהֵעִידוּ בוֹ שְׁלֹשָׁה פְעָמִים, וְתָם, כְּדֵי שֶׁיְּהֵי הַתִּינוֹק מְמַשְׁמֵשׁ בְּקַרְנָיו. דִּבְרֵי רַבִּי מֵאִיר.
רַבִּי יְהוּדָה אוֹמֵר: מוּעָד, שֶׁהֵעִידוּ בוֹ שְׁלֹשָׁה יָמִים, וְתָם, שֶׁיַּחְזֹר בּוֹ שְׁלֹשָׁה יָמִים זֶה אַחַר זֶה. רַבִּי יוֹסֵה אוֹמֵר: אֲפִלּוּ הֵעִידוּ בוֹ שְׁלֹשָׁה פְעָמִים בְּיוֹם אֶחָד, הֲרֵי זֶה חַיָּב. וּמַה תִּלְמֹד לוֹמַר <b>"מִתְּמוֹל שִׁלְשֹׁם"</b>? אֶלָּא אִם כֵּן חָזַר בּוֹ שְׁלֹשָׁה יָמִים זֶה אַחַר זֶה, אֵינוֹ נִדּוֹן אֶלָּא כְתָם.
<b>"וְהוּעַד"</b>, מַגִּיד שֶׁאֵינוֹ חַיָּב עַד שֶׁהִתְרוּ בוֹ. <b>"וְלֹא יִשְׁמְרֶנּוּ"</b>, לְהָבִיא שׁוֹמֵר חִנָּם. <b>"וְלֹא יִשְׁמְרֶנּוּ"</b>, כָּרָאוּי לוֹ. מִכָּן אָמָרוּ: שְׁמָרוֹ כָרָאוּי, פָּטוּר, שֶׁלֹּא כָרָאוּי, חַיָּב. קְשָׁרוֹ בְמוֹסֵרָה, וְיָצָא וְהִזִּיק, תָּם פָּטוּר, וּמוּעָד חַיָּב, שֶׁנֶּאֱמַר: <b>"וְלֹא יִשְׁמְרֶנּוּ בְּעָלָיו"</b>, לֹא שְׁמָרוֹ זֶה. דִּבְרֵי רַבִּי מֵאִיר.
רַבִּי יְהוּדָה אוֹמֵר: תָּם חַיָּב, וּמוּעָד פָּטוּר, שֶׁנֶּאֱמַר: (שמות כא,לו) <b>"וְלֹא יִשְׁמְרֶנּוּ בְּעָלָיו"</b>, וְשָׁמוּר הוּא זֶה.
רַבִּי אֶלְעָזָר אוֹמֵר: אֵין לוֹ שְׁמִירָה אֶלָּא סַכִּין.
רַבִּי אֱלִיעֶזֶר בֶּן יַעֲקֹב פּוֹטֵר בָּזֶה וּבָזֶה.
<b>"שַׁלֵּם יְשַׁלֵּם שׁוֹר"</b>. אֵין לִי אֶלָּא בְהֵמָה, כֶּסֶף מְנַיִן? הֲרֵי אַתְּ דָּן: נֶאֱמַר כָּן <b>"וְהַמֵּת יִהְיֶה לּוֹ"</b>, וְנֶאֱמַר לְהַלָּן "וְהַמֵּת יִהְיֶה לּוֹ" מַה כָּן בְּהֵמָה, אַף לְּהַלָּן בְּהֵמָה, מַה לְּהַלָּן כֶּסֶף, אַף כָּן כֶּסֶף.
<b>"וְהַמֵּת יִהְיֶה לּוֹ"</b>, לַנִּזָּק. אַתָּה אוֹמֵר לַנִּזָּק, אוֹ אֵינוֹ אֶלָּא לַמַּזִּיק? אָמַרְתָּ, אִלּוּ כֵּן הָיָה, מַה תִּלְמֹד לוֹמַר <b>"וְהַמֵּת יִהְיֶה לּוֹ"</b>? לַנִּזָּק! אֶלָּא מַגִּיד שֶׁשָּׁמִין דְּמֵי נִבְלָתוֹ, וּמְנַכֶּה לוֹ דְּמֵי נִזְקוֹ.
(שמות כא,לז) <b>"כִּי יִגְנֹב אִישׁ שׁוֹר אוֹ שֶׂה, וּטְבָחוֹ אוֹ מְכָרוֹ, חֲמִשָּׁה בָקָר יְשַׁלֵּם תַּחַת הַשּׁוֹר, וְאַרְבַּע צֹאן תַּחַת הַשֶּׂה."</b> אַף הַטּוֹבֵחַ וְהַמּוֹכֵר הָיוּ בַכְּלָל, שֶׁנֶּאֱמַר: (שמות כב,ו) "אִם יִמָּצֵא הַגַּנָּב, יְשַׁלֵּם שְׁנָיִם." וַהֲרֵי הַכָּתוּב מוֹצִיאוֹ מִכְּלָלוֹ, לְהַחְמִיר עָלָיו לְשַׁלֵּם תַּשְׁלוּמֵי אַרְבָּעָה וַחֲמִשָּׁה. לְכָךְ נֶאֶמְרָה הַפָּרָשָׁה.
<b>"שׁוֹר אוֹ שֶׂה"</b>, לְחַיֵּב עַל זֶה בִּפְנֵי עַצְמוֹ, וְעַל זֶה בִּפְנֵי עַצְמוֹ.
<b>"וּטְבָחוֹ"</b>. אֵין לִי אֶלָּא טוֹבֵחַ, מוֹכֵר מְנַיִן? תִּלְמֹד לוֹמַר <b>"אוֹ מְכָרוֹ"</b>. עַד שֶׁלֹּא יֹאמַר, יֵשׁ לִי בַדִּין: אִם הַטּוֹבֵחַ חַיָּב, מוֹכֵר לֹא יְהֵי חַיָּב? אִם אָמַרְתָּ כֵּן, עָנַשְׁתָּ מִן הַדִּין! לְכָךְ נֶאֱמַר <b>"אוֹ מְכָרוֹ"</b>, לְלַמְּדָךְ שֶׁאֵין עוֹנְשִׁין מִן הַדִּין.
דָּבָר אַחֵר: הִקִּישׁ טוֹבֵחַ לַמּוֹכֵר, וּמוֹכֵר לַטּוֹבֵחַ: מַה מְּכִירָה חוּץ לִרְשׁוּתוֹ, אַף טְבִיחָה חוּץ לִרְשׁוּתוֹ. מַה מְּכִירָה מֻתֶּרֶת בַּאֲכִילָה, אַף טְבִיחָה מֻתֶּרֶת בַּאֲכִילָה. מַה מְּכִירָה מֻתֶּרֶת בַּהֲנָיָה, אַף טְבִיחָה מֻתֶּרֶת בַּהֲנָיָה. מַה טְּבִיחָה, שֶׁאֵינָהּ יְכוֹלָה לַחְזֹר, אַף מְכִירָה, שֶׁאֵינָהּ יְכוֹלָה לַחְזֹר. מַה טְּבִיחָה, כֻּלָּהּ, אַף מְכִירָה, כֻּלָּהּ.
<b>"כִּי יִגְנֹב אִישׁ"</b>. אַף מֻקְדָּשִׁין הָיוּ בַכְּלָל, שֶׁאִם גּוֹנְבָן וּשׁוֹחֲטָן בַּחוּץ, מְשַׁלֵּם תַּשְׁלוּמֵי אַרְבָּעָה וַחֲמִשָּׁה. וַהֲרֵי הַכָּתוּב מוֹצִיאָן מִכְּלָלָן, לְהַחְמִיר עֲלֵיהֶן לְזוֹקְקָן לְהִכָּרֵת,<sup class="footnote-marker">*</sup><i class="footnote">לְזוֹקְקָן לְהִכָּרֵת: לחייב אותם כרת.</i> שֶׁהָיוּ חַיָּבִין בְּתַשְׁלוּמִין. וְהַדִּין נוֹתֵן: אִם חַיָּבִין עַל הִכָּרֵת הֶחָמוּר, לֹא יִהְיוּ חַיָּבִין בְּתַשְׁלוּמִין הַקַּלִּין? תִּלְמֹד לוֹמַר: (ויקרא יז,ב) "זֶה הַדָּבָר אֲשֶׁר צִוָּה יי", מִכְּלַל הִכָּרֵת יָצְאוּ, וְלֹא יָצְאוּ מִכְּלַל תַּשְׁלוּמִין.
<b>"חֲמִשָּׁה בָקָר יְשַׁלֵּם"</b>, אַרְבָּעָה וָהוּא. <b>"וְאַרְבַּע צֹאן"</b>, שְׁלֹשָׁה וָהוּא.
אָמַר רַבִּי מֵאִיר: בֹּא וּרְאֵה, כַּמָּה חֲבִיבָה מְלָאכָה לִפְנֵי מִי שֶׁאָמַר וְהָיָה הָעוֹלָם! שׁוֹר, לְפִי שֶׁיֵּשׁ לוֹ מְלָאכָה, יְשַׁלֵּם חֲמִשָּׁה; וְשֶׂה, אֵין לוֹ מְלָאכָה, יְשַׁלֵּם אַרְבָּעָה!
רַבָּן יוֹחָנָן בֶּן זַכַּי אוֹמֵר: חָס הַמָּקוֹם עַל כְּבוֹדָן שֶׁלַּבִּרְיוֹת: שׁוֹר, לְפִי שֶׁהִלֵּךְ בְּרַגְלָיו, יְשַׁלֵּם חֲמִשָּׁה; שֶׂה, לְפִי שֶׁטְּעָנוֹ, יְשַׁלֵּם אַרְבָּעָה.
רַבִּי עֲקִיבָה אוֹמֵר: <b>"תַּחַת הַשּׁוֹר... תַּחַת הַשֶּׂה"</b>, לְהוֹצִיא אֶת הַחַיָּה. שֶׁהָיָה בַדִּין, הוֹאִיל וּבְהֵמָה בְתַשְׁלוּמִין, וְחַיָּה בְתַשְׁלוּמִין, אִם לָמַדְתָּ עַל בְּהֵמָה, שֶׁהוּא מְשַׁלֵּם תַּשְׁלוּמֵי אַרְבָּעָה וַחֲמִשָּׁה, אַף הַחַיָּה יְשַׁלֵּם אַרְבָּעָה וַחֲמִשָּׁה! לֹא! אִם אָמַרְתָּ בַבְּהֵמָה, שֶׁהִיא קְרֵבָה עַל גַּבֵּי מִזְבֵּחַ, לְפִיכָךְ מְשַׁלֵּם תַּשְׁלוּמֵי אַרְבָּעָה וַחֲמִשָּׁה, תֹּאמַר בַּחַיָּה, שֶׁאֵינָהּ קְרֵבָה עַל גַבֵּי מִזְבֵּחַ, לְפִיכָךְ לֹא יְשַׁלֵּם תַּשְׁלוּמֵי אַרְבָּעָה וַחֲמִשָּׁה.
וַהֲרֵי בַּעֲלַת מוּם תּוֹכִיחַ, שֶׁאֵינָהּ קְרֵבָה עַל גַבֵּי מִזְבֵּחַ, וּמְשַׁלֵּם תַּשְׁלוּמֵי אַרְבָּעָה וַחֲמִשָּׁה! הִיא תּוֹכִיחַ עַל הַחַיָּה, אַף עַל פִּי שֶׁאֵינָהּ קְרֵבָה עַל גַבֵּי מִזְבֵּחַ, יְשַׁלֵּם אַרְבָּעָה וַחֲמִשָּׁה! לֹא! אִם אָמַרְתָּ בְבַעֲלַת מוּם, שֶׁמִּינָהּ קָרֵב עַל גַּבֵּי מִזְבֵּחַ, תֹּאמַר בַּחַיָּה, שֶׁאֵין מִינָהּ קָרֵב עַל גַּבֵּי הַמִּזְבֵּחַ, לְפִיכָךְ לֹא יְשַׁלֵּם תַּשְׁלוּמֵי אַרְבָּעָה וַחֲמִשָּׁה. הָא מַה תִּלְמֹד לוֹמַר <b>"תַּחַת הַשּׁוֹר...תַּחַת הַשֶּׂה"</b>? לְהוֹצִיא אֶת הַחַיָּה.

Chapter 13

(שמות כב,א) <b>"אִם בַּמַּחְתֶּרֶת יִמָּצֵא הַגַּנָּב, וְהֻכָּה וָמֵת, אֵין לוֹ דָּמִים."</b> וּמַה זֶּה? סָפֵק שֶׁהוּא בָא לִגְנֹב, סָפֵק שֶׁהוּא בָא לַהֲרֹג. אַתָּה אוֹמֵר סָפֵק שֶׁהוּא בָא לִגְנֹב סָפֵק שֶׁבָּא לַהֲרֹג, אוֹ אֵינוֹ אֶלָּא סָפֵק שֶׁהוּא בָא לִגְנֹב סָפֵק שֶׁאֵינוֹ בָא לִגְנֹב? אָמַרְתָּ, אִם כְּשֶׁיִּגְנֹב וַדַּי וַהֲרָגוֹ, הֲרֵי זֶה חַיָּב, קַל וָחֹמֶר זֶה, סָפֵק שֶׁהוּא בָא לִגְנֹב, סָפֵק שֶׁהוּא בָא לַהֲרֹג.
מִכָּן אַתְּ דָּן עַל פִּקּוּחַ נֶפֶשׁ: שֶׁשְּׁפִיכוּת דָּמִים, מְטַמָּא אֶת הָאָרֶץ וּמְסַלֶּקֶת אֶת הַשְּׁכִינָה, הִיא דוֹחָה אֶת הַסָּפֵק, קַל וָחֹמֶר לְפִקּוּחַ נֶפֶשׁ שֶׁיִּדְחֶה אֶת הַסָּפֵק! הָא אֵין עָלֶיךָ לוֹמַר כְּלָשׁוֹן אַחֲרוֹן אֶלָּא כְלָשׁוֹן רִאשׁוֹן, סָפֵק שֶׁהוּא בָא לִגְנֹב, סָפֵק שֶׁהוּא בָא לַהֲרֹג.
(שמות כב,ב) <b>["אִם זָרְחָה הַשֶּׁמֶשׁ עָלָיו, דָּמִים לוֹ, שַׁלֵּם יְשַׁלֵּם, אִם אֵין לוֹ, וְנִמְכַּר בִּגְנֵבָתוֹ."] "אִם זָרְחָה הַשֶּׁמֶשׁ עָלָיו"</b>. רַבִּי יִשְׁמָעֵאל אוֹמֵר: וְכִי עָלָיו הַחַמָּה זוֹרַחַת, וַהֲלֹא עַל כָּל הָעוֹלָם הִיא זוֹרַחַת? אֶלָּא, מַה שֶּׁמֶשׁ שָׁלוֹם בָּעוֹלָם, אַף זֶה, אִם יָדוּעַ הוּא שֶׁבְּשָׁלוֹם הֵימֶנּוּ וַהֲרָגוֹ, הֲרֵי זֶה חַיָּב.
כַּיּוֹצֵא בוֹ: (דברים כב,יז) "וּפָרְשׂוּ הַשִּׂמְלָה לִפְנֵי זִקְנֵי הָעִיר." מְחַוְּרִין אֶת הַדְּבָרִין כַּשִּׂמְלָה.
כַּיּוֹצֵא בוֹ: (שמות כא,יט) "עַל מִשְׁעַנְתּוֹ", עַל בֻּרְיוֹ. אַף כָּן, אַתָּה אוֹמֵר: <b>"אִם זָרְחָה הַשֶּׁמֶשׁ עָלָיו, דָּמִים לוֹ"</b>.
<b>"אִם זָרְחָה הַשֶּׁמֶשׁ"</b>. רַבִּי יִשְׁמָעֵאל אוֹמֵר: אַתָּה אוֹמֵר לְכָךְ בָּא, אוֹ לֹא בָא אֶלָּא לְחַלֵּק בֵּין יוֹם לַלַּיְלָה, לוֹמַר לָךְ, אִם הֲרָגוֹ בַיּוֹם, חַיָּב, וּבַלַּיְלָה יְהֵי פָטוּר? תִּלְמֹד לוֹמַר: (דברים כב,כו) "וְלַנַּעֲרָ לֹא תַעֲשֶׂה דָבָר".
וְכִי מַה לָּמַדְנוּ לָרוֹצֵחַ מֵעַתָּה? אֶלָּא, הֲרֵי זֶה בָּא לְלַמֵּד וְנִמְצָא לָמֵד: מַה לְּהַלָּן לֹא חָלַק בֵּין יוֹם לַלַּיְלָה, אַף כָּן, לֹא נַחְלֹק בּוֹ בֵּין יוֹם לַלַּיְלָה; מָה כָּן, אִם קָדַם וַהֲרָגוֹ, פָּטוּר, אַף לְהַלָּן, אִם קְדָמַתּוּ וַהֲרָגַתּוּ, פְּטוּרָה. מַה לְּהַלָּן, הָיוּ לָהּ מוֹשִׁיעִין הֵימֶנּוּ וַהֲרָגַתּוּ, חַיֶּבֶת, אַף כָּן, הָיוּ לוֹ מוֹשִׁיעִין הֵימֶנּוּ וַהֲרָגוֹ, חַיָּב.
<b>"דָּמִים לוֹ, שַׁלֵּם יְשַׁלֵּם"</b>. רַבִּי אֱלִיעֶזֶר בֶּן יַעֲקֹב אוֹמֵר: הֲרֵי שֶׁהָיוּ לְפָנָיו כַּדֵּי יַיִן וְכַדֵּי שֶׁמֶן, וּשְׁבָרָן כְּשֶׁהוּא חוֹתֵר, כָּל זְמַן שֶׁהוּא יוֹדֵעַ שֶׁבְּשָׁלוֹם הֵימֶנּוּ וַהֲרָגוֹ, הֲרֵי זֶה חַיָּב. לְכָךְ נֶאֱמַר <b>"דָּמִים לוֹ, שַׁלֵּם יְשַׁלֵּם"</b>.
<b>"אִם אֵין לוֹ, וְנִמְכַּר בִּגְנֵבָתוֹ."</b> שׁוֹמֵעַ אֲנִי, לְעוֹלָם! תִּלְמֹד לוֹמַר: (שמות כא,ב) "שֵׁשׁ שָׁנִים יַעֲבֹד, וּבַשְּׁבִעִת יֵצֵא לַחָפְשִׁי חִנָּם." מַגִּיד שֶׁהוּא עוֹבֵד שֵׁשׁ וְיוֹצֵא בַשְּׁבִיעִית.
<b>"וְנִמְכַּר בִּגְנֵבָתוֹ"</b>, לֹא פָחוּת וְלֹא יוֹתֵר. רַבִּי יְהוּדָה אוֹמֵר: אִם גָּנַב פָּחוּת מִמַּה שֶּׁשָּׁוֶה, אֵינוֹ נִמְכָּר; יוֹתֵר מִמַּה שֶּׁשָּׁוֶה, הָרְשׁוּת בְּיַד בַּעַל הַגְּנֵבָה: אִם רָצָה לִמְכֹּר, יִמְכֹּר, וְאִם לָאו, כּוֹתֵב לוֹ שְׁטָר.
רַבִּי אֱלִיעֶזֶר אוֹמֵר: גָּנַב פָּחוּת מִמַּה שֶּׁשָּׁוֶה, אֵינוֹ נִמְכָּר; יוֹתֵר מִמַּה שֶּׁשָּׁוֶה, דַּיּוֹ לְהִשְׂתַּכֵּר מַחְצָה וּלְהַפְסִיד מַחְצָה.
(שמות כב,ג) <b>["אִם הִמָּצֵא תִמָּצֵא בְיָדוֹ הַגְּנֵבָה, מִשּׁוֹר עַד חֲמוֹר עַד שֶׂה חַיִּים, שְׁנַיִם יְשַׁלֵּם."] "אִם הִמָּצֵא תִמָּצֵא"</b>, אֵין מְצִיאָה אֶלָּא בְעֵדִים. "בְיָדוֹ", אֵין "בְּיָדוֹ" בְּכָל מָקוֹם אֶלָּא רְשׁוּתוֹ. אַף עַל פִּי שֶׁאֵין רְאָיָה לַדָּבָר, זֵכֶר לַדָּבָר, שֶׁנֶּאֱמַר: (במדבר כא,כו) "וַיִּקַּח אֶת כָּל אַרְצוֹ מִיָּדוֹ". וְאוֹמֵר: (בראשית כד,י) "וַיִּקַּח הָעֶבֶד עֲשָׂרָה גְמַלִּים מִגְּמַלֵּי אֲדֹנָיו, וַיֵּלֶךְ וְכָל טוּב אֲדֹנָיו בְּיָדוֹ", הָא אֵין יָדוֹ בְּכָל מָקוֹם אֶלָּא רְשׁוּתוֹ.
<b>"מִשּׁוֹר עַד חֲמוֹר עַד שֶׂה חַיִּים"</b>. רַבִּי עֲקִיבָה אוֹמֵר: שֶׁאֵין תַּלְמוּד (לוֹמַר) <b>"חַיִּים"</b>, וּמַה תִּלְמֹד לוֹמַר <b>"חַיִּים"</b>? אֶלָּא לְהָבִיא אֶת הַחַיָּה. <b>"חַיִּים, שְׁנַיִם יְשַׁלֵּם"</b>, וְלֹא מֵתִים.
<b>"שְׁנַיִם יְשַׁלֵּם."</b> נִמְצָא אַתָּה אוֹמֵר, (ע' מקבילה בתוספתא ב"ק ז,ח-יג) שִׁבְעָה גַּנָּבִין הֵם: הָרִאשׁוֹן שֶׁבָּהֶן, גּוֹנֵב דַּעַת בְּנֵי אָדָם, וְהַמְסָרֵב בַּחֲבֵרוֹ לְאָרְחוֹ, וְאֵין בְּלִבּוֹ לִקְרוֹתוֹ,<sup class="footnote-marker">*</sup><i class="footnote">מְסָרֵב=מְסַרְהֵב: משדל.</i> וְהַמַּרְבֶּה לוֹ בְּתִקְרֹבֶת, וְיוֹדֵעַ בּוֹ שֶׁאֵינוֹ מְקַבֵּל, וְהַמְפַתֵּחַ חָבִיּוֹתָיו, וְהֵן מְכוּרוֹת, וְהַמְּעַוֵּל בַּמִּדּוֹת,<sup class="footnote-marker">*</sup><i class="footnote">הַמְּעַוֵּל: העושה עוול, מרמה.</i> וְהַמְשַׁקֵּר בַּמִּשְׁקָלוֹת, וְהַמְּעָרֵב אֶת הַגִּירָה בַּתִּלְתָּן,<sup class="footnote-marker">*</sup><i class="footnote">גִּירָה: זרע של חרוב.</i> וְהַחוֹל בַּפּוּל, וְאֶת הַחֹמֶץ בַּשֶּׁמֶן. מִפְּנֵי שֶׁאָמְרוּ: הַשֶּׁמֶן אֵינוֹ מְקַבֵּל נֵכֶל,<sup class="footnote-marker">*</sup><i class="footnote">נֵכֶל: מרמה, תחבולה.</i> לְפִיכָךְ מוֹשְׁחִין בּוֹ מְלָכִים.
וְלֹא עוֹד, אֶלָּא שֶׁמַּעֲלִין עָלָיו, שֶׁאִם הָיָה יָכֹל לִגְנֹב דַּעַת הָעֶלְיוֹנָה, גּוֹנְבָהּ. וְכֵן מָצִינוּ בְאַבְשָׁלוֹם, שֶׁגָּנַב שָׁלֹשׁ גְּנֵבוֹת, לֵב אָבִיו, וְלֵב בֵּית דִּין, וְלֵב אַנְשֵׁי יִשְׂרָאֵל, שֶׁנֶּאֱמַר: (שמואל ב ט,ו) "וַיַּעַשׂ אַבְשָׁלוֹם כַּדָּבָר הַזֶּה לְכָל יִשְׂרָאֵל אֲשֶׁר יָבֹאוּ לַמִּשְׁפָּט אֶל הַמֶּלֶךְ, וַיְגַנֵּב אַבְשָׁלוֹם אֶת לֵב אַנְשֵׁי יִשְׂרָאֵל."
וְכִי מִי גָּדוֹל, הַגּוֹנֵב אוֹ הַנִּגְנָב? הֱוֵי אוֹמֵר זֶה הַנִּגְנָב, שֶׁהוּא יוֹדֵעַ שֶׁהוּא נִגְנָב וְהוּא מַחֲרִישׁ.
וְכֵן מָצִינוּ בַּאֲבוֹתֵינוּ, בְּשָׁעָה שֶׁעָמְדוּ לִפְנֵי הַר סִינַי לְקַבֵּל אֶת הַתּוֹרָה, בִּקְּשׁוּ לִגְנֹב דַּעַת הָעֶלְיוֹנָה, שֶׁנֶּאֱמַר: (שמות כד,ז) "כֹּל אֲשֶׁר דִּבֶּר יי, נַעֲשֶׂה וְנִשְׁמָע." כִּבְיָכֹל נִגְנְבָה בְיָדָן, שֶׁנֶּאֱמַר: (דברים ה,כו) "מִי יִתֵּן וְהָיָה לְבָבָם זֶה לָהֶם!" וְאִם תֹּאמַר שֶׁאֵין הַכֹּל גָּלוּי וְיָדוּעַ, וַהֲלֹא כְבַר נֶאֱמַר: (תהלים עח,לו-לז) "וַיְפַתּוּהוּ בְּפִיהֶם וּבִלְשׁוֹנָם יְכַזְּבוּ לוֹ. וְלִבָּם לֹא נָכוֹן עִמּוֹ וְלֹא נֶאֶמְנוּ בִּבְרִיתוֹ." וְאַף עַל פִּי כֵן: (תהלים עח,לח) "וְהוּא רַחוּם, יְכַפֵּר עָו‍ֹן", וְאוֹמֵר: (משלי כו,כג) "כֶּסֶף סִיגִים מְצֻפֶּה עַל חָרֶשׂ, שְׂפָתַיִם דֹּלְקִים וְלֶב רָע."
לְמַעְלָה מֵהֶן, גָּנַב אֲסוּרִין בַּהֲנָיָה, פָּטוּר מִלְּשַׁלֵּם; כְּסוּת וּפֵרוֹת וְכֵלִים, בְּהֵמָה חַיָּה וָעוֹף, מְשַׁלֵּם תַּשְׁלוּמֵי כֶפֶל. עֲבָדִים וּשְׁפָחוֹת, שְׁטָרוֹת וְקַרְקָעוֹת, אֵינוֹ מְשַׁלֵּם אֶלָּא קֶרֶן.
פֶּטֶר חֲמוֹר, יְשַׁלֵּם תַּשְׁלוּמֵי כֶפֶל: אַף עַל פִּי שֶׁהוּא אָסוּר עַכְשָׁו, יֵשׁ לוֹ הֶתֵּר לְאַחַר זְמַן. תַּחַת הַשּׁוֹר יְשַׁלֵּם חֲמִשָּׁה, תַּחַת הַשֶּׂה יְשַׁלֵּם אַרְבָּעָה, שֶׁנֶּאֱמַר: (שמות כא,לז) "כִּי יִגְנֹב אִישׁ שׁוֹר אוֹ שֶׂה וּטְבָחוֹ אוֹ מְכָרוֹ, חֲמִשָּׁה בָקָר יְשַׁלֵּם תַּחַת הַשּׁוֹר, וְאַרְבַּע צֹאן תַּחַת הַשֶּׂה."
לְמַעְלָה מֵהֶם, גּוֹנֵב נֶפֶשׁ בְּנֵי אָדָם, שֶׁהוּא מִתְחַיֵּב בְּנַפְשׁוֹ. רַבִּי שִׁמְעוֹן בֶּן יוֹחַי מוֹשְׁלוֹ מָשָׁל, לְמָה הַדָּבָר דּוֹמֶה? לְאֶחָד שֶׁהָיָה יוֹצֵא מִבֵּיתוֹ שֶׁלַּחֲבֵרוֹ טָעוּן כֵּלִים. מְצָאוֹ חֲבֵרוֹ וְאָמַר לוֹ: מָה אַתָּה עוֹשֶׂה? אָמַר לוֹ: טֹל חֶלְקָךְ וְאַל תַּגֵּד! לְאַחַר זְמַן, בָּא בַּעַל הַגְּנֵבָה וְאָמַר לוֹ: מַשְׁבִּיעָךְ אֲנִי עָלֶיךָ, לֹא רָאִיתָ לִפְלוֹנִי יוֹצֵא מִתּוֹךְ בֵּיתִי טָעוּן כֵּלִים? וְאָמַר לוֹ: שְׁבוּעָה שֶׁאֵינִי יוֹדֵעַ מָה אַתָּה מְדַבֵּר! הֲרֵי זֶה מִתְחַיֵּב בְּנַפְשׁוֹ, עָלָיו הוּא אוֹמֵר: (משלי כט,כד) "חוֹלֵק עִם גַּנָּב שׂוֹנֵא נַפְשׁוֹ, אָלָה יִשְׁמַע וְלֹא יַגִּיד."
אֲבָל הַמְגַנֵּב מֵאַחַר חֲבֵרוֹ, וְהָלַךְ וְשָׁנָה בְּדִבְרֵי תוֹרָה, אַף עַל פִּי שֶׁהוּא נִקְרָא גַנָּב, הֲרֵי זֶה זָכָה לְעַצְמוֹ, וְעָלָיו הוּא אוֹמֵר: (משלי ו,ל) "לֹא יָבוּזוּ לַגַּנָּב כִּי יִגְנוֹב, לְמַלֵּא נַפְשׁוֹ כִּי יִרְעָב." לַסּוֹף נִמְצָא מִתְמַנֶּה עַל הַצִּבּוּר, יְשַׁלֵּם שִׁבְעָתָיִם, שֶׁנֶּאֱמַר: (משלי ו,לא) "וְנִמְצָא, יְשַׁלֵּם שִׁבְעָתָיִם, אֶת כָּל הוֹן בֵּיתוֹ יִתֵּן." וְאֵין "שִׁבְעָתָיִם" אֶלָּא דִּבְרֵי תוֹרָה, שֶׁנֶּאֱמַר: (תהלים יב,ז) "אִמְרוֹת יי אֲמָרוֹת טְהֹרוֹת, כֶּסֶף צָרוּף בַּעֲלִיל לָאָרֶץ מְזֻקָּק שִׁבְעָתָיִם."

Chapter 14

(שמות כב,ד) <b>["כִּי יַבְעֶר אִישׁ שָׂדֶה אוֹ כֶרֶם, וְשִׁלַּח אֶת בְּעִירֹה וּבִעֵר בִּשְׂדֵה אַחֵר, מֵיטַב שָׂדֵהוּ וּמֵיטַב כַּרְמוֹ יְשַׁלֵּם."] "כִּי יַבְעֶר אִישׁ שָׂדֶה"</b>, לָמָּה נֶאֱמַר? עַד שֶׁלֹּא יֹאמַר, הָיָה לִי בַדִּין: הוֹאִיל וְהַבּוֹר מָמוֹנוֹ, וְהַהֶבְעֵר מָמוֹנוֹ, אִם לָמַדְתָּ שֶׁהוּא חַיָּב עַל יְדֵי בוֹרוֹ, לֹא יְהֵי חַיָּב עַל יְדֵי הֶבְעֵרוֹ? אִם זָכִיתִי מִן הַדִּין, מַה תִּלְמֹד לוֹמַר <b>"כִּי יַבְעֶר אִישׁ"</b>? אֶלָּא בָּא הַכָּתוּב לְלַמְּדָךְ, שֶׁהַשֵּׁן מוּעֶדֶת לֹאכַל אֶת הָרָאוּי לָהּ, וְהַבְּהֵמָה מוּעֶדֶת לְשַׁבֵּר בְּדֶרֶךְ הִלּוּכָהּ.
מִכָּן אָמָרוּ: לְעוֹלָם אֵינוֹ חַיָּב, עַד שֶׁיָּצָא הַמַּזִּיק מֵרְשׁוּתוֹ וְהִזִּיק, שֶׁשָּׁמִין נְזִקִין בָּעִדִּית, וְקַל וָחֹמֶר לַהֶקְדֵּשׁ.
<b>"כִּי יַבְעֶר אִישׁ שָׂדֶה אוֹ כֶרֶם"</b>, לְחַיֵּב עַל זֶה בִּפְנֵי עַצְמוֹ וְעַל זֶה בִּפְנֵי עַצְמוֹ; <b>"שָׂדֶה אוֹ כֶרֶם"</b>, מַה כֶּרֶם יֵשׁ בּוֹ פֵרוֹת, אַף שָׂדֶה שֶׁיֵּשׁ בּוֹ פֵרוֹת.
<b>"וְשִׁלַּח אֶת בְּעִירֹה"</b>. מִכָּן אָמָרוּ: מָסַר צֹאנוֹ לִבְנוֹ, לִשְׁלוּחוֹ וּלְעַבְדּוֹ, פָּטוּר; לְחֵרֵשׁ שׁוֹטֶה וְקָטָן, חַיָּב.
<b>"וּבִעֵר בִּשְׂדֵה אַחֵר"</b>. רַבִּי נָתָן אוֹמֵר: הֲרֵי הַמַּגְדִּישׁ בְּתוֹךְ שְׂדֵה חֲבֵרוֹ שֶׁלֹּא בִרְשׁוּת, וְיָצַאת בְּהֶמְתּוֹ שֶׁלְּבַעַל הַבַּיִת וְהִזִּיקָה, קוֹרֵא אֲנִי עָלָיו: <b>"וְשִׁלַּח אֶת בְּעִירֹה וּבִעֵר בִּשְׂדֵה אַחֵר"</b>, בִּשְׂדֵה אַחֵר הוּא זֶה.
<b>"מֵיטַב שָׂדֵהוּ וּמֵיטַב כַּרְמוֹ יְשַׁלֵּם."</b> מֵיטַב שָׂדֵהוּ וּמֵיטַב כַּרְמוֹ שֶׁלַּמַּזִּיק. דִּבְרֵי רַבִּי יִשְׁמָעֵאל.
רַבִּי עֲקִיבָה אוֹמֵר: בָּא הַכָּתוּב לְלַמְּדָךְ שֶׁשָּׁמִין נְזִקִין בָּעִדִּית, קַל וָחֹמֶר בַּהֶקְדֵּשׁ.
(שמות כב,ה) <b>["כִּי תֵצֵא אֵשׁ וּמָצְאָה קֹצִים, וְנֶאֱכַל גָּדִישׁ אוֹ הַקָּמָה אוֹ הַשָּׂדֶה, שַׁלֵּם יְשַׁלֵּם הַמַּבְעִר אֶת הַבְּעֵרָה."] "כִּי תֵצֵא אֵשׁ"</b>, לָמָּה נֶאֱמַר? עַד שֶׁלֹּא יֹאמַר, יֵשׁ לִי בַדִּין: הוֹאִיל וְחַיָּב עַל יְדֵי קָנוּי לוֹ, לֹא יְהֵי חַיָּב עַל יְדֵי עַצְמוֹ? אִם זָכִיתִי מִן הַדִּין, לָמָּה נֶאֱמַר <b>"כִּי תֵצֵא אֵשׁ"</b>? אֶלָּא, בָּא הַכָּתוּב לַעֲשׁוֹת אֶת הָאֹנֶס כָּרָצוֹן, וְשֶׁאֵינוֹ מִתְכַּוֵּן כַּמִּתְכַּוֵּן, וְאֶת הָאִשָּׁה כָּאִישׁ בְּכָל הַנְּזִקִין שֶׁבַּתּוֹרָה.
<b>"וּמָצְאָה קֹצִים"</b>. הָא לֹא בָאוּ קוֹצִים אֶלָּא לִתֵּן שִׁעוּר. אִם יֵשׁ קוֹצִים, יֵשׁ שִׁעוּר, וְאִם אֵין קוֹצִים, אֵין שִׁעוּר.
מִכָּן אָמָרוּ: עִבְּרָה אֶת הַנָּהָר וְאֶת הַדֶּרֶךְ, וְאֶת הַגָּדֵר שֶׁהוּא גָּבוֹהַּ מֵעֲשָׂרָה טְפָחִים, וְהִזִּיקָה, פָּטוּר מִלְּשַׁלֵּם. כֵּיצַד עוֹמְדִין עַל הַדָּבָר? רוֹאִין אוֹתוֹ כְּאִלּוּ הוּא עוֹמֵד בְּאֶמְצַע בֵּית כּוֹר וּמַדְלִיק. דִּבְרֵי רַבִּי אֶלְעָזָר בֶּן עֲזַרְיָה.
רַבִּי אֱלִיעֶזֶר אוֹמֵר: שֵׁשׁ עֶשְׂרֵה אַמָּה, כְּדֶרֶךְ הָרַבִּים. רַבִּי עֲקִיבָה אוֹמֵר: חֲמִשִּׁים אַמָּה. רַבִּי שִׁמְעוֹן אוֹמֵר: <b>"שַׁלֵּם יְשַׁלֵּם הַמַּבְעִר אֶת הַבְּעֵרָה."</b> הַכֹּל לְפִי הַדְּלֵקָה.
מַעֲשֶׂה שֶׁעִבְּרָה דְלֵקָה אֶת הַיַּרְדֵּן וְהִזִּיקָה, כְּשֶׁהִיא מְרֻבָּה. אֵימָתַי? בִּזְמַן שֶׁקָּפְצָה, אֲבָל אִם הָיְתָה מְצַפְצֶפֶת וּמְהַלֶּכֶת, אֲפִלּוּ עַד מִיל,<sup class="footnote-marker">*</sup><i class="footnote">מְצַפְצֶפֶת: מהבהבת, שורפת באיטיות.</i> הֲרֵי זֶה חַיָּב.
<b>"וְנֶאֱכַל גָּדִישׁ"</b>, הַכֹּל בְּמַשְׁמָע. וְכֵן סְוָאר שֶׁלְּקָנִים וְשֶׁלְּקוֹרוֹת,<sup class="footnote-marker">*</sup><i class="footnote">סְוָאר: ערימה.</i> וְכֵן מִדְבָּךְ שֶׁלַּאֲבָנִים וְשֶׁלִּצְרוֹרוֹת שֶׁהִתְקִינוֹ לָסִיד.<sup class="footnote-marker">*</sup><i class="footnote">מִדְבָּךְ = נִדְבָּךְ.</i> <b>"אוֹ הַקָּמָה"</b>, אַף הָאִילָן בְּמַשְׁמָע. <b>"אוֹ הַשָּׂדֶה"</b>, אֲפִלּוּ לִחֲכָה אֶת הֶעָפָר. אוֹ אֲפִלּוּ הָיוּ לוֹ כֵלִים טְמוּנִים בַּגָּדִישׁ וְהִדְלִיקָן? תִּלְמֹד לוֹמַר <b>"אוֹ הַקָּמָה, אוֹ הַשָּׂדֶה"</b>: מַה הַשָּׂדֶה בַּגָּלוּי, אַף הַקָּמָה בַּגָּלוּי.
<b>"שַׁלֵּם יְשַׁלֵּם הַמַּבְעִר אֶת הַבְּעֵרָה."</b> לָמָּה נֶאֱמַר? לְפִי שֶׁנֶּאֱמַר <b>"אִישׁ"</b>, אֵין לִי אֶלָּא אִישׁ; אִשָּׁה וְטוּמְטוּם וְאַנְדְּרוֹגִינוֹס, מְנַיִן? תִּלְמֹד לוֹמַר: "<b>שַׁלֵּם יְשַׁלֵּם הַמַּבְעִר אֶת הַבְּעֵרָה"</b>, מִכָּל מָקוֹם. אֵין לִי אֶלָּא הֶבְעֶה וְהֶבְעֵר,<sup class="footnote-marker">*</sup><i class="footnote"> הֶבְעֶה: אחד מארבע אבות נזיקין, הנקרא במשנה מַבְעֶה (מן השורש בעי, חשף. מכאן הבעה, חיסל יבול של שדה). נחלקו האמוראים בפירושו. לפי רב, נזקי אדם. לפי שמואל, נזקי שן, לפי הירושלמי, נזקי שן ורגל.</i> שְׁאָר כָּל הַמַּזִּיקִין שֶׁבַּתּוֹרָה, מְנַיִן? הֲרֵי אַתְּ דָּן בִּנְיַן אָב מִבֵּין שְׁנֵיהֶן: לֹא הֲרֵי הֶבְעֶה כַהֲרֵי הֶבְעֵר, וְלֹא הֲרֵי הֶבְעֵר כַּהֲרֵי הֶבְעֶה. הַצַּד הַשָּׁוֶה שֶׁבָּהֶן, שֶׁדַּרְכָּן לְהַזִּיק, שְׁמִירָתָן עָלֶיךָ, וּכְשֶׁהִזִּיק, חָב הַמַּזִּיק, מְשַׁלֵּם תַּשְׁלוּמֵי נֶזֶק בְּמֵיטַב הָאָרֶץ.
אַרְבָּעָה כְלָלוֹת הָיָה רַבִּי שִׁמְעוֹן בֶּן אֶלְעָזָר אוֹמֵר מִשּׁוּם רַבִּי מֵאִיר בִּנְזִקִין: בְּכָל מָקוֹם שֶׁיֵּשׁ רְשׁוּת לַמַּזִּיק וְלֹא לַנִּזָּק, פָּטוּר; לַנִּזָּק וְלֹא לַמַּזִּיק, חַיָּב. לַנִּזָּק וְלַמַּזִּיק, אֲפִלּוּ מְיֻחֶדֶת, כְּגוֹן חָצֵר שֶׁלַּשּׁוּתָפִין וְהַפָּנְדָּק;<sup class="footnote-marker">*</sup><i class="footnote">פָּנְדָּק. pandokeîon: מלון, מסעדה.</i> לֹא לַנִּזָּק וְלֹא לַמַּזִּיק, כְּגוֹן רְשׁוּת אַחֶרֶת, עַל הַשֵּׁן וְעַל הָרֶגֶל, חַיָּב, וְעַל הַשּׁוֹר, מוּעָד מְשַׁלֵּם נֶזֶק שָׁלֵם, וְתָם מְשַׁלֵּם חֲצִי נֶזֶק. בְּכָל מָקוֹם שֶׁיֵּשׁ רְשׁוּת לַנִּזָּק וְלַמַּזִּיק, וְהַבִּקְעָה וּרְשׁוּת הָרַבִּים וְכַיּוֹצֵא בָהֶן, עַל הַשֵּׁן וְעַל הָרֶגֶל, פָּטוּר, וְעַל הַשּׁוֹר, מוּעָד מְשַׁלֵּם נֶזֶק שָׁלֵם, וְתָם מְשַׁלֵּם חֲצִי נֶזֶק.

Chapter 15

(שמות כב,ו) <b>"כִּי יִתֵּן אִישׁ אֶל רֵעֵהוּ כֶּסֶף אוֹ כֵלִים לִשְׁמֹר, וְגֻנַּב מִבֵּית הָאִישׁ, אִם יִמָּצֵא הַגַּנָּב, יְשַׁלֵּם שְׁנָיִם." </b> רַבִּי יִשְׁמָעֵאל אוֹמֵר: עַד שֶׁיִּפְקֹד אֶצְלוֹ 'הֵילָךְ, שְׁמֹר לִי זֶה!' אֲבָל אִם אָמַר לוֹ 'עֵינֶיךָ בוֹ', הֲרֵי זֶה פָטוּר.
<b>"כֶּסֶף אוֹ כֵלִים"</b>. מַה כֶּסֶף, שֶׁדַּרְכּוֹ לְהִמָּנוֹת, אַף כֵּלִים שֶׁדַּרְכָּן לְהִמָּנוֹת. מִכָּן אָמָרוּ: (ע' שבועות ו,ו) כָּל טַעֲנָה שֶׁאֵינָהּ בְּמִדָּה בְּמִשְׁקָל וּבְמִנְיָן, אֵינָהּ טַעֲנָה.
רַבִּי נָתָן אוֹמֵר: <b>"כֶּסֶף"</b>, לְהָבִיא כֶסֶף מַעֲשֵׂר; <b>"כֵלִים"</b>, לְהָבִיא כֵלִים. וְאֵין לִי אֶלָּא כֶּסֶף וְכֵלִים, וּשְׁאָר כָּל דָּבָר, מְנַיִן? תִּלְמֹד לוֹמַר <b>"לִשְׁמֹר"</b>, לְהָבִיא כָל דָּבָר שֶׁצָּרִיךְ שְׁמִירָה.
<b>"וְגֻנַּב מִבֵּית הָאִישׁ"</b>. לְפְטֹר הַגּוֹנֵב מֵאַחַר הַגַּנָּב. אַתָּה אוֹמֵר <b>"וְגֻנַּב מִבֵּית הָאִישׁ"</b>, לְפְטֹר הַגּוֹנֵב מֵאַחַר הַגַּנָּב, אוֹ <b>"וְגֻנַּב מִבֵּית הָאִישׁ, אִם יִמָּצֵא הַגַּנָּב, יְשַׁלֵּם שְׁנָיִם"</b>? אֵימָתַי? בִּזְמַן שֶׁלֹּא נִמְצָא בִרְשׁוּתוֹ, אֲבָל אִם נִמְצָא בִרְשׁוּתוֹ, שׁוֹמֵעַ אֲנִי, יִשָּׁבַע וִיהֵי פָטוּר! תִּלְמֹד לוֹמַר: (שמות כב,ג) "אִם הִמָּצֵא תִמָּצֵא בְיָדוֹ הַגְּנֵבָה", מִכָּל מָקוֹם. הָא אֵין עָלֶיךָ לוֹמַר כְּלָשׁוֹן אַחֲרוֹן, אֶלָּא כְּלָשׁוֹן רִאשׁוֹן: <b>"וְגֻנַּב מִבֵּית הָאִישׁ"</b>, לְפְטֹר הַגּוֹנֵב מֵאַחַר הַגַּנָּב.
<b>"אִם יִמָּצֵא הַגַּנָּב, יְשַׁלֵּם שְׁנָיִם."</b> הַגַּנָּב מְשַׁלֵּם תַּשְׁלוּמֵי כֶפֶל, וְהַגַּזְלָן אֵינוֹ מְשַׁלֵּם אֶלָּא קֶרֶן. וּמָה רָאַת הַתּוֹרָה לְהַחְמִיר עַל הַגַּנָּב יוֹתֵר מִן הַגַּזְלָן? רַבָּן יוֹחָנָן בֶּן זַכַּי אוֹמֵר: הַגַּזְלָן הִשְׁוָה כְבוֹד הָעֶבֶד לְקוֹנָיו, וְהַגַּנָּב חָלַק כָּבוֹד לָעֶבֶד יוֹתֵר מִקּוֹנָיו. כִּבְיָכֹל הַגַּנָּב עָשָׂה אֶת הָעַיִן כְּאִלּוּ אֵינָהּ רוֹאָה, וְאֶת הָאֹזֶן כְּאִלּוּ אֵינָהּ שׁוֹמַעַת, כָּעִנְיָן שֶׁנֶּאֱמַר: (ישעיה כט,טו) "הוֹי הַמַּעֲמִיקִים מֵיי לַסְתִּר עֵצָה, וְהָיָה בְמַחְשָׁךְ מַעֲשֵׂיהֶם, וַיֹּאמְרוּ: מִי רֹאֵנוּ, וּמִי יֹדְעֵנוּ?" וְאוֹמֵר (תהלים צד,ז) "וַיֹּאמְרוּ: לֹא יִרְאֶה יָּהּ", וְאוֹמֵר: (יחזקאל ט,ט) "כִּי אָמְרוּ: עָזַב יי אֶת הָאָרֶץ, וְאֵין יי רֹאֶה."
(שמות כב,ז) <b>"אִם לֹא יִמָּצֵא הַגַּנָּב, וְנִקְרַב בַּעַל הַבַּיִת אֶל הָאֱלֹהִים, אִם לֹא שָׁלַח יָדוֹ בִּמְלֶאכֶת רֵעֵהוּ." </b> לָמָּה נֶאֱמַר? מִמַּשְׁמָע שֶׁנֶּאֱמַר (שמות כב,ו) "אִם יִמָּצֵא הַגַּנָּב, יְשַׁלֵּם שְׁנָיִם", לָמַדְנוּ שֶׁאִם נִמְצָא הַגַּנָּב, בַּעַל הַבַּיִת פָּטוּר מִכָּל דָּבָר! וּמַה תִּלְמֹד לוֹמַר <b>"אִם לֹא יִמָּצֵא הַגַּנָּב"</b>? שׁוֹמֵעַ אֲנִי, שֶׁאִם נִמְצָא הַגַּנָּב וְאֵין לוֹ מַה לְּשַׁלֵּם, לֹא יֹאמַר לוֹ בַּעַל הַגְּנֵבָה: בֹּא וְהִשָּׁבַע לִי שֶׁלֹּא הָיָה בְלִבָּךְ לְמָכְרָן! לְכָךְ נֶאֱמַר <b>"אִם לֹא יִמָּצֵא הַגַּנָּב"</b>, שֶׁאִם נִמְצָא הַגַּנָּב, בַּעַל הַבַּיִת פָּטוּר מִכָּל דָּבָר.
<b>"וְנִקְרַב בַּעַל הַבֵּית אֵל הָאֱלֹהִים"</b>. שׁוֹמֵעַ אֲנִי, לִשְׁאֹל בְּאוּרִים וְתֻמִּים! תִּלְמֹד לוֹמַר <b>"אֲשֶׁר יַרְשִׁיעֻן אֱלֹהִים"</b>, לֹא אָמַרְתִּי אֶלָּא אֱלֹהִים שֶׁהֵם מַרְשִׁיעִין.<sup class="footnote-marker">*</sup><i class="footnote">אֱלֹהִים שֶׁהֵם מַרְשִׁיעִין: דיינים.</i>
<b>"וְנִקְרַב בַּעַל הַבֵּית אֵל הָאֱלֹהִים"</b>, בִּשְׁבוּעָה. אַתָּה אוֹמֵר בִּשְׁבוּעָה, אוֹ בִשְׁבוּעָה וְשֶׁלֹּא בִשְׁבוּעָה? הֲרֵי אַתְּ דָּן: נֶאֱמַר כָּן שְׁלִיחוּת יָד, וְנֶאֱמַר לְהַלָּן שְׁלִיחוּת יָד. מַה לְּהַלָּן שְׁבוּעָה, אַף כָּן שְׁבוּעָה; מַה לְּהַלָּן בְּיוֹ"ד הֵ"א, אַף כָּן בְּיוֹ"ד הֵ"א; מַה כָּן בְּבֵית דִּין, אַף לְהַלָּן בְּבֵית דִּין; מַה כָּן לְצָרְכוֹ, אַף לְהַלָּן לְצָרְכוֹ; מַה כָּן (שמות כב,ח) "עַל כָּל דְּבַר פֶּשַׁע", אַף לְהַלָּן "עַל כָּל דְּבַר פֶּשַׁע".
<b>"אִם לֹא שָׁלַח יָדוֹ בִּמְלֶאכֶת רֵעֵהוּ"</b>, לְצָרְכָהּ. אַתָּה אוֹמֵר לְצָרְכָהּ, אוֹ לְצָרְכָהּ וְשֶׁלֹּא לְצָרְכָהּ? תִּלְמֹד לוֹמַר "עַל כָּל דְּבַר פֶּשַׁע", שֶׁבֵּית שַׁמַּי מְחַיְּבִין עַל מַחְשֶׁבֶת הַלֵּב בִּשְׁלִיחוּת יד, שֶׁנֶּאֱמַר (שמות כב,ח) "עַל כָּל דְּבַר פֶּשַׁע", וּבֵית הִלֵּל אֵין מְחַיְּבִין אֶלָּא מִשָּׁעָה שֶׁשָּׁלַח יָד, לְכָךְ נֶאֱמַר <b>"אִם לֹא שָׁלַח יָדוֹ"</b>, לְצָרְכָהּ.
(שמות כב,ח) <b>["עַל כָּל דְּבַר פֶּשַׁע, עַל שׁוֹר עַל חֲמוֹר עַל שֶׂה עַל שַׂלְמָה, עַל כָּל אֲבֵדָה אֲשֶׁר יֹאמַר כִּי הוּא זֶה, עַד הָאֱלֹהִים יָבֹא דְּבַר שְׁנֵיהֶם, אֲשֶׁר יַרְשִׁיעֻן אֱלֹהִים יְשַׁלֵּם שְׁנַיִם לְרֵעֵהוּ."] "עַל כָּל דְּבַר פֶּשַׁע"</b>, כְּלָל; <b>"עַל שׁוֹר עַל חֲמוֹר עַל שֶׂה עַל שַׂלְמָה"</b>, פְּרָט; אוֹ כְּלָל וּפְרָט, אֵין בַּכְּלָל אֶלָּא מַה שֶּׁבַּפְּרָט. וּכְשֶׁהוּא אוֹמֵר <b>"עַל כָּל אֲבֵדָה"</b>, חָזַר וְכָלַל. אוֹ כָלַל כַּכְּלָל הָרִאשׁוֹן? אָמַרְתָּ, לָאו, אֶלָּא כְּלָל וּפְרָט וּכְלָל, אֵי אַתְּ דָּן אֶלָּא כְעֵין הַפְּרָט: מַה הַפְּרָט מְפֹרָשׁ בִּנְכָסִים מִטַּלְטְלִין שֶׁאֵין לָהֶן אַחְרָיוּת, אַף אֵין לִי אֶלָּא נְכָסִים מִטַּלְטְלִין שֶׁאֵין לָהֶן אַחְרָיוּת.
בֵּין שׁוֹמֵר לְשׁוֹמֵר הַכָּתוּב מְדַבֵּר. אַתָּה אוֹמֵר בֵּין שׁוֹמֵר לְשׁוֹמֵר הַכָּתוּב מְדַבֵּר, אוֹ לֹא בָא אֶלָּא לַחְלֹק בֵּין כֶּסֶף לְכֵלִים לִבְהֵמָה? תִּלְמֹד לוֹמַר <b>"שַׂלְמָה"</b>: שַׂלְמָה, בַּכְּלָל הָיַת, וְיָצַאת לְלַמֵּד. אֶלָּא, מַה שַּׂלְמָה מְיֻחֶדֶת, בֵּין שׁוֹמֵר לְשׁוֹמֵר הַכָּתוּב מְדַבֵּר, אַף כֹּל בֵּין שׁוֹמֵר לְשׁוֹמֵר הַכָּתוּב מְדַבֵּר. הָא לֹא בָא הַכָּתוּב לַחְלֹק בֵּין כֶּסֶף לְכֵלִים לִבְהֵמָה.
"<b>אֲשֶׁר יֹאמַר כִּי הוּא זֶה"</b>, שֶׁזֶּה אוֹמֵר 'זֶה הוּא', וְזֶה אוֹמֵר 'אֵינוֹ הוּא!' מִכָּן אָמָרוּ: עַד שֶׁתְּהֵא הוֹדָיָה מִמִּין הַטַּעֲנָה.
(שמות כב,ז) "וְנִקְרַב בַּעַל הַבַּיִת אֶל הָאֱלֹהִים", הֲרֵי אֶחָד; (שמות כב,ח) <b>"עַד הָאֱלֹהִים יָבֹא דְּבַר שְׁנֵיהֶם"</b>, הֲרֵי שְׁנַיִם; (שמות כב,ח) <b>"אֲשֶׁר יַרְשִׁיעֻן אֱלֹהִים"</b>, הֲרֵי שְׁלֹשָׁה. מִכָּן אָמָרוּ: דִּינֵי מָמוֹנוֹת בִּשְׁלֹשָׁה. דִּבְרֵי רַבִּי יֹאשִׁיָּה.
רַבִּי יוֹנָתָן אוֹמֵר: הָרִאשׁוֹן, תְּחִלָּה נֶאֱמַר, וְאֵין דּוֹרְשִׁין תְּחִלּוֹת. <b>"עַד הָאֱלֹהִים יָבֹא דְּבַר שְׁנֵיהֶם"</b>, הֲרֵי אֶחָד; <b>"אֲשֶׁר יַרְשִׁיעֻן אֱלֹהִים"</b>, הֲרֵי שְׁנַיִם, וְאֵין בֵּית דִּין שָׁקוּל, מוֹסִיפִין עֲלֵיהֶן עוֹד אֶחָד, הֲרֵי שְׁלֹשָׁה.
רַבִּי אוֹמֵר: <b>"עַד הָאֱלֹהִים יָבֹא דְּבַר שְׁנֵיהֶם"</b>, בִּשְׁנַיִם הַכָּתוּב מְדַבֵּר. אַתָּה אוֹמֵר בִּשְׁנַיִם הַכָּתוּב מְדַבֵּר, אוֹ אֵינוֹ אֶלָּא בְאֶחָד? כְּשֶׁהוּא אוֹמֵר <b>"אֲשֶׁר יַרְשִׁיעֻן אֱלֹהִים"</b>, הֲרֵי כָּן שְׁנַיִם: 'אֲשֶׁר יַרְשִׁיעַ' אֵין כָּתוּב כָּן, אֶלָּא <b>"אֲשֶׁר יַרְשִׁיעֻן"</b>, הָא בִשְׁנַיִם הַכָּתוּב מְדַבֵּר. וְאֵין בֵּית דִּין שָׁקוּל, מוֹסִיפִין עֲלֵיהֶם עוֹד אֶחָד, הֲרֵי שְׁלֹשָׁה. מִכָּן אָמָרוּ: דִּינֵי מָמוֹנוֹת בִּשְׁלֹשָׁה.
רַבִּי אוֹמֵר: בַּחֲמִשָּׁה, כְּדֵי שֶׁיִּגָּמֵר הַדִּין בִּשְׁלֹשָׁה.
<b>"יְשַׁלֵּם שְׁנַיִם לְרֵעֵהוּ."</b> רַבִּי שִׁמְעוֹן אוֹמֵר: קוֹרֵא אֲנִי עָלָיו כָּן <b>"יְשַׁלֵּם שְׁנַיִם לְרֵעֵהוּ"</b>, וְקוֹרֵא אֲנִי לְהַלָּן: (ויקרא ה,כד) "וְשִׁלַּם אֹתוֹ בְּרֹאשׁוֹ, וַחֲמִשִׁתָיו יֹסֵף עָלָיו". כֵּיצַד יִתְקַיְּמוּ שְׁנֵי כְתוּבִין? כָּל הַמְשַׁלֵּם אֶת הַקֶּרֶן, חַיָּב לְשַׁלֵּם אֶת הַחֹמֶשׁ, וְכָל שֶׁאֵינוֹ מְשַׁלֵּם אֶת הַקֶּרֶן, פָּטוּר מִן הַחֹמֶשׁ. <b>"לְרֵעֵהוּ"</b>, וְלֹא לַהֶקְדֵּשׁ; <b>"לְרֵעֵהוּ"</b>, וְלֹא לַאֲחֵרִים.

Chapter 16

(שמות כב,ט) <b>"כִּי יִתֵּן אִישׁ אֶל רֵעֵהוּ חֲמוֹר, אוֹ שׁוֹר, אוֹ שֶׂה, וְכָל בְּהֵמָה לִשְׁמֹר, וּמֵת אוֹ נִשְׁבַּר אוֹ נִשְׁבָּה אֵין רֹאֶה."</b> רַבִּי יִשְׁמָעֵאל אוֹמֵר: עַד שֶׁיַּפְקִיד אֶצְלוֹ וְיֹאמַר לוֹ 'הָא לָךְ, שְׁמֹר לִי זֶה!' אֲבָל אִם אָמַר לוֹ 'עֵינֶיךָ בּוֹ', הֲרֵי זֶה פָטוּר.
<b>"חֲמוֹר אוֹ שׁוֹר אוֹ שֶׂה"</b>, אֵין לִי אֶלָּא חֲמוֹר וְשׁוֹר וְשֶׂה, שְׁאָר כָּל בְּהֵמָה מְנַיִן? תִּלְמֹד לוֹמַר <b>"וְכָל בְּהֵמָה לִשְׁמֹר"</b>. אֲנִי אֶקְרָא <b>"וְכָל בְּהֵמָה"</b>, וּמַה תִּלְמֹד לוֹמַר <b>"חֲמוֹר אוֹ שׁוֹר אוֹ שֶׂה"</b>? אִם אֲנִי קוֹרֵא <b>"וְכָל בְּהֵמָה"</b>, שׁוֹמֵעַ אֲנִי, לֹא יִהְיֶה חַיָּב עַד שֶׁיַּפְקִיד אֶצְלוֹ כָּל בְּהֵמָה! תִּלְמֹד לוֹמַר <b>"חֲמוֹר אוֹ שׁוֹר אוֹ שֶׂה"</b>, לְחַיֵּב עַל זֶה בִּפְנֵי עַצְמוֹ וְעַל זֶה בִּפְנֵי עַצְמוֹ. וּמַה תִּלְמֹד לוֹמַר <b>"וְכָל בְּהֵמָה"</b>? אֶלָּא בָּא הַכָּתוּב לְלַמְּדָךְ, שֶׁכָּל הַכְּלָל שֶׁהוּא מוֹסִיף עַל הַפְּרָט, הַכֹּל בִּכְלָלוֹ.
<b>"וּמֵת"</b>, שֶׁתְּהֵי מִיתָתוֹ בִּידֵי שָׁמַיִם; <b>"אוֹ נִשְׁבַּר"</b>, שֶׁשִּׁבְּרַתּוּ חָיָה; <b>"אוֹ נִשְׁבָּה"</b>, שֶׁשָּׁבוּהוּ לֶסְטִים. עֲדַיִן אֲנִי אוֹמֵר: הַשֶּׁבֶר וְהַשְּׁבִי, בֵּין שֶׁהוּא יָכֹל לְהַצִּיל, וּבֵין שֶׁאֵינוֹ יָכֹל לְהַצִּיל! תִּלְמֹד לוֹמַר <b>"וּמֵת"</b>. מַה מִּיתָה מְיֻחֶדֶת, שֶׁאֵי אֶפְשָׁר לוֹ לְהַצִּילָהּ, פָּטוּר מִלְּשַׁלֵּם, אַף כָּל דָּבָר שֶׁאֵי אֶפְשָׁר לוֹ לְהַצִּילוֹ, פָּטוּר מִלְּשַׁלֵּם. דִּבְרֵי רַבִּי אֱלִיעֶזֶר.
אָמַר לוֹ רַבִּי עֲקִיבָה: רַבִּי! אַתְּ דָּן אֶפְשָׁר מִשֶּׁאֵי אֶפְשָׁר! שֶׁאֵי אֶפְשָׁר לַמִּיתָה לִהְיוֹת אֶלָּא בִּידֵי שָׁמַיִם, אֲבָל הַשֶּׁבֶר וְהַשְּׁבִי, אֶפְשָׁר לוֹ לִהְיוֹת בֵּין בִּידֵי שָׁמַיִם וּבֵין בִּידֵי אָדָם! חָזַר וְדָנָן כְּמִין גְּנֵבָה.
רַבִּי יִשְׁמָעֵאל אוֹמֵר: (שמות כב,יב) "הַטְּרֵפָה לֹא יְשַׁלֵּם", יֵשׁ טְרֵפָה שֶׁהוּא מְשַׁלֵּם, וְיֵשׁ טְרֵפָה שֶׁאֵינוֹ מְשַׁלֵּם.
<b>"אֵין רֹאֶה."</b> בָּעֵדִים הַכָּתוּב מְדַבֵּר. <b>"אֵין רֹאֶה</b>. שְׁבֻעַת יי תִּהְיֶה בֵּין שְׁנֵיהֶם". הָא אִם יֵשׁ רוֹאֶה, בַּעַל הַבַּיִת פָּטוּר מִכָּל דָּבָר.
(שמות כב,י) <b>"שְׁבֻעַת יי תִּהְיֶה בֵּין שְׁנֵיהֶם, אִם לֹא שָׁלַח יָדוֹ בִּמְלֶאכֶת רֵעֵהוּ, וְלָקַח בְּעָלָיו וְלֹא יְשַׁלֵּם." </b> בְּיוֹ"ד הֵ"י. מִכָּן אַתְּ דָּן כָּל הַשְּׁבוּעוֹת שֶׁבַּתּוֹרָה: הוֹאִיל וְנֶאֶמְרוּ כָּל הַשְּׁבוּעוֹת שֶׁבַּתּוֹרָה סְתָם, וּפָרַט בְּאַחַת מֵהֶן, שֶׁאֵינָהּ אֶלָּא בְיוֹ"ד הֵ"י, פּוֹרֵט אֲנִי כָל שְׁבוּעוֹת שֶׁבַּתּוֹרָה, שֶׁאֵינָן אֶלָּא בְיוֹ"ד הֵ"י.
<b>"בֵּין שְׁנֵיהֶם"</b>, לְהוֹצִיא אֶת הַיּוֹרֵשׁ; <b>"בֵּין שְׁנֵיהֶם"</b>, לְהוֹצִיא אֶת שֶׁכְּנֶגְדּוֹ חָשׁוּד עַל הַשְּׁבוּעָה; <b>"בֵּין שְׁנֵיהֶם"</b>, שֶׁלֹּא יַשְׁבִּיעֶנּוּ הַדַּיָּן עַל כָּרְחוֹ. רַבִּי נָתָן אוֹמֵר: <b>"שְׁבֻעַת יי תִּהְיֶה בֵּין שְׁנֵיהֶם"</b>. מַגִּיד שֶׁשְּׁבוּעָה חָלָה עַל שְׁנֵיהֶם.
<b>"אִם לֹא שָׁלַח יָדוֹ בִּמְלֶאכֶת רֵעֵהוּ"</b>, לְצָרְכָהּ. אַתָּה אוֹמֵר לְצָרְכָהּ, אוֹ אֵינוֹ אֶלָּא לְצָרְכָהּ וְשֶׁלֹּא לְצָרְכָהּ? הֲרֵי אֲנִי דָן: נֶאֱמַר כָּן שְׁלִיחוּת יָד, וְנֶאֱמַר לְהַלָּן שְׁלִיחוּת יָד. מַה כָּן שְׁבוּעָה, אַף לְהַלָּן שְׁבוּעָה; מַה כָּן בְּיוֹ"ד הֵ"י, אַף לְהַלָּן בְּיוֹ"ד הֵ"י; מַה לְּהַלָּן בְּבֵית דִּין, אַף כָּן בְּבֵית דִּין; מַה לְּהַלָּן לְצָרְכָהּ, אַף כָּן לְצָרְכָהּ; מַה לְּהַלָּן "עַל כָּל דְּבַר פֶּשַׁע", אַף כָּן "עַל כָּל דְּבַר פֶּשַׁע".
<b>"וְלָקַח בְּעָלָיו וְלֹא יְשַׁלֵּם."</b> מִכָּן אָמָרוּ: בַּעַל הַנְּבֵלָה מְטַפֵּל בְּנִבְלָתוֹ.
(שמות כב,יא) <b>"וְאִם גָּנֹב יִגָּנֵב מֵעִמּוֹ, יְשַׁלֵּם לִבְעָלָיו."</b> זֶה שׁוֹמֵר שָׁכָר, וְהָעֶלְיוֹן שׁוֹמֵר חִנָּם.<sup class="footnote-marker">*</sup><i class="footnote">הָעֶלְיוֹן: המוזכר למעלה.</i> אַתָּה אוֹמֵר זֶה שׁוֹמֵר שָׁכָר, וְהָעֶלְיוֹן שׁוֹמֵר חִנָּם, אוֹ זֶה שׁוֹמֵר חִנָּם, וְהָעֶלְיוֹן שׁוֹמֵר שָׁכָר? הֲרֵי אַתְּ דָּן: הוֹאִיל וְהַשָּׂכִיר חַיָּב, וְהַשּׁוֹמֵר חַיָּב, מַה שָּׂכִיר, שָׂכִיר שֶׁהוּא נֶהֱנֶה, אַף שׁוֹמֵר, שׁוֹמֵר שֶׁהוּא נֶהֱנֶה. יָצָא שׁוֹמֵר חִנָּם, שֶׁאֵינוֹ נֶהֱנֶה.
הָא אֵין עָלֶיךָ לוֹמַר כַּלָּשׁוֹן הָאַחֲרוֹן, אֶלָּא כַּלָּשׁוֹן הָרִאשׁוֹן: וְזֶה שׁוֹמֵר שָׁכָר, וְהָעֶלְיוֹן שׁוֹמֵר חִנָּם.
<b>"וְאִם גָּנֹב יִגָּנֵב"</b>, אֵין לִי אֶלָּא גְנֵבָה, אֲבֵדָה מְנַיִן? הֲרֵי אַתְּ דָּן: הוֹאִיל וּגְנֵבָה חֶסְרוֹן שְׁמִירָה, וַאֲבֵדָה חֶסְרוֹן שְׁמִירָה, אִם לָמַדְתָּ עַל גְּנֵבָה, שֶׁחַיָּב לְשַׁלֵּם, אַף אֲבֵדָה יְהֵי חַיָּב לְשַׁלֵּם.
רַבִּי יוֹסֵה הַגָּלִילִי אוֹמֵר: <b>"גָּנֹב יִגָּנֵב"</b>, לְהָבִיא אֶת הַגַּנָּב. <b>"מֵעִמּוֹ"</b>, לְהוֹצִיא אֶת הַצּוֹעֵר,<sup class="footnote-marker">*</sup><i class="footnote">הַצּוֹעֵר: רועה ראשי, כרזילא.</i> <b>"מֵעִמּוֹ"</b>, לְהָבִיא אֶת הַנּוֹקֵד.<sup class="footnote-marker">*</sup><i class="footnote">הַנּוֹקֵד: הרועה.</i>
(שמות כב,יב) <b>["אִם טָרֹף יִטָּרֵף, יְבִאֵהוּ עֵד, הַטְּרֵפָה לֹא יְשַׁלֵּם."] "אִם טָרֹף יִטָּרֵף"</b>, זֶה עֵדֶר. דִּבְרֵי רַבִּי יֹאשִׁיָּהוּ. אַף עַל פִּי שֶׁאֵין רְאָיָה לַדָּבָר, זֵכֶר הוּא: (עמוס ג,יב) "כֹּה אָמַר יי: כַּאֲשֶׁר יַצִּיל הָרֹעֶה מִפִּי הָאֲרִי שְׁתֵּי כְרָעַיִם אוֹ בְדַל אֹזֶן, כֵּן יִנָּצְלוּ בְּנֵי יִשְׂרָאֵל הַיֹּשְׁבִים בְּשֹׁמְרוֹן, בִּפְאַת מִטָּה וּבִדְמֶשֶׁק עָרֶשׂ." רַבִּי יוֹחַי בְּרַבִּי יֹאשִׁיָּה אוֹמֵר: <b>"אִם טָרֹף יִטָּרֵף יְבִאֵהוּ עֵד"</b>, יָבִיא עֵדִין שֶׁנִּטְרְפָה בְאֹנֶס, וִיהֵא פָטוּר מִלְּשַׁלֵּם.
רַבִּי יוֹנָתָן אוֹמֵר: <b>"יְבִאֵהוּ עֵד הַטְּרֵפָה"</b>,<sup class="footnote-marker">*</sup><i class="footnote">"יְבִאֵהוּ עֵד הַטְּרֵפָה", דורש 'עַד הַטְּרֵפָה'.</i> יוֹלִיךְ אֶת הַבְּעָלִים אֵצֶל הַטְּרֵפָה, וִיהֵא פָטוּר מִלְּשַׁלֵּם.
אַף עַל פִּי כֵן יְהֵי חַיָּב? וְהַדִּין נוֹתֵן: הוֹאִיל וַאֲבֵדָה חֶסְרוֹן שְׁמִירָה, וּטְרֵפָה חֶסְרוֹן שְׁמִירָה, אִם לָמַדְתָּ עַל אֲבֵדָה שֶׁחַיָּב לְשַׁלֵּם, אַף טְרֵפָה יְהֵי חַיָּב לְשַׁלֵּם!
לֹא! מִמַּשְׁמָע שֶׁנֶּאֱמַר <b>"הַטְּרֵפָה לֹא יְשַׁלֵּם"</b>, יֵשׁ טְרֵפָה שֶׁהוּא מְשַׁלֵּם, וְיֵשׁ טְרֵפָה שֶׁאֵינוֹ מְשַׁלֵּם.
וְאֵי זוֹ הִיא טְרֵפָה שֶׁחַיָּב לְשַׁלֵּם? כְּגוֹן טְרֵפַת חָתוּל, שׁוּעָל וּנְמִיָּה.<sup class="footnote-marker">*</sup><i class="footnote">וּנְמִיָּה. ג: ומנדרס.</i> וּמִתּוֹךְ שֶׁאָמְרָה תוֹרָה,<sup class="footnote-marker">*</sup><i class="footnote">וּמִתּוֹךְ. ג,א: ומילחשך.</i> תִּלְמֹד לוֹמַר <b>"אִם טָרֹף יִטָּרֵף"</b>, מַה טְּרֵפָה מְיֻחֶדֶת, שֶׁאֶפְשָׁר לוֹ לְהַצִּילָהּ, חַיָּב לְשַׁלֵּם, אַף כָּל דָּבָר שֶׁאֶפְשָׁר לוֹ לְהַצִּילוֹ, יְהֵי חַיָּב לְשַׁלֵּם.
וְאֵי זוֹ הִיא טְרֵפָה שֶׁפָּטוּר מִלְּשַׁלֵּם? כְּגוֹן טְרֵפַת הַזְּאֵב וְהָאֲרִי, וְהַדֹּב וְהַנָּמֵר וְהַפַּרְדְּלֵס וְהַנָּחָשׁ. וּמִתּוֹךְ שֶׁאָמְרָה תוֹרָה "וּמֵת":<sup class="footnote-marker">*</sup><i class="footnote">וּמִתּוֹךְ. ג,א: ומילחשך.</i> מַה מִּיתָה מְיֻחֶדֶת, שֶׁאֵי אֶפְשָׁר לוֹ לְהַצִּילוֹ, פָּטוּר מִלְּשַׁלֵּם, אַף כָּל דָּבָר שֶׁאֵיפְשָׁר לוֹ לְהַצִּילוֹ, פָּטוּר מִלְּשַׁלֵּם: <b>"הַטְּרֵפָה לֹא יְשַׁלֵּם."</b>
(שמות כב,יג) <b>["וְכִי יִשְׁאַל אִישׁ מֵעִם רֵעֵהוּ, וְנִשְׁבַּר אוֹ מֵת בְּעָלָיו אֵין עִמּוֹ, שַׁלֵּם יְשַׁלֵּם."] "וְכִי יִשְׁאַל אִישׁ מֵעִם רֵעֵהוּ"</b>, נִתֵּק הַכָּתוּב הַשּׁוֹאֵל מִכְּלַל שׁוֹמֵר, וַאֲמָרוֹ עִנְיָן בִּפְנֵי עַצְמוֹ. <b>"מֵעִם רֵעֵהוּ"</b>, מַגִּיד שֶׁאֵינוֹ חַיָּב עַד שֶׁיּוֹצִיאֶנּוּ חוּץ לִרְשׁוּתוֹ.
<b>"וְנִשְׁבַּר אוֹ מֵת"</b>. אֵין לִי אֶלָּא שְׁבוּרָה וּמֵתָה, שְׁבוּיָה מְנַיִן? הֲרֵי אַתְּ דָּן: נֶאֱמַר כָּן מִיתָה, וְנֶאֱמַר לְהַלָּן מִיתָה; מַה מִּיתָה הָאֲמוּרָה לְהַלָּן, עָשָׂה שְׁבוּרָה וּשְׁבוּיָה כְמֵתָה, אַף מִּיתָה הָאֲמוּרָה כָּן נַעֲשֶׂה שְׁבוּרָה וּשְׁבוּיָה כְמֵתָה.
וַאֲבֵדָה וּגְנֵבָה מְנַיִן? אָמַרְתָּ, קוֹל וָחֹמֶר הוּא: מָה, אִם בִּמְקוֹם שֶׁלֹּא חַיָּב עַל הַמִּיתָה, חַיָּב עַל הַגְּנֵבָה וְעַל הָאֲבֵדָה, וְכָן שֶׁחַיָּב עַל הַמִּיתָה, דִּין הוּא שֶׁנְּחַיֵּב עַל הַגְּנֵבָה וְעַל הָאֲבֵדָה.
<b>"בְּעָלָיו אֵין עִמּוֹ, שַׁלֵּם יְשַׁלֵּם. </b>(שמות כב, יד) אִם בְּעָלָיו עִמּוֹ, לֹא יְשַׁלֵּם". לָמָּה נֶאֱמַר? מִמַּשְׁמַע שֶׁנֶּאֱמַר: 
<b>"בְּעָלָיו אֵין עִמּוֹ, שַׁלֵּם יְשַׁלֵּם"</b>, לָמַדְנוּ שֶׁאִם אֵין בְּעָלָיו עִמּוֹ, חַיָּב לְשַׁלֵּם. וּמַה תִּלְמֹד לוֹמַר <b>"בְּעָלָיו אֵין עִמּוֹ, שַׁלֵּם יְשַׁלֵּם"</b>? מַגִּיד שֶׁכֵּיוָן שֶׁיָּצַאת מֵרְשׁוּת הַנִּשְׁאָל לִרְשׁוּת הַשּׁוֹאֵל, אֲפִלּוּ שָׁעָה אַחַת, בַּבְּעָלִים, פָּטוּר, שֶׁלֹּא בַּבְּעָלִים, חַיָּב.
(שמות כב,יד) <b>["אִם בְּעָלָיו עִמּוֹ, לֹא יְשַׁלֵּם; אִם שָׂכִיר הוּא, בָּא בִּשְׂכָרוֹ."] "אִם שָׂכִיר הוּא, בָּא בִּשְׂכָרוֹ."</b> שׁוֹמֵעַ אֲנִי, יִשָּׁבַע וִיהֵא פָטוּר! הֲרֵי אַתְּ דָּן: הוֹאִיל וְנוֹשֵׂא שָׁכָר מַהְנֶה, וְהַשָּׂכִיר מַהְנֶה, אִם לָמַדְתָּ עַל נוֹשֵׂא שָׁכָר, שֶׁנִּשְׁבָּע עַל הָאֳנָסִין, וּמְשַׁלֵּם אֶת הָאֲבֵדָה וְאֶת הַגְּנֵבָה, אַף שָׂכִיר נִשְׁבָּע עַל הָאֳנָסִין, וּמְשַׁלֵּם אֶת הָאֲבֵדָה וְאֶת הַגְּנֵבָה.
וַהֲרֵי שׁוֹמֵר חִנָּם יוֹכִיחַ, שֶׁהוּא מַהְנֶה וּפָטוּר מִלְּשַׁלֵּם! הוּא יוֹכִיחַ עַל שָׂכִיר, אַף עַל פִּי שֶׁהוּא מַהְנֶה, יְהֵי פָטוּר מִלְּשַׁלֵּם! כח. אָמַרְתָּ הֶפְרֵשׁ, נוֹשֵׂא שָׁכָר נֶהֱנֶה וּמַהְנֶה, וְהַשָּׂכִיר נֶהֱנֶה וּמַהְנֶה, וְאַל תָּבִיא שׁוֹמֵר חִנָּם יוֹכִיחַ, שֶׁהוּא מַהְנֶה אֲבָל אֵינוֹ נֶהֱנֶה, אֶלָּא נוֹשֵׂא שָׁכָר נֶהֱנֶה וּמַהְנֶה, וְהַשָּׂכִיר נֶהֱנֶה וּמַהְנֶה. אִם לָמַדְתָּ עַל נוֹשֵׂא שָׁכָר, שֶׁנִּשְׁבָּע עַל הָאֳנָסִין, וּמְשַׁלֵּם אֶת הָאֲבֵדָה וְאֶת הַגְּנֵבָה, אַף הַשָּׂכִיר נִשְׁבָּע עַל הָאֳנָסִין, וּמְשַׁלֵּם אֶת הָאֲבֵדָה וְאֶת הַגְּנֵבָה. <b>"אִם שָׂכִיר הוּא, בָּא בִּשְׂכָרוֹ".</b>

Chapter 17

(שמות כב,טו) <b>"וְכִי יְפַתֶּה אִישׁ בְּתוּלָה אֲשֶׁר לֹא אֹרָשָׂה, וְשָׁכַב עִמָּהּ, מָהֹר יִמְהָרֶנָּה לּוֹ לְאִשָּׁה."</b><sup class="footnote-marker">*</sup><i class="footnote">מָהֹר יִמְהָרֶנָּה: ישלם לאביה את המוהר והיא תהיה אשתו.</i> בָּא הַכָּתוּב לְלַמֵּד עַל הַמְפֻתָּה, שֶׁיְּשַׁלֵּם עָלֶיהָ קְנָס. וְהַדִּין נוֹתֵן: הוֹאִיל וּתְפוּסָה בִרְשׁוּת אָבִיהָ,<sup class="footnote-marker">*</sup><i class="footnote">תְּפוּסָה: אנוסה. מלשון הפסוק (במדבר ה,יג) "וְהִוא לֹא נִתְפָּשָׂה".</i> וּמְפֻתָּה בִרְשׁוּת אָבִיהָ, אִם לָמַדְתָּ עַל תְּפוּסָה, שֶׁהוּא מְשַׁלֵּם עָלֶיהָ קְנָס, אַף מְפֻתָּה, יְשַׁלֵּם עָלֶיהָ קְנָס!
לֹא! אִם אָמַרְתָּ בַּתְּפוּסָה, שֶׁעָבַר עַל דַּעְתָּהּ וְעַל דַּעַת אָבִיהָ, לְפִיכָךְ הוּא מְשַׁלֵּם עָלֶיהָ קְנָס, תֹּאמַר בַּמְּפֻתָּה, שֶׁלֹּא עָבַר אֶלָּא עַל דַּעַת אָבִיהָ, לְפִיכָךְ לֹא יְשַׁלֵּם עָלֶיהָ קְנָס. הָא לְפִי שֶׁלֹּא זָכִיתִי מִן הַדִּין, צָרַךְ הַכָּתוּב לַהֲבִיאוֹ.
<b>"אֲשֶׁר לֹא אֹרָשָׂה"</b>, לְהוֹצִיא אֶת שֶׁנִּתְאַלְמְנָה, וְאֶת שֶׁנִּתְגָּרְשָׁה מִן הַנִּשּׂוּאִין. דִּבְרֵי רַבִּי יוֹסֵה הַגָּלִילִי. רַבִּי עֲקִיבָה אוֹמֵר: וּמְנַיִן אֲפִלּוּ נִתְגָּרְשָׁה, אֲפִלּוּ נִתְאַלְמְנָה? וְהַדִּין נוֹתֵן: הוֹאִיל וְרַשַּׁי בְּהָפֵר נְדָרֶיהָ, וְרַשַּׁי בְּכֶסֶף קְנָסָהּ, מַה בְּהָפֵר נְדָרֶיהָ, אֲפִלּוּ נִתְאַלְמְנָה אֲפִלּוּ נִתְגָּרְשָׁה, אַף בְּכֶסֶף קְנָסָהּ, אֲפִלּוּ נִתְאַלְמְנָה אוֹ נִתְגָּרָשָׁה.
וּמַה תִּלְמֹד לוֹמַר <b>"אֲשֶׁר לֹא אֹרָשָׂה"</b>? אֶלָּא מֻפְנֶה לְהַקִּישׁ לָדוּן מִמֶּנּוּ גְּזֵרָה שָׁוָה: נֶאֱמַר כָּן <b>"אֲשֶׁר לֹא אֹרָשָׂה"</b>, וְנֶאֱמַר לְהַלָּן (דברים כב,כח) "אֲשֶׁר לֹא אֹרָשָׂה"; מַה לְּהַלָּן כֶּסֶף, אַף כָּן כֶּסֶף.
<b>"מָהֹר יִמְהָרֶנָּה לּוֹ לְאִשָּׁה."</b> לָמָּה נֶאֱמַר? לְפִי שֶׁהוּא אוֹמֵר: (דברים כב,כט) "וְנָתַן הָאִישׁ הַשֹּׁכֵב עִמָּהּ לַאֲבִי הַנַּעֲרָ חֲמִשִּׁים כָּסֶף, וְלוֹ תִהְיֶה לְאִשָּׁה", כַּשֵּׁם שֶׁבַּתְּפוּסָה, נוֹתֵן מִיָּד, כָּךְ בַּמְּפֻתָּה, נוֹתֵן מִיָּד! תִּלְמֹד לוֹמַר <b>"מָהֹר יִמְהָרֶנָּה לּוֹ לְאִשָּׁה"</b>, מַגִּיד שֶׁעוֹשִׂין עָלָיו מֹהַר.<sup class="footnote-marker">*</sup><i class="footnote">עוֹשִׂין עָלָיו מֹהַר: אינו צריך לשלם מיד את חמישים הכסף, אלא הם סכום הכתובה, המוהר, שנותן לה.</i>
וְאֵין מֹהַר אֶלָּא כְּתוּבָה, שֶׁנֶּאֱמַר: (בראשית לד,יב) "הַרְבּוּ עָלַי מְאֹד מֹהַר וּמַתָּן, וְאֶתְּנָה כַּאֲשֶׁר תֹּאמְרוּ אֵלָי, וּתְנוּ לִי אֶת הַנַּעֲרָ לְאִשָּׁה."
<b>"מָהֹר יִמְהָרֶנָּה לּוֹ לְאִשָּׁה."</b> בָּרְאוּיָה לוֹ לְאִשָּׁה הַכָּתוּב מְדַבֵּר, לְהוֹצִיא אַלְמָנָה לְכֹהֵן גָּדוֹל, גְּרוּשָׁה וַחֲלוּצָה לְכֹהֵן הֶדְיוֹט, מַמְזֶרֶת וּנְתִינָה לְיִשְׂרָאֵל, בַּת יִשְׂרָאֵל לְמַמְזֵר וּלְנָתִין.<sup class="footnote-marker">*</sup><i class="footnote">נָתִין, נְתִינָה: אדם מצאצאי הגבעונים, כנענים שקיבלו במרמה מיהושע להשאר בארץ.</i>
<b>"מָהֹר יִמְהָרֶנָּה לּוֹ לְאִשָּׁה."</b> שׁוֹמֵעַ אֲנִי, בֵּין שֶׁהָאָב רוֹצֶה, בֵּין שֶׁאֵינוֹ רוֹצֶה! תִּלְמֹד לוֹמַר: (שמות כב,טז) "אִם מָאֵן יְמָאֵן אָבִיהָ לְתִתָּהּ לוֹ, כֶּסֶף יִשְׁקֹל כְּמֹהַר הַבְּתוּלֹת." מַגִּיד הַכָּתוּב, שֶׁאִם רָצָה הָאָב, יְקַיֵּם, לֹא רָצָה הָאָב, יוֹצִיא.
אֵין לִי אֶלָּא מְפֻתָּה, שֶׁאִם רָצָה הָאָב, יְקַיֵּם, לֹא רָצָה הָאָב, יוֹצִיא, תְּפוּסָה מְנַיִן? הֲרֵי אַתְּ דָּן: הוֹאִיל וּתְפוּסָה בִּרְשׁוּת אָבִיהָ, וּמְפֻתָּה בִּרְשׁוּת אָבִיהָ, אִם לָמַדְתָּ בַּמְּפֻתָּה, שֶׁאִם רָצָה הָאָב, יְקַיֵּם, לֹא רָצָה הָאָב, יוֹצִיא, אַף תְּפוּסָה , אִם רָצָה הָאָב, יְקַיֵּם, לֹא רָצָה הָאָב, יוֹצִיא.
עוֹד קוֹל וָחֹמֶר: מָה, אִם מְפֻתָּה, שֶׁלֹּא עָבַר אֶלָּא עַל דַּעַת אָבִיהָ, שֶׁאִם רָצָה הָאָב, יְקַיֵּם, לֹא רָצָה הָאָב, יוֹצִיא, תְּפוּסָה, שֶׁעָבַר עַל דַּעְתָּהּ וְעַל דַּעַת אָבִיהָ, דִּין הוּא שֶׁאִם רָצָה הָאָב, יְקַיֵּם, לֹא רָצָה הָאָב, יוֹצִיא.
(שמות כב,טז) <b>"אִם מָאֵן יְמָאֵן אָבִיהָ לְתִתָּהּ לוֹ, כֶּסֶף יִשְׁקֹל כְּמֹהַר הַבְּתוּלֹת."</b> אֵין לִי אֶלָּא בִּזְמַן שֶׁיֵּשׁ לָהּ אָב, בִּזְמַן שֶׁאֵין לָהּ אָב, מְנַיִן? תִּלְמֹד לוֹמַר <b>"אִם מָאֵן יְמָאֵן"</b>. דִּבְרֵי רַבִּי יוֹסֵה הַגָּלִילִי.
<b>"כֶּסֶף יִשְׁקֹל"</b>, אֲבָל לֹא שָׁמַעְנוּ כַּמָּה! הֲרֵי אַתְּ דָּן: נֶאֱמַר כָּן <b>"כֶּסֶף"</b>, וְנֶאֱמַר לְהַלָּן "כָּסֶף". (דברים כב,כט) מַה לְּהַלָּן חֲמִשִּׁים, אַף כָּן חֲמִשִּׁים.
"כְּמֹהַר הַבְּתוּלֹת." וְכִי מָה לָמַדְנוּ עַל מֹהַר הַבְּתוּלוֹת? אֶלָּא הֲרֵי זֶה בָּא לְלַמֵּד וְנִמְצָא לָמֵד: מַה לְּהַלָּן כָּתוּב חֲמִשִּׁים כֶּסֶף, אַף כָּן מֹהַר הַבְּתוּלוֹת חֲמִשִּׁים כֶּסֶף.
(שמות כב,יז) <b>"מְכַשֵּׁפָה לֹא תְחַיֶּה."</b> אֶחָד אִישׁ וְאֶחָד אִשָּׁה. רַבִּי יִשְׁמָעֵאל אוֹמֵר: נֶאֱמַר כָּן <b>"לֹא תְחַיֶּה"</b>, וְנֶאֱמַר לְהַלָּן (דברים כ,טז) "לֹא תְחַיֶּה כָּל נְשָׁמָה." מַה לְּהַלָּן בַּסַּיִף, אַף כָּן בַּסַּיִף.
רַבִּי עֲקִיבָה אוֹמֵר: נֶאֱמַר כָּן <b>"לֹא תְחַיֶּה"</b>, וְנֶאֱמַר לְהַלָּן (שמות יט,יג) "אִם בְּהֵמָה אִם אִישׁ, לֹא יִחְיֶה". מַה לְּהַלָּן בִּסְקִילָה, אַף כָּן בִּסְקִילָה.
אָמַר לוֹ רַבִּי יִשְׁמָעֵאל: אֲנִי דָּן <b>"לֹא תְחַיֶּה"</b> מִ"לֹּא תְחַיֶּה", וְאַתָּה מְשִׁיבֵנִי "לֹא יִחְיֶה" עַל "לֹא תְחַיֶּה"! רַבִּי יוֹסֵה הַגָּלִילִי אוֹמֵר: נֶאֱמַר <b>"מְכַשֵּׁפָה לֹא תְחַיֶּה"</b>, וְנֶאֱמַר (שמות כב,יח) "כָּל שֹׁכֵב עִם בְּהֵמָה מוֹת יוּמָת", מָה זֶה בִּסְקִילָה, אַף זֶה בִּסְקִילָה.
רַבִּי יְהוּדָה בֶן בְּתֵירָה אוֹמֵר: הֲרֵי הוּא אוֹמֵר: (ויקרא כ,כז) "וְאִישׁ אוֹ אִשָּׁה, כִּי יִהְיֶה בָהֶם אוֹב אוֹ יִדְּעֹנִי, מוֹת יוּמָתוּ, בָּאֶבֶן יִרְגְּמוּ אֹתָם, דְּמֵיהֶם בָּם." בִּסְקִילָה. עֹנֶשׁ שָׁמַעְנוּ, אַזְהָרָה מְנַיִן? תִּלְמֹד לוֹמַר: (דברים יח,י) "לֹא יִמָּצֵא בְךָ מַעֲבִיר בְּנוֹ וּבִתּוֹ בָּאֵשׁ, קֹסֵם קְסָמִים, מְעוֹנֵן וּמְנַחֵשׁ וּמְכַשֵּׁף."
(שמות כב,יח) <b>"כָּל שֹׁכֵב עִם בְּהֵמָה מוֹת יוּמָת."</b> לָמָּה נֶאֱמַר? לְפִי שֶׁהוּא אוֹמֵר: (ויקרא כ,טו) "וְאִישׁ אֲשֶׁר יִתֵּן שְׁכָבְתּוֹ בִּבְהֵמָה מוֹת יוּמָת", בִּסְקִילָה. אַתָּה אוֹמֵר בִּסְקִילָה, אוֹ בְאַחַת מִכָּל מִיתוֹת הָאֲמוּרוֹת בַּתּוֹרָה? תִּלְמֹד לוֹמַר (ויקרא כ,טו) "וְאֶת הַבְּהֵמָה תַּהֲרֹגוּ." נֶאֱמַר כָּן הֲרִיגָה, וְנֶאֱמַר לְהַלָּן הֲרִיגָה; מַה הֲרִיגָה הָאֲמוּרָה לְהַלָּן בִּסְקִילָה, אַף כָּן בִּסְקִילָה. עֹנֶשׁ שָׁמַעְנוּ, אַזְהָרָה מְנַיִן? תִּלְמֹד לוֹמַר: (ויקרא יח,כג) "וּבְכָל בְּהֵמָה לֹא תִתֵּן שְׁכָבְתְּךָ לְטָמְאָה בָהּ". אֵין לִי אֶלָּא עֹנֶשׁ וְאַזְהָרָה לַשּׁוֹכֵב, עֹנֶשׁ וְאַזְהָרָה לַנִּשְׁכָּב מְנַיִן? תִּלְמֹד לוֹמַר <b>"כָּל שֹׁכֵב עִם בְּהֵמָה מוֹת יוּמָת."</b> קָרָא הַכָּתוּב לַנִּשְׁכָּב שׁוֹכֵב, מָה זֶה בִסְקִילָה, אַף זֶה בִסְקִילָה. עֹנֶשׁ שָׁמַעְנוּ, וְאַזְהָרָה לֹא שָׁמַעְנוּ! תִּלְמֹד לוֹמַר: (דברים כג,יח) "לֹא תִהְיֶה קְדֵשָׁה מִבְּנוֹת יִשְׂרָאֵל וְלֹא יִהְיֶה קָדֵשׁ מִבְּנֵי יִשְׂרָאֵל." וְאוֹמֵר: (מלכים א יד,כד) "וְגַם קָדֵשׁ הָיָה בָאָרֶץ, עָשׂוּ כְּכֹל הַתּוֹעֲבֹת הַגּוֹיִם אֲשֶׁר הוֹרִישׁ יי".
(שמות כב,יט) <b>"זֹבֵחַ לָאֱלֹהִים יָחֳרָם, בִּלְתִּי לַיי לְבַדּוֹ."</b> עֹנֶשׁ שָׁמַעְנוּ, אַזְהָרָה לֹא שָׁמַעְנוּ! תִּלְמֹד לוֹמַר: (שמות כ,ד) "לֹא תִשְׁתַּחֲוֶה לָהֶם וְלֹא תָעָבְדֵם". זְבִיחָה הָיְתָה בַכְּלָל, וְיָצַאת לְלַמֵּד: מַה זְּבִיחָה מְיֻחֶדֶת, שֶׁכַּיּוֹצֵא בָהּ עוֹבְדִין לַשָּׁמַיִם, וְחַיָּבִין עָלֶיהָ, בֵּין שֶׁהִיא עוֹבְדָתוֹ וּבֵין שֶׁאֵינָהּ עוֹבְדָתוֹ, וְכָל שֶׁכַּיּוֹצֵא בָהּ עוֹבְדִין לַשָּׁמַיִם, יְהוּ חַיָּבִין עָלֶיהָ, בֵּין שֶׁהִיא עוֹבְדָתוֹ וּבֵין שֶׁאֵינָהּ עוֹבְדָתוֹ.
וְכָל שֶׁאֵין כַּיּוֹצֵא בָהּ עוֹבְדִין לַשָּׁמַיִם, לְשֵׁם עֲבוֹדָתוֹ, חַיָּב, שֶׁלֹּא לְשֵׁם עֲבוֹדָתוֹ, פָּטוּר.
לְפִי שֶׁאֲחֵרִין אוֹמְרִין: אִלּוּלֵי שֶׁשִּׁתְּפוּ יִשְׂרָאֵל שְׁמוֹ שֶׁלַּמָּקוֹם בַּעֲבוֹדָה זָרָה, הָיוּ כָלִים מִן הָעוֹלָם, שֶׁנֶּאֱמַר: <b>"זֹבֵחַ לָאֱלֹהִים יָחֳרָם, בִּלְתִּי לַיי לְבַדּוֹ."</b> רַבִּי שִׁמְעוֹן בֶּן יוֹחַי אוֹמֵר: וַהֲלֹא כָּל הַמְשַׁתֵּף שְׁמוֹ שֶׁלַּמָּקוֹם בַּעֲבוֹדָה זָרָה, חַיָּב כְּלָיָה, שֶׁנֶּאֱמַר: <b>"זֹבֵחַ לָאֱלֹהִים יָחֳרָם, בִּלְתִּי לַיי לְבַדּוֹ."</b> אֶלָּא כְמַה שֶּׁנֶּאֱמַר: (מלכים ב יז,לג) "אֶת יי הָיוּ יְרֵאִים, וְאֶת אֱלֹהֵיהֶם הָיוּ עֹבְדִים, כְּמִשְׁפַּט הַגּוֹיִם אֲשֶׁר הִגְלוּ אֹתָם מִשָּׁם."
וְיֵשׁ אוֹמְרִים: בְּאוֹתוֹתֶיהָ נִתְּנָה תוֹרָה,<sup class="footnote-marker">*</sup><i class="footnote">בְּאוֹתוֹתֶיהָ: עם סימנים.</i> שֶׁלֹּא יְהוּ יִשְׂרָאֵל אוֹמְרִין: הוֹאִיל וַאֲנוּ מְצֻוִּין עַל עֲבוֹדָה זָרָה, נְהֵי בוֹלְשִׁין בַּבּוֹרוֹת בַּשִּׁיחִין וּבַמְּעָרוֹת!<sup class="footnote-marker">*</sup><i class="footnote">בּוֹלְשִׁין: מתאמצים לחפש עבודה זרה כדי לבער אותה. הגירסה בולשין על פי מכילתא דברים, ס. בגניזה, בושין.</i> תִּלְמֹד לוֹמַר: (דברים יב,ב) "עַל הֶהָרִים הָרָמִים וְעַל הַגְּבָעוֹת, וְתַחַת כָּל עֵץ רַעֲנָן." עַל הַגְּלוּיִים, וְלֹא עַל הַסְּתָרִין.

Chapter 18

(שמות כב,כ) <b>"וְגֵר לֹא תוֹנֶה וְלֹא תִלְחָצֶנּוּ, כִּי גֵרִים הֱיִיתֶם בְּאֶרֶץ מִצְרָיִם."</b> לֹא תוֹנֶנּוּ, בִּדְבָרִים, <b>"וְלֹא תִלְחָצֶנּוּ"</b>, בְּמָמוֹן. שֶׁלֹּא תֹּאמַר לוֹ: אֶמֶשׁ הָיִיתָ עוֹבֵד לְ"בֵּל, קֹרֵס, נְבוֹ" (ישעיה מו,א)<sup class="footnote-marker">*</sup><i class="footnote">בֵּל, קֹרֵס, נְבוֹ: שמות של אלילים.</i> וְעַד עַכְשָׁו הֲרֵי חֲזִירִין נוֹצֵר מִבֵּין שִׁנֶּיךָ, וְאַתְּ עוֹמֵד וּמְדַבֵּר נֶגְדִּי! וּמְנַיִן שֶׁאִם הוֹנֵיתוֹ, אַף הוּא יָכֹל לְהוֹנוֹתָךְ? שֶׁנֶּאֱמַר <b>"כִּי גֵרִים הֱיִיתֶם"</b>.
מִכָּן הָיָה רַבִּי נָתָן אוֹמֵר: מוּם שֶׁהוּא בָּךְ, אַל תֹּאמַר לַחֲבֵרָךְ!
חֲבִיבִין הַגֵּרִים, שֶׁבְּכָל מָקוֹם הוּא מַזְהִיר עֲלֵיהֶן: (שמות כג,ט) "וְגֵר לֹא תִלְחָץ, וְאַתֶּם יְדַעְתֶּם אֶת נֶפֶשׁ הַגֵּר, כִּי גֵרִים הֱיִיתֶם בְּאֶרֶץ מִצְרָיִם." <b>"וְגֵר לֹא תוֹנֶה וְלֹא תִלְחָצֶנּוּ, כִּי גֵרִים הֱיִיתֶם בְּאֶרֶץ מִצְרָיִם."</b> (דברים י,יט) "וַאֲהַבְתֶּם אֶת הַגֵּר, כִּי גֵרִים הֱיִיתֶם בְּאֶרֶץ מִצְרָיִם." רַבִּי אֱלִיעֶזֶר אוֹמֵר: גֵּר, לְפִי שֶׁסִּעוּרוֹ רַע,<sup class="footnote-marker">*</sup><i class="footnote">סִעוּר: טבע.</i> לְפִיכָךְ הוּא מַזְהִיר עָלָיו בִּמְקוֹמוֹת הַרְבֵּה.
רַבִּי שִׁמְעוֹן בֶּן יוֹחַי אוֹמֵר: הֲרֵי הוּא אוֹמֵר: (שופטים ה,לא) "וְאֹהֲבָיו כְּצֵאת הַשֶּׁמֶשׁ בִּגְבֻרָתוֹ". וְכִי מִי גָּדוֹל? מִי שֶׁהוּא אוֹהֵב אֶת הַמֶּלֶךְ, אוֹ מִי שֶׁהַמֶּלֶךְ אוֹהֲבוֹ? אֱמֹר, מִי שֶׁהַמֶּלֶךְ אוֹהֲבוֹ, לְכָךְ נֶאֱמַר: (דברים י,יח) "וְאֹהֵב גֵּר, לָתֶת לוֹ לֶחֶם וְשִׂמְלָה."
חֲבִיבִין הַגֵּרִים, שֶׁבְּכָל מָקוֹם הוּא מְכַנָּן כְּיִשְׂרָאֵל: נִקְרְאוּ בְּנֵי יִשְׂרָאֵל עֲבָדִין, שֶׁנֶּאֱמַר: (ויקרא כה,נה) "כִּי לִי בְנֵי יִשְׂרָאֵל עֲבָדִים", נִקְרְאוּ הַגֵּרִין עֲבָדִין, שֶׁנֶּאֱמַר: (ישעיה נו,ו) "וּלְאַהֲבָה אֶת שֵׁם יי לִהְיוֹת לוֹ לַעֲבָדִים". נִקְרְאוּ יִשְׂרָאֵל מְשָׁרְתִין, שֶׁנֶּאֱמַר: (ישעיה סא,ו) "וְאַתֶּם כֹּהֲנֵי יי, תִּקָּרֵאוּ מְשָׁרְתֵי אֱלֹהֵינוּ, יֵאָמֵר לָכֶם", נִקְרְאוּ הַגֵּרִים מְשָׁרְתִים, שֶׁנֶּאֱמַר: (ישעיה נו,ו) "וּבְנֵי הַנֵּכָר הַנִּלְוִים עַל יי לְשָׁרְתוֹ". נִקְרְאוּ בְּנֵי יִשְׂרָאֵל אוֹהֲבִין, שֶׁנֶּאֱמַר: (ישעיה מא,י) "וְאַתָּה יִשְׂרָאֵל עַבְדִּי, יַעֲקֹב אֲשֶׁר בְּחַרְתִּיךָ, זֶרַע אַבְרָהָם אֹהֲבִי." וְנִקְרְאוּ הַגֵּרִים אוֹהֲבִין, שֶׁנֶּאֱמַר: (דברים י,יח) "וְאֹהֵב גֵּר, לָתֶת לוֹ לֶחֶם וְשִׂמְלָה."
נֶאֱמַר בְּיִשְׂרָאֵל בְּרִית, שֶׁנֶּאֱמַר: (בראשית יז,יג) "וְהָיְתָה בְרִיתִי בִּבְשַׂרְכֶם לִבְרִית עוֹלָם." וְנֶאֱמַר בְּרִית בַּגֵּרִים, שֶׁנֶּאֱמַר: (ישעיה נו,ד) "וּבְנֵי הַנֵּכָר הַנִּלְוִים עַל יי לְשָׁרְתוֹ, וּלְאַהֲבָה אֶת שֵׁם יי לִהְיוֹת לוֹ לַעֲבָדִים, כָּל שֹׁמֵר שַׁבָּת מֵחַלְּלוֹ, וּמַחֲזִיקִים בִּבְרִיתִי." נֶאֱמַר בְּיִשְׂרָאֵל רָצוֹן, שֶׁנֶּאֱמַר: (שמות כח,לח) "לְרָצוֹן לָהֶם לִפְנֵי יי." וְנֶאֱמַר בַּגֵּרִים רָצוֹן, שֶׁנֶּאֱמַר: (ישעיה נו,ז) "וַהֲבִיאוֹתִים אֶל הַר קָדְשִׁי, וְשִׂמַּחְתִּים בְּבֵית תְּפִלָּתִי, עוֹלֹתֵיהֶם וְזִבְחֵיהֶם לְרָצוֹן עַל מִזְבְּחִי, כִּי בֵיתִי בֵּית תְּפִלָּה יִקָּרֵא לְכָל הָעַמִּים." נֶאֱמַר בְּיִשְׂרָאֵל שְׁמִירָה, שֶׁנֶּאֱמַר: (תהלים קכא,ד) "הִנֵּה לֹא יָנוּם וְלֹא יִישָׁן שׁוֹמֵר יִשְׂרָאֵל." וְנֶאֱמַר בַּגֵּרִים שְׁמִירָה, שֶׁנֶּאֱמַר: (תהלים קמו,ט) "יי שֹׁמֵר אֶת גֵּרִים".
אַבְרָהָם קָרָא עַצְמוֹ גֵּר, שֶׁנֶּאֱמַר: (בראשית כג,ד) "גֵּר וְתוֹשָׁב אָנֹכִי עִמָּכֶם". דָּוִד קָרָא עַצְמוֹ גֵּר, שֶׁנֶּאֱמַר: (דברי הימים א כט,טו) "כִּי גֵרִים אֲנַחְנוּ לְפָנֶיךָ, וְתוֹשָׁבִים כְּכָל אֲבֹתֵינוּ, כַּצֵּל יָמֵינוּ עַל הָאָרֶץ וְאֵין מִקְוֶה." וְאוֹמֵר: (תהלים לט,יג) "כִּי גֵר אָנֹכִי עִמָּךְ, תּוֹשָׁב כְּכָל אֲבוֹתָי."
חֲבִיבִין הַגֵּרִין, שֶׁלֹּא מָל אַבְרָהָם אָבִינוּ אֶלָּא בֶן תִּשְׁעִין וְתֵּשַׁע שָׁנָה, שֶׁאִלּוּ מָל בֶּן עֶשְׁרִים אוֹ שְׁלֹשִׁים, לֹא הָיָה גֵּר יָכֹל לְהִתְגַּיֵּר מִבֶּן שְׁלֹשִׁים שָׁנָה וָמַעְלָה. אֶלָּא הָיָה הַקֹּדֶשׁ מְגַלְגֵּל בּוֹ, עַד שֶׁהִגִּיעוֹ לְבֶן תִּשְׁעִין וְתֵּשַׁע שָׁנִים, שֶׁלֹּא לִנְעֹל בִּפְנֵי הַגֵּרִים הַבָּאִים, לִתֵּן שְׁכַר יָמִים וְשָׁנִים, לְרַבּוֹת שְׁכַר עוֹשֵׂי רְצוֹנוֹ, לְקַיֵּם מַה שֶּׁנֶּאֱמַר: (ישעיה מב,כא) "יי חָפֵץ לְמַעַן צִדְקוֹ, יַגְדִּיל תּוֹרָה וְיַאְדִּיר."
וְכֵן אַתְּ מוֹצֵא בְּאַרְבַּע כִּתּוֹת, שֶׁהֵן עוֹנוֹת וְאוֹמְרוֹת לִפְנֵי מִי שֶׁאָמַר וְהָיָה הָעוֹלָם: (ישעיה מד,ה) "זֶה יֹאמַר: לַיי אָנִי", כֻּלִּי לַיי וְאַל יִתְעָרַב בִּי חֵטְא; "וְזֶה יִקְרָא בְשֵׁם יַעֲקֹב", אֵלּוּ גֵּרֵי צֶדֶק; "וְזֶה יִכְתֹּב יָדוֹ לַיי", אֵלּוּ בַעֲלֵי תְשׁוּבָה; "וּבְשֵׁם יִשְׂרָאֵל יְכַנֶּה", אֵלּוּ יִרְאֵי שָׁמַיִם.
(שמות כב,כא) <b>["כָּל אַלְמָנָה וְיָתוֹם לֹא תְעַנּוּן."] "אַלְמָנָה וְיָתוֹם"</b>, אֵין לִי אֶלָּא אַלְמָנָה וְיָתוֹם, וּשְׁאָר כָּל אָדָם מְנַיִן? תִּלְמֹד לוֹמַר <b>"כָּל... לֹא תְעַנּוּן."</b> דִּבְרֵי רַבִּי עֲקִיבָה. רַבִּי יִשְׁמָעֵאל אוֹמֵר: <b>"כָּל אַלְמָנָה וְיָתוֹם"</b>, שֶׁדַּרְכָּן לֵעָנוֹת, בָּהֶן דִּבֵּר הַכָּתוּב.
(שמות כב,כב) <b>["אִם עַנֵּה תְעַנֶּה אֹתוֹ, כִּי אִם צָעֹק יִצְעַק אֵלַי, שָׁמֹעַ אֶשְׁמַע צַעֲקָתוֹ."] "אִם עַנֵּה תְעַנֶּה אֹתוֹ"</b>, אֶחָד עִנּוּי מְרֻבֶּה וְאֶחָד עִנּוּי מוּעָט.
דָּבָר אַחֵר: <b>"אִם עַנֵּה תְעַנֶּה אֹתוֹ"</b>, מַגִּיד שֶׁאֵינוֹ חַיָּב עַד שֶׁיְּעַנֶּה וְיִשְׁנֶה.
כְּבַר הָיָה רַבִּי יִשְׁמָעֵאל וְרַבִּי שִׁמְעוֹן יוֹצְאִין לֵהָרֵג. אָמַר לוֹ רַבִּי שִׁמְעוֹן לְרַבִּי יִשְׁמָעֵאל: רַבִּי! לִבִּי יוֹצֵא, שֶׁאֵינִי יוֹדֵעַ עַל מָה אֲנִי נֶהֱרָג. אָמַר לוֹ רַבִּי יִשְׁמָעֵאל: מִיָּמֶיךָ לֹא בָא אָדָם אֶצְלָךְ, לָדִין אוֹ לִשְׁאֵלָה, וְשִׁהִתּוֹ עַד שֶׁתְּהֵי גּוֹמֵא כּוֹסָךְ, עַד שֶׁתְּהֵי נוֹעֵל סַנְדָּלָךְ, אוֹ עַד שֶׁתְּהֵי עוֹטֵף טַלֵּיתָךְ? וְאָמְרָה הַתּוֹרָה <b>"אִם עַנֵּה תְעַנֶּה אֹתוֹ"</b>, אֶחָד עִנּוּי מְרֻבֶּה וְאֶחָד עִנּוּי מוּעָט?
וּבַדָּבָר הַזֶּה אָמַר לוֹ: נִחַמְתָּנִי רַבִּי!
וּכְשֶׁנֶּהֶרְגּוּ רַבִּי שִׁמְעוֹן וְרַבִּי יִשְׁמָעֵאל, אָמַר רַבִּי עֲקִיבָה לְתַלְמִידָיו: הַתְקִינוּ עַצְמְכֶם לַפֻּרְעָנוּת! שֶׁאִלּוּ טוֹבָה לָבֹא בְּדוֹרֵנוּ מִתְּחִלָּה, לֹא הָיוּ מְקַבְּלִין אוֹתָהּ אֶלָּא רַבִּי שִׁמְעוֹן וְרַבִּי יִשְׁמָעֵאל. וְעַכְשָׁו, גָּלוּי הָיָה לִפְנֵי מִי שֶׁאָמַר וְהָיָה הָעוֹלָם, שֶׁפֻּרְעָנוּת גְּדוֹלָה עֲתִידָה לָבֹא בְּדוֹרֵנוּ, וְנִסְתַּלְּקוּ אֵלּוּ מִבֵּינוֹתֵינוּ, לְקַיֵּם מַה שֶּׁנֶּאֱמַר: (ישעיה נז,א) "הַצַּדִּיק אָבָד, וְאֵין אִישׁ שָׂם עַל לֵב, וְאַנְשֵׁי חֶסֶד נֶאֱסָפִים בְּאֵין מֵבִין". (ישעיה נז,ב) "יָבוֹא שָׁלוֹם, יָנוּחוּ עַל מִשְׁכְּבוֹתָם, הֹלֵךְ נְכֹחוֹ." וּלְבַסּוֹף: (ישעיה נז,ג) "וְאַתֶּם קִרְבוּ הֵנָּה, בְּנֵי עֹנְנָה".
<b>"כִּי אִם צָעֹק יִצְעַק אֵלַי, שָׁמֹעַ אֶשְׁמַע צַעֲקָתוֹ."</b> כָּל זְמַן שֶׁהוּא צוֹעֵק, אֲנִי שׁוֹמֵעַ, אִם אֵינוֹ צוֹעֵק, אֵינִי שׁוֹמֵעַ? תִּלְמֹד לוֹמַר: <b>"שָׁמֹעַ אֶשְׁמַע צַעֲקָתוֹ"</b>, מִכָּל מָקוֹם. <b>"שָׁמֹעַ אֶשְׁמַע צַעֲקָתוֹ"</b>, אֶלָּא מְמַהֵר אֲנִי לִפָּרַע עַל יְדֵי שֶׁצּוֹעֵק, יוֹתֵר מִמִּי שֶׁאֵינוֹ צוֹעֵק.

וַהֲרֵי הַדְּבָרִים קוֹל וָחֹמֶר: אִם כְּשֶׁהַיָּחִיד צוֹעֵק, הַמָּקוֹם שׁוֹמֵעַ, רַבִּים, כְּשֶׁהֵן צוֹעֲקִין, קוֹל וָחֹמֶר!
וַהֲרֵי הַדְּבָרִים קוֹל וָחֹמֶר: מָה, אִם הַיָּחִיד צוֹעֵק עַל הָרַבִּים, הַמָּקוֹם שׁוֹמֵעַ, רַבִּים כְּשֶׁהֵן צוֹעֲקִין עַל הַיָּחִיד, קוֹל וָחֹמֶר!
וַהֲרֵי הַדְּבָרִים קוֹל וָחֹמֶר: מָה, אִם מִדַּת הַפֻּרְעָנוּת מְעוּטָה, אִם כְּשֶׁיִּהְיוּ צוֹעֲקִין עַל הָרַבִּין, הַמָּקוֹם שׁוֹמֵעַ צַעֲקָתָן, קוֹל וָחֹמֶר מִדַּת הַטּוֹבָה הַמְרֻבָּה, כְּשֶׁיִּהְיוּ רַבִּין מִתְפַּלְּלִין עַל הַיָּחִיד!
(שמות כב,כג) <b>["וְחָרָה אַפִּי, וְהָרַגְתִּי אֶתְכֶם בֶּחָרֶב, וְהָיוּ נְשֵׁיכֶם אַלְמָנוֹת וּבְנֵיכֶם יְתֹמִים."] "וְחָרָה אַפִּי"</b>. רַבִּי יִשְׁמָעֵאל אוֹמֵר: נֶאֱמַר כָּן חֲרוֹן אַף, וְנֶאֱמַר לְהַלָּן חֲרוֹן אַף; מַה חֲרוֹן אַף אָמוּר לְהַלָּן, עֲצִירַת גְּשָׁמִין וְגָלוּת, שֶׁנֶּאֱמַר: (דברים יא,יז) "וְחָרָה אַף יי בָּכֶם וְעָצַר אֶת הַשָּׁמַיִם, וְלֹא יִהְיֶה מָטָר, וְהָאֲדָמָה לֹא תִתֵּן אֶת יְבוּלָהּ, וַאֲבַדְתֶּם מְהֵרָה מֵעַל הָאָרֶץ הַטֹּבָה אֲשֶׁר יי נֹתֵן לָכֶם." אַף חֲרוֹן אַף שֶׁנֶּאֱמַר כָּן עֲצִירַת גְּשָׁמִין וְגָלוּת. מַה כָּן בַּחֶרֶב, אַף לְהַלָּן בַּחֶרֶב.
<b>"וְהָיוּ נְשֵׁיכֶם אַלְמָנוֹת וּבְנֵיכֶם יְתֹמִים."</b> מִמַּשְׁמָע שֶׁנֶּאֱמַר: <b>"וְחָרָה אַפִּי וְהָרַגְתִּי אֶתְכֶם בֶּחָרֶב"</b>, לָמַדְנוּ שֶׁנְּשֵׁיכֶם אַלְמָנוֹת וּבְנֵיכֶם יְתוֹמִים. וּמַה תִּלְמֹד לוֹמַר: <b>"וְהָיוּ נְשֵׁיכֶם אַלְמָנוֹת וּבְנֵיכֶם יְתֹמִים"</b>? אֶלָּא אַלְמָנוֹת לֹא אַלְמָנוֹת, כָּעִנְיָן שֶׁנֶּאֱמַר: (שמואל ב כ,ג) "וַתִּהְיֶינָה צְרֻרוֹת עַד יוֹם מֻתָן, אַלְמְנוּת חַיּוּת." <b>"וּבְנֵיכֶם יְתוֹמִים"</b>, יְתוֹמִים לֹא יְתוֹמִין, שֶׁאֵין בֵּית דִּין מַנִּיחִין לָהֶן לִמְכֹּר מִנִּכְסֵי אֲבִיהֶן, בְּחֶזְקַת שֶׁהֵן קַיָּמִין. וַהֲרֵי הַדְּבָרִים קוֹל וָחֹמֶר: וּמָה, אִם כְּשֶׁלֹּא תְעַנּוּן אֶת הַדִּין, לֹא יִהְיוּ נְשֵׁיכֶם אַלְמָנוֹת וּבְנֵיכֶם יְתוֹמִים, קוֹל וָחֹמֶר לִכְשֶׁתַּעֲשׂוּן אֶת הַדִּין, כג. וְכֵן הוּא אוֹמֵר: (זכריה ז,ט) "מִשְׁפַּט אֱמֶת שְׁפֹטוּ, וְחֶסֶד וְרַחֲמִים עֲשׂוּ אִישׁ אֶת אָחִיו!" (זכריה ח,טז) "אֱמֶת וּמִשְׁפַּט שָׁלוֹם שִׁפְטוּ בְּשַׁעֲרֵיכֶם!" כד. (ישעיה נו,א) "כֹּה אָמַר יי: שִׁמְרוּ מִשְׁפָּט וַעֲשׂוּ צְדָקָה! כִּי קְרוֹבָה יְשׁוּעָתִי לָבוֹא וְצִדְקָתִי לְהִגָּלוֹת." עַל אַחַת כַּמָּה וְכַמָּה, שֶׁלֹּא יִהְיוּ נְשֵׁיכֶם אַלְמָנוֹת וּבְנֵיכֶם יְתוֹמִים! כה. וְכֵן הוּא אוֹמֵר: (דברים ו,ב) "לְמַעַן תִּירָא אֶת יי אֱלֹהֶיךָ, לִשְׁמֹר אֶת כָּל חֻקֹּתָיו וּמִצְו‍ֹתָיו אֲשֶׁר אָנֹכִי מְצַוֶּךָ, אַתָּה וּבִנְךָ וּבֶן בִּנְךָ, כֹּל יְמֵי חַיֶּיךָ, וּלְמַעַן יַאֲרִכֻן יָמֶיךָ." וְאוֹמֵר: (דברים יא,יט) "וְלִמַּדְתֶּם אֹתָם אֶת בְּנֵיכֶם לְדַבֵּר בָּם, בְּשִׁבְתְּךָ בְּבֵיתֶךָ וּבְלֶכְתְּךָ בַדֶּרֶךְ וּבְשָׁכְבְּךָ וּבְקוּמֶךָ." (דברים יא,כא) "לְמַעַן יִרְבּוּ יְמֵיכֶם וִימֵי בְנֵיכֶם, עַל הָאֲדָמָה אֲשֶׁר נִשְׁבַּע יי לַאֲבֹתֵיכֶם לָתֵת לָהֶם, כִּימֵי הַשָּׁמַיִם עַל הָאָרֶץ." וְאוֹמֵר: (ישעיה סה,כב-כג) "כִּי כִימֵי הָעֵץ יְמֵי עַמִּי, וּמַעֲשֵׂה יְדֵיהֶם יְבַלּוּ בְחִירָי. לֹא יִיגְעוּ לָרִיק, וְלֹא יֵלְדוּ לַבֶּהָלָה, כִּי זֶרַע בְּרוּכֵי יי הֵמָּה, וְצֶאֱצָאֵיהֶם אִתָּם." וְאוֹמֵר: (ישעיה מח,יט) "וַיְהִי כַחוֹל זַרְעֶךָ, וְצֶאֱצָאֵי מֵעֶיךָ כִּמְעֹתָיו". וְאוֹמֵר: (דברים ה,כו) "מִי יִתֵּן וְהָיָה לְבָבָם זֶה לָהֶם, לְיִרְאָה אֹתִי וְלִשְׁמֹר אֶת כָּל מִצְו‍ֹתַי כָּל הַיָּמִים, לְמַעַן יִיטַב לָהֶם וְלִבְנֵיהֶם לְעֹלָם." וְאוֹמֵר: (ישעיה סו,כב) "כִּי כַאֲשֶׁר הַשָּׁמַיִם הַחֲדָשִׁים וְהָאָרֶץ הַחֲדָשָׁה אֲשֶׁר אֲנִי עֹשֶׂה עֹמְדִים לְפָנַי, נְאֻם יי, כֵּן יַעֲמֹד זַרְעֲכֶם וְשִׁמְכֶם." וְאוֹמֵר: (ישעיה נט,כ) "וּבָא לְצִיּוֹן גּוֹאֵל, וּלְשָׁבֵי פֶשַׁע בְּיַעֲקֹב, נְאֻם יי." וְאוֹמֵר: (ישעיה נט,כא) "וַאֲנִי זֹאת בְּרִיתִי אוֹתָם, אָמַר יי, רוּחִי אֲשֶׁר עָלֶיךָ, וּדְבָרַי אֲשֶׁר שַׂמְתִּי בְּפִיךָ, לֹא יָמוּשׁוּ מִפִּיךָ וּמִפִּי זַרְעֲךָ, וּמִפִּי זֶרַע זַרְעֲךָ, אָמַר יי, מֵעַתָּה וְעַד עוֹלָם." עַל אַחַת כַּמָּה וְכַמָּה שֶׁתַּאֲרִיכוּן יָמִים בָּעוֹלָם, וְתִרְאוּ לָכֶם בָּנִים וּבְנֵי בָנִים. <small>חַסְלַת מַסֶּכֶת נְזִיקִין</small>

מַסֶּכְתָּא דְכַסְפָּא



Chapter 1

(שמות כב,כד) <b>["אִם כֶּסֶף תַּלְוֶה אֶת עַמִּי, אֶת הֶעָנִי עִמָּךְ, לֹא תִהְיֶה לוֹ כְּנֹשֶׁה, לֹא תְשִׂימוּן עָלָיו נֶשֶׁךְ."] "אִם כֶּסֶף תַּלְוֶה אֶת עַמִּי"</b>. רַבִּי יִשְׁמָעֵאל אוֹמֵר: כָּל "אִם" וְ"אִם" שֶׁבַּתּוֹרָה, רְשׁוּת, חוּץ מִזֶּה וְעוֹד שְׁנַיִם: (ויקרא ב,יד) "וְאִם תַּקְרִיב מִנְחַת בִּכּוּרִים לַיי, אָבִיב קָלוּי בָּאֵשׁ גֶּרֶשׂ כַּרְמֶל תַּקְרִיב אֵת מִנְחַת בִּכּוּרֶיךָ."<sup class="footnote-marker">*</sup><i class="footnote">גֶּרֶשׂ כַּרְמֶל: גרעיני דגנים שבורים, בורגול.</i> חוֹבָה, לֹא רְשׁוּת. אַתָּה אוֹמֵר חוֹבָה, אוֹ אֵינוֹ אֶלָּא רְשׁוּת? תִּלְמֹד לוֹמַר: "תַּקְרִיב אֵת מִנְחַת בִּכּוּרֶיךָ", חוֹבָה, לֹא רְשׁוּת.
כַּיּוֹצֵא בוֹ: (שמות כ,כה) "וְאִם מִזְבַּח אֲבָנִים תַּעֲשֶׂה לִּי, לֹא תִבְנֶה אֶתְהֶן גָּזִית, כִּי חַרְבְּךָ הֵנַפְתָּ עָלֶיהָ וַתְּחַלְלֶהָ." חוֹבָה, לֹא רְשׁוּת. אַתָּה אוֹמֵר חוֹבָה, אוֹ אֵינוֹ אֶלָּא רְשׁוּת? תִּלְמֹד לוֹמַר: (שמות כז,ו) "אֲבָנִים שְׁלֵמוֹת תִּבְנֶה", חוֹבָה וְלֹא רְשׁוּת.
אַף כָּן אַתָּה אוֹמֵר: <b>"אִם כֶּסֶף תַּלְוֶה אֶת עַמִּי"</b>, חוֹבָה. אַתָּה אוֹמֵר חוֹבָה, אוֹ אֵינוֹ אֶלָּא רְשׁוּת? תִּלְמֹד לוֹמַר: (דברים טו,י) "וְהַעֲבֵט תַּעֲבִיטֶנּוּ דֵּי מַחְסֹרוֹ אֲשֶׁר יֶחְסַר לוֹ."<sup class="footnote-marker">*</sup><i class="footnote">וְהַעֲבֵט תַּעֲבִיטֶנּוּ דֵּי מַחְסֹרוֹ: תלווה לו מספיק כדי לספק את מה שחסר לו וקח ערבון, עבוט, כביטחון שיחזיר את חובו.</i> חוֹבָה וְלֹא רְשׁוּת.
<b>"אִם כֶּסֶף תַּלְוֶה אֶת עַמִּי"</b>, כֶּסֶף בְּכֶסֶף אַתְּ מַלְוֵהוּ, אֵין אַתְּ מַלְוֵהוּ פֵּרוֹת בְּפֵרוֹת.
דָּבָר אַחֵר: <b>"אִם כֶּסֶף תַּלְוֶה אֶת עַמִּי"</b>, כֶּסֶף בְּכֶסֶף אַתְּ מַלְוֵהוּ, אֵין אַתְּ מַלְוֵהוּ כֶּסֶף וּפֵרוֹת בְּכֶסֶף.
<b>"אִם כֶּסֶף תַּלְוֶה אֶת עַמִּי, אֶת הֶעָנִי עִמָּךְ"</b>, יִשְׂרָאֵל וְגוֹי עוֹמְדִין לְפָנֶיךָ לִלְווֹת, עַמִּי קוֹדֵם; עָנִי וְעָשִׁיר עוֹמְדִין לְפָנֶיךָ, עָנִי קוֹדֵם; עֲנִיֶּיךָ וַעֲנִיֵּי עִירָךְ, עֲנִיֶּיךָ קוֹדְמִין לַעֲנִיֵּי עִירָךְ; עֲנִיֵּי עִירָךְ וַעֲנִיֵּי עִיר אַחֶרֶת, עֲנִיֵּי עִירָךְ קוֹדְמִין, שֶׁנֶּאֱמַר <b>"אֶת הֶעָנִי עִמָּךְ"</b>. <b>"אִם כֶּסֶף תַּלְוֶה אֶת עַמִּי, אֶת הֶעָנִי עִמָּךְ, לֹא תִהְיֶה לוֹ כְּנֹשֶׁה"</b>, אֲבָל הֱוֵה אַתְּ לֶעָשִׁיר כְּנוֹשֶׁה. <b>"לֹא תִהְיֶה לוֹ כְּנֹשֶׁה"</b>, שֶׁלֹּא תֵרָאֶה לוֹ בְּכָל זְמַן.
<b>"לֹא תְשִׂימוּן עָלָיו נֶשֶׁךְ."</b> מַה תִּלְמֹד לוֹמַר? לְפִי שֶׁהוּא אוֹמֵר: (ויקרא כה,לז) "אֶת כַּסְפְּךָ לֹא תִתֵּן לוֹ בְּנֶשֶׁךְ וּבְמַרְבִּית", הֲרֵי זוֹ אַזְהָרָה לַמַּלְוֶה, שֶׁלֹּא יַלְוֶה בְרִבִּית. אַתְּ אוֹמֵר הֲרֵי זוֹ אַזְהָרָה לַמַּלְוֶה, שֶׁלֹּא יַלְוֶה בְרִבִּית, אוֹ הֲרֵי זוֹ אַזְהָרָה לַלּוֹוֶה? וּכְשֶׁהוּא אוֹמֵר: (ויקרא כה,לו) "אַל תִּקַּח מֵאִתּוֹ נֶשֶׁךְ וְתַרְבִּית, וְיָרֵאתָ מֵאֱלֹהֶיךָ, וְחֵי אָחִיךָ עִמָּךְ", הֲרֵי זוֹ אַזְהָרָה לַלּוֹוֶה אָמוּר. וּמַה תִּלְמֹד לוֹמַר (ויקרא כה,לז) "אֶת כַּסְפְּךָ לֹא תִּתֵּן לוֹ בְּנֶשֶׁךְ"? הֲרֵי זוֹ אַזְהָרָה לַמַּלְוֶה, שֶׁלֹּא יַלְוֶה בְרִבִּית.
אֵין לִי אֶלָּא אַזְהָרָה לַמַּלְוֶה וְלַלּוֹוֶה; לֶעָרֵב וְלָעֵדִין וְלַלִּבְלָר, מְנַיִן?<sup class="footnote-marker">*</sup><i class="footnote">לִבְלָר. librarius: סופר.</i> תִּלְמֹד לוֹמַר <b>"לֹא תְשִׂימוּן עָלָיו נֶשֶׁךְ"</b>, מִכָּל מָקוֹם.
מִכָּן אָמָרוּ: הַמַּלְוֶה בְּרִבִּית עוֹבֵר מִשֵּׁם חֲמִשָּׁה דְבָרִים: מִשֵּׁם 'בַּל תִּתֵּן', מִשֵּׁם 'בַּל תִּקַּח', <b>"לֹא תִהְיֶה לוֹ כְּנֹשֶׁה"</b>, <b>"לֹא תְשִׂימוּן עָלָיו נֶשֶׁךְ"</b>, (ויקרא יט,יד) "וְלִפְנֵי עִוֵּר לֹא תִּתֵּן מִכְשֹׁל". כַּשֵּׁם שֶׁהַמַּלְוֶה וְהַלּוֹוֶה עוֹבְרִין מִשֵּׁם חֲמִשָּׁה דְבָרִין, כָּךְ הֶעָרֵב וְהָעֵדִין וְהַלִּבְלָר. רַבִּי יְהוּדָה מַתִּיר לַלִּבְלָר.
רַבִּי מֵאִיר אוֹמֵר: הַמַּלְוֶה בְרִבִּית וְאוֹמֵר לַסּוֹפֵר 'בֹּא כְתֹב!' וְלָעֵדִים 'בֹּאוּ חֲתֹמוּ!' אֵין לוֹ חֵלֶק בְּמִי שֶׁפִּקֵּד עַל הָרִבִּית.
(שמות כב,כה) <b>["אִם חָבֹל תַּחְבֹּל שַׂלְמַת רֵעֶךָ, עַד בֹּא הַשֶּׁמֶשׁ תְּשִׁיבֶנּוּ לוֹ."] "אִם חָבֹל תַּחְבֹּל שַׂלְמַת רֵעֶךָ"</b>, רַבִּי יִשְׁמָעֵאל אוֹמֵר: בָּא הַכָּתוּב לְלַמְּדָךְ, הֵיאָךְ אַתְּ עוֹשֶׂה מִצְוָה וּתְהֵי נוֹטֵל אֶת שֶׁלָּךְ.
<b>"עַד בֹּא הַשֶּׁמֶשׁ תְּשִׁיבֶנּוּ לוֹ."</b> זוֹ כְסוּת יוֹם, שֶׁאַתְּ מַחְזִיר לוֹ כָּל הַיּוֹם.
אֵין לִי אֶלָּא כְּסוּת יוֹם שֶׁאַתְּ מַחְזִיר לוֹ כָּל הַיּוֹם, כְּסוּת לַיְלָה שֶׁאַתְּ מַחְזִיר לוֹ כָּל הַלַּיְלָה, מְנַיִן? תִּלְמֹד לוֹמַר: (דברים כד,יג) "הָשֵׁב תָּשִׁיב לוֹ אֶת הַעֲבוֹט כְּבוֹא הַשֶּׁמֶשׁ".
מִכָּן אָמָרוּ: מְמַשְׁכְּנִין כְּסוּת יוֹם בַּלַּיְלָה, וּכְסוּת לַיְלָה בַּיּוֹם, וּמַחְזִירִין כְּסוּת יוֹם בַּיּוֹם, וּכְסוּת לַיְלָה בַּלַּיְלָה.
(שמות כב,כו) <b>["כִּי הִוא כְסוּתֹה לְבַדָּהּ, הִוא שִׂמְלָתוֹ לְעֹרוֹ, בַּמֶּה יִשְׁכָּב? וְהָיָה כִּי יִצְעַק אֵלַי, וְשָׁמַעְתִּי, כִּי חַנּוּן אָנִי."] "כִּי הִוא כְסוּתֹה לְבַדָּהּ"</b>, זֶה טַלֵּיתוֹ; <b>"הִוא שִׂמְלָתוֹ לְעֹרוֹ"</b>, זֶה חָלוּק; <b>"בַּמֶּה יִשְׁכָּב?"</b> לְהָבִיא עוֹר מַצָּע. <b>"וְהָיָה כִּי יִצְעַק אֵלַי, וְשָׁמַעְתִּי, כִּי חַנּוּן אָנִי."</b> רַבִּי נָתָן אוֹמֵר: וַהֲרֵי שֶׁיָּצָא חַיָּב לַחֲבֵרוֹ מָנֶה בְּבֵית דִּין, וְעָלָיו כְּסוּת בְּמָאתַיִם, לֹא יֹאמַר לוֹ: מְכֹר כְּסוּתָךְ וְהִתְכַּסֵּה בְמָנֶה, וְתֵן לִי מָנֶה! לְכָךְ נֶאֱמַר: <b>"כִּי הִוא כְסוּתֹה לְבַדָּהּ, הִוא שִׂמְלָתוֹ לְעֹרוֹ"</b>, אֵין אַתְּ רַשַּׁי לִמְנֹעַ מִמֶּנּוּ כְסוּת שֶׁנּוֹפֶלֶת לִשְׁאֵרוֹ.
<b>"וְשָׁמַעְתִּי, כִּי חַנּוּן אָנִי."</b> שֶׁבְּרַחֲמִים אֲנִי בָרָאתִי עוֹלָמִי.
(שמות כב,כז) <b>["אֱלֹהִים לֹא תְקַלֵּל, וְנָשִׂיא בְעַמְּךָ לֹא תָאֹר."] "אֱלֹהִים לֹא תְקַלֵּל"</b>, לָמָּה נֶאֱמַר? לְפִי שֶׁהוּא אוֹמֵר (ויקרא כד,טז) "וְנֹקֵב שֵׁם יי, מוֹת יוּמָת", עֹנֶשׁ שָׁמַעְנוּ, אַזְהָרָה לֹא שָׁמַעְנוּ! תִּלְמֹד לוֹמַר <b>"אֱלֹהִים לֹא תְקַלֵּל"</b>. דִּבְרֵי רַבִּי עֲקִיבָה.
רַבִּי יִשְׁמָעֵאל אוֹמֵר: בַּדַּיָּנִין הַכָּתוּב מְדַבֵּר, שֶׁנֶּאֱמַר: (שמות כב,ח) "עַד הָאֱלֹהִים יָבֹא דְּבַר שְׁנֵיהֶם".
<b>"אֱלֹהִים לֹא תְקַלֵּל"</b>. אֵין לִי אֶלָּא דַּיָּן, נָשִׂיא מְנַיִן? תִּלְמֹד לוֹמַר <b>"וְנָשִׂיא בְעַמְּךָ לֹא תָאֹר."</b> אֲנִי אֶקְרָא "<b>וְנָשִׂיא בְעַמְּךָ לֹא תָאֹר"</b>, אֶחָד דַּיָּן וְאֶחָד נָשִׂיא בְמַשְׁמָע! וּמַה תִּלְמֹד לוֹמַר: <b>"אֱלֹהִים לֹא תְקַלֵּל, וְנָשִׂיא בְעַמְּךָ לֹא תָאֹר"</b>? לְחַיֵּב עַל כָל אֶחָד וְאֶחָד בִּפְנֵי עַצְמוֹ.
מִכָּן אָמָרוּ: יֵשׁ מְדַבֵּר דָּבָר אֶחָד, וְחַיָּב עָלָיו מִשֵּׁם אַרְבָּעָה דְּבָרִין: בֶּן נָשִׂיא שֶׁקִּלֵּל אֶת הָאָב, חַיָּב עָלָיו מִשֵּׁם אַרְבָּעָה דְּבָרִין: חַיָּב עָלָיו מִשֵּׁם אָב, מִשֵּׁם דַּיָּן, מִשֵּׁם נָשִׂיא, מִשֵּׁם "בְעַמְּךָ לֹא תָאֹר". רַבִּי יְהוּדָה בֶּן בְּתֵירָה אוֹמֵר: <b>"אֱלֹהִים לֹא תְקַלֵּל, וְנָשִׂיא בְעַמְּךָ לֹא תָאֹר."</b> שׁוֹמֵעַ אֲנִי, לֹא יְהֵי חַיָּב עַד שֶׁיְּהֵי דַּיָּן וְנָשִׂיא! תִּלְמֹד לוֹמַר: <b>"אֱלֹהִים לֹא תְקַלֵּל, וְנָשִׂיא בְעַמְּךָ לֹא תָאֹר."</b> לְחַיֵּב עָלָיו מִשֵּׁם דַּיָּן וּמִשֵּׁם נָשִׂיא.
אוֹ נָשִׂיא כְאָחָז וְכַחֲבֵרָיו! וּמַה תִּלְמֹד לוֹמַר <b>"בְעַמְּךָ"</b>? לֹא אָמַרְתִּי אֶלָּא כָּל זְמַן שֶׁהֵן נוֹהֲגִין כְּמִנְהַג עַמְּךָ.
<b>"אֱלֹהִים לֹא תְקַלֵּל"</b>, אֵין לִי אֶלָּא דַּיָּן וְנָשִׂיא, שְׁאָר כָּל אָדָם מְנַיִן? תִּלְמֹד לוֹמַר <b>"בְעַמְּךָ לֹא תָאֹר"</b>, מִכָּל מָקוֹם.
(שמות כב,כח) <b>"מְלֵאָתְךָ וְדִמְעֲךָ לֹא תְאַחֵר, בְּכוֹר בָּנֶיךָ תִּתֶּן לִי." "מְלֵאָתְךָ"</b>, אֵלּוּ בִּכּוּרִין, הַנִּטָּלִין מִן הַמָּלֵא; <b>"וְדִמְעֲךָ"</b>, זוֹ תְרוּמָה; <b>"לֹא תְאַחֵר"</b>, שֶׁלֹּא תַּקְדִּים מַעֲשֵׂר שֵׁנִי לָרִאשׁוֹן, לֹא רִאשׁוֹן לִתְרוּמָה, לֹא תְרוּמָה לַבִּכּוּרִין. אֲבָל אֵינִי יוֹדֵעַ אֵי זֶה מֵהֶם יִקְדֹּם, אִם תְּרוּמָה לַבִּכּוּרִים, אִם בִּכּוּרִים לִתְרוּמָה? אָמַרְתָּ, יִקְדְּמוּ הַבִּכּוּרִין, שֶׁהֵן קְרוּיִין אַרְבָּעָה שֵׁמוֹת, רֵאשִׁית, בִּכּוּרִים, תְּרוּמָה, וְדִמְעֲךָ, לִתְרוּמָה, שֶׁאֵינָהּ קְרוּיָה אֶלָּא שְׁלֹשָׁה שֵׁמוֹת. תִּקְדֹּם תְּרוּמַה, שֶּׁהִיא קְרוּיָה שְׁלֹשָׁה שֵׁמוֹת, רֵאשִׁית, תְּרוּמָה, וּמַעֲשֵׂר, לְמַעֲשֵׂר רִאשׁוֹן, שֶׁאֵינוֹ קָרוּי אֶלָּא שְׁנֵי שֵׁמוֹת, וְיִקְדֹּם מַעֲשֵׂר רִאשׁוֹן, שֶׁהוּא קָרוּי שְׁנֵי שֵׁמוֹת, תְּרוּמָה וּמַעֲשֵׂר, לְמַעֲשֵׂר שֵׁנִי, שֶׁאֵינוֹ קָרוּי אֶלָּא שֵׁם אֶחָד בִּלְבַד. מִכָּן אָמָרוּ: הַמַּקְדִּים תְּרוּמָה לַבִּכּוּרִים, מַעֲשֵׂר רִאשׁוֹן לִתְרוּמָה, מַעֲשֵׂר שֵׁנִי לָרִאשׁוֹן, אַף עַל פִּי שֶׁעוֹבֵר בְּ'לֹא תַּעֲשֶׂה', מַה שֶּׁעָשָׂה עָשׂוּי, שֶׁנֶּאֱמַר: (שמות כב,כח) <b>"מְלֵאָתְךָ וְדִמְעֲךָ לֹא תְאַחֵר"</b>.
(שמות כב,כט) <b>"כֵּן תַּעֲשֶׂה לְשֹׁרְךָ לְצֹאנֶךָ, שִׁבְעַת יָמִים יִהְיֶה עִם אִמּוֹ, בַּיּוֹם הַשְּׁמִינִי תִּתְּנוֹ לִי."</b> הִקִּישׁ בְּכוֹר אָדָם לִבְכוֹר בְּהֵמָה, וּבְכוֹר בְּהֵמָה לִבְכוֹר אָדָם: מַה בְּכוֹר בְּהֵמָה, נְפָלִין פּוֹטְרִין בָּהּ אֶת הַבְּכוֹרָה, אַף בְּכוֹר אָדָם, נְפָלִין פּוֹטְרִין בּוֹ אֶת הַבְּכוֹרָה; מַה בְּכוֹר אָדָם, אַתְּ רַשַּׁי לִתְּנוֹ לַכֹּהֵן בְּכָל מָקוֹם שֶׁיִּרְצֶה, אַף בְּכוֹר בְּהֵמָה, אַתְּ רַשַּׁי לִתְּנוֹ לַכֹּהֵן בְּכָל מָקוֹם שֶׁיִּרְצֶה.
לְפִי שֶׁהוּא אוֹמֵר: (דברים יב,ו) "וַהֲבֵאתֶם שָׁמָּה עֹלֹתֵיכֶם וְזִבְחֵיכֶם", שׁוֹמֵעַ אֲנִי, אֲפִלּוּ בְּרִחוּק מָקוֹם, יִהְיֶה בְחוֹבָה עָלָיו לַהֲבִיאוֹ לְבֵית הַבְּחִירָה! תִּלְמֹד לוֹמַר (במדבר ח,יח) "בָּאָדָם וּבַבְּהֵמָה", הִקִּישׁ בְּכוֹר אָדָם לִבְכוֹר בְּהֵמָה, וּבְכוֹר בְּהֵמָה לִבְכוֹר אָדָם: 
מָה בְּכוֹר אָדָם, אַתְּ מְטַפֵּל בּוֹ שְׁלֹשִׁים יוֹם, אַף בְּכוֹר בְּהֵמָה, אַתְּ מְטַפֵּל בּוֹ שְׁלֹשִׁים יוֹם.
<b>"שִׁבְעַת יָמִים יִהְיֶה עִם אִמּוֹ"</b>, לָמָּה נֶאֱמַר? לְפִי שֶׁהוּא אוֹמֵר: (ויקרא כב,כז) "וְהָיָה שִׁבְעַת יָמִים תַּחַת אִמּוֹ", "תַּחַת אִמּוֹ", עִם אִמּוֹ. אַתָּה אוֹמֵר תַּחַת אִמּוֹ, עִם אִמּוֹ, אוֹ תַּחַת אִמּוֹ כְּמַשְׁמָעוֹ? תִּלְמֹד לוֹמַר <b>"שִׁבְעַת יָמִים יִהְיֶה עִם אִמּוֹ"</b>. מַה כָּן <b>"עִם אִמּוֹ"</b>, אַף לְהַלָּן עִם אִמּוֹ.
רַבִּי נָתָן אוֹמֵר: לֹא בָא "תַּחַת" אֶלָּא לִדְרֹשׁ: "תַּחַת אִמּוֹ", אַחַר אִמּוֹ. אַתָּה אוֹמֵר תַּחַת אִמּוֹ, אַחַר אִמּוֹ, אוֹ תַּחַת אִמּוֹ כִשְׁמוּעוֹ? הֲרֵי אַתְּ דָּן: נֶאֱמַר כָּן "אִמּוֹ", וְנֶאֱמַר לְהַלָּן "אִמּוֹ"; מַה "אִמּוֹ" אָמוּר לְהַלָּן, בְּסָמוּךְ לוֹ, אַף "אִמּוֹ" הָאָמוּר כָּן בְּסָמוּךְ לוֹ.
<b>"שִׁבְעַת יָמִים יִהְיֶה עִם אִמּוֹ"</b>. מַה בְּכוֹר קֹדֶשׁ אֵינוֹ יוֹנֵק אֶלָּא מִן הַחֻלִּין, אַף כֻּלָּן לֹא יִינְקוּ אֶלָּא מִן הַחֻלִּין.
מִכָּן אָמָרוּ: כָּל הַקֳּדָשִׁים לֹא יֵינִיקוּ אֶת בְּנֵיהֶם, מַעֲשֶׂרֶת הַלָּה לֹא תֵינִיק אֶת בְּנָהּ,<sup class="footnote-marker">*</sup><i class="footnote">מַעֲשֶׂרֶת הַלָּה: הבהמה הזאת שהיא מעשר.</i> וְכֻלָּן אֵינָן לְמֵדִין אֶלָּא מִן הַבְּכוֹר. מַה בְּכוֹר קֹדֶשׁ אֵינוֹ יוֹנֵק אֶלָּא מִן הַחֻלִּין, אַף כֻּלָּן לֹא יִינְקוּ אֶלָּא מִן הַחֻלִּין.
כֵּיצַד הֵן עוֹשִׂין? נוֹטְלִין מָעוֹת מִן הַהֶקְדֵּשׁ, וְלוֹקְחִין בָּהֶן בְּהֵמָה מִן הַחֻלִּין, וּמִתְרַחֲמוֹת עֲלֵיהֶן וּמֵינִיקוֹת אוֹתָן. אַף עַל פִּי שֶׁאָמְרוּ: מִתְנַדְּבִין הָיוּ עַל מְנָת כֵּן.
<b>"בַּיּוֹם הַשְּׁמִינִי תִּתְּנוֹ לִי."</b> אֵין לִי אֶלָּא שְׁמִינִי, וּמִשְּׁמִינִי וּלְהַלָּן, מְנַיִן? הֲרֵי אַתְּ דָּן: נֶאֱמַר כָּן <b>"שְׁמִינִי"</b>, וְנֶאֱמַר לְהַלָּן "שְׁמִינִי", מַה שְּׁמִינִי שֶׁנֶּאֱמַר לְהַלָּן, הִכְשִׁיר בּוֹ שְׁמִינִי, וּמִשְּׁמִינִי וּלְהַלָּן, אַף שְׁמִינִי שֶׁנֶּאֱמַר כָּן, נַכְשִׁיר בּוֹ שְׁמִינִי, וּמִשְּׁמִינִי וּלְהַלָּן. מַה כָּן בַּיּוֹם הַשְּׁמִינִי, שְׁמִינִי, אַף לְהַלָּן בַּיּוֹם הַשְּׁמִינִי, שְׁמִינִי. <b>"בַּיּוֹם הַשְּׁמִינִי תִּתְּנוֹ לִי."</b> לְהוֹצִיא מְחֻסַּר זְמַן.

Chapter 2

(שמות כב,ל) <b>["וְאַנְשֵׁי קֹדֶשׁ תִּהְיוּן לִי, וּבָשָׂר בַּשָּׂדֶה טְרֵפָה לֹא תֹאכֵלוּ, לַכֶּלֶב תַּשְׁלִכוּן אֹתוֹ."] "וְאַנְשֵׁי קֹדֶשׁ תִּהְיוּן לִי"</b>. רַבִּי יִשְׁמָעֵאל אוֹמֵר: כְּשֶׁאַתֶּם קְדוֹשִׁים, הֲרֵי אַתֶּם שֶׁלִּי. אִיסֵי בֶן יְהוּדָה אוֹמֵר: כְּשֶׁהַמָּקוֹם מְחַדֵּשׁ מִצְוָה לְיִשְׂרָאֵל, הוּא מוֹסִיף לָהֶן קְדֻשָּׁה. אִיסֵי בֶן גּוּר אַרְיֵה אוֹמֵר: נֶאֱמַר כָּן קְדֻשָּׁה, וְנֶאֱמַר לְהַלָּן קְדֻשָּׁה, מַה קְּדֻשָּׁה אֲמוּרָה לְהַלָּן אֲסוּרָה בַאֲכִילָה, אַף קְּדֻשָּׁה אֲמוּרָה כָּן אֲסוּרָה בַאֲכִילָה.
<b>"וּבָשָׂר בַּשָּׂדֶה טְרֵפָה"</b>, אֵין לִי אֶלָּא בַּשָּׂדֶה, בַּבַּיִת מְנַיִן? תִּלְמֹד לוֹמַר (ויקרא יז,טו) "נְבֵלָה וּטְרֵפָה", הִקִּישׁ טְרֵפָה לִנְבֵלָה: מַה נְּבֵלָה, לֹא חָלַק בָּהּ בֵּין בַּבַּיִת בֵּין בַּשָּׂדֶה, אַף טְרֵפָה, לֹא נַחְלֹק בָּהּ בֵּין בַּבַּיִת בֵּין בַּשָּׂדֶה. וּמַה תִּלְמֹד לוֹמַר <b>"וּבָשָׂר בַּשָּׂדֶה טְרֵפָה לֹא תֹאכֵלוּ"</b>? דִּבֵּר הַכָּתוּב בַּהוֹוֶה.
כַּיּוֹצֵא בוֹ אַתָּה אוֹמֵר: (דברים כב,כז) "כִּי בַשָּׂדֶה מְצָאָהּ, צָעֲקָה הַנַּעֲרָ", אֵין לִי אֶלָּא בַשָּׂדֶה, בַּבַּיִת מְנַיִן? דִּבֵּר הַכָּתוּב בַּהוֹוֶה.
כַּיּוֹצֵא בוֹ אַתָּה אוֹמֵר: (דברים כג,יא) "כִּי יִהְיֶה בְךָ אִישׁ אֲשֶׁר לֹא יִהְיֶה טָהוֹר מִקְּרֵה לָיְלָה". אֵין לִי אֶלָּא מִקְּרֵה לַיְלָה, מִקְּרֵה יוֹם מְנַיִן? דִּבֵּר הַכָּתוּב בַּהוֹוֶה.
כַּיּוֹצֵא בוֹ אַתָּה אוֹמֵר: (דברים כ,ו) "מִי הָאִישׁ אֲשֶׁר נָטַע כֶּרֶם וְלֹא חִלְּלוֹ". אֵין לִי אֶלָּא כֶּרֶם, שְׁאָר כָּל אִילָנוֹת מְנַיִן? דִּבֵּר הַכָּתוּב בַּהוֹוֶה.
כַּיּוֹצֵא בוֹ אַתָּה אוֹמֵר: (שמות כג,יט) "לֹא תְבַשֵּׁל גְּדִי בַּחֲלֵב אִמּוֹ." אֵין לִי אֶלָּא גְּדִי, וּשְׁאָר כָּל בְּהֵמָה מְנַיִן? דִּבֵּר הַכָּתוּב בַּהוֹוֶה.
אַף כָּן <b>"וּבָשָׂר בַּשָּׂדֶה טְרֵפָה לֹא תֹאכֵלוּ"</b>, אֵין לִי אֶלָּא בַשָּׂדֶה, בַּבַּיִת מְנַיִן? דִּבֵּר הַכָּתוּב בַּהוֹוֶה, מָקוֹם שֶׁדֶּרֶךְ הַטְּרֵפָה לְהִטָּרֵף.
<b>"לַכֶּלֶב תַּשְׁלִכוּן אֹתוֹ"</b>, לַכֶּלֶב וְכַכֶּלֶב.<sup class="footnote-marker">*</sup><i class="footnote">לַכֶּלֶב וְכַכֶּלֶב: מוסרים את הנבלה לאכילה על ידי כלב ועל ידי אלה שככלב אוכלים נבלות.</i> אַתָּה אוֹמֵר לַכֶּלֶב וְכַכֶּלֶב, אוֹ לַכֶּלֶב כִּשְׁמוּעוֹ? כְּשֶׁהוּא אוֹמֵר: (דברים יד,כא) "לֹא תֹאכְלוּ כָל נְבֵלָה, לַגֵּר אֲשֶׁר בִּשְׁעָרֶיךָ תִּתְּנֶנָּה וַאֲכָלָהּ, אוֹ מָכֹר לְנָכְרִי". וַהֲרֵי הַדְּבָרִים קוֹל וָחֹמֶר: וּמַָה, אִם נְבֵלָה, שֶׁהִיא מְטַמָּא בְמַשָּׂא, הֲרֵי הִיא מֻתֶּרֶת בַּהֲנָיָה, וּטְרֵפָה, שֶׁאֵינָהּ מְטַמָּא בְמַשָּׂא, אֵינוֹ דִין שֶׁתְּהֵי מֻתֶּרֶת בַּהֲנָיָה? וּמַה תִּלְמֹד לוֹמַר <b>"לַכֶּלֶב תַּשְׁלִכוּן אֹתוֹ"</b>? לַכֶּלֶב וְכַכֶּלֶב.
לְלַמְּדָךְ שֶׁהַכֶּלֶב מְכֻבָּד מִן הַגּוֹי, שֶׁהֲרֵי הַנְּבֵלָה לַגּוֹי, הַטְּרֵפָה לַכֶּלֶב, לְלַמְּדָךְ שֶׁלֹּא קִפֵּחַ הַמָּקוֹם שְׁכַר חַיָּה, שֶׁנֶּאֱמַר: (שמות יא,ז) "וּלְכֹל בְּנֵי יִשְׂרָאֵל, לֹא יֶחֱרַץ כֶּלֶב לְשֹׁנוֹ". אָמַר הַמָּקוֹם 'תְּנוּ לוֹ שְׂכָרוֹ!' וַהֲרֵי הַדְּבָרִים קוֹל וָחֹמֶר: וּמָה, אִם שְׁכַר חָיָה לֹא קִפֵּחַ הַמָּקוֹם, שְׁכַר אָדָם, עַל אַחַת כַּמָּה וְכַמָּה! וְכֵן יִרְמְיָה אוֹמֵר: (ירמיה יז,יא) "קֹרֵא דָגַר וְלֹא יָלָד, עֹשֶׂה עֹשֶׁר וְלֹא בְמִשְׁפָּט,<sup class="footnote-marker">*</sup><i class="footnote">קֹרֵא דָגַר וְלֹא יָלָד: העוף הנקרא קורא, הדומה לשְׂלָו, דוגר על ביצים שלא הטיל.</i> בַּחֲצִי יָמָו יַעַזְבֶנּוּ, וּבְאַחֲרִיתוֹ יִהְיֶה נָבָל." וּמַה כָּתוּב אַחֲרָיו? (ירמיה יז,יב) "כִּסֵּא כָבוֹד מָרוֹם מֵרִאשׁוֹן מְקוֹם מִקְדָּשֵׁנוּ."
(שמות כג,א) <b>["לֹא תִשָּׂא שֵׁמַע שָׁוְא, אַל תָּשֶׁת יָדְךָ עִם רָשָׁע לִהְיֹת עֵד חָמָס."] "לֹא תִשָּׂא שֵׁמַע שָׁוְא"</b>, הֲרֵי זֶה אַזְהָרָה לְכָל מִי שֶׁהוּא מְקַבֵּל לָשׁוֹן הָרָע עַל חֲבֵרוֹ, שֶׁנֶּאֱמַר: (תהלים קמ,ד) שָׁנְנוּ לְשׁוֹנָם כְּמוֹ נָחָשׁ", וְכָתוּב: (תהלים קמ,יב) "אִישׁ לָשׁוֹן בַּל יִכּוֹן בָּאָרֶץ, אִישׁ חָמָס רָע יְצוּדֶנּוּ לְמַדְחֵפֹת."<sup class="footnote-marker">*</sup><i class="footnote">יְצוּדֶנּוּ לְמַדְחֵפֹת: רעתו תלכוד אותו ותדחוף אותו לפול.</i>
דָּבָר אַחֵר: הֲרֵי זֶה אַזְהָרָה לַדַּיָּן, שֶׁלֹּא יִשְׁמַע מִבַּעַל דִּין עַד שֶׁיְּהֵי בַעַל דִּינוֹ עוֹמֵד עִמּוֹ, שֶׁנֶּאֱמַר: (שמות כב,ח) "עַד הָאֱלֹהִים יָבֹא דְּבַר שְׁנֵיהֶם".
דָּבָר אַחֵר: הֲרֵי זֶה אַזְהָרָה לְבַעַל דִּין, שֶׁלֹּא יַשְׁמִיעַ לַדַּיָּן עַד שֶׁיְּהֵי בַעַל דִּינוֹ עִמּוֹ, שֶׁנֶּאֱמַר: (דברים יט,יז) "וְעָמְדוּ שְׁנֵי הָאֲנָשִׁים אֲשֶׁר לָהֶם הָרִיב לִפְנֵי יי, לִפְנֵי הַכֹּהֲנִים וְהַשֹּׁפְטִים אֲשֶׁר יִהְיוּ בַּיָּמִים הָהֵם."
אַבָּא חֲנִין אוֹמֵר מִשֵּׁם רַבִּי אֱלִיעֶזֶר: לְהָבִיא שְׁבוּעַת הַדַּיָּן בֵּינֵיהֶן שֶׁתְּהֵי בְ'אָמֵן', שֶׁאִם אֵין אַתְּ עוֹנֶה אַחֲרָיו 'אָמֵן', עוֹשֶׂה אַתְּ שְׁבוּעָתוֹ שָׁוְא.
<b>"אַל תָּשֶׁת יָדְךָ עִם רָשָׁע"</b>. אָמַר לָךְ: אִישׁ פְּלוֹנִי חַיָּב לִי מָאתַיִם, וְלִי עֵד אֶחָד, בֹּא וְהִצְטָרֵף לִי עִמּוֹ, וְטוֹל לָךְ אַתְּ מָנֶה וַאֲנִי מָנֶה! לְכָךְ נֶאֱמַר: "אַל תָּשֶׁת יָדְךָ עִם רָשָׁע לִהְיֹת עֵד חָמָס."
אָמַר לוֹ רַבּוֹ: יוֹדֵעַ אַתְּ, שֶׁאֲפִלּוּ אָדָם נוֹתֵן לִי כָּל מָמוֹן שֶׁבָּעוֹלָם, אֵינִי מְבַדֶּה. אֶלָּא אִישׁ פְּלוֹנִי חַיָּב לִי מָנֶה, וְלִי עֵד אֶחָד, בֹּא וְהִצְטָרֵף לִי עִמּוֹ עַל מְנָת שֶׁאֶטֹּל אֶת שֶׁלִּי! לְכָךְ נֶאֱמַר: <b>"אַל תָּשֶׁת יָדְךָ עִם רָשָׁע לִהְיֹת עֵד חָמָס."</b> עֵד חָמָס הוּא זֶה.
כָּךְ הָיוּ נְקִיֵּי הַדַּעַת בִּירוּשָׁלַיִם עוֹשִׂין: לֹא הָיָה אֶחָד מֵהֶם הוֹלֵךְ לְבֵית הַמִּשְׁתֶּה, עַד שֶׁיּוֹדֵעַ מִי הוֹלֵךְ עִמּוֹ, וְלֹא הָיָה חוֹתֵם בְּגֵט, עַד שֶׁיּוֹדֵעַ מִי הָיָה חוֹתֵם עִמּוֹ. רַבִּי נָתָן אוֹמֵר: <b>"אַל תָּשֶׁת יָדְךָ עִם רָשָׁע... עֵד"</b>, 'אַל תָּשֶׁת חָמָס עֵד', לְהוֹצִיא אֶת הַחַמְסָנִין וְהַגַּזְלָנִין, שֶׁהֵן פְּסוּלִין מִן הָעֵדוּת, שֶׁנֶּאֱמַר: (דברים יט,טז) "כִּי יָקוּם עֵד חָמָס בְּאִישׁ לַעֲנוֹת בּוֹ סָרָה." וּמַה הוּא אוֹמֵר? (דברים יט,יט) "וַעֲשִׂיתֶם לוֹ כַּאֲשֶׁר זָמַם לַעֲשׂוֹת לְאָחִיו, וּבִעַרְתָּ הָרָע מִקִּרְבֶּךָ."
(שמות כג,ב) <b>["לֹא תִהְיֶה אַחֲרֵי רַבִּים לְרָעֹת, וְלֹא תַעֲנֶה עַל רִב לִנְטֹת אַחֲרֵי רַבִּים לְהַטֹּת."] "לֹא תִהְיֶה אַחֲרֵי רַבִּים לְרָעֹת"</b>. מִמַּשְׁמָע, שֶׁאֵין אַתְּ הוֹוֶה עִמָּהֶן לְרָעָה, הוֹוֶה אַתְּ עִמָּהֶן לְטוֹבָה.
כֵּיצַד? שְׁנֵים עָשָׂר מְזַכִּין וְאַחַד עָשָׂר מְחַיְּבִין, זַכַּי. שְׁלֹשָׁה עָשָׂר מְחַיְּבִין וַעֲשָׂרָה מְזַכִּין, חַיָּב. אוֹ שְׁנֵים עָשָׂר מְחַיְּבִין וְאַחַד עָשָׂר מְזַכִּין, שׁוֹמֵעַ אֲנִי, יְהֵי חַיָּב! תִּלְמֹד לוֹמַר: <b>"וְלֹא תַעֲנֶה עַל רִב לִנְטֹת אַחֲרֵי רַבִּים לְהַטֹּת."</b> אָמְרָה תוֹרָה, הֲרֹג עַל פִּי עֵדִין, הֲרֹג עַל פִּי מַטִּין: מָה עֵדִין בִּשְׁנַיִם, אַף מַטִּין בִּשְׁנַיִם.
אוֹ אַחַד עָשָׂר מְזַכִּין וְאַחַד עָשָׂר מְחַיְּבִין, וְאֶחָד אוֹמֵר 'אֵינִי יוֹדֵעַ', הֲרֵי זוֹ אַזְהָרָה לַדַּיָּן, שֶׁלֹּא יַטֶּה אֶלָּא לְכַף זְכוּת, שֶׁנֶּאֱמַר: <b>"וְלֹא תַעֲנֶה עַל רִב לִנְטֹת אַחֲרֵי רַבִּים לְהַטֹּת."</b>
(שמות כג,ג) <b>"וְדָל לֹא תֶהְדַּר בְּרִיבוֹ."</b> לָמָּה נֶאֱמַר? לְפִי שֶׁהוּא אוֹמֵר: (ויקרא יט,טו) "לֹא תִשָּׂא פְנֵי דָל, וְלֹא תֶהְדַּר פְּנֵי גָדוֹל, בְּצֶדֶק תִּשְׁפֹּט עֲמִיתֶךָ." אֵין לִי אֶלָּא אֵלּוּ, חִלּוּפֵיהֶן מְנַיִן? תִּלְמֹד לוֹמַר <b>"וְדָל לֹא תֶהְדַּר בְּרִיבוֹ."</b>
אַבָּא חֲנִין אוֹמֵר מִשֵּׁם רַבִּי אֱלִיעֶזֶר: בְּלֶקֶט שִׁכְחָה וּפֵאָה הַכָּתוּב מְדַבֵּר.
(שמות כג,ד) <b>["כִּי תִפְגַּע שׁוֹר אֹיִבְךָ אוֹ חֲמֹרוֹ תֹּעֶה, הָשֵׁב תְּשִׁיבֶנּוּ לוֹ."] "כִּי תִפְגַּע"</b>. שׁוֹמֵעַ אֲנִי, כִּשְׁמוּעוֹ! תִּלְמֹד לוֹמַר (שמות כג,ה) "כִּי תִרְאֶה". אוֹ "כִּי תִרְאֶה", שׁוֹמֵעַ אֲנִי, אֲפִלּוּ בְּרִחוּק מִמֶּנּוּ מְלֹא מִיל!<sup class="footnote-marker">*</sup><i class="footnote">מיל רומי=כמעט 1500 מטר.</i> תִּלְמֹד לוֹמַר "כִּי תִפְגַּע". כֵּיצַד יִתְקַיְּמוּ שְׁנֵי כְתוּבִין? שִׁעֲרוּ חֲכָמִים, אֶחָד מִשִּׁבְעָה וּמַחְצָה בְּמִיל, הֱוֵי אוֹמֵר רֵיס.<sup class="footnote-marker">*</sup><i class="footnote">ריס =כ- 200 מטר.</i>
נִמְצֵינוּ לְמֵדִין, שֶׁהוּא עוֹבֵר עַל מִצְוַת 'עֲשֵׂה', וְעַל מִצְוַת 'לֹא תַעֲשֶׂה'.
<b>"שׁוֹר אֹיִבְךָ"</b>. רַבִּי יֹאשִׁיָּה אוֹמֵר: אֹיִבְךָ זֶה גּוֹי. וְכֵן מָצִינוּ, שֶׁהַגּוֹיִם קְרוּיִים אוֹיְבִים לְיִשְׂרָאֵל בְּכָל מָקוֹם, שֶׁנֶּאֱמַר: (דברים כג,י) "כִּי תֵצֵא מַחֲנֶה עַל אֹיְבֶיךָ". (דברים כא,י) "כִּי תֵצֵא לַמִּלְחָמָה עַל אֹיְבֶיךָ". רַבִּי אֱלִיעֶזֶר אוֹמֵר: בְּגֵר שֶׁחָזַר לִסְאוֹרוֹ הַכָּתוּב מְדַבֵּר.<sup class="footnote-marker">*</sup><i class="footnote">סְאוֹרוֹ=שְׂאוֹרוֹ, בדרך כלל בצורה: סוּרוֹ, השאור שלו, שורשו הרע, עבודה זרה.</i> רַבִּי יִצְחָק אוֹמֵר: בְּיִשְׂרָאֵל מְשֻׁמָּד הַכָּתוּב מְדַבֵּר. רַבִּי נָתָן אוֹמֵר: בְּיִשְׂרָאֵל עַצְמוֹ הַכָּתוּב מְדַבֵּר, וּמַה תִּלְמֹד לוֹמַר <b>"אֹיִבְךָ"</b>? אֶלָּא אִם הִכָּה אֶת בְּנוֹ, אוֹ שֶׁעָשָׂה עִמּוֹ מְרִיבָה, נֶעֱשָׂה אוֹיְבוֹ לְשָׁעָה.
<b>"שׁוֹר אֹיִבְךָ אוֹ חֲמֹרוֹ"</b>, לְחַיֵּב עַל זֶה בִּפְנֵי עַצְמוֹ וְעַל זֶה בִּפְנֵי עַצְמוֹ.
<b>"תֹּעֶה"</b>. וְאֵין תּוֹעֶה בְּכָל מָקוֹם אֶלָּא חוּץ לַתְּחוּם. אַף עַל פִּי שֶׁאֵין רְאָיָה לַדָּבָר, זֵכֶר הוּא, שֶׁנֶּאֱמַר: (בראשית לז,טו) "וַיִּמְצָאֵהוּ אִישׁ וְהִנֵּה תֹעֶה בַּשָּׂדֶה".
<b>"הָשֵׁב תְּשִׁיבֶנּוּ לוֹ."</b> לָמָּה נֶאֱמַר? לְפִי שֶׁנֶּאֱמַר (דברים כב,ב) "וְאִם לֹא קָרוֹב אָחִיךָ", אֵין לִי אֶלָּא בִזְמַן שֶׁרָחוֹק וְקָרוֹב. וְאֵין אַתְּ מַכִּירוֹ, מְנַיִן? תִּלְמֹד לוֹמַר: (דברים כב,ב) "וְלֹא יְדַעְתּוֹ וַאֲסַפְתּוֹ אֶל תּוֹךְ בֵּיתֶךָ", מְצִיאָה שֶׁדַּרְכָהּ לְהֵאָסֵף, לְהוֹצִיא אֶת הַשְּׁבוּרָה.
(דברים כב,ב) "וְהָיָה עִמְּךָ", עִמָּךְ בִּרְשׁוּתָךְ. "עַד דְּרֹשׁ אָחִיךָ אֹתוֹ", עַד שֶׁתִּדְרֹשׁ לְאָחִיךָ. "עַד דְּרֹשׁ אָחִיךָ אֹתוֹ", עַד שֶׁיּוֹצִיא עָלָיו כָּרוֹז. "עַד דְּרֹשׁ אָחִיךָ אֹתוֹ", אַתְּ צָרִיךְ לִבְדֹּק אֶת אָחִיךָ, אִם רַמַּי הוּא, אִם אֵינוֹ רַמַּי. <b>"וַהֲשֵׁבֹתוֹ לוֹ."</b> מְצִיאָה שֶׁהִיא עוֹשָׂה וְאוֹכֶלֶת, וְלֹא מְצִיאָה שֶׁיֵּשׁ עִמָּהּ הֶפְסֵד.
(שמות כג,ה) <b>["כִּי תִרְאֶה חֲמוֹר שֹׂנַאֲךָ רֹבֵץ תַּחַת מַשָּׂאוֹ, וְחָדַלְתָּ מֵעֲזֹב לוֹ, עָזֹב תַּעֲזֹב עִמּוֹ."] "כִּי תִרְאֶה"</b>, שׁוֹמֵעַ אֲנִי, אֲפִלּוּ רָחוֹק מִמֶּנּוּ מְלֹא מִיל! תִּלְמֹד לוֹמַר (שמות כג,ד) "כִּי תִפְגַּע". אוֹ "כִּי תִפְגַּע", שׁוֹמֵעַ אֲנִי, כִּשְׁמוּעוֹ! תִּלְמֹד לוֹמַר <b>"כִּי תִרְאֶה"</b>. כֵּיצַד יִתְקַיְּמוּ שְׁנֵי כְתוּבִין? שִׁעֲרוּ חֲכָמִים, אֶחָד מִשִּׁבְעָה וּמַחְצָה בְמִיל, הֱוֵי אוֹמֵר, רֵיס.
<b>"וְחָדַלְתָּ מֵעֲזֹב לוֹ, עָזֹב תַּעֲזֹב עִמּוֹ."</b> נִמְצֵינוּ לְמֵדִין, שֶׁעוֹבֵר עַל 'עֲשֵׂה' וְעַל 'לֹא תַּעֲשֶׂה'.
<b>"רֹבֵץ"</b>, לֹא שֶׁיְּהֵי רַבְצָן. <b>"תַּחַת מַשָּׂאוֹ"</b>, וְלֹא יָתֵר עַל מַשָּׂאוֹ. <b>"תַּחַת מַשָּׂאוֹ"</b>, וְלֹא שֶׁיְּהֵי מַשָּׂאוֹ בְצִדּוֹ. <b>"וְחָדַלְתָּ מֵעֲזֹב לוֹ"</b>, פְּעָמִין שֶׁאַתְּ חָדֵל, פְּעָמִים שֶׁאַתְּ עוֹזֵב.
חֲמוֹר שֶׁלְּיִשְׂרָאֵל וּמַשּׂוֹי שֶׁלְּיִשְׂרָאֵל<sup class="footnote-marker">*</sup><i class="footnote">וּמַשּׂוֹי שֶׁלְּיִשְׂרָאֵל. בכ"י אוקספורד: שֶׁלַּגּוֹי.</i> <b>"עָזֹב תַּעֲזֹב עִמּוֹ."</b> חֲמוֹר שֶׁלַּגּוֹי וּמַשּׂוֹי שֶׁלְּיִשְׂרָאֵל, <b>"וְחָדַלְתָּ מֵעֲזֹב לוֹ"</b>. פְּעָמִין שֶׁאַתְּ חָדֵל, פְּעָמִים שֶׁאַתְּ עוֹזֵב.
הָיָה בֵּין קְבָרוֹת, לֹא יִטַּמֵּא לוֹ. אִם אָמַר לוֹ אָבִיו 'הִטַּמָּא!' יִטַּמֵּא, מִפְּנֵי שֶׁמִּצְוַת 'עֲשֵׂה' קוֹדֶמֶת לְ'לֹא תַעֲשֶׂה'? לְכָךְ נֶאֱמַר <b>"וְחָדַלְתָּ מֵעֲזֹב"</b>. פְּעָמִים שֶׁאַתָּה חָדֵל, וּפְעָמִים שֶׁאֵין אַתָּה חָדֵל: 
אָמַר לוֹ אָבִיו: אַל תִּפְרֹק עִמּוֹ! אַל תִּטְעֹן עִמּוֹ! אַל תַּחְזִיר לוֹ אֲבֵדָתוֹ! הֲרֵי זֶה לֹא יִשְׁמַע לוֹ, מִפְּנֵי שֶׁהוּא וְאָבִיו חַיָּבִין בַּמִּצְווֹת.
<b>"עָזֹב תַּעֲזֹב עִמּוֹ"</b>, לָמָּה נֶאֱמַר? לְפִי שֶׁהוּא אוֹמֵר (דברים כב,ד) "הָקֵם תָּקִים עִמּוֹ." אֵין לִי אֶלָּא טְעִינָה, פְּרִיקָה מְנַיִן? תִּלְמֹד לוֹמַר <b>"עָזֹב תַּעֲזֹב עִמּוֹ."</b> רַבִּי יֹאשִׁיָּה אוֹמֵר: אֶחָד זֶה וְאֶחָד זֶה, בִּפְרִיקָה הַכָּתוּב מְדַבֵּר. אֵין לִי אֶלָּא פְרִיקָה, טְעִינָה מְנַיִן? דִּין הוּא: מָה, אִם פְּרִיקָה, שֶׁהוּא יָכֹל לְפְרֹק בִּפְנֵי עַצְמוֹ, הֲרֵי הוּא מֻזְהָר עָלֶיהָ, וּטְעִינָה, שֶׁאֵינוֹ יָכֹל לִטְעוֹן בִּפְנֵי עַצְמוֹ, אֵינוֹ דִין שֶׁיְּהֵי מֻזְהָר עָלֶיהָ? מִפְּנֵי מָה? דִּבֵּר הַכָּתוּב בַּקַּל, לְלַמֵּד מִמֶּנּוּ עַל הֶחָמוּר.
רַבִּי יְהוּדָה בֶּן בְּתֵירָה אוֹמֵר: <b>"עָזֹב תַּעֲזֹב עִמּוֹ"</b>, פְּרִיקָה. <b>"הָקֵם תָּקִים עִמּוֹ"</b>, טְעִינָה. מִכָּן הָיָה רַבִּי שִׁמְעוֹן בֶּן יוֹחַי אוֹמֵר: כַּשֵּׁם שֶׁהַפְּרִיקָה מִן הַתּוֹרָה, כָּךְ טְעִינָה מִן הַתּוֹרָה.
<b>"עָזֹב תַּעֲזֹב עִמּוֹ"</b>, לָמָּה נֶאֱמַר? לְפִי שֶׁהוּא אוֹמֵר <b>"הָקֵם תָּקִים עִמּוֹ"</b>, אֵין לִי אֶלָּא פְּרִיקָה וּטְעִינָה, בְּהֵמָה עַצְמָהּ מְנַיִן? תִּלְמֹד לוֹמַר <b>"הָקֵם תָּקִים עִמּוֹ." "הָקֵם תָּקִים עִמּוֹ"</b>, בִּזְמַן שֶׁאַתְּ שָׁוֶה לוֹ.

Chapter 3

(שמות כג,ו) <b>"לֹא תַטֶּה מִשְׁפַּט אֶבְיֹנְךָ בְּרִיבוֹ."</b> לָמָּה נֶאֱמַר? לְפִי שֶׁהוּא אוֹמֵר (שמות כג,ג) "וְדָל לֹא תֶהְדַּר בְּרִיבוֹ", אֵין לִי אֶלָּא דַּל, עָנִי תָּאֵב, מְנַיִן?<sup class="footnote-marker">*</sup><i class="footnote">עָנִי תָּאֵב, מפרש אביון מלשון תאבה, שהיה עשיר וירד מנכסיו ותאב לכול.</i> תִּלְמֹד לוֹמַר <b>"לֹא תַטֶּה מִשְׁפַּט אֶבְיֹנְךָ בְּרִיבוֹ."</b>
אַבָּא חֲנִין אוֹמֵר מִשֵּׁם רַבִּי אֱלִיעֶזֶר: בְּלֶּקֶט שִׁכְחָה וּפֵאָה הַכָּתוּב מְדַבֵּר.
רָשָׁע וְכָשֵׁר עוֹמְדִין לְפָנֶיךָ בַּדִּין. שֶׁלֹּא תֹּאמַר: הוֹאִיל וְהוּא רָשָׁע, הֲרֵי אֲנִי מַטֶּה עָלָיו אֶת הַדִּין. לְכָךְ נֶאֱמַר: <b>"לֹא תַטֶּה מִשְׁפַּט אֶבְיֹנְךָ בְּרִיבוֹ."</b> אֶבְיוֹן הוּא בַּמִּצְווֹת.
(שמות כג,ז) <b>["מִדְּבַר שֶׁקֶר תִּרְחָק, וְנָקִי וְצַדִּיק אַל תַּהֲרֹג, כִּי לֹא אַצְדִּיק רָשָׁע."] "מִדְּבַר שֶׁקֶר תִּרְחָק"</b>. הֲרֵי זוֹ אַזְהָרָה לַמְּדַבֵּר לָשׁוֹן הָרָע עַל חֲבֵרוֹ.
דָּבָר אַחֵר: הֲרֵי זוֹ אַזְהָרָה לַדַּיָּן, שֶׁלֹּא יוֹשִׁיב אֶצְלוֹ דַּיָּן בּוּר. דָּבָר אַחֵר: שֶׁלֹּא יַעֲמִיד אֶצְלוֹ סָנֵיגוֹרִין, שֶׁנֶּאֱמַר: (שמות כב,ח)<sup class="footnote-marker">*</sup><i class="footnote">סָנֵיגוֹר. sunēgoros: עורך דין, מייצג, טוען.</i> "עַד הָאֱלֹהִים יָבֹא דְּבַר שְׁנֵיהֶם".
רַבִּי נָתָן אוֹמֵר: <b>"מִדְּבַר שֶׁקֶר תִּרְחָק"</b>, הֲרֵי זוֹ אַזְהָרָה לִפְרֹשׁ מִן הַמִּינוּת.<sup class="footnote-marker">*</sup><i class="footnote">הַמִּינוּת: סטיה מדת האמת. לרוב אצל חכמינו, הנצרות.</i>
וְכֵן הוּא אוֹמֵר: (קהלת ז,כו) "וּמוֹצֶא אֲנִי מַר מִמָּוֶת אֶת הָאִשָּׁה, אֲשֶׁר הִיא מְצוֹדִים וַחֲרָמִים לִבָּהּ אֲסוּרִים יָדֶיהָ;<sup class="footnote-marker">*</sup><i class="footnote">מְצוֹדִים וַחֲרָמִים: מלכודות ורשתות.</i> טוֹב לִפְנֵי הָאֱלֹהִים יִמָּלֵט מִמֶּנָּה, וְחוֹטֵא יִלָּכֶד בָּהּ." וְאוֹמֵר: (תהלים סג,יב) "וְהַמֶּלֶךְ יִשְׂמַח בֵּאלֹהִים, יִתְהַלֵּל כָּל הַנִּשְׁבָּע בּוֹ, כִּי יִסָּכֵר פִּי דוֹבְרֵי שָׁקֶר." דָּבָר אַחֵר: <b>"מִדְּבַר שֶׁקֶר תִּרְחָק"</b>. הָיָה חָבֵר יוֹשֵׁב וּמְדַבֵּר הֲלָכָה כָּרָאוּי, וְשָׁמַע חֲבֵרוֹ וְאָמַר, הֲרֵי אֲנִי סוֹתֵר, הֲרֵי אֲנִי פוֹרְכָהּ וְסוֹתְרָהּ מִיָּדוֹ, וְחוֹזֵר וּבוֹנֶה אוֹתָהּ, בִּשְׁבִיל שֶׁיִּקָּרֵא חָכָם, לְכָךְ נֶאֱמַר <b>"מִדְּבַר שֶׁקֶר תִּרְחָק"</b>. דּוֹבֵר שְׁקָרִים הוּא זֶה.
<b>"וְנָקִי וְצַדִּיק אַל תַּהֲרֹג"</b>. הָיָה אֶחָד מְעִידוֹ שֶׁהוּא עוֹבֵד לַחַמָּה, וְאֶחָד מְעִידוֹ שֶׁהוּא עוֹבֵד לַלְּבָנָה. שׁוֹמֵעַ אֲנִי, יִצְטָרְפוּ זֶה עִם זֶה וִיהֵי חַיָּב! תִּלְמֹד לוֹמַר <b>"וְנָקִי וְצַדִּיק אַל תַּהֲרֹג"</b>.
רָאוּהוּ רוֹדֵף אַחַר חֲבֵרוֹ לְהָרְגוֹ, וְהַסַּיִף בְּיָדוֹ, אָמְרוּ לוֹ: הֱוֵי יוֹדֵעַ שֶׁהוּא בֶּן בְּרִית, וְהַתּוֹרָה אָמְרָה: (בראשית ט,ו) "שֹׁפֵךְ דַּם הָאָדָם, בָּאָדָם דָּמוֹ יִשָּׁפֵךְ", אָמַר לָהֶן: יוֹדֵעַ אֲנִי, עַל מְנָת כֵּן! הֶעְלִימוּ הָעֵדִין אֶת עֵינֵיהֶן, לְאַחַר זְמַן מָצְאוּ הָרוּג מְפַרְפֵּר, וְהַסַּיִף הָיָה מְנַטֵּף דָּם מִיַּד הָהוֹרֵג. שׁוֹמֵעַ אֲנִי, יְהֵי חַיָּב! תִּלְמֹד לוֹמַר <b>"וְנָקִי וְצַדִּיק אַל תַּהֲרֹג!"</b>
כְּבַר הָרַג שִׁמְעוֹן בֶּן שָׁטָח עֵד זוֹמֵם. אָמַר לוֹ יְהוּדָה בֶּן טַבַּי: אֶרְאֶה בַטּוֹבָה, אִם לֹא שָׁפַכְתָּ דָּם נָקִי! וְאָמְרָה תוֹרָה: הֲרֹג עַל פִּי עֵדִים! הֲרֹג עַל פִּי זוֹמְמִים! מָה עֵדִים, שְׁנַיִם, אַף זוֹמְמִים שְׁנַיִם.
כְּבַר נִכְנַס יְהוּדָה בֶן טַבַּי לְחָרְבָה, וּמָצָא שָׁם הָרוּג מְפַרְפֵּר, וְהַסַּיִף מְנַטֵּף דָּם מִיָּד הָהוֹרֵג. אָמַר לוֹ יְהוּדָה בֶּן טַבַּי: תָּבֹא עָלַי, אִם לֹא אֲנִי אוֹ אַתָּה הֲרַגְנוּהוּ! אֲבָל מָה אֶעֱשֶׂה, שֶׁהֲרֵי אָמְרָה תוֹרָה: (דברים יט,טו) "עַל פִּי שְׁנַיִם עֵדִים יָקוּם דָּבָר." אֲבָל הַיּוֹדֵעַ וּבַעַל מַחֲשָׁבוֹת, הוּא יִפָּרַע מֵאוֹתוֹ הָאִישׁ! לֹא הִסְפִּיק לָצֵאת מִשָּׁם עַד שֶׁהִכִּישׁוֹ נָחָשׁ, וָמֵת.
<b>"וְנָקִי וְצַדִּיק אַל תַּהֲרֹג!"</b> וַהֲרֵי שֶׁיָּצָא מִבֵּית דִּין חַיָּב, וְאַחַר כָּךְ מָצְאוּ לוֹ זְכוּת, שׁוֹמֵעַ אֲנִי, יְהֵי חַיָּב! תִּלְמֹד לוֹמַר <b>"וְנָקִי וְצַדִּיק אַל תַּהֲרֹג!"</b>
כַּשֵּׁם שֶׁיָּצָא מִבֵּית דִּינָךְ, כָּךְ יֵצֵא מִבֵּית דִּינִי? תִּלְמֹד לוֹמַר <b>"כִּי לֹא אַצְדִּיק רָשָׁע."</b>
<b>"וְצַדִּיק אַל תַּהֲרֹג"</b>, וַהֲרֵי שֶׁיָּצָא מִבֵּית דִּין זַכַּי, וְאַחַר כָּךְ מָצְאוּ לוֹ חוֹבָה, שׁוֹמֵעַ אֲנִי, יַחְזִירוּהוּ! תִּלְמֹד לוֹמַר <b>"וְצַדִּיק אַל תַּהֲרֹג"</b>.
כַּשֵּׁם שֶׁיָּצָא מִבֵּית דִּינָךְ, כָּךְ יֵצֵא מִבֵּית דִּינִי! תִּלְמֹד לוֹמַר <b>"כִּי לֹא אַצְדִּיק רָשָׁע."</b>
וַהֲרֵי דְבָרִים קוֹל וָחֹמֶר: מָה, אִם מִדַּת הַפֻּרְעָנוּת הַמְעוּטָה, אָמְרָה תוֹרָה <b>"כִּי לֹא אַצְדִּיק רָשָׁע"</b>, קוֹל וָחֹמֶר מִדַּת הַטּוֹבָה הַמְרֻבָּה!
(שמות כג,ח) <b>["וְשֹׁחַד לֹא תִקָּח, כִּי הַשֹּׁחַד יְעַוֵּר פִּקְחִים, וִיסַלֵּף דִּבְרֵי צַדִּיקִים."] "וְשֹׁחַד לֹא תִקָּח"</b>. שֶׁלֹּא תֹּאמַר, הֲרֵי אֲנִי נוֹטֵל מָמוֹן וְאֵינִי מַטֶּה אֶת הַדִּין. תִּלְמֹד לוֹמַר: (דברים טז,יט) "כִּי הַשֹּׁחַד יְעַוֵּר עֵינֵי חֲכָמִים". וַהֲרֵי הַדְּבָרִים קוֹל וָחֹמֶר: מָה, אִם הַנּוֹטֵל שֹׁחַד עַל מְנָת שֶׁלֹּא לְהַטּוֹת, אָמְרָה תוֹרָה <b>"כִּי הַשֹּׁחַד יְעַוֵּר פִּקְחִים"</b>, קַל וָחֹמֶר הַנּוֹטֵל עַל מְנָת לְהַטּוֹת!
"כִּי הַשֹּׁחַד יְעַוֵּר עֵינֵי חֲכָמִים", בַּתּוֹרָה. אַתָּה אוֹמֵר בַּתּוֹרָה, אוֹ עֵינֵי חֲכָמִים כִּשְׁמוּעוֹ? תִּלְמֹד לוֹמַר <b>"כִּי הַשֹּׁחַד יְעַוֵּר פִּקְחִים"</b>, אֵלּוּ פִּקְחֵי הַדַּעַת, שֶׁהֵן מְטַהֲרִין וּמְטַמְּאִין מִדַּעַת עַצְמָן. מִכָּן אָמָרוּ: כָּל הַנּוֹטֵל מָמוֹן וּמַטֶּה אֶת הַדִּין, אֵינוֹ יוֹצֵא מִן הָעוֹלָם עַד שֶׁיֶּחְסַר מְאוֹר עֵינָיו. רַבִּי נָתָן אוֹמֵר: עַד שֶׁיְּהֵי בוֹ אֶחָד מִשְּׁלֹשָׁה דְּבָרִים: אוֹ שֶׁדַּעְתּוֹ מְטֹרֶפֶת בַּתּוֹרָה, וּמְטַמֵּא אֶת הַטָּהוֹר וּמְטַהֵר אֶת הַטָּמֵא, אוֹ יִצְטָרֵךְ לַבִּרְיוֹת, אוֹ שֶׁחָסֵר מְאוֹר עֵינָיו.
<b>"וִיסַלֵּף דִּבְרֵי צַדִּיקִים."</b> מְשַׁנֶּה דְּבָרִין הַמְּצֻדָּקִין שֶׁנֶּאֶמְרוּ בְסִינַי.
(שמות כג,י) <b>["וְשֵׁשׁ שָׁנִים תִּזְרַע אֶת אַרְצֶךָ, וְאָסַפְתָּ אֶת תְּבוּאָתָהּ."] "וְשֵׁשׁ שָׁנִים תִּזְרַע אֶת אַרְצֶךָ"</b>. רַבִּי אֱלִיעֶזֶר אוֹמֵר: כְּשֶׁיִּשְׂרָאֵל עוֹשִׂין רְצוֹנוֹ שֶׁלַּמָּקוֹם, הֵן עוֹשִׂין שְׁמִטָּה אַחַת בְּשָׁבוּעַ אֶחָד, שֶׁנֶּאֱמַר: (שמות כה,ג) "שֵׁשׁ שָׁנִים תִּזְרַע שָׂדֶךָ". וּכְשֶׁאֵין עוֹשִׂין רְצוֹנוֹ שֶׁלַּמָּקוֹם, הֵן עוֹשִׂין אַרְבַּע שְׁמִטִּין בְּשָׁבוּעַ אֶחָד. כֵּיצַד? נָרָהּ שָׁנָה, זוֹרְעָהּ שָׁנָה, נָרָהּ שָׁנָה, זוֹרְעָהּ שָׁנָה, נִמְצְאוּ עוֹשִׂין אַרְבַּע שְׁמִטִּין בְּשָׁבוּעַ אֶחָד.
<b>"וְאָסַפְתָּ אֶת תְּבוּאָתָהּ. </b>וְהַשְּׁבִיעִת", לְהָבִיא פֵרוֹת עֶרֶב שְׁבִיעִית שֶׁנִּכְנְסוּ לַשְּׁבִיעִית, שֶׁהֵן כְּפֵרוֹת עֶרֶב שְׁבִיעִית. אֵין לִי אֶלָּא פֵּרוֹת עֶרֶב שְׁבִיעִית שֶׁנִּכְנְסוּ לַשְּׁבִיעִית, שֶׁהֵן כְּפֵרוֹת עֶרֶב שְׁבִיעִית. וּמְנַיִן לְפֵרוֹת שְׁבִיעִית שֶׁיָּצְאוּ לְמוֹצָאֵי שְׁבִיעִית, שֶׁהֵן כְּפֵרוֹת שְׁבִיעִית? תִּלְמֹד לוֹמַר (שמות כג,יא) "כֵּן תַּעֲשֶׂה לְכַרְמְךָ לְזֵיתֶךָ." הֲרֵי אַתְּ דָּן בִּנְיַן אָב מִבֵּין שְׁנֵיהֶם: לֹא הֲרֵי כֶרֶם כַּהֲרֵי זַיִת, וְלֹא הֲרֵי זַיִת כַּהֲרֵי כֶרֶם. הַצַּד הַשָּׁוֶה שֶׁבָּהֶן, שֶׁגָּדֵל עַל מֵי שְׁבִיעִית, הֲרֵי זֶה כְפֵרוֹת שְׁבִיעִית. דִּבְרֵי רַבִּי יֹאשִׁיָּה. רַבִּי יוֹנָתָן אוֹמֵר: אֵינוֹ צָרִיךְ! וַהֲלֹא כְבָר נֶאֱמַר (שמות כג,יא) "וְיִתְרָם תֹּאכַל חַיַּת הַשָּׂדֶה"? לְהָבִיא פֵרוֹת שְׁבִיעִית שֶׁיָּצְאוּ לְמוֹצָאֵי שְׁבִיעִית, שֶׁהֵן כְּפֵרוֹת שְׁבִיעִית. וּמַה תִּלְמֹד לוֹמַר "כֵּן תַּעֲשֶׂה לְכַרְמְךָ לְזֵיתֶךָ"? לְתַלְמוּדוֹ בָא, לִתֵּן בֵּעוּר לַכֶּרֶם בִּפְנֵי עַצְמוֹ, וְלַזַּיִת בִּפְנֵי עַצְמוֹ.
(שמות כג,יא) <b>["וְהַשְּׁבִיעִת תִּשְׁמְטֶנָּה וּנְטַשְׁתָּהּ, וְאָכְלוּ אֶבְיֹנֵי עַמֶּךָ, וְיִתְרָם תֹּאכַל חַיַּת הַשָּׂדֶה, כֵּן תַּעֲשֶׂה לְכַרְמְךָ לְזֵיתֶךָ."] "וְהַשְּׁבִיעִת תִּשְׁמְטֶנָּה וּנְטַשְׁתָּהּ"</b>. <b>"תִּשְׁמְטֶנָּה"</b>, בַּעֲבוֹדָתָהּ; <b>"וּנְטַשְׁתָּהּ"</b>, בַּאֲכִילָתָהּ.
אֵין לִי אֶלָּא פֵרוֹת, עֲשָׂבִים מְנַיִן? תִּלְמֹד לוֹמַר <b>"וּנְטַשְׁתָּהּ"</b>, מִכָּל מָקוֹם.
דָּבָר אַחֵר: <b>"וְהַשְּׁבִיעִת תִּשְׁמְטֶנָּה וּנְטַשְׁתָּהּ, וְאָכְלוּ אֶבְיֹנֵי עַמֶּךָ"</b>, מַגִּיד שֶׁפּוֹרֵץ בָּהּ פְּרָצוֹת! אֶלָּא שֶׁגָּדְרוּ חֲכָמִין, מִפְּנֵי תִּקּוּן הָעוֹלָם.
<b>"וְאָכְלוּ אֶבְיֹנֵי עַמֶּךָ"</b>. כָּתוּב אֶחָד אוֹמֵר <b>"וְאָכְלוּ אֶבְיֹנֵי עַמֶּךָ"</b>, וְכָתוּב אֶחָד אוֹמֵר (ויקרא כה,ו) "לְךָ וּלְעַבְדְּךָ וְלַאֲמָתֶךָ". כֵּיצַד יִתְקַיְּמוּ שְׁנֵי כְתוּבִין? כְּשֶׁהַפֵּרוֹת מְרֻבִּין, הַכֹּל אוֹכְלִין; כְּשֶׁהַפֵּרוֹת מְמֻעָטִין, "לְךָ וּלְעַבְדְּךָ וְלַאֲמָתֶךָ".
רַבִּי יְהוּדָה בֶּן בְּתֵירָה אוֹמֵר: כָּתוּב אֶחָד אוֹמֵר <b>"וְאָכְלוּ אֶבְיֹנֵי עַמֶּךָ"</b>, וְכָתוּב אֶחָד אוֹמֵר (ויקרא כה,ו) "לְךָ וּלְעַבְדְּךָ וְלַאֲמָתֶךָ". כֵּיצַד יִתְקַיְּמוּ שְׁנֵי כְתוּבִין? עַד שֶׁלֹּא הִגִּיעַ שָׁעַת בֵּעוּר, מְבַעֲרִין אוֹתָהּ עֲנִיִּין וַעֲשִׁירִין; מִשֶּׁתַּגִּיעַ שָׁעַת בֵּעוּר, מְבַעֲרִין אוֹתָהּ עֲנִיִּין וְאֵין מְבַעֲרִין אוֹתָהּ עֲשִׁירִין.
<b>"וְיִתְרָם תֹּאכַל חַיַּת הַשָּׂדֶה"</b>, לָמָּה נֶאֱמַר? לְפִי שֶׁהוּא אוֹמֵר (דברים יד,כב) "עַשֵּׂר תְּעַשֵּׂר אֵת כָּל תְּבוּאַת זַרְעֶךָ, הַיֹּצֵא הַשָּׂדֶה שָׁנָה שָׁנָה", שׁוֹמֵעַ אֲנִי, אַף פֵּרוֹת שְׁבִיעִית בְּמַשְׁמָע! כְּשֶׁהוּא אוֹמֵר: (ויקרא כה,ו-ז) "לְךָ", "וְלִבְהֶמְתְּךָ", הִקִּישׁ אָדָם לַבְּהֵמָה: מַה בְּהֵמָה, אוֹכֶלֶת בַּשְּׁבִיעִית מִן הָרָאוּי לָהּ שֶׁלֹּא מְעֻשָּׂר, אַף אָדָם אוֹכֵל מִן הָרָאוּי לוֹ בַשְּׁבִיעִית שֶׁלֹּא מְעֻשָּׂר.
אַתָּה אוֹמֵר, לְכָךְ בָּא, אוֹ לֹא בָא אֶלָּא לְהַקִּישׁ בְּהֵמָה לָאָדָם: מָה אָדָם אֵינוֹ אוֹכֵל אֶלָּא מִן הַמְּעֻשָּׂר, כָּךְ בְּהֵמָה לֹא תֹּאכַל אֶלָּא מִן הַמְּעֻשָּׂר?
תִּלְמֹד לוֹמַר: <b>"וְיִתְרָם תֹּאכַל חַיַּת הַשָּׂדֶה"</b>. אַחַר שֶׁלָּמַדְתָּ, שֶׁהַחַיָּה אוֹכֶלֶת מִן הָרָאוּי לָהּ בַּשְּׁבִיעִית שֶׁאֵינוֹ מְעֻשָּׂר, הָא לְהַקִּישׁ בְּהֵמָה לָאָדָם אֵין אַתְּ יָכֹל, אֶלָּא אָדָם לַבְּהֵמָה: מַה בְּהֵמָה, אוֹכֶלֶת מִן הָרָאוּי לָהּ בַּשְּׁבִיעִית שֶׁלֹּא מְעֻשָּׂר, אַף אָדָם אוֹכֵל מִן הָרָאוּי לוֹ בַּשְּׁבִיעִית שֶׁלֹּא מְעֻשָּׂר. הָא מַה תִּלְמֹד לוֹמַר <b>"כֵּן תַּעֲשֶׂה לְכַרְמְךָ לְזֵיתֶךָ"</b>? לָעִנְיָן שֶׁאֲמַרְנוּ.
(שמות כג,יב) <b>["שֵׁשֶׁת יָמִים תַּעֲשֶׂה מַעֲשֶׂיךָ, וּבַיּוֹם הַשְּׁבִיעִי תִּשְׁבֹּת, לְמַעַן יָנוּחַ שׁוֹרְךָ וַחֲמֹרֶךָ, וְיִנָּפֵשׁ בֶּן אֲמָתְךָ וְהַגֵּר."] "שֵׁשֶׁת יָמִים תַּעֲשֶׂה מַעֲשֶׂיךָ"</b>. נֶאֱמַר כָּן שַׁבַּת בְּרֵאשִׁית לְעִנְיַן שְׁבִיעִית, שֶׁלֹּא תִסְתָרֵס שַׁבַּת בְּרֵאשִׁית מִמְּקוֹמָהּ.<sup class="footnote-marker">*</sup><i class="footnote">תִסְתָרֵס. בגניזה תסתכס.</i>
<b>"לְמַעַן יָנוּחַ שׁוֹרְךָ וַחֲמֹרֶךָ"</b>, הוֹסִיף לוֹ הַכָּתוּב נְיָח אֶחָד,<sup class="footnote-marker">*</sup><i class="footnote">נְיָח: דבר טוב ונוח.</i> שֶׁיְּהֵי תוֹלֵשׁ מִן הַקַּרְקַע וְאוֹכֵל.
אַתָּה אוֹמֵר, לְכָךְ בָּא, אוֹ יִחְבְּשֶׁנּוּ בְּתוֹךְ בֵּיתוֹ? אָמַרְתָּ, אֵין זֶה נְיָח אֶלָּא צַעַר רֶגֶל! תִּלְמֹד לוֹמַר <b>"לְמַעַן יָנוּחַ שׁוֹרְךָ וַחֲמֹרֶךָ"</b>, הוֹסִיף לוֹ הַכָּתוּב נְיָח אֶחָד, לִהְיוֹת תּוֹלֵשׁ מִן הַקַּרְקַע וְאוֹכֵל.
<b>"וְיִנָּפֵשׁ בֶּן אֲמָתְךָ"</b>, זֶה עֶבֶד עָרֵל. אַתָּה אוֹמֵר זֶה עֶבֶד עָרֵל, אוֹ אֵינוֹ אֶלָּא בֶּן בְּרִית? כְּשֶׁהוּא אוֹמֵר (שמות כ,י) "עַבְדְּךָ וַאֲמָתְךָ", הֲרֵי בֶּן בְּרִית אָמוּר; הָא מַה תִּלְמֹד לוֹמַר <b>"וְיִנָּפֵשׁ בֶּן אֲמָתְךָ"</b>? זֶה עֶבֶד עָרֵל.
<b>"וְהַגֵּר."</b> זֶה גֵּר תּוֹשָׁב. אַתָּה אוֹמֵר זֶה גֵּר תּוֹשָׁב, אוֹ אֵינוֹ אֶלָּא גֵּר צֶדֶק? כְּשֶׁהוּא אוֹמֵר: (שמות כ,י) "וְגֵרְךָ אֲשֶׁר בִּשְׁעָרֶיךָ", הֲרֵי גֵּר צֶדֶק אָמוּר; הָא מַה תִּלְמֹד לוֹמַר <b>"וְהַגֵּר"</b>? זֶה גֵּר תּוֹשָׁב. הֲרֵי הֵן בַּשַּׁבָּת כְּיִשְׂרָאֵל בְּיוֹם טוֹב. הַלּוֹקֵחַ עֲבָדִים עֲרֵלִים מִן הַגּוֹיִם, הֲרֵי הֵן בַּשַּׁבָּת כְּיִשְׂרָאֵל בְּחֻלּוֹ שֶׁלַּמּוֹעֵד. דִּבְרֵי רַבִּי יוֹסֵי הַגָּלִילִי.
רַבִּי עֲקִיבָה מַחְלִיף: אֵימָתַי עוֹשִׂין יַיִן נֶסֶךְ? בְּשָׁעָה שֶׁמַּזְכִּירִים עֲבוֹדָה זָרָה עַל פִּיהֶם. וְאֵימָתַי מַזְכִּירִין עֲבוֹדָה זָרָה עַל פִּיהֶם? בְּשָׁעָה שֶׁנּוֹדְרִין בָּהֶן.

Chapter 4

(שמות כג,יג) <b>["וּבְכֹל אֲשֶׁר אָמַרְתִּי אֲלֵיכֶם תִּשָּׁמֵרוּ, וְשֵׁם אֱלֹהִים אֲחֵרִים לֹא תַזְכִּירוּ, לֹא יִשָּׁמַע עַל פִּיךָ."] "וּבְכֹל אֲשֶׁר אָמַרְתִּי אֲלֵיכֶם תִּשָּׁמֵרוּ"</b>, לָמָּה נֶאֱמַר? לְפִי שֶׁהוּא אוֹמֵר: (שמות כו,לה) "וְשַׂמְתָּ אֶת הַשֻּׁלְחָן מִחוּץ לַפָּרֹכֶת, וְאֶת הַמְּנֹרָה נֹכַח הַשֻּׁלְחָן, עַל צֶלַע הַמִּשְׁכָּן תֵּימָנָה, וְהַשֻּׁלְחָן תִּתֵּן עַל צֶלַע צָפוֹן." אִם שִׁנָּן, הוּא עוֹבֵר בְּ'לֹא תַּעֲשֶׂה'. לְכָךְ נֶאֱמַר: (שמות כג,יג) <b>"וּבְכֹל אֲשֶׁר אָמַרְתִּי אֲלֵיכֶם תִּשָּׁמֵרוּ"</b>.
רַבִּי מֵאִיר אוֹמֵר: לַעֲשׁוֹת דִּבְרֵי תוֹרָה עָלֶיךָ חוֹבָה. רַבִּי אֱלִיעֶזֶר אוֹמֵר: לַעֲשׁוֹת מִצְווֹת 'עֲשֵׂה' וּמִצְווֹת 'לֹא תַעֲשֶׂה'. רַבִּי אֱלִיעֶזֶר בֶּן יַעֲקֹב אוֹמֵר: אֵין לִי אֶלָּא מַה שֶּׁפָּרַט הַכָּתוּב, וּשְׁאָר כָּל דִּקְדּוּקֵי פָרָשָׁה מְנַיִן? תִּלְמֹד לוֹמַר: (שמות כג,יג) <b>"וּבְכֹל אֲשֶׁר אָמַרְתִּי אֲלֵיכֶם תִּשָּׁמֵרוּ"</b>.
דָּבָר אַחֵר: <b>"וּבְכֹל אֲשֶׁר אָמַרְתִּי אֲלֵיכֶם תִּשָּׁמֵרוּ"</b>, לָמָּה נֶאֱמַר? לְפִי שֶׁנֶּאֱמַר: (דברים ה,יג) "לֹא תַעֲשֶׂה כָל מְלָאכָה אַתָּה וּבִנְךָ וּבִתֶּךָ", אֵין לִי אֶלָּא דְּבָרִין שֶׁהֵן מִשֵּׁם מְלָאכָה, וּדְבָרִין שֶׁהֵן מִשֵּׁם שְׁבוּת, מְנַיִן? תִּלְמֹד לוֹמַר: (שמות כג,יג) <b>"וּבְכֹל אֲשֶׁר אָמַרְתִּי אֲלֵיכֶם תִּשָּׁמֵרוּ"</b>, לְהָבִיא דְּבָרִין שֶׁהֵן מִשֵּׁם שְׁבוּת.
<b>"וְשֵׁם אֱלֹהִים אֲחֵרִים לֹא תַזְכִּירוּ"</b>, שֶׁלֹּא תַּשְׁבִּיעַ לְגוֹי בְּיִרְאָתוֹ. <b>"לֹא יִשָּׁמַע עַל פִּיךָ."</b> שֶׁלֹּא תִּשָּׁבַע לוֹ בְיִרְאָתוֹ. דָּבָר אַחֵר: שֶׁלֹּא תַעֲשֶׂנּוּ בֵּית וַעַד. לֹא תֹאמַר לוֹ: אֵיכָן אַתְּ שָׁרוּי? בִּמְקוֹם עֲבוֹדָה זָרָה פְּלוֹנִית. אֵיכָן אַתְּ מַמְתִּין לוֹ? אֵצֶל עֲבוֹדָה זָרָה פְּלוֹנִית.
רַבִּי נָתָן אוֹמֵר: <b>"וְשֵׁם אֱלֹהִים אֲחֵרִים לֹא תַזְכִּירוּ"</b>, לָמָּה נֶאֱמַר? לְפִי שֶׁנֶּאֱמַר: (בראשית יא,ד) "וַיֹּאמְרוּ: הָבָה נִבְנֶה לָּנוּ עִיר וּמִגְדָּל וְרֹאשׁוֹ בַשָּׁמַיִם, וְנַעֲשֶׂה לָּנוּ שֵׁם, פֶּן נָפוּץ עַל פְּנֵי כָל הָאָרֶץ." הַשֵּׁם הָזֶה, אֵין אָנוּ יוֹדְעִים מַה הוּא. נֶאֱמַר כָּן <b>"וְשֵׁם"</b>, וְנֶאֱמַר לְהַלָּן (בראשית יא,ד) "שֵׁם". מַה "שֵׁם" הָאָמוּר לְהַלָּן בַּעֲבוֹדָה זָרָה הַכָּתוּב מְדַבֵּר, אַף <b>"שֵׁם"</b> הָאָמוּר כָּן, בַּעֲבוֹדָה זָרָה הַכָּתוּב מְדַבֵּר.
דָּבָר אַחֵר: <b>"וְשֵׁם אֱלֹהִים אֲחֵרִים לֹא תַזְכִּירוּ"</b>, לִשְׁבָח. אוֹ אַף לֹא לִגְנַאי? תִּלְמֹד לוֹמַר: (דברים ז,כו) <b>"שַׁקֵּץ תְּשַׁקְּצֶנּוּ, וְתַעֵב תְּתַעֲבֶנּוּ, כִּי חֵרֶם הוּא."</b> עֲבוֹדָה זָרָה קְרוּאָה לְשׁוֹן פִּגְמָה:<sup class="footnote-marker">*</sup><i class="footnote">פִּגְמָה: פגם.</i> חֵרֶם, שֶׁקֶץ, תּוֹעֵבָה, פֶּסֶל, מַסֵּכָה, מַצֵּבָה, אֱלִילִים, עֲצַבִּים, תְּרָפִים, גִּלּוּלִים, שִׁקּוּצִים, חַמָּנִים, אֲשֵׁרִים.<sup class="footnote-marker">*</sup><i class="footnote">חַמָּנִים: מצבות לעבודת השמש.</i> אֲבָל הַקֹּדֶשׁ בָּרוּךְ הוּא קָרוּי כַּמָּה שֵׁמוֹת לִשְׁבָח. קָרוּי לְשֵׁם שִׁבְחוֹ: אֵל, אֱלֹהִים, יָהּ, שַׁדַּי, צְבָאוֹת, אֶהְיֶה אֲשֶׁר אֶהְיֶה, חַנּוּן וְרַחוּם, אֶרֶךְ אַפַּיִם וְרַב חֶסֶד, (תהלים צב,טז) "לְהַגִּיד כִּי יָשָׁר יי, צוּרִי וְלֹא עַוְלָתָה בּוֹ."
(שמות כג,יד) <b>"שָׁלֹשׁ רְגָלִים תָּחֹג לִי בַּשָּׁנָה."</b> לָמָּה נֶאֱמַר? לְפִי שֶׁהוּא אוֹמֵר: (שמות כג,יז) "שָׁלֹשׁ פְּעָמִים בַּשָּׁנָה יֵרָאֶה כָּל זְכוּרְךָ", שׁוֹמֵעַ אֲנִי, בְּכָל זְמַן שֶׁיִּרְצֶה! תִּלְמֹד לוֹמַר: (דברים טז,טז) "בְּחַג הַמַּצּוֹת וּבְחַג הַשָּׁבֻעוֹת וּבְחַג הַסֻּכּוֹת". אַתָּה אוֹמֵר "בְּחַג הַמַּצּוֹת וּבְחַג הַשָּׁבֻעוֹת וּבְחַג הַסֻּכּוֹת", אוֹ בְחַג הַמַּצּוֹת שָׁלֹשׁ פְּעָמִין, וּבְחַג הַשָּׁבֻעוֹת שָׁלֹשׁ פְּעָמִין, וּבְחַג הַסֻּכּוֹת שָׁלֹשׁ פְּעָמִין? תִּלְמֹד לוֹמַר: (שמות כג,יד) "שָׁלֹשׁ רְגָלִים תָּחֹג לִי בַּשָּׁנָה."
<b>"שָׁלֹשׁ רְגָלִים"</b>, הַמְהַלְּכִין בְּרַגְלֵיהֶן, לְהוֹצִיא אֶת הַחִגְּרִין. <b>"יֵרָאֶה"</b>, לְהוֹצִיא אֶת הַסּוֹמִין. <b>"זְכוּרְךָ"</b>, לְהוֹצִיא אֶת הַנָּשִׁין. <b>"כָּל זְכוּרְךָ"</b>, לְהוֹצִיא טוֹמְטוֹם וְאַנְדְּרוֹגִינוֹס. (דברים לא,יא) "תִּקְרָא אֶת הַתּוֹרָה הַזֹּאת נֶגֶד כָּל יִשְׂרָאֵל", לְהוֹצִיא גֵּרִין וַעֲבָדִין. (דברים לא,יא) "בְּאָזְנֵיהֶם", לְהוֹצִיא אֶת הַחֵרְשִׁין. (דברים טז,יא) "וְשָׂמַחְתָּ", לְהוֹצִיא אֶת הַחוֹלֶה וְהַקָּטָן. (דברים טז,יא) "לִפְנֵי יי אֱלֹהֶיךָ", לְהוֹצִיא אֶת הַטָּמֵא.
מִכָּן אָמָרוּ: (משנה חגיגה א,א) "הַכֹּל חַיָּבִין בָּרְאִיָּה חוּץ מֵחֵרֵשׁ שׁוֹטֶה וְקָטָן, וְטוֹמְטוֹם וְאַנְדְּרוֹגִינוֹס, הַחִגֵּר וְהַסּוֹמֵא, הַחוֹלֶה וְהַזָּקֵן." 
(שמות כג,טו) <b>"אֶת חַג הַמַּצּוֹת תִּשְׁמֹר, שִׁבְעַת יָמִים תֹּאכַל מַצּוֹת, כַּאֲשֶׁר צִוִּיתִךָ, לְמוֹעֵד חֹדֶשׁ הָאָבִיב, כִּי בוֹ יָצָאתָ מִמִּצְרָיִם, וְלֹא יֵרָאוּ פָנַי רֵיקָם."</b> מִכָּן הָיָה רַבִּי יְהוּדָה בֶּן בְּתֵירָה אוֹמֵר: <b>"כַּאֲשֶׁר צִוִּיתִךָ"</b>, אַל תְּהֵי מֵבִיא אֶלָּא בְּחֹדֶשׁ הָאָבִיב.
<b>"וְלֹא יֵרָאוּ פָנַי רֵיקָם"</b>, בִּזְבָחִים. אַתָּה אוֹמֵר בִּזְבָחִים, אוֹ אֵינוֹ אֶלָּא בִּכְסָפִין? הֲרֵי אַתְּ דָּן: נֶאֶמְרָה שִׂמְחָה בָּאָדָם, נֶאֶמְרָה שִׂמְחָה בַּשָּׁמַיִם, מַה שִּׂמְחָה הָאֲמוּרָה בָאָדָם בִּזְבָחִין, אַף שִּׂמְחָה הָאֲמוּרָה בַשָּׁמַיִם בִּזְבָחִין.
דָּבָר אַחֵר: <b>"וְלֹא יֵרָאוּ פָנַי רֵיקָם"</b>, בְּעוֹלוֹת. אַתָּה אוֹמֵר בְּעוֹלוֹת, אוֹ אֵינוֹ אֶלָּא בִּשְׁלָמִים? הֲרֵי אַתְּ דָּן: נֶאֶמְרָה שִׂמְחָה בָּאָדָם, וְנֶאֶמְרָה שִׂמְחָה בַּשָּׁמַיִם; מַה שִּׂמְחָה הָאֲמוּרָה בָאָדָם, דָּבָר שֶׁרָאוּי לָבֹא בִּידֵי אָדָם, אַף שִׂמְחָה הָאֲמוּרָה בַשָּׁמַיִם, דָּבָר שֶׁרָאוּי לָבֹא בִּידֵי שָׁמַיִם, אֵינוֹ בְדִין שֶׁיְּהֵי שֻׁלְחָנָךְ מָלֵא, וְשֻׁלְחָן קוֹנָךְ רֵיקָם.
(שמות כג,טז) <b>"וְחַג הַקָּצִיר בִּכּוּרֵי מַעֲשֶׂיךָ אֲשֶׁר תִּזְרַע בַּשָּׂדֶה, וְחַג הָאָסִף בְּצֵאת הַשָּׁנָה, בְּאָסְפְּךָ אֶת מַעֲשֶׂיךָ מִן הַשָּׂדֶה."</b> נֶאֱמַר שָׁלֹשׁ רְגָלִים בַּשְּׁבִיעִית, שֶׁלֹּא יִסְתָּרְסוּ שְׁלֹשָׁה רְגָלִים מִמְּקוֹמָן.
(שמות כג,יז) <b>"שָׁלֹשׁ פְּעָמִים בַּשָּׁנָה, יֵרָאֶה כָּל זְכוּרְךָ אֶל פְּנֵי הָאָדֹן יי."</b> לָמָּה נֶאֱמַר? וַהֲלֹא כְבָר נֶאֱמַר (שמות כג,יז) "אֶל פְּנֵי הָאָדֹן יי." וּמַה תִּלְמֹד לוֹמַר (שמות לד,כג) "אֱלֹהֵי יִשְׂרָאֵל"? אֶלָּא עַל יִשְׂרָאֵל יִחֵד שְׁמוֹ בְּיוֹתֵר.
כַּיּוֹצֵא בוֹ: (דברים ו,ד) "שְׁמַע יִשְׂרָאֵל, יי אֱלֹהֵינוּ יי אֶחָד", לָמָּה נֶאֱמַר? וַהֲלֹא כְבָר נֶאֱמַר "יי אֱלֹהֵינוּ"? וּמַה תִּלְמֹד לוֹמַר "יי אֶחָד"? אֶלָּא עָלֵינוּ יִחֵד שְׁמוֹ בְּיוֹתֵר.
כַּיּוֹצֵא בוֹ: (ירמיה לב,יד) "כֹּה אָמַר יי צְבָאוֹת אֱלֹהֵי יִשְׂרָאֵל", לָמָּה נֶאֱמַר? (ירמיה לב,כז) "הִנֵּה אֲנִי יי אֱלֹהֵי כָּל בָּשָׂר". וּמַה תִּלְמֹד לוֹמַר "אֱלֹהֵי יִשְׂרָאֵל"? אֶלָּא עַל יִשְׂרָאֵל יִחֵד שְׁמוֹ בְּיוֹתֵר.
כַּיּוֹצֵא בוֹ: (תהלים נ,ז-י) "שִׁמְעָה עַמִּי, וַאֲדַבֵּרָה, יִשְׂרָאֵל, וְאָעִידָה בָּךְ! אֱלֹהִים אֱלֹהֶיךָ אָנֹכִי". אֱלֹהִים אֲנִי לְכָל בָּאֵי הָעוֹלָם, אַף עַל פִּי כֵן, לֹא יִחַדְתִּי שְׁמִי אֶלָּא עַל יִשְׂרָאֵל.
(שמות כג,יח) <b>["לֹא תִזְבַּח עַל חָמֵץ דַּם זִבְחִי, וְלֹא יָלִין חֵלֶב חַגִּי עַד בֹּקֶר."] "לֹא תִזְבַּח עַל חָמֵץ דַּם זִבְחִי"</b>, לֹא תִשְׁחַט אֶת הַפֶּסַח וְחָמֵץ קַיָּם. דִּבְרֵי רַבִּי יִשְׁמָעֵאל. אֵין לִי אֶלָּא זְבִיחָה, זְרִיקָה מְנַיִן? תִּלְמֹד לוֹמַר <b>"דַּם זִבְחִי"</b>. רַבִּי יְהוּדָה אוֹמֵר: הַזֶּבַח שֶׁכֻּלּוֹ שֶׁלּוֹ, וְאֵיזֶה זֶה? זֶה תָּמִיד.
<b>"וְלֹא יָלִין חֵלֶב חַגִּי עַד בֹּקֶר."</b> בָּא הַכָּתוּב לְלַמֵּד עַל הַחֲלָבִין, שֶׁיְּהוּ נִפְסָלִים בְּלִינָה עַל גַּבֵּי הָרִצְפָּה. וְזָכִיתִי לָדוּן עַל אֵבָרִין: הוֹאִיל וַחֲלָבִים מַתָּנָה לָאִשִּׁים, וְאֵבָרִין מַתָּנָה לָאִשִּׁים,<sup class="footnote-marker">*</sup><i class="footnote">לָאִשִּׁים: לאש שעל גבי המזבח, להיות מוקטרים עליה.</i> אִם לָמַדְתָּ עַל חֲלָבִין, שֶׁהֵן נִפְסָלִין בְּלִינָה עַל גַּבֵּי הָרִצְפָּה, יָכֹל אַף אֵבָרִין יְהוּ נִפְסָלִין בְּלִינָה עַל גַּבֵּי הַמַּעֲרָכָה? וּמַה תִּלְמֹד לוֹמַר (ויקרא ו,ב) "כָּל הַלַּיְלָה עַד הַבֹּקֶר"? עַל גַּבֵּי הַמַּעֲרָכָה.
אַחַר שֶׁלָּמַדְתָּ עַל הָאֵבָרִין, שֶׁאֵינָן נִפְסָלִין בְּלִינָה עַל גַּבֵּי הַמַּעֲרָכָה,<sup class="footnote-marker">*</sup><i class="footnote">כ. שורה שנייה, עַל גַּבֵּי הַמַּעֲרָכָה: בגניזה הנוסח הוא "עַל גַּבֵּי הָרִצְפָּה".</i> זָכִיתִי לָדוּן עַל חֲלָבִין: הוֹאִיל וְאֵבָרִים מַתָּנָה לָאִשִּׁים, וַחֲלָבִין מַתָּנָה לָאִשִּׁים, אִם לָמַדְתָּ עַל אֵבָרִין, שֶׁאֵינָן נִפְסָלִין בְּלִינָה עַל גַּבֵּי הַמַּעֲרָכָה, יָכֹל אַף חֲלָבִין לֹא יְהוּ נִפְסָלִין בְּלִינָה עַל גַּבֵּי הָרִצְפָּה? וּמַה תִּלְמֹד לוֹמַר <b>"וְלֹא יָלִין חֵלֶב חַגִּי עַד בֹּקֶר"</b>? לָעִנְיָן שֶׁאֲמַרְנוּ.

Chapter 5

(שמות כג,יט) <b>"רֵאשִׁית בִּכּוּרֵי אַדְמָתְךָ תָּבִיא בֵּית יי אֱלֹהֶיךָ, לֹא תְבַשֵּׁל גְּדִי בַּחֲלֵב אִמּוֹ."</b> לָמָּה נֶאֶמְרָה פָּרָשָׁה זוֹ? לְפִי שֶׁנֶּאֱמַר: (דברים כו,ב) "וְלָקַחְתָּ מֵרֵאשִׁית כָּל פְּרִי הָאֲדָמָה, אֲשֶׁר תָּבִיא מֵאַרְצְךָ אֲשֶׁר יי אֱלֹהֶיךָ נֹתֵן לָךְ, וְשַׂמְתָּ בַטֶּנֶא, וְהָלַכְתָּ אֶל הַמָּקוֹם אֲשֶׁר יִבְחַר יי אֱלֹהֶיךָ לְשַׁכֵּן שְׁמוֹ שָׁם." אֵין לִי אֶלָּא פֵּרוֹת דֶּרֶךְ בִּכּוּרִים, מַשְׁקִין מְנַיִן? תִּלְמֹד לוֹמַר <b>"תָּבִיא בֵּית יי אֱלֹהֶיךָ"</b>, מִכָּל מָקוֹם.
וּמָה הֶפְרֵשׁ בֵּין אֵלּוּ לְאֵלּוּ? אֵלּוּ מְבִיאִין וְקוֹרִין, וְאֵלּוּ מְבִיאִין וְלֹא קוֹרִין.
(דברים כו,ב) "אֲשֶׁר תָּבִיא מֵאַרְצְךָ", לְהוֹצִיא אֲרִיסִין וְחָכוֹרוֹת,<sup class="footnote-marker">*</sup><i class="footnote">חָכוֹרוֹת: חוכרי קרקעות.</i> וְהַסִּיקָרִיקוֹן<sup class="footnote-marker">*</sup><i class="footnote">סִיקָרִיקוֹן. sikarikón: מי שקנה רכוש שהוחרם על ידי השלטון הרומי.</i> וְהַגָּזְלָן. "אֲשֶׁר יי אֱלֹהֶיךָ", לְהוֹצִיא גֵּרִים וַעֲבָדִים. "נֹתֵן לָךְ", לְהוֹצִיא נָשִׁים טוֹמְטוֹם וְאַנְדְּרוֹגִינוֹס.
מַשְׁמָע מוֹצִיאָן שֶׁלֹּא יִקְרוּ,<sup class="footnote-marker">*</sup><i class="footnote">יִקְרוּ: יקראו. כך בלשון חכמים.</i> וּמוֹצִיאָן שֶׁלֹּא יָבִיאוּ! תִּלְמֹד לוֹמַר <b>"תָּבִיא"</b>, מִכָּל מָקוֹם.
וּמָה הֶפְרֵשׁ בֵּין אֵלּוּ לְבֵין אֵלּוּ? אֶלָּא אֵלּוּ מְבִיאִין וְקוֹרִין, וְאֵלּוּ מְבִיאִין וְלֹא קוֹרִין.
<b>"לֹא תְבַשֵּׁל גְּדִי בַּחֲלֵב אִמּוֹ." </b>רַבִּי יִשְׁמָעֵאל אוֹמֵר: מִפְּנֵי מָה נֶאֶמְרָה בִשְׁלֹשָׁה מְקוֹמוֹת? כְּנֶגֶד שָׁלֹשׁ בְּרִיתוֹת שֶׁכָּרַת הַמָּקוֹם עִם יִשְׂרָאֵל: אַחַת בְּחוֹרֵב, וְאַחַת בְּעַרְבוֹת מוֹאָב, וְאַחַת בְּהַר גְּרִזִים וְהַר עֵיבָל.
רַבִּי יֹאשִׁיָּהוּ אוֹמֵר: הָרִאשׁוֹן, תְּחִלָּה נֶאֱמַר, וְאֵין דּוֹרְשִׁין תְּחִלּוֹת; שֵׁנִי לוֹ, מִפְּנֵי הַדִּין: בְּהֵמָה טְהוֹרָה מְטַמָּא בַמַּשָּׂא, וּבְהֵמָה טְמֵאָה מְטַמָּא בַמַּשָּׂא; אִם לָמַדְתָּ עַל טְהוֹרָה שֶׁבְּשָׂרָהּ אָסוּר לְהִתְבַּשֵּׁל בַּחֲלָבָהּ, יָכֹל אַף טְמֵאָה יְהֵי בְשָׂרָהּ אָסוּר לְהִתְבַּשֵּׁל בַּחֲלָבָהּ? תִּלְמֹד לוֹמַר <b>"בַּחֲלֵב אִמּוֹ"</b>, וְלֹא בַּחֲלֵב טְמֵאָה, וְלֹא בַּחֲלֵב אָדָם.
רַבִּי יוֹנָתָן אוֹמֵר: מִפְּנֵי מָה נֶאֱמַר בִּשְׁלֹשָׁה מְקוֹמוֹת? אַחַת לַבְּהֵמָה, וְאַחַת לַחַיָּה, וְאַחַת לָעוֹף.
אַבָּא חֲנִין אוֹמֵר מִשֵּׁם רַבִּי אֱלִיעֶזֶר: מִפְּנֵי מָה נֶאֱמַר בִּשְׁלֹשָׁה מְקוֹמוֹת? אַחַת לִבְהֵמָה גַסָּה, וְאַחַת לְעִזִּים, וְאַחַת לִרְחֵלִים.
רַבִּי שִׁמְעוֹן בֶּן אֶלְעָזָר אוֹמֵר:<sup class="footnote-marker">*</sup><i class="footnote">שִׁמְעוֹן בֶּן אֶלְעָזָר. בגניזה: שִׁמְעוֹן בֶּן יוֹחַי.</i> מִפְּנֵי מָה נֶאֱמַר בִּשְׁלֹשָׁה מְקוֹמוֹת? אַחַת לִבְהֵמָה גַסָּה, וְאַחַת לִבְהֵמָה דַקָּה, וְאַחַת לְחַיָּה.
רַבִּי שִׁמְעוֹן בֶּן יוֹחַי אוֹמֵר:<sup class="footnote-marker">*</sup><i class="footnote">שִׁמְעוֹן בֶּן יוֹחַי. בגניזה: שִׁמְעוֹן בֶּן אֶלְעָזָר.</i> מִפְּנֵי מָה נֶאֱמַר בִּשְׁלֹשָׁה מְקוֹמוֹת? אֶחָד לְבִשּׁוּל, אֶחָד לְאִסּוּר אֲכִילָה, אֶחָד לְאִסּוּר הֲנָיָה,
דָּבָר אַחֵר: אֶחָד בָּאָרֶץ, אֶחָד בְּחוּץ לָאָרֶץ, אֶחָד בִּפְנֵי הַבַּיִת וְשֶׁלֹּא בִּפְנֵי הַבַּיִת.
לְפִי שֶׁהוּא אוֹמֵר: <b>"רֵאשִׁית בִּכּוּרֵי אַדְמָתְךָ תָּבִיא בֵּית יי אֱלֹהֶיךָ, לֹא תְבַשֵּׁל גְּדִי בַּחֲלֵב אִמּוֹ"</b>, לֹא שָׁמַעְנוּ אֶלָּא בִזְמַן שֶׁהַבִּכּוּרִין נוֹהֲגִין, וּבִמְקוֹם שֶׁהַבִּכּוּרִין נוֹהֲגִין, שָׁם בָּשָׂר בֶּחָלָב נוֹהֵג. בִּזְמַן שֶׁאֵין הַבִּכּוּרִין נוֹהֲגִין שָׁם, מְקוֹם שֶׁאֵין הַבִּכּוּרִין נוֹהֲגִין שָׁם, לֹא שָׁמַעְנוּ. תִּלְמֹד לוֹמַר: (דברים יד,כא) "לֹא תֹאכְלוּ כָל נְבֵלָה... לֹא תְבַשֵּׁל גְּדִי בַּחֲלֵב אִמּוֹ." מַה נְּבֵלָה נוֹהֶגֶת בָּאָרֶץ וּבְחוּצָה לָאָרֶץ, בִּפְנֵי הַבַּיִת וְשֶׁלֹּא בִּפְנֵי הַבַּיִת, אַף בָּשָׂר בֶּחָלָב יְהֵי נוֹהֵג בָּאָרֶץ וּבְחוּצָה לָאָרֶץ, בִּפְנֵי הַבַּיִת וְשֶׁלֹּא בִּפְנֵי הַבַּיִת.
רַבִּי עֲקִיבָה אוֹמֵר: מִפְּנֵי מָה נֶאֱמַר בִּשְׁלֹשָׁה מְקוֹמוֹת? פְּרָט לִבְהֵמָה טְמֵאָה, פְּרָט לַחַיָּה, פְּרָט לָעוֹפוֹת.
רַבִּי יוֹסֵה הַגָּלִילִי אוֹמֵר: לָמָּה נֶאֱמַר (דברים יד,כא) "לֹא תֹאכְלוּ כָל נְבֵלָה", וְנֶאֱמַר (דברים יד,כא) "לֹא תְבַשֵּׁל גְּדִי בַּחֲלֵב אִמּוֹ." אֶת שֶׁהוּא אָסוּר מִשֵּׁם נְבֵלָה, אָסוּר לְבַשֵּׁל בֶּחָלָב, עוֹף שֶׁהוּא אָסוּר מִשֵּׁם נְבֵלָה, יָכֹל יְהֵי אָסוּר לְבַשֵּׁל בֶּחָלָב? תִּלְמֹד לוֹמַר <b>"בַּחֲלֵב אִמּוֹ."</b> יָצָא עוֹף, שֶׁאֵין לוֹ חֲלֵב אֵם,
יָצַאת בְּהֵמָה טְמֵאָה, אַחַת בִּשְׁחִיטָתָהּ, אַחַת בְּמִיתָתָהּ.
<b>"לֹא תְבַשֵּׁל גְּדִי בַּחֲלֵב אִמּוֹ."</b> אֵין לִי אֶלָּא שֶׁהוּא אָסוּר בְּבִשּׁוּל. וּמְנַיִן שֶׁהוּא אָסוּר בַּאֲכִילָה? אָמַרְתָּ קוֹל וָחֹמֶר הוּא: וּמָה, אִם הַפֶּסַח, שֶׁאֵין בּוֹ 'בַּל תְּבַשֵּׁל', יֵשׁ בּוֹ 'בַּל תֹּאכַל', בָּשָׂר בֶּחָלָב, שֶׁיֵּשׁ בּוֹ 'בַּל תְּבַשֵּׁל', דִּין הוּא שֶׁיֵּשׁ בּוֹ 'בַּל תֹּאכַל'.
לֹא! אִם אָמַרְתָּ בַפֶּסַח, שֶׁאִסּוּרוֹ בְכָל דָּבָר, לְפִיכָךְ הוּא אָסוּר בַּאֲכִילָה, תֹּאמַר בְּבָשָׂר בֶּחָלָב, שֶׁאֵין אִסּוּרוֹ בְּכָל דָּבָר, לְפִיכָךְ לֹא יְהֵי אָסוּר בַּאֲכִילָה!
רַבִּי עֲקִיבָה אוֹמֵר: אֵינוֹ צָרִיךְ! אִם גִּיד הַנָּשֶׁה, שֶׁאֵין בּוֹ 'בַּל תְּבַשֵּׁל', יֵשׁ בּוֹ 'בַּל תֹּאכַל', בָּשָׂר בֶּחָלָב, שֶׁיֵּשׁ בּוֹ 'בַּל תְּבַשֵּׁל', דִּין הוּא שֶׁיֵּשׁ בּוֹ 'בַּל תֹּאכַל'.
לֹא! אִם אָמַרְתָּ בְּגִיד הַנָּשֶׁה, שֶׁאִסּוּרוֹ קוֹדֵם לְמַתַּן תּוֹרָה, לְפִיכָךְ הוּא אָסוּר בַּאֲכִילָה, תֹּאמַר בְּבָשָׂר בֶּחָלָב, שֶׁאֵין אִסּוּרוֹ קוֹדֵם לְמַתַּן תּוֹרָה, לְפִיכָךְ לֹא יְהֵי אָסוּר בַּאֲכִילָה!
וַהֲרֵי נְבֵלָה תּוֹכִיחַ, שֶׁאֵין אִסּוּרָהּ קוֹדֵם לְמַתַּן תּוֹרָה, הֲרֵי הִיא אֲסוּרָה בַּאֲכִילָה, הִיא תּוֹכִיחַ עַל בָּשָׂר בֶּחָלָב, אַף עַל פִּי שֶׁאֵין אִסּוּרוֹ קוֹדֵם לְמַתַּן תּוֹרָה, דִּין הוּא שֶׁיְּהֵי אָסוּר בַּאֲכִילָה!
לֹא! אִם אָמַרְתָּ בַּנְּבֵלָה, שֶׁהִיא מְטַמָּא בַמַּשָּׂא, לְפִיכָךְ הִיא אֲסוּרָה בַאֲכִילָה, תֹּאמַר בְּבָשָׂר בֶּחָלָב, שֶׁאֵינוֹ מְטַמֵּא בַמַּשָּׂא, לְפִיכָךְ לֹא יְהֵי אָסוּר בַּאֲכִילָה.
וַהֲרֵי חֵלֶב וְדָם יוֹכִיחוּ, שֶׁאֵינָן מְטַמִּין בַּמַּשָּׂא, הֲרֵי הֵן אֲסוּרִין בַּאֲכִילָה, הֵם יוֹכִיחוּ עַל בָּשָׂר בֶּחָלָב, אַף עַל פִּי שֶׁאֵינוֹ מְטַמֵּא בַמַּשָּׂא, יְהֵי אָסוּר בַּאֲכִילָה.
לֹא! אִם אָמַרְתָּ בְחֵלֶב וְדָם, שֶׁחַיָּבִין עֲלֵיהֶן כָּרֵת, לְפִיכָךְ הֵן אֲסוּרִין בַּאֲכִילָה, תֹּאמַר בְּבָשָׂר בֶּחָלָב, שֶׁאֵין חַיָּבִין עֲלָיו כָּרֵת, לְפִיכָךְ לֹא יְהֵי אָסוּר בַּאֲכִילָה! תִּלְמֹד לוֹמַר (דברים יב,כד) "לֹא תֹּאכְלֶנּוּ". שׁוּב עוֹד (דברים יב,כה) "לֹא תֹּאכְלֶנּוּ", לְהָבִיא בָּשָׂר בֶּחָלָב שֶׁיְּהֵי אָסוּר בַּאֲכִילָה.
דָּבָר אַחֵר: (דברים יב,כג) "וְלֹא תֹאכַל הַנֶּפֶשׁ עִם הַבָּשָׂר." לְהָבִיא בָּשָׂר בֶּחָלָב שֶׁיְּהֵי אָסוּר בַּאֲכִילָה.
אִיסֵי בֶן גּוּר אַרְיֵה אוֹמֵר: נֶאֱמַר כָּן קְדֻשָּׁה, וְנֶאֱמַר לְהַלָּן קְדֻשָּׁה; מַה קְּדֻשָּׁה הָאֲמוּרָה לְהַלָּן, אֲסוּרָה בַאֲכִילָה, אַף קְדֻשָּׁה הָאֲמוּרָה כָּן תְּהֵי אֲסוּרָה בַאֲכִילָה.
אֵין לִי אֶלָּא שֶׁאָסוּר בַּאֲכִילָה, וּמְנַיִן שֶׁאָסוּר בַּהֲנָיָה? אָמַרְתָּ קוֹל וָחֹמֶר הוּא: מָה, אִם עָרְלָה, שֶׁלֹּא נֶעְבְּדָה בָהּ עֲבֵרָה,<sup class="footnote-marker">*</sup><i class="footnote">נֶעְבְּדָה: נעשתה.</i> הֲרֵי הִיא אֲסוּרָה בַהֲנָיָה, וּבָשָׂר בֶּחָלָב, שֶׁנֶּעְבְּדָה בוֹ עֲבֵרָה, דִּין הוּא שֶׁיְּהֵי אָסוּר בַּהֲנָיָה.
לֹא! אִם אָמַרְתָּ בָּעָרְלָה, שֶׁלֹּא הָיְתָה לָהּ שָׁעַת הֶתֵּר, לְפִיכָךְ הִיא אֲסוּרָה בַהֲנָיָה, תֹּאמַר בְּבָשָׂר בֶּחָלָב, שֶׁהָיְתָה לוֹ שָׁעַת הֶתֵּר, לְפִיכָךְ לֹא יִהְיֶה אָסוּר בַּהֲנָיָה!
וַהֲרֵי חָמֵץ בַּפֶּסַח יוֹכִיחַ, שֶׁהָיְתָה לוֹ שָׁעַת הֶתֵּר, וְאָסוּר בַּהֲנָיָה, הוּא יוֹכִיחַ עַל בָּשָׂר בֶּחָלָב, שֶׁהָיְתָה לוֹ שָׁעַת הֶתֵּר, יְהֵי אָסוּר בַּהֲנָיָה.
לֹא! אִם אָמַרְתָּ בֶּחָמֵץ בַּפֶּסַח, שֶׁחַיָּבִין עָלָיו כָּרֵת, לְפִיכָךְ הוּא אָסוּר בַּהֲנָיָה, תֹּאמַר בְּבָשָׂר בֶּחָלָב, שֶׁאֵין חַיָּבִין עָלָיו כָּרֵת, לֹא יְהֵי אָסוּר בַּהֲנָיָה!
וַהֲרֵי כִּלְאֵי הַכֶּרֶם יוֹכִיחוּ, שֶׁאֵין חַיָּבִין עֲלֵיהֶן כָּרֵת, וַאֲסוּרִין בַּהֲנָיָה, הֵן יוֹכִיחוּ עַל בָּשָׂר בֶּחָלָב, אַף עַל פִּי שֶׁאֵין חַיָּבִין עָלָיו כָּרֵת, יְהֵי אָסוּר בַּהֲנָיָה.
רַבִּי אוֹמֵר: (דברים יד,כא) "אוֹ מָכֹר לְנָכְרִי... לֹא תְבַשֵּׁל". גְּדִי בַּחֲלֵב אִמּוֹ, בְּשָׁעָה שֶׁאַתְּ מוֹכְרוֹ, לֹא תְּבַשְּׁלֶנּוּ וְתִמְכְּרֶנּוּ. הָא לָמַדְנוּ שֶׁאָסוּר בַּהֲנָיָה.
דָּבָר אַחֵר: "לֹא תְבַשֵּׁל גְּדִי בַּחֲלֵב אִמּוֹ." אֵין לִי אֶלָּא חֲלֵב אִמּוֹ, חֲלֵב אֲחוֹתוֹ, מְנַיִן? אָמַרְתָּ קוֹל וָחֹמֶר הוּא: מָה, אִם אִמּוֹ, שֶׁאֵינָהּ נִכְנֶסֶת עִמּוֹ לַדֵּיר לְהִתְעַשֵּׂר,<sup class="footnote-marker">*</sup><i class="footnote">אִמּוֹ, שֶׁאֵינָהּ נִכְנֶסֶת. בכ"י אוקספורד: שנכנסת.</i> אָסוּר לְהִתְבַּשֵּׁל בַּחֲלָבָהּ, אֲחוֹתוֹ, שֶׁנִּכְנֶסֶת עִמּוֹ לַדֵּיר לְהִתְעַשֵּׂר,<sup class="footnote-marker">*</sup><i class="footnote">אֲחוֹתוֹ, שֶׁנִּכְנֶסֶת. בכ"י אוקספורד: שאינה נכנסת.</i> דִּין הוּא שֶׁיְּהֵי אָסוּר לְהִתְבַּשֵּׁל בַּחֲלָבָהּ.
וַחֲלֵב עַצְמָהּ בִּבְשָׂרָהּ, מְנַיִן? אָמַרְתָּ קוֹל וָחֹמֶר הוּא: מָה, אִם בִּמְקוֹם שֶׁהִתִּיר פְּרִי עִם פְּרִי, אָסַר פְּרִי עִם הָאֵם, וְכָן, שֶׁאָסַר פְּרִי עִם פְּרִי, דִּין הוּא שֶׁנֹּאסַר אֵם עִם פְּרִי.
וַחֲלֵב עִזִּים בִּרְחֵלִים, מְנַיִן? אָמַרְתָּ קַל וָחֹמֶר: וּמָה, אִם בִּמְקוֹם שֶׁהִתִּיר פְּרִי עִם פְּרִי בִּרְבִיעָה, אָסַר פְּרִי עִם הָאֵם, וְכָן שֶׁאָסַר פְּרִי עִם פְּרִי בִּרְבִיעָה, דִּין הוּא שֶׁנֹּאסַר אֵם עִם פְּרִי.
הוּא הַדִּין אַף לַבָּקָר.
מִפְּנֵי מָה דִבֶּר הַכָּתוּב בִּגְדִי? שֶׁהֶחָלָב מְרֻבֶּה בְּאִמּוֹ.
רַבִּי אוֹמֵר: נֶאֱמַר כָּן <b>"אִמּוֹ"</b>, וְנֶאֱמַר לְהַלָּן (ויקרא כב,כז) "אִמּוֹ". מָה "אִמּוֹ" הָאֲמוּרָה לְהַלָּן, בְּשׁוֹר וְכֶשֶׂב וָעֵז הַכָּתוּב מְדַבֵּר, אַף <b>"אִמּוֹ"</b> הָאֲמוּרָה כָּן, בְּשׁוֹר וְכֶשֶׂב וָעֵז הַכָּתוּב מְדַבֵּר.
<b>"לֹא תְבַשֵּׁל גְּדִי בַּחֲלֵב אִמּוֹ."</b> בָּשָׂר בֶּחָלָב אַתְּ אָסוּר לְבַשֵּׁל, לֹא כָל שְׁאָר כָּל הָאִסּוּרִין שֶׁבַּתּוֹרָה. וְהָיָה בַדִּין: מָה, אִם בָּשָׂר בֶּחָלָב, שֶׁזֶּה מֻתָּר בִּפְנֵי עַצְמוֹ וְזֶה מֻתָּר בִּפְנֵי עַצְמוֹ, הֲרֵי הֵן אֲסוּרִין בְּבִשּׁוּל, וּשְׁאָר כָּל הָאִסּוּרִין שֶׁבַּתּוֹרָה, שֶׁזֶּה אָסוּר בִּפְנֵי עַצְמוֹ וְזֶה אָסוּר בִּפְנֵי עַצְמוֹ, אֵינוֹ דִין שֶׁיְּהוּ אֲסוּרִין בְּבִשּׁוּל? תִּלְמֹד לוֹמַר <b>"לֹא תְבַשֵּׁל גְּדִי בַּחֲלֵב אִמּוֹ"</b>, בָּשָׂר בֶּחָלָב אַתְּ אָסוּר לְבַשֵּׁל, וְלֹא שְׁאָר כָּל הָאִסּוּרִין שֶׁבַּתּוֹרָה.
<b>"לֹא תְבַשֵּׁל גְּדִי בַּחֲלֵב אִמּוֹ."</b> אֵין לִי אֶלָּא בַּחֻלִּין, בַּמֻּקְדָּשִׁין מְנַיִן? אָמַרְתָּ, קוֹל וָחֹמֶר הוּא: אִם נֶאֱסֹר בַּחֻלִּין, לֹא נֶאֱסֹר בַּמֻּקְדָּשִׁין? לֹא! אִם אָמַרְתָּ בַּחֻלִּין, שֶׁכֵּן אָסַר מְלוּקָה בַּחֻלִּין,<sup class="footnote-marker">*</sup><i class="footnote">מְלוּקָה: צפור שהומתה כמו במקדש, על ידי מליקה, כריתת ראשה בצפורן מצד העורף, ולא בשחיטת הקנה.</i> תֹּאמַר בַּמֻּקְדָּשִׁין, שֶׁלֹּא אָסַר מְלוּקָה בַּמֻּקְדָּשִׁין! תִּלְמֹד לוֹמַר: <b>"בֵּית יי אֱלֹהֶיךָ לֹא תְבַשֵּׁל גְּדִי בַּחֲלֵב אִמּוֹ."</b> <small>חַסְלַת מַסֶּכֶת אִם כֶּסֶף.</small>

מַסֶּכְתָּא דְשַׁבְּתָא



Chapter 1

(שמות לא,יב-יג) <b>"וַיְדַבֵּר יי אֶל מֹשֶׁה לֵּאמֹר. וְאַתָּה, דַּבֵּר אֶל בְּנֵי יִשְׂרָאֵל לֵאמֹר: אַךְ אֶת שַׁבְּתֹתַי תִּשְׁמֹרוּ, כִּי אוֹת הִוא בֵּינִי וּבֵינֵיכֶם לְדֹרֹתֵיכֶם, לָדַעַת כִּי אֲנִי יי מְקַדִּשְׁכֶם." </b> לֹא עַל יְדֵי מַלְאָךְ, וְלֹא עַל יְדֵי שָׁלִיחַ.
<b>"אַךְ אֶת שַׁבְּתֹתַי תִּשְׁמֹרוּ"</b>, לָמָּה נֶאֱמַר? לְפִי שֶׁנֶּאֱמַר: (שמות כ,ט) "לֹא תַעֲשֶׂה כָל מְלָאכָה אַתָּה וּבִנְךָ וּבִתֶּךָ", אֵין לִי אֶלָּא דְּבָרִין שֶׁהֵן מִשֵּׁם מְלָאכָה, וּדְבָרִין שֶׁהֵן מִשֵּׁם שְׁבוּת, מְנַיִן? תִּלְמֹד לוֹמַר <b>"אַךְ אֶת שַׁבְּתֹתַי תִּשְׁמֹרוּ"</b>, לְהָבִיא דְּבָרִין שֶׁהֵן מִשֵּׁם שְׁבוּת.
כְּבַר הָיָה רַבִּי יִשְׁמָעֵאל, רַבִּי אֶלְעָזָר בֶּן עֲזַרְיָה, וְרַבִּי עֲקִיבָה מְהַלְּכִין בַּדֶּרֶךְ, וְלֵוִי הַסָּרָד וְיִשְׁמָעֵאל בְּנוֹ שֶׁלְּרַבִּי אֶלְעָזָר בֶּן עֲזַרְיָה<sup class="footnote-marker">*</sup><i class="footnote">סָרָד: עושה בגדי סרד.</i> מְהַלְּכִין אַחֲרֵיהֶן, וְנִשְׁאֲלָה שְׁאֵלָה: מְנַיִן לְקִיּוּם נֶפֶשׁ שֶׁיִּדְחֶה אֶת הַשַּׁבָּת? הָיָה רַבִּי יִשְׁמָעֵאל אוֹמֵר: הֲרֵי הוּא אוֹמֵר: (שמות כב,א) "אִם בַּמַּחְתֶּרֶת יִמָּצֵא הַגַּנָּב, וְהֻכָּה וָמֵת, אֵין לוֹ דָּמִים." סָפֵק שֶׁבָּא לִגְנֹב, סָפֵק שֶׁבָּא לַהֲרֹג, וַהֲרֵי דְבָרִים קוֹל וָחֹמֶר: מָה, אִם שְׁפִיכוּת דָּמִים, שֶׁהִיא מְטַמָּא אֶת הָאָרֶץ וּמְסַלֶּקֶת אֶת הַשְּׁכִינָה, הֲרֵי הִיא דּוֹחָה אֶת הַשַּׁבָּת, קוֹל וָחֹמֶר לְקִיּוּם נֶפֶשׁ שֶׁיִּדְחֶה אֶת הַשַּׁבָּת.
רַבִּי אֶלְעָזָר בֶּן עֲזַרְיָה אוֹמֵר: וּמָה, אִם מִּילָה, שֶׁאֵינָהּ אֶלָּא אֶחָד מִכָּל אֵבָרָיו שֶׁלָּאָדָם, הֲרֵי הִיא דּוֹחָה אֶת הַשַּׁבָּת, קוֹל וָחֹמֶר לִשְׁאָר כָּל הַגּוּף.
אָמְרוּ לוֹ: מִמְּקוֹם שֶׁבָּאתָ, מַה לְּהַלָּן בְּוַדַּי, אַף כָּן בְּוַדַּי!
רַבִּי עֲקִיבָה אוֹמֵר: אִם דּוֹחָה רְצִיחָה אֶת הָעֲבוֹדָה, שֶׁהִיא דּוֹחָה אֶת הַשַּׁבָּת, קַל וָחֹמֶר לְפִקּוּחַ נֶפֶשׁ שֶׁיִּדְחֶה אֶת הַשַּׁבָּת.
רַבִּי יוֹסֵה הַגָּלִילִי אוֹמֵר: כְּשֶׁהוּא אוֹמֵר <b>"אַךְ"</b>, חָלַק: יֵשׁ שַׁבָּתוֹת שֶׁאַתְּ שׁוֹמֵר, וְיֵשׁ שַׁבָּתוֹת שֶׁאֵין אַתְּ שׁוֹמֵר.
רַבִּי שִׁמְעוֹן בֶּן מְנַסְיָא אוֹמֵר: הֲרֵי הוּא אוֹמֵר: (שמות לא,יד) "וּשְׁמַרְתֶּם אֶת הַשַּׁבָּת, כִּי קֹדֶשׁ הִוא לָכֶם", לָכֶם שַׁבָּת מְסוּרָה, אֵין אַתֶּן מְסוּרִין לַשַּׁבָּת.
רַבִּי נָתָן אוֹמֵר: הֲרֵי הוּא אוֹמֵר: (שמות לא,טז) "וְשָׁמְרוּ בְנֵי יִשְׂרָאֵל אֶת הַשַּׁבָּת, לַעֲשׂוֹת אֶת הַשַּׁבָּת לְדֹרֹתָם", פַּקֵּחַ עָלָיו שַׁבָּת אַחַת, שֶׁיַּעֲשֶׂה שַׁבָּתוֹת הַרְבֵּה!
<b>"כִּי אוֹת הִוא בֵּינִי וּבֵינֵיכֶם"</b>, וְלֹא בֵּינִי וּבֵין אֻמּוֹת הָעוֹלָם. <b>"לָדַעַת כִּי אֲנִי יי מְקַדִּשְׁכֶם"</b>, לָמָּה נֶאֱמַר? לְפִי שֶׁהוּא אוֹמֵר: (שמות לא,טז) "וְשָׁמְרוּ בְנֵי יִשְׂרָאֵל אֶת הַשַּׁבָּת, לַעֲשׂוֹת אֶת הַשַּׁבָּת לְדֹרֹתָם, בְּרִית עוֹלָם." שׁוֹמֵעַ אֲנִי, אֲפִלּוּ חֵרֵשׁ שׁוֹטֶה וְקָטָן בְּמַשְׁמָע! תִּלְמֹד לוֹמַר <b>"לָדַעַת"</b>, לֹא אָמַרְתִּי אֶלָּא בְמִי שֶׁיֵּשׁ בּוֹ דַּעַת.
<b>"כִּי אֲנִי יי מְקַדִּשְׁכֶם."</b> לָעוֹלָם הַבָּא. כְּגוֹן קְדֻשַּׁת שַׁבָּת בָּעוֹלָם הַזֶּה. הָא לָמַדְנוּ, שֶׁקְּדֻשַּׁת שַׁבָּת מֵעֵין הָעוֹלָם הַבָּא. וְכֵן הוּא אוֹמֵר: (תהלים צב,א) "מִזְמוֹר שִׁיר לְיוֹם הַשַּׁבָּת." לְעוֹלָם שֶׁכֻּלּוֹ שַׁבָּת.
(שמות לא,יד) <b>["וּשְׁמַרְתֶּם אֶת הַשַּׁבָּת, כִּי קֹדֶשׁ הִוא לָכֶם; מְחַלְלֶיהָ מוֹת יוּמָת, כִּי כָּל הָעֹשֶׂה בָהּ מְלָאכָה, וְנִכְרְתָה הַנֶּפֶשׁ הַהִוא מִקֶּרֶב עַמֶּיהָ."] "וּשְׁמַרְתֶּם אֶת הַשַּׁבָּת, כִּי קֹדֶשׁ הִוא לָכֶם"</b>. זוֹ הִיא שֶׁאָמַר רַבִּי שִׁמְעוֹן בֶּן מְנַסְיָא: לָכֶם שַׁבָּת מְסוּרָה, אֵין אַתֶּן מְסוּרִין לַשַּׁבָּת.
<b>"כִּי קֹדֶשׁ הִוא לָכֶם"</b>, מַגִּיד שֶׁהַשַּׁבָּת מוֹסֶפֶת קְדֻשָּׁה לְיִשְׂרָאֵל. מַה לִּפְלוֹנִי חֲנוּתוֹ נְעוּלָה? שֶׁהוּא מְשַׁמֵּר אֶת הַשַּׁבָּת. מָה לִפְלוֹנִי בָּטֵל מִמְּלַאכְתּוֹ? שֶׁהוּא מְשַׁמֵּר אֶת הַשַּׁבָּת.
וְלֹא עוֹד, אֶלָּא מֵעִיד לִפְנֵי מִי שֶׁאָמַר וְהָיָה הָעוֹלָם, שֶׁבָּרָא אֶת עוֹלָמוֹ לְשִׁשָּׁה יָמִים, וְנָח בַּיּוֹם הַשְּׁבִיעִי. וְכֵן הוּא אוֹמֵר: (ישעיה מג,יב) "וְאַתֶּם עֵדַי, נְאֻם יי, וַאֲנִי אֵל."
<b>"מְחַלְלֶיהָ מוֹת יוּמָת"</b>, לָמָּה נֶאֱמַר? לְפִי שֶׁהוּא אוֹמֵר: (שמות לא,טו) "כָּל הָעֹשֶׂה מְלָאכָה בְּיוֹם הַשַּׁבָּת מוֹת יוּמָת." עֹנֶשׁ שָׁמַעְנוּ, וְאַזְהָרָה לֹא שָׁמַעְנוּ! תִּלְמֹד לוֹמַר: (שמות כ,ט) "וְיוֹם הַשְּׁבִיעִי שַׁבָּת לַיי אֱלֹהֶיךָ, לֹא תַעֲשֶׂה כָל מְלָאכָה, אַתָּה וּבִנְךָ וּבִתֶּךָ, עַבְדְּךָ וַאֲמָתְךָ וּבְהֶמְתֶּךָ, וְגֵרְךָ אֲשֶׁר בִּשְׁעָרֶיךָ."
אֵין לִי אֶלָּא עֹנֶשׁ וְאַזְהָרָה עַל מְלֶאכֶת הַיּוֹם, עֹנֶשׁ וְאַזְהָרָה עַל מְלֶאכֶת הַלַּיְלָה, מְנַיִן? תִּלְמֹד לוֹמַר <b>"מְחַלְלֶיהָ מוֹת יוּמָת"</b>. עֹנֶשׁ שָׁמַעְנוּ, וְאַזְהָרָה לֹא שָׁמַעְנוּ! תִּלְמֹד לוֹמַר (שמות כ,ט) "וְיוֹם הַשְּׁבִיעִי שַׁבָּת לַיי אֱלֹהֶיךָ", שֶׁאֵין תַּלְמוּד (לוֹמַר) "שַׁבָּת", אֶלָּא לְהָבִיא אֶת הַלַּיְלָה שֶׁיִּהְיֶה בִּכְלַל אַזְהָרָה. דִּבְרֵי רַבִּי יוֹחַי בְּרַבִּי יֹאשִׁיָּהוּ.
רַבִּי יְהוּדָה בֶּן בְּתֵירָה אוֹמֵר: וַהֲרֵי הַגּוֹיִם שֶׁהִקִּיפוּ לְעָרֵי יִשְׂרָאֵל, וְחִלְּלוּ יִשְׂרָאֵל אֶת הַשַּׁבָּת, שֶׁלֹּא יְהוּ יִשְׂרָאֵל אוֹמְרִין: הוֹאִיל וְחִלַּלְנוּ מִקְצָתָהּ, נְחַלֵּל אֶת כֻּלָּהּ! תִּלְמֹד לוֹמַר <b>"מְחַלְלֶיהָ מוֹת יוּמָת"</b>, כְּהֶרֶף עַיִן <b>"מְחַלְלֶיהָ מוֹת יוּמָת"</b>.
<b>"כִּי כָּל הָעֹשֶׂה בָהּ מְלָאכָה"</b>. עַד שֶׁיַּעֲשֶׂה מְלָאכָה גְּמוּרָה. וַהֲרֵי שֶׁכָּתַב אוֹת אַחַת בַּשַּׁחְרִית, וְאוֹת אַחַת בֵּין הָעַרְבַּיִם, אוֹ שֶׁאָרַג חוּט אֶחָד בַּשַּׁחְרִית, וְחוּט אֶחָד בֵּין הָעַרְבַּיִם, שׁוֹמֵעַ אֲנִי, יְהֵי חַיָּב! תִּלְמֹד לוֹמַר: (שמות לה,ב) "כָּל הָעֹשֶׂה בוֹ מְלָאכָה יוּמָת." עַד שֶׁיַּעֲשֶׂה בָהּ מְלָאכָה גְּמוּרָה.
<b>"וְנִכְרְתָה הַנֶּפֶשׁ הַהִוא מִקֶּרֶב עַמֶּיהָ"</b>, לָמָּה נֶאֱמַר? לְפִי שֶׁהוּא אוֹמֵר <b>"מְחַלְלֶיהָ מוֹת יוּמָת"</b>, אֵין לִי אֶלָּא הַמֵּזִיד בְּהַתְרָיַת עֵדִים; בֵּינוֹ לְבֵין עַצְמוֹ, מְנַיִן? תִּלְמֹד לוֹמַר <b>"וְנִכְרְתָה"</b>, לְהָבִיא אֶת הַמֵּזִיד בֵּינוֹ לְבֵין עַצְמוֹ.
<b>"וְנִכְרְתָה"</b>, אֵין הַכְרָתָה אֶלָּא הַפְסָקָה. <b>"הַנֶּפֶשׁ הַהִוא"</b>, מְזִידָה. דִּבְרֵי רַבִּי עֲקִיבָה. <b>"מִקֶּרֶב עַמֶּיהָ"</b>, וְעַמָּהּ בְּשָׁלוֹם.
(שמות לא,טו) <b>["שֵׁשֶׁת יָמִים יֵעָשֶׂה מְלָאכָה, וּבַיּוֹם הַשְּׁבִיעִי, שַׁבַּת שַׁבָּתוֹן קֹדֶשׁ לַיי, כָּל הָעֹשֶׂה מְלָאכָה בְּיוֹם הַשַּׁבָּת, מוֹת יוּמָת."] "שֵׁשֶׁת יָמִים יֵעָשֶׂה מְלָאכָה"</b>. כָּתוּב אֶחָד אוֹמֵר: <b>"שֵׁשֶׁת יָמִים יֵעָשֶׂה מְלָאכָה"</b>, וְכָתוּב אֶחָד אוֹמֵר: (שמות כ,י) "שֵׁשֶׁת יָמִים תַּעֲבֹד, וְעָשִׂיתָ כָּל מְלַאכְתֶּךָ." כֵּיצַד יִתְקַיְּמוּ שְׁנֵי כְתוּבִין? כְּשֶׁיִּשְׂרָאֵל עוֹשִׂין רְצוֹנוֹ שֶׁלַּמָּקוֹם, <b>"שֵׁשֶׁת יָמִים יֵעָשֶׂה מְלָאכָה"</b>, מְלַאכְתָּן נֶעְשֵׂית עַל יְדֵי אֲחֵרִים, וְכֵן הוּא אוֹמֵר: (ישעיה סא,ה) "וְעָמְדוּ זָרִים וְרָעוּ צֹאנְכֶם, וּבְנֵי נֵכָר אִכָּרֵיכֶם וְכֹרְמֵיכֶם."
וּכְשֶׁאֵין יִשְׂרָאֵל עוֹשִׂין רְצוֹנוֹ שֶׁלַּמָּקוֹם, "שֵׁשֶׁת יָמִים תַּעֲבֹד, וְעָשִׂיתָ כָּל מְלַאכְתֶּךָ." מְלַאכְתָּן נֶעְשֵׂית עַל יְדֵי עַצְמָן.
וְלֹא עוֹד, אֶלָּא אֲפִלּוּ מְלֶאכֶת אֲחֵרִים נֶעְשֵׂית עַל יָדָן, שֶׁנֶּאֱמַר: (דברים כח,מח) "וְעָבַדְתָּ אֶת אֹיְבֶיךָ אֲשֶׁר יְשַׁלְּחֶנּוּ יי בָּךְ".
<b>"וּבַיּוֹם הַשְּׁבִיעִי שַׁבַּת שַׁבָּתוֹן קֹדֶשׁ לַיי"</b>, לָמָּה נֶאֱמַר? לְפִי שֶׁהוּא אוֹמֵר: (ויקרא כג,ב) "דַּבֵּר אֶל בְּנֵי יִשְׂרָאֵל וְאָמַרְתָּ אֲלֵהֶם: מוֹעֲדֵי יי אֲשֶׁר תִּקְרְאוּ אֹתָם מִקְרָאֵי קֹדֶשׁ, אֵלֶּה הֵם מוֹעֲדָי", כַּשֵּׁם שֶׁקְּדֻשַּׁת מוֹעֲדוֹת מְסוּרָה לְבֵית דִּין, כָּךְ תְּהֵי קְדֻשַּׁת שַׁבָּת מְסוּרָה לְבֵית דִּין? תִּלְמֹד לוֹמַר <b>"וּבַיּוֹם הַשְּׁבִיעִי שַׁבַּת שַׁבָּתוֹן קֹדֶשׁ לַיי"</b>, לַשֵּׁם שַׁבָּת מְסוּרָה, וְאֵינָהּ מְסוּרָה לְבֵית דִּין. וְכֵן הוּא אוֹמֵר: (שמות לא,יד) "וּשְׁמַרְתֶּם אֶת הַשַּׁבָּת, כִּי קֹדֶשׁ הִוא לָכֶם".
(שמות לא,טז) <b>"וְשָׁמְרוּ בְנֵי יִשְׂרָאֵל אֶת הַשַּׁבָּת, לַעֲשׂוֹת אֶת הַשַּׁבָּת לְדֹרֹתָם בְּרִית עוֹלָם."</b> זוֹ הִיא שֶׁהָיָה רַבִּי נָתָן אוֹמֵר: פַּקֵּחַ עָלָיו שַׁבָּת אַחַת, שֶׁיַּעֲשֶׂה שַׁבָּתוֹת הַרְבֵּה.
רַבִּי אֱלִיעֶזֶר אוֹמֵר: <b>"לַעֲשׂוֹת אֶת הַשַּׁבָּת לְדֹרֹתָם בְּרִית עוֹלָם."</b> דָּבָר שֶׁהַבְּרִית כְּרוּתָה לוֹ; וְאֵי זוֹ זוֹ? זוֹ מִילָה.
רַבִּי אֶלְעָזָר בֶּן פַּרְטָא אוֹמֵר: מְנַיִן אַתָּה אוֹמֵר, כָּל מִי שֶׁהוּא מְשַׁמֵּר אֶת הַשַּׁבָּת, מַעֲלִים עָלָיו כְּאִלּוּ עָשָׂה הַשַּׁבָּת? שֶׁנֶּאֱמַר: <b>"וְשָׁמְרוּ בְנֵי יִשְׂרָאֵל אֶת הַשַּׁבָּת, לַעֲשׂוֹת אֶת הַשַּׁבָּת"</b>.
רַבִּי אוֹמֵר: מְנַיִן אַתָּה אוֹמֵר, כָּל מִי שֶׁהוּא מְשַׁמֵּר שַׁבָּת אַחַת כְּתִקְנָהּ, מַעֲלִים עָלָיו כְּאִלּוּ שִׁמֵּר כָּל הַשַּׁבָּתוֹת, מִיּוֹם שֶׁבָּרָא הַמָּקוֹם אֶת עוֹלָמוֹ, עַד שֶׁיִּחְיוּ הַמֵּתִים? שֶׁנֶּאֱמַר: <b>"וְשָׁמְרוּ בְנֵי יִשְׂרָאֵל אֶת הַשַּׁבָּת, לַעֲשׂוֹת אֶת הַשַּׁבָּת לְדֹרֹתָם בְּרִית עוֹלָם."</b>
(שמות לא,יז) <b>["בֵּינִי וּבֵין בְּנֵי יִשְׂרָאֵל אוֹת הִוא לְעֹלָם, כִּי שֵׁשֶׁת יָמִים עָשָׂה יי אֶת הַשָּׁמַיִם וְאֶת הָאָרֶץ, וּבַיּוֹם הַשְּׁבִיעִי שָׁבַת וַיִּנָּפַשׁ."] "בֵּינִי וּבֵין בְּנֵי יִשְׂרָאֵל"</b>, וְלֹא בֵּינִי וּבֵין אֻמּוֹת הָעוֹלָם.
<b>"אוֹת הִוא לְעֹלָם"</b>, מַגִּיד שֶׁאֵין הַשַּׁבָּת בְּטֵלָה מִיִּשְׂרָאֵל לְעוֹלָם. וְכֵן אַתְּ מוֹצֵא, שֶׁכָּל דָּבָר וְדָבָר שֶׁנָּתְנוּ יִשְׂרָאֵל נַפְשָׁן עֲלֵיהֶן, נִתְקַיְּמוּ בְיָדָן, וְכָל דָּבָר וְדָבָר שֶׁלֹּא נָתְנוּ יִשְׂרָאֵל נַפְשָׁן עֲלֵיהֶן, לֹא נִתְקַיְּמוּ בְיָדָן. כְּגוֹן הַשַּׁבָּת וְהַמִּילָה וְתַלְמוּד תּוֹרָה וּטְבִילָה, שֶׁנָּתְנוּ נַפְשָׁן עֲלֵיהֶן, נִתְקַיְּמוּ בְיָדָן. וּכְגוֹן בֵּית הַמִּקְדָּשׁ וְהַדִּינִין וּשְׁמִטִּין וְיוֹבְלוֹת, שֶׁלֹּא נָתְנוּ יִשְׂרָאֵל נַפְשָׁן עֲלֵיהֶן, לֹא נִתְקַיְּמוּ בְיָדָן.
<b>"כִּי שֵׁשֶׁת יָמִים עָשָׂה יי אֶת הַשָּׁמַיִם וְאֶת הָאָרֶץ, וּבַיּוֹם הַשְּׁבִיעִי שָׁבַת"</b>. שָׁבַת מִמַחְשֶׁבֶת עֲבוֹדָה אוֹ אַף מִן הַדִּין? תִּלְמֹד לוֹמַר <b>"וַיִּנָּפַשׁ"</b>, מַגִּיד שֶׁאֵין הַדִּין בָּטֵל מִלְּפָנָיו לְעוֹלָם. וְכֵן הוּא אוֹמֵר: (תהלים פט,טו) "צֶדֶק וּמִשְׁפָּט מְכוֹן כִּסְאֶךָ, חֶסֶד וֶאֱמֶת יְקַדְּמוּ פָנֶיךָ." (תהלים צז,ב) "עָנָן וַעֲרָפֶל סְבִיבָיו, צֶדֶק וּמִשְׁפָּט מְכוֹן כִּסְאוֹ." (דברים לב,ד) "הַצּוּר, תָּמִים פָּעֳלוֹ, כִּי כָל דְּרָכָיו מִשְׁפָּט, אֵל אֱמוּנָה וְאֵין עָוֶל, צַדִּיק וְיָשָׁר הוּא."

Chapter 2

(שמות לה,א) <b>"וַיַּקְהֵל מֹשֶׁה אֶת כָּל עֲדַת בְּנֵי יִשְׂרָאֵל, וַיֹּאמֶר אֲלֵהֶם: אֵלֶּה הַדְּבָרִים אֲשֶׁר צִוָּה יי לַעֲשֹׂת אֹתָם."</b> לָמָּה נֶאֶמְרָה פָּרָשָׁה זוֹ? לְפִי שֶׁהוּא אוֹמֵר (שמות כה,י) "וְעָשׂוּ לִי מִקְדָּשׁ", שׁוֹמֵעַ אֲנִי, בֵּין בַּחֹל בֵּין בַּשַּׁבָּת! וּמָה אֲנִי מְקַיֵּם (שמות לא,יד) "מְחַלְלֶיהָ מוֹת יוּמָת"? בִּשְׁאָר כָּל מְלָאכוֹת, חוּץ מִמְּלֶאכֶת הַמִּשְׁכָּן. אוֹ אַף בִּמְלֶאכֶת הַמִּשְׁכָּן? וּמָה אֲנִי מְקַיֵּם "וְעָשׂוּ לִי מִקְדָּשׁ"? בִּשְׁאָר כָּל הַיָּמִים, חוּץ מִן הַשַּׁבָּת, אוֹ אַף בַּשַּׁבָּת?
וְהַדִּין נוֹתֵן: מָה, אִם עֲבוֹדָה שֶׁאֵינָהּ בָּאָה אֶלָּא מִכֹּחַ הַמַּכְשִׁירִין, הֲרֵי הִיא דּוֹחָה אֶת הַשַּׁבָּת, וּמַכְשִׁירֵי עֲבוֹדָה, שֶׁאֵין עֲבוֹדָה בָּאָה אֶלָּא מִכֹּחָן, דִּין הוּא שֶׁיִּדְחוּ אֶת הַשַּׁבָּת! כְּגוֹן שֶׁנִּטְּלָה קֶרֶן שֶׁלַּמִּזְבֵּחַ, אוֹ נִפְגְּמָה הַסַּכִּין,<sup class="footnote-marker">*</sup><i class="footnote">שֶׁנִּטְּלָה קֶרֶן שֶׁלַּמִּזְבֵּחַ: נשברה ונפלה אחת מקרנות המזבח.</i> שׁוֹמֵעַ אֲנִי, יְתַקְּנֵם בַּשַּׁבָּת! תִּלְמֹד לוֹמַר <b>"וַיַּקְהֵל מֹשֶׁה"</b>, בַּחֹל וְלֹא בַשַּׁבָּת.
<b>"וַיֹּאמֶר אֲלֵהֶם: אֵלֶּה הַדְּבָרִים אֲשֶׁר צִוָּה יי לַעֲשֹׂת אֹתָם."</b> רַבִּי אוֹמֵר: לְהָבִיא שְׁלֹשִׁים וְתֵּשַׁע אָבוֹת הַמְּלָאכוֹת, שֶׁאָמַר לָהֶם מֹשֶׁה עַל פֶּה.
(שמות לה,ב) <b>["שֵׁשֶׁת יָמִים תֵּעָשֶׂה מְלָאכָה, וּבַיּוֹם הַשְּׁבִיעִי יִהְיֶה לָכֶם קֹדֶשׁ, שַׁבַּת שַׁבָּתוֹן לַיי, כָּל הָעֹשֶׂה בוֹ מְלָאכָה יוּמָת."] "שֵׁשֶׁת יָמִים תֵּעָשֶׂה מְלָאכָה"</b>. כָּתוּב אֶחָד אוֹמֵר: <b>"שֵׁשֶׁת יָמִים תֵּעָשֶׂה מְלָאכָה"</b>, וְכָתוּב אֶחָד אוֹמֵר: (שמות כ,י) "שֵׁשֶׁת יָמִים תַּעֲבֹד, וְעָשִׂיתָ כָּל מְלַאכְתֶּךָ." כֵּיצַד יִתְקַיְּמוּ שְׁנֵי כְתוּבִין? כְּשֶׁיִּשְׂרָאֵל עוֹשִׂין רְצוֹנוֹ שֶׁלַּמָּקוֹם, <b>"שֵׁשֶׁת יָמִים תֵּעָשֶׂה מְלָאכָה"</b>, מְלַאכְתָּן נֶעְשֵׂית עַל יְדֵי אֲחֵרִים, וְכֵן הוּא אוֹמֵר: (ישעיה סא,ה) "וְעָמְדוּ זָרִים וְרָעוּ צֹאנְכֶם, וּבְנֵי נֵכָר אִכָּרֵיכֶם וְכֹרְמֵיכֶם."
וּכְשֶׁאֵין יִשְׂרָאֵל עוֹשִׂין רְצוֹנוֹ שֶׁלַּמָּקוֹם, "שֵׁשֶׁת יָמִים תַּעֲבֹד, וְעָשִׂיתָ כָּל מְלַאכְתֶּךָ." מְלַאכְתָּן נֶעְשֵׂית עַל יְדֵי עַצְמָן. וְלֹא עוֹד, אֶלָּא: (דברים כח,מח) "וְעָבַדְתָּ אֶת אֹיְבֶיךָ אֲשֶׁר יְשַׁלְּחֶנּוּ יי בָּךְ, בְּרָעָב וּבְצָמָא וּבְעֵירֹם וּבְחֹסֶר כֹּל, וְנָתַן עוֹל בַּרְזֶל עַל צַוָּארֶךָ, עַד הִשְׁמִידוֹ אֹתָךְ."
<b>"וּבַיּוֹם הַשְּׁבִיעִי יִהְיֶה לָכֶם קֹדֶשׁ"</b>, שֶׁלֹּא יְהוּ יִשְׂרָאֵל אוֹמְרִים: הוֹאִיל וְאָנוּ מֻתָּרִין לַעֲשׂוֹת מְלָאכָה בְּבֵית הַמִּקְדָּשׁ, נְהֵי מֻתָּרִין לַעֲשׂוֹת מְלָאכָה בַּגְּבוּלִין! תִּלְמֹד לוֹמַר <b>"וּבַיּוֹם הַשְּׁבִיעִי יִהְיֶה לָכֶם קֹדֶשׁ"</b>, לָכֶם קֹדֶשׁ, וְלַמָּקוֹם חוֹל.
<b>"כָּל הָעֹשֶׂה בוֹ מְלָאכָה יוּמָת." </b>בּוֹ, וְלֹא בּוֹ וּבַחֲבֵרוֹ. וַהֲרֵי שֶׁחָל יוֹם הַכִּפּוּרִים לִהְיוֹת עֶרֶב שַׁבָּת, וְעָשָׂה מְלָאכָה בֵּין הַשְּׁמָשׁוֹת, שׁוֹמֵעַ אֲנִי, יְהֵי חַיָּב! תִּלְמֹד לוֹמַר <b>"כָּל הָעֹשֶׂה בוֹ מְלָאכָה יוּמָת."</b> בּוֹ, וְלֹא בּוֹ וּבַחֲבֵרוֹ.
(שמות לה,ג) <b>"לֹא תְבַעֲרוּ אֵשׁ בְּכֹל מֹשְׁבֹתֵיכֶם בְּיוֹם הַשַּׁבָּת."</b> לָמָּה נֶאֱמַר? לְפִי שֶׁהוּא אוֹמֵר: (שמות לד,כא) "בֶּחָרִישׁ וּבַקָּצִיר תִּשְׁבֹּת." שְׁבֹת מִן הֶחָרִישׁ בְּשָׁעַת הַקָּצִיר, שֶׁיִּשְׁבֹּת מֵעֶרֶב שְׁבִיעִית לַשְּׁבִיעִית! אֵין לִי אֶלָּא שֶׁהוּא שׁוֹבֵת מֵעֶרֶב שְׁבִיעִית לַשְּׁבִיעִית, כֵּן יִשְׁבֹּת מֵעֶרֶב שַׁבָּת לַשַּׁבָּת? וְהַדִּין נוֹתֵן: הוֹאִיל וּשְׁבִיעִית לְשֵׁם הַשֵּׁם, וְשַׁבָּת לְשֵׁם הַשֵּׁם, אִם לָמַדְתִּי שֶׁהוּא שׁוֹבֵת מֵעֶרֶב שְׁבִיעִית לַשְּׁבִיעִית, כָּךְ יִשְׁבֹּת מֵעֶרֶב שַׁבָּת לַשַּׁבָּת!
וְעוֹד קַל וָחֹמֶר: וּמָה, אִם שְׁבִיעִית, שֶׁאֵין חַיָּבִין עָלֶיהָ לֹא כָּרֵת וְלֹא מִיתַת בֵּית דִּין, הֲרֵי הוּא שׁוֹבֵת מֵעֶרֶב שְׁבִיעִית לַשְּׁבִיעִית, שַׁבָּת, שֶׁחַיָּבִין עָלֶיהָ כָּרֵת וּמִיתַת בֵּית דִּין, דִּין הוּא שֶׁיִּשְׁבֹּת מֵעֶרֶב שַׁבָּת לַשַּׁבָּת! אוֹ יִהְיֶה רַשַּׁי לְהַדְלִיק לוֹ אֶת הַנֵּר, לְהַטְמִין לוֹ אֶת הַחַמִּין, לַעֲשׁוֹת לוֹ מְדוּרָה? תִּלְמֹד לוֹמַר: <b>"לֹא תְבַעֲרוּ אֵשׁ בְּכֹל מֹשְׁבֹתֵיכֶם בְּיוֹם הַשַּׁבָּת." </b>בְּיוֹם הַשַּׁבָּת אֵין אַתְּ מְבַעֵר, אֲבָל מְבַעֵר אַתְּ מֵעֶרֶב שַׁבָּת לַשַּׁבָּת.
דָּבָר אַחֵר: <b>"לֹא תְבַעֲרוּ אֵשׁ בְּכֹל מֹשְׁבֹתֵיכֶם בְּיוֹם הַשַּׁבָּת."</b> לָמָּה נֶאֱמַר? לְפִי שֶׁנֶּאֱמַר: (ויקרא ו,ו) "אֵשׁ תָּמִיד תּוּקַד עַל הַמִּזְבֵּחַ, לֹא תִכְבֶּה", שׁוֹמֵעַ אֲנִי, בֵּין בַּחֹל בֵּין בַּשַּׁבָּת! וּמָה אֲנִי מְקַיֵּם (שמות לא,יד) "מְחַלְלֶיהָ מוֹת יוּמָת"? בִּשְׁאָר כָּל הַמְּלָאכוֹת, חוּץ מִן הַמַּעֲרָכָה. וּבַמַּעֲרָכָה, מָה אֲנִי מְקַיֵּם (ויקרא ו,ו) "לֹא תִכְבֶּה"? בִּשְׁאָר כָּל הַיָּמִים, חוּץ מִן הַשַּׁבָּת. תִּלְמֹד לוֹמַר <b>"לֹא תְבַעֲרוּ אֵשׁ בְּכֹל מֹשְׁבֹתֵיכֶם"</b>. בַּמּוֹשָׁבוֹת אֵין אַתְּ מְבַעֵר, אֲבָל מְבַעֵר אַתְּ בְּבֵית הַמִּקְדָּשׁ.
אָמַר אֶחָד מִתַּלְמִידֵי רַבִּי יִשְׁמָעֵאל: <b>"לֹא תְבַעֲרוּ אֵשׁ בְּכֹל מֹשְׁבֹתֵיכֶם בְּיוֹם הַשַּׁבָּת."</b> לָמָּה נֶאֱמַר? לְפִי שֶׁהוּא אוֹמֵר: (דברים כא,כב) "וְכִי יִהְיֶה בְאִישׁ חֵטְא מִשְׁפַּט מָוֶת, וְהוּמָת", שׁוֹמֵעַ אֲנִי, בֵּין בַּחֹל בֵּין בַּשַּׁבָּת. וּמָה אֲנִי מְקַיֵּם (שמות לא,יד) "מְחַלְלֶיהָ מוֹת יוּמָת"? בִּשְׁאָר כָּל הַמִּיתוֹת, חוּץ מִמִּיתַת בֵּית דִּין. בְּמִיתוֹת בֵּית דִּין מָה אֲנִי מְקַיֵּם: (דברים כא,כב) "וְתָלִיתָ אֹתוֹ עַל עֵץ"? בִּשְׁאָר כָּל הַיָּמִים, חוּץ מִן הַשַּׁבָּת.
וּבַשַּׁבָּת? תִּלְמֹד לוֹמַר: <b>"לֹא תְבַעֲרוּ אֵשׁ בְּכֹל מֹשְׁבֹתֵיכֶם בְּיוֹם הַשַּׁבָּת."</b> שְׂרֵפָה, בַּכְּלָל הָיְתָה, וְיָצַאת לְלַמֵּד: אֶלָּא מַה שְּׂרֵפָה, שֶׁהִיא אַחַת מִמִּיתוֹת בֵּית דִּין, וְאֵינָהּ דּוֹחָה אֶת הַשַּׁבָּת, וְאַף כָּל שְׁאָר מִיתוֹת בֵּית דִּין, לֹא יִדְחוּ אֶת הַשַּׁבָּת.
רַבִּי יוֹנָתָן אוֹמֵר: <b>"לֹא תְבַעֲרוּ אֵשׁ בְּכֹל מֹשְׁבֹתֵיכֶם בְּיוֹם הַשַּׁבָּת."</b> לָמָּה נֶאֱמַר? לְפִי שֶׁנֶּאֱמַר: (שמות לה,א) "וַיַּקְהֵל מֹשֶׁה אֶת כָּל עֲדַת בְּנֵי יִשְׂרָאֵל, וַיֹּאמֶר אֲלֵהֶם: אֵלֶּה הַדְּבָרִים אֲשֶׁר צִוָּה יי לַעֲשֹׂת אֹתָם." שׁוֹמֵעַ אֲנִי, לֹא יְהֵי חַיָּב עַד שֶׁיַּעֲבֹר עַל שְׁלֹשִׁים וְתֵּשַׁע אֲבוֹת הַמְּלָאכוֹת! תִּלְמֹד לוֹמַר (שמות לד,כא) "בֶּחָרִישׁ וּבַקָּצִיר תִּשְׁבֹּת", עַד שֶׁיַּעֲבֹר עַל שְׁתַּיִם, וְאִם לָאו, לֹא יְהֵי חַיָּב! תִּלְמֹד לוֹמַר <b>"לֹא תְבַעֲרוּ אֵשׁ"</b>.
הַבְעָרָה הָיְתָה בַכְּלָל, וְיָצַאת לְלַמֵּד. אֶלָּא, מַה הַבְעָרָה מְיֻחֶדֶת, שֶׁהִיא אַחַת מִשְּׁלֹשִׁים וְתֵּשַׁע אֲבוֹת הַמְּלָאכוֹת, חַיָּבִין עָלֶיהָ בִּפְנֵי עַצְמָהּ, אַף כָּל שְׁאָר שְׁלֹשִׁים וְתֵּשַׁע אֲבוֹת הַמְּלָאכוֹת, דִּין הוּא שֶׁיְּהֵי חַיָּב עַל כָּל אֶחָד וְאֶחָד בִּפְנֵי עַצְמוֹ.
רַבִּי נָתָן אוֹמֵר: "לֹא תְבַעֲרוּ אֵשׁ בְּכֹל מֹשְׁבֹתֵיכֶם בְּיוֹם הַשַּׁבָּת." לָמָּה נֶאֱמַר? לְפִי שֶׁנֶּאֱמַר: (שמות לה,א) "וַיַּקְהֵל מֹשֶׁה אֶת כָּל עֲדַת בְּנֵי יִשְׂרָאֵל, וַיֹּאמֶר אֲלֵהֶם: אֵלֶּה הַדְּבָרִים אֲשֶׁר צִוָּה יי לַעֲשֹׂת אֹתָם." שׁוֹמֵעַ אֲנִי, יְהֵי רַשַּׁי לְהַדְלִיק לוֹ אֶת הַנֵּר, לְהַטְמִין לוֹ אֶת הַחַמִּין, לַעֲשׂוֹת לוֹ מְדוּרָה! תִּלְמֹד לוֹמַר: <b>"לֹא תְבַעֲרוּ אֵשׁ בְּכֹל מֹשְׁבֹתֵיכֶם בְּיוֹם הַשַּׁבָּת." </b>
<b>"בְּיוֹם הַשַּׁבָּת."</b> בְּיוֹם הַשַּׁבָּת אֵין אַתְּ מְבַעֵר, אֲבָל מְבַעֵר אַתְּ בְּיוֹם טוֹב. <small>חַסְלַת מְכִילְתָא כוֹלַּהּ. וְאִית בַּהּ מַסֶּכְתּוֹת תִּשְׁעָה, וְאִלֵּין אִנּוּן סִימָנֵיהוֹן: וַאֲמַר פַּרְעֹה לְמֹשֶׁה וּנְטַל עֲמָלֵק בְּיַרְחָא לְמֵידַן כַּסְפָּא דְּשַׁבְּתָא. וְאִית בַּהּ פַּרְשִׁיּוֹת שְׁמוֹנִים וּשְׁתַּיִם. למטע"ב מ"ט ספ"ס קצ"ח. סוֹף מְכִילְתָא דְּרַבִּי יִשְׁמָעֵאל</small>