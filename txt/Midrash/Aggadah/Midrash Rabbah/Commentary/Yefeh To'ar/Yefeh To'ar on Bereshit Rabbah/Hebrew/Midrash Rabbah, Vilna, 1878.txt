Yefeh To'ar on Bereshit Rabbah
יפה תואר על בראשית רבה
Midrash Rabbah, Vilna, 1878
https://www.nli.org.il/he/books/NNL_ALEPH001987091/NLI

יפה תואר על בראשית רבה



Chapter 1



Paragraph 1

<b>אמון פדגוג אמון מכוסה כו'.</b> אף כי יש לפרש כי המדרש מפרש הוראות אמון או פדגוג או מכוסה וכן באידך ההוראות אבל יותר טוב לפרש כי מפרש אשר אמון כולל כל הוראות אלו יחד. הא' מהוראת פדגוג וכמו כאשר ישא האומן וגו' ויתפרש ואהיה אצלו אמון כי התורה היתה אמנה ומגודלת בחיקו ית'. הב' מהוראת מכוסה וכמו האמונים עלי תולע שפירושו מכוסים ועטופים בבגדי תולע. והג' מהוראת מוצנע וכמו ויהי אומן את הדסה שיתפרש כי מרדכי הצניע והטמין את הדסה לו לאשה. ולפי שתי הוראות האחרונות יתפרש ואהיה אצלו אמון כי התורה היתה מכוסה ומוצנעת וגנוזה תתקע"ד דורות לפני בריאת העולם. וההבדל בין מכוסה למוצנע. כי מכוסה מקרי דבר העומד לנגד עינינו אך הוא מכוסה ועטוי ועין הרואים לא תשלוט עליו. ומוצנע הוא דבר הטמון אשר לא נודע לנו גם מקומו איפה הוא. ויען כי בתורה יש שלשה חלקים. משפטים. מצות וחוקים. ועל המשפטים הבאים להישיר דרכי בני איש אמר כי התורה היא אמון פדגוג כאשר ינהל האומן והפדגוג את תלמידיו בארח ישר וילמדם דרך החיים. ועל המצות אף כי יש טעמים להם. אבל מכוסים הם לכאורה. ורק כאשר יהגה האדם בהם בדעת ובתבונה יוכל לגלות המסכה הנסוכה עליהם. עליהם אמר הכתוב אמון מכוסה כי נצבים לפנינו אבל מראיהם מכוסה מפנינו. ועל החוקים אשר טעמם צפון וטמון. וסוד ה' מי ידע אמר הכתוב אמון מוצנע. ויש שמוסיפין עוד הוראה רביעית לאמון וזה אמון רבתי כי התורה רבה וגדולה מאד. ארוכה מארץ מדה ורחבה מני ים:
<b>ד"א אמון אומן כו'.</b> יען כי זה הוא העיקר אשר בא המדרש לדרוש על בראשית. לכן האריך בזה הדרש ולא ערבב אותו עם אמון פדגוג אמון מכוסה וכו' ולאמר גם שם אמון אומן ביחד עם שאר ההוראות אשר שם. ובא לדרש פה כי התורה היא כלי אומנתו של הקב"ה בבריאת השמים והארץ. כי בחכמה ובתבונה אשר בתורה. וע"פ יסודותה וחוקיה בנה את עולמו והתורה היא תכלית הבריאה ולכן תאמר התורה ואהיה אצלו אמון כי אנכי הייתי לכלי מעשה ולתכלית בעשות ה' שמים וארץ. ובא להוציא מדעת הכופרים האומרים כי הבריאה היתה מחויבת כמו האור היוצא מן השמש. או כי נעשה דרך מקרה ואין מחשבה ותכלית ביצירה. כי דבריהם הבל:
<b>ואין ראשית אלא תורה.</b> פי' כי ראשית האמור כאן קאי על התורה. ומפרש בראשית עם התורה הנקראת ראשית ברא אלהים את השמים ואת הארץ. וכמ"ש רש"י ז"ל בחומש הוכחה לזה ומביא את הכתוב ה' קנני ראשית דרכו. כי התורה נקראת ראשית. אבל הוראת השם ראשית בעצמותה איננה התורה. וכן דרך המדרש בכמה מקומות בתתו הוראה חדשה לתיבה אחת מביא ראיה מכתוב אחד להוראה זו אף כי יש גם הוראות אחרות לתיבה זו. [וכן דרך חז"ל כי מגוף הכתוב מוכיחים כי כן הוא הוראתו וכתוב השני הוא לראיה כי יש לפרש כן. וכמ"ש בברכות ה' ע"א החשיתי מטוב אין טוב אלא תורה שנאמר כי לקח טוב וגו' וביומא ל"ח ע"ב איתא אין טוב אלא צדיק שנאמר אמרו צדיק כי טוב ובמדרש ריש ויקרא ובירושלמי אמרינן כי טוב זה ביהמ"ק דכתיב ההר הטוב וגו' ובעירכין י"א אמרינן טוב זה שירה. וכן איתא שם בעירכין אין ישא אלא שירה ובחגיגה י"ד איתא אין ישא אלא לשון שבועה. ורבים מאד בגמרא ובמדרשים הוראות שונות הנדרשות על תיבה אחת. ובכ"מ יאמר בלשון אין כו' אלא כו'. אשר הוראה הראשונה היא מוכרחת לפי הדרש. והכתוב המובא שנאמר הוא האפשרית לתת הוראה זו אל הכתוב הנדרש]:

Paragraph 2

<b>ר"י דסכנין בשם ר"ל פתח כו'.</b> בתנחומא איתא להך ענינא בהאי לישנא אר"י לא היה צריך להתחיל התורה אלא מהחדש הזה לכם שהיא מצוה ראשונה שנצטוו בה ישראל ולמה פתח בבראשית שאם יאמרו או"ה לסטים אתם שכבשתם ארצות ז' גוים הם אומרים להם כל הארץ של הקב"ה הוא הוא בראה ונתנה לאשר ישר בעיניו ברצונו נתנה להם וברצונו נטלה מהם ונתנה לנו ע"כ. והמפרשים האריכו בזה הלא הבריאה שהתבל מחודש הוא. הוא יסוד כל התורה והאמונה בחידוש העולם היא הראשיית לכל התורה. והמכחיש בחידוש העולם לא יאמין עוד בה' ובתורתו. וא"כ מה זה קושיא למה התחילה התורה מבראשית. הלא בלעדי זאת אין יסוד לכל התורה כולה והאריכו בתירוצים שונים אשר לא יקומו במשפט. אבל האמת היא כי גם מגוף התורה הוה ילפינן שהוא היוצר והוא המשגיח על הכל ובידו היכולת להמית ולהחיות. כיון שבאו בתורה עונשים אשר אינם מן הטבע. כמו הכריתות וערירי. וכן השכר להשביע הארץ מטובו אם ישמרו יושביה את המצות הלא זה היה לנו לראיה כי ה' הוא אדון כל הארץ. ובפרט כי כתוב הדר הוא כי ששת ימים עשה ה' את השמים ואת הארץ. ולכן מקשה שפיר למה ספר בראשונה סדר הבריאה. ומשני כי פתח בסדר הבריאה כדי שתהיה לישראל התשובה שמורה וערוכה מראש שלא יאמרו עליהם כי בוזזים הם. או כי פן יכחישו מתקוממנו בתורה כולה. ובראותם את סדר הבריאה המסופר בתורה בכל הפרטים יודו הכל כי מאת ה' היא היתה לנו וכאשר השיב עקילס לאדריאנוס (בש"ר פ' ל' ובחזית) שאפילו הקטן שבהם יודע האיך ברא הקב"ה את העולם מה נברא ביום א' ומה ברא ביום ב' תורתן אמת וכו':
<b>מה טעם גלה הקב"ה כו'.</b> הנה באמת הקושיא היא על כל ספורי התורה עד החודש הזה וכמ"ש בתנחומא המובא במאמר שלפני זה. ומה שמזכיר פה מסדר הבריאה הוא לרבותא. דאפילו זה שנראה לנו יותר חביב ויקר הוא למותר ומכ"ש שאר הספורים וזה אין קושיא הלא לפני החדש הזה יסופר יחוס ישראל ותולדותם הנחוצים לנו לדעת וכמ"ש לקמן בפל"ט. כי זה היה די לנו בראותנו בתורה כפעם בפעם כי בני אברהם יצחק ויעקב אנחנו. וישבנו בארץ מצרים וה' פדה אותנו מסבלותם. והפרטים הלא היו שמורים בפינו מפי המסורה בע"פ כמו כל התורה שבע"פ. וגם אין קושיא הלא לפני החדש הזה תשמיענו התורה מז' מצות בני נח. כי התורה היא מורשה רק לישראל. והמה ידעו את מצותם מפי אבותיהם אשר מסרו להם. וגם מצות גיד הנשה הנוהגת רק לבני ישראל ע"כ המקשה דהקשה למה לא התחילה התורה מהחדש הזה כוונתו היתה כי היה לו לכלול את מצות ג"ה בין המצות הבאות בתורה אחר החדש הזה. ורק עתה כאשר יספר לנו כל המוצאות עם אבותינו. באה הספור הזה במקום אשר שרה יעקב עם המלאך במקומה:
<b>ואתם הלא בזוזה היא בידכם כו'.</b> בא לתת שני טעמים על אשר הוריש לנו ה' את הארץ. הא' כי גם בידכם היא בזוזה ולא שלכם היא. ועוד פן יאמרו כי כן חפץ ה' אשר נקח הארץ לנחלה מידם הלא אתם מודים כי העולם ומלואו היא של הקב"ה ובחפצו יתן לטוב בעיניו. והוא נתן עתה לנו לנחלה:
<b>העולם ומלואו.</b> לישנא דקרא נקט לה' הארץ ומלואה ובא לרמז לנו כי לה' הוא גם כל הפרטים הממלאים את העולם:
<b>הגיד להם את כל הדורות.</b> הרמב"ן ושאר מפרשי התורה העתיקו הגיד להם את הבראשית. וכן נכון כי כח מעשיו נופל על מעשה בראשית ולא על דורות הנולדים וע"ע ברש"י:

Paragraph 3

<b>ר"ת פתח כו'</b> בא להוציא מדעת הפוקרים המוכיחים מן בראשית ברא אלהים כי שותף היה להקב"ה במעשה בראשית מדכתיב אלהים בל"ר. ובאמת תשובתם בצדם דהא כתיב ברא בל"י כדלקמן פ"ח ולכן פתח בקרא כי גדול אתה ועושה נפלאות אתה אלהיך לבדך כי הוא לבדו ברא העולם. ואגב זה דורש את כל הכתוב כדרך המדרש. או דקשה להמדרש כי בראשית הוא סמוך וכמ"ש רש"י וע"כ יתפרש בראשית הכל ברא אלהים את השמים ואת הארץ. ומביא כי גם המלאכים לא נבראו לפני בריאת שמים וארץ וזה שמסיים בראשית ברא אלהים פי' כי עתה א"ש למה כתיב בראשית ברא אלהים וגו' כי יתפרש בראשית הכל:
<b>הנוד הזה כו'.</b> ואע"ג דאין מספר לנפלאות ה' ולמה בחר לדרוש ועושה נפלאות על יצירת האדם. משום דלפני זה כתיב כל גוים אשר עשית וגו' לכן דורש גם הכתוב הזה על יצירת האדם:
<b>אימתי נבראו מלאכים כו'</b> ד"א כי גדול אתה וגו' מלך בו"ד מתקלס במדינה כו'. המדרש הזה תמוה מאד כי ברישא היה לו לומר את הד"א עד הוא לבדו מתהדר בעולמו ללמד לנו כי המלאכים לא נבראו ביום הראשון ואח"ז לאמר אימתי נבראו המלאכים כיון שלא נבראו ביום ראשון היה לו לשאול ומתי נבראו. וגם למה אמר ד"א כאלו היא דרשא אחרת והיא אחת היא עם מה שנאמר לפניה והיה לו לומר והיינו דכתיב כי גדול אתה עד הוא לבדו מתהדר בעולמו וכ"ה באמת בשח"ט מז' פ"ו וגם הך אימתי אין לו קישור כלל עם מה שלפניו. וליישב הגי' אשר לפנינו י"ל כן. דברישא דריש את ועושה נפלאות על הנפלאות אשר עשה אלהים באדם כי אין הרוח יוצא ממנו. ואח"ז דורש את סוף הפסוק אתה אלהים לבדך כי ביום א' עוד לא נברא כלום. וגם המלאכים לא היו אז כדי שלא יאמרו מיכאל היה מותח בדרומו כו' ושותף היה לו בבריאה. ולפי הדרש הזה קאי כל הכתוב על ראשית הבריאה. ובא בפירוש ד"א לדרוש סוף הפסוק לא על בריאת שמים וארץ אך על הנהגתו הנפלאה גם אחר הבריאה כי הוא לבדו מתקלס בעולמו והוא לבדו המכלכל ומנהיג את הכל. והוא לבדו מתהדר בעולמו גם אחר היצירה ואין עוזר לו ולא כדעת האומרים כי הנהגתו בתבל הוא ע"י מערכת הכוכבים:
<b>עושה מלאכיו רוחות.</b> (ע' מ"כ) ואע"ג דלאח"ז כתיב יסד ארץ וגו' וזה היה ביום א' ולמה לא מדריש סמוכין לכתוב שאחריו ולדרוש שביום א' נבראו המלאכים י"ל משום דבמים כתיב ג"כ המהלך על כנפי רוח וזה המלאכים הנקראים רוחות. ובריאת המלאכים נרמזו בקרא ויכולו השמים והארץ וכל צבאם זהו צבאות המלאכים הנקראים צבא השמים כ"כ בעל מגן אבות. ולא נזכרה בריאתם מפורש בתורה כי התורה לא תספר רק מבריאת החומרים ולא מבריאת הרוחניים:
<b>הכל מודים שלא נברא ביום א' כלום.</b> ואע"ג דבתנחומא וישב סי' ד' איתא כי מלאך המות נברא ביום ראשון. אמנם מעשהו הוא להשחית ולא לבנות ולקיים ולכן אין חשש פן יאמרו עליו כי היה מסייע להקב"ה לבנות ולברוא את העולם:
<b>שלא יאמרו מיכאל כו'.</b> ואע"ג שאם בידו היה לברוא את המלאכים איך יתעו עוד לאמר כי היה צריך להם שיושיעו אותו במלאכתו. מ"מ בא להוציא מלב הטועים האומרים שא"א אשר הרבוי בהנמצאים ומכ"ש ההפכיים בבריאה וכן התנועה יצאו מהאחדות הפשוטה אשר אין לו שינוי ותנועה אם לא ע"י התמצעות הממוצעים. ומהם ימשכו הרבוי וההתחלפות והתנועה. ולהוציא מלב התועים שלא יאמרו שמיכאל מותח כו' כלומר מהמלאכים יצאו הרבוי ההתחלפות והתנועה והש"י ממדד באמצעיתו שהוא רק המרכז אשר סביבו נעשו מעשה יצירה הרבים בהתחלפותם ותנועותם. לכן לא נבראו המלאכים ביום א' להורות שהכל מאתו ית' בלי שום אמצעי וכדכתיב בקרא מי אתי. כי אם היה כתוב מאתי היה אפשר לומר כי הוא רק הסבה הראשונה ואח"ז נבראו הדברים בעזר המלאכים. ומדכתיב מיאתי מדריש שפיר מי היה אתי לשותף ולסיוע:

Paragraph 4

<b>ו' דברים קדמה כו'.</b> בא לדרוש בראשית כמו בשתי תיבות ברא שית. ואפשר דמייתי לה בשביל מימרא דרב שמואל בר רבי יצחק דמחשבתן של ישראל קדמה לכל דבר. ולפ"ז דריש בראשית בשביל ישראל שנקראו ראשית תבואתו. רק במדרש חסר הדרש בשביל ישראל ובילקוט מפורש הדבר יותר:
<b>שעלו במחשבה להבראות כו'.</b> פי' שקודם בריאת העולם חשב לברוא אותם בזמן שנבראו. כי לא נוכל לפרש שמתחלה חשב לברוא אותם לפני בריאת העולם ואח"ז חזר וברא אותם בזמנים אחרים. דא"כ יהיה ח"ו שנוי רצון ומחשבה בה'. והכוונה במה שאמר על אלה הששה שקדמו אע"ג דבהקב"ה שהוא בלתי בעל תכלית מחשבה אחת היתה לכל הנבראים. כי כל הידיעות והמחשבות קדומות אצלו ית'. מ"מ אמר על אלה שקדמו בשביל התכליות הגדולות אשר בהם. והנה התורה וכסא הכבוד הנאמר על מעלת השי"ת הנשגבה והרמה על כל שהם היותר חשובים אמר שקדמו בפועל ונבראו מקודם. ושאר הדברים שנמנו פה המה עקרים ויסודות ליתר הנבראים אומר שעלו במחשבה כי תכליתם של אלו הוא לעזר עם ישראל המקיימים את התורה ופשטו בעולם את האמונה בה' ובכבודו. וזה שמנה האבות אשר המה מוסדות העם. והישראל אשר על ידיהם נתפשטו התורה והאמונה. וביהמ"ק אשר ממנו יצאו התורה והאמונה. ושמו של משיח אשר זה הוא עיקר ההצלחה כי אז תמלא הארץ דעה כמים לים מכסים:
<b>תורה מנין שנאמר</b> ה' קנני ראשית דרכו וכתיב שם באין תהומות חוללתי. ומזה מוכח כי קדמה בריאתה בזמן וכן יליף על כסא הכבוד מדכתיב נכון כסאך מאז ובתורה כתיב ג"כ קדם מפעליו מאז:
<b>ושמו של משיח</b> אע"ג דבשם לא שייך בריאה רק קריאה מ"מ כיון דבשאר הדברים נופל הלשון בריאה לא הוציא את זה מן הכלל כי כן הוא דרך החכמים לדבר על הרוב. ויען כי קדימת המשיח איננה בפועל רק במחשבה לכן אמר שמו. ולא אמר סתמא ומשיח כי אז היה במשמע על גופו בפועל:
<b>דכתיב לפני שמש ינון שמו.</b> וכל המזמור מדריש על משיח ולא על שלמה משום דכתיב וירד מים עד ים וגו'. לפניו יכרעו וגו' מלכי תרשיש וגו' וכן יהי פסת בר דמדריש בשבת פ"ב שהארץ תוציא גלוסקאות וכן ויציצו מעיר מדריש על תחיית המתים אשר כל זה יהיה אי"ה בימי המשיח. ולא היה בימי שלמה. והנה בגמ' פסחים בפרק מקום שנהגו מונה ג"כ הג"ע והגיהנם ופה לא נמנו. כי הם בכלל התורה. כי בלי שכר ועונש לא תקום התורה. אבל בלי אבות וישראל תוכל התורה להתקיים ע"י אחרים. ועי"ל דהמדרש סובר באמת כי הג"ע והגיהנם נבראו אח"ז כדדריש לקמן פ"ד ובפט"ו ע"ש בדברינו:
<b>אם התורה קדמה כו'.</b> אבל על הארבע שעלו במחשבה לא פריך איזה מהן קדמה. כי לא שייך בהן קדימה זמנית משום שהכל נודע אצלו ית' בידיעה אחת פשוטה:
<b>משל למלך כו'.</b> המשל הזה לא הובא לבאר את הכוונה כי היא איננה צריכה לביאור ולמשל. אבל בא להסיר הקושיא איך אפשר כי ישראל נבראו תחלה במחשבה כדי לקבל את התורה. פן לא יקבלו. כי הבחירה היא ביד האדם. והתירוץ לזה כי ידיעת ה' את העתיד איננה שוללת את הבחירה. ואף כי ידיעתו אמת מ"מ גם הבחירה אפשרית וכמ"ש הרמב"ם בפ"ה מהל' תשובה והראב"ד ע"ש. וזה שהביא למשל מן המלך שהכין בגדים לבנו אשר לא נולד לו עדנה. ולא חש פן לא יולד משום שראה וידע באיצטגנינות שלו אף כי גם המלך לא יכול לקחת אשה אחרת על אשתו בעוד שהיא חיה. (וזה כעין דמיון שהידיעה תוכל להיות אמת אף כי גם הבחירה אפשרית):
<b>אלא בזכות התורה כו'.</b> ולפ"ז סובר גם הוא כי התורה נבראת קודם העולם אחרי כי היא תכלית הבריאה וכמו"ש לעיל. ור' ברכיה מוסיף כי גם משה קדם במחשבה. ור"ה בשם ר"מ אמר בזכות ג' דברים נברא העולם כוונת דבריהם ג"כ כי המה התכלית בבריאה. וטעם הדבר כי הקב"ה ברא את העולם למען יכירוהו ברואיו וידעו כי הוא ראשית הסבה. ולטעם זה צוה להקדיש הראשית לה'. שידעו כי לו לבדו הוא הראשית בכל מפעל. ולכן שלשה אלה המגידים לבני אדם כי ה' הוא ראשית הסבה נקראו ג"כ תכלית הבריאה. וטעם פלוגתתם הוא בזה. ר' בנאי סובר כי התורה אשר היא חכמתו ית' ובה יסד העולם. לכן היא העיקר והתכלית. ור' ברכיה סובר כי העיקר הוא להרחיב ולפשט את התורה והאמונה ולכן משה אשר ע"י נתפשטה התורה והאמונה הוא העיקר. ור"ה סובר כי הכרת ה' ולדעהו בכל דרכיו הוא העיקר לכן בחר בשלשה אלה המורים על הראשית:

Paragraph 5

<b>אתפרכן</b> מלשון כריתה כמו נפרך בצפורן ודריש תאלמנה מלשון אלומה כלומר שיכרתו ויעשו חבילות ואלומות. ורש"י ז"ל כתב משום דכל האוגד עמרים אינו אוגדם אלא לפרכם בגורן וגם כשנאגדים זה על זה הם נפרכים. וגבי גרש כרמל תרגם פרוכין רכיכין. ולכן בלשון ארמי אלומים הוא פרכין:
<b>אתחרשן.</b> מלשון חרש. ונופל על השפתים כי סתם חרש אינו שומע ואינו מדבר ודורש מן המקרא מי שם פה לאדם או מי ישום אלם או חרש או פקח או עור. והכתוב מונה דבר והפכו. מי שם פה לאדם. וההפך מזה הוא אלם או חרש. ואח"ז אומר או פקח וזה פקוח עינים וההפך מזה הוא עור. ואע"ג דמצינו ג"כ בקרא פקוח אזנים ולא ישמע לא נוכל לאמר כי חרש הוא ההפך מן פקח דא"כ הו"ל למימר או פקח או חרש או עור. ומדכתיב חרש לפני פקח ע"כ הוא ההפך מן מי שם פה. וע"ז מדריש שפיר תאלמנה שפתי שקר כי יהיה ההפך מן הדובר בפיו ובשפתיו וזה אתחרשן. והנה בילקוט כתיב אתפרכן כמד"א והנה אנחנו מאלמים אלומים. אתחרשן כמד"א או מי ישום אלם. וזו היא נוסחא הגונה דלא ערבינהו יחד כמו שהיא לפנינו:
<b>בגאוה אתמהה וכו' ובוז אתמהה.</b> פי' דהכתוב מדבר דרך תמהון איך נואלו הרשעים האלה כי בשביל להתגאות ולבזות כבודו של מקום ידברו עתק על צדיקו של עולם:
<b>ומה כתיב אחריו</b> מה רב טובך וגו' משום דאמר לפני זה שאין להם חלק לעוה"ב ובקרא לא נמצא רק תאלמנה שפתי שקר וזה העונש בעוה"ז לכן מביא כי זה מוכח מסיפא דקרא דכתיב אשר צפנת ליראיך ולא לבוזים את מוראך הרב כי אין להם חלק במה רב טובך. וכן נראה מהירושלמי:
<b>העוה"ז נברא מתוך תהו ובהו כו'</b> הנה י"מ כי בראשונה ברא הקב"ה יסוד דק המוכן לקבל צורות שונות ונקרא חומר היולי. ובעברית נקרא תהו מלשון תוהה כי החפץ לקרוא אותו בשם יתהה ולא ידע. ומהיסוד הזה ברא היוצר את השמים ואת הארץ וזה נקרא בהו. מלשון בו הוא כי הלביש בו צורות שונות. ויתפרש בראשית עם הראשית וזה חומר היולי ברא הקב"ה את השמים ואת הארץ. וע' בזה ברמב"ן על התורה. והנה אף שיש לכוון הדעה הזאת בכתובים. ולפרש והארץ היתה תהו ובהו כי לפני בריאת שמים וארץ לא היה רק היסוד הדק הנקרא תהו ומוכן לקבל צורות שונות הנקרא בהו. ומהראשית הזה ברא אלהים את השמים ואת הארץ וכדברי ר"ה בשם ב"ק אלולי שהדבר כתוב א"א לאומרו בראשית ברא וגו' מנין הן והארץ היתה תהו ובהו ע"כ. מ"מ הדורש זה ברבים הוא פוגם ביוצר בראשית. כי לאו כל מוחא סביל דא ובני אדם הם עלולי השגיאות ויבואו לחקור במה שלפנים ובמה שלאחור ויאמרו כי גם החומר הוא קדום כקדמותו ית'. וזה שהביא המשל מהמלך שבנה פלטן במקום הביבין ובמקום האשפה כו'. הלא לנו רק להתפלא על כליל הדרת הפלטין. ולא לספר את האשפתות אשר היו לפניו. כן לפנינו בני אדם רק לחקור ולהתבונן בפלאי היצורים. ולא לדבר מהחומר אשר ממנו נוצרו אחרי כי גם החומר הזה נברא מאפס ומאין המוחלט:

Paragraph 6

<b>עמיקתא זו גיהנם כו'.</b> פשטא דקרא הוא כי הקב"ה מגלה לחכמים עמוקות ומסתרים. ומדריש פה על גיהנם וג"ע בשביל הדמיון שיש להוראת עומק וסתר על גיהנם וג"ע כמו שהביא מן הכתובים. וגם סוף הפסוק ידע מה בחשוכא ונהורא עמיה שרא מתאים ג"כ לדרש הזה כי הוא מגלה דברים הידועים גם לו:
<b>למחסה ולמסתור</b> והאי קרא מדריש בב"ב פרק הספינה על ג"ע. ומה שהביא שני כתובים על גיהנם וג"ע. ודרך הגמ' הוא לשאול מאי ואומר. י"ל משום דיש ב' מיני גיהנם וב' מיני ג"ע. הא' הוא גיהנם לי"ב חדש וע"ז מביא המקרא ולא ידע כי רפאים שם וגו'. והב' הוא הנצחי כמו לכופרים ודומיהם שיורדים ואינם עולים וע"ז מביא את הכתוב העמיק הרחיב מדורתה נשמתה כנחל גפרית בוערה ע"ד כי תולעתם לא תמות ואשם לא תכבה. וגם בג"ע יש שני מינים האחד עד שיפרד כל כחות הגופניות מהנפש וזה מיד אחר המות. וע"ז מביא את הכתוב למחסה ולמסתור וגו' והשני הוא הרוחני לגמרי אחרי אשר תנקה הנפש מכחות הגופניות וע"ז מביא את המקרא תסתירם בסתר פניך שהוא הרוחני לגמרי ועי' בזה בשער הגמול להרמב"ן ובמגן אבות ח"ד:
<b>אלו מעשיהם של רשעים כו'.</b> הנה דרכי הרשעים העקלקלות רבות הנה. לכן יתוארו גם בתארים רבים עמיקתא. מסתרתא וחשוכא. אבל דרך הצדיקים אך אחת היא וזה הישרה והבהירה לכן נקראת רק בשם אחד נהורא:
<b>ונהורא עמה שרא</b> אלו הצדיקים שהם חביבים לפניו. וכן לפי הדרש כי נהורא קאי על ג"ע ג"כ עמדו הוא כי זה חפצו אחרי שהוא הטוב ומטיב. אבל הרשעים וגיהנם רחוקים ממנו. כי לא יחפוץ ה' לא ברשעים ולא לענשם לולא מדת הדין המחייבת לענשם:
<b>דכתיב וארח צדיקים כאור נוגה.</b> ויען דבא בכ"ף הדמיון וס"ד דנדמו רק כאור ולא אור ממש לכן מביא הכתוב אור זרוע לצדיק דהוא אור ממש:
<b>זה מלך המשיח</b> ונאמר עליו עמה שרא כדאיתא בירוש' ברכות פרק ב' ובאיכה רבתי מיום שחרב ביהמ"ק נולד ויושב אצל הקב"ה שמור ומזומן ומה שאמר הכתוב לפני זה ידע מה בחשוכא קאי על מעשי הרשעים ומפרש את הכתוב בשביל שיודע ורואה את מעשי הרשעים לכן נהורא זה משיח עמיה שרא ולא יתננו לבוא ולגאול את עמו ויען כי שלשה דברים אלו מכוסים ונעלמים מבני אדם. כי אין אדם יודע אם חלקו יהיה בג"ע או בגיהנם ואין אדם יודע מי הוא הצדיק ומי הוא הרשע. ורק ה' הבוחן לבבות הוא יודע. וגם היום מתי יבוא הגואל לא נודע רק להקב"ה לבדו. לכן מדריש הכתוב ידע מה בחשוכא לפי שלש הלשונות האלה. על ג"ע וגיהנם על מעשי הרשעים והצדיקים ועל משיח צדקנו:
<b>הוא גלא עמיקתא כו'.</b> פי' כי לפני זה היו צפונים הדברים ברמז ולא הבינו רק אנשי רוח יודעי בינה ואח"ז פירשו הכתובים ויבינו הכל. ומביא לראיה כי מתחלה אמר בראשית ברא אלהים את השמים ולא ידענו כיצד היה בריאתם ובאיזה תמונה נבראו ונתפרש ע"י ישעיהו הנוטה כדוק שמים וימתחם כאהל לשבת כי השמים מקיפים את הארץ מכל צדדיה ומכסים אותה כמו מכסה לאהל. וכן ואת הארץ ולא פירש אופן הבריאה וגם את האור לא פירש. ורק מהכתובים ידענו כי בראשונה ברא חומר דק מן הדקים וזה השלג שתחת כסא הכבוד ואור דק מאד אשר יקיף את כסא כבודו. ומהשלג שתחת כסא הכבוד נברא השלג התחתון. ומהשלג התחתון ברא את הארץ ולפ"ז הארץ היא בריאה שלישית. וכ"ה באור:

Paragraph 7

<b>ראש דברך אמת כו'.</b> בא לתרץ למה לא כתיב אלהים ברא בראשית או בראשית אלהים ברא את השמים ואת הארץ. אמנם יען כי שם אלהים הבא בלשון רבים נתן מקום לכופרים לאמר הרבה רשויות יש. אבל תשובתם בצדם כי בראו אין כתיב כאן רק ברא בל"י וזה ראש דברך בא להראות לנו דבר אמת כי הוא אל אחד. וזה שמביא את הכתוב וה' אלהים אמת ולעולם כל משפט צדקך. כיון שאלהינו הוא אמת ויחיד הוא אז גם בבוא רעה על האדם יצדיק עליו את הדין ולא יטעה לומר עוד כי יש אל אחר המרע לכל. אבל אחד ואמת הוא:

Paragraph 8

<b>כך התורה קדמה.</b> פי' כיון דהתורה קדמה לבריאת העולם כדאמרינן לעיל. וע"פ חוקי התורה נבנה העולם. לכן כמו שיש שש קדימות בכל בנין. בא שלמה לרמז שש קדימות גם בתורה אשר בה נברא העולם וכ"ז דרך אסמכתא:

Paragraph 9

<b>צייר גדול כו'.</b> הוא האמין בחומר קדום אשר ממנו ברא בריאות רבות מוחלפות. ולא האמין בה' כי הוא ברא את החומר מאפס המוחלט. ומביא תהו ובהו וזה על החומר הקדמון המקבל כל צורה. ואח"ז מונה את הד' יסודות אש רוח מים ועפר. כי החושך הוא יסוד האש. ויען שהאש היסודי היא חשוכה ואיננה מאירה בלילה. אף כי היא נמצאת גם בלילה וכמ"ש הרמב"ן לכן מקרי חשך ואח"ז מונה רוח ומים. ותהומות זה יסוד העפר. והוא האמין בקדמותם ור"ג הוכיח לו מן הכתובים כי כל אלה נבראו. דכתיב עושה שלום ובורא רע ועושה שלום הוא השתלמות הדברים בצורתן ורע הוא חומר היולי להיותו הוא לבדו מצד ההעדר הדבק בו סבת כל רע. וכן נמצא בריאה אצל מים ורוח. וגם בעפר מדכתיב באין תהומות חוללתי מוכח כי התורה קדמה רק בזמן הבריאה ואח"ז חוללה הארץ:

Paragraph 10

<b>מה בי"ת זה כו'</b> אע"ג דאמרינן בסנהדרין כ"ב דמתחלה נתנה התורה בכתב אחר ורק עזרא שינה את הכתב לכתב אשורית. ותמונת הב' בכתב עברי הלא שונה היא מכתב אשורי [ובאמת שוות הנה בתמונתן ורק בכתב עברי היא כפופה ועגולה קצת למעלה] אמנם כבר כתב הריטב"א ואחריו מפרשים רבים. כי מחלקותם שם הוא רק בכתב של ספרי תורות אשר כתבו כל ישראל לעצמם אבל הלוחות וס"ת שבארון הכל מודים שנכתבה בכתב אשורית. וא"ש הדרש הזה אליבא דכ"ע:
<b>ופתוח מלפניו כו'</b> כך תפתח פיך לחקור רק במה שלפניך מיום שנברא העולם אבל בשאר הצדדים כמו למעלה ולמטה ומה שהיה לפני בריאת האדם ומה שיהיה לאחר הבריאה תסתום פיך לחקור בהם כי הם מכוסים ונעלמים מלפניך:
<b>להודיעך שהם ב' עולמים כו'.</b> משום שהעוה"ב לא נזכר מפורש בתורה לכן בקש רמז ע"ז. ולא חפץ בדרש שלפני זה משום דיש מי שסובר שהכתב נשתנה כמו שהזכרנו לעיל. ובחר לבקש רמז פשוט אליבא דכ"ע:
<b>שהוא לשון ברכה.</b> וזה סימן טוב וברכה לעולם. אע"ג דמצינו ב' גם לקללה כמו בוקק. בתה. בתק. וכדומה מ"מ ברכה וקללה שמות כוללים הם לכל הטובות והרעות. ומה שיש שרשים בבי"ת לענינים פרטים לא קפדינן:
<b>ולמה לא באל"ף.</b> ואע"ג דנתן טעם על הב' שהוא ברכה מ"מ אם לא היה הא' מלשון ארור לא היתה נדחית מפני הבי"ת. משום שהוא אות הראשון וגם הוא מורה על אחדות הבורא:
<b>ד"א למה לא באל"ף כו'.</b> כי הטעם שנאמר לפני זה שבאל"ף הוא ארור לא הסתפק לו כיון דהוא רק סימנא בעלמא ולכן מוסיף שלא ליתן פ"פ לטועים האומרים אין ישועתה לנפש באלהים אשר אין לו חפץ בתבל כיון שבראה בא' שהוא לשון ארור וגם עתה שנברא בברכה יאמר הקב"ה הלואי שיעמוד. כי כן רצוני יאמר ה' שיזכו בני העולם לקיימו ולהעמידו בברכה:
<b>היתה האל"ף קורא תגר.</b> זה רק דרך משל. והכוונה ללמד לנו כי הקב"ה עשה הכל בסדר נכון כאשר יאות. ותמים פעלו ואין עול בו. כי יגמול טוב גם לנדחים לעשוקים ורצוצי משפט:

Paragraph 11

<b>צופים אמרום.</b> ע' מ"כ בשם רש"י. והתינוקות שדרשו מנצפך ולא כמנפץ צ"ל שהמה דרשו באמת כסדר האלפא ביתא והמדרש שנה הסדר שם להשוותו אל דברי ר"ס בשם ריב"ל:
<b>הלכה למשה מסיני</b> פי' שהצופים לא חדשו דבר רק הביאו בפיהם הקבלה מסיני. ור"י פליג וסובר שהצופים התקינו ובגמ' הקשו ע"ז והא אין נביא רשאי לחדש דבר ותירצו שכחום וחזרו ויסדום:
<b>מה טעם כתיב מ"ם מ"ם.</b> כלומר למה נכפלו דוקא הני אותיות ולא שאר אותיות שבאלפא ביתא. ומשני כי המימ"ן באים כפולים לרמז ממאמר למאמר וזה על תורה שבע"פ הנמסר מפה לפה. וזה היא הכוונה ג"כ בכפל אותיות הפ"א. מפה לפה. ואולי שם רמוז גלוי סודות התורה מפה לפה. ומכף לכף זה קאי על תורה שבכתב הנמסרה מיד ליד. ומנאמן לנאמן לפי פשוטו כמו שהקב"ה הוא אל הנאמן כן היה משה ציר נאמן לשולחיו. ואולי הכוונה על האמור במשה בכל ביתי נאמן הוא כי לפניו נגלו כל חמשים שערי בינה חוץ מאחד כדאיתא בנדרים: והחמשה טעמים אלה באו להגדיל מעלת נבואת משה על מעלות שאר הנביאים וכמו שמנאן הרמב"ם ז"ל בהלכות יסודי התורה בפ"ז. הא' כי כל הנביאים נבאו בחלום או במראה ונבואת משה היה בהקיץ. וליתרון הזה אמר מכף לכף כי לקחת מכף לכף אי אפשר בחלום רק בהקיץ. הב' כי כל הנביאים נבאו ע"י מלאך במשלים וחידות ומשה נבא מפי הקב"ה וליתרון זה אמר מפה לפה כי הוא התנבא מפי הקב"ה בעצמו. הג' שכלם היו מזדעזעים בעת נבואתם ומשה היה כאשר ידבר איש אל רעהו. ועל יתרון זה אמר ממאמר למאמר וזה כאשר ידבר איש לרעהו. הד' כי כל הנביאים היו צריכים להכין עצמם לנבואה ומשה היה מוכן תמיד ומנבא בכל עת שירצה וע"ז נאמר מנאמן לנאמן ומצדיק לצדיק כי היה נאמן תמיד בצדקתו לקבל נבואתו מפי ה' שהוא אל הנאמן והצדיק בכל דרכיו:
<b>וי"ל עוד כי</b> באו לרמז בזה חמש תכונות שלמות ונשגבות אשר הן בהנותן זה הקב"ה ובהמקבל זה משה. ולכן זכה משה להיות נבחר לקבלת התורה מכל האדם אשר על פני האדמה. הא' להוכיח את העם באמרי נועם וטעם וע"ז נאמר על הקב"ה חכו ממתקים וכמו שמדריש ע"ז במדרש חזית ותכונה זו נמצאת גם במשה כמו שמצינו במחלוקת קרח ועדתו שעמל לפייסן ולקרבן באמרים נעימים וז"ש ממאמר למאמר. הב' להתנהג עם העם בחסד וברחמים ולפקח על צרכי כל אחד ואחד וכמו"ש על הקב"ה עושה משפט גר יתום וגו'. וזו נמצאת גם במשה כי דאג תמיד לטובת העם בכלל ובפרט (וע' בש"ר פ"ב) וע"ז אמרו מנאמן לנאמן כי גם הוא היה רועה נאמן לעדתו. הג' שיהיה נאה דורש ונאה מקיים ויצדיק גם עליו דין שמים לקדש שמו של הקב"ה וממנו יראו וכן יעשו. וזה היה גם במשה העניו מכל אדם וע"ז אמרו מצדיק לצדיק. הד' שיהיה פיו פתוח תמיד לדבר האמת והצדק. ולא ייעף ולא ייגע בתוכחתו. וזה נמצאת גם במשה וע"ז אמרו מפה לפה כי הקב"ה שם תמיד דבריו בפי משה. ומשה לא נלאה להגידם ולערכם לפני בני ישראל. הה' שלילת חמדת הקנינים שלא יקח שחד ולא יעות משפט. ומי היה נקי כפים כמשה אשר אמר לא חמור אחד מהם נשאתי ולא הרעותי את אחד מהם וע"ז אמרו מכף לכף. כי כפיו היו נקיים וטהורים כמו בהקב"ה כו' אשר לא יקח שחד:

Paragraph 12

<b>ר' יודן בשם עקילס כו'</b> בא לתרץ למה מתחיל בראשית ברא אלהים ולא אלהים ברא בראשית. כי לא נאוה הוא לאחר שם אלהים. ומשני כי בא להראות בראשונה כח בריאתו ואח"ז יתקלס באלהותו. ולא כבשר ודם המתקלסים בכבודם בטרם הראו מעשיהם. ומכ"ש שיבושו ויכלמו העובדי כוכבים הבוטחים באלילים אשר לא יוכלו לעשות כל פעולה כי גם לא ימישון בידיהם. וכן איתא לקמן בויקרא רבה פ' כ"ו אמרות ה' אמרות טהורות מלך ב"ו נכנס למדינה כו' אבל הקב"ה בתחלה פעל ולבסוף נתקלס שאינו מתקלס בעולמו אלא אחרי שכבר בראם והקדים טובו עמהם ע"ד מי הקדימני ואשלם. ולרמז זה בא בראשית ברא לפני אלהים:
<b>וענותך תרבני</b> כי טעמיה דר' יודן אשר הקב"ה איננו כבשר ודם המתקלס קודם שיפעל והקב"ה פועל מראש ואח"כ מתקלס. זה הטעם לא ברור הוא. כי בשר ודם אשר הוא ספק עושה ספק אינו עושה באמת אין לו להתקלס לפני פעולתו אבל הקב"ה אשר מעשיו ודבורו אחד הוא למה לא יתקלס באמת לפני פעולתו. ולכן אמר שב"ע כי רק מדרך ענוה לא הזכיר ה' שמו לפני שבחו. כי זה הוא חוטר גאוה להקדים השם תחלה וגם כי בזה מורה כי שמו הוא העיקר והשבח טפל ונמשך רק מצד עצמיותו אבל הקב"ה אינו כן:

Paragraph 13

<b>ת"ל קרבן לה'</b> ואע"ג דמצינו בפר כהן משיח לה' לחטאת (ויקרא ד' ג') וכן נמצא לה' לעולה (שם כ"ב י"ח) אך זה הוא רק לישנא דקרא ולא לישנא דהמקריב. כי המקריב לא יאמר בשני למדין רק לה' חטאת או חטאת לה':
<b>המחרפים והמגדפים כו'</b> לזה לא צריך לימוד מק"ו כי מפורשים הם בתורה וענשם בצדם. ובת"כ הגירסא יותר מבוררת דאיתא מכאן שאין מזכירין ש"ש לבטלה. ולזה באמת צריך לימוד כי פשטיה דקרא מן לא תשא את שם ה' אלהיך לשוא קאי על שבועת שוא:

Paragraph 14

<b>רבנן אמרי כו'.</b> בא לתרץ למה כתיב השמים והארץ בה"א הידיעה ומתרץ כי קאי על השמים והארץ אשר היו במחשבתו. ולפי דברי המדרש פה נראה כי השמים והארץ לא נבראו באפס זמן ברגע אחד וכדמשמע מהא דלקמן שניהם לא נבראו אלא כאלפס וכסויה שנאמר קורא אני עליהם יעמדו יחדו דא"כ פשיטא שהשמים והארץ נבראו כפי מחשבתו כיון שהמחשבה והבריאה היו ברגע אחד ואינו דומה אל המשל מהבנין שהביא אבל הוא סובר כמו שאמרו רז"ל בחגיגה פי' אין דורשין שהיה העולם נמתח והולך עד שגער בו הקב"ה. והיה זמן מה בין המחשבה ובין כלות הבריאה ולא נשתנה ממחשבתו. ור"א סובר דלענין מחשבה לא שייך שנוי כלל אבל בא לרמז על השמים החדשים והארץ החדשה כי גם המה היו כמוסים אצלו עד זמן שיראם:
<b>הארץ חדשה אין כתיב כאן כו'.</b> והא דלא מוכיח מקרא אין כל חדש תחת השמש וכמ"ש בשמ"ר פ' ט"ו וכי יש לעתיד לבוא חדשות והכתיב מה שהיה הוא שיהיה. מלבד דיש לומר דאגדות חלוקות הן ומדרש דידן סובר כי רק תחת השמש וזה בעוה"ז אין כל חדש אבל לעתיד יהיו חדשות. י"ל עוד כיון דאיכא דוגמתן בעוה"ז לא מקרי חדש ודוקא חידוש גמור לא יהיה. וכמו דאיתא בשבת דף ל' ע"ב גבי עתידה אשה שתלד בכל יום לגלג עליו אותו תלמיד אמר אין כל חדש תחת השמש א"ל בוא ואראך דוגמתן בעוה"ז כו':
<b>אכין ורקין כו'</b> פי' דנחום איש גם זו דריש כל אך ורק למעוטי בא. ואת וגם באים לרבויי. מה בא לרבות האי את השמים. ומשני דהאי את לא לרבויי בא אבל לגופיה איצטריך כדי שלא נטעה בפשט הכתוב לאמר כי שמים וארץ אלהות הן. והנה גם ברב לחץ ודחק לא יתפרשו הכתובים ע"ד הטעות הזה. ומלבד זה הלא אלהות לא יוכלו להבראות מעולם. ורק כי דברי התורה ברורים הם. לכך לא חפצה לדבר בלשון עלגים ולאמור בראשית ברא השמים והארץ אשר היה נושא במשמעו הטעות הזה:
<b>אתין וגמין רבויין.</b> הנה מלת גם נושאת במשמעותה דבר נוסף ורבוי אבל איך בא מלת את לרבות. והרמב"ן כתב כי את נגזר מהפעל אתא בקר המורה על ביאת דבר חדש. ואיננו מגזרה אחת עם אותי אותך הבאים בכנויים. וקרוב יותר לומר כי מפרש את כמו עם וכמו הנני משחיתם את הארץ. ולכן שוה הוא לגם ושפיר בא לרבות:
<b>ואם ריק הוא מכם.</b> יען דמכם הוא מיותר לכן דריש ריק הוא למעלה ולמטה. כי לא דבר ריק הוא ריק הוא מכם וכמו שדרשו בקדושין מפני שיבה תקום והדרת. תקום והדרת פני זקן ומפרש את הכתוב כי לא דבר ריק הוא בעצמותו אם תיגעו בו. כי אז הוא חייכם. ובאמצע הוא כמו מאמר המוסגר ריק הוא מכם אם לא תיגעו בו אז יהיה לכם הדבר ריק:
<b>לרבות חמה ולבנה כו'.</b> וה"ה לכל שאר צבא השמים. וכל יצירי האדמה. ומפרש את השמים עם השמים נבראו גם צבאם. ואת הארץ עם הארץ נבראו גם כל היקום אשר בקרבה. ונברא הכל ביום ראשון בכח ואח"כ יצא כל מין ומין לפועל ביום אשר קרא ה' אותם לצאת לפועל וכדאיתא לקמן במדרש פ' י"ב. וע"ש בדברינו ובפ"ג בע"ה:
<b>ר' תנחום בשם ר"ה כו'.</b> איידי דאייתי לעיל כי אם ריק הוא הוא מכם אם לא תיגעו בתורה לכן הובא המאמר הזה כאן כי בטוב העיון והיגיעה בתורה תכוונו דעתכם לדעת הבורא ית"ש. וכ"ה בירושלמי ריש פאה ע"ש:
<b>ר' דוסאי אומר מן ההורייה כו'.</b> כי בשלשה דברים נלכד האדם לפעמים. אם בדעת ובשכל. אם בנפש או בגוף. ועל לכידת הדעת אמר ר"ד כי ה' ישמרך מהלכד בהורייה התלויה בדעת. ועל לכידת הנפש בחטא ועון אמר ר' אבהו כי ה' ישמרך שלא יאונה לך כל עון ולא תבוא עבירה לידו. ועל לכידת הגוף אמר ר' לוי מן המזיקין שלא יזיקוהו אף כי אין ביד האדם להשמר מהם וכדאמרינן בברכות דף ו' וקיימי עלן כי כסלי לאוגיא כי המה מקיפין אותנו מכל צד:
<b>אם נתת מכיסך צדקה.</b> וזה כעובדא דרשב"י בויקרא רבה פ' ל"ד ובב"ב דף ט' זכה הלא פרוס לרעב לחמך לא זכה יאבד את כספו בענין רע:

Paragraph 15

<b>השמים נבראו תחלה כו'.</b> ונ"מ במחלקותם למסבר קראי כדאמרינן בפ"ק דיומא גבי כיצד הלבישן. דלמ"ד שמים נבראו תחלה בכ"מ שמזכיר שמים מקודם הוא כפשוטו. ואם מקדים הארץ תחלה צריכין אנו לבקש טעם למה הקדים את הארץ. ולמ"ד הארץ נבראת תחלה צריכין למצוא טעם על המקומות שמזכיר שמים תחלה. וזה אין קושיא דלדעתם שהשמים והארץ לא נבראו כאחד למה כתיב מאמר אחד [וזה בראשית שהוא ג"כ מאמר כדאיתא בגמ'] על שניהם ולא קבע שני מאמרים. מאמר על כל אחד. י"ל כיון שמתחלת הבריאה נבראו רק חומרם. ונשתלמו רק אח"ז כדכתיב לעיל סי' ז' ובחגיגה פ"ב שמתחלה ב' פקעיות כו' לכן לא החשיבם לקבוע מאמר בפ"ע על כל אחד. ועוד י"ל כיון דמ"מ אח"ז עמדו שניהם יחדיו והיו לאחדים לכן קבעם שניהם גם מתחלה במאמר אחד:
<b>שבתחלה עושה הכסא ואח"כ השרפרף כו'</b> באמת המשלים האלה לא מן הכסא לב"ש ולא מן הפלטין לב"ה לא יספיקו לבאר לנו למה ברא ה' את העולם באופן זה. כי גם אם החרש עצים צריך לעשות הכסא מתחלה כדי שידע אח"ז מקום ומדת השרפרף אשר מראש לא ידע. וכן הבונה ארמון צריך לבנות בנינו מתחתיתו ולמעלה. איננו כזאת במעשה הקב"ה היודע הכל מראש. ומעלה ומטה ישוו לפניו. אבל המה הביאו המשלים אחרי כי מצא ב"ש הכתוב השמים כסאי דמדמה בריאת שמים וארץ לכסא והדום. וב"ה דרש את הכתוב ביום עשות ה' אלהים ארץ ושמים כי זה כבונה פלטין לכן משוה כל אחד את בריאת שמים וארץ להאומנים והאומנות הנזכרים בקרא אשר כן חפץ הבורא לבחור בבריאתו אף כי לא יבצר ממנו לעשות הכל ביחד או להיפך. אמנם למצוא טעם ותכלית במחלקות ב"ש וב"ה י"ל כי דעת ב"ש הוא אשר יסוד הבריאה ותכליתה הוא כסא כבוד ה' והמלאכים ברואי מעלה. ולכן ברא ה' תחלה את השמים אשר זה הוא התכלית והעיקר. ומהם נשתלשלו ונבראו יצירי הארץ אשר המה טפלים לברואי מעלה. וב"ה סוברים כי תכלית הבריאה הוא האדם. ולכן ברא ה' בראשונה את הארץ וכל היקום אשר עליה המוכרחים לצרכי האדם ואת האדם. ואח"כ את השמים ברואי מעלה אשר בערך הבריאה המה נחשבים רק למדרגה שניה נגד האדם ולפ"ז אף כי כל אחד הביא כתובים לראיה לדעתו. אין לנו לבקש הוכחה בכתובים. כי קראי לא כמר דייקי ולא כמר דייקי. אבל עיקר מחלוקתם הוא בסברא הנ"ל. וכל אחד יתרץ את הכתובים המתנגדים לדעתו וסברתו כרוחב דעתו:
<b>כאלפס וכסויה</b> היצוקים בדפוס כאחד בעת עשייתן ואח"כ נחתכין במגרה וכמ"ש הראב"ד במסכת עדיות פ"ב משנה ה'. וכ"ה מסקנא דמילתא וכדאיתא בפר"א פי"ח ששרתה שכינה ביניהם והסכימו אלו עם אלו ששניהם נבראו בשעה א' וברגע אחד. אמנם מזה אינו מוכח כדעת הרב בח"ב פ"ל ודעת הרלב"ג שהבריאה היתה באפס זמן וברגע אחד נבראו. אף כי כן נראה מהוראת המלות. וכ"נ לכאורה בשוחר טוב מזמור נ' שאמר שניהם ביחד נבראו כו' ב"ו צר צורה ומתחיל בראשו וגומר ברגליו וכו' אבל הקב"ה כשהוא צר את האדם בבת אחת כו'. אמנם כבר הזכרנו בסי' י"ח ונזכיר עוד לקמן פ"ג סי' כ' ופי"ב סי' ג' כי יש מאמרים רבים בדברי רז"ל נגד דעה זו. ולפ"ז י"ל כי שניהם נבראו בהמשך זמן. ומ"ש כאחת נבראו ר"ל שבאותו רגע שהתחיל בריאת השמים התחיל ג"כ בריאת הארץ ושניהם היו נמתחים והולכים כל אחד לפי התיחסותו של זה עם זה ונשלמה בריאתם ברגע אחד. וכן מ"ש שצר האדם בבת אחת פירושו כי צורת כל אחד ואחד בכל חלקיו ובכל אבריו נצטיירה ברגע אחד. ולא היה צורת אבר אחד לפני השני. אבל ציור הצורות היה בהמשך זמן:
<b>יעמדו יחדו.</b> ובחגיגה פ"ב מתרץ הקרא לב"ש וב"ה מאי יחדו דלא משלפי מהדדי. והנה הראב"ע התעורר על ראיה זו דהכתוב לא קאמר ע"כ על הבריאה כי קרא אותם ביחד ועמדו. כי בטרם שנבראו למי יקרא. וע"כ הכתוב מדבר כי אחרי שכבר נבראו יקראם לפקודתו. והמה כעבדים נאמנים יעמדו יחדו לשמוע בקול ה'. אבל באמת מצינו הפעל קרא גם להוציא מן האין אל היש. וכמו קורא הדורות מראש. וזהו על צד ההעברה שקורא אל האין כאלו כבר נמצא לעשות את מאמר ה'. ויתפרש קורא אני אליהם. לשמים וארץ בדבור אחד מה שאין הפה של בשר ודם יכול לדבר. ויחדו יצאו מן ההעדר אל הויה:
<b>ששניהם שקולים.</b> הנה זה הוא מדרך המדרש להביא לראיה כל הדברים הדומים לענין זה אף כי היה סגי לו באחת. ומה שלא הביא כבשים קודמים לעזים כו' מלמד ששניהם שקולין כמו שהובא במשנה סוף כריתות. י"ל כיון דהביא משל אחד בעניני קרבנות מתורים ובני יונה די לו:
<b>ויתכן</b> למצוא טעם להני חמש ראיות שהביא ששקולים הם. משום דמשפטי הקדימה יש חמשה מינים וכמו שנפרש. ובא להוכיח מאלה החמשה כי השמים והארץ שוים ואין לאחד משפט אחד מהקדימות על השני. האחד הוא משפט הקדימה של הסבה על המסובב וכמו שהשמש המביאה אור. היא קודמת לאור. והאב קודם לבנו כי האב הוא סבת הבן. ואין הבן הוא סבת האב. וכן השמש היא סבת האור ואין האור הוא סבת השמש. ושלא תאמר כי בין הארץ והשמים יש ג"כ אחד סבה והשני מסובבת ויש משפט קדימה לאחד על השני לכן מביא כי גם אברהם יצחק ויעקב שקולים הם אף כי האחד הוא האב והשניים הם התולדה. השני הוא משפט הקדימה בכח. ולמשל אם איש בא בכח המשלחו. יש למשלח ולמפקד משפט הקדימה על הנשלח והנפקד. ושלא תאמר כי גם בשמים ובארץ. האחד מפקד על השני ויש לו משפט הקדימה לכן מביא ממשה ואהרן שהם שקולים אף כי אהרן בא רק ממשה אשר צוה עליו מפי ה': השלישי הוא משפט הקדימה בחשיבות כמו הנכבד על הנקלה. החכם על הסכל. ושלא תאמר כי גם בשמים ובארץ האחד חשוב מהשני ויש לו משפט הקדימה. לכן מביא מיהושע וכלב אף כי יהושע היה נביא והמוציא והמביא את ישראל ולא כן כלב בכל זאת שקולים הם. הרביעי הוא משפט הקדימה בזמן כמו הזקן על הנער. ושלא תאמר כי גם בשמים ובארץ האחד הוא קודם בזמן על השני ויש לו משפט הקדימה לכן מביא כי תורים ובני יונה שקולים הם אף כי התורים זקנים הם מבני יונה: והחמישי הוא משפט הקדימה במקום וכמו היושבים ראשונה במלכות קודמים להיושבים שנים ושלישים וכן בכל מקום ושטח יש חלק אחד הקודם למה שאחריו. ושלא תאמר כי גם בשמים ובארץ יש משפט קדימה לאחד על השני במקום. ולזה מביא מאב ואם השקולים. אשר משנשה שותפין שיש באדם. וזה הקב"ה האב והאם. האב הוא מהיושב ראשונה לפני האם כי הוא נותן מקודם הזרע ואח"ז האם הנותנת את הדם והאדום ובכ"ז שקולים הם. כן הוא גם בשמים ובארץ. סוף דבר כי לפני הקב"ה הכל שקולים אם יעשו את רצונו. אף כי לא ימלט אשר בערכם יש יתרון לאחד על השני מ"מ הקב"ה המביט על התכלית ותכלית כל דבר הוא למלא את פקודת היוצר. וכל הממלא את פקודתו שקול לפניו גם לרם ונשגב ממנו הממלא ג"כ את פקודת היוצר:

Chapter 2



Paragraph 1

<b>ר' ברכיה פתח כו'</b> כבר כתבו המחקרים כי כל הרעות וההפסד הבאים לעולם הוא מצד החומר המוכן אל ההפסד והבליה. להלביש צורה ולהפשיט צורה. וזה שבא לרמז והארץ מצד שהיא החומר לכן מעותדת היא אל תהו ובהו אשר היתה מקודם. וזה שמביא את הכתוב ראיתי את הארץ אשר עליה בא נבוכדנאצר לשומה לתהו ולהחריבה. והנה תהו ובהו כי מראשית היצירה היא עלולה לתהו ובהו. וכעין זה כתב רש"י ז"ל:

Paragraph 2

<b>שקנה לו ב' עבדים כו'</b> בא לפרש תהו ובהו מלשון תמהון ושממון וכמו תוה וקם בהתבהלה (דניאל ג' כ"ד) ובגמ' תהי בה וזה שהארץ תתמה אחרי שהיא נבראת בזמן אחד עם השמים. וגם הארץ נבראת לכבוד ה' ותגיד תהלתו כמו השמים. ולמה ישיגוה מקרים ופגעים רעים כמו היגיעה והעמל. וההפסד והמות אשר השמים לא ידעו מזה. וכמו שהביא המשל משני עבדים:
<b>התחתונים אם אינם יגעים כו'</b> נראה דעיקר התמהון הוא על אנשים שהם העיקר בארץ המתפרנסים בצער וביגיעה אבל לא על שאר בע"ח וכ"ש לא על הדומם והצומח אשר לא ייגעו ולא ייעפו. ואע"ג דגם השמים וכל צבאם ג"כ מתנועעים תמיד. אבל תנועתם המה משוערת במדה ובמשקל ואין בהם ליאות ועייפות:
<b>העליונים חיים כו'.</b> אף כי גם השמים כעשן נמלחו כמו הארץ כבגד תבלה ועל השמים והארץ אמר הכתוב וכלם כבגד יבלו (תהילים ק״ב:כ״ז) מ"מ יען כי ימי השמים ימשכו לאורך ימים אמר ע"ד ההפלגה העליונים חיים כמו לעולם משא"כ ימי האדם המה כצל וכציץ השדה יציץ ורוח עברה בו ואיננו:
<b>והתחתונים מתים</b> הנה ריב"ס מתמיה רק על המות המכלה הכל. ולא על היגיעה כי העמל והיגיעה לא רעים הם בהחלט. ור"א לא יתמה רק על היגיעה המתמדת הממררת גם את ימיו הספורים. ולא על המות הטוב לישרים כי יובילהו אל חיי נצח ומנוחה:
<b>לבן מלך שהיה ישן ע"ג עריסה כו'</b> ר"ת מפרש כי הארץ תתמה לא בקנאתה על העליונים. כי הבחירה אשר נתנה לאדם בארץ תגביהנו במעלה יותר גבוה מהעליונים אם יבחר בטוב. אבל הארץ תתמה כי רעתי בקרבי היא הן אנכי עתידה להוליד את האדם אשר ממני יאכל וממני יגדל. ובבחירתו תבוא עלי רעה כי תקולל חלקי בעבורו:

Paragraph 3

<b>פתח קריא ברורות כו'.</b> ובא ללמד לנו כי אברהם היה תכלית הבריאה וכדאמרינן לקמן פי"ב סי' ז' בהבראם באברהם בזכותו של אברהם וכו' ולכן סבל הקב"ה חטאות הדורות שלפני אברהם כדי שיבוא אברהם ויקבל שכר כנגד כולם וכדתנן בפ"ה דאבות. ואע"פ ששת חנוך מתושלח ונח צדיקים היו אבל לא היו כדאים להציל את הדורות בזכותם. וגם המה לא יגעו להביא את בני אדם תחת עול מלכות שמים כמו שעשה אברהם שהקריא את שם ה' בפי כל הבריות והאיר את העולם כלו באור אל אחד. ומה שמנה רק אדם הראשון קין אנוש ודור המבול. אף כי דורות רבים מלבדם נלכדו בפשע אבל המה מפורש כי נלכדו בחטאת עבודת כוכבים על אדם הראשון אמרו רז"ל כי הואיל הלך אחרי צו וכדאיתא בסנהדרין פ' א' ד"מ. ועל קין איתא בתוספתא שאמר לית דין ולית דין ודור אנוש מפורש בקרא. וכן דור המבול אמרו לאל סור ממנו. ולפ"ז מלבד כי חטאו במעשיהם חטאו עוד והחטיאו רבים באמונתם הכוזבה:
<b>שהיה ללמה</b> פי' שנאבד באפס זמן כי באותו יום שנולד באותו יום חטא וקבל עונשו כדאיתא לקמן פי"ח:
<b>לאור יום זה יעקב</b> ולא זכר יצחק וישמעאל כי רוב העמים יצאו מיעקב ועשו:
<b>ויהי ערב ערבו של שעיר כו'</b> כי כשזה נופל זה קם לכן כשהגיע ערבו של שעיר בא בקר של יעקב וזה שאמר יום אחד שנאמר והיה יום אחד וגו' כי ביום המיוחד הזה יבוא הערב לשעיר והבקר ליעקב וכמו שמסיים והיה לעת ערב יהיה אור. ולפי' זה דריש יום אחד על כל היום כי אז יתחלף הערב לבקר. וד"א שמפרש יום אחד זה יוהכ"פ מפרש יום אחד על הבקר לבד כי אז ישראל קדוש וטהור ואין לו מקטריגים ומשפטם בבקר יצא כאור בקר:

Paragraph 4

<b>ר' שמעון בן לקיש</b> פתר קריא כו' הוא סובר כי עיקר הבריאה הוא בשביל משיח שאז תמלא הארץ דעה את ה' ולכן לא הביט על שנות הבינים המלאים עושק ועמל כי יבוא יום אשר אור ה' יאיר את הארץ:
<b>שהחשיכה עיניהם כו'.</b> כי גזירתם היתה להעביר על דת כמבואר במגילת אנטיוכוס:
<b>כתבו על קרן השור</b> ע' בתנחומא פ' תזריע והכוונה כי הכפירה תהיה מפורסמת גם במקניהם וקנינם:
<b>מאין הרגלים</b> פי' מאין תבוא ולאן פניך מועדות כי כה נטרדת. וכפירש"י בחגיגה מאין ולאין. וכשהשיב לו מעיין הייתי לא האמין כי בשביל העיון נטרד כה עד שאמר לו מסתכל הייתי במעשה בראשית ועיון עמוק כזה באמת מטריד את האדם למרבה:
<b>בין מים העליונים למים התחתונים כו'</b> הוא סובר כי גם הרקיע ומימי אוקינוס נשקי אהדדי כאשר נראה מקצת דברי רז"ל. והמים העליונים אשר מעל לרקיע מקיפים את הארץ כקשת. ותחת הכיפה וזה באמצע העולם גבוהים מאד. אבל בקצות הארץ. וזה במקום הצירים קרובים הם ורק מרחק קל יבדיל ביניהם:
<b>ורוח אלהים מנשבת כו'</b> ואע"ג דהכתוב הזה נאמר ביום ראשון. ובין מים למים הבדיל ה' ביום שני אבל הוא סובר כי ביום הראשון מספר הכתוב בקצרה כלל הבריאה ונכלל גם במרחפת את אשר פרט ביום השני:
<b>מרחפת כעוף כו'</b> בירושלמי פ' אין דורשין איתא נאמר כאן רחוף ונאמר להלן על גוזליו ירחף מה להלן נוגע ואינו נוגע כו':

Paragraph 5

<b>רבי אבהו</b> ור"ח רבה כו' להבין דברי השלמים האלה י"ל ע"פ מה שנודע העמל אשר עמלו המחקרים ליישב איך תקומנה הבחירה באדם והידיעה בה' יחד. כי אחרי אשר יודע הקב"ה עלילות מצעדי גבר ומחשבותיו מראש ועד סוף. הלא אי אפשר למצוא עוד מקום אל הבחירה לעשות או לחדול. ולכן תעו האנשים להכחיש באחת מהן או בבחירה. ואומרים כי מעשי בני אדם מוכרחים הם מידיעת הבורא. או כי יכחישו בידיעה ואומרים עזב ה' את הארץ ונשענים בזה בסברתם הכוזבה. הא' מה שעינינו רואות כי מקרה אחד לצדיק ולרשע. ולמה ברא הקב"ה את הרשעים העתידים לחטוא. והב' מהמפורסם כי עשה הקב"ה נפלאות לישראל להוציאם ממצרים ולהביאם אל הארץ ולבנות להם בית הבחירה. ואח"ז בחטאם גורשו מארצם ונחרב הבית הלא יהיו מעשי ה' לריק. אמנם באמת הקושיא בין הבחירה וידיעה כבר השיב הריב"ש ע"ז בטוב טעם כי אין ידיעת ה' מכרחת את האדם לפעול טוב או רע. אבל הוא יודע מראש במה שיבחר. ואם יבחר בהפך אז גם ידיעת ה' היתה לאותו צד של בחירתו. וטענתם מהרשעים והצדיקים בא ר"א לרמז בהכתובים של מעשה בראשית כי יודע ה' דרך צדיקים מראשית היצירה. ודרך הרשעים אשר אחריתם הוא לאבדון ולהכרית. אבל הידיעה הזאת לא תכריח את האנשים לעשות כמעשיהם אם טוב ואם רע. וכנגד טענתם מהמפורסמות למה עשה ה' נפלאות לריק אמר ר"ח רבה כי באמת ראה הקב"ה מראש את כל התהפוכות אשר יעברו על בית המקדש. אבל באחרונה יקום על תלו. והתהפוכות האמצעיים מוכרחים הם לתיקון מין אנושי. או כי חפצו נשגב ונעלם הוא מדעת אנוש:
<b>אבל איני יודע כו'.</b> תמוה הוא איך יעלה על הדעת לאמר כי ה' חפץ במעשה הרשעים. וי"מ כי שאלתו הוא אם ה' חפץ ברשעים שיעשו תשובה או בצדיקים גמורים ולפי מה שמסיק סובר המדרש שצדיק גמור חשוב יותר מבעל תשובה. אבל פשט הדברים הוא דשואל למה לא רמז הכתוב פה את הטוב בעיניו וכדרך הכתובים בכ"מ וזה שמשיב כי זה הרמז הוא בקרא וירא אלהים את האור כי טוב. וי"ל עוד כי לא יאמר האדם הלא נודע ה' בארץ כשיעשה משפט ברשעים כמו שנודע בעת שגומל טוב לצדיקים. ולכן ס"ד שישוו לפניו מעשי הרשעים כמעשי הצדיקים לזה אומר כי לא יחפוץ ה' במות רשע כי אם בשובו מדרכיו וחיה וטוב לו אם יהיו הכל צדיקים. או די"ל כיון דבא בראש להצדיק את הבחירה והידיעה מוסיף עוד לאמור פן יבוא איש נתעה ויאמר כיון שראה הקב"ה הכל מראש הלא גזירה קדומה לפניו ואין עונש לרשע. לכן אמר כי ה' ראה את מעשי הצדיקים מראש כי טוב ויש שכר להם. וממילא מוכח לרשעים ההפך:

Chapter 3



Paragraph 1

<b>האורה נבראת תחלה.</b> ויתפרשו הכתובים בראשית כלומר לפני בריאת שמים וארץ וקודם שהארץ היתה תהו ובהו וגו' ויאמר אלהים מראש יהי אור ויהי אור. ולפ"ז קדמה האורה לא לבד לפני שמים וארץ אבל גם לפני תהו ובהו וחשך. וצ"ל לדבריו דהאורה שנבראת ביום ראשון איננה המאורות הנבראים ביום הרביעי אבל אורה אחרת היא וגנזה הקב"ה לצדיקים לעתיד לבוא כדאיתא לקמן פי"א. ור"נ מפרש הכתובים כפשוטם כי בראשית ברא אלהים את השמים ואת הארץ ואח"כ ויאמר אלהים יהי אור:
<b>והנה</b> בעל מגלה עמוקות כתב כי האורה הוא הצורות. והעולם הוא החומר. ומחלקותם אם הצורה קודמת במעלה על החומר. או החומר באשר שהוא תמידי וקיים ולובש צורות ופושטן. לכן החומר קודם במעלה וזה דרך דרש אבל קרוב יותר לפרש כי האורה הוא העוה"ב ועולם הגמול והעולם הוא עולם הזה ועולם המעשה ומחלקותם הוא בזה. ר"י סובר כי העוה"ב אשר הוא התכלית בבריאה לכן הוא קודם במעלה ונברא תחלה ולזה אמר משל לבונה במקום אופל כו' פי' כיון דהעוה"ז הוא מקום אפל ותכליתו הוא אור העוה"ב לכן האור נברא תחלה. ור"נ סובר כיון דלא יזכה האדם לאור עוה"ב בלי מעשים טובים מקודם בעוה"ז לכן הסבה קודמת למסובבת וכמו שהפלטין קודם לנרות הבאים אחריו להדרו:
<b>לידע איך הוא קובע כו'.</b> לא שהקב"ה צריך לזה ח"ו וגם האורה לא נבראת רק לצרכי העולם. אבל כיון שבחפצו היה לברוא את האורה לעולם אמרינן מסתמא נהג כמנהג הבונים:

Paragraph 2

<b>לא בעמל לא ביגיעה</b> אחרי כי במאמרו ברא הכל ולא במעשה לכן א"א לומר כי יש ליאות ועמל ואף כי זה מובן לכל מ"מ כיון שהוא היסוד והעיקר באמונה לכן ביאר דבריו להוציא מלב הטועים. ואולי בא לרמז בזה כי הבריאה לא היתה לא בפועל הטבע ולא בהכרח. וכאשר יחשבו הכופרים. אשר בהם שייך עמל ויגיעה. אבל העולם נברא ברצון ובחפץ הבורא. וברצון לא שייך עמל ויגיעה:
<b>אלא ויהי אור.</b> כיון דויהי מורה על צרה כדלקמן פמ"א. והאור הלא שמחה היא היה לו לכתוב והיה אור ומשני כבר היה כלומר כי באפס זמן נברא לכן כתיב ויהי ולא והיה כי והיה משמע על המשך זמן ולפ"ז ע"כ לא נהירא ליה התירוץ שאמר שם לכן כתיב ויהי משום שנגנזה:

Paragraph 3

<b>רשב"י פתח כו'</b> פי' הדברים אף כי האור נגנז אח"ז מ"מ שמח ה' במענה פיו כי בעתו היה טוב:

Paragraph 4

<b>מהיכן נבראת האורה.</b> כיון שהאורה הזו איננה האור היוצא מהמאורות ונברא ביום הרביעי. אבל היא אורה שאינה נתפסת בחומר. לכן ישאל על מקורה שיצאה ממנו. ואומר כי היא היתה מזיו אלוה. וזו האורה נגנזה לע"ל כיון שהעולם לא היה כדאי להשתמש בה:

Paragraph 5

<b>כנגד חמשה חומשי תורה</b> כי התורה נקרא אור כדכתיב כי נר מצוה ותורה אור. ואמר על ס' בראשית שבו נתעסק הקב"ה וברא את עולמו פי' שבו נזכר מעשה השמים והארץ. כי באמת אמרינן לעיל ואהיה אצלו אמון כי כלל התורה היתה כלי אומנתו בבריאת העולם. וזה שאמר יהי אור שה' גזר שהעולם יצא לאור המציאות. ועל ספר שמות אמר ויהי אור שהיה אור לישראל. ועל ספר ויקרא אמר וירא אלהים את האור כי טוב כי הוא מלא הלכות ואין בו ספורים כלל. ועל הלכות אמר הכתוב כי לקח טוב נתתי לכם. ועל ספר במדבר אמר ויבדל שבו הבדיל בין יוצאי מצרים אשר בחשך הלכו לבין באי הארץ שראו אור החיים. ועל מ"ת ששנה בו דברים שיש בו הלכות הנאמרו כבר וגם חדשים אשר לא נאמרו בראשונה לכן אמר ע"ז ויקרא אלהים לאור יום כי אור ויום המה ג"כ כפולים להוראת האור. וזה על האור אשר כבר האיר בספרים הראשונים ועל אור החדש כתיב יום:

Paragraph 6

<b>לא הוא אור ולא הוא יום.</b> ולתירוץ קושיא זו מייתי הא דבסמוך ונמשך עד מאמר ר"י ור"ל ומפרשי כי ויקרא אינו על קריאת שמם בלתי על קריאת וקביעת זמן. כי לאור קבע הקב"ה זמנו לשמש ביום. ולחשך קצב הזמן לשמש בלילה. שמתחלה היו מתערבים בתחומיהם:
<b>להאיר ביום אינה יכולה כו'</b> ופליג על האי טעמא דאמר לקמן שנגנזה בשביל הרשעים. ולפ"ז אנו צריכים לומר כי האור הזה נברא עתה לא בשביל שבעת הזאת היתה שעת הכושר לבריאתו ואח"ז נגנזה בשביל מעשי הרשעים וכדאמרינן לקמן. אבל הטעם הוא כיון שמימי הבריאה אין כל חדש ולא יוציא עוד הקב"ה יש מאין רק יש מיש לכן נברא בתחלת הבריאה בעת שהוציא הקב"ה הכל מאין ונגנז ואח"כ יוציאנו יש מיש:
<b>שהיא מכהה ג"ח.</b> ובריאת החמה מוכרחת היא לבשל הפירות וכדכתיב וממגד תבואות שמש. ואם תשמש יחד עם האור הזה תהיה כשרגא בטיהרא וגנאי הוא לה. כדאמרינן בפ' אלו טריפות. והתירוץ הזה היה יכול לומר גם על הלילה כי מכ"ש שיכהה גלגל הירח והכוכבים אך עדיפא מזה משני:
<b>והיכן הוא כו'.</b> פי' כיון דלא נגנזה בשביל הרשעים רק נגנזה שלא תכהה ג"ח מקשה לאיזה תכלית נבראת עתה ומשני כמו"ש למעלה:
<b>מתוקנת לצדיקים כו'.</b> וכיון דאור החמה יגבר שבעתים לא תכהה עוד בשביל האור הזה:
<b>ולא שלשה הן</b> וחולק על מה דאמרינן לקמן פי"א כי האור הזה שמש גם בע"ש ובשבת:
<b>ר' זעירא בריה דר"א דריש כו'.</b> דקשה להם כי ויבדל נופל רק על דבר שנתערבו יחד כמו תערובות במשקים או בדברים דקים כמו עפר ואבק. ולא על אור וחשך שהם רק מציאות והעדר ובמקום שיש אור אין חשך. וגם במה שאמר וירא אלהים את האור כי טוב ויבדל וגו' משמע דהבדלה באה בשביל שהוא טוב ובאמת לא חפץ הקב"ה כי יהיה ערבוביא בעולמו גם בלי סבת הטוב וכמו שנאמר גם בדשא ועשב למינהו. לכן אמר ר"ז כי בא לרמז על הבדלה של מוצאי שבת שמבדילין בברכה בין האור והחשך בעת שיאותו לאורו ורואין אותו כי הוא טוב. וריב"ס מפרש כי הבדיל לו בשביל שהוא טוב. וכאלו כתיב ויבדל לאלהים כי ברכת הבדלה לא נזכרת כלל בכתוב. ורבנן אמרי שזה אינו נכון כי הקב"ה לא צריך כלל לאור הנברא ולכן מפרשי וירא אלהים את האור כי טוב ואין העולם כדאי להשתמש בו לכן ויבדל אלהים את האור לצדיקים. ור"י ורשב"ל מפרש ויבדל כהוראתו כי האור והחשך היו אדוקים זה בזה במחלוקת. והאחד בא בתחום השני. וירא אלהים את האור כי טוב וראוי הוא שישמש ביום ולא יבוא החשך בגבולו. לכן ויבדל אלהים בין האור ובין החשך ויקרא לאור כי ישמש ביום ולחשך קרא לשמש בלילה:
<b>ידעת שחר מקומו</b> [קרוב לומר כי מפרשי ידעת כמו יעדת המורה על קצב והגבלה. וישאלהו האם אתה הגבלת מקום לשחר. ומצינו רבות בתנ"ך השרש ידע בהוראת יעד וכמו בטרם אצרך בבטן ידעתיך (ירמיהו א׳:ה׳) הוא יעדתיך וכמ"ש ובטרם תצא מרחם הקדשתיך. ועוד רבות]:
<b>אין הקב"ה מייחד שמו כו'.</b> כי הוא אינו חפץ במפלתן של רשעים וברעתם. ואף כי הרעה מוכרחת מצד המקבלים אבל שמו איננו מיחד על זה וע' לקמן פי"ח סי' ז' ובמגילה פ"ק ומי חדי הקב"ה במפלתן של רשעים. ואע"ג דמצינו בקצת מקומות שם ה' על הרעה. אבל שמה הא רק רעה זמנית אשר ממנה תצמח טובה נצחית:

Paragraph 7

<b>מכאן שהיה סדר זמנים כו'</b> פי' בעולמות שבנה לפני זה והחריבן. וכמו שמביא מיד אח"ז. שם היה גם סדר זמנים וסרה בזה תלונת הרב בח"ב פ"ל. והנה רש"ט מביא שם הגירסא והיה ערב אין כתיב כאן. ולפ"ז יתפרש כי והיה משמע על הויה הנמשכת בזמן וכתיב ויהי שמורה שכבר היה וכמ"ש למעלה בסי' ב':

Paragraph 8

<b>ר' ינאי כו'.</b> כבר דברנו בזה למעלה בפ"א סימן ז':
<b>לאור יום אלו מעשיהם של צדיקים.</b> אע"ג שכבר תארם באור. תארם ג"כ ביום ובקר כדי שיתוארו במציאת האור וזמניו ולהכרת שלמות צורותיהם. וי"ל עוד כי בג' בחינות יבדלו מעשי הצדיקים ממעשי הרשעים. הא' כי מעשיהם של צדיקים המה טובים ומעשיהם של רשעים רעים הם בעצמותם ולבחינה זו יתארם באור וחשך. הב' שהצדיקים יתבוננו וידקדקו במעשיהם לפי העת והזמן והרשעים כים נגרש ויעש מעשיהם בשרירות לבם. ולבחינה זו משוה אותם ליום ולילה שזמן ומעשה הצדיקים בהיר כיום. ומעשה הרשעים בלי הכרה ובלי השקפה כלילה. והג' שהצדיקים מוסיפים והולכים בטובתם והרשעים מתגברים ברעתם ולבחינה זו משוה את הצדיקים לבקר אשר ילך ויאור עד נכון היום. ומעשה הרשעים הוא כערב אשר אפילתו תתגבר עד חשכת הלילה:

Paragraph 9

<b>נתאוה הקב"ה כו'.</b> כי הוא סובר אשר עיקר הבריאה הם הצדיקים כדכתיב וצדיק יסוד עולם (וע' לקמן בפ' י"ב דיש חולקין ע"ז) ורק מפני הרשעים סילק שכינתו מהתחתונים כדלקמן פי"ט. וזה שאמר בהקמת המשכן אמר הקב"ה כאלו באותו יום בראתי את עולמי כי אז התחילה השותפות בתחתונים אשר התאוה הקב"ה בראשית הבריאה:
<b>ראשון למע"ב</b> מ"ש רש"י שיום א' בשבת היה ור"ח ניסן ובניסן נברא העולם קשה דא"כ אתי דלא כר"א דאמר בר"ה בתשרי נברא העולם לכן צריך למחוק זה וכן ליתא ברש"י בפ' ר"ע בשבת:

Chapter 4



Paragraph 1

<b>בנוהג שבעולם כו'</b> באמת אין זה פלא ביצירה. כי אם יכול הקב"ה לברוא יש מאין מכ"ש שיוכל לעשות תקרה וכסוי ממים. אבל בא לספר לנו כי נחזה נפלאות ה' גם במעשיו אשר עשה יש מיש. וגם כאשר כבר ברא הכל את השמים ואת הארץ מהאפס המוחלט. עוד עשה פלא אשר בשר ודם לא יוכל לעשות כי עשה קירוי וכסוי ממים. וזה שאמר גם בספר שמות פ' כ"ה בו"ד משהוא בורא את התחתונים כו' וכן לקמן בריש פ"ז גבי ישרצו המים שרץ נפש חיה. ולפ"ז סובר כי השמים הוא במים לבד. ולא במים ודבר אחר וכמ"ד בפרקין אש ומים:

Paragraph 2

<b>גלדה הטפה כו'</b>. שלפני זה לא היו שמים כלל אלא כל המים היו כאחד וכשאמר ה' יהי רקיע הוגלדה הטפה האמצעית שבמים אשר בארץ ונעשה הרקיע ולפ"ז חומר השמים וחומר הארץ אחד הוא. כיון שממים אשר בארץ נעשה הרקיע ודלא כהטבעיים האומרים כי חומר השמים הוא חומר חדש וכמ"ש ר"א לקמן בפי"ב כל מה שיש בשמים ברייתו מן השמים כו'. ומפרש בתוך המים בתוך ובאמצע המים [וע' ביומא דף ד' ע"ב דר"י תנא נאמר כאן בתוך כו']:
<b>ונעשו השמים התחתונים כו'.</b> ולפ"ז סובר כי ביום ראשון לא נברא רק האור כדאיתא לעיל והכתוב בראשית ברא אלהים את השמים וגו' לא בא לספר לנו סדר הבריאה וכמ"ש רש"י ז"ל. והרקיע אשר הוא השמים הנזכר ביום א' נברא ביום ב':
<b>לחים היו ביום א'.</b> וביום ב' לא נתחדש דבר רק נצטווה כי הרקיע יכנס בין מים למים ויבדל. ומ"ש יהי רקיע פי' כי יהיה לו הויה וז"ש יחזק הרקיע:

Paragraph 3

<b>כחלל שבין הארץ לרקיע כו'</b> י"מ כמו שהמרחק מן הארץ לרקיע הוא ת"ק שנה כן הוא המרחק משטח זה עד קצה המים העליונים. וכן יש גלגלים רבים זה על גב זה. ושיעור המרחק בין גלגל לגלגל הוא ת"ק שנה. ובעל מגן אבות לשיטתו פי' כמו שהארץ הוא חומר עב ולמעלה הימנו הוא חומר דק. כך חומר השמים נפרד ממנו כי הרקיע הוא חלק עב שהוגלד ולמעלה מזה הוא חומר דק כמו הרוח הממלא הריקות בין הרקיע ובין המים העליונים אשר נשארו בתמונה הראשונה וז"ש כחלל שבין הארץ וכו':
<b>וכשהוא אומר ובין המים אשר מעל לרקיע.</b> כתב הראב"ע ואין זה סותר למה שאמרו ביבמות פ' מצות חליצה מעל רגלו ולא מעל דמעל שלא יהא דבר חוצץ בינו לבין רגלו. דהתם המי"ם של מעל רגלו משרת במקום מן וא"כ נשארה מלת על המורה עליו ממש שלא יהא דבר חוצץ בנתים. אבל הכא משרת המי"ם של מעל במקום צד ופאה וכמו בית אל מים והעי מקדם וכאלו אמר ויבדל אלהים בין המים אשר מצד המעל של הרקיע. ולא שעל הרקיע ממש:

Paragraph 4

<b>תלוים במאמר</b> וכיון שתלוים במאמר ולא עליו ממש מסתברא כי יש גם מרחק רב ביניהם כמו שיש מרחק מן הארץ לרקיע:
<b>אפשר המים העליונים כו'.</b> הוא הודה שהקב"ה ברא את הכל מהאין בדרך פלא. אבל חשב כי מסר הכל אח"ז אל הטבע אשר הוא עושה ע"פ חוקיו הקצובים. וכיון דטבע המים הוא להיות נגרים ונוזלים שאלהו. איך לא יזל מגבוה. והראה לו כי כן חקי הטבע ולקח כלי מלא מים הנקוב מלמטה בנקבים קטנים ולמעלה יש נקב אחד גדול. ואם הנקב מלמעלה הוא פתוח אז יזלו המים מהנקבים למטה. לא כן אם יסתם היטב הנקב מלמעלה אז לא יזלו המים מהנקבים אשר למטה. והטעם בזה הוא מחוק הטבע. כי זה כלל גדול בטבע אשר אין ריקות בעולם. וכל מקום הוא מלא או בחומר או במים או באויר. והנה אם הנקב למעלה הוא פתוח אז יזלו המים מלמטה והכלי אשר יתרוקן מן המים יתמלא מן האויר השט למעלה מהכלי. אבל אם הנקב למעלה הוא סתום ואם יתרוקן הכלי לא ימצא האויר מקום לדחק ולבוא לתוך הכלי אז ישארו המים על מקומם כדי שלא ישאר מקום ריק בכלי. וזה אשר השיבו לו ר"מ גם אמת הוא כי הטבע שולט בכל לנגד עינינו אבל גם המים אשר מלמעלה אשר לא יזלו הוא מחוקי הטבע. ולקח הכלי מלא מים וכסה בטס של זהב וכסף ועוד מצא האויר מקום לבוא בסדקים ובחורים ונזלו המים וכאשר סתם באצבע לא מצא האויר מקום לבוא לכן לא נזלו המים ולכן גם מים העליונים אשר למעלה מהם גם אויר אין אשר ימלא מקום המים אם יורק. כי שמה קץ וגבול לעולם העשיה. לא ינועו ממקומם ולא יזלו למטה. כי אין אויר למלא הריקות אשר שמה. וזה שאמר אצבע של הקב"ה אשר שם קץ וגבול לכל דבר הממלא את עולם העשיה:
<b>אפשר אותו</b> שכתוב בו כו' שאלתו היתה כיון דהקב"ה לא יוגבל במקום ואיך הושם לו גבול בין בדי הארון. במקום קטן כזה והשיבו כמו שהצל נאצל מהגוף לפעמים בגדלותו ולפעמים בקטנותו כן האציל הקב"ה משכינת כבודו אור נבדל להשפיע על מקום בדי הארון. ורחב"א הוסוף כי השפעתו והשגחתו נראית בכל מקום גם בין שערות ראש איש:
<b>אפשר פלג אלהים</b> מלא מים מפרש פלג אלהים הוא מים העליונים ומשם יורד הגשם וכדעת ר"י לקמן בפי"ג סי' ח' וכן תרגם המתרגם וכן איתא בפ"ק דתענית מאי פלג אלהים מלא תנא כמין קובה יש ברקיע שממנה גשמים יוצאין. לכן שאל למה לא יתמעטו המים שם. והביא לו ר"מ דמיון מזיעת האדם היוצאת תמיד ותתמלא שנית מקרבו כך מעין אלהים העומד בנס למעלה בשמים הגשמים היוצאים הם כזיעה אשר מקרבו יתמלא:

Paragraph 5

<b>ומחמת הבריכה כו'.</b> פי' כיון דהרקיע הוא כבריכה העוצר המים בקרבו והרקיע הוא של אש לכן מתחממים המים ומזעת. וכ"ה בפר"א:
<b>שהוא מורידן במדה.</b> זה אין לו קשר כלל למה שלפניו. וע' לקמן פי"ג דאחד דרש כי יגרע נטפי מים שממניען אלו את אלו וריב"ש אומר שהוא מוריד במדה. וגם פה חסר וצ"ל דר"י מביא לראיה דמעשה נסים הם מהכתוב כי יגרע נטפי מים שהקב"ה מונע הטפות המלוחות והמתוקות שלא תתערבנה יחד וריב"ש דחה ראיתו כי הכתוב זה בא ללמד לנו רק שהקב"ה מורידן במדה ופי' כי בר"ה נגזר על הגשם כמה ירדו באותה שנה. ויליף גז"ש כי יגרע מן ונגרע מערכך כמו ששם הוא בערך ומדה כן הכא:
<b>כעוביה של ארץ כו'.</b> משום דעסיק בקרא ויהי רקיע מביא הכא. וגם למ"ד כטס דורש רקיע מלשון טס וכדאיתא בפ"ק דירושלמי ברכות תרקיע עמו לשחקים תרקיע מלמד שהן עשויין כטס:

Paragraph 6

<b>זה אחד מן המקראות כו'.</b> כי גם במאורות ובחית הארץ ובארץ כתיב הפעל עשה וכן כתיב וירא אלהים את כל אשר עשה ועל כולם השתאה איך שייך הפעל עשה על אומר ודברים והכתוב ויעש אלהים הוא אחד מהכתובים האלה. ואע"ג דבכתוב שהביא בדבר ה' שמים נעשו כתיב ג"כ הפעל עשה אבל שמה הוא בנפעל וקאי על הנבראים ולא על הפועל והבורא:
<b>כי ערוך מאתמול תפתה.</b> והגיהנם נקרא תפתה לפי שכל המתפתה ביצרו נופל בה כדאיתא בפ"ב דעירובין. וכיון דהגיהנם הוא רע לכן לא נאמר עליו כי טוב. והא דמדריש לקמן בפ"ט כי טוב מאוד זה הגיהנם. זה מדבר מעונש הרשעים אשר גם זה טוב לבני אדם ליסרם כי יצדקו. אבל בריאתו לא טוב הוא. כי טוב היה אשר לא ירשעו ולא יברא הגיהנם ליסרם. והטעם שביום ב' נברא הגיהנם כי אז נבראו המלאכים אשר משרתיו אש לוהט וגם בב' יצאה האש וליחכה את פני הרקיע כדאיתא לעיל. ולכן נברא אז גם אש של גיהנם:
<b>לפי שלא נגמרה מלאכת המים.</b> ואע"ג שנגמרה מלאכת הרקיע ביום ב' ולמה לא נאמר טוב על הרקיע מ"מ כיון שגם הרקיע הוא ממים כדאיתא לעיל. וכל שלא נגמרה מלאכת המים לא נגמרה גם מלאכת הרקיע בכללו:
<b>לפיכך לא כתיב בהן</b> כי טוב והא דכתיב ביום שלישי כי טוב על יקוו המים. י"ל שהטוב קאי רק על ותראה היבשה שנמשכה מהם ולא על מלאכת המים:
<b>משל למלך כו'.</b> ויען שה' נקרא טוב כדכתיב טוב ה' לכל ולכן לא חפץ לכנות המים הרעים בכנוי טוב אשר הוא יכונה בו:
<b>ודור אנוש</b> ע' לקמן פכ"ג בסופו:

Paragraph 7

<b>אש ומים</b> כי הקמץ תחת השי"ן מושך אחריו אל"ף וכאלו כתיב שא מים ובחלוף אתוון יהיה שא אש (בשם ספר הפליאה):
<b>בטל הקב"ה אש ומים כו'</b> פי' שלא תאמר שנברא השמים מהאין המוחלט. אבל נטל אש ומים אשר כבר נבראו ומהם עשה את השמים:
<b>שמים כתיב</b> פי' המ"ם בחיר"ק מל' שומא והשי"ן והסי"ן מתחלפים [ובאמת גם שומת ב"ד הוא בשי"ן ימנית וכמ"ש גם התוי"ט בכתובות פרק י"א מ"ה בשם הרא"ם. וכ"ה דעת בעל מנחת שי בתהלים נ' אבל צדקו דברי היפ"ת וכמו שהוכחתי בספרי אור בוקר במו"ק דף ה']:
<b>שהבריות משתוממים</b> וסובר כי השמים איננו מיסוד אש ומים אבל הוא גשם חמישי כדעת החוקרים ובני אדם אשר לא יבינו מה הוא. ישתוממו וישאלו כדעתם האם של אש או של מים הם:
<b>הוא אתא וקם עליו כו'.</b> וחולק על מה שלפניו וסובר כי הוא של מים. ונקרא שמים כמו שם מים והמ"ם האמצעי עומד במקום שנים:

Chapter 5



Paragraph 1

<b>כתיב מן גערתך ינוסון</b> והאי קרא כתיב בענינא המדבר מבריאת שמים וארץ. ומפרש שהקוות המים היתה ע"י הגערה:
<b>משל למלך כו'</b> באמת אין המשל דומה לנמשל כי המלך באשר הוא אדם האמין מראש כי הפקחים טובים מהאלמים ובאחרונה ראה כי לא כן הוא אבל הקב"ה היודע מראש מה שיהיה ידע כי יקומו דור המבול ודור אנוש ודור הפלגה וימרדו בו. וגם אחרי ימי המבול שבו המים למקומם ולא חפץ ה' שיכסו את כל הארץ. אבל המשל הזה הובא הנה רק להגיד לבני אדם כי טוב להקב"ה קילוס המים. ולכן כאשר חטאו ב"א פעם אחר פעם בחר הקב"ה כי המים ישטפם והמים יספרו כבוד אל. מאשר להניח מורדים ופושעים לגור בארץ:
<b>ומה היו אומרים כו'.</b> קילוס המים הוא ע"כ על דרך העברה יען כי גם במים נחזה גבורות ונפלאות היוצר בראשית וכל הרואה את שאון גלי הים יאמר אדיר במרום ה'. ומה שאמר ומה היו אומרים הוא על דרך כל עצמותי תאמרנה ה' מי כמוך:
<b>עמד דור אנוש כו'.</b> ע' לקמן פכ"ג סי' י"ב וי"ג:
<b>הה"ד ויהי הגשם כו'</b> כן הוא דרך המדרש להביא כתוב לראיה דבר אשר זיל קרי ביה רב הוא ועמ"ש רש"י ז"ל:

Paragraph 2

<b>כל העולם כולו מים במים כו'</b> והמים היו מגיעים עד כסא הכבוד וכדאיתא במדרש שוח"ט מז' צ"ג והעולם היה רק כאניה הצפה בלב ים ואיך התכנסו כל המים האלה במקום אחד. ומתרץ כי לפני זה באשר המים הם ספוגי התפשטו למרבה בשביל הרוח אשר בא בתוכם. ואח"ז עצר במים וכבשן ונצטמקו כי יצא הרוח מהם ונתמעט שטחם ויכלו להתכנס במקום אחד וע"ע שם בשוח"ט:

Paragraph 3

<b>היו אומרים אלו לאלו כו'</b> פי' הגלים אשר התרוממו והתפרדו מתהומות המים אמרו זה לזה. ויען כי בקרא לא נאמר רק כי ה' אמר אשר המים יקוו אל מקום אחד. אבל לא כתיב איפה הוא המקום אשר יקוו. וע"ז אמר כי זה הבינו המים מעצמם. והגלים הראו לגלים האחרים את דרך הים:
<b>ר"א אמר קלטן הים.</b> ולא ס"ל כי המה הבינו מקומם מנפשם אבל הים קלטן ומשכן אליו. וכ"ה דעת ריב"ן כי בהכרח נמשכו אל הים באשר לא היה להם מקום לפני זה כי עלו הרים וירדו תהומות בלי מנוחה. ובן עזאי ובן זומא סברי כי הקב"ה הראה להם מקומם:
<b>דריש ר' אבהו אוקינוס גבוה מכל העולם.</b> ואף כי משטחיות הכתוב אל מקום זה יסדת להם משמע שירדו במקום עמוק מביא דרשת ר"א כי האוקינוס הוא גבוה:

Paragraph 4

<b>בשעה שאמר לו עלה אל הר העברים.</b> והקב"ה העלהו שם להראות לו כל הארץ. ואיך היה אפשר לו לראות כל המקומות וכל הגבולים ממקום מצבו. אם לא שקול ה' נהג אותו והדריכו להכיר את כל המקומות. כן הדריך קול ה' את המים אל מקומם המוגבל להם:

Paragraph 5

<b>תנאים התנה הקב"ה כו'</b> ומפרש יקוו לי המים כי לעתיד יקוו לי המים לעמוד כנד כי יעברו שם גאולים וכ"ה בילקוט יקוו המים מה שאני עתיד לעשות בהם. ורז"ל באו בזה להעביר מאת ה' התחדשות הרצון. כי אם נאמר אשר בעת אשר יעשה הנס אז יתחדש הנס הלא יהיה שינוי רצון בבורא אשר לפני זה לא היה. לכן אמרו כי מראשית הבריאה היה הכח הזה צפון בקרבם אשר בבוא העת להעשות הנס יחליפו את טבעם. ולמשל אנחנו ידענו כי הברזל הוא כבד ונופל על הארץ אם איננו מדובק במסמר. אפס אם יבוא איש ויציב את המאגנעט לנגדו אשר ימשכהו אליו כי לא יפול. הלא זה איננה התחדשות בברזל. כי כן טבעו מאז להמשך אל המאגנעט רק הטבע הזה הוא צפון מאתנו כן הצפין הקב"ה הטבע בכל דבר אשר הצדיק הפועל עליהם ישנה בהם את הטבע הנגלית לנו בהם. ואין זה שינוי הטבע בעצם הנברא רק זה הוא טבע צפון בקרבו מאז אשר נברא. ומה דמצינו לפעמים כי המה מאנו לשמוע בקול הצדיק המפקד עליהם ורק בהכרח ובלחץ עשו וכמו בחולין גבי גנאי נהרא ובתנחומא פ' אחרי גבי השמש ויהושע. זה הוא רק לבאר היטב דרך מליצה את הנס ויספר מקודם את טבעם הגלוי ואח"ז איכה פעל הטבע הסתור בקרבם:
<b>והנה הביא</b> פה שמונה דברים על צווי ה' להעשות פלאות. וזה לנגד שמונה התכליות אשר הפלאים נחוצים להם. הא' הפלא נחוץ להאמנת הנביא שיאמינו בדבריו אשר דבר בשם ה' וזה היה בים כמ"ש ויאמינו בה' ובמשה עבדו. הב' להרבות כבוד הנביא שיוקירו את דבריו לעד ולעולמי עולמים וזה היה במה שהשתיק ה' את השמים ואת הארץ למען ישמיע משה את שירת האזינו הקדושה הנאמנה לעד. הג' להנקם מהפושעים וזה היה בהעמדת השמש ליהושע עד יקום גוי אויביו. הד' להכין מזון ופרנסה לאדם קשה יום ולזה הביא את המזון אשר העורבים כלכלו את אליהו. הה' לפרסם השגחתו בעולם. וזה היה בחנניה מישאל ועזריה אשר נודעה אז השגחת ה' לכל העמים. הו' להציל את הצדיק משוסיו וזה היה בדניאל בגוב אריות. הז' ללמד את הבאים בסוד ה' נפלאות וסתרי חכמה וזה היה ביחזקאל במראות האלהים. הח' להוכיח את העם שישובו בתשובה וזה היה ביונה במעי הדגה שהצילו ה' כדי שישיב בתשובה את נינוה:
<b>שישתקו לפני</b> משה עי' ספרי ריש פ' האזינו:

Paragraph 6

<b>בשביל והאלהים עשה שייראו מלפניו.</b> כי לפני זה כתיב ידעתי כי כל אשר יעשה האלהים [פי' מה שעשה בששת ימי בראשית] הוא יהיה לעולם עליו אין להוסיף וממנו אין לגרוע. ולא ישתנו לעולם. והאלהים עשה פי' אם עושה דבר לפעמים אשר נשתנו ממעשה ימי בראשית וכמו במבול זה היה בשביל שייראו מלפניו:

Paragraph 7

<b>כל העולם כלו מים במים</b> וחולק על מה דנאמר למענה כי המים היו מעורבים ברוח ובשביל זה התפשנוו למעלה וז"ש כלי מלא בתוך כלי מלא. ומביא את כל המקומות אשר המועט החזיק את המרובה בדרך נס וכדרך המדרש וק"ק למה שייר הא ואת כל העדה הקהל אל פתח אהל מועד דמדריש בוי"ר דמועט החזיק את המרובה:
<b>ארך החצר וכו'</b> וכל ישראל עומדין שם שכולם היו ?בעולם ביוהכ"פ:
<b>זקפן כו' צמדן כו' צמצמן כו'</b> כי התורה תסיר מהאדם הקנאה והתאוה והכבוד המוציאין את האדם מן העולם. וכנגד הכבוד אמר זקפן שהתורה תתן כבוד ללומדיה. וכנגד הקנאה אמר צמדן שכל אחד הכיר את מקומו ולא יקנא בחבירו. וכנגד התאוה אמר צמצמן שכל אחד יצמצם את עצמו ויסתפק במעט אשר בידו:
<b>ממה שהחזיק שני בדי הארון כו'.</b> כבר פירשנו לעיל כי שמה היתה השפעת אור ה' והשגחתו על ישראל. וז"ש צמצמן כו' כי מזה המקום תדעו כי אל חי בקרבכם:
<b>ארבע אמות לכל אחד</b> להשתחויה בפישוט ידים ורגלים וקומות איש הוא ד' אמות. ואמה לכל צד שלא ישמע תפלת חבירו ויטרדו זה את זה. או שלא ישמע החטאים על מה שחבירו מתודה ויתבייש ואע"ג דאסור להשמיע קולו בשעת התפלה זה להגביה קולו. אבל להתפלל בלחש אשר האיש העומד קרוב לו בתוך אמה יוכל לשמוע שפיר דמי. ואגב מוכח מזה כי גם בזמן שבית המקדש קיים היתה התפלה נוהגת:
<b>האריכי הרחיבי כו'</b> ולפ"ז אין אנו צריכים לומר כי המועט יחזיק את המרובה רק כי ירושלים תתרחב. והובא הנה לא לחזק את מה שנאמר לפני זה רק משום דדריש את הכתוב בעת ההיא יקראו וגו' הובא גם הדרש הזה:

Paragraph 8



Paragraph 9

<b>יתושין וזבובין כו'</b> אע"ג דהמה בכלל שרץ העוף ושרץ הארץ. ונבראו קודם שנברא האדם. ואיך יאמר כי אז נתקללה הארץ להוציא המינים האלה. אבל הפירוש כי הארץ נתקללה אז שתתעפש במקומות שונים ותולידם למרבה:
<b>שעברה על הצווי</b> ואז לא נפקדה על עונה כדי שלא יהיה הנזק לאדם ועכשיו כאשר גם האדם חטא אמר הקב"ה ארורה האדמה על עונה הראשון אשר נשאתי לה עד עתה בעבורך:

Paragraph 10

<b>שנבראו בו גבורים</b> כי ביום השלישי נראה היבשה והעפר אשר ממנו יוקח ברזל ונבראו העצים ידות לכלי זיין אשר בידי הגבורים ודריש יום שלישי יום הגבורים. ואע"ג דיום שני רביעי חמישי ששי לא דריש מ"מ היכא דאיכא למדרש דרשינן:
<b>כיון שנברא הברזל כו'.</b> משל הוא בפי אנשים וכן אמרינן בפרק אחד דיני ממונות היינו דאמרי אינשי מיניה וביה אבא ניזל ביה נרגא. וז"ש עץ מכם אל יכנס בי. כי הדרך הוא לעשות יד של עץ לברזל. ואם לא תהיה לו יד גם הברזל לא יזיק:

Chapter 6



Paragraph 1

<b>לא נברא להאיר אלא גלגל חמה.</b> אבל הלבנה שמושה בלילה ואז הוא חשך כדכתיב ולחשך קרא לילה וכן בתהלים אחרי הכתוב עשה ירח למועדים וגו' כתיב תשת חשך ויהי לילה. ודייק מדכתיב יהי בל"י וכן מארת חסר דקאי רק על אחד וזה החמה. וזה אין קושיא א"כ באיזה מאמר נבראת הלבנה י"ל כיון דקרינן מאורות בל"ר אמרינן יהי כל אחד מהמאורות. וזה כולל שניהם. החמה והלבנה. והדרש הזה יצא להם מדכתיב חסר. ומ"מ נקרא גם הלבנה מאור אע"ג דשמושה היא בחשך. כי גם הלבנה תפיץ אור קצת. ובאורה אם יגרע או יתוסף יקבעו גם כן המועדים. ולכן כתיב והיו למאורות כי לצורך קביעות המועדים יש אור גם ללבנה אבל לא לאורה ממש הוא צריך. אבל ר' סימון סובר מדכתיב להאיר על הארץ משמע להאיר ממש כי גם אורה יאיר בלילה לעוברי דרכים:
<b>א"כ למה נבראת הלבנה</b> אע"ג דגם היא מבשלת הפירות וכדכתיב וממגד גרש ירחים. אבל משום ההיא פורתא לא היתה נבראת. כי אפשר היה למסור בישול הזה בכח אחר:
<b>כדי לקדש בחשבונה ר"ח ושנים.</b> כי החדשים מקדשים לפי מולד הלבנה. וגם השנים ימנו אחרי הלבנה כי ימי החמה בשנה מרובים י"א יום ויותר. ואם יתקבצו ימי החמה הנותרים לשלשים יום אז מעברים את השנה:
<b>משמש ידע מבואו</b> ולכן כתיב על שניהם והיו לאותות ולמועדים כי גם החמה משתתפת עם הירח לחשבון המועדים דמחשבין רק אחר שקיעתה. וגם התקופות בשנה הן למהלך החמה ועל התקופה מעברין את השנה וע"פ העבור יקבעו המועדים לכן אמר למועדים על שניהם. אבל לקידוש החודש לעולם אין מונין אלא ללבנה:
<b>שצפה הקב"ה כו'.</b> ואע"ג דבכל זאת טעו ועבדו לחמה וללבנה מ"מ הועילה עצתו לפקחים שבהם. כי יראו שמכחישים זה את זה פי' לפעמים יש לקוי החמה שהלבנה מסתרת אורה. וכן יש לקוי הלבנה אם יבוא דבר המבדיל בינה לבין החמה. הלא מזה ישפטו כי אין אלהות להם ויש דבר המפריע אורם:
<b>אלו שבתות</b> דמקרי אות והא דכתיב בל"ר לאותות ולא אמר לאות בל"י כדכתיב את שבתותי תשמרו כי אות היא וגו' י"ל איידי דאמר למועדים לימים ושנים בל"ר אמר ג"כ לאותות בל"ר. וקשה למה לא מנה פה יוהכ"פ. ול"ל כיון דנקרא שבת שבתון הוא נכלל באותות דשבתות. כי יוהכ"פ שבת מקרי. ואות לא מקרי:

Paragraph 2

<b>לך היום מקלס כו'.</b> בא לפרש את הכתוב בחמשה אופנים. הא' לך היום מקלס ולך הלילה מקלס ונמשך לפ"ז על האמור לפני זה ואלהים מלכי בקדש וע"ז לך מקלס היום והלילה. ויען כי לפי זה יהיה מקרא קצר דלא נזכר קילוס בקרא לכן מוסיף פי' הב' מה היום ברשותך אף הלילה ברשותך ופי' לך שלך היום. ויען דיקשה הלא הכל הוא ברשות ה' וגם אין לו סמיכות למה שלפניו דמונה הנסים אשר הקב"ה עשה מאתה פוררת וגו' לכן מפרש פי' הג' בשעה שאתה עושה לנו נסים ביום כו' ויתפרש לך יום כמו והיה ביום ההוא יודע לה' ובשעה שאתה עושה לנו נסים בלילה לך לילה כמו ליל שמורים לה'. ויען כי זה אין כ"כ חדוש לכן מוסיף הפי' הד' בשעה שאתה עושה לנו נסים ביום כו' ויתפרש לך אנו אומרים שירה ביום ולא כעובדי חמה ולבנה המחלקים לשני אלהות את היום ואת הלילה אבל אנחנו אומרים כי היום והלילה שלך הם ולא נקרא זה מקרא קצר כיון דקאי על האדם אשר למענו יעשה ה' הנסים הנזכרים לפני זה. ויען כי לכל הארבעה פירושים האלה לא יתקשר הכתוב היטב עם מה שאמר אתה הכינות מאור ושמש לכן מוסיף פירוש החמישי למה שאתה הכינות מאור ושמש ואתה עשית את שני המאורות. ויתפרש לך מאור היום ולך מאור הלילה. ואתה גולל אור מפני חשך וחשך מפני אור ובזה תחדש בטובך בכל יום תמיד מעשה בראשית לכן לך נאה לומר שירה ביום ולך נאה לאמר שירה בלילה:

Paragraph 3

<b>הביאו כפרה עלי כו'.</b> רחוקים הם הדברים מפשוטן אבל הם נאמרו רק על דרך דמיון והעברה. כי באמת שעיר ר"ח בא לכפר על חטאים שאין להם ידיעה בתחלה כדאיתא בפ"ק דשבועות. אבל בא ללמד לנו בזה גם דרך חיים ותוכחת מוסר. כי אם ינצו שני אנשים יחד אע"פ שצדיק האחד בריבו והשני עשה לו עול מ"מ טוב וישר הוא כי יסלח לו ויפייסו בדברים להראות לו כי אהבתו תמימה בלבו. וכאשר נחזה כי הלבנה חטאה בדבריה והטיחה דברים כלפי היוצר. הלא נכון היה כי היא תשא את עונה בכ"ז אמר הקב"ה הביאו כפרה עלי על שמעטתי את הירח ותלה כ"י העון בו וכאמרם ז"ל שאני הוא שגרמתי ע"י שנתתי לה רשות באמרי ויתן אותם אלהים ברקיע השמים וגו' ולמשול ביום ובלילה משמע בתחלת הבריאה היתה ממשלתם שוה ועל אחת כמה וכמה כי בני אדם ינהגו כן וילכו בדרכי ה' והכל דרך משל ומליצה. ליישר בזה ארחות בני אדם:
<b>דרך ארץ הוא כו'.</b> גם זה סובב על הפיוס ללבנה שנתמעטה. כי בגלל זה יהיה שכרה כי ישראל אשר הוא הקטון ימנה אחריה. אף כי מנין ימות החמה יותר מבורר בין למספר השנים [כי לא יצטרכו לעבור השנים רק בשביל י"א יום שיתוספו בכל שנה למנין ימות הלבנה וכמ"ש לעיל] ובין למספר התקופות. וכדי שלא יאמרו ישראל כי זה הוא פחיתות וגרעון לישראל למנות אחר הקטן. ינחם גם את ישראל ויאמר כי זה הוא סימן טוב להם שיראו בזה אשר המה ישלטו בעוה"ז ובעוה"ב כמו הלבנה ששולטת ביום ובלילה. ומשוה את העוה"ז ליום שהוא נגלה לעין כיום. ואת עוה"ב ללילה שהוא מכוסה ונעלם כלילה וגם במאמר זה צפון דרך חיים ותוכחת מוסר. כי אם יראה אדם אשר מקרי יום יפגעוהו ונדכה ושוח יהלוך נגד החיים אל יהרהר אחר מדותיו של הקב"ה. כי כן נחזה גם במאורות השמים אשר האחד קטן הוא לפני השני. והלבנה נתמעטה בשביל השמש. ומה יתאוננו עוד ילודי אשה קצרי ימים אם ישבעו רוגז ומעונים ומדוכים הם בארץ. וגם כי אין רע בהחלט על פני הארץ כאשר אין טוב בהחלט. הן החמה באורה הגדול תשקע בלילה והלבנה תשלוט תחתיה וביום תשלוט לפעמים גם הלבנה ואתה בן אדם שא למרום עיניך והבט צבאות השמים ואשר נעשה ואשר יעשה בהם. ולא תשת עוד בשמים פיך:

Paragraph 4

<b>הואיל ומיעטה את עצמה.</b> באמת בגזרת הקב"ה נתמעטה אבל הכוונה במה שקבלה גזירתו בספר פנים יפות ולא הרהרה אחר מדותיו לאמר כי גם אנכי ראויה לגדולה כמו השמש. לכן זכתה לכבוד הכוכבים לפיוס. ומ"ש הכוכבים יוצאים עמה פי' נראים עמה כי הכוכבים קבועים לעולם במקומם ורק ביום אינם נראים מפני אור השמש וזה שאמר ובשעה שהיא נכנסת הכוכבים נכנסים עמה ג"כ הכוונה. כאשר הלבנה תסתתר והחמה תאיר על הארץ אז גם אור הכוכבים יסתתר:
<b>למה נקרא שמו יקטן כו'</b> הנה משמו א"א להוכיח הדרש הזה דאולי נקרא יקטן בשביל שהיה קטן מאחיו בשנים. אבל ההוכחה היא מדכתיב שם האחד פלג וגו' ושם אחיו יקטן. ולא אמר ושם השני יקטן מזה מדריש כי היו אחים שוים ונקרא יקטן לא בשביל קטנות השנים רק בשביל שהקטין את עצמו. ולכן זכה לתולדות גדולות של י"ג משפחות:

Paragraph 5

<b>אר"י ג' דברים כו'</b> הוא מונה ג' דברים אשר תועלתם היא לכל העולם ואי אפשר להשיגם גם במחיר רב וה' נתן לנו בחנם. בלי כל השתדלת. וזה התורה נתנה לנו בחנם כידוע מהמאמר מה אני בחנם כו'. והמאורות והגשמים. ולכן לא חשיב חכמה עושר וגבורה וכדאיתא לקמן במ"ר פכ"ב דהמה רק מתנה ליחידים ולא לכל העולם. וגם לא מנה אש מים ועפר כי המה לא יפסקו לעולם. ולא חשיב ג"כ את אשר מנו האחרים כמו שלום ישועה וא"י נקמה רחמים והפרשת הים כי אלו יבואו לפעמים בתחבולות ובעמל בני אדם. ור"ע בשם ריב"ס מוסיף אף השלום סובר שיצר לב האדם מלא ריב וקטטה מטבעו. ואם ה' לא יתן השלום לא יקום באדם. וריב"נ מוסיף אף הישועה כי שוא היא תשועת האדם אם ה' לא יושיעהו. ור"ת מוסיף אף א"י שנכבשה בדרך נס ולא בזרועם עשו ישראל חיל. וי"א מוסיפים אף נקמת ראמולוס אשר גם היא תעשה בדרך פלא ונס. ורבנן מוסיפין אף הרחמים כי יצר לב האדם רע מנעוריו. וה' לבד יטה את הלב לרחמים. וריב"מ מוסיף אף הפרשת הים כי ה' לבד הוא המשקיט את שאון גלי הים אשר לא יבלע את ההולכים בקרבו:
<b>מעצרת ועד החג</b> כ"ה דרך המדרש לדרוש את הכתובים אשר יביאם מקודם לתכליתו. ודריש הכפל לשון בהם דכתיב בים דרך ובמים עזים נתיבה. אמנם הים נאמר על העתות אשר הוא שוקט קצת וזה מעצרת ועד החג אז ההולכים בו ימצאו דרך רוחה להם. ובמים עזים בעת אשר גליו ינשאו וירומו למעלה וזה מהחג ועד חנוכה אז ההולכים בו ימצאו בו רק נתיבה צרה. אבל מחנוכה ואילך דהרוחות סוערות מאד אז א"א ללכת שם כלל:

Paragraph 6

<b>אין צל מועיל.</b> כי מרוב החמימות גם הצל יחם. מעת זריחת השמש עד אשר תשקע אבל בשאר הימים לא יחם הצל רק מו' שעות כדלקמן בפ' מ"ח:
<b>ובריכה של מים</b> פי' כי להחליש כח חום השמש שלא ישרוף הכל תביא השמש גשמים מהאדים העולים ע"י חומה וירטבו את האדמה. והגשמים אלו הם הנקראים בריכה של מים:
<b>שהוא מלהט הרשעים</b> כי השמש אשר תצא לרפא את הצדיקים תעשה שתי פעולות הפכיות. תלהט את הרשעים הנמשלים לקש. והצדיקים אשר הם בערכם לחים ורטובים יתרפאו ע"י:
<b>ויגידו שמים צדקו.</b> ומיירי לעתיד כדכתיב התם יקרא אל השמים מעל ואל הארץ לדין עמו:

Paragraph 7

<b>ג' דברים קולן הולך כו'</b> לפי הפשט נראה כי קולן הולך מסוף העולם ועד סופו. ולמען לא תחרשנה אזני בני אדם מהקולות הגדולים והחזקים. וגם העולם יתערבב מהקולות האלה עשה הקב"ה נס שלא ירגישו בקולות האלה. וקרוב לומר עוד כי דרך מוסר אמר. הן קולן הולך מסוף העולם ועד סופו להגיד לבני אדם כי יש אלהים בארץ המנהיג את הכל ובני אדם אשר המה בינתים אינם מרגישים בזה לרוב הרגלם בהם. ומונה את החמה המגדת לאדם כי ה' הכין מאור ושמש וכדלעיל ואת הגשמים הנראים בהם פלאי היוצר וכדלעיל וגם קול הנשמה אשר ממנה יראו כי ה' לוקח נפשות במשפט לענוש לבני אדם על פשעיהם:
<b>שהוא שף ברקיע כו'</b> פי' שמהלך החמה איננה בגוף הרקיע אלא למעלה על הרקיע:

Paragraph 8

<b>מאחורי הכפה כו'</b> איננה הכוונה מאחורי כל הכפה על שטח גבנונית העליון דהא חמה ולבנה ברקיע השני הם נתונים כדלעיל. אבל הכוונה דבזריחה מהלכן על שטח התחתון שברקיע השני ובשקיעה הולכים על גבנונית הרקיע הב'. (וע"ע בזה בביאור הרי"פ מ"ש בשם היפ"ת):
<b>ארשב"י אין אנו יודעין כו'.</b> דברי רשב"י הובאו הנה לדחות את החקירות אשר חקרו לפני זה במקום מצבם בעת הזריחה ובעת השקיעה והוא אומר כי אפילו באופן מהלכן לא נודע לנו היטב שיתברר לנו עי"ז אופן שקיעתם. כי מדרך הסברא א"א שיודע לנו בענינים כאלה:

Paragraph 9

<b>שהן שולטין במה שנברא כו'</b> דהיינו שמש וירח לשנות מהלכם. ומה שלא אמר שהן שולטין על היום לשנותו נראה דבא להוציא מדעת הרלב"ג וסייעתו האומרים כי נס יהושע וחזקיה לא היה בעצם הגלגל אלא בעבים ברקיע. לכן אומר כי שליטתם היתה במה שנברא כו' פי' בעצם השמש. כי בתחלת בריאתם מסרם ה' ביד הצדיקים וכדאיתא בפ"ה תנאין התנה הקב"ה עם כל מעשה בראשית ע"ש:
<b>מסיפא דספרא</b> כי על ספר הישר משמע ליה על כל הכתוב בספר ולא על ראש הספר לבד וע' בזה בעבודת כוכבים בפרק אין מעמידין וברש"י שם ולא דריש מן ולמשול כי הוא מיירי מממשלת המאורות:
<b>היה סגנון ליהושע</b> פי' שגור בפיו ועוסק בו תמיד ומלשון אין סגנון אחד עולה לשני נביאים:
<b>כשם שלא</b> דוממתי מזה כלומר בשכר שהגיתי בה תמיד וקיימתי את דבריה. ראויה את לשמוע בקולי:
<b>א"ל עבדא בישא כו'</b> דייק מדכתיב אז ידבר ואין דבור אלא קשה. וכן מדאמר דום כמפקד ומצוה דייק זה. וטעם מחלקותם הוא בזה ר' אילפא סובר כי האדם הוא החשוב והיקר מכל הנבראים ולו נתנה הממשלה גם בגרמי העליונים לפקד עליהם ומביא את הכתוב ולמשול ביום ובלילה. ור' שמואל סובר כי הגרמיים העליונים חשובים ממנו ורק הוא מבחר היצורים בעולם השפל ומביא את הכתוב וזרעו יהיה מלא הגוים כי אורו המתפשט בארץ יהיה נתון תחת ידו. ור' שמואל בר רב יצחק סובר כי האדם בטבעו לא ימשול גם בגרמי עולם השפל ורק בזכות התורה יקום על ויתנשא עליהם וזה שמביא את הפסוק לא ימוש ספר התורה הזה מפיך:

Chapter 7



Paragraph 1



Paragraph 2



Paragraph 3



Paragraph 4

<b>תנינם כתיב</b> וכן דרשו ולבני הפילגשם דכתיב חסר יו"ד. ומ"ש שאין להם בן זוג פי' כי עתה אין להם בן זוג וכדאיתא בב"ב בפ' הספינה כל מה שברא הקב"ה זכר ונקבה בראם ואף לויתן זכר ונקבה בראם כו'. מה עשה הקב"ה סרס את הזכר והרג את הנקבה. וכיון דבלסוף הרג את הנקבה לכן כתיב תנינם בלי יו"ד. אבל בקריאה הוא תנינים בל"ר כיון דנבראו בראשונה שנים. וכ"ה סובר בבהמות שהרג את הנקבה. ורשב"ל ס"ל כי בבהמות לא הרג את הנקבה אבל צינן אותה וכמ"ש ר"י שם וזה שאמר יש לו בן זוג ואין לו תאוה:
<b>והלא אף הדגים כתיב בהן למיניהן.</b> ואותם א"א להרביע וכיון דזה לא בא לאסור הרבעה ה"נ באינך לא בא לאסור הרבעה. ומקשי והיך עבידא כלומר ואיך תתישב קושיא זו לרשב"ל דהיכי שייכי כלאים בדגים ומתרץ ר"י דבא לאסור כלאים דהנהגה דקושר ב' מיני דגים ומנהיגם יחד ולהכי כתיב למיניהם גבי דגים לאסור הנהגה:

Paragraph 5

<b>נפש היה זה רוחו של אדה"ר.</b> אע"ג דנפש האדם חצובה היא מתחת כסא הכבוד. ואיך יאמר ע"ז תוצא הארץ. ע"כ יתפרש תוצא הארץ שתראה ותמצא בארץ גם רוחו של אדה"ר. והיה לפ"ז ב' מאמרים לבריאת האדם. הא' כי רוחו תרד משמי מעל אל הארץ. והב' לבריאת גופו מאדמת הארץ והרוח תבוא בו:
<b>אלו השדים</b> במציאות השדים נחלקו החכמים. יש מהם שמאמינים במציאותם ואומרים כי הם רק מב' יסודות הזכים האש והאויר. וכמו העשן המורכב מעפר ואש. והאד ממים ורוח. והאבק מעפר ואויר. ויש מהם שאומרים שהם רק כחות רוחניים. ויש שמכחישים מציאותם לגמרי ואומרים כי לפעולות הדמיון המזיקות לשכל אנושי יקראו שדים. וכל אחד יעמול לפרש דברי רז"ל הנראים כסותרים לדעתם כי לא יסתרו. אבל משטחיות המאמר אשר לפנינו ועוד מאמרים מפוזרים בגמ' נראה כי רז"ל האמינו במציאותם. וחשבו אותם לרוחות בלי גופים. וז"ש כי כאשר קדש היום נשארו בלי גופים:
<b>ללמדך ד"א מן השדים</b> פי' כי באמת לא יבצר מאת ה' לברוא את רוחם וגופם יחד. ובמה שאחר לברוא את גופם עד כי בא השבת ולא נבראו. בא ללמד ד"א לבני אדם כי יוקירו את תורת ה' מכל אבני חפץ:

Chapter 8



Paragraph 1

<b>ר"י פתח אחור וקדם צרתני.</b> משום דחפץ לדרוש למה נברא האדם מאוחר מכל הנבראים כדי שאם לא יזכה יאמרו לו זבוב קדמך לכן דריש מקודם המקרא הזה לשאר ענינים:
<b>אוכל שני עולמות.</b> העוה"ז והעוה"ב. ומה דמצינו כי צדיקים רבים יש להם יסורים בעוה"ז. זה הוא בצדיקים שיש עון בידיהם והיסורים ממרקים עונותיהם. אבל צדיק גמור נוחל ב' העולמות. ואע"ג דעיקר תכלית הבריאה הוא העוה"ב. וכן אמר לקמן בפפ"ד כשהצדיקים מבקשים לישב בשלוה השטן מרקד ביניהם היינו אם יבקשו את טוב העוה"ז ואינם מסתפקים בטוב העוה"ב הנכון לפניהם. אבל אם אינם דואגים על טוב העוה"ז יחפוץ ה' כי יתענגו בשני העולמות:
<b>דין וחשבון</b> פי' שיעמדו לפני הדין לתת חשבון על מעשיהם. וי"מ כי דין הוא פסק הדין כי בבואו ליתן חשבון על מעשיו יפרש חטאו וענשו הראוי בפיו. וכדאיתא בתנחומא על פסוק וביד כל אדם יחתום:
<b>אנדרוגינוס</b> בכל מקום יתפרש אנדרוגינוס גוף אחד אשר בו זכרות ונקבות ופה יתפרש שני גופים גוף אחד זכר וגוף אחד נקבה. ורשב"ן באמרו דיו פרצופים בא לפרש את דברי ריב"א. וכן איתא בהדיא בערובין פ"ב א"ר ירמיה בר' אלעזר דיו פרצופין היו לו לאדם. ומה שנבראו בב' פרצופין הטעם כדי שיתאחדו בגוף אחד משא"כ בשאר בעלי חיים שהזכרים והנקבות יחיו נפרדים זה מזה:
<b>גולם בראו</b> כל דבר שלא נגמרה מלאכתו נקרא גולם. וכן אדה"ר נברא מקודם גולם ואח"ז נחתכו ממנו אבריו. ומ"ש והיה מוטל מסוף העולם ועד סופו זה ה ה גם אחר שנחתכו אבריו עד שסרח וכדאיתא בחגיגה פ"ב. והכוונה בזה כתב בעל מגן אבות שאיננו מדבר משיעור קומתו אך מגודל חכמתו כי השיג בחכמתו כל הנמצאים מסוף העולם ועד סופו. ומתחתית הארץ עד רום שמים וכיון שסרח נתמעטה השגתו. ויש לפרש עוד כי נאמר ע"ד המאמר הידוע האדם הוא עולם קטן כי בו נכלל ממה שנמצא בעולם השפל ובעולם העליונים והוא דמות לכל העולם. וגם הוא תכלית בריאת עולם השפל וגלגלי השמים וכמ"ש לקמן בפי"ב. וגם כי הוא שולט בכל הנמצאים בעולם השפל כי כל שת ה' תחת רגליו. ובתפלתו ישלוט גם בעליונים כמו יהושע שהעמיד את השמש. ומאז שסרח סרו ממנו גם אלו שלשה היתרונות כי נתמעטה דמותו הנעלה כאשר נתמעט שכלו. וכן נתמעטה תכליתו כי העליונים גבוהים ממנו בתכלית. וכן לא ישלוט עוד בעליונים בשביל חטאו:
<b>דאמר ריש לקיש ורוח אלהים מרחפת וגו'</b> זו רוחו של מלך המשיח כצ"ל. וכן סובר ריש לקיש לעיל בפ"ב ודלא כדגרסינן בשוח"ט וכן נראה מתשובת הרשב"א סי' רפ"ד זו רוחו של אדה"ר. ואע"ג דביום ראשון כתיב שמים וארץ לפני ורוח אלהים ואיך אמר וקדם למעשה יום הראשון הלא שמים וארץ נבראו לפניו. יש לומר כי באמת רוחו של משיח לרב חשיבותה נבראת גם קודם שמים וארץ ורק בכתוב מזכיר את מקומה כי היתה מרחפת אחר בריאת שמים וארץ:

Paragraph 2

<b>אף כאן כל מעשה של כל יום ויום היו שואלין כו'</b> זה ע"ד הכתוב שאל נא בהמות ותורך וגו' כי כל נברא לדעת ערכו צריך לדעת ערך הקודמים לו בבריאה. וא"כ הנבראים ביום ראשון אשר אין להם לשאול מן הקודמים לפניו צריך לשאל אל התורה והיא תגיד להם את ערכם. וממנה ידעו הכל. ובא פה ללמד לנו כי חידוש העולם מיש ואין אין לנו לדעת רק מהתורה. כי אם נחפוץ לדעת את ערך האדם הגבוה אז נדע מערך הנבראים לפניו בהמה ורמש וכן שרץ נפש חיה הנאמר ביום שלפניו. וכן ערך החי נדע מערך הצומח אשר נדע לפניו. וערך הצומח נדע מערך היסודות והדוממים אשר נבראו לפניו. אמנם אם נחפוץ לדעת את החומר הראשון מאין נברא זאת לא נדע רק מפי התורה האומרת לנו כי הוא נברא מהאין המוחלט:
<b>ויומו של הקב"ה אלף שנים.</b> זה רק ע"ד ההשאלה מלשון בני אדם כי הקב"ה אשר הוא למעלה מן הזמן גם אלף אלפי שנים יחשב כרגע אצלו. וע"ד לשון בני אדם יומו של הקב"ה הוא אלף שנים. והכתוב המדבר בלשון בני אדם ואומר ואהיה אצלו גו' יום יום הוא על אלפים שנה:
<b>במה שהורשית התבונן.</b> כלומר אע"ג דהושם גבול לחקירתך אבל במה שהורשית החוב עליך להתבונן:

Paragraph 3

<b>במי נמלך</b> ע' ברש"י חומש על פסוק נעשה אדם והכוונה במחלקותם היא לדעת לאיזה תכלית נברא האדם. ר' לוי האומר כי במלאכת שמים וארץ נמלך מורה לנו כי תכלית בריאת האדם היא להראות כי העליונים קשורים בתחתונים. ויש להם התחברות אחרי אשר עינינו רואות באדם כי יש בו חלק הארץ וזה הגוף עם חלק הנפש אשר היא משמים. ונתקשרו בו שמים וארץ. ורשב"ן סובר כי בו נכלל כל חלקי העולם. גם חלקי הצומח וחלקי כל פרטי הנבראים כי האדם הוא עולם קטן. ובו נחזה כי כל חלקי הבריאה משולבים יחד. ור' אמי האומר בלבו נמלך שמעלת האדם הוא להיותו בעל בחירה ורצון ועז"א בלבו נמלך שיהיה עושה כל מעשיו בבחירתו ורצונו דבר התלוי בלב והיוצא מן הלב. ולא יעשה מעשיו על פי חוקי הטבע כשאר הנמצאים אשר לא יוכלו לשנות ולהחליף את תכונתם ומצבם:

Paragraph 4

<b>ראה צדיקים ורשעים כו'</b> פי' כיון דהאדם נברא בעל בחירה לא ימלט אשר לא ימצאו גם רשעים בבני אדם. ואף כי ע"י הרשעים יאושרו הצדיקים שלא למדו ממעשיהם וכדלקמן פס"ג על פסוק אחות לבן הארמי ולכן הפליג והרחיק ממנו דרכי הרשעים ומעשיהם ושיתף בו מדת רחמים לתת להם מציאות בארץ וברא את האדם במדת הרחמים אף כי על פי מדת הדין ראוי היה שלא יברא ומביא את הכתוב כי יודע דרך צדיקים הטובים בהם בחר להשים נגד פניו. ודרך רשעים תאבד אף כי ידע גם אותם והם נתעבים לפניו אך אבדה מכנגד פניו וקיימם רק במדת הרחמים:
<b>הודיע ה' דרך הצדיקים כו'.</b> הנה יודע הוא הקל והודיע הוא ההפעיל. אבל רז"ל אשר המה היו קרובים אל לשון הקודש ידעו היטב כי לפעמים יתחלפו הבנינים וכמו שמצינו ושב בקל במקום והשיב בהפעיל. וכן ונשל בקל במקום ונישל בפיעל:

Paragraph 5

<b>נעשה מלאכי השרת כתים כתים כו'.</b> הענין הוא דהקב"ה בבריאת האדם שם כל חלקי הבונה והסותר כנגד פניו. ולכל חלק וחלק ממחשבותיו יקרא בשם מלאכי השרת הנקראים בשמות האלה. וכיון דהאמת עכבה את הבריאה בראשונה משום שכל האדם כוזב והוא כולו שקרים השליכו לארץ ונשאר חסד וצדק לבריאה ושלום לנגד. לכן הלך אחר הרוב וברא את האדם. ולא היה צריך עוד לשלח את השלום ג"כ מעל פניו כיון דהוא בטל ברוב. ויש להוסיף עוד בזה כי בא לחקור על הורדת הנפש ממקום קדוש משמים להתחבר בגוף אשר היא אז קרובה להפסד. וחסד אמר יברא שהוא גומל חסדים ולפ"ז תקנה שכרה במעשיה בשובה אל מקומה הראשון. תחת אשר עתה רק בחסד ניתן לה חלקה. אבל אמת אמר אל יברא ולא תרד משמים בשביל רבוי הכזבים אשר בארץ וכולו שקרים ועי"ז עוד תשחת הנפש בהתדבקה אל החומר. וצדק אמר יברא כי פה בעולם המעשה תקנה שלמותה בפעולותיה וזה שהוא עושה צדקות אשר הצדק הוא מבחר המעשים. ושלום אמר אל יברא דכולה קטטה והגוף יתקוטט תמיד עם הנפש ויסיתנה לחטוא מה עשה הקב"ה נטל אמת זו התורה והשליכו לארץ והיא תהיה משמרת לפניו להסתת היצר. והתורה היא רפואה שלמה וסם חיים לתאות הגוף. וכאשר שאלוהו מה"ש הלא קלון הוא לתורה היקרה לשבת בבני החומר עלולי הפשעים. השיב להם אדרבה זה הוא כבודה. כי אמת מארץ תצמח. כי מקום התורה הוא בבני אדם יושבי ארץ. וכמו שהשיב משה רבינו ע"ה למה"ש כדאיתא בפרק ר"ע:
<b>כבר נעשה אדם</b> ולפ"ז הנו"ן מן נעשה איננו לרבים מדברים בעדם אבל הוא מבנין נפעל ואלהים אמר כבר נעשה ונברא אדם. אף כי יש בו חלקי הסותר שלא יברא:

Paragraph 6



Paragraph 7

<b>המה היוצרים וגו'</b> פשטא דקרא בבני שלה בן יהודה מדבר. אבל זה כלל היה בידיהם כי דברי הימים לא נתנה אלא להדרש וכמ"ש בריש ספר ויקרא. ולכן רמיזא בהיוצרים על האנשים הצדיקים שנזכרו שם שהם תכלית היצירה. ועם המלך במלאכתו ישבו שם קאי על הקב"ה במצות העולם. ועם נפשותיהם נמלך כי בריאת כל העולם בעצמם היתה:

Paragraph 8

<b>והן אומרים לו למוד מבוראך.</b> והא דלא נתיעץ עם המלאכים בשאר הנבראים וגם אם נאמר דהמלאכים נבראו בחמישי עדיין יקשה למה לא נמלך בבריאת בהמה ורמש וחיתו ארץ שנבראו בששי. וי"ל כי דוקא בריאת אדם דחשובה היא צריכה המלכה. וגם אם נמלך בשאר הנבראים לא נכתב בקרא דהא הדרך ארץ בא ללמד רק לאדם:

Paragraph 9

<b>נשאל לימים ראשונים</b> פירושו נשאל את המסורה והקבלה אשר באו לידינו מאז ומקדם מראשית בריאת העולם ואז נשמע כי לפנים אמרו אשר רק אל אחד ברא הכל:
<b>אתה מוצא תשובה בצדה.</b> והא דכתיב ויהי כאשר התעו אותי אלהים מבית אבי. כבר פירשו לקמן בפנ"ב כי התעו קאי על אומות העולם ע"ש והא דכתיב מי יצילנו מיד האלהים האדירים האלה אלה הם האלהים המכים את מצרים לא קשה כלל שזה דברי הפלשתים והם טעו ברשויות רבות. והמקראות והייתם כאלהים יודעי טוב ורע ולא כתיב יודע וכן כאשר נגלו אליו האלהים דהתם קאי על המלאכים וכן הבה נרדה ונבלה שם שפתם קאי על ה' ופמליא שלו וכן יתפרש אשר לו אלהים קרובים אליו ובאינך כדאיתא במדרש שם:
<b>אמר להם לשעבר אדם נברא מן האדמה כו'</b> ויתפרשו הכתובים לפ"ז כמו מקרא מסורס בתחלה הוא הכתוב כ"ז ויברא אלהים את האדם בצלמו וגו' ואח"ז הפסוק כ"ו ויאמר אלהים נעשה אדם אחרי אשר כבר נעשה אדם וכמו שמפרש לעיל. וזה לשעבר יהיה מכאן ואילך בצלמנו כדמותנו כי לא יולד עוד איש בלי אשה ואיש ושותפת הקב"ה דנותן בו הנשמה:

Paragraph 10

<b>טעו מלאכי השרת כו'.</b> רחוק מאד לומר שהמלאכים אשר נבראו לפני האדם ועמהם נמלך בעת בריאת האדם. וראו אותו שהוא גוף ובעל תכלית ואיך ימירו אותו במי שאינו גוף ולא כח בגוף. והראוי לומר כי על השפלים ידבר כי שם מלאך הוא משותף כמ"ש הרב ז"ל ויקראו הכל מה"ש שכולם נמצאו לעבודתו ית'. והכוונה שהשפלים חשבו אותו לאלוה. וכן נראה מתנחומא פ' פקודי דאיתא התם ראוהו ונתייראו מלפניו היו סבורים שהוא בראם ובאו להשתחוות לו וראה כל הבריות שברא הקב"ה כו' ושם נראה דמן בעלי החיים מדבר ואם נפרש על מה"ש ממש י"ל דטעו כיון שראוהו שעושה מעשיו ע"י בחירתו ורצונו וגם הוא שולט בכל העולם ואין מי שמוחה בידו וחשבוהו גם לנצחי טעו להשוותו לאלהים ולאמר לפניו קדוש. כיון שהפיל עליו הקב"ה תרדמה וראו שיש באדם ליאות ועייפות אשר איננו בבורא. וגם התרדמה הוא כעין מיתה המאבדת את עשתונותיו אז הכירו כי ממשלתו ומעשיו מוגבלים הם וידעו שהוא אדם. לא נצחי ולא קדוש:

Paragraph 11

<b>זכר ונקוביו בראם</b> וקאי על הנקבים אשר זה הוא מפלאי היוצר וכדאמרינן וברא בו נקבים נקבים חלולים. ואע"ג דגם בבהמה נבראו נקבים אבל נקבי האדם נעשה בחכמה שלא יתבזה כבהמה כדאיתא לקמן בפי"ו שעשה נוי לתחתיתו כו' וכן דרשו בפ"ק דברכות ואל תשכחי כל גמוליו שעשה לו דדים במקום בינה. וגם י"ל כיון דיש בו בריות מלמעלה ומלמטה לכן אמר בצלם אלהים ברא אותו על הבריות מלמעלה שיש בו ועל הבריות דלמטה אמר זכר ונקוביו ובנקוביו מרומז מה שאוכל ושותה ופרה ורבה ומטיל גללים כבהמה ומיתה נרמז כיון דיש לו תולדות ע"כ הוא מת וכלה וכמו דאיתא לקמן בפי"ד:
<b>עומד כמה"ש</b> אע"ג דאין למעלה לא עמידה ולא ישיבה וכן אמרינן בפרק אין דורשין מ"מ קרי עמידה לפי המראה אשר ראו הנביאים. וי"ל עוד כי עומד הכוונה שהוא עומד נצחי וקיים לעד כי יש שארית לנפשו והנה הארבעה אשר בו מלמטן. ג' הראשונות המה סבות אל הרביעית אל המיתה. דכיון דיש בו תמורה וחלוף מאכילה ושתיה והטלת גללים וכן בפריה ורביה [ובפרט לפי מ"ש הרמב"ם בהל' דעות שרוב בני אדם מתים מרוב תשמיש] לכן מיועד האדם למות. וכנגד זה מונה כי הוא עומד ונצחי בנפשו כבריות אשר למעלה. וזה יבוא לו מהשלשה המנויים אח"ז. כיון שהוא מדבר ועוסק בתורה וחכמה ויש בו דעת במושכלות ובסודות ה'. וגם הוא רואה ומבין מעצמו כל הצדדים האפשריים בידיעה המקובלת [וז"ש אלא מצדד] לכן נחלק לו המעלה הראשונה להיות עומד ונצחי:

Paragraph 12

<b>יבוא צלמנו ודמותנו וירדה כו'.</b> ודריש וירדו בדגת הים כי זה הוא ירידה לדגת הים ולכל בעלי חיים שאינם בצלמנו כדמותנו כי בשפל ישבו אבל האדם שנברא בצלם ובדמות הוא הרודה והמושל:
<b>ר"י דמן כפר חנן כו'.</b> הוא בא לתת טעם למה ימשול האדם בכל בעלי החיים. ובמה זכה לממשלה. ומשני בשביל שהוא נברא בצלם ודמות לכן ראוי הוא שימשול בשפלים ממנו. והנה שלשה אלה באו למנות שלש מעלות אשר על ידיהן נשגב האדם מכל ב"ח הא' מצד שהוא בעל בחירה. ולא כן שאר ב"ח רק ע"פ הטבע ילכו. וז"ש ר"ח אם זכה רדו. כי כל מעשיו הם בידו. אם לתקן או להשחית בבחירתו. והב' כי גם בצורתו ותבניתו שלם ונאה הוא מכל הבעלי חיים וע"ז אמר ר"י דכפר חנין את שהוא בצלמנו כו' כי הוא נעשה בדפוס מיוחד וכמ"ש רש"י בחומש. ונאה ושלם הוא מכל ב"ח. והג' מצד הנפש המשכלת אשר בו. וע"ז אמר ר"י דמן כפר חנן יבוא צלמנו ודמותנו כו' שבזה הוא דומה לעליונים וכמ"ש הרב ז"ל בפ"א ח"א שזה קאי על הנפש המשכלת. וזה הוא עיקר הטעם למה ימשול בב"ח כי אין נפש המשכלת בהם:
<b>האיש מצווה כו'.</b> הטעם מפני שהוא צריך לחזור אחר אבידתו ולא האבידה אחר בעליה כדלקמן בפי"ז. א"נ משום שיותר משהאיש רוצה לקחת אשה. האשה רוצה לקחת איש. לכן היא לא נצרכה לצוואה:
<b>האיש כובש את האשה</b> וחובשה בבית שלא לרוץ בשווקים כי כל כבודה בת מלך פנימה:

Paragraph 13

<b>נטל כוס של ברכה כו'</b> ודריש ויברך על ברכת חתנים. ומה שנאמר אח"ז פרו ורבו איננו מכלל ברכה אך אזהרה ומצוה הוא. ונוסח הברכה ע"כ איננו כנוסח אשר לפנינו כי בברכותינו מעורב הגלות והגאולה העתידה אבל ברכם שיתקיימו לארך ימים ויחיו בשמחה בנעימים:
<b>מיכאל וגבריאל</b> שהם הנשלחים לרוב לפקח על צרכי בני אדם ואולי הכוונה בזה כי מיכאל הוא שר של שלג אשר בזה הוא הקור והלחות. וגבריאל הוא שר של אש אשר בזה הוא החום והיובש. וזה ידוע כי כל המזגה תצא ע"י ארבע איכיות הללו. ולכן בהזדווג אדם עם חוה היו צריכים לאיכיות האלה אשר במיכאל וגבריאל ועיין:
<b>מצינו שהקב"ה כו'.</b> וכיון שהקב"ה אשר לגדולתו אין חקר עוסק במצות אלה. מכ"ש שראוי ונכון לבשר ודם לדבק במדותיו וישפיל כבודו וגאונו לעשות החסדים גם עם השפלים ונקלים בעיניו:

Chapter 9



Paragraph 1

<b>ר' לוי פתח כבוד אלהים כו'</b> מפשט הדברים נראה כי ר"ל סובר כבר קפרא אשר גם במעשה בראשית עד שנברא האדם אין לנו רשות לחקור בהם וכדבריו מתחלת הספר ועד כאן כבוד אלהים הוא הסתר דבר ורק מבריאת האדם ואילך מותר לנו לחקור. ומה דמצינו בירושלמי חגיגה בשם ר' לוי דרק לפני בריאת שמים וארץ הוא הסתר דבר. ומבריאת שמים וארץ חקור דבר. ע"כ פליגי והא דידיה והא דרביה וע' לעיל פרשה א' סי' ז':

Paragraph 2

<b>מכאן שהקב"ה הי' בורא עולמות ומחריבן.</b> ודריש את הכל עשה יפה בעתו כל העולמות אשר ברא לפני זה גם הם היו יפים בעתם. ואח"ז כאשר נחלפה העת החריבן ובנה עולם אשר הוא יפה לפי עתו:

Paragraph 3

<b>בעליונים ותחתונים ראיה אחת.</b> הכוונה בזה כי העליונים והתחתונים קשורים זה בזה ותכלית אחת לכולם. וז"ש ראיה אחת. משא"כ הבונה בית. לפניו העליונים תכלית אחרת והתחתונים תכלית אחרת. ור"ל מוסיף כי לא לבד העליונים והתחתונים אשר המה מעולם המעשה נבראו בראיה אחת ולתכלית אחת. אבל גם העוה"ב אשר זה עולם הגמול נברא עמהם לתכלית אחת:

Paragraph 4



Paragraph 5

<b>ר' חמא בר חנינא ור' יונתן כו'</b> המה דרשו מאד על המשך הזמן לעתיד. וז"ש והנה טוב עתה וחפצי כי יהיה מאד וימשך הטוב לעד ומה שדמה רחב"ח לפלטין ור"י לחופה י"ל דפליגי בתכלית העולם רחב"ח סובר דתכלית כל נברא הוא בעצמותו. ולא נברא האחד לתכלית השני וכמ"ש הרב ז"ל וע' לקמן בפי"ב סימן י"א ולכן מדמהו לפלטין אשר כל חדר וחדר נבנה לתכליתו. ור"י סובר כי כל העולם נבנה לתכלית האדם וזה שדמהו לחופה אשר כל הבנינים והקישוט אשר בה הוא רק לתכלית בתו הנשאת לאיש:
<b>בתורתו של ר"מ</b> פי' בספרו חדושים על התורה כתב לבאר הדברים של טוב מאד כי קאי על המות:
<b>ר' חמא בר חנינא ור' יונתן כו'</b> המה חולקים בזה כי לדעת רחב"ח לולא החטא הי' אדם חי לעולם וכדעת קצת מן המפרשים והחטא הוא שהביא המיתה לעולם. ור"י אומר כי אם המיתה היתה גזירה חדשה אחר החטא ראויה היתה לגזור רק על הרשעים ולא על הצדיקים אבל המיתה היא הכרחית מראשית בריאת האדם. ובא ליתן טעם גם לדברי רחב"ח ולתרץ את דבריו. כי גם לדעתו ניחא למה נגזרה מיתה גם על הצדיקים ואמר אלא שלא יהא הרשעים עושים תשובה של רמיות:
<b>הם מכעיסים להקב"ה</b> פי' שמהרהרים אחר מדותיו של הקב"ה וכדכתיב שם הוגעתם ה' בדבריכם וגו' באמרכם כל עושה רע טוב בעיני ה' וגו'. אבל על החטאים שבגופם אמרינן בפ"ב דעירובין רשעים אפילו על פתחה של גיהנם אינם חוזרים בתשובה וגם אם ימותו לא יחדלו מלחטוא:
<b>דיינו מה שיגענו</b> פי' כי די שכר נקבל מה שיגענו ללחום עם היצה"ר:
<b>ליתן שכר לאלו בכפלים כו'</b> פי' כי הקב"ה כופל השכר לצדיקים והעונש לרשעים. כי גם זה מדה טובה במה שיחזיק העונש לרשעים יפחדו מלחטוא וישובו מעולם:

Paragraph 6

<b>והנה טובה שינה.</b> ופי' המקרא וירא אלהים את כל אשר עשה לא לבד את המעשה אבל גם השינה אשר הוא ביטול המעשה גם זה והנה טוב מאד בין לרשעים ששינה נאה להם וגם לצדיקים הישנים רק להחליף כח כדי שיוכל ליגע בתורה גם להם נאה השינה כיון שמחשבתם הוא לטובה לעסוק בתורה:

Paragraph 7

<b>אלא שאלולי יצר הרע כו'</b> פי' כי לענין מושכלות ויראת אלהים בוודאי היצר טוב עדיף שמדריכו לטוב. והיצר הרע איננו טוב בעצמותו רק בבחינת ההעדר שאם יכבשנו וינצחנו אז יקבל שכר ע"ז. אבל הכתוב דאמר והנה טוב מאד זה היצה"ר קאי על מה שנאמר בקרא וירא אלהים את כל אשר עשה. כי בעסקי הארץ היצה"ר טוב מאד שיעיר קנאה בלב האדם לעשות כמעשה רעהו ועי"ז יבנה העולם משא"כ בשכליים אין קנאה ותחרות:

Paragraph 8

<b>וכי מדת יסורין טובה מאד.</b> כי באמת היסורים טובים הם שממרקין עונותיו של אדם אבל קושיתו היא למה אמר מאד על היסורין דהא הם אינם טובים בעצמותם:

Paragraph 9

<b>וכי גיהגם טוב מאד.</b> גם פה איננו מקשה רק על מאד. כי באמת הגיהנם טוב הוא לתת לאיש כדרכיו. והיושר והמשפט טובים הם. אבל כיון שבעצמותו איננו טוב לכן מקשה למה אמר מאד וכן יתפרש הקושיא בסימן שאח"ז וכי מלאך המות טוב מאד:

Paragraph 10



Paragraph 11

<b>והנה טוב מאד זו מדת הפורענות כו'</b> זה הוא ג"כ מדת היסורין האמור בסי' ח'. רק שם מפרשי דהיסורים טובים מאד כי הם מביאים לחיי העוה"ב ורשב"א סובר כי לא בכל מקום יביאו היסורין לעוה"ב כי אם לא יקבלם באהבה ויבעט ביסורין אז לא יזכה בשבילם לעוה"ב אבל מפרש כי טוב מאד בשביל שיביא את הפורענות בשקידה ובעיון ולא באכזריות. כי גם ברוגז רחם יזכור וכדאיתא בפסחים פרק האשה שאפילו בעת הכעס זוכר את הרחמים וכן מדריש באיכה רבתי על הפסוק נשקד עול פשעי:

Paragraph 12

<b>והנה טוב מאד זה אדם.</b> כי האדם הוא תכלית בריאת כל העולם:

Paragraph 13



Paragraph 14

<b>מכאן ואילך מונין למנין אחר.</b> כי מולדות החדשים והשנים נמנים מיום לידת האדם בששי ולא מיום הבריאה אבל בטרם נוצר האדם היה המנין מהבריאה:

Chapter 10



Paragraph 1

<b>כתיב לכל תכלה ראיתי קץ וגו'</b> ומפרש ויכלו מלשון תכלה וקץ. וכפירוש המקרא לכל תכלה לכל דבר בארץ אשר יש לו תכלה וגבול ראיתי קצו וסופו. כי בששת ימי בראשית שם הקב"ה קץ ותכלה להם שלא יוסיפו ויתרחבו עוד. אבל רחבה מצותך מאד כי דיני התורה יתחדשו בכל יום. ולא שם ה' קץ וגבול לה:

Paragraph 2

<b>הגו סיגים מכסף וגו'</b> ונמשך לפי זה הכתוב על שלפניו שאמר שמים לרום וארץ לעומק וגו' וכן כבוד אלהים הסתר דבר דמיירי במעשה בראשית. ואמר כאשר הגו סיגים מכסף כי כאשר הסיר הקב"ה את התהו ובהו אז יצא לצורף כלי נראו השמים והארץ. וע"כ לא יתפרש כי בבריאת שמים וארץ לא פעל ה' רק להסיר התהו ובהו אשר המה היו מכוסים בהם לפני זה. דזה הוא כפירה בחידוש העולם. אבל פירושו פה תהו ובהו הוא כדאמרינן בחגיגה פרק שני תהו זה קו ירוק שמקיף את העולם בהו אלו אבנים המפולמות המשוקעות וכו'. ופירושו שמתחלה כאשר ברא ה' את השמים והארץ היו התהו ובהו וזה קו הירוק ואבנים מפולמות עליהם וכסו אותם. וע"ז אמר והארץ היתה מכוסה ומסותרת בתהו ובהו. ואח"ז הסיר הקב"ה את התהו וזה קו הירוק כי יקיף את הארץ מבחוץ. ואת הבהו אלו אבנים המפולמות שתשקענה בתהום ואז נראו השמים והארץ. וזה ויצא לצורף כלי. ומפרש ויכלו מלשון כלי כי אז היו השמים והארץ שלמים ככלי:

Paragraph 3

<b>נטל הקב"ה שתי פקעיות כו'</b> פי' שמתחלה ברא הקב"ה שתי פקעיות אלו מאש ושלג אשר המה כוללים היסודות כי לשלג יאמר הוא ארץ וזה עפר ומים והאש הוא אש ורוח שמהן נבראו העולם ובללם וערבם יחד והיו מותחין והולכין עד שנברא מהם העולם. וגער בהם שלא ימתחו עוד כדאיתא בחגיגה פ"ב ומפרש ויכלו מלשון שכללם ובללם יחד. והוא סובר שמאמצעיתו נברא העולם. ור"ח האומר ארבע סובר שהניח היסודות האלה לארבע רוחות השמים והמה נמתחו לצד הפנים עד שנפגשו יחד. וכן הוא דעח רחב"ח האומר ששה אך סובר כי גם מלמעלה ומלמטה נמתחו עד שנדבקו יחד באמצע:
<b>אפשר כן</b> פי' איך יוכל להניח דבר בששה מקומות בזמן אחד. ובאמת היא שאלה של סכלות כי ה' אשר במאמרו ברא הכל לא יוגבל בזמן ובמקום. אך הוא הראה לו גם ע"פ שאלתו כי זה אפשרי גם לבן אדם העומד באמצע הבית ויגע בארבע פנות ולמעלה ולמטה מבלי להתנועע ממקומו:

Paragraph 4

<b>משל למלך כו'.</b> במשל הזה מורה לנו כי הכל נברא בשביל האדם. כי כמו הדיצה והטובות נעשו רק לבני המדינה. כן המזלות והילוכן נעשו למען האדם. ויוסיפו בכשרותו ויתמעטו בחטאו:
<b>דרך קצרה ובמהירות תרתי מילי נינהו.</b> כי מסלולם ודרכם היו קצרה. כי קרבו יותר אל הארץ וגם בדרך הזה מהרו מאד בסבובם. וגם העונש היה בשנים כי ארכה להם הדרך ומהלכם היה במתינות:

Paragraph 5

<b>ג' צבאים הם.</b> לשון צבא מורה בכ"מ. על המון ורבוי ומונה אלה השלשה אשר עליהם העולם מתקיים. הא' צבא השמים והארץ והמה המון הגלגלים והמזלות אשר בשמים ורבוי המינים אשר בארץ. אשר אם נפקד אחד מהם נחרב העולם כנודע. הב' צבא התלמידים המרבים ומגדילים את התורה בשבתם יחד. ועל התורה העולם עומד. הג' צבא היסורים ע"ד רבים מכאובים לרשע. והיסורים המה המעוררים את האדם לתשובה וגם התשובה היא לקיום העולם. ויש מהפשטנים האומרים כי צבא הוא זמן ולדבריהם מונה השלשה אשר צבא וזמן קצוב להם. הנה צבא השמים והארץ הוא ע"ד לכל זמן וגו'. צבא לתלמידים שצריכים זמן לבוא אל תכלית הלמוד וכדאיתא בפ"ק דע"ז עד מ' שנים לא קאי אינש אדעתיה דרביה. וזמן קצוב גם ליסורין כדאיתא שם בפרק ר' ישמעאל על פסוק וחליים רעים ונאמנים. כיון שהגיע זמנו לצאת כו' ע"ש ופה בא המדרש לכלול שתי הוראות יחד:
<b>אם זכה צבא לו.</b> דריש את הקרי והכתיב דכתיב על וקרינן עלי. ואם זכה הוא כפי הקרי כי כל הצבא אשר עלי הארץ הוא לאנוש לטובתו ולתועלתו והוא ימשול בהם. ואם לא זכה אז הא כפי הכתיב דיתפרש הלא צבא ארץ לאנוש על אנוש כי המה שולטים בו לרע לו:

Paragraph 6

<b>אין לך כל עשב ועשב כו'.</b> איידי דהזכיר את בר סירא העלה סמים מן הארץ מזכיר ג"כ את דברי ר' סימון אין לך כל עשב. ופי' הדברים שאין לו מזל ברקיע שמכה אותו ואומר לו גדל. כי השפעת כל מזל על הארץ אם יביא קור או חום אם לחות או יובש. זו תפעל על הצמחים לצמוח לפי האיכות הנדרשת לכל מין ומין מהצמחים:
<b>התקשר מעדנות כימה גו'</b> כימה מביאה קור וכסיל חום. והחום כשהוא במדה מגדיל ומבשל את הפירות. והקור והלחות ומעדנות את הפירות כי יוסיף בהם רטיבות ומתיקות:
<b>שממזר את הפירות.</b> מלשון זורה כי כאשר יעדן את הפירות ישב רוח ויזרה את החלקים הרעים המרקיבים אותם וירחקם הלאה:

Paragraph 7

<b>בכלל ברייתו של עולם הן.</b> כי לא ברא דבר אחד לבטלה כדאיתא בשבת פרק המוציא דנבראו או לרפואה. או להכניע את העריצים וע' במדרש שוח"ט מז' ק"ד על פסוק מה רבו מעשיך ה':
<b>אפילו על ידי נחש שאין בו דעת כלל.</b> אפילו ע"י יתוש שהוא בריה קלה. אפילו ע"י צפרדע שהוא לבדו לא ימית אבל ישא על גבו את הנחש להמית וכההיא מעשה דר"ב בשם ר"ח:
<b>והוה מרדף ליה מן הדין סטרא כו'.</b> ומאחר שהיה רודפו מכל הצדדים עד שהשיגו. ולא נתקררה דעתו הבין ר"י שבשליחותו הוא הולך.
<b>לית דין על מגן</b> כן הוא מאמונת חז"ל אשר הכל יעשה בהשגחה:
<b>קוליא אחת.</b> ומביא לראיה כי גם בדברים שאין בהם רוח חיים הקב"ה עושה שליחותו וכ"ש בב"ח:

Paragraph 8

<b>כאן התפלל</b> אבא של שבת בע"ש. הובא פה לפרש את הכתוב ויכל אלהים ביום השביעי לפני יום השביעי:
<b>של אחר השבת בשבת.</b> הטעם בזה שבהכ"נ שלהם היו רחוקים מהעיר והיה טורח על הצבור להתקבץ שנית בערב. לכן התפלל אחר המנחה בעת אשר כבר היו מקובצים בביהכ"נ:

Paragraph 9

<b>הגביהה מבעוד יום כו'.</b> ולפירושו גמר המלאכה היה בנקודה שיצא יום הששי ובא יום השביעי. כמגביה הקורנס ומורידה וכל יום הששי נעשתה המלאכה. לכן לא כתיב ויכל ביום הששי. ויען דכבד על האדם להבין איך לצמצם את הרגעים לכן באו אח"ז דברי רשב"י בשר ודם כו' לבאר הדברים יותר. והכל דבר אחד הוא וגניבא ורבנן לא נחו בזה. כי ויכל אלהים ביום השביעי משמע שהמלאכה עצמה נעשה בשביעי. ומפרשי כי חידוש מציאת השבת נקרא מלאכה. וכתיב ויכל ביום השביעי כי בשביעי נברא ונגמר השבת. ונקרא השבת מלאכה רק ע"ד ההעברה משום שהוא הטוב והעיקר בכל ששת ימי המעשה כי הוא הפועל ומעיר על חדוש העולם הנעשה בששת הימים:
<b>אוי לעולם מדיניו</b> שקשים הם כיון שגיהנם בוער מאז:
<b>ומה נברא בו לאחר ששבת.</b> בא לתרץ הלשון וישבות דמשמע ששבת מעמלו. וזה לא נתן להאמר. לכן מפרש וישבות כי את הנחת והשלוה אשר בשביתה. ור"ל מפרש וישבות לפעל יוצא וכמו וישבית. ופירושו שהשבית והניח לעולמו במה שסלק ידו מהם. כי בכ"ז שהיתה ידו עליהם היו מותחים והולכים ויגעים ואח"כ נחו:
<b>א"ר אבא בשר ודם.</b> בא לספר גודל חסדי ה' כי בשר ודם נותן מתנה רק בעד העמל והיגיעה. והקב"ה נותן ברכה גם בעת השביתה:

Chapter 11



Paragraph 1

<b>ברכת ה' היא תעשיר זו השבת.</b> ע"ד מה שאחז"ל לוו עלי ואני פורע. כי השומר ומענג את השבת יברכהו ה' בפרנסה ומפרש ויברך את יום השביעי כי יום השביעי מביא ברכה לשומרו. ואיידי דקאמר ממעלת השבת שיביא עושר. מביא ג"כ טובתו מהעדר האבילות. ואפשר ג"כ לפרש דברכת השבת בעושר הוא תוספת נשמה יתירה המשמחת את האדם בשבת יותר מבחול. וע"ז אמר ולא יוסיף עצב עמה משום דיש בו נפש ושמחה יתירה לכן צוה ה' כי הָאֵבֶל לא יעצבהו. ולא ינהוג אבילות של פרסום בשבת:

Paragraph 2

<b>ברכו במן.</b> פי' כי בעד יום השבת לבד אספו שני עמרים וכדאיתא במכילתא על פסוק לחם משנה ועל פסוק לחם יומים עומר של שבת כפול היה וכ"ה במדרש שוח"ט מז' צ"ב כל עסקא דשבת כפול עומרא דשבת כפול כו'. ומ"ש בע"ש שני עומרים פי' שני עומרים בשביל השבת מלבד העומר אשר ליום הששי ולקטו בע"ש ג' עומרים. או ששלח הקב"ה ברכה בעומר אשר נלקט בעד יום השבת ויהי לשני עמרים. ונכפל העומר או בשביל להרבות בו בתענוגים או כדי שיבצעו על שני ככרות. ולפ"ז הכתוב ויברך אלהים קאי על לעתיד כי הקב"ה מגיד מראשית האחרית:
<b>ברכו בעטיפה.</b> סתמא דמדרש קאמר לזה ולא ר' יצחק דהא הוא אמר ברכו במן וכן נראה במכילתא:
<b>צריך לערב.</b> פי' לתקן שלא יהיו קרועים ומלוכלכים:
<b>ברכו בנר ובי היה המעשה.</b> כי הברכה היא תוספת אורה. והעיד שבו היה המעשה ולפ"ז מה שלא יקרה כן עתה ע"כ הוא בשביל חסרון הזכות:
<b>ברכו באור פניו של אדם.</b> כי שמחת השבת תוסיף אור בפניו ע"ד לב שמח ייטיב גהה. וגם מפני הנשמה היתרה תאיר פניו יותר מבימות החול. וזה מורה ג"כ כי קדשו באור פניו כי יש בו ג"כ קדושה יותר מבימות החול:
<b>התחילו הכל מקלסין</b> על הטוב שהאורה משמשת גם בלילה משא"כ בשאר הלילות:
<b>אר"י בר' סימון אור שברא הקב"ה כו'</b> גם הוא מודה שהאור שמש ביום השבת. אך מחלקותם הוא בזה. כי הוא סובר כי בשביל חטא דור המבול נגנזה ורק בשביל כבוד האדם שמשה עד יום השבת. ואם לא חטא אדם הראשון אז היה האור משמש עד ימי דורות החוטאים:
<b>ומנין שגנזה.</b> נראה דל"ג לה דלזה א"צ ראיה כיון דליתא קמן ואולי פי' ומנין שהיתה לפנים ואח"ז גנזה אולי לא היתה מעולם ומוכיח מהכתוב וימנע מרשעים אורם שכל הכתובים מדברים שם במעשה בראשית. ויהיה המם של מרשעים מ"ם הסבה ופירושו בשביל הרשעים מנע האור:
<b>ל"ו שעות שמשה אותה האורה.</b> פי' לאדם אבל בשאר הימים הפסיק החושך בלילה את האורה:
<b>מפני שהוא תחלת ברייתה.</b> ומ"ש שמים אש ומים זה קאי על אש היסודי דנברא קודם לכל המורכבים. ופה מדבר מאש הנמצאת בינותינו:

Paragraph 3

<b>בששי נבראו אדם ובהמה כו'.</b> וכתיב בו ברכה וס"ל דהברכה שנאמרה ביום הששי לא קאי על האדם ואשתו לבדו אך על כל המינים שנבראו ביום הזה:

Paragraph 4

<b>בזכות מה הם חיים.</b> פי' מתפרנסים בריוח ובעושר. ובילקוט גריס בהדיא בזכות מה הם מתעשרים ובבבל היו העשירים רבים מאשר היו בא"י לכן משיב בראשונה על בני בבל בזכות התורה. ושל א"י היו רבים מחו"ל לכן השיב על חו"ל באחרונה. אבל בגמ' משיב בראשונה על בני א"י וצ"ל דמשום חשיבות דא"י השיב עליהם בראשונה ומה דאמרינן בביצה פרק המביא עתירי בבל יורדי גיהנם הם. צ"ל כי בימי רבי היו כשרים ובימי ר"נ שם שחתו דרכם ואשתנו לגריעותא:
<b>אדם אחד בלודקיא</b> לודקיא היתה עיר בחו"ל ומייתי זה לראיה כי בני חו"ל זוכים לעושר בשביל שיכבדו את השבת. וכן הוא בעובדא דחייט בסמוך:
<b>וכל בהמה יפה שהייתי רואה כו'.</b> בביצה פרק שני איתא דזה היה דעת שמאי הזקן אבל הלל הזקן מדה אחרת היתה בו שכל מעשיו היו לשם שמים שנאמר ברוך ה' יום יום. ובכ"מ הלכתא כבית הלל. אבל בזה דמעשה שניהם היו לשם שמים כל איש הבוחר בדעה אחת מהם ומחזיק בה לשם שמים יברכהו ה':
<b>בערובת צומא רבא.</b> בערב יום הכפורים וגם אז מצוה להרבות בסעודה כדאיתא בפוסקים:

Paragraph 5

<b>שרצה הקב"ה לכבדה.</b> משמע שהוא גזירה בלי טעם ובאמת מפורש בתורה הטעם כי ששת ימים עשה ה' את השמים ואת הארץ וביום השביעי שבת וינפש. והשבת הוא אות על חידוש העולם. והיה לו להשיב לטורנוסרופוס מן מקרא מלא על שאלתו מה יום מיומים. אבל שאלת טורנוסרופוס היתה כי על אמונת החידוש היה די למנות ששה ימים ולשבות ביום השביעי באיזה יום שיחול. ואולי כוונת שאלתו היתה למה לא ישבתו ביום הששי כי אז כלה הקב"ה את מלאכתו או ביום הא' שאז החל את מלאכתו. והיה לישראל לאות על חידוש העולם ולמה דוקא ביום השביעי שאז חדלה המלאכה. ולכן השיב לו ר"ע מה גבר מן גוברין הלא חזינן כי האיש אשר המלך חפץ ביקרו מחוייב כל אדם להוקירהו. לכן בחר לנו את יום השבת למנוחה באשר אותו הוקיר גם הקב"ה:
<b>סמבטיון יוכיח</b> ע' ברמב"ן פ' האזינו שהוא נהר גוזן ששם גלו עשרת השבטים. ונקרא סבטיון כי סבט בערבית הוא כמו שבת בעברית. ואותיות יון נוספות הן ויען כי ינוח ביום השבת לכן נקרא סבטיון:
<b>שאין רשות אחרת עמו.</b> וכל יושבי תבל לא חשיבי דיורין לגביה כיון שהכל עבדיו הם. וכל העולם כלו שלו לכן לא נקרא העולם לגביה ר"ה רק חצירו הוא. כי הקב"ה מלא כל העולם:
<b>ולא עוד אלא שהרי אוכלי המן כו'.</b> פי' לא מיבעי שכל מה שהוא עושה בהיתר הוא עושה. אבל מצינו ג"כ דהחמיר על עצמו להוריד את המן בשבת. אע"ג דמדינא מותר לו רק להראות לכל באי עולם את קדושת יום השבת החמיר על עצמו לבלי להורידו בשבת:

Paragraph 6

<b>מפני מה לא נתנה לאדה"ר</b> פי' כיון דכל יצירי כפי ה' נבראו שלמים בלי שום פגם כי כל הדברים נבראו בצביונן ובקומתן. ואם המילה תתן שלימות לאדם למה לא נברא האדם בשלימותו. וצ"ל דלא האמין במדרשות שאמרו בכמה מקומות שאדם הראשון נולד מהול. ובזה רצה להוכיח כי הקב"ה ברא שלם את האדם והערלה איננה יתרה באדם כי הקב"ה לא ברא דבר יתר באדם. והוכיח לו מן פאת ראשו ששערות ראשו נולדו עמו ובכל זאת הוא מגלח את שער הראש כדבר מותר ומניח את פאת זקנו כי הזקן יתן פאר והדר לאיש. כן הערלה הוא דבר מותר ונתן המילה רק לאברהם אבינו שהיה חביב לו וחפץ בהדרתו ולאדה"ר לא נתן כי לא חפץ להדרו. אבל הפילוסוף לא הסתפק בטעמו ואמר לו כי את שער ראשו יגלח מפני שגדל עמו בשטות. וכאשר אמר לו הפילוסוף ולאלין מיליא אתינן כלומר כי גם השערות לא מותרות הן לאדם והאדם מגלח אותן רק אם יגדלו פרע משא"כ הידים והעינים אשר עליהם יחיה האדם א"א לקצצם. ואין זה ענין למילה אז הביא לו מן החרדל והתורמוסים אשר יש בהם מותרות החומר וצריך האדם להסירם כ"ה המילה:
<b>החרדל צריך למתוק כו'</b> הנה שלשה טעמים יש במילה. הא' לתקן המדות וכמ"ש המורה בח"ג פמ"ט ולטעם זה מביא את המשל מהחרדל אשר ע"י כתישה ודיכה תוסר המרירות. כן הוא התשת ורפיון החומר ירחיק את המדות הרעות באדם. הטעם הב' הוא תיקון הגוף מהנגעים המתילדים וכמו"ש בעל העקדה גדולה מילה שדוחה את הנגעים ולטעם זה מביא המשל מן התורמוסים שנמתק בהסרת קליפתו המרה ע"י הבישול. כן יוסרו הנגעים מאדם ע"י המילה. וטעם הג' הוא תיקון היצירה ולזה מביא המשל מחטים אשר יתוקנו רק בטחינה להסיר המורסן והפסולת:

Paragraph 7

<b>ירש את העולם במדה.</b> פי' כי בזכות אברהם ירשו בניו את הארץ לפנים רק במדה אבל בזכות יעקב יירשו לעתיד ואז ירחיב ה' את גבולם בלי מדה:

Paragraph 8

<b>ר' ברכיה ור' דוסתאי</b> אמרו דבר אחד כי הברכה לשבת היתה בזווגו. כי אם נספור זוג זוג מיום הא' אשר הוא הראשון למעשה. יהיה א"ב. ג"ד ה"ו. והשבת נשאר בדד. ור' שמואל בר נחמן מפרש דהברכה היתה במה שאינו נדחה לעולם:

Paragraph 9

<b>הקדים וברא אותו כו'.</b> ופי' הכתוב כי בו שבת מכל מלאכתו אשר היה צריך לבראם ולעשות ביום השביעי ואשר ברא אלהים אותם מקודם ביום הששי:

Paragraph 10

<b>ולא שבת לא ממלאכת הרשעים כו'.</b> גם הוא בא לדרוש מלת לעשות. ודריש כי בו שבת מכל מלאכתו אשר ברא אלהים. אבל יש לו עדיין מלאכה לעשות עם הרשעים והצדיקים. והכוונה בזה כי מיום הששי ואילך אין עוד חידוש בבריאה. אבל קצב לכל נברא מעשהו. וכפי טבעו ינהג לעולמים. אבל בשביל הצדיקים והרשעים ישנה ה' לפעמים את דרכי הטבע לעשות נסים לעת הצורך. וזה הוא חידוש בבריאה אשר יעשה רק לצדיקים ולרשעים ולא בכל יצירי התבל. וי"מ כי לכל הבריאה קצב הקב"ה אז את מעשיהם. משא"כ בשכר הצדיקים ובעונש הרשעים לא שם אז קצבה. ויעשה הכל לפי מעשיהם אם לטוב ואם לרע בלי כל קצבה:

Chapter 12



Paragraph 1

<b>כתיב הן אלה קצות דרכיו.</b> עיקר המאמר הזה הובא פה לדרוש את הכתוב את אשר כבר עשוהו כו' והוא שבחו כו'. אלה תולדות השמים והארץ בהבראם בוראן משבחן כו'. ומי נותן בהם דופי. ואגב זה דורש ג"כ את ראש הכתוב כי מה האדם שיבוא אחרי המלך כי א"א לעמוד על סדורו של עולם אשר זה הוא נקשר עם דרש הכתוב של הן אלה קצות דרכיו:
<b>נתבונן אין כתיב כאן אלא יתבונן.</b> לקיים הגירסא זו י"ל כי נתבונן היה הנו"ן הראשון לרבים מדברים בעדם ויתפרש מי מבני אדם אשר יאמר כי נתבונן כי אין איש אשר יבינהו. ומדכתיב יתבונן יתפרש ע"ד מי יגור באהלך וגו' דיש איש אשר יגור. וכן כאן מי יתבונן רק הפקח יודע רמוזו והגיונו. אבל לא רב בני אדם. וביאור הדברים הפקחים יודעין רמוזו והגיונו איננו כמו שפירש"י ז"ל ושאר מפרשים שיודעים רק הרמז ושמץ מזה אבל לא עיקרו. אבל יתפרש כמו שאמרו רז"ל בפרק בתרא דברכות לא נבראו רעמים אלא לפשט עקמומית שבלב. וכן מירידת הגשמים אם בנחת או בזעף ידע הפקח לקחת מהם מוסר השכל וכמ"ש הרשב"א שם. וגם פה הפקחים יודעים רמוזו והגיונו לקחת מהם מוסר. אבל סדורו ואופניו אין כל בריה יכולה לעמוד עליו ואם יאמר לך אדם יכול אני לעמוד על סדורו של עולם וע"פ החקירות אשר גלו לנו חכמי הטבע. אמור לו אם רוחב לב מלכים אין חקר. ודריש כי מי יבוא אחרי המלך על מלך בו"ד. ואיך תחקור ותדע מעשי מלך מלכי המלכים הקב"ה:
<b>הקב"ה ובית דינו.</b> עיין בזה במורה ח"ב פרק ג'. (ולפנינו הוא בפרק ששי):
<b>ומעמידך על מכונך</b> ע' בזה בפרק אלו טרפות על הכתוב הוא עשך ויכוננך:
<b>ומי נותן בהם דופי.</b> ודריש ומה שמץ דבר נמצא בו מלשון לשמצה בקמיהם. וכן י"ג ומה שמץ שמצון. ובא בזה לבטל דעת האומרים כי הרעות רבות בתבל מהטובות. אבל להם לדעת כי תכלית הרעות הוא הטוב והשלימות בבריאה. אך האדם הוא קצר תבונה ויתן בהן דופי:

Paragraph 2

<b>בהבראם בה"א בראם.</b> כדאיתא לקמן בפ' זו סי' י' ושם מסיים ומה ה"א זה כו' אינו תופס את הלשון כך לא בעמל ולא ביגיעה וזה שמסיים ר"י בשם ר"ס לא בעמל כו':
<b>בזכות השבטים</b> ויוצאי ירכיהם כי המה קבלו את התורה ור' יודן ור"י ב"נ לא פליגי רק משמעות דורשין איכא בינייהו:

Paragraph 3

<b>פסל את הראשונים</b> פי' פוסלם ופוגמם כי אינם חשובים כמו האחרונים וכ"כ פה אלה כי הקב"ה בנה עולמות והחזירם לתוהו ובוהו ופסלם. אבל במקום דכתיב ואלה שוים המנויים באחרונה בחשיבותם עם הנמנים לפני זה:

Paragraph 4

<b>מלמד שבו ביום נבראו</b> ודריש מסיפא דקרא ביום עשות ה' אלהים ארץ ושמים משמע דאז נבראו ג"כ תולדותיהם. כי ביום הראשון נברא הכל. ואח"ז נקבע כל בריאה ביומו והוא דחה את דרשתו מהמקרא ויהי ערב וגו' ויתפרש ע"כ ביום עשות וגו' כי ביום נבראו ולא בלילה:

Paragraph 5

<b>ג' דברים הללו</b> פי' שמים וארץ והים. ושאר תולדותיהם נכללו במה שאמר ואת כל אשר בם:
<b>מים בשלישי</b> בירושלמי גרסינן ים בג'. ומ"ש והוציאו ג' תולדות עופות ודגים ולויתן אע"ג דגם אדם ובהמה נולדו בששי והם תולדות הארץ. אבל לא קפיד רק למצוא ג' תולדות לכל אחד אחר ג' ימים. ואם יוסיפו מהם אח"ז לא איכפת ליה:
<b>הארץ בראשון</b> [עיין בביאור הרי"פ בשם היפ"ת]:

Paragraph 6

<b>זיוו מנין כו'.</b> והא דלא חשוב זה בקללת האדם. י"ל דנכלל זה במה שאמר לו בעצבון תאכלנה כל ימי חייך והעצב משנה הפנים וכן לא הזכיר שם מנטילת המאורות דזה קללה שאיננה בגופו של אדם ושמה לא מזכיר רק הקללות שבגופו. ובפרט לפי מה דאמרינן דנטילת המאורות היתה העיקר בשביל חטא דור אנוש ודור המבול. ואדם גרם רק להקדים הנטילה וכמו"ש בפי"א פשיטא דא"ש למה לא מנה זאת בקללתו:
<b>ר"ש בר' יהודה איש כפר עכו כו'.</b> ע' בזה בביאור הרי"פ כי דבריו שם עם הדבור ומנין שנגנזו לצדיקים עולים בשוה עם דברי היפ"ת]:
<b>שנאמר אור צדיקים ישמח</b> ומפרש את הכתוב כאשר יגלה אור צדיקים וזה אור הגנוז ונבדל לצדיקים אז ישמח:
<b>שנאמר ואוהביו כצאת השמש בגבורתו.</b> ואע"ג דהאי קרא לא מיירי בלעתיד מ"מ מסתברא כי לעתיד אשר כולם יהיו אהובים לו יהיה כן ג"כ:
<b>שנאמר ואולך אתכם קוממיות.</b> פשטיה דקרא קאי על יציאתם ממצרים וכן מפרש בשמ"ר פ' כ"ה. אך כמה יעודים אשר לא נתקיימו עדנה קאי על לעתיד וכמו"ש הרמב"ן ז"ל שם וכיון דלא נתקיים המקרא הזה עד היום מדריש על לעתיד וכתיב ואולך בעבר במקום עתיד:
<b>כשקמה הזו כו'.</b> כיון דהכתוב לא מפרש את העץ בשמו מפרשינן על העץ החי יותר מכל העצים וזה השקמה שחי ת"ר שנה:
<b>הרי תשע מאות אמה.</b> כיון דתלה הכתוב את ימי חייהם בעץ ולא אמר מפורש שש מאות שנה דריש כי נכללת פה גם הכוונה על גידולו כעץ:

Paragraph 7

<b>לכל יש תולדות.</b> פי' לכל הנבראים יש תולדות היוצאות מהם והנה תולדות השמים המה המאורות שנבראו מהם. ותולדות הארץ המה הצמחים וב"ח ותולדות ההרים המה המעינות ומיני מחצב ודריש בטרם הרים יולדו דכתיב בהפעל כמו יולידו בהפעיל. ותולדות טל ומטר המה פרי הארץ וכדכתיב כי אם הרוה את הארץ והולידה והצמיחה ודרש על מטר מדכתיב היש למטר אב וכן על טל מי הוליד. אפקיה בלשון שיש להם הולדה ש"מ שגם הם מולידים. ובא להשמיענו בזה כי כל המחודשים בעולם מיום הבריאה ואילך אין בהם כל חדש. רק נולדו מאשר היה לפניהם. וכולל פה כל הד' יסודות אשר מהם מורכבים כל הנמצאים בעולם. שמים הוא יסוד האש. והארץ הוא העפר הרים הוא על הרוח וכמו דדרשינן בפ' אין דורשין את המקרא כי הנה יוצר הרים ובורא רוח. וטל ומטר המה יסוד המים:
<b>כלפי מעלה הדבר אמר.</b> כלומר לגבי הקב"ה לבדו הוא ובא לאפוקי המלאכים שהמה יתמעטו לפעמים וכמו שאמרו במ"ר פ' י"א על פסוק היש מספר לגדודיו. וכן דרשו את הכתוב חדשים לבקרים שהקב"ה בורא בכל יום כת של מלאכים ואומרים שירה והולכים להם:

Paragraph 8

<b>המשל זה גבריאל</b> כי הוא הנכבד בשליחות ה' כמ"ש בדניאל והאיש גבריאל. וכן ביוסף וימצאהו איש ודרשו חז"ל זה גבריאל לכן ראוי להקדימו לפני מיכאל. ומה שנאמרו בשאר מקומות המשל זה מיכאל חולקים עליו ואומרים כי מיכאל אשר הוא שר של ישראל הוא הנכבד וראוי להקדימו:

Paragraph 9



Paragraph 10

<b>אין לך כל מקום ומקום כו'.</b> פי' הדברים כי שבעה גלגלים יש ולכל גלגל וגלגל יש כח המניעו כמו שיש ממונה בארץ על כל מקום ומקום. אבל הגלגל השביעי אשר נקרא ערבות ועליו שוכן הקב"ה כ"י. הוא המניע את כל הגלגלים. וז"ש הקב"ה ביה שמו על בית של עולמו. כי כל הסבות המתגלגלות בכל העולם יוצאות ממנו ומפרש את הכתוב סולו לרוכב בערבות וזה להקב"ה תשבחוהו כי ביה שמו כי הוא סבת כל הסבות. ועילת כל העילות:
<b>יורדים לשאול</b> כי מי ימלט נפשו מיד שאול (מלבד אליהו וריב"ל) וגם כל יורדי שאול יקומו בתחיה:
<b>רמז לבעלי תשובה</b> שהקב"ה פותח להם פתח שישובו בתשובה כי הבא לטהר מסעיין אותו. ובירושלמי גרס מפורש כך פותח פתח לכל בעלי תשובה:
<b>ואומר והאלילים כליל יחלוף.</b> פי' דמה שאמר ונשגב ה' לבדו לא בא לומר כי כל האנשים יהיו לאפס ואין. כצדיק כרשע רק האלילים כליל יחלופו והכל ישגיבו את שם ה':

Paragraph 11

<b>ר' אלעזר ורבי יהושע כו'.</b> מחלקותם הוא בזה. כי לר"א חומר גרמי השמים אשר המה נצחיים איננו חומר גרמי הארץ ההוים ונפסדים וכמ"ש המורה בח"ב פכ"ו ולפ"ז ברא הקב"ה שני חומרים מתחלפים חומר השמים וחומר הארץ. ור"י סובר כי רק חומר אחד ברא הקב"ה אשר ממנו ברא את השמים הנצחיים. ואת החומר הזה שנה והחליף בתכונתו לברוא ממנו גרמי הארץ המשתנים ונפסדים בזמניהם. ור"ה בשם ר' יוסף סובר כי הכל נבראו מחומר הארץ. יען דסובר כב"ה אשר הארץ נבראת תחלה וכדאיתא לעיל בסוף פרשה א'. ור"י אזיל ע"כ בשיטת ב"ש שהשמים נבראו תחלה. ור"א יסבור כרשב"י שם שהשמים והארץ נבראו יחדיו. ורב נחמן מוסיף ומבאר את הדבר כי גם החמה אשר היא עצם מאיר. בכ"ז חומרה הוא מן העפר. וי"ל עוד בזה כי יש מחלוקת בין החוקרים בתכלית הבריאה. הדעה האחת היא כי לכל יציר נברא יש תכליתו. ואין נברא אשר יהיה לתכלית דבר אחר. וזה הוא דעת ר"א האומר כי כל מה שיש בשמים ברייתו מן השמים וכל מה שיש בארץ ברייתו מן הארץ. כי תכלית כל אחד הוא בגופו. ואין תכלית האחד בשני. הדעה השניה היא כי העליונים הם העיקר והעולם השפל הוא טפל להם. וזה הוא דעת ר"י האומר כל מה שיש בשמים ובארץ ברייתו מן השמים. כלומר כי העליונים הם העיקר והתכלית לכל הנמצאים. הדעת השלישי כי תכלית הבריאה הוא האדם אשר הוא תפארת היצירה. והוא הנכבד גם מן המלאכים. וזה הוא דעת ר"ה בר"י האומר כל מה שיש בשמים ובארץ אין ברייתן אלא מן הארץ אשר ממנה קורץ האדם והוא תכלית כל הבריאה:

Paragraph 12

<b>ר' יוחנן ור"ש בן לקיש כו'.</b> מה שהביא זה המשל מבנין הפלטין וזה מהספינה מחולקים הם בזה. כי המורה בח"א פע"א כתב שהעליונים והתחתונים כלם קשר אחד. וכאלו כלם איש אחד ולפ"ז גם תכליתם אחת היא והוא סדורו הכללי. וזה דעת רשב"ל ולכן מביא המשל מהספינה אשר כל חלקיה לתכלית אחת הן ואין מציאות לזה בלי זה. ודעת ר"י שהעליונים חשובים והתחתונים המה רק טפלים לעליונים. לכן מביא המשל מהבנין אשר כל חלק הוא עומד בפני עצמו. והתחתונים המה למשען אל העליונים שיקומו:

Paragraph 13

<b>בונה אהל ומותח.</b> בירושלמי ליתא בונה אהל כי המכוון פה הוא רק המתיחה ולא הבנין:
<b>ת"ל חזקים כראי מוצק.</b> פי' כברזל מוצק ומלוטש המה חזקים. ולא רופפים כיריעות אהל ואפשר שבא להוכיח על קיום ונצחיות העולם וכמו"ש המורה בח"ב פכ"ז שכל הוה הנפסד לא יהיה בבת אחת רק הולך ונפסד לאט לאט עד שיפסד לגמרי. ואחרי שאנו רואים כי כלל הנמצאים יתחדש ויתחזק יפה מזה אינו יודעים כי ברצונו ית' אשר העולם יהיה קיים ואיננו כדבר מלאכותי אשר ירפה מיום אשר נגמר עד אשר יפסד. וז"ש שאיננה כאהל וכהתכת כלים המלאכותיים אשר הוא חזק ומוצק. ומפרש כראי מוצק כמראהו וזהרו הראשון הוא מוצק לעד:
<b>ר"ע אמר על הדא דרשב"ל.</b> פי' כי לדברי רשב"ל אשר עד עולם נראה כמו בעת יציקתן א"ש מ"ש כי בו שבת וגו' דאתי לומר שהיה תמיד כמו בעת הבריאה. רק פושטין צורה ולובשין צורה. ומביא ד' זמנים אלו יום שבת חדש ושנה כי ההפסד והשנוי בעולם השפל יבוא בשביל ד' חלופים מהתנועות אשר בעולם. ועל חלוף גלגל היומי ממזרח למערב אמר יום נכנס וכו'. ועל חלוף ז' כוכבי לכת אשר המה יתחדשו בכל שבוע מהלכם כמו בראשונה אמר שבת נכנס וכו' ועל חלוף מהלך הירח אשר בכל חדש יחדש את מצבו כמו בראשונה אומר חדש נכנס וכו'. ועל חלוף מהלך השמש אשר במשך השנה תסוב כל חגורות המזלות אמר שנה יוצאת כו'. ור"ל אף שיתהפכו בעולם ד' חלופי התנועות אשר בגללם יהיו החלופים והשנויים במקרי הנמצאים בעולם השפל. מ"מ סדורו הכללי לא ישתנה ועולם כמנהגו נוהג לעד:

Paragraph 14



Paragraph 15



Paragraph 16

<b>הואיל והארץ היא עשתה צביוני תחלה.</b> בשוח"ט מפורש כי כשמלך הקב"ה בעולמו אמרה הארץ הימנון תחלה אלו מים התחתונים (ומ"ש לפנינו שם אלו מים העליונים הוא ט"ס וכ"ה הגירסא בילקוט. וכ"מ שם ממעשה דאדרייאנוס שהביא) שנאמר מקולות מים רבים. א"ל הקב"ה אני נותן לכם פרוקופי כו':
<b>הה"ד יסד ארץ על מכוניה וגו'.</b> אין ראיה מזה שהוא האמין בנצחיות העולם. אבל פירושו כי בזמן הקצוב לה להיות לא תזוז ממנה וכמו בל תמוט עולם ועד מפרשים כי העולם והזמן הקצוב לה כי יש עולם אשר יש לו קץ בזמן לה תהיה מוסדה וחזקה ולא תמוט לעולם ועד:

Chapter 13



Paragraph 1

<b>הכא את אמר וכל שיח השדה וכו'.</b> קושיתו היא כי מכתוב זה מוכח אשר בששי לא היה שיח השדה עדיין בשביל שלא המטיר ה' מטר על הארץ קודם שנברא האדם וכמו"ש רש"י ז"ל בחומש בפירוש הכתוב ולהלן את אומר ויצמח ה' אלהים וגו' משמע קודם שנברא האדם כבר הצמיח ה' כל עץ. ומשני ר' חנינא כי בג"ע באמת צמחו מקודם שנברא האדם וג"ע נברא בג' כדדרשינן מן הכתוב ותוצא הארץ ושם יצאו גם שאר הצמחים והכתוב וכל שיח השדה מדבר משאר העולם. ור' חייא מתרץ כי באמת נטע ה' את העצים לפני בריאת האדם אבל לא צמחו עד שנברא האדם ויצאו הגשמים ולפ"ז אין סתירה בין הכתובים:

Paragraph 2

<b>כאלו משיחין אלו עם אלו.</b> שיחת האילנות היא הקול שמשמיעים בעת שהרוח נושב והאילנות מתנועעים. וכמו"ש לקמן בפי"ו אומר לאילני מאכל למה אין קולכם הולך כו':
<b>ובאת הרוח ופגעתו</b> זה הרוח היושב בין האילנות כענין הרוח שהיה על המעיין בויק"ר פכ"ד ע"ש:

Paragraph 3

<b>מזכיר שם מלא כו'.</b> פי' דהזכיר ה' אלהים שם מלא רק כאשר נברא העולם במלואו. להראות לנו כי ברא אותו בשלימות ולכן אף שהעולם נברא רק בב' אותיות מ"מ שמו המלא על מלואת העולם. שאז נחזה שלמות פעולותיו והשגחתו המקפת את כל העולם במלואו אשר ע"ז מרמז השם בן ד' אותיות וכן מזכירו בירידת גשמים שהיא שקולה ככל מעשה בראשית וכמו"ש לקמן בסי' ד':
<b>ג' דברים שקולים זה כזה.</b> פי' כי אלה הג' דברים יקימו דבר אחד שלם. כי האדמה היא החומר הנפעל. והמטר הוא צורת הויה והצמיחה. והאדם הוא הפועל ואם יחסר אחד מהם יחסר הכל:

Paragraph 4

<b>קשה היא גבורות גשמים כו'.</b> פי' שיש מעשה נסים בגשמים גדולים ונפלאים ולכן הוא קשה ושקול כמעשה בראשית. ולאפוקי מהאומרים כי הגשמים הם רק מעשה הטבע. אחרי כי מעשה הטבע יתמידו בזמן ובפעולותיהם. ואנחנו רואים בגשמים שזמניהם מתחלפים. ופעמים ירדו למרבה ופעמים במשך זמן לא ירדו כלל. וכן לא ישמרו בירידתם את המקומות בשוה. מזה מוכח כי שקר הוא בפי האומרים כי מעשה הטבע הם ומ"ש בלשון קשה אף כי אין קושי לה' במעשיו. אך זה הוא מאופן דבורי רז"ל וכמו"ש בפסחים בפרק בתרא קשים מזונותיו של אדם כקריעת ים סוף ועוד. וגם י"ל כיון דהגשמים נותנים מזון לכל בריה. וביניהם יש שאינם ראויים. וכ"י קשה לו לעבור על מדת הדין. אך בחסדו יתן הגשמים. וז"ש שקולה כמעשה בראשית כי גם עולם חסד יבנה:

Paragraph 5

<b>שהיא מרצה כקרבנות שנאמר רצית וגו'.</b> וסוף המזמור הוא גם ה' יתן הטוב וארצנו תתן יבולה. וכן כתיב שם צדק משמים נשקף דמדריש בפ"ק דתענית על הגשמים:
<b>מכנסת את הגליות</b> כלומר שממהרת את הקץ:
<b>אף מכפרת על החטאים.</b> כלומר גם על המזידים וכדכתיב נשאת עון עמך. ולר' יצחק אינו מרצה רק על השוגג כמו הקרבנות:

Paragraph 6

<b>בזו יד ובזו יד כו'.</b> במה שהשווה אותן ליד ופתיחה בא לרמז לנו כי מפתח של גשמים ותחיית המתים הוא ביד של הקב"ה וכדאמרינן לקמן פע"ג:
<b>תה"מ לישראל</b> לאו דוקא לישראל כי גם חסידי אומות העולם יש להם חלק לעוה"ב ויקומו בתה"מ. אבל פירושו הוא לצדיקים. וכן הוא במסכת תענית שתה"מ לצדיקים וירידת גשמים לצדיקים ולרשעים: והנה המדרש מנה פה שש מעלות נכבדות אל הגשמים. והן הנה כנגד שש התועליות הבאות לעולם בשביל הגשמים. התועלת הא' היא שהמטר מקיים את העולם השפל שהיסודות לא יופסדו מחום השמש וכמו שהזכרנו למעלה. וכנגד זו אמר שהיא שקולה כמעשה בראשית. כי הבריאה וקיום הבריאה אחד הוא. התועלת הב' שפע הטובה והברכה הבא לעולם לרגל הגשמים. ורוב המשא ומתן עד שאמרו רז"ל אפילו פרוטה בכיס מתברכת. וכן איתא לקמן בסי' ט"ז ע"ש וכנגד זו אמר ר"י שהוא מרצה כקרבנות כי אחד מטעמי הקרבנות הוא להוריד שפע ברכה על הארץ וכמו שהאריך בזה בעל העקדה בשער י"ו. התועלת הג' אהבה ושלום הבאים לעולם בשביל הגשמים וכמו דכתיב השם גבולך שלום חלב חטים ישביעך. וכ"כ רש"י בפ' מקץ על פסוק יפות מראה. וע' בסוף פרק הזהב וכנגד זו אמר שמכנסת את הגליות כי סבת הגלות הוא שנאת חנם וכאשר תחדל השנאה ימהר קץ הגאולה לבוא וגם קבוץ הגליות הוא מליצה על התקרבות הרחוקים. התועלת הד' הוא בריאות החולים וכמו"ש לקמן סי' ט"ז אף החולין מרויחין כי הגשם יבוא לחות באויר וגם ינקה וייטיב את האויר ובזה יביא בריאות ושלום לעולם. וכנגד זו אמר שהיא אוספת את העברה. כי בעברת ה' תבוא המחלה. התועלת הה' היא הרחקת פשע ועון כי על פת לחם יפשע גבר ואיש את רעהו יתקוטט. וכנגדו אמר שמכפרת על החטאים כי אז יסורו. התועלת הו' והיא היותר מפורסמת שהגשמים נותנים מחיה וכלכלה לכל החיים. וכנגד זו אמר שהיא שקולה כתחיית המתים ופירש"י שע"י הגשמים התבואה מתגדלת. והתבואה תביא חיים לבני אדם:

Paragraph 7

<b>ואדם אין להעביד את הבריות להקב"ה כו'.</b> פי' הדרש הוא כי אחרי אשר ראינו מהכתובים כי המטר איננו יורד רק בזכות האדם וכמו"ש לעיל. לכן אם תהיה עצירת גשמים בארץ מזה נדע כי הסבה היא בשביל שאין אדם הגון אשר ישיב את לב בני האדם לעבודת ה' כאליהו וחוני המעגל אשר המה הביאו הגשמים בצדקתם ובתוכחתם:

Paragraph 8



Paragraph 9

<b>לא באנו לכאן אלא לנסיון.</b> כי בחסידותם האמינו אשר כל מקרה לאדם היא בהשגחה. לנסיון לידע ולברר בזה דבר מה ובדקו וראו כי מים האלה משונים הם שבולעים מים ומלאו משם חבית מלא מים ובבואם לרומי ונשאלו על מי אוקינוס השיבו ובררו את דבריהם בנסיון. וע' בזה בקהלת רבה. וסגולת של מים בולעים מים היא. פי' כי המים הבאים לתוכם יתהפכו לאויר ויכלו כעשן ברוח. וכמו האש שמתכת את המים בקדרה עד שיעלו באד ובאויר:
<b>על דעתיה דר"א כו'.</b> פי' מעיקרא מפרש את ראש הכתוב והים איננו מלא משום שמים בולעים מים. וזה אליבא דכ"ע. ועתה מפרש את סוף הפסוק אל מקום שהנחלים הולכים שם הם שבים ללכת בפלוגתא. כי לר"א יתפרש אשר הנחלים הולכים אל הים יתמלאו שנית מן הגשמים העולים מן הים. כי הוא סובר דכל העולם ממי אוקינוס הוא שותה כדלקמן בסי' י'. והגשמים הם הממלאים שנית את הנחלים וכדאמרינן בשבת מטרא במערבא סהדא רבה פרת. ור"י דסובר כי הגשמים ממים העליונים יבואו מפרש את הכתוב אל מקום שהנחלים הולכים פעם אחת. שם הם שבים ללכת תמיד כי המה הולכים תמיד אל הים. ולא ישנו את תפקידם:
<b>ולמה קורין אותו תווי כו'.</b> ומשני מפני שהוא משקה אחת למ' שנה ומתמיה את האנשים בבואו לכן נקרא תווי מלשון תהי בי' או תוה וקם בדניאל ג' כ"ד:
<b>חזר בו הקב"ה.</b> ומה שנהר נילוס וקבריא ותוויי נשארו כמשפטם הראשון. הטעם מפני שטבע אלה המקומות הוא לבל יעלו בהם אדים להמטיר מטר על הארץ:
<b>להדיח טללים רעים</b> פי' לדחות את האויר המעופש. וע"י המטר מתנקה האויר:

Paragraph 10

<b>מתמתקין הן בעבים.</b> כי שם יזדככו ויפרדו מהם חלקי המלח:
<b>אשר יזלו שחקים</b> ואין נוזלים אלא מתוקים כדאיתא במכילתא על פסוק נצבו כמו נד נוזלים:
<b>מן העליונים</b> פי' מן המים אשר ממעל לשמים כדלעיל בפ"ד משם המים מורידים לעבים וממטירים על הארץ. והנה הרב המורה והעקרים והרמ"ע בפירושו על הפסוק כי יגרע נטפי מים ובעל העקדה ועוד יגעו בזה לכוון דברי ר"י אשר לפי הנראה הם גם נגד המוחש. אך דברי כולם לא ישיבו טעם והראוי להטות אוזן לדברי הרמב"ן בפ' בראשית בענין מים העליונים שהדברים האלה הם מסתרי מעשה בראשית ושכלנו קצר מהבינם:
<b>ומקבלין אותן כמפי הנוד.</b> ולפ"ז מדמה את השחקים לנוד. ובגמ' הגירסא ופותחין פיהן כמין נוד ומדמה את העננים לנוד וזו הגירסא נכונה יותר:
<b>למה הוא קורא אותן שחקים כו'.</b> זה קאי לדברי ר"א דאומר כי המטר עולה מן הארץ וא"כ יקשה למה אמר הכתוב אשר יזלו שחקים למה הוא קורא לעננים שחקים ונותן טעם מפני שהעננים שוחקין את המים וכן נראה מפורש בשוח"ט מזמור י"ח כי שם לא נזכר כלל דברי ר"י רק דברי ר"א וע"ז הוא נותן הטעם כי העבים שוחקין אותן ועי"ז הם מסתונים ומתמתקים:

Paragraph 11

<b>על דעתיה דר' יוחנן כו'</b> הוא סובר כי הגשמים הם נסים. לכן מדמי לנותן מתנה הנותן בעין יפה החבית והקנקן יחד. כן נותן הקב"ה המטר והעננים. ולדעת רשב"ל יש בגשמים גם ענין טבעי שהאדים עולים מן הארץ וכאשר תשתה הארץ מי הגשמים ותרוה אז ע"י התהפכות חלקי המטר ישובו שנית למעלה להשביע את הארץ ולכן מדמי זאת להלואה אשר העיקר הוא מאת ה' והארץ תלוה ותפרע. ובהלואה הדרך לאמר ללוה הבא קופתך ומדוד כן הוא העננים מן הארץ המקבלת את המטר בהלואה:

Paragraph 12

<b>עב כו'</b> דכתיב עבי שחקים ואד יעלה מן הארץ וחולק על הא דאמור לעיל שאד הוא נהר. ענן דכתיב והיה בענני ענן ונשיאים דכתיב מעלה נשיאים. חזיז דכתיב ה' עושה חזיזים ודרך לחזיז קולות. ומה דנותן טעם לאלו השמות לא בשביל שהם כפולים ונרדפים כי אין לנו לבקש טעם על שמות הנרדפים אשר זה הוא תכונת כל שפה ושפה אבל מדרך רז"ל לתת טעם לכל שם גם אם אחד הוא:
<b>ומשרה רוה"ק</b> כי אין רוה"ק שורה אלא מתוך שמחה והמטר מביא שמחה לעולם. וי"ל עוד כי רוה"ק הוא רוח דעת ויראת ה' ובירידת הגשמים נחזה השגחת ה':
<b>ד' שמות נקראו לארץ.</b> בויק"ר פ' כ"ט מונה שבעה שמות לארץ ורשב"ג פליג ע"ז. וכן בספרי שנו א"ר אלכסנדרי מהו בתבל ארצו מכאן דעשרה שמות יש לארץ. ארץ. אדמה. חרבה. יבשה. ארקא. תבל. חלד. ראשית. גיא. שדה. ורשב"ג סובר כי חרבה. יבשה. המה רק תארים ומקרים לארץ. וכן גיא ושדה המה רק שמות למקומות נפרדים. וחלד קאי על יושבי הארץ כי המה יחדלו. וראשית לא ידעתי היכן נקראת הארץ ראשית. [אמר המלקט עי' במדרש משלי פרשה ח' כי שמה מקום זה המאמר ושמה מבואר גם הטעם למה נקראת הארץ ראשית אבל פסוק לראיה ליתא שם. ומפשט הדברים נראה כי הוא סובר כדעת האומרים לעיל פ' י"ב סי' י"א כל מה שיש בשמים ובארץ בריאתן מן הארץ ודריש בראשית מן הארץ אשר הוא ראשית כל היצורים ברא אלהים את בריאת השמים ואת הארץ וע' ברמב"ן דפירש ג"כ בראשית כמו מראשית בחילוף ב' במ"ם וכמו והנותר בבשר ובלחם יתפרש מבשר ומלחם ועמ"ש היפ"ת בפ' א' לעיל]:
<b>טבת שהיא מורקת את פירותיה.</b> מורקת הוא מלשון כמוש ונכסף וכדאי' בנדרים דף נ"ח ע"א אם היו עלין שלהן שחורין אסורים הוריקו מותרים וכתב רש"י שהן כמו כמושין ירוקין והכסיפו פניהם. ובתקופת טבת יחלו פני הפירות ליבול ולכמוש:

Paragraph 13

<b>המים העליונים זכרים כו'</b> כי העליונים המה הפועלים והתחתונים המה המתפעלים לכן יקרא אותם בשם זו"נ והעליונים אומרים לתחתונים קבלו אותנו. ואע"ג שאנחנו שונים במינים ובמדרגה מ"מ אתם אשר בארץ ברואי הקב"ה אתם. ואנחנו היורדים מלמעלה שלוחי מעלה אנחנו ולעשות רצון בורא אחד יצאנו לכן נהיה נכונים לעבודתו. וכל זה הוא דרך משל ומליצה:

Paragraph 14

<b>היא דעתיה דר"ב דאר"ב כו'.</b> פי' כי זה הוא דעת ר"ב האומר כי אין הגשמים יורדים רק אם יכניעו את ערפם. ודורש את הכתוב יערוף כמטר לקחי כי הלקח המכניע את העורף מוריד את המטר. וכמו שנקראת התורה תושיה מפני שמתשת כחו של אדם כן נופל על לקח לשון יערוף מפני שמכניע את העורף:

Paragraph 15

<b>כדי שתשרה פי המגופה.</b> וזה יותר גדול מהקרמיד וצריך לזה מי גשמים יותר ומקשה והלא פי המגופה היא חזקה ואיננה נמחה במי גשמים. ומשני דלאו נמחית ממש אלא שירדו עליה כ"כ גשמים שנראית כנמחית:
<b>כדין מברך יחזקאל אבא.</b> ולא פליג על מתני' דמברך הטוב והמטיב. כי המשנה מיירי ביש לו ארעא וליחזקאל לא היה ליה ארעא לכן ברך ברכה זו. וכן מחלק הגמ' בפ' הרואה וכן פסקו הפוסקים. ועל הטובה שהקב"ה עושה עם הארץ בהורידו מטר אמר יתברך. ועל הנס שהוא מראה לנו בירידת הגשמים כמו"ש לעיל אמר יתרומם ויתגדל כי בזה נחזה מה רם ומה גדול הוא:

Paragraph 16

<b>אף אבן טובה מרגשת.</b> זו המרגליות [אולי הם הקאראללען. אך היפ"ת העתיק פערלין] הניצודות בים ומרגישות כשיורדות המטר כי יגדלו ויתיפו:

Paragraph 17

<b>לפי חיסומה.</b> הוא מלשון פתח וכמו אתחסם ר"א וקרון ליה ר"א חסמא בויק"ר פכ"ג דהוראתו אתפתח. ופי' עד מקום שתפתח האדמה תשקה ולא בפנים:
<b>א"כ מה יעשו כו'.</b> דברי המדרש הם ופליג על ראבר"ש. (ור"א אמר לך כדר' לוי בסמוך) וסובר כי כאו"א לפי צרכו ומה דכתיב פני האדמה דורש כריב"ל בסמוך:

Chapter 14



Paragraph 1

<b>ואיש תרומות יהרסנה זה אדה"ר.</b> מדלא כתיב ואיש עול ההפך מן מלך במשפט לכן דורש על אדה"ר.
<b>שהיה גמר חלתו כו'.</b> פי' החלק היותר משובח [ובירושלמי איתא חלה טהורה היה] כי נברא ממיטב הארץ. ובכ"ז חטא והרס את הארץ:
<b>כאשה הזאת שהיא משקשקת כו'.</b> הכוונה שביצירת האדם כביכול הקב"ה בעצמו התעסק כאשה שעוסקת בגיבול העיסה. וז"ש כך בתחלה ואד יעלה מן הארץ לגבל את העפר ואח"כ וייצר ה' אלהים וגו' מהגיבול הזה:

Paragraph 2

<b>יצירה לז' כו'.</b> ולפ"ז בא לרמז פה על יצירת האנשים הנולדים אח"ז ולא קאי על יצירת אדה"ר. (וע' בזה ביד"מ כי הם דברי היפ"ת). ומה שאין הציור מתחיל אחר הקליטה כי אחר ג' ימי הקליטה יבדל הקצף והנפח מהזרע. ולז' ימים מתחלת המתיחה שהוא הציור:
<b>נוצר לז' ימים</b> ונולד לח' או לט' חדשים גרסינן. [והנה היפ"ת האריך בזה בסתירת דברי ר"ה פה עם דבריו בפ"כ סי' ו' כי לפניו היתה הגירסא שם משונה מאשר לפנינו. ולפי נוסחתנו השמטנו את דבריו כי אין סתירה ביניהם]:
<b>מנין שהנולד לז' חי</b> כצ"ל:

Paragraph 3



Paragraph 4

<b>יצ"ט ויצה"ר.</b> פי' שהיה מרגיש בין טוב ובין רע גם לפני החטא לפי שהוא בעל בחירה. אך לא היה נוטה רק אל צד הטוב והמושכלות וכשחטא נטה אל המפורסמות והיינו לדעת טוב ורע וכאשר האריך בזה המורה בח"א פ"ב. ובילקוט בזכריה גריס אבל בהמה אין לה אלא יצר אחד וזה דרך אחד הטבעי מבלי לנטות ממנו ימין ושמאל:

Paragraph 5

<b>יצירה בעוה"ז כו'.</b> ולב"ש תהיינה גם היצירות מתחלפות. ולא כיצירת העוה"ז תהיה יצירת העוה"ב. ולב"ה מרמז לנו רק כי תהיינה שתי יצירות בזמנים מתחלפים אבל אופן היצירה יהיה שוה בשתיהם. והנה היצירה בעוה"ב היא לאחר תחיית המתים ומזה הוכיח הרמב"ן בשער הגמול כי עוה"ב הוא עולם התחיה אבל בגמ' ובמדרשים בכ"מ מוכח כי עוה"ב הוא בכמה פנים. בין על הנצחי אשר אחר המות. ובין על ימות המשיח ובין על אחר התחיה. והנה טעם מחלוקת ב"ש וב"ה הוא בזה. כי בעוה"ז היצירה שומרת דרכי הטבע. ולכן מתחיל בעור ובשר והחלקים אשר יפרדו מהם יתקשו והיו לגידים ועצמות. משא"כ בעוה"ב תהיה היצירה נסי. ונס בתוך נס כי מן הקשה יתרכך והיו לעור ובשר. וב"ה סובר כי הקב"ה לא ירבה בנסים שלא לצורך ותהיה התחיה קרובה לדרכי הטבע במה שאפשר:
<b>חיים וחסד עשית עמדי וגו'.</b> מסיים בכתוב הזה שלא יאמר האדם כי הכל הוא בדרך הטבע. לכן מביא הפסוק ופקודתך שמרה רוחי. כי אם השגחת ה' לא שמרה את רוחי אז הטפה לא היתה מצלחת לעשות את מעשיה:

Paragraph 6

<b>את האדם בזכותו של אברהם.</b> הדרש הזה איננו מיתור הה"א הידיעה דלא יבוא על שם עצם פרטי כי אדם פה משמע שהוא תאר המין וכמו האיש הגבר דבאים בה"א הידיעה אבל מייתורא דאת האדם קדריש. והיה יכול לומר וייצר ה' אלהים עפר מן האדמה ויפח באפיו נשמת חיים ויהי האדם לנפש חיה וכמו דכתיב ויצר ה' אלהים מן האדמה כל חית השדה וגו'. ולכן דריש כי בא פה לרמז אשר העולם נברא בזכות אברהם וכמ"ש בהבראם בזכות אברהם וגם אדם הראשון נברא בזכותו שהוא יתקן את קלקול אדה"ר. ולולא אברהם לא היה נברא כי מי יתקן את קלקולו:
<b>ולמה קורא אותו גדול.</b> דאי משום דגדול הוא בשנים הא אדם הראשון גדול בזה מכולם ואי משום דגדול במעלה הא שלשה אבות שקולים הם לפני הקב"ה כדלעיל ספ"א. ומשני דהיה ראוי להברא לפני אדה"ר ונחשב כאלו נברא וא"כ גדול הוא בשנים מכולם וגם במעלה אין גדול ממנו:
<b>אמר הקב"ה שמא יקלקל כו'.</b> הנה ספיקא קמי שמיא ליכא. ובוודאי ידע הקב"ה כי אברהם לא עמד בפתויו של נחש. ורק משום כבודו של אברהם אמר בלשון שמא:
<b>בנוהג שבעולם אדם שיש לו קורה כו'.</b> הוא בא לחלוק על הטעם שלפניו ונותן טעם אחר למה נמצא אברהם באמצע כדי שיגן בזכותו על שלפניו ועל שלאחריו דאלו נברא בראשון אז לא קמה זכותו לדורות שלאחריו הרחוקים ממנו מאד. ואברהם היה באמצע הדורות דשתא אלפי שנין הוי עלמא כדאיתא בפ"ק דע"א. שני אלפים תהו [היינו הדורות שלפני אברהם שלא היה ביניהם תורה] וב' אלפים תורה. וב' אלפים ימות המשיח ואברהם בזכותו סבל הדורות של ד' אלפים כי הדורות של ימות המשיח אינם צריכים לזכות אברהם כי אז יהפך אל עמים שפה ברורה לקרוא כלם בשם ה' וגו':
<b>אמר ר"ל מכניסין את המתוקנת כו'.</b> לפי הגירסא שלפנינו נראה כי מה שנאמר למעלה אצל דברי ר"ל למה קורא אותו גדול כו' איננו מדברי ר"ל אך הוא דברי המדרש הנותן טעם למה נתאחרה לידת אברהם. וראב"כ נותן טעם אחר. ור"ל מחזק דבריו הראשונים ונותן ג"כ טעם חדש למה נתאחרה בריאת אברהם כי מכניסין את המתוקנת זה אברהם לבית של מקולקלת אשר קלקל אדה"ר ואין מכניסין כו'. ולכן נברא אדה"ר באחרונה:

Paragraph 7

<b>עפר זכר כו'.</b> דריש מדכתיב שניהם עפר ואדמה. אבל במקומות שכתיב עפר לבד או אדמה לבד. כל אחד כולל ב' מיני העפר ואין הבדל ביניהם בהוראתם:
<b>ע"י שהוא עשוי בנפיחה כו'.</b> ולא נעשה על הסדן והאבנים ככלי חרס. וכיון דיש תקנה לדבר הנעשה בנפיחת בו"ד מכ"ש שתהיה תקנה לאדם שנעשה במה שנפח הקב"ה רוח חיים באפיו:

Paragraph 8

<b>ממקום כפרתו נברא</b> זה ראשו שנברא מא"י אבל כל גופו הוצבר מכל העולם או מבבל כדאיתא בפ' אד"מ. ויען דהראש הוא עיקר בנין האדם ובו המוח לכן אמר שנברא על כלל האדם ואף שנברא ממקום כפרתו ויש סבה שיתכפר וכמ"ש לקמן בפ' צ"ו על הקבור בא"י. והלואי שיעמוד בחטאו. ועד"ה אם עונות תשמר יה אדני מי יעמוד:
<b>לפי שבעוה"ז בנפיחה כו'.</b> זה הוא ענין אחר ואין לו חבור עם מה שלפניו וכן הוא דרך המדרש בכ"מ כשמוצא דבר מתחלף מהנוהג בעוה"ז לנוהג בעוה"ב אומר לפי שבעוה"ז:
<b>שנאמר ונתתי רוחי בכם וחייתם.</b> הכתוב הזה כתיב במתי יחזקאל וסובר כמ"ד דמשל היה וכוונת המשל היא על הגאולה העתידה אשר תהיה נצחית. ומדהמשיל הגאולה לנתינת הרוח במתים להחיותם ממילא שמעינן שאז תהיה התחיה בנתינה ותהיה נצחית כגאולה:

Paragraph 9

<b>חמשה שמות נקראו לה.</b> נמשך על מה שאמר לפני זה לפי שבעוה"ז בנפיחה כו' ומביא ראיה מן רוח אל הנשמה. לכן אמר כי ה' שמות נקראו לה והכל אחד הוא או דקאי על הכתוב דכתיב נשמת חיים. לנפש חיה ואמר דהכל אחד הוא ובא ללמד לנו פה כי הנפש אשר באדם אחת היא ואצולה ממרומי שמים. אך כחותיה נפרדים. ולא כדעת המחקרים האומרים כי גם הנפשות נפרדות הן לפי כחותיהם. ועל כח הצומח אשר באדם אמר נפש זה הדם. כי מן הדם יצמח האדם. אבל לא שהדם בעצמו הוא הנפש. ונקרא כח הצומח בשם נפש כי הוא מפיש ומגדל את האדם. ועל כח התנועה אשר באדם נקראת רוח שהיא עולה ויורדת ומביא לאסמכתא את הכתוב מי יודע רוח בני האדם העולה וגו'. ועל כח הדעת והשכל נקראת בשם נשמה כי היא מפי ה' הנותן דעת ותבונה והדעת הוא שלמות האדם. ועל כח החיוני אמר שנקראת חיה. ודרך כלל נקראת יחידה כי היא יחידה בגוף המכלכלת כחות רבים:
<b>הה"ד אם ישים אליו לבו וגו'.</b> זה הוא מאמר בפ"ע. ואנשמת חיים דקרא קאי דמוכח כי החיות תלויה בנשמה:
<b>הה"ד נר ה' נשמת אדם וגו'.</b> אין זה נמשך על האמור מלפני זה שמחממת את הגוף ומביא לראיה דמקרי נר ה' אשר האור מחמם אבל הוא מלתא באפי נפשה וקאי על האמור בקרא ויפח באפיו נשמת חיים. ומביא ע"ז את הכתוב נר ה' נשמת אדם אשר ר' מאיר אמר ע"ז כי הנשמה שואבת חיים מלמעלה ולכן נקראת נשמת חיים שבנשימתה היא שואבת חיים. ומ"ש ממלאה את כל הגוף זה קאי על האמור שם בכתוב חופש כל חדרי בטן. ואינו שייך להכתוב ויפח באפיו ור"ל בשם ר"ח אמר כי נקראת נשמת אדם משום שהאדם נושם תמיד. וזה הוא מחסדי ה' ולכן צריך להודות לה' על כל נשימה ונשימה:

Paragraph 10

<b>מלמד שעשה לו עוקץ כו'.</b> כיון דכתיב ויהי האדם לנפש חיה ולא כתיב ויהי באדם משמע דהיה לו דמיון קצת בגופו כחיה ולא נבדל ממנה בתכלית רק בנשמתו. והטעם בזה כי עיר פרא אדם יולד. וכבד לאדם להתרומם למעלת אנושי ולכן נברא בעוקץ. אמנם מפני תכונת נפשו ושכלו אשר זה הוא כבודו יש בידו האפשרית להשליך מעליו רוח עיר פרא ולהיות אדם לכן ניטל ממנו. למען ידע שאתו ויתרונו בארץ:
<b>לעי באורייתא בליליא כו'.</b> כי לא אברא לילה אלא לגירסא. ולכן אין לו מנוחה כי בלילה עליו לעמול בתורה וביום לבקש מזונותיו:

Chapter 15



Paragraph 1

<b>אדם צריך לכוון את רוחותיה.</b> פי' גבוליה ומצריה שתוכל להתפשט בשרשיה ולהסיר מזה כל מניעה:
<b>הה"ד ישבעו עצי ה' וגו'.</b> איננו נמשך על מה שלפניו וכמו שחשבו המפרשים אבל הוא מאמר בפ"ע ובא לדרוש את הכתוב ישבעו עצי ה' ארזי לבנון אשר נטע דמשמע דכבר נטע אותם. וזה שהוא דורש עצי ה' המה עצי ג"ע אשר שתלן מארזי לבנון אשר נטע כלומר אשר לפני זה היו נטועים בלבנון. ושם היו קטנים כקרני חגבים ומששתלן בג"ע צמחו וגדלו:
<b>ישבעו חייהם כו'.</b> חייהם הם פירותיהם כי יהיו נאים. מימיהם שתהא אמת המים עוברת מתחתיהם. מטעתן הוא שתהא צלן נאה וכמו דאיתא בבמ"ר פ"ב אילן אילן במה אברכך ומברך אותו בשלש ברכות אלו ע"ש:
<b>לא היה העולם ראוי כו'.</b> פי' לרב חשיבותם אין העולם כדאי להם ורק בשביל שנבראו לצורך ביהמ"ק לכן נבראו גם לצורך בני אדם:
<b>ואין לבנון אלא ביהמ"ק.</b> ע' בויק"ר פ"א וביומא פרק טרף בקלפי:
<b>כ"ד מיני ארזים</b> ובקרא מזכיר רק שבעה המשובחים שבהם ובזה הכל מודים. ורק ר"א מוסיף כי גם בין אלה השבעה יש שלשה מינים היותר משובחים וע"ע בזה בר"ה פרק שני:

Paragraph 2

<b>והכתיב ונהר יוצא מעדן להשקות.</b> זה היא קושיא על שניהם כי לדבריהם משמע ששניהם סמוכים זה לזה. או שאחד הוא בתוך השני ומהמקרא ונהר יוצא מעדן להשקות את הגן משמע דרחוקים זה מזה. וכל אחד מתרץ את הפעל יוצא לשיטתו. ע"ד דר' יוסי יתפרש ונהר יוצא ומתמצה מעדן הגדול ובו יש די להשביע את הגן הקטן. ולפ"ז אין הוראת יוצא על מרחק המבדיל רק הוא מלשון תמצית. ולר"י יתפרש כי העדן הוא כמעין המוציא מים להקשות את הגן הגדול:
<b>ור"י אין לו אלא מקרא אחד.</b> פי' וכיון דקיי"ל דשני כתובים המכחישים יבוא הכתוב השלישי ויכריע. וא"כ כיון דלר' יהודה יש שני כתובים ולר' יוסי כתוב אחד מהראוי להחזיק בכתוב השני אשר הוסיף ר' יהודה להיות כמכריע בין שני הכתובים המכחישים. וע"ז אמר ר"ח דצפורי כי גם לר"י יש כתוב המכריע לדעתו. ומ"ש האיר הקב"ה עינו כו' לא שלא ידע מקודם את הכתוב הזה הגלוי לכל. אבל מתחלה חשב כי מדבר וערבה. וכן עדן וגן המה רק שמות הנרדפים והכתוב כפל את דבריו במלות שונות. והקב"ה האיר עיניו וראה כי אין כאן כפל הדבר במ"ש. אבל מדבר הגדול ישים כעדן הגדול וערבתה הקטנה ישים כגן הקטן:

Paragraph 3

<b>קודם לאדה"ר.</b> ונמשך על הכתוב שלפניו דכתיב וייצר ה' אלהים את האדם וגו' וע"ז יאמר מקדם ולפני הזמן הזה ויטע ה' אלהים גן בעדן:
<b>הה"ד ואלהים מלכי מקדם וגו'.</b> זה הוא דרש חדש דק"ל כיון דהג"ע נברא למען האדם למה נברא באמת לפני האדם. הלא מהראוי להקדים הסבה אל המסובב וע"ז מביא הכתוב פועל ישועות בקרב הארץ ראו פעלא טבא שהתקין הקב"ה שכרי עד שלא עמדתי לפעול:

Paragraph 4

<b>באיזה זכות יעצת לבראני.</b> כי בבריאת האדם נתיעץ הקב"ה עם מה"ש כדלעיל בפ"ה. ומהם אמרו שלא יברא כיון שעתיד לחטוא. ורק בזכות אברהם שבזכותו היה העולם כדאי להבראות (כמ"ש בפ' שלפני זה) נברא האדם. ולכן נאמר על אברהם מארץ מרחק איש עצתי כי שמע בקול ה' לעזוב את בית אביו ללכת ממרחק לארץ כנען אשר זה היא אחת מעשרה נסיונות ונקרא איש עצתי כי הוא וזכותו היו בעצתי לברוא את האדם:

Paragraph 5



Paragraph 6

<b>שהוא פוסה על כל החיים.</b> פי' שהוא מתפשט ופרוש על כל החיים וכל הרוצה ליטול חלק שם בג"ע יבוא ויטול. וכ"נ ממ"ש בשוח"ט מז' א' מה עץ החיים פרוש לכל באי עולם בג"ע כך התורה פרושה לכל החיים ומביאתן לחיי העוה"ב. וז"ה ג"כ כוונת כל המאמר כי עץ החיים הוא התורה וכמ"ש עץ חיים היא למחזיקים בה. והתורה איננה נחלת איזה אנשים אך היא נחלת כל החיים השוכנים בתבל וכדאיתא בסנהדרין כהנים לויים וישראלים לא נאמר אלא האדם כו' וז"ש מהלך ת"ק שנה אשר זה הוא מרחב הארץ אשר בני אדם יושבים בקרבה. ומ"ש וכל מי בראשית מתפלגין מתחתיו הכוונה כי כל החכמות כלולות בתורה. ור"י בשם ר"י בר אלעאי מוסיף כי לא לבד הנוף מתרחב על כל העולם. פי' לא לבד סעיפי התורה סתריה ורמזיה כוללים כל החכמות אלא אפילו קורתו וזה יסוד ופשט התורה תתרחב בחכמתה על כל העולם:

Paragraph 7

<b>לפת לא פת היתה.</b> פי' שנקראת לפת משום דבימי אדם היה הלחם יוצא מן הארץ גדול כלפת וסובר כר"נ שכבר הוצא לחם מן הארץ. וחורנה אמר שעתידה הארץ להוציא לחם גדול כלפת וסובר כרבנן מוציא שעתיד להוציא. וז"ש בירושלמי אלין פלוגוותא כאלין פלוגוותא. כלומר דפלוגתת ר"נ ורבנן ופלוגתת רחב"י ורשב"א אחת היא:
<b>הביאו מרורות לעולם.</b> כי מרורות איננו תאר לאשכלות דא"כ היה לו לכתוב אשכלות מרות או מרים. אבל מרורות הוא שם דבר וכמו כי תכתוב עלי מרורות. ודריש אשכלות אשר הביאו מר המות וזה הוא אדה"ר שהביא מות לעולם. או דדריש ענבימו ענבי ראש הענבים אשר אכל אדם שהיה ראש לכל הדורות. וכי הוא בספרי:
<b>תאנים היו.</b> ונקרא עץ הדעת כי גם התאנים מוסיפים דעת לאוכליהם וכדאיתא במדרש קהלת על פסוק ברבות הטובה:
<b>טרדו הקב"ה כו'.</b> ואע"ג דמסדר הכתובים נראה כי תפרו להם עלה תאנה בטרם גורשו מג"ע. אבל מסברא נראה להם כי החטא והגירוש היו תכופים זה אח"ז ולא היה להם פנאי לתפור עלה תאנה בג"ע. והכתוב נכתב שלא במקומו רק ללמד לנו מענינו כי עץ הדעת תאנה היה. וממה שקרב אדם גם חוץ לג"ע אל התאנה הוא משום שקרב אליה בחטאו לכן לא בוש ממין הזה. אבל למינים אחרים בוש להתקרב:
<b>לא גלה הקב"ה אותו אילן כו'.</b> מחלוקת השלמים האלה איזה אילן היה ע"כ תלויה בדעת ובהשכל. ולזה נאמר כי היא תלויה בזה. הנה הקשו איך אפשר כי בשביל החטא באה לאדם הדעת אשר תנשאהו על כל בהמה וחיה ויהיה חוטא נשכר. ולפני זה החטא היה כבהמה בלי דעת והשכל. וחמש תשובות יש בזה בין המחקרים. וכל אחד מיישב הכתובים לפי שיטתו. התשובה הא' היא במשל לעור אשר ידע היטב כל דרכי המדינה ואנשיה בכח הדעת. ואח"ז נפקחו עיניו וראה במוחש כי לא שגה בדמיונו. ולפ"ז פקיחת עיניו לא הוסיפה לו דעה חדשה רק חזקה את דעתו הראשונה במוחש. וכן היה האדם לפני חטאו היה לו דעת מופשטה מן המוחש. וחטאו הוסיף לו רק העונג המוחשי בדעת. וזה הוא דעת ר"מ דאמר חטה היתה אשר היא מביאה לאדם הכח להשתמש במושכלות המוחשיות והטבעיות. תחת אשר לפני זה השתמש אדה"ר רק בדעה מופשטה מכל מוחש. התשובה הב' היא כי עץ הדעת טוב ורע הוא תאות המשגל וכמו"ש ברזילי האדע בין טוב לרע. וזה הוא ריב"א האומר ענבים היו כי המה מעוררים תאות המשגל. וכמ"ש זנות ויין ותירוש יקח לב. ולוט יוכיח. התשובה הג' היא שמתחלה היה האדם פועל הטוב בנטיה ואח"כ בא בקרבו החפץ להרע. והבחירה בטוב ורע. וזה הוא דעת האומר אתרוג היה שטעם עצו ופריו שוה וגם לפני האדם אשר מקודם נטה לטוב נהפך לבו בקרבו והיה הטוב והרע שוים לפניו ורק בבחירתו תליא מילתא עתה. והתשובה הד' היא כי לפני החטא היה האדם נאמן לאלהיו. והחטא הביא בקרבו התשוקה להתפלסף ולחקור בכל דבר. והוא כעין מלחמת התורה והפיליסופיא אשר השניה מבקשת תואנה וסבה בכל דבר וגם בראשונה היא מתוקה כדבש. וזה היא דעת האומר תאנה היה בשביל לשון נופל על לשון של תואנה הוא מבקש. וגם היא מזלת דבש מקרבה. והתשובה החמישית היא כי שכל המבדיל בין אמת לשקר זה היה לאדם גם לפני החטא בשלימותו. ולא חסר לו רק השכל המבדיל בין נאה ומגונה אשר זה הוא מן המפורסמות. וז"ה דעת ריב"ל האומר ח"ו הקב"ה לא גלה אותו אילן לאדם כו'. פי' כי מדברים הגלויים ומפורסמים המולידים את הנאה והמגונה זה לא היה לאדה"ר. ולא היה לו רק חלק בשכל המבדיל בין אמת לשקר. וע"ע במורה ח"א פ"ב ובמפרשיו הראשונים. וישלמו לך מה שחסר מעט בדברינו:
<b>ואם על כבוד תולדותיו</b> חס זה איננו נמשך למה שלפניו אל עץ הדעת אך מדה חדשה וטובה בא המדרש ללמד לבני אדם כי לא יגלו קלון רעיהם וילמדו ק"ו מהקב"ה. שלא גלה הקב"ה קלון הבהמה שהיא תולדותיו על כבודו של אדם אשר הוא בשר כבשרו עאכ"ו שיחוס האדם [ובעל יד"מ נטה מפשט דברי היפ"ת וטח תפל על היפ"ת ע"ש. וכ"נ מהתו"כ על הכתוב והרגת את האשה וגו' וע"ש בתנחומא וברש"י]:

Chapter 16



Paragraph 1

<b>תוקף שנתן הקב"ה לאדה"ר כו'.</b> ולפ"ז נמשך הכתוב למה שלפניו דכתיב ואולם הר נופל יבול וגו' כי אין דבר נצחי וקיים בעולם. ואח"ז אומר ותקות אנוש האבדת גם תקות אנוש תאבד ולא תקום לעד. וז"ש תתקפהו לנצח אתה נתת לו תוקף ועוז כי לנצח יעמוד עוזו ותקפו. ויהלוך וגם התוקף הזה הלך ממנו בחטאו כי הלך אחרי דעתו של נחש:
<b>עמו חכמה וגבורה כו'.</b> ונמשך על הכתוב שלפני פניו דכתיב ורוח כל בשר איש. האיש אשר לפנים היה לו חכמה וגבורה בשעה שהיה מושלם ולבו שלם עם בוראו לאיש הזה הן יהרוס ולא יבנה. הרס הקב"ה מבצרי חייו אשר לא יבנה עוד. יסגור על איש סגר לפניו דלתי ג"ע ולא יפתח עוד. אבל הכתוב עמו עוז ותושיה ושאר הכתובים ע"כ קאי על הקב"ה:

Paragraph 2

<b>לא היה העולם ראוי כו'</b> עמ"ש בפ' ט"ו סי' א' גבי ארז דנאמר ג"כ בלשון זה:
<b>ועינו כעין הבדולח.</b> ומדכתיב בה"א הידיעה דריש שהוא אבן טובה וכמו שדרשו בפ' גיד הנשה הירך המיומנת שבירך:

Paragraph 3

<b>עדיין לא עמד כוש כו'.</b> זה הוא מדרך המדרש לשנות הדברים אף כי כבר השיב תשובה זו על חוילה:
<b>אובל אוותינטין של נהרות.</b> ומוכיח זה מדלא כתיב על נהר אובל. משמע דהיה ידוע וחשוב בשמו לבד:
<b>הוא פרת והוא נהר כבר.</b> אע"ג דפרת מקיף את א"י כדלעיל וכבר הוא בחו"ל. אפשר לומר כי מצד האחר הוא פונה לחו"ל:
<b>עד שכלה במגריפה.</b> שהוא קטן כשיעור מגריפה. ובילקוט גריס עד שהוא כלה ופותקין אותו במגריפה. ופי' שפותחין אותו להמשיכו עוד. ומ"ש שמימיו פרין ורבין ע' בזה בבכורות פרק תשיעי:
<b>אומרים לפרת כו'.</b> פי' אם ישב אדם אצל אלו הנהרות וישים על לבו מדוע מי הפרת אינם הומים וסוערים ומי חדקל בשאון יהלכו. אז ישיב לנפשו כי המהולל במעשיו לא ירון ולא יזעק. כי מעשיו יגידו תהלתו. ורק הנעור וריק אשר לא יחפוץ בתבונה כי אם בהתגלות לבו ישמיע בחוץ קולו להתהלל במתת שקר. וזה מוסר השכל כי טוב לאדם לשבת שקט בביתו ולהגות בתורה ובחכמה. ולא לרוץ בחוצות ולהתפאר בשאתו ויתרונו אשר שוא המה:

Paragraph 4

<b>ממקום שהדין יוצא כו'</b> פי' מעמק יהושפט דכתיב והורדתים אל עמק יהושפט ונשפטתי עמם שם. משם תצא מהר גם הפורענות כדאיתא במכילתא גבי וה' הולך לפניהם יומם ודריש ונהר זה כוס התרעלה. יצא מעדן יצא ממקום הדין להשקות את הגן זה כל העולם ומשם יפרד והיה לפורענות לד' ראשים:
<b>שעלה והקיף כו'.</b> כיון דא"י גבוהה מכל הארצות לכן אמר בלשון שעלה. [וע"ע בביאור הרי"פ. וימנו לך דברי היפ"ת אשר החסרנו פה]:
<b>שאין תורה כתורת א"י.</b> כי אוירא דא"י מחכים. וכן איתא בכ"מ בגמ' כי בני א"י היו חכימי מחכמי דבבל:
<b>פרת שהפירה.</b> פי' שהמיתה או שהפירה לשמור חוקות התורה. או שהפירה ברית אחים וכדדרשינן בפ"ק דע"ז על הכתוב נסעה ונלכה לנגדך:
<b>פרת שאני עתיד להפר לה</b> כ"ה הגירסא בילקוט:

Paragraph 5

<b>עילה אותו.</b> פי' שנשאהו והעלהו על מרומי השכלה להשכיל על כל פרטי הנמצאים:
<b>להניחו להגן עליו ולעדנו כו'.</b> רמז לג' האהבות. והן הטוב והמועיל והערב. הטוב היא מנוחת שבת ונפש יתרה. המועיל היא ההגנה ושמירה. והערב הוא העדון:

Paragraph 6

<b>צווהו על שש מצות.</b> פי' בקרא ויצו ה' אלהים מרומז השש מצות. אבל היו לו עוד שלש מצות שבת אסור בשר ועץ הדעת הנדרשים ממקום אחר. ועץ הדעת הלא מפורש בקרא אח"ז:
<b>אלו הדיינים וכן על הגזל.</b> אע"ג דעתה היה אדם לבדו ולא היה לו דין ומשפט. וכן לא היה לו ממי לגזול. אבל הצווי היה על לעתיד:
<b>ודבק באשתו כו'.</b> ודרש ודבק לאסור בזכר. באשתו לאסור אשת חבירו וה"ה לשאר העריות האסורות לבני נח. ומן והיו לבשר אחד דריש ולא בבהמה כ"ה בפ' ד' מיתות:

Chapter 17



Paragraph 1

<b>ואלו הן בראשית כו'.</b> וכתיב בדבר ה' שמים נעשו וכ"כ רש"י ז"ל בר"ה ובמגילה. והא דלא כתיב מאמר מפורש בבריאת שמים וארץ. הטעם משום שנבראו מאין ואם היה כתוב ויאמר אלהים יהי שמים וארץ היה מקום לטעות ולומר כי יאמר אל איזה חומר קדום. או משום דבראשיתם היו חסרים. וע"י המאמרים האחרים דכתיב אח"ז נשתלמו. לכן לא יאות לכתוב בהם מאמר שהיה נראה כי מעשי ה' צריך מאמרים כפולים לקיימם:

Paragraph 2

<b>בלא טובה</b> זה הוא שם הכולל כל טוב אשר יחסר לאדם. ואח"ז באו הפרטים בלא עזר בלא שמחה כו'. וז"ש הכתוב לא טוב היות האדם לבדו אחרי בהיותו לבדו חסר הוא כל טוב לכן אעשה לו עזר כנגדו למלאות לו הטובות והצלחות החסרים לו:
<b>בלא שמחה</b> דשמחת לב היא אשה כדא"ל ריב"ק לההוא גוזאה בשבת פרק שואל. ובלא ברכה כי בשביל האשה הבית מתברך כדאמרי' איש ואשה שכינה שרויה ביניהם. וגם היא שומרת ומשתדלת בצרכי הבית וכמבואר בפ' אשת חיל. ובלא כפרה כדאמרינן ביבמות ס"ג ע"ב כיון שנשא אדם אשה עונותיו מתפקקין כו'. והטעם בזה כי יחדל משבבות הבחרות. יעזוב את הבלי הזמן וישים לבו לבנות ביתו לעבוד עבודתו:
<b>דכתיב ושמחת אתה וביתך.</b> בשוח"ט מזמור נ"ט יליף מהכתוב ושמח מאשת נעוריך:
<b>אף בלא שלום.</b> כי האשה תשמור הבית. ובשביל זה ימנע מריב ומדון או דישלים עם יצרו ועם קונו אשר בלעדה תקום המלחמה בלבבו להלוך בדרך רע:
<b>בלא חיים</b> כי ע"י אשתו יאריך ימים יותר. או דפירושו על חיי הצלחה ושלות נפש:
<b>אף ממעט את הדמות.</b> הנה הראשון האומר כל השרוי בלא אשה כו' קאי גם אם כבר יש לו בנים וכמו דאיתא ביבמות ס"א ע"ב. והאומר אף ממעט את הדמות קאי ע"כ באין לו בנים. והנה אם נצרף כל הדעות יחד למצא כי שמונה טובות יבואו לאדם כאשר יקח אשה. ואלה המה עזר. שמחה. ברכה. כפרה. שלום. חיים. שלמות האדם. וקיום הדמות. משום דיש שוגים ופתאים האומרים להפך. כי עמל בעל האשה רב ולא ימצא עוזר לו למצוא כדי צרכיו. וגם דאגותיו תרבינה. וגם לא ימצא ברכה במעשי ידיו כי כל אשר ימצא לו לא יספיק לו וגם ירבו חטאיו לפשוע על פת לחם אשר יחסר לו. וגם אין שלום בעצמיו מאהבת אשה. וחייו אינם חיים כי כל ימיו כעס ומכאובים. וגם תארו והדרו יסורו ממנו בעמלו ובדאגותיו. וגם את דמותו ממעל אשר היא להשכיל ולהתבונן תחסר לו כי רחיים בצוארו לכן אמרו כי בטוב העיון הדברים להיפך. כי האשה תביא לו הטובות האלה ואף כי באמת אין טוב בהחלט בארץ. ואם יסכל האדם בדרכיו תבוא לו רעה בגללה אבל כל אלה המה רק יוצאים מן הכלל:

Paragraph 3

<b>אם זכה עזר.</b> פי' אם זכה במזלו אבל לא אם זכה במעשיו כי רק בזווג שני אמרו רז"ל שמזווגין האדם לפי מעשיו:
<b>והות ברתא דאחתיה.</b> ואמרינן ביבמות ס"ג ע"ב דהנושא בת אחותו מצוה קעביד מ"מ כיון דהיתה אשה רעה יעצוהו תלמידיו לגרשה והא שמע לעצתם:
<b>בתרא ביתא מן דידיה.</b> בבית שהיה לו ברחוב אחר כי בשכונתו אסור לדור עם גרושתו:
<b>על שם ומבשרך לא תתעלם.</b> ודרשינן לקמן דקאי על גרושתו:

Paragraph 4

<b>ואני מה שמי</b> הנה בדברים הטבעיים א"ש כי הקב"ה הראה להם שבהם נשגבה חכמת האדם מחכמת המלאכים. אבל בשם הקב"ה לא בא להראות להם כי נשגבה חכמת האדם מחכמתם. רק הראה אותם כי גם בחכמה העליונה רמה חכמתו ויש לו חלק גם בידיעת האלהות:
<b>ואתה מה שמך כו'.</b> הנה שמות הבעלי חיים הם לפי תכונתם עצמותם וגדרם. וגדר ועצמות האדם הלא הוא שבו נפש יקרה. ובכ"ז קרא את שמו אדם בשביל שחלקי האדמה מוחשים בו והנפש סתורה בקרבו. ומטעם זה קרא ג"כ את ה' בשם אדני כי אנחנו מכירים אותו רק מפעולותיו וממשלתו אשר בארץ. והוא האדון על הכל אבל עצמותו לא תקרא בשם:
<b>מיד ויפל ה' אלהים תרדמה לצורך לקיחת הצלע.</b> ופליג על הא דאמרינן לעיל בפ' ח' שהפלת התרדמה היתה שיכירו כי הוא אדם ולא אל. ועוד משאר ראיות נראה כי מדרש זה חולק על המדרש האמור לעיל:

Paragraph 5

<b>תחלת מפלה שינה.</b> ומ"ש לעיל והנה טוב מאד זו שינה מיירי בשינה מועטת והכא מיירי בשינה מרובה ורב דאמר שלש תרדמות הן חולק על ר"י דאמר תחלת מפלה שינה כיון דיש ביניהם ג"כ תרדמת נבואה וזו מעלה גדולה היא לאדם ומ"ש רב שלש תרדמות הן כוונתו על הידיעות הבאות לאדם רק בהפרד החומר מהרוח. אשר החומר הוא מסך מבדיל לפעמים אל השכל. ומונה תרדמת שינה אשר אז נראים לבני אדם חלומות צודקים וכ"ה בתרדמת נבואה היותר גבוהה. ותרדמת מרמיטה היא כמו שהעיד הרלב"ג על נפשו כי לפעמים בהתבודדותו גם בהקיץ העמיק בדברים עמוקים נדמה לו כי המושכלות ישאלוהו וישיבוהו בהן דבר אמת (וע' בדבריו בענין המסוה) וזה מהפלגת התבודדות יאבדו עשתונותיו. ויאלם דומיה כאלו הוא ישן ואז יערה עליו רוח ממרום להבינו ולהשכילו באותו דרוש שהיה מתבודד עליו. וזה כעין רוה"ק. ורבנן מוסיפין אף תרדמה של שטות וכמו דאיתא בפ"ק דב"ב מיום שחרב ביהמ"ק נתנה הנבואה לשוטים ולתינוקות אשר נרדמו בתרדמת הסכלות. ובכ"ז נאצל לפעמים גם מפיהם דבר אמת:
<b>נובלת נבואה חלום.</b> ע' בזה במורה ח"ב פל"ו:

Paragraph 6

<b>תחתיה אין כתיב כאן</b> כמו ואם תחתיה תעמוד הבהרת (ויקרא י״ג:כ״ג) חומות העיר תחתיה (יהושע ו׳:ה׳) ועוד במקומות רבים לנקבה יחידה נסתרת וכתיב תחתנה בכנוי הרבות אף כי אין י' אחר ת' השני וכמו אחת מהנה וכן גויותיהנה (יחזקאל א) לכן דרש שמוסב על ב' הצלעות אשר מבין שתיהם לקח הצלע ותחתיהן סגר הבשר:
<b>נברא שטן.</b> לפי מה שאמרו רז"ל הוא השטן הוא היצר הרע הוא מלאך המות יתפרש כי אז נברא ונראה בארץ. כי מה"מ נברא ביום א' כדאיתא בתנחומא פ' וישב. ופי' שע"י האשה נתעוררה התאוה והוא השטן ויצה"ר ובגללה בא המות לעולם (ויתר דברי היפ"ת ע' בביאור הרי"פ):

Paragraph 7

<b>בתחלה בראה לו כו'.</b> ולפ"ז יתפרש הכתוב ויקח אחת מצלעותיו וכבר לקח לפני התרדמה ואח"ז ויפל ה' אלהים תרדמה על האדם לבריאה שניה והכתוב איננו מסודר:
<b>הוי שהכל מן האשה.</b> ודריש ויסגור מלשון מסר וכמו לא תסגיר עבד אל אדוניו ופי' ויסגור בשר כי מסר כל בשר תחתנה תחת ממשלת האשה:

Paragraph 8

<b>מביט למקום ברייתו</b> ויתחקה תמיד בזכרונו מאין לוקח ואיפה ישוב. והאשה תדע כי היא תלויה בבעלה:
<b>ומפני מה האשה צריכה להתבשם כו'.</b> הטעם בכל אלה כי האשה צריכה לקנות לב בעלה לכן היא מתבשמת. אבל האשה בכל דהו ניחא לה. ובשביל זה גם קולה דק והולך ובשביל זה גם הוא ערב ותמשך לב בעלה אליה. וכן אין האשה נוחה להתפתות כדי שלא תמעול מעל בבעלה. ובא בכל אלה ללמד לנו כי האלהים עשה את האדם ישר. ואם המה יעותו את מעשיהם אין בזה חטא בבריאה ואח"ז באו השאלות אשר התשובות עליהן הוא בשביל חטאת חוה. כי היא איננה תובעת באיש בשביל שהוא ימשול בה וכמ"ש לקמן על פסוק והוא ימשול בך. ור"י השיב התשובה על התביעה להנשא אשר זו היא מתורצת היטב במשלו. אבל באמת גם תביעת להנשא עם תביעת דרך ארץ זו תלויה בזו. וכן מה שהאיש מפקיד באשה (ע' רש"י) בגלל זה בא לה העצב בהריון ולידה וכ"ה גם בשאר השאלות עד סוף הפרשה:

Chapter 18



Paragraph 1

<b>קישטה ככלה כו'.</b> כל הדברים האלה א"א לקחת אותם כפשוטם וצפון בהם רמז ומשל נשגב. ואפשר שאדם רומז אל השכל העיוני וחוה רומזת אל המעשה אשר שניהם נזקקים זה לזה. וכ"ד מיני קישוטים רומז לעולם הנבדלים הנמנים לעשר עלולים. ולעולם הגרמיים הנמנים לעשרה גלגלים. ועולם השפל אשר בו ד' היסודות. והחופה היא השכל אשר יכהן פאר לאדם. והאומר עשר סובר כי יש מבוא לשכל האנושי בכל עשרה העלולים. אבל לא בעילה ראשונה ית' שאין מבוא למחקר בה והאומר י"ח סובר כי השגת השכל תשוטט גם בעילה הראשונה להשיג מציאותו וחכמתו והאומר ט' שאפילו בעלול הראשון היוצא מעילה הראשונה אין מבוא לשכל האנושי לרוב הפשטותו מכל חומר וכמ"ש רבים. ומדמה את העלול הזה לזהב העומד בראש כל חומרי האדמה ואמר דזה לא מחשב בכללי החופות. ור' אחא פי' שעשה כתלים של זהב כלומר שהכתלים מבדילים בין השגתו ובין העלול הזה. ושכלו יקצר להשיגו אבל בשאר העלולים עשה לו חופה להשתעשע שם בשכלו. ור' אלעזר בר ביסנא אמר אפילו קורקוסים של זהב עשה לו. פי' שנתן בו הכח להתבונן גם בהעלול הראשון ולדעת התחברותו עם שאר העלולים [הדברים האלה העתקנו לתת רוח דעת בדברי רז"ל הנראים כתפל בלי מלח. ובפרט להסיר את ההגשמה הנראית בדבריהם לכאורה ואם ימצא החכם דרך מרוחה יותר אשרהו ואשרי חלקו]:

Paragraph 2

<b>מן הלב שלא תהא קנתנית.</b> והקנאה בלב כדכתיב אל יקנא לבך בחטאים. ומביא אח"ז לראיה שיש בה קנאה מן ותקנא רחל באחותה ואע"ג דלקמן פע"א דרשינן שהקנאה היתה לטובה. מ"מ מוכח מזה שהיתה בה קנאה:

Paragraph 3

<b>טבוי לקריה כו'.</b> בא לרמז לנו כי הזווג איננו דרך מקרה רק בהשגחה מאת ה'. כי הוא המזווג זווגים. וגם כי בין איש ואשה השכינה שרויה וכמ"ש רז"ל איש ואשה שכינה שרויה ביניהם:

Paragraph 4

<b>בתחלה בראה לו כו'</b> ע' בפ' שלפני זה סי' ז':
<b>כך נברא העולם</b> בלה"ק. פי' שעיקר דבורו של אדם היה בלה"ק כי מצינו בסנהד' פ' א' דיני ממונות אדה"ר בלשון ארמי ספר (ושאר דברי היפ"ת בזה הסי' עי' בביאור הרי"פ):

Paragraph 5

<b>אתיב להון ר"מ</b> ע"כ יעזב איש ומפרשי את הכתוב ע"כ כיון דבזאת הפעם נבראת האשה מעצם האדם. לכן הוצרך להזהיר להם שיעזוב איש את אביו ואת אמו וגו':
<b>ואפילו כבני נח</b> לא היו ישראל נוהגים. והא דאמרינן לקמן בפ' פ"ד לאחיותיהם נשאו השבטים. י"ל שבני לאה לקחו בנות רחל וכן להיפך. וכמו כן בבני זלפה ובלהה ובנותיהם ולא לקחו רק אחות מן האב:
<b>ומנין שאין להם גירושין.</b> כדיננו לגרשה בגט וע"ז אמר ריב"ס שאין להם גירושין היינו שיפרדו זה מזו או ששניהם מגרשין זא"ז פי' כי הכח בכל צד מהם להפריד את הצד השני ממנו. ומ"ש ר"י ונותנת לו דופורן לאו דוקא כי סגי לה להפרד ממנו וכדאיתא בפ' ד' מיתות בשפחה מיוחדת לעבד מאימת התרתה משתפרע ראשה ע"ש. וילפי זה מהכתוב כי שנא שלח וכמו דאיתא בירושלמי פ"ק דקדושין:

Paragraph 6

<b>אדם וישראל וסיסרא.</b> כי בשלשה דברים תארך הצלחת האדם. האחד בחכמתו כי יחכם לשמור את רכושו שלא יאבד. וע"ז מביא כי אדם דאמרינן לעיל בפ' י"ו חכמתו מרובה כו' ובכל זאת לא עמד בשלותו ובהצלחתו. השני ביחוסו ובשרשו כי על הרוב תתמיד ההצלחה במשפחת המוצלחים. וגם מנערותו ילמוד מבית אביו לשמור את רכושו ולהרבותו. וע"ז מביא כי ישראל בני האבות אשר נחלת האמונה בה' אחד היתה למורשה להם מאבותיהם. ובכל זאת לא עמדו בשלותם ובאמונתם ועשו את העגל. השלישי אם הוא לבדו עשיר ועשה לו חיל והון בידו. הוא יצלח בחילו והונו. כי יודע לשמור את רכושו בעמלו אשר עמל להשיג העושר. וע"ז מביא כי סיסרא אשר תשע מאות רכב ברזל היו לו. ובכל זאת לא הועיל לו חילו ועוזו ונפל שדוד בידי אשה. ומזה ילמוד האדם כי אם ה' לא יאריכנו בהצלחתו. ואם הוא יסור מדרכי יושר. אז חכמתו יחוסו ועשרו מבטא בוגד הוא לפניו:
<b>ולא יתבוששו לא באו שש כו'</b> באו לכלול במלת יתבוששו ובושש שתי ההוראות אשר לשרש בוש וזה חרפה ואיחור אבל לא להעתיקם להוראה אחרת. ומשכו לפי זה ולא יתבוששו אל והנחש היה ערום כי בא לפרש מדוע לא המתין בשלותו:

Chapter 19



Paragraph 1

<b>מרבה עליו כעס.</b> כי לא נוכל לפרש שמרבה לכעוס על אחרים כי כעס על אחרים בחיק כסילים ינוח. ומה דאמרו בפ"ק דתענית האי צורבא מרבנן דרתח אורייתא הוא דקא מרתח ליה. זה רק לפעמים שהתורה מחממת לבו אבל הוא צריך להרגיל נפשו בנחת כדאיתא שם. לכן מפרש כי במדה שאדם מרבה חכמה על נפשו. ירבה גם על נפשו כעס וכמו שהביא המשל משלמה:

Paragraph 2

<b>שפתחו באף כו'.</b> אף כי הוא איננו מלשון אף וחמה מ"מ ברית כרותה לשפתים ואין לפתוח בדבר המשמש להוראה רעה ע"ד אל יפתח אדם פיו לשטן. וטוב להתחיל בלשון נאה משום פתח דברך יאיר כדלעיל בפ' ג' ובפ' א'. כמו שאסור לסיים בדבר רע כדלעיל בסוף פי"ח. והנה בשביל ד' דברים יכופר העון. הא' אם כבר לקה בפשעו וכמו בדיני מלקות ויסורין. וע"ז מביא את הנחש אף כי כבר קולל בחטאו ללכת על גחונו. ולאכול עפר כל ימי חייו מ"מ גבר עליו האף ולא יסור עד כי ישוף ראש וימות. הב' בתורת חסד כי יום רצון הוא. וע"ז מביא את שר האופים אשר אז היה יום גינוסיא של פרעה כדלקמן בפ' פ"ז. והיתה השעה ראויה לעבור על פשע מ"מ לא סר ממנו האף ויצו לתלות אותו על עץ. הג' שלא יגועו עמדו גם נקיי עון. ולא יענשו צדיקים עם הרשעים. וע"ז מביא כי בעדת קרח גבר האף. כי גם המוטלים בעריסה נבלעו באדמה. ולא נתכפר להם העון בזכות הילדים החפים מפשע. והד' כי כפר נפש איש עשרו. וע"ז מביא את המן אשר היה לו הון רב ולא עמד לו ביום אף. ומזה ילמוד האדם לשמור את פיו ולשונו מדבר רע. ואל יחשוב כי תמצא לו איזה זכות להנצל:
<b>עדת קרח אף לא וגו'.</b> מקום הפסוק הזה הוא לפני הפסוק המעט כי העליתנו וגו'. כי מדרך המתלונן להחל מן הקל אל הכבד. ולהמיתנו במדבר הוא רע יותר מאשר לא הביאם אל ארץ זבת חלב ודבש. וכ"כ רש"י כי הוא שלא במקומו אך העתיקו למקום אחר ע"ש. ולפ"ז התחילו באף. וכ"ה גבי המן כי ויאמר המן אף לא הביאה היה דבור שני ובזמן אחר. ואז התחיל את דבריו באף:

Paragraph 3

<b>שלא תעשה את הגדר יותר מן העיקר.</b> בא במשל הזה לברר לנו כי באמת מצוה לעשות גדר וסייג לדברי התורה וכמו שאמרו רז"ל עשו משמרת למשמרתי וכן אסרו לנו רז"ל הנגיעה בעריות משום גדר קורבה. אבל אזהרה של אל תוסיף היא שלא יעשה ההוספה והגדר יותר או גם בשוה אל העיקר. וחטאת חוה היתה בזה כי אמרה אשר על הנגיעה יש עונש מיתה כמו על האכילה ואם אמרה כי הנגיעה אסורה לנו בוודאי לא נלכדה בדבריה. וגם רז"ל בסייגיהם ובגדריהם אף כי החמירו מאד ואמרו כל העובר על דברי חכמים כו'. מ"מ החמירו בדברים האסורים מה"ת רב מאד מאסורי דרבנן. ולא השוו אותם במדרגה אחת ובעונש אחד:
<b>נטלה ודחפה עליו.</b> חוה חשבה כי המיתה לא תבוא על אכילת הפרי בשביל עונש לעובר על צווי הקב"ה. דא"כ אין ראיה מזה מה שלא מתה בדחיפת הנחש דזה היה באונס ואונס רחמנא פטריה. אבל חשבה כי מטבע העץ הוא להמית את האוכלים את פריו והנוגעים בו. ולכן הערים הנחש להוכיחה כי אין סם המות בעץ הזה:

Paragraph 4

<b>דלטוריא על בוראו כו'.</b> ולפ"ז אמר לה והייתם כאלהים לברוא עולמות. וגם והייתם יודעי טוב ורע. וגם מ"ש הכתוב ותרא האשה כי טוב העץ למאכל. ע"כ לא יתפרש כי בטעמו הוא טוב לאוכל דהא עדנה לא אכלה ממנו ולא ידעה את טעם הפרי. אבל פירושו ותרא האשה כי ראתה בתבונתה כי טוב העץ למאכל לברוא בו עולמות. ולפ"ז יש כח סגוליי בעץ הזה אשר ממנו אכל הבורא. והעץ איננו מכלל הנבראים:
<b>כל שנברא אחר חבירו שליט בחבירו.</b> כי כל המאוחר הוא יותר שלם ולכן הראשון משמש להאחרון:
<b>ואדם נברא אחר הכל כו'.</b> ומה שלא מנה את הבהמה והחיה דלא חשיב רק עיקר מעשה היום ואע"ג דעשרה דברים נבראו בע"ש בהש"מ ומאוחרים הם מאדם ובכ"ז לא ישלטו בו. אבל לא חשיב רק בקדימת ואיחור בימים ולא בשעות אשר ביום אחד:

Paragraph 5

<b>סחטה ענבים כו'.</b> כי אם נתנה לו הפרי ידעה שלא אכל. אחרי כי הוא לא נתפתה מהנחש. ולכן הצטדק לפני ה' האשה אשר נתתה עמדי וגו' פי' כי בערמה הביאה לתוך פי ואין בי אשם בזה. ומה שנענש ע"ז. הטעם כי אדם מועד לעולם והיה לו לבדוק אחרי מעשי אשתו. וז"ש הכתוב כי שמעת לקול אשתך מבלי לדרוש ולחקור אחריה. ור"ש סובר כי לא בערמה האכילתהו אך ביישוב הדעת ובטענה שכלית בארה את דבריה ואכל:
<b>מה את סבור שאני מתה כו'.</b> בפר"א איתא שמיד (אחרי אכלה) ראתה מלאך המות בא כנגדה:
<b>ואת יושב הטליס.</b> דריש ותתן גם לאישה עמה. מלת עמה כי האיש צריך להיות עם אשתו למות ולחיים. ורעה עינה בבעלה פן ישב עם אשה אחרת אחרי מותה וכן רעה עינה בכל בעלי חיים שישארו בחיים והיא תמות ולכן האכילה גם את הבהמה ואת החיה ואת העופות:
<b>חוץ מעוף אחד ושמו חול.</b> ומ"ש בחלק ק"ח כי מברכת נח זכה החול לחיים. י"ל דמדרשות חלוקות הם. או דנח ברכו כי לא ימות גם ע"י חץ. והא דנשרף אחר אלף שנים הוא רק כדי שיחזור לימי עלומיו. ויסור ממנו רפיון הזקנה. ואולי היה גם באדם כן אם לא חטא. ואם הדברים אינם כפשוטן י"ל דהעוף חול הוא רמז אל תעופת השכל אשר הוא לא יכלה ויקרא חול בשביל רבוי השגותיו כחול ים ואף כי חלקי הבהמיות בקרבו וחום החיות יכלו וימותו. אבל שכלו עוד יפרח וישגה אחרי מותו לנצח. כי חטאת האדם היתה רק בחלקי החומר. ולא בשכל הנבדל וכמו שאמרו רז"ל אין אדם חוטא אא"כ נכנסה בו רוח שטות:

Paragraph 6

<b>נתערטלו הימנה.</b> כי המצוה היא כמו לבוש אל הנפש ותגן עליה. ובחטאו נשארו ערום מבלי הגנה. וכמו"ש רז"ל כל האוחז ס"ת ערום נקבר ערום בלא אותה מצוה. כי הלבוש הנעשה לנפשו באותה מצוה יוסר ממנו:
<b>קלקלת עובדך סב חוט וחייט.</b> בא לרמז לנו תוכחת מוסר כי גם אם יחטא איש אל יאמר נואש. ויוסיף לחטוא. אבל בכל מה דאפשר לתקן הקרע שלא יתרחב יותר טוב לתקן:

Paragraph 7

<b>עיקר שכינתו בתחתונים.</b> כי הקב"ה מחבב את התחתונים ופי' אף שמלא כל הארץ כבודו מ"מ היתה עיקר השגחתו בתחתונים. ומשם התפשטה השגחתו על כל הצורים ומשחטאו נתרחקה השגחתו ממדרגה למדרגה עד שכמעט היו בהסתר פנים לגמרי. ובזכות הצדיקים חזרה מדרגה אחר מדרגה והמדרש דידן אתי כדעת רשב"י במ"ר פ' י"ב. ומה שאמרו בשמ"ר פי"ב כשברא הקב"ה את העולם גזר ואמר השמים שמים לה' וגו' אתי כדעת רב דסובר במ"ר שם שהשכינה במשכן היה דבר מחודש. ולפני זה לא היתה מעולם בתחתונים:
<b>ורשעים מה יעשו כו'.</b> קשה ליה בקרא דכתיב וישכנו לעד עליה. ולא כתיב וישכנו לעד בה ולכן מקשה אטו רשעים פורחים באויר הלא גם המה במעט ימיהם ישכנו עליה. ולכן דריש וישכנו כמו וישכינו:

Paragraph 8

<b>מחיה לו את היום.</b> וכמו שנאמר מיתה על היום ויקרבו ימי ישראל למות. הן קרבו ימיך למות. כי הימים מתים לפניו. לכן אמר כי לאדם אמר ה' שמחיה לו את היום:
<b>הה"ד ימי שנותינו בהם.</b> פי' בתוך האלף שנים. מהם חי אדם תתק"ל ונשארו מהם לסתם בני אדם רק שבעים שנה:
<b>לרוח מזרחית</b> פי' לצד מזרחית שהשמש עדיין עומד בצד המזרח וזה קודם חצות. ומ"ש בפ' אד"מ. שאדם סרח בעשירי אתי כזבדי בן לוי:

Paragraph 9

<b>אתמול לדעתי.</b> ע"ד ההעברה יקראהו אתמול. כי כל מעשה זה היה ביום הששי:
<b>קוננתי עליו איכה כו'.</b> בירושלמי פ' ואלו מגלחין איתא שהקב"ה שמר ימי אבלו קודם שהביא המבול. ופריך וכי מתאבלים על המת קודם שימות ומשני אדם שאינו יודע מתי ימות המת אינו מתאבל עליו עד שימות. הקב"ה שיודע מתי ימותו מתאבל תחלה ע"ש. ולכן קנן הקב"ה על האדם מתחלה. והטעם בזה כדי שימהר לשוב בתשובה. וכן מגילת איכה נכתבה קודם. ונתנה ליהוקים פן ישובו מחטאם:

Paragraph 10



Paragraph 11



Paragraph 12

<b>אבל בלבו חטא.</b> שהרהר בלבו שנענש שלא כדין:
<b>עד שחירף וגדף.</b> ומ"ש בפ' עושין פסין אדם הראשון חסיד גדול היה. זה היה אחר שנגרש מג"ע והרגיש בנפשו כו כחותיו ימעטו והוא הולך למות אז חזר בתשובה שלמה:

Chapter 20



Paragraph 1

<b>אר"ל לעתיד לבוא כו'.</b> וכן דורש בשוח"ט את הכתוב שלפניו ראש מסבי וגו' על מכחישי התורה היועצים רע על ישראל:
<b>ד"א איש לשון זה הנחש.</b> במזמור זה אין רמז כלל לנחש. אבל דורש כי איש רע יענש בעונש הנחש שדבר לה"ר ולכן בל יכון בארץ. ושחה לעפר בטנו:
<b>אלא למדחפות.</b> ודריש איש חמס רע יצודנו הרע ויגרום מדחפות רבות בארץ. וכמו הנחש שהביא קללה על עצמו ועל אדם וחוה:

Paragraph 2

<b>שריגן דברים על בוראו.</b> שנאמר לחוה כי רק בשנאתו לאדם צוה לו שלא יאכל מעץ הדעת. ולא בשביל שהוא מבקש טובתו. כדאיתא לעיל והכתוב מתפרש איש תהפוכות המדבר תהפוכות על רעהו כאשר דבר הנחש על ה' שמן האילן הזה אכל וברא את העולם. ישלח מדון ביניהם כמו שחשבה חוה על ה' כי רק להשפילם אסר להם העץ הזה וכדאיתא לעיל פ' י"ט סי' ד' ונרגן זה המגרה שטנה בין בני אדם כמו שעשה הנחש מפריד אלוף. יפריד את האלוף והשופט. וימהר דינו לרע לו. ולא יתמהמה לחקור ולדרוש ולהפוך בזכותו:

Paragraph 3

<b>ויאמר משה אל אהרן ולאלעזר ולאיתמר.</b> והזהיר להם ראשיכם אל תפרעו וגו' וזה גדולה וחשיבות. והטעם שמתחילים לגדולה מן הגדול כי יאה לגדול להתגדל עוד. ובקללה איפכא וזה דוקא אם שניהם בני דעת אבל אדם ובהמה מקדים הקב"ה את העונש לאדם משום שחטאו גדול שחטא בדעת. ולכן אמרינן לעיל בפ"ח שאדם הראשון קדם לעונשין. וכן במבול כתיב וימח את כל היקום וגו' מאדם עד בהמה וגו'. וכן איתא במכילתא על פסוק והכיתי כל בכור מאדם ועד בהמה. ופה התחיל בנחש משום שחטאו היה ג"כ בדעת:

Paragraph 4

<b>שנידון בסנהדרין שלימה.</b> ששתף בדינו ע' מלאכים ורמז לזה בע' אזכרותיו שהזכיר עד פה. ודייק מדכתיב ויאמר ה' אלהים וקשה דהא הקב"ה אין מיחד שמו על הרעה אלא שהוכרח להזכירו להשלים מנין הע"א. ואע"פ שלא נשא ונתן עמו בטענות כדלעיל מ"מ הושיבם עמו לגזור דינו. ודנו בסנהדרין לגלות רעתו או ללמד לנו שאין טוענין למסית כי בלא"ה הלא הקב"ה הוא דן יחידי:
<b>נטלן ונתן בחבית</b> פי' נקבות רבות טמנן בחבית. כי לזכרים לא היה צריך והא דלא חשש פן היו מעוברות כבר מקודם י"ל דהוא סבר כי הנחש כמו כל הבהמה אחר שעיברו אינן מקבלות זכר עוד:
<b>והושיטה לי בקנה אחד.</b> זה משל כי בתשובה קלה בלי עמל וטורח דחה והסיר את ספקתי:

Paragraph 5

<b>ירדו מלאכי השרת וקצצו כו'.</b> כי ממאמר ה' לבד לא יצא רע לכן קאמר על מה"ש:
<b>שנאמר קולה כנחש ילך.</b> ודריש מדכתיב כנחש בפת"ח הכ' משמע כנחש הידוע וקול הנחש הזה לא נזכר בקרא רק בעת שקצצו ידיו ורגליו בוודאי נתן קול גדול (וע"ע בביאור הרי"פ והוא מדברי יפ"ת):
<b>ושומט גידין של אדמה ואוכל.</b> דק"ל הלא עפר לא זייני כלל וגם אנחנו רואין שהנחש אוכל ושותה חלב ודבש ושאר דברים שאסרו לנו רז"ל משום גילוי לכן אמר שקללו שעל הרוב יהיה מזונו מגידי אדמה שהוא מזון פחות וחולק על הא דר"י בפ' בתרא דיומא דדריש ונחש עפר לחמו ע"ש דהוא סובר אשר הנחש ניזון מכל עפר:
<b>אני עשיתיך מלך.</b> כי מקללתו אנו יודעים מה שהיה מקודם מדאמר ליה ארור אתה מכל הבהמה וגו' משמע שמתחלה היה גדול על כולם. ומדא"ל על גחונך תלך משמע שמקודם הלך קוממיות וכן באינך. ומ"ש אתה בקשת להרוג את האדם יליף מדא"ל הוא ישופך ראש קללה שיקל לאדם להרוג אותו תחת אשר הוא זמם מראש להרוג את האדם:

Paragraph 6

<b>מעולם לא נזקק הקב"ה כו'.</b> דייק מדכתיב אל האשה אמר ולא כתיב ולאשה אמר כמו דכתיב ולאדם אמר ואז היה נמשך אל ויאמר ה' אלהים אל הנחש. ומדכתיב אל האשה בא להפסיק הדבור כי היה ע"י תורגמן. והטעם שאין כבודו ית' ליחד הדבור עם הנשים וגם מפני תכונתן אינן ראויות לנבואה ורק שרה שהיתה יותר הגונה זכתה שייחד הדבור לה וגם זאת רק ע"י עילה. ומה דמצינו נשים נביאות כמו מרים דבורה וחולדה. וכן מנה בפ"ק דמגילה חנה אביגיל ואסתר. יש לעיין בזה במורה חלק ב' פ' מ"ה דמונה שם י"א מדרגות נבואה ונביאות הנשים היתה רק עד מדרגה השביעית שמנה שם. ושרה לבד זכתה למדרגת נבואה היותר גבוהה ממדרגתם. והגר ורבקה ואשת מנוח שמלאך דבר עמהם. זה בהקיץ במלאך הנראה להם בתמונת איש ואינו נכנס כלל בגדר נבואה:
<b>והרונך זה צער העדוי.</b> והכתוב מונה לא לבד כי צער הריון ינתן לה. אבל גם צער ווסתות אשר מהן תהרה וקטן הוא גם זה יבוא לה. וכן מ"ש אח"ז בעצב תלדי בנים דורש כמו לא זו אף זו. לא לבד בעצב וזה צער הנפלים הגדול מאד משום שאינו טבעי. וקללתה היתה שתפיל נפלים להצטער אבל גם צער הלידה שהוא טבעי יבוא לך. וכן צער גידול בנים הקטן גם מצער הלידה יבוא לה. ואע"ג דגם לאב יש צער גידול בנים מ"מ יש לאשה יותר להניקם ולהלבישם. ולחנכם בכל מהלכם באשר שבתה בבית תמיד:
<b>לגיון אחד משל זיתים כו'.</b> כי בגליל כלכלו עצמם מזיתים והיה להם הטורח לגדלם. ובא"י אשר לא במסכנות תאכל בה לחם היה להם הטורח לגדל בניהם. וז"ש כי טורח בני א"י הוא גדול מטורח בני הגליל:

Paragraph 7

<b>ארבע תשוקות הן כו'.</b> כי השם תשוקה נופל על דבר אשר הוא הפך הדעת והשכל. ומביא ואל אישך תשוקתך אף כי ע"י זה היא משועבדת לבעלה ויש לה צער הריון. בכל זאת שם הקב"ה בקרבה התשוקה זו שלא תדחה משום סבה וחקירה. תשוקתו של יצה"ר. אף כי מה בצע לו אם ילכוד אחרים בחטא וגם לעתיד ישחט היצה"ר כדאיתא בסוכה. בכל זאת יעשה מעשהו בתשוקה כי לזה נברא. תשוקת הארץ לגשמים אשר הוא לכאורה הפך הטבע כמו"ש למעלה וגם ע"י הגשמים יתרבו הרפש והטיט בארץ וראוי לה למאס בגשמים. בכל זאת לעשות פרי שם היוצר בקרבה כי תשתוקק לגשמים. והא דלא נקיט בלשנא אין תשוקת הארץ אלא לגשמים וכמו באינך ואמר ההפך אין תשוקת גשמים אלא לארץ. משום דבשלשה אלה בא למעט דבר זולת זה וכמו תשוקת אשה לאישה בא למעט ולא תשתוקק לאחר. וכן תשוקת היצה"ר לרשעים כי בהם יבטח אשר ילכו אחריו. לא כן לצדיקים אף כי יעמול להתעותם בכל זאת המה לא ילכו אחריו. וכן תשוקת הקב"ה לישראל בא למעט את העקשים ופועלי און. ונכן אמר בלשון זה אין תשוקתן של גשמים אלא על הארץ למעט את בני אדם אף כי גם המה ישתוקקו אל הגשמים אבל הם משתוקקים רק אל הארץ הצמאה. ואם אמר אין תשוקת הארץ אלא לגשמים לא שמענו מה בא להוציא בזה. היש תשוקה אחרת לארץ. ואם יש בה חפץ מלבד לעשות פרי. תשוקת הקב"ה לישראל. אף כי גם אם יצדקו מה יתנו לו. ומה בצע להקב"ה אם יתמימו דרכיהם. וגם נראה לכאורה לשפלות לפניו להביט על זוחלי ארץ. בכל זאת משתוקק הקב"ה להביט עליהם ולגמלם על צדקתם:
<b>יכול ממשלה בכל צד.</b> פי' דלא תפרש והוא ימשל בך גם להתעמר בה ולהכותה. ת"ל לא יחבול רחיים ורכב ודריש לא יחבול מלשון חבלה חבורה ופצע. ורחיים הוא על אשה וכדאמרינן בקדושין רחיים בצוארו ויעסוק בתורה. או כמו שאמרו בירושלמי הלין דאסרין חתנין עברין משום לא יחבול רחיים ורכב ועי' בת"י ובת' ירושלמי על פסוק זה אבל צריך לנהוג בה כבוד:

Paragraph 8

<b>הסימן ח'</b> מבואר בדברינו למעלה בפי"ט:

Paragraph 9

<b>קשה הוא הפרנסה כו'.</b> פי' כי קשה לאדם לשאת דאגת הפרנסה יותר מאשר יקשה על האשה לשאת חבלי לידה. כי בלידה כתיב בעצב. ובפרנסה כתיב בעצבון והוי"ו נו"ן באו להגדיל ולחזק את ההוראה (אבל לא יתפרש קשה הוא להקב"ה לעשות נס ולתת פרנסה לאדם. מתת לידה לאשה. דהא שני הכתובים בעצב ובעצבון באדם אחד קמיירי). ואע"ג דגם בלידה כתיב הרבה ארבה עצבונך והרונך אבל שם עצבונך הוא הכלל המנוי אח"ז בעצב תלדי בנים ואל אישך תשוקתך והוא ימשול בך. וכל זה הם באמת עצבון גדול וחזק לאשה:
<b>אף גאולה בכל יום.</b> שהקב"ה גואל את האדם בכל יום מכמה צרות אך אין בעל הנס מכיר בנסו:

Paragraph 10

<b>קוץ זה קנריס כו'.</b> כי מסדר המקרא משמע וקוץ ודרדר תצמיח לך למאכל. ולכן דרשו על קנרים ועכביות מיני קוצים אשר יתוקנו לאכילה בעמל רב:
<b>אר"י על הדורות הללו כו'.</b> ופליג על ר"נ דמפרש דקללתו היתה אשר תחת עשבי ג"ע יאכל עשב השדה. מפרש כי קללתו היא לאכול העשב כמו ששולף מן השדה וזה תבואה קודם גמר בישולה אשר היא כעשב. וכשהזיע פני אדם ע"ז הוסיף לו הקב"ה לאכול גם לחם אך הקללה זו עוד לא סרה גם מדורות שאחריו:
<b>הואיל והזיעו פניך כו'.</b> כי לא נוכל לפרש בזעת אפיך בעמל וביגיעה. כי כבר אמר לו בעצבון תאכלנה. ולכן דריש בזעת אפיך בשביל זעת אפיך:
<b>זה אחד מה' דברים שהן סימן יפה לחולה.</b> הכוונה בזה ע"ד מ"ש לעיל אף קללתו של הקב"ה יש בה ברכה. וזה שאומר כי גם בקללת בזעת אפיך יש סימן יפה לחולה. ובשביל זיעה מנה לכולהו חמשה. והטעם באלה כי מן העיטוש נוכח אשר יש כח בחולה. והזיעה מפריד האדים והעפושים מהגוף. ושינה וחלום המה סימנים טובים לשקיטת המחלה. וכן קרי הוא סימן לכח החיים אשר בו או כי בזה יורקו ממנו המותרות:
<b>תלך לא נאמר אלא תשוב.</b> כי תשוב שייך לשוב למצב שהוא כעת. ובאמרו כי עפר אתה בחייך היה לו לומר ואל עפר תלך דאז היה במשמע כי מצב הנוכחי יסור ממך. ובאמרו ואל עפר תשוב רמז לו שעוד תשוב שנית למצב העפר אשר אתה כעת בחייך:

Paragraph 11

<b>ניתנה לו להחיותו כו'.</b> ולפ"ז חוה כולל שתי הוראות כי היא ניתנה לו להחיותו מלשון חי והיא יעצתו כנחש מלשון חויא והכתוב מזכיר רק ההראה הראשונה כי זכר רק את עיקר הטעם ואנו לומדים גם טעם שני:
<b>עם כל חי.</b> כי חי כולל גם בהמה וחיה והוא היתה רק אם האנשים. לכן דריש בחלוף אותיות אהח"ע עם כל חי וטוב האדם הא עולה ולא יורדת עמו בעניותו:
<b>כל מאה ושלשים שנה כו'.</b> ע' במורה ח"א פ"ז דביאר בזה כי הוליד בני אדם אשר היו להם מחשבות ותחבולות המזיקים ומפסידים לבני אדם או מחשבות דנקראו בנים והיו משובשות מאד וע"ש במפרשיו ועל פי דרכו יש ליישב גם כל דברי המדרש פה:

Paragraph 12

<b>בתורתו של ר"מ כו'.</b> פי' כי בספר חדושיו על התורה כתב כתנות אור. וכמו"ש למעלה בס"ט והמדרש מפרש כוונתו שהיו כמו פנס וזה אור ור"י רביא מפרש את דבריו שהיו חלקים כצפורן. וכן הוא העור מצד הבשר. וכתב אור בספרו משום שהיו מאירים כמרגלית. וכן האומר ככלי הדקין שהן חלקין ונאים. ומאירים ובשביל זה כתב אור (או בשביל שהיו דקין ונראה בשרו מהן לכן כתב אור):
<b>שהן דבקין לעור.</b> ולא מפרש עוד מלשון אור רק עור ממש. ופירושו הכתונת והחלוק שעל הבשר לאפוקי מעיל ושמלה אשר ילבש האדם על הכתונת:
<b>צמר גמלים וצמר ארנבים כו'.</b> דאם היו מצמר רחלים אשר זה הוא סתם צמר. אז אמר כתנות צמר ומדקאמר כתנות עור מוכח כי זה לא היה סתם צמר רק צמר הכא מעורות הגמלים וארנבים:
<b>לפום חילך אכול.</b> לפי ממונך ולא תוסיף שמא תעני. ולא תגרע פן תחלה. וזה רק באיש חלש אבל אם בריא הוא ויכול לסבול יעצוהו רז"ל בפ' כסוי הדם להסתפק במזונות קלים. וכן מה דאמרו בפ' ערבי פסחים פחות ממיכלך וממשתיך ואוסיף על דירתך. פי' אם יש לך רק מעט ממון אז תקמץ ותמעיט מאכילתך ותוסיף על דירתך כי דירה נאה מרחבת דעתו של אדם אבל מי שיש לו די כסף ישכור דירה נאה ויאכל כפי כחו:

Chapter 21



Paragraph 1

<b>ואשמעה אחד זה הקב"ה כו'.</b> מלשון המדרש נראה דדריש גז"ש כי הפעל שמע אצל אחד קאי על הקב"ה וכמו בכתוב שמע ישראל וגו' ה' אחד:
<b>קדוש כי הכל אומרים לפניו קדוש.</b> והא דלא אמר משום שהוא קדוש. יען דמצינו כי גם מלאכים נקראים קדוש. וכן הצדיקים ואיך יקראהו בשם המשותף גם לאחר. ואם מצינו בקצת מקומות שם קדוש על ה' הוא רק אם נזכר שם בענין גם שם ה' או אלהים. אבל לא נקרא סתם בשם קדוש. רק בשביל שהכל אומרים לפניו קדוש אשר בזה לא ישתתפו המלאכים וישראל בשם זה. ומה דבחר לכנותו בשם קדוש ולא בשם אחר המיוחד רק לו לבדו. הטעם כי חלומות דניאל לא היו נבואה רק רוה"ק כמו"ש המורה בח"ב פמ"ה. לכן לא אמר ואשמע את ה' וכדומה. דהיה במשמע כי נבואה ממש בפיו:
<b>וקוץ ודרדר תצמיח.</b> ועל זה אמר עד מתי החזון התמיד. ועל גזרת המיתה אמר ופשע שומם כך יהיה פשעו שומם עליו בקבר כדלקמן:
<b>לפלניא.</b> (עיין בביאור הרי"פ כי שוים המה עם דברי היפ"ת) ולדעת עקילס יתפרש הכתוב כמו מקרא מסורס ויאמר אחד קדוש למדבר הפלמוני:
<b>כך יהיה הוא ותולדותיו.</b> ולפ"ז וקדש קאי על אדם הראשון וכמו שנקרא ג"כ חלה טהורה לעיל בריש פי"ד. וצבא הם תולדותיו:
<b>באותה שעה כו'.</b> הה"ד ויאמר ה' אלהים וגו'. ממ"ש לקמן בפ' סי' ז' באותה שעה הן האדם היה כאחד ממנו נראה דקאי אלעתיד בעת התחיה והפעל והיה הוא עבר במקום עתיד וה"פ הן האדם יהיה לעתיד חי וקיים כאחד ממנו לכן פן ישלח עתה אחרי חטאו את ידו לאכול מעץ החיים הלא יחיה לעולם גם עתה על כן טוב הוא לגרשו מג"ע:

Paragraph 2

<b>אלא על שדה איש עצל עברתי זה אדם הראשון.</b> והא דיקראהו עצל אולי בשביל שהתעצל לאכול מעץ החיים בטרם גורש מגן עדן. וקדם לאכול את הרע וגורש מג"ע ולא נמצא לו תקנה. וי"ל עוד כי חטאו היה במה שהניח את המושכלות ודבק במפורסמות. וכמו"ש למעלה בשם המורה. ואין לך עצל גדול יותר. מזה העוזב לבקש את המושכלות והולך בעינים עצומות אחרי המפורסמות. וחוה נקראה חסר לב כי באין לב היתה נפתה אחרי עצת הנחש כיונה פותה:
<b>וישלחהו ה' מגן עדן.</b> והא דלא הזכיר את עונש מיתה הגרוע מזה. הטעם כי שלמה בא להזהיר על העצלות כי היא מביאה עוד אח"ז עמל ויגיעה. עוני וצער ובחריצות ימלט האיש מהם. וזה קרא לאדם כי בעצלותו נתמעטו מזונותיו והרבה עליו עמל לאכול לחמו בזיעת אפים אחרי אשר גורש מג"ע. אבל ממיתה גם החריצות לא תמלט את בעליה לכן לא הזכירו פה:
<b>הוה כחד ממנו.</b> נראה דדריש כאחד בהבלעת הא' ומשורש כחד לא נכחד עצמי ממך. וזה הקינה אשר קננו עליו הן האדם היה נכחד ונעלם מאתנו. וע' בביאור הרי"פ:

Paragraph 3

<b>על שגלל מצוה קלה.</b> נקראת מצוה קלה כי אין בה חסרון כיס ואין בה תאוה ויצה"ר כי הרבה עצי פרי נחמד היו לו לאכלו. ועכ"ז עבר וגללה מהר ממנו לכן נענש:

Paragraph 4

<b>תתקפהו לנצח.</b> ע' לעיל בדברינו פט"ז:

Paragraph 5

<b>דרש ר' פפוס כו'.</b> טעם מחלקותם כי ר"פ דורש כיון דמדבר עם המלאכים לכן נכון לפרש כאחד ממלאכי השרת ור"ע מושך כאחד ממנו על לדעת טוב ורע והם דרך החיים והטוב ודרך המות והרע אשר נתנו לו. וריב"ס דורש כאחד ממנו כמיוחד שבינינו וזה כיחידו של עולם ורבנן סברי דקאי על גבריאל דנקרא אחד. ור"ל דאמר כיונה ור"ב בשם ר"ח מפרשי כאחד המיוחד מבני אדם היוצאים והנולדים ממנו מן האדם:
<b>ובירר לו דרך אחת</b> גרסינן וכ"ה בחזית ובירר לו דרך המות:
<b>כהדין קמצא דלבושא מניה וביה.</b> כי היה צ"ל לובש הבדים אבל לבוש הבדים משמע שהוא נפעל ולבוש תמיד מהבדים ופי' כי במראה הנבואה ראהו כאיש אשר הוא לבוש הבדים:
<b>וכיון שנטלה ממנו צלעתו כו'</b> זה נאמר דרך קינה ותאניה. כי ממנו מהאדם יצא מחריבו ומהרסו שגרם לו לדעת טוב ורע לסור מהשכל ולפנות אל המפורסמות:

Paragraph 6

<b>אין ועתה אלא תשובה.</b> מה שנופל לשון ועתה על תשובה. י"ל לפי מ"ש המחקרים למה תועיל התשובה לנפש המתגאלת בחטא ואמרו כיון שהודה על חטאו ושב נחשב כנולד עתה מחדש. והראשונות לא תזכרנה. ופירשו בזה ועם נברא זה בעלי תשובה שנבראים מחדש ואינם נידונים אלא לפי מעשיהם שבאותה שעה. וזה שאמר ועתה לפי מעשיו שהם באותו העת כי שב מפשעיו הראשונים. והקב"ה אמר לו ועתה לפתוח לו פתח תשובה. ואדם השיבו פן כלומר לאו. ואח"ז אמר הקב"ה האם ראוי איש כזה העומד במרדו כי ישלח ידו ולקח גם מעץ החיים ואכל וחי לעולם:

Paragraph 7

<b>וכשטרדו טרדו במדת הדין ובמדת הרחמים.</b> כי אם דנו במדת הדין לבד היה ראוי שימות מיד. ושיתף מדת הרחמים להאריך אפו ולהחיותו. ואם דנו במדת הרחמים לבד אז נשא את עונו וכפר לו. ובהשתתף שתי המדות יחד נענש כי שלחהו מג"ע וישא את קללותיו:

Paragraph 8

<b>הראה לו חורבן בהמ"ק.</b> כי הקב"ה הראה לאדה"ר כל הדורות העתידים ומקריהם כדלקמן פכ"ד. והראה לו עתה מה שגרם בפשעו כי גם בניו יגורשו מארצם בשביל פשעם:
<b>למגרשה של עדן כו'.</b> כי גם ברוגז זכר רחמיו. ולא הרחיק את מקומו וגם שם הושיב עליו שומרים שישמרוהו מפגע ואסון וע' בביאור הרי"פ:

Paragraph 9

<b>בכל מקום רוח מזרחית קולטת.</b> משום שהשכינה במערב וראוי לחוטאים להיות בצד ההפוך מזה. למען יתרחקו מהשגחתו ומרחמיו. ויסבלו יסורים יישובו שנית לה' בכל לבבם:
<b>מקדם לגן עדן.</b> במזרחו של ג"ע וכמו מצפונה לבית אל. מצפון להר געש. מעבר לירדן אשר יתפרש הלמ"ד כמו של. ונראה מזה המאמר כי ג"ע הוא במערב. וכן משמע בבכורות פ' מעשר בהמה מטרא במערבא סהדא רבא פרת. ופרת היוצא מעדן הולך ממערב למזרח. וכן בבל היה בצפונית מזרחית של א"י. ולהכי קרי בני בבל לא"י מערבא אבל בפ' המוכר את הספינה גבי האי שמשא דסמקא צפרא ופניא משמע איפכא דג"ע במזרח והכא משמע במדרש דאמר כוש במזרחו של עולם:
<b>ע"ש ומשרתיו אש לוהט.</b> פי' לכן נקראו בשם להט משום שמזהירים ומאירים כאש לוהט. ובמראה זה יתראו לנביאים. וז"ש שהם מתהפכים פעמים אנשים כו' פי' לנביאים יתראו פעם כאנשים כמו לאברהם ופעם כנשים כמו שראה זכריה נשים הנושאות את האיפה. ופעם רוחות כמ"ש עושה מלאכיו רוחות ופעם יתראו לנביאים מלאכים ממש:
<b>מקודם לג"ע נבראת גיהנם.</b> ופי' הקרא וישכן את הגיהנם לשמרהו מקדם לג"ע כי אין בין גיהנם לג"ע אלא כותל או טפח כדאיתא בקהלת רבה על פסוק ביום טובה היה בטוב:

Chapter 22



Paragraph 1

<b>האיך נזקק להעמיד תולדות.</b> ואע"ג דגם בו לבדו נחזה חסדי ה' כי האריך ימים אחר חטאו. מ"מ דריש על תולדות אשר העמיד. כי מעולם המה ועד עתה לא חדלו. וזה על תולדותיו אשר יצאו ממנו אחר חטאו:

Paragraph 2

<b>הודיע ד"א לכל.</b> כי הוא הרביעם בראשונה ומזה ידעו גם אח"ז ולפ"ז הפעל ידע בקרא עומד במקום שנים ומדריש והאדם ידע בפועל שהודיע ד"א לכל. והאדם ידע בקל את חוה אשתו:
<b>ידע מאיזו שלוה נשלה.</b> ולפ"ז קאי והאדם ידע על מה שלפניו דכתיב ויגרש את האדם וגו'. וכן על מה שלמטה והאדם ידע את חוה אשתו. וכן הוא דרך הדרשות בכמה מקומות לדרוש על למעלה ועל למטה:
<b>בשביל ששמשת נחום איש גם זו כו'</b> עמ"ש בזה בפ"א:

Paragraph 3

<b>להוטים אחר האדמה.</b> פי' בקשת השררה על האדמה וכמו קראו בשמותם עלי אדמות. ורדפו אחר הכבוד לכן ברח הכבוד מהם. ומונה קין שהרג את הבל אחיו כי חפץ למשול לבדו על האדמה. ויהי נע ונד בארץ. נח נטע כרם ויתגל בתוך אהלו. עוזיהו בקש גם כבוד הכהונה ונצטרע ונסגר. ועיין לקמן בב"ר פל"ו:

Paragraph 4



Paragraph 5

<b>מן הפסולות.</b> הרא"ם הביא פה דברי מדרש אגדה בב"ר אשר לא נמצאו לפנינו אבל נאמן הוא בדבריו כי כן היה הנוסח לפניו. וז"ל המדרש מראשית פרי האדמה לא נאמר אלא מפרי האדמה ממותר מאכלו וחכמים אומרים מן הפסולת ומן הגרועים שבזרעים ומה היה זרע פשתן ע"כ:
<b>ור"י אמר עולות הקריבו ולא שלמים.</b> והטעם בזה כי עולה כולה כליל לה' הקריבו גם בני נח. אבל שלמים נאכל קצת ממנו גם לבעליהם וכאלו הם משתתפים עם הקב"ה וזה היה רק אחר שהשכין ה' שכינתו בארץ באוה"מ. ולא לפני זה אשר השמים היו לה' והארץ לבני אדם וכדאיתא לעיל:
<b>אלו שלמים שהיו נשחטים בדרום.</b> פי' אף בדרום וכדתנן שלמים קדשים קלים שחיטתן בכל מקום בעזרה:

Paragraph 6

<b>נתפייס ממנו</b> כי וישע הוא מהוראת פנה וכמו"ש רש"י ז"ל בחומש. והמדרש מוסיף כי וישע לא קאי על קרבנו ומנחתו רק על הבל וכן מורה לשון התרגום אונקלוס ופי' הכתוב כיון דפנה ונתפייס אל הבל לכן קבל גם מנחתו:
<b>ואם לא תטיב שאת קללה כו'.</b> והקללה היא לפתח חטאת רובץ. כי עד פתח הקבר תרבץ עליך חטאתך ותשא עונך עד כי תפקד מהם ותענש עליהם. והא דלא מפרש גם את הברכה כמו שמפרש את הקללה. הטעם בזה כי הברכה היא כוללת כל טוב ואין גבול לה. אבל הקללה היא בגבול להפרע על חטאו במדת החטא:
<b>אני מוחל לך על עונותיך.</b> ואע"ג דקין שב בתשובה אחרי הריגת הבל כדאמרינן לקמן. ובכל זאת לא נתכפר עונו כולו רק החצי מן נע ונד כדאמרינן וישב בארץ נוד. אבל הקב"ה אמר לו רק בעת אשר חטא במנחתו. אמנם הוא הרע לעשות וחטא בכפלים להרוג את אחיו. לכך גם כאשר שב ואמר גדול עוני מנשוא לא נתכפר לו רק מחצה. ונשטף במבול כדלקמן וי"א למך הרגו כדאיתא בתנחומא:
<b>בתחלה הוא תש כנקבה כו'.</b> כל אחד בא להוסיף על שלפניו. מתחלה דורש שהוא תש כנקבה ולא יסיתנו רק לעבירה קלה ואח"ז יגבר חיילים ויפתהו גם לעבור על עבירה חמורה. ור"ע במשלו מוסיף כי גם עבירה קלה אם ישנה וישוב לעשותה פעם אחר פעם ירע לו שבעתים. וזה שמדמה כי מראש הוא כחוט דק של עכביש ואח"ז כשירבה החוטים הדקים ויקלעו זה עם זה יהיה כעבות העגלה. ור"י מוסיף כי יתגבר גם בעזות בתאוה וברצון ובנעילת התשובה. כי הוא רק כאורח הנכנע ברוחו ולא יעיז לגלות תאותו והוא רק כאורח נטה ללון ומהר ילך הלאה. ואח"ז הוא כבעל הבית המושל בכל אשר לו ויעיז פניו כי לא יבוש עוד. ויתאוה כחפצו ורצונו וינעל לפניו התשובה כי לא ימוש ממנו וכמו"ש הרמב"ם בהל' תשובה בין דברים המונעים את התשובה ע"ש:
<b>כקלע היו של ספינה.</b> ודריש וכעבות העגלה על הספינה יען שהספינה מתגלגלת ומתנודדת במים:
<b>אית כלבין ברומי כו'.</b> בא נפרש את הכתוב לפתח חטאת רובץ כי הוא ירבץ ככלב הזה המתחפש כי ישן הוא למען לא יזהר ממנו האופה וכאשר ירדם האופה אז יחטוף את החררה. וכאשר יקיץ האופה בטרם יציל את החררה כבר אכל אותה הכלב וילך לו. כן יארב היצה"ר לאדם. יסתתר ממנו עד שיראה כי שכלו נרדם ולא יזהר עוד אז יקום ממארבו וילכדנו. ולא יוכל להנצל עוד:
<b>כיון שעמד אברהם אבינו כו'.</b> ואע"ג דגם נח ושאר צדיקים לפני אברהם נמלטו מידו. אבל המה רק את נפשם הצילו. ולא קמו עליו לכתותו בפרהסיא עד א"א שלימד בפרהסיא את תורת ה' לכל אדם:
<b>מפנק מנוער עבדו.</b> ודריש עבדו על יצה"ר כי הוא משועבד לאדם אם יכניעהו וכמו"ש הכתוב ואתה תמשל בו:
<b>ואם עשית כן מעלה אני עליך כאלו בראת את העולם שלום אין כתיב כאן כו'</b> כצ"ל. ודריש שלום אחד על עולם ור"ס דורש שני פעמים שלום על שני עולמות. ודריש את הכתוב יצר סמוך אם יצה"ר סמוך ונכנע לך אז תצור שלום שלום. ודריש פעם אחת תצור מלשון שמירה נטירה ונצירה. ופעם שנית תצור שלום מלשון יצירה ובריאה. כי נחשב לו כאלו ברא את העולם ותכלית הדברים הוא להוציא מדעת המתעקשים האומרים שאין טוב האדם בידו. ורק ייטיב וירע לפי תכונתו ומזגו. כי לא כן הוא כי הבחירה נתנה לאדם:
<b>שמחהו בד"ת.</b> צ"ל סמכהו בד"ת:

Paragraph 7

<b>בואו ונחלוק את העולם</b> אע"ג שאביהם חי ואין דרך לחלוק נכסי האב בחייו. מ"מ כיון שהיה נזוף ופירש מן האשה חשבוהו כאלו מת ועבר מן העולם. אבל קרוב לומר כי מחלקותם היתה בהשארת הנפש ובעוה"ב וכדאמרינן בתוספתא ואמר קין לית דין ולית דין. ופי' כי אחד זה קין נטל את הקרקעות. כי זו הארץ לבד היא היא חלקו ונחלתו. והבל לקח את המטלטלין באמרו כי הבל הוא הארץ הזאת ועלי עוד להתטלטל ולנוד לעולם אחר. הקיים והנצח. ולכן אמר לו קין אחרי אשר הארץ אשר אתה עומד עליה לא שלך היא פרח והסר ממנה. והבל אמר לו אחרי כי מאסת את הנפש ונחלתה וזו היא הדעת אשר היא לבוש לאדם חלוץ את הדעת והיה כבהמה. ובשביל הריב הזה הרג קין להבל אחיו. באמרו אשר לפי דעתו לא טוב הוא לו לחיות ולהתנודד פה בארץ. וי"ל עוד במחלקותם על מה היו מדיינים. כי הקנאה והתאוה והכבוד המה שלשה מסיתים בין בני אדם לריב. והמה משביתי השלום ובין אחים יפרידו. והראשון אומר כי הקנאה בקנינים המדומים וזה בקרקעות ובמטלטלים הסיתה להם למדון וז"ש אחד נטל את הקרקעות ואחד נטל את המטלטלין ויקנאו זה לזה בחלקם עד כי קם הריב ביניהם ויכלה ברצח. ור"י דסכנין אמר כי הכבוד השית להם למדון וזה בביהמ"ק כי כל אחד חפץ בכבוד ביהמ"ק שיבנה בחלקו. ויהודה בר אמי אמר כי התאוה הסיתה להם לריב. והתאוו בחוה הראשונה או באשה יתירה הנולדה עם הבל ודריש מן השדה על גילוי עריות כמו שדרשו בב"ב פ"ק ויבוא עשו מן השדה שבא על נערה המאורסה:

Paragraph 8

<b>שנינו בעולם.</b> פי' כי כאשר קם הבל על אחיו קין א"ל הלא שנינו לבד בעולם ואבינו ידע כי אתה הרגתני. כי לא יאמר אשר חיה טרפתני יען כי עלינו נאמר ורדו וגו' ובכל חיה וגו'. וגם דבר אליו רחמים ותחנונים כדאיתא בתנחומא אלא שהמדרש קצר. והועילו לו תחנוניו כי נתמלא עליו רחמים:
<b>במה הרגו</b> בתנחומא ביאר יותר דכתיב שם שאמר להקב"ה לא ראיתי הרוג מימי וכי הייתי יודע שהייתי מכהו באבן והוא מת ע"ש. ולא רחוק לאמור כי באו לרמז בזה בשביל איזה סבה וטענה הרגו וזה היא השאלה במה הרגו. באיזו טענה הרגו רשב"ג אמר בקנה הרגו כי בטענה כל דהו כמו קנה הרגו. כי רק בריבם על נחלת הארץ הרגו. ורבנן אמרי כי בטענת יסודי האמונה אשר היא אבן פנת בני האדם הרגו. כי קין כחש בה' ובהשגחתו. ור"ע וריב"ח בשם ר"י אמרו שחשב כי יש ה' אבל הוא הסיר השגחתו מבני אדם ועשה את האדם כדגי הים כרמש לא מושל בו אשר כל דאלים גבר וז"ש נתבונן קין מהיכן שחט אביו אותו הפר כו' פי' כי כמו ששחט אביו את הפר חשב קין כי מותר לאדם מן הבהמה אין. ובטענה זו הרגו:
<b>ומי קברו.</b> כי במה שאמר ה' קול דמי אחיך צועקים אלי מן האדמה משמע שנקבר באדמה ומ"ש עופות השמים וכו' עיין בזה בתנחומא ביתר ביאור:

Paragraph 9

<b>הרב פתחו רשעים וגו'.</b> זה קין [קרוב לומר כי דרשו שם קין על חרב וחנית וכמו"ש קצת מפרשים כי ה' קרא אותו בשם הין על שם ומשקל קינו (ש"ב כ"א) ורק האשה הוסיפה טעם אחר לשמו כי קניתי איש את ה'. כי באמת קניתי הוא משרש קנה ולא משרש קין. אבל הנפרד מן קינו הוא קין כמו ביתו זיתו מן בית זית. וכן חיל יין חילו יינו וע"ע לקמן פכ"ד אות ב' על נח זה ינחמנו כי רז"ל הוציאו נח לא מן ינחמנו ודרשו להוראה אחרת]:
<b>לטבות ישרי דרך זה הבל.</b> שהלך בישרו במנחתו אשר הביא לה' וגם רחם עליו כאשר הוא גבר על קין כדאיתא בסימן שלפני זה:
<b>חרבם תבוא בלבם וגו'.</b> מ"ש נע ונד תהיה בארץ נראה שחולק על התנחומא שסובר כי למך הרגו בקשתו. ואע"ג דבקרא כתיב חרבם תבוא בלבם ומביא ענשו נע ונד. הטעם הוא דשבי קשה מכולם כדאיתא בפ"ק דב"ב:
<b>ד"ה אמר את דמי נבות כו'.</b> הוא סובר כמו דאמרינן בפ' אחד דיני ממונות כי דמו היה מושלך על עצים ואבנים. ולכן אמר דמי בל"ר כי הדם נתחלק לחלקים רבים. או כמו דאיתא בתנחומא דקאי על דמי הפצעים הרבים אשר נזלו ממקומות שונים. ולכן מוכיח מדמי נבות. ורבנן סברי כי גם מדמי נבות אין להוכיח דדרך הלשון הוא לומר דמים בל"ר גם על דם אדם אחד ולכן מוכיחים ממה דכתיב בדמי בני יהוידע אף שלא המית רק את זכריה בן יהוידע. וכן נראה מגירסת הילקוט:
<b>קשה הדבר לאומרו</b> כי מה שאמר הכתוב צועקים אלי א"א לפרש רק במשל אשר הביא:
<b>מאן יבעי דיני כו'</b> כלומר מי ימסור הדין למלך אם המלך הוא המסבב. והקב"ה אמר לקין הלא אתה ברציחתך תתן מקום להרהר אחר מדותי למה לא מנעתי ממך. אף כי אנכי נתתי הבחירה לאדם:
<b>לעלות למעלה כו'</b> זה מילתא אחריתי לדרוש מן האדמה כי לא היתה יכולה לעלות למעלה. והטעם בזה כי פרידת הנפש מהגוף קלה אם כבר נשלמה בעוה"ז ועולה להשיג שלמותה אע"פ שהלכה בקוצר שנים וכדאיתא בחזית על פסוק דודי ירד לגנו על מות ר' בון. או אם יחלשו כחות הגוף כאשר כבר בא בימים ויפה לנר ויפה לפתילה כדלקמן בפס"ב. ונפש הבל לא מצאה מנוח בשני הטעמים האלה. כי לעלות למעלה עוד לא הספיק הזמן להשלים שום נשמה לעלות למעלה. וגם מלמטה לא מצאה מרגוע לפי שלא בא בכלח אלי קבר כטבע האדם ולא נחלשו כחותיו עדיין והיו בחזקה:

Paragraph 10

<b>דברו הכתובים בלשון מועט.</b> פי' כי יחסר מאמר שלם. כי בקין כתיב ועתה ארור אתה מן האדמה ופי' יותר מן האדמה אשר אררה ה' כבר בעוונה. כי בזה אשר פצתה את פיה לקחת את דמי אחיך מידך הנני מוסיף לה קללה וכן פירש"י ז"ל והרמב"ן כתב שאררו תחלה כי התאנה והגפן לא יתנו לו חילם ואח"כ הוסיף לו קללה אם יעבדנה בחרישה ובזריעה שלא תוסיף תת כחה וכו' וכל המאמר הזה חסר במקרא. וכן אם בריאה יברא ה' יתפרש אם כבר בראת פה לארץ הרי יפה ואם לאו יברא ה' כדאיתא במ"ר פי"ח וחסר מאמר שלם במקרא. וכן ואנכי פציתי פי ולא פירש דבריו כי פציתי פי בנדר להעלותך עולה. ולא דמי לשאר מקרא קצר הנמצאים מאד בכתובים כי שם מובן החסר מעצמו:
<b>ולא לאחר</b> ומפרש לך בשבילך כי בשבילך לא תתן כוחה לשום איש:
<b>א"כ פרנסה מנין.</b> פי' הלא מהר יכלו ברעב והקב"ה לא מאסם לכלותם ומ"ש עד השמדך זה ע"כ רק מדרך הפלגה כי ישארו ממך מתי מספר. אבל אם לא יביאו מאומה בזריעתם הלא כלה ונחרצה היא להם:
<b>עושה ששה עשר.</b> ברש"י בחומש מביא הגירסא עושה עשר:

Paragraph 11

<b>לעליונים ותחתונים אתה סובל כו'.</b> ולפ"ז מפרש את הכתוב בתמיהא בחסרון ה"א התימה כאשר יקרה לפעמים בתנ"ך וקין אמר האם גדול עוני מנשוא אחרי כי אתה תשא לעליונים ותחתונים. ולפי פי' השני מפרש בניחותא ובהודאה. כי קין הודה אשר גדול עונו כי שפך דמים מנשוא. אחרי כי לא נשאת גם לעון אבי אשר עבר רק על עבירה קלה. ואפשר עוד דדריש מנשוא מלישנא דחז"ל נשא על אב [וע' בתוס' בשבת כ"ג ע"ב ד"ה דבי נשא. כי גם בחיי האב יפול עליו שם נשא. אבל לפי פשט הדברים נראה דדרשי המ"ם של מנשוא למ"ם היתרון. ופירוש הכתובים הוא כי גדול עוני יותר מעון אבי אשר נשאת לו ולא גזרת עליו מיתה מיד ורק דנתה אותו בגירושין. ואנכי מלבד כי גרשת אותי מעל פני האדמה להיות נע ונד הנני אנכי הולך למות מיד. כי כל מוצאי יהרגני]:

Paragraph 12

<b>ר"י ור' נחמיה כו'.</b> הנה גם ר' לוי חולק בדרש הכתוב הזה. והא דלא מנה גם שמו מקודם משום דמזכיר מקודם את שמות התנאים אשר חלקו לפני זה בדרש הזה. ואח"כ נתחדשו דברי ר"ל האמורא והוסיף בעל המדרש גם את דבריו למחלוקת זו. והפסיק בין דברי ר"י לר"נ בדברי ר"ל יען כי דברי ר"ל מסכים במקצת עם דברי ר"י לכן הוסיף את דברי ר"ל מיד אחר דברי ר"י:
<b>אמר להן לכן אני אומר כו'.</b> ודריש את הכתוב ויאמר לו ה' כי ה' אמר בשביל קין אל כל בהמה חיה ועוף. לכן אחרי אשר אתם באתם לתבוע דמו של הבל ולהנקם מקין אני מזהירכם כל הורג קין יהרג ומה שהוסיף הקב"ה להשים אות לקין אף כי כבר הוזהרו על רציחתו. יסבור כי האות הוא לרוצחים או לבעלי תשובה. וגם אם יסבור כאינך י"ל דשם בו האות שיכירוהו ויזכרו את אזהרת ה'. ומ"ש נתכנסו בהמה חיה ועוף ידענו מטבעי הב"ח שיש שהורגים על זמה כמו השנהבים (עלעפהאנטען) ויש שהורגים על הגזל וכדומה. וע"ד מלפנו מבהמות הארץ וגו' כי מהם אנחנו לומדים ששופך דם דמו ישפך. ובפרט בעת שהיו קרובים אל הבריאה ולפני המבול טרם שהשחית כל בשר את דרכו על הארץ היתה להם הבחנה יותר ונתכנסו גם הם להיות גואלי הדם להבל:
<b>הזריח לו גלגל חמה.</b> כי השמש הוא אות על השלום וכמו"ש במכילתא על פסוק אם זרחה עליו השמש. וכיון שראו את השמש שלא בזמנו הבינו הכל כי ה' חפץ בשלום קין. או לפי שדרך המשחיתים להשחית בלילה וביום אדם ניצול מהם כדכתיב תשת חשך ויהי לילה בו תרמוש כל חיתו יער תזרח השמש יאספון ואז אדם ניצול מהן וכן איתא בסוטה פרק היה נוטל גבי כי נר מצוה כו' כיון שעלה עמוד השחר ניצול מחיה רעה. וכיון דנתכנסו חיתו יער לתבוע מקין דמו של הבל זה היה מסתמא בעוד לילה שהוא זמן הראוי להם וה' הזריח לו השמש שלא בעונתו זה היתה סבה שישובו כל אחד למעונתו ויסורו ממנו:
<b>רב אמר כלב מסר לו.</b> [המפרשים נלאו למצוא מקום מוצא לדרש הזה בכתוב ולא מצאו. ול"נ דרב דריש וישם ה' לקין אות כי אות אחד הוסיף לו על שמו וכעין זה דרשו בפדר"א פ' כ"א אך שם דרשו אות אחד מן אלף בי"ת והוא דרש תיבת אות ממש ועתה אם תסתפח לשם קין תיבת אות תצא לך קינאות או קינאת בקמץ לפי מבטא הספרדים. כי קין בסמיכות לאות הוא קין בצירה או בחיריק וכמ"ש לעיל בסי' ט' וקינאס בל"י הוא כלב. ודריש וישם ה' לקין קינאות. אבל טעם המפרשים כי הכלב נמסר לו לשומרו אמת הוא ואנכי רק הוספתי מקום מוצא לדרש הזה. כי רב הוא במדרשות אשר דרשו מלשון יונית כידוע לכל יודעי היטב דרכי המדרש]. ברמב"ן ובעקידה הגירסא ר' אבא אמר וכצ"ל כי רב סובר עשאו אות לרוצחין:
<b>עשאו אות לרצחנים.</b> כי אם הרגו אז לא ראוהו עוד ושכחו את עונשו אבל עתה כי הוא נע ונד יראוהו הכל בעונש כבד כזה וייראו לרצוח נפש. ועל דרך הכתוב בתהלים נ"ט אל תהרגם פן ישכחו עמי הניעמו בחילך וגו':
<b>תלאו ברפיון כו'.</b> ומפרש את הכתוב וישם ה' לקין אות שקבע לו זמן מסויים להנקם ממנו וזה בימי המבול ובעיקר המחלוקת בין אלו החולקים מה הוא האות אשר שם ה' לקין י"ל כי קין התאונן ומפניך אסתר אם אהיה בהסתר פנים ותסיר השגחתך ממני הלא אהיה משחק אל המקרה והיה כל מוצאי יהרגני. ולכן שם ה' לקין אות כי ידעו הכל אשר עין ה' צופה עליו ואיננו בהסתר פנים. ור"י אומר כי שם ה' לקין אות לטובה בגלגל חמה שהזריח לו וראו הכל כי לא הסתיר ה' פניו ממנו ויפחדו לגעת בו לרעה. ור"נ חולק ע"ז כי לא יעשה ה' אות כזה לרשע כמוהו אבל צרעת זרחה לו ובזה יראו כי ה' יוכיחהו וייסרהו ועד"ה וה' חפץ דכאו החלי ולא יגעו בו כי כבר קבל ענשו [ואולי משום דהכל בורחים מן המצורע ובדד יושב כי דבר ילך לפניו ולכן לא יקרבו אליו להרע לו] והאומר כלב מסר לו הוא עד"ה וחית השדה השלמה לך. או ולכל בני ישראל לא יחרץ כלב לשונו. כי חתיתו היתה על כל חיתו יער בשביל השגחת ה' אשר היתה עליו. והאומר קרן הצמיח לו. כי השגחת ה' תגבר על האדם לפי שכלו ותבונתו וכמ"ש המורה בח"ג. וז"ש שהרים ה' קרן תבונתו ובזה גברה גם עליו השגחתו להצילו מכל שוד ושבר:

Paragraph 13

<b>מהיכן יצא</b> כי אין נסתר מנגד עיני הקב"ה ואיך שייך ויצא קין מלפני ה'. ומ"ש לפני זה ומפניך אסתר זה אמר בתמיה וגם פי' בהסתר פני השגחת ה'. אבל מלפני ה' לא יאמר רק בהולך מא"י לחו"ל כמו ביונה דכתיב מלפני ה' הוא בורח כי בחו"ל אין הנבואה שורה שם וכדאיתא במכילתא אבל הכא לאו בא"י היה. וכן ויצא השטן מעם פני ה' הכוונה להורות שאין מלאכי חבלה לפני ה' וע"ד לא יגורך רע. אבל פה היה לו לכתוב ויצא קין ממקומו:
<b>הפשיל דברים לאחוריו כו'</b> כמפריש וכמרמה כו'. כוונת שניהם אחת היא כי השליך דברי ה' אחרי גיוו וחשב לגנוב דעת הבורא ומר אמר בהאי לישנא ומר אמר בהאי לישנא והמדרש הביא דברי שניהם אף כי אין חילוק ביניהם:
<b>כמפריס.</b> פי' שהראה עצמו חסיד ועניו בזיוף כמו החזיר שמראה טלפיו הפרוסות ואומר ראו שאני טהור וכדלקמן בויק"ר פי"ג:
<b>עשיתי תשובה ופרשתי.</b> כ"ה הגירסא בקצת ספרים ופירושו ופרשת מהעונש שהקיל עלי:
<b>ואמר מזמור שיר ליום השבת.</b> אולי דריש שבת מלשון תשובה ופי' ליום שקבל ה' תשובה וטוב הוא ה' להמודים לפניו:

Chapter 23



Paragraph 1

<b>מה סבורים הרשעים שקרבם בתימו לעולם.</b> פי' הלעולם יקומו בקרב בתיהם. ובא הכינוי על קרבם ואח"ז הביאור בתימו ע"ד הנני מאכילם את העם הזה. שבא מאכילם בכינוי ואח"ז הביאור את העם הזה. וקראו בשמותם עלי אדמות כדמפרש. כאשר לעולם יחיו כי אם זכרו אשר ימותו אז הבינו כי אחרי מותם אין חפץ להם עוד בכל אלה. כי גם לזכר עולם לא יועילו להם אחרי כי ברוב ימים חרוב יחרבו:
<b>בתיהם ונעשים קבריהם.</b> ע' בזה בביאור הרי"פ. ומ"ש אח"ז ולא עוד אלא שקראו בשמותם עלי אדמות. בא לפרש כי עוד הרעו לעשות בזה כי ישאר אח"כ שמם לקללה כדאמרינן לקמן בפ"ל תקולל חלקתם בארץ מי שפרע מדור המבול. וז"ש קראו בשמותם שיקרא הקללה בשמם בכל הארצות:

Paragraph 2

<b>כאולו אלמנה בחיים</b> כצ"ל ופי' בחיי בעלה היא כאלמנה וכמו"ש בפלגשי דוד ותהיינה אלמנות צרורות עד יום מותן אלמנות חיות:
<b>הה"ד רועה עקרה לא תלד.</b> ומפרש כי את העקרה אשר לא תלד יכלכלנה ויפרנסנה בטוב לה. ויתפרש רועה כמו האלהים הרועה אותי מעודי. ואת אלמנה אשר יבוא עליה רק לפרקים להוליד בן לא ייטיב וידחה אותה מעל פניו:
<b>הברור שבהם היה למך.</b> כי באמרו כי איש הרגתי לפצעי בתמיה האם הרגתי איש הלא ידי נקיות הנה משמע שהלך בישרו:
<b>שהיתה יושבת בצלו.</b> ואע"ג דכתיב וצלה ילדה גם היא ואם השקה אותה כוס של עקרין איך הולידה אח"ז וי"ל ששתתה ולא הועילה ולכן אמר הכתוב גם היא להגיד לנו אף כי השקה אותה כוס של עקרין מ"מ לא הועילו מעשיו וילדה:

Paragraph 3

<b>נעמה אשתו של נח היתה.</b> פי' כי גמרא גמירי להו אשר שם אשת נח היה נעמה ודרשו כי היא היתה אחות תובל קין. וזה שאמר הכתוב אע"פ שתובל קין היה רשע מ"מ אחותו היתה נעמה נעימה במעשיה ולא למדה ממעשי אחיה. ורבנן חולקין ע"ז דא"כ לקח נח אשה זקנה כי הוא נולד אחריה כמה דורות. ולכן אמרו כי נעמה אחות תובל קין אחרת היתה והיא היתה רשעת כאחיה. והכתוב אומר כי לתובל קין היתה אחות הדומה לה ברשעתו ושמה היה נעמה שהיתה מנעמת בתוף לעבודת כוכבים:

Paragraph 4

<b>למחר המבול בא כו'</b> עי' בביאור הרי"פ:
<b>כיון ששמע כן נזקק כו'.</b> פי' כי הוא פירש מאשתו לענות נפשו בתשובה. וכיון ששמע שמזה תצא תקלה לאחרים שילמדו ממנו והנשים תפרדנה מבעליהם לכן הוזקק להזדקק לחוה ולהעמיד תולדות:

Paragraph 5

<b>נתוסף לו תאוה כו'</b> דריש מלת עוד כי מיותר הוא. ואע"ג דגם בלאה כתיב שלש פעמים זא"ז ותהר עוד ותלד בן. אבל שמה יספר הכתוב מפעולות התכופות זו אחר זו. ולכן הוא מטבע הלשון לכתוב עוד שיהיה במשמע שהמה פעולות נפרדות ולא היו בבת אחת. אבל פה הפסיק הרבה בין לידת קין והבל ללידת שת. לכן עוד הוא למותר. ואולי דריש עוד מלשון חוזק ותוקף וכמו שכתב רש"י על הפסוק לקמן מ"ו ויפול על צואריו ויבך על צואריו עוד והוא מלשון מעודד ענוים וכדומה. וז"ש וידע אדם עוד בחוזק ובתוספת תאוה את אשתו:
<b>מחטייה של הבל נהרג קין.</b> ודריש את קין במקום שנים. ופירושו תחת הבל כי הרגו קין לכן נפל גם קין. וכאלו כתיב תחת הבל וגו' ותחת קין. ולפ"ז שם קין עומד במקום שנים:

Paragraph 6

<b>בעון קומי כו'</b> עי' בביאור הרי"פ:
<b>ונעשו פניהן בקופות.</b> כי בצלם ובדמות הכוונה על רב השגת שכלם וכמו"ש המורה. ובימי שת נתמעטה השגתם והיו כקופים אשר הם ממוצעים בין אדם ובהמה כן היו גם המה מהשגתם ממוצעים בין הבהמה ובין הדורות אשר לפניהם:

Paragraph 7

<b>אותיבון והכתיב</b> וזה החלם לעשות. והא דלא מפרשי וזה החלם מלשון התחלה וכמ"ש המפרשים דא"כ היה במשמע ועחה לא יבצר מהם וגו' כי לא יבצר מהם גם לגמור את התחלתם לבנות עיר ומגדל וראשו בשמים וזה א"א כי עד לב השמים הוא מהלך ת"ק שנה. ולכן פירשו וזה החלם מלשון מרד ולא יבצר מהם למרוד עוד ולעשות את כל מזמתם הרעה:

Chapter 24



Paragraph 1

<b>לארכיטיקטוס שבנה את המדינה כו'.</b> כוונת הדברים אשר הם חושבים מזמה כי ה' לא יביט מצפוני לב. ולכן במחשך מחשבתם מעשיהם המחשביי ולא יבינו כי ה' היוצר לב וכליות הלא הוא גם בוחן כליות ולב. וכן הוא בשוח"ט בהדיא הרשעים אומרים אנו חורשים בלבנו כביכול אין הקב"ה יודע בהן והכי משמע לקמן במ"ר פ"ט. שעל מחשבות שבלב קאי הכתוב וז"ש לסתיר עצה וגו' הלא ממחשבות שבלב ידבר וקרוב לומר עוד כי המה הכחישו את השגחת ה' בשפלים יען כי רם הוא ולא יביט בחומרים השפלים וז"ש והיה במחשך מעשיהם. מעשיהם הרעים יעשו בשביל שאומרים שהם במחשכי החומר ולא ישפיל ה' כבודו להביט עליהם ולא ישימו על לב אם הוא היוצר הכל הלא גם ידע הכל וא"א לדמותו בשום צד לבני איש ודרכיהם וזה שדרשו אם כחומר היוצר יחשב התחשבו את היוצר כמו האדם אשר הוא חומר מאדמה:
<b>דברי ספר זה ספר תולדות אדם.</b> ע' בביאור הרי"פ בשם יפ"ת:

Paragraph 2

<b>עד שאדם הראשון מוטל גולם כו'.</b> הראה לו. פי' לנפשו טרם נופחה באפיו. ופי' של דורשיו המה הדורשים תורה ברבים. וחכמיו המה הלומדים לעצמם ולא יקהילו קהילות ברבים. וסופריו המה הכותבים ספרים ללמוד בהם ודריש מדכתיב ועל ספרך כלם יכתבו משמע דלא חסר דבר מספר מכל אשר יהיו בימים יוצרו. וכ"ה בשוח"ט וע"ע ברמב"ן:

Paragraph 3



Paragraph 4

<b>מבקש להחריב אח העולם.</b> פי' כי בכחו יש להחריב את העולם אם ה' לא יחלישהו:
<b>אין מלך המשיח בא כו'.</b> הטעם בזה כדי שיזכו כל הנשמות לתחית המתים לכן חלדנה בארץ וימותו ויקומו לעת קץ:

Paragraph 5

<b>היה אומרו שתי פעמים בלבו כו'.</b> זה בא ללמד דרך ארץ לאדם הלומד תורה ברבים. כי ילמוד מקודם לנפשו ב' פעמים לרבנן ולר"א ד' פעמים עד שיורגלו ד"ת בפיו וכ"ה בילמדנו פ' יתרו על פסוק זה:
<b>ויאמר לאדם זה משה.</b> ונמשך על הכתוב שלפניו אז ראה ויספרה וגו'. והמאמר הן יראת ה' היא חכמה היא מלתא באפי נפשה ופי' כיון שאמר למשה את התורה. ידעו הכל כי יראת ה' היא חכמה:
<b>ראוי היה אדה"ר שתנתן כו'.</b> ודריש את הכתוב זה ספר התורה הניתן לתולדות אדם ראוי היה להנתן ביום ברוא אלהים אדם וזה לאדה"ר משום שבדמות אלהים עשה אותו והוא יציר כפיו:
<b>חזר הקב"ה כו'.</b> זה רק ע"ד העברה כלומר כך אנו מדמין לולא שלא עבר על שש מצות. אבל בהקב"ה גופא אין חידוש בידיעתו ואין שינוי במחשבתו. וכן ראוי לפרש בכל מקום:
<b>ולא היה יכול לעמוד בהן.</b> כי באכילתו מעץ הדעת עבר על גזל שאכל מה שלא ברשותו. וכן גרם מיתה לעולם וזה ש"ד. וגם עבר על ברכת ה' שחרף וגידף וכמו"ש רשב"ל לעיל בסוף פי"ט. והא דלא ניתן לאברהם והוא הלא עמד מצוויו של הקב"ה. דכיון דנדחה נתינת התורה מאדם בחר הקב"ה יותר לתת אותה לס' רבוא אשר ראו את גבורתו בהוציאם ממצרים:

Paragraph 6

<b>ואין הראשונים תולדות.</b> משום שהיו גבוהים במעלת השכל לכן קורא אותם אלהות. אבל תולדות לא נקראו רק מאנוש ואילך וקין והבל ע"כ לא גבוהים היו במעלת השכל לקראם אלהות. אבל המה גם תולדות לא נקראו משום שכלו מן העולם וכדלקמן בלשון ג'. רק הלשון ג' דורש לגנאי גם על שאר האנשים מלבד קין והבל. ובלשון זה לא יתגנו רק קין והבל. ושאר הדורות רמים היו במעלתם:

Paragraph 7

<b>כל האומניות</b> אדה"ר למדם לדורות שחכמתו מרובה כדלעיל בפי"ו ולכן התחכם למצוא כל המלאכות. ומ"ש הכתוב על יובל שהיה אבי כל תופש כנור ועוגב ועל תובל שהיה לוטש כל חורש נחושת וברזל. פי' כי המה היו הראשונים אשר תפסו זאת לאומנות אבל המה למדו זאת מאדם:
<b>שלא תאמר הואיל ונתבזית יתבזה חבירי עמי.</b> ונמשך על שלפניו דכתיב לא תקום ולא תטור וגו' ואהבת לרעך כמוך. לכן לא תטור איבה ולא תבקש נקם מאת רעך כאשר לא תשנא את נפשך ולא תנקום את ידך על שנגפה בלי צדיה את גופך:
<b>דע למי אתה מבזה כו'.</b> זה בא לפרש דברי ב"ע דדריש זה ספר תולדות אדם הוא כלל גדול בתורה. ואי קאי על דברי ר"ע יתפרש במה דמסיים הכתוב אני ה' ולכן אם תעשה רע לחבירך תבזה את דמותי. ואע"ג דלעיל אמר עד כאן בצלם ובדמות משמע כי מאז ולהלאה חדלו האנשים להיות בצלם אלוה. אבל זה לא נאמר רק על דורות המקולקלים עד המבול ומנוח ואילך שהטיבו דרכם קצת שבו להיות בצלם אלהים. כי צלם אלהים פי' מעלתם הגבוהה כמו"ש לעיל:

Chapter 25



Paragraph 1



Paragraph 2

<b>לא המדרש הוא השם כו'.</b> כי ינחמנו שרשו נחם. ולשרש נח צ"ל זה יניחנו. ואע"ג דמצינו שם אברהם על שם אב המון גוים. ויהיה הרי"ש למותר אך מתחלה נקרא אברם משום שהיה אב לארם ואח"ז כאשר ניתוסף לו הה"א על המון לא נעתקה הרי"ש ממקומו וגם בשמואל דכתיב כי מה' שאלתיו לא יקשה א"כ למה באה המ"ם באמצע כבר כתב הרד"ק כי בשם שמואל יש שאול מאל. ולכן נמצא המ"ם בתוך שמו אבל אם היה מהוראת ינחמנו לא היה נחסר המ"ם בשמו. ולכן ע"כ נקרא בשם נח כי בימיו נחו התבל ומלואה ממרדם. וע"ע בזה בתנחומא בביאור יותר ולפ"ז נקרא בשעת לידתו נח ע"ש שנחו ממרדם. ומ"ש הכתוב זה ינחמנו הוא דברי בני אדם כי בראותם מיד בשעת לידתו שנחו ממרדם בשביל נח הנולד. אמרו כי זה ינחמנו גם לעתיד ממעשנו ומעצבון ידינו ודברי רש"י ז"ל בחומש ע"ש הם שלא כדברי המדרש דידן:
<b>אר"י לא שמשו המזלות כו'.</b> המדרש הביא פה דברי ר' יוחנן לפרש בזה שם נח על המזלות שנחו אבל ר' יוחנן גופא דרש לעיל נח משום שנחו התלם והשור ממרדן. יען כי זה היה מיד כשנולד וכמו"ש כיון שעמד נח נחו. אבל המזלות לא שבתו אלא אחר זמן רב. ואיך יקרא בשם זה בלידתו:

Paragraph 3

<b>ואחד בימי למך.</b> אבל בימי קין דכתיב גביה ארור אתה מן האדמה וגו' לא תוסף תת כחה לך. שמה לא נתקלל רק קין לבדו. ולא האדמה ויושביה בכלל:
<b>עיקר אוותנטוא. כו'.</b> ומה דאמרינן בפ' הערל (דף ע"ח ע"ב) אל שאול שלא נספד כהלכה וכן בעירובין ס"ג ע"א כל המשגר מתנותיו לכהן אחד מביא רעב לעולם שנאמר עירא היאירי היה כהן לדוד כו' וכתיב בתריה ויהי רעב בימי דוד. פי' כי עיקר תוקף הרעב בא בשביל הגבעונים. וראוי היה לבוא בימי שאול. ואילולא שהיה גרופיות של שקמה בוודאי היה ראוי לבוא בימיו אבל בימי דוד שלא חטא לא היה ראוי לבוא כלל. ואולי היה בא בדור אחר. אך כיון שחטא במתנות כהנים ובהספד של שאול לכן בא הרעב בימיו ומשל מגרופית של שקמה או בימי בני אדם שפופים אין הפירוש שדוד היה צדיק יותר משאול כי נהפוך הוא וכדאמרינן בפ' ואלו מגלחין א"ל הקב"ה לדוד שירה אתה אומר על מפלתו של שאול חייך אלמלא אתה שאול והוא דוד אבדתי כמה דוד מפניו ובשוח"ט מזמור שגיון לדוד א"ל הקב"ה אתה מדמה עצמך לשאול כו'. אך פירושו כי בימי שאול היו בני אדם חלשים בטבע ואם בא רעב עליהם אז מתו ברעב. אבל בימי דוד שהיו אמיצי כח ויכלו לסבול כל צער ועוני:
<b>שילו חטא כו'.</b> שילו הוא צפור השלו ויוחנא הוא מן חגב כדאיתא בפ' אלו טרפות החגב למינהו להביא יוחנא ירושלמית. ופי' כי אם יקלקל הצפור יתפסו את החגב:
<b>משל לזגג כו'.</b> פי' כמו שהזגג מנסה כח היתד אם יוכל לסבול את הקופה ואח"ז יתלה אותה עליו. כן מנסה הקב"ה את הדורות ומביא את הרעב רק בדור שיוכל לסבול אותו. ומזה ידעו גם שאר הדורות שהקב"ה הוא לבד הנותן לחם לכל בשר ולא יבטחו עוד בשדותיהם ובכרמיהם:
<b>שנה עבדה שנה לא עבדה.</b> עי' בויק"ר פ' י"ט שלשה חדשים בראשונה וג' חדשים באחרונה וי"ב באמצע. אבל בפ' המקבל איתא שלא הי' תבואה כלל בימי אליהו ופליג על המדרש:

Chapter 26



Paragraph 1

<b>שהגה דבר מתוך דבר.</b> פי' כי מז' מצות שלו הוציא בהגיונו עוד דברים אחרים. ומביא לראיה שהיה מוציא דבר מתוך דבר כמו דאשכחן ממה שלקח לקרבן מן הטהורים:

Paragraph 2

<b>ויולד נח שלשה בנים וגו'.</b> זהו סיומא של הסימן הזה. ופי' דק"ל למה בכל הדורות אשר לפני המבול לא מזכיר רק את שם בן אחד הנולד לאביו. ובנח מזכיר שמות כל ג' בניו ולא הסתפק לומר ויולד נח את שם לבד. ומשני כי הדורות אשר לפני המבול כלו ונמחו מן הארץ לכן לא הזכיר רק סדר השתלשלות המשפחות מאחת לשניה והלאה אבל בני נח שכולם נתקיימו כי וכל אשר יעשה יצליח לכן מזכיר שמות כל שלשה בניו וסדר יחוסם הבא אחר ספור המבול:
<b>עוד ינובון בשיבה זה נח.</b> ומ"ש בלשון עוד משמע דגם לפני זה הוליד. ונח לא הוליד בנים בבחרותו. יתפרש עוד מלשון אמיץ וחזק. ופי' אף כי הם בשיבה מ"מ עוד ועוז להם לנוב כמו שהיו בבחרותם:
<b>אינו בן ק' שנה שראוי לעונשים.</b> ומה שנענש אדם ביום בריאתו משום שהיה יציר כפי ה' ונברא בקומתו מלא דעת. וקין נענש ע"כ אחר מאה שנה הרג את הבל ואז נענש:
<b>מלמד ששאול כלה כו'.</b> ומפרש וצורם ע"ד כי צורם מכרם וזה שהקב"ה גזר עליהם לבלות שאול:

Paragraph 3

<b>והלא יפת הוא הגדול כו'.</b> ומה שמנה אותו לפני חם אף כי הוא היה צדיק מחם שהיה רשע הטעם כי לפעמים גם האחרון חביב ויש חביבות בשם מפני שהוא הראשון וביפת מפני שהוא האחרון:

Paragraph 4

<b>שמחך הבבלי</b> וכן איתא בכתובות דף ה' השיב בבלי אחד ור"ח שמו ומה שכנהו בדרשות אלה בשם בבלי. משום ששני מאמרים אלו היו מבולבלים קצת וכמו דדחי שם דבריו וגם פה אמר על דבריו כי הם תנחומים של הבל. וזה ע"ד שנקרא בבל משום בלל:
<b>משהאדם משיא את בתו כו'.</b> זה אינו נמשך על שלפניו אבל בא לתת טעם חדש למה כתיב על פני האדמה. משום שהבנות ישלח האדם מחוץ לביתו וידאג פן תשובנה אליו לכן אמר לרוב על פני האדמה:

Paragraph 5

<b>כל פרצה שאינה מן הגדולים כו'.</b> כי אם הגדולים נקיים מעון אז יוכלו הם להוכיח ולדון את החוטאים כי ישובו מדרכם. אבל אם גם הגדולים פורצי גדר מי יגדור עוד בעד העם. ומביא למשל מן כומרי העבודת כוכבים אם הם לבדם גונבים את הפסילים מי ישביע אותם על גניבתם ומי יקריב אותם לדין. ולכן אמר הכתוב ויראו בני האלהים כי גם הדיינים והגדולים עשו תועבה. ולכן לא היה תקוה עוד לבני אדם שייטיבו דרכם:
<b>ולמה קורא אותן בני האלהים כו'.</b> זה מלתא באפי נפשה ובא לחלוק על האומר כי בני אלהים הוא דיינים אבל הוא לשון תוקף וחשיבות כי הרבו ימים בלא צער. ועתה יחקור למה באמת זכו לרב ימים כיון שהיו רשעים ואמר ר"י כדי לעמוד על התקופות ועל החשבונות כי יסוד החכמה זו נוסד על החוש מה שנראה בעין ממצב ומהלך הכוכבים. ומהשנויים אשר יעבור עליהם. לכן האריכו ימים לדעת ולהתבונן בהם ומהם ינחלו החכמה הזאת דורות הצדיקים אשר יקומו מאחריהם. ורבנן אמרי כדי שיטלו שלהם כו' פי' שיטלו בחייהם את כל שכרם אשר יגיע להם על המצות המעטות אשר עשו בחייהם. ולא ישאר להם עוד זכות לעולם הבא וגם לא יורישו מזכותם לדורות הבאים אחריהם אחרי כי הם בנפשם כבר לקחו חלקם. וזה ע"ד הכתוב ומשלם אל פניו להאבידו. וע"ע בזה בביאור הרי"פ בשם היפ"ת:
<b>טבת כתיב משהיו מטיבין כו'.</b> כי זה כלל גדול בדרשות רז"ל אשר החסרים בא לגרוע ולהקטין את הוראת המלה. ואם היה כתיב טובות מלא אז היה במשמע כי הן בעצמן היו יפות וטובות. ומדכתיב טבת חסר דורש כי רק הקישוט והעדי אשר היו עליהן משך עליהן חן אבל הן בעצמן לא היו טובות. ומצינו בירמיה ב' מה תיטבי דרכך לבקש אהבה אשר הוראתו להתקשט וללבוש עדי ותכשיטים. וכן מצינו בלשון הכשר ותיקון בהיטיבו את הנרות (שמות ל׳:ז׳) אשר פירושו כאשר יתקן ויעריך את הנרות. ומהוראה זו דריש ג"כ כי טבת בעת שהיו מתוקנות ומוכנות לעלות על מטת דודים. ומ"ש הכתוב כי טבת הנה איננו פירושו בשביל שהיו טובות אך כאשר היו טובות וכמו כי תראה חמור שונאך ושאר כי המשמש בלשון אם:
<b>בכל מקום שאתה מוצא זנות כו'.</b> זה יליף כי בפ' זו לא נזכר רק חטאת זמה והקב"ה אמר אמחה את האדם וכמו שמפרש ריב"ל את דבריו. וכן נראה מתנחומא. ומ"ש והורגת טובים ורעים לאו כל הטובים כי הקב"ה הציל את נח למען יבנה התבל ממנו ולוט ניצל בזכות אברהם. אבל פירושו כי לפעמים לא יקפיד גם על הטובים אם ה' לא יצילם. אבל יותר טוב לפרש כי צדיק גמור בוודאי לא יתנהו ה' להלכד בעון הרשעים. כי חלילה לאל לעות משפט. ולכן ניצל נח ומ"ש טובים קאי על צדיקים שאינם גמורים אשר בלי האנדרלימוסיא לא פקד ה' עונם המעטים להמיתם. ורק בעת הזעם יפקדו גם בעונם המעטים והספורים:
<b>חוץ מן הזנות.</b> ואע"ג דמשעת הגזירה עד המבול נמשכו ק"כ שנים כבר כתבו רז"ל בחלק טעם לזה. וגם רש"י ז"ל בפ' נח כתב כדי שיתעסק נח בבנין התיבה ופן ישובו בראותם זאת:

Paragraph 6

<b>איני נותן רוחי בהם כו'.</b> וזה שסיים הכתוב בשגם הוא בשר והולך אחר תאות החומר והבשר לכן איננו ראוי שיהיה רוחי בהם [אבל פשט דברי המדרש מורה כי מפרש לא ידון כמו לא ידור בחילוף הנו"ן בריש מאותיות למנ"ר. וזה שדרש כי רוחי לא ידור בהם בשעה שאני נותן רוחי לצדיקים לעתיד לבוא]:
<b>לא אוסיף ליסגי ליסגי.</b> פי' כי די ודי במה שהבאתי עליהם כעת את המבול ולכן לא אוסיף עוד:
<b>אני אמרתי שתהא רוחי דנה בהם.</b> זה איננו סיומא מדברי רבנן אך המדרש דורש לא ידון רוחי. אחרי כי אני אמרתי אשר רוחי ידון בהם וינהגם באורח מישור ועתה אני רואה אשר לא ידון רוחי בהם לכן בשגם הוא בשר אני מייסרם באדם כיוצא בו יען שהוא בשר ונכון הוא למועדי רגל. ומושך את באדם גם למטה ומפרש את הכתוב לא ידון רוחי באדם לעולם אחרי שאני רואה שרוחי לא ידונם ולא ינהגם לטוב. בשגם הוא בשר וביסורין הלא הוא בשר לכן ידון באדם כיוצא בו. וז"ש הריני משגמן אלו באלו כי בני אדם קשורים יחד ועריבים זה לזה. לכן ינקום ה' על החטא באדם אחר. ובקה"ר יליף זה מן הכתוב עת אשר שלט האדם באדם לרע לו. ונשמט פה משגגת הסופר:
<b>אפילו זאב וכלב.</b> כדאמרינן בפ' אין בין המודר כיון שהגיע קצו של אדם הכל מושלים בו. וכתב רש"י שם כיון שיעמוד למשפט והגיע קצו למות לכן הכל עבדיו לקיים את דבר ה'. ורהב"ג מוסיף אפילו מקל ורצועה מחויבים לקיים את דבר ה' ודורש מן הכתוב כי את עול סבלו וגו' החתות כיום מדין אלמא דאפילו בדבר שאין בו רוח חיים יש דין ומשפט וממילא שמחויבים הם למלא גזירת המקום ויען שאמר כי יש דין ומשפט במקל ורצועה בא ר"א להוסיף כי גם אילני סרק עתידין ליתן דין וחשבון למה לא יוציאו פירות כאשר צוה ה' עץ עשה פרי. וחולק על הא דאמרינן לעיל בפ"ה שהוציאו פירות בבריאתן וחדלו בחטא האדם:
<b>כי האדם הוא עץ השדה.</b> אע"ג דהכתוב הזה מדבר מעץ מאכל. מ"מ כיון דהקיש את האדם לעץ השדה מסתברא שאין חילוק בין עץ מאכל לשאר העצים:
<b>הדלת הזו מי מעמידו כו'.</b> פי' כי אם הפתח פתוח אז הכל בוקעין בו ורק אם הוא נעול וסגור לא יבוא איש בו כן האדם מטבעו הוא כעיר פרוצה אין חומה וצריך יסורין ודאגה שלא תפרוצנה תאוותיו. וזש"ה לא ידון רוחי וגו' אחרי אשר רוחי לא יעצרנו משבבותו. ואמר לאל סור ממני לכן אשים לפניו בריח ודלתים במכאובים ודאגה:
<b>בכל מקום שיש דין כו'.</b> כדאשכחן בעון פעור טרם שנעשה דין בפושעים אז יצא הקצף על כל העם וכיון שנענשו הפושעים נעצרה המגפה וז"ש בכ"מ שאין דין למטה יש דין מלמעלה על כל הארץ. וע"ע: בזה בביאור הרי"פ בשם היפ"ת:

Paragraph 7

<b>ז' שמות נקראו להם כו'.</b> אין אנו מוכרחים לומר כי כל השמות אלו נתנו לעם אחד ולמשפחה אחת ולכן דריש את כל השמות האלו. אבל גם אם משפחות שונות היו ועמים אחרים מ"מ דורש למה נקראו בשמות אלה וע"ע בזה ברמב"ן בפ' דברים שהאריך בזה. ומה דמנה פה בשמותם גבורים אע"ג דמשמע דזה שם תאר כמו הגבורים אשר לדוד וכדומה מ"מ מדכתיב בקרא הגבורים אשר מעולם אנשי השם משמע דשמם היה גבורים כמו נפלים וענקים:
<b>אלו לא בא איוב לעולם כו'.</b> פי' אע"ג דכמה דברים נשגבים ילפינן מאיוב בענין השגחה ועוד דרושים רבים אשר נכבדות מדובר בהם מ"מ די היה לפנינו אם לא בא רק לפרש. וכמו שדרשו לקמן בפ' כ"ז ובפל"א את הכתוב חתר בחשך בתיש שעשו תחבולות באפרסמון לבוא במחתרת ובפ"ל לא יפנה דרך כרמים שלא כוונו לפריה ורביה ובתנחומא מי הקשה אליו וישלם שדור המבול הקשו כנגד ה'. ועוד במקומות רבים:

Chapter 27



Paragraph 1

<b>וירא ה' כי רבה רעת האדם בארץ כו'.</b> בא לבאר לנו כי בשביל רוב טובה שהשפיע להם הקב"ה בלי עמל ויגיעה לכן שמנו ובעטו בה' וזה שדרש את הכתוב כי יש אדם וגו' על הקב"ה שברא התבל בחכמה ובדעת ולא חסר בה כל טוב ונתן לאדם שלא עמל בו וכמו דור המבול ובשביל זה יצא ההבל ורעה הרבה:
<b>גדול כחן של נביאים כו'.</b> פי' אף שהדבר הזה הוא זר דנראה כעין הגשמה אבל כחן של נביאים גדול מאד והרשו לעצמן דבר זה. וכמו דאמרינן בגמ' כמה רב גובריה דעביד כיחידאה. אשר פירושו כי אין איש בלעדו יכול לעשות כן. וע' בזה במורה ח"א פ"א:
<b>שעמלו בחכמה כו'.</b> אע"ג שלא בעמל ולא ביגיעה נברא העולם כדלקמן. מ"מ כדי להפרע מן מן הרשעים המאבדים את העולם ולהגדיל ענשם אמר שעמלו בחכמה וכדלעיל פ"י וע"ש בדברינו:
<b>זה דור המבול.</b> שבתיהם היו שלום מפחד והתענגו על רב טוב אבל לפניהם עד נח אכלו לחמם בזעת אפים בעמל ובעצבון:

Paragraph 2

<b>כי כל ימיו מכאובים זה דור אנוש כו'.</b> ובא ללמד תוכחת מוסר לבני אדם גם אם ינוב חילם ולא יחסרו להם כל טוב. אל יאמרו עוד בלבבם כי לא יפקדו בעונם. הלא עינינו רואות בדור אנוש ודור המבול שחיו לפנים חיים נעימים ובכל זאת פקד עליהם הקב"ה באחרונה את כל עונם. וז"ש הכתוב כי מה הוה לאדם בכל עמלו מה יועיל לאדם בכל חטאתיו וכל עמלו להכעיס את פני יוצרו אחרי כי בסופו יוסר עליהם שבעתים כמו שהיה בדור אנוש ודור המבול:
<b>שהיו מכאיבים להקב"ה.</b> זה הוא ע"ד העברה שכביכול הקב"ה מצטער מהרשעים המכעיסים אותו. כי באמת אם יחטא איש אללי לו וכבוד ה' לא יגרע:
<b>גם בלילה לא שכב לבו כו'.</b> כי און יחשוב על משכבו אע"פ שלא יפעל רק ביום. ושואל ומנין אף ביום פי' שחשבו מזמות חטא ועון גם ביום כי מכל ימיו מכאובים משמע רק שהרעו בפועל ובמעשה ממחשבות הלילה. ומביא את הכתוב וכל יצר מחשבות לבו רק רע כל היום. כי אפילו ביום היו חושבים רעה:
<b>לא שבב לבו זה הקב"ה.</b> ופי' לא שכב ולא נח ביום ובלילה עד שנקם מהם את נקמתו. ומ"ש פורעניות ביום ופורעניות בלילה. פירושו שלא הסתפק הקב"ה למרוק עונם ביסורים אשר יחדלו בזמן מן הזמנים. אבל דנם בכליה ומחה אותם מעל פני האדמה וזה עונש המתמיד ביום ובלילה. וכן יתפרש גם הדרש על סדומיים דמביא הקרא וה' המטיר על סדום שהשמידם מעל פני הארץ וכן במצרים מביא מן ויהי בחצי הלילה שדנם במיתה וכליה וכן נראה במדרש קהלת:
<b>וגם זה הבל הוא.</b> זה קאי על כל הדרשות כי על כולם נכון סיום הכתוב גם זה הבל כי כלו בהבל. ולא נשאר להם מאומה מכל מחמדיהם אשר היה להם בזדונם ובעונם:

Paragraph 3

<b>ומנין ליתן את האמור כאן כו'.</b> וכן איתא בשוח"ט מז' י"א שדור המבול ואנשי סדום נידונו באש על גאותם. והטעם בזה כי כאשר ירד הגשם על הארץ יבואו עמהם גם רעמים גחלי אש וברק וזה היה בימי המבול. וכן האש היורדת מן השמים תבוא בהמון גשם. ולכן בשניהם נידונו באש ובמים:

Paragraph 4

<b>ר' יהודה ור' נחמיה כו'.</b> שניהם דרשו מלת בארץ לדעת ר"י התחרט הקב"ה מה שברא אותו בארץ. ולדעת ר"נ התנחם מה שהוא בארץ ולא המריד לכה"פ את העליונים. וקרוב לפרש כי מחלקותם היא בזה כי השגת דעת האדם בשלימותו הוא רק בתחתונים במקום מגורתו. אבל בעליונים השגתו קצרה ומוגבלת מאד. ור"י סובר כי הקב"ה התחרט כביכול למה הגביל את השגתו. שאלו ברא אותו מלמעלה והיתה השגתו שלימה בעליונים כמו בתחתונים אז לא מרד בו. כי ראה והבין יותר את גבורת ה' ונפלאותיו. ור"נ סובר להיפך. כי אם היתה השגתו גם בעליונים וראה וידע מה רם ונשגב הוא ה' היוצר כל אז הוסיף לחטוא ואמר כי יוצר רם ונשא כמוהו איך יביט בשפלים. והסיר את השגחת ה' מן הארץ מכל וכל. ובזה מרד את העליונים ההולכים בשליחות ה' לשמור פקודיו בארץ:
<b>שבראתי בו יצר הרע.</b> ודריש בארץ על חלק הארצי והחומר אשר באדם אשר בזה יפתנו יצרו הרע ויסיתנו ללכת אחרי תאוות החומר. ור"ל דורש כי התנחם מה שעשה ה' את האדם אשר סופו לשוב לארץ ולהקבר שם:
<b>אמר ר' ברכיה משל למלך.</b> קרוב לפרש כי מחלקותם הוא במהות הנפש אשר באדם. ר"ב סובר כי בראשית בואה אל האדם איננה רק כח רוחני. והאדם במעשיו הטובים יגדילנה וינשאנה מעלה מעלה. ובמעשיו הרעים הוא להפך. ולפ"ז אין הפסד כל כך ביצירת האדם כי לא ישחית גם במעלליו הרעים דבר נשגב ולכן מדמהו לבנין אשר לא ערב לאדוניו. והוא לא יפסיד כ"כ כי החמרים העצים והאבנים לא נפסדו. ור' אסי סובר כדעת אפלטון כי הנפש בראשית בואה אל האדם היא עצם נבדל מעולם הרוחני. ונשגבה בכוחותיה והאדם בחטאו ישחיתנה וישפילנה עד לעפר. ולכן אחז במשל בסחורה המביאה עוד הפסד ונזק אל הסוחר:
<b>נולד לך בן זכר מימיך כו'.</b> באמת אין הדמיון עולה יפה. כי שמה ישמח האב ביוצא חלציו אף כי ימות באחרונה כי חק עולם הוא אשר הילודים למות. והוא ישמח בימיו הקצובים לו לחיים. אבל פה אבדם ה' במבול אשר לא לזאת נוצרו ואיך אמר הכתוב ויתעצב משמע דמקודם שמח בבריאתם. ואיך ישמח הקב"ה במעשיו האבודים בענין רע אחר שהוא יודע עתידות. וקרוב לומר כי בשביל קושיא זו הוסיף רש"י ז"ל בחומש אחר דברי המדרש וז"ל אמר לו כך מעשה הקב"ה אע"פ שגלוי לפניו שסופן לחטא ולאבדן לא נמנע מלבראן בשביל הצדיקים העתידים לעמוד מהם עכ"ל. והיתה גם בריאת הדורות האלה לתכלית נרצה ושפיר אמר בשעת חדוותא חדוותא:

Chapter 28



Paragraph 1

<b>אין הקב"ה נפרע כו'.</b> ודרש יכיר מעבדיהם שיכיר לאחרים ויגלה את עונם. וכמו"ש בן השנואה יכיר שיכירנו לאחרים כדאיתא בפ' יש נוחלין. ואח"כ והפך לילה גוזר עליהם הגזירה להפוך הצלחתם ללילה. ובאחרונה וידכאו יביא עליהם העונש:
<b>ואח"כ וינחם ה'.</b> בילקוט ליתא זה. וכן הוא למותר במדרש:

Paragraph 2

<b>הה"ד ויאמר ה' אמחה את האדם אשר בראתי.</b> ודריש בראתי כמו בררתי (והא' הוא תמורת אות הכפל של הרי"ש) וז"ש הכתוב תחת אשר בראתי פי' בררתי ובחרתי בו מקילוס המים. והוא מרד בי לכן אמחה אותו במים ואשוב לקילוסי הראשון:

Paragraph 3

<b>אפילו אסטרובולין.</b> דורש את האדם כי כל אתין וגמין רבויין הם. וזה מרבה אסטרובולין והשני מרבה עפרו של אדה"ר. והשלישי מרבה מן את לוז. שהקב"ה נתן בו הטבע להתקיים לעד ולא יכלה באש ובמים כדי שיהיה לאות לבני אדם אשר יבוא זמן התחיה וממנו יבראו שנית. אך דור המבול אשר לא יקומו עוד מעפרם נתן הקב"ה הכח במי המבול כי גם הלוז ימחה במים:

Paragraph 4

<b>אמר ר' אלעזר כו'</b> בא לחלוק על הת"ק דדורש אמחה מלשון מחאה ודורש כפשוטו מן מחיה וכמו שמסיים וכמה נמוחו מהם ולהשיב על הוכחת הת"ק דמוכיח כי הוא מלשון מחאה יען דלא כתיב בלשון אשמיד או אכלה דריש דקאי על תתקע"ד דורות אשר עלו במחשבה להבראות ועליהם לא שייך הלשון אשמיד ואכלה כיון דלא היו בפועל ומפרש אשר בראתי אשר עלה במחשבתי לברוא אותם ומבאר דבריו במשל כי הקב"ה ברא את שארית הדורות לאלף דור וזה כו' להראות לבני הדורות אשר יקומו מאחריהם כי גם הנבחרים מהאלף היו רעים וחטאים מאד. ומכ"ש אותם הדורות אשר היו ראוי להבראות לפניהם אשר היו עוד יותר גרועים מהם. ומ"ש וינחם ה' וגו' אף כי לפי זה היתה בריאתם לצורך. זה רק ע"ד לשון בני אדם. כי טוב היה בעיני ה' אם אלה הדורות לא היו חוטאים ופושעים:
<b>ה"ג כך היו אלו החשובים שבהם.</b> הגרועים שבהם על אחת כמה וכמה כך אדם אחד מאלף וכו':

Paragraph 5

<b>אר"ת לא חלת יד ליד כו'.</b> פי' הדברים משום שסדום עצמה לא חלתה ידיה במצות לכן נהפכה כמו רגע. ויהיה ולא חלו בה ידים הטעם על ההפוכה כמו רגע. אבל בישראל הגינו עליהם ידי נשים רחמניות העוסקות במצוה כי תשאר להם פליטה ואע"ג דאמרינן בספרי גבי יחי ראובן ואל ימות. לעולם אין מחליפין לא זכות בחובה ולא חובה בזכות אלא נותנין מתן שכר על המצות ועונשין על העבירות. ואיך הצילו אותם המצות מהכליה מהעונש הראוי להם לבוא על העבירות וכן איתא בשוח"ט מז' ס"ב. י"ל דזה הוא לטובת האדם כיון דשכר מצוה הוא נצחי ועונש העבירה הוא זמני. לכן אין מנכין משכר הנצחי בשביל עונש הזמני. אבל אם העבירה מחייבת כליה בוודאי טוב להם לנכותם משכר המצוה כדי שינצלו מהכליה וי"ל עוד כי בני סדום כפרו בעיקר האמונה בה'. ובשביל זה אמר בלשון לא פשטו ידיהם במצות כי אמרו מה בצע כי נצדק. אבל ישראל אף כי עונותם רבו בכל זאת האמינו בה' ולא הפכו משרש את עיקר האמונה אחרי כי פשטו ידיהם גם במצות ובאיכה רבתי מבוארים הדברים שם יותר ע"ש:
<b>גוי שהוא חייב כרת.</b> זה הוא על מה שנקראו הפלשתים בכ"מ כרתי כרתיה משום שראוים הם להכרת. וגם במה שאמר הכתוב אח"ז והכרתי את כרתים משמע שקורא אותם בשם כרתים בשביל והכרתי. לשון נופל על לשון. וע"ע בביאור הרי"פ בשם היפ"ת:
<b>בזכות גוי אחד.</b> בחזית ליתא וגרס רק בזכות ירא שמים אחד וכצ"ל:

Paragraph 6

<b>ר"י ור"פ כו'.</b> ענין המשלים דק"ל למה מחה ה' מאדם ועד בהמה. אם אדם חטא בהמה מה חטאה ולכן מביא ר"י המשל מפדגוג אשר העוית את דרכי התלמיד וכן הבהמות והעופות בשביל שסרו למשמעת האדם החוטא רב מאד וכדמסיים כד הוה צייד עופא כו'. והמה היו למכשול לאדם לכן ימחו גם המה. ור"פ ממשיל משל לחופה כיון דהכל נברא לצורך האדם ואם האדמה תמחה יגועו עמדו גם כל חי. ולפ"ז מפרשים המה את הכתוב כי השחית כל בשר וגו' זה האדם וכמו עדיך כל בשר יבואו. דאל"כ הלא גם המה בחטאם גועו. ואפשר שר"י ור"פ חולקים בזה כי ר"י אמר אשר כל יציר נברא לתכליתו העצמי ולא בשביל האדם לכן מבקש במשלו למצוא סבה גם בכל החי במה שנמחו מן הארץ. ור"פ סובר כי הכל נבראו בשביל האדם. ואם אדם אין גם אלה למה להם וכמשלו:
<b>הה"ד אסוף אסף וגו'.</b> זה קאי הכל על דברי ר"י בשביל שהמה הכשילו וכמ"ש:

Paragraph 7

<b>שלא יהיו אומרים לממונם הוא צריך.</b> באמת אולת היא וכלימה לחשוב כזאת. אבל על דור סכל ופתי כמו דור המבול אין זר לטפל על מחשבותם הנתעות כמו אלה. ודריש את הכתוב אם לא נכחד על הכתוב שלפני זה והוא מלא בתיהם טוב. וז"ש אם לא נכחד הטוב הזה מלפניהם אז אמרו קימנו כי לממונינו הוא צריך. ולכן ויתרם כי המותרות שלהם וזה הכסף והזהב אכלה אש כי נתכו באש אשר המטיר ה' עליהם כדאיתא לעיל פכ"א:
<b>אר"ע הכל קראו תגר כו'.</b> הוא בא לחלוק על ר"א כי גם על דור סכל כדור המבול א"א לחשוב שיאמר סכלות כזה לממונינו הוא צריך. אבל מפרש כי הכחיד מראש את כספם בשביל שהכסף היה להם למכשול ולפוקה. ומפרש את הכתוב אם לא נכחד קימנו אז אין פחד לנגד עינינו כי בטחו על חילם ולכן ויתרם אכלה אש:

Paragraph 8

<b>אף הארץ זינתה.</b> ודורש על הארץ אשר הוא למותר כמו עם הארץ וכמו עלי עשור ועלי נבל דפי' עם אלו כלי הזמר. וכיון שהוציאה שלא ממין הנזרע לכן אמר שזינתה:

Paragraph 9

<b>נטלו דינם כו'.</b> ע' בביאור הרי"פ ז"ל. ומ"ש דאמר ר"י הוא מדברי המדרש לפרש את דברי ר"י הנאמר לפני זה:
<b>גם אהבתם כו'.</b> זה נמשך אלמעלה דבני דור המבול אין להם חלק לעוה"ב וכמו"ש הכתוב וחלק אין להם עוד לעולם. ודריש את הכתוב גם אהבתם וגו' על דור המבול משום דכתיב לפני זה והמתים אינם יודעים מאומה ודרשו רז"ל על הרשעים שבחייהם קרויים מתים. וגם כתיב ואין עוד להם שכר כי נשכח זכרם. אשר אין להם חלק לעוה"ב. וזה לא שייך בסתם מתים רק על דור המבול שנמח זכרם בלי זכרון. וקהלת מתפלא שם על רעת הרשעים איך לא ישימו לב לזכור את אחרית דור המבול אשר באה להם בשביל רעתם:
<b>לא שהיה כדאי כו'.</b> ודורש נח איש צדיק תמים היה בדורותיו כמ"ד כי רק בדורותיו היה צדיק וכדלקמן:

Chapter 29



Paragraph 1

<b>אינוניתא אונקיא.</b> אונקיא הוא קרס ברזל המושם על הפלס לתחוב עליו דבר הנשקל וכמו בכלים פי"ב מ"ב (לפי גירסת הרמב"ם והר"ש) וז"ש כי היה גם לנח אונאה ותרמית קצת לתחוב על הפלס וניצול רק במדת הרחמים:

Paragraph 2



Paragraph 3

<b>שלש מצות מצא הקב"ה כו'.</b> מציאה הוא דבר הבא בהיסח הדעת. ולכן נחשב אברהם למציאה כי הכיר את בוראו ונבדל ממשפחתו ומבני עמו. גם דוד לא היה מוכן כלל למלוכה וישי אביו דחהו מאתו. ורק הקב"ה לקח אותו ממכלאות צאן ומצא אותו מוכשר למלוכה. וכן ישראל אשר נשקעו בגילולי מצרים. ולא למדו דעת כי טרודים היו בעבודת פרך ובכל זאת הוכשרו לקבל את התורה. ומקשה הלא גם נח בדורו נחשב למציאה. ומשני כי הקב"ה לא מצא אותו זך וישר כחפצו:

Paragraph 4

<b>ר' הונא ור"פ ור"ח ור"ה לא מפרשין כו'.</b> פי' המה לא ידעו לפרש את הכתוב ונח מצא חן אך ר"י ורשב"ל ורבנן ידעו לפרש וכמו שמפרש דברי כל אחד ואחד ור"י מפרש כי נח אף שהיה צדיק מ"מ תמכהו ה' להשלים צדקתו וכמו שדרשו על את האלהים התהלך נח. ואחר שתמך בידו והשתלם אז מצא חן בעיניו וקשר אהבה עמו לעד. ורשב"ל סובר שהוא בעצמו היה כדאי להתקשר עמו באהבה גמורה אך הוא עוד הוסיף למצוא חן כי עשה עמו חסד והשליטו על הכל כדכתיב ומוראכם וחתכם יהיה על כל חית הארץ וגו'. אשר המורא הזה הוסר בחטאת דור המבול. ורבנן מוסיפים כי החסד היה שהוסיף לו חכמה ודעת. (וע"ע בביאור הרי"פ בשם היפ"ת) וכל אחד מבקש ראיה מכתוב לפירושו בכתוב ונח מצא חן. לר"י דמפרש מצא חן על אהבה מביא מיוסף דכתיב וימצא יוסף חן בעיניו. ופירושו אהבה כי לא נוכל לפרש שלטון וממשלה וכדכתיב ויפקדהו על ביתו דהא עדיין נשאר עבד לאדוניו. ורשב"ל מפרש מצא חן להשליטו מביא מאסתר דנשאה חן בעיני אחשורוש וימליכה תחת ושתי וישם כתר מלכות בראשה ורבנן מפרשי מצא חן לחכמו ולתת בו רוח דעת מביא לראיה מקרא ושפכתי וגו' רוח חן ותחנונים אשר פירושו רוח דעת ותבונה לפקוח עיניו לדעת את אשר לא ידע מראש:

Paragraph 5

<b>מצינו שהקב"ה עושה חסד עם האחרונים בזכות הראשונים.</b> כדכתיב וזכרתי את בריתי יעקב וגו' וכן ועושה חסד לאלפים וכן שומר הברית והחסד לאהביו ולשומרי מצותיו לאלף. וממה דסמיך ונח מצא חן אל אלה תולדות נח יליף ג"כ כי הקב"ה עושה חסד עם הראשונים בזכות האחרונים. והא דאמרינן בפ' חלק ברא מזכה אבא ואין אבא מזכה ברא. ופה פשיטא ליה שעושה חסד עם האחרונים בזכות הראשונים. דהתם מיירי כמו בישמעאל ועשו שסרו מדרכי אבותיהם. ונתקו את קשר הקורבה אשר בין אב לבן. אבל אם מחזיקים הם בברית אבותיהם וקשרו בהם כבן לאב פשוט הוא דזכות אבותם עומדת להם:

Chapter 30



Paragraph 1

<b>כעבור סופה ואין רשע זה דור המבול.</b> דריש את המקרא כי הרשע יעבור כסופה. והצדיק ישאר ליסוד עולם אשר ממנו התבל יבנה. ולכן מקדים פה לספר אלה תולדות נח נח איש צדיק וגו'. אשר לכאורה אין זה מקומו כיון דבא לספר רשעת הרשעים ומשחתם אשר בעבורם בא המבול למחות את כל בשר מפני הארץ. למה מספר לפני זה את תולדות נח. אבל הכתוב מספר כיון דנמצא צדיק אחד אשר ממנו יבנה התבל לכן נאבדו הרשעים בסופה ובסערה. וכן הכתוב הפוך רשעים ואינם מדריש בתנחומא פ' נצבים כי כאשר יהפוך ה' במעללי הרשעים ויראה כי אין בהם מתום. יכלם ואין בהם תקומה. דור המבול וימח את כל היקום. וכדלעיל פ' כ"ז שלא מצא הקב"ה זכות בדור המבול אבל הצדיקים אם יהפוך במעשיהם אז גם אחרי נפלם יקומו. וזה נח אף כי גם הוא לא מצא חן בעיני ה' כדלעיל מ"מ מצא בו הקב"ה זכות להעמידו שנית אחרי הסגרו בתיבה שנים עשר חדש:
<b>ואהל ישרים יפריח זה נח.</b> פי' לכן בא יפריח בהפעיל ולא יפרח בקל. כי הישרים מביאים הצלחה גם לבניהם אחריהם. ומתרץ בזה למה בבואו לספר תולדות נח שם חם ויפת מקדים לספר כי נח היה איש צדיק יען כי בצדקתו זכה להפריח גם הצלחת בניו:
<b>ד"א אלה תולדות נח כתיב קל הוא וגו'.</b> גם הוא בא לתרץ למה כתיב מקודם אלה תולדות נח וגו' ויולד נח וגו'. ומתרץ כי בני דורו לא חפצו להוליד בנים וכדיליף מן לא יפנה דרך כרמים. כי העמדת בנים הוא כמטע כרם אשר בניו הם כשתילי זיתים. והמה חפצו רק למלא תאותם. אבל נח היה איש צדיק ויולד נח וגו' כי חפצו היה לבנות העולם ולהוליד בנים:

Paragraph 2

<b>מי שפרע מדור המבול.</b> ואע"ג דבמשנה איתא גם מדור הפלגה. ובגמ' איתא ומאנשי סדום והמצרים. מ"מ יסוד הקללה הוא דור המבול ומכיון שמתחיל מדור המבול מזכיר ג"כ שאר הפושעים:
<b>וכל כך למה כו'.</b> ע' לקמן פ' ל"ב סי' ז' הם חטאו בגלגל העין כו'. וגם כאן הכוונה וכ"כ למה לידון במים ומשני משום שלא היתה כוונתם אלא לזנות לכן נענשו במים מדה כנגד מדה וכמ"ש שם:

Paragraph 3



Paragraph 4

<b>כל מי שנכפל שמו כו'.</b> זה אינו ענין למה דאמרינן בשמ"ר פרשה ב' מהו משה משה לשון חיבה לשון זירוז ע"ש וכן הוא באברהם יעקב ושמואל. דהתם נכפל השם בענין אחד. אבל נח נח חד דבק עם אלה תולדות וחד עם איש צדיק. וכן הוא גבי תרח:
<b>דא"ר יודן בשם ראב"כ.</b> זה הוא מדברי המדרש כי ראב"כ לא יביא ראיה לדבריו מדברי עצמו. וכן יתפרש פעמים רבות במדרש. כי המדרש מביא ראיה מדבריו לחזק את תירוצו:

Paragraph 5

<b>נייחא לאבות נייחא לבנים.</b> פי' כי בזכות נח הבטיח הקב"ה שלא יביא עוד מבול על הארץ ובזה ימצאו בניו מנוחה וכן נייחא לעליונים פי' כי בתוך י"ב חודש של ימי המבול לא שמשו המזלות ואח"ז מצאו מנוחה לעשות את רצון קונם וכי נייחא לעוה"ז נייחא לעוה"ב פי' שבניו זכו בשני עולמות:

Paragraph 6

<b>בא לצאת ונשתלם.</b> נשתלם פי' לשון תשלומין כי נפרע ממנו בעד החטא שהיה בידו כמו"ש לעיל כי הקב"ה לא מצא חן בנח. או שחטאו היה מה שלא בקש רחמים על בני דורו כמו שהאשימהו בזה בספר הזהר. והוכחתו שהכישו ארי איננה מן הכתוב הן צדיק בארץ אך מן הכתוב וישאר אך נח וכדמייתי ע"ז בתנחומא בשם ר"א בשר"י:

Paragraph 7

<b>ומומחה.</b> פי' דאיתמחה בצדקתו ונודע לכל כי צדיק הוא וכדמסיים שהיו מבזים אותו ולעגו עליו והוא לא סר מצדקתו:
<b>לשני שברים.</b> כדכתיב נבקעו מעינות תהום רבה וארובות השמים נפתחו:

Paragraph 8

<b>השלים שניו למדת שבוע.</b> כי ימי שנותינו בהם שבעים שנה והמשלים לחיות שבעים נקרא תמים כי תמו כל שנותיו הקצובות לו בחיים ומשום דגבי דוד כתיב ואהיה תמים עמו והוא לא חי רק שבעים שנה לכן תפס מדת שבוע אף כי נח ואברהם הרבו ימים רב יותר משבעים:
<b>מתחלתו ועד סופו הוא צדיק.</b> כי היה משמע אשר גם מתחלה היה כן. וגבי צדיקים מדריש שהיו צדיקים מתחלתם. וגבי רשעים כמו בנחש וקין מדריש שהיו רשעים מתחלתם וגבי אדם דכתיב הן האדם היה אם ס"ל דצדיק היה מתחלתו ועד סופו משום דעשה תשובה גמורה ע"כ יסבור דחטאת עץ הדעת היתה בשוגג כי לא אכל רק סחיטת ענבים כדלעיל בפי"ט ולא נענש אלא לפי שלא נזהר מאשתו. וחולק על המ"ד דחרף וגדף והיה מין וכופר. ואי ס"ל דהיה רשע גמור יחלוק על מה דאמרו רז"ל שעשה תשובה. וגם קין שהיה רשע גמור יסבור כי תשובתו היתה בערמה כדלעיל סוף פכ"ב ונעתר לו ה' רק ללמד דרכי התשובה לפושעים. וכן באיוב אע"ג דאמר כלה ענן וילך וגו' ומדריש מזה בפ"ק דב"ב שכפר בתחיית המתים מ"מ לא נחשב בזה לרשע כי אין אדם נתפס על צערו ומרוב יגונו ושיחו דבר דברים כאלה:
<b>מתוקן למיתה.</b> ואע"ג דהן האדם היה קאי על כאחד ממנו. מפרש את הכתוב הן האדם היה מתוקן למיתה מאז ועתה הוא נהי' כאחד ממנו. ולפ"ז סובר כי המיתה היתה מתוקנת מתחלת הבריאה וכמו"ש בשמ"ר פ"ב ומה שנגזרה המיתה על האדם בחטאו כבר האריכו בזה המפרשים לתרץ איש איש כדרכו. ודע כי איננו דורש רק במקום אשר הפעל היה הוא מיותר או שיכול לכתוב הוא או ויהי.
<b>וכמו בנח היה יכול לכתוב נח איש צדיק תמים בדורותיו.</b> והפעל היה הוא למותר וגבי אדם היה צריך לכתוב הן האדם הוא כאחד ממנו. וגבי נחש היה יכול לכתוב יהי הנחש ערום אבל במקומות אשר הפעל היה הוא מוכרח כמו ויוסף היה במצרים אשר מונה אות' שם רק להשלים למנין ע' נפש אשר ירדו מצרימה עם יוסף אשר היה כבר במצרים וכן בשאר מקומות אשר לפי סדר הלשון הפעל היה הוא מוכרח לא דריש. ולכן לא מביא את ויוסף היה במצרים אף כי בשמ"ר הובא גם זה.
<b>מתוקן לפורענות.</b> כי הקב"ה היה יודע מתחלה כי הנחש וקין יחטאו וע"ד כן ברא אותם
<b>: משה היה מתוקן לגואל.</b> ובמרדכי אמר מתוקן לגאולה כי משה בעצמו לא היה בגלות רק בא לגאול את אחרים אבל מרדכי גם הוא לבדו נגאל לכן אמר לגאולה:
<b>ראה עולם חדש.</b> כי היה משמע שנהיה הויה חדשה ושורש הדרש הזה כי יש שחשבו אשר הפועל הטוב הוא איננו פועל הרע לכן מביא אלה חמשה אנשים אשר בהם עצמם נהפך מצבם מרע לטוב. וראו עולם חדש הלא מזה מוכח כי הרעות והטובות אינן רק מצד המקבלים ובהם הוא השינוי. אבל הפועל אחד הוא לעולם וע"ע בזה הסימן בביאור הרי"פ בשם היפ"ת:

Paragraph 9

<b>צווחין לעוירא כו'.</b> פי' עור עין אחת. ומה שהביא כל אחד שני משלים לדעתו. י"ל דמפרשי צדיק תמים שהיה צדיק במעשיו ובדעותיו שהיה משכיל גם בחכמה וכדלעיל פכ"ט שהיה הוגה בתורה. וזה ידוע שאין צדיק בלא חכמה וכדאיתא בתנחומא פ' בחקותי על הפסוק פרי צדיק עץ חיים ע"ש. ולכן הדורש לגנאי וממעט את חכמתו ומעשיו הטובים לגבי שאר הצדיקים כמו משה ושמואל. לענין מיעוט חכמתו מביא המשל בשוק סמיא כו' כי דורותיו היו סכלים ופתאים. לכן לגביהם אשר ראה חלקו בחכמה נקרא צדיק. ולענין מעשיו הטובים מביא המשל ממרתף יין אשר באחת מהחביות אף כי טעם יינו היה קוסם מ"מ לגבי החומץ נקרא היין טוב. ור"נ הדורש לשבח מביא המשל על חכמתו הנשגבה מצלוחית של אפרסמון כי הריח הוא משל להשכלה וע' בברכות דף מ"ג על הכתוב כל הנשמה תהלל יה. ועל מעשיו הטובים מביא המשל מהבתולה שהיתה שרויה בשוק של זונות:

Paragraph 10

<b>את האלהים התהלך נח ר"י ור"נ כו'.</b> קושיתם היא כי לכאורה משמע דגדול מה שנאמר בנח יותר מבאברהם כי באברהם כתיב התהלך לפני משמע שאינו דבק כל כך בה'. ובנח כתיב את האלהים התהלך משמע דבק באלהים יותר. והא דלא מקשה מחנוך דכתיב גביה ויתהלך חנוך את האלהים י"ל דמפרש חנוך זו מט"ט ולכן אין קשה גם מפשט הכתוב או דמפרש ויתהלך חנוך את האלהים כי נפרד מן הארץ והלך לאלהים וכדמסיים ואיננו כי לקח אותו אלהים. אבל גבי נח קשה ליה. ולכן משני ר"י כי נהפוך הוא כי נח היה כקטן הצריך לאביו ולכן הוליכהו ה' והוא התהלך את האלהים כדי שלא יתעה בארחותיו ואברהם היה כגדול ההולך לפני אביו כי בטוח היה במהלכו ור"נ מדמה את נח למשתקע בטיט עבה ולולא ה' היה בעזרו להוציאו מן הטיט ולהוליכו בדרך סלולה אז נשקע בטיט ובעון הדור. ואברהם היה כאור המאיר ומדריך רבים בדרך ה':
<b>בא והאיר לפני</b> בא"י ומפרש התהלך לפני בא"י כי א"י לגבי חו"ל מקרי פנים:
<b>ר' יוחנן אמר לרועה כו'.</b> המשל של ר"י דומה כי הוא סובר כר' יהודה דנח היה צריך לשמירה מאת ה' כי הוא ינהלנו. ולכן מדמה לרועה אשר עיניו תמיד על צאנו לנהלם כי לא יתעו. ור"ל סובר כר"נ כי אברהם הלך להפיץ אור ה' ואמונתו לפניו בארץ. ולכן מדמה לזקנים ההולכים לפני הנשיא להגדיל כבודו. ומה דמסיים ע"ד דרשב"ל הוא צריך לכבודנו חלילה לומר כפשוטו כי ה' צריך לכבוד זולתו אבל פירושו כיון דהקב"ה ברא הכל לכבודו לכן יחפוץ שבני אדם יכירו וידעו את כבודו. ולו לבדו יכרעו ברך. ויש לפרש עוד כי טעם מחלוקת ר"י ור"ל הוא באופן השגחת ה' על התבל. ר"י סובר כי השגחת ה' מתפשטת בשוה על כל יצוריו מטעם שהם יצירי כפו. וכמ"ש רז"ל הקב"ה יושב וזן מקרני ראמים ועד ביצי כנים. ולכן מדמה לרועה המנהל את עדרו מצד שהצאן הם קניניו. וז"ש ע"ד דר"י אנו צריכים לכבודו שהוא ית' צריך להקדים לנו משאת השגחה מאת פניו. ור"ל סובר כדעת הרב בח"ג במורה שהשגחת ה' הוא כפי השכל. והצדיק והחכם מושגחים בפרטית מאת ה' ושאר בעלי חיים נכנסים רק בהשגחה כללית ונמסרים מצד מה ליד המקרה. לכן מדמה לנשיא שאין השגחת הנשיא בפרט רק עם החכמים בעלי סודו. ושאר העם מתנהגים מידו רק בכלל. וזה שמסיים ע"ד דרשב"ל הוא צריך לכבודנו. פי' כי אנחנו צריכים להקדים לו בשכל ובדעת להתקרב אליו ולכבדו כדי שנזכה ע"י זה להשגחה פרטית:

Chapter 31



Paragraph 1

<b>החמס קם אתמהה.</b> כי לפי פשטיה דקרא משמע דהחמס קם למשול ברשע על הארץ. וחלילה לומר כן כי הקב"ה יעזוב את החמה להתגבר כ"כ. לכן מפרש למטה רשע להיות שבט הנוגש ברשע כי בפועל כפיו נוקש רשע. והחמס לבד יעניש לרשע:
<b>ולא מן תמתהון.</b> מפרש מהמונם ממונם ומהמהם מפרש תמתהון וזה העלין וכמו בחולין פא"ט דף נ"ב נפלה תמהתא. וזה קאי על זרעם שלא ישאר מהם שרש וענף. ומפרש מהמהם הבנים היוצאים מהם:

Paragraph 2

<b>בדריות קטניות.</b> ע' מה שהביאו המפרשים בשם הערוך. ודריש יקבים דרכו המה הגדולים והיקבים הקטנים הוא קורא שורות וזה ובין שורותם יצהירו:
<b>ולפי שהיו שטופים בזמה ובגזל.</b> במדרש כ"י לא גרס אלא לפי שהיו שטופים בגזל:

Paragraph 3

<b>שנאו בשער מוכיח וגו'.</b> וזה קאי על דור המבול כדכתיב מקודם הקורא למי הים וגו' וזה מי המבול כדלעיל בפ"ה. וז"ש שנאו בשער מוכיח כי נח הוכיח לבני דורו על פשעם כדלעיל בפ"ל שהיה איש צדיק ומומחה. וז"ש עוד ודובר תמים זה נח שנקרא תמים יתעבו:

Paragraph 4

<b>כתיב מרוב עשוקים יזעיקו.</b> כי קץ כל בשר משמע דכולם נלכדו בחמס. וזה א"א כי אם ימצאו חומסים נמצאו ג"כ נחמסים. לכן מביא את הכתוב הזה למדרש כי אלה נלכדו בחימוס ממון ואלה נלכדו בחימוס דברים. וגם זה עון הוא כי היה להם לתבוע דינם בדיינים ולא למלא הארץ בזעקה ובחרופים וגדופים וכדאמרינן בפ' ואלו מגלחין בעובדא דר"ל אם ממון נתחייבתי לך נדוי מי נתחייבתי לך. ומפרש את הכתוב מרוב עשוקים ורצוצים הנמצאים בארץ יזעיקו אל ה' וימסרו דינם לשמים. והעושקים ישועו על אלה הנעשקים הזועקים מזרוע רבים. על העושק הנעשה להם:

Paragraph 5

<b>הגיע זמנם להקצץ כו'.</b> דריש קץ בשלשה אופנים. הא' מלשון קצץ וזה כי בא זמנם לפני לעשות בהם כליה. והב' מלשון קוץ שמיר ושית. וזה שאמר הגיע זמנן לעשות בתה. אחרי כי היה כקוצים לפני ועלו במעשיהם שמיר ושית לכן אעשם בתה. והג' מלשון קצתי בחיי. וזה כי קצה נפשי בהם מפני רוע מעלליהם והגיעו קטיגורים שלהם לפני:
<b>חמס פחות מש"פ</b> וגזל הוא ש"פ כצ"ל. וחולק על הא דאמרינן בשלהי הכונס מה בין גזלן לחמסן ע"ש בתו'. ומ"ש חמס פחות מש"פ פי' כי גם בפחות מש"פ נקרא חמס וה"ה בש"פ ומשו"ה אמרינן בסוף ב"ק כל הגוזל ש"פ כאלו נוטל את נפשו וילפינן מהכתוב מחמס בני יהודה אבל גזל לא מקרי רק בש"פ. [וי"ל עוד כי לענין החומס מקרי גם בפחות מש"פ חמס. אבל לענין הנחמס בעינן דוקא ש"פ כדי שירגיש בחסרונו. ופה מחומסים הרבים היה גם לנחמס ש"פ. ויתורץ בזה דברי הגמ' בב"ק וע' היטב]:

Paragraph 6

<b>חמס זה עבודת כוכבים כו'.</b> משום דמקרא כי השחית כל בשר וגו' משמע עבודת כוכבים וגילוי עריות. ולמה מסיים הקרא בחמס. ומשני כי חמס כולל כל ראשי הפשעים:
<b>מחמס בני יהודה.</b> וחולק על הא דילפינן בסוף ב"ק ממקרא זה על גזל:

Paragraph 7

<b>שהמחרישה שולטת בארץ נימוחו.</b> כי עד המקום הזה האדמה רפויה מהמחרישה לכן נימוחה במים. וגם כי היא לקתה בשביל שזנה וכלכלה את בני אדם החוטאים ולכן נלקה מקום המחרישה:
<b>משל לבן שרים כו'.</b> פי' כיון דעיקר גדולת הפדגוג והמינקת הוא בשביל הבן. לכן כאשר יחטא הבן ירדו גם הם מגדולתם ומטעם זה ג"כ כיון דהארץ מושגחת מאת ה' רק בשביל האדם. ואם האדם חטא סרה גם מהאדמה השגחת ה' ויד המקרה שלטה בה להמחות במים עד המקום אשר המים שלטו למחות. ומה שמביא שני המשלים ללמד לנו כי הארץ מרדה בכפלים בין על הגידולים שגדלה וכמו הפדגוג. ובין על המזונות אשר נתנה להם וכמו המינקת. וע"ע לעיל בפרשה כ"ח כי הארץ אשר נתנה להם שפעת אוכל גרמה לבני אדם שיבעטו בה':

Paragraph 8

<b>בד' מקומות נאמר בלשון הזה כו'.</b> עיקר הדבר במה שאמר בג' נתפרש הוא בשביל עשה לך חרבות צורים דלא נפרש צורים הוא חדים וחריפים אבל פירושו הוא סלעים ממה שנעשו החרבות. ואגב זה מביא ג"כ אלה שני המקומות אשר אין ספק בפירושם. וגם י"ל כי בלא אלה שלשה מקומות אשר נתפרשו נוכל לומר כי עשה לך שרף נתפרש למשה מפי ה'. ורק הכתוב סתם הדברים וכמו שמצינו בכמה מקומות במצות התורה שנתפרשו למשה בע"פ והכתוב לא יפרשם. אבל מכיון דנמצא בשלשה מקומות אלה דהכתוב מפרשם וגבי עשה לך שרף סתם הכתוב. ע"כ גם מפי ה' נאמר למשה בסתם והוא הבין מעצמו כי ישמע חכם ויוסיף לקח:
<b>דאעין דקרדינון.</b> קרדינון הוא שם מקום וכמו שתרגם אונקלוס הרי אררט טורי קרדום. ושמה צמחו עצי גופר ולכן תרגם ג"כ עצי גופר אעין דקרדום:
<b>גלבין דטינרי.</b> ומה שלא צוה למולם בברזל משום דלא מתרפא מהרה [וזה רק בגדולים כמו ביהושע אבל בקטנים אשר כח הצומח חזק מאד יתרפא גם מברזל] א"נ משום דמילה מארכת ימים כדכתיב בדמיך חיי והברזל הוא מקצר ימים וכבר אמרו רז"ל שלא יניף המקצר על המאריך. ומה שאין אנו נזהרין בזה משום דהקב"ה אמר לו עשה לך מעוטה היא לך לבד בעינן צורים:

Paragraph 9

<b>מה הקן הזה כו'.</b> כי באמת קן נופל על כל מעון וחדר וכמ"ש איוב עם קני אגוע. וכן כתיב בין כוכבים שים קנך ופה דרש מדהוציא בלשון קנים דמשמע קן צפור. וחטאו היה במה שלא התפלל על בני דורו כמ"ש לעיל. ובפרט למאן דדריש בדורותיו לגנאי. ומלבד זה אין אדם צדיק בארץ שלא יחטא:
<b>שהיו המים תשים.</b> פי' רפויים משא"כ במבול היו חזקים ושוטפים בכל הארץ. ואף שהמים במבול היו רותחים והזפת תמס ברותחין אך בצידי התיבה היו צוננין כדאיתא בפרק פרת חטאת:
<b>בחמר מפני הריח.</b> מדברי רש"י בחומש נראה כי זה טעם חדש למה היה חומר מבפנים ואולי היה לפניו הגירסא ד"א ותחמרה בחמר כו':

Paragraph 10

<b>זה וזה עתיד אחד כו'.</b> משום דהוי"ו של וזה הוא מיותר לכן דריש כאלו כתיב זה וזה חד לגופא וחד לרבויי שעתיד אחד למוד כו'. וכמו שדרשו בתולה הבתולה נער נערה הנערה:
<b>אמה תביקין.</b> עי' רש"י ור"ן (כפי שהביא המ"כ) וטעות נפלה בדבריהם כי אם נקראת תביקין בשביל שהיא בינונית. אין ענין עוד למ"ש שהיה שוה לאמה של נח. אבל לפי הפירוש שהיתה בינונית מפרשי תביקין מלשון מתביאות. ומ"ש שהיתה שוה לשל נח הוא לדברי רבנן ונקראת תביקין מלשון תיבה:
<b>בפקודיך אשיחה.</b> כי אשיחה משמע גם שיחת חולין ומילי דדרך ארץ אמצא בפקודיך. ויתר דברי היפ"ת ע' בביאור הרי"פ:

Paragraph 11

<b>לא מפרשין.</b> פי' לא ידעו לפרש אך ראב"כ ור"ל ידעו לפרש ועי' לעיל פכ"ט:
<b>ראב"כ אמר חלון.</b> וכדאמר בפל"ג ויפתח נח את חלון התיבה הדא מסעיא לראב"כ. ור"ל דסובר מרגלית סובר כי על החלון לא צווהו ה' דמעצמו מובן. והקב"ה לא הוצרך לצוותו רק במדה וחלוקי החדרים. וכן לעשות הפתח מצדה ולא למעלה. ויתר דברי היפ"ת ע' בביאור הרי"פ:

Paragraph 12

<b>הנני מסכים כו'.</b> דריש מייתורא של ואני. ופי' הדברים כי המלאכים קטרגו על בריאת האדם משום שיש ביניהם רשעים כדלעיל פ"ח. לכן אמר ואני הנני מסכים מצד לדבריכם כי הרשעים ימתו אבל הצדיקים ישארו:
<b>מים היו וכיון שהיו יורדין כו'.</b> פי' כי מתחלה ירדו בנחת כי אין דבר רע יורד משמים. ועל הארץ נהפכו למבול. ויתפרש הכתוב ואני הנני מביא את המבול לאבדם מפני רוע מעלליהם מן המים היורדים בנחת על הארץ. ולכן לא כתיב ואני הנני מביא את מי המבול:
<b>יגוע יצמוק.</b> כי כל אשר בארץ כולל גם הצמחים ועליהם לא שייך גויעת הנפש:
<b>ברית אתה צריך מפני הפירות כו'.</b> כי הקמת ברית שייך על הבטחה אשר אין בידו לעשות. ולבוא אל התיבה יכול בעצמו לבוא אבל על פירותיו שלא ירקבו. ולהנצל מן הגבורים שפחד מהם הוצרך לקיום ברית:
<b>ושלא ישתנו.</b> צ"ל ושלא יכמשו כי הצמחים לא יקמלו:
<b>רגליו מתערסלות</b> כצ"ל ופי' מתבטלות. שהקב"ה מנען לבוא אל התיבה. וע"ע בזה בחלק דף ק"ח. ויתר דבריו בביאור הרי"פ:
<b>נגר היית.</b> ע' ברא"ם גירסא אחרת במדרש:
<b>כיון שיצא התיר לו כו'.</b> והא דכתיב גם בצאתם ויצא נח ובניו ואשתו ונשי בניו י"ל דאע"ג דהותר להם מ"מ הם מעצמם לא נהגו כך עד שנתישבו זמן מה בארץ:
<b>וליוסף יולד וגו'.</b> אע"ג דאין למדין דין מקודם מ"ת. אך יליף דרך סברא שראוי לאדם להצטער עם הצבור. ומה שמצינו בלוי ששמש מטתו בשני רעבון כי יוכבד נולדה בין החומות כשבאו למצרים ועדיין היו שתי שנים שנות רעב כבר הקשו כן המפרשים ותירצו לפי דעתם. אבל אין צורך לכל דבריהם דאפילו האיסורים המפורשים בתורה לא נתחייבו בהם קודם מ"ת וכמו שלקח יעקב שתי אחיות:

Paragraph 13

<b>אפילו רוחות.</b> ודריש את המקרא כאלו כתיב ומכל החי ומכל בשר:
<b>אבל גוריו נכנסו.</b> הובא הנה למדריש מה שאמר הכתוב שנים מכל בא לרבות גם גורי הראם. ור"נ האומר לא הם ולא גוריו כי גם גוריו לא תכילם התיבה דורש את הרבוי מכל לקשרם אל התיבה כי גם זה נקרא לבוא אל התיבה והתיבה תצילם במה שהיו המים סביבותיה קרים:

Paragraph 14

<b>רוב מכנסו דבילה.</b> כי הוא לא יכול לדעת מיני המאכלים לכל מין ומין אשר יאכל לכן הביא דבילה אשר יאכל האדם וכל חי. וראב"כ אמר הכניס עמו זמורות כו' וסובר כי ע"פ הדיבור ידע האוכל אשר יאכל כל מין ומין. וגם הצבאים ונעמיות אשר הם מדבריות ידע האוכל מכל אחד. ור"ל סובר דהכניס דבילה וכר"נ. ומה שצוה לו ה' להכניס מכל מאכל הוא רק לנטיעה. ואמר ע"ד דראב"כ והיה לך ולהם דבר שהוא לך ולהם. היה צריך מיני מאכל שונים. הראוי לך והראוים להם. וע"ד דר"ל דהכניס דבילה אתה עיקר כי זה מאכל אדם. והם טפלים לך כי דבילה לבהמה הוא רק מאכל בשעת הדחק:
<b>זמורות לנטיעות.</b> כי כאשר נשחתה הארץ ג' טפחים כשיעור מחרישה הלא נתקלקלו גם הצמחים והנטיעות. והיה צריך לשמור מינם ולנטעם אח"ז בצאתו מן התיבה ומ"ש גרופית לזיתים עיין במרובה גבי עשרה תנאים התנה יהושע וברש"י שם:

Chapter 32



Paragraph 1

<b>מדבר בדואג ואחיתופל.</b> כי לפני זה כתיב שנאת כל פועלי און ומדריש בשוח"ט על דואג ואחיתופל. וטעמם מדכתיב כל פועלי און משמע אפילו גדולי תורה אם יעשו תורתם פלסתר ישנאם ה':
<b>הן ודיבורן.</b> פי' דבריהם ועצתם אשר היו על דוד יאבד ה' ותופר עצתם. א"נ על מה שגלו פנים בתורה שלא כהלכה להתיר ג"ע וש"ד קאמר שדבריהם יאבדו מן העולם ולא יטעו בני אדם בהוראתם:
<b>בא אל פילגשי אביך.</b> [עיין בהגהות רד"ל וכ"ה דעת היפ"ת. וכתב עוד] דבעל אגדה זו סובר כר"י בפ' החולץ דאנוסת אביו ומפותת אביו אסורה משום ולא יגלה כנף אביו לכן מקרי ג"ע. א"נ דמקרי ג"ע משום דאין משתמשין בפילגשו של מלך כמו באבישג שהיתה אסורה לאדוניה:
<b>וש"ד דכתיב ולא אבו וגו'.</b> ע' לקמן פל"ח בראשיתו:
<b>ואמרת לי גם ה' העביר חטאתך.</b> זה בעוה"ז ואח"ז אמר ולא תמות זה בעוה"ב. וכל זה ההפך מ"ש באלו תאבד דוברי כזב בעוה"ז ויתעב לעוה"ב. ולכן ברוב חסדך אבוא ביתך בעוה"ז אשתחוה אל היכל קדשך לעוה"ב:
<b>ד"א תאבד דוברי כזב מדבר בדור המבול.</b> ובא בכתוב תאבד ויתעב בעתיד במקום עבר והפי' כי כבר האבדת אותם ואת דבוריהם. ומלת כזב ל"ג פה:
<b>ומה ביני לבינם.</b> חלילה לחשוב על צדיק כמוהו שנכשל בש"ד וגזל. וגם הדורשים בדורותיו לגנאי מודים דהיה מנוקה מראשי פשעים כאלה. אבל ביאורו כיון שלא מיחה בהם מעלה עליו הכתוב כאלו הוא עשה וכדאיתא בשבת דף נ"ד. א"נ דנכשל באבק ש"ד וגזל וכמו המלבין פני חבירו ברבים והאוסף שלומו מעני ע"ד גזילת העני בבתיכם ומובא פה הדרש הזה למה פה כתיב ויאמר ה' לנח וגו' במדת הרחמים ולפני זה כתיב הכל אלהים במדת הדין. יען כי בחסדיו וברחמיו זכה להנצל מהמבול:

Paragraph 2

<b>כי צדיק ה' צדקות אהב וגו'.</b> משום דק"ל בקרא למה כתיב כי אותך ראיתי צדיק לפני ולא כתיב כי צדיק אתה. לכן מביא את הכתוב כי הקב"ה אוהב את הצדיקים ומחבב לראותם כי ישר יחזו פנימו:
<b>והקב"ה אוהב את בן אומנתו כו'.</b> כי אהבה האמיתית תולד בין בני אדם מצד השתוותם בעצמותם. ולכן ישנא האומן את בן אומנתו. כי ביניהם ובעצמותם אין השתוות. ורק באומנתם אשר היא רק ממקרים אשר לאדם. ובאומנתם כל אחד משיג גבול רעהו לכן תולד ביניהם השנאה. משא"כ החכם לחכם ישתווה בעצמותו וברוחו בעניני החכמה וברבות החכמה תרבה גם תפארת החכמים ואין דבר אשר תוליד שנאה. וכן הקב"ה מצד אשר ידמה הצדיק אל דרכיו וע"ד מה הוא רחום אף אתה רחום ומה הוא חנון אף אתה חנון לכן אהבתו לצדיקים תדמה לאהבת החכם לחכמים וגם מעלת ית"ש תודע בארץ ע"י השכל. וכבודו ישגא מהצדיקים והחכמים האמיתים לכן יאהב את פעולותם וז"ש הכתוב צדקות אהב. ולא אמר צדיקים אהב לומר שאהבתו הוא עצם הצדקה ולא תכלית חיצוני. ולכן ישר יחזו פנימו ויאהב את רודפי צדקה וחסד:

Paragraph 3

<b>אר"י היוצר הזה וכו'.</b> ע' לקמן פ' נ"ה בדברינו אי"ה:
<b>ה' צדיק יבחן זה נח.</b> [ודריש ה' צדיק יבחן כמו יבחר כי באמת עיקר פעולת הבחנה הוא האם לבחר בדבר הזה או לו. ובפרט הנו"ן יתחלף ברי"ש בחילוף אותיות למנ"ר. ומפרש כי אותך ראיתי צדיק לפני כי בך בחרתי יען כי צדיק אתה ומצינו כמה פעמים בתנ"ך השורש ראה להוראת בחירה כמו ירא פרעה איש נבון (בראשית מ״א:ל״ג) ראיתי בבניו לי מלך (שמואל א ט״ז:א׳) ועוד רבים וכענין רואה אני את דברי אדמון]:
<b>מצינו שאומרים מקצת שבחו כו'.</b> זה איננו דין וחוב אבל הוא מדרך ארץ וכמו שפירש"י בעירובין בפ"ב. אבל אם ירצה מותר לו לגמור כל שבחו בפניו:

Paragraph 4

<b>גם מעוף השמים שבעה שבעה כו'.</b> כי בבהמה כתיב שבעה שבעה איש ואשתו וזה בוודאי משמע כי יהיו שבעה זוגות אבל בעופות דכתיב שבעה שבעה זכר ונקבה ס"ד כי בין השבעה יהיה ארבע נקבות ושלשה זכרים [והטעם כי הבהמה עומדת לגדל וולדות וזה א"א בלא זכר ונקבה. אבל העופות דעומדות לגדל ביצים והעופות מטילות ביצים לפעמים בלא זכר רק בספנא מארעא. וגם נקבה אחת מטלת הרבה ביצים ועוף אחת תרבץ על כמה ביצים ויספוק לגדל וולדות ולהוליד אפרוחים מן שלש או ארבע נקבות המטילות ביצים בשביל הזכר שבא עליהן] לכן אמר נמצא אחד מהן בלא בן זוג. והכרעתו מדכתיב שנים שנים באו אל נח אל התיבה זכר ונקבה. משמע דלא חסר מאחד מהן בן זוג. וכך פירש הרמב"ן ע"ש בדבריו:
<b>לא שאני צריך להם כו'.</b> ואף שהקריב נח קרבן מן הטהורים. וע' לקמן פ' ל"ד. מ"מ אין חפץ לה' בקרבן וגם הקרבן הוא לזכות את בני אדם המקריבים:

Paragraph 5

<b>הם קלקלו את הצורה.</b> פי' במה שגרמו להמחות מן הארץ קלקלו את צורתם. או בשביל ששחתו זרעם כדלעיל פ"ל לכן קלקלו את צורת זרעם. או בשביל ששפכו דמי איש כדלעיל בפל"א לכן קלקלו צורת בני אדם:
<b>זה קין.</b> כלומר עיקר הכתוב קאי על כל החי אך מדהוציא בלשון היקום בא לרמז גם מחיית קין:

Paragraph 6

<b>נח מחוסר אמנה היה.</b> מדכתיב ויבוא נח וגו' אל התיבה מפני מי המבול. ולא כתיב כאשר צוהו ה' כמו דכתיב בכינוס הבהמה וכל חי. משמע דהיה מסופק וחשב כי רק להטיל אימה על הבריות צוהו ה' לבנות התיבה והחל להמטיר על הארץ עד אשר ישובו. ורק כאשר מי המבול דחקוהו אז ידע כי לא איש אל ויכזב ויבוא אל התיבה:

Paragraph 7

<b>כדי שיעשו תשובה כו'.</b> מדברי המדרש נראה כי בשביל שני דברים יחד האריך הקב"ה להם עוד שבעה ימים. וזה בשביל שלא לערב אבילות של מתושלח. ובשביל שיעשו תשובה. וכן משמע בשוח"ט. והטעם בזה כי בשביל תשובה לבד לא האריך להם הקב"ה עוד. דכיון דלא שבו במשך ק"כ שנה בוודאי לא ישובו עוד אם יאריך להם עוד חמשה ימים. וגם זכות ההספד לבד ג"כ לא עמדה להם להאריך עוד. ורק בשביל שני הדברים יחד האריך להם. וזה דלא כנראה מגמ' פ' חלק כי הם שני דבורים וכל אחד לבדו הספיק להם להאריך את אף ה' עליהם מבלי להביא עליהם מהר את ימי המבול:
<b>ברם הכא נבקעו כל מעינות תהום רבה כו'.</b> לעיל בפל"א סי' י"ב דרשינן מבול מים מים היו כו' משמע דמתחלה לא היה מבול רק גשמי ברכה אם ישובו וכ"כ רש"י על הכתוב ויהי הגשם. ואם התהומות נבקעו מתחלה ומלאו את הארץ במים איך יהפכו אח"ז מי הגשמים לגשמי נדבה. וע"כ צ"ל גם כשנבקעו התהומות עוד לא עלו המים על הארץ אולי ישובו ויסתמו התהומות הפתוחים והגשם יהפך לגשמי נדבה. ונראה כי לזה כוון ג"כ רש"י ז"ל במ"ש בחומש נבקעו להוציא מימיהם. משמע שהיו רק פתוחים להוציא אבל לא הוציאו:

Paragraph 8

<b>פרט למורטיא ולקטעיא.</b> קטעיא הוא רגל קטועא ומורטיא הוא שיבש או שנחתך אחת מאגפיה ושניהם הוא מחוסר אבר רק זה ברגל ובשאר איברים וזה באגפים וכדמייתי בפ"ק דקדושין אין תמות וזכרות בעופות יכול אפילו יבש גפה ונקטעה רגלה ת"ל מן העוף. ופה יליף מן כל כנף והכל דרשה אחת היא וכאן הוא לבני נח ובקדושין מדריש לישראל וע"ש בתוס' דאם היה כתב המיעוט רק בב"נ ה"א דכל מצוה שנאמרה לב"נ ולא נשנית בסיני לישראל נאמרה ולא לב"נ לכן בעינן שני המיעוטים לאסור לישראל ולב"נ ואע"ג דמחוסר אבר ילפינן בגמ' לאסור מדכתיב מכל החי. אבל לעיל בפל"א סי' י"ג יש דרשה אחרת על מכל החי והוא חולק על הדרש של מכל החי לאפוקי מחוסר אבר:
<b>בקשו להפוך התיבה כו'.</b> זה הוא דרשה אחריתי ודריש ויסגור ה' בעדו שהגין עליו מהרשעים. ולפי הדרש הראשון יתפרש ויסגור ה' בעדו כי סגר וחתם בעדו את הדלת והושיבהו כמו בבית האסורין שלא יצא ממנו פן יפגעוהו אויביו:

Paragraph 9

<b>שטה על פני המים כעל ב' קורות כו'.</b> כי מתחלה כתיב וירבו המים וגו' ותרם התבה מעל הארץ משמע שהיתה משוקעת במים כספינה רק הורמה מעל הארץ ואח"ז כתיב ויגברו המים וגו' ותלך התיבה על פני המים משמע דהלכה ממעל לפני המים כאלו נצבה על שתי קורות וזה יוכל היות כיון דמי המבול היו עבים וגסים כשכבת זרע כדאיתא בפ' חלק לכן לא נשקעה עוד כלל במים:

Paragraph 10

<b>דלא טף במוי דמבולא.</b> כבר מצינו פלוגתא בזה בפ' פרת חטאת אם ירד המבול לא"י או לא ופליגי בפירוש הכתוב ביחזקאל את ארץ לא מטהרה היא לא גשמה ביום זעם. והר גריזים היה בא"י בשומרון כדאיתא בפ' ואלו נאמרין. לכן אמר לו השמרוני למה לך ללכת לירושלים הלא הר גריזים קרוב לך. ויחזקאל אשר דבר שם על ירושלים התנבא ג"כ על שומרון כמו דאיתא שם בקאפי' כ"ג שמרון אהלה וירושלים אהליבה. ור' יונתן ס"ל דהמבול היה בכל הארץ ורצה להוכיח לו אך נתעלמה ממנו כרגע ההוכחה עד שהוכיח לו הבהמי:
<b>הא כתיב ויכסו כל ההרים הגבוהים.</b> ולר' יוחנן דסובר בזבחים לא ירד מבול לא"י אין קושיא מן המקרא הזה. כי אין למדין מן הכללות. והכתוב מדבר רק מחו"ל: וע"ע בדברינו ביפה קול בחזית פ"ד:

Paragraph 11

<b>מפני הצינה.</b> ואע"ג דהצינה שולטת בכל. ולמה אמר דוקא נח. י"ל משום שהוא היה טרוד במזונות הב"ח והלך הנה והנה לכן שלטה בו הצינה יותר ובתנחומא מדריש מהאי קרא שהארי הכישו ויצא צולע. והמדרש חולק ע"ז וסובר כיון שהיה מוראו על כל חי א"א שהארי יכישנו לעשותו בעל מום:

Chapter 33



Paragraph 1

<b>ר' ישמעאל ור"ע כו'.</b> משום דהאי קרא קשה דידיה אדידיה שאם צדקתך כהררי אל איך יהיו משפטיך כתהום רבה. לכן מפרש ר"י רישא דקרא על הצדיקים שבזכות ששומרים את התורה הנתנה בהררי אל עושה עמהם צדקה כהררי אל. וסיפא דקרא ברשעים. שבשביל שעברו על התורה ונשקעו בחטאם כתהום רבה. לכן יעשה עמהם משפט כתהום רבה. ור"ע מפרש כל הכתוב בצדיקים. ופי' אף כי צדקת ה' עמהם כהררי אל מ"מ גם משפטיו לדקדק עמהם על מיעוט החטאים אשר בידיהם הם כתהום רבה. ומה שמסיים בדבריו משפיע שלוה לרשעים כו' איננו מפירוש הכתוב רק דרך אגב כיון דמדבר ממשפט הצדיקים כתהום רבה מזכיר ג"כ ממשפט הרשעים. ור"ל מפרש ג"כ את המקרא כמו ר"י דרישא בצדיקים וסיפא ברשעים. והא דאומר בצדיקים כהררי אל וברשעים כתהום רבה משום דכל אחד בדומה לו. שהצדיקים דרים במרום הרים בהררי אל. ודירת הרשעים היא בתהום רבה ור' יאשיה מפרש המקרא בסירוס וכמו שמפרש את דבריו במדרש ור' יהודה בר סימון מפרש בנח משום דהכתוב מסיים אדם ובהמה תושיע ה' וזה היה בימי המבול. כי יש מאדם ובהמה אשר ניצולו בצדקת ה' על הררי אל ויש מאדם ובהמה אשר נמחו במשפט ה' בתהום רבה:
<b>משל את הצדיקים בדירתן.</b> י"ל ג"כ כי משל הוא מלשון ממשלה ובדירתן הוא בדומה להם וכמו דאיתא בפ"ק דקדושין א"ל ר"י לר' יאשיה דדריה ופי' הערוך בן גילו. וזה הדומה לו. ויתפרש כי ממשלת הצדיקים היא בדומה להם במרום הרים ולכן כתיב עליהם צדקתך כהררי אל. וממשלת הרשעים היא בדומה להם במחשכי התהום כחשכת מעשיהם ולכן כתיב עליהם ומשפטיך תהום רבה:
<b>על אותן העמודים קרא צדקתך כהררי אל כו'.</b> ומפרש את הכתוב כי אם הקב"ה עושה צדקה וחסד עם איש ישפיע רב טובה כהררי אל וז"ש הן דיהבת אשפעת פי' הגבהת מאד ואם יעשה משפט אז יורידנו עד תהום רבה. וז"ש הן דמחית גיית אם תשפילנו אז תשפילנו עד שאול וגיית הוא מלשון גומא ובור וכמו דאיתא בשביעית פ"ג כלפי גאיות. והכל בצדק ובמשפט אף כי דרכי המשפט נעלמו מעין כל חי:
<b>מזכותא דבעירא דכתיב אדם ובהמה תושיע ה'.</b> הכתוב הזה הביא המדרש לחזק את דברי מלכא קציא:
<b>אמר הקב"ה צדקה שעשיתי.</b> הכתוב הזה אמר דוד ובויק"ר ליתא אמר הקב"ה:

Paragraph 2



Paragraph 3

<b>ומרחמיו על כל מעשיו.</b> ומפרש את המקרא טוב ה' לכל. כי ייטיב עם הכל ועוד טובה אחרת נתן להם כי חלק מרחמיו על כל מעשיו. ונותן רחמים בלב הבריות כי ירחם איש על רעהו [ובדרשת ר"ל ור"ש שוים דברי היפ"ת עם דברי חידושי הרש"ש ולכן לא העתקנום פה]:
<b>באותה שעה הגביה ר"ת פניו כו'.</b> כי הכיר אשר דבריו דברי אמת ואין ביניהם מחשבת זמה:
<b>וחשש את שניו י"ג שנה.</b> בפ' הפועלים איתא י"ג שנין שית בצמירתא וז' בצפדינא ואמרי לה אפכא ע"ש:
<b>אליף לרב בר אחתיה כו'.</b> בא להשמיענו כי גם ימי הנזיפה היו לרב חייא לתועלת כי היה לו פנאי ללמד לרב כל כללי דאורייתא. ולא נחשב עוד לרבינו לעון במה שהיה נזוף בגללו:
<b>ד"א טוב ה' לכל וגו' אמר רשב"נ וכו'.</b> כלומר דבדברי רשב"נ יתפרש הכתוב כי ה' אשר הוא מדת הרחמים הוא טוב לכל יען ורחמיו אשר זה הוא מדתו הם על כל מעשיו:
<b>שהם הופכים מדת רחמים למדת הדין.</b> ומ"מ יש חילוק בין מדה"ר למדה"ד. כי רק רשעים גמורים כמו דור המבול מהפכים את הרחמים לדין. וגם רק צדיקים גמורים כנח ורחל מהפכים את הדין לרחמים אבל שאר צדיקים ורשעים נדונים במדות ה' לפי מעשיהם. וגם בזה יש חלוק כי מדה"ד הנהפכה לרחמים מ"מ יש בה תערובות קצת מדה"ד וכן להפך יש בה קצת רחמים. אבל המדות לפי מה שהן הם דינים ורחמים פשוטים וטהורים. וכל המדות האלה הוא רק לפי המקבלים ומעשיהם. אבל בחקי הקב"ה אין שנוי וחלוף:

Paragraph 4



Paragraph 5

<b>הה"ד שלח חשך ויחשך.</b> זה הכתוב הובא הנה רק ע"ד מליצה. כי השולח חשך תחשך שליחותו ולכן השליחות ע"י העורב אשר חשך משחור תארו. היתה גם תשובתו חשכה. וכן איתא בפר"א וישלח את העורב לידע מה בעולם והלך ומצא נבלת אדם מושלכת בראשי ההרים וישב לו על מאכלו ולא השיב שליחותו ושלח את היונה והשיבה את שליחותו מכאן אמרו השולח דברים ביד טמא כשולח ביד כסיל והשולח דברים ביד טהור כציר נאמן לשולחיו. וכוונת המדרש לתת טעם למה כתבה וספרה לנו התורה שליחות העורב. כיון דשליחותו לא הועילה כלום. אך היא באה ללמד לשולחים שלוחים כי יבחרו נקיים וטהורים:
<b>משיבו תשובה.</b> כבר כתבנו למעלה כי בזמנים הראשונים היו גם כל בעלי חיים בני הבחנה ודעה. ויכלו לחקור ולהתבונן באיזה ענינים. אבל התשובה אשר השיב העורב ע"כ היה בצפצוף לשונו כפי דבורם זה לזה ונח היה מבין מחשבת העורב בחכמתו וכמו שמצינו בריש חזית על שלמה המלך ע"ה צפור מצוצי והוא היה יודע מה מצוצי. וכן יתפרש גבי יונה לקמן סי' ו'. וע' בפ' חלק תשובת העורב באופן אחר:
<b>דרש ר"ע מעשה דור המבול כו'.</b> הך דרשא שייך למעלה בסי' ג' דדרש להון התמלאו רחמים אלו על אלו והקב"ה מתמלא עליכם רחמים וכן דרש ר"ע ישכחהו רחם הם שכחו רחמי מן הבריות אף הקב"ה שיכח רחמיו מהם וע"ע בדרש זה בביאור הרי"פ בשם היפ"ת. [אבל מ"ש בסוף דבריו דאין משיבין על הדרש ליתא ביפ"ת והוא כתב כי הכתוב הזהיר באמצע את דור הפלגה משום דדמי לדור המבול בענין זה]:

Paragraph 6

<b>מהו טריף קטל.</b> כי השורש טרף לא נמצא רק על הריגה כמו טרוף טורף יוסף או על פצע וחבורה כמו כי הוא טרף וירפאנו או על לשון מזון כמו הטריפני לחם חקי אבל לקטוף העלה מעץ איך יפול ע"ז השרש טרף. לכן מפרש כי היונה קטלה את העץ אשר היה נכון להתגדל ולישא פרי. ובעירובין פ"ב וכן לקמן מפרשי טרף מלשון מזון:
<b>לא היתה מביאה כו'.</b> אלא רמז רמזה לו כו'. כ"ז הוא מדברי המדרש לתרץ ולבאר את דברי ר' אבהו:
<b>הדא מסייעא להא דאר"י בר חנינא כו'.</b> פי' מדכתיב וייחל בשני יודי"ן משמע המתנות רבות. ואם לא היתה רק המתנה שניה היה לו לכתוב ויחל ביו"ד אחד וכמו בפעם הראשון:

Paragraph 7

<b>משפט דור המבול י"ב חדש.</b> יען כי דברי היפ"ת בזה אינם נוגעים לפשט דברי המדרש ודברי רש"י בזה פשוטים וברורים לכן לא העתקנום פה וע"ע בזה בערוך ערך קיל:
<b>דבר אחר ויהי באחת ושש מאות שנה.</b> אע"ג דהדרשה הראשונה היא לפרש דראשון זה תשרי כדי שיהיה י"ב חדש. ופה בא המדרש לפרש ההבדל בין יבש לחרב. ושני ענינים נפרדים המה. מ"מ אמר בלשון ד"א כי כן דרך המדרש אם מביא שתי דרשות על פסוק אחד לאמר בלשון ד"א אע"ג דחד לישנא לחד ענינא ואידך לישנא לחד ענינא. ומה דמסיים ומה ת"ל בשבעה ועשרים וגו' אלא אלו י"א יום כו' צריך לענין אגדה ראשונה שמשפטן י"ב חדש ולא הביאתו התם אלא על הכתוב גופיה:
<b>נעשית כגריד כו'.</b> בילקוט בשם סדר עולם הביא המאמר הזה בנוסחא אחרת:

Chapter 34



Paragraph 1

<b>הוציאה ממסגר נפשי זה נח כו'.</b> זה רק ע"ד אסמכתא כי הכתוב אמר דוד בהיותו במערה כדכתיב שם מפורש. ובא לתרוצי בזה למה אמר לו ה' צא מן התבה כיון דיבשה הארץ והמים חלפו הלכו להם הלא מעצמו היה יכול לצאת. ולכן אמר כי בלי רשיון מאת ה' לא היה יכול לצאת כיון דהקב"ה אמר לו בא אל התבה וכל דבר שבמנין צריך מנין אחר להתירו וכמו שאמר הקב"ה אחר מתן תורה שובו לאהליכם. ורק אחר התפלה לה' צוהו הקב"ה צא מן התיבה ולכן אמר המדרש שהיה סגור בתיבה י"ב חדש. כי באמת באחד בתשרי חרבו המים וכבר היה יכול לצאת אך נשאר שמה י"ב חדש עד מרחשוון והיה סגור עוד חדש ימים והתפלל לה' ואז יצא:
<b>לתת הודיה לשמך.</b> בא לדרוש כי מ"ש בקרא להודות את שמך הוא כמו להודות לשמך וכמו בכ"מ כתיב בלמ"ד הודו לה'. יודו לה'. להודות לה'. כאשר מצינו לפעמים היחס את במקום ל' כמו ועשה את דמו כאשר עשה לדם הפר. ואם נמצא לפעמים השרש ידה בקשר מלת את שם מורה לרומם ולהדר את ה' אבל לתת תודה ושבח צ"ל בל' ביחס שאליו. ופה יתפרש להודות לתת תודה ולכן גם את ה' יתפרש כמו לה':
<b>יתכללון בי צדיקיא.</b> פי' כי נח אמר אשר הצדיקים בשמעם כי אתה ה' שמעת את תפלתי יחשבוני וישימו אותי לכתר על ראשם ומה שלא פי' כי הכתר יתנו לה' וכמ"ש בשוח"ט. כי הוא מפרש את הכתוב על דוד אשר ניצל מרדיפת שאול. ושם שייך להכתיר את ה' אשר עשה עמדו נס להנצל מיד רודפו. אבל המדרש דמפרש על הרשיון אשר נתן הקב"ה לנח לצאת מהתיבה. ולא מהנס אשר עשה הקב"ה לכן מפרש דהכתר הוא לצדיקים אשר הקב"ה שומע שועתם:
<b>שגמלת עלי ואמרת לי צא מן התיבה.</b> כי הפעל גמל איננו נופל רק על שלום שכר טוב וכמו שחשבו רבים. אבל גם על טובה הנעשה בחנם וכמו גמילות חסדים הגומל לחייבים טובות. וכן כאן הכוונה שגמלת עלי טובה וחסד להרשיני לצאת מן התיבה להמלט ממסגר ולהסיר ממני העמל והיגון אשר היה לי לכלכל את הב"ח אשר לא נתנה שנה לעיני:

Paragraph 2



Paragraph 3

<b>בפשע שפתים מוקש רע וגו'.</b> [כי מהכתוב משמע דגם הצדיק נלכד בצרה וימלט ממנה. ובאמת עפ"י המשפט והצדק טוב היה כי הצדיק לא יבוא בצרה כלל. לכן דרש על נח ובני דורו אשר המבול היה מוכרח לבוא למחות את הרשעים. ונח לא יכול להמלט ממנה מכל וכל כי לא ילכד בה אחרי כי גם מגורתו היתה בארץ. אבל הוא יצא ממנה]:

Paragraph 4

<b>אם רוח המושל וגו'.</b> מפרש את הכתוב אם רוח המושל תעלה עליך לבוא באיזה מקום. מקומך אל תנח עד אשר יתן לך רשות לצאת. כי הבא ברשות צריך לצאת ברשות. וזה שמסיים כי מרפא יניח חטאים גדולים כי המתרפה בזה יעיר עליו חמת המושל ויניח בנפשו חטאים גדולים. ומביא לראיה על זה כי כן נהג נח בנפשו:

Paragraph 5



Paragraph 6

<b>זמן היה לנח ליכנס לתיבה כו'</b> כי קצב לו זמן מתי יכנס כמ"ש כי לימים עוד שבעה וגו' ומוכרח היה ליכנס בזמן הזה בלא איחור וכן קצב לו זמן שאחר י"ב חדש יצא מן התיבה וצוה שלא ישהה עוד שם. ומפרש את הכתוב לכל זמן לכל אשר עבר וכבר נעשה בתבל היה זמן קצוב. ועת לכל חפץ תחת השמים. ולכל חפץ העומד להעשות בתבל יש עת קבועה כפי העתים אשר הוכנו מידי היוצר. ולכן אמר עת ללדת וגו' ולא אמר זמן ללדת כי למעשים האלה יש עתים על כל הימים אשר היה ואשר יהיה משא"כ במעשים אשר כבר עבר ולא יתחדשו עוד אמר זמן:

Paragraph 7



Paragraph 8

<b>רומש מלא פרט לכלאים.</b> גם באדם כתיב רומש מלא וצריך טעם למה לא דריש גם התם פרט לכלאים [ואולי משום דשם כתיב ולכל רומש על הארץ בענין מאכלם אשר יאכלו. וגבי נח כתיב בענין ופרו ורבו בארץ ועיין] ואע"ג דכלאים וסירוס ילפינן בפ' ד' מיתות לאיסור מן למינהו אבל יש חולקין שם על הדרש הזה:

Paragraph 9

<b>ששם הקריב אדם הראשון.</b> כי אדה"ר נברא משם כדאיתא בפי"ד ולכן ראה להתכפר במקום שנברא ודריש ויבן נח מזבח לה' כי התבונן על מקום המזבח איפה יבנהו:
<b>עולין מכבשן האש.</b> אין פירושו עולין על הריח דא"כ עולה מבעי ליה בל"י. אבל הכוונה במה שהם עצמם עלו מכבשן האש ולא נשרפו רק ריח האש נרגש. וכן יתפרש ריחו של א"א עולה מכבשן האש שהוא עצמו עלה וע"ע בחזית על הפסוק וריח אפך כתפוחים:
<b>בזכות דור דורשיו.</b> מפרש את הכתוב כי הוא על ימים יסדה ועל נהרות יכוננה וכפי הטבע גברו המים על הארץ. אך מזה ראיה והוכחה כי ה' בחכמה ובתבונה יסד את הארץ. ולא נוסדה מידי הטבע כאשר יחשבו התועים. אבל ברצון ה' נוסדה. וכל פעולה הנעשה ברצון ובחפץ הלא היא תעשה ע"י תכלית מה ותכלית הבריאה היא זה דור דורשיו המה הצדיקים אשר בארץ:

Paragraph 10

<b>אבל הצדיקים לבן ברשותן.</b> פי' הדברים. כי הרשעים תאותם אשר בלבם מושלת עליהם ולא יוכלו להכניע אותן עוד. משא"כ הצדיקים הוא להפך כי המה מושלים ביצרם. ומ"ש בהקב"ה ויאמר ה' אל לבו ג"כ הכוונה כי מדת הרחמים כובשת את מדת הדין או דהקב"ה גוזר גזירה והצדיק מבטלה. והנה פה דלג המדרש על הכתובים ברשעים ואתה אמרת בלבבך השמים אעלה ובשוח"ט מייתי ליה. וכן בצדיקים כתיב והשבות אל לבבך. אשר אנכי מצוך היום על לבבך:
<b>והנה היא מדברת על לבה.</b> וכבשה את לבה ולא צעקה בקול גדול כפי גודל צערה ויגונה. וגם דוד כבש את לבו ולא שלח ידו במשיח ה' ובטח בה' כי הוא יצילנו. אף כי פחד ומגור היה לו מפני חמת שאול פן יספה בידו:
<b>עלובה היא העיסה כו'.</b> פי' כיון שהנחתום בעצמו לא יוכל להסתיר רעת העיסה ומודה על רעתה זה הוא ראיה מוכרחת כי היא רעה מאד. וכן הקב"ה יוצר האדם מעיד כי יצר לב האדם רע מנעוריו. זה הוא הוכחה כי א"א להכחיש עוד ורעת היצר גלויה לעין. ובא בזה לתרץ את הכתוב האומר לא אוסיף לקלל עוד את האדמה בעבור האדם כי יצר לב האדם רע מנעוריו. מה זה טעם על לא אוסיף לקלל. ונהפוך הוא כיון שיצרו רע מנעוריו ראוי לו לפקוד על עונו תמיד שלא ירע עוד. לכן מפרש כי הכתוב בא בזה להקטין את חטאו בעבודת היוצר אשר נטיתו לרע הוא מצד טבעו ואף כי בידו להתגבר על טבעו אבל איננו ראוי למוסר אכזרי כיון שהוא רע בטבעו אין להאשימו כ"כ. והנה להבין ולדעת למה ידמה האחד את יצר הרע לעיסה והשני לשאור והשלישי לנטיעה עלינו לדבר מקודם ולבאר מהות היצר טוב ויצר הרע המורגלים בפינו. ודע כי יש בזה דעות שונות. יש אומרים כי שני מלאכים עומדים על האדם מחוצה לו. האחד מיעצו לטובה ומנהלו בארחות יושר והוא הנקרא יצר טוב. והשני מיעצו לרעה ומוליכהו בארחות עקלקלות והוא הנקרא יצר הרע ויש להם סעד מדברי רז"ל בפ"ק דב"ב דאמרו הוא שטן הוא יצר הרע הוא מלאך המות. והשטן הלא הוא מלאך נבדל מהאדם כדכתיב והשטן עומד על ימינו לשטנו. וכן מלאך המות ידוע בכמה מקומות בדברי רז"ל שהוא מלאך נבדל. ועוד ראיות רבות להם מפשטות דברי רז"ל. ולדעה זו נוטה הרמב"ן בפתיחתו לספר איוב שהם מלאכים באמת לא טבע מן הטבעים ולא כחות מהכחות אשר באדם. אבל לא כן הוא דעת הבוחרים בדרכי החכמה. כמו הרד"ק בפי' הכתוב בישעיה יצר סמוך והרמ"ע בפי' הכתוב ויבואו בני האלהים. והרב ז"ל במורה ח"ג בפרק כ"ב המה האריכו ליישב כל אמרות רז"ל בתבונתם. וכתבו כי יצר הרע הוא כח התאוני המטה את האדם לעושק ועול. ולמלא את תאות לבו. ויצר הטוב הוא כח השכל באדם המעורר בקרבו את האהבה לצדק וליושר ולמשול ברוחו. כי לא ינזר אחרי שרירות לבו הרע אמנם אחרי אשר אין דעה אשר אין מעורב בה גם דבר אמת אם מעט ואם הרבה. קרוב הדבר לאחוז בשתי הדעות ולומר כי העיקר הוא אשר הם שני כחות בקרב האדם. כח השכלי המוליך אותו בדרך טובים וכח החמרי המתעה אותו בדרך לא טוב ומשפילו עד לעפר. ויען כי לכל כח וכח אשר בארץ יש מלאך הממונה עליו מלמעלה ומשפיעו עליו מכחו וכמ"ש רז"ל אין לך עשב מלמטה שאין לו מזל מלמעלה כמו כן יש שני מלאכים האחד הממונה לעזור את האדם בשכלו והוא אך טוב יאציל עליו. והשני הממונה על כח הגופני לעורר בקרבו החמדה והוא ראשית הסבה לכל עון ולכל חטאת והוא היצר הרע. ובזה א"ש גם שלשה הדמיונות האלה אשר לפנינו במדרש. ר' חייא רבה מדמה את יצר הרע לעיסה מצד היותו נמשך מהחומר אשר הוא דומה לעיסה. וכמו שהעיסה מעורבת מחלקים שונים כן החומר מורכב מד יסודות אשר מזה תמשך לו הנטיה לדברים המגונים והנתעבים. ולא יעמוד על משמרת שכלו וכמ"ש המתודה. החומר יאוה כחש וכחד. כלו אוהב שוחד. וארבעה פנים לאחד. ואבא יוסי המדמהו לשאור שבעיסה הוא על כח המלאך המשפיע מכחו על החומר: נמשך האדם אל התאוות הנתעבות וכמו השאור אשר בא מחוצה לעיסה ומסבב בקרבה להתחמץ מן הרתיחות אשר יבוא בקרבה ורבנן מדמה אותו לנטיעה יאמרו לנו בזה כי גם בלי התערבות היסודות אשר בקרב החומר וגם בלי הכח המשפיע עליו מלמעלה הוא רע מצד שרשו וצמיחתו. כי בעון חולל ובחטא יחמתהו אמו:
<b>מאימתי יצה"ר נתון באדם.</b> לא ישאל על יצר הטוב כי הוא בא מן השכל ופשיטא שאינו בא באדם עד שיהיה בן דעת. אבל על יצה"ר שבא מן החומר שאלהו. וע"ע בביאור הרי"פ יתר דברי היפ"ת:

Paragraph 11

<b>א"ר אחא מי גרם להם שימרדו בי כו'.</b> לפי שטחיות המאמרים נראה דהסופרים ערבבו אותם והציבו בלא סדרים. וכך צ"ל. בראשונה המאמר של ר' יודן משום ר' שמואל מה סבורים בני אדם כו'. ואח"ז המאמר ד"א עוד כל ימי הארץ רב הונא בשם ר' אחא מה סבורים בני אדם כו' כי שניהם מענין אחד. ואח"ז המאמר א"ר אחא מי גרם להם שימרדו בי כו' ובאחרונה המאמר של אמר ר' יצחק מי גרם להם כו'. ויהיו כל המאמרים כסדרם לפי עניניהם [אבל נוכל לומר כי הוא דבר דבור על אפניו. כי לר"י בשם ר"ש התנאי בכתוב הוא עוד כל ימי הארץ. ופי' כל זמן שהשמים והארץ אז יקומו להם זרע וקציר קור וחום קיץ וחורף ויום ולילה אשר לא ישבותו. ומביא ע"ז את הכתוב להפר בריתי כמ"ש הרד"ל זצ"ל וזה נאמר לרעה וע"ז יכונו דברי ר"א האומר כי גם זרע וקציר קור וחום קיץ וחורף אינם טוב בהחלט אבל גם המה לגריעותא ומפרש את הכתובים כי את האדמה בעבור האדם לא אוסיף לקלל. אבל האדם לא ימלט מקללה קצת וזה שאמר זרע וקציר כי לא יהיה זרע וקציר כמו שהיה לפני המבול שהיו מוצלחין מאד בזריעתם. וכן קור וחום יבואו להם המחלה הבא מהם וכמו שמביא ע"ז חמי מה עביד לן דרא דמבולא. וכן דריש קיץ חורף לקללה קצת. ואולי דריש ג"כ לענין זה ויום ולילה כי בלילה יגבר החולי על האדם תחת אשר ביום תביא השמש מרפא לו ולפ"ז קאי ר' אחא בשיטת ר"י בשם ר"ש אמנם רב הונא מביא בשם ר"א דבר אחר אשר יחלוק בזה על ר"י בשם ר"ש ומפרש כי תנאי הכתוב הוא ויום ולילה. ודריש עוד כל ימי הארץ זרע וקציר וגו' ויום ולילה לא ישבותו. כי כל זמן אשר יום ולילה לא ישבותו. יקומו להם גם זרע וקציר קור וחום קיץ וחורף אבל כאשר יבוא הזמן אשר לא יהיה לא יום ולא לילה ומביא את הכתוב והיה יום אחד לא יום ולא לילה והיה לעת ערב יהיה אור וזה נאמר לטובה ולברכה. וע"ז לא יכונו דברי ר' אחא האמורים למעלה כי הכתוב מבטיח להם אשר יבוא זמן והברכה עוד תגבר עליהם ולא יכונו רק דברי ר' יצחק]:
<b>אויר יפה כמן הפסח וכו'.</b> זה נגד קור וחום קיץ וחורף האמורים בקרא ונגד זרע וקציר אמר אחת למ' שנה כו' ופי' כי הזרע היה להם לפני המבול בקל והקציר עוד יותר בקל כי גם ארזי לבנון נתלשין בקצירתן. ולא פחדו מאריות ונמרים כי נחשבו להם כנימה. ועל יום ולילה סובר כי לא שמשו המזלות בימי המבול ולא היה להם אז יום ולילה:

Paragraph 12

<b>זה שיכן בזכות הקרבנות.</b> ומפרש פרו ורבו לא למצוה כמו גבי אדם אך לברכה:
<b>ואימתי חזרה.</b> פי' הלא אנחנו רואים כי בני אדם רודים בכל חיה. ומשני כי זה נעשה בימי שלמה אשר הרבה חכמה ותחבולה בארץ לצודן ולהכניען. וממנו למדו אז כל בני אדם:
<b>דוד מלך ישראל מת כו'.</b> כי השבת לא נדחה מפני כבוד האדם וחשיבותו. רק בשביל האדם באשר הוא חי והכתוב אמר וחי בהם ולא שימות בהם. ואין הבדל בזה בין אדם חשוב לאדם שאינו חשוב:

Paragraph 13

<b>שלא הותר לבשר תאוה.</b> פי' לשחוט ולאכול בשר אם יתאוה לבשר. אבל בהמה שמתה מאליה או אם הקריב קרבן שלמים למ"ד שלמים הקריב ב"נ הותר הבשר גם לאדם:
<b>אך להביא את החונק עצמו.</b> כי ואך את דמכם לפשותיכם אדרוש יתפרש על המאבד עצמו לדעת. וזה כולל גם החונק את עצמו אשר דמו נשאר בקרבו. והאך בא למעט כשאול אשר ידע שוודאי ימות כי כבר נאמר לו מחר אתה ובניך עמי. אבל אחרים גם אם אויביו יקיפוהו וחרב חדה מונחת על צוארו אסור לו לטרוף את נפשו באפו ולא ימנע עצמו מן הרחמים. כי הקב"ה יציל בחסדו גם הלקוחים למות ומטים להרג:
<b>מיד כל חיה אדרשנו.</b> אלו ד' מלכיות שנקרא חיות כד"א וארבע חיון רברבן (דניאל ג) ושאר הדברי יפ"ת ע' בזה בביאור הרי"פ כי דברי שניהם שוים בזה:

Paragraph 14

<b>לכשיבוא אדם.</b> פי' ביום הדין הגדול והנורא כשיחיו המתים ודריש באדם דמו ישפך כאשר יבוא הזמן שבא אדם (וזה שם המין) למשפט אז דמו ישפך ויקבל ענשו. ואע"ג דדין ד' מיתות לא בטלו ומי שנתחייב הריגה יהרג ע"י לסטין או חיה טורפתו. מ"מ זה רק אם ברור הוא שהוא חייב מיתה. והעונש לעתיד הוא אם השופטים לא יוכלו להענישו בעונש מות:
<b>דרש בן עזאי כל שהוא מבטל מפריה ורביה כו'.</b> הלשון הזה משמע דדוקא המבטל בקום ועשה כגון השותה כוס של עקרין וכדומה. או העושה מעשה ער ואונן. אבל מי שמבטל בשב ואל תעשה לא נחשב לו לעון כ"כ. ולכן אמר המבטל ולא המתבטל או כמו שאמרו ביבמות כל מי שאינו עוסק בפו"ר. ומ"מ הקשה ראב"ע עליו ואמר נאים דברים היוצאים מפי עושיהן כו'. כיון דבקום ועשה הוא עון גמור לא נאה הוא לאיש כמוהו להתבטל גם בשב ואל תעשה. אבל בגמ' ר"א אומר כל שאינו עוסק כו' הוא החמיר עוד יותר מבן עזאי:

Paragraph 15

<b>אמר ר"ל ברית נחלקה לאוירות.</b> הובא הנה למדרש את הכתוב שרצו בארץ כאלו כתיב שירצו השי"ן בסגול והיו"ד בחירק ושרשו רצה מלשון רצון ופי' כי ה' ברך אותם כי ירצו ויחפצו בארץ אשר המה נולדו ונתגדלו ורבו בה:

Chapter 35



Paragraph 1

<b>לפי שעבר על הצווי.</b> משום דק"ל למה בא באמירה חדשה ואני הנני מקים וגו' ולא כלל יחד עם האמירה שאמר להם פרו ורבו. וסובר כר"י כי אף שצוהו ה' פרו ורבו היה נח דואג לעסוק בפריה ורביה כמ"ש רש"י ז"ל פן יבוא המבול שנית וימחה את זרעו. לכן בא באמירה חדשה כי לא יהיה עוד מבול לשחת הארץ. ונחשב לו לעון למה לא מלא את דבר ה' ולכן נוסר מדה כנגד מדה באותו אבר שחטא. ור"נ סובר כי הוא הוסיף על הצווי. ולא לבד שקיים פו"ר אבל נהג בתשמיש בקדושה וטהרה ולכן זכה שנתיחד הדבור עם נח ובניו יחד. וכמו דכתיב אל נח ואל בניו אתו אבל לא נוכל לפרש כי חטאו היה במה שצוהו צא מן התבה אתה ואשתך וגו' דמדריש בפל"ד שהותר לו התשמיש והוא יצא ובניו ואשתו ונשי בניו אתו וכמ"ש המפרשים. דהא שם לא למצוה אמר לו הקב"ה רק לרשות. והכתוב ויצא נח ובניו ואשתו וגו' כתיב לפני הקרבת קרבנות. ודילמא אחר הקרבת הקרבנות וה' צוה לו פרו ורבו אולי קיים אז את דברי ה'. וע"כ כמו שפירשנו כי דייק מאמירה זו החדשה כי גם אחר צווי ה' התמהמה לעשות את מצות ה':

Paragraph 2

<b>לדרת כתיב פרט לשני דורות כו'.</b> מדברי רש"י בחומש נראה דלא דריש מחסרון שני הווי"ן על שני דורות דוקא. אבל הדרש הוא מדכתיב לדרת חסר מגרע בזה וממעט דורות שונים אשר לא היו צריכים לאות הקשת. וכמשפט כל חסר הבא להקטין ולגרוע את הוראתו והמדרש אחז רק דרך משל שני דורות. דורו של חזקיהו ודורו של אנכה"ג שהם היו עמודי התורה. ולמדו תורה ברבים. כי על חזקיה נאמר בחלק דף צ"ד ע"ב שדבקו בימיו ולא מצאו תינוק ותינוקת שלא היו בקיאים בדיני טומאה וטהרה. ואנכה"ג ידוע הוא כי המה הרבו תורה בישראל. והמה פקדו והעמידו תלמידים הרבה (אבות פ"א) ולכן להם עמדה ברית התורה תחת הקשת כי יום ולילה לא ישבותו ולא יבוא עוד המבול לשחת את הארץ. וה"ה לכל הצדיקים אשר הרבו תורה ברבים ועשו משפט בארץ כי לא היו צריכים לאות הקשת. וצדקתם עמדה להם לאות ברית לקיים את התבל. [ואולי יתפרש ג"כ בריב"ל דשאל עליו רשב"י נראתה הקשת בימיו א"ל הן כו'. פירושו דשאל עליו אם בני דורו היו צריכים לאות הקשת. או אם הרבה תורה בארץ ולמד תורה ברבים אשר בברית התורה יכלו לבטוח ולא היו צריכים לאות הקשת. וכאשר אמר לו הן ובזה העיד על נפשו כי לא הרבה תורה בארץ ולא למד תורה ברבים לכן אמר לו לית הוא כדאי למיחמי סבר אפאי. והלשון נראה הקשת הוא רק בדרך מליצה והוראתו האם נרגשה הקשת. וזכות תורה דרבים לא היה להם]:
<b>ניעול ונישייליה.</b> אף כי נשמת האדם אחרי מותו תעלה למעלה מ"מ נראה מכמה מקומות בדברי רז"ל כי גדולי הצדיקים גם גופם ישאר בקדושה ובטהרה ויש לו אחיזה בנשמתו אשר תנוח בג"ע. ואף כי כבד הדבר להבין בדעת אנוש. אבל דברי רז"ל מכריעין וצדיק באמונתו יחיה:
<b>ואנא מקריב מגבי עד מלכא משיחא.</b> אין בזה דברי גאוה. כי לא להתפאר דברו. רק למשוך אליהם לבות בני ישראל כי ישמעו בקול תוכחתם. וילכו בדרכיהם דרך ה' אשר בחרו ללכת וכן מפרשים קצת בפ' הרואה. בן זומא ראה אוכלוסא ע"ג מעלה בהר הבית אמר ברוך שברא כל אלה לשמשני. כי כוונת דבריו היתה להרים קרן התורה. כי היא תכלית מין האדם למען ידבקו רבים בה:
<b>אין העולם יכול לעמוד כו'.</b> לאו בכל דור ודור קאמר אלא שימצאו בכלל צדיקי העולם שלשים לראות פני השכינה והכא מוכח בפ' לולב וערבה גבי מימרא דרבי ירמיה משום רשב"י ראיתי בני עלייה כו' ע"ש היטב [א"ה בסנהדרין צ"ז ע"ב איתא דמקבלי אפי שכינה בכל דרא. ובסוכה מ"ה הנוסחא משונה קצת וע"כ כוונת המחבר על דעיילי בלא בר] ובזה ניחא מה דאמרינן בפ' גיד הנשה ארבעים וחמשה צדיקים שהעולם מתקיים בהם כו' דהתם מיירי בסתם צדיקים. כי מדרגות מדרגות יש בין הצדיקים אבל צדיקים כאברהם המה מועטים והלואי שימצאו שלשים בכל העולם:

Paragraph 3

<b>קישותי דבר שהוא מוקש לי.</b> דריש קשתי מלשון היקש ודמיון וכדכתיב כמראה הקשת אשר יהיה בענן כן מראה וגו'. משום דק"ל כי זה לא נקרא קשת אחרי שאין בו יתר. והוא עגול רק לעינינו לא נראה בלתי החצי. וחציו השני הוא מתחת לאופק:
<b>זו הוא מדת הדין שלמעלה.</b> עיין ברש"י בחומש. ויש טעם לדרש זה כי כבר נאמר לפני זה אשר אני נותן ביני וביניכם ובין כל נפש חיה וגו'. והך קרא ל"ל:
<b>פרשת נדרים.</b> במו"ק פירש"י דקאי על פרשת ראשי המטות ולא על מסכת נדרים. ולפי מ"ש כאן גם פ' נסכים נראה דמיירי בדיני נדרים ונסכים:
<b>כבר כתיב ביום השמיני.</b> ל"ג כבר כי הקושיא איננו מיתורא דקרא רק משני כתובים הסותרים זה את זה. וכן הא דאמרינן והמתינו שם עוד ימים אחרים הוא ט"ס וצ"ל והמתינו שם יום אחד. ורק אגב שיטפא דלישנא דלעיל דאיתא שם ושהו שם עוד ימים אחרים כתוב ג"כ כאן ימים אחרים:
<b>ובסוף חזרו ונצטערו על הדבר.</b> מעיקרא ילפי ק"ו ומה משכן שאין קדושתו קדושת עולם וקרבן יחיד דוחה שבת דאיסור סקילה מקדש דקדושתו קדושת עולם וקרבן צבור ויוה"כ דענוש כרת מכ"ש שידחה וכמ"ש במו"ק ע"ש. ולא הבדילו בין צורך גבוה לצורך הדיוט ולכן הדליקו ג"כ נרות ואח"ז הצטערו ע"ז:
<b>עד שיהיו המתים.</b> פי' כי הברכה היתה מספקת להם להחיותם גם אם חיו עד קץ הימין:
<b>חפצך אלו אבנים טובות ומרגליות.</b> דתורה עדיפא מכל הון שבעולם כלומר שהעוסק בתורה לא יתאוה עוד לשום ממון שבעולם. ע"ד כי טוב סחרה מסחר כסף. ולפ"ז אין זה בכלל יקרה היא מפנינים דרישא דקרא:
<b>א"ל חפצי וחפציך לא ישוו בה כו'.</b> כי ארטבן שלח לר' חפץ יקר בחשבו כי כל אושר האדם הוא בעושר וחשב כי גם רבי שהיה עשיר מוקיר את הכסף והזהב וחושב כל אושר האדם הוא בכסף וזהב ובוודאי ישיב לו ג"כ דברים יקרים ואבני חפץ. אך רבי בשלוח לו מזוזה גלה לו דעתו כי הצלחת האדם ואשרו הוא בתורה ובחכמה. וארטבן לא הבין רמיזתו ושלח לו האם זה הוא חפץ יקר בעיניך אחרי אשר הוא שוה רק חד פולר. ואז ביאר לו רבי את דבריו כי אין אושר האדם הוא בכסף וזהב אך בחפצי שמים. בתורה ובחכמה:

Chapter 36



Paragraph 1

<b>והוא ישקיט מעולמו.</b> פי' אם הוא ישקיט את מדת הדין מעולמו. ולפי הגירסא ישקיט בעולמו פי' אם הוא יתן שקט ושלוה בעולמו ולא יפקוד על עון. ומי ירשיע עוד ויסתיר פניו מעולמו (כ"ה הגירסא ביפ"ת גם בשני מעולמו) ולא ישגיח על מעללי הרשעים ומי ישורנו מי ישגיח עוד בלעדו לפקוד לאיש כדרכיו. הלא אז המקרה לבד ישלוט בארץ ועל גוי ועל אדם יחד. פי' בין על הכלל ובין על הפרט תוסר השגחת ה' מהם. וימסרו בידי המקרה ומ"ש כדיין שמותחין כילה על פניו כו' פי' כי הסתרת פניו איננו מעולם וכדעת הכופרים בהשגחה. אבל הקב"ה ראה וידע את מעשיהם ואח"ז הסתיר פניו מהם:
<b>אמרו לו דייך מאיר.</b> פי' כי זה אי אפשר לפרש בדברי אליהוא שבא להסיר השגחת ה' מן הארץ וכמו עבים סתר לו. אבל כוונת דברי אליהוא הוא בענין שכר ועונש. ותחת שאיוב בא ליחס עול במעשה ה'. ענהו אליהוא. כי מלך אשר במשפט לא יעות משפט. ואם הוא ישקיט ויתן שלוה לאדם. אין לבן תמותה להרשיע ולומר כי הוא מצדיק רשע. כי הכל שלו והוא עושה כחכמתו אשר קצרה דעת אנוש להבינה ומביא ראיה מדור המבול אשר נתן להם שלוה מראש לא נמצא מי שמיחה בידו. וכאשר הסתיר פניו מהם מי הוא אשר ישורנו. לאמר לו כי מעשיך לא כשורה המה. והכל נמשך אל הכתובים שלפני זה האמור למלך בליעל וגו' כי מעשה ידיו כלם. וכן בשאר הכתובים ההולכים וסובבים שם לענין זה:
<b>בערביא צוחין לינוקה עוילה.</b> ובא בזה לאפוקי כי לא תפרש על עגלים וולדי הפרה אלא בתינוקות מיירי:
<b>יחד שממנו הושתת העולם.</b> ופי' ועל גוי ועל אדם יחד. כי לפני הקב"ה אין הבדל וכמו שהיה יכול להעמיד את התבל מגוי ומעם רב כן יכול להקים את התבל מאדם אחד. וזה מנח:

Paragraph 2

<b>הריעו אנשי דור המבול במעשיהם הרעים כו'.</b> [מלשון המדרש נראה כי מפרש את הפעל ירוע שעומד במקום שנים. והאחד הוא מהוראת שבר ורציצה והשני מהוראת רעה ומשחית. ומפרש את הכתוב ירוע כבירים הקב"ה ישבר וירוצץ כבירים יען כי ירועו לא חקר כי הרבו להרע עד אין חקר וזה שהאריך המדרש בלשונו הריע (כצ"ל) ושבר את אנשי דור המבול ע"י מעשיהם הרעים יען כי אין חקר במעשיהם הרעים]:
<b>אפעל וגו' כל פעולות ומחשבות כו'.</b> אע"ג דבקרא לא נזכר מחשבות מ"מ כיון דכתיב אפעל בעתיד יתפרש ע"כ מה שאחשוב לפעול ונכלל ג"כ המחשבה. ולכן לא אמר בקרא פעלתי בעבר ודורש את הכתוב על דור המבול מפני שאז נראה נקמת ה' היותר גדולה בכל ספורי התורה:
<b>אבל נח נכנס בשלום כו'.</b> ר"ל אף שנקמתי אז היתה כלה ונחרצה ואין מפריע לנקמתי מ"מ כאשר חפצתי להציל את נח ובניו לא נגע בהן רע לא בכניסתם אל התיבה מן הגבורים כדלעיל פ' ל"א ולא ביציאתם מהצנה והחיות כדלעיל פ"ל ופל"ב ואע"ג דהצלת נח לא נרמזה פה בקרא מ"מ כיון דעיקר הכתובים שם מדברים גם מהצלה. כי אין מושיע ומציל מבלעדי ה' לכן מבקש לרמז פה גם את הניצולים ביד ה':

Paragraph 3

<b>למה ויטע כרם כו'.</b> אין ספק כי הוא נטע גם שאר עצי פרי. אלא משום שנטע תחלה כרם אשר יש בו גם דבר מגונה ואע"ג שהיין משמח אלהים ואנשים מ"מ מביא לפעמים גם שכרות. ולא כן בשאר עצי פרי אשר אין בהם דבר מגונה כלל לכן דריש ויחל ג"כ בלשון גנאי שנתחלל וע' בתנחומא הדרש באופן אחר:
<b>ג' הם שהיו להוטים אחר האדמה.</b> עמ"ש לעיל פכ"ב בזה:
<b>שעשה פנים לאדמה.</b> כי בימי המבול נמוחו גם שלשה טפחים מן האדמה כדלעיל פל"א והיתה האדמה תלמים תלמים בערבוביא והוא שוה פניה ועשה התלמים בסדר נכון:
<b>בורגר לשם בורגריותיה כצ"ל.</b> ופי' לכן נקרא איש האדמה משום שתיקן את האדמה ושוה את פניה כדלעיל:
<b>חביב משה מנה כו'.</b> אין פירושו דנח ירד מגדולתו במה שנקרא בסופו איש האדמה משא"כ במשה הוא להיפך וכ"נ מהתנחומא דא"כ סרה החביבות מנח כיון שנתקלקל ולא שייך הלשון חביב משה מנח. כי משה לבד היה חביב ולא נח. אבל פירושו אף כי גם גבי נח כתיב איש צדיק את האלהים התהלך נח מ"מ לא סר חומר האדמה ממנו. וכאשר הוכיח סופו על תחלתו שהיה איש האדמה. אבל משה נזדכך כמלאך אלהים. ושמו הנקרא איש אלהים לא נתחלף עוד כי זך וטהור היה מכל חלקי החומר:
<b>שותפי עמך.</b> כלומר שותפותי עמך. כי ביין יש שותפות גם לשדים המדיחים את השוגה בו מאורח ישר ומשחיתים את הגוף והנשמה לאלה הרודפים אחריו. וכ"ה בתנחומא א"ל השטן בוא ונשתתף שנינו בכרם זה וע"ש עוד דברים נחמדים. וכל אלה נאמר רק להזהיר את האדם להתרחק מן היין אשר הוא שותפו של השטן והשד להרע ולהשחית:

Paragraph 4

<b>בו ביום נטע כו'.</b> דריש מדכתיב ויטע כרם וישת מן היין וישכר ויתגל וגו' כי הפעולות היו תכופות זו אחר זו וכן דרך המדרש לדרוש בכ"מ ובא ללמד לנו כי קרוב הוא האסון למקרבים אל היין. ומאד מאד יזהר האדם ממנו. וכדאמרינן ג"כ לנזירא סחור סחור לכרמא לא תקרב:
<b>ויגל אין כתיב כאן.</b> פי' היו"ד בחירק וכמו יגל יבול ביתו. ואז היה במשמע כי הפעולה סובבת עליו לבד. ומדכתיב ויתגל בתוך אהלה בהתפעל דורש כי הפעולה סובבת על כל אהלה וזה עליו ועל הדורות אשר יצאו ממנו:
<b>עשרת השבטים לא גלו אלא בשביל יין כו'.</b> ואע"ג דבקרא כתיב ג"כ וסרוחים על ערסותם ודריש בויק"ר פ"ה ובפ' במה אשה על הזנות. אמנם היין אשר לקח את לבם גרם להם להטמא גם בזנות. וכן כל המאמרים המובאים פה כי היין גרם להם הגלות אין זה סותר לכמה מאמרי רז"ל האומרים כי בשביל חטאים אחרים גלו. כמו בברכות פ' אין עומדין כל אדם שאין בו דעת לסוף גולה שנאמר לכן גלה עמי מבלי דעת. ובפ' כל כתבי מדריש מכתוב זה שגלו בשביל שבטלו בה ק"ש שחרית וערבית. וכן בסוטה פ"ט כל השותה בד' מיני זמר כו'. כי מ"מ ראשית הסבה היה היין אשר התעה את לבבם לסור מדעתם ולתעות בכל רע:
<b>הכישו ארי.</b> ע' לעיל פ"ל. ואולי הכוונה על תגבורת התאוה כארי וכדאיתא בתנחומא שהשטן שחט ארי על הכרם שעל ידו מתגבר כארי וע"י התאוה הבוערה נתפזר זרעו:

Paragraph 5

<b>ואגיד להון.</b> מלשון אגודה וקשר כי אגד וקשר אותם בדברים לנצחם. ודריש ויגד מלשון אגד כי לשון הגדה נופל רק על ספור דבר חדש ונכבד ולא על דבר נבזה וחרפה כמו זה:
<b>מה טעם עבד יוצא בשן ועין.</b> כיון דאין כאן אלא חסרון אבר אחד למה מפסיד את העבד כלו. הלא החובל בחבירו או בעבד עברי אינו משלם לו רק חסרון האבר הנחבל ולמה יהא יפה כח עבד כנעני מכל איש. ומשני כי עונשו להיות עבד הוא בשביל שחטא וקלקל באברים. וזה בעין דכתיב וירא ובשן דכתיב ויגד ולכן כיון שנלקה באבריו וזה בשן ועין נמחל לו עונו ויוצא בהם לחירות. ואע"ג דעבד יוצא לחירות בכל כ"ד אברים שנלקה כדאיתא בפ"ק דקדושין. אבל עיקר חירותו הוא בשן ועין המפורש בתורה ושאר אברים נלמד מדרשא בשביל היקש ודמיון שיש ביניהם לשן ועין [ובביאור הרי"פ מביא קצת מזה בשם נזה"ק. ולא ידעתי למה עזב את היפ"ת הקודם. ואשר לקט ממנו הרבה':

Paragraph 6

<b>לפיכך זכה שם לטלית.</b> מפשט דברי המדרש כי הטלית הוא מה שמפרש אח"כ כפיתו בסרבלהון ולכן לא אמר שם בלשון ד"א כי הכל דבור אחד הוא וכן מפרש אח"ז שכר יפת מהמקרא ביום ההוא אתן לגוג וגו'. וגדול שכר שם משכר יפת. כי שם לוקח שכרו בחיים ויפת רק לאחר מיתה אבל בתנחומא איתא. מה פרע הקב"ה לשם. פרע לו שכרו מצות תכלת פתילין בטליתו שהיה מכסה בה (כן גרס היפ"ת בתנחומא) ומזה משמע כי גם בב"ר הפירוש לטלית לטלית זה טלית של מצוה וכמ"ש רש"י בחומש וכמו שביאר דבריו היטב הרא"ם ע"ש בדבריו:

Paragraph 7

<b>נתפרק יינו מעליו.</b> והפגת היין נקרא יקיצה [וכאלו כתיב בקרא ויקץ מנח יינו כי הרבה פעמים מצינו בתנ"ך אשר האותיות בכל"ם נצבו שלא במקומם וכמו שמפרשי ולקח מדם הפר דם מהפר. וכן בדמעות שליש יתפרש דמעות בשליש ועוד רבים וכ"נ גם הדרש הזה מהמדרש]:
<b>בנו הקטן בנו הפסול.</b> י"מ דדריש משום דיפת היה קטן ממנו וכמ"ש רש"י בע"ז דף ט' ע"א ולמה קורא לחם הקטן ע"כ הוראתו הפסול. אמנם לדעתנו חם הוא באמת קטן מיפת וכמו שנבאר לקמן בפל"ז. ולפ"ז הוכחת המדרש הוא משום דמיותר הוא. ולמה תארהו בשם קטן הלא ידעינן מי הוא חם. אם לא להודיעו פסולו. כי כבר הכיר נח את פסולו באשר שימש בתיבה כדלקמן:
<b>ואין קללה הוה במקום ברכה.</b> הנה מצינו כמה פעמים כי המתברך אם ירשע יקולל אח"ז וכאשר מצינו בישראל שכמה פעמים נתברכו. ובכ"ז כאשר פשעו ומרדו נתקללו. אבל פה הפירוש כיון שהקב"ה ברך לחם בכלל בני נח. לא נכון הוא כי נח יקלל אותו:
<b>כנען ראה והגיד לחם.</b> כתב הר"ן כי במה דכתיב וירא חם אבי כנען נרמז שכנען היה שותף עם אביו בעבירה זו:
<b>כעור ומפוחם.</b> אע"ג ששחרותם באה להם ממקום מולדתם ומושבם. שיושבים בצד הדרומי מקום שהחמה יוקדת שם. והשמש שזפתם הפך מיושבי באקלימים הממוצעים שיושביהם המה יפים. מ"מ נח קללו שבניו יהיו נדחים באקלים הזה מקום שיושביו הם שחורים [א"ה כן חשבו לפנים. ועתה נודע לנו כי לא האקלים הוא הגורם. אך זה הוא גורל משפחת הכושים מאז. וגם אם יגורו באקלימים הממוצעים לא ימירו את עורם דור אחר דור]:
<b>לפיכך יצא הם מפוחם.</b> קרוב לומר כי כנען נולד מהתשמיש ששמש אביו חם בתיבה. ולכן קללו נח לכנען הנולד בפסול כאשר שנה אביו חם לחטוא. לשמש בתיבה ולנהוג קלון באביו נח:

Paragraph 8

<b>אף מיפת עמדו באהלי שם.</b> פי' כי רבים מבני יפת התיהדו ונספחו על בני שם לכן שייך גם על יפת לאמר ברוך אלהי שם ודייק מדכתיב ויהי כנען עבד למו בל"ר ולא כתיב עבד לו בל"י ע"כ קאי על שניהם על שם ויפת:
<b>מכאן לתרגום מה"ת.</b> עי' בביאור הרי"פ דברים רבים בזה הסימן בשם היפ"ת:

Chapter 37



Paragraph 1

<b>כתיב אחד אומר ודודנים כו'.</b> גם ריפת נקרא בד"ה דיפת. וחמדן בבני אליפז נקרא בד"ה חמרן. וברש"י על ד"ה יש דרשות על זה ובלי ספק מצא כן באיזה מדרש ע"ש וע"ע בזה בביאור הרי"פ בשם היפ"ת:

Paragraph 2

<b>צד את הבריות בפיהם.</b> בספרים אחרים הגירסא בפיו ופי' שמטען בדבריו. וכ"ה הנכון כי בעשו כתיב כי ציד בפיו:

Paragraph 3

<b>חמשה הוא לטובה וחמשה הוא לרעה.</b> במגילה דף י"א נראה כי הלשון הוא מורה על המשך זמן בלי השתנות. וזה שאמר חמשה שכתב בהם הוא האריכו כל ימים במעלליהם הטובים. וה' דכתיב בהם הוא האריכו כל ימיהם ברעתם ולא השתנו. ויען כי יש חמש סבות המעירות את האדם לשוב מדרכו הרעה. וחמש סבות המתעות את האדם מדרך הטוב. וכאשר נבאר לכן אמר כי באלה החמשה אף שהיתה לכל אחד סבה אחת להשיבם מדרכם הרעה. בכ"ז עמדו ברעתם. ובאלה החמשה אף שהיתה סבה אחת לכל אחד להתעותם מדרך הטובה. בכ"ז נשארו בצדקותם ושמרו ארחות יושר. ואלה הנה החמש סבות המישרות את האדם מדרך רעה לדרך טובה. הא' הדעת והשכל. כי בפחזותו נתעה בשוא. והשכל והדעת הטיבו את דרכו. ולזה אמר כי נמרוד אף שהיה יודע את רבונו וכמו שדרשו רז"ל את הוראת לפני ה'. בכ"ז לא הועילה לו הדעת ונשאר ברעתו כל הימים. הב' הוא הזקנה וחולשת הגוף. כי יראה את אחריתו מקרוב וישוב. וע"ז מביא את הוא עשו אבי אדום אף כי אז כבר שיבה זרקה בו עד כי היה אבי אדום בכ"ז הוא לא ידע ונשאר ברעתו. הג' אם צדיקים יוכיחוהו. ישוב ע"י תוכחתם לדרך הטובה וע"ז מביא את דתן ואבירם אף כי משה בא לאהליהם להוכיחם ולפייסם. בכ"ז נתנו כתף סוררת לדבריו ונצבו במחלקותם כמו שהיו מעולם. הד' בבוא על האדם צרה וצוקה יכנע לבבו וישוב אל ה'. וע"ז מביא את אחז אף כי היה בצרה גדולה וכדכתיב בישעיה וינע לבבו ולבב עמו וגו' בכ"ז לא סר מדרכו הרעה. וזה שדייק ובעת הצר לו ויוסף למעול בה' הוא המלך אחז (דברי הימים ב כ״ח:כ״ב). והה' הוא כשיעלה האדם לגדולה אז תיקר נפשו בעיניו ויבוש להמנות עם רעים וחטאים. וע"ז מביא כי אחשורוש אף כי מאחר אורוות סוסים עלה למלוכה וכאשר יסופר ממנו בקורות ימי עולם ורז"ל יאמרו עליו כי היה אהרורייה דנבוכדנצר. בכ"ז עמד ברעתו כל הימים. ולא שב לדרך טובים. והנה יש ג"כ כנגד זה חמש סבות אלה המתעות את האדם מדרך טובים לדרך רע. הא' כי השכל יתעהו. וכמו שמצינו באלישע בן אבויה כי מרוב עיונו קצץ בנטיעות ועליו נאמר דבש מצאת אכול דייך כדאיתא בפ"ב בחגיגה וע"ז אמר כי אברהם אף שהרבה לחקור בכל חכמה ומדע וכדאמרי' בב"ב איצטגנינוס גדולה היתה בלבו שכל מלכי מזרח ומערב משכימים לפתחו. ובכ"ז תמים היה עם ה' אלהיו כי דעתו ושכלו היו נאמנים ולא נתעה אחרי מחזות שוא ומדוחים. ושמר בריתו את ה' עד יומו האחרון. הב' אם תבוא עליו הזקנה אז תחלש דעתו וכחותיו ירפו. וילך תועה במזמותיו וכאשר מצינו ביוחנן כה"ג שנתחמץ באחריתו וע"ע לקמן בפס"ב. וכנגד זה מביא את משה ואהרן. אף כי כבר היו בני שמונים ובאו בגבורות בכ"ז עוד התגברו ועשו חיילים בתורה ובאמונה. הג' אם יאבד את מורהו המוליכו בדרך טובים וכאשר אמרו רז"ל על שלמה כל זמן שרבו שמעי בן גרא היה קיים לא נשא את בת פרעה. וע"ז מביא את עזרא אף כי רבו ברוך בן נריה מת כדאמרינן בסוף פ"ק דמגילה בכ"ז נשאר בצדקתו בארץ ישראל כמו בבבל. הד' בבוא על האדם צרה ומצוקה ויתקצף ויקלל. וכמו שמצינו באיוב כי מרוב צרותיו לא נשא גם את פני ה'. וכנגד זה הוא מביא את יחזקיהו אף כי בא במצור ובמצוק מסנחריב ויהי בצרה גדולה. בכ"ז בטח בה' ובישועתו. הה' אם יעלה לגדולה אז ירום לבבו וישכח את ה' אלהיו. וכנגד זה מביא את דוד ודוד הוא הקטן שתמיד הקטין את עצמו ויהי עניו בין בהיותו הדיוט ובין בהיותו מלך. ור"ב בשם ר"ח מוסיף אף אית לן חד הוא טבא מן כולהון הוא ה' אלהינו אף כי יחטאו לפניו ויכעיסוהו בתועבות בכ"ז מדת רחמיו שמורה לעולם ועולם חסד יבנה ובזה מתורץ היטב למה לא מנה עוד כמה פעמים הוא הנמצאים לרעה או לטובה. כי לא מנה רק אלה אשר בהם תמצאינה חמש הסבות לתשובה. וחמש הסבות להתעות מדרך טובים. וע"ע מ"ש בזה במגילת אסתר והגירסא אשר שם היא היותר נכונה:

Paragraph 4

<b>שנער זו בבל.</b> ומפרש את הכתוב ותהי ראשית ממלכתו בבל. ומלכותו היתה וארך ואכד וכלנה אשר הן בארץ בבל הנקראת שנער:
<b>בתשניק.</b> זו חולי הבפיה שהחולה מניע ומנער כל אבריו בחליו. כי התרגום של וינער הוא שינוק. ומ"ש בלא נר ובלא מרחץ כי הנר והמרחץ קשים לחולי זה:
<b>מן העצה ההיא יצא אשור.</b> ופי' מן הארץ מהסכמת אנשי הארץ או שדרש מן הארץ מלשון רצון וכמ"ש לעיל פ"ד למה נקרא שמה ארץ שרצתה לרצון קונה. וזה מן הארץ ממרוצתם רצונם ועצתם ופי' כי כל הארצות הלכו בעצת נמרוד אשר המריד את העולם להקב"ה כדלעיל ואשור יצא מהם:
<b>אתמול אפרוח עכשיו ביצה.</b> פי' כי תלך לאחור ולא לפנים כי מן הביצה יצא האפרוח ואתה שנית את דרכך להעשות מן אפרוח ביצה:
<b>אם רסן היא העיר הגדולה כו'.</b> והא דלא מסתפק פן כלח היא העיר הגדולה הלא היא סמוכה בקרא להיא העיר הגדולה. י"ל כיון דכלח נמנה באחרונה ע"כ קטנה היא [וע' ביומא דף י' ע"א בתוד"ה אין]:

Paragraph 5



Paragraph 6



Paragraph 7

<b>הוי יפת הוא הגדול.</b> ע' בביאור הרי"פ בשם היפ"ת. ולפ"ז כשהיה נח בן תק"א שנה נולד לו יפת. ואחר תק"ב שנה נולד לו שם ובאחרונה נולד לו חם. כי חם הוא הצעיר. וכ"ה דעת הרמב"ן ומה שמנה לשם תחלה היינו משום חשיבותו כדלעיל פכ"ו וע"ש מ"ש למה הקדים חם ליפת:
<b>מוציאין שמן לשם המאורע.</b> ומה שקרא למך לבנו תובל קין איננו על שם זקנו אך מפני שתבל עבירתו של קין כדלעיל פכ"ג. והנה טעם מחלקותם הוא בזה. לר"י עדיף לקרוא לשם האבות. ולכן אם היה להם רוה"ק או אם היה להם מאורע בשעת לידה. אם לא הכירו את יחוסיהם בחרו יותר לקרוא בשם אביהם. ולרשב"ג על שם המאורע עדיף. והאחרונים אשר יקראו בשם אבותיהם הוא מטעם שאין בהם רוה"ק ולא ידעו את המאורע לנולד. אבל אם היה להם רוה"ק. אף כי לא יכירו את יחוסיהם מ"מ היו קוראים על שם המאורע:
<b>נביא גדול היה עבר כו'.</b> כלומר נביא ממש כי רוח ה' דבר בו ולא תימא שניבא ולא ידע מה ניבא. והנה בס"ע מוכיח כי ענין הפלגה היה בסוף ימי פלג. וכנראה מסדר הכתובים שהיתה גם אחרי אשר אחיו הצעיר יקטן הוליד בנים. ולפ"ז מה שקרא אותו בלידתו פלג ע"כ היה בנבואה. וזה א"א לומר כי בסוף ימיו נקרא בשם פלג. דאין דרך לקרוא לאיש הקרוב למות בשם. ונקרא בשם רק על שם המאורע אשר בלידתו או בחצי ימיו. ומה שלא הוכיח משם יקטן שהיה מקטין את עצמו דהיה נביא וידע את דרכי בנו מראש. דדלמא באמצע ימיו כאשר ראה אביו את ענותנותו אז קרא אותו בשם יקטן. ומפלג אשר ההפלגה היתה בסוף ימיו. וקרא אותו בשם פלג לפני זה שפיר מוכח:

Paragraph 8

<b>מקום הוא ששמו חצר מות.</b> ונקרא בשם הזה על שם מקומו ומ"ש שהם אוכלים כרישים כו' הוא מתוך עניים לא היו להם מה לאכול וכסו את בשרם בעשבים או בעלי אילנות ומרוב עניים היו מצפים למיתה בכל יום. ושמעתי שיש אנשים המתבודדים במושכלות ולא יעבדו את האדמה ויאכלו וילבשו מאשר ימצאו מוכנים על פני השדה. ואולי גם האנשים האלה היו מהם. ולא היו להם בטחון בזה העולם ולכן צפו למיתה בכל יום [ואולי כוונתו על הטראגלאדיטען]:

Chapter 38



Paragraph 1

<b>בדואג ואחיתופל.</b> כי לעיל כתיב יגורו עלי עזים וגו' וזה היה דואג ואחיתופל שהיו אויבי נפש דוד ומעיזים כנגדו כי אמרו לו דוד הבא על אשת איש מיתתו במה וכדאיתא בחלק ואע"ג דדואג ואחיתופל לא חצו ימיהם ומתו בני ל"ג או ל"ד שנה כדאיתא בחלק. ושמא מפני טובת דוד שלא ישיאו עוד עליו עצות רעות לא שמע ה' בקול תפלת דוד דבקש אל תהרגם והמיתם בחצי ימיהם:
<b>ולנו מה יעשה מגיננו ה'.</b> זה ע"ד דאיתא בפל"ב אני כאשר עשו כן עשיתי כו' ע"ש. ופי' אף כי גם בנו היו חטא ועון אך ה' מגננו בחסדו ישא את עונותינו. ולא יפקדם עלינו וע"ע מ"ש שם בענין זה:
<b>בדור הפלגה.</b> ובא פה אל תהרגם עתיד במקום עבר ופי' כי כאשר עשית בדור הפלגה אשר נלכדו בדבר שפתימו ובחטאת פימו בגאונם כן ילכדו אלו בחטאת פיהם ובגאונם. ואומר ולנו מה יעשה פי' אף כי גם בישראל היו חטאת שפתים וגאוה וגאון אבל להם ישא ה' עונם ויהיה למגן למו:
<b>דבר שפתימו ויהי כל הארץ וגו'.</b> ודורש את הכתוב חטאת פימו יצאה להם בשביל כי דבר שפתימו הי' אחדים וכמו דכתיב בקרא ויהי כל הארץ שפה אחת ודברים אחדים:

Paragraph 2

<b>דור המבול ודור הפלגה כו'.</b> עי' בזה בביאור הרי"פ אשר כתב בשם היפ"ת:

Paragraph 3



Paragraph 4

<b>לא ידעו ולא יבינו.</b> זה המקרא הובא כאן רק ע"ד המליצה איך לא ידעו ולא הבינו לקחת מוסר מהדורות אשר היו לפניהם כדמפרש ואזיל אבל לא לדרוש את גוף הכתוב על דור הפלגה:

Paragraph 5

<b>רפינו את בבל וגו'.</b> גם הכתוב הזה הובא פה ע"ד מליצה. כי מהראוי היה להרפא ולקחת מוסר מדור אנוש ולא הועיל ואח"ז מדור המבול ובכל זאת נרפא לכן עזבוה שהפיץ ה' את יושביה:

Paragraph 6

<b>מעשה דור הפלגה</b> לא נתפרש ר' יוחנן אמר ודברים אחדים שאמרו דברים חדים וכו' כצ"ל. ומחלקותם הוא כי דברים אחדים בקרא מיותר הוא לכן דריש ר"א כי הפירוש מן ודברים אחדים הוא כמו דבורים אחודים שמעשה דור הפלגה הוא נעלם וסגור. כי אחד בל"א הוא סגר. ור"י דורש שאמרו דברים חדים. אמנם בירושלמי מגילה פ"א הלכה ט' פליגי ר"א ור"י חד אמר שהיו מדברים בשבעים לשון ומפרש ודברים אחדים כי כל השבעים לשון היו בפיהם כשפה אחת. וחד אמר שהיו מדברים בלשון יחידו של עולם בלשון הקודש. וא"כ אין יתור כלל בקרא ומה ראו פה במדרש להוציא מן הכתוב הדרשות האלה:
<b>אברהם פרדה עקרה כו'.</b> ובזה נתנו תפלה באלהים כי לא הועילה לו צדקתו לתת לו שארית או כי אין ביד ה' לשנות הטבע. ומה בצע כי יתם דרכיו. והנה אברהם היה בדור הפלגה בן מ"ח שנה וכן איתא בס"ע ואע"ג דבדורותם הולידו לבן מאה ומאתים מ"מ קראו אותו פרדה עקרה לפי שהיה טומטום כדאיתא בפרק הבא על יבמתו וכן משמע לקמן בפל"ט ואולי הכוונה פרידה עקרה. כי לעגו לאברהם אשר לא יועיל מאומה בשכלו ובתוכחתו. ולא יוליד בהקישיו ובהקדמותיו. כי אין שומע לו ואין איש המאמין באמונתו:
<b>לבור לו את העליונים כו'.</b> לא נוכל לפרש כפשוטו שחפצו לעלות שמימה לדור שמה ולעשות מלחמה עם היוצר. כי סכלות כזה לא נתנה להאמר גם על סכלים ופתאים היותר גדולים. אבל המה סלקו השגחת ה' מגלגל הירח ולמטה. וחשבו שהנהגת העולם השפל מסורה למערכות השמים. וזה שאמרו לא כל הימנו שיבור לו את העליונים כו' פי' כי לא נכון הוא מה שבחר ה' להשגיח על העליונים לבד. ולכן המה נצחיים ואותנו נתן בתחתונים הארציים ומסורים אנחנו בידי העליונים ולכן אנו מתים. אבל ראוי היה כי גם אנחנו נהיה בעלי חומר נקי כעליונים ונצחיים כמותם. וזה כעין התלונה הנזכרת בפ"ב העליונים חיים והתחתונים מתים ע"ש. ולכן פרקו את עול השעבוד מהסבה הראשונה. ולפרסם דעתם בנו מגדל וראשו בשמים ועבודת כוכבים בראשו וחרב בידו שיראה כעושה מלחמה עם הסבה הראשונה להורות שמאנים בעבודתו ומורדים בו כי טובתם בל עליו:
<b>ודברים אחודים.</b> פי' שהכל מסכימים לדעה אחת:
<b>רבנן אמרי שפה אחת.</b> פי' כי דברים אחדים הכוונה שהיו כולם רשעים ופה אחד היה להם להרשיע. ולכן הפיצם ה'. כדי שלא יהיו כולם במקום אחד. ופן ימצא ביניהם צדיק אחד או שנים לא יאבדו עם כל הקהל. וזה שהביא המשל מבעל המרתף להשוות גם דור המבול עם דור הפלגה שהיו כולם חומץ. אמר הלא כן יהיו כל הדורות ולכל הפחות יהיה הרוב מהם רשעים. ולמה יספו הצדיקים המעטים אשר ימצאו ביניהם יחד עם כל הקהל:
<b>ואלו של דור הפלגה נשתיירה כו'.</b> קושיא הוא למה נשתיירה מהם פליטה ומשני בשביל שהיו אוהבים זה את זה שנאמר ויהי כל הארץ שפה אחת שהיה שלום ואחדות ביניהם. ודברים אחדים שהיה לשונם אחת. ולפ"ז ליכא יתורא בקרא אך קשה הא בריש הסימן דורש ר"א את הייתור בקרא:
<b>עובדים עבודת כוכבים ושלום ביניהם כו'.</b> ע' בבעל העקדה שער ד' שמתרץ איך יכפר השלום על חטאת עבודת כוכבים:
<b>דברים חדים אמרו אחת לאלף כו'.</b> פי' כי חטאם היה במה שאמרו אשר המבול בא מדרך הטבע:

Paragraph 7

<b>בכל מקום שאתה מוצא נחת רוח השטן מקטרג.</b> ולכך כתיב בקרא וימצאו בקעה וגו' וישבו שם כי ישבו בנחת ובשלוה. ולכן רקד השטן ביניהם וע"ע בתנחומא פ' וישב יעקב. ור"ל דריש וישבו שם לאכול ולשתות. וכן דרשו במ"ר פ"ט וישבו על אכילה ושתיה:

Paragraph 8

<b>מגדל בנו כו'.</b> ע' בביאור הרי"פ בשם היפ"ת:
<b>שלישו נשרף כו'.</b> הנה השליש שנשאר קיים הוא כדי שישאר אות לבני מרי. ומה שלא שקע או שלא שרף שני השלישים ובחר לשרוף אחד ולהשקיע שליש השני הוא להראות כי משפטי ה' שונים המה. ואם שני השלישים נשרפו או נשקעו היו אומרים כי רק במקרה נעשה:

Paragraph 9

<b>ואין עתה אלא תשובה.</b> עמ"ש לעיל בפכ"א:

Paragraph 10

<b>שנכנסו כל הארצות בראשי ההרים.</b> כדי להביט מרחוק איש לארצו. וע"ע ברמב"ן על הכתוב בנסעם מקדם מ"ש על רש"י ז"ל:
<b>מהיכן עמדו מאברהם.</b> כיון דכתיב כי ביצחק יקרא לך זרע מה צורך לו לישמעאל ובני קטורה. ומוכיח מזה כי ישמעאל ובני קטורה מלאו את השלשים משפחות אשר גועו בדור הפלגה:

Paragraph 11



Paragraph 12



Paragraph 13

<b>תרח מוכר צלמים היה</b> כצ"ל. ומביא פה המעשה לפרש את הכתוב וימת הרן על פני תרח אביו לפרשו כי מת מסיבת אביו במה שמסר לו לנמרוד וע"ע ברמב"ן על פרשה זו ומה דלא נעשה נס להרן ג"כ. משום שאין עושין נס אלא למי שמוסר נפשו על מנת שלא יעשה לו נס. והרן חפץ דוקא בנס וע' במדרש חזית על פסוק זאת קומתך:
<b>ווי לי' לההוא גברא דהוה בר שיתן כו'.</b> כי מתנאי האלהות הוא שיהיה קודם במציאות לעובדיו. אחרי שהוא עשאם. והטפשים ההם לא היו נותנים לבם על זה [וכן הוא בשיר רבה פרשה ב' על פסוק סמכוני באשישות סי' ב' לענין גרשון בן מנשה ע"ש]:

Paragraph 14

<b>נמצא הרן קטון מאברהם ב' שנים</b> כצ"ל:
<b>בכל מקום שנאמר אין הוה לה</b> כצ"ל. ודורש מדכתיב אין ולא כתיב בשלילת לא. משום דלא הוא שלילה החלטית. אבל אין איננו שולל רק על זמן מה ולא לגמרי. וכן דרשי ובן אין לו עיין עליו. ואין להקשות מאין קדוש כה' ואין צור כאלהינו אין לה' מעצור ועוד רבים דהם שלילה החלטית. דלא עסקינן אלא בשלילת דבר מדבר דדרך להיות בו ונתחדש שלא נמצא ומה דמסיים רני עקרה לא ילדה אע"ג דשם כתיב לא הוא רק איידי דאיירי בענין עקרה מביא גם הכתוב הזה כדי לסיים בגאולה וכדרך המדרש בכמה מקומות: [א"ה אין הבדל בין שלילת אין לשלילת לא. רק לשלילת אין בא אל השמות. ושלילת לא אל הפעלים כידוע למדקדקים. ודרשות רז"ל מוסדים על זה. כי לפעמים בא השלילה אין בפתח וחיריק וזה בהפסק וכמו ואדם אין לעבוד את האדמה. ואם אין מתה אנכי. ועוד רבים ואם בא בסמיכות יבוא בציר"ה תחת האל"ף. וזה כלל גדול בדרשות רז"ל כי האחרון הוא העיקר והראשון טפל. ולכן אמרינן כלל ופרט אין בכלל אלא מה שבפרט כי הפרט האחרון הוא העיקר. ופרט וכלל מרבינן הכל. כי הכלל האחרון הוא העיקר ופה מדריש מדכתיב אין לה ולד ולא כתיב ותהי שרה עקרה וולד לה אין. וכן ולחנה אין ילדים ולא כתיב ולחנה ילדים אין. וגם ציון היא דורש אין לה ולא כתיב דורש לה אין. לכן מדריש כי אין הוא שלילה בזמן ושלילה טפלה ולא שלילה החלטית לעד. וזה הוא גם תוכן הדרש מן ובן אין לו מדלא כתיב ובן לו אין. והארכתי בזה בחדושי על דרשות רז"ל]:

Chapter 39



Paragraph 1

<b>ר' יצחק פתח שמעי בת וגו'.</b> הנה כל המזמור הזה מדריש באברהם. ולקמן פ' נ"ט ובתנחומא פ' לך מדריש יפיפית מבני אדם על אברהם. וכן מדריש שם עליו בנות מלכים ביקרותיך ובתנחומא מדריש עליו גם הכתוב ובת צור במנחה פניך יחלו. ובפרקין סי' ו' מדריש עליו גם הכתוב אהבת צדק ותשנא רשע. להכי דורש גם הכתוב שמעי בת על אברהם. ועליו יכון המאמר ושכחי עמך ובית אביך. והמשורר מסדר דבריו מהמאוחר אל הקודם. ויכנהו בראש המזמור בשם מלך מה שהיה לו ברוב ימיו שנתפרסם יפיו וגבורתו בעולם. ויהי לנשיא ומלך. ואח"ז מספר את תהלתו מראשית ימיו ואמר שמעי בת וגו' כי היה כבת מקשבת בקול אביה. וכן אברהם שמע בקול ה' ית' כבת קטנה הנשאת למלך ודבקה באלוף נעוריה לעזוב אביה ומולדתה:

Paragraph 2

<b>לריח שמניך טובים וגו'.</b> הנה השמן לא יוסיף ריח בקרבו גם אם יורק אל כלי אחר. אך יפיץ ריחו אשר בקרבו מסביב. ולכן מדמה ר"ב את אברהם לשמן. כי הוא לבדו כבר היה שלם ותמים בצדקתו ובאמונתו. ומה שאמר לו הקב"ה לך לך ויהיה מתנודד בארץ אז יגלה ויודע שמו בארץ. וכן איתא בחזית על פסוק זה דאיתא התם אמר הקב"ה לאברהם. אברהם הרבה מעשים טובים יש לך הרבה מצות יש לך טלטל עצמך בעולם ושמך מתגדל בעולמי. לך לך מה כתיב בתריה ואעשך לגוי גדול ע"כ וע"ע מ"ש שם ביפה קול:

Paragraph 3

<b>אחות לנו קטנה.</b> באגדה זו בא לתת טעם למה צוהו ה' ללכת מארצו. ואמר הטעם כי בארץ מולדתו רבים צררוהו. והשליכוהו לתוך כבשן האש. ובארץ אחרת ישב בטח ויוכל להודיע אמונתו וחכמתו באין מפריע. ואע"ג דר"ב בסימן שלפני זה נותן טעם אחר על מה שצוהו ה' ללכת מארצו. מ"מ ע' פנים לתורה. ובחזית איתא המאמר הזה בשם ר' יוחנן:
<b>מה נעשה לאחותינו ביום שידובר בה.</b> השאלה הוא מה נעשה שלא יבוא לידי נסיון. כי פן לא יעמוד בנסיון. וזו היתה שאלת המלאכים והקב"ה השיב להם כי יש לו להביא לידי נסיון ואם מעמיד דברים כחומה לפני נמרוד ולא ישוב מפני מוראו נבנה עליה טירת כסף. כי יצילנו וזרעו ירבה בארץ. ודריש נבנה מלשון אולי אבנה ממנה וטירת כסף הוא על ישראל וכמו דאיתא בתנחומא נבנה עליה טירת כסף אלו ישראל דכתיב כנפי יונה נחפה בכסף. ואם דלת היא. כי לא יהיה חזק ואמיץ בדברו נגד נמרוד ויתנועע כדלת וזה משום דדל הוא במצות ומע"ט ואיננו מלומד לעמוד בנסיונות. אז לא תהיה הצלתו רק לשעה. וע"ע מזה ביפה קול:

Paragraph 4



Paragraph 5

<b>ונלך איש לארצו ויאמר ה' אל אברם לך לך.</b> בא לדרוש הייתור של לך. כי הקב"ה אמר לו לצאת מארץ מושבו ולעזבה כי לא לו היא. וללכת אל ארץ כנען אשר היא מיוחדת לו. וזה לך לך אל הארץ המיוחדת לך:

Paragraph 6

<b>ר' אחא פתח אהבת צדק.</b> ובא לדרוש לך לך כי לך ניתן יתר שאת בנבואה וכדמסיים ומכולם לא דברתי אלא עמך. כי לך לחודך הוי הכי. וע"ע בזה בדברינו בויק"ר פ"י:

Paragraph 7

<b>אלא בתחלה אתה דורש כו'.</b> להסיר כל קושיא ממאמר זה אנו מוכרחים לומר כי מ"ש בקרא ויהיו ימי תרח חמש שנים ומאתים שנה. כי כן היה מספר השנום הקצובים לו בעת לידתו. ובשביל שלא יתחלל שם שמים ע"י אברם שעזב את אביו והלך לו הקדים הקב"ה מיתתו. וימת תרח בחרן לפני צאת אברם מארצו. וזה הוא כוונת המדרש אלא בתחלה אתה דורש. כלומר לכאורה היה לך לדרוש דכתיב וימת תרח בחרן משום דהרשעים בחייהם קרויין מתים. אבל באמת גם אם היה חי אין בזה חטא מזכיר עון לאברם. כי אברם באמת היה מפחד פן יאמרו עליו הניח אביו והלך לו. אבל הקב"ה פטרהו מכיבוד אב ואם. וזה שנאמר בקרא לך לך. לך אני פוטר מכיבוד או"א ולא לאחר. אבל עוד יתרון אעשה לך שאני מקדים מיתתו ליציאתך כי אגזור עליו מיתה לפני זמנו וימות לפני צאתך מארצך ובזה תנצל לגמרי מכל חשד ואין הפסד לאביך בזה כיון גם שבחייו נקרא מת. ואע"ג דאמרינן לעיל בפל"ח דתרח יש לו חלק לעוה"ב. י"ל כי אחרי מותו בא לג"ע בשביל זכות אברהם. אבל עד יום מותו היה עובד כוכבים וזה דלא כרש"י ז"ל שכתב שעשה תשובה בחייו. וע' בזה ברמב"ן:

Paragraph 8

<b>אחד מארם נהרים כו'.</b> ע' בביאור הרי"פ בשם היפ"ת:
<b>מהדרו של עולם הקדשתיך.</b> פי' מראשית בריאת שמים וארץ צפיתי שאתה עתיד להבראות והקדשתיך להחזיר את העולם בתשובה. וכדלעיל בפ"ל. וזה ע"ד בטרם אצרך בבטן ידעתיך. וכ"ה פירוש הדרש מרחם משחר מרחמו של עולם שחרתיך כי שחרתיך הוא כמו הקדשתיך וכפל הדבר במלות שונות:
<b>בשעה שהיה אברהם מהלך בארם נהרים כו'.</b> משום דק"ל למה השתוקק א"א לא"י גם קודם שנצטוה וכאשר דריש את הכתוב אלין במדבר סלה. הלא קדושת הארץ הזאת לא נודעת לו אז. לכן אמר שהוא חפץ בה מטוב הנהגתה:

Paragraph 9

<b>מאיפרכי שלך.</b> זה המחוז בכלל וכמו ארץ כנען ארץ יהודה. ושכונתך היא המדינה הפרטית אשר בתוך המחוז. ובית אביך הוא מקום המיוחד באותה מדינה והא דאמרינן במדרש רות וארץ מולדתך זו איפרכיא שלך. ופה מדריש וממולדתך זו שכונתך. וכן לקמן פנ"ט גרסינן ומארץ מולדתי זו שכונתי ע"ש. וי"ל כי מולדתך לבד הוא רק שכונה אבל ארץ מולדת יש לפרש בין על איפרכיא וגזין על שכונה לפי הענין:
<b>וליתן לו שכר על כל פסיעה ופסיעה.</b> כי ההולך בדרך ולא ידע מקום תחנותו. ואיפה יכלה הדרך תכבד עליו הליכתו שבעתים מההולך בדרך הנודע לו את גבול תחנותו ואיפה יכלה. ולכן יגדל שכר הראשון מהאחרון וכ"ה בתנחומא. ועוד אם ידע מראש את המקום אשר ילך. אז היה לו כל הדרך רק למצוה אחת. ועתה כאשר לא ידע אז תתחשב לו כל פסיעה ופסיעה למצוה חדשה ויגדל שכרו מאד:
<b>אמר לו זה יחיד לאמו כו'.</b> ע' לקמן בפנ"ה הלשון יותר רחבה ומבוארת מאשר היא פה:

Paragraph 10

<b>לשר שהיה עובר כו'.</b> גם בזה בא לתרץ מ"ש לך לך וכמו שמסיים לו בשבילך ובא במשל הזה ללמד לנו כי ידיעת ה' בצדיקים ובמעלליהם איננה כאשר ימצאו כבר בפועל. אבל כבר בטרם נוצרו ידיעתו היתה בהם. וזה כמו מרגלית שנאבדה בעברו ממקום למקום. הלא המרגלית כבר היתה בראשו ואחרי שנאבדה ימצא אותה שנית. כן הצדיקים כבר היו במחשבתו מלפנים. ורק אחרי דור אחר דור אשר יעבור עליהם אז ימצאו לפניו במציאות ובפועל:
<b>מה צורך היה לי לייחס כו'.</b> אע"ג דהצורך היה ליחסם כדי להודיע כמה ארך אפים לפניו וכדאיתא במסכת אבות. וגם שם ועבר וארפכשד היו צדיקים וצורך יחוסם היה מצד עצמם. וכן צורן היחוס היה כדי שלא יאמרו אומה של בוזזים אתם כדלעיל פ"א. אבל קושית המדרש הוא על דברי הימים דלא נכתב אלא משום כבודו של דוד והיה לו ליחסו רק מאברהם. והקודמים לו למה. אלא כדי לבוא לאברהם יחס את אבותיו וייחס ג"כ בני כנען כדי להודיע איך ירש אברהם את ארצם אשר כל זה הוא בשביל כבוד אברהם. ואיידי דייחס כנען כתב ג"כ שאר האומות בקוצר:
<b>כך אמר הקב"ה לדוד כו'.</b> כי גם דוד נודע להקב"ה בטרם נוצר וכדאמרינן לקמן בפ' פ"ה ויהודה היה עסוק ליקח לו אשה והקב"ה היה עוסק ובורא אורו של משיח. והא דמקשה מה צורך היה לי ליחס פרץ כו' אע"ג דפרץ צדיק היה כדלקמן פפ"ה וכן בועז היה צדיק שכבש את יצרו ברות וישי מת בעטיו של נחש ומסתמא גם השאר היו צדיקים. ומ"מ כיון דד"ה לא נכתב רק בשביל כבודו של דוד ע"כ כולם לא נתייחסו בד"ה רק בשביל מציאת דוד:

Paragraph 11

<b>אמר לו ומנח לא העמדת ע' אומות.</b> פי' דק"ל מה דאמר לו הקב"ה לך לך משמע רק בשבילך הלא גם מנח עמדו ע' אומות ומשני כי ה' הבטיחו כי הגוי גדול וזה ישראל יקומו בזכותך לבד ולא בזכות נח. ואע"ג דבכ"מ דכתיב גוי גדול קאי על רבוי הכמות. אבל פה הוא דורש על האיכות כי יהיו גדולים במעלה אשר ה' יהיה קרוב אליהם ומה שפחד אח"ז ואנכי הולך ערירי אע"ג שכבר הבטיחו הקב"ה שיצא ממנו גוי גדול. הוא משום שמא יגרום החטא כדלקמן בפע"ד:
<b>אתנך ואשימך</b> אין כתיב כאן. כמו ונתתיו לגוי גדול (בראשית י״ז:כ׳) כי לגוי גדול אשימנו (שם כ"א)
<b>וכתיב ואעשך</b> דמשמע שעושה אותו בריה חדשה בגופו ואע"ג דכתיב ג"כ ואעשה אותך לגוי גדול (שמות ל״ב:י׳. במדבר י״ד:י״ב) ושם לא שייך בריה חדשה. מ"מ כיון שיצאו ממנו ס' רבוא בזמן מועט כדאיתא פ"ק דברכות שייך לשון עשיה על הפלא הזה. או משום דמוקי ליה במקום כל בני ישראל שייך טפי לשון עשיה:
<b>שלשה אבות וארבע אמהות.</b> משום שהגדולה נשואה באיש לכן בג' גדולות רמז לו על ג' אבות. והברכות באות לרגלי האשה וכמו שאמרו רז"ל בפ' הזהב על הכתוב ולאברם היטיב בעבורה לכן רמז בד' ברכות על האמהות:
<b>ארבעה הם שיצא להם מוניטין בעולם.</b> כלומר שרבים מבני העמים נספחו להם לאחוז בדרכם ובדתם. והנה באברהם כתיב ואת הנפש אשר עשו בחרן וכדאיתא לקמן בסי' י"ד ומטבעו היה זקן וזקנה מיכן. כי אברהם ושרה בחכמתם קרבו עליהם רבים ולמדו להם דעת ה' כי הזקנה תאר לחכמה. והוא צוה גם לבניו ללכת בדרכיו ויצחק ורבקה שמרו את דרכו לקרב את הנפשות לה' לכן היה בחור ובתולה מצד השני וגם ליהושע באו הגבעונים ונספחו לבית ישראל ומטבעו היה שור וראם לרמז כי רק מפחדו וגבורתו התקרבו אליו. וכן בדוד כאשר הוקיע את בני שאול באו רבים מהעמים תחת צל ה' כדאיתא במ"ר פ"ח ומטבעו היה מקל ותרמיל מיכן ומגדל מיכן לרמז שגירותם היתה לשם שמים כאשר ראו כי מאחר עלות הביאו ה' לרעות בצאן עמו ועשה משפט וצדקה בארץ כי הוקיע את בני שאול אשר פשטו ידם בעלובים. וגם במרדכי רבים מעמי הארץ התיהדו. וזה היה מפחד מרדכי כי התנשא משק ואפר לעטרת זהב. ולכן היה זה חקוק גם על מטבע שלו. ויתכן יותר לפרש כי מטבע של אברהם היה זקן וזקנה ובחור ובתולה לרמז כי הקב"ה החזיר אותם לימי עלומים וכדאיתא לקמן פ' מ"ח. וכן דוד ממקלו ותרמילו בא למגדל וארמון מלך ומרדכי משק ואפר בא לעטרת זהב. וזה מהפך להפך:
<b>הריני מוסיף ה' על שמך ואת פרה ורבה.</b> ומפרש את הכתוב ואגדלה שמך בה"א אז והיה ברכה בפריה ורביה [ויתרון הה"א בהשמימה. אע"ג דהראשון הוא לידיעה והאחרון הוא במקום למ"ד בתחלתו וכמו הבט לברית כן הוא הבט להשמים מ"מ כיון דמצינו גם הבט שמים וראה (איוב ל״ה:ה׳) הבט דרך ים (מ"א י"ח) בלי היחס שפיר מדריש פה מיתורא דה"א]:
<b>לא שם אדם פרה כו'.</b> גם בזה בא לתרץ מה שנאמר והיה ברכה כי אתה תהיה סימן ברכה לכל איש הקרב אליך:
<b>לא סוף דבר כו'.</b> כלומר לא לבד כשהלך אברהם אצל החולה והתפלל עליו נרפא מחליו. אבל גם אם ראהו החולה בלא מתכוין נרפא. ולא לבד מי שראה פניו אך גם ספינות בים אם באה עליהם רוח סערה ולא ראו פני אברהם וגם אברהם לא ידע מהם ורק המה זכרו את שם אברהם ואמרו אלהי אברהם עננו ניצלו וע' ביבמות דף ס"ג כל גויי הארץ אפילו ספינות הבאות מגליא לאספמיא כו': [ומוצא הדרש הזה הוא כי מפרש ונברכו מלשון מבריכין המבריך את הגפן (כלאים פ"ז) ויתפרש הכתוב כי כל גויי הארץ גם הרחוקים זה מזה יתערבו יחד במסחרם ויתקרבו זה לזה כי ימצאו ברכה במעשיהם. וגליא ואספמיא היו רחוקות מאד זה מזה. ולכן דרש כי הספינות ההולכות ממקומות היותר רחוקים ג"כ יתברכו ולכן יתערבו ונברכו בך ובזכותך כל גויי הארץ. וכ"ה הכוונה גם כאן במדרש. והדבר הזה נוגע גם לאברהם כי אם ילמוד אמונת האחדות בארץ כנען ע"י התקרבות העמים תתפשט אמונה זו גם בקצות האיים. כי איש לרעהו יודיע. וזה שמקשה ולא של יין נסך היו פי' פן ע"י התקרבות העמים תתפשט גם אמונת עובדי כוכבים עד קצות הארץ אשר רבים מהם חיו אז בלי אמונה ודת. ומשני חלא מזיל חמרא כו' הכוונה הוא ע"ד מליצה כי טוב לנו החומץ וזה אמונה טפלה מהכפירה כלה. כי הכופרים יריקו כל טוב ורגש מלב ואם יש אמונה בלב אף כי טפלה היא בכ"ז ע"י יגיעו מכיריה לאמונה ישרה אם ישמעו ממנה. אבל הכופרים יאטמו אזנים גם לאמונה ישרה]:

Paragraph 12

<b>תניא אלו ברכות שאדם שוחה בהם כו'.</b> פי' והיינו והיה ברכה כי ישחו ויכרעו על ברכיהם בברכת מגן אברהם:
<b>מזקנים אתבונן וגו'.</b> כלומר דהתבונן מזקנים אשר ראוי להיטיב עם כל איש גם אם הוא בן עם אחר וכמו שעשה יעקב יוסף ודניאל. לכן גלה מרדכי גם לאחשורוש את אשר חשבו עליו בגתן ותרש:
<b>הם נשאלים לנו.</b> וזה היה בזמן הנביאים וכן בלשצר לדניאל. וכיון דאם שאל אחשורוש למרדכי היה מחויב לגלות לו. לכן גלה לו עתה גם בלי שאלתו:

Paragraph 13

<b>ולוט טפל לו.</b> יתורא דאתו דריש שלא הלך מפני דבר ה' אלא מפני אברהם [ואולי בא לדרוש למה כתיב ויעל אברם ממצרים וגו' ולוט עמו הנגבה (בראשית י"ג א') וכאן כתיב אתו ולא כתיב וילך עמו לוט. משום דאת הוא בבחינת הטפל לעיקר. וזה היה בראשית מסעיו נטפל לוט לאברהם. אמנם בעלותם מצרים מצא לוט חפץ בחברתו עם אברהם והלך כמוהו בבחינת עיקר אל העיקר כשני דברים דומים זה לזה. וע' לקמן בפ' מ' אות ג' בהגהות רש"ש זצ"ל]:
<b>ואברם בן חמש ושבעים שנה הה"ד כו'.</b> דק"ל למה הודיע לנו הכתוב פה מספר שנותיו. ומשני דזה נחשב לו לזכות כי כבר בא לימי הזקנה נסע במצות ה' וזכות זה עמד לבניו להגאל:

Paragraph 14



Paragraph 15

<b>אלא על בשורת א"י.</b> ולא על הקמת זרע כי ע"ז כבר נתבשר באמור ה' אליו ואעשך לגוי גדול:
<b>מלמד שנטע אהל שרה תחלה.</b> כי האדם צריך לכבד את אשתו יותר מגופו כדאיתא בפ' כסוי הדם. ולכן כתיב אהלה בה"א ומקרי בוי"ו למדרש מקודם את הה"א בכינוי לנקבה ואח"ז הקרי אהלו. וכן דריש לעיל על ויתגל בתוך אהלו גבי נח. וגם ביעקב מצינו ויט אהלה מהלאה (בראשית ל״ה:כ״א) וגם שם מדריש כן אף כי המדרש לא פירש שם ואף כי מצינו כמה פעמים הה"א במקום וי"ו כמו את קול העם ברעה. כי פרעה אהרן. מ"מ היכי דמצינו למדרש דרשינן:

Paragraph 16

<b>מלמד שהקריא שמו של הקב"ה כו'.</b> כי באמת כבר קרא בשם ה' כאשר השליכוהו לכבשן באור כשדים. וכן בשכם כאשר בנה את המזבח אך שמה לא היו לו שומעים. ולכן לא פירש הכתוב שם ויקרא בשם ה' ורק כאן מצא שומעים ולכן דריש ויקרא כמו ויקריא. ולפי הד"א אין אנו צריכים להחליף הקל של ויקרא להפעיל ויקרא אך הוא כפשוטו ויקרא לכל העם כי ילכו בשם ה':
<b>מחקה והולך כו'.</b> ופי' הלוך ונסוע הנגבה לדרומה של א"י. והוא לצד ירושלים שהוא בחלקו של יהודה שנטלו בדרומה של א"י להר המוריה שהיא נחלתו:

Chapter 40



Paragraph 1

<b>כתיב הנה עין ה' אל יראיו זה אברהם.</b> משום דמצינו פה בקרא יראה וחסד אשר הם שני תארי אברהם לכן דורש את הכתוב באברהם. והנה בשלהי חזית איתא אם עושים רצונו של מקום הקב"ה מביט עליהם בשתי עינים דכתיב עיני ה' אל צדיקים. ואם אין עושין רצונו של מקום הקב"ה מביט עליהם בעין אחת דכתיב הנה עין ה' אל יראיו. ואברהם הלא עשה רצונו של מקום. ומי צדיק כמוהו אמנם הרב ר' שלמה אלקבץ ז"ל פירש שהצדיקים המושגחים עושים לעולם רצונו של מקום. אבל פירש המדרש שם אם רוב העולם עושים רצונו של מקום אז הקב"ה משגיח על הצדיקים בשתי עינים ואם רוב העולם אין עושים רש"מ כיון דהעולם נידון אחר רובו אז גם על הצדיקים איננו משגיח רק בעין אחת ובזה א"ש כי בדורו של אברהם רוב העולם לא עשו רצונו של מקום ובזה א"ש נמי מה שהביא הכתוב הזה כאן. משום דקשה להמדרש למה לא עשה הקב"ה נס בזכות אברהם ולהעביר הרעב מן הארץ. או היד ה' תקצר לתת לו לחם לשובע גם במקום הרעב. ולמה היה מוכרח אברהם לרדת מצרימה מפני הרעב. אבל כיון דרוב העולם סרו מאת ה' לא יעשה ה' נסים בגלוי. ולא ישפיע על הארץ רב טובה בשתי עינים ורק בעין אחת. וזה היתה גם הסבה אשר הביא ה' רעב על הארץ:

Paragraph 2

<b>קפץ עליו רעבון ולא קרא תגר כו'.</b> ולכן הביא הקב"ה עליו הרעב לנסותו אם יהרהר אחר מדותיו של הקב"ה. וזה שהביא את הכתוב ומתורתך תלמדנו. כי מה שנכתב בתורה היסורים שהביא הקב"ה על אברהם ולא הרהר אחר מדותיו של הקב"ה זה יהיה ללמוד לכל גבר אשר ה' ייסרהו ויוכיחהו וזה הוא ג"כ כוונת ריב"ל כי הקב"ה יביא טירוף ונדנוד ליראיו בעוה"ז לנכותם ולהפרע מהם מהחטאים הקלים אשר בידיהם כדי שישבו בשלוה לעתיד לבוא. וכך היא המדה לעד וכמו שמביא מאברהם. אף שברכו ה' מ"מ היה לו טרוף ונדנוד:

Paragraph 3

<b>י' רעבון באו לעולם כו'.</b> עי' בדברינו לעיל פכ"ה מ"ש על סימן זה:

Paragraph 4

<b>כל השנים הללו כו'.</b> וחולק על הא דאמרינן בפ"ק דב"ב אברהם אפילו בדידיה לא איסתכיל. והנה מדברי המדרש נראה כי מלת נא תבוא על דבר מחודש ולכן דורש הנה נא ידעתי כי עתה מחדש נודע לי. ומ"ש היה נא עצרני ה' מלדת בא נא אל שפחתי. המחודש הוא בקרא בא נא אל שפחתי וכפל המלה נא נמצא פעמים במקרא כמו אל נא רפא נא לה. וכן הנה נא לי שתי בנות וגו' נמשך על אוציאה נא אתהן. ופה בכתוב הזה לא נוכל למשוך הנה נא ידעתי וגו' אל אמרי נא אחותי את כי מרוחקים המה זה בכתובים. וגם י"ל כי הפעל ידעתי דריש כי ידיעה הוא על דבר המחודש. וע"ע בזה ברמב"ן ובראב"ע ודבריהם דחוקים גם בפשט הכתובים:
<b>עכשיו שאנו נכנסים למקום כעורים ושחורים על אחת כמה וכמה.</b> ופי' כי תתחשב לאשה יפת מראה. ואמרי נא אחתי את הוא תחלת המאמר של ר' פנחס בשם רבי אבון:
<b>ב' בני אדם היו עיקר.</b> זו תוכחת מגולה שלא יקטין אדם עצמו במקום שאינו ראוי וכמ"ש בפ' חלק אל ישנה אדם עצמו מן הרבנות. והוכיח ממה שעשו עצמם טפלים וכן נעשו וכדרך אל יפתח אדם פיו לשטן. ולא דמי למה דאמרינן לא מינה ולא מקצתה. דזה נאמר שלא להתגאות ולהתיהר. אבל להשפיל נפשו גם זה לא נכון הוא:
<b>ברק ותשלח ותקרא וגו'.</b> הרי שהוא היה העיקר כי אותו צוה ה'. ואע"ג שהיא לא הלכה אצלו הרי אמרינן בפ"ק דמגילה לא יאה יהרותא לנשי:
<b>אפס לשון יוני הוא.</b> פי' במקום הזה. ואין פלא למה נכתבה לשון יוני בתורה כי כן אמרו בפל"ו שיהיו דברי תורה נאמרים בלשון יפת. ובפע"ד אל יהי לשון סורסי קל בעיניך:

Paragraph 5

<b>נתנה בתיבה כו'.</b> כדי שלא יראוה ומה שדבר עמה כי תאמר אחותי היא היינו אם יקרה שיפתחו התיבה. או לאחר ישיבתם שקשה הדבר להסתר תמיד:
<b>בעולם הבא מנין.</b> פי' בימות המשיח שגם הם יקראו עולם הבא:

Paragraph 6

<b>כל מה שכתוב באברהם כתיב בבניו.</b> יען כי נפלאים הדברים למה הביא הקב"ה על אברהם והוצרך לירד במצרים ולבוא במצור ובמצוק בגלל אשתו לבקש עצה להמלט כי תאמר אחותו היא ולא הועילה לו. וכן מ"ש למען ייטב לי בעבורך אשר זה מגונה היא לצדיק יסוד עולם כאברהם לבקש עושר מצרת אשתו. והספור כי בא לו עושר בגללה גם זה מגונה מאד הקצור קצרה יד ה' לתת לו הון ועושר באופן נאה. וגם הפרטים המסופרים בכתובים ממנו למותר הוא לנו ואין לנו חפץ לדעת אותם לכן אמר ר"פ בשם ר"ה רבה תשובה אחת על כל אלה כי הקב"ה המסבב כל הסבות ומגיד מראשית אחרית דבר בא להודיע לו במקריו ופגעיו גם המקרים ופגעים אשר יקרו ויאתיו לבניו אחריו. והוא יכבוש הדרך לפני בניו הרשומה להם מאת הבורא ית' ללכת בו:
<b>באברהם כתיב ויהי כאשר הקריב כו'.</b> אע"ג דלא דמי כי כאן הקריב אברהם לבוא מצרימה. ושמה הקריב פרעה. מ"מ הענין אחד הוא כי כמו כאשר קרבו אברהם ומצרים זה לזה חיל אחז לאברהם. כן שם כאשר נקרבו פרעה וישראל יחד. פחד ומגור היה לישראל. ומה לי אם אלו הם המקרבים לבוא או אלו:

Chapter 41



Paragraph 1

<b>לא עקומים ולא סיקוסים.</b> הנכון כגרסת הילקוט והערוך לא עומקי ולא סקוסים. ופי' כי עומקי הוא כנגד השרשים מתחת וסקוסים הוא כנגד ראשו ממעל. והשיווי לשרשים הוא כי שרשיהם רבים מתחת ולכן קיומם לעד ורבוי נטעי נעמניהם שהם בניהם וצאצאיהם. והכוונה בגובה הקומה לקמן במ"ר פ"ג הוא גדולת מעלה וכמו גדולת מרדכי. ויתכן עוד כי בא לרמז. כי כמו שהתמדה בארז ותמרה רבה מאד משני הצדדים מלמטה ומלמעלה. כן מתן שכר הצדיקים אין להם סוף מב' הצדדים לא באיכות ולא בזמן:
<b>אי מה התמרה הזו אין עושין ממנו כלים כו'</b> ת"ל כארז. והכוונה בצדיקים דעושים מהם כלים שהם משפיעים טובה על כל הארץ כמו הכלים דמתהנים בהם בני אדם:
<b>תלמוד לומר כתמר יפרח</b> כצ"ל. ופי' כי בניהם אשר הם פירותיהם ישוו להם וכדכתיב תחת אבותיך יהיו בניך. וכ"ה בחזית. ואע"ג דמצינו ג"כ כי תחת חטה יצא חוח. מ"מ על הרוב ידבר וזה שאמר עוד מה תמרה זו אין בה פסולת כו' בא להשוות בני הצדיקים אשר הם פרים גם בזה כי אין בהם פסולת. ואע"ג דלא ישוו במעלתם. כי יש מהם בעלי מקרא כו' מ"מ בכולם יש תועלת. וזה שמדמה צדיק כתמר יפרח. מדמה גם פרחי הצדיקים לפרחי התמר. ומ"ש במדרש כך ישראל כו' הכוונה על הצדיקים אשר בקרב ישראל. אבל במ"ר פ"ג משוה. כי דמיון הפירות והפסולת יליף מכתובים שונים ולפ"ז קאי הדמיון מפסולת על כלל ישראל:

Paragraph 2

<b>והכל היו אומרים כו'.</b> זה ע"ד כי אבן מקיר תזעק ולכן גם קורות ביתו אמרו על דבר שרי. ודריש מסמיכות הכתוב ואת ביתו על דבר שרי. ולא כתיב וינגע ה' על דבר שרי אשת אברם את פרעה וגו' ואת ביתו. וכן דריש לקמן פנ"ב ע"ש:
<b>עלו דטולמוסין כו'.</b> מדברי רש"י בכתובות פ' האשה שנתארמלה דף י"ז ע"א גבי לה מן טורמיסין נראה דגרס גם פה טורמיסין שכתב י"מ כההיא דאמר בב"ר (פ' מ"א) על טורמיסין למקרב למסאנא דמטרוניתא אנשים רקים עכ"ל ומפרש שעבדי פרעה הריקים נכנסו בשליחותו לחלוץ מנעלה. ובערוך הגירסא למקרב למסאגא ופי' כי פרעה המוכה נכנס בגדר שרה ומסאגא הוא מלשון סוג וגדר וכמו בויק"ר פכ"ג אבל גירסתנו יותר נכונה שבא פרעה המוכה להתקרב למנעלה וכן הוא בתנחומא ירד מלאך מן השמים והשרביט בידו בא פרעה לשלוף מנעלה היה מכהו. וכן מפרש רש"י את פירושו לפי גרסתנו. ור"ב מפרש על דבר שרי משום שחפץ להזדקק לשרה ולהתעסק בה גם אחרי אשר כבר הוכה:
<b>אין אמרת מתי מחינא.</b> וזה על דבר שרי כי בפקודתה נגע אותו בנגעים ובמכות. וכן דריש על דבר שרי אשת אברם כי באחרונה דברה לו ואמרה אליו אשת אברם אנכי ולא אחותו:

Paragraph 3

<b>וילך למסעיו במסעות שהלך כו'.</b> מסע נקרא גם המקום אשר יחנה שם וכמ"ש רש"י ז"ל על פסוק בכל מסעיהם. ודורש פה למסעיו כמו במסעיו הלמ"ד במקום בית כמו כי איש הרגתי לפצעי יתפרש כמו בפצעי. וידוע כי אותיות בכל"ם מתחלפות לפעמים זו בזו:
<b>עמדו ד' נביאים וחתמו גזר דינם כו'.</b> פי' כי נגד הארבעה חטאים אשר חטאו לישראל באו הארבעה נביאים לחתום גזר דינם. וכל אחד מהנביאים חותם את גז"ד נגד אחד מהחטאים. ישעיה האומר כי בליל שודד ער מואב זה רמז על חטא הראשון וכדאיתא בילמדנו כי בליל שודד ששכרו את בלעם לקלל את ישראל וכתיב ליני פה הלילה. וירמיה אמר וירש ישראל את יורשיו זה נגד חטא השני שהכו את ישראל וירשו את עיר התמרים כדכתיב בשופטים ג' י"ג ובעונש זה יהיו ישראל שובים לשוביהם ויירשו את יורשיו. ויחזקאל שאמר ונתתיה למורשה זה נגד חטא השלישי שכשבאו על יהושפט היתה כוונתם לגרש את ישראל מארצם ולשבת בה כדכתיב בדה"ב כ' י"א. וצפניה אשר אמר כי מואב כסדום תהיה הוא נגד חטא הרביעי של ידו פרש צר על כל מחמדיה. כי צפניה אמר שמעתי חרפת מואב וגו' ובבואם אל בית ה' חרפו וגדפו את ישראל כדאיתא בפתיחתא דאיכה רבתי שנטלו הכרובים והיו מחזירין אותן בכל חוצות ירושלים והיו אומרים לא היו ישראל אומרים אין אנו עובדי עבודת כוכבים כו'. ובזה מתורץ שפיר למה לא מביא עוד נבואות הנאמרות בתנ"ך על עמון ומואב. כי לא חפץ להביא רק הארבע העומדות נגד ארבעה הפשעים:

Paragraph 4

<b>שני אהלים כו'.</b> מדכתיב אהלים דייק דאין דרך להזכיר בתארי העושר אלא בקר וצאן עבד ושפחה ולא אהלים. א"נ דדייק מדכתיב אהלים ל"ר ולא אהל לשם המין כדכתיב בקר וצאן. שגם באהלים נמצא היחיד בשם המין כמו ויט אהלה ואהל ישרים וזולתם. לכן דריש על רות המואביה ונעמה העמונית אשר היתה אמו של רחבעם בן שלמה והנשים נקראות אהל כמו כי שלום אהלך שובו לכם לאהליכם וזולתם. וטעם הדרש הוא שבזכות אברהם היה ללוט ההולך ברגליו זכות שיצאו ממנו ב' פרידות טובות להדבק בזרעו:
<b>היכן מצאתיו בסדום.</b> פי' שמאז שם ה' עינו עליו שנתן פליטה בעבורו לבת לוט. והטעם דתלה מציאותו בסדום ולא באנשי דורו כי אז היו לו אחים הגונים וגם בין בני ישראל בזמנו היו רבים הגונים ולא יקרא מציאה אלא לגבי אנשי סדום שלא נמצא בכלם זרע כשר רק דוד שעתיד לצאת מלוט:

Paragraph 5

<b>בהמתו של אברהם אבינו כו'.</b> עיקר הוכחת ריב"ם הוא אשר המריבה היתה באופן זה כדי למצוא טעם למה כתוב פה והכנעני והפרזי אז יושב בארץ אשר אין ענין כלל למריבתם. רק שזה הוא תשובה על טענת רועי לוט כי עוד להם המשפט לשבת בארץ:
<b>אמר להם הקב"ה כו'</b> אין הכוונה כי הקב"ה אמר להם ע"י נביא. כי ע"י איזה נביא אמר להם. אבל הכוונה שהכתוב מקנטרן שאין הדין עמהם. ומ"ש אמר להם הוא לישנא קלילא. וע' בזה ברש"י על הכתובים אלה:

Paragraph 6

<b>וכי אחים היו.</b> אף כי גם קרובים נקראו אחים כמו הכי אחי אתה. על פני כל אחיו נפל. וכן רעים נקראו אחים כמו ושרת את אחיו ועוד רבים. מ"מ עיקר לשון אחוה הוא על ההדמות וההשתוות אשר בין זה לזה וכמו"ש הרב במו"נ פ"ז ח"א. ולכן נקראו האחים בשם אחים משום שע"פ רוב דומים ושוים הם בענינם. וכן הרעים אע"פ שאינה קרובים משום שיש דבר המשוה זה לזה. אבל באברהם אשר היה צדיק גמור ולוט שהיה רשע שלא היה מקפיד על הגזל ורעה את בהמותיו בשדות אחרים ובחר משכנו את אישים ופועלי און כדלקמן שפיר מקשה וכי אחים היו כיון שאין דמיון ביניהם כלל. ולכן משני שהדמיון ביניהם היה בקלסתר פניו וע' לקמן פ' ע"ד על הכתוב ויאמר יעקב אל אחיו:
<b>להתערב בזרעו של אברהם.</b> כי לא יבוא עמוני ומואבי בקהל ה':
<b>לשני בני אדם שהיו להם שתי כורים כו'.</b> פי' המשל כי הוא אומר לו מאיזה צד שתחקור תמצא כי החטים שלי כי אם תחקור מהחטים אז תחזה כי החטים שלי וממילא השעורים שלך. ואם תחקור מהשעורים אז תחזה כי השעורים שלך וממילא החטים שלי. וכן אמר אברהם ללוט. אם תחקור מהשמאל תדע כי דרכך הוא לשמאל. לסדום שטופי זמה כמוך. וממילא ישאר לי הימין. ואם תחקור מהימין הלא תדע כי הימין שלי הוא כי דרכי הוא דרך הימין וממילא ישאר לך דרך השמאל:

Paragraph 7

<b>סוף שמאכילים אותו מבשרו.</b> זה ע"ד ונהמת באחריתך ככלות בשרך וגו' כי מרוב זנותו יכלו לחמו בשרו ושארו:
<b>כל הפסוק הזה לשון ערוה.</b> אף כי פשט הכתוב בוודאי לא כן הוא מ"מ דריש כיון דהאריך הכתוב לפרוט כל הפרטים ע"כ יש בו גם רמז וכוונה שניה לזה:
<b>כאינש דבחר פורנא דאימיה.</b> דריש מה דכתיב ויבחר לו לוט. אשר מלת לו נראה כמיותרת. לכן דרש דבחר חלקו הראוי לו:

Paragraph 8

<b>וללוט אחיו אינו מדבק.</b> ואע"ג דלא נשא הארץ אותם לשבת מ"מ אם היה שלום ואהבה ביניהם היו יכלו לשבת יחד ולצמצם את מקומם וכדאמרינן כד רחמתין עזיזא אפותיא דספסירא שכיבין וזה אין קושיא כיון דהוה גזלן ובחר בזנות וכפר בה' איך יקרבהו אברהם כי לא היה לדחותו מפניו בב' ידים ולהרחיקו מאליו אבל היה לו לקרב אליו ולהשיבו בתשובה. ובלי ספק בחברת אברהם נרפא לוט מחטאיו:
<b>גרש לץ זה לוט.</b> ונקרא לוט לץ משום זד יהיר לץ שמו והוא היה מתיהר לאמר שהארץ שלו היא. ונכון עוד לומר שהיה מתלוצץ על אברהם במה שבטח להוליד לעת זקנותו:
<b>ומי שיש לו הן בשפתיו כו'.</b> מפרש חן שפתיו כמו איש חן שפתיו:
<b>נעשה לו הקב"ה כרע.</b> פי' כי מלבד האהבה עוד נחשב כריע ושותף להקב"ה במעשה בראשית וכדאמרינן בהבראם בזכות אברהם נברא העולם. וכן ארז"ל בשבת פ"ק כל הדן דין אמת לאמתו נעשה שותף להקב"ה ואברהם הלא עשה משפט וצדקה בארץ:

Paragraph 9

<b>מה עפר הארץ כו'.</b> ולכן משוה אותם לעפר ולא לחול או לכוכבי השמים. וע' במ"ר פ"ב למה"ד למי שיודע ג' אומניות כו' וכיון שהקב"ה הוא אוהבם לכן דריש כי המשילם לעפר לשבח משא"כ בלעם שלא חפץ בברכת ישראל ע"כ לרעה נתכוין במה שאמר מי מנה עפר יעקב:
<b>יהיו מפוזרים מסוף העולם כו'.</b> אפשר דבא לרמז על הגליות או ע"ש הכתוב וזרעו יהיה מלא הגוים וע"ע בע"ז פ"ק על הפסוק כי כארבע רוחות השמים פרשתי אתכם מה שדרשו שם:
<b>דממגיגין מחתיך.</b> ומפרש את דבריו דמלחלחין מחתיך. וזה דרך משל שמצערין אותה תמיד כמי שמתעסק במכת אדם ומלחלחה תמיד או פירושו כמו האיש שלא יניח למכה שתתרפא כן לא יניחו להשכיח צרתם. ובא לנחמו בזה כי משקשקין ליה כי זה הוא טובתם. אשר ע"י זה נמסים עונותיהם והולכים להם ע"י היסורין:
<b>ומעבירין רריה.</b> בערוך גורס ומבירין רדיה וזה ע"ד על גבי חרשו חורשים. אבל ממה דמביא את הכתוב שחי ונעבורה נראה דגרסינן ומעבירין ורדיה הוא מענין מרכבות כדתרגם בירושלמי אופן מרכבותיו רדוותיה וענינו שהיו מעבירים עליהם פעמי מרכבותם בעברם בשוק:

Chapter 42



Paragraph 1

<b>זה אמרפל.</b> [ע' במ"ע ערך רפל כי זה הוא שר חיל נושא חרב]:

Paragraph 2

<b>כמה דאתא בחליטין כו'.</b> פי' כי הממון הבא לאדם בחטיפה וגזל כן ילך מידו. וחליטין הוא חטיפה כמו ויחלטום ממנו. או פירושו חליטה ורותחין והמשל הוא על כלל האדם כמו שבא לעולם בצער וחבלי לידה כן ילך ממנו בצער ומכאוב ולא יועילנו לו כל קנינו ומ"ש ר"א כשם שפתח הוא מלתא אחריתי. וע"ע בזה ברמב"ן סוף פ' בלק:

Paragraph 3

<b>עלה בידינו מהגולה.</b> קבלנו מחכמי גלות בבל. ובויק"ר הגירסא ר' ברכיה בש"ר אליעזר המודעי ור"א המודעי היה בבית שני ובביתר שעשה נ' שנה אחר החורבן כדאיתא באיכה רבתי והוא לבדו לא עלה מבבל. אלא ע"כ הוא קבל מרבותיו שקבלו מחכמי הגולה וחכמי הגולה קבלוהו מאנשי כנסת הגדולה. וכ"נ בפ"ק דמגילה:
<b>בכ"מ שנאמר ויהי בימי כו'.</b> אבל ויהי לבד יש מהם צרה ויש מהם שמחה. וההבדל ביניהם דבמקום אשר כתיב ויהי בימי היה די לכתוב בימי או ובימי ואייתר להו ויהי לדרשא. אבל ויהי לבד איצטריך לגופא ולא אייתר לדרשא:
<b>לא באו להזדווג כו'.</b> פי' במה שבאו אל עין משפט זה היתה כוונתם להלחם עם אברהם ומפרש עין משפט עין העושה משפט שעשתה מדת הדין בענין סדום שהפך בזכותם ואמר השופט כל הארץ וכן דרכו תמיד כדכתיב כי ידעתיו וגו':
<b>מה צרה היתה שם כו'.</b> הנה באמת הצרה מפורשת שם בקרא. אבל בא לדרוש כי ויהי מרמז על צרה שאינה מפורשת בקרא:
<b>שנזדווג לו פדגוגו כו'.</b> פי' כי אחז חפץ לסלק הנבואה מישראל. אך ירא לנגוע ידו בנביאי ה' מפני חמת העם ולכן בקש תחבולה לבטל הקטנים מלמוד התורה ובזה אם אין גדיים אין תישים והעם לא ירגישו בתחבולה זו ולא יקומו כנגדו וכמו שיעץ הפדגוג בערמה למשוך את המינקת מהיונק כדי שלא ירגישו בזדונו:
<b>אין לך שעה קשה כו'.</b> כי בסור השגחת ה' מהם אז מעותדים הם לכל מקרה וכדרך שאמר קין ומפניך אסתר והיה כל מוצאי יהרגני. אבל בהיותם נענשים מאתו ית' שלא בהסתר פנים לא יראו מעונש אחר וגם הקב"ה ברוגז רחם יזכור:
<b>ומה הועיל לו כו'</b> פי' כי לא תועיל לו כוונתו שהרי לא עלה בידו לבטל אותנו מהלמוד:
<b>שהיו חביבים עליו כבניו.</b> הנה על בנים מצינו שהתלמידים נקראו בנים וכמו בני הנביאים אבל צריך טעם למה נקראו ילדים משום שהיו חביבים עליו כאלו ילדם:
<b>למדינה שהיתה חייבת ליפס כו'.</b> ולפ"ז היה העון בעם ולא בהשופטים ובפ"ק דב"ב אמרו דור ששפט את שופטיו משמע שהיה העון בהשופטים:
<b>ועבד פלגא.</b> פי' שעשה פשרה וחלוקה דמודה דויהי משמש צרה ופליג אמ"ש דמשמש שמחה וחדש כי והיה הוא שמחה ומ"ש והיה הוא לשון שמחה אולי מפני שיש בו אותיות הויה ב"ה ובשאר דברי הסימן הזה ע' בויק"ר פי"ג מ"ש שם:

Paragraph 4

<b>כוש ונמרוד.</b> פי' שנקרא גם בשם כוש כשם אביו וכמ"ש בפל"ז על הכתוב על דברי כוש בן ימיני:
<b>איסרין לשם אלסר.</b> פי' דנקרא המטבע בשם איסרין על שם המקום אלסר. כי אלסר הוא שם מקום. ומובא פה להוכיח כי גם מלך גוים הוא המקום שנקרא גוים וזה שאמר אתר הוא תמן. כן הוא שם המקום. ואמר הטעם למה נקרא המקום גוים משום דשם נתקבצו אנשים רבים מכמה גוים להמליך עליהם מלך. וכמו דמצינו כן ברומי:
<b>מלך שנער זו בבל כו'.</b> ובא פה לרמז הד' מלכיות כמו דאיתא לעיל כשם שפתח בד' מלכיות כך חתם בד' מלכיות. וכל מה שאירע לאבות יקרה לבניו. וז"ש אם ראית מלכיות מתגרות אלו באלו צפה לרגלו של משיח כו':

Paragraph 5

<b>ברע שהיה בן רע.</b> וכמו בן בליעל אבל אינו פירושו שאביו היה רע כי מה טעם פה לגנות את אביו:
<b>שנאב שהיה שואב ממון.</b> והנו"ן נוסף וכן דריש ושמאבר כמו שם אבר בשי"ן שמאלית שהיה פורח ומביא ממון. ואע"ג דממון לא נרמז בשמם. מ"מ סתם תאות האדם ועמלו הוא לקבוץ ממון [ואולי דריש גם שם מקומם. ודריש אדמה מלשון דם ודמים תרתי משמע. וכן צבוים מלשון צבי וחמיד הנרדף עם כסף בהוראתו. ודריש שנאב שהיה שואב לדמים אשר שם מלך ושמאבר פרח להביא דבר אשר צבי וחמיד הוא כי שם מלך]:

Paragraph 6

<b>שנים עשרה ושלש עשרה הרי עשרים וחמשה.</b> כי אם תפרש ושלש עשרה בשנת השלש עשרה היה צ"ל ובשלש עשרה. ורשב"ג דמפרש כולהון שלש עשרה סובר דחסר פה הבי"ת וכאלו כתיב ובשלש עשרה וכמו כי ששת ימים עשה ה' וגו' יתפרש בששת ימים. וע"ע בביאור הרי"פ גרסת היפ"ת על מה מקיים רשב"ג:
<b>תרתין קריין אינון.</b> ופי' שוה קריתים שתי עירות הנקראות שוה. או שוה יאמר על השדה שבגבול שתיהן. ולא מפרש כי שוה קריתים הוא שם המרכב לעיר אחת דרחוק דאיתרמי להיות שם מקום אחד בשתי מלות בלה"ק. ואף על גב דמצינו כמו כן בעשתרות קרנים אבל היכא דאפשר לא אמרינן הכי [וגם עשתרות קרנים באו שתי המלות המרכבות בלשון רבים אבל כאן בא שוה בל"י וקריתים בל"ר ע"כ יתפרש כמו קריות שוה פי' העיירות אשר שמות שתיהן הוא שוה]:
<b>ואת החורי זו מטרופולין.</b> ולפ"ז מ"ש בהררם שעיר פי' כי מחוזם נקרא הר שעיר ובמחוז הזה היה מדינה הנקראת חורי. וכן מ"ש בני שעיר החורי (בראשית ל״ו:כ׳) פי' בני יושבי ארץ שעיר הנקראים ג"כ חורי ע"ש המדינה אשר בארץ זו:
<b>בדור הפלגה.</b> והנה למ"ד בפל"ח כי בני צור הלכו לצידון יתפרש בפשיטות כי כל העמים נתערבו בארצות שזה נטל ארץ של עם זו וזה נטל ארץ של עם זה יתפרש כי המה שבו אז לארצם הראשונה. ולמ"ד שם כל אחד תפס ארצו יתפרש כי על ארץ זו נחלקו בראשונה. זה אומר שלי היא וז"א שלי היא ואח"ז נתברר שהיא לאלה היושבים בה:

Paragraph 7

<b>עדיין לא נולד עמלק.</b> שהרי בן בנו של עשו הוא:
<b>עין גדי דתמרייה.</b> משום שהיה עין גדי של ענבים כדכתיב בכרמי עין גדי מפרש שזה היה עין גדי של תמרים:
<b>ויש שלא היו מאמינים.</b> משום שלא ראו בעיניהם. וע"ע בזה ברמב"ן על התורה דברים נכונים.

Paragraph 8

<b>הוא עוג הוא פליט.</b> פי' כי שמו העצמי היה פליט כדלקמן בד"ר פ"א ונקרא עוג משום שאכל מעוגות שאפה אברהם לפסח או משום ששחק עליהם ומה שכתבו במדרשות הפליט משום שפלט מדור המבול הוא לתת טעם למה נקרא בשם פליט. ולכן בא הפליט בה"א הידיעה אשר לא יבוא על שם העצם הוא ג"כ הטעם כי שמו הפליט נחשב לשם תאר:
<b>שכר פסיעותיך כו'.</b> לפי שע"י זה נתגדל אברהם. ואע"פ שהוא לרעה נתכוין מ"מ המצוה מצד הטוב אשר בה א"א שלא תפעל את פעולתה אם בזמן או בנצח. ולכן כיון דכוונתו היתה לרעה לא פעלה את פעולתה רק על זמן קצוב. והעונש נמשך לו עד הנצח:
<b>משיח בלשון עברי.</b> היינו של בני עבר הנהר ואיננו לשון הקודש כדמשמע בסנהדרין פ' כהן גדול:
<b>הלך ונמלך בג' אוהביו.</b> כבר תמהו המפרשים ע"ז איך ישאל אברהם עצת אוהביו לקיים את דבר ה'. וע' בחזקוני וברא"ם שתירצו בדוחק. והנכון כדעת האומרים שנמלך אם למול את עצמו בפרהסיא ולא יירא מפני ליצני הדור וממרא יעצהו לימול א"ע בפהרסיא ומ"ש לו ענר כבר בן ק' שנה אתה כו' הוסיף ליעצו עצה רעה ולהדיחו ממצות ה' את אשר לא שאל אבל עצת אשכול היתה שלא ימול א"ע בפרהסיא וקרוב לומר עוד כי ענר הגיד לו אשר הברית אשר צוהו ה' לשמור הוא רק על זרעו הצעירים בימים ולא עליו. אך אברהם ידע את דבר ה' כי גם עליו צוהו:
<b>מה את הולך ומסייף עצמך.</b> ופי' מלשון סייף או כי אתה תחליש את גופך לפני אויביך ובילקוט גרים ומסרס עצמך וברא"ם גריס וממאיס עצמך. והכל הולך לענין אחד שיבזוהו בהמולו ויקראוהו סריס:

Chapter 43



Paragraph 1

<b>משמועה רעה לא יירא וגו'.</b> דק"ל איך הסתכן אברהם עצמו לעמוד נגד מלכים האדירים האלה. וגם את פי ה' לא שאל לכן אמר כיון שאברהם היה נכון לבו בטוח בה' שיעזרהו ע"כ שם נפשו בכפיו ולא פחד כלל. ואין זה ענין למה שאמרו רז"ל בשבת לא יעמוד אדם במקום סכנה שמא אין עושין לו נס. כי אברהם שהיה מלומד בנסים וצדיק גמור היה בטח לבו בה' שיעשה לו נס:

Paragraph 2

<b>הן הוריקו פנים כנגד אברהם.</b> ופי' וירק את חניכיו בהפעיל שאברהם הסב להם להוריק פניהם. ור"נ מפרש וירק את חניכיו כי אברהם הוריק פניו יחד עם חניכיו:
<b>אלעזר לבדו היה.</b> בתנחומא דייק מדכתיב וירדוף עד דן ולא כתיב וירדפו בל"ר ע"כ אחד היה. ואע"ג דגם אברהם היה עמו מ"מ כיון שאברהם היה המפקד במלחמה לא נחשב בין הרודפים. ומ"ש הוא ועבדיו ויכם פי' כי אליעזר לבדו היה מזויין למלחמה. אבל עוד עבדים רבים היו עמו לשמשו. ועליהם נאמר ג"כ וחלק האנשים אשר הלכו אתו ענר אשכול וממרא. ובספר הזוהר הקשה איך סכן אברהם את עצמו ללכת במתי מעט הלא אין סומכין על הנס במקום דקביע היזקא ומתרץ כי אברהם הלך רק לפדות את לוט בממון וכשראה מלאכי ה' שבאו עמם לעזרתו התאמץ להלחם עמהם:
<b>ומכה מלפניה כו'.</b> ע' בביאור הרי"פ ז"ל בשם היפ"ת:

Paragraph 3

<b>הלילה נחלק מאליו.</b> מדכתיב ויחלק בל"י ולא כתיב ויחלקו בל"ר ע"כ דריש דלא קאי על הוא ועבדיו. רק על לילה שעד חצי הלילה הספיק בידו לרדוף אויביו. ונשאר חצי לילה השני סימן לבניו שכמו שהוא נצח בחצי הא' כן יהיו הם נוצחים בחצי השני ורבנן אמרי שאברהם היה חפץ לרדפם כל הלילה אך הקב"ה חלקו כדי שישאר חציו הב' לבניו וכמו דאיתא בשמ"ר פי"ז אמר לו הקב"ה דייך עד חצי הלילה בוא ונחלוק הלילה אני ואתה:
<b>וכי יש אדם רודף הרוגים.</b> דאקדים הכאה לרדיפה. ואע"ג דאשכחן קראי טובי מסורסים זה רק במעשה אחד אבל בשני מעשים אין דרך להקדים את המאוחר. ועל הכתוב וירום תולעים ויבאש כבר דרשו לקמן דהכי הוה עובדא דרך נס. והא דקיי"ל אין מוקדם ומאוחר בתורה זה דוקא בב' פרשיות אבל בפ' אחת המוקדם מוקדם דאל"כ לא משכחת פרט וכלל וכיוצא וכנודע:
<b>הה"ד מי העיר ממזרח וגו'</b> זה ראיה לדבר כי כבר מסרם ה' בידו כי הוא העירם לבוא ליפול בידו:
<b>צדק יקראהו לרגלו חי העולמים כו'.</b> אין פירושו כי חי העולמים הוא צדק אבל הכתוב יתפרש בדרך שאלה מי העיר וגו' מי הוא צדק אשר יקראהו לרגלו. מי הוא אשר יתן לפניו גוים וגו' ועוד השאלות בכתוב זה ותשובת הכל הוא אני ה' ראשון וגו' כמו שמסיים הכתוב כלומר כאשר עשיתי כל זה כן אעשה מכאן ואילך:
<b>שהיה מאיר לו.</b> שהיה משגיח עליו תמיד ודריש יקראהו מלשון כי הקרה ה' ומשום דכתיב לרגלו אמר שהיה מאיר לו שהאור נופל על רגל כמו נר לרגלי:
<b>צדקה היתה צווחת כו'.</b> ולפ"ז יתפרש הכתוב מי העיר ממזרח זה המזרחיים לבוא ובא התשובה שהצדק בקשה עליו וזה צדק יקראהו לרגלו:
<b>פסיעותיו של אברהם אבינו ג' מילין.</b> כי מה שנאמר בכתוב ארח ברגליו לא יבוא משמע שלא הלך בטבע ההליכה ברגליו אלא בדרך נס. ומדכתיב עוד ירדפם יעבור דריש שהם ג' גבולי הליכה ומסתמא כל אחת היתה מיל. וקאמר שכלן לא הלך אותן ברגל אלא קופץ מג' מילין לג' מילין. ומ"ד מיל לא דייק אלא ארח שהוא שם למהלך ובילקוט יהושע בסי' כ"ג איתא מי פעל למפרע מיל סופי תיבות. ובשוח"ט מז' ק"י איתא י"א שנים ונראה דלא דייק רק ירדפם יעבור. דארח בל"י פירושא קמפרש דרדיפה והעברה זו לא הלך בדרך ברגליו. ור"נ בשם ר"א דאמר לא נתאבקו כו' סובר דקפצה לו הדרך וכדאיתא בשוח"ט ולכן לא הלך ברגליו כלל בדרך זו או הכוונה כי לכלם היה מהלכו בקפיצה וחולקין בזה כי לאחד נלאה בקפיצה זו כמהלך ג' מילין. והשני אומר כמהלך מיל. ור"א אמר שלא נלאה כלל כמהלך מביתו לבית הכנסת ומהר"ר שמואל סבע ז"ל אמר שהאומר מיל סובר כי לא נתכוין אברהם בהליכתו רק להשבת לוט. והאומר ג' מילין רצה שנתכוון לשלשה דברים. הא' להשבת לוט. הב' הכנסת השבויים תחת כנפי השכינה. והג' קנין הרכוש:

Paragraph 4

<b>וגזרו ערות אבותיהם.</b> כ"ה הגירסא בספרים שונים. ופי' שמלו את בשר ערלתם. אך מוצא הדרש הזה לא נודע לי ובילקוט לא גרס ליה כלל:
<b>והבאתי רעי גוים.</b> נראה דמפרש מלשון רעות וחברה כי התרועעו עם אברהם ונתגיירו. אבל צריך טעם למה מזכיר את אנשי סדום יותר מכל הנפשות אשר גייר אברהם:

Paragraph 5

<b>התחיל לקשקש לו</b> פי' להתגאות ולהתדמות אליו וכמשמעות הכתוב ויצא מלך סדום לקראתו:

Paragraph 6

<b>מצדיק את יושביו.</b> יען כי א"י הוא בקו השוה ולכן גם הנולדים שמה המה ממזג ממוצע. כי מטבע האנשים להיות נמשכים בתכונותם ובמדותם לפי טבע הארץ אשר בה נולדו וע"ע בעקידה בשער ז' שמעלת א"י להיות בה חיי הספוק וההגבלה בשיעור ולא יטרידנו מהשלמות וע"ע בדברינו בפנ"ה:

Paragraph 7

<b>ממי קנאן</b> והיה לו לומר יוצר או עושה אבל על קונה צריך טעם. והנה דברי ר"א בתירוצו כאינש דאמר פלן כו' חסר ביאור ודברי המפרשים דחוקים בזה. ואפשר לפרש כי קושיתו ממי קנאן הוא דלשון קונה שמים משמע דהיה חומר קדום ומהחומר הזה ברא את השמים ואת הארץ וזה שקר בחק האמונה כי הקב"ה בראן יש מאין. וזה הוא קושיתו ממי קנאן. ובאה התשובה ע"ז מר"א כי לא בא פה לשבח את הקב"ה שברא הכל מהאין המוחלט כי זה פשוט ונודע הוא. אבל בא פה לשבחו עוד כי תקן הכל וסדר בערך יפה מאד. וז"ש כאינש דאמר פלן עינוהי יאי שעריה יאי. פי' כי לפעמים מהללים את האדם בכללו ואומרים כי יפה הוא בכלל ופעמים משבחים אותו רק באחד מאבריו כמו העינים ושערותיו. כמו כן משבח פה את היוצר בפרטי מעשיו כי תקן הכל בסדר וערך יפה. וע"פ רוב אנחנו מפארים אותו בכלל מעשיו שהוציא את הכל מאין המוחלט:
<b>כאלו אתה שותף עמי כו'.</b> כי הקב"ה ברא הכל לכבודו וכיון שלא היו מכירין את כבודו עד אברהם היתה בריאתו ללא הועיל ורק עתה כאשר הכיר אברהם את שמו בין בריות הקב"ה נשתתף עמו אברהם בתכלית הבריאה ומקרי כמו שנתחדשה הבריאה עתה וזה שמסיים הה"ד קונה שמים וארץ כי עתה מקרי קונה כאלו קנאה אותם מידי אברהם:

Paragraph 8

<b>בזכות ויתן לו מעשר מכל.</b> ומפרש את הכתוב כמו שפירש החזקוני כי מלכי צדק נתן לאברהם מעשר מכל. והדורש דורש פה מעשר מלשון עושר שנתן לו עושר ממדת כל אשר היא מדה השמינית בי"ג מדות וכמו שכתב הרמב"ן על הכתוב וה' ברך את אברהם בכל. ויש לפרש כלל הדברים כי זה ידוע אשר שלשה ראשי מעלות הצדקה הן. הא' שנותנת אריכת ימים וכ"ש וצדקה תציל ממות. ואמרו רז"ל בשבת אפילו ממיתה עצמה מצלת וכנגד זה אמר באברהם שנתברך בזקנה ושיבה כדכתיב ואברהם זקן בשביל המעשר מכל. הב' המעלה הנפשית לראות פני השכינה וכדאיתא בויק"ר ובשוח"ט גבי אני בצדק אחזה פניך. וכנגד זה מביא ביצחק ואוכל מכל ששרתה עליו אז רוח הנבואה וידע כל מה שעתיד להיות כדאיתא לקמן בפס"ז רנ"א מכל טוב שהוא מתוקן לעתיד לבוא. הג' הצלחת הממון כדאמרינן עשר בשביל שתתעשר ואיתא ע"ז כמה מעשים בגמ' ובמדרשים וכנגד זה אמר ביעקב וכי יש לי כל:
<b>מהיכן זכו ישראל לב"כ.</b> בא לדרוש את הכתוב כה תברכו את ב"י משמע דעיקר הברכה כבר זכו ישראל בה ועתה בא להודיע להם רק סגנון הברכה ונוסחתה. ומתרץ כי במלת כה מרומז אשר עיקר הברכה כבר מסור בידיהם בזכות האבות ור"י האומר מאברהם כי הוא ראש האבות. ור"נ דאמר מיצחק כיון דמאברהם יצא ישמעאל לכן דריש על העקידה של יצחק אשר בזכותה נתברכו זרעו הנקרא רק ישראל. ורבנן סוברים כיון דבכל זה יצא ממנו עשו לכן טוב יותר לאמר מיעקב אשר היתה מטתו שלמה:

Paragraph 9

<b>עשאן תרומה.</b> בפסיקתא איתא אבות הראשונים הפרישו תרומות ומעשרות אברהם הפריש תרומה גדולה הרימותי ידי אל ה' ויתפרש הכתוב הרימותי ידי כבר הרימותי ממנו תרומה לה' אבל מלבד זה אם מחוט ועד שרוך נעל לא אקח מכל אשר לך רק אשר אכלו הנערים וגו'. וכן יתפרש גם דברי המדרש והפירוש של עשאן תרומה הוא כי עשה בהן תרומה וכמו שיתפרש ג"כ עשאן שירה עשה בהן:
<b>עשאן שבועה.</b> וצורך השבועה היה כדי שיאמין מלך סדום שמה שנהנה מרכושו היה רק לאכילת הנערים ולא לנפשו. א"נ לזרוזי נפשיה נשבע כענין דוד ובועז בויק"ר פכ"ג והכי איתא בספרי בהדיא מצינו בכל הצדיקים שמשביעים יצרם שלא לעשות. באברהם הוא אומר הרימותי וכו':
<b>עשאן שירה.</b> ששבח לה' שזיכם לו שמן הדין הוא שלו ומ"מ חזר ונתנם למלך סדום שלא יאמר שהוא העשירו ויתפרש הקרא הרימותי ידי אל ה' כמו הרימותי בידי כי מרומם אני בכל יכלתי אל ה':
<b>שאמר בלעדי רק אשר אכלו וגו'.</b> וענר אשכול וממרא לא נכנסו למלחמה עמו דכתיב וירק את חניכיו וירדוף עד דן וכן הוא ועבדיו ויכם חזינן כי רק עבדיו נכנסו למלחמה. וכ"ש לפי מה דאמרינן לעיל דרק אלעזר לבדו נלחם עמהם וא"כ מה שנתן להם חלק שוה הוא רק מה שהלכו אתו היינו לשמור את הכלים:

Chapter 44



Paragraph 1

<b>אם דרכיו תמימים כו'.</b> בא לתת המשך וקישור אל הכתוב הזה. ומפרש האל תמים דרכו. כי דרכי התורה אשר שם לפנינו תמימים הם. וכל אמרת ה' צרופה מכ"ש שאין עול חלילה בו לבדו. ולכן יבינו הכל שהוא מגן לכל החוסים בו. ורב מפרש את המקרא האל תמים דרכו ואין חסרון בעניני מצותיו. ואם תראה מצות אשר אין טעם להם כמו לשחיטה מן הצואר ולא מן העורף. ידוע תדע כי אמרת אלוה צרופה לצרף את הבריות בהן ולנסותם הישמעו בקולו אם לא. ולתת שכר טוב לשומרים את דברו כדי שיהיה עי"ז מגן לכל החוסים בו. כי גם המצות אשר אין טעם בהן. טעמם בצדן כי הקב"ה צוה אותם למען ידבקו בו ויזכרו תמיד כי ה' הוא המפקד. ומצוה אותם לעשותם. ובשמרם הוא עקב רב. אמנם יש מהמחקרים המאנים בזה ואמרו כי לא דבר ריק הוא ובוודאי לכל מצוה יש טעם מועיל לבני אדם השומרים אותם ורק להקב"ה הנשגב ומרומם על כל מפעל ומעשה אין תועלת בהם ומפרשים הדברים כפשוטם וכי מה איכפת ליה להקב"ה למי ששוחט מן הצואר כו' אלא לצרף בהם את הבריות לתת רחמים בלבם על כל חי ולהרגיל נפשותינו לחמלה. וכן הוא בכל המצות יש בהן תועלת לבני אדם להדריכם בדרך טובים וישרים. ולפ"ז יתפרש הכתוב האל תמים דרכו. ומסתפק בעצמותו ולא ישלם בזולתו. ואמרת אלה הוא צרופה רק לצרף את הבריות להיות מגן להם:
<b>זה אברהם.</b> ומפרש האל הוא עם איש אשר תמים דרכו. ואמרת אלה אשר אמר אנכי מגן לך כי מגן הוא לכל החוסים בו הוא לזה התמים אשר נפשו כבר צרופה ובחונה לאיש כזה הוא מגן ומושיע:

Paragraph 2

<b>חכם ירא אל תירא אברם.</b> ודורש את הכתוב חכם וסר מרע זה אברהם ירא בחכמתו כי יראה באיצטגנוניתו דבר הרע אליו כמו אברהם שראה שאינו מוליד. אבל באמת אל תהי חכם בעיניך וירא את ה' וסור מרע [ויתפרש כי ירא וסר מרע הוא עומד במקום שנים. וירא האחד הוא מפעל עבר וירא השני הוא במקום צווי. ולפ"ז ערך הכתוב כ"ה. חכם וסר מרע ירא כי חכמתו תביא מורך בלבבו. אבל טוב לחכם להיות ירא את ה' וסר מרע. ופחד ומורך לא יעלו בלבבו]:
<b>זה נמרוד כו'.</b> ולפ"ז יתחבר הכתוב הזה אל הכתוב הבא אחריו כן צדקה לחיים ומרדף רעה למותו. כמו באברהם שזרע צדקה היה לו שכר אמת כן יהיה לכל כי צדקתו תוליכנו לחיים. וכמו בנמרוד שעשה פעולת שקר ונהרג ע"י אברהם כן יהיה כל מרדף רעה למותו:

Paragraph 3

<b>שני מלכים.</b> זה דריש מכופל לשון אמצתיך אף עזרתיך. ובילקוט הביא אמנתיך במיכאל אף עזרתיך בגבריאל. אך קשה כיון דה' תומך ידו כדמסיים אף תמכתיך בימין צדקי מלאכים ל"ל:

Paragraph 4

<b>צדיק אחד</b> צדיק הוא בין בל"ת ובין בעשה וירא שמים בל"ת לבד. או צדיק הוא גם בין אדם לחבירו וירא שמים הוא טוב לשמים לבד:
<b>מה המגן הזה אפילו כל החרבות כו'.</b> יתורא דקרא קדריש דכיון דאמר אל תירא פשיטא שיגן בעדו ולמה אמר עוד אנכי מגן לך ומשני כי לרבותא קאמר דלא מבעיא שלא יירא מפני אלו המלכים אלא אפילו מכל האומות לא ירך לבבו. כי הוא מגן לו שעומד כנגד כל החרבות:
<b>מה רב טובך אשר צפנת וגו'</b> וזה הטוב הצפון לעוה"ב. וה"נ דכתיב הרבה מאד היינו אותו הטוב שהוא רב מאד:

Paragraph 5

<b>בכל מקום שנאמר אחרי סמוך.</b> פי' סמוך לענין של מעלה וכ"מ שנאמר אחר הוא מופלג מענין שלמעלה. ולא קאי על מלת אחר ואחרי דהא מצינו במלת אחרי סמוך ומופלג וכמו ואחרי כן יצאו וגו'. ואחרי כן קבר אברהם. ואחרי כן יצא אחיו וזולתם והם סמוכים. אחרי מותי. אחרי מות שני בני אהרן וזולתם והם מופלגים. וג"כ שנתים אחר המבול מופלג אחר תעבורו ואחר נגש יוסף אחר תאסף הם סמוכים אבל החילוק זה נאמר רק על אחר הדברים ואחרי הדברים האלה [וע' בגיטין דף ס' תוד"ה ופרשת אחרי מות דלא נחתי לחלק כזה] וטעם מחלקותם כיון דמצינו ויהי אחרי הדברים ויוגד לאברהם לאמר הנה ילדה מלכה וגו' ובענינא דלפני זה כתיב ויהי אחר הדברים האלה והאלהים נסה וגו' לכן מבקש טעם על שנוי הלשון ומצא כי אחרי סמוך ואחר מופלג וכמו דאיתא ג"כ לקמן בפנ"ז ע"ש. וע"פ דעה זו מפרש ג"כ כאן אחר הדברים האלה. ור"ה מפרש להיפך כי אחר הוא סמוך ויתפרש כאן אחר הדברים האלה אחר הריגת המלכים. וכן אחר הדברים ותשא אשת אדוניו וגו' דריש אחרי השקטו בבית אדוניו כדלקמן וכן אחר הדברים חטאו משקה וגו' אירע כדי שלא ידברו ביוסף. ולכן דריש כל אחרי מופלג:
<b>אחר הרהורי דברים.</b> אף דכתיב ויאמר אברם לא דבר בפיו אך הוא הרהר בלבו וה' חוקר לב ידע את הרהורי לבו. ודריש על הרהורי דברים מדכתיב אחרי הדברים ולא כתיב אחרי כן:
<b>ממך אני מעמיד מגינים.</b> ומה דאמר ואנכי הולך ערירי אע"ג דכבר הובטח בבנים מגינים. אבל ירא פן על אלעזר ולוט נאמרו זה דחשיבי כבניו:
<b>ה"ג ואני נוטלו</b> ומכריעו עליהם ומכפר עליהם. ופי' שזה שקול ככולם דכיון שזה ניטל הוה כאלו לקו כולם כי כל ישראל כגוף אחד ואם לקתה קצתו מרגיש כל הגוף וכמו"ש העקרים בשפ"ג וזה אינו עול לצדיקים כי זה שלמות גדול לו לזכות את הרבים ושכרו הרבה מאד בעוה"ב. וגם בעוה"ז דרך הצדיקים לסבול מרעין בישין לכפר בהם על הדור וכמ"ש ישעיה נ"ג והוא מחולל מפשעינו וגו' ובחבורתו נרפא לנו. וע' לעיל בפל"ג גבי יסורי דרבינו הקדוש. ובפ"ד דסנהדרין על הכתוב שכב על צדך. וזה שאמר ישעיה שם מעמל נפשו יראה ישבע בדעתו יצדיק צדיק עבדי לרבים ועונותם הוא יסבול. כי גם הצדיק ירון וישמח במה שזכה לסבול עונותם שעי"ז מצדיק הרבים ומכפר עליהם. עוד יש טעם אחר בכפרת הדור במות הצדיק שיתקדש ש"ש בו ויקחו מוסר מק"ו כדאכתוב לקמן ויק"ר סוף פ"ב. עוד טעם אחר בזה כי חטאת הקהל הוא תלוי בהם למה לא הוכיחום על עונם. והוא בדרך עונש לגדולים. ועוד טעם בזה כדי שיתבוננו העם על האבדה הגדולה אשר אבדו ובזה ישימו אל לבם וישובו אל ה'. וכדגרסינן בפרק אחד דיני ממונות כי נח נפשיה דר' זירא אמרו עד האידנא הוה חרוכא קטין שקא דהוה בעי רחמי השתא מאן בעי עלן רחמי הרהרו בלבייהו ועבדי תשובה:

Paragraph 6

<b>עשרה לשונות נקראת נבואה.</b> כי י"ב מדרגות נבואה הן ובשתי מדרגות הראשונות לא נקרא עוד נביא. וכמ"ש הרב במו"נ ח"ב פמ"ה. ונשארו רק עשר. אבל כבד לכוין כל אחד מלשונות הנבואה לאחת אחת מהמדרגות ההן. ואין לנו לתת טעם לשמות הנרדפים האלה בנבואה. כאשר אין לנו לבקש טעם על כל שמות הנרדפים אשר רבים הם בעברית ובשפת כל עם ועם. ורק רז"ל משום דמצאו קצת מהלשונות הנבואה דמורה על קשה הודיעו לנו בזה. אבל אין כוונתם כלל לתת טעם לשמות הנרדפים:
<b>גדול כחה של אברהם כו'.</b> בא לתרץ בזה למה אמר לו הקב"ה אל תירא אברם. כי ירא מהנבואה אשר באה עליו בדבור ובחזון אשר שניהם מורים על קשה. דהמה לא פליגי רק איזו נבואה קשה מכולן. אבל זה הכל מודים שיש בדבור ובחזון לשון קשה:

Paragraph 7

<b>משם נתירא שהרג את בניו.</b> את בני עילם שהם משם וירא שמא יקללנו כדאיתא בתנחומא כי קללת ת"ח אפילו על חנם כו' לכן ירא אף כי צדיק היה אברהם בריבו. ולפ"ז אנכי מגן לך הוא מלתא באנפי נפשה. ולא נוכל לפרש אנכי מגן לך מקללתו שלא תשלוט בך. דהא ידע הקב"ה כי מלבד שלא קללו עוד ברכו ע"ז כדאיתא בתנחומא:

Paragraph 8

<b>ג' הן שנאמר בהן שאל.</b> גם ר"י סובר כשמואל דאברהם ויעקב אמר להם הקב"ה. אך שלא יקשה איך יתן הקב"ה הבחירה לאדם לשאל פן ישאל דבר שאינו כהוגן. וזה קרוב למ"ש בשוח"ט על הכתוב יתן לך כלבבך שאין מתפללין כן על כל אדם שמא יש בלבו עבירה. לז"א דאל תתמה כי בג' מצינו בהדיא דהקב"ה אמר להם שאל אף שאחד מהם היה רשע מ"מ הקב"ה היודע מצפוני לב ידע שישאלו דברים הגונים ומכ"ש באברהם ויעקב. ויש לתת טעם לאלה החמשה. כי מצינו חמש סבות אשר יטה האדם חסדו לרעהו ויפתח ידו לזולתו. הא' מצד אהבתו אליו או לאבותיו ולא מטעם אחר וכנגד זו מביא את שלמה כי הקב"ה הטה אליו חסד מצד אהבתו אליו כי קרא לו ידידיה כי ה' אהבו ומצד אהבתו לדוד אביו. הב' הוא להראות לכל את נדיבותו ואת עשרו וכמו שמצינו באחשורוש בהראותו את עשרו לעשות כרצון איש ואיש. וכנגד זו מביא את אחז שניתן לו רשות לשאל אפילו להחיות מתים כדי לקדש שם שמים כמ"ש רז"ל. והוא אחז הטובה ומנע שלא רצה לשאול ע"ז. ולכן נקרא אחז כדאיתא בשוח"ט מז' ב'. הג' לשלמות המקבל כמו שימצאו החכמים חן בעיני הגדולים ויעניקום מטובם ויפיקו שאלתם. וכנגד זו מביא את מלך המשיח שמצד שלמותו הגיע אליו לתת לו את שאלתו וכמ"ש הכתוב ואני נסכתי מלכי וגו'. הן אלה שלש סבות גדולות ונכבדות. ויש עוד שתי סבות אשר הן למטה מאלה. והן הד' מצד הגמול והשכר כי עבד לו עבודתו וכדומה לזה. ואע"ג דאין זה נטיית חסד רק הוא חלף עבודתו. מ"מ אם ירבה שכרו מהמגיע לו מקרי חסד וכנגד זה מביא את אברהם דאמר לו הקב"ה שכרך הרבה מאד. אע"ג דמצד שהיה אברהם עובד את ה' היה מגיע לו שכר מ"מ הרבה לו שכר יותר מהמגיע. והה' היא בשביל רחמנות לבד. כי יראה את עניו ומצוקו. ועיניו תלויות עליו לרחמים. לכן יהמו מעיו בו וירחמנו. וכנגד זה מביא את יעקב כי הקב"ה ראה בעניו בצאתו מבית אביו. ואנחתו עלתה השמים. לכן חס הקב"ה עליו והבטיחו לו בעושר:

Paragraph 9

<b>מוטב לי ואני הולך ערירי.</b> דריש מיתורא דקרא כיון דאמר הן לי לא נתתה זרע. ולמה הקדים לאמר ואנכי הולך ערירי. לכן דריש כי הכתוב ואנכי הולך ערירי נאמר אחר הן לי לא נתתה זרע והכתובים יתפרשו כן ואנכי הולך ערירי אם יהיו רשעים טוב לי ללכת ערירי. וכבר אמר אברהם הן לי לא נתתה זרע. וכן מצינו בכתובים אשר הנאמר מקודם כתיב באחרונה וכמ"ש הראב"ע גבי ויגד יעקב לרחל. וי"ל עוד דאמר מה תתן לי ודריש מה חפצי במתנה זו שתתן לי בהיות אנכי הולך ערירי. אם יהיו רשעים. וטוב לי שאשאר ערירי כמו עתה מהוליד בנים שאינם הגונים:
<b>דע הפורשים ממנו כו'.</b> כי לפני זה מדבר בגנות הרשעים אם תקטול אלה רשע וגו' ואמר אם כמקרה הזה יקרה גם בזרעי ודרך עוצב בי והוא זרע רע [ואולי דריש דרך עוצב כמו ארחי ורבעי זרית בראש המזמור דדרשינן בנדה על לידת הולד כי דרך וארח נרדפים הם בהוראתם] מוטב לי ונחני בדרך עולם כלומר שימות ואורח לא ישוב יהלוך כדפי' הראב"ע וע"י זה לא יוליד:

Paragraph 10

<b>המזל דוחקני.</b> ואמר מראש ואנכי הולך ערירי ואח"ז מפרש את דבריו למה אנכי הולך כי הן לי מתחלת ברייתי אשר אז ינתן לכל אדם חלקו כפי מזלו ואז לא נתת לי זרע:
<b>אברם לא מוליד.</b> ע' בזה ברמב"ן על התורה כי כל דבריו צדקו יחדו:

Paragraph 11

<b>אני ושלשה מלאכים כו'.</b> משום דאיכא כאן ג' דבורים. אמירה ודבור ומלת והנה לרבויי עוד דבור ובכל דבור שיוציא מפי הקב"ה נברא ממנו מלאך נמצא שנגלה עליו ה' בג' מלאכים:
<b>לוט לוטא לא ירית.</b> פי' כיון דעיקר ירושת אברהם באה לו מצד הברכה שנמסרה לו והיה ברכה א"כ הוא בהכרח שתעבור הירושה מלוט המקולל:

Paragraph 12

<b>וכי מחוץ לעולם הוציאו.</b> כי בכ"מ הוא מזכיר מקום הוצאתו כמו מן הבית חוצה מחוץ לעיר מחוץ למחנה. וכיון דלא הזכיר פה מאיזה מקום הוציאו א"כ נראה שהוציאו מכל העולם ומכל המקומות. ולכן מפרש החוצה לא מלשון חיצונית רק מלשון רחוב ושוק שהראה לו כל שבילי שמיא כדי שיראה רבוי הכוכבים אם יוכל לספור אותם ומ"ש ויוצא מפרש שהוציאו מהבית להראות לו שבילי דרקיע. ור' יוחנן מפרש באמת החוצה מחוץ לעולם שהעלה אותו למעלה מכיפת הרקיע. ורבנן דאמרי נביא את כו' י"ל דחולקין בזה כי ר"י סובר אשר כל האדם מצד נפשו השכלית הוא למעלה מהמערכה וז"ש העלה אותו למעלה וכו' להודיעו כי אין האדם נכנע תחת מערכות השמים ורבנן אמרי כי האדם בכלל באשר הוא טבעי הוא נכנע תחת המערכה השולטת על כל פגעי הארץ ומקריה. ורק האנשים רמי המעלה עושי צדקה ויראי אלהים תשתנה להם המערכה בשביל רצונם באשר כי ה' יעשה את רצון יראיו. וז"ש נביא אתה ואין את איסטרולוגוס להכנע כמוהם תחת המערכה:
<b>עד דסנדלא ברגליך כו'.</b> הכוונה אם תראה כי העת היא לך עת צלחה אז התרומם עוד ולא תירא. וזה עד דסנדלא ברגליך ואתה הולך לפנים דרוס ורמוס על כל דבר ואל תחת. ויסבור כדעת הרב וסייעתו כי האדם מצד שכלו והשתדלותו יוכל להנצל מהמערכה הרעה. וזה שיעץ לו לראות ולהתבונן על העת ולעשות ולפעול ולא לחבוק את ידיו:
<b>בימי ירמיה בקשו ישראל כו'.</b> כי אז בעונותיהם נמכרו ביד המזל. כי בחדש אב שמזלו אריה נצחם נבוכדנאצר שנמשל לאריה כדכתיב עלה אריה מסבכו. ולעומתו זה מזל דלי אשר היה לישראל היה בתכלית השפלות וכמ"ש הרמ"ע באגרת יסורי הצדיקים לכן חשבו ישראל כי יד המזל תקיפה תמיד ובקשו ללמוד מחקות הגוים הנמשכים להורדת השפעות הכוכבים בהבליהם וזה ענין עבודת כוכבים והודיעם ה' ע"י ירמיהו כי כבר הודעתי לאברהם אשר אין עוז וכח ביד המערכה. כי הקב"ה לבד הוא השולט ומנהיג על כל. וכל הדבק באמונת אברהם אל יחת מאותות השמים:
<b>ושלשתן נאמרו בפסוק אחד.</b> הנה באמת כל אחת מהשלש מועלת לבטל הגזרה. ולא בעינן שלשתן יחד. ומ"ש ושלשתן נאמרו בפסוק אחד פי' אף כי אנכי יכולתי להוכיח זאת מכתובים שונים. אבל אנכי אביא לך ראיה מפסוק אחד על כל השלשה. אבל קשה איך תועיל צדקה לבדה או תפלה לבדה בלי תשובה הלא זה מקרי כטובל ושרץ בידו י"ל או דמיירי בצדיקים אשר הם נלקים לפעמים עם הכלל כאשר נגזרה גזרה על עם אחד או על מדינה אחת. והמה יבטלו הגזרה בצדקה או בתפלה כי לא תשלוט גם עליהם. או דמיירי גם מהרשעים ובצדקה או בתפלה יאריך ה' אפו להם עד אשר ישימו על לב וישובו מדרכם הרעה:

Paragraph 13

<b>מיכאל ירד כו'.</b> כי מיכאל הוא שר של שלג כדאיתא במ"ר פי"ב ומסתמא להצלת הכבשן תהיה הכח ההפוכה מאש. ואפשר ג"כ דטעמא משום דמיכאל שר ישראל ולי נאוה להצילם:

Paragraph 14

<b>שלשה מיני פרים כו'.</b> ומפרש עגלה משולשת לשם המספר שלשה עגלים וכן ועז משולשת ג' שעירים ואיל משולש שלשה אילים. ואע"ג דעגלה שם המין ולא יפול עליו שם המספר וכן משולשת הוא שם התאר לא שם המספר כבר נתן הרא"ם ז"ל טעם על זה ע"ש בדבריו. ופי' עוד דמונה פה רק הפרים הבאים לכפרה ולא שאר פרים. והא דלא מנה פר כהן משיח דבא לכפרה משום דלא הוי כפרה לכלל ישראל רק למשיח לבד. והא דלא מנה פר העלם דבר של צבור דהוא נכלל בפר הבא על כל מצות ובכלל מאתים מנה ולא יחשבו לשני מינים. ורש"י בחומש מונה פר העלם דבר ולא פר הבא על כל מצות והיינו הא דחד מינא נינהו וכדכתיבנא:
<b>שעירי רגלים.</b> ובהם נכללו גם שעירי יוהכ"פ כי גם יוה"כ רגל הוא. אע"פ שכפרתן חלוקה. ור"ח לא חשיב רגל לכן נחשב למין אחר. ומה דמונה שעירת יחיד אע"ג דהוא לא לכפרת כל ישראל בא. מ"מ כיון דכל חוטא וחוטא מישראל ראוי לכפרה זו מקרי כפרת כל ישראל משא"כ פר כהן משיח דהוא רק לאדם אחד מיוחד. והיינו טעמא דקחשיב אשם וודאי ואשם תלוי וכבשה של יחיד. הרא"ם ז"ל ודבריו ברורים וע"ע שם בדבריו:

Paragraph 15

<b>זו בבל כו'.</b> ידוע תדע אף כי אין המקרא יוצא מידי פשוטו וכמ"ש גם רש"י ז"ל מ"מ מן רבוי המינים דרשו שרמז בזה לאברהם את מקרי הדורות אשר יבואו וע"ד כל מה שאירע לאבות סימן לבנים. ויסוד דרשא זו על מה ששאל במה אדע באיזה זכות כדלעיל ותהיה זו תשובה לשאלתו שע"י הגליות יתכפרו עונותיהם לשום להם שארית בארץ ואולי השאלה במה אדע כי אירשנה תתפרש על ארץ החיים לעתיד לבוא. ואמר לו שע"י הגלות יכופרו עונותיהם וינצלו מדינה של גיהנם לאור באור החיים וכדאמר לקמן על הכתוב ביום ההוא כרת ה' את אברם ברית. ומה שדרש עגלה משולשת על בבל משום דכתיב בה כי תפושי כעגלי מרבק:
<b>כורש ודריוש ואחשורוש.</b> הגאון ר' סעדיה כתב שהיו ארבעה דריוש המדי וכורש הפרסי גם אחשורוש ודריוש הפרסי ור"מ הכהן אמר ששה מלכים היו. וראב"ע אמר חמשה וכל אחד מפרש שם את הכתובים בדניאל ע"פ דבריו. אך פה במדרש איננו מונה רק שלשה אשר גדלה מלכותם כי כורש ודריוש נמי קרובים למלכים אשר מלכו בכיפה כדמשמע בפ"ק דמגילה:
<b>ותור וגוזל זו מלכות ארם.</b> וקרי ליה תור משום שהוא רך וטוב כתור ולא הכביד עולו על ישראל כשאר האומות וכמ"ש בגיטין בטולך או בטולא דבר עשו ובשבת תחת ארם ולא תחת ישמעאל אלא שהיה גוזל את ממונם:
<b>ויקח לו ר"י ור"נ כו'.</b> ולא גרסינן דבר אחר והכי איתא בילקוט:
<b>קתדרין דרין לקבל כו'.</b> כי הראה לו כמה שרים יעמדו מהם לדעת זמן ממשלתם וכמ"ש בדניאל. והראהו ג"כ השפלת אלו לפני אלו כי זה יטול המלכות מזה וזה קתדרין דדין לקבל קתדרין דדין שזה כנגד זה:
<b>סנהדרי גדולה.</b> שישבו כחצי גורן עגולה זה כנגד זה:
<b>כל מי שהוא מעמיד פנים בגל כו'.</b> ובא לרמז לו כי הישראל הנמשל לצפור יכנעו תחת העמים המושלים עליהם. ולא יעיזו פניה כנגדם למרוד בהם:

Paragraph 16

<b>נסיב אברהם מכושא כו'.</b> אע"ג דהבעלי חיים מרמזים על האומות אשר מנה למעלה אך הפגרים רומזים על ישראל בגלותם בין קצת העמים הנתנים שם למרמס כפגרים והעיט הם שונאיהם הפורחים עליהם לאכלם ואברהם התפלל על הדבר להכניעם לפני ישראל ולא הועילה לו תפלתו כדאי' בפר"א ורק ע"י תשובה ומעשים טובים ימלטו:
<b>לכשיעשו בניך פגרים.</b> באפס עצור ועזוב אז יעמוד להם זכותך להנצל מהכליון. או ירצה באחרית הזעם שאז יהיו בתכלית השפלות אז יעמוד זכות אברהם להושיעם ולגאלם:

Paragraph 17

<b>תחלת מפלה שינה.</b> כי לא לחנם הפיל ה' תרדמה על אברהם. ובפרט כי כל הנבואה שלפני זה היה בהקיץ. ורק בבואו לספר לו ממפלת בניו ומשעבודם במצרים התחיל בתרדמה שהיא תחלת מפלה ובשאר דברי אגדה זו עמ"ש לעיל בפי"ז וע"ע בזה ברמב"ן על התורה:

Paragraph 18

<b>ידוע שאני מפזרן תדע שאני מכנסן כו'.</b> פי' ממה שאני מודיע לך שאני מפזרן ולא יד המקרה עשתה זאת מזה תדע כי אני מכנסן ולא יאבדו בגלותם. וע"ד דאמרינן בסוף מכות גבי ואעידה לי עדים נאמנים וגו' כיון שנתקיימה נבואה זו תתקיים גם נבואה זו. וכנגד הג' גליות אמר ג' הלשונות כנגד גלות השלישי אשר בני ישראל מפוזרים בכל קצות הארץ אמר ידוע שאני מפזרן אל כל פאה ואני מכנסן שנית לארצם. וכנגד גלות בכל אשר היה זמן קבוע על שבעים שנה כמשכון הניתן על זמן אמר ידוע שאני ממשכנן ואני פורקן וכנגד גלות מצרים אמר ידוע שאני משעבדן ואני גואלם כי בנבואה זו רמזה לו על כל הגליות וכדאיתא במדרש:
<b>לאספטיא.</b> עיין בביאור הרי"פ בשם היפ"ת:

Paragraph 19

<b>אלא גם הוא מצרים.</b> בחזית הגירסא הגוי וגם את הגוי זה מצרים וד' מלכיות. וזה נכון יותר כי גם לבד הוא רבוי:
<b>ושאם יעשו תשובה גואלן בשבעים ושתים אותיות.</b> ולפ"ז עשו ישראל תשובה שלמה במצרים וזכו להגאל בע"ב אותיות. אך בתנחומא וירא איתא שלפי שאברהם אמר מעט ועשה הרבה בסעודת המלאכים ג"כ הקב"ה אמר מעט ועשה הרבה עם בניו שגאלם בע"ב אותיות ע"כ ולפ"ז לא גלה לו הקב"ה מתחלה רק ב' אותיות דן וצ"ל שיש יתרון לגאולתנו בהיותה בשם זה מבשם זה:

Paragraph 20

<b>א"ל אף אני בשעבוד.</b> משום דאיהו בכלל הגירות שהרי משנולד יצחק נמנה כי גר יהיה זרעך כדלעיל לכן נסתפק אם גם הוא בכלל השעבוד והשיבו שאינו לפי שהשעבוד לא בא עד בני יעקב במצרים וגזרת ועבדום וענו אותם אינה דבקה לארבע מאות שנה. אך הוא כמאמר המוסגר ויתפרש הכתוב כי גר יהיה זרעך בארץ לא להם ארבע מאות שנה ועבדום וענו אותם נאמר בלי זמן קצוב:

Paragraph 21

<b>ארבעה דברים הראה לו כו'.</b> גיהנם הוא העונש בעוה"ב וגליות הוא העונש בעוה"ז ולהנצל משתי אלה הרעות נתן להם התורה לזכך את הנפש. והעוסקים בה ינקו מעונש הרוחני. והקרבנות הם לזכך את החומר ולהכניע את הגוף אל אל אלהי הרוחות לכל בשר והעוסקים בהם ינצלו מעונש הגופני בעוה"ז:
<b>בגיהנם או בגליות.</b> לכאורה קשה מה זה שאלה. היתכן שיבוחר עונש הנפשי במקום עונש הגופני והתירוץ ע"ז כיון דהגיהנם הוא רק י"ב חודש אף שהוא עונש נפשי מ"מ יבוחר יותר מהגליות אשר הן לשנים רבות ולדורות רבים הם כל משך ימי חייהם. וגם הגליות מעיקות את שלמות הנפש. אך קשה האם אלה אשר יעמדו בגלות יפטרו מן עונש הגיהנם א"כ הותרה הרצועה. וי"ל דלא קאמר שיפטרו מכל עונש הגיהנם אך יתכפרו מקצתו בעוה"ז וע"ד שנאמר לקמן בפס"ה יצחק תבע יסורין כו'. ואע"ג דבש"ר פנ"א קאמר שאינן יורדין לגיהנם פירושו דעונש גמור קרי ירידה. או שלא יענש אלא מי שהגיע לרובא דעונות:
<b>קטע הדין מוניטא.</b> לפי לשון זו משמע שהוא ד"מ על חתוך הדברים והסכמת אחד מחלקי הסותר כחותך צורת המטבע ברצונו ובערוך גריס קטע חד פטטיא מן כדו ובפסקא דהחודש פסק הדא מילי מן לכך. והכל עולה לענין אחד:

Paragraph 22

<b>ואוחרנא אמר כו'.</b> לפי גירסתנו דפתח בשלשה ומסיים בתרתי צ"ל דמספקא ליה באיזו סברא עמדו השנים לכן לא אמר רק מילתא דפסיקא דחד אומר כן וחד אומר כן. אבל נראה דדלוג סופר יש כאן וצ"ל תו וחד אמר העולם הבא גלה לו והעוה"ז לא גלה לו. וס"ל דלא גלה לו רק מה שידיעתו שלמות:
<b>עד היום הזה כו'</b> ופליגי אדאמר לעיל שהראה לו המלכיות:
<b>ויברא ה' על כל מכון הר ציון אכ"כ כו'.</b> תימא כי גם וברא כמו ויברא שהוי"ו תהפך לעתיד כמו ובא והתפלל ובאו ורננו. ואם נמצא במשקל הזה לשון עבר דינו כשקדם פעל עבר כמו פעל ועשה. ואין טעם לומר פה היכא דאיכא למדרש דרשינן כי עצמו מספר [מדבריו נראה כי רמז על הכלל של ר' אליהו בחור אם יקדם לפניה פעל עבר הוא וי"ו החבור כמו וישראל אהב את יוסף וגו' ועשה לו כתונת פסים ואם יקדם לפניה עתיד או צווי הוא וי"ו ההיפך כמו וכי יגור אתך גר ועשה פסח וע' בתל"ע סי' רכ"ה אבל מלבד כי רבים מהמדקדקים חולקים על כלל הזה. אבל איפה מצא לפני זה פעל עתיד כי אם רחץ ה' את צואת בנות ציון הוא פעל עבר. ומ"ש ואת דמי ירושלים ידיח מקרבה ע"כ הוא כמו רחץ עתיד במקום עבר. ומלבד זה הפסוק וברא איננו מקושר עם מה שלפניו אבל הוא אחרית השכר מן התנאים והפעולות שאמר לפני זה אם רחץ וידיח אז וברא ה' וגו' וסוכה תהיה וגו' ולפ"ז צ"ל ויברא ה' אם לא כאשר זה נברא מכבר ומתוקנת מלפנים וכדדרש המדרש]:

Paragraph 23

<b>לפי שאינו מזכיר כאן החוי כו'.</b> ביאור הדברים כי בדברים ז' כתיב ונשל גוים רבים מפניך החתי והגרגשי והאמורי והכנעני והפרזי והחוי והיבוסי. וכלם נזכרו פה זולת החוי לכן אמר שהוא הרפאים ומה שלא אמר כי חוי נכלל בכנעני דהא כל ז' עממים היו כנענים. וכן מקשה ולמה נתן להם שבעה המנויים שם ולא מנה שם את הקני ואת הקנזי ואת הקדמוני ומשני שלא זכו בהן עד לעתיד. ומ"ש ערבייה שלמיה נוטייה וכן אידך דקרו להם בשמות אחרים ע"כ גמרא גמירי להם כי אלה שלשה העמים נקראו בשמות האלה:
<b>חזירתא רעיא בעשרה.</b> זה ד"מ כי הרע רבה בארץ מהטוב. וה"נ הוי עשר משפחות מבני כנען כי כולם מכנען יצאו וכמ"ש הראב"ע. ואברם ושרי גם בן אחד לא היה להם וזה שסמך ליה ושרי אשת אברם לא ילדה לו. ויתכן שהוא ג"כ תוכחת מוסר שלא יקשה ענין צדיק ורע לו רשע וטוב לו כי כן הוא דרך העולם להיות ההצלחה נמצאת יותר ברעים מבטובים:
<b>כל אלין אמר הקב"ה כו'.</b> נראה שהוא ההערה שנלמוד מזה כי זה הוא מחסדי ה' לטובים שקודם המצאם בעולם מכין להם הטובה כמו שיעד כאן י' העמים לזרע אברהם שעדיין לא בא:

Chapter 45



Paragraph 1

<b>אשת חיל מי ימצא.</b> ודריש לה בשרה כדדריש בתנחומא כל האלפא ביתא על שרה:
<b>עבורה</b> שקשה לצדקניות מהשגת הפנינים כמו בשרה:

Paragraph 2

<b>קמיע היא צריכה.</b> בספר אור ה' מ"ד ד"ה ועוד רבים כתבו שאין ממש בקמיעין אחרי שהם חוץ מהיקש הטבעי. אך מדברי רז"ל בכ"מ וכן פה במדרש מבואר שיש בהם סגולה להועיל וע"ע שם בדברי אור ה' כי הודה בדבר ונתאמץ להתיר הטענה הנזכרת בחקירה ובדעת. כי בטחון החולי במרפא מועיל הרבה לרפא את מחלתו או כי תקותו בה' הרופא חולים בדרך פלא תביא עליו רחמים מאת ה' הנותן חיים ושלום לכל בריה:
<b>כאלו מת בחייו</b> כי אין לו שמחה ולית ליה חוטרא לידו ומרא לקבורה וגם לעוה"ב שאינו מניח חליפתו לזכותו בעוה"ב דברא מזכה אבא. וגם בהשאיר מינו. כי האדם ראוי להיות קיים במין כמו שהמלאך קיים באיש וז"ש באגדת שמואל אם ראה תראה אם אני מן העליונים לא אמות ואם מן התחתונים אני אפרה וארבה ע"ש וההריסה הוא בבחינת הגוף הבנוי מד' יסודותיו שבמותו בלא השארות מינו הממלא מקומו נהרס בנינו לגמרי:
<b>לקול רוח הקדש.</b> פי' ששרה שנביאה היתה דבר לו ברוה"ק לעשות כן. דאל"כ לא יעצה אותו להזדווג למצרית מזרע כנען וגם אברהם לא שמע בקולה:

Paragraph 3

<b>מנין תנינן.</b> כלומר היכא רמיז וכן הוא בפ' הבא על יבמתו ואע"פ שאין ראיה לדבר זכר לדבר וכתבו שם התו' דראיה גמורה ליכא ע"ש וע"ש עוד כל הסוגיא:
<b>ולא לאחר.</b> פי' כי רק מאברהם ילדה בדרך נס ולא מאחר. או דפי' לאברהם לבד התיר הקב"ה לקחת אשה מבנות כנען ולא לאחר לא הותר זרע כנען ולכן נזהר אברהם בזה בנשואי יצחק:

Paragraph 4

<b>אין האשה מתעברת כו'.</b> דכיון דטרידא בצער פירוק הבתולים לא יקלוט הזרע אבל אם נשרו יקלוט הזרע מיד וכדמסיים:
<b>שלטו בעצמן והוציאו עדותן</b> כ"ה גירסת הערוך ועדותן פי' בתולים:
<b>הקוצים הללו.</b> עמ"ש בסוף פמ"ד וכן יתפרש כאן שהטוב ימצא מעט ובטורח משא"כ הגרוע והפחות ולכן הגר נתעברה מיד משא"כ שרה גם אחר כמה שנים לא נתעברה ומה דבקש טעם למצוא ולמה נתעקרו האמהות ולא הסתפק בטעם כי הטוב הוא מעט ובטורח. כי זה לא דמי שהטובה ראויה היא שלא תבוא לאדם רק אחר היגיעה והעמל כי אדם לעמל יולד אבל לא בהולדה. א"נ שהטעם הזה לא יסתפק רק למה התאחרו ללדת אבל לא לעקרות כמו באברהם ושרה:
<b>שהקב"ה מתאוה לתפלתן כו'.</b> כי ע"י התפלה פונה האדם את לבו לה' ולכן לא ייטיב ה' לטובים רק בתפלה שעל ידה יפנה האדם לבו אליו. ומה שכפל עוד ומתאוה לשיחתן משום שהתפלה היא בלב ותוכל להיות במחשבה לבד. לכן הוסיף לאמר בשיחתן כי גם לדבור יש סגולה מועלת וכנגד המחשבה והתפלה אמר הראיני את מראיך שהוא הראותו את פני ה' בלבו ולא יאמר כי מקרה קרה לו או כחו ועוצם ידו כו' וכנגד הדבור אמר השמעיני את קולך:
<b>כדי שיהיו מתרפקות על בעליהון בנויין.</b> משום שע"י העבור הן מתכערות כדר"מ ולכן נעקרו כדי שישארו בנוין ויהיה להן געגועין על בעליהן והם קרובים לדברי ר"מ. רק ר"מ אומר מצד הנאת הבעלים ור"י קאמר מצד הנשים. אבל יותר נראה גירסת החזית כדי שלא יהיו מתרפקות. ופי' שיתבזו ע"י שהן עקרות ולא יהיו להן עוד געגועים על בעליהן מצד נויין. ולפ"ז חולק על דברי ר"מ. והטעם בזה כיון שלא יבטחו עוד באהבת בעליהן מצד שהן עקרות לכן תהיינה עיניהם תמיד נשואות לשמים:
<b>רוב השנים בלא שעבוד.</b> פי' רוב השנים שנגזר גירות על זרע אברהם יצאו בלא שעבוד דגירות נתקיים משעה שנולד יצחק כדלעיל פמ"ד. וענוי ושעבוד היינו במצרים לבד וארבע מאות דכתב בקרא לא קאי רק על הגירות ולא על השעבוד וכמ"ש למעלה. ולפי שהשעבוד לא התחיל עד מות יוסף וכל אחיו נמצא שרוב השנים היו בלא שעבוד שמשנולד יצחק עד בואם למצרים ק"ץ שנה וי"ז שחי יעקב במצרים הרי ר"ז שנה בלא שעבוד ואלו לא נתעקרו האמהות היו השבטים שע"י נתגלגלה ביאתם למצרים קודמים בעולם והיו יורדים למצרים קודם הזמן הזה. ויעקב והשבטים מתים מקמי הכי והיה השעבוד ג"כ קודם. ואע"פ שלאה נפקדה מיד מ"מ כיון שרחל אשר ילדה את יוסף נתעקרה ועיקר ביאתן למצרים נתגלגלה ע"י יוסף. ואע"ג דאין זה טעם מספיק על שרה למה נתעקרה מ"מ כיון דגזרת ת' שנה לא היתה מצד עצמם רק מצד כי לא שלם עון האמורי עד זמן שבו יצאו ישראל ממצרים. ואלו נולד יצחק מקמי הכי והיה מתחיל הגירות מלידתו יהיה זמן יותר מת' שנה עד שישלם עון האמורי. והיה אפשר שיהיו רוב השנים בשעבוד:
<b>כדי שיהנו בעליהן.</b> עמ"ש בזה בחזית:

Paragraph 5

<b>משל לשני בני אדם כו'.</b> לפי שעכוב הולדתם אפשר מהקב"ה ואפשר מסבה טבעית וכדאיתא בפ' הבא על יבמתו טומטמין היו. וס"ל שבמאמר אנכי הולך ערירי רמז למין הא' כענין ערירים ימותו שהוא בהשגחה ולזה המשיל לחבושים שנחבשו מחמת איזה סבה והיתה בקשתם כי די להם בצער החולף ויראה בעלבונן. ובמאמר הן לי לא נתת זרע רמז למין הב' והמשל בזה למבקש זרע לפי שאין לו מעצמו:
<b>אלו אמרת תבע דקיון דידן כו'.</b> והא דלא בקש גם הוא על נפשו משום דחדא עביד ותרתי אפשר דלא עביד. ואם בקש על שניהם כאחד אז היתה בקשה אחת על שניהם ועביד משא"כ זה אחר זה דהם ב' שאלות אפשר דלא עביד וכן הוא בנמשל על שרה. ובפרט מה שנעתר הקב"ה לאברהם אפשר הטעם משום שהוא מצווה על פריה ורביה משא"כ שרה. ולכן אם בקש אברהם על שניהם יחד היה נעתר גם עליה אבל שרה לבדה לא יכלה להעתיר לה' על בנים כיון שהיא איננה מצווה על פריה ורביה:
<b>ורבנן אמרי כו'.</b> כלומר דאין אנחנו צריכין לבקש טעם למה התרעמה שרה. כי כן הוא דרך נשים להתרעם גם בלי סבה וזה שמביאים דברי ריב"ן אף איסטטניות והכוונה שהן חושדות ומתרעמות בלא דבר:
<b>ה"ג ביני ובינך וביניך כתיב.</b> ופי' שנשתנה כי בכ"מ כתיב ובינך חסר יו"ד בין נו"ן לכ"ף וכאן כתיב יו"ד ג"כ בין הנו"ן לכ"ף ללמד שהכניסה עין בעיבורה כי נקרא ובינך וכן ובניך. וע' ברש"י על חומש:
<b>אלו אלישע אמר כן ברוה"ק.</b> פי' כי דברי ר"י נשגבים ונעלים מאד עד שהיו די גם לאלישע אשר היו פי שנים ברוחו לאמר כן ברוה"ק ולפי שיקשה למה נתקיים זרע לאברהם מהגר ולא שלטה בו עין שרה שהכניסה בבני אברהם ממנה. ע"ז אמר אלא שזכתה וכו' שע"י המלאך שדבר עמה הצליח זרעה ונסתלקה קללת שרה במלאכות ה':

Paragraph 6

<b>אמרה לו מה איכפת לי כו'.</b> לפי שאברהם נתן לה עליה כח בשני דברים. הא' לשעבד בה באמרו הנה שפחתי בידך. הב' לעשות בה כרצונה ואפילו למכרה באמרו עשי לה הטוב בעיניך. ע"ז השיבה לו שרה מאי איכפת לי ברשיון לזה הלא לשעבד בה לא נוכל דכתיב לא תתעמר בה תחת אשר עניתה ואנחנו כבר ציערנוה. ולמכרה לא נוכל כיון שעשינו אותה גבירה ולכן דרשי ותעניה מנעתה מתשמיש אבל לא בשעבוד וגם האומר דלייס ופנדיות הוליכה לה למרחץ איננו שעבוד גמור רק דרך בזיון הוא:

Paragraph 7



Paragraph 8



Paragraph 9

<b>וכשמת אברהם נפל.</b> שלא היה לו זכות האב אבל זו איננה נפילה ממש אלא שלא היה בארץ כבתחלה ומשו"ה אמר ד"א עד שלא פשט ידו כו' דבזה תהיה נפילה ממש שבאה לו בעונו. אבל גם זו איננה נפילה גמורה רק לעתיד תהיה לגמרי:
<b>וכשמת אברהם נפל.</b> ונפילה זו אינה לישמעאל לבדה כי גם לכל בני קטורה כי מה נשתנה ישמעאל שיפסד יותר במות אביו משאר אחיו בני קטורה. וכן נפילתו בפשט ידו בביהמ"ק ג"כ היא לכל אחיו כי נועצו לב יחדו וגו' וכ"ה לעתיד. ופי' על פני כל אחיו נפל שנפל עמהם שאחיו הנזכרים פה הם בני קטורה לבדם. וכן בישכון כי זרע יצחק לבדד ישכון ואין לו חלק ונחלה עמו:

Paragraph 10

<b>מעולם לא נזקק כו'</b> עמ"ש בזה לעיל פ' כ':
<b>לא די שנזקקתי עם גברתי כו'.</b> ומפרש את הכתוב הגם הלום ראיתי אחרי רואי כי הגר אמרה כי גם פה במדבר ראיתי אחרי רואי בבית גברתי. והיתה תמוהה אם בבית גברתי ראיתי בזכותה אבל במדבר מ"ט ראתי ומדיוקא דרואי מדייק כי אפילו גברתי שהיתה עמי בבית לפעמים היא לא ראתה והגר ראתה:
<b>משל למטרונה כו'.</b> בא לפרש כי מה שראתה הגר ולא שרה איננה בשביל שלימות הגר אך שרה מיראת האלהים אשר בקרבה הסתירה וצמצמה פניה ע"ד כי ירא מהביט אל האלהים משא"כ הגר שפרצה לראות ע"ד ויחזו את האלהים ונענשו ע"ז:

Chapter 46



Paragraph 1

<b>התאנה הזו בתחלה אורים אותה כו'.</b> כי התאנים אינן מתבשלות הכל יחד כשאר הפירות אלא מעט מעט כן יאמר ה' מצאתי את ישראל שנתבשלו מעט מעט:
<b>התהלך לפני והיה תמים.</b> כי באמת היה אברהם תמים גם לפני המילה. אך הפירוש כי עתה תהיה תמים בלי כל מום ומגרעת:

Paragraph 2

<b>זמן היה לו לאברהם כו'.</b> משום דק"ל למה נתאחרה מצות מילה לאברהם עד זקנותו כיון שהיא באה לתיקון המדות והדעות כמ"ש בפי"א. וגם אברהם שקיים כל התורה כולה למה לא קיים מצות מילה לפני זה. לכן מביא את הכתוב לכל זמן כי הכל תלוי בזמן גם המצות תבוא בזמנם הראוי וזמן הראוי לאברהם היה בזקנותו לפני לידת יצחק כדמפריש. והזמנים לבניו היו אחד במצרים כדי שיקריבו את הפסח ויגאלו והשני אחר שעברו את הירדן ונשבה להם רוח צפונית:
<b>אלא כדי שיצא יצחק בקדושה.</b> וחפץ בזה להראות כי נבדל יצחק בקדושתו מישמעאל:
<b>קנמון אני מעמיד בעולם.</b> כי הצדיקים נמשלו לבושם כמו דאיתא בפ"ק דמגילה והקנמון הזה גם אם יזקין ויתם ליחו אם מזבלין ומעדרין אותו יפרח ויעשה פרי וכן רצה הקב"ה באברהם גם כשהזקין שינוב בשיבה טובה ויעשה פרי. לכן צוהו על המילה שע"י תתוסף לו זכות וחיל גם בימי זקנותו.
<b>אחרי שנצרר דמו</b> ובטלו כל תאותיו:

Paragraph 3



Paragraph 4

<b>אלא צפורן של אצבע קטנה כו'.</b> בא לדמות לצפורן כי באמת אברהם שלם ותמים היה במדות ובדעות גם לפני זה. והקב"ה אמר לו לכרות רק את המותר בטבע וכמו הצפורן שאיננו רק מותרת:

Paragraph 5

<b>שנאמר נשבע ה' וגו'</b> והאי קרא מדריש לקמן בויק"ר פכ"ה שנטלה הכהונה ממלכי צדק ונתנה לאברהם:
<b>מן הלב כו'.</b> לאו מלבו ממש דא"כ ימות אבל פירוש מכנגד לבו או מאיזה עורק המחובר אליו:
<b>וכל בית ישראל ערלי לב.</b> קשה למה לא הביא המקרא מה"ת ומלתם את ערלת לבבכם [ואולי כי משם נראה דדרך מליצה היא וכמו חצי הכתוב השני וערפכם לא תקשו עוד משא"כ התם דכתיב כי כל הגוים ערלים וכל בית ישראל ערלי לב משמע באמת דיש דבר המאטים את לבם]:
<b>ונאמר ערלה בגוף וערל זכר כו'</b> הך וערל זכר לא גרסינן הכא אבל יליף ערלה בגוף מן והיה תמים:
<b>אינו שומע.</b> ודרכיה דרכי נועם:
<b>ממקום שהוא ניכר.</b> פי' בקטנותו כי בגדולתו יש עוד סימנים המבדילים בין זכר לנקבה כמו הזקן והשדים ויש לתת טעם על מחלוקת הדרשות בין השלמים האלה. כי הראשון האומר מקום שעושה פירות סובר כי טעם המילה הוא כמו שיפריש מעשר מן התבואה כן יפריש מעיקר אבריו ממקום הולדתו ממקום שעושה פירות חלק לה' והוא כעין בכורים וכמ"ש הרמב"ן ז"ל ע"ש ור' ישמעאל ראה שטעם המילה הוא כמו קרבן ולכן אמר שאברהם כהן היה וראה שלא תכון העבודה ע"י מום. ור"ע ראה שהטעם תיקון מותר הטבע ולכן דקדק מן והיה תמים. ונגדא ראה הטעם מפני הכנת המדע ולכן הרחיק את המילה מאברים המזיקים את החושים כי אם יפקד אחד מהחושים תפקד גם ידיעה מידיעותיו. ור' תנחומא סובר הטעם להכין ולאמץ אל עבודת ה' אשר בזה הוא יתרון האדם על האשה כי רבות הן המצות הנאמרות לאיש ולא לאשה ובויק"ר יליף ר"ל מגדלי בשר ראה הטעם להחליש את תאות המשגל אשר גדלי בשר נאמר על רבוי הזנות ובכלל זה הוא גם לתיקון כל המדות. ומי שלמד שם מגבעת הערלות סובר הטעם להסיר את הנגעים והחולי משם [וכ"ה דעת קצת מחכמי הרופאים החדשים] ולז"א שהערלה עושה גבעה ותוספת ניכר וכן ענין הצמחים והנגעים. וכל טעמים אלו אמתיים בעצמם ועמ"ש בזה בפי"א:

Paragraph 6

<b>שתי פעמים</b> כתיב באברהם כו'. זה ע"ד מ"ש למעלה בפ"מ כי כל מה שאירע לאבות סימן לבנים ובב' פעמים נפילה שכתיב באברהם מרומז ב' פעמים שעתידה מילה לינטל מזרעו. ופליג על הא דאיתא בשמ"ר פי"ב דאמר עד שלא מל היה נופל שלא היה לו כח לעמוד בפני השכינה. וע' בעקרים שי"ח מ"ש שם כי לדבריו אין כאן מחלוקת בין המדרשים:
<b>כנגדן נטלה כו'.</b> אע"ג שהנפילה השניה היתה על בשורת זרע שרה. אך מאחר שהכל היה בנבואה הראשונה שעל המילה שהרי אח"כ כתיב ויקח אברהם את ישמעאל בנו וגו' וימל את בשר ערלתם לכן נחשבה הכל בענין המילה:

Paragraph 7



Paragraph 8

<b>לא שיעקר שם יעקב ממקומו כו'.</b> והטעם למה שם אברם נעקר ממקומו עד שעובר עליהם בל"ת. ושם יעקב לא נעקר ממקומו. כי השם יעקב קרא לו הקב"ה וע' ברש"י בראשית כ"ה פסוק כ"ו. ולכן אף כי ניתוסף לו שם ישראל שזה הוא עיקר מעלתו אבל השם יעקב אשר השם קראהו ג"כ לא נעקר ממקומו משא"כ באברהם שאביו קרא לו אברם וה' קרא אותו אברהם. לכן הקורא אותו בשם שקראהו אביו ולא בשם שקרא אותו הקב"ה עובר בעשה. ובשרי אף כי השם שרי נתן לה מאת אביה ושרה מאת ה' מ"מ אין בזה חלוף גדול כי גם האומר שרי בכנוי למדבר בעדו איננו שולל בזה שררותה מאת האחרים. וכאשר אין הבדל בין אם יאמר האדם מלכי או המלך. משא"כ באברם אב לארם לבד הוא שולל בזה את הדבר אשר דבר ה' אב המון גוים נתתיך:

Paragraph 9



Paragraph 10



Paragraph 11

<b>ותני שמואל</b> כן מה דאמר שמואל מכל בן נכר מכ"מ כצ"ל ופי' דשמואל נמי תני הכי וטעמא מרבויי דכל בן נכר דכתיב בקרא דשמונה דרבי אפילו בכה"ג כיון דהא לכם קרינן ביה שיש קנין באמו:

Paragraph 12



Paragraph 13

<b>לכלהון בנין.</b> ולא ניזוקו מחמת המילה. ומ"ש אפילו ד' וה' פעמים פי' אם נשארו ציצין המעכבין את המילה:

Chapter 47



Paragraph 1

<b>בעלה נתעטר בה כו'.</b> פי' כי האשה היא חלק וקנין הבעל לכן מתעטר הבעל בחלקו וקנינו. אבל הבעל איננו חלק לקוח מהאשה ולא קנינה לכן היא לא נתעטרה בבעלה. ועוד י"ל לפי שהכל מהאשה כדלעיל פי"ז לכן יתהדר הוא באשתו שהיא מעטרתו אבל היא לא תתהלל אלא במעשיה לא בבעלה שאינה מעטרה. כי ממנה הכל:
<b>מרתא לבעלה.</b> ועטרת בעלה תאר לממשלה ומביא ע"ז כל אשר תאמר שרה וגו' כי שמה שרה הוא מלשון שררה. ולכן אמר הכתוב כי שרה שמה שתהיה עתה שוררת בבית. וריב"ק דורש את הכתוב כי שרה שמה הוא לנתינת טעם על שם אברהם כי ניתוסף לו ה"א אשר נחלק היו"ד מן שרי ונקראת שרה וה"א השני זה שנוסף לאברהם ודרש עטרת בעלה כי בחלק משמה נעטר בעלה אברהם והכי משמע במ"ר פי"ח. והטעם מה שנצרך לקחת הה"א דוקא משם שרי ולא נוסף לאברהם ה"א מבלי לקחת משם שרי הוא כדי שיהיה זווגם עולה יפה להוליד בנים כדכתיב בפמ"ד אברם אינו מוליד להכי ניטל הה"א משמה ונתנה לו כדי שיהיו כגוף אחד ויהיה זווגם עולה יפה. ורשב"י חולק ע"ז וסובר כי הוסרה הה"א ממנה לגמרי ולא נתנה לאברהם והיה טס ופורח כו'. ור' מנא סובר כי השם שרה מורה על שררה אבל לא על בעלה וכדעת רבנן אך שרה לכל באי העולם:

Paragraph 2

<b>והא עדיין לא נתעברה.</b> פי' כיון דהעבור היה עדנה מסופק בידיהם. כי אברהם אמר לו ישמעאל יחיה ושרה אמרה האף אומנם אלד וגו' ולמה נתבשרה עתה בחלב בטרם נתאמת להם העיבור לכן אמר שהחזירה הקב"ה לימי נערותיה וזה מענין העיבור שבתחלה היה לה עדנה:

Paragraph 3

<b>למה ששרה הבת תשעים שנה וכו'.</b> פי' כי מה שיוליד אברהם מאשה צעירה בימים איננו פלא וכמ"ש הראב"ע והרמב"ן. אבל הפלא הוא איך יוליד מאשה זקנה. וגם ר' עזריה סובר כי עיקר התמיה הוא מצד. אבל חולק בזה על ר"י דמשמע מדבריו כי גם אם אברהם היה צעיר לימים לא הולידה שרה כיון דהאשה מזקנת וע"ז אומר ר"ע כי התמיה הוא רק מצד שניהם שהם חלושים וכבר באו בימים. אבל אם אברהם היה צעיר לימים היה אפשר לשרה להוליד כי לא הזקינה:

Paragraph 4

<b>משל לאוהבו כו'.</b> כי לא נוכל לפרש דברי אברהם במה שאמר לו ישמעאל יחיה כמספק בדבר ה' אשר דבר אליו כי יוליד את יצחק. אבל אמר לו אחרי כי גם לידת ישמעאל היתה בחסד דבר אברהם בענות רוח כי אינני כדאי להרבות עוד שכרי ולהוליד את יצחק ולואי שלא יחסר לי חלקי אשר בידי. וכן נראה מדברי רש"י בחומש ע"ש:
<b>לא תמלא רוחי קריר וכו'.</b> כלומר לא תשלה אותי בדברים שאינם ראויים לי ומה שמסיים פה בכתוב ויאמר אלהים אבל שרה אשתך. כי הקב"ה השיבו על טענתו שהוא אינו כדאי כי מצד שרה שהיא אשתך כדאי אתה להוליד עוד בן את יצחק:

Paragraph 5

<b>בן הגבירה למד מבן האמה.</b> כ"ה בנוסחאות המדרש שלפנינו. ולפ"ז יתפרש הכתוב והמדרש עד"ז. דק"ל למה התערב פה בכתובים המדברים ביצחק את הכתוב ולישמעאל שמעתיך. ולכן מפרש את הכתוב בק"ו. הן ולישמעאל שמעתיך ע"י המלאך אשר אמר להגר הרבה ארבה את זרעך ולא יספר מרוב ובלי ספק שמע אברהם מזה. ומבן האמה הזה אתה תלמד ליצחק כי הנה ברכתי גם אותו את יצחק והפריתי גם אותו את יצחק והרביתי גם אותו את יצחק. ומ"ש שנים עשר יוליד זה קאי ע"כ על ישמעאל לבד כי הוא לבדו הוליד נשיאים ואח"ז אמר הכתוב ואת בריתי אקים את יצחק להוליד י"ב שבטים תחת י"ב הנשיאים אשר לישמעאל. ור"א לא ניחא ליה לפרש ולישמעאל שמעתיך ע"י המלאך. ומפרש אחרי אשר כבר הבטיח הקב"ה לאברהם ואעשך לגוי גדול. כה יהיה זרעך וכן כרת עמו הברית לזרעך נתתי את הארץ. וחשב אברהם עד כה פן תתקיימו הברכות האלה ע"י ישמעאל וכשנתבשר בלידת יצחק נודע לו כי הברכות האלה נאמרו על יצחק וחשב כי לישמעאל לא יהיה מאומה. לכן אמר לו הקב"ה ולישמעאל שמעתיך גם לתפלתך בעד ישמעאל שמעתי ותהיה גם לו ברכה כמו ליצחק. ומטעם זה הובא הכתוב פה לאמר לו אף כי הברכות הנאמרות מכבר נאמרו ליצחק אבל גם ישמעאל יהיה מבורך ולפ"ז מה שאמר המלאך להגר לא ידע אברהם מזה. ומפרש את כל הכתוב על ישמעאל אשר היה צריך לברכה וברכו בתוספת ברכה אשר לא נזכרה לפני זה כי שנים עשר נשיאים יוליד ועז"א ואת בריתי אקים את יצחק ק"ו ליצחק כי יוליד י"ב שבטים ותהיה גם לו הברכה החדשה [ולפי נוסחת הילקוט ורש"י ז"ל בחומש אין אנחנו צריכים לביאור כי כבר מבוארים הם בדברי המפרשים. ורק כדי שלא לשבש הספרים אשר בידינו העתקנו אותם פה]:
<b>אותה השנה מעוברת היתה.</b> ולפ"ז סובר דהמילה והבשורה היו בתשרי וכמ"ש רש"י ותוס' בר"ה ולקמן בפמ"ח נחזה כי הרבה מדרשות חולקים ע"ז וסוברים דהמילה והבשורה היו בניסן:

Paragraph 6

<b>הן הן המרכבה.</b> ודריש מדלא כתיב מאברהם וכתיב מעל אברהם והשכינה כמו שהיא למעלה מעל חיות הקודש והיא הנקראת מרכבה וכן היא למעלה מעל הצדיקים:

Paragraph 7

<b>העמידן גבעה כו'</b> ודריש מדכתיב ויקח אברהם את ישמעאל בנו וגו' ואת כל זכר ולא כתיב סתמא ויעש אברהם כאשר צוהו ה' כי כן נצטוה עליהם לפני זה אך לדרוש כי העמידן גבעה:

Paragraph 8

<b>הכא את אמר בשר ערלתו כו'</b> ומה דלא מקשה מהכתוב וימל את בשר ערלתם הנאמר לפני זה. כי זה בא לרבות שמל גם ציצין שאינן מעכבין את המילה כל זמן שלא פירש:

Paragraph 9

<b>אלו היינו רואים אותו לא היינו מניחים אותו.</b> משום דבמילה יבדל מהם לבלי להיות עמהם כעם אחד. או משום שחובל בעצמו. אבל רש"י בחומש כתב שלא היו מניחים אותו לקיים מצותו של מקום ולדבריו יקשה למה חפצו למנעו דוקא ממילה ולא משאר מצות אשר שמר אברהם:
<b>ומצאו עצמו מהול.</b> ולפני זה לא אסתכל במילתו כדאשכחן בירושלמי שאמר רבי לאנטונינוס בדידי לא אסכלית וכו':

Paragraph 10

<b>בחולו שם מועד</b> ל"ג. כי משום לתא דעבודת כוכבים מתניא זאת בתוספתא ובפ"ק דע"א. וע"ע בירושלמי שם:
<b>אלא בשבת</b> עי' במ"ר פי"ד דיליף זה מקראי:
<b>אלא ידיד בטנן.</b> שלא היו אדוקים כ"כ בעבודת כוכבים שלהם:
<b>אמר אברהם.</b> בא לדרוש הסמיכות למה נראה אליו ה' אחר שנימול משום שהעוברים ושבים נמנעו לבוא אצלו משום שנבדל מהם והיה לעם אחר. אבל בפ' הפועלים איתא שבאו לבקרו בחליו ממילתו:

Chapter 48



Paragraph 1

<b>זה אברהם.</b> עיקר המזמור הזה קאי על דוד. אבל רמוז פה ג"כ שדוד משתבח במה שעשה ה' לאבותינו או כי הוא ע"ד כל מה שאירע לאבות אירע לבנים. והיה אברהם סימן לו:
<b>בכבשן האש כו'.</b> כי תסעדני משמע מהמתקוממים עליו וזה בכבשן האש שנמרוד קם עליו להשליכו בכבשן וה' סעדהו כי לא תזיק לו האש. ועל רעבון דריש מהמקרא ולחם לבב אנוש יסעד. ועל המלכים דריש מדכתיב וימינך תסעדני וימין ה' עושה חיל:

Paragraph 2

<b>מהיכן היה הקב"ה נגלה עלי.</b> אע"ג דמצינו שגם קודם לזה נגלה אליו ה' מ"מ לא היתה מדרגת נבואתו כמו עכשיו אחרי שנמול. וזה שמסיים וירא אליו ה' שבזכות המילה נראה אליו במדרגה זו:

Paragraph 3

<b>ד"א אם אמאס</b> משפט זה אברהם שמל בעצמו את עבדיו לזכותם במצוה (וע' ביאור הרי"פ) ועיקר הכתוב לפי פשוטו ע"כ באיוב מדבר ורק המדרש באשר מצא כי אברהם אהב משפט עבדיו לכן תלה את מעשיו בהמקרא הזה:

Paragraph 4

<b>מה אם זה שבנה מזבח לשמי כו'.</b> יש לתת טעם למה ר' יצחק יליף ממזבח ור' לוי מקרבן שור ואיל. דר"י סובר אשר המילה היא כמזבח מוכן תמיד לכפרה. והיא תיקון כולל לכל המדות. ור"ל סובר שהיא מסירת נפש על קדוש ה' בהתקרב להשחט כשור ואיל וכמ"ש לעיל שאחד מטעמי המילה הוא שהיא כקרבן:

Paragraph 5



Paragraph 6

<b>משל לשני תינוקות כו'.</b> משום דק"ל מ"ש כי דוקא החוטאים יפחדו היפך מ"ש אשרי אדם מפחד תמיד. ומשני כי פחדו בציון חטאים הוא שהחטא גורם הפחד בראותו שהשני כבר נלקה על חטא. אבל אם אין חטא בידו אין פחד לנגד עיניו וכן אמרינן בפרק הרואה כי הפחד מורה על חטא. ומה שנאמר אשרי אדם מפחד תמיד קאי על דברי תורה. שיפחד אדם תמיד פן ישכח את תורתו ולכן יחזור עליה תמיד:
<b>מצדות סלעים</b> משגבו אלו ענני כבוד ומצינו ענני כבוד באברהם מה שראה ענן קשור על ההר כדלקמן פנ"ו ומה שענן קשור באהל שרה כדלקמן פס"ו:

Paragraph 7

<b>ישב כתב כו'.</b> פי' הרא"ם שאלו היה בוי"ו שהוא פועל בינוני היה מתפרש שכשנראה לו ה' היה יושב אבל כשראהו קם. אבל השתא דכתיב ישב בלא ויו שהוא פעל עבר משמע שכשנראה לו ה' ישב במקום שהיה לו לעמוד אם היה יושב לפיכך דרשו שא"ל הקב"ה שב ולפיכך ישב ודבריו נכוחים וכן דרשו על ולוט ישב בשער סדום וכן ועפרון ישב בתוך בני חת. וצריך טעם איך יתפרשו הרבה כתובים אשר נאמר בהם ישב חסר וי"ו. וכמו ביושב אהל ומקנה והכנעני והפרזי אז יושב בארץ והוא יושב בסדום וכן והוא ישב ממולי (במדבר כ״ב:ה׳) ועוד רבים:
<b>והן יושבין וכבודי שם</b> כצ"ל:
<b>על כל שבח ושבח כו'.</b> פי' לא מיבעי בק"ש אלא אפילו בכל שבח בעלמא משרה שכינה עליהם לשמוע בקולם. ולהגן בעדם:

Paragraph 8

<b>פתח טוב פתחת כו'.</b> כי בל"ז יקשה למה יספר הכתוב איפה היה יושב אם לאשמעינן כי ישב בפתח האהל לקבץ אליו עוברים ושבים והלא כתיב אח"ז וירא וירץ וגו' לכן מפרש כי ה' אמר לו פתח טוב פתחת ובזכותך נברא הדברים שנקראים אהל:
<b>אברהם יושב על פתח גיהנם כו'.</b> ומפרש כי הקב"ה רמז לו אשר הוא בזכות המילה יציל את זרעו מגיהנם:

Paragraph 9

<b>וירא בשכינה.</b> ואע"ג דכבר נאמר וירא אליו ה'. משמיע הכתוב שנית וירא אברהם בשכינה בתוספת נבואה ונוגה. ונהנה יותר מזיו השכינה:
<b>אף שמות המלאכים.</b> ובא לתרץ בזה למה לא הוזכר פה שמותם. כי עוד לא נקראו בשמות ידועים:
<b>אם רואה אני ששכינה ממתנת כו'.</b> ומפרש וישא עיניו וירא מלשון ולבי ראה וגו' מהוראת עיון והתבוננות. כי התבונן עליהם לדעת מי ומה המה ולפ"ז חולק הוא על הדרש וירא בשכינה:

Paragraph 10

<b>לגדול שבהן כו'.</b> וסובר כמ"ד בשבועות העדות כי אדני הוא חול. דאי ס"ד דהוא קדש וקאי על הקב"ה היה לו לכתוב לאמר זה לפני וירא וירץ לקראתם:
<b>חייך שאני פורע לבניך כו'.</b> עיקר הדרש הזה הוא לתרץ למה פרט הכתוב כל הפרטים ולא אמר דרך כלל כי הזמינם והאכילם והשקם. לכן אמר כי פרט את מעשיו להכפיל שכרו לבניו על כל אחד ואחד. ואין זה סותר למה דנאמר בכמה מקומות כי המן היה בזכות משה והענן בזכות אהרן והבאר בזכות מרים וכאן אמר שכלם באו להם בזכות אברהם. כי עיקר ביאתם היה בזכות משה אהרן ומרים. אבל אם לאו זכות אברהם באו המה ביישוב ובזכות אברהם הגדיל הקב"ה את הנס להביאם במדבר. וזה שמדייק בלישנא שאני פורע לבניך במדבר. ומה דהביא פה בשביל יוקח נא מעט מים נתן להם את הבאר ולא אמר ויורהו ה' עץ וישלך אל המים. כי הנס הזה היה רק פעם אחת ולא תמידי כמו הבאר:
<b>ורוח נסע מאת ה' ויגז שלוים מן הים.</b> הנה השליו הזה היה להם לקללה והיה להם לזרא ואיך יבוא הוא בזכות אברהם. אבל כוונתו על הכתוב ותעל השליו בשמות כו'.. והמביא הביא פה את הכתוב ויגז שלוים רק להוכיח לנו כי השליו בא בדבר ה' כדכתיב ורוח נסע מאת ה'. ואם זה השליו אשר היה לקללה בא מאת ה' מכ"ש השליו אשר היה לברכה כי מרובה מדה טובה כו':

Paragraph 11

<b>וסעדו לבבכם אין כתיב כאן כו'.</b> הנה באמת מצינו כמה פעמים לב ולא דייקינן למה לא כתיב לבב. אבל כיון דידוע הוא אשר הכופל בא לחזק את הוראת התיבה. וכיון דאברהם היה טוב עין ונתן להם די שובע וגם להותיר היה לו לכתוב לבבכם להגדיל המאכל אשר נתן להם ולא לבכם כאשר מורה כי הוא היה צר עין. וכן קשה ליה בשיתו לבכם כיון דלעתיד ישימו כל מחשבותם לה' למה לא אמר שיתו לבבכם. ומתרץ כי לבבכם נאמר רק על בעלי שני לבבות. ולא על מלאכים וכן לעתיד אשר יהיה להם רק לב אחד:

Paragraph 12

<b>תשע סאין אפתה.</b> כי קמח וסולת הם שני מינים ולא נוכל לפרש בסמיכות קמח של סולת. ולכן מפרש מהרי שלש סאים קמח לעשות דבר הנעשה מקמח ושלש סאים סלת לעשות דבר הנעשה מסלת. ואחרי דמצינו כי מסולת נעשה שני מינים כמו חביץ ועוגות ע"כ דורש כי לכל מין היה ג' סאין כדי שלא יגרע האוכל העשוי מסולת מהאוכל הנעשה מקמח ומזה מוכיח כי היה תשע סאין. ורבנן חולקין עליו וטעם רבוי המאכל לג' אנשים ע' ברמב"ן מ"ש על זה. אבל לפי פשוטו י"ל כי צוה לה להכין אוכל למרבה שאמר בלבו פן יבואו עוד אורחים וימצאו הכל מוכנים לפניהם:
<b>פרס הפסח היה.</b> הרא"ם ז"ל מביא אגדה זו וגרס ערב פסח וע"ש בדבריו. והתוס' בר"ה גרס פסח היה. והנה לקמן בפ"נ איתא כי ביום ט"ו בניסן נהפכה סדום. ולפ"ז באו המלאכים ג"כ בט"ו. ויש לפרש עפ"ז פרס הפסח מלשון פלגא כי ביום ד' אחר חצות מתחיל איסור חמץ:

Paragraph 13

<b>רץ לקדם כו'.</b> דריש מדלא כתיב ואל רפת הבקר כמשפט הלשון:
<b>יכול גדול ת"ל רך כו'.</b> וחולק על הא דאמרינן בפ' הפועלים כי שלשה היו:
<b>יכול חסר</b> פי' חסר אבר ת"ל וטוב משמע שהוא שלם. ובילקוט הגירסא חסול ופירוש כחוש. ותרגום ויגמל ואתחסל:

Paragraph 14

<b>אחד מששים בחלב.</b> בא להשמיענו שבח אברהם כי לא שם לפניהם חלב כמות שהוא ולכן מפרש שהוציא לפניהם החלב השמן אשר מזה נעשה חמאה המעולה וזה אחד מששים. אשר בו עוד טעם חלב.
<b>פירסה נדה.</b> ומ"ש שרה אח"ז אחרי בלותי היתה לי עדנה הוא בניחותא שכבר בא לה הוסת ולא ירחק העבור מצדה רק מאברהם וכדאמרינן לקמן בפ' זו:
<b>מיכאל מירתת כו'.</b> ולא הזכיר את רפאל דאתי בכח מכ"ש דהמה גדולים ממנו כדאיתא בפע"ח:
<b>מתלא אמר כו'.</b> ובא לתרץ בזה למה כתיב והוא עומד עליהם מלשון ממשלה שהכניע אותם לשנות ממנהגם ולהיות כאוכלים לפי שהיו אצלו:
<b>עלה משה למרום ולא אכל.</b> דכיון שנדבק במלאכים היה כאחד מהם ליזון מזיו השכינה וכן כל הולך למקום אחר יתנהג במנהגם מפני כבודם:
<b>וכי אוכלים היו.</b> קושטא דמלתא קאמר ואה"נ שאם אכלו ממש יש להוכיח טפי שאין לשנות מהמנהג:

Paragraph 15

<b>כאן שהנקודה רבה כו'.</b> ע' בזה מ"ש בשי"ר פ"ז והנה המפרשים מקשים למה נקד על איו והרבה בנקודות הלא טוב היה לנקד את הל' והוה דרשינן את הכתב איו וע' בנמוקי יוסף בפרק הפועלים ובחזקוני מה שתירצו על זה אבל באמת הטעם לזה משום די"א אשר הנקודות באו על האותיות אשר היו מסופקות אם לכתבן או לא. ולכן אם נקד את הלמ"ד באמת היינו יכולים לספק בזה פן נמצאו ספרים בלי הל'. אבל כאשר נקד את אותיות איו נראה כי לא כדעתם כן הוא. דהא הל' לבד במקרא זה בלי אותיות איו אין לו הוראה כלל. ועוי"ל דכל היכא דהכתב רבה דרשינן להוראה הסותרת את פי' המלה. כמו רחוקה דהה"א מנוקד לדרוש על הדרך ולא על האיש וכן תמצא בכל המקומות אשר הכתב נדרש. אבל אם הנקודה מרובה נדרשות כמו שתי מלות ואין האחת סותרת את רעותה וכמו דדרשינן הכי ויאמר אליו איו וע' בזה:

Paragraph 16

<b>מפני היחוד.</b> ואע"ג דאהל אברהם היה מפולש ואם פתח פתוח לר"ה אין כאן יחוד. י"ל דאהל שרה לא היה מפולש והיה סגור מכל צד וע' לעיל בפל"ט:
<b>כאן זקנה שיש בה לחלוחית.</b> ויתפרש באים בימים הקרובים ונכונים לבוא בימים וכמו בירמיה ז' הבאים בשערים האלה ומה דכתיב ואברהם בא בימים הוא כי כבר הזקין ובא בימים וכמו בא אחיך במרמה שכבר בא:
<b>חדל להיות לשרה.</b> כי השרש חדל מורה לפעמים למניעה בזמן מה וכמו וכי תחדל לנדור אע"פ שיש בידו לנדור אח"ז. ולפעמים מורה על מניעה עולמית וכמו וחדל לעשות הפסח דאם עבר זמנו בטל קרבנו. ושתי ההוראות האלה נכונות לפרש בכתוב הזה. כי מניעה על זמן יתפרש חדל להיות לשרה אחרי שחזרה בדרך נס לנערותה. ומניעה עולמית כי מצד זקנותה חדל לעולם. וי"ס דגרסי שורי המד"א וכי תחדל לנדור כו' ויתפרש שורי מלשון דלוג ופירושו שוסתה לא פסקה לגמרי אלא לשעה כי דלגה מזמן לזמן:

Paragraph 17

<b>עדנה עדנין</b> כצ"ל ופי' שעות הוסתות כי פירסה נדה וכדאיתא לעיל וחשבה שבטבע היה לה וע"כ הרחיקה את הלידה רק מצד טבע בעלה. ובפי' הג' גרסינן עדונין ופי' צחצוח הבשר בלשון משנה ומעדן את הבשר וכן פירש"י ז"ל בחומש וכן הוא בפ' הפועלים שנתעדן הבשר. וע' בערוך ערך עד דהיה לו גרסא אחרת במדרש. ודרך כלל הם אמת ודבריהם אמת כי אח"ז הלא חשק אבימלך ביפיה:

Paragraph 18

<b>לאברהם אינו אומר כן.</b> המדרש האריך פה בלשונו דלא נפרש כי אחרי בלותי היתה לי עדנה אשר אמרה שרה הוא בתמיה. והקב"ה אמר תחת זה ואני זקנתי כי כוונה אחת לשניהם ומה שלא הזכיר ואדני זקן כי קיצר בדבריו וגם לא נפרש ואני זקנתי על הקב"ה שאומר האם אני זקנתי מלעשות נסים וכמ"ש לפני זה. לכן האריך המדרש בלשונו באר היטב כי פה שינוי בלשון מפני דרכי שלום:

Paragraph 19



Paragraph 20

<b>מעולם לא נזקק הקב"ה להשיח כו'</b> עמ"ש לעיל בפ' כ'.
<b>אכלית אשקית לוית.</b> כי לא נוכל לפרשם לשלחם שילכו מעל פניו דהא האורחים היו חביבים לו מאד. אבל פירושו ללותם והטעם בזה לשמרם מנזקי הדרך [ואולי בא לדרוש למה כתיב ואברהם הולך עמם לשלחם ולא כתיב וילך אברהם לשלחם. אבל המלאכים לא הצריכו את לויתו כי הדרך כבר נודע להם וגם אין פחד הדרך לנגד עיניהם. אבל כמו שנהגו המלאכים בביתו ואכלו משום דמתלא אמר עלת לקרתא הלך בנימוסה כמ"ש לעיל כן הלך אברהם עמם והתנהג בדרך העולם לשלחם וכמו שמתלא תאמר אכלית אשקית לוית]:

Chapter 49



Paragraph 1

<b>כל מי שהוא מזכיר את הצדיק כו'.</b> והטעם בזה כדי שיקנאו רבים בכבודו ויעשו כמעשיו:
<b>וכל מי שהוא מזכיר את הרשע כו'.</b> והא דאמרינן בפ"ק דברכות בהנהו בריוני דהוו בשיבבותיה דר"מ. מי כתיב יתמו חוטאים חטאים כתיב אלמא דאסור לקלל את הרשעים. שם מיירי בחייהם וזה אסור פן ישובו מדרכם הרעה והכתוב ושם רשעים ירקב מיירי ברשעים שכבר מתו:
<b>הנחתם הם מתרפים.</b> וכן הוא ברשעים ששמם מעצמם ירקב. וימחה זכרם מן הארץ. ולא כן הצדיקים זכרם יקום לעד ובזה ימצאו קורת רוח גם בעולם:
<b>כי הוי מטי להמן בפורים כו'.</b> ולא מפליג בין המן דקודם תליה להמן דלאחר תליה ולפ"ז חולק הוא על רשב"ן שאמרו בירמיה חי הוי ברם הכא מת הוי:
<b>ואינו מברכו ואברהם היו יהיה וגו'.</b> והא דמצינו כמה פעמים דמזכיר שם אברהם יצחק ויעקב בלא ברכה ושמא כיון דמזכירים אשר בזכותם יקומו גם זרעם לעד או שמדבר בשבחם הם מתברכים מן הענין המדובר בהם ואינם צריכים עוד לברכה:

Paragraph 2

<b>איזהו סוד ה' כו'.</b> פי' איזהו סוד ה' הנזכר כאן כיון שכל המצות הן סוד ה' דלא נתגלו אלא ע"י משה ומפרש דסוד ה' זה קאי על המילה דהיה סוד עד כ' דורות וכדמסיים ובריתו להודיעם ויתכן מה דקרא את המילה בשם סוד ה'. משום שהוא ענין נעלם מהסברא. שהערלה מצורך יצירת הגוף. כי לא ברא הטבע דבר לבטלה אפילו השערות והצפרנים ותועלתה מבוארת בשמירות האבר וכריתתה דבר זר וכמ"ש הרב שחשבו רבים כי לזה לא נמולו אדם ונח ואברהם עד שצוהו ה' שהיה אצלם כחטא לתת גנות במעשה הטבע וה' גלה לאברהם שעמד בסודו טעמי המצוה מכמה פנים וכמו"ש לעיל. ולכן נקראת המילה סוד כי רק אברהם שעמד בסוד ה' ידע טעמה ולא זולתו והראיה כי הראשונים אשר היו לפניו לא קיימו אותה. וכן הוא לא קיימה עד שגלה לו ה':
<b>וכרות לו הברית אין כתיב כאן כו'.</b> כי בכל מקום אשר שמירת הברית מוטלת על שני הצדדים כתיב הכריתה בברית בלשון עם. כלומר זה עם זה. אבל אם שמירת הברית מוטלת רק על צד אחד כתיב בל' וכמו לא תכרות להם ברית ועוד רבים ולכן דריש ממה דכתיב עמו שהיה הקב"ה כו' והיתה שמירת הברית משני הצדדים ואע"ג דהאי קרא מדבר בירושת הארץ וכדכתיב לתת את ארץ הכנעני. אבל הירושה באה לו מאת ה' בברית המילה. והבאים בברית המה יורשיו:
<b>בתחלה היה סוד ה' ליראיו כו'.</b> פי' הדברים כי בתחלת יצירת האדם היו ישרים ונביאים מעטים מאד ונמצאו רק יראים מספר לא מעט לכן גלה ה' סודו ליראים. ואח"כ בימי אברהם נתרבו הישרים ורק הנביאים היו מעטים ולכן נפסק אז סוד ה' מהיראים ובא אל הישרים אשר היו כבר מספר לא מעט ואח"כ כאשר פרצה הנבואה בישראל והיו גם נביאים מספר לא מעט נפסק הסוד גם מהישרים ובא לנביאים והנה מה שקרא בדרש הזה סוד ה' כתוב בתנחומא פ' ויחי זה לדעת העתידות אבל לפי ענין הכתובים אשר בהם נזכר סוד ה' נראה כי הוא על רשע וטוב לו וצדיק ורע לו וכדומה על מעללי ה' הנעלמים וזרים ממחשבות בני אדם. ולכן כאשר בא ה' להפוך את סדום אמר המכסה אני מאברהם ולא אגלה לו סודי פן יהרהר אחר מדותי וכיוצא בזה איתא בתנחומא לפי שהיה אברהם אבינו מהרהר אחר דור המבול אפשר שלא היו בהם צדיקים:
<b>שהיו לו שלש אוהבים ולא היה עושה דבר חוץ מדעתו כו'.</b> עיקר המשל הזה בא לפרש את הכתוב המכסה אני מאברהם משמע דמאחרים כבר כסה. ואברהם חביב עלי ביותר. לכן הביא את אדה"ר וזה המניעה מעץ הדעת לא גלה לו הקב"ה מראש את טיב האילן אשר בעבורו נטרד מג"ע. וכן בנח אפשר דקאי על שביתת המזלות שלא שמשו בהיותו בתיבה וכדלעיל או על שאר השנוים אשר באו על הארץ במבול וכמ"ש במדרש כשיצא וראה העולם חרב התחיל בוכה ורק סגר אותו בתיבה ולא ידע אבל באברהם כשבא להפוך את סדום אמר המכסה אני זאת מאברהם אשר הוא חביב עלי יותר מאדה"ר ונח וז"ש הכתוב כי ידעתיו וגו' כי אותו אהבתי. וזה ג"כ כוונת רשב"נ במשלו מן סנקתדריס אשר הוא יועצו ואין בזה דמיון לאדה"ר ונח שלא באו למעלת אברהם לעמוד בסוד ה':

Paragraph 3



Paragraph 4

<b>זו בקור חולים.</b> וה"ה קובר מתים וברכת חתנים כי כולם בכלל דרך ה' כדאיתא לעיל בסוף פ"ח. ור"ע בשם ר"י בא לדרוש את חצי הכתוב השני לעשות צדקה ומשפט ומלתא באנפי נפשה היא ומפרש כמו ולעשות צדקה ומשפט. אבל גרסת הילקוט היא ר"י בש"ר אלכסנדרי לעשות צדקה ומשפט זו ג"ח רבנן אמרי זו ב"ח ולפ"ז כלהו דרשי את חצי הכתוב השני:
<b>מן דהוה חמי ההיא עקתא כו'.</b> אף כי יכול להיות שהם מכזבים לו ובאונס דברו לו כאלה מ"מ אברהם עשה זאת. רק לצאת ידי חובתו נגד ה'. ואם המה רמוהו העון תלוי בהם ולא בו:

Paragraph 5

<b>רבה והולכת.</b> זה הדרש שייך רק על הכתוב כי רבה רעת האדם דהנגינה היא מלרע והוא בינוני וכ"כ רש"י וכמו"ש לעיל בפ' כ"ז. אבל פה הנגינה היא מלרע והוא פעל עבר. ודברי המדרש זה נעתקים מדברי המדרש שם רק ללמד הגז"ש שהסדומים נידונו גם במים:

Paragraph 6

<b>זו אחת מעשר ירידות כו'</b> בא לתרץ איך שייך לשון ארדה על הקב"ה אשר רואה הכל ממרום שבתו לכן אמר כי כן הוא דרך לשון עברית. וראב"כ מתרץ שפתח להם פתח של תשובה ומפרש ארדה לסוף מעשיהם היוסיפו לעשות עוד כמעשיהם הרעים או ישובו מהם:

Paragraph 7

<b>הדא אמרת אין עורף למלאכים.</b> דייק מדכתיב ויפנו משם האנשים וגו' ותיבת משם הוא מיותר לכן דריש כי פניהם היו עדנה נגד שם ובכ"ז הלכו סדומה וזה א"א אם לא שאין להם עורף וארבעה פנים להם מכל עבריהם. והכוונה בזה כי לאדם בכל מעשיו יש ג"כ צד ההפך אך הוא יבחר באחד. ולמלאכים אין בחירה ואין להם עורף זה הוא צד ההפך:
<b>תיקון סופרים הוא זה.</b> גי' בעקרים במ"ג פכ"ב וברא"ם וכדברי הרא"ם כתב הרשב"א והביאו בעל הליכות עולם וכן נמצא בספר ישן שהיה כתוב בו וז"ל תיקון סופרים דברים סתורים בתורה ובמקרא ואינן כתובים כתיקונן וחכמי ארץ קורין אותן תיקון סופרים ולא שתיקנו אותם שמחקו וכתבו מה שכתב מרע"ה בתורה ומה שכתוב בנביאים ובשאר הספרים. ומתחלה שכתבוהו על כינויו כתבוהו הסופרים לא חסרו ולא הותירו וכך היו ראויים להקרות כנוי כתובים ואלו הן ואברהם עודנו עומד לפני ה' היה צ"ל וה' עודנו עומד על אברהם אלא שכינה הכתוב. וכן נראה מרש"י גבי ואל אראה ברעתי וגבי אשר צאתו מרחם אמו יראה שאין תיקון הסופרים רק שהכתוב עצמו כתב כן. ומ"ש בספריו גבי ואברהם עודנו עומד תיקון סופרים הוא זה שהפכוהו רז"ל לכתוב כן יראה ששבוש הוא ואחד מן התלמידים כתבו כי ברוב הנוסחאות לא נמצא אלא תקון סופרים הוא זה. וגם דברי התנחומא שכתב תקנו יתפרש שהם בחכמתם דקדקו ופירשו שהם כנויים וכדברי הרשב"א:

Paragraph 8

<b>ר"י ור' נחמיה ורבנן כו'.</b> משום דכבר אמר לו הקב"ה זעקת סדום ועמורה כי רבה ולמה נגש אברהם עוד הפעם. לכן מפרש ר"י הגשה למלחמה כלומר שדבר קשות להצילם בדין ור"נ אמר דהגשה דפיוס הוא שבפיוס בקש הצלתם. ורבנן אמרי בתפלה ובתחנונים. ור"א מפרש דנגש לכלן. כיון דהגשה משמע כולן לכן מפרשינן על כלן. וע"ע מ"ש הרא"ם ז"ל על זה וע"ע בביאור הרי"פ בשם היפ"ת:
<b>אתה גודר את האף כו'.</b> ודריש את הכתוב כי אברהם אמר להקב"ה הלא ממדת טובך נכון הוא האף תספה שתספה האף מצדיק ומרשע. וכעין מ"ש רבי ור' יונתן. ולפ"ז יהיה הה"א מן האף ה"א הידיעה כלומר שתספה את האף המכלה את הכל. ולא ה"א השאלה:
<b>ובעל חמה.</b> מפרש כי הוא האדון והמושל על החמה. ומה דכתיב במשלי כ"ט ובעל חמה רב פשע יפרש האם רב פשע יוכל עוד לכבוש את החמה. אשר גם בבו"ד יקרה לפעמים כי יכבוש את חמתו. ורק על הרוב אמר המדרש ב"ו חימה כובשתו:
<b>בלא משפט מקומו.</b> ואלו היה בביתו היה ניצול ועתה נספה בעון המקום אשר בא שמה. וכמעשה שהביא יהיה ג"כ לפעמים בגזירת המקום דיגזור גזרה על ב' מקומות ויצא קצפו על מקום אחד בראשונה ויספו שם יושביו ועמהם נספה גם האיש הבא בתוכם אחרי כי גם על מקומו יצאה הגזרה. ואח"ז שבו בני מקומו לה' ונסלח להם ובטלה הגזירה ואלו היה בביתו אז לא הקדימתהו הרעה. ועתה נספה בלא משפט:
<b>לרובה שהיתה משכלת כו'.</b> ולפ"ז מפרש ר"ל כי תספה קאי על האף. האם מדת האף תספה צדיק עם רשע ומדמה לדובה אשר בטבעה לשכל. ואם לא תמצא לשכל בחיה תשכל בבניה. כן תהיה מדת האף אשר תשלח כי אם תכלה לכלות את הרשעים ולא תמצא עוד מי לכלות תכלה גם את הצדיקים. ור"ס מדמה מדת האף למגל אשר אין בו מטבעו לשחת. ולא יצמא לדם ורק בעברו לא יפלה בין קוצים לשושנים. ולא ישלם ולא ינוח רק עד בואו אל הגבול כן יהיה במדת האף וכמו"ש בפכ"ו אנדרלומוסיא הורגת רעים וטובים:

Paragraph 9

<b>הלול שם שמים יש בדבר.</b> שיהרהרו אחריך לאמר תם ורשע הוא מכלה. וע"ע בתנחומא בזה:
<b>לא היא זה מיתה.</b> ולא דכוותה זה הדומה למיתה כגון עניות ועורון וע' לקמן פע"א. ולא דפחותה מינה זה יסורין קשין הקרובים למיתה כי בשום צד אין ללקות הצדיק עם רשע. ויען כי יש בכתוב שני יתורים דהיה לו לכתוב חלילה לך להמית צדיק עם. ואם היה כתוב חלילה לך מעשות דבר הזה להמית וגו' אז אמרינן ולא דכוותה. ומדכתיב כדבר הזה יש עוד יתור ומרבינן גם דפחותה מינה:
<b>אברהם נטל עליה שכר.</b> וכדאמר בסוף סימן הזה על כן משחך וגו' ואיוב נענש עליה כדאמרינן בפ"ק דב"ב שניתן שכרו בעוה"ז כדי לטרדו מהעוה"ב:
<b>צדיקים נבלי</b> פי' גרועים כמו פירות הנובלות. ומה שהוסיף אברהם לדבר אל ה' חלילה לך השופט כל הארץ לא יעשה משפט. משום דבקש כי יצרף מעשיו או צדקת ה' כדבסמוך ויהיו נחשבים כצדיקים גמורים. וה' התעשת לדברו אך לא הועילו כי לא נמצא עשרה צדיקים גם נובלים לכל כרך:

Paragraph 10

<b>כי אל אל האמור נשאתי לא אחבול.</b> משום דק"ל בקרא למה אמר מקודם ונשאתי לכל המקום בעבורם. ובשתי פעמים האחרונים אמר לא אשחית. לא אעשה והתשובה ע"ז היא דהיכי דהוה חמשים צדיקים תספיק זכותם להעביר מדת הדין מהם לגמרי לעת כזאת. ולפקוד ביום פקדו. אבל אם ימעטו ממספר חמשים לא תספיק זכותם רק שלא ישחיתם ולא יעשה בהם כליה. אבל איזה פורענות יביא עליהם מיד או ימשכן קצת מהם כמדתו. ולהכי מייתי כי לפעמים יאמר אל אל נשאתי ולא יחבול כלל:
<b>אם עול פעלתי עם הראשונים.</b> וכמו דאיתא בתנחומא האף תספה אמר אברהם שלא יאמרו כך היא אומנתו לאבד הדורות כו' דור אנוש דור המבול דור הפלגה. אמר הקב"ה אני מעביר לפניך כל הדורות ואם עשיתי שלא כהוגן למדני שנאמר בלעדי אחזה אתה הורני:
<b>ניתן בעריכות שפתיו.</b> ודרש ודבר גבורות אע"פ שהי"ל דבר גבורות וקינטור מ"מ וחין ערכו. חן היה בעריכתו:

Paragraph 11

<b>כפרה בהם.</b> שהפרה באה לכפר על העגל כדאיתא במ"ר פי"ט וכן פי' התו' בסוף מו"ק גבי מה פרה מכפרת:
<b>חד אמר זכותו של אברהם.</b> פלוגתתם קאי על הא דאיתא שם ובראש הנשיא ובראש אב"ד ובראש כל אחד אבל מה שנותנין על גבי התיבה הוא משום עמו אנכי בצרה כדאמר ר"י בן פזי בסדר תעניות:
<b>ה"ג מאן דאמר</b> כדי להזכיר זכותו של אברהם בין עפר בין אפר על שם ואנכי עפר ואפר והכי איתא בירושלמי והא דנקט התנא אפר מקלה אפשר לומר דעל ראש התיבה כ"ע לא פליגי דבעינן אפר ממש משום עמו אנכי בצרה. ואפר הבא משריפה מורה על צרה. אבל על סיפא דמתניתין סובר דבין אפר ובין עפר:
<b>מילתא דר' יודן פליגא אהא.</b> פי' ר' יודן בן פזי חולק על האי עובדא וסובר דבין בעפר ובין באפר הוא. ומביא ע"ז המעשה דהוה מכריז יסב איהו קיטמא וריב"פ הוא עפר והוא אפר:

Paragraph 12

<b>לחלף סרדה כו'</b> זה קאי על ויוסף עוד לדבר אליו כלומר שהקב"ה רמז לו שידבר עוד וכמו שיאמר הדיין החפץ שילמד עוד סנגוריא הוא אומר ברמז הוסיפו בתוכה מים:

Paragraph 13

<b>בדור המבול שמונה.</b> נח ושלשה בניו ונשיהם דמסתמא גם הנשים היו צדיקות כי לא ינוח שבט הרשע על גורל הצדיקים ואע"ג דבריש סוטה מוקי המקרא הזה על זווג שני אבל על הרוב גם זווג ראשון הכי הוו ועוד כיון דניצולו מסתמא כשרות היו ואע"ג דחם רע הוה כדלעיל פ"ל מ"מ יסבור דהיה כשר והחמיץ בסופו והכי משמע מפכ"ט דאמר התם דבזכות תולדותיו נצל נח ומ"ש ולא נתנה לעולם אין הכוונה דאם היו עשרה היו מצילין את כל העולם דא"כ יקשה הלא אברהם חניכיו וילידי ביתו הלא היו יותר מעשרה ולמה לא הצילו את סדום. אבל פירושו כי אם היו עשרה היו מצילים את הארץ אשר גרו בה ואז היתה קצת פליטה לכל העולם:
<b>עד כמה הוא מצוי חשבון.</b> פי' תמצית ודריש למצוא חשבון כמו למיצוי חשבון ואמר כי אחד לעיר אחת. ומה דכתיב בקרא אחת לאחת ולא אחד לאחת משום דשם קאי הקרא על הנשים והמדרש יליף מזה על האנשים:

Chapter 50



Paragraph 1

<b>רצין לעשות שליחותן.</b> מזה נראה כי רז"ל מפרשי והחיות על המלאכים ולא כדעת הרב בס' המורה שהם גלגלי השמים ומייתי ליה הכא לומר שדרך המלאכים למהר בשליחותם ולמה התאחרו לבוא בשש שעות כדמסיק:
<b>שהוא בוזק גפת בכירה.</b> וקרוב לזה אמרו באין דורשין כאור היוצא מפי הכבשן ופירש"י ז"ל כריצה ושיבה של להב. ועוד שם כאור היוצא מבין החרסים ופירש"י שהלהב יוצא ונכנס דרך הנקבים ומפרש כמראה הבזק כמראה הנעשה ע"י הבזק:
<b>כרוחא לזיקא.</b> קרוב לפרש זיקא מלשון ובזיקות בערתם ופי' כרוח שמוליך שביב האש במהירות. ויתכן שיקרא אור הברק היוצא מהרעם זיקא. פי' רצוא ושוב שיציץ ומיד יעלם:
<b>ובאין סדומה בערב.</b> ואע"ג דאחר ו' שעות נקרא ערב. לא נוכל לפרש פה בערב אחר ו' שעות דא"כ בערב למ"ל כיון שנפטרו מאברהם אחר ו' שעות. וע"כ מדפריש בערב הוא בערב ממש:

Paragraph 2

<b>והוא באחד</b> וגו' עיקר הדרש מהכתוב הוא שאין שני מלאכים עושים שליחות אחת וכדכתיב בקרא והוא באחד כי יעשה מעשהו ע"י מלאך אחד. ומשברא יליף שאין מלאך אחד עושה שתי שליחות כיון שהוא פשוט ופועל שלא ברצונו לכן הוא מן הנמנע שיהיו בו רבוי ענינים:
<b>גבריאל נשתלח</b> להפוך את סדום. ואע"ג דכתיב התם כי משחיתים אנחנו וכן ויחזיקו הכל בל"ר אפשר דדרך כבוד מדבר על היחיד בל"ר:
<b>ולהלן קורא</b> אותם אנשים. פי' גבי אברהם ואע"ג דגם בלוט קורא אותם פעמים רבות אנשים היינו משום דנדמה להם כאנשים אבל בראש הפרשה קוראם מלאכים להודיע קושטא דמלתא. ומ"ש אבל לוט ע"י שהיה כחו רע נדמו לו כדמות מלאכים אין פירושו מלאכים ממש רק אנשים של צורה וכדכתיב ומראהו כמראה האלהים נורא מאד:

Paragraph 3

<b>כל דבר שהוא</b> צריך למ"ד בתחלתו כו'. כן הוא בפ"ק דיבמות בלשון יותר מדוקדק ע"ש. ואע"ג דשם מסקינן בין לב"ש ובין לב"ה מתפרש לא תהיה אשת המת החוצה כמו החיצונה ולא מפרשי במקום למ"ד בתחלתה. שם הוא הטעם מדכתיב בה"א הידיעה בראשו יתפרש יותר כמו החיצונה אבל בכלל הזה דכל תיבה שצריכה למ"ד בתחלתה כו' הכל מודים וע"ש עוד בסוגיא:
<b>לביטי התחתונה</b> שבשאול. ומה דמצינו שחט ברבלתה (ירמיה נ"ב י') ושם העיר היה רבלה. ושמא נקראת בין רבלה ובין רבלתה:
<b>בערב בא</b> ערבה כו'. בא לתרץ למה כתיב בערב בקרא אשר הוא למותר וחולק על דרשא דלעיל שהתאחרו בשביל שמלאכי רחמים היו אבל בערב יתפרש אחר ו' שעות וכמו"ש לעיל. ור"ל דורש בערב בשביל הערב שאז הוא זמן דינם:

Paragraph 4

<b>סורו נא אפילו</b> איני כדאי. משום דק"ל למה אמר סורו ולא גשו נא. ולכן מפרש סורו נא מכבודכם הראוי שלא תבוא אלי כי אנכי איני כדאי. אבל אתם תשנו ותסורו מהדרך הראוי לכבודכם ובואו אלי. ור"ה מפרש סורו מהדרך המולכת אל ביתי פן יראו אתכם ארשי סדום ויזיקו אתכם אבל בדרך עקומה תבואו אלי. ואע"ג דמצינו לפעמים הסרה להוראת הגשה אבל זה הוא רק אם הוא לא התכוון לקרב פה והלך לו לדרכו והשני יבקשהו לסור מהאורח אשר חשב ללכת ולבוא אליו. אבל אלה הלא באו לעיר למצוא מקום לנוח לא תקרא ביאתם אל הבית הסרה ממחשבתם:
<b>אברהם מקפיד</b> כו' שהיו משתחוים לאבק רגליהם ואלו נדמו לו כערביים כדלעיל פמ"ח. והנה הרא"ם ז"ל בקש לתת טעם לעבודה גרועה כזו. ובאמת אין לנו לבקש טעם ודעת במעשה הכסילים. אבל אפשר לומר שהמה חשבו אשר הצלחיות הזמניות אינן אלא מהשתדלות האנושי ע"ד כחי ועוצם ידי וגו'. ולפי שעיקר ההשתדלות ברגלים ללכת בימים ומדברות ממוצא וממערב לכן היו משתחוים לאבק שברגליהם שהיו מיחסים כל הצלחתם לאבק העולה ברגליהם ממרוצתם ומהשתדלותם אבל באמת זה כפירה גמורה כי הכל בידי שמים. ומה' מצעדי גבר כוננו:
<b>הכניס בהם אף</b> וצרה. אולי דריש מדכתיב מאד. כי הראה להם אשר חמתו בוערה בו למה מאנו לסור אליו:

Paragraph 5

<b>ברם הכא</b> סוגייה בישין. ואע"ג דאמרינן לקמן שלא היה גם אחד טוב בהם אבל לוט טעה בזה וחשב שברוב עם אי אפשר שלא יהיה ביניהם צדיקים מעט. או שאמר להם בלשון הזה כדי שלא יתפשו אותו. למה אוה למושב לו מקום אשר גם צדיק אחד אין בו:
<b>אין אחד מהם</b> מעכב. כדכתיב כל העם מקצה משמע כלם נסבו על הבית אי נקי. ויען דזה אי אפשר שכמה אלפים אנשים יסובבו בית אחד לכן אמר שאין אחד בהם אשר מיחה אותם וחפץ לעכבם:
<b>אין לך רשות</b> כו' שעל הכל מאריך ה' אפו חוץ מן הזנות כדלעיל פכ"ו וכ"ש בענין רע כזה ובפרהסיא כלם כאחד:

Paragraph 6

<b>אלו חזקים.</b> פי' בין לפי לשון הראשון האל הקשות ובין לפי לשון הב' אלהות הם יתפרש מלשון חזקים וגדולה. ופי' שהיו בעלי צורה וחזקים במעלה ע"ד כהררי אל:
<b>לא בזכותי</b> כו'. פי' שאמר להם כי המה נכבדים וחשובים כ"כ עד שאני איני כדאי שיתאכסנו בביתי רק בזכות דודי אברהם באו אלי אשר הוא הקורה המגין עלינו וכדאמר בפי"ד לקורה שופעת כו':

Paragraph 7



Paragraph 8

<b>דכוותה ביום</b> הכותי כל בכור בארץ מצרים. והחטאת בבהמה היתה ששעבדו המצריים במרעה מקניהם וכדאיתא בתד"א במכת הדבר. ומתו הבהמות בעון הבעלים. במכילתא מייתי עוד ואכבדה בפרעה פרעה שהתחיל בעבירה כו'. ובשמ"ר פ"א איתא פרעה התחיל בעצה תחלה לפיכך לקה תחלה. וי"ל דהמדרש לא מנה אותו משום דנוכל לומר דאורחיה דקרא להזכיר הראש תחלה. ובמ"ר מונה עוד מרגלים ושכיני א"י ונביאי א"י. ופה לא נמנו משום דשם היו הנענשים תחלה העיקר בעבירה ולכן ראוי ללקות תחלה:
<b>אילאון.</b> משום דכתיב וילאו לשנא דמשתמע לתלתא אנפי לכן מפרשינן לכל הוראתם. [למאי דדריש ישתטון ע"כ יהי' שרשו יאל ובא הל' לפני הא' כאשר יקרה פעמים רבות בעברית]:

Paragraph 9



Paragraph 10



Paragraph 11

<b>ר' יהושע בן לוי</b> אמר זה לוט כו'. אף שיש לנו למצוא טעם למה בחר כל אחד בדרש חדש ובמקום אחר. ולא נהיר לו במה שלפניו מ"מ קרוב לומר כי כל אחד בא ללמד לנו הרעות המתרגשות לבוא על האדם בשביל עשרו. כי בכללן שש הנה. הא' הדאגה בשמירתו וכמו"ש רז"ל מרבה נכסים מרבה דאגה וע"ז מביא את לוט שהשיגו התמהון והדאגה באבדן את עשרו. הב' כי יבעט בה' ובתורתו ע"ד וישמן ישורון ויבעט וכן כתיב ורם לבבך וגו' וע"ז מביא את קרח שבשביל עשרו רם לבבו ופרק ממנו עול תורה. הג' שיאבד גם חייו בסבת עשרו וע"ז מביא את נבות. הד' שיבזה את כל בני אדם בגובה לבו ולכן ישנאו גם אותו בני אדם ואף כי יקנאו בו. וע"ז מביא את המן שבז למרדכי וחפץ לשלוח יד בכל עמו וישנאוהו ויקנאו בו השרים וכמו"ש רז"ל ויאמר חרבונה משנאת המן. הה' כי ברב תשוקתו אל הכסף לא ינום ולא יישן ע"ד והשובע לעשיר איננו מניח לו לישון. וגם בטנו תחסר כי יפחד פן יחסר כספו ומכ"ש שלא ישים לבו לתת אוכל הרוחני לנפשו בתורה ובמצות וכמ"ש לא מעבר לים היא לא תמצא בסוחרים וע"ז מביא זה שבט ראובן וגד שבתשוקתם לקנינם עשו עיקר ממנו ולא חשו לנפשם וכדאיתא במ"ר פכ"ב שעשו את הטפל עיקר ע"ש. הו' מה שלפעמים יאכל עולמו בחייו ע"ד ומשלם לשונאיו אל פניו. וע"ז מביא את איוב וכדאיתא בפ"ק דב"ב שנתן לו ה' שכרו בעוה"ז וטרדו מעוה"ב:
<b>מי היה זה.</b> לא קאי אקרא דבקרא כתיב בל"ר אך שואל מי היה המציל. ומייתי לה הכא משום דמהאי קרא מותבינן עליה דמתרץ והרא"ם מביא הגירסא מי היה המציל:
<b>אינו יכול</b> לעמוד בנחלתו. ואע"ג דמתחילה גר עם אברהם ואברהם הוא שהפרידו ממנו. י"ל כי בשבתו בסדום החמיץ מעט:
<b>ה"ג ר' לוי</b> בש"ר חמא בר חנינא והכי איתא בירושלמי. ולעיל גרסינן ר' ברכיה ור"ל בש"ר חמא בר חנינא ר"ב אמר שני בני אדם כו' ור"ל בש"ר חמא בר חנינא כו':

Paragraph 12

<b>משל לשני</b> פטרונין כו'. מהמשל הזה נראה כי גם אנשי סדום האמינו בסבה הראשונה אך הלכו בטעות דור אנוש שרצון ה' לחלוק כבוד לכוכבים ומזלות אחר שהם שמשים לפניו וזה דוגמת ב' פטרונים הממונים מהמלך ומדמה את השמש לעירוני ואת הירח הקטן ממנו לבן המדינה:
<b>בשעה שהחמה</b> והלבנה כו'. ומה דאיתא בשמ"ר פי"ח ויהי בחצי הלילה כשם שהפך סדום בלילה כו' פי' מה שנגמר דינן בלילה:

Chapter 51



Paragraph 1

<b>כתיב כמו שבלול</b> תמס יהלוך וגו'. בא לתת טעם למה היתה הפיכת סדום קודם זריחת השמש. משום שכן הוא דרך הרשעים להאבד כנפל אשת אשר אינו רואה השמש ובא לרמז לנו בזה כי דרך רשעים כאפילה:
<b>כאשת איש</b> שזינתה כו'. גירסת הילקוט כאשת איש שהיא יוצאה (ופי' שמתגרשת מבית בעלה) והיא מתביישת לחזור ביום ההוא ומחזירה בלילה שלא תחזנה השמש. והכוונה שהרשע עצמו יבוש ממעשיו הרעים ע"ד תיסרך רעתך וגו' שהם יבקשו להעלים רשעתם:

Paragraph 2

<b>אמר ר' אבין</b> לשפחה שהיתה רודה פת בתנור כו'. כי זה ידוע אשר מה' שוכן ערבות יצא רק טוב. ואם יבוא רע מהשמים על הארץ אין השינוי חלילה בהקב"ה. רק השינוי הוא מצד המקבלים. כי לפי מעלליהם יהפך הטוב לרע. וז"ש כי פה בסדום נהפך המטר היורד מן השמים מאת ה' לגפרית ואש בשביל רוע מעלליהם. אבל בישרים ירד המטר ויהפך ללחם מן השמים. כי הלחם והגחלים קרובים הם בתנור אשר בו נאפה ורק זה יחזיק בגחלים וזה בלחם:
<b>זה גבריאל.</b> והוא שר של אש. ובצדיקים הוא עושה שליחותו לטוב להם וכמו דאיתא בפסחים דף קי"ח ע"א גבי הצלת חנניה מישאל ועזריה. וברשעים להפרע מהם עושה שליחותו לאבדם באש:
<b>וה' הוא וב"ד</b> ע' בזה ברש"י בחומש ובחזקוני. וכן מ"ש אר"י בתורה בנביאים ובכתובים כו' ע' בזה ברש"י וברמב"ן וברא"ם ז"ל:
<b>שההדיוט מזכיר</b> שמו ב' פעמים. גבי למך לא הזכירו שמם ב' פעמים. אבל פעם אחת הוא הכינוי הבא במקום השם וע':

Paragraph 3

<b>אין דבר רע</b> יורד מלמעלה. וזה ע"ד הכתוב לא יגורך רע. כי הקב"ה יחפוץ רק בטוב והרעות נמשכות רק ממעשה התחתונים וע' לעיל בפ"ג אין הקב"ה מיחד שמו על הרעה ומפרש מה דכתיב וה' המטיר וגו' כי מן השמים ירד מטר ולמטה נהפך לגפרית ואש וכמו"ש רש"י ז"ל:
<b>מילתא דרשב"ל</b> פליגא אהא דארחב"פ דאמר רשב"ל יפתח ה' לך וגו' כצ"ל:

Paragraph 4

<b>חמשת הככים</b> כו' נראה דגרסינן ארבע דהא צוער נמלטה. ואולי דעת רז"ל שגם צוער נהפכה אחר שיצא לוט ממנה ומה דאמר והפכן לאו בבת אחת היה. ואולי הכוונה דחמשת הכרכים היו יושבות על צור אחד ומ"ש והפכן לא קאי אלא על ארבע מהן:
<b>בחלמיש של אצבע קטנה.</b> קרוב הדבר כי באו לתרץ בזה דהא כתיב (איכה ד׳:ו׳) גבי סדום ההפוכה כמו רגע ולא חלו בה ידים וזה סותר למה שמפרש בחלמיש שלח ידו על סדום ולכן מפרשי כי לא נתיחד כל כתו לרע רק יבאצבע קטנה:
<b>אפילו צמחי</b> אדמה. פי' עשבים הקטנים הגדלים בתוך אדמה בלא זריעה גם הם נשחתו. או דבא לכלול גם כמהין ופטריות. ומפרש וצמח האדמה כח הצמיחה הנתן לאדמה. וכדמסיים אם יקלוט אדם מטר מאוירו כו' אינה מצמחת. יען דחדל ממנה כח המצמיח:

Paragraph 5



Paragraph 6

<b>מה זכירה</b> נזכר לו. ע' בזה בהרא"ם. אבל הפשוט הוא כי ויזכור משמע שלא היה לו רק זכות אחת המיוחדת להצילו וכ"ה לעיל בפל"ג גבי ויזכור אלהים את נח מה זכירה נזכר לו וכן לקמן בפע"ג גבי ויזכור אלהים את רחל מה זכירה כו' כי מבקש בהם למצוא זכות מיוחד אשר בה זכו להזכר. ויותר נכון כי הוא מפרש הנה נשאתי פניך וגו' כי זה הוא בזכות לוט ולא בזכות אברהם כמו שמפרש בפ' הקודמת או בזכות שנשא פני המלאך ושפיר מקשה מה זכירה נזכר לו לזכות לנשיאות פנים. ומפרש נשאתי פניך בזכות שתיקתך:
<b>שהיה שרוי בהן.</b> וכדכתיב שם אשר ישב בהן לוט. והאומר שהיה מלוה להן ברבית מפרש אשר ישב בהן בהרוחה. ועסק הלואה ברבית הוא בהרוחה ובלי צער וכמו שאמרו פניך דומים למלוי ברבית. [ואולי סובר המדרש כדעת הרמב"ם על לנכרי תשיך ויזכר בזה זכותו]:

Paragraph 7

<b>עד שלא</b> נכנסתי למערה כו'. פי' הדברים כי הצלת את לוט ושתי בנותיו אשר ישבו במערה רק בשביל רות שאנכי עתיד לצאת ממנה וכמו דדריש רבא בפרק הערל על הכתוב הנה באתי במגלת ספר כתוב עלי. וע"ש ברש"י. ועתה שאני נתון במערה יהי רצון שאל תשחת. ולכן הזכיר שם הכתוב במערה אשר בלעדי הדרש הזה אין טעם לזה:

Paragraph 8

<b>שנתכלה העולם</b> כו'. והמה חשבו כי גם צוער נהפכה אחרי אשר יצאו ממנה. ועמ"ש הרמב"ן ע"ז המאמר:
<b>בקומה ידע.</b> פי' שהרגיש קצת במעשה שנעשה עמדו ולא חקר ולא דרש להשיג ידיעה גמורה אבל ידיעה גמורה לא היה לו:
<b>היו מחביאין</b> אותו במערות. ולא חששו משום גזל כיון שחשבו שנתכלה העולם:

Paragraph 9

<b>אין האשה</b> מתעברת כו'. עמ"ש לעיל בפמ"ה בזה המאמר:
<b>אין אנו</b> יודעים אם לוט כו'. בא לתרץ בוה למה כתיב ותהרין שתי בנות לוט מאביהן. ומאביהן הוא מיותר ודרשו שהוא היה הגורם הראשון. וכ"ה בילמדנו כמו שמובא בדבור שאח"ז:
<b>אין כל שבת</b> ושבת כו'. כן היו נוהגים לפנים ואנחנו אין נוהגים כן וכמו שאנחנו אינם נוהגים ללמוד תורת כהנים בתחלה עם הנערים אף כי הוא מוזכר לקמן בויק"ר. והכי איתא בילמדנו ותהרין שתי בנות לוט מאביהן מהו מאביהן אלא שמאביהן היה הדבר. ראה מה כתיב ולא ידע בשכבה ובקומה ובקומה נקוד למה שהיה שכור מאמש. אבל בלילה פג יינו והרגיש בה לפיכך ובקומה נקוד. מפני כך הוא מתפרסם בכל שבת הרי הוא חייב לעצמו ע"כ:

Paragraph 10

<b>מתחלת עבורו</b> של מואב כו'. [עיקר דברי היפ"ת בזה שוים הם עם דברי מהרז"ו ולכן לא העתקנום ומוסיף ע"ז וז"ל ובילקוט גריס בר' הונא ור' סימון בדיו לא עשו כן ול"ג ש:אמר. ואם הייתי סומך על גירסתו הייתי אומר דתרווייהו מפרשי ולא כן דבק עם עברתו ולא עם בדיו כבעל הטעמים ומפרשים דה"ק ולא כן ענין עיבורו כענין גאותו לר"ה לא היה לשם זנות כמו שיורה משך זרעם הרע הזה רק לש"ש. ולר' סימון פי' לא כן היה לש"ש כמו שנראה מגאותם רק לשם זנות ופחיתות ולכן התחילו בשלילה. אלא שאין לסמוך על הילקוט דמשבש ותני בכמה דוכתי ובמדרש רות בא זה המאמר בענין רע שאי אפשר להולמו עכ"ל]:

Paragraph 11

<b>בנותיו של לוט</b> הולכות לעבור עבירה כו'. דאע"ג דאשכחן רבים מבני זנונים כי השי"ת לא ישנה הטבע מפני החוטא מ"מ פקודות אלו שהן ב' מאביהן הזקן בב' לילות תכופים זה אחר זה הוא דבר זר. ועוד שזרע השכור אינו מוליד וכמ"ש הטבעיים:

Chapter 52



Paragraph 1

<b>ר' אבון פתח</b> כו'. משום דק"ל למה נסע עתה מאילוני ממרא אשר היה אוהבו כדלעיל. לכן מביא את הכתוב ואולם הר נופל יבול ודריש על לוט אשר שכן בהר כדכתיב לפני זה ויעל לוט מצוער וישב בהר ומפרש נופל מלשון ועל פני כל אחיו נפל. וזה לוט השוכן בהר יבול עשה נבלה ומפני ריח רע הזה פנה ממקומו וכמו שמפרש בסימן ד'. ונראה דיש לגרוס פה זה לוט שנפל בהר פי' ששכן בהר:
<b>לפי שחרב מקומה</b> של סדום. זה הוא שיטה אחרת למה נסע אברהם ממקומו ובילקוט הגירסא דבר אחר לפי שחרב מקום של סדום וכו'. וכל הדרשות האלה א"א להלום בסדר הכתובים שמה אך הם על דרך אסמכתא לבד:

Paragraph 2

<b>כפרת ביה</b> שקרת ביה. שעיקר הפשיעם היא הכפירה בו שפורק עולו מעליו כאלו לא ידע ומשקר באמונתו וכן אמר לקמן בפרשה פ"ה בגדה יהודה כפרת יהודה שקרת יהודה. ואפשר שהכפירה היא בבחינת האמונה שכפר באמונת אברהם וכמ"ש בפמ"א ויסע לוט מקדם מקדמונו של עולם. והשקרות היא בבחינת המעשה במשא ומתן ולוט כאשר נמשך למעשי סדום כמ"ש לעיל שקר בתום וביושר וסר ממעשי אברהם:
<b>הביא עליו מדינים.</b> כלומר שהם מרוחקים מלהתחתן בם וגם זו סבת המדנים והמחלוקת וכמ"ש באיכה רבתי בפסוק כי אתה עשית:

Paragraph 3

<b>ד"א ויסע משם</b> אברהם כו'. גם הוא בא לתת טעם זה שהובא בסי' א' רק דורש מפסוק אחר:
<b>לבטי לבוטים.</b> פי' שנכשל פעם אחר פעם בבכירה ובצעירה. וגרם לו עוד מכשלה שלא יבוא עמוני ומואבי בקהל ה':

Paragraph 4

<b>גדולים דברי חכמים</b> שאמרו הוי זהיר כו'. כי דברי אברהם אשר אמר הפרד נא מעלי היו כגחלי אש בוערה ואין מכבה ויתר דברי היפ"ת בזה הסימן הלא הם מועתקים בביאור הרי"פ ז"ל בשמו:
<b>בגרר</b> בגרדיקי ובא לאפוקי כי אין זה נחל גרר אשר יצחק גר שם:
<b>ע"כ שלא בטובתה.</b> ודריש ויאמר אברהם אל שרה אשתו כמו על שרה אשר רבים הם בתנ"ך כי אל בא במקום על. והיא לא חפצה בזה. ומ"ש אח"ז והיא גם היא אמרה אחי הוא זה היה בעל כרחה כי לא חפצה לכחש בו:

Paragraph 5

<b>אין הקב"ה</b> נגלה על נביאי עובדי כוכבים כו'. בא לתרץ למה הודיענו הכתוב בזה שהיה בלילה ולא הסתפק לאמר בחלום לבד. ומאי נ"מ אם היה החלום ביום או בלילה. ומה דכתיב בגבעון נראה ה' אל שלמה בחלום הלילה הוא רק לדקדק שלא היה חלום נבואי רק חזיון לילה שהוא למטה ממי שנאמר עליו בחלום אדבר בו וכמ"ש הרב במורה ח"ב פמ"א ע"ש דמדקדק בזה למה מסיים וייקץ שלמה והנה חלום. ופה לא שייך זה. לכן אמר כי בגנותם הוא מדבר שאין הקב"ה מתדבק להם רק בלילה משא"כ נביאי ישראל שיתנבאו גם ביום ומה שמצינו גבי בלעם ויקר אלהים אל בלעם וזה היה בבקר ע"ש ברש"י ופירוש דבריו כדי להראות חבתן של ישראל שלא שעה אל מזבחות בלק וקרבנותיו התנבא פעם אחת גם ביום. או כדי שיאמר ברכת ישראל ביום ובפרהסיא:
<b>מה בין נביאי</b> ישראל כו'. אף כי כבר אמר ר' יוסי ההבדל ביניהם. ול"ל דבא להוסיף עוד הבדלים בין הנבואות דהא רבנן האומרים במטמוניות והביאו ראיה מן בלילה לא הוסיפו כלום. אבל באמת כי אלה המאמרים לא ביחד ובהדדי נתנו. ובעל המדרש חברם יחד ממדרשים שונים וכן משמע לקמן פע"ד ובויק"ר. וי"ל גם לגירסתנו כי ר"י אמר אשר בגנותם הכתוב מדבר כמו"ש לעיל. ולא פירש מה היא גנותם. ובמה גדלה נבואת ישראל מנביאות עובדי כוכבים. ועז"א רחב"פ שהוא מצד האהבה וכאשר יגיד במשלו ורבנן אמרי מצד הקדושה. והואיל דאתי לידי המדרש מה בין נביאי ישראל כו' ומבדיל מצד מעלות הנביאים שואל עוד מה בין נביאי ישראל כו' כלומר ההבדל בנבואה עצמה מאי היא. ואמר ר' חמא כי ההבדל הוא באריכות וקיצור בלשון. ור' יששכר אומר דההבדל הוא בין לשון טומאה וטהרה. ואגב זה הביא דברי ר"י בן ביבה שאע"פ שאין הבדל בנבואה עצמה מ"מ יש הבדל בתכליתן כי תפלת נביאי עובדי כוכבים רחקה ממנו. ותפלת נביאי ישראל ישמע. וע"ע בויק"ר את מוצא אין הקב"ה נגלה על עובדי כוכבים אלא כאדם שבא מארץ רחוקה. ובזה נמצא הבדל גם בנבואה עצמה כי לנביאי עובדי כוכבים לא יגלה אלא לעתים רחוקות ובבא מארץ רחוקה ולפעמים רק פעם אחת ולא יותר וכמו באבימלך ולבן משא"כ בנביאי ישראל מלבד שרבו ביניהם הנביאים אבל נגלה להם פעם אחר פעם ולפעמים התנבאו בכל עת שירצו וע"ע מ"ש לקמן פנ"ו ובויק"ר וע"ע הבדלים בין הנביאים בבמ"ר פי"ד אשר לא נמנו פה ובקל נוכל למצוא טעם ע"ז:

Paragraph 6

<b>בתם לבבי הדא</b> אמרת כו'. בילקוט הגירסא יותר נכונה דגריס בתם לבבי כו' אמר לו אמת באחת תום יש לך נקיון כפים אין לך ממה שהשיבו גם אנכי ידעתי כי בתם לבבך עשית זאת הדא אמרת משמוש ידים היה שם. וה"פ כי אבימלך התפאר בשנים בתום לבב ובנקיון כפים והקב"ה הודה לו רק על תום לבב ולא על נקיון כפים וכ"כ רש"י ז"ל:

Paragraph 7



Paragraph 8

<b>ויתפלל בעדך</b> וחיה. וכיון דתחיה ידעו הכל כי נקית מפשע:

Paragraph 9

<b>שהיו רואים</b> עשנה של סדום. המקום היה רחוק מהם וראו ע"כ בדרך נס. אבל קרוב לפרש כי רואים זו ראיה שכלית שידעו והתבוננו במה שנעשה בסדום ויראו גם המה פן ישפוט ה' גם אותם באש:

Paragraph 10

<b>ויקרא אבימלך</b> לאברהם ויאמר לו מה עשית לנו ומה חטאתי לך המד"א הנך מת על האשה אשר לקחת וגו' ומה עשית לנו ואם אינך משיב וגו' כצ"ל. וה"פ דמה חטאתי לך אמר על מ"ש לו הנך מת וגו' שהיית גורם לי למות אלו נגעתי בה. ומה עשית לנו אמר על מ"ש לו ואם אינך משיב וגו' דמשמע לאבימלך דאלו נגע בה היו מתים אבימלך וכל עמו. ופי' ומה כמו ולמה וכמו ומה לא תשא לפשעי. והקדים המדרש לפרש ומה חטאתי לך קודם ומה עשית לנו משום דבו מסיים ומה דתלה העון באברהם ובמכות בפרק הגולין תלו העון באבימלך משום דאכסניא שבא לעיר אין שואלין לו על עסקי אשתו. י"ל דהמדרש חולק בזה על הגמ'. [ולדברי הגמ' מה שאמר אבימלך מה עשית לנו ותלה העון באברהם ע"כ יתפרש כי טענתו היתה למה באת אלינו להזכיר עונינו כי ע"י ביאתך אלינו הבאת עלינו החטאה הגדולה. ואח"ז עשית עמנו מעשים אשר לא יעשו לדבר דברים אשר לא כן הוא]:

Paragraph 11



Paragraph 12

<b>אזלת למצרים</b> סחרת בה כו'. קשה לאמר כי אבימלך יאמר לאברהם נביא ה' בפניו דברים יורדים חדרי בטן כאלה. וגם הכתוב הנה הוא לך כסות עינים לשרה אמר ולא לאברהם. אבל באמת להתלוצץ באברהם אמר לשרה דברים כאלה וכ"ה בשוח"ט ובמושב לצים זה אבימלך. וכ"ה לקמן פס"א וקרוב לומר כי סמכו ג"כ על המדרש הזה ועמ"ש שם. ומה דאמר המדרש בלשון כמו שדבר הוא לאברהם יען דדבריו סובבים על אברהם נקט האי לישנא כאלו מדבר עם אברהם:
<b>שהיא עשויה עינים</b> עינים. פי' מעשה אורג המלא נקבים ותולים על הפנים והיא רואה את הכל ואין איש יוכל לראותה. ולפי פי' הראשון שיהיו הכל מביטין בה כו' יתפרש כסות אשר היא תאוה לעינים:
<b>עשאה מטרונה</b> כו' ע' בזה ברמב"ן בפשט הכתוב. וגירסת הילקוט נטל לבוש מלכות והלבישה ועשאה מטרונא למה שלא יתבע אדם אותה אלא יהו שומעין שהיא מלכה ומתייראין לתבוע אותה שהיא מכוסה מהעין ולפ"ז צ"ל דאלף כסף היינו מלבוש שוה אלף כסף שנתן לו בעבורה:
<b>תוכחתיה דההוא</b> גברא גביה. פי' כיון דהדין של המורד והמורדת הוא להענש בכסף ואנכי מנעתיך מתשמיש לכן אנכי אקבל עלי את העונש הזה בסכום רב והנה נתתי אלף כסף לאחיך וגו' ואת כל ונכחת ויראו הכל כי נוכחתי ונוסרתי במוסר הראוי לי:
<b>צערו של איש</b> מרובה. והא דאמרינן בכמה מקומות יותר משהאיש רוצה לישא האשה רוצה להנשא זה הוא רק לענין רצון אבל צער המניעה באיש מרובה:

Paragraph 13

<b>מתחלת הספר</b> ועד כאן כו'. [עיקר דברי היפ"ת הם מה שכתב גם הרד"ל בזה ורק הוסיף דמה שנאמר בפל"ט דאברהם היה מרפא החולים ומתפלל על החולים זה היה אחר אבימלך כי כאשר אמר לו הקב"ה ויתפלל בעדך וחיה מאז והלאה התחיל להתפלל על החולים]:
<b>והכל אומרים</b> על דבר שרי כו' עמ"ש בזה למעלה פמ"א:

Chapter 53



Paragraph 1

<b>והיכן דבר למועד</b> וגו'. נראה דזה ט"ס כי בעוד אשר לא דרש המקרא וידעו כל עצי השדה וגו' על אבימלך ואברהם איך יבוא לפרש את סוף הכתוב על שרה. אבל מקומו הוא בסוף הסימן. אם לא דנאמר כי ר' ברכיה לא דרש רק את סוף הכתוב על שרה. ובעל המדרש בא לבאר ולפרש דבריו יותר כי גם ראש הכתוב מדריש בענין זה:
<b>כי האדם עץ</b> השדה. נראה שמפרש המקרא כי חיי האדם הם עץ השדה ופריו ולכן יקראו הבריות עצי השדה. משום שחיותם תלויה בהם:
<b>היכן דבר</b> כו'. והא דלא מביא המקרא ויאמר אלהים אבל שרה אשתך יולדת לך בן הנאמר מקודם במצות מילה. י"ל משום דכתב שם אלהים אשר הוא מדת הדין ועפ"י מדה"ד אחרי אשר צחקה שרה והחטא מבטל לפעמים הייעוד הטוב ורק ה' ברחמיו נשא לעונה ופקד אותה. ולכן אמר הכתוב פה אני ה' במדת הרחמים דברתי ומביא את הכתוב למועד אשוב אליך אשר נזכר שם בפרשה רק שם ה':

Paragraph 2

<b>דבריו של</b> בשר ודם מתקיים כו'. הנה באמת כי דבר אלהינו יקום לעולם זה לא צריך ללמוד. אבל יען כי מצינו לפעמים אשר החטא יגרום כי הבטחת ה' לא תקום כן תוכל סבה אחרת לעכבה. ופה הסבה ידועה כי ליצני הדור אמרו שמאבימלך נתעברה שרה. ולסכל את דבריהם עשה הקב"ה וצר קלסתר פני יצחק כפני אברהם ואמרו הכל אברהם הוליד את יצחק כידוע. ולמעט בנסים טוב היה כי שרה תתעבר ימים או עשור אחרי מעשה אבימלך ולא היה עוד פתחון פה לליצני הדור. ולכן מביא מאלישע אשר דברו מתקיים לעמוד הזה את חובקת בן. וזה גרם שהילד מת כדאיתא בספר הזוהר. ואלו לא נפקדה למועד הזה אז לא מת הילד ולא היה צריך להחיותו בנס. ומכ"ש שדבריו של הקב"ה אשר אמר לשרה למועד אשוב אליך וגו' ולשרה בן כי יתקיימו במועד הזה דוקא. ולא תקצר יד ה' לעשות פלא כי יסכרו פי דוברי לצון:

Paragraph 3

<b>כי תאנה לא תפרה</b> זה אברהם. אע"ג דאברהם הוליד בנים גם אחרי לידת יצחק מ"מ קרי ליה תאנה לא תפרח לענין שרה וכמו"ש נעיל בפמ"ז על פסוק הלבן מאה שנה וזה שדרש כי תאנה לא תפרח בשביל ואין יבול בגפנים זו שרה אשר היא כבר זקנה. ואיך יולידו זקן וזקנה יחד ובזה יש לתת טעם למה אמר כי תאנה לא תפרח תלה העדר הפעולה בסבה חיצונית ובגפנים אמר ואין יבול בגפנים גרע את היבול מגוף הגפנים. כי אברהם יכול להוליד ורק חסרון הכלי מנעהו משא"כ שרה היה החסרון בה גופה ובפרט לפי מה דאמרינן לקמן שאפילו עיקר מטרין לא היה לה:
<b>האירו פניה</b> כזית משמחת הבשורה. וי"ל עוד כי אחרי הבשורה נתעדן בשרה ונתפשטו הקמטים כדאיתא בפ' הפועלים ולכן האירו גם פניה:

Paragraph 4

<b>אלא מה</b> שאמרת לאברהם בשמים כו' כי מלאכים העליונים נקראים שמים וכמו"ש בעל העקידה בשער ב' גבי את השמים. וזה לעולם ה' דברך נצב בשמים פי' דברך בשמים וזה אשר דברת ע"י המלאך נצב לעולם ולפ"ז מפרש כי למועד אשוב אליך אמר המלאך ובשם הקב"ה דברו וכמו"ש רש"י בחומש ויותר נראה לפרש דקאי על הקב"ה ודריש אף כי אמר הקב"ה למועד אשוב אליך ולא מצינו עתה ששב ה' אליו. אבל דברו נצב בשמים כי בשמים ממכון שבתו השגיח לפוקדה. ובפקידה זו נתקיים דברי ה' אשר אמר למועד אשוב אליך כי יתפרש כמו אשיב בהפעיל וכאשר מצינו ושב ה' אלהיך את שבותך במקום והשיב. ופי' למועד אשיב אליך את חפצך כעת חיה ולשרה בן:
<b>שוב ועשה</b> מה שאמרת לאברהם כו'. ודרש שוב נא להקים את דברך אשר דברת לאברהם הבט משמים לספור הכוכבים. וראה ופקוד גפן זאת גם היום כמו שפקדת את שרה וכן הוא באגדת שמואל פרק ט"ז:
<b>לא ראשו</b> סופו כו'. דברישא כתיב שלא יכזב. ואח"ז אמר ההוא אמר ולא יעשה כי לא יעשה. ואע"ג דלפי פשוטו הוא בתמיה. היוכל להיות כי הוא אמר ולא יעשה. אבל לפ"ז יהיה חצי הכתוב השני מיותר כי כבר אמר אשר לא יכזב ולא יתנחם. ולכן מצא לדרוש את כל הכתוב בלי תמיה ומפרש כי לא יכזב אם יגזור להביא טובה לעולם. ואם יגזור להביא רעה וימצא סבה לחזור מהרעה כגון שעשו תשובה. אז אף כי הוא אמר בכ"ז לא יעשה והטעם בזה שזה ממדת טובו ורחמיו יתברך. שמדה טובה מרובה על מדת פורענות. ולכן אם ישטעם לבטל היעוד הרע כגון שעשו תשובה אזחנון ורחום ה' יתנחם על הרע. אבל יעוד הטוב לא יתבטל אף כי יחטאו. אבל יענשו על החטא והטוב יקויים. וע' בזה בפתיחת המשנה להרמב"ם ז"ל. ומה דאמר ירמיה בקאפי' י"ח ורגע אדבר על גוי ועל ממלכה לבנות ולנטוע ועשה הרע בעיני וגו' ונחמתי על הטובה אשר אמרתי להיטיב אותו וכן מצינו פעמים רבות בדברי רז"ל שגרם החטא לבטל הטוב. כבר תירץ הרב ז"ל ע"ז כי הטוב אשר דבר ה' לנביא להביא על העם ולא הגיד לו לבשר בשורה זו לעם על הדברים האלה ינחם ה' אם ירעו את מעשיהם. אבל אם צוהו ה' לבשר זאת בעם והמה יודעים את הטוב אשר יעד ה' להם ע"י הנביא. היעוד הזה יקום לעולם:

Paragraph 5

<b>אשר שמרת</b> לעבדך זה אברהם. אע"ג דמפורש בקרא לעבדך דוד אבי מ"מ כיון שאמר לפני זה שומר הברית והחסד לעבדיך ההולכים לפניך בכל לבם. ואינו נכון להביא ראיה מיחיד כי דרור אחד לא יבשר את האביב ?כ"א שכבר יצדק ענין הזה באברהם שנקרא עבד ה' כאמור בעבור אברהם עבדו ושמר לו ה' את הברית אשר הבטיחו בפיו על בשורת הזרע וקיים לו. וא"כ יפה שומר הברית לעבדיך בלשון רבים. [ובפרט דשם אמר ההולכים לפניך וגו' ומצינו באברהם התהלך לפני וע']:
<b>מושיבי עקרת הבית</b> זו שרה. אע"ג דמצינו כמה עקרות אשר פקד ה' וכמו רבקה רחל וחנה. מ"מ דריש ליה על שרה שהיא היתה עיקר בית ישראל:
<b>מה שאמר לה</b> הוא באמירה. כי בשורת הזרע שנאמר בפר' מילה כתיב ויאמר אלהים אל אברהם שרי אשתך וגו' וכאשר דבר הוא ע"י מלאך דכתיב היפלא מה' דבר ופירושו הדבר שדבר המלאך לא נפלא מאת ה' להקימו כי למועד וגו' ור"נ סובר כי כאשר אמר הוא ע"י מלאך כדכתיב ויאמר ה' אל אברהם (וזה היה ע"י מלאך וכמו"ש למעלה וכן כתבו המפרשים) וכאשר דבר הוא בשורת הזרע בברית בין הבתרים דכתיב לזרעך נתתי את הארץ ושם היה בדבור כדכתיב היה דבר ה' אל אברם והנה דבר ה' אליו לאמר והכי איתא במכילתא דהחודש פי"ב ע"ש. ואע"ג דשם לא נזכרה שרה מ"מ כיון דביצחק יקרא לו זרע וגם כי גר יהיה זרעך נתקיים ביצחק ע"כ קאי לזרעך על זרע שרה:
<b>בעל פקדונות</b> הוא. כי זה נודע אשר השכר והעונש הנתונים מאתו ית' דבקים הם במעשים של המקבלים. כי מפי העליון לא תצא הרעות והטוב ומה בצע לו אם יתם איש דרקיו. או מה יפעל לו אם ירשע אבל כל גמול נמשך לפי המעשה בטבע. ולכן מדמה המעשים לפקדון אשר יחזיר רק מה שהופקד אצלו:

Paragraph 6

<b>כתיב</b> ואם לא נטמאה וגו'. ודריש וה' פקד הוא ובית דינו שבדין נפקדה בהסכמת ב"ד של מעלה. כיון שאשה הגורמת לבעלה לקנאה כי הסתירה עצמה עם איש אחר נפקדת אם טהורה היא מכ"ש שרה שלוקחה בע"כ פשיטא שראויה היא להפקד:
<b>מלאך הוא</b> שהוא ממונה על התאוה. לפי פשט דבריהם ז"ל בכמה דוכתי יראה כי מלאכיו יצוה ה' ועל כל דבר ימנה מלאך אחד ממנו יושפע הכח ההוא כאו' מלאך ממונה על ההריון והוא קרוב למ"ש לעיל פ"י שכל עשב מלמטה יש לו מזל מלמעלה. ולפ"ז יראה שפקידת שרה לא היתה ע"י מלאך כי מאתו ית' נאצל לה כח זה אמנם הרב בח"ב פ"ו הרחיב מאד היות המלאך כפשוטו ופירש שכל כח מן הכחות הגופניות יקרא מלאך שענין מלאך שליח עושה רצונו ית' ופי' שהמלאך הממונה על התאוה הוא כח כו'. ולפי דבריו יתפרש כי פקידת שרה היתה בנס גמור מבלי מבוא ענין טבעי ונפקדה שלא מדרך הפקידה הטבעית:
<b>גרוף מביתו.</b> פי' משוך מלשון נחל קישון גרפם. או פי' נטוע מלשון גרופית של זית:
<b>לשבעה שהם</b> מקוטעים כצ"ל וכ"ה בקצת נוסחאות של חידושי רש"י בחומש. וגירסא שהם תשעה מקוטעים משובשת היא וע' בפ"ק דר"ה:
<b>בחצות היום</b> נולד. ורמזה התורה לידתו בחצות היום ע"ש הכתוב ואוהביו כצאת השמש בגבורתו בהיות השמש בגובה האופק וכן וארח צדיקים כאור נוגה הולך ואור עד נכון היום. וי"ל עוד שכוונתו אשר לידתו היתה ברורה כשמש שנתברר לכל כשרותו בלי שום חשד ולזות שפתים. וע"ע בפ' מילה דכתיב אשר תלד לך שרה למועד הזה ודרשינן שסרט לו סריטה בכותל ואמר לו כשתגיע חמה לכאן בשנה האחרת כו' וכן בתנחומא פ' וירא בשעה שחמה בעולם:

Paragraph 7

<b>יצא חוק</b> לעולם. ומפרש מה הוא חוק דוריה וזה דורין דגילה אחר גילה בזמן שהצדיק נולד וכדלקמן פ' ס"ג דעל ידו יזכה כל הדור. א"נ שע"י לידתו נפקדו כמה עקרות כדאיתא בסמוך. ופי' חוק הוא כמו חק לכהנים שהוא ענין מתנה:

Paragraph 8

<b>ראובן בשמחה</b> כו'. כלומר למה אמרה כל השומע יצחק לי מה לאחרים בשמחתה ולכן אמר כי אז היתה שמתה כוללת לכל ע"י לידת יצחק:

Paragraph 9

<b>רמזו שהוא</b> מוליד למאה שנה ע' ברש"י בחומש וברמב"ן ובבעל עקידה:
<b>קומתו של אברהם</b> אבינו כו'. פי' כי גם הוא יבש היה כעץ ואינו מוליד לרוע מזלו וכדלעיל פמ"ד וה' הוא שהוציאו מתחת יד מזלו מאז הוליד את ישמעאל. ועתה הידית לה' כי כשש שעשתה קומתו של אברהם מלילות כן גם הניקה בנים שרה. פ"א אע"פ שהיה לו בן מהגר קמתו היתה יבשה כי לא היתה הזרע מיוחס אחריו וכמאן דליתא דמי:

Paragraph 10

<b>גדול עולמים</b> כו'. כי גם השכינה באה לכבדו ולכן נקרא משתה גדול שהיה בו גדול העולם. או הוא ע"ד שאמרו בפ"ק דברכות כל הנהנה מסעודה שת"ח שרוי בתוכה כאלו נהנה מזיו השכינה. ועיקר הדרש הזה דה"ל למכתב משתה רב כמו ויין מלכות רב שזה הלשון יצדק על רבוי המאכלים. ולא גדול:
<b>אמרו לעוג</b> כו'. כמדומה שהוא היה מתנשא לאמר שהוא יירש את אברהם מאחר שאין לו יורשים והוא היה הגבור בארץ או לפי שהוא אליעזר עבדו כדעת קצת מבעלי המדרש והוא אמר והנה בן ביתי יורש אותי ולכן הקהו את שניו בלידת יצחק אשר היה יורשו משא"כ לידת ישמעאל אשר היה בן האמה לא היה מיוחס אחריו. ולכן השיבם מתנתו מה היא כו' שאין בזה חשש שהוא חלש והולך למות לדעתו עד שאלו יתן אצבעו קטנה עליו ימות. ומ"ש פרדה עקרה משום שכמה שנים עברו מלידת ישמעאל עד לידת יצחק ולא הוליד מהגר סבר ששוב נתעקר:
<b>ששים ושנים</b> מלכים כו'. לא הם בעצמם כי איך חיו יותר מת' שנה. ורק עוג מיתר הרפאים האריך ימים כ"כ. אלא פי' מלכי ארץ כנען באו למשתה אברהם ומלכי הארצות האלה נפלו בידי יהושע:

Paragraph 11

<b>היה אומר</b> בו דבר לגנאי. כי על משחק הנהוג בנערים לא קצפה שרה והקב"ה לא הסכים על ידה לגרש את בן האמה הזאת. ולכן מפרש על ג"ע אשר נפשו של אדם חמדתן. ור"י דורש על עבודת כוכבים כי זרוק חוטרא לאוירא כו' ואף באמו כתיב ותלך ותתע ודרשינן שחזרה לגילולי אביה. ור"א דורש על ש"ד כיון דהוא חפץ בירושת אברהם לכן חפץ להרוג את יצחק כדלקמן ועל כן בערה החמה בשרה ואמרה כי לא יירש בן האמה הזאת וגו'. ומדברי רש"י בחומש משמע דמר אמר חדא ומר אמר חדא ולא פליגי. כיון דשקולים הם יבואו כולם:
<b>רבי עזריה</b> משום ר"ל אמר כו'. הוא בא לפרש דברי ר"א כי הש"ד היתה בזה שחפץ להרוג את יצחק וכמ"ש לפני זה:
<b>ונראה חלקנו</b> בשדה. פי' נראה חלקת השדה אשר לאבינו דרך טיול. או פי' נראה כחנו בשדה כדרך הבחורים בהתאבקות ויריית החצים מי בקי יותר. והנה מזה נראה כי יצחק כבר היה גדול והיה זה ימים רבים אחרי הגמל. או שמפרש ויגמל מיצר הרע והיה יותר מי"ג שנה ופליגא אפר"א דאמר שהיה ישמעאל בן י"ז שנה כשגורש שהרי משנגמל יצחק היה בן י"ו שנה. ואף שיקשה קצת דא"כ היה ישמעאל גדול מאד משאת אותו על שכמה וכמו שטען הרמב"ן על רש"י ז"ל לא קשה כ"כ דאולי בחליתו נשאה אותו כדלקמן אף שהטורח מרובה:
<b>אלא לשון</b> ירושה. באמת אין בהוראת צחק לשון ירושה אבל פי' שהיה מצחק ומלעיג על המשתה ועל שמחת יצחק ואמר שלו משפט הבכורה וכ"כ הרמב"ן:
<b>שבשעה שנולד</b> כו'. וצ"ל כי עד הגמל את יצחק סבלה שרה והחרישה ואח"ז נתמלאה סאתו ואמרה לאברהם:

Paragraph 12

<b>הה"ד ועוצם עיניו</b> מראות ברע ולכן היה רע בעיני אברהם לראות ברעת ישמעאל. כי הוא עצם עיניו לראות גם ברעת רשעים וחרה לו לגרש את בנו מפניו אף כי רשע הוא ומצאתי שאמרו שאחר שגרשו כמה ימים הלך לבקרו כו' שעד עכשיו רחמיו עליו כרחם אב על בנים וע' בילקוט צ"ה:

Paragraph 13

<b>ביתו של אברהם</b> אבינו וותרנים היו. מדלא כתיב ויקח לחם וחמת מים וישם על שכמה וכתיב ויתן אל הגר דריש כי מלבד זה עוד נתן לה מתנות בוותרנותו ויען דלא עשה מאומה עתה שלא ברצון שרה וכאשר אמר לו ה' כל אשר תאמר לך שרה וגו' לכן מוכיח כי ביתו של א"א וותרנים היו:
<b>שכן דרך עבדים</b> וכו'. ולכן לא נתן לה גמלים וחמורים כי ישאו את המשא למען ידעו הכל כי הוא בן שפחה ולא יתיחס אחריו כי ביצחק לבד יקרא לו זרע ובילקוט סי' צ"ה איתא לקח הרדיד וקשר במתניה לידע שהיא שפחה. והטעם הוא כמו שכתבנו:
<b>הא למדנו</b> נגד מנגד כו'. כי ק"ל למה אמר מנגד הרחק הלא בחד סגי ואמר כי הוא מופנה לגז"ש. וחולק על ר' יצחק דיליף מן כמטחוי קשת דהוא מיל. ואולי גם ר"י מוכיח מן כמטחוי קשת דהוא מיל רק בשביל הגז"ש. כי בלי הגז"ש י"ל כמטחוי קשת טובא גם הרבה ממיל. א"נ ב' טווחים הכל לפי מה שהוא רובה קשת. יש שהוא רובה חץ למרחוק ויש לקרוב:
<b>כמטחת דברים</b> כלפי מעלה. לא בא להוציא התיבה מהוראתה הפשוטה דמורה על המרחק. אך דריש מדאפקי הכתוב בלשון כמטחוי ולא אמר כיריית הקשת דבא לרמז כי הטיחה דברים כלפי מעלה:

Paragraph 14

<b>כאותה בעלת</b> נוד. ודריש הבי"ת של בנאדך כמו כ"ף וכמו"ש בשמ"ר פל"ח אל תאמר בשמים אלא כשמים והכינוי של בנאדך דקאי על ה' הוא משום שהקב"ה קרב אותה:
<b>בזכות עצמו.</b> שנמול בן י"ג שנה ולא עכב שע"ז התפאר כדאיתא לקמן פנ"ה. ועוד שצעק לבו אל ה' ונעתר לו שהיה צדיק בשעתו כדאיתא בסמוך. ואע"ג דעבר על ג"ע ושפיכות דמים ועבודת כוכבים כדלעיל י"ל דעתה שב בכל לבו ונחם על רעתו. וכן אמרו לעיל פ"ל שישמעאל עשה תשובה:
<b>יפה תפלת החולה.</b> כי הוא מתפלל מתוך צרתו וקרוב ה' לנשברי לב:
<b>אדם שהוא עתיד</b> להמית בניך בצמא. כדאיתא באיכה רבתי כי פ' אלף פרחי כהונה בקעו בחיילותיו של נ"נ והלכו להם אצל הישמעאלים אמרו להם בני הורנו אתם השקונו מים כו' הוציאו להם נאדות נפוחות כו' והיה הרוח נכנס לתוך מעיו והיה מפרפר ומת כו'. ואע"ג שאין זה מדדך התורה שילכד האב בעון הבנים אשר יצאו מחלציו אחרי ימים רבים מ"מ כיון דהבאר כזה דרך נס היה וכמו שמשמע ממה שאמרו אתה מעלה לו באר וכן איתא בפר"א לכן טענו כיון שעתידה תקלה לצאת מזרעו איננו ראוי לנס הזה והשיב ה' שמאחר שלא ידין את האדם רק לפי שעה הזאת לא ימנע ממנו גם הנס הזה וע' ברא"ם מה שתירץ למה נהרג בן סורר על שם סופו:
<b>הכל בחזקת</b> סומים כו'. מדכתיב ויפקח אלהים את עיניה ולא כתיב ותפקח את עיניה:

Paragraph 15

<b>הדין את דכתיב</b> הכא מהו. פה א"א כלל להחסיר את מלת את ואין טעם כלל לאמר ויהי אלהים הנער. ולמה קצף על ר"ע שאמר אלו נאמר ויהי אלהים הנער היה הדבר קשה. אם לא דנאמר כי ר"י אשר שאלהו כוונתו היתה כיון דכתיב לפני זה ותשק את הנער היה לו לכתוב ויהי אלהים עמו ויגדל אחרי דהנושא המאמר הנער כבר נזכר בקרא. ולמה כתב שנית הנער אם לא להציג גביה את לדרשא. ור"ע לא הבין מראש את שאלתו עד שרמז לו כי הדבר הוא ריק מכם:
<b>לפיכך ותקח</b> לו אמו אשה מארץ מצרים. כלומר דהכתוב הזכיר זאת אשר הוא למותר. ללמד לנו כי כאשר גורשה מאברהם שבה לרעתה ולשרשה. ולפ"ז יראה האדם להדבק בטובים כל היום. ולא יסור מהם ובא הכתוב ללמד לנו בזה דרך חיים ותוכחת מוסר:

Chapter 54



Paragraph 1

<b>רי"א זו אשתו.</b> ואע"פ שאהבת האשה לבעלה גדולה כדכתיב ואל אישך תשוקתך. ואמר לעיל אין תשוקת אשה אלא לבעלה וכן אמרו בסנהדרין אין איש מת אלא לאשתו מ"מ היא אויבת לו ואין אהבתה אלא לתועלתה ואם יחסר חוקה תשנאהו וכמ"ש אין מריבה מצויה בביתו של אשה אלא על עסקי תבואתה. וכמה צרות יסבבו לבעליהן ע"י בקשת המותרות וכדאיתא בויק"ר פכ"ה בעובדא דההיא דקרטילא דתאני והיא מג' כפויי טובה כדאיתא בויק"ר פ"ד. ואצ"ל אם היא רעה בתכונתה שעליה נאמר ומוצא אני מר ממות את האשה והיא האויב העצמי שלא יוכל להמלט ממנה. שהיא בביתו ויודעת מסתריו:
<b>אם מצא בתוך</b> שבעים הוא מפילו כו'. והא דאמרינן ביומא כיון שעברו רוב שנותיו ולא חטא שוב לא יחטא היינו דהוא יתגבר על יצרו אבל מלחמת היצה"ר בקרבו לא תשקוט עד יומו האחרון:
<b>מציל עני מחזק</b> ממנו. זה היצה"ר החזק מיצה"ט לפי שהוא קדם לו י"ג שנה. וגם היצה"ט נקרא ילד מסכן ויצה"ר זקן. כי כל אברי האדם מסייעים ליצה"ר. והיצה"ט אין לו משען רק בתבונה ובשכל. ואמר עליו וכי יש גזלן גדול מזה כי הגזלן לא יגזול רק קנינים המדומים. ויש ביד הנגזל להוסיף אומץ ולקנות אחרים והיצה"ר גם את נפשו יטול עד בלי השאיר לו תקומה:
<b>מלחמה של תורה.</b> כי ע"י התורה יכנע לבו וילמד ליראה את ה' וכדלעיל פכ"ב אם בא יצרך להשחיתך דחהו בד"ת וכן פירש"י ז"ל בפ' החליל. ואולי הפירוש עפ"י מה שאמרו ז"ל משביעו רעב מרעיבו שבע ואם יאכילהו מלחמה של תורה ויפרשנו מהאיסור יהיה שבע מרעבונו:
<b>גם אויביו</b> זה אבימלך. כוונת האגדה זו לומר שמה שספרה לנו התורה ענין ויכוח של אבימלך לומר שרצה ה' דרכי אברהם והצליח מעשיו שאויביו דרשו שלומו ונעשו אוהבים ע"י התוכחה כדלקמן סי' ג':

Paragraph 2

<b>ואעפ"כ לא קבל</b> עליו. ובא בזה ללמדנו פה. כי אם יקדים אדם לעשות טובה לרעהו אע"פ שהטובה לא תתקיים. ראוי להחזיק לו טובה. ומה שלא קבל אולי לא חפץ להיות נגד פניו ולהזכיר לו את הצער והעצב אשר בא לו בגללו. וע' לקמן פרשה ס"א על הפסוק ובמושב לצים לא ישב:

Paragraph 3

<b>התוכחה מביאה</b> לידי אהבה כו'. משום דק"ל בקרא כיון דאברהם אמר אנכי אשבע. הלא כבר כרת עמו ברית שלום ואהבה למה יספר הכתוב עתה כי אברהם הוכיח את אבימלך ולא נוכל לאמר כי אברהם בא להזכיר לו עון עבדיו ולהגיד לו כי בכל זאת אנכי אשבע ואשכח את העון הזה. הלא ע"ז צותה התורה לא תטור. כי לא יאמר לרעו אנכי אינני כמוך. וחלילה לאברהם להכשל במדה מגונה כזו מנטירת שנאה. ולכן מפרש המדרש כי לחזק את האהבה בא להוכיחו וכדעת ריב"ח דאמר כל אהבה שאין עמה תוכחה כו' פי' אם יש לו לאוהב דבר להוכיח את רעו. והוא מחריש. הלא בזה נראה כי לא יבקש להיטיב ולהישיר דרכיו. ולכן איננה אהבה רק חנף ושפת חלקות אבל המוכיחו ומבקש להסיר ממנו כל נפתל וחטא. אות הוא כי אהבתו נאמנה היא. וע"ד הכתוב נאמנים פצעי אוהב וגו'. ומה שהביאו פה הפסוק הוכח לחכם ויאהבך מפרשי כי המוכיח לחכם עוד תתוסף לך אהבה חדשה ותתחזק מאשר היתה:
<b>תוכחה מביאה</b> לידי שלום. לא פליג על ריב"ח. רק ריב"ח מיירי מאנשים חכמי לב. המה יבינו מחשבת המוכיח כי את טובתם ידרוש ולכן יוסיפו לו אהבה. ור"ל מיירי בסתם בני אדם אשר לא יעמיקו להבין משפט. ולכן לא יוסיפו אהבה למוכיחם אבל שלום יהיה להם. כי אם לא יוכיחם ויחשוב עון עלימו הלא ישנאם ויבזם בלבו. אבל אם יוכיחם קרוב הדבר כי ישובו מדרכם או יתנצלו לפניו. ושלום יהיה ביניהם:
<b>אי זהו גזלן</b> כו'. משום דקשה בקרא למה הוכיח אברהם את אבימלך על הגזילה בטרם גלה את אזנו מזה. דהא אבימלך אמר לא ידעתי מי עשה את הדבר הזה. לכן אמר ב"ק כי גזלן הוא זה שגוזל בפרהסיא וחשב אברהם כי בוודאי יודע מזה. אבל אבימלך אמר לו כי בכל זאת לא ידעתי. ואולי כחש לו:
<b>לא הגדת לי</b> ע"י מלאך. כפי גירסת הילקוט (כאשר הובא במ"כ) ליכא יתורא בקרא. ואמר לא ידעתי מעצמי וגם אתה לא הגדת לי על ידך ובפיך וגם אנכי לא שמעתי מפי שלוחך. ולפי גירסת המדרש יתפרש לא ידעתי אז בשעת הגזילה וגם אתה לא הגדת לי אז ע"י שלוחך. וגם אחר הזמן הזה לא שמעתי בלתי היום:

Paragraph 4

<b>שבע כבשות</b> בלי רצוני. גם בתנא דבי אליהו חושב זאת לחטא ומלאכי השרת קטרגו למה כרת ברית עם אבימלך. ואע"ג דהוא בקש את שלומו ולא ראוי לדחותו מ"מ שבועה זו למה. די היה לו להשבע בלי כריתת ברית אחים. וקרוב יותר לומר כי הקטרוג היה למה לא שאל את פי ה' על זה:
<b>שבעה דורות.</b> ואע"ג דעיכובם במצרים לא בא להם מהפלשתים. אפשר לומר ע"י מה דאיתא במכילתא בשלח כי בני אפרים יצאו שלשים שנה לפני צאתם ממצרים ונפלו בידי הפלשתים על שלא שמרו את הקץ. ובשביל ז' כבשות נגזר שיפלו בידי פלשתים אם לא ישהו ז' דורות. ואע"ג דכבר נגזר עליהם שעבוד ארבע מאות שנה בברית בין הבתרים י"ל דעתה נמנו השנים מלידת יצחק. אבל בלא זה נמנו מקודם מברית בין הבתרים. וכן איתא במדרש אבכיר שבזה טעו בני אפרים. וי"ל עוד כי בלא זה הוליכם ה' מיד ממצרים לארץ כנען. ולא נכשלו בעון המרגלים ובשביל זה נגזר עליהם כי יהיו במדבר ארבעים שנה עד אשר יתם הדור השביעי אשר יצא ממצרים וקם דור השמיני:
<b>ואין אתם משגיחים</b> בו. אע"ג דיד פלשתים היתה תקיפה ומה יכלו לעשות. מ"מ יכלו לפדותו ברצי כסף. ובפרט אחר אשר כבדה יד ה' באשדודים ויכם בחלי בלי ספק אם בקשו ישראל מהם להשיב את הארון אז השיבו בשמחה:
<b>הושיעה לו</b> ימינו וגו'. דמשמע שהוא עצמו הושיע לו בימינו במה שהכניע אויביו. וזה היה בהצלת ארון ה' מידם ע"י מכת הטחורים:
<b>ה' מלך תגל הארץ.</b> וכתיב שם את לפניו תלך וגו' [וזה היה בארון כדאיתא בדברים רבה פרשה ז' והיו שני זקוקין של אש יוצאין מבין שני בדי הארון והיו שורפין לפניהם את הנחשים ואת העקרבים] ועוד כתיב וראו כל העמים כבודו יבושו כל עובדי פסל וגו' וזה נראה בארון שעשה ה' משפטים בפלשתים ובאלהיהם. וזה הוא גם הטעם של רשב"י שאמר שירו לה' כל הארץ דכתיב ביה ספרו בגוים וגו' נורא הוא וגו' כי כל אלהי העמים וגו' במה שעשה שפטים בפלשתים ובאלהיהם. ונוסף ע"ז מ"ש עוז ותפארת במקדשו הבו לה' כבוד ועוז. ועוז זה הארון כמו שדריש לעיל לשבי עוזו זה ארון הברית:
<b>ברוב הדרך.</b> שמעשהו מהודר מעשה ידי חרש:
<b>בדביר ארמון</b> פירש"י ז"ל שס"ת של משה בתוכו וארון מהולל ומפאר במה שבתוכו ופי' לפי' שדביר היינו ספר כדאמרינן התם דקרו פרסאי לספרא דביר. ופי' בדביר ארמון בס"ת שהיה בארמון בהיכל. ובקצת נוסחאות במדרש יש ברביד וכ"ה בא"ש וזה ט"ס ואתי כרבנן בירושלמי שקלים פ"ו דאמרו ארון אחד פעם אחת יצא בימי עלי ונשבה דאלו לר"י בר"א שם דאמר ששני ארונות היו. והארון אשר הס"ת בתוכו היה עומד באוה"מ וזה שהיו שברי לוחות בו היה יוצא ונכנס עמהם איך יקראהו דביר ארמון. כי לשברי לוחות לא יקרא דביר. ויתכן ששבח השיר הזה הוא מצד ד' הסבות. מצד החומר אמר רומי השיטה כי חומר הארון היו עצי שטים מבחר ברושים. ומצד הפועל אמר ברב הדרך שמעשהו מהודר. ומצד הצורה אמר המחושקה ברקמי זהב. ומצד התכלית אמר המהוללה בדביר ארמון שתכלית הכל היא למוד התורה. ולפי שהתורה ממנה נימוסית וממנה אלהית אמר שתורתנו היא אלהית הנאמרת למשה בנבואה מבין שני הכרובים. שע"כ היה שם הארון והתורה:

Paragraph 5

<b>רועיו של אברהם</b> כו'. עיקר הוכחת הדרש הזה למה בחר לעדה ולמזכרת כי הוא חפר את הבאר הזאת את שבע הכבשות. ולא הציבו לעד גל אבנים או מצבה ע"ד עד הגל הזה ועדה המצבה הזאת אשר הם דברים המתקיימים על מקום אחד לארך ימים. לכן דריש שע"י הכבשות נתברר לרועים מתחלה שהבאר היא של אברהם. ועם כל זה לא נמנעו מגזילתם ועכשיו נתינת הכבשות תהיה למזכרת עליו לזכותו את הבאר. כי יזכרו מה שנתוודע להם בצאן לפני זה:
<b>את סימן לבניך.</b> כי כל מה שאירע לאבות סימן לבנים כדלעיל ומביא את הכתוב אז ישיר ישראל וגו' וסיפא דקרא עלי באר משמע שעלו המים לקראתם:

Paragraph 6

<b>על דעתיה</b> דר' נחמיה כו'. גם לדעת דאמר פרדם נוכל לאמר אברהם היה מקבל את העוברים ואת השבים כו' אמר לון בריכו כו'. רק ע"ד ר"נ דמפרש פונדק יכונו הדברים טפי. וכמ"ש לעיל בפמ"ד מאן יהיב לך עיגולא במדבר. תדע לך דכן הוא דהא בפ"ק דסוטה אשכחן דריש לקיש מפרש אשל פרדס והוא גופיה מפרש שם ויקרא ויקריא כיצד לאחר שאכלו ושתו עמדו לברכו כו'. ורק לריב"?ם דאמר סנהדרין ופי' שהיה עושה משפט וצדקה בארץ ע"י הב"ד שהושיב. וע"י זה נודע שם אלהי המשפט והצדק בעולם. לדבריו לא שייכים הדברים האלה:
<b>רבים מאותן</b> שעשה בחברון. כי לפי סדר הפרשיות משמע שבזמן העקידה היה גר בארץ פלשתים. וזה א"א שהרי בבשורת העקידה מתה שרה כידוע ? ושרה הלא מתה בחברון כדכתיב ותמת שרה בקרית ארבע היא חברון. לכן אמר שגר בארץ פלשתים רק שנה אחת יותר מאשר גר בחברון. ואחר זמן זה יצא מארץ פלשתים:

Chapter 55



Paragraph 1

<b>כתיב נתתה ליראיך</b> נס להתנוסס וגו'. עיקר אגדה זו בא לתת טעם על נסיון העקידה כי ה' נסהו רק להראות לבני תבל כי לא לחנם ברך ה' את אברהם בכל והרימהו מכל בני דורו. כי לא יאמרו למה נחזה צדיקים רבים עשוקים ורצוצים מתהלכים בארץ. ויאמרו כי רק בחפץ ירצון לבד תבוא הברכה לאנשים. וכן המארה לאנשים אחרים. לכן הראה הקב"ה בנסיון הזה כי בצדק ובמשפט ברך ה' את אברהם והרימהו על כל:

Paragraph 2

<b>הפשתני הזה</b> כו'. משום דק"ל בקרא שאמר ה' צדיק יבחן אשר הוא איננו ההפך מן ורשע ואוהב חמס שנאה נפשו. והיה לו לומר ה' צדיק יאהב אשר האהבה הוא ההפך מן שנאה. לכן מפרש כי את הרשע ישנא לבחון ולנסות. ור' יונתן נותן טעם ע"ז כמו הפשתני הוא מקיש רק על פשתן יפה מפני שהיא משתבחת ע"י זה. ולא על פשתן רע מפני שהיא פוקעת. כן הקב"ה לא ינסה רק את הצדיקים מפני שיעמדו בנסיונם ולא את הרשעים. והנה שלש סבות הנה המביאות יסורין על הצדיקים. הסבה הא' היא לנקותם מהחטאים המעטים אשר בידיהם. כי אדם אין צדיק בארץ אשר יעשה טוב ולא יחטא. ולזה הביא ר' יונתן המשל מהפשתני המקיש על הפשתן לנקותו ולהשביחו. הסבה השניה היא כדי לפרסם צדקתם בעולם כי ישאו ויסבלו היסורין ולא ילינו על ה' ובזה יקדש שם ה' בארץ וכבודו יתנשא. ולזה הביא המשל השני מהיוצר הבודק בקנקנים ברורים שאפילו הוא מקיש עליו כמה פעמים אינו שוברו ובזה יתפאר במלאכתו. והסבה השלישית היא שנתפסים על הדור. והמה ביסוריהם יגינו על הדור וכמו שמצינו ברבינו הקדוש. וע"ז אמר ר"א המשל משתי פרות שהטובה תסבול יותר יען כי השניה כחה רע ואינה יכולה לשאת את העול. ומטעם שלש הסבות האלה לא יתיסרו הרשעים. כי מסבה הא' הלא הם לא ינקו ע"י היסורים ואדרבה יוסיפו לחטוא ויטיחו דברים כלפי מעלה. ובסבה השניה בוודאי אין להם חלק בזה כי כבודה' לא ירומם ע"ז. וכן בסבה הג' כי הם אינם כדאים לסבול על עון הדור. ואדרבה הם הגורמים:
<b>והרשעים כים נגרש.</b> לפי מה שביארנו כי במשל הזה יבאר לנו כי סבת היסורין לצדיקים הם לנקותם הלא יקשה למה לא ינקה גם את הרשעים. לכן מביא את הפסוק והרשעים כים נגרש כי המה עוד יבעטו ביסורין ויוסיפו לחטוא וכמו שפירשנו:

Paragraph 3

<b>באשר דבר מלך</b> שלטון וגו'. טעם אגדה זו דק"ל כיון דכלל התורה הוא למוד דרכיו ית' ללכת בהם כמ"ש בפ"ק דסוטה אחרי ה' תלכו הלך אחר מדותיו של הקב"ה הוא הלביש ערומים כי' הוא בקר חולים כו' ובויק"ר פ' בחקותי אמרו מלך ב"ו גוזר גזירה על אחרים רצה הוא מקיימה רצה אינה מקיימה אבל הקב"ה אינו כן וכו' וע"ז השר?ה אמרו בירושלמי בפ"ג דבכורים מפני שיבה תקום אני הוא שקיימתי מצות זקן תחלה כו'. ולכן יקשה למה נסה ה' את אברהם הלא הוא צוה לנו לא תנסו וגו'. ואע"פ שאין זה דומה לזה כי לנסות את ה' מורה על רפיון האמונה והקב"ה מנסה את הצדיקים לחזק בלבבם את האמונה בו. מ"מ אחרי שיש לאדם לטעות ולאמר כי הקב"ה יצוה לאחרים והוא לבדו לא יקיים ויקשה למה נכתב הנסיון הזה בתורה להשגות בזה את בני אדם חלושי הדעת. לכן מביא את הכתוב באשר דבר מלך שלטון וגו' ואמר לפני זה אל תעמוד בדבר רע לסור ממצות התורה אף כי לפעמים הוא לא כן יעשה כי כל אשר יחפוץ יעשה. וז"ש באשר דבר מלך שלטון לפקד על הכל ומי יאמר לו מה תעשה כחפצך. ומבאר את דבריו בטעם שומר מצוה את אשר צוה השלטון לא ידע דבר רע. ואם תחזה כי כל אשר יחפוץ יעשה עליך לדעת כי עת ומשפט ידע לב חכם. אחרי אשר כל הדברים הנעשים בתבל יש להם עת ומשפט. מתי להקימם ומתי להפירם. והחכם יבין כי השלטון אשר עשה כחפצו הוא בשביל שהעת והמשפט דרש לעשות כן אז. ומביא את המשל מרב שהיה מצוה לתלמידיו שלא יטו משפט. ולפי ראות עיניהם יראו פעם אחת שהוא הטה משפנו וכדומה לחטאים כאלה והמה יתמהו עליו ועל מעשיו. הלא יאמר להם כי אתם לא תבינו משפט. אנכי בצדק עשיתי כל אלה לפי העת והמשפט. או שהשעה היתה צריכה לכך או הכרתי פנים לת"ח ולקחתי שוחד לדעת את האמת והחזרתי מיד או לויתי בריבית ללמוד תורה ולגדל יתומים. וכדומה מדברים הנסתרים מנגד עיניכם. ואין עול בכפי ואתם לא תביטו על מעשי הבאים רק לפי כעת והמשפט דרך מקרה. אבל שמרו לעשות את מצות התורה אשר אנכי מלמד אתכם. כן הוא בהקב"ה אם יתמה איש על החפץ. למה הוא נוקם ונוטר והתורה אמרה לא תקום ולא תטור. הלא התשובה בצדה כי העת והמשפט דורשים מידו הנקימה לרשעים שלא יהרסו את התבל. ככה דרשו אז העת והמשפט לנסות את אברהם. אבל אין לבני אדם ללמוד מזה רק לשמור את מצות ה' לא תקום ולא תטור ולא תנסו. ואח"ז בא המדרש לתת טעם ולמצוא העת והמשפט אשר דרשו את הנסיון הזה. ולמה נכתב בתורה להגדיל את שם אברהם ולחזק האמונה בלב בני האדם:

Paragraph 4

<b>אחר הרהורי דברים</b> כו' אברהם הרהר כו'. דעתו שהנסיון בא לתכלית המנוסה. כי אברהם הצטער בנפשו שקצרה ידו בעבודת ה' כי ביום שמחתו לא הפריש להקב"ה לא פר אחד ולא איל אחד. ואמר לו הקב"ה פי' שהודיעהו ע"י הנסיון כי מקובל ומרוצה הוא לפניו אחר. שידוע לו כי גם את בנו לא ימנענו ממנו והאומר כי מלאכי השרת אמרו. או כי יצחק וישמעאל היו מדיינים זה עם זה סוברים כי הנסיון בא לתכלית הרואים להראות לכל את תוקף אמונת המנוסה בה'. ומחלקותם הוא בזה. למ"ד כי מה"ש אמרו בא להראות תוקף אמונת אברהם כי אברהם היה המנוסה. ולמ"ד יצחק וישמעאל בא להראות תוקף אמונת יצחק כי יצחק היה המנוסה:
<b>מלאכי השרת</b> אמרו כו'. הנה המה אמרו בלי ספק תיכף אחר המשתה. ויקשה לכאורה למה התאחרה העקידה עד כה. י"ל כי זה בא להגדיל הנסיון אף כי יצחק כבר היה גבר בגוברין ונתחזקה האהבה מאד בלבב אביו אשר הזקין יותר ונואש מלהוליד עוד בנים. בכ"ז לא מנעהו מהמות. וכן למ"ד יצחק וישמעאל היו מדיינים זה עם זה. טעם אחד הוא אף כי יצחק כבר גדול בשנים. והיה בחור כארזים וידי אביו כבדו מזוקן ויכול למחות בו. בכל זאת הכריע נפשו לטבח למען ה'. ובזה א"ש למה לא אמר המדרש ד"א יצחק וישמעאל היו מדיינים כו'. אחרי כי הוא חילק על מה שלפניו. אבל באמת אין כאן מחלוקת כי תרווייהו איתנייהו בנסיון הזה בין לנסות את אברהם ובין לנסות את יצחק ושניהם היו מנוסים. וטעם אחד לשניהם למה התאחרה העקידה:
<b>יצחק וישמעאל</b> היו מדיינים כו'. אע"ג דכבר גורש ישמעאל מבית אברהם אשר יצחק היה שם וישב במדבר פארן ואיך נגשו יחד להתקוטט יחד. וכן קשה לקמן סי' ז' דאמר אברהם תרין אית לי הלא ישמעאל כבר איננו ברשותו ואיך יספק עליו. וי"ל כי המדרש סובר כמו דאיתא בפר"א דישמעאל בא באותו הלילה ממדבר פארן לראות את אברהם:
<b>חביב אני ממך</b> שנמלתי לח' ימים. ומצוה בשעתה עדיף וישמעאל אמר שאני חביב ממך כיון שכבשתי את יצרי ולא מחיתי ולכן אמר יצחק כי גם בכבישת יצרי טוב אנכי ממך. כי גם עתה לא אעכב אם יאמר לי הקב"ה לחתוך אחד מאיברי או להשחט ולתת את נפשי:
<b>כל מה שהלויתה</b> להקב"ה כו'. כי העושה מצוה בעוה"ז הלואה אצלו ית' לשלמו וע"ד הכתוב מלוה ה' חונן דל:

Paragraph 5

<b>במישע מלך</b> מואב שעשה מעשה כו'. פי' הדברים כי בכתוב הזה אשר לא ירצה ה' לא באלפי אילים ואין חפצו בקרבן פרי בטן. רק בעשות משפט ואהבת חסד וגו'. ולכן מפרש על יצחק כי הקב"ה הורה בזה לאברהם אשר אין חפצו בקרבן בנו כי תיכף כאשר שלח ידו נשחטו אמר לו המלאך אל תשלח ידך אל הנער. ודי להקב"ה לנסות את לבך כי נכון אתה לעשות הכל למענו. אבל המעשה בפועל כמו במישע מלך מואב תועבה היא לפניו

Paragraph 6

<b>שלא יהיו אומרים</b> כו'. ומפרש והאלהים נסה מלשון בריחה וכמו וינס ויצא החוצה ופירושו שהקב"ה הניס אותו לארץ המוריה. ולא צוהו לעשות זאת במקומו. רק לתת לו זמן במסעו ולהתאמץ בדעתו שלא יאמרו כי בבהלה ובלי דעת עשה הדברים. וע' בזה בתנחומא טעם למה צוהו הקב"ה להקריבו אחר ג' ימים. וכן האריך בזה בעל העקידה בשער כ"א בדברים נכוחים:
<b>א"ל הקב"ה</b> אל תתהדר לפני מלך וגו' וכן דרשו בויק"ר פ"ח את סוף הכתוב כי טוב אמר לך עלה הנה במשה:
<b>הנני לכהונה</b> כו'. קשה לאמר על אברהם שאמר ואנכי עפר ואפר ומשה אשר היה עניו מכל האדם כי בקשו גדולה לנפשם. אבל פשט הדברים כי הנני הוא לשון הומה לדבר בכל לב ונפש. והעבודה המופלגת היא כהונה גדולה אשר יש בה טורח גדול. וכן שררה דרשינן בפ' כהן משיח על הכתוב וישב בבית החפשית מכלל דעד השתא עבד היה ואמרינן שם עוד כמדומים אתם ששררה אני נותן לכם עבדות אני נותן לכם. ומ"מ באמת יש מעלה גדולה בהן. ואברהם זכה להן ומשה לא זכה להן כי יהיה לזרעו אחריו. והטעם בזה משום שבניו לא עשו בתורה כדאמרינן בבמ"ר פ"כ על פסוק נוצר תאנה יאכל פריה לכן נתנה המלכות ליהושע וכן י"ל לענין כהונה והכי משמע בשמ"ר פ"ב במה שנאמר שם שכבר היא מתוקנת לאהרן. או שלא יאמרו שנטל הכל לעצמו שהרי אפילו מה שנתנה לאהרן אחיו חלקו עליו קרח ועדתו:
<b>אין קרב אלא</b> כהונה. פי' קרב האמור כאן קאי על כהונה ודריש מדכתיב אל תקרב ולא בלשון אל תסור וכמ"ש לפני זה אסורה נא. אבל יש קרב הנאמר לא על כהונה. אבל מה שאמר אין הלום אלא מלכות כ"ה בכ"מ וכמו שדרשו לעיל בפמ"ה גבי הגר הגם הלום ראיתי לא די שנזקקתי לדבור אלא למלכות. וכן בנער הלוי דכתיב מי הביאך הלום דרשו בפ' יש נוחלין לאו ממשה קאתית כו' וכן במדרש רות על פסוק גושי הלום ובפ' י"ב דזבחים בשמואל דכתיב הבא עוד הלום איש היינו למלכות שאול וע' בשמ"ר פ"ב וכן תרגם המתרגם לכן ישיב עמו הלום בכן תאיב על עמיה דה' למלכותהון וכן בפילגש בגבעה דכתיב הבו לכם דבר ועצה הלום יתפרש משום שאז לא היה מלך בישראל לכן בקשו המה סוד ועצת מלך איך לצור על בנימין. ורק מה דכתיב במלחמת שאול ההמון נמוג וילך הלום יתפרש מלשון והלמה סיסרא כמ"ש המפרשים:

Paragraph 7

<b>בבקשה ממך</b> כו'. בפרק הנחנקין גרסינן אר"ש בר אבא אין נא אלא לשון בקשה ועמ"ש בזה לעיל פל"ט:
<b>חד אמר למקום</b> שההוראה יצאה לישראל. יען דלא מצינו ארץ שנקראת מוריה כמו ארץ כנען ארץ פלשתים וכדומה שנקראות על שם בוניהן. ולא מצינו איש שנקרא מוריה אשר בנה עיר ומדינה לכן דרשו שנקראת על שם העתיד וע"ע ביפה קול בשי"ר בסוף פסוק כמגדל דויד מ"ש על זה:

Paragraph 8

<b>אהבה מקלקלת</b> את השורה כו'. פי' מהאהבה או מהשנאה אשר לאדם אל איזה דבר ימהר בנפשו או להרע או להיטיב. ולא יתאפק להמתין על עבדיו. או כי לא יתבונן על גנות הדבר. כי האהבה או השנאה תעור עיניו ולא יראה. לכן לא יבוש האדון לעשות מעשה עבד:
<b>תבוא חבשה</b> ותעמוד על חבשה. פי' כי בלעם זרז את עצמו לכוון את השעה אשר ה' זועם כדאיתא בפ"ק דברכות ולקלל את ישראל. אך זכות הזריזות למצוה בחבשה אשר לאברהם עמדה לישראל כי לא זעם ה' אז. וזריזות בלעם לא הועילה לו:
<b>בשכר ב' בקיעות</b> כו'. עיין בביאור הרי"פ בשם היפ"ת. ויתכן שר' בניה סובר כי עיקר העקידה עמדה לישראל להגאל אבל הפלגת הנס כי נצבו כמו נד נוזלים ונבקעו לי"ב דרכים לי"ב שבטים כדאיתא במדרש קהלת על פסוק ובוקע עצים זה היה בזכות בקיעת העצים מה שבקע הוא בעצמו. ור' לוי אמר דייך עד כה. פי' אף כי עיקר הנס היה בזכות אברהם להציל את ישראל. אבל הפלגת הנס בענין כזה היה מכחו ית' להפליא להראות עוצם נפלאותיו כפי מה שאפשר וז"ש אלא אברהם לפי כחו והקב"ה לפי כחו:

Chapter 56



Paragraph 1

<b>לבשה מלכות בית אביה.</b> זה שאול שהיתה ממשפחתו. וכיון שראתה נמשך עליה חוט של חסד ונשאה חן בעיניה ודריש מדכתיב ותלבש אסתר מלכות ולא כתיב ותלבש בגדי מלכות ומזה דרשו רז"ל במגילה שלבשתה רוח הקדש. ואפשר שגם לזה רמזו פה כי כן היה מלכות בית אביה ע"י רוה"ק כדכתיב ויתנבא בתוכם:
<b>ראה ענן</b> קשור בהר. וידע כי ענן כבוד ה' הוא. ואולי דרשו וירא את המקום זו השכינה שנקראת מקום ובכל זאת לא סמך ע"ז וחשב אולי מקרה הוא או סבה נעלמת ממנו. אך כאשר ראה כי עבדיו לא יראו הבין כי כבוד ה' הוא:

Paragraph 2

<b>ועברך ואמתך ובהמתך.</b> ואח"ז כתיב וגרך אשר בשעריך ולמה לא כתיב ועבדך ואמתך וגרך אשר בשעריך להסמיך אדם לאדם ובסופו לכתוב ובהמתך ומזה יליף כי הקיש הכתוב עבדים כנענים כו':
<b>עתיד המקום</b> לירחק מבעליו. ורמז לו פה בעקידה שאע"ג שירחקו ישראל מארצם עוד ישובו לגבולם בזכות העקידה וזה שמסיים ולעולם ת"ל זאת מנוחתי עדי עד וגו'. וגירסת הילקוט עתיד לירחק שכינה מבעליו וזה אין לו הבנה [ועמ"ש בסימן שלפני זה דמפרש וירא את המקום על השכינה]:
<b>ולעולם</b> ת"ל שבו לכם פה כמד"א זאת מנוחתי עדי עד פה אשב לכשיבוא וכו' כצ"ל. ופי' כי באמרו שבו לכם פה רמז בזה כי עוד ישובו בנים לגבולם ומביא ע"ז הכתוב פה אשב דמורה על ישיבת א"י. ומתי יהיה זה לכשיבוא אותו שכתוב עני ורוכב על החמור אז תשבו פה:
<b>הכל בזכות</b> השתחויה. פי' במה שמכניע האדם לפני הקב"ה ומקבל עליו עול מלכות שמים. זכות הזה גדול כל כך כי רבים נושעו בשביל זה. ואולי הכוונה של השתחויה הוא התפלה וכן באגדת שמואל למדו שהתפלה גדולה מקרבנות מדכתיב להשתחוות. ומעלת התפלה גדולה מאד כדאמרינן בברכות גדולה תפלה יותר ממעשים טובים:
<b>ישראל לא נגאלו</b> אלא בזכות השתחויה. והא דאמרינן בחזית על פסוק קול דודי כי בזכות האבות או בזכות התורה נגאלו י"ל דהא והא גרמו. והנה פה מונה שבעה אשר נענו בזכות התפלה והשתחויה. וי"ל הטעם למה מנה את כל אלה השבעה. משום שיש שבע סבות הגורמות כי לא יעתר ה' לתפלתו אבל אינן מכריחות. ולפעמים למרות הסבות האלה יקשב ה' וישמע תפלתו ויענהו ובא המדרש ללמדנו כי אל יתיאש אדם מהרחמים ומתפלה גם אם יש לפניו אחת מהסבות המניעות את תפלתו. הסבה הא' היא אם כבר קדמה הגזירה ובא להתפלל לבעל הגזירה אז קשה לבטלה וכדאמרינן במ"ר פי"א כתוב א' אומר שומע תפלה וכתוב אחד אומר סכותה בענן לך עד שלא נחתם גזר דין שומע תפלה משנחתם גזר דין סכות בענן לך. אמנם עם כל זה תועיל התפלה לפעמים גם לקרוע הגזירה וכחזקיהו בחלותו וכן אמרו בפ"ק דר"ה יפה צעקה לאדם בין קודם גזר דין בין לאחר גזר דין וע' בעקרים מ"ד פכ"א. וכנגד זה אמר שאברהם חזר בשלום בזכות השתחויה ותפלה אף שכבר נגזרה השחיטה על יצחק וכמ"ש לעיל על והוא אמר ולא יעשה. הסבה הב' היא אם המתפלל אינו הגון וכמ"ש גם כי תרבו תפלה אינני שומע ידיכם דמים מלאו. ומטעם זה יש ליזהר ולהתפלל בצבור כי הן אל כביר לא ימאס כדאיתא בפ"ק דברכות ואמרו פנה אל תפלת הערער וגו'. אמנם לפעמים יעתר הקב"ה לאדם בלי זכיות מאחרים כי יחון אע"פ לשאינו כדאי. ועז"א שישראל נגאלו בזכות תפלתם אע"פ שלא היו ראוים לכך וכדאמרינן בשמ"ר פ"א. הסבה הג' היא אם יחסרו התנאים וההכנות הנחוצים לתפלה. כמו טהרת הגוף וטהרת המקום אשר המתפלל בלי טהרה תפלתו תועבה. וכן תקון המלבושים וכמ"ש בפ"ק דשבת על פסוק הכון לקראת אלהיך ישראל. והשו?ית הקול ועריכת הדברים וכמו שכתב הא"ע בקהלת על פסוק אל תבהל על פיך ולבך אל ימהר להוציא דבר לפני האלהים. וע"ע בעקרים מ"ד פכ"ג כללי התפלה והעיקר הוא כוונת הלב. כי תפלה בלא כוונה כגוף בלא נשמה. ובכל זאת מצינו לפעמים כי תועיל התפלה בלא כוונה. אם מסגולת התפלה כמו ברכת כהנים וכמו שהאריך בזה בספר אור ה' או שלש עשרה מדות שאינן חוזרות ריקם וכמו שהאריך בזה בעל נוה שלום במ"ב פ"ז. ואם מסגולת המתפללים כדגרסינן בפ"ק דתענית ויפתוהו בפיהם וגו' ולבם לא נכון עמו ואע"פ כן והוא רחום יכפר עון ומוקמינן שם בתפלת הצבור. ולזה הביא ממתן תורה שאע"פ שהיה שם רוע הכוונה וכדאיתא בתנחומא כענבים במדבר מדבר בישראל בשעה שעמדו על הר סיני נמשלו כענבים מה הענבים מבחוץ נאות וכעורות מבפנים כך היו ישראל בשעה שעמדו על הר סיני ואמרו כל אשר דבר ה' נעשה ונשמע הרי בפיהם אבל לשונם לא היה נכון שנאמר ויפתוהו בפיהם ובלשונם יכזבו לו ולבם נא נכון עמו. ואעפ"י כן נענו בזכות השתחויה ותפלה. הסבה הד' היא איחור התפלה וכדאמרינן בפ' נגמר הדין לעולם יקדים אדם תפלה לצרה כו' ולפחות בשעת הצרה. והמתאחר ראוי שלא יענה וזה הטעם שלא נענה משה כדאיתא בד"ר בפ' וזאת הברכה. אמנם לפעמים יעתר אל אלוה וירצהו גם אפילו אם התאחר בתפלתו. ולזה מביא חנה שאעפ"י שמתחלה לא בקשה דבר משום שהיתה חביבה על בעלה עד שהוצרכה צרתה להכעיסה כדי שתתפלל כדאיתא בפ"ק דב"ב. ובכ"ז שמע ה' בקול תפלתה וראה את השתחוויתה. הסבה הה' היא אם העת היא איננה עת רצון מצד עצמה וכן אם המקום לא נרצה לה'. ואמרו רז"ל בפ"ק דברכות אין תפלתו של אדם נשמעת אלא בבהכ"נ. וכן כל הקובע מקום לתפלתו כו' הלא חזינן כי יש רצון בעת ובמקום. ולזה מביא הגליות כי לפעמים ישמע ה' התפלה אף כי העת לישראל איננה עת רצון כי צרה וצוקה בעתותיהם וגם מגורתם הוא בחו"ל עכ"ז יענה ה' אותם ויושיבם למקומם להשתחוות במקום הראוי בהר הקודש. הסבה הו' היא כשישאל שלא כהוגן וכ"ש במקום שחב לאחרים או בשאר אופנים כאשר פרט אותם העקרים במ"ד פכ"ד ע"ש. ובכ"ז לפעמים ישמע ה' ויענה. ולזה מביא את ביהמ"ק אף כי זו הא שאלה שלא כהוגן וכמ"ש שלמה הנה השמים ושמי השמים לא יכלכלוך אף כי הבית הוה וגו' ובכ"ז נבנה בזכות השתחויה ובתפלה. הסבה הז' היא אם המתפלל יבקש גדולות ונפלאות ע"ד שנאמר לברוך בן נריה כי תבקש לך גדולות וגו' או שמבקש שיעשה לו נס והוא אינו ראוי לכך. ובפ' הרואה איתא הרי שהיתה אשתו מעוברת ואמר יהי רצון שתלד אשתי זכר הרי זה תפלת שוא ומקשי הגמ' מדינה שנהפכה מזכר לנקבה ומשני אין מזכירין מעשה נסים. אך לפעמים יעשה ה' ברחמיו וברוב חסדיו לשמוע גם תפלה כזו. ולזה מביא תחיית המתים שעם היותה מהנסים הגדולים והנפלאים. מ"מ יעשה ה' בזכות השתחויה ותפלה. סוף דבר כי אין לאדם ליאש עצמו מרחמים וישפוך שיחו לפני ה'. כי אל שומע תפלה בחסדו ישמע תפלתו באיזה אופן שיהיה:

Paragraph 3

<b>לפי שמכשר</b> אוכלים. ולפ"ז לא יפיל שם מאכלת רק על הסכין העומד לשחיטה. והעומד לשאר דברים נקרא סכין או חרב:

Paragraph 4

<b>בן שניתן לך</b> לק' שנה כו'. הנה השטן בא להסיתו ולהתעותו כי לא מאת ה' יצאה הנבואה הזאת. אך דמיין כזב התעהו. כי הקב"ה אשר עשה פלא לתת לך בן לק' שנה לא יצוה לך לשחטו. ולכן א"ל סבא סבא אובדת לבך ובלא דעת ולב אתה הולך. אבל אברהם ידע כי זו היתה נבואה ברורה ואמיתה לכן א"ל ע"מ כן ואמר לו השטן ואם מנסה אותך יותר מיכן פי' לשחטך את עצמך התוכל ג"כ לעמוד בנסיון. וע"ד מליצה הובא הכתוב הנסה דבר אליך פי' לנפשך. התלאה לעשות כזה. א"ל כי נכון לעשות גם יותר מזה. ואע"ג דבנו היה יקר לו מחיי עצמו. מ"מ לפי דברי השטן אמר לו ויותר על כן. וכן בא עליו עוד בטענה ?התעותו כי דמיונו יתעהו ולא הועיל. כי אברהם ידע אשר דבר ה' היה לו. ולכן בא אל יצחק להוכיחו כי אביו נתעה הוא והזכיר לו את יגון אמו אחרי אשר ישחט ולמה ילך בעצת אביו. אך יצחק בטח בנבואת אביו ולא פנה אליו וא"נ ע"מ כן. ואז בא בטענה אחרת כי ה' הלא הסכים לדברי אמך אשר אמר גרש האמה הזאת ואת בנה כי לא יירש בן האמה הזאת וגו' ואמר כל אשר תאמר אליך שרה ואיך יסתור הקב"ה את דבריו ויצוה לשחטך וישמעאל יירש את הכל ועל טענה זו נפתה לב יצחק ובקש מאביו שיתמלא עליו רחמים וישאל שנית בה' האם צוה כן. אבל אביו השיבו כי אין לספק בנבואה זו. ובתנחומא הדברים האלה מבוארים יותר עיי"ש:
<b>הפרגזיות.</b> כלומר החרדות שעשתה אמך לישמעאל לגרשו היו לבטנה:
<b>יצף לההוא גברא.</b> בילקוט הגירסא יזעף והכל פירוש אחד הוא מלשון דאגה וכמ"ש רש"י ז"ל:

Paragraph 5

<b>כובש שריהם כו'.</b> פי' הדברים כי בזכות העקידה ארכו ימי ממשלת ישראל ואויביהם לא יכלו להכניעם ולשלוט עליהם וגם אם לפעמים בימי השופטים כמו בסיסרא ועגלון מצינו כי חזקה ידם על ישראל אבל זה היה רק באקראי בעלמא. וזה הפי' ולא עשה כי לא עשה כן לאורך ימים וגירסת הילקוט היא ולא עשו וקאי על השרים שלא התמידו להיות כפותים ועד ימי ירמיה כאשר הפליגו מאד והרחיקו עצמן מהקב"ה אז גורשו מארצם וידי אויביהם גברו עליהם:
<b>כי עד סירים</b> סבוכים. ומפרש סירים על נבוכדנאצר וסנחריב וכדומה אשר המה שרים וכסירים הם לישראל וסבוכים כי היו כמו אסורים בכבלים. והכתוב מתמה כי עד סירים סבוכים הלעד ישארו הסירים סבוכים. הלא וכסבאם סבואים כאשר ישראל יהיו בסובאי יין וירבו לחטוא אז החבלים ינתקו כפתיל הנעורת בהריחו אש. וז"ש אכנו כקש יבש מלא:
<b>בריה למיכס</b> ית בריה. הראשון הוא מלשון ברא ברותא או בדותא. ופי' דבר שהוא חוץ לדעת לשחוט את בנו:
<b>המד"א חדל להיות לשרה.</b> פי' איך שבת אברהם שזכותו עמדה לו להעביר האורח לשרה לבוא שלא בטבעו. ומזה נעשה הנס ללידת יצחק ועתה לא עמדה לו זכותו ויצחק ישבת מן העולם הלא הנס היה לבטלה. וגירסת הילקוט אם אברהם אינו מקבל עוברים ושבים שבת עובר אורח. ד"א תדל להיות לשרה. ולפ"ז מפרש לה בתרי אנפי ברישא מפרש שבת עובר אורח דבק לרשמו מסלות ובפי' השני מפרש לה באנפי נפשיה:
<b>מאס ערים וישב</b> בין קדש. שנסע שמה אברהם להתעסק בהכנסת אורחים כדלעיל ריש פנ"ב ונמצא עכשיו שמואס ה' ביושב ערים אשר כל עמלו היה לגמול חסד:

Paragraph 6



Paragraph 7

<b>אין דור שאין בו</b> כאברהם כו'. כי לקיום העולם שתל הקב"ה בכל דור ודור צדיקים אשר יש בהם המדות אשר עליהם העולם עומד. והנה באברהם נמצאת המדה של גמילות חסדים חזקה מאר. וכמו דאיתא לעיל פמ"ד ופנ"ד וזה ידוע כי על גמ"ח העולם עומד וכמו שאמר שמעון הצדיק על שלשה דברים העולם עומד על התורה ועל העבודה ועל גמ"ח. וביעקב היתה מדת העבודה כי נתן נפשו על הבכורה כדי לעבוד העבודה כדאיתא לקמן פס"ג. ומצינו כמה פעמים שבנה מזבחות ויזבח זבחים. ומרת התורה נמצאת במשה כי תורה צוה לנו משה והיא נקראת על שמו תורת משה. ועוד מצינו כי על הדין העולם קיים וכמ"ש רשב"ג בפ"א דאבות על ג' דברים העולם קיים על הדין ועל האמת ועל השלום וכו' וזו היתה מדת שמואל שסבב בית אל והגלגל לשפוט את ישראל ובהמצא הדין ימצא גם האמת והשלום כמובן לכל. ומהשגחת ה' ומחסדו שתל הקב"ה צדיקים אשר יש בהם המדות האלה בכל דור ודור כדי להעמיד העולם. וע"ע לקמן במ"ר פ"ג אין ישראל חסרים מג' צדיקים בעולם כאברהם יצחק ויעקב חנניה מישאל ועזריה. ושם נאמר לענין אחר. ואין זה סותר את דברינו:
<b>שלש דמעות</b> מלאכי השרת וכו'. הנה אף שיתיחס הצער למלאכי השרת וכמ"ש הן אראלם צעקו חוצה. אבל הדמעות אשר הוא ממקרי בעלי הגופים קשה ליחס אליהם. וגם אין מטבע הדמעות לפגום הסכין. אבל הכוונה הוא רק בדרך משל שמגודל הצער סבבו שיפגום הסכין כדי שלא ימהר אברהם לשחטו. ואולי ביני ביני יראה ה' ורע בעיניו. ואינם בזה משנים הכוונה האלהית כי בזה הם כמבקשים פני ה' ית' לבטל הגזירה. ושלש הדמעות האלה הוא כנגד שלש בחינות הצער אשר בזה. הא' הוא מפאת אברהם. והב' מפאת יצחק. והג' מפאת שרה:

Paragraph 8

<b>ד"א א"ר יצחק</b> בשעה שבקש כו'. קשה שלא נזכר לעיל שום טעם בצורך הקשירה דקאמר השתא ד"א. דאין סברא דלפי מ"ש לעיל (סי' ה') כל מה שאברהם אבינו היה עוקד את יצחק בנו כו' זה היה טעם קשירתו. דהא מנא הוה ידע לה אברהם. וע"ק למה נכתב מאמר זה לכאן אחר כי עתה ידעתי דלעיל גבי וישלח אברהם את ידו ה"ל לסדרו וצ"ע [ואולי אחר שדרש אלא מעלה אני עליך כאלו אמרתי לך הקרב עצמך לי ולא עיכבת ודריש את בנך את יחידך על נשמתו וכמ"ש במ"ר י"ז וכ"כ היפ"ת והרז"ו. לכן דריש כי פה בא לפרש את בנך את יחידך שניהם על יצחק כי גם בו נראה הנסיון כי ירא אלהים הוא במה שבקש לעקדו שמא תפסל השחיטה ויתפרש מלת את כמו עם כי אתה עם בנך עם יחידך לא חשכו ממני לעשות את אשר צויתי]:
<b>התחיל אברהם</b> תמיה כו'. טעם הדברים להגדיל הנסיון של אבינו הזקן. אע"ג שהיה תמיה בלבו. לא הרס לשפוט בדעתו דבר לומר שיש שנוי ח"ו בחוקי השי"ת. אלא שפט שהדברים תמוהים אצלו וקצרה דעתו מהבין. וע"ע ברש"י על התורה ובא"ע. ובקצת נוסחאות ברש"י גביה והנה איל אחר איתא ולפי ההגדה אחר כל דברי המלאך והשכינה ואחר טענותיו של אברהם ע"כ. ולפ"ז נראה שדרשו ממלת אחר שהיו כאן טענות שטען אברהם ותשובות הקב"ה שלא נתפרשו בהדיא בקרא:

Paragraph 9

<b>אחר כל המעשים</b> שעשה ה' לישראל דהיינו יציאת מצרים וירושת א"י ובנין ביהמ"ק. ומרומז בזה דכיון דע"י העקידה היה ה' כופת שרי כו' כדלעיל סי' ה' ה"ל כאלו רמיז הכא טובת ה' לישראל וריב"ס סובר כיון דלא נזכרו המעשים האלה בקרא לכן דריש אחר כל הדורות וכמו באחרית הימים. ודרשו את הכתוב וירא כי אברהם ראה בנבואה והנה איל בקרניו כי זכות האיל בקרניו יעמוד לישראל אחר שנאחז ישראל בסבך הצרות. כי אז יגאלו בזכות הזה:
<b>כך עתידין</b> בניך להסתבך כו'. בא להבטיחו שאע"פ שיארכו ימי הגלות וילכו מגוי אל גוי ומממלכה אל עם אחר. תעמוד הגאולה לבסוף. ויתכן שזה סימן להבטחה. כי הלא ראינו אשר עמון ומואב ושאר העמים הקדמונים אשר בהלכם בגולה כבר נבלעו בין העמים אשר בקרבם באו. וישראל אף שידחו מעם לעם אחר ומדחי אל דחי ובכל זאת הם קיימים ועומדים לעם כמו לפנים. וזו ראיה גדולה שהקב"ה שומר את ישראל לעת מועד להחזיר העטרה ליושנה. וכמ"ש לקמן בפע"ח חדשים לבקרים רבה אמונתך ממה שאתה מחדשנו בבקרן של מלכיות אנו יודעין שאמונתך רבה נגאלנו:
<b>הוי רואה דמיו</b> כו'. עי' רש"י בחומש וכ"ה במ"ר פי"ז:
<b>ה"ג במקומו</b> כהדא דתנן כאימרא כו'. ומילתא באפי נפשה היא דדריש תחת בנו במקום בנו. אלא דלא מפרש כר' בנאי אלא שאמר שיהיה האיל קדוש כבנו כהא דתנן כאימרא שאוסר הדבר על עצמו כאימרא כדירים. ואיידי דמייתי לה מייתי פלוגתא דאמוראי בפי' אימרא וע' בזה בירושלמי פ"ק דנדרים:

Paragraph 10

<b>יראה שלם</b> ירושלים. והקדים שם של אברהם לשל שם משום דאברהם היה צדיק טפי משם. וגם כי הכהונה נטלה משם ונתנה לאברהם כדאיתא בויק"ר פכ"ה וכהן קודם לכל דבר שבקדושה:
<b>עשה הקב"ה סוכה.</b> זה דרך משל כי כשחטא אדם היתה עיקר שכינה בעליונים כדלעיל פי"ט אמר שעם כל זה היתה שכינה בביהמ"ק אלא שהיתה כדירת עראי כיושב בסוכה:
<b>ר"א מלמד שהראה לו</b> כו'. וטעם בשורה זו אף שיהיה חרב יהיה בטוח בבנינו כמו שנבנה מתחלה אף שלא היה בעולם. ומונה רק הבנין הראשון והבנין שבסוף ולא חש לבנין בית השני באמצעי. וכ"ה לקמן סוף פס"ה שהראה הקב"ה ליצחק בנוי וחרב ובנוי וכן ליעקב כדלקמן פס"ט. ודורש את הכתוב ויקרא אברהם שם המקום ההוא בשלשה פנים. הא' ה' יראה וזה בנין הראשון. הב' אשר יאמר היום בהר ה' כי יחרב. והג' ה' יראה על הבנין העתיד. ויהיה שם ה' עומד במקום שנים למעלה ולמטה:

Paragraph 11

<b>נסיון עשירי.</b> כי עשרה נסיונות נתנסה אברהם אבינו. ונסיון העקידה היה אחרון לכולם. ובשוח"ט מז' צ"ה מפרש להו ואלו הן. א' באור כשדים ולך לך מארצך ויציאתו מחרן (וס"ל שמאמר לך לך היה טרם בואם לחרן כפי' הראב"ע ז"ל ומונה יציאתו מאור כשדים א'. ויציאתו שוב מחרן והניח שם משפחתו נסיון ב') ויהי רעב. ושנים בשרה בפרעה ובאבימלך. ושל מילה. ושל בין הבתרים ושל יצחק ושל ישמעאל ובפר"א מונה באופן אחר. א' כשנולד אברהם בקשו כל גדולי המלכות להרגו ונחבא בבית. הב' נחבש בבית האסורים והושלך לכבשן האש. הג' טלטולו מבית אביו. הד' הרעב שבא בימיו בא"י ונצרך לבוא במצרים. הה' שנלקחה שרה אשתו לפרעה ולאבימלך. הו' מלחמת המלכים. הז' מראה בין הבתרים. הח' ברית מילה. הט' גירוש ישמעאל. הי' עקידת יצחק. ובאבות דר"נ נמנו באופן אחר ואמרו ב' מלך לך (פי' יציאתו מבית אביו והרעב שמצא בא"י בבואו מארצו) וב' בב' נשיו (פי' לקיחת שרה לפרעה ולאבימלך וגירושי הגר אחר שהיתה לו לאשה) וב' בבניו (גירוש ישמעאל ועקידת יצחק) וא' בין המלכים. וא' בין הבתרים. וא' באור כשדים וא' בברית מילה. והרמב"ם ז"ל מנאן בענין אחר. הא' לך לך מארצך. הב' ויהי רעב בארץ. הג' לקיחת אשתו במצרים. הד' המלחמה עם המלכים להציל את לוט הנשבה. הה' לקחת את הגר הפחותה לאשה. הו' מצות המילה. הז' לקיחת אשתו בגרר. הח' גירושי הגר. הט' גירושי ישמעאל. הי' עקידת יצחק. והמאירי מנאן בענין אחר הא' בימי נמרוד שבקש להרגו ונטמן והשליכו לכבשן האש וניצל. הב' שצוהו לצאת מארצו. הג' שהביא רעב על הארץ והזקיקו לרדת מצרים. הד' שנלקחה שם שרה לפרעה. הה' שהגלו המלכים את לוט והוצרך להלחם עמהם. הו' שהראהו בין הבתרים גלות בניו. הז' שלקח אבימלך את שרה. הח' שצוהו למול לעת זקנתו. הט' שהזקיקו לגרש את הגר ואת בנה. הי' עקידת יצחק. ובדרך זה בחר בנחלת אבות:
<b>שאילולי לא קבלו</b> עליו אבד את הכל. לא נוכל לפרש כי זכות נסיונות הראשונים וכל צדקות אשר עשה אבד. כי צדיק אם יהפך גם לרשע בשאינו תוהא על הראשונות אינו מפסיד הראשונות כדאיתא בסופ"ק דקדושין. אבל אבד את הכל איננו פירושו את שכרם. רק את מעלתם בעיני הרואים ואמרו כי כל אשר עשה לפני זה היה רק מיראה ולא מאהבה. ועתה נודע כי גם מעשיו הראשונים גדלו ורמו מאד והכל עשו מאהבה. וכן נראה בחזית על פסוק מישרים אהבוך. וכן נראה במדרש אבכיר ובילקוט סי' צ"ו כי מהנסיון הזה נודע אשר אברהם עבד את ה' מאהבה:
<b>הה"ד שמע נא</b> יהושע וגו'. והא דדרשינן במ"ר פ"ו כי אנשי מופת היו ואין מופת אלא נבואה וכו' ומוכיח מזה דכה"ג קודם לנביא. אתיא כר"א ור"י דשוברים שחמו"ע לא הלכו לא"י:

Chapter 57



Paragraph 1

<b>כתיב חיי בשרים</b> וגו'. דורש חיי הקרובים ושארי בשר המה מרפא ללב כי ישמח האדם בקרוביו. וגם אברהם מצא מרפא לצערו אשר היה לו בעקידה בקרוביו אשר נולדו וכן הדרש רפאות תהי לשריך דריש בילמדנו כמו לשאריך ואין שאר אלא אשתו. ויתכן עוד דדריש מסוף הכתוב ושקוי לעצמותיך על בת זוגו של יצחק שהיא עצם מעצמות האיש:

Paragraph 2

<b>ד"א כמים קרים</b> וגו' זה אברהם. ומובא פה שלשה פסוקים על הבשורה מלידת רבקה. הא' חיי בשרים וגו'. הב' רפאות תהי לשריך. והג' כמים קרים וגו'. והטעם בזה כי יש ג' כוונות כוללות בזווג. הא' החברה והשיתוף. וכנגד זה הביא הכתוב חיי בשרים (שכתוב בל"ר אשר פירושו אם ידבק בשר לבשר והיו לבשר אחד) הוא מרפא ללב. הב' קיום המין וכנגד זה הביא הכתוב רפאות תהי לשריך כי רבקה אשר היתה היותר מיוחסת בכל בנות העמים אשר היו אז תהי רפאות לשריך להוליד בנים (כי האשה נקראת שאר יען שעל ידה יהיה לאדם שארית אחרי מותו בבניו הנולדים לו. וכבר אמרנו כי דריש לשריך כמו לשאריך). והשלישי הוא שלמות הנפש כי האשה תצילנו מהרהור עון ויוכל האדם להשלים את נפשו ולזה מביא הכתוב כמים קרים על נפש עיפה ושמועה טובה מארץ מרחק כי בבשורה זו היה בטוח אברהם אשר נפש בנו תשלם:

Paragraph 3

<b>אלו מת</b> בהר המוריה כו'. כלומר כי כשצווה על העקידה ראה שטעה במה שלא השיא לו אשה בבחרותו שימהר להוליד ולא הלך ערירי. ולכן ראה עתה להשיאו אשה מיד גם מבנות אשכול ענר וממרא אעפ"י שהם כנענים ואינם מיוחסים אבל צדיקים הם שהם היו בעלי בריתו ומסתמא גם בנותיהם צדקניות הן:
<b>הנה ילדה</b> מלכה גם היא מהו גם היא כצ"ל וכ"ה גירסת הילקוט ול"ג היא גם היא:
<b>מה זו בני גבירה</b> כו'. כלומר כשם שמזרע שרה היו ח' בלי גבירה וד' בני שפחות שהם י"ב בני יעקב כן עמדו ממלכה. ואעפ"י שעדיין לא היו של זרע שרה בעולם נתבשר בעתיד. ומה שהוצרך לפרש ח' בני גבירה וד' בני שפחות ולא הספיק לו לומר מה זו בניה י"ב אף זו. משום דבהכי ניחא ליה מ"ש בפילגשו ותלד גם היא שיתפרש כמו שפילגשו זו ילדה ד' כן פילגש זו. ואין טענה ממה שהיתה לזו בת בין הבנים ולא לזו דבת לא חשיבא:

Paragraph 4

<b>ד"א נתירא מן</b> היסורין. יתכן משום שלפעמים הצדיק מדוכא ביסורין לכפרת הדור כדלעיל פמ"ד לכן פחד אברהם עתה שנאמר לו כי ירא אלהים אתה פן יוכח במכאוב על הדור. ואעפ"י שזה טובה לצדיקים כאשר כתבנו התם אמר אברהם לא הן ולא שכרן. והיינו דקאמר אין אתה צריך כי כבר נולד מי שישא עליו את עון הדור:
<b>בימי אברהם</b> היה. והא דאמר הקב"ה כי אין כמוהו בארץ איש תם וישר ירא אלהים וסר מרע. הטוב הוא מאברהם. וכן יקשה למ"ד בימי יעקב היה או בימי שבטים וכן לר"י דאמר מעולי גולה היה הטוב היה מאנשי כנסת הגדולה. ומי עדיף ממרדכי אשר אמרו עליו רז"ל בפ"ק דמגילה שהיה ראש לצדיקים. ע"כ נאמר כי הדברים נאמרו רק כדי שיתקנא בו השטן יותר. שיחשוב אשר הקב"ה מחזיק אותו לצדיק מיוחד בעולם. ומיהו הדברים האלה אמיתים הם. כי יתפרשו כי אין כמוהו ממש אלא קטנים או גדולים ממנו. [ואולי הכוונה כי אין כמוהו בארץ בין יושבי הארץ השוקטים על שמריהם ויושבים במקום אחד כמו איוב אשר היה לו עבודה רבה ורכושו היה רב מאד וישב במנוחה ולכן תומתו וישרתו יקרו מאד. משא"כ אברהם ויעקב והשבטים אף כי גדלו ממנו בכל מדות הטובות מ"מ כיון שהיו מעולם נודדים ממקום למקום כי רועי צאן היו. ולא ישבו בשלוה ובוודאי גדול הנסיון מאיש היושב בשלוה וכל טוב הארץ בידו השומר צדק ואמונה מאיש המורדף בלי חשך ולבו נשבר ונדכה. ומכ"ש שלא יקשה מאנשי כנה"ג כי מי יגיד לנו כי רכושם היה רב בארץ וע']. ולדעה זו ע"כ כשדים דנפלו על איוב לאו מכשד הם וכן שבא איננו הנזכר בבני קטורה. דהא בימי איוב לא היו עדיין בעולם:
<b>לרועה שהוא</b> עומד ומביט בצאנו כו'. מה שבחר ר"ח בריה דר"א במשל לזאב הנזדווג לצאנו. ור' חמא במשל לכלב הנזדווג ליושב בסעודה. י"ל משום שהשטן קטרג בשני אופנים או משום שישראל אינם ראויים להגאל כי הללו עובדי עבודת כוכבים וכו'. ולהשקיט הקטרוג מדמה הראשון לזאב הבא בעדר הרועה לטרוף את הצאן. ולהרגיעו אמר הרועה לתת לו תיש להתגרות בו. וקטרוג השני הוא שלא שלמו עדנה ת' שנות שעבוד כמו שנראה פשט גזרת כי גר יהיה זרעך בארץ לא להם. ולהשקיט הקטרוג הזה מדמה השני לכלב המזדווג בסעודה ומערב בזה המשתה ומפריע השמחה. ולהרגיעו צוה לתת לו ככר אחד לטפל בו ולא יערבב המשתה:
<b>והלואי בני אדם</b> צדיקים. פי' הדברים הלואי היה מתגרה השטן להציל את הצדיקים ולא את ישראל אשר היו אז רשעים:
<b>הה"ד אהבת אתנן</b> וגו'. עי' בביאור הרי"פ וע"ע במדרש רות על פסוק ויבוא לשכב בקצה הערמה דהכתוב הזה מדריש על השופטים. ועמ"ש ביפה ענף:
<b>לא היה</b> ולא נהיה. משום דק"ל איך שמע הקב"ה לעצת השטן לבלע צדיק חנם. ומ"ש שאילו באו עליו היה יכול לעמוד בהן ע"כ יחלוק על האומרים דכפר בתה"מ ובהשגחה וכדומה מדברי גנות אשר דרשו עליו ואמרו עפרא לפומיא דאיוב ומפרש את הכתובים באופן אחר:
<b>וברכת אבלים.</b> כלומר הודאה גם על הרעה כשם שמברך על הטובה וילפינן זה בפ' הרואה מהמקרא באיוב ה' נתן וה' לקח יהי שם ה' מבורך [ואולי קאי על סעודת הבראה אשר אז יאמרו ברכת אבלים ויליף מסוף ספר איוב דכתיב ויבאו אליו כל אחיו וגו' וכל יודעיו לפנים ויאכלו עמו לחם בביתו וינודו לו וינחמו אותו על כל הרעה וגו' ואולי גם הקשיטה והנזם אשר נתנו לו הוא המנהג אשר נזכר בסוף מו"ק גבי נשי דשכנציב ואמעברא זיפותא יזיף. וע"ע בכתובות דף ס"ט מנין לאבל שמיסב בראש ויליף ממקרא דאיוב דכתיב אבחר דרכם וגו' כאשר אבלים ינחם]:

Chapter 58



Paragraph 1

<b>כך שנותם תמימים.</b> פי' כי הקב"ה יושב וממלא שנותיהם של צדיקים מיום ליום ומחדש לחדש וכמ"ש רז"ל בפ"ק דקדושין על הכתוב את מספר ימיך אמלא. וכן אמרו באגדת שמואל פכ"ו כי ימלאו ימיך ימים שלמים אני מונה לך איני מונה חסרים. ופי' הדברים כי שנות הצדיקים אינם מקוטעות אשר לפעמים חדש אחד בשנה נחשב לשנה. אבל מספר השנים אשר יקצוב הקב"ה לצדיקים תהיינה שלמות מיום ליום ומחדש לחדש. וזה שמפרש ימי תמימים כי התמימים גם שנותיהם תמימות ומפרש ימי כמו ימים תהיה גאולתו דקאי על השנים. ויודע הוא על השגחת ה' כי השגחה הפרטית תכונה בשם ידיעה. וזה שאמר הכתוב יודע ה' ימי תמימים כי הקב"ה משגיח אשר שנות התמימים תהיינה תמימות ולא יחסר גם יום אחד מהן [וטוב יותר לומר כי הפעל ידע מורה לפעמים על יעד בהיפוך אתוון וכמו בירמיה א' בטרם אצרך בבטן ידעתיך הוא כמו יעדתיך וכמ"ש ובטרם תצא מרחם הקדשתיך וגו' ויתפרש כי ה' יועד וקוצב ימי תמימים וכמ"ש] ויתכן כי בא בזה לתרץ למה אמר על כל אחד שנה שנים לומר שהיו שלמות ולא חסר מהם גם יום אחד:
<b>בת כ' כבת ז'</b> לנוי. עי' בזה בחזקוני וברא"ם. ובעל מנחת יהודה כתב ששמע שבדורות הראשונים היתה האשה נגמרת ליופי לז' שנים כמו שמצינו ברבקה שנשאת ליצחק בת ג' שנים וכן דורות הראשונים היו מולידים לז' שנים:
<b>כהדא עגלתא</b> תמימה. דמה שלמות היופי לעגלה וכמ"ש עגלה יפיפיה מצרים. וכן איתא בפרק כהן גדול עגלה זו מיכל ולמה קורא אותה עגלה שחביבה על בעלה כעגלה וכה"א לולי חרשתם בעגלתי ופה מדמה אותה גם לענין תמימותה וצדקתה:

Paragraph 2

<b>וזרח השמש</b> וגו' עד שלא ישקיע הקב"ה כו'. אע"ג דאין הנמשל דומה אל המשל. כי במשל זה השמש השוקע הוא הזורח שנית. והצדיק אשר יגוע יבוא אחר במקומו. אבל זה כלל גדול שאין לנו לבקש אשר הנמשל ישוה אל המשל בכל פרטיו וכל זה הוא מהשגחת השי"ת שלא ישאר הדור אלמן מצדיק מגין בעדו ומלמדו להועיל. ועמ"ש לעיל בפנ"ו גבי אין דור שאין בו כאברהם:
<b>יום שמת ר"ע</b> כו'. הא דהקדים ר"ע לפני יהושע עתניאל ושמואל משום דזריחת השמש ושקיעתו משל על שני ענינים. הא' על החכמה והדעת המאירים כאור ע"ד חכמת אדם תאיר פניו. והב' על התועלת והזכות להגן על הדור כמו שהשמש הוא עיקר בתועלת הנמצאים בעולם השפל והשמש הוא המצמיח כל צמח. ולענין הגנה על הדור והזכות יספיק גם אם לא נתפרסמה חכמתו בעולם כי מקטנותו הוא מזכה לדור. ולענין זה הוא מביא משמת ר"ע נולד רבינו כו'. אשר לידת צדיק השני היתה תכופה למות הצדיק שלפניו. ולענין החכמה והדעת בעינן אשר השני אשר יקום תחת אשר שלפניו כבר יהיה גבר בגוברין ויוכל להאיר עיני הארץ בחכמתו. ולזה הוא מביא מיהושע עתניאל ושמואל. אשר כבר נתפרסמו בעולם בבואם למלא את מקום אשר שלפניהם. ויען כי הענין הראשון הוא קרוב יותר אל פשט הכתוב אשר הלידה ישוה לזריחה הבאה מיד אחרי אשר שקעה. והשקיעה תשוה למיתה לכן הקדים ר"ע וחבריו מראש אשר בהם היו המיתה והלידה תכופות זו אחר זו וע' לקמן פצ"ה מ"ש שם על המאמר ת"ח שמת אין אנו מוצאים תמורתו:
<b>ונר אלהים טרם</b> יכבה וגו' ומפרש ונר אלהים זו נבואת עלי טרם נכבה. ושמואל שוכב בהיכל ה' ובאה אליו הנבואה. כי קרא אליו ה' ויאמר הנני:
<b>אר"י כהדא</b> עגלתא תמימתא. נראה דהכי ל"ג ליה אך באגדת שמואל פ"ט גרסינן ליה גבי וירץ אל עלי ויאמר הנני:

Paragraph 3



Paragraph 4

<b>ולמה הוא קורא</b> אותה קרית ארבע כו'. כי לא נוכל לפרש דנקרא קרית ארבע בשביל ארבע שמות שהיו לה. דהא קרית ארבע לא נוכל לחשוב במספר השמות לפ"ז. ועוד דמדכתיב ושם חברון לפנים קרית ארבע משמע דנקראת קרית ארבע עד שלא היה לה השם חברון:
<b>שדרו בה ד' צדיקים</b> כו'. הנה כל המחוז נקרא בשם חברון. ובתוכו היה מקום מסוים לאשכול ומקום מסוים לממרא. ולכן אמרינן לעיל ספמ"ב שנגלה ה' בחלקו של ממרא שהמרה פנים כנגד אברהם וזהו וירא אליו ה' באילוני ממרא כי זה היה מקום מיוחד לממרא לבדו. ולפעמים נקרא כל המחוז בשם אשכול וממרא. אבל לענר לא היה שם מקום מיוחד ולכן לא נמצא שם ענר על חברון. [אבל נמצא שם עיר ענר בד"ה א' ו' נ"ה וממחצית מטה מנשה את ענר וגו' וביהושע כ"א כ"ה נקראת בשם תענך ועיר זו היתה רחוקה מחברון. ויש להאריך בזה אך אין כאן מקומו]. וז"ש הכתוב ויבא עד חברון ויבואו עד נחל אשכול כי בתוך חברון היה מקום מסוים הנקרא אשכול ביחוד:
<b>ד"א שנקברו בה</b> ד' אמהות כו'. קשה למה בחר יותר בשם האמהות ולא בשם האבות. וגם קשה למה לא אמר ד' זוגות ויכלול האבות והאמהות יחד וכן איתא בפ' כיצד מעברין בעירובין וברש"י על שם ד' זוגות [ואולי משום שהאמהות מתו ונקברו שמה לפני האבות. כי לא מצינו שחוה האריכה ימים כאדם ושרה מפורש בקרא ורבקה מתה בת קל"ז וגם לפי הדעה שיצחק היה בן ל"ז בזמן העקידה והוא חי בן ק"פ מת גם כן אחר רבקה. ולאה לא מצינו שבאה למצרים עם יעקב במספר השבעים נפש. ולכך בחר יותר כי תקרא ע"ש האמהות הנקברות שם לפני בעליהם. וגם לא חפץ לאמר על שם ד' זוגות דא"כ היתה נקראת קרית שמונה. ואז היה השם יותר מבורר ועדיין צ"ע]:
<b>והוא אחד מד' מקומות</b> מגונים. ופי' קרית ארבע קריה אחת מארבע עיירות המגונות שבא"י ויען שחברון היתה היותר מגונה משאר שלש העיירות לכן נקראת חברון לבדה בשם הזה:

Paragraph 5

<b>מהיכן בא.</b> קרוב לומר דהוא סובר אחרי מופלג ולפ"ז ויהי אחרי הדברים האלה ויוגד לאברהם וגו' והיה מופלג אחר העקידה. לכן ק"ל האיך עזב את שרה ימים רבים לבדה. ומשני שהלך לחרן לקבור את אביו והתאחר שם ובדרך. ואע"ג שלא נזכרה פה בכתוב קבורת תרח אפשר דדריש מדכתיב לספוד לשרה ולא כתיב לספדה ולבכותה. דבא מהספד אביו להספד שרה:
<b>ומתה שרה באותו</b> צער. בפר"א מבואר הדבר בארוכה ע"ש. ואע"ג דאמר לעיל בריש פרשה זו ששנותיה היו תמימות. ופה משמע שמתה בלא זמנה. זה אין קושיא שאעפ"י שאז בא קצה היתה הסבה קרובה למיתתה זה הצער כי כן נגזר עליה. וגם י"ל שמלאך המות סבב למצוא מקום ליטול נשמתה ואי לאו דבא קצה לא הוה יכול לה וכההיא עובדא דדוד דבפרק במה מדליקין דאתא שטן ובחש באילני וכו':

Paragraph 6

<b>מתריס כנגדו.</b> שע"י שניתן לו רשות בשרה היה מתריס כלפי אברהם לפי שמדת הדין מתוחה כנגדו. וכמו דאיתא בפ' ואלו מגלחין אבל כל ג' ימים הראשונים יראה כאלו חרב מונחת לו כו'. ודריש מעל פני מתו כמו שדרשו בברכה לפני מותו מה עשה משה נטל את מה"מ והשליכו לפניו:
<b>שנאמר תנו לי</b> אחוזת קבר. עיקר ההוכחה הוא מסיפא דקרא דכתיב ואקברה מתי מלפני דמשמע מת אחד הוא. כי קבר הוא שם הקבוץ הנמצא בין על יחיד ובין על רבים ומ"ש אח"ז ויתן לי את מערת המכפלה הלא חפץ לקנות כל המערה י"ל שאחר שהשיבו איש ממנו את קברו לא יכלה ממך. ראה כי בעד קבר אחד לא יחפצו לקחת כסף ממנו. ואברהם היה שונא מתנות לכן בקש את כל המערה בכסף מלא. כי מערה שלמה לאו בת מתנה היא:
<b>מתים הרבה.</b> דריש מהניקוד שמנוקד כאלו היה יו"ד אחר התי"ו. וזה על מתים הרבה. דאי על מת אחד היה לו לינקד התי"ו בקמץ כמשפט הפסק מאמר:

Paragraph 7

<b>והלכו לגמול חסדים</b> לאברהם. דריש מדכתיב לכל באי שער עירו ולא כתיב לכל יוצאי שער כמו בכ"מ משמע שבאו כולם לגמול חסד לאברהם:
<b>כל שקלים האמורים</b> בתורה כו'. זה קאי רק על כסף שקלים וה"ג בגמ' כל כסף כו' וע' בילקוט סי' קכ"ו אר"ח ס' קינטרין היה לבוש כו'. אבל סתם שקלים בנביאים ע"כ איננו ליטרין וכן מוכח בכמה מקומות:
<b>הה"ד נבהל להון</b> וגו'. זה הוא מילתא באפי נפשה וקאי על המקרא וישקול אברהם לעפרן מה דכתיב חסר וי"ו. אבל מקרא זה לא מוכח כלל שהיה קנטרין. ושהיה קנטרין מוכח ממה דכתיב עובר לסוחר וכמ"ש רש"י בפ' יש בכור והכתוב נבהל להון קאי ע"כ על כלל בני אדם ויען דמצינו כזה גם בעפרון לכן מביא את הכתוב הזה גם עליו ומ"ש שהכניס עין רע כו' ע' הגירסא בילקוט ובשמ"ר פ' ל"א:

Paragraph 8

<b>דהות נפילת</b> וקיימת. ע' רש"י בחומש וברא"ם ודרשת חז"ל הוא מדכתיב שדה עפרון מה שבא ליחס עתה השדה לעפרון אשר הוא למותר ולא היה לו למימר רק ויקם השדה והמערה לאברהם. אם לא לרמז כי גם השדה אשר היה לפני זה בידי עפרון בידי איש שפל הוקם והורם כי הי' לאברהם:
<b>כמה דיות משתפכין</b> כו'. זה הוא דרך מליצה על קושי הייתור ומכ"ש בתורה אשר אין שפת יתר כלל. והנה פה בפ' זו לא נמצא רק ח' פעמים בני חת וי"ל דלפני עם הארץ ובאזני עם הארן הוי כבני חת. אבל וישתחו לעם הארץ אינו מן המנין. דאיצטריך לאשמעינן שהשתחוה להמון עם ולא לגדוליהם:
<b>כאלו מקיים</b> עשרת הדברות. כ"ה דרך רז"ל בכמה מקומות כי העוזר לת"ח נחשב לו כאלו קיים כל התורה כי ע"י יעסוק הת"ח בתורה. וזה אין קושיא למה רמזה התורה בבני חת על י' ובבני ברזילי על חמשה כי אין מקשין על רמזים:

Paragraph 9

<b>תפסת אומנתי</b> כו' כי עולם חסד יבנה ולכן זכה לזקנה אשר עד ימיו לא היתה כדלקמן בפס"ה ובפ' הפועלים. ודרש את המקרא רודף צדקה זה עם החיים. וחסד עם המתים ויהיה שכרו מדה כנגד מדה תחת מדת הצדקה שהחיה את העניים ימצא חיים וגם צדקה זה עושר לעשות צדקה. ותחת חסד ימצא כבוד אחרי כי חסד הוא מדת הקב"ה לכן ילבש לבושי ואברהם זקן:

Chapter 59



Paragraph 1

<b>אזל לממלא.</b> נראה דהמקום הזה נקרא בשם ממלא על שם יושביו שנכרתו בימי שחרותם. כי בארמית השרש מלא מורה על כרת כדאמרינן בפ' הכותב משום דאתיתו ממלאי אמריתו מילי מוליאתא ופירש"י דברים כרותים וע' בערוך ערך ממלא:
<b>התפלל עלינו.</b> ע' בזה בירושלמי פ"ק דסנהדרין דקאמר בזבח ומנחה אינו מתכפר אבל מתכפר בתפלה ושם יש פלוגתא בין האמוראים אם מהני גם ד"ת או ג"ח:

Paragraph 2



Paragraph 3



Paragraph 4

<b>רבי שמואל בר רבי יצחק</b> כו'. בר רבי יצחק ל"ג כי הוא דריש לעיל בסוף נ"ח כפי' הד"א. וגם הוא לא ידרוש הכתוב על המעשה מה שהיה עמו:

Paragraph 5

<b>וה' ברך</b> את אברהם בכל. לפי שנתיפה גם מהעליונים לכן לא יאות לו להתברך ע"י מלאך. וה' לבדו ברך אותו וכדכתיב על כן ברכך אלהים:
<b>מי יעלה בהר ה'</b> זה אברהם. פשט הכתוב הוא ע"כ על כל אדם אשר יהיו בו השלימות האלה. והמדרש מביא רק כי האנשים אשר בהם המעלות הנשגבות זכה לעלות בהר ה' והנחיל טובו לבניו אחריו וכמ"ש שם זה דור דורשיו מבקשי פניך יעקב סלה. כ"ה בכל איש כמוהו. וי"ל עוד כי ששה דברים הם המביאים ברכה נאמנה לאדם. הא' אם הוא צדיק בסתם דרכיו וכמ"ש ונוה צדיק יבורך. ברכות לראש צדיק. וע"ז אמרו מי יעלה בהר ה' זה אברהם וכו' כי שם נודע אשר הוא ירא שמים באמת. והב' המהנה לאחרים וכמ"ש וברכה לראש משביר. ולמוכיחים ינעם ותבא עליהם ברכת טוב וע"ז אמר ומי יקום במקום קדשו זה אברהם שנאמר וישכם אברהם בבוקר אל המקום ונראה שהיה המקום מקודש במקום שהתפלל לה' על כל איש כאשר התפלל על אנשי סדום להצילם. והג' אם הוא יתרחק מהגזל כי לא יחרוך רמיה צידו והמתרחק מזה הוא מתברך ועז"א נקי כפים זה אברהם שאעפ"י שהיה שלו הרחיק ממנו לפי שהיה דומה קצת לממון אחרים. והד' רוח נדיבה וטוב עין כמ"ש וטוב עין הוא יבורך וכה"א ונפש ברכה תדושן ועז"א ובר לבב זה אברהם. והה' הבטחון העצום בה' כאומרו ברוך הגבר אשר יבטח בה' ועז"א אשר לא נשא לשוא נפשו זה אברהם שמסר נפשו על קדושת ה' לגודל הבטחון. והו' הנאמנות והתמימות אפילו בדבריו וכמ"ש איש אמונות רב ברכות ופי' בשמ"ר פנ"א כי מי שהוא נאמן מתברך ע"ש ועז"א ולא נשבע למרמה זה אברהם שהיה נאמן בדברו וע"ע בד"ר כמו זה בפ' וזאת הברכה דרשו כמו כן על משה. וגם שם ידרשו הדברים כמו שדרשנו פה:
<b>ולא נשבע למרמה</b> הרימותי ידי וגו'. באמת זה אין מעלה לעלות בהר ה' במה שלא נשבע למרמה כי גם הקל שבקלים לא נשבע למרמה וגם אם פי' שקיים שבועתו הלא זה כבר נאמר לעיל אם מחוט ועד שרוך נעל. אבל פי' לא שלא נשבע לשקר אלא שאע"פ שהיה יכול לומר ואם אקח מכל אשר לך ותו לא. שלא היה צ"ל בלעדי רק אשר אכלו הנערים דאם אקח מכל אשר לך לא משמע אלא מה שיקח ממה שבעין השתא. מ"מ מפני שלא יראה כנשבע במרמה ובתחבולה פי' ואמר בלעדי רק אשר אכלו הנערים לצאת מכל חשד:
<b>שנאמר ונברכו בך.</b> ומה שדרשו לעיל בפ' ל"ט והיה ברכה הברכות מסורות לך כו' אגדה זו סוברת ע"כ כאינך דרשות שם ופי' ונברכו בך שיהיו מבורכים על ידך וכמ"ש שם הגשמים בזכותך:
<b>מי ברך</b> את אברהם כו'. מפשט הדברים נראה שהמברך צריך שיהיה מבורך וע' בזה מ"ש העקרים במ"ד פי"ט. אבל באמת הוא כי זו היא ממדת הקב"ה להיטיב לכל המטיב לזולתו וכמ"ש בשבת פ' השואל כל המרחם מרחמים עליו מן השמים ובפ' החובל כל המתפלל על חבירו הוא נענה תחלה. וכן אמרו כל כהן המברך מתברך וע' בפ' א"ט. וז"ש וה' ברך את אברהם בכל פי' בשביל הברכה שבירך את הכל לכן ברכו ה':
<b>דכתיב לכל האותות</b> והמופתים וגו'. בילקוט מביא את הכתוב דכתיב מה תריבון עמדי מה תנסון את ה' וכן נמצא בכל הספרים שהביאו אגדה זו. ונראה דדריש מה תנסון מלשון נסים ונפלאות וכן פי' במכילתא ע"ש:

Paragraph 6

<b>בא בדיופלין.</b> ולפ"ז דרשו בימים על העוה"ב אשר הוא המבחר שבימים וכמו שדרשו הירך המיומנת שבירך. והפעל בא יתפרש לא לפעל עבר אך לבינוני כי היה מובטח שבוא יבוא לעוה"ב:

Paragraph 7

<b>שנתן לו נקבה.</b> ובזה קיים מצות פריה ורביה וע' בזה ברמב"ן [ואולי לפי מ"ש לעיל פנ"ז ג' מה זו בני גבירה ח' כו'. ושמה הוזכרו גם נקיבות אשר לא נזכר באברהם ועמ"ש שם. לכן מרבה פה בכל אשר לא נתרבה שם מן גם וע']:
<b>עיקר בתו</b> כצ"ל בלי יו"ד. ופי' כי הבת איננה טובה לאברהם וכמ"ש בבן סירא בת לאביה מטמונת שוא מפחדה לא יישן בלילה וע' בזה בסנהדרין דף ק' ע"ב. ובעל עולת שבת גריס עיקר ברייתו של עולם. ויתפרש כי גם כשנבראת לאדם הראשון לא כתיב בה ברכה אלא ע"י אדם:

Paragraph 8

<b>שהיו זיו איקונין</b> כו'. ובא הכתוב פה להודיע בשביל מ"ש לקמן פ"ס סי' ז' בא ברוך ה' שדרשו שהיה סבור בו שהוא אברהם:

Paragraph 9

<b>שהיה יושב ומשקיל</b> כו'. והנה הרמז מן אלי הוא בדברי העבד לפני בתואל ולא בדברי העבד לאברהם. והטעם בזה כתב מהר"י קניזל שכוונת העבד היתה לומר ללבן ולבתואל שהם חשובים בעיני אברהם יותר ממנו ויקפצו לתת לו בתם. ולאברהם רמז במה שהאריך לומר לו אולי לא תאבה וגו' ההשב אשיב וגו' כי כוון בזה למצוא מקום לשמוע מפי אברהם. אולי יאבה אברהם לקחת את בתו ליצחק. ואברהם השיב לו השמר לך וגו' פי' כי השמר גם מאשר לך אחרי שאתה ארור ואין ראוי לך להדבק בברוך. ופי' ארור אתה ממולדתך כי אליעזר בעצמו יצא מכלל ארור כדלקמן בפ"ס:

Paragraph 10

<b>זה ביתו של אביו</b> כו'. כלומר בשם מבית אביו לא יכלול רק ביתו של אביו לכן כתיב עוד ומארץ מולדתי על הארץ אשר הרן שכן בה וע' בזה ברש"י דכתיב באופן אחר ובהרמב"ן שדחה את דבריו:
<b>בשעה שאמר</b> אברהם אבינו כו'. זה הוא מילתא באנפי נפשה. כי אברהם לא בקש רק על מלאך אחד ללוות את אלעזר והקב"ה עשה עמדו חסד לשלוח עוד מלאך בעד רבקה משים שאין מלאך אחד עושה שתי שליחות:
<b>רק מיעוט.</b> אע"ג דהוא בא לצורך הענין מ"מ הי' יכול לכתוב אבל או אמנם. והטעם בזה כי יצחק היה עולם תמימה ולכן אין לו להוציא לחו"ל וכמו"ש החזקוני. משא"כ יעקב:

Paragraph 11

<b>זו דיאתיקי.</b> ומה דאמרינן לא תהוי באעבורא אחסנתא אפילו מברא בישא לברא טבא. ועמ"ש ע"ז החזקוני והרא"ם ואין דבריהם נכונים. אבל האמת כי זה נאמר רק בשכיב מרע ולא בבריא:
<b>היום יצאתי</b> והיום באתי. וספר להם זאת להראותם כי ה' מצליח דרכו. ומ"ש אח"ז אם ישך נא מצליח דרכי פי' אם תשלים הצלחתי כאשר החילות:
<b>הרעשת ארץ בימי</b> אברהם. כי קפיצת הדרך הוא מחבר שני מקומות הרחוקים זה מזה ולכן הוא כמו רעש אשר ברעישתה מקרבת מקומות רחוקים. ולכן נקראת פצמתה שבריה. כי ברעידת הארץ יבוא פצמים ושברים ואח"ז יתקרבו זה לזה:
<b>ויברך הגמלים</b> וגו' ארבעינון. פי' הרביצם ולא כמו בכ"מ שפי' ויברך להעמיד על על הברכים וכ"כ רש"י. ויען כי המרביץ את גמליו יעמידם מראש על הברכים לכן כתיב בלשון ויברך:

Paragraph 12

<b>ושמע קל כלביא</b> מנבחין כו'. זה הוא רק כעין סימן אשר אין בו משום ניחוש כדאמרינן בפ' בני העיר והוא דאמרה הן הן לאו לאו ע"ש ברש"י ובירושלמי דפ' במה אשה. ופי' הדברים לכן אמר לעת ערב לעת צאת השואבות לשמוע מה שידברו ומזה יקח לו לסימן על דרכו. והוא מצית מה אינון אמרין קאי על השואבות:

Chapter 60



Paragraph 1

<b>מי בכם ירא ה'</b> וגו'. משום דק"ל איך שאל דבר שלא כהוגן וכמ"ש לקמן סי' ג' לכן מביא את הכתוב שבטח בשם ה' כי יקרה לפניו כהוגן ודריש מקודם על אברהם אשר הוא קרוב יותר לפשט הכתוב ואח"ז דורש על אלעזר:
<b>ירא ה' זה אברהם.</b> וכן נאמר אח"ז הביטו אל אברהם אביכם. והכתוב אומר כלפי מה שאמרה ציון כי עזבני ה' ושכחני כי מי בכם ירא ה' כאברהם אשר שמע הקב"ה גם בקול עבדו אליעזר. אשר הלך חשכים ואין נגה לו. היוכל לאמר כי הלך חשכים ולא יגה עליו אור ה'. כי ה' האיר לו בוודאי כמו שהאיר לאברהם. והיה לו לבטוח בשם ה' ולהיות נאמן לפניו להשען בו ואז היתה ישועתו קרובה אבל אתם לא כן עשיתם הן כלכם קדחי אש וגו' ולכן עונותיכם מנעו הטוב מכם:
<b>ומי היה מאיר לו</b> הקב"ה. ומ"ש לעיל פ"ל שאברהם היה מאיר להקב"ה זה וזה אמת. כי בבחינת מה שהודיע אברהם את שמו ית' בגוים היה אברהם מאיר להקב"ה. ופה מדבר במה שהאיר הקב"ה את דרכי אברהם:

Paragraph 2

<b>עבד ימשול</b> וגו'. משום דק"ל בקרא למה אמר בתפלתו להקב"ה אלהי אדני אברהם ולא אמר אלהי עבדך אברהם וכמ"ש בעבור דוד עבדך. לכן מפרש דמזכיר בזה זכותו מה שאברהם הוא אדוניו ולא בחר לו אדון אחר לכן צדקת אדוניו תעמוד לו והקרה נא לפני וגו':

Paragraph 3

<b>ד' הן שתבעו</b> שלא כהוגן כו'. והנה יש לתת טעם למה כלתה הרעה דוקא על יפתח. ולאינך שלשה ניתן כהוגן משום דאליעזר בטח בזכות אברהם ויצחק כי לא תצא לפניו אמה ושפחה. וכן כלב ושאול בטחו כי הקב"ה לא יעשה תשועה לישראל ולא יתן נצחון לאיש שאינו הגון. ומ"מ אמר ששאלו שלא כהוגן כי פן יקרה על צד הרחוק שתצא עלמה שאינה הגונה או שילכוד אדם שאינו הגון. אבל יפתח באמרו אשר יצא מדלתי ביתי וזה מדברים שאינם מושגחים מאת ה'. אך מדברים המקרייה והיה לו לומר והיה הטהור אשר יצא מדלתי ביתי. ולכן באשר לא נזהר בלשונו זימן לו הקב"ה שלא כהוגן:

Paragraph 4

<b>ג' הם נענו</b> במענה פיהם כו'. בא לישב למה כתיב טרם כלה לדבר להודיע לנו בשבחו כי הוא נענה טרם קרא וכמו משה ושלמה ג"כ.

Paragraph 5

<b>אלא אפילו</b> אדם לא תבע בה כו'. וזה הוא בשבח רבקה כי האדם לא יאהב רק בדומה לו. הרשע יאהב להתחבר עם הרשעים כמותו. והצדיק עם צדיקים כמותו וז"ש הכתוב כי לא ינוח שבט הרשע כי שבט הרשע לא ימצא נחת רוח על גורל הצדיקים. יען לא ישלחו הצדיקים בעולתה ידיהם והרשעים מברשים רק עול ואון. ולכן לא תבע אחד מהם לרבקה ולא חפץ להדבק בה. כי המה היו רשעים והיא היתה צדיקת. [ומפרש ואיש לא ידעה כי אין איש אשר אהב אותה ובחר בה. וכמו כי יודע ה' דרך צדיקים (תהלים א') דיתפרש כי ה' אוהב ובוחר בדרך צדיקים]:
<b>המים מיד</b> עלו. עי' ברש"י דדריש לקראתה על המים. וע' בזה ברא"ם:
<b>את סימן לבניך</b> כו'. כי כל מה שאירע לאבות אירע לבנים וכמ"ש כמה פעמים:

Paragraph 6

<b>ממצמץ ומביט</b> בה. ומפרשי משתאה כמו משתהה מלשון שהייה והמתנה. ופי' שהיה שוהה ומתבונן בזה:
<b>אבן יקרה</b> כו'. כי נזם זהב בקע אין רבותא לאיש אשר כל טוב אדניו היה בידו:
<b>כנגד שני לוחות</b> כו'. ובא לרמז להם כי תכלית הזיווג היא לעבודת ה' ולא להנאת גופני:
<b>לינה</b> אחת. ע' רש"י ובמפרשיו. והר"י קני"זל כתב כי דעת המדרש הוא יען כי ללין הוא מבנין הפעיל והרצון בו שזולתו ילין אותו שם. והדבר שהוא בזה התאר לא יקח ממנו האדם כי אם מעט. וללון הוא מבנין הקל והרצון בו שיהיה ממשלה מעצמו ללון שם ולזה לקח אם ירצה כמה לינות וזה שלא לדעת רש"י עכ"ל והנה מזה נראה ששניהם דברו בלה"ק. אבל יותר טוב לאמר כי משה כתב כוונתם באלו ההוראות:
<b>מכאן שמודים</b> על בשורה טובה. רש"י ז"ל בחומש הביא המאמר הזה על פסוק נ"ב:

Paragraph 7

<b>מעייניה ליה.</b> ודריש אל העין לתת עינו עליו. והנה מדברי המדרש אין הכרע אם הוא לשבח שרץ לעיין בו פן הוא אברהם שהיה קלסתר פניו דומה לו וכדלקמן. או לגנאי שנתן עיניו בממונו וכמ"ש רש"י ז"ל בחומש. אמנם הילקוט בשם מדרש אבכיר כתב שרץ להורגו אלא שנעשה לו נס. ולפ"ז יתפרש וירץ לבן אל העין שרץ לעיין איך יוכל לו ואליעזר עומד על העין מעיין גרמיה שהיה מעיין בעצמו איך להנצל מידי לבן אשר קם להורגו:
<b>ועל ידי ששרת</b> אותו צדיק באמונה כו'. כי ההשתעבדות לגדולים הוא עצם החירות והחפשיות וכמ"ש בעל העקידה בשנ"ח לז"א שבמה ששרת את אברהם באמונה יצא מכלל העבדות שהוא הארור ונכנס לחירות שהוא ברוך:
<b>בידיהם ורגליהם.</b> בידיהם הוא מה שנותנים צדקה ורגליהם מה שירוצו לעשות טוב. והק"ו זה מעבד אברהם הוא כעין הק"ו בפ"ק דברכות דיליף שיסורין מכפרין מק"ו דשן ועין שעבד יוצא בהם לחירות. וכאן יליף מק"ו מעבד שחסד ואמת פודים את האדם מכל צרה וצוקה:
<b>ואנכי פניתי</b> את הבית. כי רבקה כבר אמרה לו כי יש שם מקום ללון. ומה זה בא להוסיף בדברו ואנכי פניתי את הבית אם לא לדרש זה:

Paragraph 8

<b>לא היו גמליו</b> של אברהם אבינו כו'. ובכל זאת לא נדחו דברי האומר שיצאו זמומים כי אין סומכין על הנס היכא דשכיחא היזיקא. ולכן יצאו זמומים כי פחד פן יאכלו בשדות אחרים. אך הוא לא חש להשיב ע"ז כדאשכחן גם בפ"ק דב"ב שפיר עביד דלא אהדר ליה מידי וכו':
<b>והיא מחמרה</b> על גרמה. פי' הדברים מפני שאין הקב"ה מביא תקלה לצדיקים גם ע"י בהמתם לכן עכבו בידה לאכול גם מן הדברים המותרים מן הדין ואסורים רק בשביל חומרא כדרך הצדיקים שמחמירים במעשיהם:
<b>איתאכלון תאנים</b> בטבלייהו. וזה אין קושיא הלא אין הקב"ה מביא תקלה ע"י הצדיקים. י"ל דזה רק בשוגג ישמור ה' את חסידיו. אבל הכא הוא קרוב לפשיעה דהוה ליה לשיוליה ולא למסמך אדעתיה ואיהו דאפסיד אנפשיה:

Paragraph 9

<b>מילתא דאית</b> בך מגניא כו'. כי אם יסתיר הדבר פן יבוא חבירו לחרפו בה:

Paragraph 10

<b>מהיכן יצא.</b> ולא נוכל לומר כי ידעו זאת מספורי אליעזר וכמו שמשמע מפשט הכתוב. שהיה להם לספק פן בדה את הספור מלבו. ולכן אמר האחד מהר המוריה יצא. כי כאשר נולדה רבקה נודע להם מה שהיה לפני זה עם יצחק בהר המוריה. ומזה הבינו כי מה' יצא הדבר. ורבנן סברי מיכן (וכ"ה הגירסא בספר ישן) יצא. פי' שהאמינו בספור אליעזר ולא חשדוהו בשקר:

Paragraph 11

<b>קונבי</b> אולי הוא מין מרקחת שקורין קונפיטי (קאָמפּאָטע) ובספר א"א פירש שהוא מיני בגדים:

Paragraph 12

<b>בקש לעכב</b> וניגף. ואע"ג שכבר אמר לא נוכל דבר אליך רע או טוב. אפשר דהיינו לעכב הזווג אבל אולי יעכב מביאת האשה אחריו ויאמר שיבוא יצחק אצלה:
<b>ימים אלו</b> שבעת ימי אבלו כו'. ואע"ג דאין דרך לבקש מקודם המועט. ואם לא יעשה לו המועט יבקש את המרובה. ואיך אמרו אח"ז או עשור. ומזה מוכיח הגמ' בפ' אע"פ כי ימים הוא שנה. אבל נדברי המדרש דמפרש ימים כפשוטו יקשה איך בקשו אח"ז על המרובה או עשור. וי"ל דלדברי המדרש יתפרש הכתוב לא מדרך בקשה רק מדרך הבטחה. כי גם אם תשב הנערה אתנו אלו שבעת ימי האבילות. וגם אם תוסיף לשבת עמנו עשור יהיה לבך בטוח כי אחר תלך ולא נחליף את דברינו:

Paragraph 13

<b>תפלתנו עשתה</b> פירות [ויכחשו בהבטחת הקב"ה לאברהם לעשות את ישראל לרבות אלפים. אבל בלא טעם זה גם ברכת עובד כוכבים מועלת וכמו דאיתא בירשלמי סוף פ' אלו דברים ולקמן בפס"ו א"ר תנחום אם ברכך עובד כוכבים ענה אמן אחריו דכתיב ברוך תהה מכל העמים]:
<b>ברכת אובד</b> זה לבן הארמי. ופליג על ר"ב ור"ל שאמרו שלא יהיו אומרים תפלתנו עשתה פירות:

Paragraph 14

<b>הלך להביא</b> את הגר. כי אחרי מות שרה לקחה שנית לאשה וכדכתיב אח"ז ויוסף אברהם ויקח אשה ושמה קטורה וקטורה זו הגר. ועוד אחרי שיצחק עומד לינשא בקש אברהם ג"כ להנשא וכדאמרינן בפ' החובל מנא הא מילתא דאמרי אינשי שיתין תכלי כו' ויליף מהכא ויקח את רבקה וגו' וכתיב אח"ז ויוסף אברהם ויקח אשה ופירש"י נתקנא ביצחק ע"ש:

Paragraph 15

<b>שתים הם שנתכסו</b> בצעיף וילדו תאומים. פי' בשכר צניעותם זכו להוליד תאומים:
<b>כלליה של תורה</b> מרובים כו'. פי' אע"ג דלמעלה האריכה התורה בספור אליעזר ובפרטיו כההיא דשיחת בתי אבות דלעיל מ"מ ברוב המקומות מקצר ועולה ואינו כותב רק כללות הדברים. ומ"ש רבנן דברי שבח גלה לו עי' ברש"י על התורה וברא"ם שם:

Paragraph 16

<b>כל ימים</b> שהיתה שרה קיימת כו'. דק"ל בקרא דהיה לו לכתוב האהלה של שרה אמו. לכן פירשו כי כאשר הביאוה האהלה ראו הכל כי הוא אהל שרה אמו ולא היה שינוי ביניהם. והנה הד' מעלות שמונה כה כתב מוהר"ר שמואל סבע ז"ל שהוא כנגד ד' מעלות הראויות לאשה. הא' שתהיה בעלת שכל ולא כדרך רוב נשים שדעתן קלות ולזה אמר שהיה ענן קשור כו' אשר פי' ענן השכינה והנבואה. וזה כי שרה ורבקה השתכלו לא לבד בעניני הגופניים אך גם בעניני הרוחניים נתעלו בשכלם עד שזכו לענן השכינה. הב' שתהיה טובת עין ולא כדרך רוב נשים שעיניהן צרות באורחים ולזה אמר שהיו הדלתות פתוחות לרוחה. והג' שתהיה משגחת בנכסי בעלה ומתקנת צרכי הבית וע"ד שאמר הכתוב צופיה הליכות ביתה. ולא כשאר נשים האומרות הב הב. ואינן משגיחות בהפסד הבית. ולזה אמר ברכה משולחת בעיסה. והד' שתהיה שלוה ושקטה ותשנא מדנים. ולא כשאר נשים הממהרות לריב ומצה. ולזה אמר היה נר דולק כו' והנר הוא משל על שלום בית וכדאיתא בפ"ב דשבת נר חנוכה ונר שבת נר שבת קודם מפני שלום הבית. ויתכן לומר עוד כי על ארבע מעלות יביט האיש בבואו לבחר לו אשה. הא' היחוס. הב' החן והיופי. הג' העושר. והד' טובות לב העלמה ושכלה. ובשתי הנשים האלה נקבצו כל הד' מעלות. כי היו מהיותר מיוחסות בזמניהן. ולזה אמר שהיה ענן קשור וידוע שאין השכינה שורה אלא על המיוחסים שבעם. וכנגד היופי אמר שהיה נר דלוק כי פניהן היו מאירות כנר. וכנגד העושר אמר ברכה מושלחת בעיסה כי ברכה ועושר בא עמה. וכנגד טובת לבן אמר שהיו הדלתות פתוחות אשר זה מורה על טובת לבן ונדיבותן:

Chapter 61



Paragraph 1

<b>כתיב אשרי האיש</b> וגו'. עיקר הדרש הובא הנה משום דק"ל כיון שידע אברהם כי ביצחק לבד יקרא לו זרע למה הוסיף לקחת אשה בזקנותו. לכן דורש את הכתובים האלה על אברהם וסוף הכתוב הוא וכל אשר יעשה יצליח לאמר כי אברהם אף בזקנותו היה כעץ שתול על פלגי מים ונשא פרי והצליח במעשיו. וניחא בזה גם הלשון בכתוב ויוסף אברהם להודיע לנו כי זקנותו הביאה לו תוספת ברכה שהוליד בנים למרבה אף כי בנערותו לא הוליד. וזה הוא גם טעם הדרש של עוד ינובון בשיבה ושל כי יש לעץ תקוה המובאים בסי' שאח"ז:
<b>זה דור הפלגה.</b> כי אז היה אברהם בן מ"ח שנה וכבר הכיר את בוראו ולא היה בעצתם:
<b>אלו אנשי סדום.</b> כי לא חפץ לשבת גם בשכונתם כשנפרד מלוט וישב בערי הנגב. אף שאמרו לו אנשי סדום מלך את עלינו כדלעיל פמ"ג מ"מ לא חפץ לבוא בדרך ארצם. מפני שהיו רעים וחטאים:
<b>זה אבימלך.</b> שאנשי עירו היו ליצנים ואלה ליצני הדור שאמרו מאבימלך נתעברה שרה. כי מוציאי דבה זו בלי ספק היו אנשי עירו. שראו לקיחת שרה. ועמ"ש לעיל בפנ"ב:
<b>שתי כליותיו</b> כו'. והא דלא אמר לבו או שכלו. כי אע"פ שהלב מבין אבל בחינת האמת ובירורה תתיחס לכליות ולהכי מייתי הכתוב אברך את ה' אשר יעצני וגו' וכן איתא בויק"ר פ"ד לב מבין וכליות יועצות:
<b>אשר פריו</b> יתן בעתו זה ישמעאל. כי אותו ילד בן פ"ד שנים אשר היה בעת הראוי לפי זמניהם. ויש שאמרו משום שלקח את הגר מקץ עשר שנים עד העת אשר ראוי לשבת עם אשה אשר לא תוליד. ויען כי אברהם חשב מקודם אשר ישמעאל הוא עיקר פריו ואמר לו ישמעאל יחיה לפניך לכן נאמר עליו אשר פריו וגו':

Paragraph 2

<b>דשנים ורעננים</b> כו'. דריש מכפל לשון של דשנים ורעננים על ויוסף אברהם כי בזקנותו עוד הוסיף בתולדתו ולחלחותו על נעוריו:
<b>יש לאבינו</b> אברהם תקוה. והצדיק נמשל לעץ בכמה מקומות. והנה לפי הדרש יהיו הרעיון הפוך מענין הכתוב שם דנאמר כציץ יצא וימל וגו'. הלא מונה הכתוב שם כי האדם הוא גוע ואין לו תקוה. אבל מדריש כי גם אם יש לעץ זה לצדיק תקוה זה הוא רק לאחד מני רבבה אבל בסתם בני אדם גבר ימות ויחלש ונמשל כציץ השדה אשר יצא וימל:
<b>גזעו ותמת</b> שרה. וקרא לאשתו גזעו משום שהיא אחת מצלעותיו וגם כי שניהם משרש אחד חוצבו כי היא היתה אחותו בת אביו:

Paragraph 3

<b>אם למדת תורה</b> בנערותך כו'. הנה זה פשוט שמחויב ללמוד גם בזקנתו כי והגית בו יומם ולילה כתיב. והתורה אשר למד בנערותו לא תפטרהו. אבל פי' כי אם למד תורה בנערותו ובזקנותו בא הדין לידו אל ימהר לחתוך הדין ע"פ התורה אשר למד בנערותו. כי פן טעה אז בעיונו. ועיון הזקנה יותר מכוון ומקיים את הדין. וי"ל עוד ע"פ מה דאמרו רז"ל בפ' במה אשה דליגמר אינש והדר ליסבר. ולפ"ז הבקיאות תבוא לאדם מנערותו. והחריפות מימי זקנותו. וליפסק הדין לפעמים נחוצה הבקיאות ולפעמים החריפות. ולפעמים שתיהן כאחת טובות. ולענין זה אמר כאן אם למדת תורה בנערותך כו' ועיין היטב:
<b>שהיתה עיניהם</b> צרה כו'. פי' שהיו שונאים זה לזה. ולא היו רוצים להועיל זה את זה בלמוד. ולכן האחרונים שהועילו זה את זה מלאו את כל א"י בתורה. ובפ' החולץ איתא שלא נהגו כבוד זה לזה:

Paragraph 4

<b>זו הגר.</b> וכדדרשינן ויצחק בא מבוא באר לחי רואי שהלך להביא את הגר. וכן בסמוך אותה שישבה על הבאר וכו':
<b>פילגשם כתיב.</b> כתב הרא"ם לא ידעתי המ"ם של פילגשם במה הוא משמש בשלמא גבי ויברא אלהים את התנינים אמרו תנינם כתיב חסר יו"ד שלא נשאר אלא תנין אחד בא המ"ם להורות שהיו שנים מתחלה ונחסר הי"ד להורות שלא נשאר אלא אחד אלא הכא שלעולם לא היתה אלא אחת המ"ם למה בא. אבל בב"ר אמרו פילגשם כתיב חסר יו"ד אותה שישבה על הבאר ואמרה לחי העולמים ראה בעלבוני שפירושו פילגש שם להורות עם השי"ן הקודם על מלת שם ויהיה השי"ן משמש לפניו ולאחריו כב' ירובעל וירובשת ע"כ. ואמת הוא כי בנוסחת הילקוט כתוב כן. ולגירסא דידן י"ל כיון שגירשה ואח"כ לקחה נחשבת כשתים אבל לא שתים ממש וכמשפט החסר הבא להורות כי הוא ממוצע בין יחיד לרבים ומביא את הכתוב בעודנו אותה שישבה על הבאר כו' להחזיק את דבריו כי קאי על הגר:
<b>תוספתו של</b> הקב"ה מרובה כו'. ולא כמדת בו"ד אשר איננו מוותר רק מעט על המדה אבל וותרנות של הקב"ה היא התוספת מרובה על העיקר:

Paragraph 5

<b>זמרן שהיו</b> מזמרין בעולם. מלשון לא תזמור כרמך כלומר שהורגין ומאבדין אנשים וכן יקשן שמתקשין בעולם שהן מקשין ומזיקין לכל העולם:
<b>כולהון ראשי</b> אומות הן. ונקראו אשורים ולטושים ולאומים בל"ר בשביל שהיו ראש לאשורים. ראש ללטושים וראש ללאומים:

Paragraph 6

<b>ודאתיקו.</b> ואע"ג דזה כבר נתן בידו וכדדרשינן לעיל וכל טוב אדניו בידו אפשר שכתבו ולא מסרו בידו עד הנה א"נ לנכסים שקנה בתר הכי עבד השתא ואע"ג דשלח בני הפילגשים מעל יצחק בנו ס"ל לרבנן דעבד הכי שמא יבואו עליו. ומ"מ שלחם מעליו כדי להרחיקו ממחלוקת על צד היותר טוב:
<b>אלא מתנות</b> משל. והיה ההבדל בין מתנות בני הפילגשים ומתנות יצחק רק בפחות ויתר:

Paragraph 7

<b>וישמעאל בדין</b> שיטול פי שנים. ואע"ג דכמה פעמים כתיב בתורה אשר לבני ישראל נתנה הארץ לנחלה. מ"מ אם באה הירושה לבני ישמעאל מכח אברהם טענו כי אין ביד ה' לאעבורי אחסנתא:
<b>והכתיב ויתן</b> אברהם ליצחק וגו'. וכיון דנתן בתורת מתנה וגם בחייו אין זה בכלל לא יוכל לבכר הנאמר רק על תורת ירושה כדתנן ביש נוחלין:
<b>שלא תכוו</b> בגחלתו של יצחק. כלומר שלא תסיגו גבולו או שלא תבואו להתקוטט עמדו:
<b>חסר ברומי</b> הכתוב מדבר. כי חסר הוא מלשון צר ואויב:
<b>הקיפוה כעטרה</b> לפי שאין העטרה נופל אלא באדם הוצרך לומר שהוא מושאל על ההיקף ע"ד כצנה רצון תעטרנו וההיקף הזה יתכן שהוא למעלה והיינו בשלותה שהיתה מוקפת סוחרים ושרים. א"נ לגריעותא שהקיפוה אויבים ולגיונות בכשלונה. וכן הקיפוה כובין היינו בחורבנה שעלתה כלה קמשונים. וע' רש"י:

Chapter 62



Paragraph 1

<b>כתיב יודע ה'</b> ימי תמימים. עמ"ש לעיל ריש פ' נ"ח וכן דריש הכא יתורא דשנה שנה בחיי אברהם ששנותיו היו שלמות ולא מקוטעות. רק שם האריך יותר ופה סמך על מה שלמעלה:
<b>חסידים הראשונים.</b> היו מתיסרין כו'. משום דק"ל כיון דכתיב בשיבה טובה זקן. למה כתיב עוד ושבע. ותירץ דמתים בחולי מעים ומפרש ושבע שבע יסורים ורוגז. ור"א במשלו מפרש ושבע שבע עונג לראות את מתן שכרו:
<b>לאמר שהחולי</b> ממרק. אפשר ממרק כח הגוף. וזה טוב לנפש כי כשהגוף בכחו לגמרי תקשה מאד פרידת הנפש ממנו וכשהגוף תש כחו הפרידה קלה לנפש. והוא מ"ש ז"ל במיתת רשעים ע"י אסכר' כחיזרא אגבבא דעמרא וכפיטורי בפי וושט ובמיתת צדיקים כמשחל בניתא מחלבא. ומ"מ מלת לאמר לא הונחה לי וקרוב דגרסי למה במקומה:
<b>מתוקן להם</b> לע"ל ומראה להם כו'. ודריש ותשחק ליום אחרון לשני דרשות. הא' שהיא מתוקנת וכמ"ש לעיל פנ"ט ותשחק ליום אחרון אימתי היא שוחקת מתן שכרה לע"ל. והב' על יום המיתה שמראה להם וזה מדריש מדכתיב ליום אחרון וזה יום המיתה אבל בשמ"ר פנ"ב א"א לפרש כן ע"ש היטב. ומשם נראה כי שניהם הוא דבר אחד. שמראה להם שכרן ביום המיתה מתוקן ומוכן הכל ולא מעט מעט:
<b>אחזו לו תלת</b> עשרי נהרי אפרסמון. הנה שכר הנצחי הוא שכר הרוחני ומדמי ליה לנהרי אפרסמון הנותנים ריח טוב והריח הוא עונג הרוחני ומה שתפס במספר י"ג משום שדבק בי"ג מדותיו של הקב"ה. אבל טוב יותר לומר כי המספר הזה הוא גוזמא וכדרך רז"ל:
<b>אלין דאבוה</b> ואני אמרתי לריק יגעתי וגו'. רבים תמהים היחשוב ר"א כי יגע לריק ויספק במתן שכר לצדיקים. אבל באמת עיקר כוונתו כי חשב מראש אשר שכרו מועט. ומ"ש לריק יגעתי לתהו והבל כחי כליתי תפס לשון הכתוב בדרך מליצה. ועכשיו ראה כי שכרו מרובה. וגם י"ל כי ר"א היה עובד מאהבה שלא ע"מ לקבל פרס ואמר כי בדעתו לא היה לו תקות שכר כלל:
<b>תלתיהון אמרין</b> אלין קרייה כו'. הראשון האומר על זאת יתפלל וגו' אמר כי אין לאדם לדאג על הצלחות הזמניות. אחרי כי עיקר חלקו הוא בעוה"ב ואין לו לבקש מאת ה' רק כי שטף הצרות לא יגיעו אליו לטרדו מתורה ומצות. וז"ש על זאת יתפלל כל חסיד אליך לעת מצוא רק לשטף מים רבים אליו לא יגיעו לטרדו מעבודת ה' אבל הצלחות התבל הבל הוא ואין לנו לשום לב ע"ז כי בו לבד ישמח לבנו. וחלק הנצחי לבד ישעשע נפשנו ותשוקה אחרת אין לנו. והשני אמר כי גם אם האדם נרדף הוא מאויביו בעולם הזה לא ירע לו לבו כי תערוך לפני שולחן נגד צוררי. וישמחו כל חוסי בך ולמה יחת מפני אויביו אם ה' לו למחסה. והשלישי מוסיף כי גם אם יקצרו ימי האדם בעוה"ז אין דבר. אחרי כי טוב יום בחצריך מאלף. ורבנן אמרי כי הכתוב הזה אמר מה רב טובך אשר צפנת וגו' ולמה ירע לו על חיי העוה"ז הקצרים. והנה מ"ש על שלשה אלה כד דמיכי לא קאי על כל השלשה כי ריב"ל נכנס חי לג"ע. אך קאי על השנים וריב"ל אמר כאשר נפרד מן העולם:
<b>רי"א הנר הזה</b> בשעה שהוא כבה כו'. כי כאשר יכבה הנר בתום שמנו יפה לנר כי לא נשחת ויפה לפתילה שהיא נושאת האור שאינה נשחתת. אבל אם נכבה דרך מקרה רע שנפל אז רע לנר כי ישבר וגם הפתילה נפסדת. כן אם ימות הזקן בתום לחותו מקרבו אז טוב לגוף אשר הוא בבחינת הכלי ולא יצטער במותו וגם הנפש אשר היא בבחינת הפתילה תעלה למעלה כעלות גדיש בעתו. אבל אם ימות בנעוריו יצטער הגוף מאד וגם הנפש לא תמלא לכן אמר הכתוב על אברהם וימת בשיבה טובה זקן ושבע שכבר שבע מהחיים. והנה מצינו בבעל העקידה בשער מ"ד שדימה את הגוף לנר הנושא את הנפש בקרבו. ואת הנפש לפתילה הדולקת. או בהפך שהנר רמז אל הנפש ע"ד נר אלהים נשמת אדם והפתילה רמז לגוף עד"ש המליץ גוו פתילה נפתלת ולפ"ז אפשר שבאו לפרש מ"ש ויאסף אל עמיו כי במותו בזמנו תשוב הנפש אל עמה ואל אלהיה משא"כ המת בכרת שאין נפשו עולה למקומה אלא נפרדת ממקורה כנודע. ור"א מוסיף כי גם הנפש לא תשיג שלמותה במות האדם בנעוריו ומשוה לתאנה שנלקטת שלא בעונתה כי אז לא תצלח לאוכל וגם רע לאילן שנחלש כחו ולפעמים ייבש. אבל המת בזקנותו כבר תשלם הנפש וכדמיון התאנה הנלקטת בעונתה הטובה למאכל וגם האילן לא יכחש:
<b>ר' חייא רבה</b> ותלמידוי כו'. עמ"ש בזה בשי"ר על פסוק דודי ירד לגנו וגו':

Paragraph 2

<b>כאן בן האמה</b> חולק כבוד כו'. דאע"ג דמתחלה היה מתנבא ואמר אני בכור ונוטל פי שנים כדלעיל פנ"ג ואני חביב ממך שנמלתי לי"ג שנה כדלעיל פנ"ה עתה הוא חולק כבוד משום שעשה תשובה:
<b>והלא מקבורתה</b> של שרה כו'. עיקר קושיתו היא למה הזכיר פה קבורת שרה אשר אין כאן מקומה ומשני אלא בא ללמדך כו'. כי רודף צדקה וחסד ימצא חיים כדלעיל פנ"ח באברהם. א"נ משום דמצוה גוררת מצוה:
<b>וראו גנה</b> מקום מופנה (כ"ה הגירסא במדרש עם היפ"ת). קבר אברהם נקרא גנה מלשון חופה כמ"ש באתי לגני לגינוני ומ"ש דיוטרין אולי צ"ל דיוסטר וזה מקום המחובר וקרוב וכמו דאיתא בפ"ב דמסכת כלים ושני הקברים היו מחוברים כאחד כמו דאיתא בחזקת הבתים דר' בנאה הוה מציין מערתה אשכחיה לאברהם דגני בכנפיה דשרה:

Paragraph 3

<b>ויהי אחרי מות</b> שאול ופלשתים נלחמים בישראל. הנה זה היה קודם מותו כי במלחמה ההיא מת. ואין טעם לומר שאמר אחרי מות שאול משעה שנגזר למיתה כמ"ש לו שמואל מחר אתה ובניך עמי. ואולי יש כאן ט"ס וצ"ל ויעזבו את הערים וינוסו ויבאו פלשתים וישבו בהן. והנה הכוונה במה שאמר שחזר העולם לאחוריו ונתקן אח"ז הכוונה מבוארת. כי תועלת הצדיקים בעולם רבה מאד. ובסלוקן יאבד העולם את התועלת ותשוב בקום צדיק אחר תחתיו. התועלת האחת מהצדיקים היא התורה וטוב ההנהגה הנמשכת לדור מהשלמים. וכמ"ש בפ"ק דבב"ב כי כשנפטר אברהם היו אומרים אוי לדור שאבד פרנסו ואוי לספינה שאבדה קברניטה. וכנגד זה היה סתימת הבארות במותו שהם רמז להנהגת הדגלים וללמוד התורה כדלקמן פס"ד. התועלת השנית היא בברכה ושובע שהעולם ניזון בזכות הצדיקים ותפלתם. וכנגד זה היה הפסק הבאר והמן וענני כבוד במות משה. התועלת השלישית השלוה והשקט אשר בארץ בזכות הצדיקים וכנגד זה מביא כי במות יהושע נתגרו בהם האויבים. התועלת הרביעית היא ברכת הגבול והנכסים וכנגד זה מביא כי במות שאול נלקחו ערים מישראל. וכל הטובות האלה שבו כאשר העמיד הקב"ה צדיקים אחרים תחתיהם:

Paragraph 4

<b>מה ראה</b> הכתוב לייחס תולדותיו של רשע כאן. אין הקושיא למה במקום זה דוקא הלא זה מקומו כיון דמתחיל מיד אח"ז למנות תולדות יצחק וכדעבד בתולדות עשו ויעקב שאמר ע"ז לעיל פל"ט משל למרגלית. אך הקושיא היא לאיזה תועלת מייחס כלל תולדותיו של רשע. כי בכ"מ שמייחס תולדות הרשעים יש איזה תועלת מזה. אם לענין הפרשה או דדרשו ע"ז במדרש. וע' לקמן פפ"ב:
<b>ה"ג א"ר לוי</b> בשם ר' חמא ע"י שבא מקדקדו של מדבר לגמול חסד לאביו. ובסמוך גבי שאלת מה ראה ליחס שני גרסינן להודיעך בן כמה שנים נתברך דמשני ישמעאל למדנו שהיה יעקב כשנתברך בן ס"ג. כיצד ישמעאל גדול מיצחק י"ד שנה דכתיב ואברם בן שמונים שנה ושש שנים בלדת הגר את ישמעאל לאברם. ובהולד לו את יצחק היה בן מאה שנה. ויצחק גדול מיעקב ס' שנה דכתיב ויצחק בן ששים שנה בלדת אותם. נמצא ישמעאל בן ע"ד כשנולד יעקב וכל חיי ישמעאל קל"ז שנה. דל מינייהו ע"ד נמצא יעקב במות ישמעאל היה בן ס"ג שנה ובו בפרק נתברך כדיליף בברייתא בסופ"ק דמגילה:

Chapter 63



Paragraph 1

<b>לגילה אחר גילה</b> כו'. לא קאמר גילה רבה ועצומה וכמשפט הכפול הבא לחזק את ההוראה. כי גילה עצומה וחזקה לא טובה היא לאדם. והלב לא יוכל שאתה וכמ"ש ויפג לבו ומזה הטעם אמרו בירושלמי פ' היה קורא גאולתן של צדיקים קימעא קימעא כו' ומפורש יותר בשוח"ט בפ' מגדול ישועות מלכו. לז"א גילה אחר גילה שתבוא במדרגה זו אחר זו. א"נ משום שדרך העולם אחר גילה אנחה ואחר אנחה גילה. לכ"א כי בצדיק תבוא גילה אחר גילה ולא תבוא אנחה ביניהן:
<b>מתמלא עליו</b> רחמים. רחמים הוא אהבה וכמו ארחמך ה'. א"נ לשון שמחה שכמו שהונת לשון חמלה על שמחה כמ"ש הרד"ק גבי ויחמול דוד על מפיבושת. כן הושאל לשון רחמים ששניהם לשונות נרדפים:
<b>גילה אחר גילה</b> בזמן שהוא צדיק בן צדיק. נראה דאדסליק מיניה סמיך. והשתא דריש גם אני בענין אחר והוא גם אני חכם כמותך ואז השמחה שלמה. ואע"ג דגילה אחר גילה בוודאי קאי על גיל יגיל כדלעיל. אפשר דה"ק דהשתא גילה אחר גילה דאמרינן לעיל תצדק טפי בצדיק בן צדיק:

Paragraph 2

<b>אברהם לא ניצל</b> מכבשן האש כו'. ודריש עטרת זקנים בני בנים כי הבני בנים מצילים את זקניהם. ועטרת הוא מלשון כצנה רצון תעטרנו הנאמר על הצלה והגנה. והא דלא ניצל בזכות עצמו משום שכן הוא משפטי ה' אשר המוסרים נפשם על קידוש השם לא ינצלו. כי טוב השלמות הגדול הזה. וכמ"ש בעל העקידה בשפ"ג. ולכן לא ניצלו ר"ע וחביריו. ומה שהציל ה' את חמו"ע טעם היה בזה כדי לשבר מתלעות עול וכדאיתא שם בכתוב. וכן יהושע הכהן הגדול כדי שלא יספה בעדת חטאים וגם דניאל ניצל להשיב תמורתו גבריא דיאכל קרצוהי. וכן יש טעם בכל הניצולים. ולכן אברהם מצד עצמו הדין היה שישרף כי זה הטוב האמיתי לפניו. ורק בשביל יעקב שיצא ממנו שהוא שלשלת היחס ומטתו היתה שלמה. כדי שלא יבטל לכן ניצל וע' בתנחומא הגירסא בנוסחא אחרת:
<b>יעקב פדה</b> את אברהם. דלא נוכל לפרש אשר פדה על הקב"ה דא"כ למה מזכיר את שם אברהם הלא ביעקב משתעי קרא והיה לו לומר אשר פדה אותו מכל צרה כי יעקב נמצא בצרות יותר מאברהם וכדדרשינן לקמן פפ"ד את הכתוב לא שלותי ולא שקטתי. וע"ע בסנהדרין פ' כהן גדול הדרש הזה באופן אחר:

Paragraph 3

<b>ובארץ כנען</b> ובארץ גשן. גשן הוא ט"ס כי הלא זה הוא ארץ מצרים וצ"ל ובארץ גרר שהוא ארץ פלשתים אשר ישב שם יצחק:

Paragraph 4

<b>למה היא</b> דומה לשושנה בין החוחים. עיין מה שכתבנו בויקרא רבה פרשה כ"ג:

Paragraph 5

<b>ששפך תפלות</b> בעושר כלומר ברבוי כי כל לשוך עתר נופל על רבוי וכמו שכתוב רש"י בחומש על הפצרה ורבוי. וכן עתר ענן הקטורת הוא הרבוי. וכן ונעתרות נשיקות שונא הוא הרבוי והמותר. וכן העתרתם עלי דבריכם. וגם לר"ל דמפרש מלשון הפוך וגלגול תצדק הוראה זו בכולן [ובפרט ונעתרות נשיקות שונא יתבאר הכתוב בהוראה זו ע"ד דבר והפוכו כי אמר מראש נאמנים פצעי אוהב המה קיימים ויפעלו פעולתם כי הנפצע ייטיב דרכו אבל נשיקות שונא המה נעתרות יתהפכו ולא יקומו. כי יעבורו ולא יפעלו מאומה] ומ"ש ר"ל שהיפך את הגזירה כי מטבעה לא יכלה להוליד וכדלקמן עיקר מטרין לא היה לה:
<b>עיקר מטרין</b> לא הוה לה. ויליף זה מדכתיב כי עקרה היא ומאין ידע יצחק שהיא עקרה. אולי מניעת הלידה היתה ממנו לבד אם לא כי הוא הכיר בה סימני איילונית:

Paragraph 6

<b>זה רץ להרוג</b> את זה כו'. והא דלא דרשו ויתרוצצו כפשוטו מהוראת דחיקה ולחיצה דא"כ למה נאמר לה שני גויים בבטנך אבל היה לה לאמר שני ילדים בבטנך אלא משום שהיו רוצים להרוג זה את זה או מכעיסים זה את זה. לכן אמר שהם ב' גוים מתחלפים ומרחם אמם מתקוטטים. והרא"ם ז"ל תירץ שאם היתה הרציצה הנהוגה למעוברות למה אמרה א"כ למה זה אנכי. לכן פי' ויתרוצצו מענין משונה:
<b>שלא תאמר</b> משיצא ממעי אמו כו'. הוא בא לחלוק בזה על מה שאמרו לפ"ז זה רץ להרוג את זה כו' זה מתיר צוויו של זה כו' משמע דהרציצה היתה זה בזה בשניהם יחד. ור"ב בשם ר"ל אמר מדכתיב בקרבה משמע כי שם נעשה דבר זר וזה שלא תאמר משיצא רצץ הרשע את הצדיק אבל גם בקרבה נכר ברשעתו כי זורו רשעים מרחם. ולפ"ז הרציצה היתה רק מצד עשו לבד:
<b>הה"ד ויאמר ה'</b> לה שני גוים בבטנך דא תרין כו'. אין הכוונה כי ה' אמר לה שהיא הרה בי"ב שבטים. אבל הוא אמר לה כי בבטנה ימצאו רק שנים. ורמז רמז לה כי ראויה היתה במשך הזמן להוליד עוד י"ב שבטים אך במה שאמרה למה זה אנכי לא תוליד רק שנים:

Paragraph 7

<b>זה מתגאה</b> בעולמו שאומר כי העולם לא נברא אלא בשבילו וזוכה לעוה"ב ועשו מתגאה במלכותו בעוה"ז ולכן יתרוצצו בבטן ויתקוטטו. כי כל אחד מתנשא לאמר חלקי טוב מחלקך ומביא עוד שני מלכים גדולים אדריאנוס ושלמה לאמר כי התרוצצו בשביל דא"א לב' מלכים שישמשו בכתר אחד:
<b>שני שנואי גוים.</b> דריש שני כמו שנואי גוים. ונתבשרה רבקה בזה כי תוליד בנים חשובים אשר יהיו שנואים בשביל שיתקנאו בהם. ולפי' שאח"ז סנאיהון דבריהון במעיך הגיד ה' לה לכן יתרוצצו כי בבטנך יש שנוא ה' והרשעים כים נגרש השקט לא יוכל. ובפרט אם יתקרב אל הצדיק:

Paragraph 8

<b>בזכות ולקחתם</b> לכם ביום הראשון אני נגלה כו'. יש לתת טעם למה בזכות הלולב יזכו לכל אלה. ואשר אני אחזה בזה כי הוא מנפלאות כוונות מצות לולב. כי אחת מכוונת מצות הלולב הוא להתדבק בה' יתברך וכמו שכתוב בויקרא רבה פ"ל פרי עץ הדר זה הקדוש ברוך הוא שכתוב בו הוד והדר לבשת וכנגד זה אמר אני נגלה לכם ראשון. אחרי שאנחנו מתדבקים בו לכן גם הוא יגלה ויראה להשרות שכינתו עלינו. גם אמרו שם מכוונות הלולב זכר זכות אבות ויוסף והזכות הזה תעמוד לנו לפרוע מן הראשון. ואף שגם הוא בן אברהם ויצחק לא יועילהו. כי לנו תצטרף גם זכות יוסף אשר הוא שטנו וכמ"ש ובית יוסף להבה ובית עשו לקש וכדאמר לקמן פע"ג כיון שנולד יוסף כו'. וגם הוא מכוונות הלולב הכנסת עצמנו לתורה ולתעודה ככל אשר יורונו הכהנים והשופטים וכמו שאמרו שם פרי עץ הדר זה סנהדרי גדולה של ישראל וכנגד זה אמר ובונה לכם ראשון וישיב שופטינו כבראשונה. וגם הוא מכוונת הלולב כי העם יתאחדו יחד כמו שיתאחדו המינים האלה השונים. ועוד הוא מכוונות הלולב לכוון כל אבריו וכחותיו לעבודת שמים וכמ"ש שם כל עצמותי תאמרנה לא נאמר פסוק זה אלא בשביל הלולב וכנגד זה אמר ומביא לכם ראשון זה משיח צדקנו כי אז יתקבצו כל הנפוצים והנדחים למקום אחד. וכל אחדיעבוד את ה' בכל אבריו ובכל לבבו. וע"ע בביאור הדברים האלה בדברינו בויק"ר שם:
<b>למה יצא</b> עשו תחלה כו'. כיון שיעקב הוא הבכור שנולד מטפה ראשונה כדבסמוך. למה יצא עשו תחלה עד שהוצרך יעקב להצטער לקנות ממנו הבכורה משום לזות שפתים:
<b>אדמוני אראב"כ</b> כאלו שופך דמים. דריש מדלא אמר ויצא הראשון אדום או אדמון ואמר אדמוני משמע שזה מעשיו וכמו שנקרא שולחני חנוני וזולתם ביו"ד היחס לבסוף על מעשהו. והטעם דחזותו מוכחת עליו כי יהיה אכזרי ושופך דמים ועמ"ש בזה הרא"ם:
<b>מדעת סנהדרין.</b> והיינו יפה עינים כי הסנהדרין נקראו עינים. עיני העדה. ולכן אמר הכתוב עם יפה עינים ולא אמר ויפה עינים לפרש אף כי אדמוני הוא אבל לא ישתמש באדמומיתו רק עם יפה עינים והמה הסנהדרין:
<b>דקליטיינוס</b> מלכא הוי רעי חזירין כו'. הובא המעשה זו כאן בשביל הדרש שאח"ז כולו כאדרת שער שכולן ראויין לגדולה ודריש כאדרת מלשון אדירים:

Paragraph 9

<b>הביא נייר</b> חלק ונטל קולמוס כו'. מה שלא קרא לפניו הכתוב הזה בתורה. ולמה לו העמל לקחת נייר וקולמוס ודיו להראותו כי לא בדרך מקרה נפלו הדברים בתורה. ואין שפת יתר בה. אחרי כי הכתיבה עמל רב היא לאדם. ואם גם ההדיוט יזהר לכתוב דברים לא מועילים. מכ"ש התורה הקדושה שלא תכתב דבר שאין בו ממש:
<b>ראוי דברים</b> ישנים מפיק זקן חדש כן גרם בעל העקידה:
<b>להודיעך כמה</b> צער כו'. כלומר כמה צער נצטער יעקב אבינו באחיזת העקב כדי שעי"ז תתקיים המלכות באחרונה לזרעו ואולי הוא הצער בזכרו את השעבוד אשר יהיה לבניו עד הזמן הזה:

Paragraph 10

<b>כך כל</b> י"ג שנה שניהם הולכים כו'. ומש"כ לעיל כי בבטן אמם כבר נפרדו זה לרשע וזה לצדק. ע' ברא"ם מ"ש ע"ז. וי"ל עוד כי כאשר יצאו מבטן אמם ובא המלאך וסטר על פיהם כדאיתא במסכת נדה שכחו מדעם ולא היו בוחנים בין טוב לרע עד אחר י"ג שנה ומה דמצינו בפ' שלשה שאכלו שהכיר רבה באביי ורבא בקטנותם שיהיו ת"ח ואמר בוצין בוצין מקטפין ידיע. ולעיל בפ"א איתא שאמר על ר"א ור"י ור"ע גם במעלליו יתנכר נער. ובשמ"ר פ"א על מרים בשעה שהיתה בת ה' שנים ופה אמר המדרש כי עד י"ג שנים לא ניכרו. שם מדבר מעניני חכמה ודעת וזה ניכר בנערותו אבל לא לענין חסידות וצדקות:
<b>צד את הבריות</b> בפיו. עמ"ש הרא"ם ע"ז וי"ל עוד כיון דעד י"ג שנים לא נכרו במעשיהם הרעים והטובים משמע דהכתוב מספר כי כאשר גדלו נכר זה בערמתו וזה בתמימותו:
<b>קופרא טבא</b> לפומיה כו'. פי' כשנזדמן לעשו בשר טוב היה מאכיל לפי יצחק וכן אם נזדמן לו יין טוב. ולפ"ז קאי בפיו על פה של יצחק ולא כמו שדריש לעיל צד את הבריות בפיו וקאי בפיו על עשו:
<b>כל שהיתה</b> שומעת קולו כו'. דריש מדכתיב ורבקה אוהבת בבינוני ולא כתיב אהבה בפעל עבר. שהוסיפה לו אהבה על אהבתו. וכמשפט הבינוני המורה על פעולה נמשכת:

Paragraph 11

<b>מה טיבו</b> של נזיד זה כו'. כי אין דרך ליעקב לעשות נזיד ואמר לו שמבשל עדשים בשביל סעודת הבראה שמת אברהם. ובאבל אכלו עדשים כדאיתא בפ"ק דב"ב. ותמה איך פגעה מדת הדין באברהם ולא האריך ימים כמו אדם ונח ודורות הראשונים ולכן בא לכפירה בעולם הנשמות ולא הבין כי עיקר אריכות ימים הוא בעוה"ב ליום שכלו ארוך ולזה מביא את הכתוב אל תבכו למת וגו' זה אברהם כי הוא הולך למנוחה ואין לבכות על מותו. בכו בכה להולך זה עשו שהולך מעולמו ונאבד וכמ"ש לקמן על ויקם וילך מעולמו יצא:

Paragraph 12

<b>שתי עבירות.</b> ובספ"ק דב"ב מונה ה' עבירות הנך שתים וכפר בעיקר וכפר בתחיית המתים ושט את הבכורה אך פה לא חשיב רק את העבירות שעבר קודם שמת אברהם שלא יראה בהן. ושלש העבירות המנויות שמה עוד היו אחרי הנזיד כאשר כבר מת אברהם. והלימודים מן הכתובים הם רק אסמכתות בעלמא. ועיקר הדברים היה מקובל בידם:
<b>מיניה ומן</b> פטרוניה. פטרון הוא הלחם שהוא עיקר הסעודה והתבשיל הוא טפל לגביה. ור"ל שבקש מהנזיד גם מהלחם שהיה ג"כ אדום. וריש לקיש אמר ששאל עוד תבשיל או יין הדומה לו במראה:
<b>הוא אדום</b> ותבשילו אדום. ומפרש האדום הזה על עשו כי הוא לבדו קרא את נפשו אדום ולכן נקרא בשם אדום. אמנם מ"ש ארצו אדומה גבוריו אדומים כו' יתפרש שהוא מחלק מאדים ולכן כל דרכיו עד"ז. ולכן יפרע ממנו מדה כנגד מדה:
<b>ארצה שעיר</b> שדה אדום. מפרש שדה אדום שדה של האדום:
<b>מגן גבוריהו</b> מאדם עמ"ש בזה דון רי"א בפירושו על הכתוב הזה:

Paragraph 13

<b>מלמד שכפר</b> בזה אלי. ע"י שהיה רעב ע"ד והיה כי ירעב והתקצף וקלל במלכו ובאלהיו. ולפי' זה מפרש הנה אנכי הולך למות בשביל הרעבון:

Paragraph 14

<b>קומו השרים</b> זה מיכאל וגבריאל. שכל המלאכים מתחלפים והם קיימים כדלקמן פע"ח לכן המה שרי המלאכים. ויתכן עוד שלהיות שע"י הבכורה זכה לברכה כמ"ש בה"ע דהא בהא תליא ולכ"א את בכורתי לקח והנה עתה לקח את ברכתי לכ"א למיכאל וגבריאל שהם משרתי עליון היושבים ראשונה להשפיע על התחתונים שיכתבו הבכורה ליעקב שיהיו משפיעים עליו הברכה שברכו יצחק:
<b>שבא בזיונו</b> עמו. ודריש מדכתיב ויבז עשו את הבכורה ולא כתיב ויבז את הבכורה דהא בעשו קמישתעי. אלא לרמז שגם הוא היה נבזה בכל דרכיו וע' במדרש אסתר מה שדרשו ויבז בעיניו בזוי בן בזוי:

Chapter 64



Paragraph 1

<b>יודע ה' ימי תמימים</b> זה יצחק. משום דק"ל למה באמת לא הרשה הקב"ה ליצחק לרדת מצרימה לכן אמר יודע ה' ימי תמימים. משום שהיה עולה תמימה. וכדלקמן סי' ג' ולכן ונחלתם לעולם תהיה. כי הארץ אשר גר בה היתה לו לנחלה לעולם. וכמ"ש גור בארץ הזאת. והביט ה' שלא יבוש מרעת אבימלך. וגם שישבע ברעבון:

Paragraph 2

<b>י' רעבון באו</b> לעולם. עמ"ש בזה לעיל פכ"ח והובא פה לפרש את הכתוב מלבד הרעב הראשון אשר היה בימי אברהם. כי לא תפרש אשר בימי אברהם היה הרעב הראשון בארץ כי כבר קודם לו בימי אדם ולמך היה רעב בארץ. אבל פי' כמ"ש הרמב"ן כי עוד זכרו יושבי הארץ את הרעב אשר היה בימי אברהם. וספרו כי בעבורו ירד מצרימה:

Paragraph 3

<b>גררה לגרדיקי.</b> והודיענו הכתוב אע"פ שהמקום רע הוא מ"מ ברכו ה':
<b>מ"מ גזרו.</b> בירושלמי פ"ז גרסינן מפני מה לא גזרו על אותה הרוח שבגרדיקי. ויש לפרש שאותה הרוח הוא מגבול א"י ג"כ אלא שהיא לצד ח"ל ובעי למה לא גזרו עליה טומאה בארץ העמים כחו"ל שאצלה. שלא יטעו בין זו לזו. ויש לפרש דמחו"ל היא ובעי למה לא גזרו עליה שתתחייב במעשרות כא"י שלא יטעו בין זה לזה. ומשני מפני שהוא נוה רע ואין דרך לדור שם לכן לא חששו לגזור על יושביה:
<b>עשה שכונה</b> בא"י. ולכן כתיב שכון ולא כתיב גור כמו בתר הכי. לכן אמר משום דגור מורה על הדירה לבד ושכון מורה על מעשה היישוב במה שיזרע וייטע כי בזה ירבה היישוב והשכונה מאנשים:
<b>עולה תמימה.</b> כתב הרא"ם ז"ל שהיא קדש קדשים וכל הארץ חשובה אצלו כמו העזרה וחו"ל חשובה כחוץ לעזרה ואין ק"ק יוצא חוץ לעזרה ואם יצא נפסל ונאסר לעולם אע"פ שחזר למקומו:

Paragraph 4

<b>אפילו הלכות</b> עירובי חצירות כו'. ויליף מדכתיב וישמור משמרתי וחז"ל דרשו ושמרתם את משמרתי עשו משמרת למשמרת וזה על הגדרים וסייגים שהם מדרבנן לשמור את דיני דאורייתא. ולכן אמרו על ע"ח שהוא לסייג שלא להוציא מר"ה לרה"י ומרה"י לר"ה. ומרבויא דתורותי דרשו אפילו מצוה קלה שבע"פ וזה עירובי תבשילין וכדאיתא בפ' הממונה:

Paragraph 5

<b>בשביל שהעלו</b> לך ימים רבים כו'. פי' דקרא אתמוהי קא מתמה. כי למה שארכו לו הימים עשה כן ולא היה ראוי מדר"י שאין לשמש המטה ביום. וע' בפירש"י בחומש וברא"ם ע"ז:

Paragraph 6

<b>מאה שערים</b> מאה כורים כו'. דריש שערים משלש הוראות. האחת מלשון שער שבשוק ור"ל מאה שערים מאה מדות הנמכרות בשוק. וסתם מדה הנמכרת בשוק היא כור שהיא גדולה שבמדות. השנית מלשון שיעור וז"ש מאה מנינים. ר"ל שמצא מאה מהזרע שהוציא לתבואה וכפי' הראב"ע בשם רז"ל. והשלישית מלשון השערה ואומדן דעת וז"ש מלמד שהאמידו אותה וכו':

Paragraph 7

<b>ויצו אבימלך</b> וגו'. דריש את הכתוב הזה אחר ויזרע יצחק שלא כסדר הפסוקים. משום דאזהרת אבימלך היתה בשביל הקנאה שקנאו בו אנשי ארצו שראו שהצליח מאד. ולכן אמר כי לא יבזוהו גם בזריקת צרור. ולכן דריש מקודם את רב הברכה אשר היה ליצחק ואח"ז באה האזהרה. ואף שהכתוב הקדים הצווי של אבימלך אפשר הטעם בזה כדי לסמוך ויזרע לויגדל ומספר והולך מהצלחתו להכי הקדים האזהרה שלא כסדר המעשה:
<b>הה"ד יגורו יצפונו</b> וגו'. פי' שהוא צוה שלא יזרקו בו גם צרור כדי שלא יגרמו לו מיתתו ויתנכרו לאמר אך צרור קל זרקנו בו. וז"ש יגורו יצפונו ולא יגלו את מזמתם. אבל המה עקבי ישמרו כאשר קוו נפשי. ויחפצו בערמה לקחת את נפשי:
<b>לשעבר היה לך</b> חד קוקיא כו'. כי על מה שברכו ה' במאה שערים והרבה כסף וזהב לא היה מקפיד כי ידע אשר מאת ה' היו לו אבל על המקנה שקנה מהם בכספו ונחסרו מהם הקפיד אבימלך. א"נ דלא מקרי עצמות אלא המקנה שזה עצם העושר וכמ"ש ז"ל למה נקרא עשתרות שמעשרות את בעליהן. ולכן לא הקפיד רק בזה שהיה להם הפסד גדול במה שנסבו עדרי הבהמות אליו:

Paragraph 8



Paragraph 9

<b>שנכנסו לסטים</b> כו'. ומגורר מלשון אל תתגר בם. וטעם הגדה זו נראה לומר שמפני זה הרגיש בחטאו שגרש את יצחק ונתן לב להתרפס לפניו:
<b>פיכול שמו</b> עמ"ש בזה לעיל בפנ"ד:

Paragraph 10

<b>בימי ר' יהושע</b> בן חנניה כו'. משום דק"ל כיון שלא עשו עמו טובה שלמה מאי רבותא שישלחוהו בשלום לכן מפרש שהטובה היא במה שלא הזיקוהו וזכה לצאת מן המקום הזה בשלום וכמשל מן הארי שאמר כך דיינו שנכנסנו לאומה וכו':
<b>אנגרוטינה</b> זו היא ארנונא שאמרו שם בגמ' דהיינו עישור תבואות ובהמות:
<b>אין אנו יודעים</b> כו'. פי' אי הוה מציאה טובה דהיינו מים חיים אי הוו מים דעלמא דלא מקרי מציאה אבל מדכתיב וימצאו באר מים חיים ילפינן דהך מציאה נמי מים חיים. ומהר"ר שמואל סבע ז"ל אומר דמכתיב התם באר יתירא דהוה סגי דנכתוב מים חיים אתא לאשמעינן דכל היכא דכתיב באר הוי מים חיים ומכיון דכתיב הכא ויכרו עבדי יצחק באר ש"מ דה?יה מים חיים:

Chapter 65



Paragraph 1

<b>מכל הנביאים</b> כו' פי' כל הנביאים שהזכירו אימת אדם הרשעה לא הזכירו פרסום זיופה אלא שנים במה שהמשילוה לחזיר וכדמפרש ואזיל:
<b>מה אבא נשא</b> בן ארבעים שנה. משום דלעולם ילמוד אדם תורה ואח"כ ישא אשה ולכן לא נשא אשה עד מ' עד שיהיה בן ארבעים לבינה. והתחפ?ש גם הוא בזה כאלו נפשו דבקה בתורה. אבל באמת התמהמה מפני שהיה צד נשי אנשים שהיה מרמה ומפתה אותן:

Paragraph 2



Paragraph 3



Paragraph 4

<b>למה ליצחק</b> תחלה. ואין לומר שמרו שניהם יחד והכתוב מונה ליצחק תחלה מפני חשיבותו. דא"כ היה לו לומר ותהיינה מורת רוח ליצחק ורבקה. ומדאמר לרבקה משמע לרבקה אחר זמן:
<b>לא היתה מקפדת.</b> לא שלא היתה מקפדת על עבודת כוכבים גופה. חלילה לאמר כן על צדיקת זו. אבל הכוונה כי לא שמה לב על הניחוש ועוננות אשר הם אסורים משום לתא דעבודת כוכבים. משום שהיתה רגילה לראות גם בגוף עבודת כוכבים. משא"כ יצחק הקפיד ג"כ על זה:

Paragraph 5

<b>בעקב וצדקת</b> צדיקים וגו'. לפי הדרש הזה הוי"ו של וצדקת הוא נוסף וכוי"ו ואיה וענה. ודורש על יצחק בשביל שהצדיק את עשו עקב שוחד מה שצד בפיו. לכן צדקת צדיקים זה משה דכתיב גביה לא כהתה עינו יסורו ממנו. ובילקוט הגירסא בעקב נרמס. ונראה שפירושו שנבזה בעיני המאכילו השוחד עד"ש בסנהדרין סהדי שקרי אאיגרייהו זילי. ואע"ג דיצחק מוטעה היה שהיה מרמה בפיו כדדריש לעיל ואיך נקרא זה מצדיק רשע עקב שוחד. מ"מ י"ל כיון דהיה מאכילו איבעי ליה ליצחק לעיוני דפסול לדיניה. ולכן אפשר שטעה בהשערתו. והיה לו לחקור בעניניו יותר:

Paragraph 6

<b>לא ממה שהיתה</b> רבקה אוהבת כו'. כלומר מסבת אהבתה ליעקב לבד לא החזיקה בערמה ולא קפחה את הברכות מעשו. אך בקשה תחבולה כי יברך את שניהם. ורק להציל את בעלה מתועבה היתה מוכרחת לעשות כן:

Paragraph 7

<b>ומה אם מי</b> שנטל שוחד כו'. ואע"ג דבהדיא כתיב כי השוחד יעור וגו' ול"ל להק"ו. אך מהכתוב אפשר לפרש יעור את עיני הדעת ועורון השכל כי השוחד מטה את הלב לזכותו. ומק"ו יליף כי הוא עורון עינים ממש:
<b>ממי שהיה חייב</b> לו כו'. אי סבר ר"י כמ"ד בפ"ק דקדושין שכבוד אב ואם הוא משל בן א"ש כפשטיה. ואי סבר כמ"ד משל אב יתפרש ממי שהיה חייב לו לשמשו לעשות לו מטעמים להאכילו ולהשקותו כעבד לאדוניו:

Paragraph 8



Paragraph 9

<b>אין כתיב</b> יסורין. והא דכתיב וינגע ה' את פרעה זה היה יסורין לפי שעה והכא מיירי ביסורים קיימים:
<b>מתוך שהוא</b> חולה שנים או שלשה ימים. בשלהי מו"ק אמרינן הטעם שלא יפגעו מלאך המות בשוק כבהמה. אך לענין זה היה די אם יחלה יום אחד אבל לצוות לביתו ביישוב הדעת צריך ב' וג' ימים. והא דל"ק מפני שהחולי ממרק כדלעיל פס"ב. כי למרק לבד היה די ביסורין. אבל כיון שנתחדש החולי מטעם האמור כאן ניחא לצדיקים שהחולי ימרק:
<b>חזקיה חדש</b> חולי שיתרפא. והא דמצינו וירפא ה' את אבימלך ואמהותיו. ובמרים אל נא רפא נא לה. זה הוא בחולי המחודש לפי שעה בהשגחה לתוכחת מוסר. אבל דחזקיה היה חולי טבעי כי קרבו ימיו למות. ומה דכתיב בתורה ורפא ירפא. ובפרק מקום שנהגו תנן חזקיהו גנז ספר רפואות שעשה שלמה י"ל דהנהו במכה בעלמא והכא בחולי הכולל כל הגוף. והשתא ניחא נמי דאבימלך ומרים:
<b>חולי כבד משניהם.</b> ע' רש"י ומה דאמר כבד משניהם דייק מדכתיב מחליו בכנוי משמע שזה היה העיקר והכבד בין המחלות:

Paragraph 10

<b>יהיה יצחק</b> יוצא לשוק ויהון ברייתא אמרין כו'. אע"ג דרשעת עשו נתפרסמה משהיה בן ט"ו שנה ומהאי טעמא מת אברהם בלא עתו כדלעיל פס"ג שלא יראה בחטאות נכדו. וא"כ למה אמר הכתוב ויהי כי זקן יצחק ותכהינה עיניו מראות. ולא כהו לפני זה. וי"ל כי עד זקנותו רמה את אביו ויצחק היה מחזיקו לצדיק ורק אברהם אלו היה חי היה מרגיש בו. אבל לעת זקנת יצחק גבר רשעו מאד עד שיהיו רואי יצחק אומרים דין אבוה דההוא רשיעא ובהכרח ירגיש ברעתו:
<b>סוף שעיניו</b> כהות. וזה לטובתו שלא יצטער בראותו רעת בנו או תלמידו. ומה שמצינו רבים שהעמידו בנים או תלמידים רשעים ועיניהם לא כהו כמו אברהם שמואל ודוד. י"ל שלא הרעו כשיעור שיצטערו עליהם כי ישמעאל עשה תשובה. ועל בני שמואל אמרינן בפרק במה בהמה כל האומר בני שמואל חטאו אינו אלא טועה. ואבשלום מת בחיי דוד אביו ואסף אלהים את חרפתו. ועוי"ל דזה דרך עונש ודוקא למי שהיה בידו למחות ולא מיחה כגון עלי:
<b>ירבעם תלמיד</b> רשע. כדדרשינן בחלק על פסוק וימצא אותו אחיה והוא מתכסה בשלמה חדשה:
<b>ונשרו דמעות</b> מעיניהם. כבר כתבנו למעלה פנ"ו סי' ז' שאין לייחס הדמעות למלאכים. והכוונה הוא על גודל הצער וגם פה הכוונה כי הוא נרתע אז מהחרדה אשר ראה אז בצער המלאכים וצער אביו ואמו. וכל זה החליש את טבעו ומבנה גופו. עד כי קפצה עליו זקנה לפני עתו ונס ליחו וכהו עיניו:
<b>והביט בשכינה.</b> והזין עיניו ממנה. והיה ראוי לו להסתיר פניו כשראה אותה כמשה שהסתיר פניו. ולכן נענש וכמו שמצינו גבי ויחזו את האלהים. ובפר"א אמרו שתחת המיתה כהו עיניו דסומא חשיב כמת:

Paragraph 11

<b>וכתוב בה</b> עשר. בקרא לא נמנה רק ט'. כי קשה למנות מעביר בנו ובתו בתרתי. וקרי לט' עשר דאין להקפיד על האחד החסר במנין ולכן אמר כאן שכתב שבע עאכו"כ. כי נוכל לפרש שבע עשיריות כי שבע הוא מספר רבוי וגוזמא אשר לא קצוב:

Paragraph 12

<b>ידאג מן המיתה.</b> ונ"מ למיבעי רחמי ולחזק מאד בתשובה ומעשים טובים ולצות לביתו:
<b>אלו דברים</b> מכוסים מבני אדם כו'. פי' מה שאמר יצחק לא ידעתי יום מותי. לא היה זה מקוצר דעתו. ומה גם כי הוא היה נביא ואיך לא ידע בנבואה. אבל כי לטובת בני אדם העלים הקב"ה שבעה אלה מבני אדם. כי אם ידע את יום מותו אז גם ימי החיים לא מתקו לו. וגם היה מתרשל בישובו של עולם בראותו כי קרב קצו. או כי התמהמה לשוב בתשובה ואמר עוד היום גדול ויום הנחמה לפירש"י בפרק מקום שנהגו דזה הוא היום אשר יתנחם האדם מדאגתו טוב הוא לאדם שלא ידע למען לא ישב ברפיון ידים ויצפה על היום שיבוא. אבל טוב לאדם לעבוד ולעמול ולבקש הצלה לנפשו וה' יביא לו הישועה והנחמה בעתו ובמועדו. ולפי הפי' שם שהוא קץ הגאולה ונחמת ציון (וכאשר נראה מפשט דברי המדרש אף כי י"ל גם לפי' הראשון כי המדרש הביא ראיה מנחמת ציון על סתם נחמה) כי אם ידעו אשר הקץ רחק מאד. אז יצאו רבים מהכלל וזה הוא ג"כ הטעם ממלכות ארם כי יום נקם בלבי ושנת גאולי באה. ועומק הדין אם ידעו לא העמיקו המה בדעת ובתבונה לבוא עד העומק. ואם ידע במה ישתכר אז עזב החריצות וההתבוננות ותפש את העסק אשר ישתכר בה. ואלו ידע מה שבלב חבירו אז רבתה הקנאה והמשטמה בין איש לרעהו. וכן אם ידע מה בבטן האשה אז תצטער האב והאם בימי הריונה אם תתעבר בוולד שלא כרצונם. וגם אם ידעו מראש כי היא הרה ללדת זכר אשר זה חפצם אז תקטן השמחה בלדתה. ולא יהיה לה גמול על החבלי לידה. ועוד נוכל למצוא טעמים נכונים מדוע כסה הקב"ה את כל אלה מבני אדם:

Paragraph 13

<b>שלא תאכילני</b> נבילות וטרפות כו'. ואע"ג דיצחק חשב את עשו לצדיק. ואיך יחשדהו שיאכילהו נבלות ויביא לו מן הגזל. ושמא י"ל כי בא להזהירו אשר בשביל כבוד אביו ולמלא את רצונו. לא יאמר בלבו כי הותרו גם האסורים. לכן אמר לו אף כי זריז אתה בכבוד אביך מ"מ כיבוד אב איננו דוחה לאיסור נבלה וגזלה:
<b>ועשה לי מטעמים</b> ר' אליעזר בשם ריב"ז כו'. דק"ל מ"ש יצחק ועשה לי מטעמים כאשר אהבתי משמע דיצחק היה בזוללי בשר ואיננו מדרך השלמים לאמר כן. לכן אמר דכוונתו ועשה לי מטעמים להתענג על הטעם לבד אחרי אשר חוש הראות חסר עתה ממני. וז"ש כאשר אהבתי עתה כי קמו עיני מלראות:

Paragraph 14

<b>שעל ידן הוא</b> מתכפר להן כו'. כלומר ואתה סימן לבניך שיזכרו לכפרת ב' הגדיים:

Paragraph 15

<b>גבר שידין.</b> פי' כעסן ומזיק כשד ולפי הדרש הזה אמר יעקב לרבקה אחרי כי אתי נכון להשחית ולהזיק כשד. ואנכי תם וישר חלק ה'. ואיך אביא נפשי בסכנה להסית עלי חמסו. וגם איך אחזיק בערמה. ומ"ש אולו ימושני אבי וגו' הוא עוד טעם למה ימאן בענת אמו:
<b>והייתי בעיניו</b> כמתעתע כמתעה וכעובד עבודת כוכבים כצ"ל. ודריש מן כמתעתע תרתי שהוא מתעה את אביו וגם מן הבל המה מעשה תעתועים. והנה מה ענין חטאת עבודת כוכבים לכאן. ובילקוט איתא כל המחליף בדבורו כאלו עובד עבודת כוכבים כתיב הכא והייתי בעיניו כמתעתע וכתיב התם הבל המה מעשה תעתועים. וזה יותר קשה ואולי לפי שבא כגנב ועושה עין של מעלה כאלו איננה רואה וכדאמרינן במרובה מטעם זה האמירה התורה בגנב יותר מגזלן. וכן המחליף בדבורו יכחיש באזן שלמעלה השומעות בכזביו. לכן ישוה חטאו לחטאת היותר חמורה המכחיש באלהי השמים והארץ:

Paragraph 16

<b>מה שחמד</b> מנמרוד כו'. וצ"ל דלפעמים הלך לצוד בלי הבגדים וזה שהניח עתה הבגדים בבית אמה והלך לצוד. (ויתר דברי היפ"ת מובאים בפירוש מהרז"ו):
<b>ומסלקין יתהון.</b> צ"ל ומטלקין כי טלק בארמית הוא השלכה וזריקה:

Paragraph 17

<b>שני תמידים</b> שהיו ישראל כו'. פי' כי בא"י היה הכל גדולים מבחו"ל ר"ל הגדיים והעגלים ועצי הזית והעפר שבהרים שהיה מרובה ורך היפך בשאר ארצות שהם קשים כטרסים אלא שבכל זה מעשה נסים הם. שה' משגיח בעניני א"י. ור' מונא מוסיף כי לא לבד אלו אבל כל מעשי א"י מעשי נסים היו:
<b>לותה אותו</b> כו' פי' כי היא סייעה אותו בכל מה דאפשר ואמרה ע"כ הייתי חייבת לך מכח אהבתי אליך. ואני עזרתיך יותר אך לא אוכל לבוא עמך בחדר אביך ולכן הקב"ה יקום לך לעזר:

Paragraph 18

<b>אתה אמרת</b> קום נא שבה. פי' בלשון פיוס ותחנונים לכן תזכה כי הקב"ה יעתר לתפלתך באמרך קומה ה' אבל יקום הוא לשון גזירה ולכן בלשון זה יפרע הקב"ה. ומה שמביא את הכתוב ויש נספה בלא משפט מפרשו בל' תמיהא הימצא איש כי יספה בלא משפט. ולכן ענשו בא בוודאי במשפט במה שחטא בנשונו:
<b>גדא דעבודת כוכבים</b> דאת קאים. עי' רש"י ופירוש הדברים האם אביך עץ הוא כי תדבר אליו בלשון חוצפא. ולהתל בו נאמרו הדברים:

Paragraph 19

<b>מהרת למצוא</b> הברכה. מפרש את שאלת יצחק מה זה מהרת וגו' באיזה זכות מהרת למצוא הציד ולזכות בברכה. ויעקב בענותנותו ענה לו כי לא זכותי גרמה לי אך זכותך כי ה' אשר הקרה לקורבנך ולזווגך מהר כ"ש שימהר להמציא למאכלך אשר הקב"ה מפרנס כל חי מקרני ראמים ועד ביצי כנים כדאי' בפ"ק דעבודת כוכבים ולקמן פע"ג דמפתח של פרנסה לא נמסרה לשליח:
<b>שאין עשו מזכיר</b> שמו כו'. אע"ג דהוא חשב שעשו הוא צדיק. מ"מ הצדיקו במה שלא יזכיר ש"ש כי חשב שהוא נזהר שלא להוציא ש"ש לבטלה:

Paragraph 20

<b>הא קול דקל</b> חכים כו' זה הוא משל על הצבוע כי בקולו ידבר כחכים ובידיו יפשיט את המתים. כלומר צדיק הוא בפיו ורשע במעשיו וכל הדרשות האלה אינם רק דרך רמז ואסמכתא ורחוקים המה מפשט הכתיב:
<b>ובשעה שהוא</b> מצפצף כו'. נקט לשון צפצוף משום תינוקות של בית רבן שהעולם מתקיים בהבל פיהם ואע"פ שאין בהם תבונה רק כצפצוף עופות וכמ"ש בחזית ודגלו עלי אהבה ולגלוגו עלי אהבה [ועמ"ש ביפה קול נגד המ"כ]. ודייק לה מלשון הקול דמשמע קול בעלמא:
<b>אין הידים</b> ידי עשו. ודריש הוי"ו של והידים ידי עשו כמו או. ופי' או הקול קול יעקב או הידים ידי עשו וכדבסמוך דדריש על דבר והיפוכו:
<b>נתכנסו כל או"ה</b> אצלו. לכאורה היה נראה דאצל בלעם קאמר וכדאי' בפ' פרת חטאת כששמעו במת"ת והוא דבר בענין ישראל. ולא הזכיר פה אבנימוס הגרדי אלא אגב בלעם ששניהם היו חכמים שבאומות. אבל בילקוט גרס אבנימוס הגרדי נתכנסו אצלו. ובס' א"א כתב בשם רש"י נתכנסו אצלו וכן אצל בלעם בשעת מ"ת שהיו אומרים שמא מבול רוצה להביא והחזיר להם תשובה נראה שמפרש ששאלה זו לאבנימוס ואגב מזכיר את בלעם שגם אותו שאלו בשעת מ"ת. ומה ששבח פה את אלו כדי שנדע שדבריהם אמת:
<b>הקול קול יעקב</b> בימי ירבעם. ודריש והידים כי ידי יעקב היו כידי עשו. ששפכו דם אחיהם:
<b>שהעביר הכרת</b> פניהם כו'. שלא יעידו בבעליהם שמתו ויתעגנו נשותיהם. וכ"ה הדרש מן עצמו לי אלמנותיו וגו' שכבד עלי שבר האלמנות היושבות בדודה וגלמודה.

Paragraph 21

<b>וכי יש ישיבה</b> למעלה כו'. אבל עמידה יש למעלה והא דאיתא בפ"ב דחגיגה גמירי דאין למעלה לא עמידה כו' כתב רש"י שם דל"ג לא עמידה. אבל לדעת הרמב"ם בהל' יסודי התורה שאמר כי אין למעלה לא עמידה ולא ישיבה משום שאינם בעלי חומר. ע"כ צריכים אנו לפרש כי פה מדבר לענין מראה הנביאים בנבואה. שהם אינם רואים את המלאכים בישיבה מפני כבוד ה'. רק בעמידה. כעבדים לפני המלך:
<b>מהו דין לשון</b> קאמיא קיימיא. פי' כי לא תפרש קאמיא מהוראת ראשונים רק מהוראת קיימא וזה עומדים:
<b>ואת אמרת</b> בעמדם. משמע כי עמדו אחר הישיבה. ואע"ג דמקרא זה י"ל כי עמדו אחר הליכתם וכדכתיב בלכתם ילכו ובעמדם יעמודו י"ל דהוכחתו היא מקרא אחריתי דכתיב ויהי קול מעל לרקיע אשר על ראשיהם בעמדם תרפינה כנפיהם דההוא יתורא הוא דלמ"ל תו בעמדם תרפינה כנפיהם אלא משמע לאפוקי כשהן יושבין:
<b>ומה הן אומרים</b> כו'. משום דקאמר שהם שותקים הוצרך לומר דלא שתקי לגמרי אלא אומרים אחריהם ברוך כבוד ה' ובשכמל"ו וטעמו מדכתיב ואשמע אחרי קול רעש דמשמע אחרי קלוסי שמעתי קול רעש שאמרו ברוך כבוד ה' ממקומו ובשכמל"ו הוא שבח מיוחד למלאכים ומהם לקח מרע"ה:
<b>מה שזרעו</b> של יעקב. בעל אות אמת הגיה מהו ברן יחד מאחר שזרעו של יעקב וכו'. ויש לגרוס משזרעו של יעקב. ופי' אחר שזרעו של יעקב:

Paragraph 22

<b>אין לך דבר</b> שריחו קשה כו'. פי' ואיך לא הרגיש את ריח העזים. הלא אין ריח בעולם אשר יגרש את הריח הזה. ומשני כי ריח ג"ע נכנס עמו והוא בחזקו יגרש גם את הריח הזה:
<b>נכנסה עמו</b> גיהנם. כדיליף לקמן פס"ז סי' ב' מהכתוב מי איפא הצד ציד. ופה יליף מן בא זדון ויבוא קלון ודריש קלון מלשון קלי ושריפה:
<b>נתנמנם יוסי בן יועזר.</b> פי' כשהיה גוסס נראתה לו מעלת בן אחותו. כי אז משיגים הצדיקים השגה גדולה ע"ד תוסף רוחם יגועון. וכן בפ"ק דמ"ק רב סעורם אחוה דרבא חזייה דהוה קמנמנם פירש"י גוסס ולישנא מעליא נקט:

Paragraph 23

<b>מלמד שהראה</b> לו הקב"ה ביהמ"ק כו'. והראה לו עתה כל זה. כדי שלא יאמרו מה הועילו הברכות ליעקב הלא ביהמ"ק חרב ובניו פזורים אל כל פאה. לכן רמז לו כי עוד יש תקוה לו. אשר לעת קץ יבנה שנית. ועמ"ש לעיל פנ"ו:

Chapter 66



Paragraph 1

<b>כתיב ?רשי פתוח</b> אלי מים. בא לדרוש מה דכתיב ויתן לך פי' בזכותך במה שאתה עוסק בתורה לכן תתברך בטל השמים:
<b>הכל קוצרין</b> יבשות. פי' צמוקות ומלילות הן מלאות וטובות:

Paragraph 2

<b>ארבע גליות.</b> בבל ומדי ויון ואדום. ולא חשיב מצרים כי כשנאמר הכתוב הזה כבר יצאו ממצרים. ומ"ש נכנסין לתוכן לשלום לכאורה איך נכנסו שמה בשלום הלא במלחמה ובמכת חרב באו שמה. אבל פי' כי נכנסו לשלום ולא אבדו שם ישראל מעליהם. כן יצאו בשלום ולא יוזקו:
<b>ששלום העולמים</b> דר בתוכה. ר"ל דירת קבע. ואין זה בכלל מ"ש מתנהג בה מאהל לאהל דהוה אפשר אע"פ שבכל מקום שהיה המשכן נוסע שכינה נוסעת עמו. לא היה נקבע כל ימי היותו קבוע במקום אחד. ובכלל דר בתוכה איננו מ"ש מתנהג בה דהוה אפשר שבעוד המשכן קבוע במקומו היתה שכינה דרה בו ולא בנסעו ממקום למקום:
<b>אומה שכל</b> טובה כו'. ודריש השולמית שמשלמת צרכי העולם ומפרש ויתן לך בשבילך בשביל תורתך ותפלתך:

Paragraph 3

<b>ויתן לך של</b> אחיך. כי ברכת יעקב הוא הרוחניות וברכת אחיו הוא הגשמיות וז"ש כי תתברך בשניהם:
<b>מטל השמים</b> זה המן. כי הטל אינו נעצר לעולם כדאיתא במסכת תענית לכן דריש על המן שהיה בא מן השמים בשכבת הטל. ולמען יהיה דמיון עם הברכות משמני הארץ לכן דריש בבאר ובקרבנות. וי"ל עוד דבא להבדיל מברכת עשו אשר ברכו ג"כ מטל השמים מעל. כי ברכת יעקב כולל ג"כ ענינים נסיים משא"כ בברכת עשו הוא רק טבעי לבד:
<b>ורב דגן אלו</b> הבחורים. צ"ע מה ענין לזה עם המן והבאר. [ע' ביומא ע"ה ע"א תניא אידך גד שמגיד לישראל אי בן תשעה לראשון ואי בן שבעה לאחרון ולפ"ז רב המן גלה על הבחורים למי המה וע"ע בזה]:

Paragraph 4

<b>ויצחק שהיה</b> אוהב פתח בקללה כו'. ואע"ג דכתיב ואברכה מברכיך ומקלליך אאור מסיים בקללה. שם אמר עוד אח"ז ונברכו בך וכ"כ הרמב"ן:

Paragraph 5

<b>זה בא מכאן</b> כו' ולכן לא ראה את יעקב בצאתו. ולרבנן לא ראהו בשביל שניצב אחורי הדלת:

Paragraph 6

<b>בשם</b> פי' דמברך את ישראל בשם אין עונין אחריו אמן. כי פן יברך בפיו ובקרבו יקלל ור"ת חולק ע"ז מן הכתוב ברוך תהיה מכל העמים כי הקב"ה שומע מה שאמר בפיו ולא יפנה אל מה שבלבו:

Paragraph 7

<b>שממית בידים</b> תתפש. דשממית זו ארם כמ"ש במדרש ד' הם קטני ארץ כנגד ד' מלכיות ושממית זו ארם כי שנואה היא כדכתיב ואת עשו שנאתי והיא בהיכלי מלך שהחריבה מקדש של מלך מלכי המלכים:

Chapter 67



Paragraph 1



Paragraph 2

<b>מחרדה שחרד</b> על גבי המזבח. כי בעקידה חרד רק על גופו ופה שראה הגיהנם אחזתו חרדת הנפש. אף כי צדיק היה. אבל האדם יחוש לנפשו גם בספק היותר רחוק:
<b>ביני לבין המקום.</b> שמאחר ששרתה עליו רוח הקדש לברך את יעקב ידע כי מה' היה הדבר להיות סרסור ביניהם. ופשיטא דרבקה היתה שהיא היתה נביאה ועליה יערה רוח ממרום להיות סרסור לא על זולתה:
<b>ואחד נכנס</b> חריד כו'. פי' למה יחרד אם הברכה תעבור מבן אחד לשני הלא שניהם בניו:
<b>אני או בני יעקב.</b> כי חשב אולי ע"י שנתנה ברכת עשו ליעקב בא העונש או עליו או על יעקב והוא גיהנם שנזדמן לו. וקרוב לשמוע שגיהנם הוא רמז על העונש הראוי לעושה שלא כדין עד"ש בגמ' לעולם יראה הדיין כאלו גיהנם פתוח לו מתחתיו:
<b>שמעיקר העולם כו'.</b> פי' כי מששת ימי בראשית פסוקות לו:
<b>שאינם נוטלים</b> מן יקרם שלעתיד כו'. ודריש לא יחריך מלשון לא יאריך וע"ז אמר והון אדם יקר חרוץ על יום שכלו ארוך. ולא יטול חלק מזה בעוה"ז:
<b>מכל מה שנברא</b> בששת ימי בראשית. זה רק דרך הפלגה כי לא טעם יצחק טעם הטמאים אשר גם המה נבראו בששת ימי בראשית. וכיוצא בזה יתפרש במדרש אסתר ר' חייא הוה ליה חד רחים עביד ליה סעודתא האכילו מכל מה שנברא בששת ימי בראשית ובוודאי לא האכילו דברים טמאים:

Paragraph 3

<b>ששה דברים</b> משמשין את האדם כו'. במדרש קהלת על פסוק מעשרה שליטים מונה י' דברים שמשמשין את הגוף ואת הנפש. אך שמה מונה משלימי צרכי הגוף וצרכי הנפש בדעה והשכל. ופה לא ימנה רק בשמוש האדם לבקש צרכיו. להקריב המועיל ולהרחיק המזיק:

Paragraph 4

<b>כל מי שהוא</b> אומר שהקב"ה וותרן כו'. פי' אפילו לשאינן שבים כי בהם הוא מאריך אפיה וגבי דיליה. אבל לשבים כתיב נושא עון ופשע וחטאה וגו':
<b>התחיל מחכך</b> בגרונו כו'. כי מלת הכי תבוא רק על תמיהא כמו הכי אחי אתה ועבדתני חנם וכאן לא יצדק זה יפה. לכן דריש שהיה מבזה כמחכך בגרונו:

Paragraph 5

<b>עתיד הוא לפשוט</b> ידו בבהמ"ק. ואע"ג דאין אדם נידון אלא לפי מעשיו שבאותה שעה כמו גבי ישמעאל. היינו שלא להענישו ולהזיקו. אבל למנוע ממנו הברכה והטובה העתידה ראוי הוא גם בשביל העתיד:

Paragraph 6

<b>הנה משמני הארץ</b> יהיה מושבך זו איטליאה. לא פירשו כן על ומשמני הארץ כי זו איטליאה משום דשם מונה הפירות והתבואות השמנות כפי סדר הכתוב ופה מורה על המקומות השמנות כי אחריו נאמר יהיה מושבך. במושבך לא נאמר אלא מושבך:

Paragraph 7

<b>את יש לך</b> ירידים כו'. דריש תריד מלשון יריד וזה השוק שמתקבצים בו הסוחרים למכור סחורתם ויש ממנו הכנסה למושל העיר ופי' שמ"ש ואת אחיך תעבוד איננו עבודת עבד ממש אלא שכמו שיש לו ירידים ונמוסות שנוטל מהם מכס כנמוס המלך כן יש ליעקב ופעמים יהיה זה נותן מכס לזה ופעמים איפכא:

Paragraph 8

<b>אמר ר"א</b> בר' יוסי נעשה לו שונא כצ"ל. ופי' דוישטום הוא לשון נוטריקון שונא ונוקם ונוטר ומייתי סמך ממה שקורין גם היום לאויב הרומי סנטרי שהוא ג"כ לשון נוטריקון:
<b>רי"א בא לו</b> עשו במתינה כו'. ר"י ור"נ פליגי בזה. דלר"י גם אם יאריך יצחק ימים על הארץ יאריך עשו גם אפו על יעקב ולא יהרגהו כדי שלא לצער את אביו. ולר"נ התנחם עשו כי יצחק זקן הוא וקרב יום מותו לכן יקח נקם מהר ממנו. ובשביל זמן מועט לא חפץ לצער את אביו ודייק מלשון יקרבו. ולכן אומר כי ב"ק אומרת הרבה סייחים וכו' שזה המשל נישא על הבחור הממתין על מיתת הזקנים כמ"ש לקמן גבי נדב ואביהוא:
<b>מאן אמר דאמר</b> כן כו'. פי' דלא תקשה בקרא דאמר וה' שם היה הלא בכל מקום עיני ה'. דה"פ לא גלה דבר זה רק הקב"ה שהיה שם לפי שלא אמר אותו בפני אדם. ור"ב אמר שמפני שכפר עשו ואמר כנגד הנביא כי לא אמר כן לזה השיבו כי ה' שם היה שהוא חוקר לב אע"פ שלא בטא בשפתיו:

Paragraph 9

<b>אמהות נביאות</b> היו. ופליגי אהא דאיתא בפ"ק דמגילה ח' נביאים נתנבאו להם לישראל ולא חשיב שם אלא שרה. וכן פליג אהא דפ"כ לא נזקק הקב"ה להשיח אלא עם שרה ועמ"ש שם:

Paragraph 10



Paragraph 11



Paragraph 12

<b>ת"ל ויקרא יצחק</b> אל יעקב. ואע"ג דר"א גופיה אמר לעיל שבאומרו גם ברוך יהיה קיים הברכות. י"ל דהתם אמר לפני עשו אשר שמע את הדברים והכא איצטריך ליעקב שלא שמע הדברים אז:

Paragraph 13

<b>נתן דעתו</b> להתגייר. כי מקודם כתיב וילך עשו אל ישמעאל ולא מייחסו בן אברהם. וגבי ויקח את מחלת בת ישמעאל כתיב בן אברהם. לכן דריש כי בעת החיתון חפץ עשו להתגייר להדמות לאברהם שהיה ראשון לגרים וישמעאל עשה תשובה ותהיה בתו ראויה לו. אבל לא נתגייר כיון שלא גירש את נשיו הראשונות:
<b>בפשע שפתים</b> מוקש רע וגו'. משום דכבר כתיב וילך פדנה ארם ולמה כתיב עוד הפעם ויצא יעקב מבאר שבע וגו' וע' ברש"י שדחק בזה לכן מביא את הדרש הזה. ונראה כי הדרש הזה מיוסד ע"פ מ"ש במדרש והובא בילקוט בקונטרס אחרון רמז י"ח משל לצייד שהיה בידו ב' מיני עופות ולא נודע איזה טמא ואיזה טהור מה עשה נטל שניהם והפריח באויר והלך לו עוף טמא אצל הטמאים והטהור אצל הטהורים. כך עשו ויעקב לא היו הבריות יודעים איזה צדיק ואיזה רשע. מה עשה הקב"ה הפריח שניהם בעולם הלך לו עשו אל ישמעאל ויעקב הלך לו לחרן אצל לאה ורחל צדקניות וכו'. וז"ש בפשע שפתים מוקש רע שכל הפושעים נוקשו ונלכדו וצדיק מצרה נחלץ ודבק בכיוצא בו. ולכן זכר הכתוב מחברת עשו וישמעאל ונשיו שכולם רשעים כי דבק מין במינו. ומסכים לזה זכר יציאת יעקב מביניהם ללכת לחרן להדבק במינו ויצא מצרה מפחד עשו ומלמוד דרכי עשו וישמעאל. ויתכן שבפשע עשו וישמעאל באו עליהם יסורין בעוד היה יעקב בחרן ועז"א ויצא מצרה צדיק כי כדי שלא יצטער ברעה אשר ימצא את עמו שלחו הקב"ה לחרן. ולכ"א עוד ויצא יעקב לאמר שיצא מתוך צרה אשר תבוא לעשו וישמעאל:

Chapter 68



Paragraph 1

<b>אז תלך לבטח</b> דרכך זה יעקב. משום דק"ל למה נאמר ויצא יעקב מבאר שבע הלא כבר כתיב למעלה וילך פדנה ארם לכן דריש כי הקב"ה הבטיח פה אשר ילך לבטח דרכו והכתוב מספר כי יצא בשלום והלך לבטח דרכו ואין מכלים וכן מספר הכתוב וישכב במקום ההוא אע"ג דכבר כתיב וילן שם לספר לנו כי שכב וערבה שנתו.
<b>מעשו ומלבן.</b> הנה מה שאמר מעשו פליג על הא דריב"ל בסמוך דאמר שנטל ממונו. וס"ל כר"ח דאמר גדוד שלחו ומ"ש מלבן אף שלא היה נרדף עדיין מלבן מ"מ נודע היה לרמאי והוא הלך אליו הבטיחו הקב"ה כי ישמרהו ולא יפחד ממנו:

Paragraph 2

<b>ה' ישמר צאתך</b> ובואך ויצא יעקב. פי' כי גם ממקרי הדרכים אשר רבים הם לאדם גם מזה ישמרך ה'. וכל הדרש הזה הוא בא רק לתרץ יתורא של ויצא יעקב וכמ"ש לפני זה ומתרץ ג"כ שיצא בשלום וכדלעיל:

Paragraph 3

<b>ר' אבהו פתח</b> כו'. פי' ר"א הביא הכתוב ממשלי כי הזווג הוא מה'. ור"פ מפרש דבריו יותר בשמו כי מן התורה ונביאים וכתובים מוכח כן. והנה רבים שמו לבם ע"ז למה לנו שלש ראיות אלה. האין די באחת. ויש שאמרו כי הזווג הוא מארבעה פנים. או שהאיש והאשה שניהם כשרים וראויים הם זה לזו. או ששניהם רעים או שהאיש הגון והאשה רעה או בהפך. והנה אם שניהם רעים אין להקב"ה עסק בהם וכמ"ש אך סוררים שכנו צחיחה. אבל גם בב' פנים האחרונים שהאחד מהם רע הלא יאמר האומר כי אין דבר רע יורד משמים ולכ"א ששלשתם הם מן השמים ויש סבה לזה. והנה אם שניהם כשרים מביא לראיה מיצחק ורבקה כי מה' יצא הדבר. ואם הוא כשר והאשה פסולה מביא לראיה משמשון ודלילה שיצאה זאת מאת ה' להנקם מאויביהם. ואם הוא איננו הגון והאשה הגונה מביא לראיה מהכתוב בית והון נחלת אבות שתתחלק בין הבנים גם לצדיק ולרשע כן מה' אשה משכלת אף כי הוא אין ראוי לה. והסבה לזה אולי שתחזירהו למוטב וכמו און בן פלת שאשתו הצילתו כדאיתא בפ' חלק. וי"א עוד כי הזווג בא לג' מינים או לש"ש לקיום המין וע"ז מביא מיצחק ורבקה. או לשם נוי וחשק וכמו בשמשון ודלילה שנפשו חשקה בה. או לשם ממון ולזה מביא את הכתוב בית והון וגו' כי כל אלה מיני הזווג הם מה' ודרשי ומה' אשה משכלת אשה צלחה כמו בית והון המביא הצלחה כי השרש שכל מורה בכ"מ גם על הצלחה:

Paragraph 4

<b>יושב ומזווג</b> זווגים. קשה לאמר כי ריב"ח ייחס רק פעולה זו להקב"ה הלא הוא זן את כל העולם כלו ולא יעשה דבר בלעדו וע' בע"א פרק א' אר"י אמר רב י"ב שעות הוי היום כו'. והנראה כי המטרונא האמינה בהשגחה אבל רק בהשגחה כללית ולא פרטית. ואמרה אחרי כי בששת ימים ברא הקב"ה את עולמו. והפעולות הבאות אחר הבריאה נמשכות הנה מששת ימי המעשה. וכל מין יוליד במינו והשמים והארץ וכל צבאם שומרים את תפקידם הלא אין להקב"ה רק להשגיח על הכללי ולא על הפרטי. והוכיח לה מעבדיה אף שכולם היו משועבדים לה ושומעים בקולה. מ"מ בלעדי השגחת ה' לא יעשה דבר. וכן הוא בכל מפעל ומעשה בתבל אף בפרטיהם לא יעשו בלתי השגחת ה'. ויתכן עוד כי שאלה אחרי אשר הקב"ה בלתי בעל תכלית מהראוי היה כי גם לפעולותיו לא יהיה תכלית. ולמה כלה את מעשיו בששת הימים. וענה לה כי מעשיו עוד לא כלו. וכל העולם והמעשים אשר נעשו בקרבו לא יכלו כל זמן שהקב"ה יזווג הזווגים ויחדש בטובו בכל יום תמיד מעשה בראשית:
<b>בתו של פלוני</b> לפלוני כו'. כתב בספר המוסר וז"ל ומה שמצינו כמה צדיקים נתנסו בנשים רעות זהו כמו היסורים הבאים על הצדיקים למרק מהם מעוט עונות שעשו כדי שיזכו לחיי העוה"ב. ומה שמצינו כמה רשעים שזכו בנשים חסידות זהו לג' דרכים. הא' כדי שתוכיחנו ותחזירהו למוטב. הב' אם אינו שומע לה לחזור בתשובה נזדמנה לו לקבל שכרו בעוה"ז על מיעוט זכיות שבידו. והג' למרק מן הצדיקת מיעוט עונות שבידה ויתכפרו לה בהתחברה לרשע עכ"ל. ופשוט הדבר כי ג' טעמים אלו היה יכול לומר גם בנשואי הצדיק לרשעת. ומ"מ תורף דבריו מוכיח כי מה שאמרו רז"ל אין מזווגין לאדם אלא לפי מעשיו איננו כלל כולל. וגם הרמב"ם בתשובותיו הגביל הדברים. וע' בר"ן במו"ק גבי מ' יום קודם יצירת הולד שהאריך בזה:
<b>קשה היא לפני הקב"ה כקריעת י"ס.</b> הנה הקושי לפני הקב"ה הוא מב' פנים. הא' להיטיב למי שאינו ראוי שמדת הדין מקטרגת. והב' להזיק אפילו לחוטא. כי הקב"ה אל טוב הוא ולא יחפוץ בהשחתת כל נברא. רק הדין והמשפט גוזר להענישו. ומב' פנים אלו יתיחס אצלו קושי כקריעת ים סוף. אם במה שהיטיב לישראל שלא היו ראויים לנס כזה להיות ביניהם עובדי עבודת כוכבים כמ"ש ז"ל ולענין זה אמרו קשים מזונותיו של אדם כקריעת י"ס. ואם במה שהזיק למצרים וכמ"ש ז"ל מעשה ידי טובעים בים ואתם אומרים שירה. ומב' צדדים אלו יתיחס קושי אצלו בזווג שני. אם במה שיזווג לאיש אשה שאינה בת זוגו במזלו ונמצא נוטל אשת האיש הראשון שעלתה במזלו לפי שלא זכה אליה וכמ"ש המפרשים. ואם במה שמטיב בצד מה למי שאינו ראוי. וזה שימצאו ב' שוים במעשה הטוב והצדק בצמצום הוא מן הנמנע כמו שא"א להמצא ב' שוים במראה וקול ממש. ולכן עכ"פ צריך להיטיב לאחד מהמזדווגים יותר מהראוי שיתן לאשה איש יותר הגון ממנה או בהפך. וז"ש בסמוך הקב"ה מזווגן בע"כ. שאע"פ שאין זה ראוי לזה בהחלט ה' מזווגן בע"כ:
<b>הקב"ה יושב</b> ועושה סולמות כו'. פי' כי מעשה ה' לעולם להעמיד תבל בצדק ולזה משפיל לזה ומרים לזה כפי מעשיהם ואין מעשה חשוב מזה. ולפ"ז צריכין השגחה פרטית לגמול לכל איש כמעשהו וגם מעשה ה' המה בלי תכלית כי לעולם צריך להשגיח בזה. וא"ש לפי ב' הפירושים שפרשנו למעלה:

Paragraph 5

<b>בן ס"ג שנים</b> כו'. עמ"ש בסוף פס"ב:
<b>שהקב"ה משהה</b> לצדיקים כו'. נראה הטעם כי זה הוא לטובתם כדי שיוכלו לעסוק בתורה בעת אשר אין עליהם עול אשה ובנים. והא דאמרו רז"ל בן י"ח לחופה זה הוא מחובת האדם כי לא ידע את עתו לכן חייב לקיים מצות פריה ורביה מהרה. אבל הקב"ה כשרואה ששנות הצדיק רבות הנה ויוכל לקיים פו"ר אח"ז לא יצערם בבחרותם בגידול בנים והא דלא השהא ליצחק ונשא בן מ' שנה זה היה מפני אברהם שחפץ לראות לו זרע ואם השהה עד פ' שנה כבר היה אברהם מת. ועוד מפני שאברהם חפץ לקחת אשה ודרך ארץ לישא תחלה אשה לבנו הגדול כדלעיל בסוף פ"ס. ומובא פה דברי חזקיה משום שאמר לפ"ז שה' מזווג זווגים וק"ל א"כ זווג יעקב מה' היה ולמה אחרו:
<b>מהיכן הורשה לא</b> מבאר שבע. בקרא איתא שהיה בגרר כאשר אמר לו ה' שכון בארץ וגרר לאו היינו באר שבע דהא גורש מגרר ויחן בנחל גרר וזה המקום קרא באר שבע. וי"ל דנחל גרר נמי מגבול גרר ולכן יחשב גרר נמי מתחום באר שבע והטעם שנצטווה בבאר שבע משום ששם בנה אברהם מזבח וקרא בשם ה' והיה המקום הזה מוכן לשיגלה עליהם ה' לענותם. א"נ דבאר שבע היה על הגבול ולכן אין לו רשות לצאת משם בלי נטילת רשות:

Paragraph 6

<b>והרי כמה</b> חמרים כו'. פי' הדברים כמו שהוא למותר להזכיר יציאת החמרין והגמלין כן הוא למותר להזכיר יציאת יעקב מבאר שבע. ולא היה לו לומר רק וילך חרנה. ומשני דמשמיע לנו ביציאת יעקב כי עמו יצא גם הזיו וההדר והנה מה שכפל לאמר זיו והדר נראה כי זיו הוא על אור תורה וחכמה כי חכמת אדם תאיר פניו. וסדר הוא מה שמכבד את בני אדם ובני אדם מתכבדים בו כענין והדרת פני זקן. ובמדרש רות מוסיף עוד הוד ושבח. ונראה ההוד הוא הטלת מוראו על פניהם לשמוע לעצתו והנהגתו ע"ד ונתתה מהודך עליו למען ישמעון וגו' ושבח הוא שבח מעשיו הטובים שילמדו הכל ממנו:

Paragraph 7

<b>מבארה של שבועה.</b> אף דהיה מוכרח לצאת מפני עשו ובשביל מצות אביו ואמו. אמר הכתוב כי אגב זה ירוויח עוד כי נמלט מבארה של שבועה:
<b>ונמצאתי מאבד</b> אותה שבועה. פי' שמאבד הבכורה שקנה ע"י שבועה:
<b>מבארה של</b> ברכות. וקרי לברכות באר שבע מפני שהברכות מביאות שובע ושלוה:

Paragraph 8

<b>בן יומו.</b> משום דק"ל בקרא למה ויצא יעקב מבאר שבע וילך חרנה. משמע תיכף בצאתו מבאר שבע הלך חרנה ולא קאמר וילך עד חרן כמו ויבואו עד נחל אשכול. ומשני רבנן כי קפצה לו הדרך ותיכף באותו יום בא לחרן. ור"ב בשם ר"י אומר כי כן הוא לשון בני אדם אשר האיש המכין עצמו ללכת לקסרין ועושה צידה לדרכו אומרים כי הוא כבר הלך לקסרין כן אמר הכתוב וילך חרנה אף כי עדיין לא בא שמה:

Paragraph 9

<b>מפני מה מכנין</b> שמו של הקב"ה כו'. ומפרש ויפגע במקום כי התפלל אל הקב"ה הנקרא מקום:
<b>מן מה דכתיב</b> הנה מקום אתי. ולא קאמר הנה אני במקום נראה שהוא מקומו של עולם לפי שהמקום טפל לו ואין הוא נופל למקום וכדאיתא בשמ"ר פמ"ה:
<b>ואין עולמו</b> מעונו. פי' כי יש שחשבו אשר הקב"ה הוא רוח בגלגל והוא נסמך על הגשם ח"ו. לזה אומר כי זה שקר. אבל כל המציאות תלוי בו ואין לו קיום בזולתו. וז"ש הוי הקב"ה מעונו של עולמו אבל אין העולם מעונו שהוא ית' אינו נסמך על הגשם ואינו נח בו ועי' במורה ח"א פ"ע בשם טוב וכן תמצא שם הביאור במ"ש על הפסוק רוכב שמים ויתבארו לך הדברים האמורים פה הסוס טפילה לרוכב:
<b>בערבות צריך</b> אדם לאמר כו'. וע"י שצריך להודות בזה תקנו תפלת י"ח בעת זו:

Paragraph 10

<b>בקש לעבור</b> כו'. ולפ"ז מפרש ויפגע מלשון פגישה. ומדל"ק דבר אחר משמע דמפרש ויפגע לשתי הוראות בין לתפלה ובין לפגישה. ומוכיח זה כי אם היה לו רק הוראת תפלה היה לו לומר ויתפלל ואם להוראת פגישה לבד היה לו לומר ויפגש ומדכתיב ויפגע לכן דורש לשתי הוראות כ"כ הרא"ם. ומה שפי' לשון פגישה שנעשה העולם ככותל לפניו ולא ע"ד ופגע ביריחו ופגע בדבשת שהוא לשון חניה. מפני שלא הזכיר שם המקום. ולמ"ש שהעולם כלו נעשה ככותל ניחא דקאמר סתם מקום לכלול כל העולם:
<b>כי בא השמש.</b> פי' כיון דבעבור יעקב שקעה השמש שלא בעונתה מקרי כאלו הוא כיבה את השמש. וטעם הדברים. כי לפי שיעקב עדיין לא התנבא ולא יכלה הנבואה לחול עליו בראשונה ביום. ורק בתחלה תחול עליו הנבואה בלילה בחלום ואח"ז יוכל לנבא גם ביום. וכמו במשל לאוהבו של מלך שבא אצנו לפרקים. וכיון שהמלך עדיין לא רגיל לדבר עמו בפרהסיא אין כבודו של מלך לדבר עמו בגלוי. וכן הנבואה לא תבוא בהקיץ אלא למי שכבר הורגל בהכנתה. והא דלא הפיל ה' עליו תרדמה ביום ולדבר עמו בחלום י"ל לפי שאין דרך תלמידי חכמים לישן ביום אלא שתין נשמי כדאיתא בפ"ק דברכות. לכן לא עשה ה' כן. ולדעת האומר שלא היה חלום זה נבואה ממש אלא מהחלומות הצודקים ולכן היה בספק ואמר אם יהיה אלהים עמדי וגו' וכן כתיב ויחלום ולא אמר הכתוב ויבא אליו ה' בחלום הלילה. י"ל שז"ש לדבר עמו בצנעא שהכוונה שיהיה הדבור באופן נעלם שלא תהיה נבואה ברורה ולכן לא נעשה שנוי ביעקב עצמו כי אז היה מכיר ודאי בנבואה:
<b>אותן שתי שעות.</b> הנה מה שקצב המדרש שתי שעות. כי אם היה פחות משתי שעות אז גם יעקב לא חפץ לעבור את המקום ולא היה צריך הקב"ה להשקיע את החמה שלא בעונתה. וגם לא היה יותר מב' שעות כי בקרא שהביא ויזרח לו השמש כתיב לפ"ז שלחני כי עלה השחר ומעלות השחר עד הנץ החמה הוא לפי החשבון בפ' מי שהיה מהלך ה' מילין. ומהלך אדם בינוני ביום הוא י' פרסאות ולפ"ז הוא בערך שתי שעות פחות מעט לכן תפס שתי שעות אף כי הוא פחות מעט. ומה דלא מנה בתענית את יעקב בין אלה שנקדה להם חמה בעבורם יתורץ ע"פ התירוץ שתירצו שם התוס' מה שלא מנה לחזקיה ע"ש:
<b>את סימן לבניך</b> כו'. כלומר שיצטערו ביציאתם שהוא כעין שקיעת החמה וכמ"ש וקדר עליהם היום וזה הוא באה שמשה דכתיב התם. אמנם בבואם ששון ושמחה ישיגו ובאו ציון ברנה והוא כענין זריחת החמה שהוא כנוי אל השמחה והצלחות העולם:

Paragraph 11

<b>אם מתאחות</b> כו'. בפר"א איתא ונעשו כולן אבן אחת להודיענו שכולנו עתידין להיות גוי אחד בארץ ע"כ ומטעם זה לקח י"ב אבנים לראות אם מתאחות יחד. ולא לקח אבן אחת לראות אם תתחלקנה לי"ב אבנים אשר בזה היה הסימן יותר מבורר כי י"ב שבטים יקומו ממנו ויתכן שלהיותו הולך לקחת אשה לכן מסתבר לר"י שלקח י"ב אבנים לדעת אם יעלה בידו מזווג זה להעמיד י"ב שבטים. ולר"נ הטעם כיון שיוצא לחו"ל ולבית לבן הרשע חפץ לדעת אם ייחד הקב"ה שמו עליו. ולרבנן כיון שיצא לקחת בת רשע לאשה חפץ לדעת אם יצא ממנו פסולת כמו שיצא מאברהם בקחתו את הגר המצרית. ועשו מרבקה שהיתה בת רשע. והרי"ט הכהן ז"ל אמר שהכוונה שרצה יעקב לנסות אם יתקיימו הברכות השניות שנתנו לו לבדו מלבד הראשונות שנתנו גם לעשו. והנה השניות כוללות ג' דברים. הא' שיקים י"ב שבטים וז"ש והיית לקהל עמים והוא ע"ד שאמרו ז"ל על הכתוב גוי וקהל גוים יצאו ממך שרמז לו על מנשה ואפרים ועז"א ר"י שנטל י"ב אבנים לנסות אם יהיה לקהל עמים ויצאו ממנו י"ב שבטים. והב' שהקב"ה ייחד שמו עליו וכמ"ש שם ויתן לך את ברכת אברהם ועז"א ר"נ ג' אבנים נטל וכו'. והג' שלא יהיה פסולת בבניו וז"ש שם לך ולזרעך אתן וע"ז אמרו רבנן מיעוט אבנים שנים וכו':
<b>ונתן תחת ראשו.</b> צ"ל סביב ראשו כי בזה היה נשמר מן החיות. אבל תחת ראשו לא היו שומרין אותו וכן נראה הגי' ברש"י בחומש. ולא חשש פן תקרבנה החיות לשאר גופו כי אז ירגיש בהן ויקום כנגדן. אבל אם תבאנה לראשו יוכלו להזיקו בטרם יקום כנגדן:
<b>כאן שכב</b> כו'. כי וישכב במקום ההוא מיעוטא הוא מדלא כתיב וישכב שם ולכן דריש שבא למעט בבית עבר ששם לא שכב רק שינת עראי כדי שלא יתבטל מלמודו ור"נ דריש שבא למעט בבית לבן כדכתיב ותדד שנתי מעיני:

Paragraph 12

<b>דברי חלומות</b> לא מעלין ולא מורידין. אין הפירוש כי כל החלומות שוא ידברו והבל המה. כי מצינו בתורה וגם בדברי רז"ל שיש חלומות צודקים. ונתאמתו הדברים ע"י רבים וגדולים חקרי לב. אבל פי' הדברים כי דברי חלומות לפי מה שהם נראה בחלום לא מעלין ולא מורידין. כי יש חלום רע המורה על דבר טוב והולך אחר הפתרון וכמו שמצינו בפ' הרואה ומובא דברי ר"א בכאן ללמד לנו כי מה שחלם יעקב והנה סולם וגו' איננו כפי פשט הדברים אבל הפתרון הוא ענין אחר והוא האמת וכמו שמפרש:
<b>זה הכבש.</b> שעלו בו למזבח וכוונת המראה זו לבשרו שיזכו בניו לקרב אל ה' ולעבדו בקרבנות:
<b>אלו כהנים</b> גדולים. שנקראו מלאכים כדכתיב גבי כה"ג כי מלאך ה' צבאות הוא וי"א דגדולים ט"ס:
<b>זה סיני.</b> ע' בזה בעקרים שער כ"ה. ובעל עולת שבת כתב שהכוונה בזה סולם זה סיני שהתורה סולם לעלות בו אל השלימות:
<b>רבנן פתרין ליה</b> בסיני ויחלום והנה סולם זה סיני. חושבניה דדין כחושבניה דדין. מוצב ארצה ויתיצבו בתחתית ההר וראשו מגיע השמימה וההר בוער באש עד לב השמים והנה מלאכי אלהים אלו משה ואהרן. עולים ומשה עלה אל האלהים ויורדים זה משה וירד משה ולמדנו לנביאים שנקראו מלאכיה דכתיב ויאמר חגי מלאך ה' במלאכות ה' לעם. והנה ה' נצב עליו וירד ה' אל הר סיני אל ראש ההר כצ"ל:
<b>שהמלאך הוא</b> שלישי של עולם. ע' בזה במורה בח"ב פרק י' ובמפרשיו:
<b>מעלים ומורידים בו.</b> פי' שלמדו עליו זכות וחובה והמלמדים זכות נקראים עולים כדלקמן. וע' רש"י דמפרש וסונטים בו מקטרגים. ואולי היה קטרוגם במה שיצא לחו"ל ומבטל כבוד אב ואם והם לא ידעו כי בפקודתם הוא הולך ומביא ע"ז את הכתוב ישראל אשר בך אתפאר ולכן קנאו בו המלאכים:
<b>עולים ואח"כ</b> יורדים. שנתקרבו ושוב שולחו ללוות ליעקב. ואע"ג דאין מלאך אחד עושה שתי שליחות זה הוא רק במקום אחד אבל בב' מקומות עביד וכמ"ש בשם הרא"ם בפ' וירא:

Paragraph 13

<b>פתר קרייה בגלות.</b> כי כל מה שאירע לאבות סימן לבנים לכן מבקש למצוא רמזים במקרים אשר קרה ליעקב ונקרו כעין זה גם לבניו שיצאו בצער ובחרון אף ולבסוף יצאו בשלום מהגלות כדמפרש ואזיל בהנה ה' נצב עליו ודריש מבאר שבע מא"י שהוא שובע העולם:
<b>ויפגע במקום</b> עד אפס מקום. נראה דמפרש עד אפס מקום כמו באיכה רבתי הוי מגיעי בית בבית הגעתם חורבן ראשון לחורבן שני כו' עד אפס מקום וכו' מי גרם למקום שיחרב על שלא הניחו מקום שלא עבדו בו עבודת כוכבים. ויהיה פי' ויפגע שעשו פגיעה והשחתה במקום בהקב"ה:
<b>מעלים בו</b> ומורידים בו. מעלים בו קאי על הקב"ה כי על ידי חמו"ע היו משבחים את ה' כדאיתא התם בכתוב:
<b>זה חלומו</b> של נבוכדנאצר. והראה הקב"ה ד' מלכיות וביטולם ליעקב כמו שהראה לנ"נ:

Paragraph 14

<b>ששולטנותם גומרת</b> בהם. ששולטנות ד' המלכיות נעשית ע"י השרים:
<b>שכל אחד</b> ירוד מחבירו אע"ג דבבל אינו ירוד קאמר יורדים משום רובא:
<b>כתיב וביומיהון</b> די מלכיא וגו'. ופי' והנה ה' נצב עליו אצלו כי סמוך לד' מלכיות שהורה עליהם הצלם יקום אלה שמיא מלכות המיוחד לו:

Chapter 69



Paragraph 1

<b>רבי יוסי בר זמרא</b> פתח כו'. נראה דס"ל כמ"ד בסמוך סי' ג' והנה ה' נצב עליו על יעקב. ולפי שלזה יקשה מה טעם התיצבות עליו וכדבעי התם מי מתקיים עליו. להכי מייתי האי קרא דדריש דרמ"ח אברים צמאים לה' וע"כ מבקש מה' שיראהו עוזו וכבודו. והיינו שתתיחד השכינה עליו. כי בזה ירוה צמאון רמ"ח האברים המבקשים פניו. וע"ז הדרך יתפרש והנה ה' נצב עליו כי לתאות יעקב לה' הראה לו פמליא של מעלה וכבודו שוכן עליו וגם ר"ח בר חנינא בא לתקן זה ותשובתו שזה כביכול לתועלת השכינה כי כמו שהחכם משתבח בחבירו כך השכינה משתבחת בהתיחדה על השלמים כי הם המרכבה אשר לו. ועל ידם ינהיג העולם ויעשה נפלאות בעולם. גם ר' אבהו בא לתקן זה ותשובתו שהכי ביאורו שהוא מושגח מה' בעצמו ולא ע"י שרי מעלה ולזה כשראה מלאכי אלהים עולים ויורדים בו נגלה עליו ה' ונסתלקו המלאכים. וי"ל עוד דפליגי בזה דלריב"ז מה שראה את ה' נצב עליו רוצה לומר שהשיג מציאותו ית' ע"י הכרת השתלשלות העולמות ומניעי העולם. כי הכל יכלה אל מציאת מניע הראשון בהשגת החכמים. וע"ז הביא לראות עוזך וכבודך שהכבוד הנראה הוא ע"י ראיית פמליא שלו. ולר' חמא מה שראה ה' הוא השראת השכינה עליו. וז"ש שנתיחדה השכינה עליו. ולר' אבהו היינו שנגלה עליו ה' ממש כמו שנראה לנביאים במראה הנבואה וה' הוא המדבר אליהם:

Paragraph 2

<b>כך אין תלמיד</b> חכם מתחדד [משתבח] כו'. ודורש את הכתוב ברזל זה הוא כנוי על ת"ח וכמו שדרשו בתענית ארץ אשר אבניה ברזל אל תקרי אבניה אלא בוניה וכמו שישתבחו אם שני ת"ח יתאחדו יחד. וזה ברזל בברזל יחד כן איש זה יעקב יחד פני רעהו משתבח אם יתאחד עם השכינה והשכינה עמו. וזה ע"ד כשישראל עושים רצונו של מקום מוסיפים כח בגבורה של מעלה:

Paragraph 3

<b>והיו זבובים</b> שוכנים עליו כו'. מה שמדמה המלאכים לזבובים משום דאמרינן בפ' שלפני זה עולים ויורדים שהיו מקטריגים עליו ומבקשים להזיקו ולכן נדמו לזבובים המצערים את התינוק וכיון שהמינקא באה להניקו המה פורחים ממנו. כן כאשר ראו המקטריגים שה' נצב עליו להשפיעו מטובו ולשמרו. סרו המקטריגים ולא פתחו פיהם עוד. כי מי זה אשר ימלא לבו לקטרג בראותו כי ה' יאהבהו ויסוכך עליו:
<b>הרשעים מתקיימין</b> על אלהיהם כו'. פי' הם צריכים לעמוד ולשמור את אליליהם אבל הצדיקים אלהיהם מתקיים עליהם לשמרם. ולפ"ז פירושו והנה ה' נצב עליו לשמרו ולהשגיח עליו:

Paragraph 4

<b>וכנגד כן קבעו</b> חכמים י"ח ברכות. הר"ר אבודרהם בסוף שער ב' כתב שלפי שתפלות למדו אותן מן האבות שאברהם תיקן תפלת שחרית כי' לכ"א שנתקנו י"ח ברכות כנגד י"ח פעמים שנזכרו. וי"ל עוד שלפי שמתחילין הברכות אלהי אברהם אלהי יצחק ואלהי יעקב וגם ג' ברכות הראשונות הן כנגד ג' אבות. לכן אמר כי גם מספר הי"ח הוא כנגדן. א"נ כדי שתעמוד זכותם לקבל התפלה. אך צ"ע מה צריך לתת טעם אל מנין הברכות. כי המנין בכל מקום נמשך אל הנושאים ובוודאי שמפני שראו צורך ברכות אלו תקנום ואין טעם שכדי לכוין החשבון לי"ח פחתו או הוסיפו על הצריך [ואולי מפני שיכלו לכלול ברכות שונות בתוך ברכה אחת וכמו שמצינו בירושלמי שכללו ברכת ולירושלים עירך וכו' עם את צמח דוד בברכה אחת וכן יכלו לכלול ברכת גואל ישראל עם מקבץ נדחי עמו ישראל. ובפרט כי הביננו כולל כל הברכות באחת ולמה לנו להזכיר ברכות שאינן צריכות. אם לא משום טעם לזה]:
<b>ובלבד שיהא נקבר</b> עליה. פי' של ובלבד הוא כמו ולא עוד. וכן מצינו להוראה זו במדרש אסתר על פסוק שמונים ומאת יום ובלבד בקדרות מפוחמות. וטעם המאמר כי מלבד אשר הבטיחו ה' כי זרעו יירשו את הארץ ולא עוד אלא שהבטיח ליעקב ג"כ שיקבר בארץ שם ולכן א"ל הארץ אשר אתה שוכב:

Paragraph 5

<b>את הוא תרעיא</b> דימה. פי' פורץ הים כי בזכות יעקב יעברו הגאולים שם כדאיתא בשמ"ר פכ"א. ואע"ג דימה דכתיב בקרא הוא על צד מערב ולא על הים נאמר וכמ"ש וקדמה צפונה ונגבה מ"מ הוי ליה לאקדומי בקרא קדמה לפני ימה כי המזרח הוא מוקדם ונקרא קדם או כמ"ש באברהם צפונה ונגבה וקדמה וימה לכן דריש ימה גם ים ממש. והא דמצינו במשה ימה וצפונה וגו' כתיב ימה מקודם כי לפי ראייתו אותה מהמדבר הוא באמת צד המערב בראשונה:
<b>בא ישעיה ופי'.</b> אע"ג דישעיה קדים ליחזקאל. אבל זה הוא מדרך שיקדים למלא מה שיחסיר השני באחרונה. ולכן קדם ואמר כי ימין ושמאל תפרוצי:

Paragraph 6

<b>ועל הפרנסה</b> לא השיבו. הטעם שלא השיבו על הפרנסה עי' בתנחומא (והובא בפי' מהרז"ו) ובעל מגלה עמוקות כתב שאין מדרך השלמים לבקש צרכי הגופות אלא הנפשיים ולכן לא השיבו ה' כי שאלתו היתה שלא כהוגן ור"א סובר כי גם צרכי הגוף הם הכרחיים לקיום הגוף ולהשגות השלימות ולכן השיבו ה' ומביא את הכתוב ולא ראיתי צדיק נעזב שצדיק אוכל לשובע נפשו שלא יהיה נעזב כח הגוף. ולפ"ז י"ל גם לר"א שלכן לא השיב עליה בהדיא ושבקה לבסוף. דמ"מ איננה שאלה הגונה כאחרות:

Paragraph 7

<b>השכינה שרויה</b> במקום הזה כו'. כי עיני ה' צופות בכל מקום ומלא כל הארץ כבודו. ומה בא יעקב לחדש בידיעתו אכן יש ה' במקום הזה. וגם במ"ש ואנכי לא ידעתי איך לא ידע יעקב מזה. לכן תיקן המדרש בלשונו כי אמר יש ה' על השראת השכינה ופה ימצא ישות ה' והשגחתו יותר מבשאר מקומות וזה לא היה יודע:
<b>הסולם הזה</b> עומד בבאר שבע כו'. ע' בזה ברש"י וברמב"ן על התורה:
<b>אין ביהמ"ק</b> של מעלה גבוה כו'. אין פירוש כי ביהמ"ק של מעלה רחוק מביהמ"ק של מטה י"ח מיל כי זה לא כן הוא. הלא מהלך השמים מן הארץ הוא ת"ק שנה. אבל פירושו כי ביהמ"ק של מטה גבוה ל' אמה וביהמ"ק של מעלה גבוה ל' אמה וי"ח מיל. ודריש וזה שער השמים כי שער המקדש העומד בשמים גבוה יותר מביהמ"ק של מטה במנין וזה אשר הוא למותר אם לא לרמז על המנין. והד"א מפרש כי בא לרמז שהראה הקב"ה ליעקב ביהמ"ק בנוי וחרב ובנוי:

Paragraph 8

<b>שלא שלט בה</b> מלאך המות מעולם. זה א"א לקחת הדברים ע"פ פשוטם ולכן ראוי לפרש זה ע"ד דרש. והכוונה בו לספר בשבח א"י ובפרט במקום הזה ועל היותו מסוגל להיות הגרים בו טובי המדות אמר שצובעים בו תכלת. כי זה המראה רומז על מיצוע המדות כמ"ש בעל העקידה בפ' ציצית. ועל טוב העיון והדעת אמר בא סנחריב ולא בלבלה כו'. פי' שעם היות הגלות היא סבת אבוד החכמה בישראל. הנה לא הספיק בלבול סנחריב ונ"נ לאבד חכמת יושבי הארץ ההיא דאוירא דא"י מחכים. ועל היותם נקיים מכל עון אמר שלא שלט בה מה"מ. כי המה"מ הוא הוא יצר הרע. וע"ד הפלגה אומר הזקנים שבה מה עושין כו'. פי' מי שגדל וחי ימים רבים בצדקתו ובפרישותו. ואם רצה להשתמש בכחותיו אל דבר חמרי. אשר זה נקרא מיתה להם. כבד היה לו להנזק במקום הזה מהרגלו והיה מוכרח לצאת חוץ מחומה:
<b>שלא תלך</b> לא בידו. צ"ל שלא יגע לא בידיו:

Chapter 70



Paragraph 1

<b>כתיב אשר פצו</b> שפתי וגו'. משום דק"ל למה כתיב וידר יעקב נדר לאמר אם יהיה אלהים עמדי וגו' ולא כתיב ויאמר אם יהיה אלהים עמדי דומיא דוידר ישראל נדר לה' ויאמר אם נתן תתן וגו' לכן מפרש לאמור לאחרים שיהיו נודרין בעת צרתן. אבל שלא בעת צרה טוב אשר לא תדור כדאיתא בריש חולין ובפ"ג דנדרים כי כל הנודר נקרא חוטא אע"פ שמקיימו:
<b>שנדר מצוה</b> בעת צרתו. ביאור הדברים שהנדר בעת צרה הוא מצוה. כי שלא בעת צרה אם יאבה לקיים מצוה כגון לתת צדקה וכדומה הלא יוכל לקיים בעת שהיא בידו. ולמה ידור לבוא לידי תקלה. אבל בעת צרה וחפץ שהמצוה תגן עליו ולא יוכל עתה לקיים המצוה טוב לאסור נפשו בנדר למצוה זו:
<b>תולה את הנדר</b> אלא בו. וזה שבח הוא לו כי נקראת המצוה על שמו שהוא היה הראשון ולא על דוד וכמ"ש בפ' הממונה על מונבז המלך וזולתו רבים שמזכירם אותם לשבח על מע"ט שחדשו משום זכר צדיק לברכה:
<b>נדר לאביר יעקב.</b> וזה היה ע"כ בעת צרה וכדכתיב לפני זה את כל ענותו. וקרוב לומר כי היה מצטער מאד למצוא מקום לבנין ביהמ"ק וכן מה שמביא אח"ז את הכתוב וישמחו העם על התנדבם ג"כ נדרו בעת צנה שהיו מצטערים על בנין ביהמ"ק והתנדבו לה' אם יזכו לראות את בנינו:

Paragraph 2



Paragraph 3

<b>שנים שנדרו</b> והפסידו. נראה שזה נאמר לתוכחת מוסר לבני אדם שיזהרו מלידור. שהרי בעת צרה הוא מצוה לנדור כדלעיל. ובכ"ז נראה כי מן הד' שנדרו בעת צרה שנים מהם הפסידו. ומכ"ש שראוי להזהר מנדר שלא בעת צרה:

Paragraph 4

<b>מסורסת היא</b> הפרשה. כלומר מתחלה נדר יעקב נדר אם יהיה אלהים עמדי ושמרני וגו' ואח"כ חלם ונענה בחלומו והנה אנכי עמך ושמרתיך וגו'. אך אין מוקדם ומאוחר בתורה והנדר כתיב שלא במקומו. אמנם לא נוכל לפרש כי הנדר היה והאבן הזאת אשר שמתי מצבה יהיה בית אלהים דהא כתיב כאשר קם בבוקר אחרי החלום ויקח את האבן אשר שם מראשותיו וישם אותה מצבה. וע"כ צריכין אנחנו לפרש כי לפני החלום נדר והיה ה' לי לאלהים. כלומר שיעבוד את ה' בבית אביו ולא יצא עוד לחו"ל. ואחר החלום הוסיף עוד לנדור והאבן הזאת אשר שמתי מצבה וגו'. והכתוב חבר את שני הנדרים יחד אף כי אחד היה לפני החלום והשני אחר החלום:
<b>מלשון הרע</b> היך מה דאת אמר וכו'. משום דק"ל בקרא אחר דאמר אם יהיה אלהים עמדי מה הוסיף עוד לאמור ושמרני הלא כל מו שאלהים עמו שמור הוא מכל רע. וגם למה אמר ושמרני בדרך הזה ולא אמר ושמרני בכל אשר אני הולך לכן דרשו ושמרני מעון ע"ד רגלי חסידיו ישמור והדרך דרש מלשון הרע. ואיידי דדריש בדרך הזה אשר אני הולך על לה"ר דריש ג"כ ונתן לי לחם וגו' על ג"ע וש"ד ועבודת כוכבים. וע"כ לא יתפרש כי יעקב פחד לנפשו פן ילכד בתועבות הגדולות האלה אשר גם הקל שבקלים נזהר מהם. אבל דאג לנפשו פן בהתחבר לרשעים ילכד בסעיפים המסתעפים מהתועבות האלה. וכמו אבק לה"ר. וג"ע הוא להסתכל בערוה או לשמוע קול אשה וכדומה. וכן ש"ד הוא הלבנת פנים או כמו מעכב הצדקה ביום התענית דנחשב כש"ד. וכן עבודת כוכבים הוא המעלים עין מה הצדקה דנקרא בליעל או שאר חטאים אשר רז"ל השוו אותם לחטא זה. והנכון שמפני שמשהה נדרו סוף בא לידי עבודת כוכבים ג"ע ש"ד ולה"ר וכמעט יעקב נכשל בהם כדלקמן ויק"ר פל"ז לכן משמע להו שהשמירה היא מהחטאים המתרגשים לבוא לרגל איחור הנדר וע"ז בקש בעת נדרו וע"ש בדברינו:
<b>ונתן לי לחם</b> לאכול. פי' אשה בהיתר:

Paragraph 5

<b>הרי כל שבחו</b> של גר כו'. לפי הפשט נראה כי רעה היה בעיני הגר במה שישתבח הקב"ה באהבתו שנותן לו מזונות מצומצמים לחם ושמלה ולא יתנהו הון ועושר ואמר לו ר"א כי גם זה דבר גדול הוא אחרי שאבינו יעקב נתחבט עליו גם ע"ז פי' שהצטער בתפלתו ולא השיבו ה' ע"ז או השיבו רק ברמז כדלעיל בפ' הקודמת. והגר בקל ישיגם. אבל י"ל ג"כ שרעה היה בעיני הגר למה ישתבח הקב"ה במתן לחם ושמלה שהוא הצלחת גופני ולא יבטיחהו בהצלחת רוחני אשר כל ישראל בטוחים בזה. והשיב לו ר"א אחרי כי הזקן נתחבט ע"ז הלא נחזה כי לחם ושמלה הוא דרך סלולה להשיג הצלחת רוחני. אם אין לו העמל והיגיעה על צרכי הגופני. ודי לגר המשיג זאת בקל ויוכל לדאוג בלי מפריע על הצלחת רוחני. ור"י ביאר לו כי הבטחת לחם ושמלה איננה על צרכי הגוף אבל המה נאמרו על צרכי הרוח כי לחם זה תורה וכו':
<b>כמה טיוסין</b> אית לי כו'. דעקילס עשיר היה כדאיתא בויק"ר פ"ל שהיה בן אחיו של אדריאנוס:
<b>נזף בו.</b> שהבטחת המזונות דבר גדול הוא ועוד שנראה כי הוא מבקש להתגייר ע"מ לקבל פרס בעוה"ז ואסור לנו לקבל גר כזה:

Paragraph 6

<b>טובות וברכות</b> ונחמות. טובות היינו כלל כל הצלחות ואפילו בריאות ושלום. וברכות הוא העושר ושפע המזונות ונחמות כמשמעו. ולענין בריאות מביא את הכתוב והיה ביום ההוא יצאו מים חיים מירושלים שנאמר שם לרפואה ולתרופה וכמו שמפורש ביחזקאל בענין המים שיוצאים מביהמ"ק. ולענין שלום ושלוה מביא את הכתוב והיה ביום ההוא יוסיף ה' שנית ידו וגו' דכתיב שם וסרה קנאת אפרים וגו' מדבר משלום ושלוה. ולענין הברכה מביא את הכתוב יטפו ההרים עסיס. ולענין הנחמה מביא את הכתוב יתקע בשופר גדול. וע' לעיל בפמ"ב:

Paragraph 7

<b>צא מהן ד'</b> בכורות כו'. ואע"ג דיעקב נטל הבכורה מראובן כדכתיב ובחללו יצועי אביו נתנה בכורתו ליוסף וא"כ ליכא ד' בכורות מד' אמהות. כי לא נטלה הבכורה אלא לענין פי שנים אבל לעולם ראובן בכור ליוחסין כדאית' בירושלמי ולקמן פפ"ב ומכ"ש קדושת בכורה דמשום פטר רחם דלא פקע מיניה. ואע"ג דגם מנשה היה בכור ולא פשו להו אלא ט'. י"ל דאה"נ ורבותא עבד יעקב שהפריש כאלו היו לו י' ולא דמי למרבה במעשרות דמעשרותיו מקולקלים משום דמאכיל טבל לכהן. אבל להרבות מבניו יותר מהראוי לעבוד את ה' עדיף טפי:

Paragraph 8

<b>פתר ביה שית</b> שיטין. כי כל ספורי התורה אינם ספורים בטלים אשר אינם נוגעים אל חיי העם ואל חיי הדורות אשר יקומו. אבל הם מלאים למודים יקרים ורעיונות גבוהים ונשגבים לתת דעת ותבונה לכל ההוגים בה. ולמען לא יהיה הספור משלשה עדרי צאן ומן הבאר ומן הרועים כספור בעלמא לכן בקש ומצא ששה אופנים המורים על חיי העם הזה ועל קורותיהם אשר יקרו להם. ובחר בששה אלה מפני שיעקב פחד מששה דברים הנכללים בכלל שאלתו אם יהיה אלהים עמדי. הא' שיהיה נשמר מאויביו בהליכה וחזרה וכמ"ש ושמרני וגו' ושבתי בשלום וגו'. והב' שיהיה נקי מן החטא ולא ילמוד ממעשי לבן וזה נכלל במה שאמר ושבתי בשלום וכמ"ש רש"י ז"ל שלם מן החטא ע"ש. והג' שלא ישכח תלמודו וגם זה נכלל בכלל ושבתי בשלום שלם בתורתו. הד' שלא יקפח לבן את שכרו ויבוא עליו בעקיפין כמו שרצה לעשות אלא ה' ישפוט ביניהם וזה נכלל במה שאמר והיה ה' לי לאלהים ר"ל לדיין. והה' שיזמן לו ה' פרנסתו כמ"ש ונתן לי לחם לאכול. והו' שיחול שמו ית' עליו ולא ימצא פסול בזרעו והיינו והיה ה' לי לאלהים וכמ"ש רש"י בחומש. וכנגד הפרנסה הראהו ה' הבאר העתיד שממלוא פי כברה היה כל אחד משקה שבטו. וזה רמז כי עם היותו עני ורש ה' יברכהו וימציא לו ספוקו בהשגחה. וכנגד השמירה מהאויבים הראהו אלה אשר העשירו מביהמ"ק ועכ"ז זכות אבות עומדת באחרונה. וכן הוא עם היותו נרדף מאויביו בסופו יעמוד בשלום. וכנגד נקיות החטא הראהו ענין ביהכ"נ קריאת התורה יצה"ר נכנע וכן הוא ע"י תורתו יהיה נשמר מיצה"ר. וכנגד הלמוד הראהו למוד הסנהדרין ומה שמעמידים הלכה על בוריה לומר לו שגם הוא תהיה תורתו ברורה ולא תשכח. וכנגד הדין הראהו ג' בתי דינין. ומה שמעמידין הדין על בוריו. לומר שגם הוא יתברר דינו וזכותו כי עיניו ראה אלהים ויוכח. וכנגד הכשר זרעו הראהו שמחת בית השואבה שמשם שואבין רוה"ק לומר כי זרעו מיוחס אחריו שה' משרה שכינתו עליו דאם לא כן לא תשרה עליו שכינה דאין שכינה שורה אלא על המשפחות המיוחסות כדאי' ביבמות. ור"י דפתר ליה בסיני ירצה משום שעיקר דרכו אשר יעקב הלך היה להוליד בנים ולהקים י"ב שבטים כדלעיל פס"ח לכן הראה לו סיני וקיבוץ זרעו בס' רבוא שם לבשרו על רבוי זרעו:
<b>שלש מלכויות.</b> כשדים ומדי ויון ונקראו עדרי צאן על שהיו תועים כצאן ופי' באר לדרשא זו בהמ"ק שהוא באר מים חיים. ופי' טירוניא עמ"ש לעיל פמ"ב.
<b>והנה באר</b> זה סיני שהוא מקור מי התורה ופי' בשדה הוא במדבר ואמר כהנים לוים וישראלים ואע"ג דבמתן תורה עדיין לא נבדלו כהנים לוים והא דכתיב הכהלים הנגשים אל ה' קאי על פרישות בכורות או פרישות נדב ואביהוא כדאית' בפ' פרת חטאת מ"מ על מה שהם עכשיו קרי ליה קרא ג' עדרי צאן:

Paragraph 9



Paragraph 10

<b>פתר קרא</b> בגלות. גם הוא בקש למצוא רוח חיים בספור הזה שלא יהיה כספור בטל וכמ"ש למעלה ונראה דריב"ח מפרש קראי דלעיל בשטה הד' דר' חמא דמיירי במלכיות ולא הוצרך להאריך:
<b>הידעתם את מי</b> שהוא עתיד כו'. כלומר האם אתם מצפים לישועה בטרדת צרתכם. ותשובתם כי לעולם לא אבדה תקותם. וז"ש ויאמר להם השלום לו התקוו לשלום שלו אחרי אשר אתם בורחים מחרונו ותשובתם שיש תקות שלום:

Paragraph 11

<b>השלום ביניכם</b> לבינו. כי לא נוכל לפרש השלום לו כפשוטו דא"כ היה לו לשאל גם על בני ביתו ולאמור השלום לו ולביתו. כי במה יוקיר שלום לבן משלום כל בני ביתו ולפי הדרש א"ש משום שלבן הוא רמאי ורשע. קרוב הדבר שיהא שנאוי מכולם:
<b>שהדבור מצוי</b> בנשים. והא דאמרינן לעיל פי"ח שלא נבראת מן הפה שלא תהא דברנית. י"ל שאלו נבראת מן הפה היה הדבור מצוי בהן עוד יותר:
<b>בוא וראה</b> כמה בין שכונות כו'. בא לתקן יתורא דקרא כיון דכתיב ורחל באה עם הצאן הלא ידעינן דרועה היא ולמה מסיים הכתוב כי רועה היא. אך להראות לנו כי רועה לבדה היא ואין איש עמה ובכל זאת לא הרע לה איש ולא הכלימה:

Paragraph 12

<b>בר מן תלת</b> נשיקה של גדולה כו'. משום שאהבה היא מקרבת דבר לדבר. ולכן נופל השורש ידע על אהבה וכמ"ש כי ידעתיו ות"א כי ידעתיני' ופירש"י ז"ל דהוא לשון חבה. כי הידיעה הוא ראשית ההתקרבות ברעיון וממנה תבוא האהבה אשר היא ג"כ ברעיון. ואח"ז תבוא הנשיקה וזה ההתקרבות גם בחושים ובגופים. ולכן תבוא הנשיקה לפרקים לאמר אף כי הזמן הפריד ביניהם מ"מ עוד לא נמחקה ידיעתו מרעיוניו. וקרובים הם באהבתם הראשונה. ומזה תבוא הנשיקה. וכן נשיקה של פרישות אף כי המקום יפריד ביניהם בכל זאת לא תמחה ידיעתו מזכרונו. ואהבתו תשמור ברעיוניו. ולכן יתקרבו עתה בחושים ובנשיקה. וכן נשיקה של גדולה אף כי האהבה הוא רק בשוים וכאן יגדל האחד מרעהו. בכל זאת לא יתרחקו זה מזה וקרובים יהיו ברעיוניהם ולכן תבוא הנשיקה. או הטעם מפני שהגדולה מביאה לו האהבה מכל רואיו ויוקירוהו. לכן נשק שמואל לשאול להראות בזה כי גדול ונאהב הוא:

Paragraph 13

<b>אם לרמאות</b> כו'. משום דרחל חפצה להרחיק את יעקב מבית אביה פן יחליף את משכורתו כאשר יעשה עם כל שכיניו. ולכן אמר לה אל תחת כי הוא לא ילכדני בערמתו וכן הוא בפ"ק דמגילה:

Paragraph 14



Paragraph 15

<b>זו העמידה</b> אלופים כו'. הנה ביהודה מצינו אלופים טובא באלפי יהודה כאלוף ביהודה ועוד. וברחל לא מצינו רק הנה אלפי הדל במנשה ומ"מ קאמר אלופים רבים מבניה. וע' לעיל פ"ס שאמר שעמדו אלופים מעשו וצ"ע למה לא אמר ג"כ מיעקב:
<b>ה"ג ללאה לילו</b> של פרעה. ולילו של סנחריב ולרחל לילו של גדעון ולילו של מרדכי. וה"פ דמשה שהיה מלאה הכה את פרעה בלילה כדכתיב ויהי בחצי הלילה וגו' וחזקיה שהיה מבניה הכה את סנחריב בלילה כדכתיב ויהי בלילה ההוא ויצא מלאך ה' ויך במחנה אשור וגדעון שהיה מרחל כתיב ביה ויבא גדעון ומאה איש אשר אתו וגו' ראש האשמורות התיכונה וכן מרדכי ומונה כאן עשרה דברים אשר המה נחוצים לקיום האומה. הא' כי כל אחד יכיר את מקומו כקטן כגדול וכמ"ש אלופינו מסובלים אין פרץ ואין יוצאת ודרשו רז"ל אם הקטנים סובלים את הגדולים אז אין פרץ וכנגד זה אמר כאן אלופים. הב' להעמיד מלך כי בלעדו איש את רעהו חיים בלעו וכנגד זה אמר כאן מלכים. הג' הגבורה ואומץ הלב לקום נגד האויבים וכנגד זה אמר הורגי אריות. הד' האמונה והחכמה וכנגד זה אמר כאן נביאים. הה' המשפט כי בלי משפט לא תקום ארץ וכנגד ז?ם אמר כאן שופטים. הו' להיות להם אחוזת נחלה ולשבת בטח בארצם. וכנגד זה אמר כאן מכבשי ארצות. הז' להיות משאם ומתנם באמונה והאחד לא יעשוק את רעהו וכנגד זה אמר מחלקי ארצות בצדק ובאמונה. הח' לירא את ה' ולשמור תורתו וכנגד זה אמר כאן קרבן בנה של זו דוחה שבת. הט' האהבה והאחוה ולא יהיו ביניהם פירוד הדעות וע"ז מביא המלחמה הדוחה את השבת כשישראל בעצה אחת אז יקומו נגד אויביהם. והי' השגחת ה' עליהם ולזה מביא הלילות כי לא ינום ולא יישן שומר ישראל:

Paragraph 16

<b>קשה היא התפלה</b> כו'. מ"ש בלשון קשה ולא אמר משובחת היא התפלה וכדומה. מפני שלפעמים מועילה גם במקום שחב לאחרים וקשה לדידהו. וכמו הכא שסר זכות עשו ממנה וקדמה לאחותה:
<b>שבטלה את הגזירה.</b> אע"ג שהתנאים היו רק מחמת שהבריות אמרו כן (וע' מהרז"ו וכ"כ היפ"ת) ומנ"ל דגזרת עילאה היתה דאמר דאיכא ביטול גזרה. ושמא י"ל דמכיון דרובא דעלמא אמרו כן נראה שגזרה כך היתה דקול המון כקול שדי:
<b>עיקר סימניה</b> כו'. פי' שהרוצה לרמוז אליה מתוך בנות לבן היה אומר בתו הנאה והיפה שיופיה היה בה לסימן מובהק ודייק מדכתיב יפת מראה אשר די היה לכתוב יפת תואר. ומפרש כי הראו ורמזו עליה במה שהיא יפה. ועי' לקמן פ' פ"ו גבי יוסף מ"ש שם זרוק חוטרא כו' ובדברינו אי"ה:

Paragraph 17

<b>בגין דאנא</b> ידע כו'. משום דהפריז על התנאים לפרש ברחל בתך הקטנה. וכדבסמוך ורחל ולא בלאה וכו' ואין זה מדרך ארץ שנראה שחושדו ברמאי לכ"א שתלה הרמאות באנשי מקומו שהם רמאים. ופן ישיאוהו עצה רעה לבוא עליו במרמה לכן מבאר הדבר היטב:

Paragraph 18

<b>אלא כך א"ל</b> אמר לי הקב"ה כו' פי' מה שאמר ואבוא אליה הוא למהר להקים הי"ב שבטים ולא לתאוות גופני:
<b>כבן שמונים</b> וד' שנים כו'. כי בן ס"ג שנים היה כשנתברך. וי"ד שנה ישב בבית עבר כדלעיל פס"ח ושבע שנים שעבד ברחל הרי פ"ד. ועי' רש"י בחומש:
<b>לפיכך הוצרך</b> הכתוב כו'. פי' לכן כתבה התורה דברי יעקב ללבן. ללמד לנו כי בדבר מצוה לא יבוש האדם ולא יפחד מפני המלעיגים על דבריו אחרי שכוונתו היא לשמים:

Paragraph 19

<b>אמר להן</b> מה כדין כו'. פי' כשראה שכבו את הנרות ונשארו האנשים ונשים בחושך היה הדבר לפלא בעיניו פן יבואו לידי זנות. אמרו לי' מה את סבור דאנן דבזויי כוותכון (כן גרס היפ"ת) כי אנחנו בזויים כמוכם וחשודים על העריות והלא אנו גדורין מן העריות כדלעיל. ולכן אין אנו חוששין לזנות ורק משום צניעות אנו עושין כן. שתהיה הכנסת כלה בצינעא:
<b>אמרה ליה</b> אית ספר כו'. כלומר כמו שאתה שקרת כדי לקיים מצות אמך כן אנכי שקרתי לקיים מצות אבי. וממך למדתי לעשות כן:
<b>מכאן שאין</b> מערבין שמחה בשמחה. ואע"ג דאין למדין דין מקודם מתן תורה. אבל המה סברי כי אם לא מצינו סתירה לזה בתורה ילפינן. וכ"נ לקמן בפ' ק' דילפינן אבילות ז' ימים מקודם מ"ת:

Paragraph 20

<b>אמר להם</b> דוגמא שלכם כו'. משום שהכתוב ויברח יעקב נאמר בעניני נבואה על הגאולה וכמ"ש לפני זה עוד אושיבך באהלים כימי מועד. ואח"ז כתיב ובנביא העלה ה' את ישראל ממצרים ובנביא נשמר ואיתא בפסיקתא רבתי כמו שהעלה הקב"ה את ישראל ממצרים ע"י משה כן יגאל מישמעאל ע"י אליהו. ולכן דריש כי מה שהזכיר הנביא פה המעשה ויעבוד ישראל באשה ובאשה שמר לרמז להם כמו ששעבד יעקב בטרם לקח לו אשה וגם אח"ז כשלקח לא נח מעבודתו כן במצרים כאשר נולד המושיע וזה משה עוד לא נגאלו וכבדה עליהם העבודה. כך בגאולה העתידה אף שכבר נולד הגואל ביום שנחרב ביהמ"ק וכדאיתא באיכה רבתי עדיין אנחנו היינו משועבדים. וגם כאשר יבוא עוד לא תחדל העבודה זמן מה וכדאיתא בחזית על פסוק דומה דודי לצבי מה צבי נראה וחוזר ונכסה נראה וחוזר ונכסה כך גואל הראשון כו' ע"ש:

Chapter 71



Paragraph 1

<b>וירא ה' כי שנואה לאה</b> וגו'. משום דק"ל איך יעקב בחיר שבאבות ישנא את אשתו. וגם ק"ל דכתיב ויפתח ה' את רחמה נראה דהיתה עקרה מקודם והיה לו להכתוב להזכיר זאת מקודם. לכן דרש כי שנואה לאה שהיא עלובה ואסורה בבית ומשום שדרך העקרות להיות שנואות ועלובות בבית לכן אמר כי שנואה לאה. וכן ללשון השני שהן נופלות בבתיהם נקראת ג"כ שנואה מטעם זה שהיא געולה ונתעבה מצד מה שהיא עקרה והיא נופלת בבית:
<b>כל מקום שנאמר</b> דל עני ואביון. בילקוט הגירסא דל דך מך עני ואביון. והכל אחד הוא. והטעם כי בני ישראל לבד המה מדוכאים בעניותם ודלותם. אבל שאר העמים גם ענייהם מתהנים מן העולם. וזה ע"ד דדרשינן באיכה על פסוק גלתה יהודה ע"ש:

Paragraph 2

<b>שעשתה כמעשה</b> השנואים. כי לא נוכל לפרש שהיתה שנואה ליעקב דזה א"א כמ"ש לפני זה. ובפ' יש נוחלין מקשי עוד אפשר בגנות בהמה טמאה לא דבר הכתוב בגנות הצדקת ידבר הכתוב. ולכן דרש כי שנואה שהיתה מרת נפש ושנאה את נפשה. וז"ש כמעשה השנואים ופיר' שבכתה ויללה על מר גורלה. ומ"ש עוד שהיתה אומרת או לנ"א אמודה הוא פי' אחר למה נקראת שנואה מפני שחשבה שתנשא לשונא לכן נקראת היא שנואה פי' אשת השונא. ומ"ש שכך היו התנאים כו' הוא פי' לשני הפירושים למה בכתה וכדמפרש שהיתה בוכה וכן למה אמרה שתנשא לשונא ששניהם אמת. ומ"ש אח"ז והיו הכל סונטין בה כו' הוא פירוש שלישי למה נקראת שנואה. ומה שלא אמר המדרש בכל אחד ד"א. כן הוא מדרך המדרש בכמה מקומות להשמיט את הלשון ד"א:
<b>לא היתה מרמה</b> באחותה. ובאמת לא היתה מרמה כי אחותה מסרה לה הסימנים. ומ"ש ר' חנין בשם ר"ש בר"י כיון שראה אבינו יעקב מעשים שרימה לאה באחותה כו' אין הכוונה על המרמה אשר היתה בלילה הא' דא"כ הגם נתן דעתו לגרשה מיד ואיך נתעברה משמעון. כי חלילה לאמר על אבינו יעקב שיזדקק לאשתו החושב לגרשה ויוליד בני שנואת הלב. אבל פי' כי ראה מעשים אחרים הנראים בעיניו כמרמה נגד אחותה. וכיון שנ?קדה הקב"ה הבין כי אין בה עון אחרי אשר הקב"ה יעשה עמה נסים:

Paragraph 3

<b>ארבע מדות</b> נאמרו בשמות כו'. המאמר הזה הובא פה לתרץ גם הכתובים. משום דקשה אם טעם השמות הנקוב בתורה אחד הוא ואין שני לו. אם כן יקשה למה נקרא ראובן ראו בל"ר ולא נקרא ראה בן. וכן שמעון משמע דהוא שומע ולטעם הכתוב בכתובים הי"ל להקרא שמע. לכן אמר כי יש ששמותם נאים ומעשיהם נאים ומזה נחזה כי נקרא בשם הנאה לפי מעשיו ולפ"ז א"ש מה שנקרא בשמות כאלה ובתמונות כאלה. כי אמותינו נביאות היו וידעו את מעשי בניהם ולכן כללו בשמותם גם את המעשים אשר יעשו וזה ראובן ראו בן בין הבנים. שמעון שומע בקול אביו שבשמים ולמען לא נאמר עוד כי השם הוא גוזר על המעשים. לכן אמר כי מצינו ג"כ אשר השמות נאים ומעשיהם כעורים וכן להיפך ומ"ש בגמ' שמא קא גרים זה רק על הרוב נאמר אבל אין לנו להוציא איש מחזקת כשרותו בשביל שמו המכוער:
<b>עשו שמו עושה</b> רצון עושיו כצ"ל ובישמעאל גרסינן שומע אל וע"ע במ"ר פט"ז. וכן גדי גידין ומרדין וזה ענין צער ויסורין קשים:
<b>אין שמותם</b> של שבטים עכור להם. פי' מבולבל וכמו ליעכר מוחך בפ' הגוזל עצים. והכוונה כי לא כאשר יראה לכאורה ששמות השבטים מבולבלים קצת מהוראת ענינם דכיון דראובן נקרא על כי ראה ה' בעניי היה לו להקרא ראה בן וכן שמעון אינו מתישב יפה על הוראת כי שמע ה' וכן דרך השמות להיות בהם קצת מהבלבול ואינם צודקים לגמרי על טעם השם כמו נח מן זה ינחמנו והי"ל להקרא מנחם וכן משה מן משיתיהו הי"ל להקרא משוי. ושמואל כי מה' שאלתיו והי"ל להקרא שאול וכאלה שמות רבים. אבל שמות השבטים צודקים לגמרי לפי ענינם דראובן ר"ל ראו בן בין הבנים ושמעון תאר לו ששומע בקול אביו ופי' חפות שלם ומוצדק בצמצום וחבירו באגדת שמואל וילבש שאול את דוד מדיו נמצאו חפותים לא משולשלין ולא מסולקין או מלשון אימרא של בגד כדפירש"י בר"פ מצות חליצה על הא דתנן אין התורם נכנס בפרגוד חפות שר"ל בבגד שיש לו אימרא. וחבירו ביומא שלא יוציא ידו מתחת חפת חלוקו וענינו שכמו שהאימרא מתיחסת יפה לבגד כך היו שמותיהם של שבטים מתיחסים וצודקים יפה לענינם ואין בהם בלבול הלשון כדפי':

Paragraph 4

<b>לוי זה עתיד</b> ללות את הבנים כו'. הנה בכתוב מפורש הטעם דנקרא לוי כי אמרה עתה הפעם ילוה אישי אלי. אבל ק"ל בקרא דכתיב על כן קרא שמו לוי למה לא כתיב ותקרא שמו לוי. ורז"ל דרשו על כן קרא קאי על הקב"ה וכמ"ש רש"י ז"ל וע"ז נתן ר' יודן טעם כי הקב"ה קרא אותו בשם לוי בשביל שילוה את הבנים לאביהם שבשמים. והיא קראה אותו בשם זה בשביל הפעם ילוה אישי וגו' וכמפורש בכתוב. ואולי גם היא כיוונה לזה באמרה הפעם ילוה אישי דזה קאי על הקב"ה ע"ד הכתוב בהושע תקראי אישי. ושבט לוי שמרו תמיד את משמרת ה' כמו בעגל ובעבודת המקדש:
<b>בכל מקום</b> שנאמר על כן כו'. כי שום שבט לא עלה סכומו אלא חמשים אלף וביהודה דכתיב על כן היה ששים אלף ובדן כתיב ג"כ על כן והיו שבעים אלף. ואף שגם שבט שמעון היה קרוב לס' אלף אך המה נתמע?עו במעשה זמרי. ואולי דריש על כן מלשון עלוי וחשיבות. ולכן כתיב על כן באלה אשר לא כתוב כן בשאר השבטים. וע' ברש"י מ"ש על שבט לוי דכתיב על כן והיה מעט באוכלסים:

Paragraph 5

<b>הה"ד וקח מאתם.</b> מילתא באפי נפשה היא לתרץ למה הודית ברביעי משום שזכתה עתה לכהונה ולמלכות. וכן גירסת הילקוט ד"א על שהיו לה שבט כהונה ושבט מלכות ומביא הדרש של ר"י מטו מטו משום דבחטא ישראל בעגל ובמרגלים לוקחה הבכורה מישראל ונבחר שבט לוי תחתם. ואע"ג דבחטא העגל לבד לוקחה הבכורה רבותא קאמר שמשתי הסבות האלה ראויים היו ישראל לדחות. ור"ל סובר דבא לאקושי שבט כהונה לשבט מלכות כי שניהם שוים וכמו שמפרש שכל מה שכתוב בזה כתוב בזה:
<b>לאה תפסה</b> פלך כו'. משום דק"ל למה כתיב הפעם אודה בעתיד ולא כתיב אנכי מודה בבינוני. לכן דריש כי אמרה אשר לעולם תהיה נוהגת בהודאה משום שלא יגרע מצדיק עינו ומה שמביא את הכתוב ואת מלכים לכסא לאה תפסה כו' אינו ענין פה ונעתק בשגגה מן במ"ר פ"ו דמייתי ליה לענין שנטלה הבכורה ונתנה להם מלכות ע"ש:
<b>מי מעמיד רגלה</b> של אשה בתוך ביתה בניה. פי' כי על ידי בניה לא תלך עוד הנה והנה ותשמור את הבית לשמור את בניה. ודריש דרך אסמכתא ותעמוד בביתה מסבת לידתה:

Paragraph 6

<b>כתיב אל יקנא</b> לבך בחטאים וגו'. הנה מהמקרא הזה אין קושיא על רחל כי בקרא כתיב בחטאים ולאה לא היתה חוטאת וגם להקשות על רחל למה תקנא לא היה צריך להקדים המקרא הזה ומי לא ידע כי הקנאה היא מדה רעה והיא מוציאה את האדם מן העולם ונראה דה"ג כתיב אל יקנא וגו' כי אם ביראת ה' וגו' וכן אמר ותקנא רחל באחותה וכי רחל קנתנ?ת היתה אלא מלמד שקנאתה במעשיה הטובים. ומייתי הקרא הזה לראיה כי ביראת ה' מצוה לקנא. וע' לעיל פי"ו ומ"ש בקרא הבה לי בנים ולפי המדרש קנאתה היתה במעשיה הטובים פי' כי היא רצתה בבנים מצד עצמם שהם טובים. ולכן קנאה במעשי אחותה למה אין לה זכות להוליד בנים כמו שיש לאחותה.

Paragraph 7

<b>החכם יענה דעת</b> רוח זה אברהם. כי בלדד אמר לאיוב אם אתה תשחר אל אל וגו' ואיוב לא שת לבו ע"ז והשיב דברים אחרים כאלו לא שמע דבריו הוכיחו אליפז ואמר החכם יענה דעת רוח וימלא קדים בטנו. וזה שמוסיף על דבריו ואמר אף אתה תפר יראה וגו' כי לא תתפלל לה' ותגרע שיחה לפני אל ודרך המדרש הוא להשוות את הכתובים עם מעשי הראשונים אף כי לא עליהם יכוונו. ולכן אמר החכם יענה דעת רוח יצדק על אברהם כי תחת אשר היה לו להתפלל על שרה שתתעבר לא התבונן על צערה ושמע לקולה לקחת את הגר. ורעה עוד מזה עשה יעקב כי מלא קדים בטנו וחרה אפה על העלובה ולא התפלל עליה. והמפרשים האומרים כי דעת רוח הוא רוה"ק ונסמכים על המדרש לעיל פמ"ה וישמע אברהם לקול שרי לקול רוה"ק אשר בה שוגים הם כי לא נוכל לכוון את הכתוב החכם יענה דעת רוח על רוה"ק כי זה לא תמיהא היא כמו וימלא קדים בטנו. אבל טוב וישר הוא לענות דעת אשר ברוה"ק יסודתה. וע' ברמב"ן על התורה למה באמת חרה אף יעקב עליה:
<b>וחגר מתניו</b> כנגד שרה. הנה לא מצינו שהתפלל אברהם על שרה שתוליד אחרי אשר נולד לו בן. ואדרבה צחק כשנתבשר על לידת יצחק ואמר לו ישמעאל יחיה לפניך. ושמא י"ל אחר שקבלה שרה על הגר ונתנה ברשותה אע"פ שסכנה שתברח ותפיל ואז מסתמא חגר נפשו להתפלל שיפקד משרה ולכן לא חש לזרע הגר:
<b>דנני וחייבני</b> וכו'. מדכתיב בקרא וגם שמע בקולי משמע כי שני דינים היו לה האחד לחובה וזה דנני אלהים וחייבני והשני לזכות וזה וגם שמע בקולי:

Paragraph 8

<b>נפת</b> מלשון נפתי משכבי. ופי' שהוכנה להיות כלה ליעקב וכבר תיקנה משכבה ונדחית. ופתיתי פי' שפייסה את אביה להשמע בקולו. ותליתי אחותי עלי שהגדילה אחותה עליה ששתקה שתנשא תחלה ליעקב:
<b>פיתולייה לא דידי</b> הויין. פיתולייה הוא התכשיטין וכמו הפארות הצעדים והקשורים בישעיה וקישורים ופיתולים נרדפים הם בהוראתן כי פתיל הוא לשון קשר כמ"ש רש"י ז"ל. ופירושו שהסבלונות והתכשיטים ששלח יעקב נטל לבן אבי ונתן ללאה כדאיתא בתנחומא:

Paragraph 9

<b>בחורה היתה כו'.</b> פי' זה לפני שלשה חדשים להריונה ולא ניכר העובר רק בשביל סילוק הוסת והיא כיון שהיתה בחורה לא הוכר העובר ע"י זה. כי אולי בשביל בחורתה אין לה ווסת עתה. ויען דבראשית הריונה לא הוכר עיבורה לכן לא כתיב גבה ותהר. אבל אחר שלשה חדשים בוודאי ניכר הריונה בשביל גידול הבטן. וע"ע מ"ש ע"ז רש"י ז"ל בחומש:
<b>אתא גדא דביתא</b> כו'. ואע"ג דבסוף במה אשה אמרינן האומר גד גדי כו' הרי זו משום דרכי האמורי מ"מ אמרה כן משום שראתה שנולד מהול ולכן אמרה עליו גד יותר מעל דן. וגם ראתה ברוה"ק שהוא ינצח בכל מלחמותיו וכדכתיב גד גדוד יגודנו וגו' אמרה גדא דעלמא שהוא יהיה עוזר לישראל. ומ"ש בא מי שעתיד לגדד משתיתן הוא פירוש אחר ומפרש מלשון כריתה:
<b>אלא מדרשות הן.</b> כדאמרינן בויק"ר פ"א לא ניתן דברי הימים אלא להדרש. וה"ה דהוי מצי לתרץ כי זה אליה אחר הוא:
<b>היה אליהו מזכיר</b> זכות אבות כצ"ל:
<b>אלו אומרים</b> משל גד. מצינו עוד דעה כי משל לוי היה וכדאיתא בפ' המקבל אשכחיה רבה בר אבהו לאליהו דקאי בביה"ק כו' א"ל לאו כהן הוא מר. ואמרינן פנחס זה אליהו ומדרשנו לא הזכיר סברא זו:

Paragraph 10

<b>לא לן אשר</b> באכסניא מימיו. כי ישב תמיד בביתו ולא היה נודד ממקום למקום לסחורה. ואין לזה רמז במקרא אך גמרא גמירי לה. ואולי בשביל שאמר אשרי מי שזכה לכך יליף בזה מן אשרי יושבי ביתך. וכן מ"ש פלטריות לא נמצא רמז לזה במקרא. וי"ל עוד כי דרש כי אשרוני בנות מלשון חשבון ובנותיה ופי' כי מאושר יהיה בעירות אשר יהיו לו וישכון לבטח בקרבם. ולא ינודד ממקום למקום וז"ש ירש גבהי פלטריות כי בנותיו ועיירותיו תהיינה יפות ונשגבות מאד. ומ"ש אח"ז הה"ד ובני אשר ימנה וגו' זה הוא פירוש אחר כי אשרוני בנות שיהיה מאושר בבנות ולא קאי על דברי ר' לוי:

Chapter 72



Paragraph 1

<b>וילך ראובן בימי</b> קציר חטים. משום דהכתוב הזה הוא לכאורה למותר ואין צורך בו. והוא אחד מהכתובים אשר היה מנשה מלגלג עליהם כדאיתא בפ' חלק לכן אמר כי גם הוא בא ללמד לנו דרך יושר ואמונה כי הנזהר מגזל שכרו שמור לעד. ומביא את הכתוב חנוך לנער וגו' משום דליכא מידי דכתיבי בנביאים ובכתובים דלא רמיזי באורייתא וכדאיתא בפ"ק דתענית וזה שמוצא במעשה ראובן רמז למקרא זה כי בשביל שראובן היה נזהר מגזל לכן זכה לארץ מרעה ושבטו היו אנשי מקנה אשר הם רחוקים מהגזל אחרי שזכו לארץ אשר ירעו בה מקניהם ולא ילכו לרעות עוד בשדה אחר. ונותן עוד טעם למה ספרה התורה מהדודאים אשר לכאורה נראה כדבר מגונה יען כי בזה ילמד לנו אשר הרודף אחר המצוה ישיגנה. ולאה אשר חפצה להעמיד תולדות מהצדיק אף כי כבר היתה שבעה ואמרה הפעם אודה את ה'. בכל זאת נשכרה לבעלה בעד הדודאים וילדה שבעה. ורחל אשר היתה רעבה וחדלה מבעלה אף כי היא היתה ראויה להוליד רב בנים מ"מ אומללה בשביל שלא רדפה אחר המצוה:

Paragraph 2

<b>יברוחין.</b> ע' בזה בראב"ע וברמב"ן. והאומר כי דודאים הוא שעורים יקשה איך נאמר הדודאים נחנו ריח הלא אין ריח בשעורים:
<b>שעורים בימי</b> קציר חטים כו'. ולהאומרים יברוחין או מיישין פשיטא דהנשארים בשדה המה הפקר והבעלים מתיאשין מהם אבל למ"ד שעורים דדרך להניחם בשדה צריך טעם למה הם הפקר ואמר שהם הפקר בזמן הזה:
<b>להודיעך עד היכן</b> היתה כו'. גם בזה בא לתת טעם למה ספרה התורה כל זה ללמד לנו כי יקר היה בעיניו כבוד אמו וכדלעיל ומה שלא הביא לאביו. כי אביו הלך בשדה כמוהו ויכל למצוא לבדו כאלה רבים:

Paragraph 3

<b>הניאת לסבי</b> כו'. פי' כי רחל חפצה לבשם בדודאים את יצוע יעקב וכמו נפתי משכבי וכ"כ הרמב"ן. ולזה אמרה לאה לה המעט קחתך את אישי כי תחפוץ גם לקחת את דודאי בני לפתות בהם את יעקב. וז"ש המדרש הניאת לסבי כי דרך הנשים לקרוא לבעליהן זקן ואמרה את תהנה ותגעגע את בעלי מן דקני מה שהוא לי לחמם וכמו לעיל פמ"ה איתא לשון דקין על חמס. כי תחמוס ממני את בעלי או שהוא לשון קנא כי בדודאים תוסיף לו חבה לך ותסית בי קנאה יותר:
<b>הוא דהיא אמרה</b> לכן ישכב עמך וגו'. משום דהוא לשון מגונה לאמר כן לכן דריש ישכב על שכיבת המיתה. כי לרחל היה המשפט להקבר עם יעקב משום שהיא עיקר בת זוגו. ורק זה גרמה לה להקבר במקום אחר:

Paragraph 4

<b>תמן תנינן</b> כו'. מייתי הכא לספר הימנותא דיעקב שמן הדין היה לו לבא עד חשיכה כדמפרש והוא בא בערב וע' לעיל סוף פ"ע:
<b>מקום שאין מנהג.</b> פי' כמו בעיר חדשה ומה שאמר תנאי ב"ד הגדול וזהו סנהדרין הגדול שבירושלים נראה מהערוך ערך כנס דהיה לו הגיר' תנאי ב"ד כמו בירושלמי:
<b>אלא עדי ערב.</b> כי עד ערב י"ל מיד בשקיעת החמה כמו וטמא עד הערב דהיינו בשקיעת החמה ומדכתיב עדי ערב הוא עד חשיכה ממש וכמו עדי נשף דהוא עד הלילה:

Paragraph 5

<b>מלמד שלא</b> הניחה אותו לרחוץ רגליו פי' באהל רחל כי יבוא שם ואח"כ לפי התנאי יצא לאהל לאה. אבל היא יצאה לקראתו להביאו באהלה וירחץ שם את רגליו:
<b>לפיכך הוצרך</b> הכתוב לומר כו'. בילקוט גרס לפיכך צריך הכתוב לומר אלי תבוא ונראה דיליף משום דדבר מגונה הוא לפי הפשט לכן דריש שהכתוב מספר בשבחה שלא היתה כוונתה אלא לש"ש כו'. ובירושלמי פרק היה נוטל מוכיח זה מסוף הכתוב דכתיב וישכב עמה בלילה הוא דהוא לבד ידע כוונתה שהיתה לש"ש:

Paragraph 6

<b>השדה הזו כל זמן</b> שאתה מזבלה כו'. ולפ"ז השתדלה לאה להוליד עוד בנים. והא דאמרינן בפ' הרואה שכשנתעברה עם דינה הוקשה בעיניה שרחל לא תהיה כאחת השפחות כו' נראה שלא חפצה עוד בבנים. ע"כ אגדות חלוקות הן והמדרש לא ס"ל לדבר הזה:
<b>אמר ריב"פ אף</b> על היושבת על המשבר כו'. והא דאמרינן במתני' הרי זו תפלת שוא היינו במנהגא דעלמא הוא באמת תפלת שוא וריב"פ מיירי במעשה נסים:
<b>איתיביה והכתיב</b> ואחר ילדה בת. הנה כולם מפרשים ואחר הוא אחר התפלה אבל המקשה ס"ד דהוא אחר תפלת לאה. ולאה מסתמא התפללה שתוליד בן כי היא חפצה עוד בבנים כדלעיל. ולפ"ז מקשה לריב"פ דאמר גם ביושבת על המשבר יכול להשתנות והתפלה מועלת ולמה לא הועילה התפלה ללאה. ומשני כי עיקר ברייתו זכר היתה ולאה הרגישה כי זכר בבטנה לכן לא התפללה כלל. אבל ואחר התפלה קאי על תפלת רחל ותפלתה הועילה להפוך את הולד לנקבה גם בישבה על המשבר:
<b>נתכנסו כל האמהות</b> כו'. פה נאמר אמהות גם על בלהה וזלפה אף כי בכ"מ לא נקראו אמהות רק שרה רבקה רחל ולאה. ולטעם מה שהתכנסו כלן משום דתפלת רבים יותר נשמעת:

Chapter 73



Paragraph 1

<b>זכרני ה' ברצון עמך.</b> משום דק"ל איך שייך אצל הקב"ה ויזכור הלא אין שכחה לפניו. לכן מביא את הכתוב זכרני ה' ברצון עמך וגו' ופי' בעת שירצה ה' את עמו וזה ביום הדין יעלה זכרוני לפני ה' לטובה וכמ"ש כי זכר כל המעשים לפניך בא וכו'. ולכן מפרש גם ויזכור ה' את רחל בהוראה זו כי בר"ה נפקדה בעת שכל בני העולם עוברים לפניו כבני מרון וזכרונם יעלה לפניו אז עלה גם זכר רחל ויפקדה בבן וזה שמסיים גם הכתוב פקדני בישועתך פי' כי בישועת הרבים וזה בר"ה שמובטחים בישועת ה' פקדני וכ"ה בירושלמי דפ"ק דר"ה יזכרהו ה' עמהם דזכות הרבים עדיף ובסימן ב' דרש ויזכור על זכות אבות כי בזה שייך לשון זכירה כמו זכור לאברהם וגו'. ובסימן ג' הביא הכתוב פדה בשלום נפשי ואמר שם בהרבה תפלות נפקדה רחל כי על קבלת התפלות נופל לשון זכירה דע"י התפלה יעלה זכרון המתפלל לטוב וזה שמזכירים עצמם לפני הקב"ה. ובסימן ד' הביא מאמר רשב"ן שזכר לה שתיקתה כו' דבענין זכות האדם שייך זכירה כי מעשיו הטובים מזכירים אותו לפני הקב"ה וכמ"ש זכר נא את אשר התהלכתי לפניך זכרה לי אלהי לטובה:
<b>בר"ה נפקדה שרה</b> כו'. פי' בא זכרונן לטובה ונגזר עליהם הריון וכן פירש"י בגמ':

Paragraph 2

<b>זכר חסדו</b> זה אברהם כו'. לפי גירסת הילקוט דלא גרס אחר אשת יעקב ד"א. וגרס לכך כתיב זכר חסדו נראה דכל הדרש הזה קאי על רחל כי בזכות אברהם ויעקב נפקדה. והא דלא מזכיר את יצחק י"ל משום דיצחק הוא מדת הדין. ואין התפלה נעתרת ע"פ רוב רק במדת הרחמים. אבל לפי נוסחא דידן קאי הדרש הראשון על ישראל וישועתו. ומה דלא הזכיר את יצחק הוא כמו בקרא כי אתה אבינו דדרש על זה לעיל פס"ז הטעם שיצא ממנו עשו ע"ש. ומה שנזכר בישועת ישראל לבית ישראל זה רחל משום שרחל מבכה על בניה. ואח"ז אמר ד"א זכר חסדו וגו' ויזכור אלהים את רחל וגו' מדריש כל הכתוב על רחל וזכר חסדו ואמונתו קאי לפי זה על הקב"ה כי בשביל חסדו ואמונתו זכר את ישראל:

Paragraph 3

<b>שלא יאמר זו</b> שילדה כו' בילקוט הנביאים גריס שכך היו התנאים שיעקב נוטל ללאה שילדה לו ועשו לרחל. ופי' כיון שרחל לא תוליד למה ישחית זרעו וטוב לו שיגרשנה ותנשא לעשו וכן כתוב רש"י בחומש על הפסוק ויזכור אלהים את רחל אבל לפי גרסתנו במדרש נראה שיעקב היה מפחד כן יתפוס עליו עשו למה נשא שתי אחיות. ואע"ג דבערמה באו לידו מ"מ יוכל לגרשה כיון שלא ילדה לו. ואין קשר הבנים אשר יקשר את רחל אליו. ואחר שיגרשנה יקח אותה עשו אחר שהיא עלתה בגורלו:
<b>דא"ר יודן בשם</b> ר' אייבו כו'. פי' מ"ש כי ברבים היו עמדי הכוונה כדר' יודן שבזכות תפלות רבות נפדה יעקב כי רחל נפקדה וכדלעיל:
<b>וישמע אליה</b> אלהים בזכות יעקב. כי הקרא הוא מיותר לכן דריש על יעקב וכן ויפתח את רחמה הוא מיותר ודריש בזכות האמהות שהתפללו עליה כדלעיל סוף פ' ע"ב:
<b>אוי להם לרשעים</b> כו' פירשנוהו לעיל בפל"ג:

Paragraph 4

<b>והדין נותן</b> כו' פי' מדכתיב ויזכור אלהים וזה מדת הדין לכן אמר והדין נותן וע"ל בפ' ע"א ובפל"ג:
<b>שלש מפתחות</b> ביד הקב"ה. ואין בריה שולטת עליהם לא מלאך ולא שרף. כ"ה בד"ר פ"ז ובפ"ק דתענית גרסינן ג' מפתחות לא נמסרו ביד שליח. ובתענית בגמ' ובעין יעקב האריכו בזה המפרשים בסתירת הדברים מה שמצינו בנביאים שהחיו את המתים. ובאלישע שנתן בן לשונמית. ובאליהו שעצר את המטר ורבים מחסידים שהביאו מטר ועוד ע"ש. ועיקר הכוונה באומר שלא נמסרו ביד שליח משום שהם מושגחים מאתו ית' ונחשבים כענין נסי ולא כשאר הענינים שהם ביד הטבע וגם זה הוא הטעם מה שלא מנה עוד דברים שהם ביד הקב"ה ששלשה אלו לא נמסרו ביד שליח. משא"כ בשאר דברים. משום שהשלשה אלה דומים לנסים ונפלאות. ולפעמים שהם גם נגד הטבע לכן ביד ה' המה:

Paragraph 5

<b>תלוי בבנה.</b> וז"ש אסף אלהים את חרפתי כי תתלה הסרחון בבנה. ומה שלא פי' חרפתי זה חסרון הבנים כי זה לא חרפה היא רק חסרון הטבע:
<b>מקמתא.</b> קערה:
<b>בפלגש בגבעה.</b> מרבויא דאת קדריש שדברה ג"כ על העתיד בנבואתה ויתכן כי הסרת החרפה הוא משלשה פנים. הא' כי יצטדק לאמר לא בי הוא העון. וע"ז אמר עד שלא תלד האשה כו'. והב' כי יתקן את המעוות וע"ז מביא מפלגש בגבעה שנתקן המעוות וסרה החרפה. והג' במות המחרף וכמ"ש ואסירה את ראשו והסירותי חרפה מעל ישראל. וע"ז מביא בימי ירבעם שמת אביה. ולכן דרש אסף אלהים את חרפתי בשלש הסבות האלה:
<b>בפלגש בגבעה</b> שאמרו ארור נותן אשה לבנימין ונסתלקה החרפה ע"י בנות שילה שחטפו להם לנשים. ושילה ידוע הוא שהיה ליוסף. וכן בימי ירבעם שהיה מיוסף הוסרה החרפה ע"י מות אביה וע' לעיל פס"ה:

Paragraph 6

<b>מתפלתה של רחל</b> כו'. א"א לפרש כי לולא תפלתה מרדו גם יהודה ובנימין במלכות בית דוד. דהא בתוכחת שלמה כתיב רק את כל הממלכה לא אקרע וגו' למען דוד עבדי. וה' נשבע לדוד שלא יכבה נרו לעולם. ואיך היתה מלכותו נפסדת לולא תפלת רחל. וגם שתפלתה לא היתה רק על בנימין ולא על יהודה. ואולי אם לא התפללה רחל היה נשאר רחבעם נשיא במתי מעט למען היות ניר לדוד ולא היה לו שבט שלם. ומתפלת רחל שלא ימרוד בנימין ומשל על שבט שלם היתה הסבה כי גם יהודה נשארו נאמן לבית דוד. כי יהודה ובנימין ישבו יחד בירושלים ונחשבו כשבט אחד:

Paragraph 7

<b>כיון שנולד יוסף</b> כו' גירסת הילקוט ויהי כאשר ילדה רחל כיון שנולד שטנו של עשו דאמר ר' שמואל בר נחמן כו' ולפ"ז בא לתת טעם מ"ש השתא דנולד יוסף בעת שבקש ללכת לבית אביו ואמר לפי שנולד שטנו שלעשו שיגור מפניו ומייתי ראיה מרשב"ן דהוא שטנו של עשו. אבל לפי גרסת המדרש נראה דמהאי קרא הוא דיליף שיוסף הוא שטנו של עשו. מדחפץ לשוב לביתו אחר שנולד לו יוסף וסר הפחד ממנו מפני עשו. ומייתי דברי רשב"ן לטעם למה הוא יוסף שטנו של עשו יותר משאר השבטים. משום שהוא מצעירי הצאן כי יפליא ה' לעשות אשר עשו הגדול יפול בידי הצעיר והכי איתא בפסיקתא רבתא יוסף היה קטן וזכה לבכורה ועשו היה בכור ואבד בכורתו. יוסף הודה בתחית המתים פקוד יפקוד. ועשו כפר בתה"מ הנה אנכי הולך למות ועוד שם חלופים שונים. וע"ע בתנחומא פ' ויחי סי' י"ד דברי ר' שמואל בר נחמני באריכות:
<b>בניה של רחל.</b> זה יוסף ובנימין. כי עמלק נפל ביד שאול וכן המן ביד מרדכי. ועמלק ג"כ נפל ביד יהושע וכן לעתיד וע"ע בפרק יש נוחלין.

Paragraph 8

<b>סכום קטע</b> כו'. מ"ש אח"ז פריש אמור הסכום קצוב כו' היה כתוב בגליון המדרש לפרש מ"ש סכום קטע פירוש אמור הסכום קצוב ופרש מה שכרך. משום שלשון נקבה הוא לבאר ולפרש היטב ואמר המדרש קטע מלשון קציצה וקציבה. ואח"ז הביאו את הגליון בפנים המדרש וכן תמצא בסוף פצ"ה שהביאו פירוש המאמר בפנים המדרש:
<b>שבעים נפש.</b> פי' מקנהו היה שבעים. כי הכתוב מדבר מבהמותיו ולא מנפש אדם:
<b>כל מקום שהצדיקים</b> הולכים כו'. בא לפרש לרגלי לא כמו בגללי אך כפשוטו במקום שרגלי דרכה. וז"ש שהצדיקים הולכים כי הליכתם ודריסת רגלם מביאה ברכה. וכ"ה בפר"א מכאן אתה אומר יש רגל מחרבת בית ויש רגל מברכת בית:
<b>ויזרע יצחק</b> בארץ ההיא וגו'. ודריש כי היתה ברכה בכל הארץ בשביל זריעתו וחולק על הא דאמרינן פס"ד הארץ קשה והשנה קשה כו':
<b>ראובן בעי בי</b> ע' רש"י בחומש וברמב"ן וברא"ם:

Paragraph 9

<b>וענתה בי צדקתי</b> ביום מחר אריב"ס כו'. טעם הדברים הוא לתת טעם למה קרה ליעקב את האסון עם דינה בתו וכמו לקמן פ"ב נותן המדרש טעמים שונים ע"ז. ופה מוצא הטעם מן המקרא וענתה בי צדקתי אשר בטח בצדקתו לאמר ללבן כי בזה שתלדנה כל הצאן נקודים וטלואים רבים וירבה שכרי מזה תכיר כי אלהי אבי בעזרי להרבות שכרי בצדקתי. ולפי שזה התפארות במה שאינו ברור כי אפשר שלא יהיה כן ולא תודע צדקתו אמר שזה הפך אל תתהלל ביום מחר כי לא תדע מה ילד יום וכנגד זה נתענית באו ולא נודעה צדקתו:
<b>עשרה פעמים</b> למפרע. פי' להפריע לבטל ולהפך את דברו ומפרש ותחלף את משכורתי וגו' כי היה משנה את התנאים אשר היו ביניהם מנקוד לטלוא ומעקודים לברודים עשר פעמים:

Paragraph 10

<b>ונרתעת לאחוריה</b> כו' ובזה נתחזקה כח הדמיון בצאן וילדו עקודים נקודים וברודים כדמיון המקלות וכמו המעשה שהביא מן הכושי שכח הדמיון פועל בלידה ולר' הושעיה לא היו צריכות לזכרים כלל. אבל מעשה נסים היו. ומ"מ יעקב לא בטח בנס שיעשה לו ועשה תחבולה במקלות:
<b>מלאכי השרת</b> היו טעונים כו' גם הוא סובר כר' הושעיא כי דרך נס היו. אבל חולק בזה דסובר כי היו שם זכרים אשר עברו את הצאן מעדרי לבן המובאים ע"י המלאכים. ושניהם באו להסיר התלונה מאבינו יעקב איך נהג בערמה. ואמרו כי הלידה היתה בדרך נס. ויעקב עשה במקלות רק להעלים את הנס:
<b>העולים מאליהם</b> היו עולים. ולפ"ז אין הפירוש העולים לעבר את הצאן אך הנוספים והמובאים ע"י המלאכים מעדרי לבן. ור"ת ורבנן מודים בזה שמעדרי לבן עלו אבל חולקים על מ"ש ר"ה כי המלאכים הביאום וסוברים או כי שטף מים הביאום או כי ענני כבוד וע' רש"י ז"ל בחומש:

Paragraph 11

<b>מאה ותרתין</b> רבוון כו'. לפי' הטעם שכתב רש"י ז"ל כי הוא כפלים מאשר היו בדגלים צריך לגרוס מאה ועשרין רבוון שבעת אלפים ומאה. כי סכום הדגלים היו תר"ג אלף ותק"ן אנשים:

Paragraph 12

<b>הה"ד וישמע את דברי</b> בני לבן. עיקר הדרש שנתברך בבנים הוא מהקרא ויברך ה' אותך לרגלי כי ברכו בבנים וכמ"ש הרא"ם ז"ל. וז"ש כי מממקרא וישמע את דברי בני לבן הוא לראיה אל הדרש הזה:
<b>אין בכור</b> אלא כסף. כי לא נוכל לפרש כבוד כמשמעו כי יעקב לא הלך בגדולות ושררות. והטעם שנקרא כסף כבוד. כי בשביל הכסף יתכבד האדם:
<b>לב אדם ישנה</b> פניו ולא יוכל להסתיר את רגשות לבו אם לטוב ואם לרע. וזה הטעם שצוה לו הקב"ה לשוב אל ארץ אבותיו ולא יתעכב עוד פה להרבות הון ועושר כמו שעשה לפני זה:

Chapter 74



Paragraph 1

<b>כתיב זעקתי אליך ה'</b> וגו' משום דק"ל למה כפל לכתוב אל ארץ אבותיך ולמולדתך ולא אמר אל ארץ אבותיך לבד. ובאברהם דכתיב מארצך וממולדתך כבר מדריש שם. וגם למה לא אמר שוב לבית אביך כמו שאמר יעקב ושבתי בשלום אל בית אבי. לכן דריש אל ארץ אבותיך אל הארץ אשר תתאוה לה כי קדושה היא. עתה נתונה לך הרשות לשוב אליה. ומביא את הפסוק אלקי בארץ החיים כמו שמדריש ע"ז הפסוק בילקוט בשם התנחומא חלקי בארץ החיים מתאוה אני לחזור לא"י אמר יעקב ברשות יצאתי אף אני איני חוזר אלא ברשות א"ל הקב"ה רשות אתה מבקש שוב אל ארץ אבותיך:
<b>תמן שובעה</b> תמן זולא. ואע"ג דהכתובים הפליגו בשבח ארץ ישראל ונקראת ארץ זבת חלב ודבש ובשלהי כתובות מפליג מאד לספר הברכה אשר צוה ה' בא"י בפירותיה ומזונותיה. וכן ביומא פ"ז דריש בארצות החיים זה מקום שווקים ופירש"י שם שיש בו משא ומתן וזה ידוע כי בא"י היה המסחר פרץ מאד כדאיתא באיכה רבתי על פסוק משוש כל הארץ. מ"מ מקשה כיון דבחורבנה אין שם שובע וזול איך יכנהו לקרוא אותה בארץ החיים הלא החיים אשר בקרבה איננה לה מצד טבעה כיון שעתה חדלו. ורק משום ברכת ה' שהיתה בקרבה ואיך יתארנה בתואר הזה אשר הוא נכון רק לצור אשר בה השובע והזול מצד הטבע:
<b>לימות המשיח.</b> מזה משמע כי התחיה תהיה מיד בבוא משיח צדקנו. ולא כשמואל דאמר אין בין העוה"ז לימות המשיח אלא שעבוד מלכיות:
<b>אני בעצמי מצפה</b> לך כדי שיעבוד את ה' בטהרה. ועוד כדי שיתיחד הדבור אליו שאינו נמצא לו בהתחברו לרשע כמ"ש בתנחומא ועוד שאין הנבואה מצויה בחו"ל:
<b>הכא את אמר</b> ואהיה עמך כו' פי' דהשנוי ביניהם דהכא כתיב מקודם שוב אל ארץ אבותיך וגו' ואח"ז כתיב ואהיה עמך משמע בהליכתו שמה לא יהיה עמך דאל"כ היה לו לכתוב אנכי אהיה עמך שוב אל ארץ אבותיך ושמה כתיב ואהיה עמך בכל אשר הלכת משמע כי גם בהליכתו בחו"ל בעודו בדרך ישמרהו ה' ויצילהו. וכ"ה באגדת שמואל כי השנוי הוא בזה. ומשני דדוד היה מפרנס את כל ישראל והיה צריך ללכת גם בחו"ל ללחום מלחמותיו ולהכניע את אויביו לכן היה ה' עמו גם בחו"ל. אבל יעקב שלא היה מפרנס אלא ביתו לא היה צריך ללכת בחו"ל:

Paragraph 2

<b>שאינן נושכין ואוכלין כו'.</b> כל הענינים הנחשבים לאכילה ולסעודה כחדא חשיבא. וזה כי אין נושכין מן הפרוסה השלמה אבל ינתחו אותה לנתחים. וגם לא ינתחו בעת שישימו הפרוסה בקערה. כי לא לכבוד הוא אל האורחים להביא לפניהם חתיכות קטנות אבל ינתחו את הפרוסה על השולחן לעיני המסובין:

Paragraph 3

<b>היה צר צורה</b> כיוצא בה. פי' כשהתנה לבן אם עקודים או נקודים יהיה שכרו. היה מרמה לשנות את תנאו בעת שהיו הצאן מעוברות כי אם התנה על העקודים חשב לבן שהצאן מעוברות עם עקודים ושינה את דברו לאמר נקודים. ואז צר הקב"ה צורת הוולדות נקודים וכן להפך:
<b>מן הנצולת</b> פי' מהמצולה וכמו מצולה שאין בה דגים בברכות. והכוונה כי יעקב הציל כמו אחר הייאוש כמציל משלוליתו של נהר ומזוטו של ים דנחשב בפ"ב דב"מ כיאוש:

Paragraph 4

<b>שדברה בפני</b> אחותה הגדולה ממנה ולא נהג בה כבוד:
<b>ראית מימיך</b> אדם קורא ראובן ושמעון ושמעון עונה אותו כצ"ל. [וכן הכא מן הדין ענתה רחל תחלה אחרי שאליה קרא תחלה. ובזה דחה דברי ר' יודן ועל דעתיה דר"י הוא ענין בפני עצמו]:
<b>כשגגה היוצא</b> מלפני השליט שמתקיימת שלא מדעתו. וכן יעקב לא כוון רק על אשר לקח בגנבה והיא לקחה לש"ש כדלקמן ואע"ג דיעקב אמר עם אשר תמצא ולבן הלא לא מצא את התרפים י"ל כיון דמצא קיתוניות במקומן כדלקמן חלה הקללה:
<b>קוקיא טבא</b> פי' עדר נחמד אשר אליו נכסף וחמד ולכן אמרו כספנו מהוראת כוסף וחמדה:

Paragraph 5

<b>לב חכם לימינו</b> וגו'. ימין הוא העיקר ושמאל הוא הטפל. ויעקב נשא את בניו אשר הם לו לעיקר בראשונה ועשו נשא את הטפל בראשונה. [ואולי הטעם כי הבנים הם קטנים וצריכים יותר לעזר אביהם משא"כ הנשים יוכלו לבדן לדאוג לנפשן וזה דלא כהרא"ם]:
<b>בכ"מ שנאמר</b> גזיזה עושה רושם כי הגזיזה היו עושים בשמחה וגיל ושכחו את ה' לכן רקד השטן ביניהם. וזה דומה למ"ש לעיל פל"ח כ"מ שאתה מוצא ישיבה השטן קופץ:
<b>אלא לשם שמים.</b> ובא לאפוקי ממה דאיתא בפר"א ובתנחומא שרחל גנבה התרפים כדי שלא יגידו ללבן את בריחתם מפני שהיו מדברים. וע' לעיל פי"ו דאיתא מן היד שלא גנבנית ואפ"ה ותגנוב רחל. וזה צ"ע דהא כאן אמרינן שלא כוונה לגנבה רק לש"ש:

Paragraph 6

<b>מה שהלך</b> אבינו יעקב לג' ימים כו'. כי ביום השלישי לבריחה הוגד ללבן נמצא שכבר הלך יעקב שלשה ימים ודרך שלשה ימים היו רחוקים לבן מיעקב גם מתחלה כדכתיב וישם דרך שלשה ימים בינו ובין יעקב וכדלקמן הלא היה יעקב רחק ביום הגדתו מלבן דרך ששה ימים. ולמחרת יום הבשורה רדף לבן אחריו והשיגו. דכתיב וירדוף אחריו דרך שבעת ימים פי' ממקום לבן עד הגלעד היה דרך שבעת ימים ליעקב. כי באותו יום אשר לבן רדף אחריו גם יעקב הלך הלאה ולפ"ז היה המרחק בין לבן ליעקב שבעה ימים והוא השיגו ביום אחד נמצא דיעקב הלך רחוק ד' ימים ולבן הלך יום אחד מהלך של יעקב ז' ימים. וז"ש מה שהלך יעקב לג' ימים כי הדרך אשר ארכה ג' ימים להתרחק מלבן הלך לבן ביום אחד והשיגו. וה"ה שיכול לאמר מה שהלך יעקב לד' ימים אלא דחשיב ימים שלמים להליכת יעקב. ומה דלא זכר פה הדרך שהלך לבן ממקומו אל המקום אשר היה יעקב בראשונה. משום דלא פסיקא ליה כי אם נפרש כי המגיד בא ללבן ביום השלישי לבריחת יעקב הלך באמת דרך ז' ימים ביום אחד אבל אולי גם המגיד הלך בב' יימים דרך המרחק אשר בינו ובין לבן והגיד ללבן ביום הג' בבוקר נמצא דלבן רדף אחריו ב' ימים. והלך בשני ימים דרך שבעת ימים ליעקב ומגיע יום אחד על שלשה שלמים ועוד מועט יותר והאומר מה שהלך אבינו יעקב לז' ימים ע' בזה ברש"י ובחזקוני. ובדברי רש"י תחת ז' ימים צ"ל ג' ימים והם דברי ר"א וע' ברמב"ן שם:

Paragraph 7

<b>מה בין נביאי</b> כו'. ע' מ"ש בזה לעיל פנ"ב:
<b>הוא חושבן</b> לרעתו. כי זה ענשו של בדאי שלא יאמינו בו גם אם יאמר אמת. ולכן יחשוב יעקב כי ערום יערים ולרעה הוא מתכוין:

Paragraph 8

<b>דלמא חזר ביה.</b> כדי שאוכל לשלחו בשמחה וזה שאמר ואשלחך בשמחה בלשון עתיד. ולא אמר ושלחתיך בשמחה בלשון עבר:
<b>אמר לית הוא</b> מינה. פי' אין לו מניעה מהרע לו מפני דבור ה'. רק מלבי לא אחפוץ להרע לו. ומפרש את הכתוב יש לאל ידי לעשות עמכם רע אף כי ואלהי אביכם אמש אמר אלי לאמר השמר לך וגו' ויש לפרש עוד את הכתוב דלבן אמר יש לאל ידי לעשות עמכם רע והראיה מדאיצטריך אלהי אבותיכם להזהיר בי:
<b>את חמדת לילך</b> כו'. פי' דלבן לקח זאת לראיה כי יעקב גנב את התרפים כדי שלא יגלו ללבן שבורח הוא וכמ"ש בתנחומא. וז"ש המדרש לפרש את הכתוב אתה לבדך חמדת לילך לבית אביך כי הבנות בנותי והן לא תחפוצנה להפרד ממני. ולכן למה הוספת עוד לגנוב את אלהי ולהסתיר בריחתך:

Paragraph 9



Paragraph 10

<b>קפדנותן של אבות.</b> כלומר מ"ש הכתוב וירב בלבן לא בגנות יעקב מדבר אבל בשבחו כי גם בקפדנותו דבר דברי פיוסים:
<b>וירב בלבן</b> וגו' מה את סבור כו' כצ"ל וכ"ה בילקוט ולא גרסינן דבר אחר כי הכל דבור אחד הוא:

Paragraph 11

<b>שכך גזר</b> הקב"ה לארי כו'. אין לזה רמז במקרא. ובילקוט גריס שיהיה הארי אוכל ממנו בכל יום חמכה ואולי דריש רחליך ועזיך לא שכלו ואילי צאנך לא אכלתי כתיב רחליך ועזיך בל"ר ומיעוט רבים שנים. ואילי צאנך כתיב בל"י (כי העיקר הוא הסומך צאנך ולא הנסמך אילי) וזה חמשה. (ואף כי צאן הוא שם המין אשר לא יתרבה אבל בנחמיה נמצא בל"ר) ומפרש לא שכלו ולא אכלתי כי לא נגרע מהם ולא נאכלו על ידי ארי. ומה שבחר לאמר ארי ולא דוב וחיה אחרת משום שבארץ ארמי מצויים אריות. ואולי בשביל זה נקראת ארם במ"ם נוסף בסוף]:
<b>גנבא ביממא</b> פי' בפרהסיא וגנבא בליליא פי' בסתר ובערמה והפירוש הזה נראה מהילקוט:

Paragraph 12

<b>כל מקום שנאמר</b> לולי כו'. כי פה בוודאי הוא זכות אבות מדכפל דבריו ואמר אלהי אבי אלהי אברהם ופחד יצחק ויליף מזה בבנין אב על כל מקום. ומקשה מן כי לולי התמהמהנו ושם לא שייך זכות אבות כי זכות אבות לא שייכי רק במקום אשר ידבר מהצלה שניצלו בזכות אבות. ושם לא ידבר מהצלה ומשני כי גם שם הוא הצלה שלא נלכדו בחטא יוסף ועלו משם בשלום:
<b>אית דמפקין</b> לישנא כו' בילקוט פה הגירסא משובשת. ובכ"י מצאתי הגירסא בשוח"ט בלשון זה. לולי ה' עזרתה לי אריב"ל כ"מ שנאמר לולי בזכות אברהם שנאמר לולי אלהי אבי אברהם. נענה זבדי בן לוי ואמר כי לולי התמהמהנו אף זה בזכות אבות שאם לא היה זכות לא היינו עולים משם לעולם. אר"ל כ"מ שנאמר לולי בזכות התורה שנאמר לולי תורתך שעשועי ובזכות אמנה שנאמר לולי האמנתי לראות בטוב ה'. אר"י כל מקום שנאמר לולי בזכות שמו שנאמר לולי ה' שהיה לנו ע"כ. וגם נוכחא זו משבשתא כי מה דכתיב בזכות אברהם צ"ל בזכות אבות דהא בקרא מפורש גם ופחד יצחק ולא אברהם בלבד:
<b>חביבה היא המלאכה</b> מזכות אבות כו' ובתנחומא מסיים אחר המאמר הזה לימד שלא יאמר אדם אוכל ואשתה ואראה בטוב ולא אטריח עצמי ומן השמים ירחמו לכך נאמר מעשה ידיו ברכת צריך לאדם לעמול ולעשות בשתי ידיו והקב"ה שולח את ברכתו ע"כ ופי' הדברים חביבה היא המלאכה כי בזכות המלאכה אשר בגללה ינצל האדם מגזל ומערמה ומרמה הזכות הזה חביבה היא מזכות אבות:

Paragraph 13

<b>ולבנותי מה אעשה</b> הרי ארבע. דאל"כ היה לו לכתוב ולאלה מה אעשה וכן אידך דדריש מן ואם תקח נשים על בנותי מדלא כתיב עליהן. והא דבלהה וזלפה נקראות שפחות י"ל דרחל ולאה נולדו מאשתו הגבירה ובלהה וזלפה מפלגש ונתנו לשפחות לבנות הגבירה:
<b>כמה אחין היו לו</b> כו'. ולא נוכל לפרש אחיו של לבן כי עליהם לא פקד יעקב ללקוט אבנים כאדון המפקד על עבדיו ורק על בניו או אחיו ממש נכון לפקד כי הם נשמעים אליו:
<b>לבש אדם לבושו</b> של אביו כו'. פי' אם הוא גדול בקומה כמו אביו אף כי צעיר הוא בשנים וכן בני יעקב היו גדולי הקומה וגבורים כמוהו לכן נקראו אחיו:

Paragraph 14

<b>אל יהי לשון</b> סורסי כו' וכ"ה בערוך ובתוס' מרובה. וסורסי היא קרובה ללשון ארמי כמ"ש רש"י בשלהי סוטה. ונ"מ מזה לדעת כי התרגום הוא מן התורה וגם כי נוכל לבאר כמה מלות בלה"ק מלשון סורסי כמו שמצינו כמה פעמים בגמ' משום שהלשונות אלו קרובות זו לזו:
<b>כי יסתר אכ"כ.</b> כיון דנאמר איש מרעהו שהוא בנסתר הל"ל גם יסתר בנסתר ולא נסתר דהוא בנמצאים. ולכן דריש דאם היה כתיב יסתר היה במשמע דיסתרו מריחוק המקום לבד לכן כתיב נסתר כי כל אחד בינינו יחפוץ להסתר מאת השני כי לא יפגשו עוד זה את זה ולקמן דנאמר אבל אתה עובר עלי בפרקמטיא נראה דיכלו לראות זה את זה:
<b>לאחר מיתתן.</b> וזה נחשב לצער לבניהן כי יראו אשר אשה אחרת תירש כבוד אמן. ולפ"ז מדריש אם תענה את בנותי על בלהה וזלפה ועליהן לא חשש רק בחייהן. ואם תקח נשים על בנותי זה רחל ולאה היקרות לו ולא חפץ כי יהיה להן צער בזכרן את צער בניהן אחרי מותן:

Paragraph 15

<b>לרעה אין אתה</b> עובר כו'. בא לפרש כי מה דכתיב את הגל הזה ואת המצבה הזאת לרעה. לא יתפרש לרעה לעונש וקאי על גל ומצבה. אבל נמשכת על לא תעבור לרעה ואת הגל הזה וגו' הוא כמו מאמר המוסגר:
<b>בשעה ששלת</b> דוד כו'. מובא הנה דלא תקשה איך התגרה דוד מלחמה בארם נהרים ולא זכר את הברית אשר בין לבן ויעקב. משוה שהם פרצו תחלה. ומביא פה גם האדומים והמואבים כי מתשובה שהשיב להם נלמוד גם על ארמיים. ובתנחומא פ' דברים ובשוח"ט מז' ס' איתא כשהלך יואב ללחום עם ארם נהרים יצאו לקראתו אמרו לו אתה מבני בניו של יעקב ואנו מבני בניו של לבן והרי תנאי שלהם עד הגל הזה וגו'. כששמע יואב כך חזר אצל דוד א"ל מה אתה אומר הרי תנאי שבועת יעקב מיד הושיב סנהדרין שושן עדות ללמד למדוהו ואמרו לו באמת כך היה התנאי אלא שהם עברו תחלה בלעם הרשע לא אמר מן ארם ינחני בלק גו' כושן רשעתים לא שעבד בבני ישראל שנאמר ויעבדו בני ישראל את כושן רשעתים וגו' הם הרשיעו עלינו שתי רעות כיון שהורו להם סנהדרין כך חזר עליהם והרגם שנאמר בהצותו את ארם נהרים ע"כ. וקרוב לומר כי גם פה במדרש היה כתוב כן והשמיטו מכאן שלא בכוונה. ואיידי דקאמר כן מענין ארם הביא ג"כ ענין אדום ומואבים. וע' ברד"ק תהלים מזמור ס' וברי"ח שנראה מהם דארם ואדום היו מעורבין זה בזה:
<b>באותה שעה</b> לא נהג דוד כו'. זה מדרש מקרא מכתם לדוד ללמד מכות ותמות כדלקמן ומך הוא כי התנהג כמך ולא כמלך וכן הדרש לא באתי לכאן אלא ללמד מדריש מדכתיב בקרא ללמד ותשובת הסנהדרין ליתא כאן דמסתמא הודו לו וע' בתנחומא דברים אשר הבאנו למעלה:
<b>ופגע באדומים</b> והוציאו כו'. ויאסוף עליו את בני עמון ל"ג הכא כי האי קרא לא באדום מיירי רק במואב. וכל זה צ"ל אחר פגע במואבים וכך צ"ל שם והלא הם פרצו את התנאי שלא הניחו את יואב עבור בגבולם וכ"ה בתנחומא פ' דברים:
<b>לעדה שהיא</b> משיחה כו'. וקרי לסנהדרין שושן עדות. שושן על שם סוגה בשושנים וכדאיתא בסנהדרין ועדות על שם התורה וכ"ה בתנחומא שם:

Paragraph 16

<b>אלהי אביהם</b> משמעו קודש וחול. פי' לכאורה משמע שהוא קודש דקאי על אלהי אברהם. אבל באמת הוא חול דקאי על תרח אשר היה עובד כוכבים והוא חול ונמחק ועי' במסכת סופרים:
<b>דווים וסגופים</b> כו'. ע' לעיל פ"ס דנאמר כן גבי רבקה ולכן נעתקו גם פה בל"ר. ופה דקאי על לבן היה צ"ל דוה וסגוף בל"י. ודייק מדכתיב וישכם לבן בבוקר וינשק לבניו ולבנותיו וגו' ואם היה לבו שלם להפרד מהם באהבה למה מהר להשכים בבוקר ולא השתעשע עמהם לפחות עד הצהרים:
<b>למקומו לסורו.</b> כי בשבת יעקב עמדו היה פרוש קצת מהתרפים אף שהיו בביתו כי למד מיעקב אבינו להדבק בה' וכן נראה ממה שנאמר למעלה בושנו ממך אבי אמנו שלעת זקנתך אתה אומר למה גנבת את אלהי. הלא בשבתם בביתו לא ראו ממנו עבודה זו. ועתה חזר לסורו הראשונה:

Paragraph 17

<b>חלים ומרקדים.</b> משום שהמלאכים אשר הלכו עמו ללוותו לא היו רק שנים וכדפירש"י בחומש על עולים ויורדים בו ואמרו בגמ' עולים תרי ויורדים תרי וכן אמרינן בשבת ששני מלאכים מלוין לאדם כו' וכאן דכתיב מחנים דמשמע הרבה אינם אלו אבל המה המלאכים השמחים בצדיקים כדאיתא בפס"ג גילה אחר גילה בזמן שהצדיק נולד ואלה המלאכים קדמוהו פה בחדוה ובשמחה בבואו לא"י ועל מחנה זו חולקין כמה הוי:
<b>בכניסתו לארץ.</b> פי' כשהיה קרוב ליכנס לא"י יצאו המלאכים כנגדו לחו"ל לכבוד יעקב וע' בזה ברמב"ן וברא"ם ומה שבאו כנגדו ס' רבוא הוא להראות ליעקב את מספר בניו אשר יצאו ממנו ואשר ה' ישכון בתוכם לכן אמר ר"ה ס' רבוא ורבנן סברי כיון דלכל אחד הוא ב' מלאכים לכן היו ק"כ רבוא. פעמים ס' רבוא:
<b>נטל מאלו ומאלו.</b> בא לחלוק על רבנן דמוכיחים מן מחנים כי שתי פעמים ס' רבוא היו והוא אומר דלא היו רק ס' רבוא ומ"ש מחנים משום שחלקם לשני מחנות ונטל מהם ומאנשיו לשלוח פרוזבין לפניו:

Chapter 75



Paragraph 1

<b>ר"פ בשם ראובן</b> פתח כו'. בפתיחה זו בא לתרץ למה לא אמר לו הקב"ה אל תירא כאשר אמר לאברהם וליצחק וכן ליעקב ברדתו מצרימה. הלא בדבר ה' שב לארצו כמ"ש שוב אל ארץ אבותיך וגו'. והתירוץ ע"ז כי זו השליחות היתה שלא ברצון הקב"ה וכמ"ש לקמן בסי' ב' וג' כי לדרכו היה מהלך ולא יפה עשה ולכן הסתיר פניו ממנו עד שנענש בגופו ובממונו. ולפי שאפשר שהפחד שהיה ליעקב מעשו אחיו היה או בשביל זכיות עשו שהיה מכבד אביו כדלעיל בפס"ה או מפני שהשעה משחקת לו וכמ"ש אל תתחר במרעים ואמרו ע"ז בברכות דמיירי בשעה משחקת לו ובמצליח דרכו. או מפני שנתברך בחרבו לזה הביא זה הכתוב קומה ה' קדמה פניו וגו' כי לא היה לו לפחד מכל זה. כי מפחד זכותו אמר הכתוב הכריעהו לכף חובה כי כבר אכל את זכותו. ומה דאמרינן בד"ר על פסוק רב לכם סוב את ההר כי זכותו קם לו זה רק שלא יוזק מאחרים אבל לא שיוכל בזכותו להזיק לאחרים ומה שהשעה משחקת לו לא היה לו לפחד כי ביד ה' לשבור מטה עוזו והיה לו לבטוח בחסדי ה'. ובפרט כי י"א אשר בצדיק גמור גם השעה משחקת לו לא תועיל לרשע לבלוע צדיק כזה. ואם פחד מחרבו עז"א פלטה נפשי מרשע חרבך כו' שנאמר ועל חרבך תחיה ואת אחיך תעבוד. ולפ"ז לא טוב עשה מה שקדם פניו בשלוחים. ואם נאמר כי יעקב עשה זאת רק לכבדו יען שהוא משל אז בעולם. וכמ"ש בויק"ר פכ"ה גבי אדריאנוס עז"א שבו אתה רודה את עולמך והקב"ה הוא מושל עולם ואין לך לפחד ממנו ולכבדו ואם חפץ לכבדו יען כי הוא אחיו הגדול אשר מחויב הוא לכבדו לזה אמר שהוא עתיד ליפול בחרבך בשביל רשעו. ואינו עושה מעשה עמך ואין לך לכבדו. וכל זה הוא לפתיחה במה שמסיים אמר לו הקב"ה לדרכו היה מהלך:
<b>קדמי' לרשיעא</b> כו'. פי' אם יש לו זכות שלם לו על פניו בעוה"ז קודם שיקדים פני ה' בזכיותיו. וזה נאמר גם על עשו שהיה לו זכות במה שכבד את אביו ובשביל זה הכריעהו. ומפרש הכריחהו כלומר שיכריע את כף המאזנים לחובה:
<b>לדרכו היה מהלך.</b> פי' עשו הלך לדרכו וכדכתיב וישב עשו ביום ההוא לדרכו שעירה וכיון ששמע שיעקב הולך לקראתו עקם את הדרך והלך לקראת יעקב. ולפ"ז השליחות היתה שלא לצורך:

Paragraph 2

<b>מעיין נרפש וגו'</b> גם ריב"ס פתח בזה להראות כי לא טוב עשה יעקב לשלוח אליו שלוחים ולכן הסתיר ה' פניו ממנו אך הוא נותן טעם שהרע לעשות להכנע מפניו כי זה הוא מעין נרפש וגו' אם צדיק מט לפני רשע. ודורש את הכתוב כי לפי האמת א"א לצדיק למוט לפני רשע כאשר לא ירפש המעין ולא ישחת המקור ורק לפי ראות העין נחזה כי מי המעיין והמקור נרפשו ונשחתו. ואם נחכה מעט אז יבדלו חלקי העפר מן המים והמים ישובו להיות זכים כן אם צדיק מט לפני רשע הוא רע רק למראית עין כי גם אם שבע יפול צדיק וקם ולא ימוט לעולם. וגם יעקב בשלחו השלוחים וכפף ראשו לפני הרשע חטא למראית עין כי הבריות יתרעמו על השגחה ויאמרו כי יחזו אשר צדיק מט לפני רשע:

Paragraph 3

<b>א"ל ניער בישא.</b> ינער הוא מלשון וינערו רשעים ממנה ופי' כי המוכה קלל ללסטים שינער מן הארץ. וי"ג יגער בישא ופי' ע"ד יגער ה' בך השטן. כי יגער ה' בבישא ההוא והוא השיב לו שאשמו בראשו למה הקיצו משנתו:

Paragraph 4

<b>רבנן אמרי מלאכים</b> ממש. בילקוט איתא וישלח יעקב מלאכים היה מבקש לשלוח שלוחים אצל עשו ולא היה אדם רוצה לילך שהיו מתיראים עמד ושלח מלאכי השרת:
<b>לפניו לזה שבא</b> שעתו כו'. כי לא נוכל לפרש לפניו כפשוטו כי יעקב לא הלך לשעיר במקום מגורת עשו. ולכן מפרש ששלח לו שלוחים בשביל לפניו שהשעה משחקת לו וראוי להחניפו. ור"י מפרש לפניו ששלח פורפירא קדמוהי:
<b>אע"פ שהוא עשו</b> כו'. כלומר אע"פ שהוא רשע מ"מ צריך אנכי לחלוק לו כבוד כי הוא אחי והדרש הוא מיתורא דקרא:

Paragraph 5

<b>רבינו אמר</b> לר' אפס כו'. בא לפרש האריכות בכתובים כי המה באו ללמדנו איך לנהוג כבוד עם מי שגדול ממנו. ואגב זה מייתי המעשה מרבינו כאן. וע' לקמן פ' ע"ח ר' כד הוה סליק למלכותא הוה מסתכל בהדא פרשתא כו' כי זה כלל גדול בתורתנו הקדושה כי גם בספוריה תבוא ללמדנו ארחות חיים ודרכי יושר ואמת:
<b>מן שמי</b> למרן מלכא. בא ללמד לנו כי גם שלא בפניו צריך לנהוג בו כבוד ולהזכיר שם המלך בכבוד והדר:
<b>ולמה עם לבן גרתי</b> כו'. כלומר דבא להצטדק לפני עשו למה התאחר עד כה לגור עם רמאי כלבן. כי חכה עד עתה עד אשר יולד יוסף שהוא שטנו. ואע"ג דהתאחר שש שנים בבית לבן גם אחר לידת יוסף מ"מ י"ל דלא חפץ לעזוב את בית לבן וללכת עמדו בדרך בראשית ימיו פן ירע לו הדרך לכן המתין עד אשר יגדל מעט:

Paragraph 6

<b>משור אחד</b> כו'. ובא הכתוב לספר לנו איך נתברך יעקב כי משור אחד היו לו העדרים האלה. ור"נ סובר דמדבר בל"י בשביל שהוא שם המין ורבנן דאמרי שור זה משוח מלחמה ע"כ טעם הדברים כי קבלה היתה בידם אשר מזרע אברהם יעמוד משוח מלחמה ומלך המשיח. ויעקב הגיד לו כי הוא זכה לזה וממנו יצאו. והטעם למה אמר לו כזאת. משום דיעקב פחד מפני עשו או פן יבוא עליו בחרב אשר בה נתברך ועל חרבך תחיה. או פן יקום לו הזכות שקיים כבוד אב ואם וכדלעיל. לכן הודיע לו יעקב כי ממנו יצא משוח מלחמה ואל יבטח עוד בחרבו וגם מלך המשיח עני ורוכב על החמור וזכותו יגן עלי [או דהטעם בזה כי יעקב הכין עצמו לדורון ולמלחמה ולתפלה ולענין מלחמה הודיע לו כי ממנו יצא המשוח מלחמה ויש גם לו רב אונים וגבורה למלחמה ואם לתפלה ולהכנע בדורון הודיע לו כי ממנו יצא העני ורוכב על החמור. ויוכל להיות גם שפל ברך ולהקריב שי וע']:

Paragraph 7

<b>שאתה נוהג בו</b> כאח לכבדו וכדלעיל בסימן ד':
<b>עמו</b> כעמו כתב בספר מנחת יהודה דדריש העיי"ן כאלו כתוב בפת"ח:

Paragraph 8

<b>זהו שנאמרה</b> ברוה"ק ע"י שלמה כו'. הנה לפני זה אמרו כי השליחות היתה שלא כראוי. ועתה דורש כי שלח אליו מלאכים לסתום פיו ולהוכיחהו כי הברכות שלו הנה וגם הקב"ה הסכים על זה כי נתברך גם בשמים בברכות אשר ברכו אביו בארץ. ולכן אין לו לשנוא אותו על זה. וזה ששלח לו המלאכים וכמ"ש לקמן כי מלאכיו יצוה לך אשר גם זה הוא מענין הברכות ודרש את הכתוב ברכות לראש צדיק על יעקב. ופי רשעים הצועקים חמס על הברכות כי לקח אותן במרמה יכסה הקב"ה ויסכר אחרי כי גם הוא מסכים לזה. וכל זה יכון מאד על עשו:
<b>והקב"ה מברכו</b> בתבואה כו'. בילקוט גרים עוד יצחק אמר ורוב דגן ותירוש והקב"ה אמר לו ויען ה' ויאמר לו הנה אנכי נתתי לכם את הדגן ואת התירוש ולפ"ז יהיה הפירוש יצחק אמר לו ומשמני הארץ כו' זה ברכה באיכות כי התבואה תהיה שמנה. ורב דגן ותירוש קאי על הכמות שתהיה התבואה למרבה:
<b>ואף רבקה אמו</b> ברכתו כנגדן כלומר גם הברכות אשר ברכו אמו רבקה היה כנגד ברכת יצחק. והיא היתה נביאה וגם מזה ראיה שמפי ה' ברכתו:
<b>כיון שאמרה</b> לו בלשון הזה כו'. גירסת הילקוט כיון שאמר לו בלשון הזה הסכים הקב"ה ובירכו שנאמר יקראני ואענהו וכי מאחר שבלבו של הקב"ה לברכו אביו ואמו למה חזרו ובירכוהו ופי' הדברים דבשלמא אם לא היה מברכו ניחא שהוצרך לברכו מפני שהברכות הראשונות היה בהן פקפוק ושוב נתאוששו כדלעיל פס"ז אבל לפי מ"ש שה' בירכו מלמעלה כבר הן מאוששות בלאו הכי. ולפ"ז הך הגדה פליגי על הא דלעיל:
<b>ומה הן</b> הברכות בשש צרות וגו'. כלומר עיקר הברכה היא קיבוץ גליות וכבר אמר לה והיינו בשש צרות יצילך וגם בגלות תהיה להם הצלה פורתא בשוט לשון תחבא וגו'. וטעם דברים אלו בגלות כי בשבי איתא שוד וכפן ושוט לשון:

Paragraph 9

<b>עשה לו זמם.</b> פירש"י בפ"ק דמגילה אל תוציאנו מנחיריו זמם כמין טבעת ברזל שנותנין בחוטמה של אנקה ונמשכת בו ומתוך חוזקה אינה משתמרת כי אם בו:
<b>גירמאניאה</b> ע' בערוך ערך מגוג וברש"י בפ"ק דמגילה:
<b>זה אחד</b> משלשה בני אדם כו'. באמת גם לבן חפץ להרע ועוד רבים. אבל לבן לא בעצה ותחבולה בא על יעקב וכן שאר אויבים יבואו רק ברצח ואלה השלשה חשבו מזמה ובקשה עצה ותחבולה. לכן כתיב גביהם בלבו פי' העצה אשר בלב ומ"ש ולא עמדו בידן אע"ג דמחשבת ירבעם קמה אבל מצינו בפ' ואלו מגלחין כי בנו בטל הפרדסאות שהעמיד שלא יעלו ישראל לרגל:
<b>שנאמר יקרבו ימי אבל אבי.</b> ואמרינן בפנ"ז כל מקום שנאמר קריבה לא הגיע לימי אבותיו וכן משמע לשון קריבה מהירות קודם לזמנו ומזה דריש שחפץ לקרב מיתתו:

Paragraph 10

<b>בא וראה</b> מה כתיב למעלה מן הענין כו'. גם הוא בא לתת טעם לשליחות יעקב כי בפגעו מחנות אלהים הבין כי באו אליו להפחיד בהם את עשו. כי לולי זאת לא היה צורך בהם וטעם הדרש הזה הוא מסמיכות הפרשה זו אל סיום פרשה שלמעלה וכן הוא בתנחומא:
<b>שמו של הקב"ה</b> ליראו ולבהלו. מ"ש פני אלהים ח"ו לאמר כי הוא פני הקב"ה כי למי תדמיוני ואשוה יאמר קדוש אבל פי' כפני אלהים הוא מלאכים וכן ת"א. ורק בהזכירו שם אלהים בא הפחד בלבבו:

Paragraph 11

<b>אם יחזור בתשובה.</b> פי' הדברים כי צוה לו לספר מהצלחתו וכמו שמסיים המדרש ויראה כי גם בארץ נכריה בבית לבן הרמאי ברכו ה'. אז ישים אל לבו כי ה' עמו וישוב בתשובה:
<b>שנאמר כי במקלי עברתי</b> וגו'. דברי המדרש משובשים הם וכצ"ל אל תאמר יעקב כדרך שיצא מבית אביו הוא עומד שנאמר ויהי לי שור וחמור (ומספר את עשרו) אמרו לו אל תאמר כשיצא מעמך נטל בידו כלום כו' אלא בשכרי קניתי כל הללו בכחי שנאמר כי במקלי עברתי וגו' (ומזה מוכיח שלא לקח כלום מתפיסת הבית) ועתה הייתי לשני מחנות (ומזה מוכיח כי בשכרו קנה הכל) ואח"ז מתחיל ויצו אותם לאמר וגו' באותה שעה שקרא יעקב לעשו אדני כו'. וחטא במה שהשפיל עצמו כמו שדרש לעיל את הכתוב מעין נרפש וגו':
<b>לפיכך בא דוד</b> כו'. כלומר כמו שיעקב בטח בה' כי בתפלת בניו יִוָשֵע שאומרים לפני הקב"ה דבר והוא עושה להם רצונם. לכן בא גם דוד בכח תפלתו להִוָשע ולא בטח בחרבו ובחניתו:

Paragraph 12

<b>וצאן אלו ישראל.</b> היינו זכות השבטים. ואע"ג דבצאן כולל כל השבטים מ"מ פרט בשור וחמור על יוסף ויששכר משום שלהם יש סגולות מיוחדות אשר יוכל לבטוח עליהם בפרט:
<b>ועבד זה דוד.</b> גם משה נקרא עבד ה' ובחר יותר לרמז על דוד משום דהוא הכניע את אדום. והזכיר פה ושפחה זו אביגיל. משום שהזכיר את דוד ששפך דמים הרבה. הזכיר עמו אביגיל שמנעתהו מבוא בדמים לומר שאף שהוא שופך דמים מ"מ מונע גם חרבו מדם אם הוא לא במשפט עד כי ישמע גם בקול אשה ואינו כעשו שהוא שופך דם נקי:
<b>וראו עמו</b> גבורים מזויינים. כדר' ינאי דאמר בסמוך ארבע מאות ראשי גייסות כו':

Paragraph 13

<b>ספר תורה</b> שאתה עתיד ליתן על הר סיני מי יקרא בו. אין פירושו שלא יקראו בו משום דיכלו ישראל ולא יהיה מי שיקבלם. דא"כ למה תפס דוקא המצוה של אותו ואת בנו. ולא כל התורה. אבל פי' גם אם ימצאו מקבלי התורה אחרים. גם אז לא יחפצו לקרות בה בראותם כי גם אתה לא תשמור את מצותיה ותתן לעשו להרוג אם על בנים:
<b>מהו וריוח תשימו</b> כו'. הנה באמת הושם הריוח להשביע עינו של עשו וכדלקמן. אבל מבקש למצוא בו גם סימן לקורות בניו בגלותם. משום שכל מה שאירע לאבות אירע לבנים וע' ברמב"ן דהאריך בזה:
<b>והבטיחו שהוא</b> מושיעו שנאמר יענך וגו'. כן הוא הגירסא בילקוט ולא גרס בזכותו של יעקב ולפי הגירסא במדרש צ"ל והבטיחו שהוא מושיעו ואת זרעו בזכותו של יעקב. דכל זמן שיזכירו זכותו של יעקב יושעו ולכן אמר הכתוב ישגבך שם אלהי יעקב ולא אמר שם אלהי אברהם ויצחק:

Chapter 76



Paragraph 1

<b>הבחור שבאבות</b> לפי שהיתה מטתו שלמה כדפי' בספרי על כי יעקב בחר לו יה:
<b>ואומר להם ותשכח ה'</b> עושך. ומשמע ליה דקאי על המן מדכתיב ותפחד תמיד כל היום מפני חמת המציק דהיינו המן שנתמלא חמה על מרדכי והיה מציק לישראל וכוון להשחית. וכ"ה בפסיקתא:
<b>מנטית שמים</b> וארץ לא היה לכם ללמוד. כלומר כיון שתראו שהשמים והארץ לא התמוטטו היה לכם ללמוד כי גם אתם תקומו:

Paragraph 2

<b>ד"א ויירא יעקב מאד</b> וגו'. משום דלפי הנאמר בסימן שלפני זה היה יעקב ירא בלי טעם לכן אמר ד"א טעם על מוראו שירא פן יעמוד לו זכות ישיבת א"י וכיבוד אב ואם או מפני שאין הבטחה לצדיקים בעוה"ז. ואגב שהביא דברי ר"י בר' עילאי בשביל סוף דבריו הביא גם ראש דברו לדרוש ההבדל בין ויירא ובין ויצר אף כי לענין דבר אחר לא שייכים כלל:
<b>ויצר לו שלא יהרג.</b> ואע"ג דהקב"ה הבטיחו והנה אנכי עמך נתירא מפני זכות עשו או משום דאין הבטחה לצדיקים בעוה"ז וכדלקמן:
<b>שהרי כך אמר</b> יקרבו וגו'. ומביא לראיה מזה שאביו היה יקר בעיניו שלא חפץ לצערו בחייו. ויש גורסין שהרי כך אמר יקרבו ימי אבל אבי אחר ובא עלי להרגני. וטעם הדברים שהרי כך אמר כו' לפרש מ"ש ויצר לו כי צר לו מיתת אביו וזה זולת היראה מה שירא לנפשו:
<b>שאין הבטחה</b> לצדיקים בעוה"ז שהם יראים שמא יגרום החטא:
<b>ואין דבר רע</b> מזיקך. כלומר במה שהבטיח הקב"ה למשה כי אהיה עמך כולל כל הבטחות. לא לבד שלא יפחד מפרעה שלא יזיקנו אבל כי לא יאונה לו כל דבר רע:

Paragraph 3

<b>לימדך תורה</b> דרך ארץ. כלומר שלא תאמר שחלק את עמו לשתי מחנות. כדי שאם תיגע המחנה האחת ותיעף במלחמה תבוא השניה. כי נגד עשו לא תקום גם המחנה השניה כמו הראשונה. אבל פי' כדי שינוח רוגזו מהמחנה האחת אשר יכם בזעפו ויציל את השניה. ואם היו למחנה אחת אז הכם בחמתו ולא יחמול. וכן הוא בשמירת הכסף. כי אם ישימם בזוית אחת. אז אם יבואו שודדים יקחו הכל ביחד. ואם יחלקם וישימם בשתי זויות אז אם השודדים יקחו את המטמון האחד ילכו להם ולא יחפשו עוד:
<b>אלו אחינו שבדרום</b> זה י' השבטים אשר בארץ תימן והם היו מתענים בב' וה' על יתר אחיהם שלא יגלו וישארו לפליטה. וכל הדרש הזה הוא ע"פ הכלל הידוע שכל מה שאירע לאבות אירע לבנים. לכן מבקש דמיון למצוא גם לבני יעקב המקרה אשר קרה עם יעקב אביהם:

Paragraph 4

<b>אלא הבוחר</b> בדרכי האבות כו'. צ"ל כתיב אלהי אברהם אביך וע"ז מקשה למה הזכיר ה' ליעקב שאברהם הוא אביו וע"ז מתרץ משום דהבוחר בדרכיהם כו'. אבל על הכתוב הנרשם פה אין כאן קושיא כלל כי שפיר מתפלל לה' שזכות אבותיו יסייעו לו. וגם התירוץ לא שייך כלל. והיה לו לומר הבוחר בדרכיהם נקרא אביו:

Paragraph 5

<b>כדאי אני.</b> איך זה דרך גאוה כי כן מצינו אשר הצדיקים מזכירים את זכיותיהם וכמו שמצינו בחזקיהו שאמר זכר נא את אשר התהלכתי וגו' ונחמיה אמר זכרה לי אלהי וע"ל פל"ה ומפרש קטנתי מכל החסדים כי זכיותי נתמעטו מסבת החסדים שעשית עמדי וכמ"ש רז"ל בפ' במה מדליקין כל שעושין לו נס מנכין לו מזכיותיו מאי קרא קטנתי מכל החסדים ופירש"י ז"ל הוקטנו ונתמעטו זכיותי בשביל החסדים שעשית עמי:
<b>שלא עברו ישראל</b> את הירדן כו'. כי באמת הנס הזה נראה כמותר. כי הירדן איננו רחב כ"כ ומצינו במרגלים שעברו את הירדן בלי נס. וכן דוד ואנשיו בברחו מפני אבשלום בנו. ורק להזכיר לבניו זכות יעקב בחיר שבאבות עברו את הירדן בדרך נס ופלא והטעם בזה כדי לחזק האמונה בלבבם לאלהי יעקב:

Paragraph 6

<b>מיד בני בניו</b> שבאו עליהן מכחו. בא לדרוש הכפל בקרא מיד אחי מיד עשו כי מיד עשו נאמר על זרעו להצילם מיד באי כח עשו:

Paragraph 7

<b>היטב בזכותך</b> כו'. דריש מיתורא דקרא כי היטב הוא מיותר כיון דכתיב אטיב. ולכן דריש היתור לדבר היותר חדוש כי גם זכותך יועיל לך ואיטיב אשר הוא גופא דקרא דריש על זכות אבותיו שאינו חדוש כ"כ דהא כבר אמר לו אני ה' אלהי אברהם אביך וגו' ושוב אל ארץ אבותיך. ודרך הדרש הוא לדרוש את החידוש מיתורא דקרא. ואת שאינו חידוש כ"כ מגוף הקרא:
<b>הטיילים בכל יום.</b> י״מ הטיילין המה בני אדם המפונקים. וי״מ הבריאים והמעונגים שאין עושין במלאכה. וי״מ אנשים שאין פורעים מס:
<b>הספנין</b> המה עוברי ארחות ים הגדול:

Paragraph 8

<b>ראו עובד כוכבים אחד כו׳.</b> הנה מה שדרך העובד כוכבים לשאל שלש שאלות אלה. משום שהם חשודים על גזל ועל שפיכות דמים. ולכן ישאלו בראשונה מאיזה עם הוא. האם הוא מעם אשר יוכלו לפגוע בו. פן חזק הוא ממנו. ובשנים מה אומנתו לדעת אם הוא בעל ממון. והשלישית לאיזה מקום שילך לדעת התארך לו הדרך או התקצר. ובזה ידע באיזה מקום יוכל לפגוע בו. ומובא פה המעשה הזה לפרש לנו. כי גם יעקב אשר הגיד להם את השאלות האלה וידע כי ישאל אותם את השאלות האלה משום שחשוד היה עשו בעיניו על גזל ועל ש״ד:
<b>במוצאכם אותו בגדולתו.</b> אז תכנעו לפניו. אבל אם תראוהו בשפלותו אל תכנעו מפניו. וזה מדריש מיתורא דקדא דהא כתיב מקודם כי יפגשך עשו אחי וע״ז קאי וגם כי יפגשך משמע שהוא יבוא נגדך ובמוצאכם אותו משמע כי הוא ישב במקומו ואתם תבואו אליו לכן דריש במוצאכם בגדולתו:
<b>הה״ד ארץ נתנה ביד רשע וגו׳.</b> בא בזה הכתוב לפרש כי אמר אכפרה פניו וגו׳ ואחרי כן אראה פניו אולי ישא פני. כי הכוונה בזה יען דעשו ברשעו יראה להרחיק ממנו פני צדיק פן יוכיחנו עלי פשעו ופן ייבוש מפניו וכמו דכתיב ארץ נתנה ביד רשע והרשע יראה לכסות פני השופטים כי לא יראוהו ויוכיחוהו. ובזה עמל יעקנ לבוא לפניו במנחה לכפר פניו ולהסיר כעסו ממנו. ואחרי כן אראה פניו ולא ירחיקנו עוד. אולי ישא פני אולי יוכל לשאת ולראות את פני:
<b>למה לא הכניסן לו בערבוביא.</b> פי׳ לערבב המינים זה בזה. ומשני כדי לתמהו כו׳ שיראה טוב הסדר שהביא מכל מין כראוי מהעזים והרחלים הרבה. ומהפרות שהן יותר חשובות מעט וכן מהפר הזכרים למספר הנקבות. אח״ז מקשה ולמה לא הכניסן כולן כאחת ושם ריוח בין העדרים ומשני כדי להשביע עיניו כו׳:
<b>אף הוא בעקא.</b> פי׳ אע״פ שהתפלל לה׳ ותיקן את המנחה כראוי מ״מ היה יעקב בצער שמא לא יועילנו לו כלום:

Paragraph 9

<b>אמר לו הקב״ה למס מרעהו חסד</b> מביא את המקרא הזה כאן רק לומר שהכתוב הזה יצדק גם על יעקב:
<b>מנעת מרעך חסד. מנעת חסדך מן אחוך</b>. כפל לשון הוא ובילקוט הגירסא רק מנעת חסדך מן אחוך. ופי׳ שאלו נשאת לו אולי שב בתשובה כי הכל מן האשה כדלעיל פי״ז:
<b>להשיאה למהול.</b> לעיל פס״ג איתא עשו שונא דם מילה היה ועמ״ש שם:
<b>הה״ד ותצא דינה בת לאה.</b> וס״ד אשר ילדה לעקב דריש דיעקב היה הגורם מה שיצאה ושכם ראה אותה:

Chapter 77



Paragraph 1

<b>ומי כאל ישורון.</b> דריש מדכתיב כאל הכ"ף בקמץ וזה בנפרד אין כאל אמר כנגד כל ישראל ורוה"ק אומר אל ישורון וכדאיתא בספרי. דאם תפרש כאלהי ישורון היה צ"ל הכ"ף בשו"א ובסמיכות.
<b>כל מה שהקב"ה עתיד לעשות כו'.</b> ע' בד"ר פ"י בסדר האזינו שם הלשון כל מה שהקב"ה עושה. וטעם הלשון שאמר כאן עתיד לעשות הוא כדי שיאמין העם בנסים אשר יעשה לעתיד עשה דוגמתן כבר בעוה"ז ע"י הצדיקים. וכמו דאיתא בויק"ר פכ"ז אם יאמר לך אדם שעתיד ה' להחיות לנו מתים אמור לו כבר היה ע"י אליהו כו' ופי' אם יספק אדם באמונה זו תאמר לו כי היא נאמנה מכח אליהו שעשה כבר כן:
<b>הקב"ה ממתיק</b> את המר והיינו בים שהמתיק להם המים שישתו ישראל מהן כדאיתא במכילתא גבי נצבו כמו נד נוזלים וכן אלישע המתיק את המר גבי נזיד פקועות השדה (מ"ב ד') שצעקו מות בסיר כי היה מרים וגם הקב"ה ממתיק את המר במר במי מרה (שמות ט"ו) והמתיקם במר כדאיתא בשמ"ר פכ"ב וכן אלישע המתיק את המר במר שהמתיק מי יריחו (מ"ב ב') במלח:
<b>אף יעקב</b> ויותר יעקב לבדו. פי' כמו שיכירו לעתיד כי ה' לבדו הוא אל ולא אחר כן יכירו כי יעקב יחיד הוא בתחתונים ואין דומה לו בזכות ובכח. ולכן קנא בו המלאך ויאבק עמו. והודה לו בסוף כי שרית עם אלהים ועם אנשים ותוכל:

Paragraph 2

<b>ר"ח אמד נדמה לו</b> בדמות רועה כו'. המאמר הזה לא נקשר עם מה שלפניו אך בא לתת טעם מאיזו עלילה בא המלאך אליו להאבק עמו ועמ"ש בזה בשי"ר:

Paragraph 3

<b>שרו של עשו</b> היה. לא בא לחלוק אדלעיל אלא לפרש בא כי הקב"ה שלח לו שר של עשו להתאבק עמו ויעקב הכריעו ומזה יראה כי אין לו לירא גם מעשו וכמו במשל מכלב אגריון נמירין לקמן:
<b>והרפיש עצמו</b> לפניו כו'. ומה דנגע בכף יריכו ולא ירא מפני השכינה. זה היה שלא בכוונה:
<b>אין אנו יודעין</b> מי נצח כו'. כי נוכל לפרש ג"כ וירא כי לא יכל לו כי יעקב לא יכל המלאך ולכן נגע בכף יריכו:
<b>וחמשה</b> קמעין בידו עמ"ש בזה בשי"ר:
<b>נגע בצדיקים</b> כו' לפי שכל מעשה המלאך הזה הוא רמז למה שעתיד להיות לכן אומר כי בזה מרמז הכתוב מה שעתיד זרעו של עשו לעשות לזרעו של יעקב:
<b>שייעא כו'</b> אף כי מחלקותם הוא בהוראת המלה ותקע לא רחוק לאמר כי כל אחד מרמז על הצרות העתידות לבוא על יוצאי ירך יעקב מהמן ונ"נ וכדומה. והאומר שייעא מלשון חלק אומר כי בא לרמז אשר ישללו כספי בני ישראל שיצאו חלק ונקי מנכסיהם. והאומר סידקה כדג אומר כי בא לרמז על מכאובי הגוף אשר ידאבון והאומר פירשה ממקומה אומר כי בא לרמז על צרות הנפש שיבקש להעתיק את יוצאי ירך יעקב ממקורם כי יתבוללו בעמים:
<b>מגיניה דדין</b> לקבל מגיניה דדין. הוא חולק על הא דנאמר לעיל כי יעקב נצח. וסובר כי איש לא נצח את השני וכל אחד היה מסתתר במגינו כל אותו הלילה. וכפשט הכתוב כי לא יכול לו. ועכ"ז כיון שעלה עמוד השחר אמר המלאך שלחני. כי לא היה לו רשות ללכת בלי רשות מיעקב כדאיתא במדרש אבכיר וזה למעלת יעקב:

Chapter 78



Paragraph 1

<b>על שאתה מחדשנו</b> בבוקר כו'. וה"פ כמו שאנו רואים שבני אדם הולכים לישן עיף ויגע מעמל יום ובבוקר יקומו ואילותם תתחדש. וע"ז אנו מברכין בכל יום המחזיר נשמות לפגרים מתים. מזה אנו יודעים כי גם הנרדמים בקבר. יבוא יום אשר יקיצו מתרדמתם לתחיה:
<b>אנו יודעים</b> שאמונתך רבה לגאלנו. פי' הדברים ממה שאנחנו רואים כי בני ישראל לא כלו מחמת אויביהם בשנות הבינים בדרך נס ופלא אשר כל העמים הראשונים כבר נבלעו. מזה אנו יודעים שהקב"ה יגאלנו לעתיד. כי לא עביד קוב"ה נסא לשקרא. וישמור אותנו על עת קץ. ועמ"ש בזה לעיל בפ' נ"ו:
<b>אין כת של מעלה</b> מקלסת ושונה כו'. ומפרש חדשים לבקרים כי בכל בוקר בורא הקב"ה מלאכים חדשים. וז"ש הכתוב חסדי ה' כי לא תמנו כי לא כלו רחמיו. פי' אע"ג דהמלאכים יתמו עכ"ז לא תמו חסדי ה' מאתנו ואנחנו קיימים וע"כ רבה אמונתך אשר אמרת לגאלנו. ועל כן חלקי ה' אמרה נפשי ואוחיל לו שיקיימני ויגאלני וע' בפרק גיד הנשה שמה לא משמע. כי בכל יום יברא הקב"ה מלאכים חדשים:
<b>זה מיכאל וגבריאל</b> כו'. המלאך הוה לא היה לא מיכאל אשר הוא שר ישראל ולא גבריאל שמלמד זכות על ישראל כדאיתא בפ' יום הכפורים על פסוק ואני באתי בדבריך. אך הכוונה כמו שהשרים האלה הם מן השרים הראשונים ולא מתחלפין. כן היה המלאך הזה מן השרים הראשונים ולא מתחלף. והנה אם הדברים האלה עומדים ברומו של עולם ואין לנו רק להאמין בדבריהם אשר עמדו בסוד ה' ולא לחקור בהם בדעת אנוש המוגבלת אבל לסכור פיות הלועגים אמרנו לתת דעת בדבריהם כי מה שאמר ר"ח בשם רשב"ן אין כת של מעלה מקלסת ושונה. כי קילוס כל דבר שאינו בעל דבור הוא העמדתו וקיומו באותו המעמד והתכונה שברא היוצר שממנו תודע חכמת הבורא ית' לאנשים ויהללו את ה' ע"ד הללו ה' מן הארץ תנינים וכל תהומות וגו' וכ"כ הרמב"ם וז"ש אלא בכל יום בורא הקב"ה כת של מלאכים חדשה כו' פי' כי בכל הנבראים האלה יש שנוי בכל יום. וכאשר אמר החכם כי אין ראובן הרמוז היום הוא אשר למחר וכמים המוגרים לא יעמוד יסוד כל הנבראים על מצב אחד. וכל כח וכל יסוד נקרא מלאך וכה"ש המורה בח"ב פ"ו. ור' ברכיה הבין דברים אלו כפשוטו כי על שכלים הנבדלים מדבר והקשה אליו מן המקרא שלחני כי עלה השחר והשיבהו בדרך בדיחותא חנוקא סברת למחנקני כלומר לדעתך שפיר הקשית אבל הקרא הזה מיירי מהשכלים הנבדלים כמו מיכאל וגבריאל ואינון לא מתחלפין אבל אנכי מדבר מיסודות המתחלפין ואנדריאנוס שאלהו כי בהפרד היסודות בחילופן התמידי לאן אינון אזלי אם הם נפסדים וכלים או פושטים צורה ולובשים צורה ואמר לו מן הן דאתבריין מן נהר דינור. כלומר מתהפכין לחומר הראשון הנקרא בלשון הפילוסופים יולי אשר ממנו נבראו. והוא קורא את החומר הזה נהר דינור יען כי מהות החומר הזה לא נודע כמו מהות האש וביאור לו את הנהר דינור כי לא ינוח לעולם כמו הירדן דלא נח. ובא פה רק בדבר המוחש לבארו קצת את החומר המפשט הזה ועי' לקמן בשמ"ר פט"ו:
<b>ר"מ ור"י ור"ש.</b> באו להוכיח מן הכתובים דגדולים צדיקים ממה"ש ובאו לתרץ בזה למה בקש המלאך מיעקב שלחני ומה דהצריכו להביא ג' ראיות. משום שיש ג' סבות לאמור אשר המלאך הוא גדול מהאדם הצדיק. הא' משום שהמלאך הוא נצחי וקיים והאדם הוא נפסד ולזה משיב אחרי כי מלאכותו הוא לשמור את האדם שלא יפגעהו אסון. ולכן אף שהמלאך גדול מצד נפשו שהיא נצחית אבל מצד שהאדם הוא הנשמר יגדל הוא משומרו. והב' היא משום שהמלאך רוחני והאדם חמרי. וע"ז אמר הלא הנישא גדול מהנושא ואחרי שהמלאך נושא גוף האדם והאדם למעלה ממנו בזה כי יתנשא ויתרומם במעשיו והמלאך הוא עומד לכן הצדיק חשוב. והג' שהמלאך באשר הוא שכלי בלתי בעל תכלית וכמ"ש הרב. והאדם הוא רק חלקי ומובן הוא כי הכלל גדול הוא מהחלק. וע"ז אר"ש אחרי כי המלאך ברשות האדם לכן הוא גדול ממנו. וכמו שהמשלח גדול מן המשתלח כי המשתלח ברשות המשלח:

Paragraph 2

<b>שייצית סייבת.</b> סייבת הוא לשון זקנה והוא אמר לו גם אם תשב עד שתזקין לא אשלחך וכדרך שאמרו בכתובות בסופו תשב עד שתלבין ראשה:
<b>נשתלחו ע"מ כך.</b> פי' בשלשה המלאכים האלה היו שנים ביניהם אשר הלכו לברכה וזה המלאך אשר בא לרפא את אברהם ולבשר את שרה כי תלד בן ולכן לא פירשו בלי ברכה:
<b>הה"ד בית אל</b> ימצאנו. י"ג ימצא אותנו ובא המדרש לפרש כי ימצאנו איננו לכנוי נסתר אך לנוכחים רבים:

Paragraph 3

<b>אין אנו יודעין</b> כו'. ומפרש הכתוב במה שמקים דבר עבדו ועצת מלאכיו ישלים אנו יודעים כי ירושלים תבנה ותושב כי כן התנבאו עליה כמה נביאים ועי' לקמן פפ"ב. והדר מפרש היכן מצינו שעצת מלאכיו ישלים. והלא מלאך אחד (כצ"ל ולא אלא) כו' ונגלה אליו הקב"ה לקיים גזירתו של מלאך:
<b>לקיים גזירתו</b> של אותו מלאך. פליג על רב הונא דאמר שגלה לו מה שהקב"ה יאמר והוא סובר שלא גלוי העתידות הוא אך ברכה אשר ברכו המלאך. ומ"ש לקמן פפ"ב אמר לו עתיד הקב"ה להגלות עליך לאו גלוי העתיד הוא אלא ברכה דקים ליה שהקב"ה יקיים ברכתו:
<b>מה פני אלהים</b> ולא יראו פני ריקם. נראה דל"ג כאן כי אין ענין פה ואגב שיטפיה דהמאמר לקמן בפרשה זו הובא כאן:
<b>את הוא</b> שאיקונין שלך כו'. ולפי הדרש הזה מפרש כי שרית מלשון שררה שנחשבת כאחד משרי מעלה וצבא מרום:

Paragraph 4

<b>כתוב אחד אומר</b> מונה מספר לכוכבים כו'. עיקר הרומיא הוא מסיפא דקרא דכאן כתיב לכולם שמות יקרא משמע דלכל אחד שם בפני עצמו כי שמות הוא בל"ר. ושם כתיב לכולם בשם נקרא משמע דלכולם רק שם אחד. וכ"ה בתנחומא אם שמות למה בשם ואם בשם למה שמות. ומשני ריב"ד אלא מלמד שיש שם שנוי כו'. פי' לעולם יש לכל אחד שם בפ"ע ומ"ש לכולם בשם יקרא פי' בשם המיוחד לו ומ"מ כתיב בקרא לכולם שמות יקרא אחרי כי יש לכל אחד שינוי בשמו. כי לא בשם אשר נקרא היום יקרא למחר לכן אמר לכולם שמות יקרא כי לכל אחד יש שמות רבים לפי הזמנים המתחלפים. והנה הטעם אשר יתחלפו השמות למלאכים הוא. כי המה נקראים בשם לפי שליחותם. וכפי התחלפות השליחות יתחלף גם שמותם. ואע"ג דהכתובים מיירי בכוכבים אפשר דזה קאי על המלאכים הממונים על הכוכבים. או דהכוכב בלשון מקרא הוא שם נרדף למלאך וכמו ברן יחד כוכבי בוקר ואע"ג דמצינו גם במלאכים מיכאל וגבריאל וכדומה ששמותיהם קבועים בכל הזמנים זה הוא רק בשרי מעלה. ופה מדבר משאר צבאות המלאכים.
<b>אינו יודע</b> איזה שם ואני מתחלף. ולפ"ז רמז רמז לו כי הוא מלאך אף כי הוא בתמונת איש. אך מנוח ע"ה היה ולא הבין רמיזתו:

Paragraph 5

<b>ולמי לא זרחה</b> כו'. פי' כי זריחת השמש אחת היה לכל בעלי האופק הזה ולמה אמר ויזרח לו השמש והיל"ל רק ויזרח השמש ובזה סרה טענת האב"ע על דברי רז"ל ע"ש בדבריו:
<b>דמי את לסבך.</b> פי' כמו זקנך בבוא לפני שר של עשו איתרע מזליה והוא צולע כן אתה בבואך לרומי איתרע מזלך להיות צולע:

Paragraph 6

<b>מ"ד הדעת שהוא</b> של ימין ויגע בכף ירכו. וס"ד בהאבקו עמו כאדם שחובק את חבירו ונוגע בכף ימינו של חבירו וכ"ה בגמ'. ומ"ד שהוא של שמאל מוכיח מדכתיב כי נגע בכף ירך יעקב משמע שלא היה אלא דרך נגיעה כאדם העומד נגד חבירו ויגע בידו הימנית לצד שמאל של חבירו העומד כנגדו:

Paragraph 7

<b>ארי הוה כעס</b> על הבהמה כו'. בא במשל הזה לתרץ כי בראשונה כתיב ויחץ את העם אשר אתו ולא זכר את הילדים ופה אמר גם ויחץ את הילדים. ומתרץ כי בראשונה בטח בתפלתו שתועיל גם לילדיו. ואח"ז כאשר ראה את עשו בא פחד בלבבו. ויחץ אותם שלא יסמכו עליו. ומביא לזה את המשל מהשועל אשר בדרכו שכח מאה מאה ממשליו. והנה במשל מביא כי שלש פעמים שכח. ונראה כי גם יעקב פחד שלש פעמים. בראשונה כאשר שלח את המנחה ואמרינן לעיל על פסוק ותעבור המנחה וגו' אף הוא בעקא. והשנית כאשר התאבק עם שר של עשו. והשלישית כאשר ראה את עשו בקצפו עליו. וירא פן יכוו הילדים בגחלתו ולא יעמוד להם זכות אביהם לכן חלקם פן יעמדו בזכות עצמם. או פן ינוח רוגזו כאשר יפגע בקצתם ויחמול על האחרים וכדאמרינן לעיל על והיה המחנה הנשאר לפליטה:
<b>אגומין.</b> בעל א"א פירש טוב וישר. ובערוך פי' בל"י לך. ורש"י פי' אני כי עגא בל"י הוא אני ופי' הנני מוכן לזה:
<b>אית במאתן</b> ברכאן. פי' ספוק ודי וכמו בירושלמי ברכות כל ברכיא טבין וברכיא דאורייתא בישין. ופי' כי ההסתפקות בכל צרכי העולם היא הטובה אם יסתפק במעט. ובעניני תורה רע הוא אם יסתפק במעט ומחויב להרבות בלמודה:
<b>יש בי כח</b> לערוך תפלה. ואע"ג דכבר התפלל הצילני לא וגו' מ"מ התפלה בהביטו על האויב מועלת יותר. וע"ד נתן עיניו בו ונעשה גל של עצמות ובין למ"ד לערוך תפלה ובין למ"ד לערוך מלחמה בטח כי ה' יהיה בעזרו אבל לא בטח אם יאזרהו ה' חיל להציל גם את הנשאר. ואם יקשיב ה' בקול תפלתו עליהם:

Paragraph 8

<b>כרחמן שבאבות.</b> והא דלא פי' כרחמי כל אב ואם על בניו דא"כ היה לו לומר כרחם אם על בנים דרחמי האם מרובים משל אב וכדכתיב התשכח אשה עולה וגו'. והא דאיתא בפסיקתא דרכו של אב לרחם ודרכה של אם לנחם פי' כי האם גם מנחמת מלבד הרחמים אשר בקרבה:
<b>למה שבע.</b> פי' למה הכניע את עצמו יותר מדאי אשר זה כשפלות ליעקב ומשני כי רמז לו בזה גם אם שבע יפול לפניו יבטח בה' כי הוא יקימנו:
<b>לא זז משתטח</b> כו'. ולפ"ז השתחוה יעקב לפני ה' ומה דאמר שבע פעמים הוא להפלגת השתחואותיו וכמו והחזיקו שבע נשים ובשבע לא יגע בך רע. כי דרך הגוזמא הוא לפעמים גם במספר שבע:

Paragraph 9

<b>בכ"מ שאתה מוצא</b> הכתב רבה כו'. עמ"ש בפמ"ח:
<b>צוארך במגדל השן.</b> והכתוב הזה נאמר על כנסת ישראל שלא יוכל איש לגעת במו וזכות אבותם יעמוד להם כמו המגדל וכל מה שאירע לאבות סימן לבנים ומזה מוכיח כי כבר קרה כזה ליעקב בצוארו שנעשה כמו של שיש כו'. ולא יכול עשו לנגוע בו לרעה:

Paragraph 10

<b>לפי ששמענו חנינה</b> באחד עשר שבטים כו'. כי במה שאמר יעקב אשר חנן אלהים ולא אמר אשר נתן הודיע בזה כי המה בהשגחה פרטית מאת ה' כמו הי"ב מזלות המושגחים מאת ה' וע"י יתנהג כל העולם ולכן מקשה איפה מצינו חנינה בבנימין אשר הוא מהשנים עשר שבטים ומשני כי מצינו גם חנינה מאת אלהים על בנימין:
<b>בן פורת רביית</b> עלי עין. ודריש בן פורת יוסף שנתגדל והיה למושל בארץ מצרים בשביל שהיה בן פורת עלי עין לכסות את אמו ואח"ז דריש בן פורת בן פרות רביית יוסף בשביל חלום פרעה בפרות נתגדל יוסף. ובתנחומא פ' מקץ איתא שפרעה היפך החלום וכשיוסף אמר לו לא כך ראית התחיל תמיה א"ל אחרי היית כשחלמתי הה"ד בן פורת יוסף ולדרשא זו דרש בן פורת עלי עין על שלא נתן עיניו באדנותו לכן זכה לגדולה וכדלקמן. ור"ב קאי על דרש הראשון אבל הדורש הראשון דריש עלי עין בשביל שכסה את העין והוא דורש על הקב"ה וקאי עלי לפרוע והנוסחא במדרש כן הוא בן פורת יוסף בן פורת עלי עין בן פורת רביית. בן פרות רביית יוסף בן פורת עלי עין ר"ב בשם ר"ס אומר עלי לפרוע לך מן אותה העין:

Paragraph 11

<b>כל אותו הלילה</b> כו'. כי בלי ספק ששאל עשו לכל ההולכים אחרי העדרים למי המה והמה השיבוהו כאשר צוה להם יעקב מנחה היא שלוחה ולמה שאל ליעקב עוד מי לך כל המחנה הזה אשר פגשתי. וגם ק"ל כפל הלשון יש לי רב אחי יהי לך אשר לך. לכן דרש דשאל מי לך כל המחנה הזה על מחנה מה"ש שפגע בלילה. ויעקב לא ידע מזה והבין כי שאלתו היא על העדרים וא"ל אמרין לך כלום כי תמה איך לא שמרו השלוחים את אשר צוה להם ואמר לו כי למצוא חן המה שלוחים. ואז א"ל עשו יש לי רב כי הכוני פצעוני. ועל המנחה אשר אמר לו יעקב למצוא חן בעיני אדני אמר לו יהי לך אשר לך:
<b>מן דא"ל אחי</b> יהי לך וגו'. עיין בזה ברא"ם:

Paragraph 12

<b>מה פני אלהים דין</b> כו'. כי הנותן מתנה לאחר הוא מג' סבות. הא' אם המקבל נצרך לזה. הב' לדרך פיוס ועונש על חטא שחטא נגדו. הג' הוא דרך הכנעה ע"ד מלכי תרשיש ואיים מנחה ישיבו. ולפי שעשו דחה את המנחה מפניו כי יש לי רב וסרה הסבה הראשונה. אמר לו כי בשביל שתי סבות האחרונות יקבל. האחת מה פני אלהים דין וכו' שהוא מכיר שהיה לו דין עליו וחפץ לפייסו. וגם מה פני אלהים ולא יראו פני ריקם להראות הכנעתו לפני ה' גם חפצי הוא להכנע מפניך:
<b>מאליה בא לידך.</b> ודרש הובאת כמו בשתי מלות הוא באת פי' כי מאליה באת וכמו בגד דיתפרש בא גד. ועוד רבים:
<b>מתחמי חזר</b> וידיה פשטה. ודריש ויפצר בו על עשו כי הפציר ביעקב שלא לקבל ואעפ"כ ויקח ומייתי סמך לזה מארם דכתיב גביה מתרפס ברצי כסף דמתיר את הפס ומקבל את הכסף כמו בעשו כי מעשה אבות יחזיקו הבנים:
<b>א"ל צלי עלי</b> כו'. רבינו בקש מר"ל שיתפלל עליו יען כי רבים מבני ארם מכבידים אותו בבואם לקחת ממנו מתנות. וא"ל ר"ל אם אתה לא תקח מאחרים לא יאונה לך כל רע ולא יבקשו ממך. ומובא המעשה פה לחזק את מה שאמר לפ"ז מתיר את הפס. כי בני ארם מבקשי מתנות המה:
<b>חד עמא דארעא</b> כו'. בא פה ללמדנו לבלי לבוז גם לעמי הארץ ולהגיד בשמם את דברי חכמה אשר ישמע מפיהם:

Paragraph 13

<b>זה משה ואהרן.</b> יען כי מקרי האבות ומעשיהם הוא סימן לבנים כמו שכתבנו בכמה מקומות לכן מבקש רמז ודמיון למעשי יעקב ודבריו בקורות בני ישראל יוצאי חלציו:

Paragraph 14

<b>שנהא שותף</b> עמך בעולמך. כלומר שיהיה גם לך חלק בעוה"ז וא"ל יעקב יעבר נא אדני לפני עבדו כלומר העולם הזה שלך הוא וא"ל עשו אין אתה מדוכסי שיצערוך בעוה"ז וענה לו יעקב ואני אתנהלה לאטי כי אלך בנחת ואשא ואסבול ברוח כהה את כל התלאות אשר תעבורנה עלי. או שא"ל כי אלך בפנים כרוכות פי' כי אתחבא מפניהם ובסתר פנים אחכה עד יעבור זעם:

Paragraph 15

<b>בקש ללוותו</b> ע"י אנשיו. וז"ש אציגה נא עמך מן העם אשר אתי פי' ללוותך ולא קבל כי חשודים היו בעיניו על הגזל:
<b>נשמטו כל אחד ואחד</b> הלך לדרכו. כי כאשר יעקב ועשו נשקו וחבקו זה את זה וראו כי עשו בקש לנשכו. ויראו פן יתגר עמו מלחמה. והמה לא חפצו ללחום עם יעקב לכן נשמטו וקבלו שכרם ע"ז:

Paragraph 16

<b>כל אותן חדשים</b> שעשה בסוכות כצ"ל. ובא לתרץ למה שהה בסוכות י"ח חדשים ולא הלך מיד לא"י משום דהיה עליו החוב לכבד את עשו בדורונות כי היה ירא ממנו פן ישוב עליו שנית. ולסבה זו נתעכב לר' אבין שבע שנים. והפי' של כל אותן חדשים הוא מדי חודש בחדשו:

Chapter 79



Paragraph 1

<b>אין שית אינון</b> כו'. כלומר דלא תימא שש ושבע הם י"ג כי זה לא משמע בקרא. אבל פי' הקרא כי השבע היא האחת מלבד השש ויתכן דפי' המדרש כך הוא. בין אם תתפרש כי שש צרות נמנו בקרא (כי שוד נמנה שתי פעמים) ולפ"ז מה דאמר ובשבע הוא מספר הגוזמא בלי מוגבל וכמו שכתבנו לעיל. ובין אם תפרש כי שתים הנה. בכל זאת אנא קאים בהון:
<b>קשה לשון הרע</b> שמי שבראו כו'. ולפ"ז תחבא כמו לתאר על שוט לשון שהיא נחבאת בשתי חומות. אחת של בשר והיא השפתים ואחת של עצם שהן השינים וכדאיתא בעירוכין ואתה תנצל מהאויב אשר פרץ שתי החומות ושוט לשון ביעקב היו אלה אשר התגרו מדון לפני עשו לאמר לו כי מברכותיך התעשר והתנשא למאד. וז"ש עוד לא תירא משוד כי יבוא זה עשו ואלופיו כלומר גם אם ישמעו לקול מלחשים ויקומו נגדך לא תירא. כי אנכי מגן לך:
<b>זה לבן שבא</b> כפון על ממונו כו'. לפני זה דריש ובמלחמה על לבן כי לבן בא בין על נפשות ובין על ממונו:
<b>בן פ"ד שנה</b> כו'. ע' לעיל פ"ע ומה דלא חשב כאן צרת דינה וצרת יוסף ע' לקמן פפ"ד דדרש זה מן לא שלותי ולא נחתי ע"ש:

Paragraph 2

<b>זה עשו ואלופיו.</b> משום שהצרות הבאות לאדם הן משלשה פנים (וע' במורה ח"ב פי"ד). הא' הצרות הבאות לאדם מבני אדם אחרים ועז"א זה עשו ואלופיו. והב' ממקרי הטבע ופגעיו. והג' ממעלליו ומעשי ידיו וע"ז מביא ה' ישמר צאתך ובואך דכולל ב' מיני הצרות יחד. ממקרי הטבע דכתיב שם יומם השמש לא יככה וגו'. ומפועל ידיו כי ישמור צאתו ובואו שלא ילכד במעלליו ובפועל כפיו:

Paragraph 3

<b>הייתי אין כתיב כאן</b> כו'. פי' כי אמרו לאיוב גם אם לשעבר לא היית צדיק בכל זאת לא יקפח ה' שכרך אם עתה תצדק ושלם נות צדקך ישלם לך כמדתך משלם כל צדקותיך ומכ"ש ביעקב שהיה שלם בצדקותיו מעולם לכן בא שלם גם בהצלחתו ולא קרה לו אסון:

Paragraph 4

<b>הזורעים בדמעה</b> זה אבינו יעקב. ודריש ויבא יעקב שלם בחדות לב אחר כל התלאות שעברו עליו ואע"ג דהאי קרא בציון כתיב מ"מ מדריש גם על יעקב כי כל מה שאירע לאבות יהיה גם עם בניהם:

Paragraph 5

<b>שלם בגופו</b> כו'. דריש שלם על ארבעה דברים יחד. בגופו בבניו בממונו ובלמודו כי אם יחסר לאדם אחד מהם לא יקרא מאושר בארץ:
<b>שלם בבניו.</b> בפרק במה מדליקין לא נמנה שלם בבניו כי עשו בפגשו אותם הסביר להם פנים. וכבר סר הפחד מיעקב. ודעת המדרש הוא כדעת הרמב"ן שהזכרנו לעיל כי עד שבא לא"י פחד לבו מפני חמת עשו פן תוקד בו והגיש לו דורון כדלעיל:
<b>שנאמר כי נשני</b> אלהים וגו'. באמת על שכחת התורה לא נוכל לומר כי נשני אלהים כי לא ה' משכיח התורה מפני הלומדים ושוכחים. אבל פי' כי ע"י הגלות והתלאות אשר שת עלי אלהים גרם לי כי נשני את כל עמלי בתורה. [ומביא את הכתוב נפש עמל. ונראה דרז"ל מפרשי נפש מלשון מנוחה ושקט וכמו שבת וינפש ועוד רבים והכתוב אומר מנוחת ונפש העמל בתורה תעמוד לו כי עמלה לו כי עמלו ישאר בידו ולא ישכח מה שאין כן הלומד מתוך טרדה וצער הוא שוכח]:

Paragraph 6

<b>שאדם צריך להחזיק</b> טובה כו'. ויושבי העיר הטיבו עמדו להגן בעדו מפני עשו כמ"ש הרמב"ן. [ומה דדרשי התחיל מעמיד הטליסין כו' וזה חנויות נראה דדרשי ויחן מלשון חנות וחנוני]:
<b>וכל אתרא</b> דהוה קטילא סליק. ערש"י ובפ' במה מדליקין כתב שהיה דרך נס וכ"ה בירושלמי ופסיקתא:
<b>דימוס פגא כו' ספקולא.</b> ע' בזה בתוס' פ"ק דע"ז סוף דף י"ז:
<b>כל הספיחין</b> אסורין חוץ מספיחי כרוב. כ"ה בברייתא בפ' מקום שנהגו ולפ"ז היה מלקט ספיחי כרוב ובמשנה במסכת שביעית הגירסא כל הספיחין אסורין חוץ מספיחי כרוב ולפ"ז לקט ספיחים לא משל כרוב וע"ש ברמב"ם ור"ש בפירוש המשנה ובתוס' ריש פ"ק דקדושין:

Paragraph 7

<b>זה אחד משלשה</b> מקומות כו'. באמת אין טענה להם על כל א"י כי ה' נתן לאשר ישר בעיניו וכדלעיל בפרשה א'. אבל קצת טענה יש להם כי לא יאות לעבורי אחסנתא אפילו מברא בישא לברא טבא. לכן אמר כי על שלשה מקומות אלה אשר לא טוב לנו כי תהיה להם גם קצת טענה כמו מקום המקדש וקבורת הצדיקים אין להם טענה כלל גם טענת הבל:
<b>שכחון מילין מן</b> תרגומא כו'. הובא הנה לפרש קשיטה מלשון ערבי כסידא וכדמסיים השאיל לו כסידתיך אפיק חדא כסיתה (פי' קשיטה) למרעייא (פי' לחברתה) ובערוך הובא בנוסחא אחרת:
<b>יו"ד ה"א מה</b> עבדית הכא. זה צ"ל אחר דברי ר"י דסכנין. וע"ז הוא גם התשובה של ר' ברכיה:

Paragraph 8

<b>ואני אלוה בתחתונים.</b> זה ע"ד מי מושל בי צדיק שהקב"ה גוזר גזרה והצדיק מבטלה בתפלתו. והכתוב מדריש ויקרא לו אל פי' לעצמו קרא אל. וכן ויקרא אלהי ישראל שהתפלל לאלהי עולם אשר הוא אלהי ישראל:
<b>הה"ד ותצא דינה</b> בת לאה. והעונש היה מדה כנגד מדה משום שהוא התנשא לקחת שררה לעצמו בלי נטילת רשות. לכן הרשה עצמו שכם לענות את בתו כמו אחת מבנות עבדיו. בלי לשאל את פי יעקב לפני זה. א"נ לפי שהמושגח בצדקתו לא יאונה לו כל רע בנכסיו. וכ"ש בבני ביתו ובשביל חטא זה הסיר ה' השגחתו ממנו ונענש. וכמ"ש בסמוך שענשו היה בשביל שאמר וענתה בי צדקתי:

Chapter 80



Paragraph 1

<b>הנה כל המושל</b> עליך וגו'. עיקר הדרשה הוא לתרץ למה כתיב בקרא דינה בת לאה הלא ידענו כי היא בת לאה ודריש כי ביציאתה נמשלת ללאה וכמו דמסיים וכ"כ רש"י בחומש. ומ"ש בת יעקב מדריש לעיל סוף פע"ט ולקמן בפרקין:
<b>עתיד הקב"ה</b> כו'. עיקר הדרש הזה בכתוב הוא רק דרך אסמכתא להוכיח העם והכהנים על ד"ת ודבי ריש גלותא שהיו מעמיסים על העם. ולכן דריש שמעו זאת על התורה וכדכתיב וזאת התורה. אבל פשטיה דקרא היא תוכחת מגולה על עבודת כוכבים וביטול עולי רגלים וכדמפורש שם בענין הכתוב ודרש בית המלך על דבי נשיאה משום שהיו ממלכות בית דוד:
<b>צריכין אנו להחזיק טובה</b> כו'. פי' אם אנו צריכין להחזיק טובה לאלה העוסקים בדברי בטלה. משום שבזה ימנעו את העם מקטטה ועוד מדברים המתועבים הבאים מן הבטלה. מכ"ש שיש לנו להחזיק טובה לאלה הדורשים דברי תורה שלא לפי פשט הכתוב. אף כי בזה ישפילו כבוד דבי נשיאה שלא כדין. כי מחשבתם טובה היא. להביא מדות טובות בלב העם:
<b>כבת כן אמה.</b> ולפ"ז כ"ף הדמיון מן כבת נמשך גם על בתה וכאלו כתיב כאמה כבתה. ופירושו אם נחזה בת פרוצה אנו יודעין כי אמה היתה הגורמת ושתיהן שוות. וכן כדור כן נשיא אם נחזה כי הדור פרוץ אנו יודעים שהנשיא אשם בדבר אבל זה ע"כ רק על הרוב נאמר ולקנתר לדבי נשיאה בא דהא אמרינן בפ' יש בעירוכין הא איכא צדקיה דהוה מעלי ודרים לא הוה מעלי. ולהפך יהויקים לא היה מעלי ודריה היה מעלי:
<b>ולפום גנתא גננא.</b> [יתכן לפרש כי הוא משל לפי הכלה כן הוא החופה. אם בהדר או בקלון. כי גינתא היא אשה וגננה היא חופה וכמו דאיתא בחזית על הפסוק דודי ירד לגנו לגינונו]:

Paragraph 2

<b>וכחכי איש ?דודים</b> וגו'. עיקר הדרש בא הנה לתרץ. למה הסתיר ה' פניו מבית יעקב ולא שמרם כי לא תעשה התועבה הזאת בדינה. ומשני כי הם לבד אשמים בדבר. למה לא שמרו אותה אחרי שהיא היתה יצאנית. ולכן עזבם ה' אל המקרה. וזה שמביא את הכתוב הזה דכתיב לפני זה והמה כאדם עברו ברית. כי חטאת אבותם שמורה גם בקרבם. וגם ברצח וש"ד הם דומים לשמעון ולוי שהרגו את שכם. אף כי בני שכם היו מחויבים מיתה מ"מ דינה ביציאתה היתה הגורמת ונחשבת לרציחה. וז"ש הכתוב וכחכי איש גדודים. כאשר יתחבר האיש לגדודי לסטים. אף שהם כחבר כהנים הנוטלים חלקם בדין ככה הם אומרים כי בדין יבוזו וישללו. אבל דרך ירצחו שכמה. כי דרך רציחתם הוא כמו בשכם בשמעון ולוי שאמרו כי זמה עשו. ולכן הרגו ובזו את העיר. מ"מ בבית ישראל ראיתי שערוריה כי דינה היתה הגורמת להביא עליהם האשם:

Paragraph 3



Paragraph 4



Paragraph 5

<b>אדם אחד</b> מאלף מצאתי. גם הוא דורש למה כתיב בקרא בת לאה ומביא את הכתוב ואשה בכל אלה לא מצאתי לאמר כאמה כבתה. וכן את הכתוב ויבן את הצלע דאמרינן לעיל בפי"ח דאפילו בכשרות שבנשים נמצאת גנות. ולכן לא יקשה לנו לאמר גם על לאה שהיתה יצאנית:

Paragraph 6

<b>הה"ד ואיש תבונות</b> יחריש. כלומר מה שהחריש יעקב לא בשביל היראה או מבלי משים. אלא מחכמה עשה כזאת שלא ירגישו בצערו ויתנכלו עליו. והמתין עד שיבואו בניו להמתיק סוד עמהם:
<b>אין להם הכרע.</b> ע' בתוס' יומא בפ' הוציאו לו וע"ע ברות רבה על פסוק וישלוף נעלו דנמנו שם כתובים שונים אשר אין להם הכרע בפירושם. אבל שמה המחלוקת בפירוש הכתובים ופה הוא הספק בטעם הקריאה אם למעלה או למטה. והנה הכתוב שאת אם הוא נמשך למטה יתפרש כן. כי ה' שאל לקין למה חרה לך וגו' הלא אם תטיב. פי' האם הטבת דרכיך כי יחרה לך למה לא שעיתי למנחתך ועתה שאת עליך לשאת העון לעולם ואם לא תטיב ודע כי לפתח חטאת רובץ ועליך לשאת את עון חטאתך. ועל תיבת ארור מוכרחים אנו לומר כי רז"ל חולקים בזה על המסורה שהוא מפסוקי דפסקי משה. אבל יותר טוב לאמר כי הספק הוא פן הוא מסדור שנחלק שלא במקומו כדאיתא בל"ב נתיבות הדרש וע' ברמב"ן על פסוק ותמנע היתה פילגש ולפ"ז אם נמשך למעלה הוא תאר על כנען. ואח"ז מתחיל אפם כי עז וגו' לכן אחלקם ביעקב וגו'. וי"ל עוד דמפרש אחלקם ביעקב על האף והעברה כי קצת מהם טובים הם. כמו בת"ח ולמוכיחים ינעם:

Paragraph 7

<b>בג' לשונות של חבה</b> כו'. יש שאומרים דק"ל בכתובים דנראה כי הקב"ה פוחת והולך בחבת ישראל כי מעיקרא אמר בדביקה אשר זו היא היותר נעלה. ואח"ז אומר בחשיקה הגרועה מדביקה ואח"ז אומר בחפיצה הפחותה עוד מחשיקה. לכן מביא המעשה מדינה דכן היה כי מעיקרא דבק בה והדר חשק ובאחרונה חפן חזינן כי כן הוא דרך האהבה לנאהב. כי בוודאי בשכם לא נחלשה האהבה. אבל נתחזקה יותר. ויותר נראה דק"ל איך יפול שלש לשונות של חבות אלה על הקב"ה לישראל. כי דביקה הוא בכ"מ עצם בעצם ואיך ידבק האיש בה' אשר הוא אש אוכלה וכמו דמקשה בגמ'. ולזה מתרץ מהמקרא דכתיב בדינה ותדבק נפשו וגו' שלא היתה שם רק דביקות הרצון ותאות נפשו. כן יתפרש ואתם הדבקים בה' וגו'. כי הוא יהיה רצוננו ותאות נפשנו וכן יקשה על הלשון חשק. הלא לפי הוראתו הוא רק על הכוסף דבר להשיגו. וכאשר ישיגנו יסור החשק. ועל כן אמר החכם כי החושק טוב אשר לא יבואהו. ולכן מביא משכם דכתיב חשקה נפשו. בבתכם אף שכבר השיגה. חזינן כי יבא הפעל חשק רק להפלגה ולמליצה ולאמר כי הוא עדנה בחשקו הראשון בעת אשר לא השיגה. ולא נחלש החשק בקרבו גם אח"ז. וע"ד זה נופל גם הפעל חשק בהקב"ה להפלגה ומליצה כי חשק ה' בנו גם היום כמו לפני זה בטרם שהיינו קרובים אליו וכן יקשה על הפעל חפץ ורצון הנופל על דבר מחודש שיחפוץ עתה בזה מה שלא היה מקודם. ולא יפול שם חפץ על דבר שהוא תמידי באופן אחד ויתחייב מזה שבעל הרצון והחפץ משתנה מלא רצון וחפץ לרצון וחפץ. וזה הוא מן הנמנע בחקו ית'. ולזה מביא את הכתוב כי חפץ בבת יעקב אף שחפצו לא היה מחודש. כי גם בטרם שנמול חפץ בה. כי החפץ הזה הוא שהניעהו למול את בשרו. והמוסיף אהבה ודבור ג"כ קשה לו כי האהבה נופלת רק על דברים שוים ודומים יחד. ואיך תפול אהבה מהקב"ה לישראל. כי מי ישוה לו ומי ידמה לו. וכן הדבור על לב נראה כי זה הוא להתרפס ולפייס כדי להשיג איזה דבר ואיך יצדק על הקב"ה כי אם יצדק איש מה יתן לו. ולכן מביא משכם דכתיב ויאהב את הנערה אף כי לא היו דומים יחד. ורק אהב אותה ובקש גם אהבתה. וכן הוא אהבת ה' לאדם כי יבקש רק לעבדו באהבה. וכן הדבור על לב לא היה להתרפס ולרצותה שישיגנה כי כבר היתה ברשותו. ולא היה רק דרך רצוי לשמחה ולהראות לה הטוב המושג לה ממנו וכדבסמוך. וכן הוא דברו על לב ירושלים לשמח אותה ולספר לה את הטוב המיועד לה:
<b>ובחפיצה ואשרו אתכם</b> וגו'. טוב יותר לגרום הכתוב כי לך יקרא חפצי בה וגו' כי חפץ ה' בך (ישעיה ס"ד). כי מארץ חפץ הכתוב בקרא זה לא מוכח רק שיהיו נחמדים בעיני כל העמים:
<b>נותן אצבעו</b> בתוך פיו. זה הלשון נופל על המסבב לאחר שיזיקנו וכמו דאיתא בפ' המדיר הוא נתן אצבעו בין שניה לפיכך יוציא ויתן כתובה. וטעם הדברים כי דרכי התורה הן דרכי שלום עם כל העמים ולא תצוה לבני ישראל להתרחק מאיש רק אם זה האיש הוא הגורם והמסבב. ולכן צותה התורה לא תתחתן משום שהם נתנו אצבעם תחלה במה שבאו לקחת אשה מהם בחזקה:

Paragraph 8

<b>סברון למחפת</b> כו'. כלומר חשבו לבלוע נכסי יעקב ונבלעו שלהם. ומפרש כי הכתוב מאריך בספור דברי פתוי חמור לאנשי עירו לאמר כי המה לא מלו את עצמם לשמה רק לרשת את יעקב וביתו. וגם במה שהביא שכם נסיב כו' הוא ג"כ לתת טעם כי המה נמולו שלא ברצונם רק לרשת את יעקב עשו כן:

Paragraph 9

<b>תמן תנינן</b> כו'. פי' דלפי פשטא דקרא משמע כי ביום השלישי לבד יגדל הכאב וכן ת"א. וכן איתא במשנה בפרק ר"ע מנין שמרחיצין את המילה ביום השלישי שחל להיות בשבת שנאמר ויהי ביום השלישי בהיותם כואבים אבל לפי דברי הגמ' בפ' ר"א דמילה משמע כי כל אותן הג' ימים קשה הכאב. ובשני ימים הראשונים יותר קשים דתניא התם מרחיצין את הקטן בין לפני המילה ובין לאחר המילה ביום ראשון כדרכן וביום השלישי שחל להיות בשבת מזלפין עליו ביד כו' ולפ"ז מה דכתיב ויהי ביום השלישי בהיותם כואבים פי' בהיותם עדנה כואבים ולאפוקי יום רביעי דיחדל הכאב. או כמ"ש הר"ן שאע"פ שביום ב' הסכנה גדולה. אבל ביום ג' יחלש יותר ולכן בחרו ביום השלישי כי אז נחלשו מאד ולא יכלו לברוח או לקום כנגדם משא"כ ביום ב' לא תש כחם כל כך ולכן מובא כל זה פה במדרש לפרושי קרא וע"ש בר"ן שהביא חולקים על זה וע"ש בסוגיא דגמ' כי יש הרבה שינויים והוספות שם מאשר הם במדרש:
<b>דתנן מחמם</b> אדם אלונתית כו'. אין זה משנה בשום מקום אבל הוא ברייתא בפ' כירה:
<b>אריב"ל לית כאן</b> אסור כו'. פי' כי גם אסור דרבנן לית כאן אלא מותר לגמרי וא"צ להדר אחר נכרי לעשות זה. וזה אשר ריב"ל בא להוסיף על מה שלפניו:

Paragraph 10

<b>אלא בני יעקב</b> שלא נטלו עצה כו'. ע' בזה ברש"י חומש וברא"ם:
<b>והלא בת</b> אומתן היתה. אין הגירסא זו נכונה כי גם בת האומה תקרא אחות וכמו שנקרא אחיך העברי ואחיכם כל בית ישראל. ובמכילתא הגירסא והלא ראש אומות בית אב היה ופי' כיון דהיה מלך איך נקראת בתו אחותם דמשמע שהיא שוה להם ומתרץ אף שהיתה בת מלך מ"מ הפקירה עצמה לזנות ונתנה נפשה על אומתה וכן נקראת אחותם:
<b>א"ל בטוחים על כחו של זקן.</b> דאין לפרש שהיו בטוחים מפני שהם היו כואבים. דהא יש להם לפחוד פן יקומו שכניהם להם לעזרה וכמ"ש יעקב. אבל המה בטחו בזכות אביהם הזקן שיעשה להם נס:

Paragraph 11



Paragraph 12

<b>צלולה היתת החבית</b> כו'. ע' בזה ברא"ם:
<b>עכורה היתה החבית</b> וצללתם אותה (כ"ה הגירסא במדרשים ישנים וגירסתנו וצללנו כ"ה גם בילקוט) ופי' כי החבית הוא משל על המסורה אשר היתה בידם שהן עתידין ליפול בידי. אבל המסורת הזו היתה עכורה בידם והסתפקו באמיתתה ועתה בראותם את אשר עשיתם תתחזק בידם המסורת כי אמת היא ולכן אמר יעקב כי בזה אשר צללתם את המסורת עכרתם אותי וגו':
<b>מה הם נוהגים</b> בנו כבני אדם של הפקר. הרא"ם האריך בזה בדברים לא נכונים. אבל פשט המדרש כן הוא כי המה השיבו ליעקב ההפך מפחדו פן יקומו עלינו להשמידנו. והמה אמרו כי אם נחריש ירע לנו יותר כי ינהגו בנו כבני אדם של הפקר ויבוזו את נשינו ונכסינו בלי פחד. ועתה בראותם את הנקמה אשר עשינו בשכם יפחדו ממנו:
<b>מי גרם ותצא דינה.</b> בזה בא המדרש לפרש הכזונה כפשוטו. ולמען שלא יאמרו הלא באונס נבעלה לו אמר מי גרם שיאמרו שהיא זונה ולא נאנסה ממה שהיתה יצאנית כדכתיב ותצא דינה:

Chapter 81



Paragraph 1

<b>מוקש אדם ילע קודש</b> וגו'. הנה הנדר אשר איחר יעקב היה מ"ש וכל אשר תתן לי עשר אעשרנו לך. אשר יעקב נתעצל בזה בחשבו כי טוב יהיה לו לעשר בארץ במקום אשר נדר להשים מצבה מהאבן הזאת. ועתה כאשר היה קרוב לבית אל צוהו ה' לעשות שם מזבח. אף שהנדר הזה לא חל עליו עדיין כדי שיפריש שם מעשרותיו ויקח מהם עולה וזבחים לאלהים וסובר כי נדר המעשרות איננו תלוי בנדר המזבח. וכן נראה מתנחומא דאיתא שם. מה כתיב שם וידר יעקב נדר לאמר וגו' השיבו על כל דבר ודבר הלך והעשיר ובא וישב לו. ולא שלם צדרו הביא עליו לעשו וכו' וע' לקמן סי' ב':

Paragraph 2

<b>בן עזאי אומר</b> אם נבלת עצמך בד"ת כו'. באבות דר"נ תניא בן עזאי אומר אם מנבל אדם עצמו ואוכל חרובין ותמרים ולובש בגדים צואים ויושב על פתחיהן של ת"ח והיה כל עובר ושב אומר שוטה הוא זה לסוף נעשה סופר ונמצא בו כל התורה ע"כ. וגם פה זה הוא כוונת בן עזאי והרמז בכתוב זה על ד"ת הוא ממה דכתיב שם כי מיץ חלב יוציא חמאה ומדריש בפרק הרואה על חמאה של תורה:
<b>מי גרם לך</b> להתנבל כו' מעובדא דמייתי נראה דפירושו שיתעלמו ממנו הלכה ויהיה לבוז לפני השואלים מפיו תורה אבל באבות דר"נ תניא ר"ע אומר אם נבלת בהתנשא כל המגביה עצמו בד"ת ודומה לנבלה שהיא מונחת. והיה כל עובר ושב מניח ידו על חוטמו עד שהוא עובר ממנה. ולפ"ז פירושו ע"י שמתגאה מבאיש ריחו לפני עמו. ואפשר שר"ע נתכוון לב' הענינים:
<b>אם אמת למה רשום.</b> כי אמת משמע כתיבה תמה המתקיימת. ורשום ולא כתיב את הכתוב משמע רק רושם בעלמא. והא דכתיב וכתבא דנה רשים (דניאל ה׳:כ״ד) לשון ארמי לחוד ולשון עברי לחוד:
<b>על שם אני ראשון</b> ואני אחרון. בירוש' פ"ק דסנהד' מפרש אני ה' ראשון שלא קבלתי מאחר. ומבלעדי אין אלהים שאין לי שותף. ואת אחרונים אני הוא שאיני עתיד למסרה לאחר ובזה בא לכלול שלשה עקרי אמונה המיוחדים באלהותו ית'. א' קדמותו. ב' אחדותו והג' נצחותו. וע' בעקרים מ"ב פכ"ה. ולפ"ז הא' מורה על קדמותו והתי"ו על נצחותו. והמ' אשר באמצע הוא כנקודה האמצעית אשר לא תתחלק וזה אחדותו וע' שמ"ר ריש פל"ח ובויק"ר פ"י:
<b>אם חשבת בלבך</b> דבר מצוה. ודורש את הכתוב אם נבלת אם הסכלת לפסוק צדקה ברבים בהתנשא ע"י גאות רוחך באה לך הסכלות הזאת. ואם זמות וחכם לבך שים יותר יד לפה וכל זה רק בעניני ממון. אבל לזרוזי נפשיה במצות מצוה היא כדאיתא בנדרים מנין שנשבעין לקיים את המצוה שנאמר נשבעתי ואקיימה:
<b>מה הוא נודר</b> ואינו מקיים. יתכן דזה נאמר על מה שאמרו יקרבו ימי אבל אבי. ושוב רצה להרגו בחיי אביו:

Paragraph 3

<b>אין אנו בקיאין</b> בדקדוקי כו'. פי' כי אנחנו ממתניתן לא שמעינן אלא הנך צורות ויעקב ידע כי שמלות כל המינים אסורים ולכן צוה ואמר והחליפו שמלותיכם:

Paragraph 4

<b>בשלשה מקומות</b> כו'. בא בזה לפרש ויהי תחת אלהים וגו' לא שפחדו להתקבץ ולקום נגד יעקב. אבל המה התקבצו למלחמה וה' מנעם כי חתת אלהים אחזתם שלא ילחמו וישובו למקומם. וכמו ביהונתן. והנה בספרים ישנים גרסי ביהונתן ותרגז הארץ ותהי לחרדת אלהים וירב היער לאכול בעם (שמואל ב י״ח:ח׳) ולפי זה לא גרסינן נתכנסו עובדי כוכבים רק נתכנסו לעשות מלחמה וזה הוא מקום השלישי כי נפרדו מהמלחמה מפני פחד ה' אשר שם עליהם בעצי היער או בחייתו היער. ור"א פליג (כ"ה הגירסא במדרש עם היפ"ת אמר ר"א שלישית בימי יהושע) וסובר שהמקום השלישי הוא בימי יהושע אבל בעל א"א מוחק אח הכתוב וירב ומידו היתה לנו הגירסא במדרש כמו שהיא לפנינו:
<b>והיכן נתכנסו.</b> זה הוא מדברי המדרש ולא קאי על שלפניו. רק המדרש סובר ששרפו בשביל ששם נתכנסו. ור"א חולק ואמר במסורת שרפה ואין לנו לבקש טעם על זה:

Paragraph 5

<b>באה לו בשורתא</b> שמתה אמו. לפי מ"ש בספרי שלשה שנותיהם שוות רבקה קהת ובן עזאי וקהת חי קל"ג שנה א"כ גם רבקה חיה קל"ג שנה. לא יעלה החשבון לנכון כי יעקב היה באותו פרק שנתבשר במיתתה בן צ"ח שנה וחצי שהרי בן ס"ג היה כשפירש מאביו וי"ד שנה נטמן בבית עבר וכ' בבית לבן ושנה וחצי עד שבא לבית אל. ואם תגרע המספר הזה מן קל"ג ישארו ל"ד וחצי. ואם תגרע מזה עוד עשרים שנה אשר המתין לה יצחק עד שילדה ישארו י"ד ונמצא כשנשאת היתה בת י"ד שנה וחצי ובס"ע איתא שנולדה רבקה בשעת העקידה ונשאת ליצחק בת ג' שנה. וע"כ יש מחלוקת בין האגדות ובין הספרי ובין בעל ס"ע:

Chapter 82



Paragraph 1

<b>כתיב עשה עמי</b> אות לטובה. משום דק"ל מה מקום לברכה זו אשר ברכו אלהים הלא כבר נתברך מיצחק אביו ברוה"ק. ומתרץ זה בד' תשובות. הא' שהברכה היתה ברכת אבלים כדלעיל ובירכו שלא יוסיף לדאבה עוד כדרך שמברכין לאבלים ולזה מביא הכתוב עשה עמי אות לטובה דמדבר בנחמה. והב' לפי שהיה עולה לבית אל במצות ה' שאמרו לו קום עלה בית אל וברכו כי יגמור המצוה. כי דרך הוא לברך את העוסקים במצוה שיגמרו וכמ"ש במביאי בכורים חזכה לשנה האחרת כדאיתא בתנחומא ולזה מביא הכתוב מי יעלה בהר ה' דמדבר ביעקב כדאיתא בשוח"ט מי יעלה קום עלה בית אל ע"ש. הג' שהברכה הוא בדרך שבח והודאה למי שהוא שלם במעשים ובמצות וכמו דכתיב ברוך תהיה מכל העמים ולכן אחר שמלא יעקב את דבר ה' ובנה מזבח ברכו בשבח והודאה ומביא ע"ז הכתוב יברכך ה' נוה צדק הר הקדש וגו' כי כאשר תתישב א"י ישבחוה על שלמותה וצדקתה והכל יאמרו יבורך נוה הצדק הזה. והד' לפי שהסיר יעקב חמדת הממון ממנו אשר היה בו ריח איסור לכן ברכו ה' בעושר. כי אין העושר למי שהוא אץ להעשיר אלא למי שבוטח בה' וע"ז מביא את הכתוב איש אמונות וגו'. ודע כי לא נוכל לפרש הברכה היתה במה שקרא שמו ישראל כי זה אין ברכה וכאשר נראה ג"כ מדברי המלאך אחר שקרא שמו ישראל כתיב ויברך אותו שם משמע שמה שקרא שמו ישראל לא נחשב לו לברכה. וכן לא נוכל לפרש כי הברכה היתה במה שאמר גוי וקהל גוים וגו'. כי ההפסק בין מה דכתיב ויברך אותו ובין ויאמר לו אלהים וגו' משמע כי ויברך אותו היא ברכה אחרת:
<b>ונתקיים ביעקב.</b> כי בדוד אע"פ שבקש אות לטובה לא ניתנה לו כדאיתא בפ"ב דשבת:

Paragraph 2

<b>ואץ להעשיר</b> לא ינקה זה עשו. עיקר הדרש דקאי על עשו משום דכתיב גביה לא ינקה ולא כתיב לא יעשיר לכן מביא עליו הכתוב ונקיתי דמם לא נקיתי ואגב זה מביא למה נקרא עשו אץ להעשיר משום שנתחתן להרבות עושר כי ע"י החיתון חפץ להרוג את אחיו ולירש שתי משפחות כדאיתא לעיל פס"ו. ואע"ג דלא הרגו ואיך יאמר עליו ונקיתי דמם לא נקיתי מ"מ כיון דחשב להרגו נחשב לו עון דמים כדאיתא בירושלמי פאה על הכתוב מחמס אחיך יעקב:
<b>ומה אם זה</b> שבנה מזבח כו'. בא לחלוק על ריב"ח בסי' ג' שאמר מה ראשונה ע"י מלאך כו'. וסובר כי הקב"ה בעצמו ובכבודו נגלה אליו:

Paragraph 3

<b>ומה ראשונה</b> ע"י מלאך כו'. נראה שמ"ש קום עלה בית אל היה ע"י מלאך מדקאמר שם לאל הנראה אליך ולא קאמר שנראיתי לך או הפי' ראשונה שאמר לו המלאך לא יעקב יאמר עוד שמך:

Paragraph 4

<b>ובנימין כבר יצא</b> מחלציו. ולא נוכל לומר שעדיין לא נתעברה כי הוא שהה בדרך כ"ד חדשים ועשה י"ח בסוכות וששה בבית אל כדלעיל סוף פע"ח ומאחר שנבואה זו היתה בבית אל. ואם לא היה בנימין כבר במעי אמו נמצא שנולד בפחות מששה חדשים. מה שא"א להתקיים:
<b>דכתיב וזרעו יהיה</b> מלא הגוים. הנה הוא מפרש וקהל חד וזה על מנשה. וגוים חד וזה על אפרים. וכאלו נכתב בקרא גוי וקהל וגוים וכמו שפירש"י ונתתיך לקהל עמים לקהל ועמים. וכדי שלא יקשה איך יקרא לאחד בשם רבים גוים לכן מביא את הכתוב וזרעו יהיה מלא הגוים הנאמר על אפרים:
<b>זה ירבעם ויהוא.</b> והא דלא נקט עמרי ואחאב ואחזיה ויהורם שהיו ג"כ מאפרים משום שלא מלכו במאמר ה' ע"פ נביא. ולא יבשר ליעקב רק אותם שהם ע"פ מאמרו:
<b>זה שאול</b> ואיש בושת. ע' בסנהדרין פ' כ"ג מפני מה נענש אבנר ובתוס' שם:
<b>ומה ראו</b> לקרב ולרחק כו'. בפירש"י בחומש בקצת נוסחאות איתא על פסוק ומלכים מחלציך יצאו וז"ל פסוק זה דרש אבנר כשהמליך את איש בשת. ואף השבטים דרשוהו וקרבו בנימין דכתיב איש ממנו לא יתן את בתו את בנימין לאשה חזרו ואמרו אלמלא היה עולה מן השבטים לא היה הקב"ה אומר ליעקב ומלכים ממך יצאו ע"כ וזה ע"פ דברי רבנן:

Paragraph 5

<b>עתידין בניך</b> כו'. כי גוי וקהל גוים קאי על בנימין ואפרים ומנשה. ואמר כי גוי זה אליהו שהוא מבנימין יעשה כקהל גוים זה העמים המקריבים בשעת איסור הבמות. דהיינו אחר שהוקם המשכן. או דקאי על יהושע בהר עיבל וגדעון בעפרת אבי העזרי ושמואל במצפה ואליהו בכרמל. ור' חנינא בא לחזק את הדרש הזה ממה דכתיב שם ישראל יהיה שמך:
<b>משיעשו בניך</b> כעמים להרו של זבולון. הר של זבולון הוא הכרמל כי בנחלת זבולון כתיב ופגע אל הנחל אשר על פני יקנעם. ויקנעם והכרמל לאחדים כדכתיב מלך יקנעם לכרמל אחד. ופי' הר יקראו שיתאספו להר וכמ"ש רש"י בחומש ושם יזבחו זבחי צדק שיעשה להם צדקה ויקבלם אע"פ שהם באיסור הבמות [וביהושע ט"ו נ"ה ובש"א ט"ו י"ב נראה שהיתה עיר אחת בשבט יהודה הנקראת כרמל]:

Paragraph 6



Paragraph 7

<b>והבר מצוי.</b> ע' ברש"י בחומש וברא"ם ולפי גירסתנו הבר קאי על קצת השנים אשר לא יזרעו את השדות ומ"מ עושין להן ניר וכמו דאיתא בריש חזקת הבתים וברשב"ם גבי דמוברי באגי:
<b>שלש הן שנתקשו</b> בשעת לידתן ומתו. פי' אע"פ שאמרינן על שלש עבירות נשים מתות בשעת לידתן כו' מ"מ לפעמים בשביל מקרה אחד לצדיק ולרשע יקרה כי גם תמות אשה בלי חטא וכמו שמצינו בשלש הצדיקות האלה:

Paragraph 8

<b>שינו עטיפתן</b> כו'. ע' בזה בנימוקי יוסף בפרק בתרא דקמא ובב"י ביו"ד סי' קנ"ז:
<b>בשעה שהקב"ה</b> דן את הצדיקים כו'. הטעם בזה כי הטעם גם כשיחטא הוא לא להכעיס רק לתוקף יצרם וראויים הם לנשיאות פנים. משא"כ הרשעים חטאם יבוא להכעיס ולמרות את כבוד ה'. ומה דאמרינן בכמה מקומות וסביביו נשערה מאד שהקב"ה מדקדק עם הצדיקים כחוט השערה שניהם אמת. כי יקל להם בעונשם משום שחטאם איננו חמור כ"כ. אבל בעונש הקל המוטל להם ידקדק הרבה ולא יותר להם:
<b>עד יום מותו.</b> פי' שלא יחמיץ אלא תמיד יהיה עובד ה'. או שפירושו עד יום מותו אע"פ שהוא נוטל את נפשו:

Paragraph 9

<b>בר צערי בלשון ארמי.</b> ע' בזה ברמב"ן. ואולי נודע לרז"ל כי השם אוני הבא בעברית על צער הוא לקוח משפת ארמי. כי שם הוא ראשית מקורה ומ"ש ואביו קרא לו בנימין בלה"ק כי לא תפרש בן ימין כמו בן ימים ובא פה הנו"ן במקום מי"ם כדרך לשון הארמי ויתפרש בן אשר יקום ימים רבים. אבל בן ימין הוא בלה"ק מלשון ימין המורה על תוקף ועוז ואולי פירש הדברים כי היא קראה לו בר צערי בל"א והתירה העתיקה את דבריה בלה"ק בן אוני. ויעקב שינה את שמו על בנימין כדי שיהיה שמו בלה"ק כשם כל בניו. ובא המדרש לתרץ בזה למה באמת שינה יעקב את שמו בשם בנימין. כי לא נוכל לאמר שלא חפץ שיזכיר את צער אמו בשמו אדרבה כי זה נכון הוא וכאשר מצינו בשם אי כבוד. אבל מטעם זה שלא יהיה שמו בלשון ארמי. נכון הוא למה שינה את שמו בלה"ק:
<b>והלא צלצח</b> בגבול בנימין. זה הוא לישנא יתירא דבקרא כתיב מפורש בגבול בנימין בצלצח. ולא היל"ל רק והלא קבורת רחל בגבול יהודה. אך כן הוא מדרך לישנא דאגדתא וכמו בסוף פ"ק דב"ק וכבוד עשו לו במותו זה חזקיה אף כי הכתוב מיירי בחזקיה. וכ"כ בפ' יש נוחלין אבינו מת במדבר זה צלפחד:
<b>וכתיב בית להם אפרתה.</b> וס"ד צעיר להיות באלפי יהודה משמע מיניה דבית לחם מיהודה:
<b>א"ל ר' ינאי</b> לר' יונתן יונתן אחי אסוף חרפתי. כ"ה הגירסא באגדת שמואל:
<b>א"ל הכי אמר</b> כו'. והנה ללישנא קמא היה שמואל ושאול כשמשחו בבית לחם אפרת. והאנשים ימצא בגבול בנימין ולאית דאמרי היו במשחם בגבול בנימין והאנשים ימצא עם קבורת רחל. ואמר שזה הלשון דוקא דהא מדכתיב ויעבור בארץ ימיני ולא מצאו המה באו בארץ צוף משמע שארץ צוף שבה היו שמואל ושאול כשמשחו בגבול בנימין ואלו ללישנא קמא צ"ל שהיו באפרת שהוא גבול יהודה. וע' באג"ש שמה הגירסא יותר מרווחת:

Paragraph 10

<b>תנן מותר המתים</b> כו'. עיקר הדברים הובאו הנה להקשות למה בנה יעקב לרחל מצבה הלא אין עושין נפשות לצדיקים משום שדבריהם ומעשיהם הטובים הם זכרונם ומי לנו גדול במעשים יותר מרחל. ומשני למדנו שנקראו ישראל על שם רחל ומשום כבוד שם ישראל ראויה היא להציב לה מצבה לכבוד ולתפארת מלבד מעשיה הטובים המזכירים את שמה. ועוד תירץ משום שהגליות עתידות לעבור שם. והציב המצבה כדי שידעו העוברים את מקום קבורתה ומ"ש שנקראו ישראל ע"ש רחל ע' לעיל פע"א כי פה חסר מה שנשלם שם:

Paragraph 11

<b>קשה היא שלשלת</b> היוחסין כו'. פי' אם יש אחד הראוי להתמנות לאיזה דבר מפני יחוסו לא נדחה מפני השני. אף לשהוא יותר הגון ממנו במעשים וכמו דאיתא בחזית בפ' קמתי אני אע"פ שהיה עזרא יותר הגון מיהושע בן יהוצדק היה ראוי שיהושע ישמש בכהונה גדולה מפני שהוא כ"ג בן כ"ג. שלא תעקר שלשלת יוחסין ממקומה. וה"נ אע"פ שראובן חטא לא נוטל ממנו כבוד בכורתו הראויה לו מיחסו. ומ"מ צריך שיהיה ראוי לכבוד דאל"כ לא חיישינן לשלשלת היוחסין כדאמרינן בפרק כ"ג מתחתיו מבניו מלמד שהבן קודם לכל אדם שבעולם יכול אע"פ שאין ממלא מקום אביו ת"ל אשר ימלא את ידו. וראובן לא נדחה מכבודו כי באמת ראובן לא חטא כדאיתא בפרק במה אשה:
<b>בכור לבכורה.</b> כלומר ליוחסין שהוא סתם בכורה כדכתיב ולא להתיחש לבכורה ואתי כמ"ד אין מיחסין ליוסף אלא לראובן. ומ"ש בכור לנבואה פי' כמו דאיתא בפסחים פרק האשה ובפ"ק דב"ב תחלת דבר ה' בהושע וכי עם הושע דבר תחלה והלא ממשה עד הושע היו כמה נביאים אר"י תחלה לארבעה נביאים שנתנבאו באותו פרק ואלו הן הושע וישעיה עמוס ומיכה:

Paragraph 12

<b>הה"ד כי אני</b> חשפתי את עשו (ירמיהו מ״ט:י׳) כצ"ל. ומכתוב הזה יש באמת קצת אסמכתא על גילוי מומי ממזרותיהם אבל איך נחפשו עשו נאמר על גילוי אוצרותיו. ומביא את הכתוב הזה משום שחפץ לדרוש שהוליד ממזרים ועי' בבעל העקידה שכתב שכל כוונת התורה בכתיבת יחס עשו לא היתה אלא לגלות חרפתן וזה הממזרים שהולידו בסתר:
<b>רב אמר שלשה.</b> וזה יעוש יעלם וקרח אשר שלשתם המה בני אהליבמה שהיתה ממזרת מב' צדדים כדלעיל שענה אביה ממזר היה וגם ענה בא על צבעון אמו והולידה. והאומר ד' מונה ג"כ את תמנע. וזה שאמר קרח דהכא ממזר היה לא נחית למנינא דג' או ד' אבל סובר דכולם בני ממזרות היו ובא רק לאפוקי את קרח הנזכר באלופי עשו שזה כשר היה שאין זה קרח דהכא שנים היו ובא לאפוקי ממ"ד ששניהם חד הוא:

Paragraph 13

<b>מפני שטר חוב.</b> פי' כי הוא לא חפץ לקבל עליו העבדות אשר נאמר לאברהם כי גר יהיה זרעך ועבדום וענו אותם. לכן הלך מפני יעקב אחיו לבלי להיות גר בארץ אחרת. וכשם שלא יקוים עליו כי גר יהיה זרעך. כן לא תפול עליו העבדות:

Paragraph 14

<b>למה לו לדרוש</b> ולומר כו'. פי' למה נכתב זה בקרא ללא צורך. ובחלק מקשה גם על ואחות לוטן תמנע והמדרש לא מביא את הכתוב הזה משום דנוכל לומר כי חפץ לספר פסלותן וכמ"ש לעיל בשם בעל העקידה:

Paragraph 15

<b>מה ראה הכתוב</b> לכתוב ענה ענה תרי זימני. פי' למה כתב וענה בבני שעיר וגם בבני צבעון. דליכא למימר דתרי נינהו מדכתיב הוא ענה משמע דחד נינהו אשר כבר נזכר לעיל וכדאמרי' בגמ' הוא ענה דמעיקרא. ומשני לעולם חד נינהו אלא שבא צבעון על אמו כו' לכן נקרא בן צבעון ומה שנקרא בן שעיר משום דבני בנים הוו כבנים. וע' בזה בפ' יש נוחלין ובתוס' בפרק מקום שנהגו:
<b>ונעשה</b> ענה בן צבעון ובן שעיר כצ"ל:

Chapter 83



Paragraph 1

<b>ר' יצחק פתח</b> כו'. בא לתרץ למה מנה פה הכתוב את מלכי אדום אשר מלכו לפני מלך מלך בישראל כי בא בזה לספר בגנותם כי לא מצאו להם מלך מקרבם. אבל הקימו להם ממשרקה מארץ אחרת וכן אינך לא היו בני ארצם. ועמ"ש הרמב"ן ע"ז ואין דבריו מוכרחים ועמ"ש לקמן:
<b>נחלה מבוהלת</b> בראשונה. כלומר במה שהקימו מלכים לפני מלך מלך בישראל לכן מלכותם לא תקום:

Paragraph 2

<b>זה העמיד שמונה.</b> ע' בזה ברש"י בחומש אך טעות נפלה בדבריו כי מ"ש ובימי שאול כתיב אין מלך באדום נצב מלך צ"ל יהושפט במקום שאול:

Paragraph 3

<b>עקורה מאדום.</b> לפי שלא היה להם מלך בן מלך כדאיתא בפ"ק דע"ז ולכן אילולי שהספיקה להם בצרה במלך היתה המלכות עקורה מהם. ולפ"ז סובר המדרש שבצרה איננה מאדום וחולק על הא דאיתא במ"ר פי"ד דסובר שבצרה מאדום ע"ש:

Paragraph 4

<b>יום שמלך לוטיינוס.</b> זה לאטינוס שבימיו התחילה לשון לאטיין ועמ"ש בזה הרב ר"י אברבנאל בישעיה סוף נבואת כ"ג:

Paragraph 5

<b>התבן והקש</b> כו'. מובא הנה לפרש לנו כי עיקר התכלית בארץ היא התורה. ומביא פה שלשה מינים תבן קש ומוץ כי גם בין העמים הקדמונים נחלקו לשלש כתות. יש אשר שמרו ז' מצות בני נח בשביל שהקב"ה צוה להם והמה נמנו בין חסידי או"ה שיש להם חלק לעוה"ב. ויש להם תכלית כמו שיש תכלית לתבן לכמה ענינים. ויש השומרים את המצות האלה בשביל כי הן נמוסיות ושכליות ולא בשביל שה' צוה להם. וגם להם יש תכלית כמו לקש אשר הוא דבר מועיל אבל לא יועיל כמו התבן. ויש שלא היה להם דת כלל והמה נחשבים כמוץ:

Chapter 84



Paragraph 1

<b>כתיב בזעקך יצילוך קבוציך.</b> משום דק"ל למה כתיב פה וישב יעקב וגו' הלא כבר כתיב למעלה כי יעקב בא אצל אביו ועשו הלך לשעיר. לכן דרש כי בא לספר הזכות למה זכה יעקב לגור בארץ כנען ועשו נדחה מפניו. בשביל אלה תולדות יעקב. כי התפלה שהתפללו בקיבוץ עמדה לו וז"ש כינוסו וכינוס בניו כו' פי' התפלה שהתפללו בכינוס וע' לעיל פע"ה כל חד זכותיה תקים ליה:

Paragraph 2

<b>נסו ואין רודף</b> וגו'. ואע"ג דנס מפני השט"ח ועמ"ש לעיל פפ"ב סי' י"ג. אבל טעה בזה כי החוב לא יוכל לפול עליו כי לא יקרא זרע ביצחק אלא ביעקב וכדדרשינן כי ביצחק יקרא לך זרע ולא כל יצחק:

Paragraph 3

<b>גזור דיסב</b> מאה מגלבין כו'. כ"ה המנהג גם היום בארץ ישמעאל שהמוכה צריך לשלם סכום הדינרין לפי סכום המכות שיקבל. ואם אין לו לא יוציאו מידו כלום. והמוכה ירויח את הדינרים. וז"ש איוב בדרך לעג כי אתם אומרים אשר ראוי לאדם לסבול יותר ולשלם ג"כ בעד המכות אשר יקבל וזה השוט המת פתאום ילעג למסת (פי' התשלומין וכמו מסת נדבת ידך) אשר יצא נקי מזה ולא ישלם:
<b>בשעה שהצדיקים</b> יושבין בשלוה. ודרש למסת מלשון נס להתנוסס ופי' הכתוב אם השוט העובר על העולם להמית. הוא רק ללעג על הנקיים החפצים להתנשאות ולזכות בב' עולמות. ולא יספיקו נפשם בחלקם הצפון לעוה"ב. וטעם הקטרוג הזה משום שהצדיק צריך לשמור תמיד בלבו כי הוא פה בארץ רק כאורח נטה ללון. ואין לו לדאג יותר מדאי על המלון אשר מהר יעבור ממנו. ולפעמים הדאגה הזאת בעד העוה"ז תסיר לבו מעבודת ה'. לכן נחשבת זאת לחטאה לפניו:
<b>נזדווג לו</b> שטנו של יוסף. י"מ דבא לתקן למה כתיב ביעקב וישב ובאביו כתיב לשון גור בארץ מגורי אביו ועוד. וז"ש ע"י שבקש יעקב אבינו לישב בשלוה פי' במקום שאבותיו לא היו רק גרים. לכן נענש וקרה לו המקרה עם יוסף בנו:
<b>וישב יעקב</b> לא שלותי וגו'. הנה הצרות המתרגשות לבוא על האדם הן מד' פנים. אם בגופו ואם בממונו. ואם בכבודו ואם בבניו. ולכן דרשו לעיל ויבוא יעקב שלם בגופו ובממונו ובניו ותלמודו כי תלמודו הוא כבודו הודו והדרו. והנה איוב לקה בארבעתן אלו. בגופו שנלקה בשחין רע ובממונו כדכתיב הבקר היו חורשות וגו' ובבניו והנה רוח גדולה וגו' ובכבודו כדכתיב כשדים שמו שלשה ראשים וזו היתה לו לחרפה כי זה העם לא היה קמו כנגדו וכמ"ש ז"ל על פסוק כי אערוץ המון רבה ובבוז משפחות יחיתני. וע"ז אמר לא שלותי פי' בגופי כי עיקר השלוה הוא בגוף אם שלום ובריא הוא. ולא שקטתי פי' בממוני כי הכסף וההון מביאים שקט לאדם. וכחומה נשגבה ישב העשיר במשכיתו. ולא נחתי פי' בכבודי כי בכבוד ינוח האדם ע"ד והיתה מנוחתו כבוד. ואמר עוד ויבוא רוגז פי' כי כאשר אבדתי את בני בא הרוגז וזה ע"ד הנה נחלת ה' בנים וגו' כחצים ביד גבור כן בני הנעורים וגו' לא יבושו כי ידברו את אויבים בשער ועתה יכעיסוהו בני נבל וירגיזוהו ואין לו תומך ועוזר. וככל הדברים האלה קרה ג"כ עם יעקב. ולכן מביא את הפסוק מאיוב על יעקב. כי גם הוא לקה בארבעתן. צרת עשו היתה בגופו כי ירא פן יפגענו בחרב והוצרך לנוד ממקומו וע"ז יכון לאמר לא שלותי במקום אבי. וצרת לבן היתה בממונו כי החליף את משכורתו עשרת מונים. לכן יכון עליו לאמר לא שקטתי. וצרת דינה היתה בכבודו כי נבלה עשה בישראל ולכן יכון לאמר ע"ז ולא נחתי ועל צרת בנו יוסף אמר ויבוא רוגז:

Paragraph 4



Paragraph 5

<b>ונתיירא מהם</b> כו'. דריש מה דכתיב בארץ מגורי אביו. ולא אמר וישב יעקב בחברון. לכן דריש מגורי מלשון מגור ופחד מאויביו אשר הקיפוהו. ולמען לא יתגרו בו ישב יעקב שם למען יאמרו כי הוא יחשוב אותם לאוהבים ולא יתקוטטו עמדו. ומ"ש ישב לו ביניהם אף כי עשו גר בארץ שעיר והוא בארץ כנען. הכוונה כי הוא אוה למושב לו מקום בארץ כנען הקרוב להר שעיר ולא התרחק מהם. אף כי ארץ כנען היא רחבת ידים. בחר לשבת בארץ מגורי אביו הקרוב להר שעיר למען לא יחשבוהו לאויב. וגם ר"ל הממשיל את המשל מן הנפח דורש ג"כ מגורי אביו מלשון מגור ופחד. אך מוסיף לדרוש כי בטחונו הי' בשביל אלה תולדות יעקב יוסף. וזכות שניהם יעמוד לו לשבת בטח:
<b>מי מורידן</b> למצרים יוסף. חשב הורידתן למצרים לטובה כי בשביל זה זכו לפרות ולרבות וכדכתיב וכאשר יענו אותם כן ירבה וכן יפרוץ. וכן ע"י ירידתן למצרים הוכנו לקבלת התורה לכן נחשבת ירידתן למצרים לטובה:
<b>הים לא נקרע</b> כו'. כמ"ש לקמן פפ"ז שבזכות עצמות יוסף שהי' עמהם נקרע ורק שם יליף מדרשא אחרת. והנה המדרש מונה שש טובות אשר באו ע"י יוסף אשר הן ראשית הטובות לאדם. הא' משך הזרע ופריה ורביה וכמו שזכה לבן ע"י יעקב והשונמית ע"י אלישע וז"ש התולדות הללו לא באו אלא בזכותו של יוסף. הב' להיות בטוח מאויבים. ולהחסות תחת מגן וצנה מהקמים עליו ומהשעות המתרגשות לבוא בעולם ועז"א התולדות היו ממתינות וכו' וכיון שנולד שטנו כו'. הג' למוד התורה והעבודה ולשבת בבית ה'. ועז"א מי מורידן למצרים יוסף וכמ"ש לעיל כי ירידתן למצרים גרמה להם לקבל את התורה ולהתקרב לעבודת ה'. הד' שפע הברכה והמזון ועז"א ומי מכלכלן יוסף. הה' שפע העושר ע"ד ויברך ה' אותך לרגלי. ויברך ה' את בית המצרי. ועז"א הים לא נקרע אלא בזכותו של יוסף וגדולה היתה ביזת הים מביזת מצרים כדאיתא בחזית. הו' הכבוד והתפארת ועז"א אף הירדן שהיה לנס ולכבוד ולתפארת לא נקרע אלא בזכותו של יוסף:

Paragraph 6

<b>שכל מה</b> שאירע לזה כו'. ולפ"ז מפרש תולדות מהוראת מה ילד יום אשר פי' מקרה וכמ"ש הרמב"ן:
<b>מה זה</b> אחיו שונא אותו כו'. מונה את השנאה והבקשה להורגו לשנים כי השנאה היתה לפני הבקשה להרגו וכדכתיב וישנאו אותו ואח"ז כתיב ויתנכלו אותו להמיתו. ומסברא הי' כן גם גבי יעקב ועשו ששנא אותו מקודם ואח"ז בקש להרגו. ומה שמונה עוד זה נשטם וזה נשטם צ"ע הלא השנאה והמשטמה אחת היא ובמ"ר הגירסא זה נטמן וזה נטמן. והטמנה דיעקב הוא מה שנטמן י"ד שנה בבית עבר וכדלעיל פס"ח. והטמנה דיוסף אולי הכוונה מה שנטמן בבור אשר ראובן בקש להצילו בדרך זו. או מה שנטמן בבית הסוהר כי העם חפץ להרגו כדלקמן פפ"ז או מה שנעלם מעיני אביו כל אותו הזמן נקראת הטמנה:
<b>זה נגנב</b> שתי פעמים. אין פירושו שיעקב נגנב ב' פעמים כי זה לא נמצא בקרא. אבל פירושו כי מקרי הגניבה הי' ביעקב כמו ביוסף אף שאין דומים זה לזה. וכן נראה מלשון התנחומא:
<b>זה מצוה</b> וזה מצוה. במ"ר ליתא כי למותר הוא ואולי הכוונה זה מצוה בכבוד המקום וכמו דאיתא לקמן פצ"ה שיעקב צום בכבוד המקום וכן יוסף באמרו פקד יפקוד אלהים אתכם צום כי לא ימס לבבם בגלות. ויצפו לאל המושיע. או פי' כי שניהם הבטיחו אותם כי יגאלו באחרית הימים:

Paragraph 7

<b>ואת אמר</b> והוא נער. עיין ברא"ם שהאריך בזה עד מתי נקרא נער ומתרץ כל הכתובים הנמצאים בהם נער וקאי על אנשים אשר הם יותר מבני י"ג שנים. אך מקשה ממה דמצינו במדרש משלי בפסוק לנער דעת ומזמה עד כמה שנים נקרא האדם נער ר"מ או?מר עד כ"ה רע"א עד שלשים. א"ר לא כדברי זה ולא כדברי זה אלא עד כ' שנה ובא בדוחק לתרץ את דברי המדרש במה שמקשה למה נקרא יוסף נער. אבל אין קושיא כלל מהמדרש משלי. כי שם מדבר רק עד מתי לא נקרא בר עונשין בב"ד של מעלה וכמו והנער בן מאה שנה ימות והחוטא בן מאה יקולל נראה לפי שלעתיד אינו בר עונשין עד בן מאה שנה לכן נקרא נער. וכן משמע שם מדברי המדרש אבל כאן מקשה שפיר דמדבר מענין מלאכה ואומנות וגבורה. למה נקרא נער אחרי שכבר הוא בן י"ז שנה.
<b>אלא שהיה עושה</b> מעשה נערות. ולפ"ז והוא נער הוא מאמר המוסגר. וסדר הכתוב כן הוא הי' רועה את אחיו בצאן את בני בלהה ואת בני זלפה. ומלות והוא נער הוא מאמד המוסגר שעשה בעת המרעה מעשה נערות:
<b>ר"מ ור"י ור"ש</b> כו'. פי' הרא"ם כי מר אמר חדא ומר אמר חדא ולא פליגי וכדמוכח ממה דמסיים המדרש כי באמת נלקה על שלשתם. וכולם ילפי ממלת רעה. כי האומר אבר מן החי יליף מן חיה רעה אכלתהו מה להלן אבר מן החי כדרך החיה. אף כאן אבר מן החי והאומר על עריות יליף מן ואיך אעשה הרעה הגדולה הזאת מה להלן עריות אף כאן עריות. והאומר כי הדבה היתה בעבדות יליף מן אם רעה בעיני אדוניה דמיירי בעבדות. אבל באמת כולם סוברים כי רעה כוללת כל השלשה דברים אלו [ואולי דרשי את הכתוב דבתם רעה אל אביהם. הדבה אשר הוא רעה בעיני אביהם. ולכן אמרו כי תולין הן עיניהן בבנות הארץ וכאשר אמרה רבקה אם לקח יעקב אשה וגו' מבנות הארץ למה לי חיים וכן על מה שקורין אותן בני השפחות ואין להם יחס אחר אביהם בוודאי רעה היתה בעיני יעקב אשר בניו היו שנים עשר. ועל אמ"ה עיין מ"ש הרד"ל] וע"ע ברא"ם שהאריך לבאר במה טעה יוסף שחשדם בזה. אף כי שבטי יה באמת היו נקיים מכל עון:

Paragraph 8

<b>שעל ידי</b> כתונת פסים כו'. בשבת איתא שע"י משקל ב' סלעים מילת שנתן יעקב ליוסף יותר משאר בניו וכו'. וכתב רש"י משקל ב' סלעים לאו דוקא נקט ע"כ ולפ"ז הגמ' איננו חולק עם המדרש. אבל בתלמידי ר' יצחק הלוי מצאתי כתונת פסים סביב פס ידו נתן מילת ולא כל הכתונת. ולפ"ז חולק הגמ' עם המדרש דמשמע מהמדרש שכל הכתונת היתה פסים:
<b>שלא לשנות</b> בן מבניו. ואע"ג דכתיב ואני נתתי לך שכם אחד על אחיך הלא שינה אותו משאר בניו. תירץ בספר מנחת יהודה שמאחר שאז הי' מלך לא יתקנאו בו אחיו בזה. שראוי לחלוק כבוד למלכות ולא נתקנאו בו רק במה שהרימוהו על כל אחיו בהיותו הדיוט אבל יותר מתורץ שהשכם אחד אשר נתן לו הי' השכר בשביל שעסק בקבורת אביו. כי הוא הי' העיקר. ולכן בא בשכרו:
<b>פסים שהפיסו</b> עליה. להאי טעמא ולטעמא על שם צרותיו שהגיעוהו קשה גבי כתונת הפסים דתמר ואמנון מאי איכא למימר [ובאמת אין לנו לבקש טעם נבדל רק על הראשון למה נהג כן. ואח"ז אין לנו לבקש טעם. כי נהפך זה למנהג בעם לנשא בפסים את האהוב לו. ובפרט שחפצו רק להסיר מיעקב האשמה למה שינה את יוסף מכל בניו וגרם רעה להם]:

Paragraph 9

<b>מתוך גנותן</b> של שבטים כו'. כלומר דלא תקשה איך קנאו בו השבטים על דבר מיעט כזה. ואיך יספר הכתוב בגנותן של שבטים ומשני כי שבח הוא להם במה שלא החניפו אותו:

Paragraph 10

<b>כך יהיו</b> הנביאים מוכיחין אתכם. כי אחר דכתיב ויוסיפו עוד שנוא אותו אמר להם שמעו נא וגו' ופי' הלא אנכי את אהבתכם אבקש. ולמה תשנאו אותי. ורמז להם בזה כי גם את הנביאים אשר ידרשו טובתם ישנאו. וכמו שמביא את הכתוב שמעו נא ושם כתיב עמי מה עשיתי לך ומה הלאיתיך ומונה שם החסדים שעשה הקב"ה בהעלותם מארץ מצרים:
<b>אתם כונסין</b> פירות כו'. בא לתרץ למה בא החלום דוקא באלומים ולא בענין אחר. ומתרץ כי יש עוד כוונה בחלום זה. וז"ש הכתוב והנה תסובינה אלומותיכם הכוונה שאלומותיכם תהיינה לסובין וע"ל פצ"א:
<b>לפני עגליו</b> של ירבעם כו'. וזה שקנתרם כי ירבעם העמיד אותם רק להחזיק המלכות בידו והמה הכירו אותם לאלהות:
<b>חד אמר</b> מפני שענו אותו בעין רעה לאמר לו עוד המשול תמשול בנו ולא הספיקו במה שאמרו המלוך תמלוך לכן שלטה עין רעה במלכים אשר קמו ממנו והיו רשעים אשר היתה להם רק ממשלה לבד ולא מלכות. והשני אמר שכפל הלשון הוא לחזק וזכה בשביל זה להעמיד מלכים:

Paragraph 11

<b>כך תהיו</b> גוערים בנביאכם. דק"ל למה ספר הכתוב כי גער בו אביו. ואף כי יעקב האמין בחלומו ושמר את הדבר. לכן מתרץ דבא לרמז כי מעשה אבות סימן לבנים והמה יגערו ג"כ בנביאים:
<b>שהדברים</b> מגיעים לבלהה. הרמב"ן תמה ע"ז הלא בלהה וזלפה כבר מתו ברדתם למצרים דהא מונה שם ע' נפש מלבד נשי בני יעקב. ולא מנה את נשיו. ויש לתרץ קושיתו דסובר כמ"ד לאחיותיהם נשאו השבטים. ולכך הזכיר נשי הבנים ולא את נשיו כי ביוצאי ירך יעקב לבד הכתוב מדבר:

Paragraph 12

<b>נטל קולמוס</b> כו'. כי הפעל שמר נופל רק על שמירת דבר שעומד חוץ ממנו וגם כי שמירת הדבר בזכרון איננו ביד האדם לכן עשה לו רושם וסימן וכמ"ש בעה"ע בשער צ' וטוב מזה ומזה לכתוב בספר. ולפי שחקירת הזמן והמקום הוא מחקירות העדות כדאיתא בסנהדרין לכ"א שבכלל הכתיבה היה באיזה יום כו' ומכ"ש שכתב השנה והחודש וי"ל עוד כי עד כ"ב שנה יש לצפות על החלום שיתקיים לכן כתב את הזמן לדעת עד מתי יש לו לצפות על קיומו:
<b>ורוה"ק</b> אומרת כו'. ודרש ואביו על אבינו שבשמים כי הוא א"ל שמור את הדבר ולא תגער בו. ולפ"ז מפרש ויגער בו אביו לא לפנים ולהרגיע את אחיו. אבל גער בו כי הי' מסופק באמיתת הדברים:

Paragraph 13

<b>נקוד על את</b> כו'. ע' ברא"ם והאמת כמ"ש רש"י בפ' השוכר את הפועלים גבי למה נקוד על אי' דכל נקודה מורה לרמז לנו שיש דרש צפון בזה מלבד הפשט הנראה לעינים. ומדריש הכתוב כי התקבצו אצל צאן אביהם להסיר מהם את הדבה אשר הביא יוסף עליהם כי תולות עיניהם בבנות הארץ והתיעצו לקחת נשים הראויות להם אשר זה מקרי לרעות את עצמן כמו שנקראו לקמן פפ"ה בוא ונפרנס אח עצמנו. ובזה תוסר הדבה מהם:
<b>נהג בו</b> בכבוד כו'. פי' במה שהשיב לו יוסף הנני. אף שידע שאחיו שונאים אותו מ"מ הי' זריז למלא דברי אביו בשביל מורא האב על הבן. וז"ש ר' חמא בר חנינא הדברים הללו הי' יעקב אבינו נזכר כו':
<b>אלא שלום</b> אחיך ניחא אלא מאי את שלום הצאן. פי' מאי נ"מ לדידן לדעת במה שחפץ יעקב לדעת את שלום רכושו ודי הי' לנו לספר אשר שלחו לדעת את שלום אחיו כי זה עיקר שליחותו. ומשני כי התורה תלמד לנו בזה דרך ארץ. שיהא אדם נזהר בשמירת קנינו כדי שלא יבוא לידי עניות. וכמו שמצינו בתורה כמה פעמים אזהרות על זה:
<b>הלך להשלים</b> אותה העצה כו'. ולפ"ז יתפרש המ"ם של מעמק חברון למ"ם הסבה בשביל עמק חברון שלחהו:

Paragraph 14

<b>ממדותיו</b> של הקב"ה. ע' בזה ברש"י ורמב"ן וברא"ם:
<b>להשיאם לבעלים.</b> י"מ שפירושו כי הוא יובילום למצרים אשר בעלים קשים ימשלו בם:

Paragraph 15

<b>הוא מונה</b> אותי עם אחי כו'. ואם החלום אמת הוא אין ראוי לשנוא אותו אחרי כי רוח ה' נוססה בקרבו ואם בדה מלבו. הלא חביב אנכי בעיני שהוא מונה אותי עם שאר אחי:
<b>אמר לו הקב"ה</b> אתה פתחת תחלה כו'. נראה דזה הוא ענין בפני עצמו וקאי על הכתוב וישמע ראובן ויצילהו שהזכיר מקודם ויש לדחוק ולומר דקאי לראי' על רבנן נגד ר' נחמיה. כי לר"כ דחפץ להרחיק ממנו לזות שפתים לא נחשבת הצלה זו לזכות. ולמה זכה בערי מקלט. משא"כ לרבנן וכ"ש לר"י א"ש דזכות הוא לו:

Paragraph 16

<b>בקילוס היה בא.</b> משום דק"ל למה כתיב ויהי כאשר בא יוסף אל אחיו הלא כבר כתיב היה בעל החלומות הזה בא. וע' ברמב"ן ע"ז. ולכן דרשו שבא בקילוס כדרכו שהי' מסלסל בשערו ומתנצח על אחיו. או שפירושו שבא בקילוס ושבח וברכה בפיו לאחיו ולא כדרכם עמו שלא יכלו דברו לשלום:
<b>ויפשיטו את יוסף</b> זה הפינס. מדלא כתיב ויפשיטו את יוסף את כתונת הפסים לכן דרשי דכל אחד בא לרבוי וכאלו כתיב בקרא ויפשיטו את יוסף. ואת כתנתו. ואת כתונת הפסים. ואת אשר עליו. וכן נראה מדברי רש"י ז"ל בחומש ע"ש. והנה רש"י והערוך גרסי זה הסיגוס ע' בדבריהם. ובעל א"א כתב לפי גרסתנו זה הפנס הוא כמו דאיתא לעיל בגדי אדם הראשון היו דומין לפנס (בפ"ב) ופירש"י מאירים כעששית ע"ש:
<b>ויקח מאתם</b> את שמעון. ואע"ג דמיד הוציאהו והאכילהו והשקהו כדלקמן מ"מ הצער שהי' לו בשעה ששם אותו בבור הי' בשביל שהוא הי' העיקר לקחתו ולהשליך אותו הבורה:
<b>מים אין בו</b> אבל נחשים ועקרבים יש בו. כמו מהר"י קניז"ל דאתיא מגז"ש נאמר כאן אין בו מים ובפ' עקב כתיב צמאון אשר אין בו מים נחש שרף ועקרב מה להלן נחשים ועקרבים יש בו. אף כאן או דדריש אין בנוטריקון אבל יש נחשים. וע' ברא"ם שהאריך בזה וע"ע ברמב"ן מ"ש על עיקר הדבר הזה:
<b>נתרוקן בורו</b> של יעקב. ונקרא משך הזרע בשם בור ע"ד הכתוב וממי יהודה יצאו:

Paragraph 17

<b>זכורה היא</b> לעולם. ולא ימחה כי אחרי שמכרו את אחיהם ישבו לאכל לחם. ובמקום תקוה היא לעולם י"ג תקועה היא לעולם והוא כפל הדבר במ"ש עם זכורה היא לעולם ולפ"ז מה שדרש עוד מאכיל לחם לכל באי העולם הוא ענין אחר. אבל רש"י גריס במקום זכורה זכות היא ותקוה. וכ"ה בתנחומא. ולפ"ז הדרש של מאכיל לחם הוא ענין אחד:
<b>זימן הקב"ה</b> לאותו צדיק כו'. שאפי' בשעת כעסן של צדיקים זוכר רחמיו עליהם וכ"ה בת"כ גבי וישאום בכתנותם:
<b>ועשו אותו</b> מלך עליהם דכתיב וישתחוו לך בני אביך משמע שהמליכוהו עליהם. ואע"ג ששבט יהודה זכה למלכות בשביל שקפץ תחלה לים וכמ"ש גבי היתה יהודה לקדשו וכן סובר ריב"א במ"ר פי"ג כנראה מדרשתו שם על הכתוב נודע ביהודה וגו'. אבל סובר שמתחלה זכה יהודה בעצמו למלכות בשביל ג' דברים אלו. ואחיו המליכוהו עליהם. אבל שבטו זכה למלכות בשביל נחשון שקפץ תחלה לים. ונראה שאחר הג' דברים אלו המליכוהו עליהם והטעם בזה שסגולות המלך ותועליותיו שלש הנה. הא' להדריך את העם בדרך ה' וכדכתיב והיתה עמו וקרא בו וגו' וכן בפרשת הקהל. והב' לעשות משפט עמו כי מלך במשפט יעמיד ארץ. והג' לערוך מלחמה נגד אויביהם ולהושיעם. ושלש אלה נמצאו ביהודה כי במה שאמר מה בצע כי נהרוג את אחינו וכסינו את דמו מנעם מבוא בדמים והוליכם בדרך ה'. ובמ"ש מה נאמר לאדני מה נדבר ומה נצטדק דבר אתו משפט. וכמ"ש ז"ל מה נאמר בכסף ראשון כו'. ובגשתו ליוסף בקש לערוך מלחמה ולהציל את בנימין וכמו"ש ז"ל הגשה למלחמה והאריכו בזה בתוספתא. ולכן כאשר מצאו בו שלש התועליות האלה בחרו אותו למלך עליהם:

Paragraph 18

<b>עברו אותן</b> המדיינים. כן גרס רש"י ז"ל וטעם הדרשא דכתיב ויעברו אנשים מדיינים וגו' ולא כתיב מדנים כדכתיב בפסוק ל"ו והמדנים מכרו אותו אל מצרים. כי מדינים ומדנים הם שני עמים שונים כדכתיב אח מדן ואת מדין לכ"א שבא לרמז על העברת מדיניהם וריבותם ואח"ז נהפך לבם לטוב לו וכמו שמביא הכתוב למה תתענו ה' מדרכיך:
<b>לפיכך יהיה</b> כל אחד מפריש ערך בנו כו'. אין זה טעם על מצות פדיון בכור. כי הטעם כתוב בתורה מפני שהלוים נתנו תמורתם. אבל הטעם הוא על ערך הפדיון. מפני שהבכור נפדה מיד הכהן כעבד. לכן ינתן מחירו כמו שהעריכו את יוסף בשעה שנמכר לעבד. וכן גבי מחצית השקל עיקר הטעם של המצוה הוא משום כפר נפש. והטעם הזה במדרש הוא על הסך של מחצית השקל א"נ כדי שתהיה להם כפרה קצב ה' ערך שתי מצות אלו כפי הערך שהשיגו בחטאם ואע"ג שגם שבט יוסף ובנימין שלא חטאו נותנים השיעור. מ"מ כיון שקבע הקב"ה לשאר השבטים השיעור הזה לא פליג עוד בשיעורייהו:
<b>בקע לגולגולת.</b> כי המה מכרו אותו בעשרים כסף וזה עשרים דינרים וכל סלע הוא ד' דינרים נמצא שקבלו בעדו ה' סלעים על חמשה אנשים. ומגיע לכל אחד מחצית השקל. וכ"ה מפורש בירושלמי ובתנחומא תשא ואע"ג דראובן לא הי' אז עמהם. מ"מ הניחו חלקו. כי חשבו שלא יחלוק על מעשיהם:

Paragraph 19

<b>כשנפנה הלך</b> והציץ כו'. ודריש וישב מלשון בשובה ונחת. כי מיד כשנח והרגיע משקו ותעניתו הלך אל הבור:
<b>ואיזה זה</b> הושע. ואע"ג דגם משה רבינו ע"ה אמר ושבת עד ה' אלהיך וגו' ומזה ילפינן שתשובה היא מ"ע מה"ת. וכן כמה נביאים שחיו לפני הושע הוכיחו על התשובה. מ"מ מעלת התשובה שמגעת עד כסא הכבוד ושזדונות נעשו לו כשגגות וכיוצא שילפינן בסוף מסכת יומא. זה הוא שהושע הודיע לנו. והושע הי' משבט ראובן כדאיתא בויק"ר פ"ו דבארה נזכר בבני ראובן בד"ה ובארה ובארי אחד הוא ע"ש:
<b>ולמה שעיר</b> עזים שדמו מועט ולא שחטו כבש או איל שדמו מרובה ויכלו לטבול את הכתונת בדם יותר:
<b>אתה אמרת</b> הכר נא וציערת בזה את אביך לכן גם אתה תצטער בהכר נא:

Paragraph 20

<b>והיכן נפרע</b> להם כו'. פי' דלא מיבעי שנפרע להם על עיקר הצער במה שהעלילו עליהם מרגלים אתם וכמו שדרשו לקמן וגם דמו וגם דם הזקן. אלא אפילו ענין הקריעה נפרע להם כמדתם. ואע"ג דגם בנימין שלא חטא בקריעה זו קרע שמלותיו. אבל זה הוא משום בהדי הוצא לקי כרבא:
<b>לפי שתפס</b> יעקב אבינו את השק כו'. כי באמת אין ראוי לאדם לענות נפשו ולקרוע לבושיו וכמ"ש הרמב"ם ז"ל. ורק לפי שמצאו שכן נהג אבינו הזקן. לכן החזיקו במנהגו. וממנו למדו לעשות כן. ואע"ג דראובן קדם ליעקב בשק וכדאמרינן לעיל סי' י"ט אבל ראובן עשה זאת לתשובה על חטא ולהכניע את רוחו ובשרו וזה בוודאי מותר. אבל יעקב עשה זאת לצער ולאבל. וע"ז סמכו גם בני בניו ללבוש שק על אבל וצער. כי לזה אנו צריכים למצוא היתר:
<b>בבני בניו</b> גדולים. כי רק הגדולים חשיבי להצטער כיעקב אבינו. אבל לקטנים מיחזי כיוהרא וכדאמרינן בפ' הכונס מי חשיבת לאיתאבולי על ירושלים וכו'. ואע"ג דגבי מרדכי כתיב שק ואפר יוצע לרבים. הלא הכל נהגו כן. מ"מ שאני הצעה מלבישה. ובחזית על פסוק זאת קומתך דמתה לתמר איתא שרוב אותו הדור צדיקים היו. ולפ"ז ניחא טפי:

Paragraph 21

<b>כנעניות היו.</b> ואע"ג שיצחק ויעקב נזהרו מלהדבק בכנען. מ"מ הותרו לשבטים ע"פ הדבור משום שלא יכלו ללכת לעבר הנהר:
<b>לאחיותיהם נשאו</b> השבטים. ע' לעיל פפ"ב. והטעם בזה כי דוחק בעיניו לאמר אשר להם הותרו בנות הכנעניות ועמ"ש הרמב"ן על זה ולקמן פפ"ה:
<b>אמרה לו</b> כתיב כי יהודה גבר באחיו. כי להתנחם על הצער אפשר לפעמים מקוצר הדעת וחסרון ההרגשה ע"ד אין שוטה נפגע. או מפני אומץ רוחו מקשה לבו. וישא כל תלאה ופגע. וכמו שאמר החכם שההבלגה על הצער אשר אין בידו להטיבו הוא אות על חכמת האדם. אחרי כי אין תועלת לפניו באנחה טוב לו לישא ולסבול ברוח שקטה ובמנוחת לב. וזה ששאלה אותו כיון שיהודה התנחם מצד גבורתו וחכמתו. למה קצרה רוח יעקב להתנחם. הלא הוא היה חכם וגבור ממנו. וזה שהשיב לה כי מתנחמים על המתים אחרי אשר בדמעתו לא יחיינו עוד. ואין מתנחמים על החיים שיש תקוה להמצאם. ולמה יתיאשו מהם מלבקשם. וגם אבינו יעקב אף שאמר חיה רעה אכלתהו. אמר זאת רק דרך השערה אבל עוד לא אבדה תקוה מלבו למצוא אותו. לכן מאן להתנחם כדי שישאר זכרונו בלבבו. ולא יחדל לבקשו:
<b>הקב"ה לא</b> גלה לו כו'. בתנחומא פ' מקץ איתא הטעם שלא גלה לו הקב"ה. כי פן ילך יעקב לפדותו. ולא ירד הוא ובניו לגור במצרים. ולא יקוים בהם ועבדום וענו אותם עיי"ש:

Paragraph 22

<b>וסוחרים למדינים.</b> ע' בזה בא"ע ומה שהשיב עליו הרמב"ן וברא"ם:
<b>בא פוטיפר</b> ולקחו מדמוסיא של מדינה. ויתפרש הכתוב והמדנים מכרו אותו אל מצרים ומצרים מכרו אותו לפוטיפר סריס פרעה. ולר' יודן הפירוש אל מצרים כמו במצרים:

Chapter 85



Paragraph 1

<b>בגדה יהודה</b> וגו'. בא לדרוש וירד יהודה שהיא ירידה לפניו מה שלקח לו אשה כנענית. ודורש כי הבוגדים ביהודה דבקו במעשה אביהם. וכן מה שדרש כבודן של ישראל עד עדולם יבוא הוא ג"כ משום שמעשה אבות סימן לבנים. ובעדולמי נתחלל יהודה. ובעדולם יתחלל כבוד ישראל:
<b>כפרת יהודה</b> שקרת יהודה. כפירה נקראת במה שכנגדו יודע. וע"ד הכופר בממון של חבירו. ושקר נקרא במה שמרמה בפיו. ואין שכנגדו יודע מזה ולפי שלשון בגדה כולל שתיהם קאמר שביהודה היו כפירה ושקר יחד. ואם יתפרש על יהודה גופא מצינו גם בו שקר וכפירה. כי במה שאמר זאת מצאנו הכתונת בנך היא. כי זה כפירה מצד ושקר מצד. שלפי הפרסום הוא שקר כי לא ידע אביו מהמעשה. ולפי האמת היא כפירה. כי אביו הבין כי תחבולה היא ואדרבה הי' חושד שיהודה הרגו כדפי' גבי מטרף בני עלית. או אמר כפרת על מה שאמר ליוסף ואחיו מת. ושקר על מה שאמר לאביו זאת מצאנו:
<b>מלכן וקדושן</b> של ישראל. זה הוא הקב"ה קדוש ישראל הוא יבוא עד עדולם להפרע מהם וכדכתיב שם בקרא הנה ה' יוצא ממקומו וגו'. וזה הוא הפירוש לפי פשט הכתוב ובילקוט הגירסא מבוארת יותר דגרס מלכו וקדושו של עולם ואח"ז מפרש המדרש ע"פ דקאי על יהודה ונקרא כבודן של ישראל כי הוא הי' המלך ביניהם והוא בא עד עדולם לקחת אשה כנענית. והורד מכבודו. וכמ"ש למעלה:
<b>ר' שמואל</b> בר נחמן פתח כי אנכי ידעתי וגו'. בא לתרץ סמיכת הפרשיות למה נסמכה פרשת תמר ויהודה לפרשת מכירת יוסף לאמר לנו כי ה' המסבב הסבות הכין הכל בחכמה כי ע"י מכירת יוסף ירדו בני יעקב למצרים ונשתעבדו בהם. אך הקב"ה המכין את הרפואה לפני המכה סבב הדברים כי יולד להם גואל. וזה שמביא את הכתוב כי אנכי ידעתי את המחשבות בעוד שבני אדם עסוקים במחשבותיהם ובמעשיהם הקב"ה לבדו חושב מחשבות לטובתם:
<b>קודם שלא</b> נולד משעבד הראשון כו'. ודריש בטרם תחיל בשעבוד ילדה הגואל. וכל זה הוא לתת טעם לסמיכת הפרשיות:

Paragraph 2

<b>מה זו</b> לשם שמים כו'. שבקשה להבנות מבית יעקב ופליג אהנך אגדות דלקמן פפ"ז דמשמע דכוונתה לזנות:
<b>בואו ונפזר</b> עצמנו כו'. זה הוא ענין בפני עצמו ודרש חדש למה כתיב מאת אחיו משום שחפץ כי יתפזרו לכן נבדל הוא תחלה מהם. ורבנן מתרצי כי מאת אחיו הפי' כי בשביל אחיו שאמרו לו ולא אתה הוא הראש ירד הוא לקחת אשה תחלה:
<b>כזה שהוא</b> ממצה את החבית ומוציא ממנו את כל היין ואינו מניח רק השמרים. כן הקב"ה פקד עונותינו בשלימות ולא נתן לנו חנינה כלל. רק את השמרים השאיר לנו:

Paragraph 3

<b>כל מי שהוא</b> מתחיל במצוה כו'. אפשר הטעם בזה כי המתחיל לעשות מצוה נחשב כנודר לעשותה. ובעון נדרים אשתו ובניו מתים כדאיתא בפ"ב דשבת:
<b>ממי אתה</b> למד מיהודה. אע"ג שגם ראובן התחיל במצוה ולא גמר. שאני ראובן שנאנס כי אחיו מכרוהו שלא מדעתו. ומה שנתעצל כשעה חדא לא נחשבה העצלות לו לחטא כי עסוק בתעניתו הי' כדלעיל וע' בפ"ק דסוטה שכעין זה כתב רש"י הטעם על מה שלא נענש משה למה לא גמר המצוה. ובזה א"ש מה דאמרינן חשב אדם לעשות מצוה ונאנס ולא עשה מעלה עליו הכתוב כאלו עשאה. כי לענין שכרו יקבל שכרו משלם ואין הקב"ה מקפח שכרו אחרי שבלבו הי' לעשותה ורק האונס עכבהו. אבל להקרא על שמו לא נקראת רק על מי שגומרה כי אין שני בעלים למצוהאחת אשר ביד האחד לעשותה. והגומר הוא העיקר. אבל אם בלי אונס לא יגמר יקבל גם עונש ע"ז:
<b>החזירו את</b> הקנקן למקומה. כדי שישאבו בו עוד הפעם. וכ"ה הנמשל החזירו עצמותיו למקומן כדי שתשובנה לקדמותן לקץ הימין:
<b>למקום שגנבתוני</b> שם תחזירוני. פי' כדי שיכופר לכם עון הגזלה אם תשיבו את הגזלה למקומה:

Paragraph 4

<b>רבנן אמרי</b> חירה הוא חירם. משום דק"ל למה הזכיר הכתוב את העדולמי ושמו אשר איננו ענין לחיתון יהודה ולזה אמר כי זהו חירם שהי' אוהב לשבט זה שהי' אוהב את יהודה ואת דוד ושלמה וסייע את שלמה בבנינו לכן זכה להאריך ימים כל כך אבל ריב"ס לא חש לקושיא זו. ולא משמע לי' דחירה וחירם אחד הוא:
<b>בת גברא.</b> תגרא כו' ע' בזה ברמב"ן:
<b>שנשתלשל</b> מן העולם. כלומר שנאחז מן העולם כנאחז בשלשלת. ואיידי דקאמר ער שהוער מן העולם אמר על שלה להפך שנאחז מן העולם. ובעל אות אמת הגיה שנשתל:

Paragraph 5

<b>יהודה התחיל</b> במצות יבום תחלה. כי באמת גם לפני קבלת התורה נהגו כן עמים רבים מצד החמלה לקחת אשת המת הקרוב אליו ממשפחתו וכמ"ש הרמב"ן. שלא תשאר עזובה וגלמודה. והמדרש בא ללמדנו כי יהודה הי' הראשון בזה. כי החמלה הוא נחלת אבותינו אברהם יצחק ויעקב. ובריש חזית על פסוק ישקני נראה כי יהודה הי' המיסד את היבום בישראל למצוה:
<b>יבמה יבא</b> עליה מצוה. פי' דוקא לשם מצוה מותרת. אבל לשם נוי אוי לשם ממון הוה כפוגע בערוה. וזה כדעת אבא שאול בגמ' ומביא ע"ז המעשה מן ר' יוסי ב"ח שיבם אשת אחיו לשם מצוה ולא להנאת גופו וזכה להקים חמש נטיעות בישראל. וזה שמביא אבדימוס הוין עינוהי זמורן (אדומות) ודמיין לאימיה. ועינים אדומות כיעור הוא לאשה. הלא יבמה לא לשם נוי רק לשם מצוה:
<b>אע"פ שאין</b> נחש כו'. ניחוש מקרי הסומך על הדבר הזה אם לעשות או להמנע. וזה אסור אבל לעשות זה לסימן בעלמא. שאם יצליח יחזור בענין ההוא. ואם לא יצליח לא בשביל זה ימנע לגמרי אלא לא ירגיל עצמו בזה זה מותר. כ"ה דעת רש"י ולא כן הוא דעת הראב"ד וע' ברמב"ם בפ' י"א מהלכות עבודת כוכבים:
<b>בית תינוק</b> ואשה. רש"י ז"ל מפרש בנה בית או נולד לו בן או נשא אשה. והרמב"ם מפרש תינוק כמו פסוק לי פסוקיך בגמ':

Paragraph 6



Paragraph 7

<b>שכל העינים</b> תלויות בו. נראה דקאי על הקב"ה אשר עיני כל אליו ישברון והוא פותח את ידיו ומשביע לכל חי רצון. אבל בגמ' הגירסא מלמד שהלכה וישבה לה בפתחו של אברהם אבינו מקום שכל העינים מצפות לראותה וע"ש ברש"י ז"ל וברא"ם מביא הגירסא והיא מערת אברהם אבינו ולפ"ז נראה הפירוש שכל עינים מצפות לראותה ולהתפלל שם. כי היו בטוחים אשר שם תקובל תפלתם:

Paragraph 8

<b>צריך אדם</b> להזהר עצמו כו'. פי' כיון שלבו גס בהן נקל לו להכשל בהן ולכן צריך להזהר בזה מאד. ומביא לראיה מיהודה כי הי' נזהר אשר בביתו הנשים אשר שמה תכסינה פניהן כדי שלא יביט בהן. ומהן גם תמר כסתה פניה שלא יסתכל יהודה בפני כלתה. ופירוש רש"י ז"ל רחוק הוא מפשט דברי המדרש:
<b>ד"א ויראה</b> יהודה לא השגיח כו'. ומפרש את הכתוב ויראה יהודה מרחוק ויחשבה לזונה ולא חפץ לגשת אליה. כי כסתה פניה אלא שכסתה פניה כאשר קרב אליה כי הוראת כי הוא במקום אלא כדאיתא בסוף גיטין. ומזה הבין כי לא זונה היא. והמדרש מפרש למה קרב אליה משום שהמלאך הטהו אליו בעל כרחו:
<b>מהיכן מלכים</b> עומדים זה מלכי בית דוד שעמדו מפרץ ומהיכן גדולים עומדים היינו נביאים שעמדו ג"כ ממנו. כדאמר בפ"ק דסוטה אמוץ ואמציה אחי הוו. ופירש"י אמוץ אביו של ישעיה ואמציה מזרע דוד היה והי' מלך ביהודה והי' אח לאמוץ אבי ישעי' אלמא דגם נביאים נפיק מינה:

Paragraph 9

<b>נצנצה בה</b> רוה"ק להוציא מפיה מה שעתיד להיות ממשך הזרע דהיינו מלכים וגדולים שיעמדו ממנו. ע"ד ניבא ולא ידע מה ניבא וטעם הדרשא כי מה היה צורך לכל כך משכנות בשביל גדי אחד אלא שמאת ה' היה. כי שם בפיה דבר לאמר מה שעתיד להיות:
<b>שהן מצוינין</b> בפתיל. טוב יותר לגרוס כפתיל ופי' כמו שהפתיל תכלת מצויין בציצית כן היו הסנהדרין מצויינים בעם. והנה המדרש מונה פה שלש מעלות. מלכות סנהדרין ומלך המשיח אשר יצאו מיהודה ותמר והכוונה בזה לכסות על פשע יהודה ולנקותו מכתם בא. כי מפני שלשה דברים הי' ליהודה להתרחק מהמעשה הזה. האחד כי מלך שכמותו יזקק לאשת זנונים. הב' מפני החטא לבוא אל כלתו אשר ענשו במיתה. ובפרט אם יהודה היה מהשופטים וכמ"ש הוציאוה ותשרף. וחרפה הוא לאיש כמוהו שיכשל בדבר אשר ייסר ויענש את אחרים. והשלישית מפני מורא שמים ראוי להתרחק מזנות וכ"ש מדבר שבערוה ולכן אמר המדרש כי מפני שלשה דברים אלו אשר הי' ראוי לו להתרחק ממנה נצנצה בה רוה"ק להתקרב אליו. כי מה' יצא הדבר. כי אדרבה מזה תולד המלכות ותשגא גם המשפט והצדק יגדל בסנהדרין וגם מורא שמים יתגבר ע"י זה במשיח צדקנו. כי בו יהי' רוח דעת ויראת ד' וכמו דאיתא בכתוב:
<b>משחקת בתבל.</b> ארצו פי' כי ע"י זה שנעשה דין ומשפט בארץ כתורה וזה מדה כנגד מדה התורה תשעשע את ה' אשר הוא משפנו אהב. ושעשוע גם את בני אדם כי שמחה לצדיק עשות משפט. ובא לתרץ בזה למה ספרה התורה את המעשה בגדי עזים. כי אין דבר יתור בתורה. ורק ללמדנו באה כי משפט ה' הוא מדה כנגד מדה:

Paragraph 10

<b>לא סוף</b> שלשה שלמים. פי' לאו דוקא בשלשה שלמים יוכר העובר אלא אפי' ברובו של א' כו' וע' בזה ברא"ם:
<b>ולא סוף דבר</b> וגם הנה הרה לזנונים כצ"ל כלומר לא מיבעי שזינתה אלא שגם היא הרה לזנונים וכדמפרש שהיתה מטפחת ומפרש את הכתוב וגם הנה היא הרה לזנונים שמתפארת עוד בזנוניה. ואולי דריש נזנונים מלשון מזון ומפרנס שיצאו ממנה מלכים וגואלים שיפרנסו ויזונו את העם. ומלכים הוא מלכי בית דוד וגואלים המה עתניאל ואבצן שהיו מושיעים את ישראל:
<b>תמר בתו</b> של שם היתה. ע' בזה ברא"ם וברמב"ן:

Paragraph 11



Paragraph 12

<b>הופיעה</b> רוה"ק כו'. רש"י מפרש הופיעה נגלה והוכיח בשעת הצורך. ובנימוקיו מפרש הופיעה בהשמעת קול גדול. ועדיין קשה למה אמר בלשון הופיעה ולא כמו בכ"מ יצתה בת קול. ובפרט להמפרש השמעת קול גדול יקשה הקול הזה הגדול ל"ל הלא דברי חכמים בנחת נשמעים. אבל פירוש הדברים של הופיע הוא מלשון זריחה וכמ"ש הרלב"ג על הופיע מהר פארן הראה יפעתו וזהרו. וכן יתפרש כאן. הרוה"ק הופיעה והאירה הדבר באר היטב והוציאה כל ספק מזה. ולכן לא נאמר יצתה ב"ק. כי פה היו הדברים קרובים לוודאי שנקיים הם וכמו שאמר רבא בגמ' ורק להוציא מדי חשש רחוק בא הרוה"ק להאיר פני הדברים. אבל הלשון יצתה ב"ק תבוא במקום שיש ספק עצום בדבר ובלי הבת קול לא ידענו מזה:
<b>בבית דינו</b> של שם. אע"ג דשם לא היה חי אז מ"מ נקרא הב"ד על שמו. וכמו דאיתא בשמ"ר פ' ל' ג' דברים נתן משה נפשו עליהן ונקראו על שמו ישראל והתורה והדינין כו'. ולפני משה נקראו הדינין על שם שם. ואח"ז נקראו על שם משה:

Paragraph 13



Paragraph 14

<b>זה רבה.</b> צ"ל זה רבה הרב על כל הפורצים ממך יעמוד. ובא לדרוש הכפל של פרצת עליך פרץ דאתי לרבוי שמלך המשיח שהוא הגדול מכל מלכי יהודה וישראל יהיה מפרץ. וקרא למלכים פורצים משום עלה הפורץ וגו' דהוא הכובש ארצות ופורץ בגבורתו כדכתיב התם ויעבור מלכם לפניהם וה' בראשם. ורבנן מפרשי דלא קרא פורץ רק למלכי בית דוד לבד שהם כבשו ארצות וה' הושיע את ישראל על ידיהם משא"כ מלכי בית ישראל:
<b>חרמו של עמלק</b> כו'. קשה דבפ' נגמר הדין איתא מה ת"ל קום לך אתה גרמת להם ופירש"י שלא היה לך לאסור עליהם בחרם משמע דיהושע חדש ענין זה. דאלו כבר משה עשה כזאת יפה עשה ללמוד ממשה. וכ"ה בירושל' פ"ק דשבת ובמ"ר פי"ד ופכ"ג משמע דיהושע חדש מדעתו משום שכבש יריחו בשבת או מפני שהיתה תחלה לכבוש וע"ע בשוח"ט מזמור כ"ז. וי"ל דיהושע גזר על כל הבזה שתהיה חרם אבל משה לא עשה כן אלא בחלק מה וכמו בענין המכס במדין. ובכנען מלך ערד נדרו לעשות הכל חרם שמתוך צרתם נדרו כן וזה מקרי הנודר בעת צרה ואין זה ענין לחרם יהושע:

Chapter 86



Paragraph 1

<b>ויוסף הורד</b> מצרימה כתיב כו'. משום דק"ל דהא כבר כתיב והמדנים מכרו אותו אל מצרים. ולמה כתב פעם שנית ויוסף הורד מצרימה ועמ"ש רש"י על זה לפי הפשט. ועפ"י הדרש מפרש ששלט בהון (בסי' ב') וכבשם והעתיקם ממקומם א"נ שהוריד את אביו מצרימה. והכתוב בא להשמיענו פה שגלגול מכירת יוסף מאת ה' הי' להוריד את יעקב ובניו מצרימה וכמו שמביא הכתוב ע"ז בחבלי אדם אמשכם ולא דרך מקרה הי'. וכן דריש זה בתנחומא מהכתוב נורא עלילה על בני אדם:
<b>בחבלי אדם</b> אמשכם אלו ישראל שנמשכו במסעיהם ע"י משה ממסע למסע וכמו שמפורש בחזית על פסוק משכני:
<b>אכילות הרבה.</b> כי אוכיל הוא שם דבר כמו אוכל הכולל מאכלים רבים:
<b>בעבותות</b> אהבה וישראל אהב את יוסף מכל בניו. פי' ע"י אהבה שאהב אותו אביו קנאו בו אחיו ומשכוהו מן הבור למכרו למצרים אחר שהשליכו אותו שם. ורמז הכתוב פה המכירה עם צרת האשה כי שניהם באו עליו בשביל הדבה כדלעיל פפ"ד:

Paragraph 2

<b>שלט בהן</b> כו' כבש בהון כו'. כבש מקרי המכניע תחתיו שעל פיו ישקו כל העם והוא מפקד עליהם. ושליט הוא רק אם העם יגישו לו מנחה אבל המה ימשלו בארצם ובמשפטיהם. והנך שלש לשונות פליגי במדרגת יוסף. ללישנא קמא כיון שכסא פרעה גדל ממנו איננו רק במדרגת שליט. וללשון השנית כיון שעל פיו ישק כל העם הוא במדרגת כובש. וללשון השלישי נסחין נחת עליהון. הי' במדרגה כמו האדון על עבדיו שנכסיהם שלו שהרי העתיקם ממקומם והעביר אותם לעריהם:

Paragraph 3

<b>הקנויין קונין.</b> ובילקוט הגי' אלא הא קנין קנין טב. ושני הדרשות אמת. משום דק"ל למה כתיב עוד הפעם ויקנהו הלא כבר כתיב והמדנים מכרו אותו וגו'. לכן דריש ויקנהו שקנה את קוניו וכדאמרינן בשמות רבה פרשה כ' על הכתוב מה נורא מעשיך הנצלבין צולבין את צולביהן הנהרגים הורגים את הורגיהם וכן אמר כאן שיוסף שלט במצרים אף על פי שמתחלה היה קנין פוטופר. ודריש עוד שזה היה קנין טב וכמו שמפרש וכל העבדים מחסרין את בית רבן כו' ולפי זה גם דברי הילקוט צריכין לגרוס פה במדרש:
<b>אבל זה</b> וילקט יוסף. עי' בהגהות הרש"ש בשם היפ"ת ומוסיף עוד ואע"ג דהאי קרא בפרעה מיירי ולא בזמן עבדות יוסף מ"מ ילפינן מיניה נאמנות יוסף:
<b>משל לדובה</b> כו'. כלומר אע"פ שהיא מזקת לא תהרג כי נצרכת היא לשמור את הבית ויסתפקו בזה לשבר את שניה. כן בפוטיפר לא המיתו ה' בעונו ורק סירסו משום שהי' צריך לגדל את בתו בעד יוסף:
<b>לעולם נשמרו.</b> בתנחומא נראה דדריש נשמרו מעבירה ע"י שכורת זרע רשעים. ולכן דריש על יוסף שנשמר מעבירה אשר אדוניו חפץ לעשות בו ע"י שזרעו נכרת:
<b>אר"ל עבדא</b> זבין כו'. הוא בא לחלוק על דרשא זו דדריש מיד הישמעאלים כי בקש ערב מהן. אבל הכתוב בא לספר מה עמקו מחשבות ה' להוציא כוונתו לפועל כי המצרי שהוא מבני חם והוא עבד לשם ויפת קנה. וישמעאל שהי' בר אמתא בן הגר שפחת שרה מכרהו ויוסף בן חורין הי' עבד להם למען ירדו יעקב ובניו מצרימה:

Paragraph 4

<b>הא עם</b> שאר שבטים לאו. דלא נוכל לפרש ויהי ה' את יוסף כי הי' בעזרתו וכמו בכ"מ. דהא כבר כתיב ויהי איש מצליח. וגם למה לא כתיב ויהי ה' את יוסף ויצלח. ולכן מדריש ויהי ה' את יוסף כי השכינה ירדה עמו וכדלעיל ומטעם זה מפרש לקמן וירא אדוניו כי ד' אתו שראה שכינה עומדת על גביו. ולכן מקשה למה עזבה השכינה את שאר השבטים הרבים וירדה עם היחיד ומשני מפני שהוא צריך שמירה ביותר לכן ירדה עמו לשומרו:
<b>גבר קפוז.</b> משום דק"ל כמו דמקשה בתנחומא סוף פ' נשא למה כתיב איש מצליח ולא כתיב איש צדיק. כי לא נוכל לפרש איש מצליח שהיה מצליח בעסקיו דא"כ למה אמר איש ולא אמר ויהי מצליח. ובכ"מ שנאמר איש אצל התואר מורה על שלימות המעלות כמו איש צדיק איש אמת איש חיל וגם למה אמר עוד ויהי בבית אדוניו המצרי ולא אמר ויהי איש מצליח בבית אדוניו המצרי. ולכן מפרש ויהי איש מצליח כי ה' היה עמו וצלח לו להנצל מכל עון ונמשך אדלעיל דכתיב ויהי ה' את יוסף שה' סמך ידו שלא ישנה טעמו כדלעיל וכן קאי אלמטה שהי' איש מצליח בבית אדוניו המצרי וזה שמקשה בתנחומא לפי מה דנמשך אדלעיל הי' לו לומר איש צדיק דלא נמצא השרש צלח בהוראה זו רק בעניני עסקי עוה"ז. וזה שמשנה המדרש כי פה פירושו מצליח קפץ. שהי' מדלג על השטן המסיתו לחטוא ועבר עליו (ובתנחומא הלשון שוית מה שלא שוה אה"ר וקשה לכוון הלשון הזה):

Paragraph 5

<b>מזוג רותחין</b> והיו רותחין כו'. דייק מדכתיב וכל אשר הוא עושה ה' מצליח בידו. משמע כי בידו נהפכו מעשיו להצלחה כפי חפץ השואל:
<b>הה"ד וירא</b> אדוניו כי ה' אתו. ואע"ג דלפ"ז דדריש כי ה' אתו כי שם שמים הי' שגור בפיו ועתה דורש על השכינה שראה פוטיפר. אבל תרתי שמע מיני'. כי לענין ש"ש בפיו הי' צ"ל כי ה' בפיו ומדכתיב אתו מוכיח שהשכינה עומדת על גביו:

Paragraph 6

<b>השכינה הולכת</b> עמהם. ואין זה גלוי השכינה כמו לעיל אך הכוונה על השגחת ה' וברכתו וכ"ה בילקוט וכמ"ש לעיל פע"ג כל מקום שהצדיקים הולכים הברכה משתלחת כו':
<b>שש בבית</b> ושש בשדה. פי' ששה חדשים בימות החמה שהיה האדון בשדה מפני החמה הפקיד את יוסף על ביתו. וששה חדשים בחורף שהאדון הי' יושב בביתו הפקיד את יוסף על שדותיו וז"ש הכתוב בבית ובשדה:
<b>אשר הוא</b> אוכל לשון נקי. עי' בראב"ע דטען ע"ז הלא סריס הי' וע' ברא"ם מה שתירץ. ואולי הכוונה אשר הוא אוכל על מעשה חדודין:

Chapter 87



Paragraph 1

<b>חסר לב</b> שהיה אומר לה"ר על אחיו. בא לדרוש למה כתיב בקרא ויהי אחרי הדברים האלה ולא אמר ואחר כן ותשא אשת אדניו וגו' ודריש אחרי הדברים ולשון הרע אשר דבר על אחיו זאת היתה הסבה כי אשת אדוניו נשאה עיניה עליו. ואע"ג דכוונת יוסף היתה לש"ש כדי שיוכיחם אביהם. מ"מ נחשב לו לחטא למה לא דן אותה לכף זכות. וקרי ליוסף נער ע"ש הכתוב והוא נער שעשה מעשה נערות. אבל ק"ק למה דריש עליו חסר לב הלא הי' בר חכים:
<b>ומתמן</b> נתגלגלה ירידתו למצרים כצ"ל וקאי על יוסף לבד. וזה מ"ש לעיל בפפ"ד אתה אמרת תולין עיניהן בבנות הארץ חייך שאני מגרה בך את הדוב ותשא אשת אדוניו וגו'. וגם כאן יתפרש בשביל הלה"ר ירד יוסף למצרים ואשתו של פוטיפר נזדווגה לו והנה לדרוש את הכתוב וארא בפתאים וגו' על יוסף קשה מאד. מלבד כי מה ענין יוסף לפסוק זה הלא יקשה כי שם כתיב הטתו ברב לקחה וגו' הולך אחריה וגו' עד יפלח חץ כבדו משמע שהנער היה רץ אחריה ונכשל בה. ויוסף הלא נס מפניה ושלט ביצרו. וי"ל דהדורש הזה סובר מ"ש הכתוב ויבא הביתה לעשות מלאכתו מלמד ששניהם לדבר עבירה נתכוונו באותה שעה נראה לפניו דיוקנו של אביו וזה הפריעהו מחטאו וכדאיתא בסוטה בארוכה. וע"ז מדריש שפיר הכתוב דנאמר מראש אמור לחכמה אחותי את וגו' לשמרך מאשה זרה וגו'. וע"ז מביא שפיר את המעשה מיוסף איך הי' קרוב להלכד בפח שכמעט הטתו ברב לקחה שהיה הולך אחריה לאבד נפשו כשור ההולך לטבח. וכמעט הי' קרוב שהחץ יפלח כבדו. ורק חכמתו עמדה לו להנצל. ולכן לשמרך מאשה זרה אין עצה אחרת רק לאמר לחכמה אחותי את:
<b>שגשיא וטעיא.</b> פי' שחשקה ביוסף הי' עצום כל כך. שאם יוסף הלך אנה ואנה הביטה אחריו ורצה אחריו לראותו ואמרה כי היא תבקש עבד לשרתה אבל באמת דבקה נפשה באהבתו כי לא יכלה להפרד ממנה:

Paragraph 2

<b>ר' אבא אמר</b> אין לו נייחא כו'. פי' הדברים כי ר"א מפרש כי לא ינוח שבט הרשע פי' סיעת של פריצים לא ימצאו מנוחה אצל חברת הצדיקים אלא עם רשעים מין במינו ע"ד כל עוף למינו ישכון ובן אדם בדומה לו לפי שהצדיקים אינם שולחים בעולתה ידיהם כמותם ור' יצחק מפרש כי לא ינוח שבט הרשע שאין להניח את הרשע אצל הרשעים לפי שכנוס הרשעים רע להם ורע לעולם. ואם יתפרדו טוב להם וטוב לעולם. אבל בחברת הצדיקים טוב להם למען ילמדו ממעשיהם ולא ישלחו בעולתה ידיהם כאשר יראו זאת מן הצדיקים. ומפרש על גורל הצדיקים בצד חבורה כמו ועליו מטה מנשה שפירושו בצדו וסמוך לו:
<b>זו אשתו</b> של פוטיפר. ודורש ויהי אחר הדברים האלה כאשר ישב יוסף בבית פוטיפר. והנה רעה נשקפה עליו להלכד בשבט הרשע לכן נתגלגלו הדברים שניתן בבית הסוהר ונמלט מבית רשע הזה. ואח"ז הובא לפרעה ולא ישב עוד בבית פוטיפר:

Paragraph 3

<b>מה היא</b> אומנתו של הקב"ה כו'. דריש את הכתוב דכתיב כי פועל אדם ולא כתיב כפועל אדם וכמו דכתיב וכאורח איש ימצאנו כי המלת פועל עומדת במקום שנים. וכאלו כתיב כי פועל וזה הקב"ה אשר פעולתו ואמונתו היא לגמול לכל איש כמעשהו. פועל אדם ישלם לו ישלם לו גמולו ופעלו. ולפ"ז יתפרש פועל בשתי הוראות. האחת לשם התואר על הקב"ה והשנית לתואר על מעשי בני אדם. וז"ש מה היא אומנתו כו'. ונקרא הקב"ה אומן לשלשה טעמים. האחד יען כי זה מעשהו ואומנתו תמיד כאומן העוסק תמיד במלאכתו. והטעם השני לפי ששכר והעונש במדה ובצדק היא מלאכה כדאיתא לעיל סוף פי"א. והשלישית להיות השי"ת אדון הצדק והיושר האמיתי. אשר ממנו ילמדו כל עושי צדק כאומן העושה מעשהו ללמד לתלמידיו:
<b>לגבור שהי'</b> עומד בשוק כו'. לפי הפשט נראה דמפרש ויהי יוסף יפה תאר שהיה מסלסל בשערו והתיפה עצמו לכן שסה בו את הדוב לנסות את כחו אם יוכל לעמוד נגד הדוב. אבל בנוסחת ילקוט בנביאים איתא ויהי יוסף יפה תאר שהי' מתפאר בטוהר נפשו. ולא ס"ל דקרא מיירי בתפארת גופני כי שקר החן והבל היופי. ולפי זה צורך המשל הוא נהראות לכל כי נפשו מטוהרה באמת ולא יתפאר במתת שקר:

Paragraph 4

<b>אבא נתנסה.</b> אע"ג דלא מצינו שיעקב נתנסה אבל זה וודאי שעמד בנסיון במה שהבטיחו ה' ושוב לא עלתה לו ולא הרהר אחר מדותיו כדלקמן בשמ"ר פ"ו:

Paragraph 5

<b>בדבר מצוה</b> אין ממאנין בדבר עבירה ממאנין. כ"ה הגירסא בכל המדרשים ופי' הדברים אם תבוא מצוה לאדם אין לו לומר אינני חפץ בה בלי נתינת טעם לזה. אבל צריך להגיד הטעם למה ישמיט נפשו ממנה. משא"כ בעבירה אין לו לומר הטעם למה ימאן בה. אך בלי כל טעם ישמיט עצמו ממנה ומביא לראי' מיבום דכתיב מאן יבמי להקים וגו' לא אבה יבמי משמע דאיכא תרעומות עליו למה ימאן ביבום כי אין למאן במצוה. אבל בדבר עבירה כתיב מיד וימאן אשר הוא למותר דהא כתיב ויאמר אל אשת אדוניו הן אדוני וגו' ולמה כתיב לפני זה וימאן ללמד כי מיד שבאה העבירה לידו מאן בה מצד החטא לבדו. אבל בילקוט הגירסא כמו שהוא לפנינו במדרש ופי' דיוסף למד ק"ו אם ממאנין במצוה כ"ש שיש למאן בדבר עבירה. אבל קשה למה לן ק"ו שיש למאן בעבירה. ואולי משום שיצרו פתהו שנכון לאדם להתערב עם הבריות. ולעשות רצונה ולא להסית איבה עליו. ולכן אמר לה כי יש לו למאן בזה אחרי דמצינו כי ממאנין גם במצוה לבוא אל יבמתו אף שה' צוהו. מכ"ש שיש לי למאן בשאלתך אף כי גברתי את. ואין לך להתרעם עלי:
<b>מאהובי בית</b> אבא לעולה. באמת לא חפץ ד' גם ביצחק כי יקריבנו לעולה. אבל רק לדחותה אמר לה הן בית אבי קרובים לה'. ואת הנאהבים יקריב אליו ואם אחטא הלא ידיחני מעל פניו:
<b>לא דיי</b> שאמנה כו'. ודרש הן כמו לק"ו וכמו הן כסף אשר מצאנו וגו' הן בני ישראל לא שמעו אלי וגו' ופי' הן על ג"ע אנכי מקפיד מכ"ש על שפיכות דמים. וגם למה דאמר לעיל ומה אדם הראשון כו' נראה דמפרש הן לק"ו:
<b>חלב עזים</b> שחורות כו'. ודרש הן מלשון אחד וכמו שאמרו בפרק הנשרפין על אותו ואתהן שהן בל"י אחד הוא. ופי' הן אחד הוא אנכי ואדני:
<b>עיני ה'</b> המה משוטטים בכל הארץ עאכ"ו. ודרש הן לק"ו וכמ"ש לעיל. והנה המדרש הביא פה שש טענות אשר חפץ יוסף לדחותה ממנו וקרוב לומר כי שש רעות הנה המתרגשות לבוא לרודף זמה. הא' היא חליי הגוף שימיו מתקצרים ועיניו כהות כמ"ש הרמב"ם בה' דעות ונגעים קשים וצרעת באים עליו וכנגד זה אמר לה כי אהי' נפסל מן הקרבן אם אשמע לך כי מומים שונים יבואו בגופי. הב' טומאת הנפש ופגימתה כי הרודף זמה נמשל כבהמה נדמה. וכנגד זה אמר שמא יגלה עלי הקב"ה וימצא אותי טמא כי אטמא את נפשי. הג' העונש הגדול הבא ע"ז אשר כל הנוגע בזה לא ינקה. וכנגד זה הביא העונש מאדם הראשון. הד' הקלון והחרפה כשירגישו בו. וכנגד זה מביא מהעברת הבכורה שהוסר ממנו הכבוד והוזל מאד. הה' הסכנה מהבעל ואנשי משפט. כי קנאה חמת גבר ולא יחמול ביום נקם. וכנגד זה מביא מתירא אני מאדני. והו' שיצטרך לכפור בהקב"ה ובהשגחתו וכנגד זה מביא מתירא אני מה':
<b>לא שבק</b> קריא כלום. עיין בויק"ר פכ"ג כי פה חסר. ושם בא בשלימות. וע"ש מה שכתבנו בביאור המאמר זה:

Paragraph 6

<b>בניה של רחל.</b> זה יוסף ומרדכי הבא מבנימין. ותלה הדברים ברחל כי זכותה גרמה אשר שני בניה יהיו דומים במעלתם וכמו דאמרינן בפ"ק דמגילה בשכר צניעות שהיתה ברחל זכתה ויצא ממנה שאול:
<b>נסן</b> שוה. פי' או נסיונם או דגלם שוה כי יוסף לא שמע אליה אף שדברה אליו יום יום וכן מרדכי משום לתא דעבודת כוכבים לא השתחוה להמן ועמד בנסיונו ובדגלו יום יום:
<b>שלא יהיה</b> עמה בגיהנם. ואע"ג דעיקר טענתו הי' שירא מאדוניו או משאר הטענות הנזכרות לעיל. אבל אלה הטענות היו רק לדחות אותה מעל פניו. אבל לנפשו מאן לעשות הדבר מפני יראת ה':

Paragraph 7

<b>יום גבול</b> של נילוס הי' וי"ג יום זבול ועמ"ש רש"י ע"ז אבל בפ"ק דע"א איתא אין הולכין לאיצטראות ולקרקסאות מפני שמזבלין שם זבול לעבודת כוכבים ופירש"י מסדרים שם צרכיהם להתנדב לה. מזבלין לשון יזבלני אישי ולפ"ז יש לפרש גם זבול דהכא מהוראה זו:
<b>תיאטירון.</b> כי ביום שפרץ הנחל נילוס לעלות על כל ארץ מצרים עשו שמה יום שמחה וגיל:
<b>בדק את</b> עצמו ולא מצא עצמו איש. ודריש ואין איש למעלה ולמטה. ויבא הביתה לעשות מלאכתו ואין איש. ואין איש מאנשי הבית וגו'. יש מפרשים שפירושו בדק את עצמו אם יעשה הנבלה הזאת. ואין איש. וראה כי יחדל מלהיות איש אך ירד במדרגת בהמה:
<b>נתפזר זרעו</b> כו'. בסוטה פי' רש"י שנעץ צפרניו בקרקע ונסמך עליהם כדי שיסיח דעתו ויטרד ביצרו ויעבור תוקף יצרו. ודרש ויפוזו כמו ויפוצו פי' שנפצו ונתפזרו. כי הז' והצד"י מתחלפים זה בזה:
<b>איקונין</b> של אביו. בסוטה איתא שאביו אמר לו אם תשמע אליו ימחה שמך מבין שמות אחיך על אבני אפוד. ובאמת לפ"ז מאי רבותי' דיוסף כי מי פתי יסור לעבירה אחרי זאת. וביותר קשה לפי המדרש אבכיר (והובא במהרז"ו) היתכן כי אחרי אשר ראה יוסף איקונין של אביו וברח מפני הבושה. נכנס פעם שנייה עד שהזהירו הקב"ה באזהרה קשה כי יחריב את העולם. הלא תחת אשר ירבו הנפלאות יקטינו מעלת יוסף מאד. ובעל מגלה עמוקות כתב. כי הכוונה בזה שהשקיף עליו אור השכל שהוא דיוקנו של אביו וראה שאם יעשה כן ימחה מתוך אחיו וכן רמז בעל תהלה לדוד בח"ג פכ"ו. ולי נראה שהכוונה בזה כי בחלון בית משכיות עינו וחכמתו הציץ ביחסו והיות השכינה שורה בבית אביו וזהו היא כתיבתן על אבני אפוד לזכרון לפני ה' תמיד ובחטא זה יאבד טובה הרבה לכן פירש ולפי דברי מדרש אבכיר בכל זאת לא שב אף תוקף יצרו עד שהציץ עוד כי אם יחטא ואשם ויקלקל סדר העולם אשר הושתת על מוסדות המוסר והמדות הלא יחריב את העולם. ומה נאוה עוד שם מה שאמר לה בת חמור את וחמור אינו רואה ואני מן הרואים שנאמר וירא את המקום מרחוק. אשר פי' כי הדבקים בתאותם נכבה אור שכלם ולא יראו את האחרית אשר תצא ממעשיהם הרעים. ואנכי ממשפחה הרואה את כל דבר מרחוק ואת כל אשר יולד ממנו. וזה הוא ג"כ כוונת המדרש איקונין של אביו ראה. כי זכר את הצור אשר ממנו חוצב. כי הוא נקי וטהור מכל תאוה סוררה. ואל אביו הי' בעזרו כי יגבר עליו כח השכל ויכניע את יצרו הרע:

Paragraph 8

<b>נתנה אותו</b> בפיהם של כולם. פי' שהרגילה את כל בני הבית להלעיז עליו ודרש ותקרא כמו ותקריא לאנשי הבית והזקיקם לדרוש כזה משום דכל אנשי הבית היו אצל שמחת נילוס ולא ישמעו את קולה אם תקרא להם לכן דרשו ותקרא כמו ותקריא ולא קאי על היום הזה רק על כל הימים:

Paragraph 9

<b>ידע אנא</b> דלית הוא מנך כו'. כי אם חשד את יוסף. ואשתו אמת תדבר. אז צוה אותו להרגו. ולא להשים אותו בבית האסורים. אבל ידע כי נקי הוא מעון ורק להסיר לזות פתים מבניו שהבריות יאמרו כמו שזנתה עמו כן זנתה עם אחרים. כי כן דרכה. ובמדרש אבכיר איתא שבאמת חפץ להרגו רק אסנת בתו הגידה לו את הדבר לאמתו. ובשביל זה זכתה להנשא ליוסף ושיקומו ממנה ב' שבטים:

Paragraph 10

<b>שמושו הי'</b> ערב לרבו כו'. דריש מדכתיב ואת כל אשר עושים שם הוא הי' עושה שעשה כל מלאכות אשר היו מוטלות עליהם לעשות. ולפ"ז יקשה מה זה שאמר הכתוב ויתן חנו בעיני שר בית הסהר. הזה יקרא חן כי הכביד עליו עולו. לכן מונה המדרש כי הטיל עליו רק המלאכות הנעשות לחבה. מזיגת הכוס. עריכת השולחן והצעת המטה אשר גם האשה עושה לבעלה בשביל חבה:
<b>והיתה</b> אומרת לו כו'. כי בכל יום היתה אשת אדוניו הולכת אליו גם בבית האסורים לפתותו פן ישמע אליה וכמ"ש בתנחומא. אבל ביומא פרק הממונה דרשי שהיא אמרה לו כל אלה טרם שניתן בבית הסהר. אבל מדברי המדרש נראה שדברה חליו כל זה בהיותו בבית האסורים וכמו שמביא ג"כ את הפסוק ענו בכבל רגלו ברזל באה נפשו משמע שהי' זה גם בשבתו בבית האסורים. וע"ע בתנחומא שמוסיף עוד על הדרשות האלה:
<b>ת"ל וכל</b> אשר הוא עושה ה' מצליח בידו. זה הוא ט"ס וצ"ל ואשר הוא עושה ה' מצליח הכתוב בהיותו בבית הסהר:

Chapter 88



Paragraph 1

<b>ר' חמא</b> בר חנינא ור' שמואל בר נחמן כו'. רחב"ח דורש חרפת נבל אל תשימני קאי על ראש הפרשה דכתיב נאלמתי דומיה החשיתי מטוב וגו' כי סר וזעף אנכי מעצבי ומרגזי. ולכן אמר דווים וסכופין דנאמר על חסרון הטוב ועל עצב ודוי. ורשב"ן דדורש על חטטים מושך את הכתוב חרפת נבל על הכתוב שאח"ז הסר מעלי נגעך וגו' ולפי הדרש על יוסף קאי על מכל פשעי הצילני שלא ילעיזו עלי שעשיתי פשע:

Paragraph 2

<b>בקשו להזדווג</b> כו'. ובכל זאת נשא לחטא שר המשקים ולא לשר האופים אע"ג דחטאם שוה משום דעל שר המשקים נמצאו ע"כ מליצי יושר. או משום דמצא חן בעבודתו לכן נשא לו ולא לשר האופים:

Paragraph 3

<b>לכו וראו</b> מפעלות אלהים כצ"ל וס"ד נורא עלילה על בני אדם ודורש עלילה מלשון תואנה ועלילה שהקב"ה עושה רצונו ותולה עלילה בבני אדם וכמו שמדריש בתנחומא גבי מכירת יוסף וחטא אדם. ומה שנמצא בזה המעשה נוראות שאמר נורא עלילה. משום דמנהג העולם אשר העבדים יבקשו למצוא חן בעיני אדוניהם. ופה העיר ה' קצף המלך עליהם בחטאם נגדו. וגם נורא הוא כי פה קצף המלך על עבדיו ובאחשורוש קצפו העבדים על מלכם:
<b>זבוב נתנו</b> כו'. והזבוב היה מהארסיים הממיתים את הבולעים אותם:

Paragraph 4

<b>תלה את הגדולה</b> בבעליה. פי' דלא תפרש כי האלהים יפתור את החלום דא"כ מה יועיל במה שישמע החלום אבל פירושו כי ה' יתן לו חכמה לפתרו. ותלה את הגדולה בבעליה. וכן נוטה דברי הת"א:

Paragraph 5

<b>והנה גפן</b> לפני אלו ישראל. ע' בעקידה מ"ש בזה לסמוך ענין ישראל לחלומות של שר המשקים. והאמת כי ידע אשר לא חפץ הקב"ה להראות להם מה שיהיה עמהם אחר שלשה ימים. ורק כי ע"י זה יתגלגל כי הוא יצא מבית הסהר ויגיע הדבר לגאולת ישראל סבב הקב"ה כל הסבות האלה. ולכן הטיבו לדרוש כל הענין על ישראל אשר הם תכלית החלומות האלה. ומה שנמשלו ישראל לגפן ע' בחולין בפרק גיד הנשה ובשוח"ט הרבה דמיונות שיש ביניהם. ובעיקר הדרשות יש בגמ' שנויים שונים ע"ש:
<b>ענבים שהנצו</b> מיד בשלו. ובאו הרמז בשלשה מינים על גאולתן. נצה. אשכולת. ענבים. כי נצה הוא הרמז על התחלת הגאולה כאשר נגלה עליהם משה לבשר את גאולתם. והאשכלות הוא על יציאתם כי אז ראו פרי הגאולה. והענבים הוא על קריעת ים סוף אשר שם נשלמה גאולתם:
<b>מהיכן קבעו</b> חכמים כצ"ל ומשני דלמדו מכאן כי בפסח ישתו הכוס?נת משום חירות ע"ד הכתוב כוס שועות אשא כדאיתא בשמ"ר פ"ו לכן סמכו מספר הכוסות על המספר אשר נמצא בפרשה זו הרומזת על הגאולה וגם יוסף יצא לחירות בשביל זה:

Paragraph 6

<b>אלו שלשה</b> מלכיות. ודריש ובסל מלשון סלסלה ותרוממך וחורי מלשון חורי יהודה:

Paragraph 7

<b>כל היום</b> הי' מתנה תנאים כו'. מצאתי בשם רש"י וז"ל מתנה תנאים שהי' אומר כך וכך אעשה וקושר קשרים כדי שיהיה טרוד שלא להזכיר את יוסף. ורחוק הוא שיצאו מפי רש"י ז"ל כי אם חפץ שלא להזכירו למה יעמול עוד לשכחו וגם למה יעשה כן לשכוח את מטיביו. אבל פשט הדברים הוא להפך כי היה מתנה תנאים להזכיר את יוסף וקושר קשרים לסימן להזכירו מיד והמלאך התירן כדי שימשך הזמן עוד שנתים ימים:
<b>מי הי'</b> מחכה לאברהם כו'. כי אבותינו אברהם יצחק ויעקב ויוסף עמהם מרמזים לכל מקרי העם אשר יקרו עמהם עד אחרית הימים. לכן קבצם יחד להראות לנו כי להעם הזה יעשו נפלאות אשר לא יחכו עליהם בני אדם. ורק האלהים עושה פלא יעשה כזאת עד שיקים גם את סוכת דוד הנופלת. ויען כי הסבות המביאות יאוש בלב ישראל שונות הנה. לכן מביא מקרים נפלאים המורים להפך הסבות האלה. ולא יתיאשו עוד מן הגאולה. הסבה הא' היא כי מעטים אנחנו בארץ. וקטן ויעקב ודל. ואיך יקום עוד לעם. ולזה מביא את אברהם אשר הלך ערירי כל ימיו ובכ"ז באחרונה הוליד בנים ועמים שונים ממנו יצאו. הסבה הב' היא העוני והחסרון אשר לישראל כי דלו עד מאד ואיך ירימו ראש וכנגד זה מביא הפלא מה שנעשה ליעקב שעבר במקלו את הירדן ופרץ והעשיר. הסבה הי' היא מפני שארכו ימי גלותנו. ומשולחים ונעזבים אנחנו ולא נצלח עוד למלוכה ואם הקב"ה לא שמע בקול תפלתנו עד היום מי יודע מתי יקשיב עוד. וכנגד זה מביא את יוסף ששבעה ברעות נפשו ימים רבים. ונשברו רוחו ולבו ומ"מ צלח עוד למלוכה. הסבה הד' מפני שה' הסתיר פניו מאתנו לגרשנו מעל ארצו ויתעבנו איך תהיה לנו תקוה עוד לשוב שנית לארצנו וכמ"ש אמרו בגוים לא יוסיפו לגור שני ה' חלקם לא יוסיף להביטם. וכנגד זה מביא את משה אשר השליכוהו היאורה. והי' צפון וטמון בסתר מ"מ באחרונה נאסף הביתה ועשה והצליח. הסבה הה' היא מפני הפסד יחוסנו כי בטלו מגילת יוחסין וכמו שאמרו בגמרא אטו אנן מי ידעינן מהיכן קאתינן. וכללא הוא בידינו שאין השכינה שורה אלא על המשפחות מיוחסות בישראל ואיך נקוה עוד כי יאיר ה' פניו אלינו לחוננו ולקבצנו וכנגד זה מביא את רות שפקפק ביחוסה אם היא ראויה לבוא בקהל. ומלכי בית דוד ממנה יצאו. הסבה הו' כי שפלים ונבזים אנחנו בארץ יותר מכל העמים אשר על פני האדמה וכמ"ש במדרש על הפסוק כי הייתי זוללה. ואיך משפל מצבנו עוד נרים ראש לנחול כבוד והדר. וכנגד זה מביא את דוד שהי' נבזה בעיני אביו מכל אחיו ומאחרי עלות הובא לרעות בצאן עמו. הסבה הז' כי מפוזרים אנחנו אל כל פאה. ומד' רוחות השמים איך יתקבצו יחד להיות לעם אחד. ובפרט כי בקצת ארצות כמו בארץ תימן וארץ כוש נחשבו בני ישראל כאסירי עני וברזל. וינהגו עמהם כמו במקנת כספם ומי יקבצם יחד וכנגד זה מביא את יהויכין אף שהי' אסור בלי תקוה לצאת כי אסיריו לא פתח ביתה מ"מ פדהו הקב"ה וככה יאמר ג"כ לאסירי התקוה צאו ממאסריכם ושובו לארץ אבותיכם. הסבה הח' היא כי בני ישראל חלשים ורפויים הם ומדוכאים ביסורים. ואיך יעשו חיל להיות לעם ככל העמים אשר על פני האדמה ומי יעלה ארוכה למחלתם וכנגד זה מביא את חמו"ע שבאו באש ומי מלל להם שיקומו עוד בין אנשים ובכל זאת הוציאם הקב"ה לרוחה. הסבה הט' כי כבר נשקענו בחטאים ואין לנו עוד צדקה וחסד לחלות את פני ה' לגאלנו. וכנגד זה מביא את דור מרדכי אשר בחטאם נמכרו להמן מ"מ נגאלו בתשובה. ולכן יש תקוה גם לנו כי הקב"ה יגאלנו בתשובה. ויקימנו לשם ולתהלה ויבנה את סוכת דוד הנופלת:

Chapter 89



Paragraph 1

<b>קץ שם לחשך.</b> משום דבכ"מ דכתיב מקץ הוא באופן אשר הזמן קצוב מראש מתי יכלה. והזמן משוער מתחלה עד מתי ימשך. וכמו מקץ שבע שנים תעשה שמיטה. הזמן הוא קצוב מראש עד מתי יכלה ומתי תהי' השמיטה. וכן מקץ היות לה כדת הנשים שנים עשר חדש. וכן מקצה שלש שנים תוציא את כל מעשר תבואתך וכן ויהי מקץ שלשים שנה וארבע מאות שנה וגו' בכולם היה הזמן מוגבל וקצוב עד מתי ימשך (כי לדעת בעלי השנים קצוב וקץ שרש אחד לשניהם) וכן ויהי מקץ ארבעים יום נתן ה' אלי את שני לוחות האבנים. כי כן הי' הזמן קצוב מראש בעלותו ההרה. ומה דכתיב ויהי מקץ ימים ויבא קין מפרי האדמה מתפרש לעיל בפכ"ב שעשה הבל קין מן החג ועד החנוכה או מן הפסח עד העצרת ובין בדבר וכן מה דכתיב מקץ עשר שנים לשבת אברם בארץ כנען וגו' אמרינן בגמ' כי עשר שנים הוא זמן מוגבל לשבת יחד עם העקרה. וכן הא דכתיב וישובו מתור הארץ מקץ ארבעים יום כבר אמרו רז"ל כי כן גזר ה' מראש לתור את הארץ בימים מועטים. למען ישאו את העונש יום לשנה רק זמן מועט וא"כ הי' הזמן קבוע מראש (רק צ"ע מה דכתיב ויהי מקץ ארבעים יום ויפתח נח את חלון התיבה) וזה שדרש גם כאן מדכתיב ויהי מקץ ולא כתיב ויהי' לשנתים ימים וכדומה. וכמו ויהי בשמונים שנה ויהי בשלשים שנה. כי זמן נתן ליוסף כמה שנים יעשה באפילה והזמן הי' קצוב מראש. וכדכתיב קץ שם לחשך. ואגב דריש המדרש את המקרא לענין אחר כדרכו בכ"מ:
<b>כמה שנים</b> יעשה באפילה. פי' בעוה"ז שרוב בני אדם מעונים ומדוכאים ביסורים. וסדרי בראשית מקולקלים כדאיתא לעיל פי"ב ו' דברים נטלו וכנגדן תולדת חסר ולעתיד בימות המשיח יחזרו ע"ש. והכוונה בכאן שיש קץ לגאולה אע"פ שלא יעשה תשובה וכדאמרינן לא זכו בעתה. והכתוב מפרש למה באמת ניתן החושך בארץ וזה היסורים והמכאובים ומפרש בשביל אבן אופל וצלמות בשביל היצה"ר הנקרא אבן כדאיתא בפ' החליל לכן ליסרם על פשעם בא החשך בארץ אבל לעתיד כאשר ישחט את היצה"ר כדאיתא התם ויסתלק היצה"ר מבני אדם. אז בסור המסבב תסור הסבה ויהי' אך טוב בארץ:
<b>זמן נתן</b> ליוסף. הכתוב לא מיירי ביוסף לבד אבל מדבר בכל הצדיקים אשר יוסף נמנה עמהם וכדאיתא בתנחומא. וסדר הכתוב לפי הדרש הזה כן הוא כי לפני זה מונה העונש לרשעים ואמר זה חלק אדם רשע עם אל (שם כ"ז) ועונשם הוא בלי קץ. ואמר אח"ז כי לא כן הוא עם הצדיקים כי יש לכסף מוצא אם אבד יש לו תמורה ומדריש זה על הצדיקים לקמן פ' צ"א וגם החשך והיסורים אשר ישיגו את הצדיקים יש קץ להם וימלטו מהר:

Paragraph 2

<b>בכל עצב יהי' מותר וגו'.</b> מפירש"י נראה דמפרש עצב כמו עצם וכמו העצב נבזה דמדריש בויק"ר פ"י כמו עצם ע"ש ודברי הכתוב הוא מליצה נפלאה כי גם בעצם הקשה יש ביד האדם לתת מותר כי תהיינה אדומות או שחורות. אבל דבר שפתים הוא אך למחסור. ולפי הפשט נראה כי הכתוב אומר בכל עצב עמל ויגיעה אשר יעשה האדם ימצא מותר כי אם יעמול נפשו להשיג יין אז עצמותיו תהיינה אדומות אבל דבר שפתים הוא אך למחסור. והכתוב לא מיירי בדבור תורה כי הדבור הזה בוודאי יתן לאדם יתרון גדול אבל מדבר רק בסתם דבור של בני אדם:
<b>שותי מים</b> חמין. היינו ע"י סמים כי מים חמים לבד מזיקים לאדם כדאיתא בפ' כל הבשר:
<b>בכל דבר</b> שנצטער יוסף כו'. בא לתרץ למה סבב הקב"ה שיהי' אסור במאסר הלא הוא עמד לו בכל מעשיו ולא עוד אלא שניתוספו לו שתי שנים. וזה שמתרץ כי גם העצב הי' לו למותר שנטל את בתה. ומה שניתוסף לו ב' שנים אף כי היה מבטחו בה' וכמ"ש אח"ז. אבל גם זה הוא לו למותר. כי אם נפדה מיד אז אמרו כי הצלתו היתה ע"י אדם יען כי אמר לשר המשקים זכרתני והזכרתני. לכן ישב עוד שנתים ימים ושר המשקים שכחהו ואז סבב הקב"ה כי יפדה ע"י חלום פרעה. וידעו הכל כי מאת ה' היתה הצלתו. ולא דברי שפתי שר המשקים אשר המה אך למחסור:

Paragraph 3

<b>המון ריבי</b> רברבים. פי' כי כמה מיני כזבים ימצא הבוטח בהם:
<b>מי מתקיים</b> על מי. פי' מי הוא השומר והמשגיח על מי וכההיא דר"י בסי' הסמוך:
<b>ויתגדל ע"י</b> חלום. פי' אם חלם פרעה לפני שנתים ימים וימהרו אז להוציא את יוסף מן הבור אז לא נתגדל יוסף. כיון שיאריכו הימים עד שנות השובע ואמרו כי כזב ידבר. ועתה ראו מיד כי פתרונו אמת הוא לכן נתגדל:

Paragraph 4

<b>וכי כל</b> הבריות אינן חולמין. עיקר הדרש מדכתיב חולם בבינוני אשר הוא ג"כ במקום תאר כידוע. ומשמע דפרעה לבדו מתואר בזה במה שהוא חולם ולכן מקשה הלא כל העולם חולמין. ומתרץ כי החלום כזה אשר הוא כולל את כל העולם מיוחד הוא רק למלך אשר הוא כולל כל העם בקרבו משא"כ חלומות כל העולם המה מיוחדים רק לגופם לבדם או לדברים פרטים באשר גם הם כל אחד פרטי. ואע"ג דגם נבוכדנאצר היה מלך וחלם חלום הנוגע למלכיות ולכל הארץ ובכל זאת כתיב גבי' ובשנת שתים חלם נבוכדנאצר וגו' ולא כתיב ונבוכדנאצר חולם י"ל משום דגם דניאל חלם אז חלום הנוגע לד' מלכיות כדכתיב בדניאל בד' חיון רברבן. ולכן אין חלום נבוכדנאצר מפיק חלום שאר האנשים:
<b>הרשעים מתקיימין</b> כו'. עיקר הדרש הוא מדכתיב על היאור ולא כתיב על שפת היאור לכן דרש כי הוא שמר את היאור ועמ"ש למעלה בסימן שלפני זה ובפרשה ס"ט:
<b>רמז רמז</b> לו כו'. כי פרעה התפאר אשר הוא המושל ביאור וכמ"ש גם פרעה האחרון לי יאור. לכן הראהו ה' בחלום כי שקר נסכו. והיאור הוא סבת הרעב והשובע אם יעלה וישטוף את הארץ אז יהי' שובע וכידוע:
<b>מעלה חטטין.</b> ע"י רוע המאכלים. וגם בהעדר הלחות באויר מפני מיעוט הגשמים הנאותים ובמצרים מפני האדים העולים מן היאור להרטיב את האויר. ואם זה יחסר יחלו בני אדם:

Paragraph 5

<b>ולהלן חלמא</b> ופתרוניה. ואע"ג דשם בפסוק ג' כתיב ותפעם רוחו. י"ל כי הוא בקש מהחרטומים רק להגיד לו החלום לבד. ולר' נחמיה בקש מהם רק על חלום אחד. ולכן לא הגיד להם רק פעימה אחת. אבל באמת היו לו שתי פעימות:
<b>חלום הצלם</b> וחלום האילן. כדכתיב חלם נבוכדנאצר חלומות (בל"ר) להגיד למלך חלומותיו. ואע"ג דבתר הכא כתיב ותפעם רוחו לדעת את החלום (בל"י) וגם דניאל לא השיבו אלא על חלום הצלם. י"ל אף שבראשונה שאל על שני החלומות. מ"מ כאשר ראו כי לא יכלו להגיד לו את חלומותיו הסתפק את עצמו גם בחלום אחד ולכן לא הראו אז לדניאל משמים רק את פתרון חלום הצלם אשר הי' לפני נ"נ יותר מבהיל ובקש לדעת מראש את החלום אשר הבהילו ביותר ואח"ז נתן אל לבו וזכר מעצמו את חלום האילן. א"נ חלום האילן דקאמר היינו פתרונו שראהו בחלומו ונשכח ממנו ופי' להגיד למלך חלומותיו היינו גוף חלום הצלם ופתרון חלום האילן. וכשבאו לפניו רצה לשאול שאלותיו אחת אל אחת. והזכיר תחלה בקשת חלום הצלם דחביבה ליה טפי שהוא הגדת גוף החלום. ולא הספיק לשאול על השני לפי שכעם עליהם על הראשון עד אחרי שהגיד דניאל את הראשון:
<b>ליתן גדולה</b> לד'. לכן היתה ההתפעמות בו יותר חזקה כדי להבהילו יותר ותצא הטובה לד' ומ"ש גבי' נ"נ ותפעם ג"כ י"ל דהוא לא ידע שיש התפעמות יותר חזקה:
<b>כדי ליתן</b> חיים לארבעה. זה הוא למותר וגם בילקוט ליתא כי יוסף ודניאל בלא"ה היו חיים. וגם חיים וגדולה נראה כי גדולה בלי חיים ליכא. ומה בא להוסיף לשון השני על הראשון. אבל נראים הדברים כי הי' במדרש נוסחא אחרת חיים במקום גדולה וקאי על חיי הצלחה וכמו ויוסיפו לך שנות חיים פירשו רז"ל חיי שמחה ועונג. והמעתיקים חשבו כי המה שתי לשונות ולכן כתבו כמו שהוא לפניו ובאמת הכל לשון אחת היא:
<b>כל חלום</b> שהוא סמוך לבוקר כו'. והא דלא הוכיח יוסף לפרעה כי ממהר האלהים לעשותו ממה שהי' החלום סמוך לבוקר. והוכיח ממה שנשנה החלום. י"ל שפרעה לא הגיד לו שהי' סמוך לבוקר ואנחנו מוכיחים זה רק ממה שכתבה התורה ויהי בבוקר:

Paragraph 6

<b>שלא הי'</b> קולן נכנס באזניו. עי' בעקידה הטעם למה לא נכנס באזניו. ובאמת ראה פרעה בחלומו גם את הפתרון וכמ"ש לעיל רק ששכח ולכן לא נכנס פתרונם באזניו שידע כי לא זה הוא. אבל יוסף כשפתר אותו זכר מיד כי זה הי' הפתרון שראה בחלומו:
<b>אלו חכמי</b> פרעה. בילקוט הגירסא בקש לץ זה פרעה (וקרא לפרעה לץ משום שהתגאה לאמר לי יאורי וזד יהיר לץ שמו) חכמה ואין אלו חרטומי מצרים ולגירסת המדרש דקרי לחרטומי מצרים לץ יתפרש מלשון סכל וכמו שמצינו כן במשלי השם לץ בהוראת סכל. ויען כי נואלו למצוא הפתרון לכן יקראם בשם לץ:
<b>ולא עוד</b> אלא נתן בה הקב"ה. פי' גם בהמון העם נותן הקב"ה חכמה זולת החכמים. ומביא ראיה מסנחריב דהתפאר בכח ידי עשיתי וזה ע"כ נאמר על כח העם אשר עמו כי הוא לבדו לא יכבוש ארצות. וכ"ה גם סוף הפסוק ובחכמתי וגו' קאי על חכמת העם אשר עמו:

Paragraph 7

<b>ואחת שראיתיך</b> מצטער כו'. והא דלא מנה החטא של פרעה קצף על עבדיו משום שזה כבר נרצה לו ובפרט שכבר נודע שהי' נקי מעון כדאיתא לעיל פפ"ח. וזה שאמר את חטאי משמע שהחטאים עודם בידו:
<b>מיד וישלח</b> פרעה ויקרא. כלומר אע"פ שהזכירו דרך בזיון מ"מ לא שת פרעה לבו ע"ז. ומרוב תשוקתו לדעת הפתרון מהר לקרוא אליו:

Paragraph 8

<b>לא</b> כן כתיב ויהי כאשר פתר לנו כן הי' משום שכל החלומות הולכין אחר הפה. והנה הדבר הזה הוא לכאורה נגד התורה ונגד הדעת. נגד התורה אשר מצינו בה פעמים רבות כי היא תוקיר את החלום. וגם איוב אמר בשעפים מחזיונות לילה (איוב ד׳:י״ג) כי באחת ידבר אל וגו' בחלום חזיון לילה וגו' (שם ל"ג) ואם נאמר כי הכל תלוי בדבר שפתי הפותר. הלא החלום בעצמו מאפס ואין נחשב. ונגד הדעת כי אם נאמר אשר החלום יש לו ענין אלהית ורוחני איך ימיר אותו ויחליפנו דבר שפתי גבר. ואם החלום הבל הוא ואין בו מועיל. מה יתן ומה יוסיף לו האיש בלהג שפתיו. וגם העקידה בשער כ"ט הרבה להקשות ע"ז מכתובים רבים וכמו במ"ש יוסף הלא לאלהים פתרונים. אלהים יענה את שלום פרעה נראה כי יש כח אלהי בחלום ע"פ דעת התורה. והאריך מאד לסתור דעה זו כי הכל תלוי בפי הפותר מהתורה מהדעת ומהנסיון. וגם בעל עין יעקב הרבה לתמוה ע"ז ואין לנו להסתפק בדברי האומר כי זו רק דעת יחידי ואין לנו לקבלה כי רבים הם הסוברים כן. ור"י גופא האומר כל החלומות הולכין אחר הפה הוא האומר על חלום רע והאלהים עשה שייראו מלפניו הלא יסבור דיש כח אלהי בחלום. ואיך יתלה בפי הפותר. ולהצדיק דעה זו נקדים ד' הקדמות. הקדמה האחת כי החלומות הצודקים מאת ה' והשגחתו על פני אדם יבואו. ומה שדחה אבן סיני את האמונה בחלומית כי מצינו אשר גם בעלי חיים יחלמו כמו שנראה כי הכלבים נובחים בעת שנתם כבר השיב ע"ז הרלב"ג בספר המלחמות. ובאמת כי נביחתם בחלום הוא רק תנועת שפתים מרוב הרגלם בהקיץ. וכמו שהתינוקות יונקים בשנתם מרוב הרגלם בהקיץ ולא נקשר כלל עם מחשבה כמו חלומות בני אדם אשר יחשבו בחלום וזוכרים אותו גם בהקיצם. וע"פ התורה מחויבים אנחנו להאמין כי יש חלומות אשר יבואו לבני אדם מאת ה' כמו שפע הנבואה הבא לאנשי רמי המעלה מאת האלהים. הקדמה השנית היא כי גם לפתור החלום אי אפשר בלעדי רוח ממרום. והחכמה בענינים כאלה לא תועיל לנו מאומה ואף שאי אפשר להכחיש אשר הפותר צריך להתבונן על האפשריות בפתרון הזה. ולכוון הפתרון עם החולם ומזגו ומצבו אשר ליה החכמה מוכרחת. מ"מ עיקר הפתרון צריך שיערה עליו רוח ממרום. ולפעמים תולה הפתרון במזל ובהצלחת הפותר. וכאשר כתב קצת מזה הראב"ע בפרשת בלעם וכמו שמצינו כי הרפואה אף שהיא נוסדה על חכמה ודעת מ"מ תלויה הרבה גם בהצלחת הרופא ועי' בזה במעיני הישועה מעין ה' תמר ד'. הקדמה השלישית היא אחרי שיתרון האדם על כל החי הוא גם כן במה שהוא מדבר יש לפעמים יתרון לבעל הלשון להביא טובה או רעה בדבורו הניתן לו מאת ה'. וכמו שמצינו כי הקב"ה נתן הכח לאברהם וליצחק לברך את בני אדם ויתקיימו. וכ"ה גם בכל אנשים יראי אלהים אנשי אמת אשר שפתותיהם טהורות ולא טמאו אותן בכזבים ובדברי ריק ובלע. הקדמה הרביעית היא כמו שהרישומים מועילים לקיום הנבואה וכמ"ש הכתוב חץ תשועה לה'. והרמב"ן כתב כי זה הוא מגזירת עירין אשר כל גזירה תתקיים אם יש דמיון לה בפועל וכמאמר ירמיהו והיה ככלותך לקרות את דברי הספר תקשור עליו אבן והשלכתו אל תוך פרת ואמרת ככה תשקע בבל. וכן ענין אלישע בהניחו זרועו על הקשת ויאמר אלישע ירה ויור ויאמר חץ תשועה לה' וחץ תשועה בארם וגו' כן יציאת הדבר מפי אנשים טהורי לב ובפרט מפי הנביאים יועילו מאד לקיום הדבר. והשתתף השפעת ה' עם אמרות טהורות מטהר לב תחול אז השפעת ה' לטוב. ובכן נבוא אל הדרוש. כי אם יגזור ה' דבר מה ויגלה אוזן האיש בחלום הלילה וכמ"ש בהקדמה הראשונה בכל זאת עוד לא מוכרח כי יצא לפועל החזון אשר חזה בחלום עד אשר יצא פשר החלום מפי הפותר האמיתי אשר בו נקבצו חכמה ורוח אלהים וכמ"ש בהקדמה השניה. ובכח דבריו יחזק ויקיים הדבר וכמ"ש בהקדמה השלישית. וזה לא יקשה איך תהיה גזירת ה' תלויה בדברי פי איש אחרי שמצינו כי גם בנבואה יצא הדבר לפועל אחרי מעשי ודברי הנביא וכמו"ש בהקדמה הרביעית. רק הנבואה אשר היא מעלה גבוהה מאד תקום לפעמים גם בלעדי פעולות אנשים. וחלום אשר הוא במדרגה שפלה מהנבואה גזר ה' בחכמתו כי בלעדי הפתרון לא יחול כלל. וכמו שמצינו כמה פעמים בדברי רז"ל שהפתרון לבד. לפי תמונתו ישלים ויגמור את מראה החלום. ובזה סרו כל הספקות כי בוודאי מה שאמרו רז"ל כל החלומות הולכין אחר הפה הוא רק פה טהור ודובר דבר על אפניו וכמו"ש לעיל. וגם הרשב"א בתשובותיו כתב כעין זה וז"ל אמרת שאעמידך בכוונת אביי ורבא בשאלת בר הדיא וכי גזירת הכל תשתנה בעבור פתרון בר הדיא. תשובה זו שאלת פילוסופית שתולין הכל בטבע אך לפי הנראה מהכתובים והסכמת חכמי התורה אינו כן אלא יש דברים לא נתבארה לנו סבתם והיא שאמרו ברית כרותה לשפתים וזו היא המניעה בקללה והחפץ בברכות ואמרו אל תהי ברכת הדיוט קלה בעיניך. ואם נמשך בזה אחר הנובע מה תזיק הקללה ומה תועיל הברכה יקללו המה וה' יברך. ואמרו אל יפתח אדם פיו לשטן והביאו ראיה מן הכתוב כסדום היינו וגו' שמעו דבר ה' קציני סדום. וגם חכמי הפילוסופים אינם יכולים ליתן טעם לסגולות הגלויות לעין כל בעשבים ובאבנים כאבן השואבת הברזל והברזל ישוטט על פני המים ולא ינוח עד שיהיו פניו אל הסדן. היש מגיד טעם בזה בכל חכמיהם יאמר פתרון החלומות באחד מהם:

Paragraph 9

<b>לחלוק כבוד</b> למלכות. פי' שלא תאמר כי הוא החליף שמלותיו להתהדר לפני מלך ולהתגדל בעיני רואיו אך משום כבוד המלכות עשה כאלה:

Chapter 90



Paragraph 1

<b>אחת היא</b> יונתי וגו'. המדרש בא לפרש את הכתוב הנמצא כזה כי פרעה בא לספר בשבח יוסף וכדרך שנאמר בילמדנו ברוך תהיה מכל העיים כגון פרעה ליוסף ובלעם ליעקב שאפי' אויבינו מספרים תהלתנו. ולא חפץ לפרש הנמצא כזה בדרך שאלה אולי ימצא איש אחר ואין ראוי למנותו למלך את יוסף אשר שם עבד עליו. או ששאל פן יש עוד אחר הטוב מיוסף ונשאל את פיו בענין הזה. דהא לא מצינו בקרא התשובה על זה. וע"כ לשבחו הגיד להם הנמצא כזה וגו':

Paragraph 2

<b>שלא יהא אדם</b> נושקני כו'. גירסת הילקוט נכונה דגרס ישק כל עמי שלא יהא אדם נושקני חוץ ממך שלא יהא אדם נוטל פרוקופי חוץ ממך. ופי' כמ"ש לעיל פנ"ד שדרך הלוקחים שררה מהמלכות לישוק יד המלך ואמר לו פרעה כי כל זה לא יהי' בלעדיך שלא יהא אדם נושקני חוץ ממך משום שלא יקח אדם שררה בלתי רצונך והכל דבר אחד הוא. ובשמ"ר פ"ה על פסוק וישק לו נראה כי פרוקופי הוא כבוד וכמ"ש הערוך ולא ידעתי חבר לזה:
<b>שתי פרשיות</b> הכתיב לנו משה כו'. כוונת המאמר כי גם בתת ה' את ישראל למעלה על כל העמים אל יעוזו להסירם מדרך המוסר ולהעבירם מעל שבע מצות שלהם אבל ידעו כי ה' המפקד על כל הארץ הוא למעלה מהם והוא הלא פקד לכל יצוריו לשמור דרך המוסר וכמו שמצינו בפרעה אף כי הגדיל את יוסף על כל. מ"מ לא עזב את כל ממשלתו בידו אבל הוא יהיה המפקד גם על יוסף. וכן במה שצותה התורה לישראל להיות קדושים אל יטשו את החומר כולה ולא יבנו בתים ולא יטעו כרמים אבל ידעו כי ה' אשר ברא את התבל לעבדה ולשמרה הוא עליהם וכמו שמצינו בפרעה שהרים את יוסף רק על ביתו ועליו עוד לעסוק בצרכי הבית וע"ע מ"ש בזה בויק"ר פכ"ד:
<b>אני עשיתי</b> ואני אשא. הנה באמת מצינו כמה פסוקים בהקב"ה בלשון אני וכמו ראו כי אני אני הוא. אך חפץ להביא לשון אני המדבר בגאולה כי נאמן הוא להקים את דברו:

Paragraph 3

<b>פיו שלא</b> נשק בעבירה כו'. כי לא לחנם פרט הכתוב כל פרטי גדולת יוסף כי לבשו אותו בגדי שש ונתנו רביד הזהב ועוד הפרטים ולא אמר דרך כלל כי פרעה רוממהו למשנה ואנחנו יודעים כי המשנה למלך נוחל כבוד גדול. ולכן דרש כי הכתוב בא לפרט כי הוא נגמל כצדקתו בכל פרט ופרט כי אפשר גם הנשמר מזנות מ"מ ילכד בנגיעה בנשיקה וכדומה ממיני פריצות ויוסף שלט ביצרו ומשל בכל אבריו שלא ינהגו בפריצות לכן מספר הכתוב כי כל אבר ואבר אשר משל בו זכה לגדולה לגמול על צדקתו. ויתכן עוד כי המדרש בא ללמדנו אשר שכר המצוה איננו רק על המצוה בכלל. אבל יגמל על כל פרט ופרט מהמעשה ולמשל הנותן צדקה לעני יגמל על שהחיה לב נדכה וכן יגמל על פרטי המעשה אם עשאה בזריזות ובשמחה ובטוב המחשבה וכדאמרינן בב"ב ולכן האדם הזהיר במצוה יהיה נזהר לעשות אותה בשלימות בחדוה ובכוונת הלב ויהא מהיר לעשותה כי יגמל על כל פרט ופרט. וכן הבורח מעבירה אשר שכרו הוא כאלו עשה מצוה יגמל על כל פרט ופרט מבריחתו. אם היה זהיר בבריחתו ונמהר להמלט ממנה. וכן אם ישמר כי ניצול מהעבירה ועוד פרטים כאלה שכרו אתו מלבד אשר יגמל על הכלל יגמל עוד על כל פרט ופרט וזה שמביא מיוסף כי נגמל על כל פרט ופרט במה שנבדל מהחטא:
<b>רגליו שלא</b> פסעו בעבירה. כי מסתמא בקשה ממנו לבוא עמה חדר בחדר והוא לא הלך אחריה:
<b>מחשבה שלא</b> חשבה כו'. והא דלא אמר לב שלא חשב וכמו שמזכיר לפני זה פיו צוארו ידו ורגלו. י"ל משום דלא פסיקא ליה אם המחשבה הוא בלב או במוח. וכאשר יחקרו בזה החוקרים. ובתנחומא הגירסא המחשבה שלא חשב בעבירה נקרא נבון וחכם. הלב שלא הרהר בעבירה קראו לפניו אברך וצפנת פענח. נראה שסובר שהמחשבה הוא במוח ונבדל הוא מהלב וי"ל עוד כי מחשבה פי' שלא בקש למצוא היתר לעשות החטא הזה ולא אמר אנוס אני ובהרהור כזה בודאי בא ליהנות מזה בלבו בהרהור עון:
<b>ותקרא חכמה.</b> כי אין אדם עושה עבירה אלא אם כן נכנסה בו רוח שטות. ולכן החכמה הוא הפך החטא וכ"ש זנות דנואף אשה חסר לב:
<b>ורך בשנים.</b> פי' אע"פ שהוא רך בשנים מ"מ זכה להיות אב בחכמה כזקן כי באמת חכמת הזקנים טובה מחכמת הנערים.

Paragraph 4

<b>ונחות לו</b> לאומרם. פי' כי טוב עין הוא ללמד לאחרים ג"כ ולא כצר עין הלומד רק לעצמו ואינו מלמד לאחרים או פי' כי יש בו לשון למודים ונוח לו ללמד לאחרים ולהבינם בלי כבדות כלל ויש למצוא טעם במה חולקים ר"י ר"ח ורבנן. ר"י סובר כי בחכמת העיונית יתהלל גבר יותר ולכן אמר ונוח לו לאמרם פי' דבר הנוהג לו לבדו ואין לאחרים תועלת בזה. ור"ח סובר כי חכמת המדינית אשר יש בזה תועלת לבני אדם יתהלל גבר ולכן אמר מניח רוח של בריות בהן כי הוא ידע לנהל את הבריות בדרך ישרה. ורבנן סברי כי שתיהן כאחת טובות ולכן אמרו צופה על חכמת העיונית והיא נקראת ג"כ פודה כי נפשו תפדה בזה ממאסר הסכלות ועל המדינית אמרו תומך פותר. כי הוא יודע לתמוך את בני אדם בהליכתם בארץ ופותר את משפטם והסכסוכים אשר ביניהם:

Paragraph 5

<b>מן קוצץ לריחיא.</b> וי"ג מן קומץ ופי' שהקוצר מלא כפו מהקציר קמצים קמצים ומיד היתה התבואה מתוקנת לטחינה ברחיים. וכ"ה הכוונה גם לגירסא מן קוצץ פי' מיד אחר שקצר:

Paragraph 6

<b>כפאן למול.</b> קרוב לפרש כי זה דרך מליצה שכפאן להסיר מעליהם התאוה אשר המצרים גדלי בשר ירוצו אחריה:

Chapter 91



Paragraph 1

<b>וירא יעקב כי</b> יש שבר במצרים. משום דק"ל האם במצרים היה יעקב שראה שם שבר וכדמקשי לקמן בסי' ו'. לכן מפרש וירא יעקב ברוה"ק שהראהו לו הקב"ה כי יש שבר במצרים. ומייתי את הכתוב דכתיב אשרי שאל יעקב ולא אמר אשר שאל אברהם או שאל יצחק בעזרו. משום דמדבר משבר שאמר שברו על ה' אלהיו. וליעקב הראה הקב"ה המקום שיש שבר. וכ"ה בתנחומא:
<b>הן יהרוס</b> ולא יבנה. גם בזה בא לפרש למה כתיב וירא יעקב הלא כל הארץ באו מצרימה לשבור שבר. וגם השבטים דעו שהיה שבר במצרים והיל"ל ויאמר יעקב לבניו לכו למצר ים לקנות שבר. לכן מפרש כי יש שבר על יוסף. ואע"ג דאחיו ידעו יותר שהוא במצרים דהא הם מכרוהו לישמעאלים ההולכים מצרימה ואמרו לקמן שנכנסו בקובה של זונות לבקשו להכי מייתי האי קרא שהקב"ה נעל בפניהם דרכי התבונה ולא ידעו שיוסף חי עדנה. משא"כ יעקב ראה ברוה"ק שיוסף הוא קיים עדנה במצרים:
<b>עוד לא נבנה.</b> פי' כי תבונתם סרה מהם. ובתנחומא פ' ויגש איתא שכשהתודע יוסף אל אחיו בקשו להרגו ובא מלאך ופיזרם. ואולי ע"ז הכוונה עוד לא נבנה שלא התאחדו עוד בעצתם להרע לו:
<b>ליעקב נתגלה</b> שיוסף קיים שראה באספקלריא המאירה כדלקמן. ואע"ג שהשבטים החרימו שלא יגלו ליעקב כי יוסף הוא חי ושיתפו גם להקב"ה. מ"מ אין רוה"ק מחויבת לקבל החרם. ואע"ג דמכמה כתובים נראה שחשב את יוסף למת גם אח"ז כמ"ש אותי שכלתם יוסף איננו וגו'. כי אחיו מת. ויפג לבו כי לא האמין להם וגו'. וי"ל שידע שהוא חי אבל לא ידע מקומו וסימניו להכירו ולכן אמר יוסף איננו כי לא ימצא אותו עוד ומ"ש כי אחיו מת אמר לדברי בניו כפי שהגידו לו. וגם אם לא יראנו עוד נחשב לפניו כמת ואמר ע"ז כאשר שכולתי שכלתי. ואולי חשיב שכבר התערב בין המצריים ונפרד ממשפחתו ולכן התאבל עליו וחשבהו כמת. וכאשר אמרו כי יוסף עודנו חי פי' חי בצדקתו וכי הוא מושל אז פג לבו ולא האמין להם בזה עד אשר ראה בעיניו. ויען כי הנבואה תבוא לנביא לשלש תועליות. או להזהיר ולשמרו מהנזק האורב עליו ללכדו וכמו שמצינו באלישע שאמר אל מלך ישראל השמר לך מעבור המקום הזה כי שם ארם נְחִתִּים וכנגד זה אמר פה. כי באה הנבואה ליעקב שבר זה הרעב סבר זה השובע לפדותו מרעב. והתועלת השנית היא לבשר טוב ורע העתידים לבוא ולשמח נפשות המקבלים הטוב וכנגד זה אמר כי יש שבר ויוסף הורד מצרימה כי יש סבר ויוסף הוא השליט וזה לשמח נפש הזקן. התועלת השלישית לגלות משפטי ה' אשר יעשה וכנגד זה אמר כי יש שבר ועבדום וענו אותם כי יש סבר ואחרי כן יצאו ברכוש גדול. ואולי הכוונה להורות לו שלשה הקשרים הנקשרים זה בזה להביא את בניו למצרים ולפדותם. הקשר הראשון הוא כי יוסף הורד מצרימה ואחריו יעקב אשר הי' ראוי לבוא בשלשלת של ברזל כדאיתא בפ"ק דשבת. ואח"ז השעבוד בבניו ופדותם. ולפ"ז הכל נבואה אחת היא עם הסבות אשר לה:
<b>זה הרעב.</b> אע"ג דהכל ידעו מהרעב פי' ע"כ במה שהרעב יחדל לרגלו וכמ"ש לעיל סוף פפ"ט. וכי' שהראהו לו אף שהרעב הוא בארץ מ"מ בבואו שמה יחדל הרעב:
<b>האומר לחרס</b> ולא יזרח זה יעקב. שמעתי מהר"ר יחיאל משולם ז"ל משום שהראוי לנבואה אם תחדל ממנו באיזה זמן הוא מן הנפלאות כשינוי הטבע וכמ"ש הרב במו"נ ח"ב פל"ב. וזה כמו שאומר לחרם ולא יזרח ככה מנע הקב"ה לעת קצרה את הנבואה מיעקב עד אשר גלה לו. ופי' ולא יזרח לפי שעה ואח"ז יזרח:
<b>כך אמר</b> יעקב מי שעתיד לומר ליסורים די כו'. יתכן לומר כי כל אלה השלמים המדברים פה מהיסורים אינם חולקים זה עם זה אלא מר אמר חדא ומר אמר חדא ולא פליגי. דמצינו בשוח"ט מזמור כ"ו. ד' הן שלקו. אחד לקה והי' מבעט זה איוב. והב' לקה והי' משחק זה אברהם. והג' היה לוקה מבקש מאוהבו שלא ילקה זה חזקיהו. והד' אמר למה הרצועה תלויה הכוני בה זה דוד. והנה כל אחד לפי דעתו הי' נמוקו עמו. כי אברהם היו יסוריו באופן שיכל לסבלם. וכחו הי' יפה לסבלם ולכן לא בקש על הסרתם. כי טובים לו לזכותו. ומ"מ לא בקש על מציאותם כי לא ראה עון בנפשו הצריך מירוק ביסורין. אמנם חזקיהו שהי' מלך רך וענוג ולא נסה ללכת באלה כי חייו היו בהשקט ובבטחה כא מר והיתה מנוחתו כבוד. וגם מכותיו היו קשים לסבול יותר משל איוב כמו שאמר שם וגם הי' צריך לו השקט ומרגוע נעסוק בתורה כדאיתא בסנהדרין שהוא הרבה להגדיל התורה בישראל לכן בקש על הסרת היסורין. אמנם דוד היה כחו יפה לסבול. כי מנעוריו היהנרדף ונלאה. ונוסף ע"ז היו צריכים לו למרק עונו לכן היה מבקש אותם לכתחלה. ור' חנין דציפורין מדבר ממין היסורים שהשתיקה בהם טובה ואין להקפיד עליהם אבל אין לבקשם וכמו באברהם וכמ"ש ואם בא להקפיד ומתורתך תלמדנו מה כתיב באברהם. ור' אלכסנדרי דאמר אשריו לאדם שהיסורים באים עליו כו' מדבר מיסורים שראוי לאדם לבקש עליהם שיבואו. ובפרט נפי גירסת התנחומא והילקוט (ומובא במ"כ) שמדבר ביסורין הבאים על האדם מלמוד התורה בוודאי ראוים הם לבקש שיסורים כאלה יבואו עליו וע"ז בא ריב"ל והתנה שהיסורים האלה טובים הם לאדם אם לא יבטלוהו מדברי תורה. כי יוכל לסבלם ולא יעיקו אותו מהשלמות ור' חמא שמביא המעשה מהסגי נהור נותן השערה אחרת והוא. אם הם צריכים לכפרת עון כי אז ראוים הם להתבקש ואף ע"פ שיהיו קשים ולזה הזכיר ענין הסומא והק"ו ור' הושעיא מפרש שגם מהכתוב אשרי הגבר אשר תיסרנו יה למדנו למין היסורין שראוי לבקש עליהם שיסורו ויסלקו וכמו ביעקב. וי"ל עוד שהיסורים הבאים על האדם הם מחמשה פנים. המין הא' הוא לנסיון וכדכתיב ה' צדיק יבחן ועי' לעיל פל"ב. וכנגד זה הביא ר' חנין ענין אברהם שיסורין באו עליו לנסותו כי בעשר נסיונות נתנסה אברהם אבינו וכידוע. והמין הב' הם יסורים טבעיים כי האדם באשר הוא רק המזג ומורכב יותר מכל החי ומכל בשר אשר על פני האדמה לכן ימצאו בו היסורים בנקלה ברוע המזג וכדומה וכדאמר לעיל בפי"ט היכן יסורין מצויין בבני אדם וכנגד זה אמר ר' אלכסנדרי אין לך אדם בלא יסורין ויש אושר בזה כשיהיו היסורין לתורה ולתעודה. והמין הג' יסורין של אהבה הבאים להרבות שכרו וכמו שכתב רש"י בברכות. וע"ז אמר ריב"ל שראוי שיהיו באופן שלא יבטלו מת"ת שא"כ יצא שכרם בהפסדם. והמין הד' לכלא הפשע ולהתם החטאת כי אין אדם צדיק בארץ אשר יעשה טוב ולא יחטא וע"ז הביא עובדא מר' חמא עם הסגי נהור והק"ו. והמין הה' להגן על הדור. כי הוא נושא את עון כולם כענין יסורי יחזקאל הנביא. וכן מה שנאמר במלך המשיח אכן חלינו הוא נשא ומכאובינו סבלם וגו' והוא מחולל מפשעינו מדכא מעונותינו מו? שלומנו עליו ובחבורתו נרפא לנו. ועי' לעיל בפ' ל"ג בדברי רבא. וכנגד זה פירש ר' הושעיא המקרא ביעקב כי רוב צרותיו היו בעבור גדול בניו כדאיתא באיכה רבתי בפתיחתא דרבי יוחנן:

Paragraph 2

<b>פרוסה</b> נ"א פרוטה ולנ"א מפרש למה תתראו עצמכם לעשירים:

Paragraph 3

<b>אלא י' חלוקים</b> לאחוה ואחד לשבר בר כצ"ל. ופי' כי לענין אחוה היו שם עשר דעות. ורק לענין לקנות בר הי' להם דעה אחת. ובילקוט גרס סתמא אלא חלוקים לאחוה ופי' כדברינו כי לענין אחוה היו עדנה חלוקים כי מעת שמכרו את יוסף באה קטטה ביניהם ולא השתלמו זה עם זה. ומה דאמרינן לקמן שנתנו דעה אחת להחזירו. זה רק בענין לפדותו אבל האהבה סרה מהם:
<b>לשני קטנים</b> נצרכה. והא דלא משני כי אין מדקדקין בקטן קאי לשלשה בזימון. כי לשלשה גם קטן הפורח אינו מצטרף. וכדר' אסי בסמוך דבעינן עד שהביא שתי שערות וזה דלא כהפוסקים האומרים דברייתא זו משמעה גם לשלשה:
<b>קטן לס"ת</b> עושין אותו סניף. כדאיתא במגילה הכל עולין למנין שבעה ואפי' קטן כו' וע"ש בתוס' וע"ע בב"י סי' קל"ה ורפ"ב:
<b>מאימתי</b> עושין אותו סניף. ע"כ לא מיירי לענין עשרה דלעשרה גם תינוק מצטרפין. ומיירי לשלשה. ואע"ג דלשלשה בעינן שתי שערות וכמ"ש מכל מקום בעינן גם כן שידע בטיב ברכה או למי הוא מברך ולפי זה בעינן לשלשה שתים שיביא שתי שערות ויודע למי מברכין ועיין בתוספות בפרק שלשה שאכלו אר"נ קטן היודע למי מברכין מזמנין עליו וכתבו התוספות דבעינן גם כן שיהא פורח. ועיין עוד במהרי"ק הובא בב"י סימן קצ"ט:
<b>מסוימין</b> פי' נכרים ומפורסמים וכמו דבר המסוים בפרק הגוזל בתרא:
<b>ומיצרי לי</b> מינה כו'. פירש פחדתי נשאלו מחצה על מחצה פן יקצוף עלי דודאי לא מצטרפין. ולענין הלכה פסקו הפוסקים דרובא דמינכרא בעינן:
<b>כעס ינאי</b> מלכא כו'. כ"ה גם בירושלמי דפרק ג' שאכלו ובגמ' דילן מסופר המעשה באופן אחר:
<b>על השניה.</b> על השניה הוא מה שיצטרף רשב"ש לברך. דהא כיון שאמרו מזוג לי' יברך הסיחו דעתם מאכילה ואז אין אחר מצטרף עוד וכמ"ש התו' בפ' ג' שאכלו גבי עובדא דרב ושמואל דהיכא דאמר הב לן ונברך ובא אחר ואכל וודאי אינו מצטרף. וה"ג רי"א על הראשונה רא"א על השניה וכ"ה בירושלמי ומקשה שפיר על ר' ירמי' תמן צריכת לי' כו' כי הראשונה הוא מה שמוציא אחרים. וליכא למימר דשאני הכא דלא אכל מידי וכמו שמשמע שאמר מזוג ובריך. והתם מספקא לי' אם אכל ירק. וי"ל דאם אכילת ירק מהני. גם אם לא אכל כלל יוכל לברך. ובירושלמי משמע דר' ירמיה בעי אם לא אכל כלל ג"כ ומשני מאן דפשיטא לי' דחלוקין על רשב"ש בראשונה הוא כרשב"ג דבעי כזית דגן. ומה דמספקא לי' הוא לרבנן ומיבעי עוד וכדברי חכמים (כ"ה הגי' במדרש עם היפ"ת) פי' איך סוברים רבנן באמת בזה אחר דר"י מספקא לי' ופשיט ראב"י בשם ר"י לעולם אין מזמנין כו':

Paragraph 4

<b>שלש גזירות</b> גזר כו'. טעם הגזירות הי' כדי שאחיו יהיו מוכרחים לבוא בעצמם לקנות בר. ולא ישלחו את עבדיהם או יקנו מן החמרין. וצוה לכתוב גם שמות הבאים כי פן לא יכירם כאשר יראה אותם ויודעו לו בשמותם:

Paragraph 5

<b>ד"א וירא</b> יעקב כי יש שבר במצרים. זה ט"ס וצ"ל ד"א ויוסף הוא השליט וגו' המשביר לכל עם הארץ. וע"ז יכון הדרש וברכה לראש משביר זה יוסף כי הוא לבדו נתן אוכל לכל אחד לפי צרכו וכמו בסימן שלפני זה. וז"ש בשוח"ט נוהג כצאן יוסף מה יוסף כלכל כל אחד לפי מעשיו אף אנו כלכלנו לפי מעשינו. ולפי גירסא דילן י"ל דדייק מלשון שבר ולא כתיב אוכל. משום שהיה יוסף המשביר לכל איש ואיש כפי סיפוקו ולכן שלח יעקב את כל עשרה בניו כדי שיביאו אוכל לצורך כל הבית. כי כל אחד יטעין את חמורו שיספיק לכל בית יעקב:
<b>לכו ומולו</b> עצמכם. כבר פירשנו לעיל פ"צ שהכוונה שיסירו התאוה וזרמתם מבשרם. ולאו בערלה תליא מילתא:
<b>עבדוהו וקנו</b> לעצמכם תבואה. פי' אע"פ שצויתי לעבדו ולתת לו התבואה לגניזה מ"מ הרשיתי גם אתכם להצפין תבואה לנפשותיכם. כי לא אמרתי את הכל יקח:
<b>ד"א וירא</b> יעקב וגו' וכי במצרים היה יעקב נראה דאגדה זו עד וירא יוסף את אחיו איננו ממדרשנו. וכן האגדה הקודמת. אלא ממדרש ר' תנחומא העתיקו פה. כי כל זה נמצאים גם שם. כי מאחר שכבר פירש המדרש הזה עד ויוסף הוא השליט איך השיב אחור ימינו לפרש וירא יעקב כי יש שבר במצרים. גם מסדר הלשון יראה הרואה שאינה מעיקר מדרשנו:

Paragraph 6

<b>והלא כבר</b> נאמר ותרעב כל ארץ מצרים. פי' ולא נוכל לפרש שבר במצרים מלשון תקוה ואחרית טובה אשר לבני מצרים. כי שם אין רעב דהא כתיב ותרעב כל ארץ מצרים ומשני דשבר קאי על שברו וזה יוסף שהוא במצרים:
<b>כך עשיתם</b> ליוסף כו'. ואע"ג דיוסף עשאו ברצונם וכאן הם אנוסים. מ"מ קנטרם בזה כי בעצת יהודה נמכר לישמעאלים והוא היה מוכרח להסכים לאחיו אשר הסכימו לעצת יהודה. ולולא זה טוב היה לו למות בבור מלכת בשבי הקשה מכולם. ואיך יבקשו עתה למסרו לשבי שראוי שימסרו נפשם להצילו אחר שאין בו חטא:
<b>שנאמר שאגת אריה</b> וגו'. פי' שאגת שמעון שנמשל לאריה ושחל וכמו דאמרינן בפ"ק דסוטה על הכתוב מה אמך לביאה שכל השבטים נמשלו לאריה כמו יהודה. עי"ז שיני גבורי מצרים שנחשבו ככפירים נתעו:

Paragraph 7

<b>ויכר יוסף</b> את אחיו וגו' ר"ל ורבנן כו'. משום דק"ל דהא כבר כתיב וירא יוסף את אחיו ויכירם. לכן מפרש דמה שנאמר עוד ויכר יוסף את אחיו קאי על הכרת הלב והאחוה וכמו ואת אחיו לא הכיר. יהי מכירך ברוך. ורבנן מפרשי על הכרת פנים ממש וכפשטא. והכתוב בא לתת טעם למה הכיר יוסף את אחיו. משום דהם לא נשתנו. משא"כ יוסף שצמח בו זקן אשר מלפנים לא היה בו לכן לא הכירוהו אחיו. וע"ע מ"ש בזה הרמב"ן:
<b>חי פרעה.</b> ע' בזה בעקידה שער ל' שעמל בזה להסיר העון מיוסף למה הקל בכבוד פרעה:
<b>אין הקב"ה</b> מניח את הצדיקים כו'. ולכן אספהו אל משמר שלשה ימים ולא יותר. אבל בציר משלשה ימים הוי זמן מועט ובאקראי בעלמא ועמ"ש בזה באסתר רבה פ"ט:

Paragraph 8

<b>אבל ברם.</b> פי' כי לא תפרש כמו שפירש"י שהוא לשון בירור הדברים וכן ת"א בקושטא. אלא לשון נופל על דבור הקדום או לשלול הדבר או לחייב הדבר נגד המחושב. כלומר אין זה הדבר לבד כי גם זה. או אין זה כי אם וה. והוא כמו רק או אפס או אולם שתרגומו ברם. וכמו שנשתמשו בלשון זה הרבה בגמ'. גם במקראות נמצאו רבים אשר הם מזה השמוש:
<b>לעיניהם אסרו</b> כו'. פי' כי מיד אח"ז הסיר מעליו הכבלים והפקידו בבית נאמן בכבוד גדול לאכול ולשתות ולנהג שלא כדרך האסירים. ולכן כתיב ויוצא אליהם את שמעון לאו ממאסר אלא שהביאו ממקום אשר הפקידו שם. ובא הכתוב להפר לנו מצדקת יוסף כי גם עם שמעון אף שהיה העיקר בצערו נהג במדת החסד:

Paragraph 9

<b>כד דמיך</b> ר' סימון. עמ"ש בזה הענין בחזית על פסוק דודי ירד לגנו:
<b>קשים עליהם</b> כקורות. פי' להגיד הדבר לאביהם. אחרי שכבר ידעו את צערו ויגונו אשר לו מיוסף. ואיך יוסיפו לו יגון על יגונו משמעון ובנימין:

Paragraph 10

<b>הוא אומר</b> לנו דברים של אמת כו'. בא לתרץ למה כתיב עוד בקרא כי האיש אמר אלינו לא תראו פני וגו' הלא כבר אמרו לו העד העיד בנו האיש לאמר ולכן מפרש כי אם לא נביא את אחינו אתנו יהיה החשד מן יוסף עלינו דברים של אמת כי אם כנים אנחנו למה חדלנו להביא אותו הנה. ואם נאמר לו כי פחדנו פן יקראנו אסון לא יכנסו דברינו באזניו ויאמר כי דברי בטלה הם:
<b>מעולם לא</b> אמר יעקב אבינו דבר של בטלה כו'. לפי הגירסא שלפנינו יתפרש כן. כי הדרש קאי על הפסוק למה תאמר יעקב. והקב"ה אמר לו הלא בכל ימיך בטחת בי. וכל מקרה ופגע אשר קרה לך ידעת כי לטובה היו לך באחריתם ועתה למה תאמר הרעותם לי ולא האמנת כי גם זה לטובה הוא. וחשבת אשר דרכך נסתרה ממני. ויותר נראה כי צ"ל אלא כאן אמר הקב"ה כו' ופי' כי בכל תלונותיו עם בניו לא אמר דבר של בטלה. כי מה שאמר חיה רעה אכלתהו אמרינן לעיל שנצנצה בו רוה"ק. וכן מה שאמר טרוף טורף יוסף לא היו דברי בטלה כי יש לפרשם שנגנב ע"י אחיו. וכן מה שאמר אותי שכלתם יפה אמר כיון שהם מכרוהו. הלא שכול הוא על ידיהם. ואף כי חי הוא מ"מ לגבי דידיה מקרי מת. וזה נוכל לכוון בדבריו במה שאמר ואחיו מת כי לגבי יעקב נחשב כמת. ורק מה שאמר למה הרעותם לי במה שהגידו לו כי יש להם עוד אח את בנימין. זה הוא דבר של בטלה. כי לא נמשכה לו רעה מזה ורק טובה באה לו ולכן קנתרו הקב"ה לאמר למה תאמר יעקב וגו' נסתרה דרכי מה':
<b>אפי' עצי</b> עריסותינו גלה לנו. פי' שהגיד לנו מאיזה מין עץ היו עשויות עריסותינו שהיינו ישנים שמה בקטנותנו. ומפרש מולדתנו מלשון עריסה כמו שנקראת המטה שישנים בה בשם פוריא משום שפרים ורבים בה. כן נקראת העריסה בשם מולדתינו משום שהילדים ישנים בה. כ"כ הר"ר אליקים זצ"ל. הובא בספר מנחת יהודה:

Paragraph 11

<b>חמר קטף.</b> אין פירושו יין חשוב שזה נמצא במצרים שהרי יוסף שלח לאביו יין. אבל פירושו כמו חומרתא דקטיפתא שהזכירו בפ' במה אשה ופירש"י קשר שעושין לרפואות ע"ש. וע"ע בערוך:
<b>מור איגורי.</b> נראה מור חשוב ואגורי לשון שכר ששכרו הרבה:
<b>דבש בריא</b> כאבן. שהיא חשובה. גם בחזית בפסוק כמעט אמרו על ויראם את בית נכתה דבש בריא כאבן הראה להם:

Chapter 92



Paragraph 1

<b>פתח אשרי הגבר.</b> עיקר הדרש הובא פה לדרוש למה מזכיר פה שם שדי ולא ה' או אלהי אבי ובכ"מ שנזכר שם שדי מצינו דרש ע"ז וגם פה דרש מי שאמר ליסורי די וכדמסיים ואגב זה דריש את הכתוב אשרי הגבר המדבר ביסורין וכדרך המדרש:
<b>אשריו לאדם</b> שתורתו יסוריו כן גרס הבדרשי. ומפרש זה המאמר על דרך מאמרם ז"ל כי אדם לעמל יולד אשרי מי שעמלו בתורה. ולישב גירסתנו י"ל אשריו לאדם שיסורים באים עליו מן התורה פי' שהיסורים מחודשים בו בהשגחה אחרי שלא היו בו לפני זה ובאו רק לכפר ולזכותו. ולא מי שיש בו יסורין מטבעו כמי שנולד פסח או עור או חולה מטבעו שאין לו שכר כ"כ ע"ז. וע"ז הביא ומתורתך תלמדנו כי היסורים שמצינו בתורה שהם מזכים את בעליהם כולם מחודשים הם כגון שן ועין דמייתי בסמוך וכן ירצו את עונם דמייתי במכילתא או ברית ביסורים שאמר בפ"ק דברכות וזה שמדייק גם ריב"ל בלישנא באמרו כל יסורין שהן באים על האדם. גם י"ל שמדייק באמרו באים עליו פי' עליו לבדו ולא במקום שהיסורים הם מכת מדינה:
<b>יסורין של אהבה הן.</b> פי' אפשר דהם יסורים של אהבה. אבל לא דודאי הם יסורים של אהבה וכן מוכח בגמ' דברכות במה שאמרו אם רואה אדם שיסורין באים עליו יפשפש במעשיו כו' ע"ש ולכן לא אמר בלשון וכל יסורים שהם באים על האדם ואין מבטלין אותו מדברי תורה יסורין של אהבה הן כמו שאמר ברישא:
<b>מי שעתיד</b> לומר ליסורין די. זה לעת קץ בעת הגאולה והתחיה:

Paragraph 2

<b>זבדי בן לוי.</b> עמ"ש לעיל בפס"ב:
<b>רגליו</b> של אבינו יעקב. רגליו פירושו זרעו היוצא ממנו וצאצאיו הבאים אחריו ועמ"ש המורה בח"א פכ"ח והכוונה בזה שכאשר הביא את בניו על הים. הראה לו מה שעשה כדי שיראה וישמח. והכוונה שנתאמת לו הדבר בהיות באי כחו שם כאלו הוא עצמו הי' שם. וי"מ שפירושו כי בזכות יעקב נקרע לבניו הים וז"פ נטל הקב"ה רגליו פי' צדקתו ואמונתו אשר לרגל זה יקרע לבניו את הים:
<b>לעת מצוי הדין.</b> פי' כאשר כבר נחתם גזר הדין וכמו ביוהכ"פ שאז קשה לקרוע. א"נ פירושו שיתפלל שהקב"ה יסלק מעליו הרעות השלוחות בדין. ומצוי החשבון פי' שבדברים קלים אשר כבר קבל יתמצה חשבון עונותיו וינוכה לו ולא יסבול עוד רע על עונותיו. א"נ פירושו אם יראה האדם שהוא עת מצוי חשבונו. פי' שכבר הגיע מספר מפקד העונש הראוי לו ועכ"ז הוא בצרה ראוי לו לבקש רחמים מלפני ה'. וכענין דניאל שכשחשב שכבר נשלם קץ בבל נתן אל לבו להתפלל שמא גרם החטא. וכמו כן ביעקב שראה מצוי חשבונו פירושו שיעקב חשב כמו שהוא נפרד מאביו כ"ב שנה כן יפרד יוסף ממנו כ"ב שנה. ועתה כבר נשלם הזמן הזה. שהרי בן שבע עשרה שנה נמכר יוסף ובן שלשים שנה עמד לפני פרעה ושבע שני השבע ושתי שנות הרעב וכמו דכתיב כי זה שנתים הרעב וגו' הרי כ"ב שנה ועדיין לא נמצא יוסף לכן התחיל לשפוך תחנונים ואל שדי יתן לכם רחמים. ובזה ניחא למה אמר יעקב השם שדי כי פירושו שכבר סבלתי די לפי מספר עוני. וי"מ כן גם הכתוב כאשר שכולתי שכלתי. פי' כמספר השנים אשר הייתי שכול מאבי. אנכי שכלתי גם מיוסף:

Paragraph 3

<b>פתר</b> קריה בגלות. ומפרש שדי כי די בגליות מה שעברו עלינו. ואע"ג דפשטי' דקרא מדבר ביעקב ובניו מ"מ כיון שמה שאירע לאבות סימן לבנים שפיר ימצא במקרה יעקב ובניו סימן לגליות שעברו על בניו וע' מ"ש בזה הרמב"ן:
<b>לפני האיש זה הקב"ה.</b> ופי' הכתוב ואל שדי אשר הוא מדת הדין יכבוש כעסו ויהפך למדת הרחמים וכמ"ש בפ"ק דברכות שהקב"ה מתפלל שיכבשו רחמי את כעסי ויגולו רחמי על מדותי. ועמ"ש הרמב"ן כי יש בזה סוד גדול:
<b>אלו עשרת</b> השבטים. שהם רחוקים ויצדק עליהם הפעל ושלח. ואמר לבניו כי עוד יבוא יום אשר יפדה ה' את אחיכם ואת זרעכם מארצות העמים. וקרא יעקב לבניו בשם אחים כמו שמצינו ויאמר יעקב אל אחיו וקאי על בניו כדלעיל פע"ד:
<b>אחיכם זה</b> יוסף כו'. ברש"י בחומש הגירסא אחיכם זה שמעון אחר זה יוסף. וכ"ה הנכון כי יוסף הוא הנדרש מהרבוי. ולפי הגירסא דידן נראה דחשיב גם אחיכם ליתור אחרי שכבר אמר לעיל ואת אחיכם קחו היל"ל ושלח לכם את אחר. וע' ברש"י בחומש:

Paragraph 4

<b>ואין הכן</b> אלא שבת. מפורש במקום אחר כי הכנה מקרי מיום אחד לחבירו. ואין דרך השרים לאכול מאכלים המוכנים מאתמול לכן דריש דקאי על שבת וע' בתנחומא פ' נשוא:
<b>ירידה היא</b> לנו כו'. בעיקר הדרש הזה ע' בזה ברא". אמנם למה אמרו ליוסף כן כי ירידה היא להם. הלא אין מדרך איש להשתבח בתפלתו. אבל אמרו לו כן להוכיח כי אי אפשר לחשדם שגנבו את הכסף אחרי שביתם היה פתוח לרוחה לכל איש ועל נדיבות קמו מעולם:

Paragraph 5

<b>יהודה שהוא</b> מלך כו'. ופי' הבכור כבכירתו כמו גם אני בכור אתנהו. ובתנחומא איתח בא"א ע"ש:
<b>נתן לו</b> יוסף כו'. ע' בזה בתנחומא פ' ויגש. ואין הפירוש כי בנימין אכל חמש פעמים נגד כל איש אשר ישב על השולחן אבל פי' המנות הוא המגדנות וגם מהם אכל מכל מנה מעט והמותר נשאר על השולחן:
<b>הה"ד</b> ותרב משאת בנימין. וה"פ ותרב משאת בנימין ממשאת כולם עד היותה ה' ידות כנגד משאת כל אחד מהם. ונמצא שהוא מוסף עליהם ד' ידות:
<b>עמו שתו</b> חוץ ממנו לא שתו. כי כזר נחשב לפנינו שיספר הכתוב בגנות השבטים ששתו עד כי ישכרו. כי השכרות מדה מגונה היא מאד. לכן מפרש כי המה לא שתו יין חוץ ממנו ולא הורגלו ביין. ודרך האיש שאינו רגיל ביין להיות שכור גם אם ישתה מעט יין:

Paragraph 6

<b>עובדא הוה</b> בדרומי כו'. מהך עובדא דמייתי הכא נראה הטעם שלא יצא אדם יחידי בלילה הוא מפני הלסטים וכמ"ש רש"י בריש פסחים ובתעניות ובפ' הכונס. וע"ש בתו' וברשב"א דיש סוברים הטעם מפני הפחתים או מפני המזיקין. ובאמת כולהו איתנייהו בי' וכדאיתא בפרק היה נוטל משל לאדם שהיה מהלך באישון לילה ואפילה ומתירא מן הקוצים ומן הברקנים ומן הפחתים ומחיה רעה ומהלסטים:

Paragraph 7

<b>שכתובים בתורה.</b> ואע"ג דיש מהם ק"ו מנביאים ומכתובים קרי להם תורה כמו שמצינו כמה פעמים בגמ' דקרי לנו"ך תורה דרך העברה וכמו בחלק דיליף תה"מ מה"ת ומביא אז יבנה יהושע מזבח. אשרי יושבי ביתיך. קול צופיך נשאו קול. שאול ועוצר רחם וגו'. והטעם שהביא פה כל זה משום דלכאורה איכא למפרך. משום דנוכל לומר כי הכסף לא נחשב להם כ"כ. משא"כ הגביע שעשוי לנחש בו תשיב להם יותר. אבל לר' ישמעאל לא חשיב זאת לפירכא דסובר כי לא נחש בגביע וחולק על הא דאמר לעיל וע' ברש"י וברמב"ן ובבעל העקידה וכן בכל הק"ו המובאים פה יש למצוא קצת פירכא ולהפריד בין הדמויים ובין הצדדים אשר מהם יליף אך ר"י סובר כי הם ק"ו גמורים והחילוקים שיש לחלק בין הצדדים לא נחשבים זאת לפירכא אבל זה יש להקשות הלא מצינו כמה וכמה ק"ו בתנ"ך ולמה מנה ר"י רק עשר וכמו בירמיה כי הנה בעיר אשר נקרא שמי עליו אנכי מחל להרע ואתם הנקה תנקו לא תנקו. וכן כתוב גבי אדום הנה אשר אין משפטם לשתות הכוס שתו ישתו ואתה הוא נקה תנקה לא תנקה כי שתה ישתה. וכן הנה השמים ושמי השמים לא יכלכלוך אף כי הבית הזה אשר בניתי. וכן שאול ואבדון נגד ה' אף כי לבות בני אדם. וכן לא נאוה לכסיל תענוג אף כי לעבד משול בשרים. וכן זבח רשעים תועבה אף כי בזמה יביאנו וכן הן בעבדיו לא יאמין ובמלאכיו ישים תהלה אף שוכני בתי חומר וכן הן בקדושיו לא יאמין וגו' אף כי נתעב ונאלח וכן עד ירח ולא יאהיל אף כי אנוש רמה וכן תחתיו שחחו עוזרי רהב אף כי אנכי אעננו. וכן הנה שני המלאכים לא עמדו לפניו ואיך נעמוד אנחנו. וכן הנה כה מבטנו אשר נתנו שם לעזרה להנצל מפני מלך אשור ואיך נמלט אנחנו. וכן הנה אשר בניתי אני הורס ואתה תבקש לך גדולות. וי"ל שכל אלו הק"ו המנויים פה באו למילף איזה דבר אשר בלעדי הק"ו לא הוה ידעינן זה. כמו בלי הק"ו של הן כסף וגו' מאין ידענו שהם לא גנבו וכן בלעדי הק"ו הן בני ישראל וגו' לא ידענו כי פרעה לא ישמע אליו. וכן הק"ו ואביה ירוק ירק בפניה מסברא לבד בלי הק"ו ובלי דיו הוה אמינן טובא. וגבי הן בעודני חי וגו' מאין ידע משה כי אחרי מותו ישחיתו את דרכם. וגבי כי את רגלים רצתה שענינו שמשכר הזכות המועט של נבוכדנאצר לבניו ילפינן לרבויי לנו בשביל אבותינו הקדושים כדאיתא בפ' חלק. בלי הק"ו לא הוה ידע. שהרי ירמיה היה מתרעם מדוע דרך רשעים צלחה וגו'. וגבי הנה אנחנו פה ביהודה וגו' בלי הק"ו למה יראו מלכת ביהודה. וכן הן צדיק בארץ ישולם וגו' בלי הק"ו לא ידענו דגם רשע ישולם אחרי שאנחנו רואים שדרכיו מוצלחים בעוה"ז. וכן הק"ו באסתר בשאר מדינות המלך בלי הק"ו משושן הבירה לא הוה ידענו זה. וכן הק"ו ביחזקאל הנה בהיותו תמים וגו' בלעדי הק"ו לא ידענו זה כי אנחנו רואים עצים רבים אשר שתי קצותיו אכלה אש. מ"מ אפשר לתקנם למלאכה קצת. אבל הגפן אשר לא יצלח גם בהיותו תמים ששיר ילפינן שלא יצלח כאשר הריח אש. אבל אלו הכתובים אשר מנינו לפני זה נוכל לדעת כל אלה גם מסברא והק"ו בכתובים הוא רק להרחיב ולחזק את המובן מזה. ובילקוט שמואל רמז קל"ב נראה שלא נמנו רק ע' ק"ו ונמצא כתוב בשם קלונימוס איש רומי וז"ל וכן פי' ביחזקאל זה הכתוב הנה בהיותו תמים וגו' ק"ו אף כי האש כו'. ונראה כי לכן נמנה הק"ו מיחזקאל באחרונה משום שהוא הגהה נוספת ולא נמצא במדרש:

Paragraph 8

<b>עשרה</b> בני אדם כו'. פי' כי הוא אמר להם אשר מן הדין ראוי הוא להיות כדבריכם שעשרה שנמצאת גנבה בידם מן הדין הי' שיתפסו כולם. ולכן אמר להם גם עתה כדבריכם כן הוא. פי' כן ראוי להיות. אבל אנכי אתנהג עמכם במדת החסד ולא אעניש אלא את האיש אשר ימצא הגביע באמתחתו. וע' ברש"י. וכן הביא בעל צרור המור בשם המדרש. וז"ל גם עתה כדבריכם והלא לא השיבם כן. א"ר אידי אמר להם יפה אמרתם וכך הוא הדין עשרה בני אדם שנמצא ביד אחד מהם הגנבה הוא נהרג והשאר ניתנים בסירה שיאמר להם אלולי שקבלתם ממנו לא היה גונב ואני איני עושה כן כו'. ועי' ברמב"ן וברא"ם שהביא עוד נוסחא אחת במדרש וע"ע בבעל העקידה:
<b>ולמה</b> עבד כן כו'. פי' מן הסברא הי' לו לחפש באמתחת בנימין או באמתחת שמעין שהם לא הוחזקו עדנה לאנשים ישרים. משא"כ שאר האחים הלא כבר הוחזקו באמונתם כי השיבו את הכסף אשר מצאו באמתחותיהם אבל יוסף חפץ להסתיר מעשיו מהם. ולכן החלל בגדול. אבל אם החל מאמתחת בנימין אז חשדוהו כי הוא הצפין שם. ובערמה ומרמה ילך עמהם:
<b>מה גנבא</b> בר גנבתא. המדרש בא לתת טעם למה לא הפכו אחיו בזכותו כי גם הם לא ידעו אולי באמת גנב בנימין את הגביע ובתנחומא מוסף ע"ז מבין כתפיו שכן היו עומדים ומחבטין לבנימין על כתפו ואומרים לו אי גנבא ברא דגנבתא בישתנו בן אמך אתה כך ביישה אמך את אבינו כו' ע"ש. ובנימין במר נפשו אמר להם איך לא תבושו לחשוד אותי ואת אמי בגנבה. אתם שמכרתם את אחיכם ורמיתם את אביכם בדמי השעיר:

Paragraph 9

<b>מה נאמר</b> לאדני בכסף ראשון. ולפ"ז מפרש מה נאמר לאדני לא להרחיק משם החשד וכמי מה נדבר וגו' אך כמו מה נאמר לפניך יושב מרום הלא כל הנסתרות אתה יודע. וז"ש מה נאמר לפניך בכסף ראשון הלא הוא גלוי לפניך כי אנחנו לא אשמים בזה אחרי שהשבנו לך. וכן מה לנו לדבר בכסף שני ולהצטדק בגביע. כי לדעתנו גלוי לפניך שאנחנו לא שלחנו בהם יד. ואח"ז מביא פירוש שני על מה נאמר כי זה קאי על האלהים מצא את עון עבדיך ואמרו אף כי אין בנו עון הגניבה אבל חטאתינו מלפנים הסבו עלינו כל אלה. וזה שרמזו על עון תמר בלהה ודינה. ופי' השלישי הוא דקאי מה נאמר לאדני אבינו יעקב אם יראה ברעה אשר מצא אותו גם היום בבנימין כמו שקרה לו לפני זה ביוסף ושמעון. ולפ"ז הם פירושים שונים וכן בעל צרור המור הביא הנוסח בכל אחד דבר אחר. ובילקוט נשמט הפירוש השלישי מה נאמר לאבא שבכנען. ותחת זה הוא שם פירוש אחר ע"ש:
<b>השלום</b> דכוליה נשפה. זה הוא מלשון נשף וחשך שבמקרא ופי' כי הוא שלום של חשך ואפלה. וכדי לסיים בדבר טוב אומר ורוה"ק צווחת שלום רב לאוהבי תורתך וכמ"ש הרמב"ם בסוף מסכת ידים:

Chapter 93



Paragraph 1

<b>אם ערבת</b> לרעך וגו'. משום דק"ל בקרא למה כתיב ויגש אליו יהודה הלא כל אחיו היו לפני יוסף. וגם כבר השמיע יהודה קולו לפניו באמרו מה נאמר לאדני מה נדבר וגו'. לכן מפרש כי נגש אליו להדבק בעפר רגליו וכדמסיים:
<b>זה יהודה.</b> פי' דהכתוב הזה נתקיים יפה ביהודה. אבל עיקר הכתוב הוא תוכחת מוסר לכל בני אדם. ולפ"ז מדריש לרעך בשביל רעך וזה בנימין אחיו:

Paragraph 2

<b>כי הנה</b> המלכים נועדו. בא לתרץ למה נגש יהודה דוקא. ולפי הדרש הזה נגש יהודה למלחמה. ויען כי יהודה היה מלך יאות לו לגשת לפני מלך אחר. ומענין זה הוא גם הדרש אחד באחד יגשו כי שם יגשו הבהמות והלויתן שזה מלך בחיות וזה מלך בדגים וכמ"ש בפסיקתא ורוח לא יבוא ביניהם אין רוח אלא מלאכי השרת. כי בהגשת המלכים לא יתערבו גם מה"ש. ומעין זה מביא פה כי השבטים לא התערבו בזה כאשר נגש יהודה אל יוסף:

Paragraph 3

<b>כתב תפוחי</b> זהב וגו'. ולפ"ז בא לפרש ויגש מלשון לחיצה ונגישה וכמו לא יגוש את רעהו והכוונה כי בטוב טעמי דבריו דחק ולחץ אותו ולא יכול להתאפק מלהשיב על דבריו. וזה שמביא כי דברי יהודה היו דברים נאמרים על אפניהם ויתכן כי לטעם זה מייתי נמי קרא בסימן שאח"ז מים עמוקים וגו' וכמו דמסיים כך לא זז יהודה משיב ליוסף דבר על דבר עד שעמד על לבו:
<b>תרגם עקילס.</b> אינו אונקלוס הגר דאונקלוס לא תרגם אלא התורה. וגם יונתן בן עוזיאל שתרגם הנביאים אפשר שלא תרגם הכתובים משום דיש בהם קץ משיחנו וכדאיתא בפ"ק דמגילה. והטעם הוא משום דאונקלוס ויונתן תרגמו ע"פ הקבלה. ולכן לא תרגמו הכתובים כדי שלא יתגלה הקץ. אבל תרגם עקילם אינו רק לפרש הענינים כפי הסברא כתרגומו של רב יוסף בכתובים:

Paragraph 4



Paragraph 5

<b>חורש</b> זה יהודה. אגדה תמוה זו הולידה בלבב רי"א בפירושו לנביאים הרעיון לומר כי בא לרמז אשר המלכות יתאחדו יחד לעת היעוד. אבל לפי פשט המדרש נראה כי בא לרמז אשר יהודה היה המתחיל בכל דבר ויוסף היה הגומר והמשלים. וכמו החורש הוא המתחיל והקוצר הא הגומר. וכנגד הרעב אשר יוסף הי' המשביר לכל הארץ וזה ההשלמה והגמר היה יהודה המתחיל כי בעצתו נמכר לישמעאלים והורד מצרימה. וע"ז סובב הדרש ונגש חורש בקוצר. וכנגד ירידת ישראל למצרים גם זו היה יהודה הסבה בהורידו את יוסף למצרים. ויוסף היה המשלים שאמר רדה אלי אל תעמוד. וע"ז ודורך ענבים כמו הדורך בקשת שהוא המתחיל במלאכה. ויוסף היה מושך הזרע והורידו למצרים:

Paragraph 6

<b>בי לא</b> ביה. אבל לא בכל מקום נוכל לפרש בי למלת הגוף. ויתפרש בכל מקום ומקום לפי ענינו. וע' בזה בראב"ע וברמב"ן:
<b>לסמיות עין.</b> פי' כי אמר ליוסף אשר כל הדבר הזה עלילה היא מאחד מאנשי ביתו. ויוסף יסיר עינו מראות משפט צדק:
<b>בנימוסיות</b> שלנו כו'. וזה הוא הבייה והחמס אשר יש לנו לצעוק עליך. ואע"פ שגם הם אמרו הננו עבדים לאדני י"ל שאמרו כן רק לדרך הפלגה:
<b>זקינתו</b> של זה כו'. ומונה פה שלשה דברים הנכונים לו לעכבו כי לא יקח את בנימין. האחד מצד בנימין עצמו. שה ינקום את נקמתו ממך כמו שנקם בפרעה וינגעהו. השני מצד אביו שלא יקללך ותחול עליך קללתו כמו שחלה קללתו באמו רחל. והשלישי מצד אחיו כי לא ישקוטו עד אשר יפדו אותו. וע"ע ברא"ם:
<b>על חיבת</b> העין בא. יש גורסים בעל חיבת העין. בעל אכסניא. ואין צורך לזה שבנימין מקרי חבת העין שעיני אביו עליו כיון שהוא לבדו נשאר לאביו. ומה שמביא את הכתוב חופף עליו כל היום עי' בפ"ק דיומא מה שמדריש על זה הכתוב:
<b>להוט אחר הזכרים.</b> חשב כן על שבחר ביוסף שהיה יפה תאר. וכ"ה בתנחומא כשם שפרעה רבך אוהב נשים ומחמדתן כך אתה ראית לבנימין שהוא יפה ואת מחמדו להיות לך לעבד:
<b>מה פרעה</b> מלך. ויתפרש כי כמוך כפרעה כי יש עוד אחד השוה במעלה כמוך וכפרעה. ופירושו כי גדול ונכבד הוא בארצו. וכ"ה בתנחומא כשם שאתה ופרעה גדולים במקומכם כך אנו גדולים במקומנו:
<b>רפש חד</b> רפש כו'. לא רחוק לפרש כל הענין על דרך משל ומליצה מעניני הויכוחים שאמר יהודה כי ינצח את פרעה ואת יוסף בויכוחיו ויראה לכל שהם מעבירים את הדין ויעשקו משפט. ולכן כאשר אמר ליוסף ממך אני מתחיל במה שיחזיק את בנימין שלא כדין חרד מאד כי תגלה נבלותו ורמז למנשה אשר גם הוא היה חכם לב מאד. ורפש חד רפש פי' צעד רק צעד אחד בחכמתו ובדבריו ורגז כל הארמון מרוב חכמתו. ואמר יהודה כי חכם לבב כמוהו ממשפחת אבינו הוא:
<b>זו היא</b> שנאמר ברוה"ק. והנה לעיל פל"ט מדריש זה הכתוב באברהם. ובפ' ל"ד מדריש בנח. ולכן אמר זו היא שנאמר ברוה"ק. כי הדברים הנאמרים ברוה"ק מכלכלים ענינים הרבה. ואינם כדברי בני אדם אשר רק על ענין אחד יסובו דבריו אבל אחת דבר אלהים ושתים זו שמענו. ודורש כי החכמה תעוז לחכם איננה בתחבולותיו אבל הוא בישועת ה' כי ה' יושיע לחכם. ומצי קאי על כל איש ואיש אשר חכמת אלהים בלבו. וכל אגדה זו נאמרה ע"ד מליצה מחכמת יהודה שהרגיזה את כל ארץ מצרים ברב טענותיו המחוכמות. ומחכמת ח?שים להראות את העושק אשר יעשוק יוסף וע"ז בערה כאש חמתו וגם אחי יהודה בראותם את החמה אשר העלה יהודה בטענותיו אזרו גם הם חיל ולא נדמו. ויוסף פחד פן ינצחהו לקח את העמוד של אבן אשר נצב עליו בהגידו את חכמתו לפני יועצי פרעה ועשאו גל של צרורות פי' כי הראה להם כי גם הוא חכם ויכול לפוצץ לרסיסים כל דעה ודעה וכאשר ראה יהודה כי ירא שמים הוא ואלהים בעזרו אז נכנע מפניו:

Paragraph 7

<b>בנימין</b> את תפוס כו'. הגיד זאת לבנימין שלא ימס לבבו כי בוודאי לא ישקוטו עד אשר יפדוהו ואולי צ"ל בנימין אחי תפוס וליוסף ידבר כי מה לנו ולשלום אם בנימין אחינו הוא תפוס וכמ"ש בסוף פצ"ב:
<b>אמר</b> איוב צ"ל נאמר באיוב כי הדבר הזה אליפז אמר בספר איוב:

Paragraph 8

<b>אני יוסף</b> כצ"ל ולא גרסינן אחיכם כי במאמרו הראשון לא אמר אלא אני יוסף לבד:
<b>והראה להם</b> מילה. ע' בסוף סי' י'. ואף שיוסף נולד מהול מ"מ יש הכר בדבר:

Paragraph 9

<b>היה בהם</b> פיוס ליוסף כו'. בא לפרש את הכתוב ולא יכול יוסף להתאפק מלהתודע לאחיו כי תחנוני יהודה ודבריו נכנסו באזניו ועשו רושם. וקרוב לזה פי' בה"ע. ומ"ש לכל הנצבים עליו פי' עד שיצאו מלפניו כל הנצבים שם. וכ"פ הראב"ע:

Paragraph 10

<b>אוי לנו</b> מיום הדין כו'. כוונתו לפרש מה שנבהלו מפניו לא היה מפני היראה אלא מפני הבושה וע' ברש"י וברא"ם. אבל בתנחומא משמע כי שתים היה בהם היראה והבושה ע"ש:
<b>הה"ד</b> ולא יכלו אחיו לענות אותו וגו'. ואע"ג דעד השתא לא הזכיר מכירתו ואיך אמר המדרש ולא היו יכולים לעמוד בתוכחתו מ"מ במה שאמר אני יוסף הזכירם היטב כל אשר עשו עמדו. ואולי מפרשים גם במה שאמר העוד אבי חי בתמיה איך חי הוא עדנה ולא מת מרוב יגונו בזמן רב בזה שנפקדתי ממנו. ולפ"ז גם זה הוא תוכחה מזכרת עונם:
<b>ויוכיח</b> כל אחד ואחד לפי מה שהוא. אמר בלשון לפי מה שהוא ולא לפי מעשיו. משום שיש אנשים שיש להם התנצלות קצת על חטאם. אמנם לפי טבעם איננה כלום ויכלו להתגבר על הסבה אשר הביאה אותם לחטא זה. וגם יש צדיק אשר לפי כחו והכנתו יכול להיות צדיק יותר ולכן יתחשב לפני ה' לרשע ועמ"ש לעיל פ"ג על פסוק ויבדל אלהים בין מעשיהם של צדיקים למעשיהם של רשעים. וזה שאמר לפי מה שהוא כי ה' יוכיחהו לפי מה שהוא בתכונתו ויכול להיות. ולא לפי מעשיו. וזה שמביא את הכתוב אוכיחך ואערכה לעיניך כי יעריך ה' את מעשיו כפי הכנתו ויוכיחהו:
<b>לפטרון</b> בסיליאון. בסיליאון הוא מלך וכמו דאיתא בירושלמי פ' הרואה בסיליאוס אגוסטוס קיסר שלשתם שם אחד הם. והוא פירוש על לפטרון. ומפרש אב לפטרון אשר זה הוא אב בל"י פטירא ומפרש לאב לבסיליאון. ואח"ז מפרש לאדון הוא לרבון ופי' לשון גדולה. ואיננו כמו בכ"מ אשר האדון הוא ההפך מן עבד אבל הוא ההפך מן קטן. ומושל מפרש לשליט. ושלשתן הוא ענין הנהגה אלא שהראשון בבחינת פרעה כי היה לו לאב וליועץ. והשני לאדון לרבון בבחינת ביתו שהיה אדון גדול ונכבד בכל בית פרעה. והשלישי מושל ושליט הוא בבחינת ארץ מצרים שהי' הוא השליט עליה:
<b>שלא תעמיד</b> את השעה. ודרשו רדה אלי אל תעמוד כמו אל תעמיד בהפעיל. ופי' כי עתה הוא עת רצון לבוא אלי ולא תעמיד את השעה פן יקום לך מכשול ולא תוכל לבוא:

Paragraph 11

<b>ראב"ע אמר</b> אוי לנו מיום הדין כו'. ממה שבא המאמר הזה פה ולא בסימן שלפני זה אצל דברי אבא כהן אשר הוא מענינו נראה כי ראב"ע מפרש כי פי המדבר אליכם שאמר להם בלשון פיוס שאין לבו עוד עליהם אחרי אשר בפיו ידבר אליהם וכפיו כן לבו וכמ"ש בפ"ק דמגילה. ובכ"ז לא שקט לבם ולא יכלו דבר עמדו עד אשר נשק לכלם ויבך עליהם ואח"ז כתיב ואחרי כן דברו אחיו אתו. ולכן אוי לנו מיום הדין אוי לנו מיום תוכחה כי מה נעשה אנחנו ביום הדין אשר נשמע רק קול מדבר בצדקה ולא דברי פיוס ואהבה:
<b>שהוא דיין</b> ובעל דין כו'. פי' כי הוא בעצמו השופט והתובע ובעל הריב וכדתנן באבות הוא העד הוא הדיין הוא בעל דין ואמר עוד ויושב על כסא דין וזה ביום הדין הגדול שאינו דן ברחמים אלא בדין גמור ועליו נאמר ונהפכו כל פנים לירקון ואפי' צדיקים מתיראים ממנו כמ"ש רז"ל ואמר ודן כל אחד ואחד בפרט שכלם עוברים לפניו כבני מרון. ולא ישפטו בכללות כמו לפעמים שנאמר ועל המדינות בו יאמר איזה לחרב וכו'. והזכיר כל אלה לפי שביוסף אין גם אחת מחמש הבחינות האלה. ועכ"ז לא עמדו בתוכחתו. ואלה הן. הא' שיוסף הוא בשר ודם ואין להכלם ממנו כל כך. וכנגד זה אמר הקב"ה כי אין ערוך אליו ומי יעמוד לפניו בהראותו. והב' שיוסף אף אם היה מבקש דין לא יהיה הוא הדיין אבל יקריב משפטם או לפני פרעה הגדול ממנו או לפני אביו וכנגד זה אמר בהקב"ה שהוא בעצמו הדיין. והג' שיוסף באשר הוא אחיהם לא יכול להיות בעל ריבם ומנגדם כל כך אפילו אם יגשו למשפט. וכנגד זה אמר בהקדוש ברוך הוא בעל דין כי אין לו יחס עם האדם וראוי לו להיות בעל דין על חטאם. והד' שיוסף לא הגישם למשפט ואדרבה נתמלא רחמים וצדקה עליהם וכמה שכתוב ולכן קראו פה יוסף הצדיק וכנגד זה אמר בהקדוש ברוך הוא יושב על כסא דין כי במשפט יבוא וכמו שכתבנו. והה' שתוכחת יוסף היתה על כל עשרה אחיו יחד ולא יכלמו כל כך. כי איש יחד פני רעהו ויחזיק זה את זה. וכנגד זה אמר בהקדוש ברוך הוא ודן את כל אחד ואחד כי בהיות כל אחד לבדו תרבה הבושה. ועל החמש בחינות אלה אמר ומה יוסף הצדיק שהוא בו"ד כו':

Paragraph 12

<b>וכי שני</b> צוארים כו'. מ"ש הרא"ם בזה (והוא בקיצור במ"כ) לא נכונים המה וע' בשלהי פ"ק דמגילה כי שם הובא אגדה זו ומה שכתוב רש"י על זה ועיקר הדרש הזה הוא משום דק"ל למה כתיב ויפול על צוארי בנימין אחיו ויבך וגו' אחר והורדתם את אבי הנה. ולא כתיב מיד אחר שהתודע עליהם. לכן דריש דירידתם למצרים הוא רמז גם לגלותינו האחרונות וכמ"ש הרמב"ן (וע' בדבריו בריש פ' ויחי) ולכן זכר יוסף עתה במה שאמר והורדתם את אבי הנה את שתי החורבנות אשר תעבורנה על בני יעקב:
<b>ששני בית</b> מקדשות כו'. עמ"ש בחזית על פסוק כמגדל דויד:
<b>ד"א ויתן</b> את קולו בבכי. (כ"ה הגירסא במדרש עם היפ"ת) ופי' כי לפי מה שאמר לפני זה שבכה עתה בשביל ירידתם למצרים שזה הוא רמז ג"כ לשתי החורבנות. אמר עתה טעם אחר למה הזכיר פה את הבכיה. כי היתה בכיה לפיוס יען כי ראה שעודם נבהלים מפניו וכמ"ש רש"י בחומש ע"ש. וקרוב הדבר שטעות נפלה בספרים וה"ג ד"א ויפול על צוארי בנימין אחיו ויבך:

Chapter 94



Paragraph 1

<b>אחת היא</b> יונתי תמתי. עמ"ש בריש פ' צ':

Paragraph 2

<b>זה גריס</b> של פול. פי' פול המצרי אשר לא נמצא רק במצרים וכדאיתא בפ' הנודר מן הירק והרמב"ם שם. ומ"ש על עיקת נפש היה נראה שפירושו כי לא נמצא רק בצער ודחק אבל ממשנה בנדה פ' האשה דתנן גריסין של פול חלוקת נפש ופירש"י שנחלק האוכל מן הקליפה. והערוך פי' שנחלק לשנים ע"י בישול ע"ש נראה שגם כאן צריך לגרוס שהן חלוקת נפש ויתפרש כמו במשנה שם:
<b>א"ר יאשיהו</b> לא הלכו בנדרים אחר שיחת ב"א כצ"ל. ופליג על מתניתין דנדרים גבי הנודר מן המבושל מותר בצלי אף דבלשון תורה גם צלי מקרי מבושל דכתיב ויבשלו את הפסח מ"מ הולכין אחר לשון ב"א ור"י תנא הוא ופליג:
<b>לחם כמשמעו.</b> אומר הר' אליקים דאתא לאשמעינן שהוא לחם ממש ולא לשון מזון כמו לחם אשה קרבני לחמי. שהרי כתיב אחריו ומזון:
<b>והכניסו חמה</b> לעיר. הנה הזהירם על שלש רעות המתרגשות לבוא על האדם וביותר אם הוא בדרך. האחת מצד עצמו ולכן הזהירם מפסיעה גסה. כי ישימו עיניהם על דרכיהם ולא יזיקו בעצמם בפסיעה גשה. השניה מצד הזולת ולכן הזהירם שיכנסו ויצאו בכי טוב וינצלו מפני הלסטים. והשלישית מצד הטבע ולכן הזהירם שיתעסקו בדברי תורה דמגנא ומצלא:

Paragraph 3

<b>וירא את</b> העגלות ועגלות ששלח פרעה היכן היו אלא אותן עגלות ששלח פרעה כו' כן צריך להיות והקושיא היא למה כתיב וישאו בני ישראל וגו' בעגלות אשר שלח פרעה (מ"ו ה') וכאן כתיב וירא את העגלות אשר שלח יוסף ולא כתיב אשר שלח פרעה. לכן דרש כי העגלות אשר נתן פרעה לא ראה יעקב כי יהודה שרפן ולא ראה רק את העגלות אשר שלח יוסף. ומה דכתיב שם בעגלות אשר שלח פרעה זה נאמר על ראשית המעשה כי פרעה היה המפקד לתת להם העגלות. ואם היה כתוב בשני המקומות בחד לישנא לא הוה ידענו להוכיח זה:

Paragraph 4

<b>והביאו עמהם</b> למצרים. הראב"ע הקשה הלא המה אמרו כי לזבוח הם הולכים ואח"ז ישובו ואיך הוציאו קרשים רבים ארך כל קרש עשר אמות. ומה יוכלו להשיב לשואליהם למה לכם כל אלה. וע' ברא"ם שתירץ ע"ז תירוץ נכון. אבל הקושיא מעיקרא ליתא. כי בעת צאתם ממצרים לא עת שאלה היתה לבני מצרים כי היו עסוקים לקבור את מתיהם כדכתיב ומצרים מקברים וגו' ועסוקים היו בהספדם. ומי יחוש לשאול לבני ישראל מה שהם מוציאים:

Paragraph 5

<b>חזרתי על כל</b> בעלי אגדה שבדרום כו'. הנה להבין את דברי המדרש אשר קושיותיו ותירוציו תמוהים גם יחד יש לנו לפרש את הכתוב ויזבח זבחים לאלהי אביו יצחק איננו הכוונה כי לאלהי יצחק זבח הקרבנות. כי על הקרבן לא שייך כלל להזכיר זכות אבות. והיה לו לומר ויזבח זבחים לאלהים. ורק בתפלה שייך להזכיר שמות אבותיו כי זכותם יזכר גם היום ואלהים יהיה בעוזריו. אבל בקרבנות לא שייך כלל זכר האבות אבל מזכיר פה שם אביו יצחק בשביל קדושת המקום באר שבע אשר שם נתעלה אביו בחפרו את הבארות ובנה שם מזבח וקרא בשם ה' ולכן בחר גם יעקב את המקום הזה לזבוח זבחים. וע"ז מתמיה ריב"ל למה לא הזכיר את שם אברהם אשר הקדיש את המקום הזה לפני יצחק כדכתיב ויטע אשל בבאר שבע וגר שם שנים רבות. וע"ז משני ר' יהודה בן פדייה כי הרב והתלמיד שהיו מהלכים בדרך לא ימלאו לבות בני איש לגשת מיד אל הרב. ורק יקרבו לפני זה לשאול בשלום התלמיד ואח"ז ימצאו לב להתקרב גם אל הרב. וכן יעקב לא מלא לבו להזכיר את אברהם אבי אביו אשר הוא הגדול והזכיר את שם אביו יצחק הקרוב אליו. ור"י השיב כיון שזה הוא כבוד לאבותיו במה שמזכיר קדושת המקום על שמם לכן הזכיר את שם יצחק שחייב אדם בכבוד אביו יותר מכבוד זקינו. ור"ל השיב כי הקרבנות שהקריב פה היו על ברית השבטים אשר חשב כי כבר הופרה הברית כאשר אבד את יוסף ורק עתה מצאהו. ויען כי ליצחק הבטיח שם הקב"ה והרביתי את זרעך בעבור אברהם עבדי לכן הזכיר פה את שם יצחק אשר אליו היתה ההבטחה בבאר שבע להרבות זרעו. ולבר קפרא וריב"פ הטעם שהקריב פה הזבחים לפי שהיה מסופק פן יחשוב ה' לו עון במה שנדמה לאביו בצד מה. ולכן הקריב קרבנות במקום שהקריב אביו ולראות במה שיענהו ה'. ולחד ידע יעקב עון בנפשו במה שהיה להוט אחר גרונו פי' אף שהלך מצרימה מפני עקת רעב מ"מ היה לו להמלך בגבורה פן יאמר לו אל תרד מצרימה כמו שאמר ליצחק וזה חשב לו לעון בנפשו. והעון הזה היה גם ביצחק. והשני אמר כי חש עון בנפשו במה ששנה בן בין הבנים כיצחק. אבל בעון זה חזר יעקב והתהפך בזכותו לאמר אבא לא היה עליו כו'. ור' יודן אמר כי הזבחים היו הודאה לה' במה שקיים הקב"ה עתה בו את הברכות אסר ברך את יצחק אביו ומבאר את דבריו הייתי סובר כו' פי' כי זו היתה ההודאה של יעקב. האם יכולתי לחשוב כי בי יקוים הברכה של יעבדוך עמים אשר אחזה כעת כי נתקיימה בי ע"י יוסף. ור' ברכיה סמיך על דברי ר' יודן אבל בא לתרץ למה לא אמר אלהי יעקב או יזכיר גם שמו ע"ז ויאמר אלהי אבי יצחק ואלהי. כי הברכה זו נתנה ליעקב ומתרץ בשני טעמים או משום שאין הקב"ה מייחד שמו על בריה כשהוא חי משום הן בקדושיו לא יאמין כדאיתא בתנחומא ולכן הזכיר שם אביו לבד או משום שהיה בעל יסורין. ורבנן נותנים טעם אחר למה הזכיר שם יצחק בשביל רואים אפרו של יצחק כו'. ובשם רש"י מ"כ אין הקב"ה מיחד שמו דכתיב לאלהי אבי יצחק ולא לאלהי. ור"ב אמר אין הקב"ה מיחד שמו אלא על בעל יסורים רבנן אמרי לפיכך הזכיר יצחק כו' כאלו היה אפרו צבור בשעת עקידה כו' (ע' ברש"י שלפנינו) ונראה מדבריו שנוסחא אחרת היתה לו. ולא היה גורס בר"ב אלא טעה אחד. ולפי פי' לא באו רבנן לתת טעם על יחוד ה' על יצחק לפי שנחשב כמת. אלא למה נזכר שמו לפי שהוא כזכור ונראה תמיד. וכדבריו משמע בפ' הרואה דאמר ובהשחית ה' ראה ה' אפרו של יצחק כו'. ויש לפרש עוד לפי שיצחק כאלו מונח ע"ג המזבח הוזכר בזבחים:

Paragraph 6

<b>אותך</b> ואת כל הצדיקים כיוצא בך. פי' כי גם עלה בא לרבות כל השבטים שנקברו במצרים שיעלו משם ג"כ במותו וכדלקמן בפ"ק. או פי' כמו שהוא יעלה לתחיה מיד בשביל שנקבר בא"י כן יעלו כל הצדיקים הנקברים בחו"ל אחרי גלגול מחילות כדלקמן פצ"ו:
<b>ע"מ יוסף</b> ישית ידו על עיניך. פי' כי ויוסף ישית ידו איננו הבטחה חדשה אבל הבטחה אחת היא. כי אעלך שמה ע"מ שיוסף יתעסק בקבורתך וישתדל בהעלאתך. והערוך פי' באופן אחר:
<b>בנות בנים</b> הרי הן כבנים כו'. הך מילתא לענין פריה ורביה איתמר דבעינן שיהיה לו בן ובת ואם מתו ויש להם בנים קי"ל דבני בנים הרי הן כבנים. ובירושל' פ' הבא על יבמתו איתא בני בנים כבנים בני בנות אינם כבנים בן בן ובת בת עולין בת בן ובן בת אינן עולין. ואחרי כי שטת המדרש הוא בכ"מ כהירושלמי טוב לגרוס גם הכא כן בני בנים הרי הן כבנים. אבל אין זה אליבא דהלכתא כי בני בנות עולים. והובא המדרש כאן לתרץ למה ככל הקרא לאמר בניו ובני בניו הלא כבר כתיב יעקב וכל זרעו אתו. אלא בא לרמז דבני בנים הרי הן כבנים:

Paragraph 7



Paragraph 8

<b>אשבל שנשבה</b> ממני. אין זה מסכים עם הוראת השם אשבל. אך אין העברי משגיח בזה בשמות הנגזרים מן הפעלים וכמו ראובן ושמואל וזולתם ובפ"ק דסוטה איתא ששבו אל:
<b>שהיה לי</b> לראש. פי' שאני קבלתי ראשיותי וגדולתו עלי משא"כ שאר אחי. שהיו ממאנין בגדולתו. אבל באמת הוא ראש וראשון לכל אחיו שנתנה לו הבכורה:
<b>שחיצו.</b> מלשון ומחצה וחלפה. ימחץ ראש אויביו. ופי' שכיתתו את העבודת כוכבים (וזה עפ"י דעת האב"א ששמותם נדרשים לשבח) ובספר צרור המור מביא המדרש שדורש יחצאל שעשו חציצה בין הקב"ה לעבודת כוכבים. ופי' שבטחו בכל עת בה' ומאסו באל אחר. ומפרש והן מצחצחין בשיניהם שמבזים את העבודת כוכבים בליצנותם דכל ליצנותא אסירא בר מליצנותא דעבודת כוכבים:
<b>שהיה יצרן</b> קשה. גם זה לשבח דכל הגדול מחבירו יצרו גדול ממנו. וכן הא דמושלמים ליצרם פי' כי היצר המושל על כל אדם ומחטיאם היה נמסר בידיהם. ובספר צרור המור הביא מדרש ונוגי שעשה להם הקב"ה נס ומגן ויצר ושלם כ"כ למה על שהיה יצרם שלם להקב"ה:

Paragraph 9

<b>אר"ב</b> כשרף הזה כצ"ל. ופי' שרף שנוטף מאילנות:
<b>וי"א שהקב"ה</b> השלים המנין. מדברי פר"א משמע דמוכיח זה מהמקרא אנכי ארד עמך מצרימה ובפסיקתא מייתי לה מהוא תהלתך והוא אלהיך מה כתיב בתריה בשבעים נפש ירדו אבותיך מצרימה:
<b>חושים בן דן</b> השלים המנין. פי' שהיו לו שני בנים ולא הזכיר הכתוב אלא שם האחד כי השני מת וכמ"ש הראב"ע ובעל המדרש שדא בי' נרגא מתורתו של ר"מ דכתיב ובן דן בל"י ולא הי' לו אלא בן אחד ונקרא בל"ר וכמו ובני פלוא אליאב וכן מביא הדרש מן דן נכנס בצלמוניות אצל אביו נראה שלא היה לו אלא אחד. לכן מוכרחים אנחנו לומר כי סרח בת אשר השלימה את המנין. שהיא חשובה כשנים לפי שהיתה חסידה וחכמה והאריכה ימים הרבה ויחיד השלם נחשב לרבים. אמנם הכתוב לא חשב אותה לשתים רק בבואו להשלים למנין שבעים. אבל במנותו את בני זלפה לא נחשבת רק לאחת וכן אנו מוכרחים לחלק גם לשאר התירוצים. כי להשלים למנין שבעים בה לכלל אשר לא עשה כן בראשונה:
<b>אני הוא</b> שהשלמתי מניין. דריש אמוני מלשון מנין. והנה קצת כתבו שזה רחוק הוא שהיא היתה סרח בת אשר דא"כ חיתה יותר מת"ש שנה. ויפה כתב הרי"א דע"כ חיתה ר"ן שנה כיון שנמנית בין יורדי מצרים ובין באי הארץ וכיון שיצאה מטבע החיות אין פלא שחיתה יותר. וע' בב"ב בפרק יש נוחלין ת"ר ז' קפלו את כל העולם כו' ובתו' שם:
<b>אלא לא</b> כן הדבר כי איש מהר אפרים כצ"ל:
<b>אם במלך</b> למה בדוד. מיתורא דב' קדריש דהיה לו לומר במלך דוד לכן מדריש כאלו כתיב נשא ידו במלך נשא ידו בדוד. וללמד לנו כי ראוי לעונש בין בשביל שנשא ידו במלך גם אם לא היה דוד ובין שנשא ידו בדוד גם אם לא היה מלך וכיוצא בו מדריש לעיל פנ"ג:
<b>כל שמעמיד</b> פניו במלך כאלו העמיד פניו בת"ח ל"ג. דאדרבה כבוד מלך גדול מכל. כי רב שמחל על כבודו כבודו מחול ומלך שמחל על כבודו אין כבודו מחול. אלא ה"ג שכל המעיז פניו בת"ח כאלו מעיז פניו במלך וכ"ה במ"ק. וזה שדריש במה שהעיז פניו בדוד שהיה ת"ח נחשב לו לעון כאלו העיז פנים במלך:

Chapter 95



Paragraph 1

<b>כתיב</b> זאב וטלה וגו'. הנה בא לתת טעם למה שלח דוקא את יהודה ולא אחד משאר בניו ומייתי האי קרא דמדריש לקמן ואריה כבקר על חבור יהודה ויוסף. ויש לתת טעם למה בחר לשלוח את יהודה משום שיהודה היה מלך ויוסף היה מלך וזה חיבור האריה אשר הוא מלך שבחיות עם השור שהוא מלך בבהמות. ומתנחומא נראה משום דיהודה היה לפני זה בר פלוגתיה של יוסף ועתה השתלמו יחד ונהפכו לאוהבים לכן בחר ביהודה אשר הוא הנאהב ליוסף. ודורש ע"ז את הכתוב עושה שלום במרומיו:
<b>כשם שהאדם</b> הולך כו'. בקה"ר יליף זה מהכתוב דור הולך ודור בא ומכתוב מחצתי ואני ארפא. ופה במדרש חסר חגר ובא חגר נגד ידלג כאיל פסח ובתנחומא מזכירו:
<b>ממי את</b> למד משמואל אף כי שמואל עלה ע"י בעלת אוב ומה ראיה ממעשה אוב אל התחיה העתידה. וכן עלה בתוך י"ב חדש ואולי בזמן קצר כזה לא נקרע המעיל. ונראה דהמדרש סובר ששמואל עלה ע"י השי"ת ולא ע"י בעלת אוב וכדעת רבינו סעדיא ורבינו האי. והקב"ה החיהו כעין תחיה העתידה כדי שיגיד לשאול המוצאות אותו ולכן נבהלה האשה בראותה אותו. ושפיר ילפינן מזה איך תהיה תחיה העתידה:
<b>שראה אותו</b> שאול. לאו דוקא ראה דהא אמרינן לקמן בויק"ר פכ"ו שאול שמע קולו ולא ראהו אלא פירושו שנזקר לו שנאמר ומעיל קטן וגו' משמע שדרכו ללבוש מעיל תמיד והוא שאמר בתוספתא המעיל בו גדל בו נקבר בו עלה כלומר על ידי מעיל גדול כל ימיו ולכן נקבר עם מעיל לא שמעיל אחד גדל בו כל ימיו דא"כ מאי והעלתה לו מימים ימימה. ורי"א כתב שמדברי רז"ל נראה שמעיל אחד הי' לו מנערותו ואמו היתה מביאו ברגל וחוזרת להוליכו ושנקבר במותו מעוטף בו. וצ"ע במקום התוספתא:
<b>כשהן חיים</b> לא רפאם כו'. פי' אם לא היה להם זכות להתרפאות בחייהם. הלא במותם שהם חפשים מהמצות פשיטא שאין להם זכות להתרפאות ואם רואים אנחנו אותם כי נרפאו. ע"כ יאמרו שהם אחרים. ואע"ג שהמתים אשר יחיו יעידו ויגידו כי זה המה אשר היו לפנים. מ"מ יתעו לומר כיון שעמדו בתכונת הראשונים וטבעם ממש גם רוח הראשונים בקרבם עד שיחשבו בעצמם שהיו כמותן ממש בתחלה:
<b>ואף החיות</b> מתרפאים. כי תכונות החיות לטרוף ולהזיק נתחדשה להם אחר חטא האדם שאז נתקלקלו סדרי בראשית וכמ"ש הכתוב ארורה האדמה בעבורך. וזה כולל כל החיים באדמה. אבל מתחלה לא הרעו ולא השחיתו וכלכלו נפשם בדרך אחרת. ולכן עתה כאשר תוסר הרעה מקרב הארץ ישובו לקדמותם וזאב וטלה ירעו יחד. וזו היא רפואה כרפואת המומין. ולא רחוק לאמר כי גם רפואת העורים והפסחים הוא על דרך זה כי כאשר תוסרנה התכונות הרעות אשר בקרב לבם אז ירפאו גם מהמומים אשר בהם כי ע"פ הרוב המשחת אשר הוא בגוף האדם תעבור גם על הנפש:
<b>מי שהביא</b> מכה על הכל. וכיון שהרע לרבים עונו לא יכופר לעד:

Paragraph 2



Paragraph 3

<b>להתקין לו בית דירה.</b> אף כי בלי ספק יוסף לבדו יכין לו מקום לדור. מ"מ יעקב אשר שנא את הכבוד ירא פן יביאנו יוסף באחד מהיכלי המלך לכן שלח את יהודה לראות לו מקום דירה אשר כלבבו:
<b>שיהא</b> מורה בו דברי תורה. פי' לאחרים וכמו שעשה אברהם. ועוד שיהיו השבטים לומדים בו. אבל מהתנחומא נראה שהכל דבר אחד הוא. וקאי רק על השבטים:
<b>אבל לעולם</b> הבא כו'. אגדה זו לקוחה מדברי רבי תנחומא ודרכו לסיומא בסוף במילתא דמשיחא כדי לסיים בדבר טוב:

Paragraph 4

<b>מפני</b> מה אמר הכתוב ומקצה אחיו ולא אמר סתם ומאחיו לכן מפרש ומקצה הוא מהגרועים וכדדריש בספרי ותאכל בקצה המחנה במוקצין שבהן לשפלות. וכן דרשי ויעש כהנים מקצות העם מהקוצים שבעם:
<b>ומנין</b> שלא היו גבורים את מוצא מברכת מרע"ה כל מי שנכפל שמו כו'. כצ"ל וכן הוא בילקוט:
<b>לפיכך</b> לא העמיד אלו לפני פרעה ל"ג ליה הכא ועמ"ש רש"י ע"ז:
<b>פירוש כבר</b> הלכו מנגדנו. אין זה מדברי המדרש. וב' פירושים הם. האחד שהלכו מנגדם הסוסים ונשארו ערומים מנכסיהם. והב' שמתו הסוסים והשליכום בחוץ והכלבים קלפום. והמדפיס הכניס מבפנים בשגגה. אבל שני הפירושים רחוקים מדברי המדרש וכוונת המדרש הסוס לקבלי וקלף בצליא הוא כי הסוסים אשר לנגדנו יגלו הנסתר שאין כסף בבתינו וע"ד דאיתא לעיל פפ"ב איך נחפשו עשו קלפיה בצליא ע"ש:

Chapter 96



Paragraph 1

<b>למה</b> פרשה זו סתומה. ע' בזה ברא"ם וכדבריו הוא ג"כ בהגהת מיימוני פ"ח מס"ת ומ"ש התחילה השעבוד פי' סמני השעבוד כי בכל הזמנים אשר הי' אחד מהשבטים חי לא עבדו בישראל בפרך וכמ"ש רז"ל וע' בזה בחזקוני וברא"ם:

Paragraph 2

<b>כתיב כי גר</b> אנכי עמך וגו'. משום דק"ל למה לא כתיב וימלאו ימי ישראל למות וכמו דכתיב (שמואל ב ז׳:י״ב) כי ימלאו ימיך. וגם יום המיתה רק אחד הוא והיל"ל ויקרב יום ישראל למות (וע"ע בד"ר ריש פ"ט) לכן מפרש כי ימי ישראל קאי על ימי העוה"ב וכמו שמדריש למען יאריכון ימיך לעולם שכולו ארוך ואלה הימים קרבו לישראל לבוא. ולזה היתה הסבה למותו. ולכן הביא הכתוב כי גר אנכי עמך כי הימים האלה אשר בעוה"ז אין בהם ממש וסתם הימים קאי על היום שכולו ארוך:
<b>והלואי</b> כצלו של כותל. משום דקשה ליה למה כתיב כצל ימינו על הארץ ולא כתיב כצל ימינו בארץ. לכן דריש שצלו איננו כצל הכותל והאילן אשר הם עומדים על מקומם. וההשתנות הוא רק בצל כי יחלוף. אבל ימינו על הארץ הוא כצל עוף הפורח אשר גם העוף לא ישאר על מקום אחד גם רגע וכן הוא האדם שסבת קיומו על הארץ הוא היסודות וגם המה הולכים ומתפרדים וינוסו. וכמו שמפרשים כי הולך האדם אל בית עולמו כי בכל יום ויום יתמעט והוא הולך תמיד אל בית עולמו וכן דרשו ויום המות מיום הולדו. כי יום המות מתחיל מיום הולדו:
<b>אברהם</b> אמר ואנכי הולך ערירי כו'. משום שיש ג' טעמים על המיתה שבאה לעולם. האחד כדי לפנות מקום לדור הבא וע"ד שאמרו בפרק בני העיר הבאים אחריך בהמות ירעו. ובפ"ק דע"א בואו ונחזיק טובה לאבותינו שאלמלא הם אנו כאלו לא באנו לעולם. וכנגד זה מביא מאברהם אף שאמר ואנכי הולך ערירי ואין לו צורך מיתה מפני זה הטעם כי אין לו בעד מי לפנות מקום מ"מ היה יום המיתה לנגד עיניו. והטעם השני הוא כדי להנצל מיצר הרע וכדאיתא לעיל פ"ט מפני מה נגזרה מיתה על הצדיקים שכל זמן שהם חיים הם נלחמים עם יצרם וכנגד זה מביא את יצחק אף שהיה עור ובעל יסורין וסר היצר הרע ממנו ולכן יחד הקב"ה שמו עליו גם בחייו בכל זאת ראה שימות. והטעם השלישי הוא להנצל מתלאות העוה"ז וע"ד כי מפני הרעה נאסף הצדיק. וכנגד זה הביא מיעקב שאף שלבו היה שמח במצרים וראה עתה בטובה וכדלעיל בכ"ז אמר במצרים ושכבתי עם אבותי וראה את מותו לנגד עיניו. ולפ"ז אנו לדעת כי אין מקוה לאדם שלא ימות:
<b>אף יעקב</b> אמר. מה שאמר בלשון אף משום דאמרינן בתענית יעקב אבינו לא מת. לכן אמר כי בכ"ז בחייו לא היתה לו תקוה להנצל מן המות ואמר ושכבתי וגו':
<b>כתיב</b> אין אדם שליט ברוח וגו'. משום דק"ל למה כתיב ויקרבו ימי ישראל ולא כתיב ויקרבו ימיו למות. דהא כבר נזכר שמו ויחי יעקב ועליו קאי ויקרבו ימיו למות. ולכן מביא את הכתוב ואין שלטון ביום המות וזה אשר מרמז לנו הכתוב ויקרבו ימי ישראל אף כי שמו היה ישראל יען כי שרה עם אלהים ואנשים ויוכל. בכל זאת לא הועילה לו גבורתו וצדקתו ביום המות וקרבו ימיו למות:

Paragraph 3

<b>שלא יהא</b> אחר תוקע בהן. פי' שכשירצה משה להקהיל את העם בשעת מותו וכמ"ש הקהילו אלי וגו' לא יהיה ע"י חצוצרות כמו שהיה דרכו בחייו למקרא העדה ע"י חצוצרות. משום אין שלטון ביום המות ואין ראוי לנהוג בשולטנות ביום המות וע' בקה"ר ובתנחומא. וע' בבמ"ר פט"ו כי החצוצרות דרך מלכות ושולטנות הוא:
<b>ופנחס מדבר</b> לפני משה. שנתעלמה ממנו הלכה ופנחס ראה מעשה ונזכר הלכה הבועל ארמית קנאין פוגעין בו כדאיתא בשמ"ר פ"כ. וז"ש נתנה הישועה לפנחס והשפיל את משה. כי מאת ה' היתה זאת שתתעלם ההלכה מאת משה. כיון שכבר באה העת כי הישועה תנתן לפנחס ואין מלכות נוגעת בחבירתה אפילו כמלא נימא לכן נתגדל פנחס. וזה הוא פירושו אין שלטון ביום המות כי לא תועיל השולטנות כלל ביום שהגיעה העת להשפל ולהעביר השררה לאחר:

Paragraph 4

<b>חייך אתה</b> שוכב ואין אתה מת. כי יעקב אבינו לא מת וכדאיתא בפ"ק דתענית ועיין בזה ברמב"ן:
<b>היום</b> קובל עליך. שהיה מתקשה כנגדו וכדאמרינן בד"ר פ"ט במשה היום קבל לפני הקב"ה ואמר איני זז ומשה קיים. ופי' הדברים כיון שהגיע היום שהבא אחריו ימלא מקומו ואין מלכות נוגעת בחבירתה. ולפי שה' חלק השלמים במספרם כמשפטם בדורות זה אחר זה. דור דור וחכמיו וכאשר הגיע קץ השלם הזה והגיעה עת הבא אחריו הרי הוא כאלו היום קובל ומבקש דין על הראשון שהוא כגוזל יומו של הבא אחריו וכ"נ בד"ר. ויש לפרש עוד משום שהזמן ניתן להשיג בו שלימות. ולא יהיה לבטלה. והצדיק כשהגיע קצו שנשלם לפי חקו הנה כל ימי חייו עוד בעוה"ז הם לבטלה ולזה יאמר בדרך משל שהיום קובל שמשתמש בהם שלא לצורך:
<b>לומר</b> כי הוא יקום. כלומר שהוא מתעצם בדין עד שינצח וכמו על כן לא יקומו רשעים במשפט שפי' לזכות במשפט:
<b>לא הגיע</b> לימי אבותיו. דקריבה משמע שמיהרו לבוא שלא בעונתם וזה אם לא הגיע לימי אבותיו כי מדרך הטבע היה ראוי לחיות כמותם וכמ"ש הרמב"ם בהא דתנן בעדיות האב זוכה לבן בשנים כלומר שימי חיי הבן שוים הם במספר לפי הטבע לימי אביו:
<b>בועז</b> ועובד וישי. וכלם האריכו ימים הרבה מדוד שהרי משנולד בועז עד שנולד דוד אין פחות משל"ח שנה שהרי משבאו ישראל לארץ עד שנולד דוד שס"ו שנה שהרי בת"פ שנה לצאת בני ישראל ממצרים בנה שלמה ביהמ"ק והיא היתה שנה רביעית למלכותו. דל ד' דשלמה וע' דדוד ומ' שהיו במדבר נשארו שס"ו ושלמון מבאי הארץ היה ומת אחרי יהושע כדאיתא בס"ע נמצא שמת שלמון כ"ח שנה לביאת הארץ. דל כ"ח מן שס"ו נשארו של"ח והנה אפילו תימא שבועז נולד הרבה ימים טרם מות שלמון והאריכו ימים האבות בימי הבנים וכענין עובד שמסורת בידם שחי ת' שנה ויותר כדמפרש ואזיל ומסתמא גם בועז וישי האריכו ימים דלא מסתבר לדחוקי דעובד לבדו האריך ימים ובועז וישי נתקצרו שנותיהם כל שלא נתפרש כמו בדוד. ומ"מ לפי שיש לדחות כן לא פירש המדרש בבועז וישי דבר אלא הזכיר חיי עובד דמינה ילפינן להו מסברא:

Paragraph 5

<b>בשבילך</b> אמרתי אמותה הפעם. וכיון שכה חזקה בי אהבתי אליך טוב וישר הוא כי גם אתה תאהבני ותעשה את רצוני. ויש לפרש עוד ע"פ מה שכתב בתנחומא אמותה הפעם עתה אמות רק פעם אחת בעוה"ז ולא אמות בעוה"ב אשר מזה פחדתי בראשונה ולכן אמר אחרי כי בשבילך אמרתי אמותה רק פעם אחת אל נא תקברני במצרים כי זה תגרם לי למות פעמים וכדלקמן בפרקין בסימן ה' מי שמת בחו"ל שתי מיתות יש בידו:
<b>וכי יש</b> חסד של שקר. דא"א לפרש חסד לחוד ואמת לחוד וכמו בכ"מ דחסד מחובר עם אמת קאי על שני נושאים נפרדים ויתפרש או תסד או אמת. אבל הכא לא יתפרש כן דהא יעקב בוודאי ידע מה לו לבקש אם חסד לבד או אמת לבד ולמה אמר חסד ואמת יתפרש ע"כ כנושא אחד חסד של אמת:
<b>כך נפרעין</b> מן הנעבד. לעיל פכ"ח על פסוק אסף אסף כל ובפרק רבי ישמעאל משמע שהנעבדים קיימים ולא יאבדם ה' וכמו העובדים לחמה ולבנה. אבל שם מיירי בדברים שהעולם צריך להם. אבל בדברים שאין העולם צריך להם יעשה ה' לפעמים פלאות להראות להתועים כי אין הנעבד נחשב למאומה ויפרע ממנו. וע"ד והאלילים כליל יחלוף וכדומה:
<b>א"ר אלעזר</b> דברים בגו. פי' סוד יש בדבר הזה ואנכי לא ידעתי את הסוד וע"ז אמר ריב"ל כי הטעם הוא בשביל אתהלך לפני ה' בארצות החיים. וכדמפרש בשביל שמתי א"י חיים תחלה. ואוכלים תחלה שנות המשיח. משא"כ מתי חו"ל יתאחר להם הזמן קצת. אבל לעיל פע"ד ובירושלמי לא נזכר הדברים ואוכלין בימות המשיח:
<b>שאם עמדתי</b> בין הצדיקים כו'. נראה שהיו קוברים את המוחזקים לצדיקים בלבנים כמו שמעשיהם נקיים והרשעים בשחורים. ולכן בקש ר"י שלא יקברוהו לא בלבנים ולא בשחורים כי לא בטח בנפשו אם צדיק הוא. ופן יבוש בקומו עם הרשעים בלבנים. וכן לא בשחורים פן יתגנה אם יקום עם הצדיקים. וע' בזה בירושלמי ובגמרא דילן בפרק כל היד. וע' לעיל פל"ג ולקמן פ"ק ביתר דברי הסימן הזה. ובביאור הדברים:

Chapter 97



Paragraph 1



Paragraph 2

<b>לרועה</b> שהוא עומד כו'. עמ"ש לעיל פ"ל. והסימן שאח"ז מבואר לעיל בפ"כ. ועל הדרש של עתה ע' בביאור הרי"פ בשם היפ"ת. ועוד שם על המאמר הזה שלא תעשה וכו':

Paragraph 3

<b>מה הדגים</b> הללו אין נתפסין אלא בגרונם. פי' כי לא ימעטו וישוחו ממה שאחרים יצודו מהם. רק בגרונם במה שיבלעו זה את זה והם מפסידים את עצמם כן היה בעת הזאת שע"י מריבתם זה עם זה. ובמה שלא נזהרו בלשונם נוקשו ונלכדו כדגים הנאחזים במצודה:

Paragraph 4

<b>ידא דדחת</b> תליתאה דעלמא כו'. כי ממה דכתיב ויתמוך יד אביו להסיר אותה וגו' ויאמר וגו' משמע דחפץ להסיר ולא יכול עד שהוצרך לבקש מלפניו שים ימינך על ראש וגו' כי היד החזקה של יעקב אשר דחתה את המלאך שהוא שליש של עולם כדאיתא בפרק גיד הנשה לא יכל יוסף לדחותה. וכ"ה בתנחומא א"ל ידי אתה מבקש להסיר שרפש לשר המלאכים. אבל ק"ק מה זו ראיה הלא שם בעזרת ה' עשה כל אלה ולא ידו פעל כל זאת. ולמה לא הביא מויגל את האבן לראיה על גבורתו:

Paragraph 5

<b>כשם שקדמו</b> כאן כו'. פי' במה דכתיב וישם את אפרים לפני מנשה הוא מכלל הברכה שלעולם יקדם אפרים למנשה וכן יתפרש דברי רש"י בחומש מ"ש וישם את אפרים בברכתו לפני מנשה להקדימו בדגלים ובנשיאים:
<b>קדמו בתולדות.</b> קדמו ביוחסין. ההפרש בין תולדות ליוחסין מבואר שהתולדות הוא מספר הבנים כמה הם. והיוחסין הוא לדעת יחס כל אחד ואחד ממקורו. ויש לפרש עוד שאפרים הוליד תחלה בנים. וכן משמע ממה דכתיב וירא יוסף לאפרים בני שלשים גם בני מכיר בן מנשה. ומ"ש בתולדות אלה תולדות בני אפרים אין זה בכל המקרא. ונראה דה"ג בתחלה תול דות אפרים ואח"כ תולדות מנשה. דקים ליה שאפרים הוליד תחלה. ואולי יליף מהמקרא וירא יוסף לאפרים וגו' וכמ"ש:
<b>קדמו ביוחסין</b> לבני אפרים וגו'. ואע"ג דבסדר פינחס מצינו איפכא. אבל עיקר ענין יוחסין הוא במנין ראשון. והטעם למה במנין שני הקדים את המאוחר י"ל משום דמנשה הוסיף עשרת אלפים על המנין הראשון ואפרים בהיפך פיחת עשרת אלפים. וגם בנשיאי חלוק הארץ בפ' מסעי הקדים נשיא מנשה. ושמא משום דהוה חשיב מנשיא אפרים:

Paragraph 6

<b>שלשה סימנים</b> נתן להם יוסף כצ"ל (וע' במפרשים) ומה שמסר לו שלשה הסימנים כי לולי זאת לא יאמינו לו משום סבא קודם זמן הקצוב. והסימנים האלה היו מסורים בידי הזקנים לבד. ולא יחשד הבא עמהם שידעם מהקבלה. והיינו דקאמר משה והן לא יאמינו לי כי לא ידע שיש להם סימנים. וע"ע בשמ"ר פ"ג ומ"ש שם. ומה שהוצרך לג' סימנין י"ל שזה נגד ג' טענות שבעבורם אפשר שלא יאמינו בגואלם. הא' שעדיין לא הגיע הקץ. והב' מפני שלא היו בידם מעשים טובים הראויים לגאולה. והג' מפני שהיו עובדי עבודת כוכבים וכמ"ש בחזית בפסוק קול דודי ר' יהודה ור' נחמיה ורבנן. וכנגד שלש הטענות האלה באו שלשה הסימנין. כי הטענה הא' הוא שלא הגיע הקץ וע"ז בא הסימן פקוד הנושא הוראתו ג"כ מספר וחשבון וזה כי הקב"ה מונה סופר ופוקד את הקץ כפי רצונו כ"י גם קודם הזמן. וכנגד טענה הב' שלא היו בהם מעשים טובים אמר כי ימנה בהם זקנים והם עמרם ובית דינו ויביט על מעשיהם ולא על מעשי ישראל הרעים וכדאיתא התם בחזית. וכנגד הטענה הג' שהם עובדי עבודת כוכבים מסר להם הסימן של אנכי שיביט בהם כאלו כולם מאמינים באנכי ה' אלהיך. ולדעת ר"ח הוא שם המפורש תחת אנכי והכל אחד הוא:
<b>בן שהשכיל</b> ולא עשית כמעשיהם לפיכך תהא השכם בחלקך כצ"ל. ופירושו דשכם הוא הבכורה כמ"ש ר"י בסמוך וקאמר לפי שהיה בן משכיל ולא עשה כמעשה אחיו אשר היו ראויים לבכורה דהיינו ראובן ויהודה שגבר באחיו. ושניהם נכשלו בבלהה ותמר. אבל יוסף נזהר מזנות באשת פוטיפר לכן תהיה הבכורה בחלקו. וזה ע"ד ובחללו יצועי אביו נתנה בכורתו ליוסף. ויתכן לפרש ולא עשית כמעשיהם. שהמה גמלוך רעה ואתה גמל אותם טובה:
<b>שכם</b> זו הבכורה. ע' בזה ברש"י בחומש וברא"ם:
<b>במצות ובמעשים</b> טובים. כי אלו הם חרבם וקשתם של צדיקים כאומרו רוממות אל בגרונם וחרב פיפיות בידם כי לא בחרבם ירשו ארץ וגו'. ואע"פ שהבכורה לקח מעשו בלחם ונזיד עדשים. אבל זה לא היה רק לסתום פי עשו אבל עיקרה מה שהסכים הקב"ה על זה כדלעיל פס"ג. וזה לא היה אלא בזכותו:

Chapter 98



Paragraph 1

<b>אקרא לאלהים עליון.</b> משום שמשמע שיעקב סמך על עצמו בברכותיו ולא התפלל לה' תחלה שיהיה עמו כמו שאמר יצחק ואברככה לפני ה'. וכן משה הקדים ואמר ה' מסיני בא וגו'. וזה שתפסו עליו בתנחומא שאמר. אמר לו הקב"ה לבניך אתה קורא ולי אין אתה קורא שכן ישעיה אומר ולא אותי קראת יעקב. לכן הקדים המדרש כאן זה הכתוב לומר שיעקב קרא תחלה לד' שיסכים עמו וסמך הענין על הכתוב אקרא לאלהים עליון כדמפרש ואזיל ומרומז קריאת ה' בויקרא יעקב אל בניו כדר"י ור' מנחם בסמוך:

Paragraph 2

<b>ויקרא יעקב</b> לאל להיות עם בניו. משום דק"ל למה לא קרא את ה' לפני ברכתו וכמ"ש לפ"ז. לכן דריש אל בסגול כמו אל בצירה. ויתפרש ויקרא מלשון תפלה שקרא והתפלל לה' שיהיה עם בניו. ור"פ מפרש ויקרא מלשון הקרה נא לפני היום ופירושו שהזמין את הקב"ה לשמוע בקולם. ועיקר מחלקותם הוא בזה. ר' יודן מפרש מענין הלמוד והישרת הדרך ולכן אמר להיות עם בניו ע"ד הכתוב ואנכי אהיה עמך והוריתיך. או ע"ד יהי ה' אלהינו עמנו וגו' להטות לבבנו אליו וגו'. ור"פ ידבר בענין הכבוד שיתפרסם כי שם ה' נקרא עליהם ושוכן בתוכנו. ור"א ידבר בבחינת השגחה בצרכי חייתם כאפוטרופוס הדואג להיתומים וי"ל עוד שר"י אומר שבקש יעקב מאת ה' כי ישמע את תפלתם. ור"פ הוסיף שהתפלל כי ה' יהיה מזומן להם מיד ע"ד והיה טרם יקראו ור"א הוסיף שאפי' בעת שלא יהיו הגונים ירחמם ד' וכמו האפוטרופיס על יתומים קטנים שמספק להם צרכיהם אע"פ שאין דעת בהם:
<b>התקינו</b> עצמן לגאולה. והכא נמי אמר האספו ואגידה לכם את אשר יקרא אתכם באחרית הימים שע"י האסיפה יזכו לגאולה שבאחרית הימים:
<b>מפלת גוג</b> הראה להם. ולפ"ז מפרש את אשר יקרא אתכם מלשון מקרה ופגע וכמו וקראת אתכם הרעה וזה במפלת גוג ומגוג שאז תהיה עת צרה לבני יעקב. כי ישלול שלל ויבוז בז והודיעם יעקב שלא יפחדו מזה כי הוא יפול ולא יקום ולר"י פירושו אשר יקרא מלשון קריאה והכרזה וזה בביהמ"ק שע"י יקראו הכל בשם ישראל ויחפצו לבוא אצלם. וכמו דכתיב לכו ונעלה וגו' אל בית אלהי יעקב. ולכן זה אמר חדא וזה אמר חדא ולא אמרו כי שניהם הראו להם יען דשניהם לא נוכל לכלול בכתוב הזה רק או זה או זה:
<b>לגלות</b> להם הקץ. שצדיקים היו ובטוח היה בהם שאע"פ שיתארך הקץ לא יסורו מאחרי ה' ונתכסה מהם פן יהיה לרועץ. אם יודע להבאים אחריהם ויתיאשו מן הגאולה אם תהיה לעתים רחוקות. וכתב הרב ש"ט בן ש"ט בפרשה זו שיש אנשים שאינם עובדים להשי"ת רק משום שיקוו אל הגואל ואם ידעו שרחוקה העת ימרדו בו ובתורתו:
<b>נגלה</b> להם הקץ. הא פליגא על הא דאמרינן בשוח"ט מזמור ט' על הכתוב כי יום נקם בלבי ורבי יוחנן פרק חלק שהקץ לא נגלה לשום אדם ע"ש:
<b>משל לאוהבו</b> של מלך. צ"ל ד"א משל למלך כי לפי המשל הזה לא נתכסה ממנו הקץ רק שפחד מפני הקב"ה לגלותו:

Paragraph 3

<b>וירד מלאך וכנסן.</b> דריש מדכתיב הקבצו בנפעל משמע שקבוצם היה ע"י אחר אשר קבצם. וזה או ע"י מלאך או ברוה"ק אשר נוססה בלבבם. ויתכן דדריש מכח היתור של האספו והקבצו כי הקבוץ הב' הכוונה להתאחד בדעותיהם אשר היו מחולקות עד היום וכדרך החכמים. ועתה ע"י אור השכל שנגה עליהם בלמודו של יעקב שאמר להם שמעו אל ישראל אביכם נתאחדו בדעה אחת ככל אשר הורם הזקן ויתכן שהפזור היה בחשבם כל אחד שהוא החביב מזולתו לשרות בו השכינה. והשאר יהיה בו כקליפות כמו שהיה בבני אברהם ויצחק. אבל במעמד זה נודע שמטתו שלמה וכמ"ש בסמוך כשם שאין בלבך מחלוקת על הקב"ה כו' וזה כנוסן להיות לעם אחד. ולפי שהשפעת החכמה והלמוד מלמעלה הוא מב' פנים. אם כדרך החכמה שהשכל הפועל מוציא את השכל האנושי מן הכח אל הפועל. או בדרך נבואה שהוא למעלה מהשכל הפועל. ובזה נחלקו ר"נ ור"ת. דמר סבר שהלמוד מהמין הראשון שיעקב הכינם והישיר שכלם לקבל אור השכל הפועל וז"ש מלאך ירד וכינסן. כי השכל הפועל נקרא מלאך כידוע. והשני סובר שהלמוד הזה היה מהנבואה המושפעת על יעקב וז"ש שכינסן ברוה"ק:
<b>אל הוא</b> ישראל אביכם. ודורש מלת אל במקום שנים וכאלו כתיב ושמעו אל אל ישראל אביכם. פעם הראשון בסגול ופעם השניה בציר"ה וכמו אֶל אֵל. ועיקר דרשותם הוא מדכתיב ושמעו אל ישראל ולא כתיב ושמעו אלי:
<b>אביכם בורא עולמות.</b> שבזכותו נברא העולם וכמ"ש על הדן דין אמת לאמתו וזולתו שנעשים שותפים להקב"ה במעשה בראשית:
<b>מכאן זכו</b> ישראל לק"ש. אין הכוונה על המצוה זו כי ק"ש היא אחת מכל מצות ה' אשר זכנו בהן בחסדו. אבל קאי על לשון שמע ישראל במה שיזכירו שם ישראל בקבלת עול מלכות שמים. וכן במה שאומרים ה' אלהינו שנתיחד שמו עלינו וכן הוא בספרי. ועוי"ל שלענין האמונה היה די בהאמינו זאת בלב ולזכרון בין עינינו די בתפילין ומזוזות וכיוצא מהמצות. אבל הקריאה בפה היה בזכות יעקב שהתאוה לזה שבניו יפרסמו האמונה בפה. וכן אמר בספרי. אמר לו הקב"ה ליעקב הרי שהיית מתאוה כל ימיך שיהיו בניך משכימים ומעריבים וקורין ק"ש ומכאן אמר הקורא את שמע ולא השמיע לאזנו לא יצא. ומה נאה לפ"ז מ"ש בסמוך שמע ישראל ממערת המכפלה אותו דבר שצויתנו כו'. שנראה שיגל יעקב בשמיעה. כי זה היה תאות נפשו:
<b>שמא יש</b> בלבבכם מחלוקת על הקדוש ברוך הוא. משום שהזכירם צרת השעבוד פחד פן בקצפם ירע לבבם ויקצפו גם על אלהי ישראל:
<b>אף הוא</b> פירש בשפתיו. כלומר אף שיעקב בודאי היה חזק באמונתו מ"מ הראה להם שצריך להוציא האמונה הזאת בשפתיו ולא די במחשבת הלב וכמ"ש למעלה. ולפ"ז מ"ש ברוך שם כבוד מלכותו הוא קיום האמונה וכמו שנראה מפשט דברי המדרש אבל בספרי משמע שהוא שבח לאל והודאה במה שלא יצא פסולת ממנו. ואפשר דתרוייהו איתנייהו במאמר זה. ויתכן שמפני שאמרו ה' אלהינו משמע שאלהותו תלויה בהם לכן אמר בשכמל"ו בין קודם שנברא העולם ובין אחר שנברא וכמו שדרשו על פסוק ה' מלך עולם ועד. ומ"ש פירש בשפתיו נראה דחולק על הא דאיתא בד"ר פ"ב דאמרה בלחישה ע"ש:

Paragraph 4

<b>דבר לשבח</b> ודבר לגנאי. פי' דדרש מילת אתה דמיותרת היא לשתי הוראות כי אתה בכור מיוחד ולא אחר וזה לשבח וכמו דאיתא במדרש אבכיר בכורי אתה לך נאה הבכורה שאר בכורות גזלנים. וכן דריש לגנאי וזה בלשון תמיהה ראובן בכורי אתה. האם אתה ראוי לבכורה כמותי:
<b>אלו זקפי</b> המלחמה כצ"ל ובמדרש אבכיר ילפינן שגבורי המלחמה הי' מראובן מדכתיב ביהושע ויעברו בני ראובן ובני גד וחצי שבט המנשה הארבעים אלף חלוצי הצבא עברו לפני ה' למלחמה:
<b>ופני אריה</b> פניהם. והיינו יתר עז כי מי עז מהארי. ואע"ג דהאי קרא בבני גד כתיב מפרש יתר עז שראובן היה יותר גבור מהעז דהיינו גד דבני ראובן ובני גד היו הארבעים אלף חלוצי הצבא:
<b>לא ראיתי</b> טפת קרי. וענין הבכורה אצל זה לפי שלהיותו גבור וחזק המזג הוא יותר מוכן לשלוט בו יצר הרע:
<b>שירוי חילי.</b> ראשית חליי וצערי ודריש אוני מלשון צער מהוראת ותקרא שמו בן אוני. ואע"ג דכבר מקודם הי' לו צער מעשו ומלבן. אבל הצער הקודם לא היה רק בענין עוה"ז ולכן לא תקף עליו כ"כ. אבל זה הצער בראותו פסולת בבניו היה צער של עוה"ב וירד עמוק בחדרי בטנו ומזה הענין הי' תחלת צערו וכ"ה בספרי פ' ואתחנן ויהי בשכון ישראל כיון ששמע יעקב כן נזדעזע ואמר אוי לי שאירע פסולת בבני כו':
<b>לא שלך</b> היתה הבכורה. ודריש את הכתוב ראובן בכורי אתה בתמיהה וכדלעיל. האם אתה בכורי. הלא לכחי וראשית אוני ראוי יתר שאת ויתר עז. וכחי וראשית אוני הוא יוסף אחרי אשר היתה כל מחשבתי. כחי ואוני:
<b>חטאת</b> במים. זה כנוי לשכבת זרע:
<b>נטל יעקב</b> אבינו מטתה של בלהה. שהיתה שפחת רחל וחפץ להתנחם בה תחת גבירתה שמתה:
<b>איני לא</b> מרחקך כו'. כי מסופק הי' אם נתקבלה תשובתו ואם לאו. או שמספקא לי' אם בלבל היצוע נחשב לו לעון כאלו חטא ממש. ולכן אמר אל תותר אני איני נותן לך יתרון עד שיבוא משה שעלה אל האלהים ויודע אמתת הדברים או שתפלתו מקובלת יותר:

Paragraph 5

<b>ולא ליוסף.</b> ונרמז יוסף בדבריו במ"ש וברצונם עקרו שור דקאי על יוסף ע"ד בכור שורו הדר לו:
<b>גזולים הם</b> בידכם. פי' החמס אשר הי' בידכם לכלי זיין גזול הוא בידכם מעשו ואין זה חלק יעקב ובניו:
<b>לעשו שמסר</b> את הבכורה. מה שתלה מכירת הבכורה בזה ינעם לפי מ"ש בספר אמרי נועם שחרבו של אדם הראשון היתה ביד יעקב ובעבורה מכר לו הבכורה. ומ"ש ויעקב נתן לו לחם ונזיד עדשים לא הי' אלא כדרך הסוחרים האוכלים איזה דבר בקיום המקח. ולזה אמר לו ועל חרבך תחיה שלא יחיה אלא על אותה חרב שהפסיד כל טוב בכורתו בעבורה:
<b>רבי הונא</b> ורבי חנינא ורבי פנחס תלתיהון אמרי לא גרסינן הכא:
<b>דכתיב</b> וברצונם דכתיב ל"ג:
<b>ריבה בהן</b> בוהקנין. דריש מלשון ארור שהוא לשון צרעת וכמו שדרשו לעיל בארור דנחש כי בהק הוא קרוב לנגעים:
<b>כך בא</b> לקללן כו'. פי' אותם בעצמם לא קלל אבל קלל את האף והעבירה כי יסורו מהם ולא יבואו לידם:
<b>ואמרין</b> והערים וגו'. פי' אע"ג דכתיב והערים אשר תתנו מאחוזת בני ישראל מאת הרב תרבו וגו' דמשמע שארבעים עיר שיתנו ללוים יפרישו אותן מהשבטים כפי הראוי לו בין רב למעט מ"מ שש עיר אתהן ואת מגרשיהן היו משל שמעון כי שבט יהודה ושבט שמעון נתנו תשע ערים מהארבעים כדכתיב בספר יהושע ושש היו משל שמעון ושלש משל יהודה ושלא כמשפט הכתוב מאת הרב תרבו שהרי ערי יהודה היו יותר משבעים וערי שמעון לא היו רק כ"ז אלא שזה היה מרוע מזלם שיתמעט חלקם דעניותא בתר עניא אזלא. ולא חששו בזה לדברי הכתוב מאת הרב תרבו כי על פי נביא עשו כי כן גזר ה' שאין משפט זה אלא בשאר שבטים ולא בשמעון. כדי לקיים מצות הזקן ואפיצם בישראל מפני עניותם או שכך קבלו הל"מ שאין דין זה נוהג בשמעון כמו שקבלנו דמצות כל בת יורשת נחלה לא היתה אלא לאותו הדור. וצ"ל דגמרא גמירא לה לר' תנחומא כי אין רמז לזה בכתובים. ואין להקשות עליו מדאשכחן שמונה מהתשע הערים נזכרות בשמותן בנחלת מטה יהודה שכל ערי שמעון נזכרו ג"כ בנחלת יהודה כדכתיב ומחבל יהודה נחלת בני שמעון. וע"א דבשאר השבטים נמי אין מספר הערים שנתנו ללוים שוה לשבטיהם שהרי מיהודה ושמעון ובנימין ערי י"ג וכן מיששכר אשר ונפתלי וחצי שבט מנשה ואלו מרובים על הראשונים במנינם. וממטה אפרים נתנו ערים ארבע וכן ממטה דן ובני דן היו כפלים כבני אפרים ומ"מ צריך לומר שנתקיים בהם מאת הרב תרבו מפני שווי הערים שהיו חשובות זו מזו. כי בשומא נתחלקה הארץ כמ"ש הרמב"ן. ולפ"ז אפשר לומר כי כן לגבי שמעון שנתנו שש ערכם מפני מיעוט ערכם בשווי הערים י"ל דהא נמי גמרא אית ליה לר' תנחומא שלא היה זה אלא מפני הטעם הנזכר. א"נ י"ל כיון שנזדמנו בין ערי שמעון שש ערים פחותות הערך לתת נגד השלש ערים אשר ליהודה מזה מוכח כי ערי שמעון היו קטנות ופחותות וזה לרוע מזלם:

Paragraph 6

<b>אביך מודה</b> בך (כ"ה הגירסא במדרש של יפ"ת). וזה קאי על יצחק שנקרא ג"כ אב לבני יעקב. ודרשת המאמר הזה הוא ממה דכתיב יהודה אתה שלא יצדק היטב מלת הגוף אתה אחר שמו העצמי. ורק על איזה תואר כמו בכורי אתה כי חכם אתה וכיוצא תכון מלת אתה אחריו. לכן דריש יהודה כמו שם התאר כי אתה נושא כל ההודאות מאב ואם וכאשר נקראת מהם בשם יהודה. ומכ"ש שיודוך גם אחיך. ויתכן דדריש מיתורא דכיון דכתיב ישתחוו לך בני אביך מה צריך לומר יודוך ולכן אמר שבא לרבות אב ואם:
<b>והיה חביב</b> עליו יותר. וזה הנמשל על יהודה שהי' חביב ליעקב מפני שהודה במעשה תמר ולכן זכה למלכות. א"נ מפני שהשפיל נפשו לפני יוסף וכדלקמן במ"ר פי"ג אבל לא כמ"ד מפני זכות נחשון כדאיתא התם:
<b>חלק בפני</b> עצמו. כאשר נחלקה הארץ לשבטים נטל גם הוא חלק בעד שבטו וחלק עם אחיו באשר הוא מלך שיתנו לו מעשר מכל כאומר צאנכם ובקרכם יעשיר. ועוד שיוריש אויביו וירחיב את גבולו כמו שעשה דוד:
<b>כמה</b> נתחבט יהושע כו'. בא לפרש את הכתוב ידך בעורף אויביך אין זה ברכת נצחון בלבד כי גם בגד כתיב וטרף זרוע אף קדקוד. ועוד למה אמר ידך בעורף אויביך ולא אמר תמצא ידך לכל אויביך. אבל הוא ברכה מיוחדת ליהודה שגם יהושע אשר נצח ל"א מלכים לא זכה לזה. ופירושו כי האויבים ינוסו מפניו ולא יקומו להלחם בו. ויש בזה שתי תועליות. האחת העדר הצער והפחד. והשנית הכבוד שאין משים פנים נגדו ע"ד ויך צריו אחור חרפת עולם נתן למו. ומה שזכה יהודה לזה ע' בשוח"ט מזמור י"ח ולפ"ז מה דכתיב ונתתי את כל אויביך אליך ערף (שמות כ"ג כ"ז) נאמר בזמן שמלכי יהודה ימשלו על ישראל:

Paragraph 7

<b>וחוצפה.</b> כלומר אומץ הלב להתקומם נגד אויביו:
<b>כרע שכב</b> הנאמר בבלעם ומשמע לי' דעל יהודה קאי ולא על כלל ישראל דכתיב שם ותנשא מלכותו:

Paragraph 8

<b>שהוא</b> בא ומקהה שיניהם. ופי' ולא יקהת כי בעבורו תקהינה שיני מתקוממיו. ומ"ש זו סנהדרין ע' בזה ברמב"ן:
<b>הלל מדוד.</b> וזה ודאי מצד האב דאין יחוס מצד האם. והא דאיתא בירושלמי פ"ט ה"ג דכלאים על ריש גלותא דהוא מיהודה ור' מבנימין דהוא מן דכריא ור' מן נוקביא. ל"ק דאפשר לא אתי ר' מהלל אלא מן האם [וביפה מראה במסכת כלאים שם כתב בזה"ל דהוא מן דכריא מפרש להא דקאמר דהוא מיהודה ואנא מבנימין דלאו לגמרי מבנימין דר' נמי מבני יהודה הוה אלא דהוה מהנקבות ורב הונא הוה מהזכרים עכ"ל וע' בכתובות ס"ב ע"ב רבי אתי משפטיה בן אביטל וכתב רש"י בן דוד היה אביטל. שם אשת דוד. ובהגהות הגאון המנוח מו"ה אליעזר סג"ל לנדא זצ"ל על מסכת שבת דף נ"ו ע"א רבי דאתי מדוד כתב ובירושלמי דמסכת כלאים פ"ט אמר רבי אי אתא רב הונא אנא מותיב ליה לעיל מינאי דאיהו מיהודה ואנא מבנימין וצ"ל דאתי מנקיבות הבאות מבית דוד וכן סיים שם בירושלמי דאיהו מדוכריא ואנא מנוקבתא ע"כ. וכל זה צע"ג ובפרט מה דאמר כאן רבי חייא רבה מן דשפטיה בן אביטל ובכתובות איתא ר' חייא אתי משמעי אחי דוד (?*)]:

Paragraph 9

<b>זה החלב.</b> פי' יין לבן וכמו יין חלבון ומזה הענין גם שתיתי ייני עם חלבי. וביין לבן נוכל לכבס כמו במים. ובדם ענבים סותה זה האדום פי' כי באדום טוב לצבוע סותה שתהיה אדומה כיין:
<b>מאוסרי</b> לגפן עירה כו'. כוונת הדרש הזה הוא. כי משיבוא דוד לירושלים אשר נקרא עיר ה' אז הבנים אשר יוליד יהיו ראוים להוד מלכות ובהם יתקיים הכתוב לא יסור שבט מיהודה כדכתיב ואלה שמות הילודים לו בירושלים שמוע ושובב ונתן ושלמה ולאפוקי אותן שנולדו לו בחברון שלא היה בהם ראוי להוד מלכית. ויתפרש הכתוב לפי הדרש הזה אוסרי לגפן עירה משיאסור ויחזיק את ישראל הנקרא גפן לירושלים אשר היא עירו. אז ולשורקה המה בניו הנקראים שורק יהיו בני אתונו. בנים האתנים ראוים לעמוד ממנו. כי בניו יהיו אתנים ומוצקים אשר מהם לא יסור שבט מיהודה. ועל כבס ביין לבושו לא פי' ר"נ מידי. ונראה דסמיך בזה על פירושא דר"י:
<b>אני נאסר</b> לגפן כו'. ופי' הדברים שכשיבוא מלך המשיח שהוא עני ורוכב על החמור אז ידבק הקב"ה בישראל לעד ולא יזנחם עוד. משא"כ לפני זה יקרה לפעמים שיתרחק מהם:
<b>שהוא מחוור</b> להם ד"ת. ודרש כבס ביין לבושו כי יין הוא ד"ת וע"ד שדרשו רז"ל כי טובים דודיך מיין מיינה של תורה. וכבס לבושו הוא כמו שדרשו ופרשו השמלה דברים המחוורים כשמלה. ומה שהוא מברר ד"ת מדכתיב ונחה עליו רוח ה' רוח חכמה ובינה:
<b>א"כ למה</b> מלך המשיח בא. הלא הקב"ה בעצמו יקבצם כדכתיב מזרה ישראל יקבצנו. וכתיב ונשא נס לגוים ואסף נדחי ישראל. וכן והביאו את כל אחיכם מכל הגוים מנחה לה'. וזו דעת ר' הלל בפרק חלק שאמר אין משיח לישראל ופירש"י ז"ל אלא ה' בעצמו ימלוך עליהם. ולכן מקשה כיון שאין ישראל צריכין לתלמודו של מלך המשיח למה הוא בא כי ה' שופטנו הוא מלכנו. ומשני שיש בו צורך בעת ביאתו וגם אחרי כן. כי בעת ביאתו צריך לכנס את ישראל להיות להם לראש אשר אליו יפנו העמים בהביאם את ישראל לארצם. כי הקב"ה יתנהג עמהם גם אז במנהג דרך ארץ וגם אח"כ צריך לו ליתן להם ל' מצות אשר זו היא נביאה מחודשת. וע' שוח"ט מזמור כ"א רק דהתם כתיב אין מלך המשיח בא אלא ליתן לאו"ה ו' מצות כגון סוכה ולולב ותפילין וזה ט"ס וצ"ל ל' מצות. וכ"ה בירושלמי ריש פרק אין מעמידין. וזה אין קושיא הא אמרינן אלה המצות שאין נביא רשאי לחדש דבר מעתה ואיך יתן להם ל' מצות. דהכתוב אלה המצות רק לישראל נאמר ולא לב"נ. וגם כי המצות אלו אינן מחודשות לגמרי רק הן מאשר כבר מפורשות לישראל ומחודשות רק לב"נ ובפרט לפי מה דאיתא בפ' גיד הנשה על הפסוק וישקלו את שכרי שלשים כסף אלו ל' מצות שקבלו עליהם ב"נ ואין מקיימין אלא (?*) וע' בזה בפתח עינים בשבת בי"ח גזרות ובשם הגדולים להגאון חיד"א זצ"ל אות ב'. ג' כו'. א"כ גם להם אינן מחודשות כלל דמעיקרא נמי הוו להם:
<b>בשעה שישראל</b> זוכין רובן בא"י ומיעוטן בבבל ובשעה שאין זוכין רובן בבבל ומיעוטן בא"י כצ"ל והיינו טעמא משום דא"י ה' דורשה תמיד וזכות צדיקים מהני טפי. ועוד שצדיקי א"י גדולים טפי מדחו"ל כדאמר בפרק סדר תעניות מה בין תקיפי ארעא דישראל לחסידי בבל:

Paragraph 10

<b>רובן</b> של סנהדרין משל יהודה היו. אע"ג דבכ"מ משמע דשבט יששכר יחכם מכל השבטים וכדאיתא במ"ר פי"ג שקרבנו על התורה שהוא בן תורה וכן איתא באסתר רבתי על הכתוב ויאמר המלך לחכמים דהיינו שבט יששכר דכתיב ומבני יששכר יודעי בינה לעתים וכן משמע בכמה דוכתי. י"ל מפני שישיבת סנהדרין גדולה ושררה והמלכות נתנה ליהודה לכן היו רוב הסנהדרין מיהודה. ואע"ג דאמרינן לעיל פע"ב מאתים ראשי סנהדראות היה יששכר מעמיד וכל אחיהם מסכימים הלכה על פיהם היינו שהם חכמים להורות בתורה וראוים לסנהדרין אבל סנהדרין ממש שהם השבעים ואחד שבלשכת הגזית העומדים למשפט כל ישראל אינן רובן אלא מיהודה. ויתכן שסנהדרין כ"ג שהיו בכל עיר יהיו מיששכר ובהם יהיו מאתים ראשי סנהדראות ממש מיששכר אבל סנהדרי גדולה רובן מיהודה. או שכשיניח בכלל כל הסנהדרין אשר בלשכת הגזית ובשאר מקומות יהיה רובן מיהודה אף שיש בהם מאתים מיששכר. ומה דאמרינן ביומא בפ' בראשונה אמר רבא לא משכחת צורבא מרבנן דמורה אלא דאתי משבט לוי או משבט יששכר. ומקשה ואימא נמי יהודה דכתיב יהודה מחוקקי ומשנה אסוקי שמעתתא אליבא דהלכתא קאמרינן. ואי קיימי בסנהדרין ע"כ מסקי שמעתתא אליבא דהלכתא דהא לדון ולהורות עומדים וכ"ש אם רובן מיהודה. וי"ל דהתם בהוראת יחיד לבדו קמיירי שידע להורות הלכות בישראל מדעתו לבד. כחכם שמורה הוראה בישראל ובזה יפה כח לוי ויששכר. אבל במשפט והוראה שהוא ע"י משא ומתן דרבים כגון סנהדרין כל השבטים נמי ראוים לכך דמסתמא כל שבט יעמיד שופטים משבטו ומאי רבותיה דלוי דכתיב ביה יורו משפטיך ליעקב ודיששכר דכתיב ביה יודעי בינה לעתים לדעת מה יעשה ישראל:
<b>וסודרין</b> ד"ת בשינים. שמחזרים על שמועתם עד שהיא סדורה בפיהם. ותפס השינים תמורת הפה. וע"י כן מוציאין אותו נקיים כחלב. כי ע"י רוב החזרה עליהן מבינים אותן כהוגן כי אין מדרש בלא חידוש. ופי' ולבן שינים מחלב מלבינים ד"ת בסדורם יותר מלבון החלב:
<b>אם יין</b> חרדלי שתית כו'. בפרק במה אשה נזכר גורדלי לשבח. ונראה דגם כאן גרסינן אם יין גודלי שתית יין הוא ואם יין חרדלי שתית יין רע הוא וז"ש ולבן שינים מחלב שיינם משובח לפי שהוא לבן שמלבן השינים יותר מחלב. ויש לקיים גם גירסא דידן שהיין אדום משובח. ומה דאמר בפ' במה אשה את הלבן לשבח זה רק לענין המראה שהוא הנמשל שם באשה וכוונת הכתוב פה ולבן שינים לשבח את א"י כי גם היין הלבן אשר בתוכה משובח מאד ושלא כדרך יין דעלמא:

Paragraph 11

<b>הוון נסבין.</b> פי' ר' יוחנן הי' ראש הצבור וריב"ן ור"ל תלמידיו דרשו לפני המון עם כל אחד בשבתו ולקחו שכרם כל א' ב' סלעים להקהיל את העם ובירושלמי הגירסא מצמתא קהלא קומי ר' יוחנן כי המה דרשו בכל עת לפני ראש הקהל וכדגרסינן בפ' ר' עקיבא דרש ההוא גלילאה לעילא מרב חסדא ובפ"ק דקדושין דרש רבה אפיתחא דבי נשיאה ואירע דר"ל דרש בשבתו דיונה מזבולון ובא ר' יוחנן וחלק עליו ואמר שהיה מאשר ובשבת אחרת רצה ר"ל להשיב על מה שהוכיח ר' יוחנן שהי' מאשר ואמר לר' יהודה שאע"פ ששבתו היתה יניחנו לדרוש במקומו ויתן לו ב' הסלעים הראוים לתת לו כשהיה דורש ואמר לי' ר' לוי לר' יהודה גרסינן וכן הוא הגירסא בירושלמי דהחליל:
<b>גובבתא</b> דציפורין. נראה שהוא מקום בצפורי שיש בו גבים גבים מים ועל כן נקרא גת החפר דגת וגבא ענינים קרובים כדתנן בפרה פ"ו המפנה המעיין לתוך הגת או לתוך הגבי [ובביצה בפרק יום טוב מטבילין מגב לגב דמפרש הרוצה לעשות גתו על גב בדו נראה דגב הראשון יתפרש כמו גת]:
<b>א"ל אמרת</b> נעמן קיימתיתיה למימרנא. מן ההיא יתיב ושמש ודרש כצ"ל. ופירוש הדברים יפה ונעים אמרת דבר אשר קיימית מאמר שנינו. ומאז מינהו ר' יוחנן להיות דורש ומשמש לבדו כ"ב שנה:
<b>ד"א וירכתו</b> על צידון כו'. כלומר לא תקשי מ"ש צידון בזבולון עם היותו מגבול אשר (ולפי פי' הראשון מפרש וירכתו עד ולא עד בכלל. כי אין צידון מגבולו) דצידון זה הוא זבול דגלילא או בגדל דיו שהם מגבול זבולון ואיקרו הכי ואין זה צידון דאשר:

Paragraph 12

<b>גרמיו</b> ברורים משום שהם גסים לכן הם נִכָּרים לכל וכן היה תלמודו של יששכר הכל הכירום שהם חכמים ואמרו כי חכם הוא השבט הזה:
<b>זו התורה.</b> ונקראת התורה מנוחה משום שבה ימצא האדם נחת רוח בחלקו אשר ישיג משא"כ שאר דברים בתבל גם אם יגיעו לו רב מהם נא ישמח בחלקו אבל יתאוה עוד יותר ולא ינוח. ומדמה עוד התורה לארץ וזה בכמותה פי' כי התורה ארוכה ורחבה היא בכמותה מרחבי הארץ. וזה לענין רב הגירסא והדמיין הראשון למנוחה הוא באיכותה. כי נעימה ועמוקה היא ברב תבונתה ונותנת מנוחה ונעימת הנפש אל ההוגים בה. והטעם שנטה שכמו לסבול עול תורה בין ברב העיון והדעת ובין לאפושי גירסא בבקיאות:
<b>מאתים</b> ראשי סנהדראות. וע"י שטורח משא הצבור עליהם לכן נקראו עבדים וכמו דאיתא בפ' כהן משוח גבי אם תהיה עבד לעם הזה:
<b>עולה</b> של א"י. כיון שארצו היתה הרים ובקעות לכן טורח עבודת האדמה בארצו היה רב יותר מהטורח אשר לשאר השבטים. ואולי פירושו של עול א"י מה שלא הניח יתדות וכדלקמן. ודרשו ויהי למס עובד שטרח מאד להוריש כל אויביו ולהכניעם כעובד למס [ואולי יתפרש כי השבטים אשר השאירו בחלקם מהכנענים שמו אותם למס כדכתיב בשופטים א' כ"ז ל' ועוד ויששכר אשר ירש את כל חלקו היה לבדו עובד למס]:
<b>הם מעלה</b> מסין היו כמו שנשתעבדו. פי' כי היתרות היו מעלי מסים של יששכר. והיה יתרון למעלי מסים של יששכר על מעלי מסים של כל השבטים שהם העלו מסים כמו שנשתעבדו פי' כעבדים גמורים אשר כל הונם ורכושם הוא למלך. משא"כ מעלי המסים של שאר השבטים לא נתנו רק מנדה בלו והלך כרוב המסים. אבל הם עצמם לא נשתעבדו להם:
<b>פירותיו.</b> של יששכר גסין היו. וזה כחמור גרם כמו שעצמות החמור גסין:
<b>והיו</b> אומרים לישראל והיו ישראל אומרים להם כו' כצ"ל:
<b>יששכר</b> חמור גרמיה כצ"ל וכדלקמן פצ"ט חמור גרם אותו:

Paragraph 13

<b>כמיוחד</b> של שבטים. ולכן אמר בלשון כאחד שבטי ישראל ולא אמר כשבט מישראל. וגם דרשו במ"ר פ"י כי כ"מ שנאמר אחד הוא הגדול ופי' כמיוחד שבשבטים או שישראל היו אז בשלוה גמורה ולא פחדו מפני הפלשתים מפני שעשה נקמה בהם וזה כמו בימי דוד שהיה המיוחד שבשבטים. או שפירושו שהיה שופט בצדק גמור כמו דוד דכתיב בי' ויהי דוד עושה משכט וצדקה וכן אמרו בסוטה כל ימיו של שמשון לא אמר לאדם העבר לי מקל זה ממקום למקום:
<b>אלולי</b> שנדבק כו'. פי' אם לא נדבק ליהודה אז לא זכה לזה כי שבט דן היה הירוד בשבטים בשביל פסל מיכה וכן ואת האחד שם בדן:
<b>אינו צריך</b> לסיוע. כי גם בלחי החמור בן שלשה ימים יכול לנצח ויען דלחי הוא ל"ז בכ"מ וטריה היא נקבה. לכן דריש על החמור דנקרא ג"כ אתון לפעמים וכמ"ש התוי"ט בב"מ פ"ו מ"ב:
<b>באיזו</b> זכות כיון שהלך אחר עיניו לא היה לו זכות עצמו:

Paragraph 14

<b>מצוי</b> בין הנשים. ששטוף בזמה או לאהבתו אל החלב מצוי בין הנשים לריח חלב שדיהן:
<b>כך שמשון</b> נאסר בשבועה. ובא לספר בשבחו שהיה נזהר בשבועה והאמינו לו ע"י שבועה וכן משמע לקמן בויק"ר פ"כ:
<b>אלא</b> בראשו. מפורש בילקוט בקונטרס אחרון סי' ל"ה כשם שהנחש אם לקה בזנבו אינו מת כיון שהוא לוקה בראשו הוא מת שנאמר הוא ישופך ראש כך שמשון אסרו אותו בידיו וברגליו ולא מת כיון שגלחו ראשו והוא לא ידע כי ה' סר מעליו ואעפ"כ הנושך עקבי סוס שאחז בשני העמודים והפיל הבית:
<b>קראו</b> לשמשון וישחק לנו. ע' בזה ברמב"ן על התורה:
<b>ואת אמרת</b> וירדו אחיו וגו'. פי' שהיה לו לכתוב בקרא ויבקשוהו בין החללים וימצאוהו וישאו אותו. ומן הכתוב משמע שמצאוהו מיד והוא היה נבדל מכל ההרוגים ומשני שיעקב אבינו בקש רחמים על הדבר וזה ממה שאמר ויפול רוכבו אחור מפרשי אחור ורחוק ממנו ולא יתערבו ההרוגים עמהם:
<b>הכל בקווי.</b> לפי שאמר לפני זה כי כאשר ראה יעקב שמת האיש אשר אמר בצלו יחיו בניו ויהיו חפשים מהפלשתים אמר לישועתך קויתי ה'. לא אמר נואש לתקותו אבל קוה כי הישועה מהר תבוא מידי ה' לכן אמר ר"י הכל בקווי כי לעולם אל יתיאש אדם מישועת ה' ויקוה לו. והנה האדם יתיאש לפעמים מהישועה ע"י שש סבות. האחת בשביל תוקף הצרות אשר לא יאמין עוד כי ימלט מהן וכמו שאמר איוב רוחי חבלה ימי נזעכו וגו' ואיה איפה תקותי. וכן אמר הכתוב ולא שמעו אל משה מקוצר רוח ומעבודה קשה לכן התיאשו עוד מהישועה וכנגד זה מביא כי יסורין בקווי פי' גם אם האדם מדוכא ביסורין בכל זאת יקוה לד' כי הוא יסירם ממנו וכמו שמביא הכתוב אף ארח משפטיך ה' קוינוך פי' גם בארח אשר ה' יוכיחני וישפטני ביסורים בכ"ז אקוה לה' כי יוציא מצרה נפשי. השנית אם הדבר המקווה הוא קשה למצוא בזמן ההוא כמו מרפא לחולה או פרי אשר לא ימצא רק על דרך זרות. ולכן יתיאש מהישועה וכנגד זה מביא קדושת השם בקווי. פי' לקדש שם ה' צריך מעשה נסים וכמו בחנניה מישאל ועזריה ודניאל עכ"ז יקוה לה' אולי יעתר לו ויחלצהו מצרה באורח פלא. השלישית אם הוא נשכח מלב האיש אשר עיניו תלויות בו כי יצילהו וכמו העבד אשר רבו שכחהו ולא יחשוב עוד ממנו. וכנגד זה מביא זכות אבות כי גם אם יראה האדם שזכות אבות לא עמדה לו לא יאמר עוד כי ה' שכחהו ועזבהו. אבל יאמר כי אולי מאיזה סבה מנע הקב"ה הטוב ממנו עד עתה. ובשובו לה' יזכרהו ירחמהו ויושיעהו. הרביעית היא ליוקר הדבר בערכו. ולמשל אם צריך להושע מרגלית שוה אלף כסף ובידו גם קשיטה אחת אין. וכנגד זה אמר תאות העוה"ב אשר פירושו ימות המשיח אשר זו היא הצלחה בלי קצבה וערך ובכ"ז יקוה לה'. הלא נחזה כי יד ה' לא קצרה להושיע גם בערך רב ובשפע. החמישית אם האיש אשר עליו יקוה הוא קשה לב ולא ידע רחום ואיך ישים עוד תקותו בו. וכנגד זה אמר חנינה בקווי כי ה' הוא אל רחום וחנון. ולא ישקץ ולא יתעב כל הבוטחים בו והמקוים אליו. הששית אם האיש המקוה הוא כבד עון. ופשע וחטא למרבה נגד האיש אשר עליו יקוה. ואיך ימלא עוד את תקותו. וכנגד זה אמר סליחה בקווי כי ה' הוא אל טוב וסלח וגם אם הרבה האדם לחטוא כנגדו יקוה עליו כי ישא לעונותיו ויכפר את חטאתיו. והחטא והעון לא יעכבו עוד את הישועה:

Paragraph 15

<b>והיו אלו</b> מגדלים שער כו'. בעל אות אמת הביא לשון המדרש מרבה רבתי דנהיר טפי וז"ל גד גדוד יגודנו הה"ד ויעזרו עליהם וינתנו בידם ההגריאים. אמרו רבותינו כשחזרו ראובן וגד מכבוש הארץ והיו הולכים להם לאהליהם מצאו ד' אומות נלחמים בבניהם שנאמר ויעשו מלחמה עם ההגריאים וגו' והיו ביניהם מגדלים שערותם והיו נלחמים אלו כנגד אלו ולא היו מכירים לבניהם שהניחום קטנים. באותה שעה נתן בלבם הקב"ה ואמרו עננו ה' אלהי אבותינו עזרנו שמעו אבותיהם והכירום נפלו על הישמעאלים והרגום הה"ד ויעזרו עליהם וגו' ולמה כן כי לאלהים זעקו באיזה זכות כו'. וגם דברי המדרש שלפנינו מכוונים לדברים אלו רק צריכים לשבש קצת והכוונה היא כי כששבו בני ראובן ובני גד לאהליהם לא הכירו את בניהם משום שהיו קטנים וגדלו וגם הגדילו שער כהישמעאלים ולכן כאשר ראו את מלחמתם עם ששניהם לא חפצו להתערב בזה כי לא ידעו אשר הם בניהם עד אשר זעקו אל אלהי אברהם יצחק ויעקב אבותם וידעו כי הם בניהם עזרו אותם וההגריאים נתנו בידם:
<b>בימי שאול</b> זה יהושע. דאי שאול ממש למה לא נזכרה מלחמה זו בתוך מלחמותיו. אבל על יהושע אין קושיא דדי לפניו מה שיסופר ממנו כי הוריש את הארץ לישראל. וגם מדכתיב הכא ישיבת בני גד ובני ראובן במקומותם במושבותם משמע דמלחמה זו היתה לפני זה. אך קשה דהכא כתיב דבני ראובן וגד וחצי מנשה היו מ"ד אלף ותש"ס יוצאי צבא ואלו בעוברים חמושים לפני בני ישראל ביהושע כתיב כארבעים אלף חלוצי הצבא עברו וי"ל כי החלוצים היוצאים למלחמה לא היו רק מ' אלף. והנותר גם הם יצאו אתם אך לשרתם ולשאת לפניהם מגן וצנה וכדומה כפי מה שהיה לפנים:

Paragraph 16

<b>שארצו</b> שמנה. משום שלחם הוא בכ"מ ל"ז והיל"ל שמן לחמו לכן דריש על ארץ שהיא ל"נ. ובכ"ז גם הפשט אמת ולחמו שמינה ומטעם זה דריש ג"כ בגדי שמונה וגם מדכתיב מאשר במים ולא כתיב אשר דורש דקאי על הבנות הבאות משבט אשר ולא אשר ממש:

Paragraph 17

<b>שכולן בית</b> השלחין. שהיא שמנה שעומדת בהר וצריך להשקותה תמיד וחלק נפתלי גבוה כדכתיב ונפתלי על מרומי שדה. ושלוחה היא מלשון שלחין ואילה הוא כאיל תערוג על אפיקי מים. והנותן אמרי שפר שמודה על נחלתו כי שפרה עליו וכדאיתא בפ"ק דמגילה:
<b>הה"ד</b> מכנרת ועד ים הערבה. זה הוא פירוש אחר על שלוחה כי קאי על הגנים וכמו שלחיך פרדס רמונים כי כנרת הוא גנוסר אשר כוונתו גני שרים וע"ע בתנחומא וברש"י בחומש:
<b>אר"י</b> בר סימון כו'. פירוש שבא לחלוק על מה דאמר גנוסר משום גני שרים והוא אומר על שם נפתלי שיש בו שרים רבים והכי איתא בילמדנו פ' שלח אמרו רבותינו למה גנוסר גני שרים אלו המלכים שהיו להם גנות בתוכה. וריב"ס אמר למה גנוסר שהיה לנפתלי חלק בתוכה שנאמר ומנפתלי שרים אלף:
<b>הה"ד</b> ותשלח ותקרא לברק וגו'. זה הוא פירוש אחר על שלוחה כי קאי על ברק ששולח ורץ כאילה במצות דבורה. וכ"ה במה שמסיים את מוצא בשעה שעלו לקבור את אבינו יעקב גם זה לכוונה זו שרץ כאילה:

Paragraph 18

<b>בן שהפר</b> לאחיו כו'. כדכתיב שתי פעמים פורת דרש אחת בן שהפר לאחיו והשנית בן שהפרו לו אחיו. או דמדריש על בן שהפר לאדנותו ובן שהפרה לו אדנותו:
<b>בן פרות</b> רבית כו'. דרש הכפל לשון של פורת אחת על פרות פרעה והשנית על פריה ורביה. ומ"ש עוד בן פורת יוסף רבית יוסף הכוונה שרבה ונתגדל ועמ"ש לעיל פע"ח:

Paragraph 19

<b>אבל</b> איני יודע מי ירבה. פי' אם יוסף הרבה לחטוא מפני שהוא הקדים במריבה או אחיו מפני שעמדו על דמו ת"ל ורבו וקרי ביה הרי"ש בקמ"ץ שהם הרבו:

Paragraph 20

<b>זו עכסילו.</b> נראה שהוא שם חג ושמחה שהיה בכסלו שבו מזל קשת שולט. ואולי היינו חג ה' אשר בשילה מימים ימימה ולא נתפרש מתי הוא יום החג והי' בכסלו. וטוב יותר לגרוס תחת עכסילו חג שילה:
<b>מי גרם</b> לך להדחות. צ"ל שלא להדחות ופי' בשביל שגבר על יצרו לכן נא נדחה מהשבטים:

Chapter 99



Paragraph 1

<b>היו ההרים</b> רצים ומרצדים. לפי הפשט נראה כי עם שרי ההרים דבר וכמ"ש התוס' בחולין פ"ק גבי גינאי נהרא וכן בפ"ק דע"א גבי אלעזר בן דורדיא שדבר עם ההרים והגבעות [וגם י"ל כי דרך משל ומליצה דברו רז"ל להראות לבני אדם כי ה' ישנא את הגאים. ומאס בהרים הגבוהים ובחר בהר שפל להורות כי התורה לא נקנית רק בענות רוח ובנפש נמוכה. וגם צריך להיות המחשבה והמעשה רק לאלהים בורא שמים וארץ. ואוי לו אם טפש לבו בדברים זרים אותו יתעב ה'] אבל י"ל עוד הכוונה בזה המאמר להראות לנו אף כי יאמין האדם במציאות ה' ובשכר ועונש אשר זה הוא עיקר גדול ליסוד תורתנו מ"מ לא נחשב למאמין אם לא יאמין בתורה מן השמים. ומביא את הכרמל אשר הוא רמז לעיקר מציאות ה' וכמ"ש מהר"י טאיטצק זצ"ל על מה שאמרו רז"ל על הכתוב נכון יהיה הר בית ה' בראש ההרים עתיד הקב"ה להביא הר תבור וכרמל וסיני ובונה ביהמ"ק עליהם שהכוונה בזה שעל ג' העקרים יכון כסא ביהמ"ק. ותבור הוא עיקר ההשגחה לשכר ועונש כי בו נפרע הקב"ה מסיסרא. וכרמל רמז למציאות השם כי שם נגלה הודו ואמרו ה' הוא האלהים וסיני רמז לתורה מן השמים. וז"ש כי האמונה אשר תצא מהכרמל וזה מציאות ה'. והאמונה אשר תצא מהר תבור וזה שכר ועונש עוד לא מוצקות הנה בלב גבר אם לא יאמין בתורה מן השמים אשר מסיני כי היא אבן פנה לכל האמונה והדת אלהי:
<b>זה אומר</b> אני נקראתי. הנה לא מצינו קריאה להם אבל הכוונה כי כאשר קרא ה' לסיני אמר הר האלהים ותבור וכרמל טעו לאמר כי השם הזה נכון להם ואותם קרא ה':
<b>היו השבטים</b> רצים ומדיינים. ואע"ג דכבר בנה דוד מזבח בגורן ארונה וזה היה בהר המוריה כמ"ש בד"ה. וכן מצינו בריש חזית דדוד בנה את היסודות מ"מ השבטים היו מערערים גם על זה. עד שהודיעם שלמה שע"פ נביא עשה ומטעם שנאמר כאן כי המה גנבים. ואין כבוד השכינה שתשרה במקום שיש בו שמץ גנאי. ובספרי על פסוק ובין כתפיו שכן איתא משום שלא היו רחמנים על אחיהם לכן לא נאה הוא לבנות בית הבחירה בחלקם אשר זה המקום הנוסד לבקש רחמים. וע"ש בספרי עוד טעמים למה זכה בנימין לזה:

Paragraph 2

<b>אלו מרובין</b> באוכלסין כו'. עד כאן הביא מה ששוים זה לזה ועתה מביא במה שיבדלו זה מזה. והכוונה כן היא אף כי יש הבדל ביניהם שהללו מרובין והללו מועטין מ"מ כיון שיש דברים רבים במה שישוו יחד לכן יפלו אלו ביד אלו. ולכן סאל ע"ז באיזה זכות כיון דנפילתם ביד אלו היתה דרך פלא. כי רבים נפלו ביד מעטים:

Paragraph 3

<b>מדבר</b> בשופטיו. בא לתרץ למה השוה אליו לזאב ולא לארי ומתרץ מפני שחוטף בערמה כזאב וכמו באהוד. אמנם הלשון בשופטיו צ"ע דהא אהוד רק אחד הוא. וע' בזה בתנחומא:
<b>ערפלא טורא.</b> הר שנקרא ערפלא וקים להו דזה מסדרונה:
<b>ששם ישבו</b> מה"ש מסודרים להציל את אהוד. ואולי פירושו כי במה שנתנה הישועה לישראל ישבו מה"ש מסודרים איש על דגלו:
<b>בבוקר</b> יאכל עד ביום ההוא נתן המלך וגו'. ופי' של בבוקר בראשית המעשה נתן המלך אחשורוש וגו' ובערב זה באחרית המע"ה שמה אסתר את מרדכי על בית המן. ודברי התנחומא בזה הענין לא מובנים המה ע"ש:
<b>חוטף</b> את הקרבנות ע"י האש היורדת מן השמים ונשרפו מיד:

Paragraph 4

<b>לקיים</b> מה שנאמר כולך יפה רעיתי. ופי' הדברים מה שאמר חזר וכללן כולן כאחד הוא. שיש בכל השבטים כל המעלות האלה. אבל יש יתרון לשבט אשר מפורשת בו המעלה יותר משאר השבטים אשר בהם היא המעלה רק במקצת וכמו יהודה באריה אשר הוא הגבור מכל השבטים אף שיש גם בהם גבורה וכן הוא באידך וכיון שיש בכל השבטים המעלות האלה. אף שיש לאחד למרבה ולאינך מעט שייך שפיר כולך יפה רעיתי. אף שיש חילוק ביניהם:

Paragraph 5

<b>בקש להם</b> לגלות את הקץ וכדכתיב את אשר יקרא אתכם באחרית הימים. ומה שהטה את דבריו לענינים אחרים הוא משום טעם זקנים יקח וכדמפרש ואזיל:
<b>וכן אהרן</b> כו'. והא דקרי ליה לאהרן בשמ"ר פ"ה חסד ולמשה לבד אמת. פי' כי באהרן היו שתי המדות חסד ואמת ובמשה אמת לבד משום שאמר יקוב הדין את ההר כדאיתא בפ"ק דסנהדרין וע"ש:
<b>הוי מסיר</b> שפה לנאמנים. ודריש מסיר כמו מיסר ומוכיח משרש יסר. ופי' כי אף שנאמנים הם מ"מ יסרם והוכיחם על שפתם שלא דברו נכונה וע"ד נורא עלילה על בני אדם:

Paragraph 6

<b>שתי פעמים.</b> ולא חשיב גאולת מצרים. כי במצרים לא היו מפוזרים במקומות שונים ולא שייך ע"ז לשון אסף וקבץ:
<b>אתה</b> הוא בכורי בתמיה האם אתה הוא בכורי. האם אתה תדמה אלי הלא אני עשיתי פ"ד שנה כו':

Paragraph 7

<b>יהודה</b> אומר להן מה בצע. פי' הדברים כי מה שאמר יהודה לכו ונמכרנו לישמעאלים לא היה זה דעתו ורק חפץ להטות את לבם כי לא יהרגנו. אבל אלה הישמעאלים אשר באו מגלעד כבר עברו. ולכן האמין בלבו כי בין כה וכה שככה חמתם וישיבוהו אל אביו. ולכן עבר יהודה מהם ויעברו אנשים מדינים סוחרים אחרים ולהם מכרוהו האחים בחשבם כי עצת יהודה היתה כפיו כן לבו. ולא הבינו כי רק למנעם מהרצח אמר כן. ואולי גם יהודה היה עמהם במכירתם אך החריש להם כי ירא פן ישובו שנית למחשבתם הראשונה ולהרגו:
<b>מכורותיהם</b> מגורותיהם. והכ"ף בא במקום גימ"ל כמו ויסכרו מעינות תהום. וכנה אשר נטעה. תמורת ויסגרו. וגנה אשר נטעה. וע' ברש"י וברמב"ן ושאר הדברים בסימן זה מבוארים למעלה:

Paragraph 8

<b>מתקהלין</b> עליו לדרוש תורה מפיו. ומפרש יקהת מהוראת קהל כמו שפירש"י ז"ל:
<b>מי שיכניס</b> כל ישראל שנקראו גפן כצ"ל וכמו שאמר לקמן מי שנוטע כל ישראל ודריש אוסרי לגפן עירה כמו אוסרי גפן לעירה:
<b>והאיך</b> הוא עושה שיטעם אשר לא ינתקו עוד ממקומם. ואמר ע"י שיזרק עליהם מים טהורים יהיו תמיד כגפן השתולה על מים רבים אשר לא תבול עוד:
<b>שחיכך</b> ערב לי כצ"ל וכ"ה בספרים ישנים ודריש על התורה כי יבקשו לשמוע עוד תורה מפיך משום שחכך ערב להם וכן דרש ולבן שנים על התורה. דדריש שִנַיִם כמו שָנִים. ע"ש הכתוב אם יהיו חטאיכם כשנים כשלג ילבינו כי התורה מכבסת ומלבנת החטאים:

Paragraph 9

<b>הרי</b> יששכר קודם לזבולון כצ"ל והוא לשון קושיא למה הקדים פה זבולון קודם ליששכר הלא יששכר קודם לו ומקשה ממה שמיחס הכתוב בכ"מ יששכר קודם לזבולון. ולא מקשה ממה שידענו בתולדותם שיששכר הוא חמישי וזבולון הוא הששי. משום דבזה יכולנו לומר כי זבולון הוא חשוב מיששכר לכן הקדימו מפני חשיבותו וכמו בשם חם ויפת כדלעיל פל"ז ולכן מקשה כי הכתוב מיחס יששכר קודם זבולון בכ"מ. הלא חזינן כי גם במעלה יששכר קודם ועמ"ש לעיל בזה בפע"ב. ובויק"ר פכ"ה:

Paragraph 10

<b>חמור גרם</b> אותו כו'. כי לולי זה בא יעקב לאהל רחל ולא שם לבו לסחורת רחל ולאה ורק בזה הבין ממה שגרם ד' שינער החמור ולאה שמעה את נהקת החמור כי כן הוא חפץ הקב"ה. ויעקב מזכירו פה כיון דיששכר נולד בחפץ ה' לכן נאה לו להטות שכמו לסבול עול תורה. ועמ"ש מזה לעיל פצ"ח:

Paragraph 11

<b>אין זה</b> מביא את הגאולה. פי' כי עד עתה חשב יעקב כי מדן תבוא הגאולה והוא יגרום למלך המשיח אשר מיהודה כי יבוא. ועתה ראה כי גד ימשוך ויביא את מלך המשיח ודריש והוא יגוד עקב מלשון ארמי כי גוד בל"א הוא משיכה ועקב הוא לשון סוף וכמו והיה עקב תשמעון:

Paragraph 12

<b>שארצו מתברכת.</b> נראה דצ"ל שארצו מתבכרת וכדאמר והם מבכרים פירותיהם למלכים. כי הבכורים נחמדים הם יען שאינם נמצאים במקום אחר ולכן מביאים אותם למלך. וכאן ל"ג נפתלי שבע רצון רק אילה שלוחה כי הפירות המתבכרים ילפינן מן נפתלי אילה שלוחה. ואחר למלכים צ"ל והם מתרצים להם (פי' ע"י הפירות הבכורים) שנאמר נפתלי שבע רצון. ולפי הגירסא שארצו מתברכת ניחא מה שמביא את הכתוב נפתלי שבע רצון ע"ד משום דכתיב אח"ז ומלא ברכת ה'. ולגירסא זו צ"ל והם מכבדין פירותיהן למלכים ומשפרים דבריהם:
<b>וכי פורת</b> הוליד יוסף כצ"ל. ומ"ש בספרים אחר שע"י פרות נתגדל אתהלך לפני ה' בארצות החיים. זה ט"ס ושייך לראש הפרשה שאחריה דדורש ולו אנו משלימים את נפשותינו ומתחיל מהכתוב הזה אתהלך לפני ה' בארצות החיים שיעקב בטוב רצונו מסר עצמו למיתה כדי שיהלך בארצות החיים וכן אמרינן בפ' ברכה על נפש משה שבקשה לצאת משום אתהלך לפני ה' בארצות החיים:
<b>שע"י פרות</b> נתגדל בגאון כצ"ל ופי' שע"י חלום הפרות נתגדל בין שרי פרעה:

Chapter 100



Paragraph 1

<b>דעו כי ה'</b> הוא האלהים. משום דק"ל למה אמר יעקב אני נאסף אל עמי ולא אמר אנכי מת וכמו שאמר יוסף אל אחיו אנכי מת ואלהים פקוד יפקוד אתכם וכן אמר יעקב אל יוסף הנה אנכי מת והיה אלהים עמכם לכן מביא את הכתוב הזה ודורש ולו אנו משלימים את נפשותינו כי ברצון טוב קבל יעקב עליו את יום המות ולכן אמר בלשון אני נאסף אל עמי דמשמע בחפץ ורצון טוב הוא הולך להאסף אל עמו. אבל אם אמר אנכי מת היינו יכולים לפרש גם בע"כ ושלא ברצון כי המיתה תבוא לאדם גם בע"כ שלא ברצונו:
<b>ולא אנחנו</b> בראנו את נפשנו. הנה מי פתי יפתה לבו לאמר כי הוא ברא את עצמו. ולמה לדוד להודיע לנו כזאת. אבל הטעם בזה כי יש טועים האומרים כי המציאות נמשכת מאתו ית' בחיוב ולא מרצונו ומזה הטעות חשב פרעה את עצמו שהוא אלוה. פי' כי הוא היה מחויב להברא במעלה גבוה כזו ולא ה' פעל כל זאת ברצונו. לכן כאשר בא דוד להודות לה' אמר הוא עשנו. ולמען שלא נשגה לאמר כי אנחנו מחויבים היינו להעשות מכח ההכרח וכאשר טעו ג"כ בזה קצת הפילוסופים החכמים בעיניהם לזה אמר ולא אנחנו בראנו את נפשנו מההכרח רק ה' היוצר כל ברא הכל בחכמתו כטוב בעיניו:
<b>שלשה</b> צווים נאמרו בענין לא גרסינן הכא:
<b>אני נאסף</b> אל עמי. בא לתרץ למה אמר אני נאסף ולא אמר אני מת וכמ"ש לעיל לכן מתרץ דיעקב אמר אני נאסף אל עמי בין אם תקברוני או לא תקברוני. אבל מה שאני מצוה לכם לקברני הוא רק לזכות לכם. ועמ"ש בזה הרמב"ן בסדר זה על המדרש הזה:
<b>ג' צווים</b> נאמרו בענין ויצו אותם ויאמר אליהם ויכל יעקב לצוות את בניו. ויעשו בניו לו כן כאשר צום כצ"ל ומה שצריך לצוותם על עבודת כוכבים וברכת ה'. חלילה לאמר כי חשד את שבטי יה אשר אמרו פה אחד לפני מטתו שמע ישראל ה' אלהינו ה' אחד. כי יתעו אחרי עבודת כוכבים ויקללו את ה' אבל פחד לבניהם אחריהם כאשר יתחזק עליהם קושי השעבוד פן יכנעו לפני המצרים וידבקו בגלוליהם. וגם במר נפשם ומרב תלאותם פן יקצפו ופנו למעלה ויקללו את ה'. לכן צוה לבניו כי יצוו לבניהם אחריהם כי יזהרו מזה וידעו כי יש תקוה לאחריתם. ולכן לא צוה אותם על שאר מצות בני נח כי אין סבה לו לירא פן ילכדו בניו לחטוא בהם:

Paragraph 2

<b>שלא יגע</b> ערל כו'. במ"ר פ"ב איתא כי גם על בני בניו צוה ע"ש והמדרש הזה פליג ע"ז וע"ש:
<b>רבינו צווה</b> ג' דברים. יתכן שמובא פה כמו שיעקב צוה ג' דברים כן צוה רבינו כי נדמה לו ג"כ בשאר מילי וכדאיתא לעיל פצ"ו דקרא על נפשו ויחי יעקב. והנכון דמובא פה כי כמו שצוה יעקב שלא יגע זר במטתו כן צוה רבינו מי שנטפל בו בחייו יטפל בו במותו ולא אחר:
<b>רגלוהי</b> דבר נש כו'. הנכון כי זה המאמר סובב על יעקב דק"ל למה לא שב יעקב לארצו בעבור שני הרעב ולמה לו לצוות לבניו שישאו את מטתו לארץ כנען אחרי מותו. ומשני שהוכרח למות במצרים משום רגלוהי דבר נש. וגם בירושלמי נראה דקאי זה על יעקב:

Paragraph 3

<b>למה מת</b> יוסף בפני אחיו הלא הוא היה הצעיר ביניהם ויראת ה' תוסיף ימים. ובפרק הרואה מתרץ מפני שהנהיג עצמו ברבנות והמדרש לא יחשוב זאת לו לעון כיון שהיה משנה למלך היה מוכרח להתנהג כן בפני המצרים:

Paragraph 4



Paragraph 5

<b>גדול העולמים</b> כו'. וז"ש ויהי המחנה כבד מאד זה מחנה אלהים הידוע. אבל על העם אשר היו שם לא מצא קאי דא"כ היל"ל ויהי מחנה כי לא נזכר מחנה לפני זה. והי' שם ענן מוחש לעין ע"ד וה' הולך לפניהם יומם וזה נקרא כבוד כמו וכבוד ה' מלא את המשכן:

Paragraph 6

<b>שהיו ראוים</b> לדוש כאטד כדכתיב ותעבור חית השדה ותרמוס את החוח. ופי' הקרא ויבואו אל המקום אשר נעשה חסד לאטד כי הי' לגורן אשר שם מקיימין כל דבר:
<b>אזורי מתניהם</b> התירו. לאבל ולהספד כלומר שאזל חילם. והאומר קשרות כתפותיהם התירו פי' כי הלכו חלוצי כתף כמו שהולכין על הנשיא. ונמנו פה ד' דברים שעשו ליעקב. וזה אזורי מתניהם התירו קשורי כפתותיהן. הראו באצבע. וזקפו קומתן כנגד ד' מעלות אשר תבאנה על הארץ מהשלמים ותמימים. הא' כי המה כעיר מבצר להגן על בני דורם וכנגד זה אמר שהתירו אזור מתניהם להראות על חילם ואונם כי רפו ואין מגן בעדם. הב' כי המה ילמדו את העם ליראה את ה' ולשמור דרכי תמימים וישרים וכנגד זה אמר קשרי כתפותיהם התירו שידעו כי עירומים הם ממצות ומעשים טובים ואין להם עוד מי שיכסה אותם מערומיהם. הג' כי המה ילמדו את העם חכמה ודעת וע"ז נאמר זקפו קומתן לעמוד מפניו כמו מפני הרב. והד' הכבוד וההדר אשר יביאו לעם אשר המה יושבים בקרבו וכנגד זה אמר שהראו באצבע ואמרו אבל כבד זה למצרים כי אבד הכבוד למצרים אשר היה להם בשבת יעקב עמהם:
<b>הרי דברים</b> ק"ו. מדברי ריב"ש הם ודברי רבנן צריך להיות קודם דברי ריב"ש וכ"ה בירושלמי:
<b>כנגד</b> שבעים יום שעשו מצרים חסד. והחסד הזה היה חטאת לישראל לסבול עליו וכמו דדרשינן בב"ב על הפסוק וחסד לאומים חטאת:

Paragraph 7

<b>ומנין</b> לאבל שהוא שבעה. אבילות שבעת ימים לד"ה מדרבנן היא ורק דרך אסמכתא בקש למצוא מן הכתוב תדע לך דכן הוא דהא שבעת ימי אבל ביעקב היה קודם הקבורה:
<b>ולמדין</b> דבר קודם מ"ת. זה דוקא בדבר הנלמד מקראי אבל מצוה מפורשת בתורה קיי"ל כל מצוה שנאמרה לבני נח ולא נשנית בסיני לישראל נאמר ולא לבני נח:
<b>כל תקפו</b> של אבל אינו אלא בשלישי. לפי גירסא זו משמע כי ביום השלישי לבד הוא תוקף של אבל משום דעד יום השלישי יש תקוה לנפש לשוב אל גופה וזה שמייתי הקרא אך בשרו עליו יכאב דדריש כשבשרו יכאב שמשתנה ומתחיל להרקיב דהיינו בשלישי אז נפשו עליו תאבל אבל בירושלמי הגי' אין תקפו של אבל אלא עד ג' ימים וגם בויק"ר ובקה"ר על פסוק ותשבר כד ג"כ גרסינן ב"ק אמר עד ג' ימים תקפו של אבל קיים למה שצורת הפנים ניכרת כו' ע"ש. וגם כאן יש לגרוס תני ב"ק כל תקפו של אבל אינו אלא עד שלישי ובכל הג' ימים תתאבל לשוב ומצטערת ואח"ז מתיאשת עוד לשוב ויחדל לה הצער והכתוב אך בשרו עליו יכאב מדרש כל זמן שהבשר יכאב ולא נרקב אז נפשו עליו תאבל ואח"ז יחדל האבל. והא דאמרינן בפ' שואל כל י"ב חדש נשמה עולה ויורדת צריכין אנחנו לפרש כי בג' ימים הראשונים לא תתפרד מהקבר כלל אלא סובבת והולכת עליו. ואחר ג' ימים עולה והולכת למעלה שמתיאשת מן הגוף וכשאינה יכולה לעלות לשמים תשוב ותרד פה על הארץ:
<b>הפה והכרס</b> זה הכל בד"מ כי הפה מרשיע את הכרס הלא בך נמצא הגזל. והכרס תרשיע את הכה כי על שמך תקרא הגזלה כי כל עמל האדם לפיהו ואתה הוא הגורם או במה שמרמה את האנשים בפיו לגזול מהם. ודרש ותשבר כד על המבוע ע' בפ' שואל כי שם מבואר יותר:
<b>זקיפה הוא</b> זקיפת המטה בשבת ונעילה היא נעילת הסנדל:

Paragraph 8

<b>והיכן צוה</b> לא מצינו שצוה ואע"ג דמצינו כמה מילי דלא כתיבי בדוכתייהו וילפינן להו מספורים אחרים כמו ותקרבון אלי כלכם ותאמרו נשלחה אנשים לפנינו שלא נזכר כן במקומו וכאלה רבים. י"ל כיון דשבח יעקב הוא שדאג מראש לפני מותו כי יהיה שלום ביניהם. ולא סמך על לב יוסף אף כי טוב הוא. לא היה לו להכתוב לשתוק מזה. כי אין דרך הכתובים להעלים מה שהוא שבח לצדיקים:

Paragraph 9

<b>וכי יש לך</b> אדם שמדבר על הלב. ומה דכתיב וידבר על לב הנערה גם זה מפרשי לעיל דברים המישבים את הלב:
<b>נמשלתם בעפר</b> כו'. הנה מפני שלשה דברים א"א לכלות את ישראל. הא' מצד שיש לעולם צורך בהם וכמ"ש קטיעא בר שלום כשם שאי אפשר לעולם בלא ד' רוחות כך אי אפשר לעולם בלא ישראל כדאיתא בפ"ק דע"ז וכנגד זה אמר נמשלתם כעפר אשר בלי עפר אין תבל. הב' מצד שהם מפוזרים בין כל העמים וכמו"ש בפרק האשה בפסחים צדקת פרזונו בישראל צדקה עשה הקב"ה בישראל שפזרם בין האומות ואין יד אחת שולטת בהם לכלותם. וכנגד זה אמר ומי יכול לסייף את חית השדה אשר הטעם שא"א לכלותם הוא מפני שהם מפוזרים בכל היערים ומי יקבצם. הג' מצד ששמו של הקב"ה דבק בהם וכמ"ש אני ה' לא שניתי ואת עמי לא כליתי וכן אמרו בירוש' תענית על הכתוב ומה תעשה לשמך הגדול שהוא משותף בנו. וכנגד זה אמר מי יוכל לסייף את הכוכבים כי מלבד שהם רחוקים ואין יד אדם שולטת בהם. גם הם מחומר קיים בלתי מקבל פירוק חבור והפסד:
<b>וכנגד שנים</b> עשר מזלות עי' בזה בעקרים בשער ל' דברים נחמדים:
<b>היו קוראים</b> אותו עבד ומרננים אחריו כדאיתא בשוח"ט על פסוק לאסור שריו בנפשו:

Paragraph 10



Paragraph 11

<b>שומע אני</b> מיד. לאו דוקא אלא לומר קודם פקידה אחר שיתעכל הבשר. דהא והעליתם את עצמותי אמר משמע דוקא עצמותיו ואף על גב דכתיב בקרא פקוד יפקוד אלהים אתכם והעליתם את עצמותי משמע דוקא בעת פקידה. י"ל דיתפרש הכא מאחר שאלהים יפקוד אתכם ותעלו לא"י לכן תעשו לי הנחת הזה שתעלו את עצמותי שמה. אבל העלאה זו תהיה מיד:

Paragraph 12

<b>וזאת אשר</b> דבר להם אביהם כו'. בתנחומא הגירסא אליהם אין כתיב כאן אלא להם. ופירוש הדברים כי כל לי לו ולהם הסמוכין אצל דבור מתפרש בלשון על וכדפירש"י גבי ואשר נשבע לי ולכן אה היה כתיב אליהם היינו מפרשים עמהם וכפשוטו ומדכתיב אשר דבר להם דמתפרש כמו עליהם מדריש כמו וזאת אשר ידבר עליהם עוד אביהם וזה משה אבי ישראל. ובא פה דבר עבר במקום עתיד:
<b>וממקום</b> שפסקתי הוא מתחיל. לכאורה אם האחד למד ממי שלפניו ומזקנים אתבונן היה לו ג"כ להתחיל ממה שהתחיל הוא ולא ממה שפסק. וגם טעם הדברים זר הוא מהבין. אבל הענין הוא כי החיתום הוא העיקר והשרש ולכן יתבונן האחרון במה שחתם המברך אשר היה לפניו. כדי לעשות מזה יסוד ועיקר לברכותיו וזה מזקנים אתבונן. והנה אברהם חתם בנתינה כדלקמן בד"ר ריש ברכה ללמד לנו כי אין אדם כדאי בזכותו אל הברכות ורק במתנה הן לו וע"ז הודה יצחק ועשה זה לשורש והתחיל ויתן לך והוסיף עוד שורש אחד במה שסיים ויקרא בקריאה לאמר כי המתברך צריך להכין לבו ונפשו אל הברכות כדי שתחול עליו. ואת זה הודה יעקב ועשה זאת לעיקר והתחיל בקריאה כדי שיכינו לבבם ונפשם לזה. ויעקב הוסיף עוד על זה כי מלבד אשר המתברך צריך להכין לבו ונפשו לזה צריך עוד לדעת כי לא כל דבר אשר יבקש בלבו ונפשו הוא הטוב האמיתי. ופעמים יבקש אדם דבר הנאה בעיניו ונתעב לה' ולכן סיים בוזאת לרמז אל התורה שנקראת זאת ולבקש רק דבר אשר טוב ויפה הוא גם לפי התורה. ומשה הודה ע"ז ועשה זאת לשורש ויסוד לברכותיו והוסיף עוד כי לא טוב לאדם לבקש רק אושר זמני אשר יעוף כצל רק יבקש אושר נצחי ולכן מסיים בלשון אשריך בל"ר דקאי גם על אושר נצחי ודוד הודה לו בזה והתחיל ג"כ בלשון אשרי בל"ר הכולל ג"כ אושר נצחי וקיימי:

Paragraph 13

<b>ולמה עושים</b> שבעה. כבר פירשתי למעלה כי זה רק אסמכתא דהא אבילות מדרבנן ולכן מקשה למה עושין שבעה ולא ראו למעט את ימי הצער והאבל כי כל המתקשה על המת יותר מדאי הוא נענש. ומשני כנגד ז' ימי המשתה וימי המשתה שיהיו ז' ילפינן משמשון כדאיתא בפר"א. ויען כי טוב ללכת אל בית אבל מלכת אל בית המשתה. ולב חכמים בבית אבל ולב כסילים בבית המשתה לכן השוו מספר הימים של שניהם. ואולי הוא הטעם במה שקבעו מספר שבעה בתחלת היותו לאיש לבנות את הארץ ובאחריתו בצאתו ממנה יען דמספר שבעה הוא המספר המקיף את כל העולם וכמו שהאריך בזה בעל העקרים בשער נ"ט. ויש לתת עוד טעם לזה כי ימי המשתה יש להם שייכות לימי הקבורה. כי באשר האדם מעותד למות לכן מוכרח הוא להוליד בנים ולהשאיר אחריו זרע וכמ"ש על המאמר בברכות ווי לן דמיתנא ווי לן דמיתנא ששרו בעת החתונה. כי הקבורה והחתונה אחוזות יחד וכמו שכתבנו. ולכן קבעו ימי האבל שבעה אחרי הקבורה כמו שבעת ימי המשתה אחר החתונה:
<b>א"ל הקב"ה</b> בעוה"ז כו'. כדי שלא לסיים בעניני אבל מובא פה הפסוק והפכתי אבלם לששון כדי לסיים בדבר טוב. וגם באשר הכתוב הזה סיומו הוא מיגונם לכן לא חפץ להשאר בכתוב זה ומסיים כשם שאני מנחם אתכם כדי לסיים בקרא ששון ושמחה ימצא בה תודה וקול זמרה: