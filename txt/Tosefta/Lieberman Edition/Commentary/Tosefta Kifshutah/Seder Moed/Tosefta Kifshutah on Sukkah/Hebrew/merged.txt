Tosefta Kifshutah on Sukkah
תוספתא כפשוטה על סוכה
merged
https://www.sefaria.org/Tosefta_Kifshutah_on_Sukkah
This file contains merged sections from the following text versions:
-Tosefta Kifshuta. Third Augmented Edition, JTS 2001
-https://www.nli.org.il/he/books/NNL_ALEPH001234513/NLI

תוספתא כפשוטה על סוכה



Chapter 1



Halakhah 1

<small>1.</small> <b>סוכה שהיא גבוהה למעלה מעשרים אמה פסולה, ור' יהודה מכשיר. </b>פיסקא ממשנתנו פ"א מ"א. ובבבלי ב' א' פירש רבא שהחכמים סוברים שגוף הסוכה צריך להיות דירת ארעי, ואין אדם בונה בניין ארעי גבוה מכ' אמה. ושם ב' ב' שנו בברייתא זו: ור' יהודה מכשיר אפי' (כגי' כ"י ב' ותוספות הרא"ש) ארבעים וחמשים אמה. ובירושלמי עירובין רפ"א וכאן רפ"א: תני ר' חייה אפילו ארבעים חמשים אמה. ועיין מ"ש לעיל פסחים פ"ד, שו' 97–98, ד"ה ואין לך. ואמרו בירושלמי פ"א ה"א, נ"א ע"ד, ובבבלי ב' ב', שלא פסלו חכמים אלא בסוכה שאין דפנותיה מגיעות לסכך, או בשאינה מחזקת אלא כדי ראשו רובו ושולחנו (ודעה ג' בבבלי, בשאין בה אלא ד' אמות על ד' אמות), וכולם שלא כרבא הנ"ל. 
<small>2.</small> <b>אמ' ר' יהודה מעשה בסוכת הילני שהיתה וכו'. </b>וכ"ה בכי"ע. אבל בד ובכי"ל: מעשה בסוכת הילני <b>בלוד</b> שהיתה וכו'. וכן נזכר "בלוד" גם בירושלמי ובבבלי הנ"ל בהוצאות שלנו. אבל בכי"מ שם, בר"ח, בראב'ן סי' פ"ז (עיין דק"ס) חסרה המלה "בלוד". ושמא הוסיפו המלה "בלוד" ע"פ כמה מעשים שמוסר ר' יהודה מלוד (עיין לעיל שבת פ"ב ה"ה, עירובין פ"ו ה"ב, להלן אהלות פ"ד ה"ב), ובכלל נזכרה לוד הרבה פעמים בברייתות בקשר עם "מעשים". ובאמת מה לה להילני המלכה ובניה בלוד? וצ"ע. 
<small>3.</small> <b>ולא אמר אחד מהן דבר. </b>מכאן הוכיחו בירושלמי הנ"ל שחכמים פוסלים אפילו בסוכה שהיא מחזקת יותר מראשו רובו ושולחנו, שהרי סוכת הילני המלכה בוודאי היתה גדולה מכאן. ובבבלי ג' א' דחו, ואמרו שאפשר שהיתה קיטונית קטנה בסוכה, והילני ישבה בקיטונית, ועיין להלן. אבל בשני התלמודים הסיקו שיתכן ובסוכה זו לא הגיעו הדפנות לסכך, כדי שיהא האויר שולט בה, מפני החום שבא"י בשילהי דקייטא. 
<small>4.</small> <b>ואשה אין חייבת בסוכה. </b>וכע"ז בד. ובכי"ע: ואשה פטורה מן הסוכה, וכע"ז בבבלי ב' ב'. ובכי"ל: ואין אשה חייבת במצות. וכן בירושלמי: ואין אשה מצוה על המצות. ועיין מ"ש ע"ז בח"א, עמ' 121, ד"ה חייבות במצות. 
<b>והלא שבעה בנים תלמידי חכמים היו לה וכו'. </b>וכ"ה בירושלמי הנ"ל. וכן בס' יוחסין השלם, 93 ע"ב: ובתחלת סוכה בתוספתא כי הילני המלכה היו לה ז' בנים תלמידי חכמים. אבל בבבלי הנ"ל לא גרסו בברייתא זו "תלמידי חכמים", ולפיכך רצו להעמידה בבנים קטנים אלא "שאי אפשר דלא הוי בהו חד שאינו צריך לאמו". ועיין ח"ד. 
<small>5.</small> <b>וכולן שרויין בתוכה. </b>וכ"ה בד. ובכי"ע: וכולן היו ישינין בתוכה. וכן בכי"ל: וכולן ישנין בתוכה. וסיום זה ליתא בירושלמי ובבבלי הנ"ל, ולפיכך רצו לומר בבבלי ג' א': איהי יתבה בקיטונית משום צניעותא וכו', בניה גבה הוו יתבי. וכבר ראינו לעיל שלפי גירסת התוספתא והירושלמי שהבנים היו תלמידי חכמים, אין מקום למשא ומתן שבבבלי שם. 

Halakhah 2

<b>סוכה שחמתה מרובה מצילתה פסולה. </b>פיסקא ממשנתנו פ"א מ"א. 
<small>5-6.</small> <b>במי דברים אמורים מלמעלה, אבל מן הצדדין אפילו כולה מליאה חמה כשירה. </b>רי"ץ גיאת ה' סוכה, עמ' ע"ד, רוקח סי' רי"ט, ראבי"ה ח"ב סי' תר"ט, עמ' 346. ובבבלי ז' ב': ת"ר חמתה מחמת סיכוך, ולא מחמת דפנות. ר' יאשיה אומר אף מחמת דפנות וכו'. וסתמה התוספתא כחכמים, ואפילו אם החמה ממלאה את כל הסוכה דרך הדפנות כשר, ועיין להלן שו' 37, ד"ה העמיד. ובתוספות בכורים פירש ע"פ דברי רש"י כ"ב א' (לפי טאו"ח סי' תרל"א) שבקנה עולה וקנה יורד כשירה, אפילו חמתה מרובה מצילתה, מפני שהחמה באה מן הצדדין, שלא כר' ישעיה שם, והסיק שבתוספתא מפורש כרש"י. ברם מדברי הראשונים הנ"ל מוכח שפירשו את התוספתא אחרת. ועל הצורה "במי דברים אמורים", עיין מ"ש לעיל ח"א, עמ' 227, הערה 14. 

Halakhah 3

<small>7-8.</small> <b>סיכך על גבי מטה ועל גבי אילן שהן גבוהין עשרה טפחים, אם היתה מצילתה מרובה מחמתה כשירה, ואם לאו פסולה. </b>וכ"ה הסדר גם בד ובכי"ע. ובכי"ל: סיכך על גבי אילן או על גבי מטה <b>שהיא גבוהה</b> וכו'. וכן בעיטור ה' סוכה, הוצ' רמא"י, פ"ג ע"ד: כדקתני בתוספתא סכך ע"ג אילן או ע"ג מטה, אם צלתו מרובה מחמתה כשרה, ואם לאו פסולה. וברי"ץ גיאת ה' סוכה, עמ' פ"ד: בתוספתא סכך על גבי מטה שגבוהה י' טפחים אם היתה צלתה מרובה מחמתה כשרה, ואם לאו פסולה. ומכאן גם הנוסחא הכפולה שבכי"ו (עיין בשנו"ס): שהן גבוהין עשרה טפחים, שהיא גבוהה עשרה טפחים, ויש כאן שריד מן הסדר: על גבי מטה שהיא גבוהה וכו'. וכנראה שהרי"ץ גיאת השמיט בכוונה את ההלכה של סיכך על גבי אילן, מפני שאין הלכה כמותה, עיין מ"ש להלן, הערה 1.<br>וברייתא זו לכאורה קשה מאד, ואין להבין את התנאי "אם היתה צילתה מרובה מחמתה כשירה וכו'", והרי פשיטא שאם חמתה מרובה מצילתה פסולה, וכי בסיכך ע"ג מטה או על גבי אילן תהיה כשירה אפילו חמתה מרובה מצילתה, אתמה. ומתחילה עלינו לברר מהו "על גבי המטה". ובבבלי כ"א ב' אמרו: שאני מטה הואיל ולגבה עשויה. ופירש"י: לישן על גבה, ולא תחתיה. ועיין מ"ש להלן פ"ב רה"ג, שו' 10–12. ולפיכך נראה שהפירוש כאן שסכך על גבי ענפי האילן ועל גבי חבלי המטה. והואיל וענפי האילן במחובר וחבלי המטה (המקבלים טומאה) הוא סכך פסול, הוסיפה התוספתא שאם היתה צילתה מרובה מחמתה בלי הסכך הפסול כשירה. ואעפ"י שמעמיד את הסכך בדבר המקבל טומאה, הרי שיטת בני א"י היא שהמעמיד בדבר מקבל טומאה כשר אפילו לר' יהודה,<sup class="footnote-marker">1</sup><i class="footnote">וכן לא נזכר בירושלמי כלל שבהדלה עליה גפן וסיכך על גבי הגפן, והסכך מרובה על הענפים צריך חבטה. וברי"ץ גיאת שהבאנו לעיל בפנים העתיק רק את ההלכה של סיכך ע"ג מיטה והשמיט את ההלכה של סיכך על גבי אילן. ואפשר שהשמיט בכוונה, משום שלדעתו בכגון דא צריך חבטה, כשיטת הבבלי, עיי"ש ברי"ץ גיאת סוף עמ' פ"א.</i> עיין מ"ש להלן פ"ב רה"ג, שו' 10–12, ד"ה מעשה. ועיין במשנתנו פ"א מ"ד, בבבלי ט' ב' בתוספות שם ד"ה הא, ובתיו"ט למשנתנו.<br>ואין לנו לזוז מפירושי רבותינו הקדמונים, שכן כתב בעיטור הנ"ל: וכן אם סיכך ע"ג האילן, והסכך מלמעלה צלתו מרובה מחמתו, האילן שתחתיה לא מעלה ולא מוריד, כדקתני בתוספתא סכך ע"ג אילן, או ע"ג מטה וכו', כמו שהעתקנו לעיל. ועיין בפתח הדביר שם הערה ק"א. ועיין עכשיו גם בס' המכתם למכילתין, עמ' 18 ואילך. ולפירוש רבינו במסכך ע"ג אילן אנו מוכרחים לפרש גם סיכך על גבי מטה,<sup class="footnote-marker">2</sup><i class="footnote">ואעפ"י שלשיטת בעל העיטור עצמו אין מעמידין בדבר המקבל טומאה (עיי"ש פ' ע"ג), הברייתא שלנו יכולה להתקיים כת"ק בפ"ב מ"ב, או כשיטת בני א"י לכ"ע, או בהעמיד ע"ג יתידות כבבלי כ"א סע"ב, והרבותא היא שמעי המטה שלמטה אינם פוסלים.</i> כמו שפירשנו לעיל, והיינו שחבלי המטה שתחת הסכך המרובה לא מעלין ולא מורידין.<br>ובתרביץ ש"ב (טבת תרצ"א), עמ' 237, פירשתי שדברי האי תנא דתוספתא הם היסוד להאמור בירושלמי דמכילתין (פ"א ה"א, נ"ב ע"ב) בישוב הרומיא דרמי מתניתין אהדדי וכו', ותירצו שם: שנייא היא באילן שדרכו לפסוע, עיין מש"ש. וחזרתי על פירוש זה גם בתס"ר ח"א (תרצ"ז), עמ' 196. עכשיו ראיתי שקשה מאד לפרש את הירושלמי כמו שפירשתי, מפני שהעיקר חסר מן הספר, ואף קשה למה הניחו את המשניות ושאלו מן התוספתא כאן, ויתבאר אי"ה במקומו. ולפיכך אני מבטל בזה את הפירוש הנ"ל.

Halakhah 4

<small>8-9.</small> <b>סוכת הרועין סוכת הקייצין וסוכה גזולה פסולה. </b>בבבלי ח' ב': סוכת רועים סוכת קייצים (פירש"י: "שומרי קציעות השטוחין בשדה לייבש". וסתם קייצין הם קוצצי תאנים) וכו' כשרה, ובלבד שתהא מסוככת כהלכתה. מאי כהלכתה, אמר רב חסדא, והוא שעשאה לצל. ופירש"י: שמסוככת יפה, דמוכחא מילתא שעשייתה הראשונה לצל היתה, ולא לצניעות בעלמא. ולפ"ז אפשר לפרש את התוספתא כאן שמדברים בסוכה שאינו מוכח מתוכה שעשאה לצל, כמו שפירש בתוספות בכורים. אבל לפירוש ר"ת וריב"א<sup class="footnote-marker">3</sup><i class="footnote">לפי הראבי"ה ח"ב סי' תרי"א, עמ' 348–349, ואו"ז ח"ב ה' סוכה סי' רפ"ה, ס"ה ע"ב-ע"ג.</i> בדברי רב חסדא אין לפרש כן.<sup class="footnote-marker">4</sup><i class="footnote">שהרי לדבריהם סתם סוכת רועים וכו' כשרה, אלא אם כן מוכח מתוכה שאינה עשויה כהלכתה.</i> ואף בירושלמי פ"א סה"א, נ"ב ע"ב: סוכת הרועים סוכת היוצרי' כשירה. סוכת הכותים עשויה כהלכתה כשירה, שלא כהילכתה פסולה. ומכאן שסתם סוכת הרועים עשויה לצל, וכשרה,<sup class="footnote-marker">5</sup><i class="footnote">כדברי ר"ת וריב"א שהביאו הראשונים הנ"ל.</i> וחולק על התוספתא כאן. וכן בסוכה גזולה מכשירים החכמים (בבלי ל"א א'), ולא פסלו (עיי"ש כ"ז ב') אלא בשגזל סוכה מטלטלת.<sup class="footnote-marker">6</sup><i class="footnote">עיין רש"י ל"א א' ד"ה אבל גזל ובתוספות שם ד"ה אבל.</i> ובירושלמי פ"ג ה"א, נ"ג ע"ג: סוכה גזולה אית תניי תני כשירה. אית תניי תני פסולה וכו', ועיין באו"ז ח"ב סוף סי' ש"ב, ס"ז ע"א, שפירש את הירושלמי שם שלר' יוחנן סוכה גזולה פסולה מכל מקום, כר' אליעזר (בבבלי ל"א א'). ועיין באהצו"י שם, עמ' 95. ועיין ספרי ראה פי' ק"מ, הוצ' ר"א פינקלשטין, עמ' 194.<br>ולפיכך נראה לפרש בדרך שמא שהברייתא שלנו היא משנת ר' אליעזר שפוסל סוכה גזולה מכל מקום, ור' אליעזר שהיה מתלמידי בית שמאי (שמותי), מצריך סוכה לשם חג, כב"ש במשנתנו פ"א סמ"א, עיין בבלי שם ט' א'. ולפיכך סוכת הרועים והקייצים פסולה, מפני שלא נעשתה לשם חג, ואפילו עשו אותה תוך שלשים יום לפני החג. והברייתא שבירושלמי ובבבלי היא כבית הלל. ועיין מ"ש בס' אסף, עמ' 424 ואילך.
<small>9.</small> <b>סיככה בחבלים ובפקיעי עמיר כשירה. </b>וכ"ה בד ובכי"ל. אבל בכי"ע: פסולה. וכבר העירותי בתס"ר, שלעניין חבלים שתי הגירסאות יש להן קיום, שהרי כן שנינו בירושלמי פ"א סה"ד, נ"ב ע"ב: סיככה בחבלי'. אית תניי תני כשירה, ואית תניי תני פסולה. מאן דמר כשירה, בחבלים של סיב.<sup class="footnote-marker">7</sup><i class="footnote">עיין פרה פ"ג מ"ט ובתוספות עירובין נ"ח א' ד"ה בחבל.</i> ומאן דמר פסולה, בחבלים של פשתן. ובר"מ פ"ה מה' סוכה ה"ד: סיככה בפשתי העץ וכו', אם דק ונפץ אותן (כלומר, עניצי פשתן), אין מסככין בו מפני שנשתנית צורתו, וכאילו אינן מגדולי קרקע. מסככין בחבלים של סיב ושל חלף וכיוצא בהן, שהרי צורתן עומד, ואין החבלים כלים. ועיין בצפנת פענח שם. ברם ברור שהר"מ סובר כשיטת התוספות (י"ב סע"ב ועיין ריטב"א שם) שדבר הראוי לקבל טומאת נגעים אינו פסול לסכך (שלא כרי"ץ גיאת ה' סוכה, עמ' ע"ו, ורש"י י"ב ב'). תדע לך שהוא כן, שהרי מדברי הר"מ בפ"ה מה' טומאת מת סהי"ב משמע שגם הוצני פשתן מביאין טומאה על עצמן בכל שהוא בטומאת אהל (עיין במרכבת המשנה ח"א על הר"מ שם). ומ"מ כשר לסכך בהם לכולי עלמא. ופקיעי עמיר פירש ר"ח (שבת קנ"ה ב'): פקיעי. אגודות, כדתנן (כלים פ"י מ"ד) פקעת גמי.<br>ולעצם העניין גירסת כי"ע תמוהה, ולמה אין מסככין בפקיעי עמיר. ובראבי"ה ח"ב סי' תרי"ז, עמ' 354: תניא בתוספתא סיכך <b>בחבילים</b> ובפקיעי עמיר פסולה. ואעפ"י שלפעמים חבילים=חבלים (עיין להלן אהלות פ"ט ה"ד, בבלי חולין קכ"ה ב'), מ"מ מדברי רבינו שהסמיך ברייתא זו למשנתנו פ"א מ"ה: חבילי קש וחבילי עצים וחבילי זרדים, אין מסככין בהן, משמע שפירש חבילים במובן חבילות. וסתם פקיעי עמיר, הם עמיר של תלתן, כפי שהוכחנו לעיל ח"ב, עמ' 690. וכן ראיתי עכשיו שהגר"א ז"ל בשנות אליהו לשבת ספ"ז כתב כדבר פשוט: דפי' עמיר חבילי תלתן, וכן להלן שם פכ"ד מ"ב: מתירין פקיעי עמיר, היינו תלתן, ופירש ע"פ הערוך ערך עמר ב'.<sup class="footnote-marker">8</sup><i class="footnote">שלא כרש"י שם ע"ו א', קנ"ה א', והר"ח ע"ו א'.</i> וכן אמרו לעיל מעשרות פ"ב ה"כ: פקיעי עמיר עד שיעשם חבילות, והוכחנו שם שהכוונה לתילתן. ובירושלמי פ"א ה"ו, נ"ב ע"ב, מפרש את משנתנו כאן: אין חבילה פחות מעשרים וחמשה.<sup class="footnote-marker">9</sup><i class="footnote">בס' המכתם כאן, עמ' 28, מעתיק בשם הירושלמי: <b>מכ"ד</b> זירין. וכ"ה בירושלמי תרומות (שהבאנו בפנים) בכי"ל: עשרים וארבעה זירין, ונמחקה המלה "וארבעה", ובין השורות תלוי "והמשה". וכן הוא "עשרים וארבעה" גם בירושלמי ערלה פ"ג בד' אמשטרדם עם פי' הרא"ף, י"ג ע"ב. ובירושלמי כאן לא נזכרו "זירין," וכ"ה בר"ה י"ג סע"א. ומקצת הראשונים גרסו בירושלמי כאן "זרדין" (עיין באהצו"י, עמ' 74), והוא משום שבמשנתנו כאן נשנו "חבילי זרדין". אבל הנכון כלפנינו וכגירסת הר"ח ולא נזכרו כאן זירין כלל. ואפשר שהטעם הוא משום שאין מסככין בתלתן, הואיל וגם עצו הוא לפעמים מאכל אדם, והביאו כאן רק את המניין כ"ה (או כ"ד) שהוא מהוה הבילה במקום אחר.</i> ועיקר הדברים של הירושלמי הוא בתרומות פ"י ה"ה, מ"ז ע"ב, וערלה פ"ג ה"ד, ס"ג ע"א, לעניין חבילי תלתן. וסוברת ברייתא זו שתלתן הוא מאכל אדם ומקבל טומאה.<sup class="footnote-marker">10</sup><i class="footnote">עיין מ"ש לעיל ח"ב, עמ' 690.</i> אבל לפי הגירסא שלפנינו (אם נקבל שחבלים הם חבילים) צריך לפרש שתלתן אינו מקבל טומאה.<sup class="footnote-marker">11</sup><i class="footnote">אם לא ייחדו למאכל אדם, עיין ר"מ רפ"א מה' טומאת אוכלין, שם פ"א ה"ט. ועיין מע"ש פ"ב מ"ג ובמפרשים שם, ובשנות אליהו שבת ספ"ז (שהזכרנוהו בפנים).</i>

Halakhah 5

<small>10.</small> <b>סיככה בהוצני פשתן כשירה, בעניצי פשתן פסולה. </b>בכי"ע סדר הבבות הפוך: סיכך בקנים וכו' סיכך בהוצני פשתן. ובירושלמי פ"א ה"ד, נ"ב ע"ב: ר' בא וכו' בשם רב סיככה בשלביות (פסולה),<sup class="footnote-marker">12</sup><i class="footnote">המלה "פסולה" היא באשגרה מלהלן שם ה"ז, נ"ב רע"ג.</i> בזכרים כשירה, בנקיבות פסולה. סיככה באניצי פשתן פסולה, בהוצני פשתן כשירה. סיככה בחבלים אית תניי תני וכו'. ולכאורה נראה שמאמר רב נגמר במלים "בנקיבות פסולה", והם דבריו בבבלי י"ב (כמו שפירש בטוב טעם מהרי"ן אפשטין בתרביץ ש"א ס"ג,<sup class="footnote-marker">13</sup><i class="footnote">ועיין בשרידי שאילתות שפרסם מהרי"ן הנ"ל בתרביץ ש"ו ס"ד, עמ' 485, ובהע' 15 שם חזר בו מפירושו. ברם עדיין פירושו הראשון מחוור יותר.</i> סוף עמ' 133 ואילך), ומכאן ואילך הן הברייתות שבתוספתא כאן. אבל בבבלי י"ב ב'<sup class="footnote-marker">14</sup><i class="footnote">לפי גירסת הרי"ף וכמה מן הראשונים, עיין דק"ס, עמ' 32, הע' ש'.</i> אף דין הברייתא שלפנינו נמסר בשם רב, ולפ"ז אף בירושלמי הנ"ל גם הלכה זו היא מדברי רב. ובהוצאות שלנו בבבלי (וכן בכי"מ שם) הוא מאמר ר' יוחנן.<br>ולעצם העניין הוצני פשתן, והיינו קני הפשתן שלא נכתשו ולא ניפצו, שעדיין יש בהם זרע וחייבין בפיאה (עיין פיאה פ"ו מ"ה) ובמעשרות,<sup class="footnote-marker">15</sup><i class="footnote">עיין מ"ש לעיל ח"ב, עמ' 701, ועיין במשנת תרומות פ"ט מ"א, בירושלמי סוף מעשרות ועוד.</i> מ"מ מסככין בהן, מפני שעיקרן לקיסמין ולזרע ולא לאכילה, ואינם מקבלין טומאה, עיין מ"ש לעיל שו' 9, סד"ה ולעצם. אבל עניצי פשתן שכבר כתש ונפץ אותן אין מסככין בהן, מפני שהם מקבלים טומאה לשיטת הרי"ץ גיאת ורש"י, או משום שנשתנה צורתן, ואינן נראין כגידולי קרקע, כשיטת הר"מ, עיין מ"ש לעיל, שו' 9, ד"ה סיככה בחבלים.

Halakhah 6

<small>10-11.</small> <b>בקנים ובדוקרנין אע"פ מדביקן זה לזה כשירה. </b>כבר הראינו לעיל שבבא זו באה בכי"ע לפני הבבא של סיככה בהוצני פשתן. ובכי"ל נמצאת בבא זו להלן אחרי הבבא של סיככה בשובלין. וקשה לקבוע את מקומה המדוייק. ובד: אף על פי שדבקן וכו'. ובכי"ע: שמדביקן וכו'. ובכי"ל: שמדובקים וכו'. והצורה העתיקה היא כלפנינו בכי"ו (בלי שי"ן), עיין במבוא לנוה"מ למהרי"ן אפשטין, עמ' 1261 ואילך.<br>ובבבלי י"ג א': אמר רבינא בר שילא הני דוקרי דקני מסככין בהו, אע"ג דאגידין נינהו, אגד בידי שמים לא שמיה אגד, אע"ג דהדר אגיד להו, איגד בחד לא שמיה אגד. תניא נמי הכי קנים ודוקרנין מסככין בהן. קנים פשיטא. אימא קנים של דוקרנים. ולפי הבבלי אפשר לפרש גם כאן ש"ובדוקרנין" הוא פירוש של בקנים,<sup class="footnote-marker">16</sup><i class="footnote">כלומר הוי"ו של "ודוקרנים" הוא וי"ו הפירוש, עיין מה שהאריך בזה מהרי"ן אפשטין במבוא לנוה"מ, עמ' 1086 ואילך.</i> ולפי גירסת כי"ו, וכי"ע, יש כאן ראייה לכל דברי רבינא בר שילא, דאע"ג דהדר אגיד להו, כשר, משום שכבר אגודים מתחילתה בידי שמים, ואין אגד בעץ יחיד. ולפי גירסת כי"ל היא הברייתא שבבבלי ממש, ורבינא בר שילא, הוסיף: אע"ג דהדר אגיד להו וכו'. וכל הברייתא נסמכה למשנתנו פ"א מ"ה: חבילי קש וכו', ומלמדת שבאגד בידי שמים אין חשש חבילה.<br>אבל בראבי"ה סי' תרי"ח, סוף עמ' 354: פחות מ[שלשה] דברי הכל כשירה, דקנים בעלמא נינהו (בבלי י"ד א'), ותניא בתוספתא סיכך בקנים ובדוקרנין אף על פי שמדביקן זה לזה כשירה (ע"כ הפיסקא מן התוספתא), לא נחלקו אלא משלשה ועד ארבעה וכו' (בבלי שם). ומכיוון שרבינו משלב את התוספתא לתוך דברי רב פפא בבבלי שם, מוכח שהוא פירש שהברייתא משלימה את משנתנו פ"א מ"ו (מסככין בנסרים וכו'. ההלכה שלהלן בתוספתא) ומלמדת שבנסרים ובדוקרנין אע"פ שהדביקן זה לזה אינם מצטרפין לד' טפחים,<sup class="footnote-marker">17</sup><i class="footnote">ור"ת (עיין ראבי"ה ח"ב סי' תרי"א, עמ' 348, ואו"ז ח"ב סי' רפ"ה, ס"ה ע"ב) יפרש שלא הדביקן במוחלט עד שהגשמים לא ירדו לתוכה.</i> ואין כאן גזירת תקרה.
<small>11-12.</small> <b>סיככה בשובלין אם היה הקש מרובה על הדגן כשירה וכו'. </b>בבבלי י"ג ב': קשים ובהן שבלים וכו' אם פסולת מרובה על האוכלין כשרה וכו'. ועיין ירושלמי פ"א ה"ו, נ"ב ע"ב. ועיין ר"מ פ"ה מה' סוכה ה"ג. וכתב רבינו מנוח שם, מ"ב ע"ב: אם הפסולת מרובה על האוכלין מסככין בהן דכל מילי בטילי ברוב, ועיין רש"י ט' ב' ד"ה בשחבטן. ובמאירי י"ג ב' ד"ה דתניא: אם פסולת מרובה על האוכל כשירים, ור"ל בשצלתם (כלומר, של הפסולת) מרובה. ועיין ר"מ שם פ"ה הי"ג, ומ"ש באו"ש שם הי"ב שהעיר על דברי ר' אברהם בנו של הר"מ (והוא בברכת אברהם סי' כ"ט) שיישב את הסתירה באופן נחמד, עיי"ש. ועיין בערוך לנר י"ג ב' ד"ה אם פסולת. 
<small>12-13.</small> <b>ר' יוסה בי ר' יהודה אומ' סיככה בבלאי כלים כשירה. </b>וכ"ה בד ובכי"ע. אבל בכי"ל: פסולה. וכן בבבלי ט"ז א': גופא (לעיל ט"ו ב') אמר ר' אמי בר טביומי סככה בבלאי כלים פסולה, מאי בלאי כלים. אמר אביי מטלניות שאין בהם שלש על שלש (כלומר, אעפ"י שעכשיו אין מקבלין טומאה, מ"מ מכיון שבאו מכלי שהיה מקבל טומאה אין מסככין בהן) וכו'. תניא כוותיה דר' אמי בר טביומי מחצלת של שיפא ושל גמי שיריה אע"פ שנפתחו מכשיעורה אין מסככין בהן וכו'. והעיקר בתוספתא כלפנינו (ובכי"ל תוקן ע"פ הבבלי), ולפיכך לא הביאוה בבבלי, והסתייעו מברייתא אחרת, וכפשוטה של משנתנו (פ"א מ"ח) שאין מסככין בארוכות המטה, ועיין בתוספות ט"ו ב' ד"ה בארוכה. 

Halakhah 7

<small>13-14.</small> <b>מסככין בנסרים דברי ר' יהודה. וחכמים אוסרין. </b>פיסקא ממשנתנו פ"א מ"ו, אלא ששם: ור' מאיר אוסר. והעמידה שמואל בבבלי י"ד א' שהמחלוקת היא באין בנסרים ארבעה טפחים, ויש בהם יותר משלשה, והואיל ונפקי מתורת לבוד חושש ר' מאיר משום גזירת תקרה, ור' יהודה מתיר כל זמן שאין בהם ארבעה. ורב שם חולק עליו, וסובר שביש בהם ארבעה נחלקו, אבל בפחות מארבעה ד"ה כשירה. וכ"ה בשם רב בירושלמי פ"א רה"ז, נ"ב ע"ב. והברייתא שלנו כשמואל, עיין להלן. 
<small>14.</small> <b>עד שיהא בינו לחבירו כמלואו. </b>כלומר, גם החכמים (=ר' מאיר של משנתנו) מודים שאם יש בינו לחבירו כמלואו כשר, ואינו גרוע מסכך פסול, עיין במשנתנו פ"א מ"ח, ובירושלמי פ"א רה"ח, נ"ב ע"ג, ובבבלי ט"ו רע"ב. אבל עיין להלן בסמוך שם בבבלי, ולהלן י"ח א'. ובבבלי י"ד ב': תניא כוותיה דשמואל סככה בנסרים (לפנינו: של ארז, וליתא בכי"י ובראשונים) שיש בהן ארבעה דברי הכל פסולה אין בהן ארבעה ר' מאיר פוסל, ור' יהודה מכשיר. ומודה ר' מאיר שאם יש בין נסר לנסר כמלא נסר, שמניח פסל ביניהם וכשרה. והוא כמו בברייתא כאן. ועיין ברש"י ובתוספות שם שכתבו שה"ה לר' יהודה בנסר שיש בו ד' טפחים, וכן מפורש בתוספתא להלן. ועיין בבלי ל"ז א'. 
<small>14-15.</small> <b>אמ' ר' יהודה מעשה בשעת סכנה שהיינו זוקפין סולמות ומסככין על גביהן נסרים וישנים תחתיהן וכו'. </b>ומדברים בנסרים שאין בהם ארבעה, כמפורש להלן, שאם יש בהם ארבעה אף ר' יהודה מודה שאין מסככין בהן. והסולמות כאן הם אפילו סולמות שמקבלין טומאה, שהרי כבר הראינו לעיל ה"ג, שו' 7–8, ד"ה וברייתא זו, שלשיטת בני א"י אפילו לר' יהודה מותר להעמיד את הסכך בדבר המקבל טומאה.<br>אבל בבבלי י"ד ב': א"ר יהודה מעשה בשעת הסכנה, שהבאנו נסרים <b>שהיו בהן ארבעה</b>, וסיככנו על גבי <b>מרפסת</b> וכו'. והיא ברייתא אחרת, והביאו משם ראייה לרב שהמחלוקת היא ביש בהן ארבעה.
<small>16-17.</small> <b>הכל מודים שאם יש בנסר ארבעה טפחים שיהא בינו לבין חבירו כמלואו. </b>כלומר, אפילו ר' יהודה שמכשיר לסכך בנסרים שהם יותר משלשה, מ"מ פוסל בנסרים בני ארבעה, ומצריך שיהא ביניהם כמלואו. ועיין מ"ש לעיל, שו' 14, סד"ה עד שיהא. 
<small>17.</small> <b>תלה בה אגוזין הפרסקאות וכו'. </b>בבלי י' א', שבת כ"ב א', מ"ה א', ביצה ל' ב', ועיין ירושלמי שבת פ"ג ה"ו, ו' ע"ב, ביצה פ"א סה"א, ס' ע"ב. 
<small>18-19.</small> <b>לא יאכל מהן אפילו ביום טוב האחרון של חג. </b>בבבלי הנ"ל: אסור להסתפק מהן עד מוצאי יום טוב האחרון של חג. ולהלן ביצה פ"ג ה"ט: אין נוטלין עצים מן הסכה אפי' ביום טוב האחרון של חג. ופירשו בבבלי מ"ו ב': סוכה דחזיא לבין השמשות דאי איתרמי ליה סעודתא בעי מיתב בגווה ומיכל בה בגווה, אתקצאי לבין השמשות, ומיגו דאתקצאי לבין השמשות אתקצאי לכולי יומא דשמיני. 
<small>19.</small> <b>ואם התנה עליהן שיאכל מחן בחג מותר. </b>בבבלי הנ"ל: ואם התנה עליהם, הכל לפי תנאו. ובבבלי ביצה ל' ב' מפרשה: באומר איני בודל מהם כל בין השמשות, דלא חלה קדושה עלייהו, אבל עצי סוכה דחלה קדושה עלייהו,<sup class="footnote-marker">18</sup><i class="footnote">ופירש"י: שהרי על כרחו יבדל מהם בין השמשות, משום דסתר אהלא. וכמה מן הראשונים פירשו שלאו כל כמיניה להתנות, שהרי חלה עליהם קדושת סוכה (שאי אפשר לו בלעדיהם), עיין מ"ש להלן ביצה פ"ג, שו' 33–34, ד"ה ברם בנוסח.</i> איתקצאי לכל (כגירסת כי"י הר"ח ועוד) שבעה. ובפי' ר' יהונתן על הרי"ף למכילתין:<sup class="footnote-marker">19</sup><i class="footnote">לפי הקטעים שנתפרסמו בהמאסף של רבצ"א קואינקה ש"ד ח"י, ירושלים תרנ"ט, קנ"ז ע"א.</i> והוא דאמר איני בודל מהן כל בין השמשות של עיו"ט הראשון, דלא חלא קדושה עלייהו כלל, אבל אם לא היתה כוונתו שיהנה מהן באותה בין השמשות, אעפ"י שאמר על מנת שאהנה בהן בחש"מ, אסור ליהנות מהן, כיון דחל קדוש' עלייהו, לא מצי לאסתלוקי מינה קדושתה, והרי היא כאילו שהפריש בהמתו, ואמר הרי זו עולה נדבה על מנת שאוכל ליהנות ממנה ולא אתחייב מעילה, שאין בדבריו כלום, ומועל בה.<sup class="footnote-marker">20</sup><i class="footnote">ועיין היטב בחי' הרשב"א לביצה ל' ב'. וכנדאה שבא להוציא מפי' רבינו יהונתן וסייעתו.</i> וכ"ה כמעט מלה במלה בס' מנוח על הר"מ ספ"ו (ספ"ב) מה' סוכה, מ"ט ע"א. וכנראה שהעתיק ממנו, עיין לעיל שם. ובשיטת ר' יהונתן ורבינו מנוח עמד גם הר"ן כאן פ"א סי' תתקצ"ה וביצה פ"ד סוף סי' תתק"ט שכתב: ומיהו דווקא באומר אינו בודל, שלא בטלן לגבי סוכה מעולם,<sup class="footnote-marker">21</sup><i class="footnote">וכנראה שכן היא שיטת ר' ישעי' דטראני בפידושו לביצה ל' ב' (בס' מחנה דוד) ובפיסקי רי"ד כאן (שבס' סם חיים) י' סע"א. וכן, כנראה, סובר גם רבינו פרץ, עיין בהגהותיו שבסמ"ק סי' צ"ד ובניסוחו של בעל ארחות חיים ח"א סוף ה' סוכה, קי"ג ע"א. ועיין גם באהל מועד לר"ש ירונדי ח"ב (ח"ג), ל"ה ע"א.</i> אבל במתנה ואומר לכשארצה אטול לא מהני וכו'. ומוכח מדבריו "שאהנה בהם בחולו של מועד" הוא לאו דווקא, והוא הדין באמר לכשארצה אטול דומיא דהקדש. ועיין גם במיוחס להריטב"א (והוא להר"ן) שבת מ"ה א'. והנה בתוספתא כאן מפורש: שאם התנה שיאכל מהן בחג מותר. ולשון התוספתא כאן עדיין אפשר ליישב בדוחק ולפרשה שיאכל מהן במשך <b>כל החג</b>, לרבות בין השמשות של ערב החג. וכן בר"ח כאן י' ב': ואם התנה עליהן בשעה שעיטרה ע"מ שיסתפק מהן <b>כל ימי המועד</b>,<sup class="footnote-marker">22</sup><i class="footnote">ועיין בארחות חיים הנ"ל לעיל שם שכתב: ויש שהורו שצריך שיתנה תנאו סמוך לבין השמשות ויאמר כן איני בודל מהן כל בין השמשות, כלומר מכל בין השמשות של שמונת הימים, שאם לא אמר כן, אם לא חל עליו האיסור בין השמשות של יום ראשון חל בשאר הימים, ונמצא שלא הועיל לו תנאו של בין השמשות ראשון לשאר הימים וכו'. והכל, כנראה, לקוח מס' המכתם לביצה, עמ' 241.</i> מותר להסתפק מהן אפילו ביום טוב.<br>ברם בתוספתא ביצה הנ"ל מפורש: אם אמ' לכשארצה אטול הרי זה מותר. ומבואר שלא כדברי ר' יהונתן וסייעתו. וכן מפורש בה"ג סוכה פ"ב (ד"ו ל"ב רע"ד, ד"ב, עמ' 163): עיטורי סוכה וכו', אם התנה עליהם מתחילה בשעה שתלה אותן, ואמר כשארצה אטול מהן הרי זה מותר.<sup class="footnote-marker">23</sup><i class="footnote">וכן בריצ"ג ה"א, עמ' פ"ז, ובמחז"ו, עמ' 405. וכנראה ששאבו מבה"ג כאן.</i> תאני בתוספתא אין נוטלין עצים מן הסוכה, ואפילו ביום טוב האחרון של חג, ואם אמר כל זמן שארצה אטול הרי זה מותר. וכן הסתייע משם (נגד שיטת ר' יהונתן) ברשב"א ביצה ל' ב', עיין מ"ש להלן בביצה פ"ג, סוף שו' 33–34, ד"ה ובתוספתא. ועיין טוא"ח סי' תרל"ח, בשו"ע שם ס"ק ב' ובבאור הגר"א שם.

Halakhah 8

<small>19-20.</small> <b>חצר גדולה שמוקפת עמודין, הרי עמודין כדפנות. </b>ברי"ץ גיאת ה' סוכה, עמ' פ"א: בתוספתא חצר גדולה שמוקפת עמודים הרי עמודים כדפנות, והוא שאין בין זה לזה ג' טפחים. ובמשנתנו פ"א מ"י: בית שנפחת וסיכך על גביו, אם יש מן הכתל לסכוך ארבע אמות פסולה, וכן חצר שהיא מוקפת אכסדרה, כלומר חצר שכתלי הבתים הם כתליה מד' רוחות, אלא שהיא מוקפת אכסדראות, והיינו שגג הבתים הולך ונמשך מחוץ לקירות הבתים ברוחב ד' אמות, ואם יסכך עכשיו על החצר, דינו כבית שנפחת, ואם הסכך רחוק מכותלי הבתים ד' אמות הסוכה פסולה. ומפרש רבינו (עיין לעיל בסמוך שם) שאם גג האכסדראות סמוך על עמודים, ונמצא שהחצר מוקפת עמודים, אם אין בין עמוד לעמוד שלשה טפחים, כשירה, ואעפ"י שהעמודים נעשו מחיצה לאכסדרא, ולא לסוכה, מ"מ כשירה, שלא כרבא לפי מסורת פומבדיתא בבבלי י"ט א', עיי"ש, אלא ככולי עלמא, לפי מסורת סורא שם י"ח סע"א, ועיי"ש בתוספות ד"ה סיכך. ולכאורה נראה שהמלים "והוא שאין בין זה לזה ג' טפחים" הם פירוש הרי'ץ גיאת, ולא נוסח התוספתא שלפניו. ובס' המפתח לרבינו נסים ריש שבת (הוצ' גאלדענטהאל, כ"ז ע"א): אבל בתוספ' במסכת כלאים ועירובין וסוכה אמרו כל פחות מג' כלבוד דמי. ולא מצאנו עניין זה שכל פחות משלשה כלבוד בתוספתא סוכה אלא כאן.<br>ומתוך המציאות של א"י הפירוש הנ"ל של חצר מוקפת עמודים הוא המתקבל ביותר, שהרי דרכם היה לסמוך את האכסדראות בעמודים,<sup class="footnote-marker">24</sup><i class="footnote">ובפרט אם נפרש שבאין בין העמודים שלשה טפחים עסיקינן, הרי בהכרח שהעמודים נעשו לצורך פנים, שאם נעשו להיקף החצר, ויש כאן לבוד, פשיטא שהם כדפנות.</i> ולא היה דרכם להקיף את החצרות עמודים (במקום גדר), וע"פ רוב שמשו כותלי הבתים שהיו פתוחים לחצר, קירות לחצר, והחצר היתה סתומה מכל צדדיה, מפני שרוב תשמישם היה בחצר. ובירושלמי פ"א ה"א, נ"ב ע"א: אותן של ארבעה טפחים שנתנן באמצע מה הן וכו'. כהדין עובדא אתא קומי ר' יסא ואכשר. ותני כן חצר שהעמודין מקיפין אותה הרי העמודים כדפנות וכו'. והפירוש הנכון שם הוא בס' ניר שהשאלה היא בשלש דפנות של ארבעה ארבעה, שאינן סמוכות בזויותיהן אחת לשניה, אלא שיש ריוח ביניהן בזויות יותר מג' טפחים מהו? כלומר, אפילו אם תאמר שבדופן טפח צריך שיהו כמין גאם ממש, הוא דווקא משום שבדופן כזו ההכשר הוא משום הלכה למשה מסיני, אבל בשלש דפנות גמורות כדינן, אין צורך ששתים מהן יהו כמין גאם ממש. ופושט הירושלמי מן התוספתא שלנו שאם יש היקף מכל הצדדין לא איכפת לנו אם אין זוית כמין גאם ממש, ואף אם יש הפסק בין העמודים כשירה.<sup class="footnote-marker">25</sup><i class="footnote">ועיין בשו"ע או"ח סי' תר"ל ס"ק ד' ובמגן אברהם ובבאורי הגר"א שם. ואף כאן בסוכה העומדת ברשות היחיד ממש עסיקינן.</i> ולדעת הירושלמי אם העומד מרובה על הפרוץ כשירה, ואפילו אם יש ביניהם יותר מג' טפחים, כגון שכמה עמודים הם בפחות מג' אחד לשני, והשאר הם יותר מג' טפחים (מפני שנראה דוחק להעמיד שהעמודים הם בני י"ב טפחים בהיקיפם עד שיהא ברחבם ד'), ובלבד שיהא בהם כג' דפנות כהלכתם. ועיין להלן שם בירושלמי ובמקבילות בכלאים פ"ד ה"ד, כ"ט ע"א, ועירובין פ"א ה"ט, י"ט ע"ג. ועיין שיטת רב סעדיה ברי"ץ גיאת, עמ' ע"ג, ובסדור רב סעדיה, עמ' רל"ג ורל"ד, ואינה אלא מצוה לכתחילה.
<small>20-21.</small> <b>עושה אדן את חבירו דופן כדי שיאכל וישתה ושישן. </b>וכן גם בכי"ע: וישן, ובהוצ' צוקרמ' נשמטה מלה זו בטעות. והתוספתא הובאה ברי"ץ גיאת ה' סוכה, עמ' פ"ה, ובעיטור ה' סוכה ח"ג, הוצ' רמא"י, פ' ע"ג. ומתוך הלשון כדי שיאכל וישתה וכו' מוכח שבדופן שלישית עסיקינן, ומהמשך התוספתא להלן מוכח שביו"ט דברים אמורים, ואין עושין אהל עראי ביו"ט לכ"ע, ולפיכך העמידוה בבבלי עירובין מ"ד ב' במעמיד אדם שלא מדעתו, ועיין ר"מ ספ"ד מה' סוכה, בהשגות, ובכ"מ שם. ועיין מ"ש להלן. 
<small>21-22.</small> <b>ולא עוד אלא שאדם זוקף את המטה ופורס עליה סדין כדי שלא תכנס חמה לא על האכלים וכו'. </b>מתוך הלשון משמע שפורס סדין על המטה הזקופה, והוא מפני שחבלי המטה אינם חוסמין מפני השמש, ולפיכך זוקפה ופורס עליה סדין, עיין בריטב"א עירובין מ"ד א'. ובבבלי עירובין שם: עושה אדם את חבירו דופן כדי שיאכל וישתה וישן (הרישא שלפנינו) ויזקוף את המטה ויפרוס עליה סדין כדי שלא תפול חמה על המת ועל האוכלין. ולעיל שם שנו: נפל דופנה לא יעמיד בה אדם בהמה וכלים, ולא יזקוף את המטה לפרוס עליה סדין, לפי שאין עושין אהל עראי בתחילה ביו"ט, ואין צריך לומר בשבת וכו' קשיין אהדדי וכו', הא בדופן שלישית (כלומר, כשנפל דופנה), הא בדופן רביעית (כלומר הסיפא בתוספתא כאן היא בדופן רביעית, וכמו שמפורש כאן הטעם: שלא תכנס חמה וכו'). והסוגייא שם קשה, עיין בתוספ' רי"ד שם. אבל מ"מ למדנו משם שההיתר הוא רק משום תוספת אהל, שהרי כבר ישנן כאן ג' מחיצות להכשר סוכה.<br>ובירושלמי שבת פ"כ ה"א, י"ז ע"ג: כדברי המכשיר (בקטע מן הגניזה: כדברי מי שהוא מכשיר) ובלבד מלמעלן, ופירשתי שם שהכוונה שם לבבא שלפנינו, ויש כאן שתי בבות שזוקף את המטה בפני הרוח הפרוצה, כדי שלא תכנס החמה על גבי האוכלים שבסוכה, וכן פורס סדין עליה (כלומר, על גבי המטה שבסוכה) כדי שלא תכנס החמה על המת. וע"ז אומר הירושלמי: כדברי מי שהוא מכשיר (אפילו בנקליטין שהן גבוהין עשרה)<sup class="footnote-marker">26</sup><i class="footnote">עיין ר"מ פ"ה מה' סוכה הכ"ד ובנושאי כליו שם.</i> משום סוכה, ובלבד שיפרוס מלמעלן [למטן], ובכגון דא התירו באהל עראי, עיי"ש בהמשך הירושלמי, ומ"ש בירושלמי כפשוטו, עמ' 213. ועדיין צ"ע בפירוש הירושלמי שם.<sup class="footnote-marker">27</sup><i class="footnote">ויותר נראה שהירושלמי פירש "ופורס עליה סדין", ופורס על הסוכה סדין, כר' יוחנן בן אלעאי להלן, שו' 29. ור' יוחנן בן אלעאי חולק על משנתנו פ"א מ"ג (עיין בתוספות י' א' ד"ה פירס). וע"ז אמרו בירושלמי "כדברי מי שהוא מכשיר (והיינו ר' יוחנן בן אלעאי), ובלבד מלמעלך, כלומר, ובלבד שפורס מלמעלה על גבי גג הסוכה, והוא משום שהסוכה כבר כשירה, וצילתה מרובה מחמתה, ויש כאן גג מצל, והסדין אינו אלא חוסם בפני הסדקים, ומותר להוסיף על אהל בשבת ויו"ט, אבל אסור לו לפרוס את הסדין מלמטה תחת הסכך מפני החמה, משום שבכגון דא נראה כאילו עיקר האהל הוא התחתון שהוא עושה אותו לצל, והוי ליה כעושה אהל ארעי ביו"ט. אבל הפוסקים שהסכימו לשיטת ר"ת (בתוספות הנ"ל) לא חילקו (לעניין שבת ויו"ט) בין פורס מפני הנשר ובין פורס מפני החמה, והוא מפני שאנו הולכים בשיטת הבבלי.</i>
<small>22-23.</small> <b>מודים חכמים לר' ליעזר שאין עושין אהלים כתחלה ביום טוב וכו'. </b>כלומר, וכאן התירו לזקוף את המטה ולעשות דופן רביעית, מפני שאינו אלא מוסיף על האהל, שהרי גם בלעדיה יש כאן הכשר סוכה, עיין בבלי עירובין מ"ד א' הנ"ל. וכל הברייתא הוכפלה לעיל שבת פי"ב, שו' 49, עיין מש"ש. ובד, כי"ע וכי"ל יש כאן הוספה ולא השלמתיה בפנים, מפני שאף לעיל שבת פי"ב, עמ' 54, שו' 50, חסרה הוספה זו בכי"ו, עיין מ"ש לעיל שבת שם, הע' 30. 

Halakhah 9

<small>24-25.</small> <b>מעשה בר' אליעזר שהיה מיסב בסוכתו של יוחנן בן אלעאי בקסריון וכו'. </b>בבבלי כ"ז ב': מעשה בר' אליעזר <b>ששבת</b> בגליל העליון בסוכתו של יוחנן בר (כבד"י) אלעאי בקיסרי, ואמרי לה בקיסריון וכו'. ויש כאן תרתי דסתרי, שהרי קיסרי אינה בגליל העליון, אבל המלים "בגליל העליון" אינן בכי"י ובראשונים (עיין דק"ס), ולפי המסורת הראשונה לא היה המעשה בקיסריון של פיליפוס שעל יד זכרות הירדן בפמייס, אלא בקיסרי שעל חוף הים. והמסורת האחרונה היא מן התוספתא כאן. 
<small>25-26.</small> <b>אמ' לו מהו לפרוס עליה סדין וכו'. </b>פירש רש"י: שלא תשוזפך השמש, מי אסור משום מוסיף על אהל עראי בשבת, או לא. 
<small>27-28.</small> <b>אין לך כל שבט ושבט שלא העמיד שופט שבט יהודה ובנימן העמידו מלכים וכו'. </b>עיין רש"י שמנה את השופטים מן השבטים, וסיים: ומראובן ושמעון גד ואשר לא מצאתי מפורש. וכמניינו נמצא גם במדרש תדשא פ"ח, הוצ' ר"א אפשטין, עמ' כ"ג, ואף שם לא נמנו ראובן גד ואשר, אלא שעל שבט שמעון אמרו שם: אבל שמעון לא העמיד לא מלך ולא שופט בשביל עון הזנות<sup class="footnote-marker">28</sup><i class="footnote">מדרש זה הובא בילקוט שופטים רמז מ"ב, והעיר עליו בטו"ז או"ח סי' תרכ"ט ס"ק י"ט, אות כ"ב.</i> וכו'. ולעיל שם במדרש הנ"ל: ומשבט שמעון דלא קם שופט ומלך בשביל החטא שעשה זמרי בשיטים וכו'. ובפסיקתא דר"כ וזאת הברכה, קצ"ז ע"ב: ובשביל שלא ברכו (כלומר, לשמעון) לא העמיד שופט. והכתיב מלך זמרי בתרצה שבעת ימים. א"ר יודן לית שבעת יומין במלכותא כלום. ומכאן שהיתה קבלה בידם שזמרי היה משבט שמעון. ועיין במדרש תלים פ"צ, ג', ואעפ"י שהגירסא משובשת קצת, מוכח משם שהיתה קבלה בידם ששמגר בן ענת היה משבט שמעון, אלא שאמרו שם שלא קראו אותו בשם שופט, עיי"ש בבאור הרא"מ. ולפי המדרשות הנ"ל אפשר לומר שבתוספתא ובבבלי חשבו את שמגר בן ענת לשופט ואת זמרי בתרצה למלך, כמו שהעיר לנכון בבאור הרא"מ הנ"ל.<br>ואמרו בבבלי שם: לא מפני שהפליגו בדברים, אלא מפני שלא אמר דבר שלא שמע מרבו מעולם. ועיין לעיל יומא פ"ג הי"ד. ואמרו עוד שם שלפיכך לא אמר לו בפירוש שאסור, שהרי לשיטתו אסור להוסיף על האהל בשבת וביו"ט, משום שהיה מסתפק שמא סדין על סוכה שאני, מפני שבוודאי אינו מבטל אותו לגבי סוכה, מה שאין כן פקק בחלון.
<small>29-30.</small> <b>נטל את הסדין ופרסו על גבי סוכה, והפשיל ר' ליעזר את רגליו והלך לו. </b>בבבלי הנ"ל: הפשיל ר' אליעזר טליתו לאחוריו ויצא. ואין להגיה כאן, ויש כאן מליצה מיוחדת, מעין ופשט ר' ליעזר את רגליו והלך לו. ובבבלי שבת קכ"ז ב': הפשיל כליו לאחוריו והלך לביתו. ובשאילתות פרש' שמות סי' מ': מה עשה ר' עקיבא הפשיל כליו לאחוריו והלך וכו'. ובסדר אליהו זוטא פט"ז (פרקי ד"א הוצ' רמא"ש פ"ג, עמ' 6): נטל כליו והפשילן לאחוריו וכו'. ובס' המעשיות הוצ' גסטר, עמ' 53: הפשיל <b>טליתו</b> לאחוריו והלך וכו'. ועיין גם מדרש הגדול ויקרא, קדושים, עמ' 483. וכנראה שאף במעשה הנ"ל חלה יד מתקנת. ועיין וי"ר פ"י ה', הוצ' ר"מ מרגליות, עמ' ר"ה, ובשנו"ס שם. 

Halakhah 10

<small>30-31.</small> <b>העושה סוכתו כמין צריף או שסמכה על הכותל. </b>בכי"ע מוסיף: פסולה. ותיקון סופרים הוא, ולפנינו פיסקא קטועה ממשנתנו פ"א מי"א, עיין מ"ש לעיל ח"א, ריש עמ' 6, ח"ב, עמ' 552, 653 ועוד בכ"מ. והכוונה למה ששנו שם: ר' אליעזר פוסל מפני שאין לה גג, שהרי הצריף שלהם היה רחב מלמטה ומצר ועולה, וגגו וקירותיו אחד. וכן בסומך קיר בשפוע לכותל וסותם את הפתוח מן הצדדין, פסולה, אעפ"י שהקירות הם מדבר שכשר לסכך בו. 
<small>31-32.</small> <b>מודה ר' ליעזר שאם יש בגגה טפח, או שהיתה גבוהה מן הארץ טפח שהיא כשירה. </b>בכי"ע: שאם יש בגגה <b>פותח</b> טפח, עיין מ"ש ע"ז להלן. ובירושלמי רהי"א, נ"ב ע"ג: מודה ר' ליעזר לחכמים שאם היתה נתונה על ארבעה אבנים, או שהיתה גבוהה מן הארץ <b>פותח</b> טפח שהיא כשירה. ובבבלי י"ט ב': מודה ר' אליעזר שאם הגביהה מן הקרקע טפח, או שהפליגה מן הכותל טפח שהיא כשירה. ופירש"י: הגביהה מן הקרקע טפח. אתרוייהו קאי (כלומר, בין על צריף ובין על סמכה לכותל), דאמרינן לבוד בזקיפה, ויש שם טפח זקוף, וניכר הצריף שהוא גג, וכיון שיש בו שיעור אהל בזקיפה, הוי אהל. או אם הרחיקה כו', אסמכה על הכותל קאי, אם הרחיק ראש הסמוך לכותל מכותל טפח, והיתה סמוכה על יתידות אמרינן לבוד ממנה ולכותל בשוה, ולא בשיפוע, והוא הגג. ומלמדנו רבינו שהטפח שאיננו משופע מספיק אם הוא אויר,<sup class="footnote-marker">29</sup><i class="footnote">וכן בפי' רבינו יהונתן על הרי"ף (במאסף הנ"ל לעיל הע' 19, קנ"ה ע"ד) שאם הרחיק ראש החבילה מן הכותל טפח, אותו טפח בין שיסככנו, או לא יסככנו, יקרא גג, ומשום אויר לא מפסיל, כיון דליכא ג' אמרינן לבוד.</i> בין אם הוא למטה ובין אם הוא למעלה. אבל הרב המגיד פ"ד מה' סוכה ה"ז מעתיק בשם רש"י:<sup class="footnote-marker">30</sup><i class="footnote">ועיין בהערות הרש"א ווערטהיימער לתוספות הרא"ש י"ט ב', סוף הע' כ"ד, שהגיה במ"מ: ופירש ר"י (במקום: רש"י) ז"ל. ועיין בס' המכתם, עמ' 50.</i> או שהרחיקה מן הכותל טפח <b>וסכך</b> אותו טפח כסכך הסוכה. והיא באמת שיטת בעלי התוספות, עיין בתוספות שם ד"ה שאם, ברא"ש פ"א סי' ל"ז, בר"ן ספ"א, וכולם הביאו בשם רש"י כלפנינו, שטפח באויר מכשיר בין מלמטה בין מלמעלה. ועיי"ש שהעירו שמלשון הירושלמי (אם היתה גבוהה מן הארץ פותח טפח) משמע קצת כפירש"י, שלכל הפחות מלמטה מהני לבוד. ומלשון התוספתא לפי גירסת כי"ע: שאם יש בגגה <b>פותח</b> טפח, מוכח כפירש"י. ברם ראייה גמורה אין כאן, שהרי באהלות מצינו כמה פעמים "פותח טפח" במקום "פותי טפח", כלומר, רוחב טפח.<br>ולעניין גודל הדפנות (אם אין שם למעלה אלא טפח), עיין במ"מ ובר"ן הנ"ל, בריטב"א י"ט ב' ובטאו"ח סוף סי' תרל"א ובמפרשים שם. ובבבלי שם י"ט ב' הסיקו שמשנתנו שם והברייתא כאן היא דעת יחיד, והמסורת הנכונה היא שר' אליעזר מכשיר וחכמים פוסלים, ולפ"ז הברייתא שלנו הלכה היא, ומודים חכמים לר' אליעזר שאם יש בגגה טפח וכו'.
<small>32-33.</small> <b>מחצלת של חשיפה ושל גמי גדולה מסככין בה, קטנה אין מסככין בה. </b>וכ"ה בבבלי כ' א' (שיפה) ובראשונים. ובכי"מ שם: של חשיפה ושל שעם ושל גמי וכו'. ובכי"ע כאן: של שִיהופַא וכו'. ועיין מ"ש על המינים הללו לעיל ח"ב, עמ' 633, וכולם רכים הם, ואם עשה מהם מחצלת קטנה סתמה לשכיבה, ואין מסככין בה לכולי עלמא. 
<small>33-35.</small> <b>של קנים ושל חלף גדולה מסככין בה ארוגה אין מסככין בה. ר' ישמעאל בי ר' יוסה אמ' משם אביו אף ארוגה מסככין בה. וכן היה ר' דוסה או' כדבריו. </b>בד: משם אמו אף ארובה (כע"ז נשתבש גם בר"ח כ' ב') מסככין וכו'. וט"ס היא. וקנים וחלף הם קנים קשים,<sup class="footnote-marker">31</sup><i class="footnote">עיין בבלי ל"ד א', פירוש הגאונים לטהרות, סוף עמ' 50, ומ"ש ר"ע לעף בספרו פלורה וכו' ח"ג, עמ' 328 ואילך.</i> בניגוד לחשיפה וגמי. ובבבלי הנ"ל: של קנים ושל חילת<sup class="footnote-marker">32</sup><i class="footnote">בה"ג ה' סוכה ספ"א, ד"ו ל"ב ע"ג: ושל <b>חילף</b>, וכ"ה בר"ח בסוגיין. ובה"ג ד"ב, עמ' 162: ושל <b>חלף</b>, וכ"ה בר"מ פ"ה מה' סוכה ה"ו. וכנראה שהיא חילת היא חילף, כפירוש הר"ש בכלים ספי"ז. וכן יוצא גם מירושלמי סוטה פ"ט רהט"ז, כ"ד רע"ג, ובבלי שם מ"ט ב'.</i> גדולה מסככין בה, ארוגה אין מסככין בה. ר' ישמעאל בר' יוסי אומר משום אביו אחת זו ואחת זו מסככין בה. וכן היה ר' דוסא אומר כדבריו.<br>ופירשו רוב המפרשים שמחצלת של קנים אם היא גדולה (כלומר, קלועה, מלשון גדילים תעשה לך) מסככין בה אפילו היא קטנה, ואם היא ארוגה אין מסככין בה כשהיא קטנה,<sup class="footnote-marker">33</sup><i class="footnote">בר"ח כ' א' סתם את פירושו, אבל מתוך דבריו כ' ב' מוכח שפירש כרוב המפרשים שגדולה פירושה קלועה.</i> ולדברי ר' ישמעאל בר' יוסה אף בארוגה קטנה מסככים. ולפ"ז המחלוקת של ר' אליעזר וחכמים במשנתנו ספ"א היא במחצלת קנים ארוגה, שהרי בקלועה כולם מודים שמסככין בה אפילו קטנה. ועיין בירושלמי ספ"א, נ"ב ע"ג. ולפי פירוש רוב המפרשים הבבא שלנו דבוקה לסיפא של הרישא: "קטנה אין מסככין בה" מכל מקום, אבל של קנים אם היתה קלועה מסככין אפילו בקטנה, ומשנתנו אינה מדברת בקלועה.<br>ברם מדברי הר"מ פ"ה מה' סוכה ה"ו מוכח שפירש בבבא שלנו, וכן בבבלי, גדולה, גדולה ממש, ושיעור הברייתא היא: של קנים וכו' גדולה מסככין בה, אבל ארוגה אין מסככין בה אפילו אם היא גדולה.<sup class="footnote-marker">34</sup><i class="footnote">לפירוש הר"מ שכל המחלוקת היא בגדולה ממש, אבל בקטנה אף ר' ישמעאל בר' יוסי ור' דוסא יודו שאין מסככין בה ואפילו אם היא אינה ארוגה, קשה קצת קושיית התלמוד (כ' ב') מר' דוסא על ר' דוסא, והרי אף ר' דוסא מודה שחוצלות קטנות טמאות ואין מסככין בהן. ועיין במשנת כלים ספי"ז, ובתו"כ מצורע, זבים פ"ב ה"ב, ע"ה ע"ג.</i> ור' ישמעאל בר' יוסה אומר בין שאינה ארוגה ובין ארוגה מסככין בה כשהיא גדולה. ונמצא שלר' ישמעאל ור' יוסי ור' דוסא אין חילוק בין ארוגה ובין שאינה ארוגה, ובכולן אם המחצלת של קנים גדולה מסככין בהן אפילו היא ארוגה. וחכמים של משנתנו הם כתנאים הללו. עיין במגיד משנה ובלחם משנה על הר"מ הנ"ל.

Halakhah 11

<small>35-36.</small> <b>סיכך על גבי עגלה שהיא גבוהה עשרה. ר' יוסה בי ר' יהודה אמ' משם ר' יוס' הישן תחת העגלה כישן תחת המטה. </b>הסיגנון מגומגם, והיה צ"ל: הישן תחתיה כישן וכו', אלא נראה שברייתא זו מפרשת את משנתנו פ"ב מ"ג: העושה סוכתו בראש העגלה או בראש הספינה כשרה. ומבארת התוספתא שכוונתה שסיכך על גבי דפנות העגלה שהיא גבוהה מקרקעיתה עשרה טפחים. ובעגלה כולם מודים שהסוכה כשירה, כדברי התוספות ז' ב' ד"ה העושה.<sup class="footnote-marker">35</sup><i class="footnote">ועיי"ש בדק"ס, עמ' 18, הע' ס'. וכן ליתא "בראש העגלה" להלן בבבלי כ"ג א'. ובר"ח ז' ב': העושה סוכתו בראש הספינה, או בראש העגלה. ושינוי הסדר הוא סימן מובהק להוספה. והמוסיף הוסיף בברייתא שם ע"פ משנתנו הנ"ל (בפנים).</i> תדע לך שהוא כן, שהרי ר' יוסי פוסל סוכה בראש הספינה (עיין ירושלמי פ"ב ה"ד, נ"ב ע"ד) ומודה כאן בעגלה. ולא עוד שכאן בעגלה עומדת עסיקינן (שהרי ישן תחתיה), ובזה כ"ע מודי שהסוכה כשירה, כשהדפנות יכולות לעמוד ברוח מצויה.<br>ופירוש המפרשים בסיפא לא הבינותי, ומה עניינה לישן תחת המטה שבסוכה, שהרי אם המטה הוא אהל עראי, ולר' יהודה לא אתי אהל עראי ומבטל אוהל קבע (כבבלי כ"א, ב'), נמצא כאילו הוא וטליתו תחת הסוכה (כירושלמי רפ"ב) לר' יהודה. אבל בנידון שלפנינו, קרקעית העגלה היא אינה יותר אהל עראי מאשר הסוכה שע"ג העגלה.<br>ברם להלן פ"ב רה"ג, שו' 11, נראה ששיטת התוספתא והירושלמי אליבא דר' יהודה היא שמעי המטה אינם חוצצים, משום שגב המטה אינו עשוי להגן על מה שתחתיו, ולא נעשה לשם אהל, אלא לשימוש שעל גביו, כתירוץ הראשון שבבבלי כ"א ב'. ולפיכך אין הבדל בין שהמטה בסוכה ובין שסיכך על גבי המטה עצמה. והישן תחת העגלה שסיכך עליה, ויש בין קרקעיתה לארץ י' טפחים, תלוי במחלוקת החכמים ור' יהודה ברפ"ב. ור' יוסי בר יהודה ור' יוסי סוברים שאהל זרוק שמו אהל בשעה שהוא נח.<sup class="footnote-marker">36</sup><i class="footnote">עיין בבלי עירובין ל' ב' ובמקבילות ולהלן אהלות פ"ט ה"ב, ומ"ש בתס"ר ח"ג, עמ' 122.</i>

Halakhah 12

<small>37-38.</small> <b>העמיד ארבעה קורות וסיכך על גביהן, ר' יעקב או' רואין אותן שאם יחקקו ויש בהן טפח על טפח ועל רום טפח וכו'. </b>וכ"ה ("על רום טפח") גם בד ובכי"ע. אבל בכי"ל חסר "ועל רום טפח". ובבבלי ד' ב': ת"ר נעץ ארבעה קונדיסין בארץ וסיכך על גבן ר' יעקב אומר רואין כל שאילו יחקקו ויחלקו ויש בהן טפח לכאן וטפח לכאן נידונין משום דיומד (עיין לעיל עירובין פ"א, שו' 31), ואם לאו, אין נידונין משום דיומד, שהיה ר' יעקב אומר דיומדי סוכה טפח. וחכמים אומרים עד שיהו שתים כהלכתן וכו'. ועיין להלן שם, ז' רע"ב. ונראה שהמלים "על רום טפח" הן באשגרה מדברי ר' יעקב להלן אהלות פ"ט ה"ו.<sup class="footnote-marker">37</sup><i class="footnote">ודווקא שם נשמט בהוצ' צוקרמנדל "על רום טפח" בטעות, עיין מ"ש בתס"ר הנ"ל שם.</i><br>ואעפ"י שבכגון דא חמתה מרובה מצלתה, כבר אמרו לעיל, שו' 6: אבל מן הצדדין אפילו כולה מליאה חמה כשירה.

Halakhah 13

<small>39.</small> <b>וחכמים אומ' שתים כהלכתן ושלישית אפילו טפח וכו'. </b>ירושלמי פ"א ה"א, נ"א ע"ג, עירובין פ"א ה"א, י"ח ע"ג, בבלי ד' ב' הנ"ל, נדה כ"ו א'. ובכולם לא הובאו דברי ר"ש. וכל הברייתא (לרבות דברי ר"ש) בבבלי ו' ב', ז' ב', סנהדרין ד' א'. ובירושלמי פ"א ה"א, נ"ב ע"א: ר"ש אמר ארבע ורבנן אמרי שלש (ועיין לעיל שם בירושלמי ובמעשרות פ"ג ה"ז, נ' ע"ד) וכו', ותני כן שתים כהלכתן והשלישית אפילו טפח וכו'. והיא כנראה ברייתא אחרת שלא נשנו בה דברי ר' שמעון. ובירושלמי פ"ג ה"א, נ"ג ע"ג: ויש אומרי' אף דופן שלישית טפח. ועיין הלשון בבבלי נדה כ"ו א'. 
<small>40-41.</small> <b>ר' שמעון בן לעזר אומ' משם ר' מאיר שתים בידי אדם ואחת באילן כשירה ועולין לה ביום טוב. </b>בסתם משנתנו: שתים באילן ואחת בידי אדם, או שתים בידי אדם ואחת באילן כשרה, <b>ואין</b> עולין לה ביום טוב. והנידון הוא באדם שסמך את רצפת הסוכה בגג ביתו מצד אחד (כגון בזויתה) ובאילן משני צדדים, או להפך שסמך את כל שפת הרצפה בגג מצד אחד ובצד השני באמצעה סמכה באילן,<sup class="footnote-marker">38</sup><i class="footnote">והוא הדין בסמך <b>את הסכך</b> בשתי קירות ובאילן אחד שאין משתמשין בסכך ואין עולין על גבו, עיין בבלי שבת קנ"ד ב', ובתוספות כאן כ"ב ב' ובשבת שם ד"ה שתים. ואנו נקטנו כפירוש העיטור (ה' סוכח סח"ג, הוצ' רמא"י פ' ע"ג) וס' המכתם (סוף עמ' 53, ועיי"ש עמ' 54) כדוגמא מן המציאות, עיין בבלי שבת קנ"ה א', ברש"י שם ד"ה האי דרגא, בר"ח שם קנ"ה ב' ובמאירי שם קנ"ד סע"ב. ועיין בירושלמי עירובין וסוכה שהבאנו להלן בפנים ומה שפירשנו בו. ובפירוש תימני לשה"ש (סה"י לכבוד שטיינשניידר, עמ' 55): וכל העושה סוכתו בראש האילן, או בראש הנדבך כאילו לא עשה מצוה, אלא עושה אותה סוכה הגונה, משום שנ' <b>משכני אחריך נרוצה</b>. ועיין מ"ש על פירוש זה במחברתי "מדרשי תימן", עמ' 12 ואילך.</i> אין עולין לה ביו"ט לדעת משנתנו. ובברייתא כאן מפורש שאם היו שתים בידי אדם ואחת באילן עולין לה ביום טוב. ומתוך לשונה מוכח שבשתים באילן ואחת בידי אדם אף ר' מאיר מודה שאין עולין לה ביום טוב.<br>ובבבלי שבת קנ"ד ב' רצו לומר שמותר להשתמש בצדדי אילן, ואם תקע יתידות באילן, וסמך ביתידות מותר להשתמש בהן, ואמרו שם: לימא כתנאי אין עולין לה ביום טוב. רשב"א אומר משום ר"מ עולין לה ביום טוב. מאי לאו בהא קמיפלגי דמר סבר צדדין אסורין, ומר סבר מותרין. וכל המפרשים בתוספתא כאן פירשו שזו היא הברייתא שבתוספתא שלנו. וקשה להניח כן, שאם מטעם צדדין אתינן עלה, למה התיר ר"מ דווקא בשתים בידי אדם ואחת באילן, והרי אפילו כולן באילן, אם סמך ביתידות שתקע באילן, למה לא יעלה לה ביו"ט, והרי לדעתו מותר להשתמש בצדדי אילן.<sup class="footnote-marker">39</sup><i class="footnote">וכן מפורש בירושלמי עירובין פ"ג ה"ג, כ"א ע"ב, וסוכה פ"ב ה"ד, נ"ג ע"א (אם נאמר שמותר להשתמש בצדדי אילן): שאם היו שתי יתירות יוצאות וסיכך על גביהן שהיא כשירה ועולין לה ביום טוב. הרי לך שאפילו סמך באילן משני צדדים ג"כ מותר לעלות לה ביו"ט.</i> ובבבלי אפשר לפרש שר"מ חולק על כל המשנה, וסובר שעולין לה ביום טוב, אפילו שתים באילן ואחת בידי אדם.<br>ובירושלמי (שבת פ"ה ה"ב, ז' ע"ב, שם ספי"ג, י"ד ע"א, עירובין פ"ג ה"ג, כ"א ע"ב, סוכה פ"ב ה"ד, נ"ג ע"א): דתני ר' שמעון בן אלעזר אמר מותר לשתמש על צדדי בהמה בשבת.<sup class="footnote-marker">40</sup><i class="footnote">ברא"ש שבת פ"ה סי' ב' העתיק בשם הירושלמי שבת שם פ"ה: רשב"א אומר מותר להשתמש על צידדי <b>אילן</b> בשבת. היא צדדי בהמה היא צדדי אילן. ברם וודאי גמור הוא שאין לשבש את הירושלמי בארבע מקומות, וכ"ה גם בשרי"ר, עמ' 96, שו' 24. והסיום "היא צדדי בהמה היא צדדי אילן" הוא באשגרה מירושלמי עירובין וסוכה. ובשי"ק עירובין ד"ה היא צדדי קבל את גירסת הרא"ש בשבת, והסיק שהלשון בעירובין ובסוכה הוא באשגרה משבת. וכבר ראינו שגירסתנו מקויימת ע"י כמה מקומות, וגירסת הרא"ש מתוקנת ע"פ הבבלי בשבת קנ"ד ב'. ובבבלי הוא שהקשו צדדי בהמה לצדדי אילן, עיי"ש בשבת ובחגיגה ט"ז ב' וברש"י שם ד"ה ש"מ מדר"י.</i> היא צדדי בהמה היא צדדי אילן. ולפי הירושלמי נאמרו דברי ר"ש בן אלעזר בעיקרם לעניין בהמה, אלא שהשוו צדדי אילן לצדדי בהמה. ובירושלמי ביצה פ"ה ה"ב, ס"ג ע"א: אית תניי תני נשענים בבהמה. אית תניי תני אין נשענים בבהמה. אמר רב חסדא, מאן דאמר נשענין בבריא, מאן דאמר אין נשענין בתש (כלומר שהאדם הוא חלש ואין לו כח לעמוד בעצמו) וכו', מאן דאמר נשענים בהוא דמיסתמיך צבחד, מאן דאמר אין נשענין בכובש את כבדו. ובאו"ז סוף ה' יו"ט סי' שס"ו, ע"ז ע"ג, הביא את הירושלמי והוסיף: אבל <b>שימוש, להשתמש</b> באילן, או בבהמה, אפילו בבריא אסור,<sup class="footnote-marker">41</sup><i class="footnote">ולא זכיתי להבין את דבריו ואת חילוקו בין משתמש לנשען, והרי אמרו בפירוש לעיל עירובין פ"ב, שו' 51–52 שאין נסמכין על האילן, וכן בבבלי שם ק' א': ואין נשענין באילן, ומה לי נשען באילן, מה לי נשען בבהמה, אלא בוודאי שהבבלי חולק על הירושלמי ואינו מבדיל בין בריא ובין תש, ואף בבריא אסור משום שהוא משתמש בצדדי אילן, אבל הירושלמי סובר כר"ש בן אלעזר שמותר להשתמש בצדדי אילן (כפי שמוכח מן הירושלמי עירובין וסוכה שהבאנו להלן בפנים), ולפיכך מותר להשען על בהמה אם אין נשען עליה ברוב כובדו. ועיין היטב במאירי שבת קנ"ג סע"א, והוא משתדל שם להשוות בין הבבלי והירושלמי, אבל אינו מבדיל בין נשען ובין משתמש, עיי"ש.</i> והביא ראייה מן הבבלי שבת קנ"ד ב', ממעשה דרבה ובנו, ופסקו בבבלי שם שאפילו צדדין אסורין. ברם מן הירושלמי שבת פ"ה וספי"ג הנ"ל מוכח שאם החבל היה קשור באבוס או בכותל מותר לקשרו בפרה לר"ש בן אלעזר, מפני שבכגון דא אינו אלא כמשתמש בצדדי בהמה. והדברים מתבארים מתוך הירושלמי בעירובין ובסוכה הנ"ל שאמרו שם:<sup class="footnote-marker">42</sup><i class="footnote">ואני מעתיק מירושלמי עירובין, ובסוכה משובש.</i> תמן תנינן שתים בידי אדם ואחת באילן, או שתים באילן ואחת בידי אדם, כשירה, ואין עולין לה ביום טוב, והכא את אמר (כלומר בכלכלה שתלייה באילן) עירובו עירוב, ומותר לטלטלו.<sup class="footnote-marker">43</sup><i class="footnote">והקושיא היא לר' אחא שחולק על הברייתא לעיל שם, וסובר שמכיוון שהוא ראוי להופכה ולבטל רשות היחיד שבה עירובו עירוב, ומותר לטלטלו, עיין מ"ש בפירוש הירושלמי לעיל עירובין פ"ב, עמ' 335.</i> אמר ר' ירמיה כאן למעלן (כלומר, בסוכה מדברים כשסמך באילן למעלן) וכאן מן הצד (כלומר שתלה את הכלכלה באילן). הדא ילפא מן ההיא, וההיא ילפא מן הדא. הדא ילפא מן ההיא, שאם היו שתי יתידות יוצאות וסיכך על גביהן<sup class="footnote-marker">44</sup><i class="footnote">כלומר, שתי יתירות חזקות שאפשר לסמוך עליהן את הסוכה. ואפשר שה"ה גם בענפים, עיין בבלי חגיגה י"ז דע"א, ובמאידי שם ט"ז ב' (ד' ירושלים, עמ' 31) ד"ה כבר ביארנו, ובשיח יצחק שם על רש"י ד"ה ש"מ מדר"י.</i> (כלומר, שעשה סוכה על גביהן) שהיא כשירה, ועולין לה ביום טוב (כלומר, שהוא משתמש באילן מן הצד). וההיא ילפא מן הדא, שאם היה נתון באיבו של אילן שעירובו עירוב,<sup class="footnote-marker">45</sup><i class="footnote">כלומר, שאם נתן את העירוב עצמו באיבו של אילן עירובו עירוב, שהרי רוב האילנות אין באיבן ד' טפחים, עיין לעיל שם בירושלמי, ומ"ש לעיל עירובין פ"ב, עמ' 334 ואילך.</i> ואסור לטלטלו (מפני שמשתמש בגבו של אילן). אמ' ר' יוסה בין הכא בין תמן,<sup class="footnote-marker">46</sup><i class="footnote">כלומר, בין תליית כלכלה באילן (עיין בבלי שבת קנ"ה א' ובמאירי שם קנ"ד סע"ב ד"ה לא נעץ) בין סמך על גבי ענפי האילן בשתיהן דינו כמשתמש באילן מן הצד.</i> מן הצד היא. מאי כדון<sup class="footnote-marker">47</sup><i class="footnote">כלומר, הרי ראינו במשנה סוכה שהחכמים אוסרים להשתמש באילן מן הצד, ולמה התירה הברייתא לטלטל את העירוב שבכלכלה התלויה באילן.</i> וכו', דר' שמעון בן אלעזר היא, דתני ר' שמעון בן אלעזר אומר מותר להשתמש על צדדי בהמה בשבת. היא צדדי בהמה היא צדדי אילן, כלומר כשם שבבהמה מותר להשתמש אם אין סומך את רוב כובדו עליה, כן מותר להשתמש באילן אם אין רוב הכובד עליו. ואף בבהמה מותר להשתמש בגבה אם אין רוב הכובד עליה, ודינה כמשתמש בה מן הצד. ועיין היטב בר"ח שבת קנ"ד סע"ב. והפוסקים לא בארו דין זה של התוספתא והירושלמי משום שלשיטת הבבלי אין הלכה כר"ש בן אלעזר, ואסור להשתמש בין בצדדי בהמה בין בצדדי אילן, וממילא אסור להשתמש באילן אעפ"י שאין רוב כובדו עליו, עיין מ"ש לעיל הערה 41.<br>והתוספתא שלנו מתבארת כפשוטה, שדווקא בשתים בידי אדם ואחת באילן מתיר ר"ש בן אלעזר בשם ר"מ, משום שרוב הכובד איננו על האילן, ודינו כמשתמש בצדדי אילן, שמותר לדעתו, אבל בשתים באילן ואחת בידי אדם אף הוא יודה שאסור לעלות לה ביו"ט.

Chapter 2



Halakhah 1

<small>1.</small> <b>שלוחי מצוה פטורין מן הסוכה. </b>פיסקא ממשנתנו פ"ב מ"ד. 
<small>1-2.</small> <b>אע"פ שאמרו אין שבחו של אדם להניח את ביתו ברגל. </b>כלומר, מ"מ אם הלך לדבר מצוה פטור מן הסוכה, כמעשה דרב חסדא ורבה בר רב הונא בבבלי כ"ו א', אעפ"י שלכתחילה אין הולכין ברגל כדי להקביל פני הרב, כלהלן. (תוספות בכורים). ועיין ראבי"ה סי' תרל"ה, עמ' 363. ובירושלמי פ"ב רה"ה, נ"ג ע"א: רב חונא אזל לעין טב לסימנה,<sup class="footnote-marker">1</sup><i class="footnote">בק"ע תיקן (ע"פ ר"ה פ"ב ה"ה, נ"ח ע"א): למימנה. אבל גם בר"ה (הנ"ל) בכי"ל המי"ם הראשונה של "למימנא" היא מתוקנת ע"י אחר על הגרר מאות אחרת. וכנראה שהיה כתוב שם בראשונה: לסימנא. ועיין בבבלי ר"ה שם כ"ה א' ובפ"מ בסוכה כאן.</i> מי אתי צחא גו איסרטא, ולא קביל עלוי מיטעום כלום עד דעל ליה למטללתיה דר' יוחנן ספרה דגופתא. ורב חונה החמיר על עצמו, אעפ"י שהיה פטור מן הסוכה. 
<small>2.</small> <b>מעשה בר' אלעאי שהלך אצל ר' ליעזר ללוד וכו'. </b>ירושלמי פ"ב ה"ה, נ"ג ע"א, בבלי כ"ז ב', והביאו בילקוט ת"ת כת"י דברים י"ד, כ"ו, וציין: "סוכה פ' הישן: ותוספתא דסוכה". 
<small>3.</small> <b>אי אתה משובתי הרגל וכו'. </b>בירושלמי הנ"ל: אף את משובתי הרגל וכו', וצ"ל: אין את וכו'. וכן בבבלי הנ"ל: אינך משובתי וכו'. 
<b>לא אמרו אין שבחו של אדם וכו'. </b>כלומר, וכי לא אמרו וכו', בתמיה. ובירושלמי הנ"ל: <b>והלא</b> אמרו שאין שבחו של תלמיד חכמים וכו', ועיין להלן שם. ובבבלי הנ"ל: שהיה ר' אליעזר אומר <b>משבח אני</b> את העצלנין שאין יוצאין מבתיהן ברגל. ומכאן הביטוי "אין שבחו וכו'". והסיקו שם בבבלי שאעפ"י שמצוה לקבל את פני רבו ברגל לא נאמר כן אלא ביכול לחזור באותו יום לביתו ולאכול עם בני ביתו. ועיין ה"ד. 

Halakhah 2

<small>4-5.</small> <b>חולין ומשמשיהן פטורין מן הסוכה. </b>פיסקא ממשנתנו פ"ב מ"ד. ואמרו בבבלי כ"ו א' שדווקא חולין ומשמשיהן פטורין מן הסוכה, אבל מצטער הוא פטור, ומשמשיו חייבין. ובירושלמי לא נזכר הדיבור שמצטער פטור מן הסוכה,<sup class="footnote-marker">2</sup><i class="footnote">אבל פשיטא שלא נחלקו על כך שהרי מפנים מפני הגשמים, מפני השרב מפני היתושים, עיין בירושלמי ספ"ב, נ"ג ע"ב.</i> אלא הברייתא שלהלן שאף חולה שאין בו סכנה הוא בכלל חולין ששנו כאן. ובטעם מצטער פטור מן הסוכה כתבו הקדמונים<sup class="footnote-marker">3</sup><i class="footnote">תוספות כ"ו א' ד"ה הולכי, ס' יריאים השלם סי' תכ"א, רל"ט ע"ב, ריטב"א כ"ה א' ד"ה חולין, מאירי שם ד"ה חכמי לוניל, ועוד.</i> שהוא משום דבעינן תשבו כעין תדורו. וטעם זה אינו מפורש בגמרא, ולמדו כן ממה שנתנו שם (כ"ו א') טעם זה לפטור שומרי גנות ופרדסים.<br>ובמנורת המאור ח"ב, הוצ' ענעלאו, עמ' 415: המצטער לישב בסוכה וכו' פטור ממנה. ופטרוהו <b>רז"ל</b> מגזירה שוה. כתיב הכא כל האזרח בישראל, וכתיב התם ומתערה כאזרח רענן. פי' האזרח שהוא חייב בסוכה צריך שיהא שלו ושקט ורענן, ואם לא, אינו חייב בה. הוא אינו חייב בו, אבל משמשיו חייבין בה. וברוקח סי' רי"ט: או כל האזרח בישראל ישבו בסוכות. כלומר, המשמשין חייבין, אבל חולה מחמת סוכה פטור הוא ומשמשין, שאינו ראוי לישיבה, וכנראה שכיוון לאותו הדרש.<sup class="footnote-marker">4</sup><i class="footnote">ולהלן שם: בסכת תשבו שראוי לישיבה, פרט אם מצטער מחמת סוכה, שירדו גשמים וכו'. ומכאן נראה קצת שחילק בין מצטער מחמת עצמו שהוא פטור משום שאינו בכלל האזרח ובין מצטער מחמת הסוכה.</i> ובריטב"א כ"ח ב' ד"ה רבא: ויש לשאול למה נכתב האזרח כלל, שמעתי בשם רבינו הגדול הרמב"ן ז"ל שבא לומר שלא יתחייב בסוכה אלא מי שהוא כאזרח רענן, פרט להולכי דרכים ושומרי פירות ומצטער וכיוצא בהן. אבל עיין בפי' הרמב"ן לויקרא כ"ג, מ"ב, ומוכח משם שזו היא השערת הרמב"ן עצמו שאמרה על דרך "ויתכן". ומדברי הרוקח הנ"ל מוכח שהיתה קיימת דרשה מעין זו, ולא המציאה בעל מנורת המאור מעצמו. ועיין בבבלי כ"ח א', תו"כ אמור פי"ז ה"ט, ק"ג ע"א, ספרי שלח פי' קי"ב, עמ' 119, ובהערות הרח"ש האראוויטץ שם.<br>ומכל הנאמר לעיל יוצא לנו לכאורה שדין זה של חולה ומשמשיו הוא מיוחד לסוכה גרידא. אבל בר"ח חגיגה ו' א' כתב: משום הכי חנה נמי פטורה, דאמר חולין ומשמשיהן פטורין מן הראיה. וכן בכ"י קורוניל שם (לפי הוספותיו של בעל דק"ס לחגיגה, עמ' 95): משום הכי היא וולדה פטורה, דאמרינן חולין ומשמשיהן פטורין מן הראייה. וצ"ע בדבר. וכבר העירותי ע"ז בתס"ר ח"א, עמ' 197, ובח"ד, עמ' 193. אבל הדין דין אמת, ומסתבר שמשמשי החולה פטורים משמחה, וממילא פטורים גם מן הראייה, עיין ירושלמי חגיגה פ"א ה"א, ע"ו ע"א, ובס' ניר שם, ס"ז ע"ד, ד"ה חולה. ועיין באו"ש פ"א מה' חגיגה ה"א סד"ה חגיגה שהעיר על גירסת הר"ח.
<small>5.</small> <b>ולא חולה מסכן אלא אפי' חש בראשו וכו'. </b>בבלי כ"ו א'. ובירושלמי פ"ב ה"ה, נ"ג ע"א: אמר ר' מנא לא סוף דבר חולין של סכנה, אלא אפילו חולין שאינן של סכנה. ובתוספתא כאן מפורש כדבריו. ובה"ג ד"ב, עמ' 164, גרס בבבלי: ואפילו חש בעיניו, ואפילו חש <b>ברגליו</b>. ולא מצאתי לו חבר בגירסא זו. 
<small>5-6.</small> <b>אמ' רבן שמעון בן גמליאל מעשה וחשתי בעיני בקיסריון וכו'. </b>וכ"ה ("בקיסריון") גם בד. אבל בכי"ע: בקיסרי, ובכי"ל: בקיסרין. וכן יוצא גם מן הברייתא שבירושלמי ובבלי הנ"ל. ומעשה שהיה בקיסרי שעל חוף הים היה, ולא בקיסריון, עיין מ"ש לעיל פ"א, שו' 24–25. 
<small>6.</small> <b>והתיר לי ר' יוסה בי ר' וכו', </b>עיין דק"ס, עמ' 74, הערה ב', ובאהצו"י, עמ' 85. והנכון כלפנינו, ועיין מ"ש לעיל ח"א, עמ' 73, הערה 2. 
<small>7-8.</small> <b>אמ' ר' כשהיינו באין אני ור' לעזר בי ר' צדוק אצל ר' יוחנן בן נורי לבית שערים וכו'. </b>וכ"ה בד. ובכי"ע ובכי"ל: אמ' ר' פעם אחת היינו באין אני ור' אלעזר בר' צדוק וכו'. וכגירסא זו מעתיק ביוחסין השלם, 26 ע"ב, בשם התוספתא פרק שני דסוכה.<br>ובראבי"ה ח"ב סי' תרל"ו, עמ' 364: ופירות מותר לאכול חוץ לסוכה, ואפילו קבע, דתניא בתוספתא דמכילתין בפרק שני אמר רבי פעם אחת היינו אנן ור' אליעזר ברבי באין אצל ר' יוחנן בן נורי בבית <b>שעורים</b>, והיינו אוכלים תאנים וענבים חוץ לסוכה. והכי נמי אמרינן בפרק בתרא ד[יומא] וכו', ועיין ע"ז להלן. ובמרדכי פ"ב סי' תשמ"א (בד' קושטא): א"ר פעם א' היו באים אצל ר' יוחנן בן נורי בבית שערים וכו'. ובד"ו רפ"א שם: פעם אחד הינו באים אני ור' אלעזר בן <b>שמעון</b> אצל וכו'. ובבבלי יומא ע"ט ב' (שהעיר עליה בראבי"ה הנ"ל): אמר רבי כשהיינו לומדים תורה אצל ר' אלעזר בן שמוע הביאו לפנינו תאנים וענבים ואכלנום אכילת עראי חוץ לסוכה וכו', אימא אכלנום כאכילת עראי וכו'. והיא, כנראה, ברייתא אחרת, והלכו לבית שערים מקומו של ר' יוחנן בן נורי, עיין מ"ש לעיל ח"א, עמ' 415.<br>ובח"ד הגיה כאן: כשהיינו באין אני ור' אלעזר בר' <b>שמעון</b> (כגי' המרדכי הנ"ל), והוסיף: ועל כל פנים הגירסא שלפנינו אי אפשר להעמידה כלל, דהא ר"א בן צדוק בזמן החורבן היה. אבל כבר העיר ביוחסין השלם הנ"ל (26 ע"א) על הירושלמי סנהדרין פ"ז ה"ב, כ"ד ע"ב: כד חמא דא מילתא (כלומר, כשראה ר' אלעזר בר' צדוק את המעשה שהזכיר במשנה שם) לא היה פחות מבן עשר שנין, כד הוה מהלך עם רבי לא הוה (כלומר, רבי, כפירוש בעל נועם ירושלמי שם) פחות מן תלתין שנין, דלית אורחא דגברא רבא וכו', ותני כן (צ"ל: ותמן, כגירסת שרי"ר, שם, עמ' 258) אמ' רבי מעשה שהייתי אני בא ור' לעזר בי ר' צדוק מבית שיריין ואכלנו תאנים וכו'.<br>הרי לך שכבר תמה הירושלמי איך יתכן שר' אלעזר בר צדוק יאריך ימים מעשר שנים לפני חורבן הבית, עד הזמן שרבי הגיע לכל הפחות לגיל של שלשים שנה (והוא יותר ממאה שנה). ונשאר בקושיא. ואעפ"י שלפי האגדה חיו כמה מן התנאים יותר מזה, מ"מ תמהו שלא היה ידוע להם שר' אלעזר בר' צדוק האריך ימים יותר ממאה שנה. ומכאן שסברו שלא היו שני תנאים בשם ר' אלעזר בר' צדוק. וביוחסין השלם הנ"ל, 26 ע"ב: אבל האמת כי בין בתוספתא ובירושלמי קורא לרבן גמליאל סתם רבי, שהיה חכם גדול וכו', גם לפעמים במדרש ובאבות דרבי נתן קורא ג"כ רבי סתם לריב"ז. והעולה עתה שהוא אחד ואין שני לו (כלומר, שהיה רק ר' אלעזר בר' צדוק אחד). ודבריו לא נתחוורו לי.
<small>8.</small> <b>והיינו אוכלין תאנים וענבים חוץ לסוכה. </b>הברייתא נסמכה למשנתנו פ"ב מ"ד: אוכלין ושותין עראי חוץ לסוכה. ולהלן (מ"ה) הביאו מעשה שכמה מן התנאים החמירו על עצמם שלא לאכול פירות מחוץ לסוכה. ושנו עליה (בבלי יומא ע"ט א'): לא מפני שהלכה כך, אלא שרצו להחמיר על עצמן. והביאה התוספתא מעשה רב שאכלו פירות מחוץ לסוכה, ואפילו ר' אלעזר בר' צדוק לא החמיר על עצמו, ואכל תאנים וענבים מחוץ לסוכה ביותר מכביצה, עיין במשנתנו פ"ב מ"ה. וכאן לא נזכרה כלל "אכילת עראי", והראשונים הנ"ל הסתייעו מכאן לפתרון הבבלי ביומא ע"ט ב' הנ"ל. 
<small>9.</small> <b>וכן היה ר' או' כל סוכה שאין בה ארבע אמות על ארבע אמות פסולה. </b>בירושלמי פ"א ה"א, נ"ב ע"א, מעשרות פ"ג ה"ז, נ' ע"ד: רבי אומר ארבע אמות אף על פי שאין שם ארבע דפנות. וכל הברייתא בבבלי ג' א'. ועיי"ש ז' ב', עירובין ג' ב'.<br>והלשון "וכן היה רבי אומר" מגומגם קצת. וכנראה שהברייתא שלנו סמוכה לדברי ב"ש במשנתנו פ"ב מ"ז: מי שהיה ראשו ורובו בסוכה ושלחנו בתוך הבית בית שמאי פוסלין, ובית הלל מכשירין, ומן הלשון "פוסלין" "מכשירין" מוכח שגם בשיעור סוכה פליגי, וב"ש פוסלין סוכה שאין בה כדי ראשו ורובו ושולחנו, כמו שהוכיחו בבבלי ג' א'. ולמשנה זו נסמכה הברייתא שלנו, והיא מוסיפה שאף רבי היה מחמיר בשיעור סוכה.
<small>10.</small> <b>וחכמים או' אפי' אין מחזקת אלא ראשו ורובו בלבד כשירה. </b>והיא כבית הלל במשנה הנ"ל. ובירושלמי פ"ב סה"ח, נ"ג ע"ב, ובבלי ג' א', פסקו כב"ש. ועיין בבבלי הנ"ל שבברייתא אחת סתמית החולקת עם רבי נשנו דברי החכמים בשיטת ב"ש. ועיין גם עירובין ג' ב'. 

Halakhah 3

<small>10-12.</small> <b>מעשה באנשי ירושלם שהיו משלשלין מטותיהן בחלונות שגבוהין עשרה טפחים ומסככין על גביהן וישנין תחתיהן. </b>מכאן ואילך היא קבוצה אחרת של ברייתות, וחזר המסדר לרפ"ב, עיין מ"ש להלן. ובמשנתנו פ"ב מ"ב: הסומך סוכתו בכרעי המטה כשרה. ר' יהודה אומר אם אינה יכולה לעמוד בפני עצמה פסולה. ונחלקו בירושלמי (פ"ב ה"ב, נ"ב ע"ד) ובבבלי (כ"א ב') בטעמו של ר' יהודה, אם הוא פוסל משום שאין מעמידין בדבר המקבל טומאה (ומטה מקבלת טומאה), או משום שאין למטה קבע. ובירושלמי הביאו את הברייתא שלנו, והוכיחו ממנה שאף ר' יהודה אינו פוסל במעמיד בדבר המקבל טומאה, שהרי אנשי ירושלים סיככו על גבי המטות שמקבלות טומאה, ולא פסל ר' יהודה בסומך סוכתו על גבי כרעי המטה, אלא משום שאין ממעי המטה לסכך עשרה טפחים, ונמצא שאינו אהל, אבל במטות של אנשי ירושלים היו עשרה טפחים ממעי המטה עד הסכך, ולפיכך כשירה. ומוכח מתוך הירושלמי שברייתא זו היא כר' יהודה, או לכל הפחות שאף ר' יהודה מודה בה, שהרי הוכיחו ממנה על שיטת ר' יהודה.<br>ונראה שהברייתא שלנו היא ר' יהודה, והביא ראייה ממנה לשיטתו (כדרכו להביא ראייות ממעשים בענייני סוכה, עיין לעיל רפ"א, שם ה"ז) במשנתנו רפ"ב שהישן תחת המטה יצא ידי חובתו, שכן נהגו אנשי ירושלים שסיככו על גבי המטות וישנו גם תחת המטות. ולעיל ח"ב, עמ' 724, בארנו את הדבר ע"פ עדותו של ר"ש בן גמליאל (אבות דר"ן פל"ה) על מנהג אנשי ירושלים באכסנאים: אכסניין היו שרויין בפנים, ובעלי אושפיזין מבחוץ. ומנהג זה היה אפשרי בשאר רגלים, אבל בסוכות הרי אי אפשר היה לבעלי בתים לישון בחוץ, מחוץ לסוכה, ולפיכך סיככו על גבי המטות וישנין תחתיהן (כלומר, אף תחת המטות), ואילו ואילו יצאו ידי חובת סוכה, ומכאן שהישן תחת המטה יצא ידי חובתו.<br>וכבר הראינו לעיל פ"א, שו' 35–36, שבירושלמי אין זכר לטעם שנתנו לשיטת ר' יהודה (בבלי כ"א ב') שאין אהל עראי מבטל אהל קבע, שמשום זה אין "תחת המטה" מבטלת את הסוכה שהמטה בתוכה, והישן תחת המטה כישן בסוכה עצמה [תיקונים והשלמות: בירושלמי פ״ב ה״א, נ״ב ע״ד: תמן יש שם חלל אחר, ברם הכא אין כאן חלל אחר. ופירשו המפרשים ע״פ הבבלי הנ״ל. אבל לדברינו שאין מעי המטה חוצצין מפני שלא נעשו לשם אהל אלא לשימוש שעל גבם, המעים כאילו אינן ו״אין כאן חלל אחר״<sup class="footnote-marker">22</sup><i class="footnote">והוי ליה כאילו "הוא וטליתו תחת הסוכה".</i> מה שאין כן בסוכה על גבי סוכה שהסכך התחתון משמש סכך לסוכה התחתונה ו״יש שם חלל אחר״.] [תיקונים והוספות: ובמשנת כלים פי״ט מ״ב: החבל היוצא מן המטה וכו'<sup class="footnote-marker">24</sup><i class="footnote">עיין מ"ש לעיל יבמות, עמ' 23.</i>, שבו קושרין את הפסחים ומשלשלין את המטות.]. וטעם זה יתכן רק במטה שהיא בתוך סוכת קבע, אבל לא במסכך על גבי המטה, שאין האהל שתחת מעי המטה יותר עראי מאשר האהל שעל גבי המעים, עיין מ"ש לעיל פ"א, שו' 35–36, ד"ה ופירוש.<br>ברם נראה קרוב לוודאי שבא"י פירשו שלר' יהודה אין מעי המטה מבטלים את האהל שעל גבם, אפילו לעניין סוכה, מפני שהמעים לא נעשו לשם אהל להגן על מה שתחתיו, אלא לשימוש שעל גבם מלמעלה, כתירוץ הראשון שבבבלי כ"א ב'. ובירושלמי נזיר פ"ז ה"ג, נ"ו ע"ג: המת והנזיר תחת <b>מעי</b><sup class="footnote-marker">5</sup><i class="footnote">כ"ה בגליון כי"ל ע"י הסופר עצמו בשם נ"א. ולפנינו בירושלמי בטעות "כרעי", עיין מ"ש בתס"ר ח"ג, עמ' 120. ועיין בהע' 6 להלן.</i> המטה, תחת מעי הגמל, תחת (מעי)<sup class="footnote-marker">6</sup><i class="footnote">המלה "מעי" הוא גליון שנכנס שלא במקומו, וכוונת בעל הגליון היתה לתקן "כרעי" שלעיל, עיין לעיל הע' 5.</i> השקוף, תחת מלתריות אין הנזיר מגלח, ולא כל דבר שנראה<sup class="footnote-marker">7</sup><i class="footnote">שמא צ"ל: שאינו בא, ונשתבש "שנראה". ובשי"ק שם פירש כל דבר שנראה להגן, שאינו אלא נראה להגן, אבל אינו מגן ממש, וציין לבבלי סוכה כ"א ב'.</i> להגן. ומכאן שכל דבר שאינו עשוי לשם אהל<sup class="footnote-marker">8</sup><i class="footnote">לרבות מעי המטה, אפילו אם מזרן מונה עליהן, ואינן בכלל סריגות.</i> אינו אהל מדאורייתא לעניין טומאת נזיר.<sup class="footnote-marker">9</sup><i class="footnote">ועיין מ"ש בתס"ר הנ"ל (לעיל הע' 5) ובתוספתא שבועות פ"א ה"ז, והשוה בבלי כאן כ"א ב' הנ"ל.</i> וסובר ר' יהודה שלכל הפחות מעי המטה אינם מפסיקים בסוכה, ולפ"ז אין הבדל כלל בין ישן תחת המטה שבסוכה, ובין ישן תחת המטה שסיכך עליה, ולרבנן לא יצא ידי חובתו, ולר' יהודה יצא. וכן הדין בישן תחת העגלה שסיכך עליה, כלעיל פ"א, שו' 36.<br>וסובר ר' יהודה שמסתבר שהיו עשרה טפחים בין ממעי המטה לסכך, ובין ממעי המטה לארץ, הואיל והיו עשויות מלכתחילה לישון על גביהן ומתחתיהן. וחכמים לא חשו להשיב על דברי ר' יהודה, שהרי אפשר שלא היו עשרה טפחים ממעי המטה עד הארץ, ולכ"ע אינו אהל, ובטל לגבי המטה.<br>[תיקונים והשלמות: להלן שם, וכן לעיל מע״ש ח״ב, עמ׳ 724, בארתי שהיו ישנים בירושלים גם על גבי המטות וגם מתחת המטות, אבל לא בארתי את פרטי הדברים. והנה הירושלמי כאן מביא ברייתא זו בקשר עם דברי ר׳ יהודה כמשנתנו הפוסל סוכה הסמוכה בכרעי המטה, אם אין הסוכה יכולה לעמוד בפני עצמה, בלי כרעי המטה. ואמר ר׳ אימי בירושלמי שהפסול הוא ״משם שאין ממעי המטה לסכך עשרה טפחים״.<sup class="footnote-marker">20</sup><i class="footnote">ועיין בבבלי שם כ״א ב׳, ובראשונים שם.</i> ואנו למדים שהיו לפעמים סומכין את הסכך בכרעי המטה עצמה שהיו בולטין כמה טפחים מן המעים. ובנידון של אנשי ירושלים היו משלשלין את המטות דרך חלונות שהיו גבוהין (כלומר, החלונות היו גבוהין) עשרה טפחים, ומעי המטה היו בשטח שוה עם המשקוף התחתון של החלק (או קצת נמוך ממנו), והיו מסבכין על כרעי המטה הבולטים מן המטה וסומכין את הסכך בזיז שעל גבי החלון. נמצא שביום היו יכולים לשבת בבית ולהוציא ראשן ורובן מבעד לחלון ולאכול בסוכה.<sup class="footnote-marker">21</sup><i class="footnote">עיין במשנתנו פ״ב מ״ז. והצפיפות בירושלים בזמן הרגל היתה גדולה מאד, כידוע. וכאן שמשו להם מעי המטה כקרקע של הסוכה העליונה, ובשולחן יחד.</i> ואם היו מוכרחים לישון תחת המטות, לכל הפחות יכלו לאכול על גבי המטות. והדברים אמורים באכילה שהיה אפשר להם לאכול זה אחר זה, אבל בלילות לא היתה להם ברירה, והאורחים היו ישנים על גבי המטות, ונכנסו שם דרך החלון, ובעלי בתים היו ישנים תחת המטות ונכנסו לשם מבהק, עיין מ״ש על כ״ז לעיל מע״ש ח״ב, עמ׳ 723 ואילך. ומכאן אנו למדים שהסכך היה גבוה מן המעים לבל הפחות עשרה טפחים בגובה החלון, אבל גובה החלון מן הקרקע לא נתבאר כאן, והוא תלוי במחלוקת ר׳ יהודה וחכמים במשנתנו רפ״ב, וברייתא זו ר׳ יהודה היא שהביאה בעצמו בקשר לשיטתו במשנתנו רפ״ב, עיין מ״ש בפנים.]
<small>12.</small> <b>פסל היוצא מן הסוכה נדון כסוכה. </b>וכ"ה בבבלי י"ט א'. ובירושלמי פ"א ה"א, נ"ב ע"ב: ראשי פסל היוצאין מן הסוכה נידונין כסוכה. והעמידוה בבבלי י"ט א' בסכך (ברש"י י"ד ב': פסל. פסולת גרן ויקב, דהוא סכך כשר) שיוצא והולך מקמי הסוכה, במקום הפתוח (ממול הדופן האחורי), ודופן אחת נמשכת עם הסכך, הרי הסכך היוצא נדון כסוכה, אעפ"י שאין בו אלא דופן אחת, שהרי מ"מ הוא נסמך על שתי דפנות כהלכתן. ועוד אחת שהיא לכל הפחות טפח. וכן, כנראה, פתרוה גם בירושלמי בסכך שיוצא לפנים מן הסוכה, אלא ששם יש שהכשירו אפילו ראשי הסכך נמשכים בלי דפנות, ואפילו שלא כנגד כל רוחב הסוכה, ו[כ]מה (כלומר, והרבה) היקילו בה. ובבבלי שם פתרוה גם בסכך שיוצא מאחורי הסוכה, ושלש דפנות נמשכות עמה, וכשרה אעפ"י שהדפנות נעשו לסוכה הפנימית, אלא שנמלך אח"כ לצמצם את סוכתו, והעביר את הדופן האחורי לאמצע הסוכה. ובדפנות לא איכפת לנו אפילו עשאן במפורש לסוכה הפנימית, בניגוד לסכך שהוא פסול אם לא נעשה לצל, אלא להשתמש בו מעל גביו בלבד, עיין מ"ש לעיל, ובבבלי ח' ב'. ועיי"ש בבבלי עוד שתי אוקימתות שפירשו "היוצא מן הסוכה" היוצא מהכשר סוכה, עיי"ש. 
<small>13.</small> <b>שומרי העיר ביום פטורין מן הסוכה ביום וכו'. </b>ירושלמי פ"ב ה"ה, נ"ג ע"א, בבלי כ"ו א'. 
<small>15-16.</small> <b>הולכי דרכים פטורין מן הסוכה ביום, וחייבין בלילה. </b>בבא זו ליתא בברייתא הנ"ל בירושלמי ובבבלי, אלא שלעיל שם בבבלי: ת"ר הולכי דרכים ביום פטורין מן הסוכה ביום וחייבין בלילה, הולכי דרכים בלילה פטורין מן הסוכה בלילה וחייבין ביום. הולכי דרכים בין ביום ובין בלילה פטורין מן הסוכה בין ביום ובין בלילה. הולכין לדבר מצוה פטורין בין ביום ובין בלילה. ואף לפנינו ברור שמדברים בהולכים לדבר הרשות, ולפיכך חייבין בלילה, אם לן בלילה ביישוב, כפירוש התוספות כ"ו א' ד"ה וחייבין. ועיין דק"ס, עמ' 73, הערה נ', מ"ש על גירסת האו"ז סי' רצ"ט, ח"ב ס"ו ע"ב. וכנראה שהיה לפניו בירושלמי: הולכי דרכים ביום ובלילה פטורין מן הסוכה בין ביום ובין בלילה, אבל בבבלי חסרה לפניו בבא זו, כמו שלא היתה שם בכי"י, לפני הגאונים והראשונים, עיין דק"ס הנ"ל. וטעם הפטור בכל אילו, מפני שבעינן תשבו כעין תדורו, ואף בשאר ימות השנה אינו לן בבית בכגון דא, כמו שנתבאר בבבלי שם. 
<small>16.</small> <b>שומרי גנות ופרדסין פטורין בלילה וחייבין ביום. </b>וכ"ה בד ובכי"ל. ובכי"ו נשמטה המלה "בלילה" בטעות, אבל ברור שצ"ל כמו בד. וכן בירושלמי הנ"ל (על שומרי העיר): הדא דאת אמר בשומרי גייסות, אבל בשומרי ממון עשו אותן כשומרי גנות ופרדיסין. ולכאורה משמע שסברו בירושלמי ששומרי גנות ופרדיסין לכל הפחות חייבין ביום, כמו שפירש בפ"מ. והוא כמסורת התוספתא שלנו.<br>אבל בכי"ע: שומרי גנות ופרדסין פטורין בין ביום בין בלילה. וכ"ה בבבלי כ"ו א' הנ"ל, עיי"ש הטעם.<br>וכנראה שבא"י סברו שביום אפשר לישב בסוכה במלונה, בדפנות שאין גבוהות אלא י' טפחים (ולהשגיח מכל צד), שכן היו נוהגים העשירים בכל סוכותיהם (עיין בירושלמי פ"א ח"א, נ"א ע"ד, ובבבלי ב' סע"ב-ג' רע"א). ובבבל חשבו סוכה כעין זו כדי לשמור פירות, שאין היא תשבו כעין תדורו. ובלילה, בחושך, היה צריך השומר ללכת ממקום למקום, ופטור לכולי עלמא.<br>ברם בק"ע שם פירש שהירושלמי סבר ששומרי ממון חייבין בין ביום ובין בלילה. וכדבריו משמע קצת מהמשך הירושלמי שם: אבודמא <b>מלחא</b><sup class="footnote-marker">10</sup><i class="footnote">כ"ה בכי"ל ובראשונים שנציין להלן. ולפנינו בד"ו בטה"ד: מלתא. וכנראה שהיה מוכר רשתות, עיין ירושלמי ב"מ ספ"ד, ט' סע"ד.</i> הוה דמך קומי חנותיה, עבר ר' חייה בר בא אמר ליה איזול דמוך גו מטללתך. ולפי פשוטו משמע שישן בלילה לפני החנות (או בחנות עצמה, לגירסת הראשונים), ור' חייא בר אבא חייב אותו לישן בסוכה, משום שסבר ששומרי ממון חייבין בין ביום ובין בלילה, כפירוש בעל ק"ע. וברי"ץ גיאת ה' סוכה עמ' פ"ח: ואין ישינין שינת עראי חוץ לסוכה, דאין קבע לשינה (בבלי כ"ו א') וכו', בירושלמי (פ"ב ה"ה, נ"ג ע"א) א"ר אליעזר אכילת עראי אין שינת עראי וכו', והתם נמי, ר' אבדומי מלחא הוה דמיך בחנותיה, עבר ר' חייא בר אבא וכו'. ומוכח מדבריו שפירש שר' אבדומא ישן שינת עראי, ור' חייא חייבו בסוכה, מפני שאין עראי לשינה. אבל מתוך העניין שם משמע שבשינת קבע עסיקינן, ור' אבדומי ישן שם משום שמירת ממון.<sup class="footnote-marker">11</sup><i class="footnote">בגליון הש"ס ובציון ירושלים שם העירו על דברי מגן אברהם או"ח סוף סי' תר"מ. ברם דבריו שם צ"ע, שהרי הביא גם את המעשה ברב אבודמא (אלא ששם בט"ס: והאבודרה'), עיי"ש.</i> וכן בר"ח הביא את הירושלמי לא בדף כ"ו א' אלא בדף כ"ח א', עיי"ש. אבל אפשר שנקטו בירושלמי מעשה חולק, כשם שנקטו בשושבינין שם, עיין להלן שם בהמשך הירושלמי. וצ"ע.
<small>16-17.</small> <b>אמ' ר' לעזר בי ר' צדוק כשהייתי למד אצל יוחנן בן החרנית וכו'. </b>בד בטעות: החרבית, ובכי"ע: החורונית,<sup class="footnote-marker">12</sup><i class="footnote">אצל צוקרמנדל בטעות: החורוניות.</i> ובכי"ל: החורוני. ובפתיחת המאירי למס' אבות (ד' ווינא י"א ע"א): ובסוכה וכו' ר' (כ"ה בד"ר, שממנו אני מעתיק) יוחנן בן החורוני', ולא מצינו לו דבר וכו', בברייתא של סוכה, אמ"ר אלעזר בר צדוק כשהייתי לומד תורה אצל ר' יוחנן בן החורנית. ובס' יוחסין השלם, 27 ע"ב: וכן בתוספתא בפרק שני דסוכה, כמו זה (כלומר, כמו בברייתא שבבבלי יבמות ט"ו ב' שהביא שם), אמר ר' אלעזר בר ר' צדוק כשהייתי למד אצל ר' יוחנן בן החורנית וכו'. ועיין בשנו"ס למשנתנו פ"ב מ"ז במשניות הוצ' ראם ובדק"ס עמ' 82, הערה ח'.<br>וכל הברייתא שלנו להלן עדיות פ"ב ה"ב ואילך, ושם עיקר מקומה כהשלמה למשנה בפ"ד מ"ו שם. והובאה כאן כתוספת למשנתנו פ"ב מ"ז ששנו שם שיוחנן בן החורני נהג כשיטת ב"ה בסוכה אעפ"י שהיה מתלמידי ב"ש. וכל הברייתא בבבלי יבמות ט"ו<sup class="footnote-marker">13</sup><i class="footnote">ושם: אצל ר' יוחנן החורני וכו'. ועיין בשנו"ס, ובכמה מן המקורות חסרה המלה "רבי", ובמקצתם חסרה המלה "בן".</i> ב', ועיין מ"ש בתס"ר ח"ב, עמ' 183.
<small>17.</small> <b>שהוא אוכל פת חריבה וכו'. </b>וכ"ה ("חריבה") גם להלן בעדיות פ"ב הנ"ל. ובכי"ל: שאוכל פתו חררה,<sup class="footnote-marker">14</sup><i class="footnote">עיין מ"ש לעיל פסחים פ"ב, הע' 76.</i> והיא היא. ופת חריבה היא פת יבישה, ושלא נילושה אלא במים גרידא, עיין בתרגום משלי רפי"ז ובת"י ויקרא ז', י'. ובס' יוחסין השלם הנ"ל: פת חרבה במלח. וכ"ה בבבלי הנ"ל. 
<small>19.</small> <b>וראן שהן לחין, אמ' איני אוכל זיתים. </b>בד בטעות: זתים לחי'. והמלה "לחים" אינה גם בכי"ע, בכי"ל, ביוחסין השלם, ולהלן עדיות ובבלי יבמות הנ"ל. וכל התשובה היתה דרך נימוס וצניעות שלא להעליב את ר' צדוק שכאילו חושדו שמאכילו זיתים טמאים. ולוא היה מזכיר "לחים" כבר רמוזה בתשובה הסיבה שמונעת אותו לקבל את הזיתים. ועיין להלן. 
<small>20-21.</small> <b>מנוקבת היתה כדברי בית הלל, אלא שסתמוה שמרים. </b>בבבלי הנ"ל: חבית נקובה היתה אלא שסתמוה שמרים. ומוסיף הבבלי: ותנן (עדיות פ"ד מ"ו) חבית של זיתים מגולגלים<sup class="footnote-marker">15</sup><i class="footnote">פירש"י: דחוקים ועומדים בחבית. ועיין ירוש' ע"ז ספ"ב, מ"ב סע"א.</i> בית שמאי אומרים אין צריכה לנקב,<sup class="footnote-marker">16</sup><i class="footnote">פירש"י: דמוהל היוצא מן הזיתים מי פירות הן ואין מכשירין. ועיין טהרות רפ"ט, בפיה"מ להר"מ, בר"ש ובתיו"ט שם. ועיין במלא"ש שם.</i> וב"ה אומרים צריכה לנקב, ומודים שאם נקבה וסתמוה שמרים שהיא טהורה. ועיין בפי' הראב"ד ובמלא"ש בעדיות שם. ופירשו בתוספות ביבמות שם ד"ה א"ל, שר' יוחנן החורני חשש שמא לא נזהר ר' צדוק בהם ממגע עם הארץ, שהרי לב"ש עדיין לא הוכשרו הזיתים, ור' צדוק מתלמידי ב"ש היה, ור"י פירש שר' יוחנן ידע שקנה אותם מע"ה (כלומר, שאם לא כן לא היה חושד בו שנהג למעשה כב"ש, נגד ב"ה, עיי"ש בגמרא). 
<small>21.</small> <b>להודיעך שהיה אוכל חוליו בטהרה. </b>וכ"ה להלן עדיות פ"ב ובס' יוחסין השלם הנ"ל. ובבבלי הנ"ל ליתא. 
<small>21-22.</small> <b>שאע"פ שהוא מתלמידי בית שמיי וכו'. </b>כלומר, ולב"ש אין לחשוש משום טומאה בזיתים מגולגלים, שהרי מוהל אינו מכשיר, מ"מ נהג יוחנן החורני כב"ה. 
<small>22-23.</small> <b>לעולם הלכה כדברי בית הלל. הרוצה להחמי' על עצמו וכו'. </b>מכאן ועד סוף ההלכה חסר בכי"ע, אבל ישנו גם בד ובכי"ל, ולהלן עדיות פ"ב הנ"ל. ומכאן ואילך גם להלן יבמות ספ"ב, ירושלמי ברכות פ"א סה"ז (סה"ד), ג' סע"ב, יבמות ספ"א, ג' ע"ב, סוטה פ"ג ה"ד, י"ט ע"א, קידושין פ"א ה"א, נ"ח ע"ד, בבלי עירובין ו' ב', ר"ה י"ד ב', חולין מ"ג ב'. 
<small>23.</small> <b>לנהוג כדברי בית שמיי וכדברי בית הלל. </b>וכ"ה בד. אבל בכי"ל: להחמיר על עצמו כחומרי בית שמאי וכחומרי בית הלל. וכ"ה להלן ביבמות ועדיות: לנהוג (ולנהוג) כחומרי ב"ש וכחומרי ב"ה. וכ"ה בירושלמי ובבבלי הנ"ל. ופירשוה בבבלי עירובין ז' א' שהכוונה לחומרות שסותרות אחת את השניה, כגון שמחמיר ונוהג בטומאה כשנכנס לאהל שהיתה שם שדרת חמת שחסרה חוליה אחת (כשיטת ב"ש), מפני שעדיין נחשבת כשידרה שלימה, ואוסר בהמה שניטלה ממנה חוליה אחת מן השידרה (כשיטת ב"ה), ומחשיב אותה כטריפה. 

Halakhah 4

<small>26.</small> <b>היה אוכל בסוכה וירדו עליו גשמים וכו'. </b>בבלי כ"ט א'. 
<small>26-27.</small> <b>אע"פ שפסקו גשמים. </b>ליתא בבבלי, אבל כן מוכרח מן העניין, עיין ר"ח ורש"י. ובראבי"ה ח"ב סי' תרמ"ב, עמ' 367: ובתוספתא מסיים אף על פי שפסקו <b>הגשמים</b>. ואפשר שכוונת רבינו להסתייע מן התוספתא שאעפ"י שפסק הגשם לגמרי, ואין לחשוש שמא יצטרך לחזור ולצאת מיד, מ"מ אין מטריחין עליו. 
<small>27.</small> <b>היה ישן בסוכה וכו'. </b>בבלי הנ"ל. 
<small>28-29.</small> <b>אין מחייבין אותו לחזור עד שייעור. </b>וכ"ה בד. ובכי"ל: עד שיעור. ובכי"ע: עד שֵיֵעור. והניקוד מוכיח שיש כאן תיקון, ושמא היה כתוב בספר שהיה לפני הסופר: עד שיאור. ובבבלי כ"ט א' הנ"ל: אין מטריחין אותו לעלות עד שיאור. איבעי להו, עד שיעור, או עד שיאור. ת"ש עד שיאור ויעלה עמוד השחר. תרתי, אלא אימא עד שיעור ויעלה עמוד השחר. ולגירסא זו ברור שצריך תרתי, שאפילו ניעור אין מטריחין עליו לעלות קודם עמוד השחר, ואם ישן אין מעוררין אותו אפילו לאחר שעלה עמוד השחר. אבל הגאונים<sup class="footnote-marker">17</sup><i class="footnote">עיין בה"ג ד"ו ה' סוכה ספ"ב, ל"ג ע"א, ד"ב, עמ' 165, ה' פסוקות הוצ' ר"ס ששון, עמ' ל', אוה"ג, עמ' 96.</i> גרסו: עד שיאור ויעלה (פי' משיעלה) עמוד השחר. ולפי גירסא זו אפשר לומר, שמשהאיר ועלה עמוד השחר מעירים אותו, כמו שחכך לומר הר"ן בסוף פ"ב. אבל דעת רוב הפוסקים שאף לפי גירסא זו פירושו שאם ניעור לפני הזמן הזה אין מטריחין עליו, ואם לא ניעור אין מעירין אותו אפילו אחר הזמן הזה. ועיין בבעל המאור, במלחמות, ובריטב"א בסוף פ"ב, ובדק"ס, עמ' 87, הערה ת'.<br>ובירושלמי ספ"ב, נ"ג ע"ב: רבן גמליאל נכנס ויוצא כל הלילה, ר' ליעזר נכנס ויוצא כל הלילה. חד תלמיד מן דר' מנא הורי לחד מן קריבוי דנשייא יצא אין מטריחין עליו שיחזור. ולא שמע רבן גמליאל נכנס ויוצא וכו'. ועיין ר"ח כ"ט א', רי"ץ גיאת ס' ה' סוכה, עמ' צ"ג, ראבי"ה ח"ב, סי' תרמ"ג, עמ' 367, או"ז ח"ב סוף סי' ש"ה, ס"ז ע"ב, ומ"ש הרמא"י בפתח הדביר על העיטור, ה' סוכה ח"ה, פ"ו ע"א, סוף הערה כ'. ושמא כיוונו בירושלמי ללילה הראשון דווקא, עיין בס' המכתם, הוצ' הר"א סופר, עמ' נ"ח, ובהערה י"ז שם.

Halakhah 5

<small>29.</small> <b>מפני ארבעה דברים מאורות לוקין וכו'. </b>בבלי כ"ט א', מס' ד"א רבה פ"ב, הוצ' היגר, עמ' 290. ופירש"י: מאורות ירח וכוכבים. ועיין ב"ר פי"א, ב', עמ' 88, ובמקבילות שם. והברייתא נסמכה למשנתנו ספ"ב: לעבד שבא למזוג כוס לרבו ושפך לו הקיתון על פניו, כלומר גשמים בסוכות אינם סימן יפה. 
<b>מפני כותבי פלסטיר. </b>פירש"י: שטרות מזוייפים ומכתבי עמל לשום דופי על אדם לכתוב בשמו מה שלא צוה. והתרגום המדוייק של πλαστήρ, הוא בידוי, ובידוי מלב, עיין מ"ש לעיל פסחים פ"ב ה"ב, הערה 2. 
<small>30.</small> <b>ומפני מגדלי בהמה דקה ומפני קוצצי אילנות טובות. </b>עיין מ"ש לעיל ח"ב, עמ' 855. 
<small>31.</small> <b>בעלי בתי ישראל נמסרין למלכות וכו'. </b>בבלי ומס' ד"א הנ"ל. ועיין רש"י בבבלי שם. 

Halakhah 6

<small>33.</small> <b>בזמן שהמאורות לוקין סימן רע לאומות העולם וכו'. </b>בד ובכי"ל: סימן רע לעולם וכו'. ובכי"ע: לכל העולם. ובבבלי: תנו רבנן בזמן שהחמה לוקה סימן רע לכל העולם כולו וכו', ובכי"מ שם: סימן רע לכל באי עולם. ועיין מ"ש פליניאוס בספרו תולדות הטבע ס"ב פי"ב, סי' נ"ד ואילך. 
<small>35.</small> <b>כעס עליהן, אמ' לשמש ונטל את הנר וכו'. </b>עיין מ"ש ציעגלער בספרו (גרמנית) משלי המלכים, עמ' 183, ובהערה 1 שם. 
<small>36-37.</small> <b>סימן רע לשונאיהן של ישראל וכו'. </b>בבלי הנ"ל. 
<small>38-39.</small> <b>בזמן שחמה לוקה סימן רע לאומות העולם וכו'. </b>מכילתא בא פ"א, עמ' 7, בבלי הנ"ל, פרקי דר"א פ"ז. ובסדר אליהו זוטא פט"ז (פרקי ד"א פ"א), הוצ' רמא"ש, עמ' 10: ר' אליעזר אומר בזמן שהחמה לוקה סימן רע לאו"ה וכו'. 
<small>40-41.</small> <b>בזמן שלוקה במזרח סימן רע ליושבי מזרח וכו'. </b>כלומר, בזמן שהחמה לוקה במזרח, כפירש"י, וכן במכילתא הנ"ל: ר' מאיר אומר כשהחמה לוקה במזרח וכו', ר' יאשיה אומר כשהמזלות לוקין במזרח וכו'. ועיין בהגהות יפה עינים כ"ט א', ולא ידעתי כיצד היה משמע לו מן התוספתא שהכוונה ללבנה. 
<small>42.</small> <b>בזמן שנהפכו כמין דם וכו'. </b>בכי"ל: בזמן שנחפת כמין דם וכו'. ובבבלי ובסדר אליהו זוטא הנ"ל: פניו דומין לדם וכו'. 
<small>42-43.</small> <b>כמין שק, פורענות של דבר ושל רעב בא לעולם. </b>בבלי הנ"ל: לשק חיצי רעב באין לעולם. 
<small>43-44.</small> <b>בזמן שלקו בכניסתן פורענותן שוהא לבוא וכו'. </b>וכ"ה בבבלי ובסדר אליהו זוטא הנ"ל. 
<small>44-45.</small> <b>אין לך כל אומה ואומה שלוקה שאין אלהות שלה וכו'. </b>מקורות הנ"ל. ועיין מכילתא בא פ"ז, עמ' 24, מכילתא דרשב"י, עמ' 15, ב"ר פצ"ו, ה', הוצ' הר"ח אלבק, עמ' 1196, ובמסורת המדרש שם. 
<small>46.</small> <b>בזמן שישראל עסוקין בתורה אין דואגין וכו'. </b>בבלי ותנא דב"א זוטא הנ"ל. ובפרקי דר"א פ"ז הנ"ל: וכשישראל עושין רצונו של הקב"ה, עושה ברחמיו הרבים, ומכהה את החמה ושולח את רוגזו על אומות העולם. ובמכילתא בא פ"א, עמ' 7: ר' יונתן אומר אילו ואילו נתנו לגוים, שנאמר כה אמר ה' וכו' ומאותות השמים אל תחתו. ועיין בבלי שבת קנ"ו א', נדרים ל"ב א'. 

Halakhah 7

<small>47-48.</small> <b>לולב העשוי כמין חרות או שנפרצו רוב עליו פסול. </b>תמים דעים להראב"ד סי' רל"ב, והובא בס' המכתם, עמ' 68, ועיי"ש עמ' 73, הלכות לולב וארבעת מינים של הראב"ד, לפי מגן אבות למאירי, עניין כ"א, עמ' קל"ה (עיי"ש עמ' ק"ג), מאירי כאן כ"ט ב' (79 ע"א). ועיין בראשונים שנציין להלן.<br>ובמשנתנו רפ"ג: לולב וכו' נפרצו עליו פסול, נפרדו עליו כשר. ופירשו בבבלי ל"ב א': אמר רב פפא נפרצו דעביד כי חופיא, נפרדו דאיפרוד אפרודי. וכבר העיר הר"ח ועוד על ב"ק צ"ו א': לוליבא ועבדינהו הוצי וכו', הוצי ועבדינהו חופיא. ומכאן שחופיא היא מכבדת שנעשית מעלי הלולב שאוגדים אותם אחרי שחותכים אותם מן הלולב. ולפיכך פירש"י (כ"ט ב' ד"ה נפרצו) שנפרצו עליו פירושו שנפרצו מן השדרה ואינם מחוברים אלא על ידי אגד, והיינו כמכבדת זו שההוצין שלה מחוברין ע"י אגד. אבל הר"מ בפיה"מ רפ"ג ובחיבורו פ"ח מה' לולב ה"ג ועוד ראשונים פירשו שנפרצו פירושו שנשברו ונדלדלו מתוך השדרה ועדיין תלויין בה. ובפיה"מ כתי"י מצויה גם הצורה של לולב שנפרצו עליו, והוא לולב שעליו נשברו ותלויין בראשיהן למטה, כאצבע מדולדלת שהיא תלויה וחודה למטה, אף שהיד פרוסה למעלה. ולפי זה כי חופיא, פירושו כמכבדת זו שהיא קשורה למעלה בראשי ההוצין, וראשי העלים הם למטה. וכן בר"ח כי"ר: נפרצו וכו' שנתרו מן השדרה <b>והן</b> הן תלויין בה, ולפנינו בטעות: <b>ואין</b> הן וכו'. וכן, כנראה, פירש גם הרי"ף. והראב"ד פירש (עיין במגן אבות הנ"ל, עמ' קכ'ו) שההוצין הנחתכין לאורכן, אחד לשנים ושנים לארבע<sup class="footnote-marker">18</sup><i class="footnote">ועיין בהשגות שהביא במגיד משנה פ"ח מה' לולב ה"ג ובראשונים שצוינו להלן בפנים ד"ה וכן הביאו. ובאהל מועד לר"ש ירונדי ח"ב (ח"ג), ל"ט ע"ב: לולב שנפרצו עליו, פי' שנחתכו רוב העלין לאורכן באמצע פסול. כך פי' <b>הרמב"ן</b>. ועיין בתוספות כ"ט ב' סד"ה נפרצו. ועיין במ"מ הנ"ל ובמגן אבות למאירי, עמ' ק"ג. ובפריטי הרמ"ה ב"ק צ"ו א' (לפי שטמ"ק שם): ועבדינהו חופיא שחלק את העלה לכמה רצועות, והם נקראין חופי', קני, דהא אכשרינהו למלאכה.</i> נקראין חופיא, על שם שעושין מהם חפוי הכלים והמניפות, גם עושים מהם שרשרות לתלות בם כל דבר. ועיין ב"ק צ"ו א' ובחידושי הראב"ד שם, עמ' רל"ד. ולהלן נראה שמלשון התוספתא כאן משמע יותר כפירוש הרי"ף והר"מ.<br>ובבבלי ל"ב א': חרות פסול, דומה לחרות כשר, וכ"ה בירושלמי פ"ג ה"א, נ"ג ע"ג, ופירש"י וסייעתו: חרות קשה שנעשה חריות וכו', דומה לחרות. התחיל להתקשות ועדיין לא נעשה עץ. אבל הגאון (לפי אוה"ג, ריש עמ' 38) כתב: נפרדו עליו כשר, וזהו דומה לחרות, כי דקאמרינן דומה לחרות כשר, וכיון שעברו עליו כשלשה חדשים מתפרדין עליו לגמרי, ויוצא מכלל לולב לגמרי, ונקרא חרות, כמשנתינו (צ"ל: כמו ששנינו) חריות של דקל שגדרו (צ"ל: שגדרן) לעצים (שבת נ' א' ובמקבילות). וכל התשובה (עד כאן) כמעט מלה במלה הובאה בעיטור ה' לולב רח"ב, הוצ' רמא"י פ"ט ע"א, בשם [ושדרו] ממתיבתא, עיי"ש. ועיין גם במנהיג ה' סוכה סי' ט"ו, ס"ו ע"ב (בשם רב האיי? עיין בריש הסימן שם). וכן בר"ח במקומו: דומה לחרות, כגון שנפרדו עליו. וכן בריצ"ג ה' לולב, עמ' ק"א. וכן בס' האורה, סוף עמ' 115: דומה לחרות כשר, והיינו נפרדו עליו, ועיי'ש להלן, עמ' 116. ובובר בהערה כ"ג שם כתב שפירוש זה צריך למחוק מן הספר, ובאמת יש למחוק מן הספר את הערתו ולא את דברי בעל ס' האורה שהן מסורת של גאונים. ועיין בירושלמי פ"ג ה"א, נ"ג ע"ג, ובאהצו"י שם, עמ' 97 ואילך.<br>ובתוספתא כאן פירושו לולב העשוי כמין חרות, והיינו שנפרדו עליו לגמרי (כפירוש הגאון הנ"ל), ונעשו כענפים של דקל, כחריות. וכן אפילו אם לא נתקשו אלא שהפרידן בכח עד שהורידן וראשיהן למטה (כפירוש הרי"ף והר"מ) נפסל הלולב. ולפ"ז לולב כמין חרות, ולולב שנפרצו עליו הם מעניין אחד. וכן בר"מ ה' לולב הנ"ל: נפרצו עליו, והוא שידלדלו משדרו של לולב כעלי החריות פסול. וניסח ע"פ התוספתא כאן.<br>ובתוספתא כאן מפורש: או שנפרצו <b>רוב</b> עליו. והוכיח מכאן הראב"ד הנ"ל (עיין מגן אבות הנ"ל, עמ' קל"ה) שכמה מן הפסולין אין פוסלין אלא ברוב, שאף חלוקת התיומת ונטילתה ברובה, וכן נפרטו העלין בהדס ובערבה, ברובן, והאי רובא נמי בין ברוב העלין ובין ברוב כל עלה ועלה, וכן ביבשות לולב והדס וערבה וכו', וכן נקטם ראשו, היינו רוב ראשו, וכן בניטלה פיטמתו של אתרוג. וכע"ז הביא בשמו בס' המנוחה פ"ח מה' לולב ה"ד, נ"ד ע"ב.<br>וכן הביאו מכאן שצריך פריצת רוב עלים בלולב, בראשונים שהבאנו לעיל בתחילת דברינו, ובתוספות כ"ט ב' ד"ה נפרצו ובתוספ' הרא"ש שם ולהלן ל"ב א' סד"ה ונחלקה, ובפסקיו פ"ג סי' ג' וסי' י"ג, בריטב"א כ"ט ב' ד"ה נפרצו, בס' אדם לרבינו ירוחם, נתיב ח' ח"ג, בר"ן רפ"ג ד"ה נפרצו, ובאהל מועד לר"ש ירונדי ח"ב (ח"ג), ל"ט ע"ב. ובכי"ל כאן חסרה המלה "רוב" בטעות, והנוסחא שלפנינו מקויימת ע"י שאר הנוסחאות וכל הראשונים הנ"ל.<br>וכתב במגן אבות למאירי, קל"ז ע"א: ומ"מ נראה דאפי' לפירוש רבינו שלמה ז"ל שפי' בנפרצו שנעקרו לגמרי ואגדן עם השדרה, דלא פסלי אלא ברובא. וכדבריו מפורש בסדור רש"י, עמ' 136, ובמחזור וויטרי, עמ' 426. אבל בעל השלמה פוסל אפילו במקצת עלין, עיין בס' המכתם, עמ' 68, ובהערת הר"א סופר שם, הערה מ"ו.
<small>48-49.</small> <b>ערבה של בעל ושל הרים כשירה, אם כן למה נאמ' ערבי נחל פרט לצפצף. </b>במשנתנו פ"ג מ"ג: והצפצפה פסולה וכו' ושל בעל כשרה. ובתו"כ אמור פט"ז ה"ו, ק"ב ע"ד: וערבי נחל, אין לי אלא של נחל, של בעל ושל הרים מנין, ת"ל וערבי נחל. אבא שאול אומר ערבי נחל שתים, ערבה ללולב וערבה למקדש. וכ"ה בבבלי ל"ג סע"ב, אלא שגורס: ת"ל ערבי נחל מכל מקום. ובוי"ר פ"ל, ח', הוצ' ר"מ מרגליות, עמ' תש"ז, וכן בפסיקתא דר"כ פסי' כ"ח, קפ"ד ע"א, כגירסת התו"כ, אלא שבמקום "של בעל" גורס "של בקעה". ובכמה כי"י של וי"ר: ת"ל וערבי נחל מכל מקום. והסיום "אם כן למה נאמ' וכו'" חסר שם. אבל בירושלמי פ"ג ה"ג, נ"ג ע"ג: של בעל ושל הרים מניין תלמוד לומר וערבי. אבא שאול אומר וכו' וערבה למקדש, א"כ למה נאמ' וערבי נחל פרט לצפצפת, עיין בהגהות יפה עינים ל"ג ב'. ולפ"ז הסיום הוא לכולי עלמא, וכמו שאמרו בבבלי ל"ד א': ת"ר ערבי נחל הגדילות על הנחל, פרט לצפצפה הגדילה בין ההרים. ולפ"ז ערבה שמטבעה גדילה על הנחל, אע"פ שמצאה בהרים כשרה, אבל אם דרכה לגדול בהרים, אעפ"י שמצאה גדלה בנחל פסולה,<sup class="footnote-marker">19</sup><i class="footnote">ועיין ר"ח שם ובדק"ס, עמ' 105, הע' פ', ובברייתות שבבבלי ל"ג ב'. ועיין יחזקאל י"ז, ה', ובבבלי ל"ד א'.</i> ועיין בפיה"מ להר"מ פ"ג מ"ג ובחיבורו פ"ז מה' לולב ה"ג. ועיין ריטב"א ל"ג סע"ב ד"ה ת"ר שדחה את דברי התוספות ל"ד א' ד"ה ורבנן. ועיין בתוספות הרא"ש ל"ד א' ד"ה ורבנן ובפסקיו פ"ג סי' י"ג, ובשלטה"ג בשם לשון ריא"ז. ודברי אבא שאול שבמקורות הנ"ל הם להלן רפ"ג. 
<small>49-50.</small> <b>אי זהו צפצף העשוי כמין מסר. </b>ובבבלי ל"ד א': צפצפה וכו' ופיה דומה למגל. והא תניא דומה למגל כשר, דומה למסר פסול. אמר אביי כי תניא ההיא בחילפא גילא, כלומר דווקא מין ערבה זה שגדל על הנחל דרך עליו להיות דומים למגל, וכשר. ובירושלמי פ"ג ה"ג, נ"ג ע"ג: אי זו היא של צפצפת העשויה כמין מגל. תני כמין מגל פסולה. כמין מסר כשירה. אבל בכי"ל שם: כמין מסר <b>פסולה</b>, ומחק המגיה "פסולה" ותלה בין השורות "כשירה". והנכון כמו שהוא בגוף כי"ל. ועיין מ"ש בברכי יוסף או"ח סוף סי' תרמ"ז.<br>ובבבלי שבת ל"ו א': דאמר רב חסדא הני תלת מילי אישתני שמייהו מכי חרב בית המקדש וכו' ערבה צפצפה, צפצפה ערבה. וכן צ"ל גם בסוכה ל"ד א', כגי' כ"י ב', עיין דק"ס שם, עמ' 105, הערה א'. ובסדור רב סעדיה, עמ' רל"ו: ותיאור הערבה, מין שקנה שלו אדום ועליו מרובים, וקצוות עליו חלקות הוא הנלקח, אבל מין שקנהו לבן ועליו עגולים, וקצוות עליו פגומות כמסור הוא פסול. והראשון (כלומר, הכשר) נקרא בארץ ישראל ומצרים צפצפה (כלומר, בלשון ההמון, עיין רש"י שבת ל"ו א' ד"ה לשופר), והשני (כלומר, הפסול) ערבה. וראיתי אנשי הארץ הזאת מחליפים את שני השמות האלה. ועיין מה שהאריך בזה ר"ע לעף בספרו פלורה ח"ג, עמ' 326 ואילך.
<small>50.</small> <b>אי זהו ערבה כשירה קנה שלה אדום וכו'. </b>ירושלמי הנ"ל סה"ג, כגירסת התוספתא, בשינוי סדר. ובבבלי ל"ד א': ת"ר אי זהו ערבה ואיזהו צפצפה, ערבה קנה שלה אדום, ועלה שלה משוך (עיי"ש ל"ג סע"ב) ופיה חלק, צפצפה קנה שלה לבן ועלה שלה עגול, ופיה דומה למגל וכו', עיין מ"ש לעיל בסמוך ד"ה איזה צפצף. 

Halakhah 8

<small>51-52.</small> <b>הדס וערבה שנקטמו תימרות העולות מתוכה כשרות. </b>וכע"ז בד. [תיקונים והשלמות: נשמט: וכן במגן אבות למאירי, עניין כ״א, עמ׳ ק״כ: ועוד מצאתי לי ראיה ברורה בבריותא של סוכה, והוא שנאמר בה בפרק שני הדס וערבה שנקטמו <b>תמורות</b><sup class="footnote-marker">23</sup><i class="footnote">בעיטור ה׳ לולב, הוצי רמא"י צ״א ע״א: "תני עולא בר חיננא נקטם ראשו ועלתה בו תמרה מעיו״ט כשר (בבלי ל״ג א׳). ופי׳ רבותינו תמרה ענבה. וי״מ <b>תמורה</b>״. ובפתח הדביר שם פירש לנכון: תמורה. שעלה במקומו אחר, תמורת זה שנקטם. ברם מתוך גירסת המאירי בתוספתא אנו רואים שאין כאן אלא שינוי כתיב, והיא תמרה, היא תימרה, היא תמורה.</i> העולות מתוכה כשרות.<sup class="footnote-marker">24</sup><i class="footnote">בדבריו אפשר לטעות ולחשוב שהוא מפרש את התוספתא כפירוש בעל תוספות ירושלים שהבאנו בפנים הספר (עיין לעיל שם בדברי המאירי), אבל אין הדבר כן, והוא מביא מכאן ראייה "על הדרך שביארנו", ועיין לעיל במגן אבות שם, ריש עמ׳ קי״ח שכתב: ״וכבר מצאתיה כן בבריתא, כמו שנבאר למטה״, והיינו שדין ערבה כדין הדס. והוא בעצמו כותב בבית הבחירה במקומו (מ״ב ע״ד מן הספר): בנקטם ראשו האמור בהדס שפירושו ראש העלה, או העלים שבראשו, שכל שנקטם ראש העלה שבראש הבד אף במיעוטו פקע הדרו, ומ״מ אם היתה בו חסרה, והוא בליטה הנעשית בראש העלה לפעמים בהדס <b>ובערבה</b> (רמז לתוספתא כאן) כשר. ופירש את התוספתא כמו שפירש בבבלי, כפירוש המפרשים כאן. ולעומת זה הראב״ד שגרס בתוספתא כגירסת כי״ע, וכעין גירסת הבבלי, הביא ממנה ראייה (מגן אבות הנ״ל, עמ׳ קל״א) שאם נקטמו העלים גרידא כשירה (עיין מ״ש בעמ׳ 860). וכל קדמון וקדמון בשיקול דעתו בעניין.</i> וגרס כגירסת ד וכי״ו.] ופירשו כל המפרשים ע"פ הבבלי ל"ג א', שהכוונה שנקטמו ראשיהן, ועלו תמרות מתוכן, וכן הגיה הגר"א בפירוש. וקשה מאד לפרש כן בנוסח שלנו. והפירוש הנכון הוא בתוספות ירושלים להרי"א איסערלין או"ח סי' תרמ"ו שכתב שם על דברי הרמ"א בשם הר"ן (למשנתנו ד"ה נקטם ראשו) שבהדס וערבה לא מיקרי נקטם, אלא דווקא אם נקטמו העצים ולא העלים: "וכה"ג תניא בתוספתא הדס וערבה שנקטמו תמרות העולות מתוכן, כשירות. אולם הגר"א הגיה שם". הרי לך שפירש שהכוונה לקטימת התמרות שבהדס וערבה שלמים, ולא איירינן כלל בנקטמו ראשיהן, ועלו בהן תמרות. ועיין בפי' הראב"ד לתו"כ, ק"ב סע"ד, ובשבה"ל השלם, קס"א ע"א.<sup class="footnote-marker">20</sup><i class="footnote">ומהות התמרות של הדס וערבה לא נתבררו לי בדיוק, עיין ערוך ערך תמר א', רש"י ל"ג א' ד"ה ועלתה, בפיה"מ להר"מ פרה פי"א מ"ז, בתוספתא שם ספי"א, ומ"ש לעף בפלורה וכו' ח"ב, עמ' 261.</i><br>ברם בכי"ע: הדס וערבה שנקטמו, <b>ותמרות עולות</b> מתוכן כשרים. וכע"ז גם בכי"ל. וכן מעתיקים הראבי"ה ח"ב סי' תרפ"ג, עמ' 385, ור' יעקב מווירצבורג לפי שבה"ל השלם סי' שנ"ה, קס"א רע"א, ולהלן למטה שם (עיין מ"ש להלן) בשם התוספתא כגירסת כי"ע וכי"ל. ופירשו רבינו יעקב הנ"ל והרב ר' אביגדור כ"צ (ועיין להלן) שהכוונה לנקטם ראש ההדס, או הערבה, ואח"כ עלו תמרות בראשיהן. ועיין באליהו רבה או"ח סי' תרמ"ז אות ו'. וכן גרס גם הראב"ד בתוספתא, ופירש כנ"ל, עיין מ"ש להלן בסוף דבור זה. ובבבלי ל"ג א': תני עולא בר חיננא נקטם ראשו (כלומר, של הדס) ועלתה בו תמרה כשר, ועיין להלן שם בבבלי שמוכח משם שאף בתלוש יתכן שתעלה בו תמרה.<sup class="footnote-marker">21</sup><i class="footnote">בכתוב שם להראב"ד ("הסגלה" של הרמ"ז חסידה חמ"א, עמ' 28) לא גרס להלן שם בבבלי "מערב יו"ט", וכן ליתא בכ"י ב' ובכמה מן הראשונים, עיין דק"ס, עמ' 101, הע' ד', אלא שרבינו פירש שם: ובודאי במחובר, דבתלוש לא הוי כלל, ולצאת בו בחולו של מועד קא מיבעי ליה. ולא הבינותי את הסוגיא שם לפי פירוש זה, ואיזה דיחוי יש כאן, והרי במחובר לא היה מעולם ראוי לצאת בו [תיקונים והשלמות: בעל המאור מקיים את הגירסא בבבלי שם: נקטם ראשו ועלתה בו תמרה ביום טוב<sup class="footnote-marker">25</sup><i class="footnote">שלא כגירסא שלפנינו בדפוסים, ברש"י בעל העיטור ועוד.</i> וטעמו משום שהשאלה היא בנראה ונדחה גרידא, ומדברים בנקטם ביום טוב, שכבר נראה, והראב״ד מקבל את עיקר דבריו<sup class="footnote-marker">26</sup><i class="footnote">שהרי הוא כותב: ולא פירש אם במחובר וכו', שמע מינה שהוא סובר שאף במחובר אפשר לקיים את פירושו של בעל המאור שם.</i> אלא שמשיג עליו למה לא הזכיר שמדברים בנקטם במחובר ועלתה במחובר. ולפיכך יש לשאול אם נקטם במחובר, הרי לא נראה מעולם והוי דחוי מעיקרו. אבל אין ספק שהראב״ד שהוא יחיד בפירושו (בבית הבחירה להמאירי שאב כאן מדברי הראב״ד) קולע כאן למציאות, ומפרש בדיחוי מעיקרו דווקא (שלא כבעל המאור), כפירוש הראשונים לגירסא שלנו, ומן הגמרא אין הוכחה כלל שהתמרה עלתה בתלוש, ואני נגררתי אחרי שאר כל המפרשים.<br>ובספר יד דוד במקומו: ״כוונת רש״י לפי פשוטו דלא נטעי לפרש שנקטם ראשו במחובר ועלתה בו תמרה בי״ט, ונקצץ בי״ט ע״י גוי, או שלא במתכוון, ופירוש זה בוודאי לא ניתן להאמר מכמה קושיות, לכך הוצרך רש״י לבאר דבתלוש הוא, דאעפ״כ יכול לעלות בו תמרה״. ולא באר הרב את ה״כמה קושיות״, ולמה פירוש זה ״לא ניתן להאמר״.]. ופשיטא שאין לעלות על הדעת שהראב"ד סובר שיוצאים גם במחובר [תיקונים והשלמות: וכו׳. עיין בארחות חיים להר״ן כהנא סי׳ תרנ״א ס״ק י״ז בהוספות מהרש״ם<sup class="footnote-marker">26</sup><i class="footnote">בנדון שלפנינו שאנו עוסקים בהדס ובערבה נופל אחד מטעמיו העיקריים, ובן מתבטל נימוקו של ר׳ יוסף ענגיל שהבאנו שם.</i> ואין להביא ראייה מדברי הראב״ד עצמו כאן שכותב ״ולצאת בו בחולו של מועד קא מיבעי ליה״, ואם יוצא במחובר, הרי השאלה קיימת גם ביו״ט ראשון, שהרי אפשר לומר שרבינו נקט שהבעיה היא בלקיחה בהיתר, וביו״ט אסור מדרבנן להשתמש במחובר, עיין בדברי מהרש״ם הנ״ל, ולפיכך כתב שהכוונה לחולו של מועד.], כשיטת הצל"ח בשבת קל"א א'. וכבר נדחו דבריו ע"י כמה מן האחרונים. ועיין גם בגליוני הש"ס לר"י ענגיל, סדר מועד, ח"ב, ירושלמי זרעים כ"ג, כ"ג ע"ג, אות רי"ח. ועיין בכפות תמרים ל"ג א' ד"ה כתוב בסוף לשון רש"י.</i> וברי"ף פ"ג סי' אלף כ"ו הביא ברייתא זו, והסיק שאין הלכה כמותה, מפני שנפסקה הלכה (בבלי ל"ד ב') כר' טרפון במשנתנו (פ"ג מ"ד) שאפילו כל ההדסים קטומים כשר, וממילא אפילו לא עלתה בו תמרה כשר. ברם בבבלי לא נזכרה "ערבה", אבל בתוספתא הרי מפורש שאף בערבה הדין כן, ובה לא נחלק ר' טרפון להכשיר אפילו קטומה. אמנם הר"מ בפיה"מ (פ"ג מ"ג) ובפ"ח מה' לולב ה"ו מכשיר גם בערבה קטומה,<sup class="footnote-marker">22</sup><i class="footnote">ועיין בס' יריאים השלם סי' תכ"ב, רמ"ב ע"א.</i> אבל רוב הראשונים חולקים עליו<sup class="footnote-marker">23</sup><i class="footnote">עיין במגיד משנה במקומו, ברי"ץ גיאת ה' לולב, עמ' ק"ה, ובהע' קי"ט שם, בפיסקי רי"ד ל"ד ב', ברא"ש פ"ג ריש סי' י"ד, ומש"ש בשם הרי"ד הנ"ל. וכן פסק בשו"ע או"ח סי' תרמ"ז ס"ק ב'.</i> וסוברים שאפילו ר' טרפון פוסל בערבה קטומה. וכבר ראינו לעיל שבראבי"ה ובשבה"ל השלם (בשם הר"י מווירצבורג, עיין להלן) הביאו את התוספתא להלכה. וכן כתב הראב"ד (שפוסל בין בהדס קטום, בין בערבה קטומה, עיין להלן) בה' לולב שלו (לפי מגן אבות למאירי, קל"א ע"א): וכעין מה שאמרו בהדס נקטם ראשו, שפירושו על [כל] פנים ראש העץ ולא ראש העלה, שהרי נאמר עליו עלתה בו תמרה, <b>וכן בערבה</b>. ועיין בפי' הראב"ד לתו"כ ק"ב סע"ד, שצויין לו לעיל בסמוך סד"ה הדס.<br>ברם הראב"ד ועוד טענו, שמן המשא והמתן בבבלי ל"ג א' בברייתא של עולא בר חיננא משמע שהלכה כמותה,<sup class="footnote-marker">24</sup><i class="footnote">וכן בה"ג ה' לולב, ד"ו ל"ד ע"א, ד"ב עמ' 170, בהלכות פסוקות, עמ' ל"ב, ובר"ח ל"ג א' הביאו ברייתא זו, אע"פ שפסקו כר' טרפון שהדס קטום כשר.</i> ולפי זה אף הברייתא בתוספתא כאן הלכה היא. וחידש הראב"ד<sup class="footnote-marker">25</sup><i class="footnote">תמים דעים סי' רכ"ח, ס' המכתם, עמ' 75 ואילך, מגן אבות למאירי, עמ' קט"ו ואילך.</i> שנקטם ראשה שבמשנתנו (פ"ג מ"ג) ושבברייתא פירושו כפשוטו, נקטם העץ מראשו, אבל "קטומים" שבמשנתנו (מ"ד שם) פירושו קטומים וחתוכין מן הגזע, בניגוד לשאינו קטום, שהוא הקנה הרך של ההדס הצעיר שאפשר לעקרו עם שרשיו, והוא שלם, ולא נקטמו ענפים ממנו, ועיין בר"ן בהסברו של בעל המאור, ופירש אחרת. ועיי"ש שהאריך להביא ראיות מן התו"כ והירושלמי. ואעפ"י שהרמב"ן במלחמות ובקונטרס שחיבר נגד שיטת הראב"ד בלולב הרבה להשיג עליו, כבר יישב וביסס במגן אבות למאירי הנ"ל, עמ' קי"ז ואילך, את שיטת הראב"ד. ולפי שיטת הראב"ד וסייעתו בין הדס ובין ערבה שנקטמו ראשם פסולים, ואם עלו בהם תמרות כשרים, עיין בהשגות פ"ח מה' לולב ה"ו.<br>ובשבה"ל השלם סי' שנ"ה, ק"ס סע"ב: נראה לי לפרש דברי ר' טרפון דמכשיר בקטומין, כגון שעלו תמרות בראשיהן, כדתני עולא בר חיננא נקטם ראשו ועלתה בו תמרה כשר, אבל אם לא עלתה בו תמרה פסול. וכן קבלתי מפי הר"ר יעקב מבירצבורק נר"ו דהלכתא כעולא בר חיננא, דליכא מאן דפליג עליה, והראה לי לשון התוספתא דקתני, הדס וערבה שניקטמו ותמרות עולה מתוכן כשירין. ולהלן שם: והוספתי לשאול מלפני הר"ר אביגדור כהן צדק ז"ל, קשיא לי דבמתניתין תנן נקטם ראשו פסול, ובברייתא וכו', ולקמן פסקינן כר' טרפון דמכשיר בקיטומין, [אמנם הר"ר יעקב אשכנזי פי' לי דר' טרפון דמכשיר בקיטומין],<sup class="footnote-marker">26</sup><i class="footnote">המוסגר במרובעים חסר בגוף הנוסח שפרסם בובר, אבל כ"ה בכ"י ב' (לפי בובר שם הע' ט"ז), וכן מוכרח מן העניין, והנוסח שהדפיס בובר אינו מובן כלל, ויש בו סתירה מיניה וביה. ובעל שבה"ל כותב בשאלתו לר"א כ"צ שר' יעקב אשכנזי, והוא ר' יעקב מבירצבורג, הראה לו את התוספתא, כמו שמפורש בפיסקא שהעתקנו לעיל. ועיין במבואו של בובר שם, עמ' 12, סוף הע' צ"ט, שהעיר שר' יעקב אשכנזי הוא בוודאי ר' יעקב מבירצבורג שהביאו באותו סימן. אבל באמת אין כאן הבאה, אלא חזרה ממש על דבריו של ר' יעקב מבירצבורג שהוא מכנהו בשאלה לר"א כ"צ: ר' יעקב אשכנזי.</i> כגון שעלו בו תמרה, והראה לי התוספתא דתני התם הדס וערבה שנקטמו, ותמרות עולות מתוכן כשירין. והשיב לי (כלומר, ר' אביגדור כ"צ) וכו', כולהו דלא כר' טרפון, ואנו אין לנו אלא מה שפסק שמואל בגמרא (ל"ד ב') בהדיא הלכה כר' טרפון, דקטומין כשרין אף בלא תמרה, וברייתא דתוספתא לא אלימא מברייתא דתני עולא בר חיננא דמייתי בשמעתין, ולא מסתבר למימר דר' טרפון לא הכשיר בקטומין אלא בתמרה וכו'. ועיין בשבה"ל הקצר סי' קי"ג.<br>ויתכן מאד שכל הראשונים שפוסלים בערבה שנקטם ראשה, שלא הביאו את התוספתא כאן שמכשירה גם בערבה שנקטם ראשה ועלתה בה תמרה, משום שהיתה לפניהם הגירסא כאן כגירסת ד וכי"ו, ואין מדברים כלל בערבה שנקטם ראשה ועלתה בה תמרה, אלא בקטימת התמרות בערבות שלימות, ואינה עניין כלל לנידן שלהם. וכן כתב בס' המנוחה פ"ח מה' לולב (פ"ד מה' סוכה) ה"ה, נ"ד ע"ב, בשם הרב ר' שמואל בר' דוד<sup class="footnote-marker">27</sup><i class="footnote">עיין מ"ש עליו ר"ז בינידיקט בקרית ספר שכ"ז, עמ' רל"ח ואילך.</i> שר' טרפון אינו מכשיר אלא בהדס קטום בלבד, וטעמו "משום דהדס אחר שנתלש מן הקרקע ונקטם ראשו יכול לעלות בו תמרה, והוי כאילו לא נקטם,<sup class="footnote-marker">28</sup><i class="footnote">בצפנת פענח על הר"מ פ"ח מה' לולב ה"ו כתב: "נ"ל דס"ל הטעם משום דכיון דחזינן דמשוינן דין האתרוג לטריפות (ל"ו א'), וכמו דבטריפה אמרינן בחולין דף ס"ח ע"ב דלא מצינו טריפה שחוזרת להכשירה, הכי נמי כיון דמבואר דאם עלתה בו תמרה כשר, שוב לאו הויא פסול, ולא דמיא להך דענביו מרובין מעליו וכו', והנה בתוספתא כאן מבואר דגם גבי ערבה מהני אם עלתה בו תמרה, לכן מכשיר רבינו גם גבי ערבה אם נקטם". וכיון הרב ז"ל בדיוק לסברת הר"ש בר' דוד, אלא שהרשב"ד כתב לשיטתו שלא הכשיר ר' טרפון אלא בהדס קטום, ולא בערבה. ואשר לתוספתא כאן, עיין מה שהסקנו להלן בפנים, שהיתה לפניו כאן גירסת הדפוסים וכי"ו.</i> מה שאין כן בשאר מינין, והיינו דאמרינן בגמרא נקטם ראשו ועלתה בו תמרה כשר, ובשאר מיני לא אמרינן הכי, ש"מ דבהדס אפשר, ושאר מיני לא אפשר". ולפי גירסת כי"ע, כי"ל, הראב"ד, ראבי"ה ור' יעקב אשכנזי בתוספתא, מפורש כאן שלא כדבריו. אבל לפי גירסת ד וכי"ו בתוספתא אין מדברין בתמרות שעלו אחרי הקטימה, אלא בתמרות שעלו במחובר, וזה יתכן גם בערבה, ואינו עניין כלל לדברי ר' שמואל בר' דוד.<sup class="footnote-marker">29</sup><i class="footnote">ומ"מ צ"ל לשיטתו שהמשא והמתן בבבלי ל"ג א' הוא דלא כר' טרפון. ואנו לא באנו כאן לבאר את המציאות בטבע, אלא להבין את שיטות רבותינו, ולעמוד מתוך דבריהם על הנוסח שהיה להם בתוספתא.</i> ועיין רש"י ל"ג ב' ד"ה ועלתה, אלא שכבר רמזנו לעיל, הערה 20, שיתכן שלא בכל מקום "תמרות" מסמנות את אותו חלק של הצמח.<br>וגירסת כי"ע וכי"ל יש לה קיום יותר<sup class="footnote-marker">30</sup><i class="footnote">שהרי היא מקויימת ע"י הראבי"ה, הראב"ד, ר' יעקב מבירצבורג, ר' אביגדור כ"צ ובעל שבה"ל.</i> מאשר גירסת ד וכי"ו, והיא מתאימה לברייתא של עולא בר חיננא בבבלי הנ"ל. וכבר שערנו בתס"ר ח"א, עמ' 199, שמכאן ואילך עד סוף הפרק שאב מסדר התוספתא מקובץ של ברייתות בבליות, ולברייתא שלנו אין רמז בירושלמי, אבל היא קרובה לברייתא הבבלית הנ"ל. ועיין מ"ש להלן. ועכשיו אני רואה שקובץ הברייתות הבבליות כולל גם את כל הלכה א' של פרק ג' להלן.
<small>52.</small> <b>שיעור הדס וערבה שלשה טפחים ולולב ארבעה וכו'. </b>כל הברייתא כלשונה ממש בבבלי ל"ב ב'. ובירושלמי פ"ג ה"א, נ"ג ע"ג, בשינוי לשון, ונוספו שם דברי חכמים שחולקים על ר' טרפון שלהלן, שאינם בתוספתא ובבבלי, עיין מ"ש לעיל, סוף שו' 51–52, ד"ה וגירסת.<br>ובמשנתנו רפ"ג: לולב שיש בו שלשה טפחים כדי לנענע בו כשר. והמלים "כדי לנענע בו כשר" חסרו בין לפני הירושלמי ובין לפני הבבלי. וכן אמרו בירושלמי פ"ג ה"א, נ"ג ע"ג: ר' שמעון בר אבא בשם ר' יוחנן, כיני מתניתא כדי לנענע בו כשר. וכן מפורש בבבלי ל"ז ב' (בכי"מ): נענוע מאן דכר שמיה. <b>חסורי מחסרא והכי קתני</b> כל לולב [שיש בו] שלשה טפחים כדי לנענע בו כשר וכו'. וכן שם ל"ב ב': לולב שיש בו שלשה טפחים. אמר רבי יהודה אמר שמואל שיעור הדס וערבה שלשה, ולולב ארבעה, כדי שיהא לולב יוצא מן ההדס טפח, ור' פרנך אמר ר' יוחנן שדרו של לולב (כלומר, לבד מן העלין שמתארכין למעלה מן השדרה) צריך שיצא מן ההדס טפח. תנן לולב שיש בו שלשה טפחים כשר. אימא כדי לנענע בו (כ"ה בכי"מ). מר כדאית ליה ומר כדאית ליה. וע"פ הירושלמי והבבלי קבעו בגוף משנתנו "כדי לנענע בו", כמו שהוכיח לנכון ע"פ הנ"ל מהרי"ן אפשטין במבוא לנוה"מ, עמ' 273 ואילך, עיי"ש. ולהלן שם בירושלמי: ר' זעורא בעי לולב טפח <b>מלבד</b> שזרה וכו' ר' <b>פרנך</b> רב מתנה יוסי בר מנישא בשם רב לולב טפח <b>מלבד</b> שזרה. ולפי גירסא זו צריך שיצאו העלין למעלה מן השדרה טפח, כפי שפירשו המפרשים בירושלמי, והוא אינו מובן כלל. ברם בגוף כי"ל תוקנה המי"ם של "מלבד" בשני המקומות על הגרר, וכנראה שהיה כתוב שם: בלבד שזרה, כלומר הטפח הנוסף צריך להיות מן השזרה בלבד (חוץ מן העלים המתארכים), כמו שאמרו בבבלי הנ"ל בשם ר' <b>פרנך</b> אמר ר' יוחנן. ועיין בבלי נדה כ"ו א'.<br>ובס' המנוחה פ"ז מה' לולב (פ"ג מה' סוכה) ה"ט, נ"א ע"א: ואמרי' <b>בתוספת'</b> כשאתה מנענעו יתנענעו ראשו והוציו, פי' דמצוה היא שיהא ארוך כל כך שבשעה שיוליכנו ויביאנו ויעלנו ויורידנו יתנענעו ראשו והוציו, והיינו דבעינן שיהא שדרת הלולב יוצא מן ההדס טפח וכו'. ותוספתא כזאת אין לפנינו בשום מקום, ולא עוד אלא שברייתא שנוגעת בהלכה למעשה לא היתה ידועה אלא לרבינו מנוח בלבד. ובתשובת הגאון שבגנזי שכטר ח"ב, עמ' 60 (אוה"ג, עמ' 48): אלא הנענוע לא יתראה אלא בזה השיעור <b>ותוספה</b> (כלומר, ג' טפחים ותוספת טפח) כשאתה מנענעו, ותנענעו ראשו והוציו וכו'. וכן ברי"ץ גיאת (שממנו מעתיק רבינו מנוח תכופות) ה' לולב, עמ' קי"א: אלא הנענוע לא יתראה אלא בזה השעור ותוספתה, כשאתה מנענעו ינענעו ראשו והוציו וכו'. וכנראה שרבינו מנוח פירש שהמלה "ותוספתה" דבוקה למטה, כלומר, אלא בזה השעור, ותוספתה (כלומר, ובתוספתא אמרינן) כשאתה מנענעו וכו', וצ"ע. ועיין מ"ש ע"ז בתשלום תוספתא, עמ' 17, ולעיל ולהלן שם.
<small>53.</small> <b>ר' טרפון או' באמה בת חמשה טפחים. </b>וכ"ה בבבלי הנ"ל. ובירושלמי הנ"ל: תני באמת חמשה דברי ר' טרפון. וחכמים אומרים באמת ששה. ומפרש הירושלמי: על דעתיה דר' טרפון פושכין רברבין. על דעתיה[ון] דרבנן פושכין דקיקין. והוא כרב דימי בבבלי ל"ב ב', ופירש"י: הטפחים האילו יהו גדולים, שיהו חמשה מהן ממלאין אמה בינונית שהן ו' טפחים בינוניים. ובאוה"ג, עמ' 40: נמצא כל טפח, טפח וחומש, נימצא שיעור הדס וערבה וכו' שלשה טפחים ושלשה חומשי טפח. ולהלן שם בבבלי הסיקו בשם רבין שר' טרפון מיקל ואומר, אמה בת חמשה טפחים עשה אותה ששה, צא מהן שלשה להדס והשאר ללולב. ופירש"י: אמה בת חמשה טפחים בינוניים חלק אותה לששה חלקים בטפחים קטנים, ובהן שיעור שלשה להדס, וארבעה ללולב. ונמצא ששיעור ההדס אינו אלא ב' טפחים ומחצה בטפחים בינוניים של ד' אצבעות, עשר אצבעות באגודל. ועיין מ"ש לעיל ח"ב, עמ' 642. ויש מן הגאונים שפסקו כרב דימי בבבלי, וכסתם הירושלמי בשיטת ר' טרפון, עיין אוה"ג, עמ' 40, בשם רב עמרם. ועיין אוה"ג, עמ' 114.<br>ונחלקו הראשונים בגודל הלולב, לפי שיטת התוספות (נדה כ"ו א' סד"ה שדרה) והרמב"ן (לפי הריטב"א ועוד בסוגיין) לא דיבר ר' טרפון אלא בהדס וערבה, אבל יתרון הלולב הוא בטפח גמור בן ד' אצבעות, ונמצא גודלו י"ד אצבעות. אבל הרי"ץ גיאת ה' לולב, עמ' צ"ו, פירש שאף היתרון של לולב הוא באותן טפחים של הדס וערבה, והוא בן י"ג אצבעות ושליש. וכן מוכח מדעת רב עמרם (אוה"ג, עמ' 40), שאף שפסק כרב דימי, מ"מ אנו למדים שיתרון הלולב הוא בטפחים של הדס וערבה. וכן פירש"י ל"ב ב' ד"ה והשאר והרא"ש פ"ג סי' ז', ורבינו יונה (לפי הר"ן בסוגיין) ובס' המכתם, עמ' 73, ועיין מ"ש שם בשם ס' ההשלמה.<br>ובספרי שלח פי' קט"ו, עמ' 124, אמרו: לולב אין לו שיעור. ופירשוה במנחות מ"ב א': אין לו שיעור למעלה, אבל יש לו שיעור למטה. ופירש הריצ"ג בה' לולב, עמ' צ"ז, שצריך שיהא גבוה טפח מן ההדס והערבה, אפילו הם גדולים מג' טפחים, ודלא כיש סוברים שבכגון דא אין צורך שיהא גבוה מהם טפח, עיין בהערות שם הערה מ"א. ועיין בס' המכתם, עמ' 72.
<small>53-54.</small> <b>ארבעת מינין הללו כשם שאין פוחתין מהן, כך אין מוסיפין עליהן. </b>וכ"ה בבבלי ל"א א', ובירושלמי איננה. עיין מ"ש לעיל, שו' 51- 52 סד"ה וגירסת.<br>וכתבו הריטב"א והר"ן בשם יש אומרים שאין מוסיפין עליהם אפילו ממינם, ודחו את דבריהם, עיי"ש. ושיטת רוב הראשונים שאין מוסיפין עליהם ממינים אחרים, אבל מוסיפין בהדסים וערבות. ובהלכות פסוקות (הוצ' מיללער) סי' קפ"ב בשם רב עמרם: ועכשיו נהגו במקומנו במתיבתא כמה דורות שלא לפחות מששים ושמונה בדין, [מנין] לולב. ובתשה"ג שערי תשובה סי' שי"ב מוסיף: ויש מי שעושה שבעים כנגד ע' פרי החג, ויש מי שעושה ס"ט, מנין הדס. וכ"ה באשכול ח"ב, עמ' 104, והובא בס' המכתם כאן, עמ' 77. ועיין ריצ"ג ה' לולב, עמ' ק"ד. ולא נזכרו שם אלא הוספה בהדסים. ועיין ר"מ פ"ז מה' לולב ה"ז, בס' המנוחה, ובשאר נושאי כלים שם. ועיין בתשובת הר"מ הוצ' רא"ח פריימן סי' פ"א, עמ' 79, ובשו"ת ברכת אברהם סי' ל"א, ובשו"ת הרשב"א ח"א סי' ע"ה, סי' תס"ח וסי' תקל"ה, ובשו"ת הרשב"ש סי' ז'.<br>ושאר גאונים נהגו להוסיף אפילו בערבות, עיין בשו"ת הר"מ הנ"ל, בראבי"ה ח"ב סוף סי' תרס"ט, עמ' 378, ובראשונים שהביא בהערות 9–11 שם. ועיין גם בהערות ר"ח אלבק באשכול הנ"ל, הערה ט"ו. ובסוף השאלה לר"א בן הר"מ הנ"ל: והראשונים אומרים שמרבה בהדס עד ס"ח בדין, כמנין לולב, ומרבין בערבה עד ע' כנגד שבעים אומות.

Halakhah 9

<small>54-55.</small> <b>אם אין לו אתרוג לא יטול עמו לא רמון פריש וכו'. </b>וכ"ה ("לא יטול עמו") גם בד ובכי"ל. ומלשון "עמו" משמע שנוטל מה שיש לו לזכר בעלמא, כשיטת הראב"ד בתמים דעים סי' רל"ג, ודווקא בפריש<sup class="footnote-marker">31</sup><i class="footnote">עיין מ"ש לעיל ח"ב, עמ' 579, שו' 51.</i> ורמון וכו' גזרו משום סירכא (ל"א ב'), שלא יבוא ליקח אותם במקום אתרוג, בשעה שיש לו אתרוגים, אבל כשנוטל פחות מד' מינין (כשאין בידו יותר) לזכר בעלמא אין לחשוש לתקלה. אבל בכי"ע גורס: לא יטול בידו פריש וכו'. וכן בבבלי ל"א א': לא יביא פריש ולא רמון וכו'. (תכלת מרדכי). ועיין בס' המכתם, עמ' 78, ובהערות ר"א סופר שם. ועיין בתוספות ל"א א' ד"ה לא, ומ"ש בכפות תמרים שם. 
<small>55.</small> <b>היו כמושין כשרין יבשין פסולין. </b>בבלי הנ"ל. ובשעור היבשות כתבו התוספות (כ"ט ב' ד"ה לולב) ובתוספות הרא"ש שם ועוד, שדינו כמום באוזן הבכור שהסימן הוא שנפרכין בצפורן. והראב"ד בתמים דעים סי' רל"ב (עיין במגן אבות למאירי, עמ' ק"מ ואילך) מחלק בין היובש באתרוג ובין היובש בלולב והדס וערבה, עיי"ש, והרב מצריך גם שילבינו. ועיין בריטב"א ל"א א' שמביא את שיטת הראשונים בעניין יבשות השדרה בלי העלים, או להפך. ועיין בס' משנה אחרונה עוקצין פ"ב מ"ז ד"ה ולבנים ומ"ש לעיל פסחים ספ"ב, הערה 86. ובעניין אתרוג הכמוש, עיין מה שהאריך בזה בשיטת הראשונים והאחרונים ר"א אפטוביצר בהערותיו לראבי"ה ח"ב, עמ' 371, הערה 26. 
<small>55-56.</small> <b>ר' יהודה אומ' אם היו יבישין כשירין. </b>וכ"ה בד, ובכי"ל. ובכי"ע: אף יבישין כשרין. וכ"ה בבבלי ל"א א' הנ"ל. ולפ"ז מכשיר ר' יהודה בכל המינין אם היו יבישין. וכן הוכיחו בבבלי ל"א ב' מברייתא אחת: אתרוג הישן פסול. ור' יהודה מכשיר. ובירושלמי למשנתנו רפ"ג (לולב וכו' והיבש פסול): היבש פסול על שם לא המתים יהללו יה. תני בשם ר' יודה היבש עצמו כשר. ועיין אהצו"י שם, עמ' 96. 
<small>56.</small> <b>אמ' ר' יהודה מעשה באנשי כרכין וכו'. </b>ירושלמי ובבלי הנ"ל. ועיין אהצו"י הנ"ל. 
<small>57.</small> <b>אמרו לו אין שעת הדחק ראיה. </b>ומתוך הלשון משמע שבשעת הדחק מברך אף על היבש, כשיטת הגאונים<sup class="footnote-marker">32</sup><i class="footnote">עיין תשה"ג שערי תשובה סי' שי"ג, ריצ"ג ה' לולב, עמ' צ"ו ועוד, עיין בהערות ר"א אפטוביצר לראבי"ה ח"ב, עמ' 372, הע' 2.</i> וכמה מן הראשונים, עיין ראבי"ה ח"ב סי' תרנ"ג, עמ' 371, שם סי' תרצ"ז, עמ' 404, ובראשונים שצויינו בהערות שם. ועיין בתוספות ל"א א' ד"ה לא מצא ומ"ש בכפות תמרים שם. אבל הראב"ד חולק, עיין תמים דעים סי' רל"ג ובס' המכתם, עמ' 78. ועיין ר"מ פ"ח ה"א, בהשגות שם, ומ"ש ר"א בן הר"מ בשו"ת ברכת אברהם סי' ל"ב. 

Halakhah 10

<small>57-58.</small> <b>לולב בין אגוד, בין שאינו אגוד כשר. ר' יהודה או' אגוד כשר ושאינו אגוד פסול. </b>אף ברייתא זו היא בבבלי י"א ב', ל"ג א', מנחות כ"ז א'. ובירושלמי יומא פ"א ה"א, ל"ח ע"א, אין לה אלא רמז בלבד. ועיין במכילתא דרשב"י, י"ב כ"ב, עמ' 25, ומ"ש במחברתי "על הירושלמי" (ירושלים תרפ"ט), עמ' 28, ובתו"כ אמור ריש פרק ט"ז, ק"ב ע"ג. ועיין במכילתא דר' ישמעאל בא פי"א, עמ' 37, ובהערות הרח"ש האראוויטץ שם.<br>ובכי"ע: בין אגוד בין שאינו אגוד <b>פסול</b>, ונמחקה המלה "פסול" ובין השורות הוגה "כשר". ולא הרגיש הסופר שיש לפניו השמטה, וצ"ל: בין שאינו אגוד [כשר. ר' יהודה אומר אגוד כשר, ושאינו אגוד] פסול. ועיין ראבי"ה ח"ב סי' תרפ"ג, עמ' 385, שהביא את התוספתא, ויש שם השמטה אחרת, עיי"ש.
<small>58-59.</small> <b>לא יאגדנו ביום טוב, אבל נוטל הימנו שרביט ואוגדו. </b>ראבי"ה הנ"ל, רי"ץ גיאת ה' לולב, עמ' צ"ט, עיטור ה' לולב ח"ד, הוצ' רמא"י, צ"א ע"ד, ומשם, כנראה, בתניא ה' לולב סי' פ"ה. ובמנוה"מ ח"ב, הוצ' ענעלאו, ריש עמ' 428: כדגרסי' לא יאגדו ביום טוב. ובס' האורה, עמ' 116: אי לא אגדו מערב יום טוב לא יאגדנו ביום טוב, אבל מוציא ממנו שרביטו ואוגדו. והראשונים הנ"ל הביאוה כפירוש לבבלי ל"ג ב': ת"ר הותר אגדו ביו"ט, אוגדו כאגודה<sup class="footnote-marker">33</sup><i class="footnote">בכי"מ: כמין אגודה. ובכמה מן הראשונים: באגודה, עיין ברי"ף ובר"ן שם ובשו"ת הריב"ש סי' קכ"ב. ועיין דק"ס, עמ' 104, הע' כ'.</i> של ירק. ופירשו הר"ח והרי"ף ששוזר שני קצוות של הוצא (כלומר, שרביט הלולב) ונועצן וכו'.<sup class="footnote-marker">34</sup><i class="footnote">בס' תוספות ירושלים או"ח סי' תרנ"א: ולולא דבריו יש לפרש ע"פ התוספתא לא יאגדנו בי"ט, אבל נוטל הימנו שרביט ואוגדו, והיינו כאגודה של ירק, דבירק אינו קושר בדבר אחר, אלא כורך בעלה מהירקות גופא. ולא גילה לנו הרב את מקורו. ועיין ר"ש פיאה פ"ו רמ"י ד"ה אגודי השום ובס' משנה ראשונה שם. אבל עיין בפיה"מ להר"מ שם. ומפירוש הר"ח כאן משמע כפירוש בעל תוספות ירושלים.</i> ועיין בכפות תמרים שם ל"ג ב' ומ"ש ביצחק ירנן על הרי"ץ גיאת הנ"ל, הערה נ"ב (ובדק"ס הנ"ל). אבל בירושלמי אין זכר לברייתא זו, עיין מ"ש לעיל, סוף שו' 51–52, ד"ה וגירסת כי"ע. 
<small>59.</small> <b>אין אוגדין את הלולב אלא במינו וכו'. </b>פיסקא ממשנתנו פ"ג מ"ח. וכל הברייתא שלנו בבבלי ל"ז א', עיין מ"ש להלן. ועיין בבלי ל"א א'. 
<small>60-61.</small> <b>באנשי ירושלם. </b>עיין דק"ס, עמ' 115, הערה צ'.<sup class="footnote-marker">35</sup><i class="footnote">והוא מעיר שבכ"י ב' היה כתוב "ביחידי" ונתקן. ויותר נראה שהיה כתוב שם "ביהירי", עיין אוה"ג יומא, עמ' 51, וכאן, עמ' 116.</i> 
<small>61.</small> <b>בגימוניות של זהב. </b>וכ"ה במשנתנו הנ"ל. וכבר העיר הרב אפפינהיים במגצין של ברלינר ש"ב, עמ' 8, שבתרגום השומרוני מתרגם רבד הזהב (בראשית מ"א, מ"ב): גימון דהב. וכן מתרגם עגיל (במדבר ל"א, נ'): גימון. וברש"י ישעי' נ"ח, ה': אגמון. הוא כמין מחט כפוף, וצדין בו דגים. והעיר ר"י מאהרשען בהוצאתו של רש"י, עמ' 126: מפרשו נגד דעת הגמרא בקידושין ס"ב ב', ופירושו הוא זר. פירושו אינו זר כלל, שהרי כן יוצא מאיוב מ', כ"ו: התשים אגמון באפו וכו', ובתרגום שם מתרגם אגמון: אונקלא, כלומר, קרס. ועיין ירושלמי שבת פ"ה ה"ד, ז' ע"ג, ובבלי שם נ"ד ב', ומ"ש מהרי"ן אפשטין במבוא לנוה"מ, עמ' 104. ולפ"ז גימון הוא טבעת ושרשרת. וכן בס' המנוחה פ"ז מה' לולב הי"א (סוכה פ"ג), נ"א סע"א: גימון, ר"ל שרשרת וכו'. אבל הוא מסיים: ועיקר המלה מלשון גמי. 
<small>61-62.</small> <b>אמ' לו משם ראיה אף הן היו אוגדין אותו במינו מלמטה. </b>וכע"ז במשנתנו הנ"ל. אבל כל זה ליתא במשנה שבירושלמי בכי"ל (ונוסף בגליון ע"י המגיה), בהוצ' לו, קויפמן, כי"מ, כ"י ב', במשניות כ"י עם פיה"מ להר"מ ועוד, עיין דק"ס, עמ' 114 הערה ז', ובמלא"ש למשנתנו. וכבר ראה לנכון בעל דק"ס שם שהגירסא שלפנינו במשניות היא הוספה ע"פ הברייתא שבבבלי ל"ז א', שהוסיפה שהושיבו לר"מ שמתחת לגימוניות היו אגודין במינו.<br>נמצאנו למדים, שאף כאן הבבא שלנו לא הובאה אלא בבבלי גרידא, וליתא בירושלמי, עיין מ"ש לעיל סוף שו' 51–52, ד"ה וגירסת כי"ע.<br>והגירסא "אמ' לו" גם בכי"ע. אבל בד ובכי"ל: אמרו לו. ולפנינו אפשר לפתור: אמר לו וכו', כלומר, ר' יהודה אמר לו, עיין דק"ס הנ"ל, ובאוה"ג, עמ' 116.
<small>62-63.</small> <b>אמ' ר' לעזר בי ר' צדוק כך היו אנשי ירושלם נוהגין וכו'. </b>בירושלמי פ"ג הי"ד, נ"ד ע"א: דאמר ר' אילא ותניי תמן כך היה המנהג בירושלם וכו'. ולפ"ז מעיד לנו הירושלמי בפירוש שזו היא ברייתא בבלית, עיין מ"ש בתס"ר ח"א, עמ' 199, הלכות הירושלמי להר"מ, עמ' נ"ד הערה ז', והרשימה הארוכה (של תניי תמן-ברייתא בבלית) במחקרים בברייתא ותוספתא להר"ח אלבק, עמ' 86 ואילך. ובבבלי כאן מ"א ב': תניא ר' אלעזר בר' צדוק אומר כך היה מנהגן של אנשי ירושלים וכו', כל הברייתא, בשינויים קלים. 
<small>64.</small> <b>עמד לקרות בתורה ולישא את כפיו מניחו בארץ. </b>וכ"ה בבבלי: מניחו על גבי קרקע. ובירושלמי: נותנו לחבירו. ועיין מ"ש להלן בסוף פירקין. ופירש"י: צריך להניח הלולב לפי שגולל ס"ת ופותחו. ובראבי"ה ח"ב סוף סי' תרפ"ט, עמ' 294, פירש משום שצריך להחזיק בעמודי התורה. ועיין בהערות שם. 
<small>65.</small> <b>נכנס לבק' את החולי' ולנחם אבלים לולבו בידו. </b>כל זה נשמט בכי"ו ע"י הדומות, וישנו בד ובכי"ע. וכ"ה הסדר בבבלי מ"א ב' הנ"ל. אבל בכי"ע: נכנס לנחם אבלים לולבו בידו, נכנס לבקר חולים לולבו בידו. וכ"ה הסדר בבבלי בכי"מ. ובדק"ס, עמ' 128, הערה ז', מעיר על גירסת כי"מ: וכ"ה הסדר בילקוט (אמר רמז תרנ"א) וברא"ש (פ"ג סי' ל"ב), וכ"ה בשבת י"ב א', ב', וסדר הדפוס נראה נוח. ויש להוסיף גם טאו"ח סוף סי' תרנ"ב. ולכאורה אין להחליט בוודאות שהסדר שלנו ושל הדפוסים בבבלי כאן הוא הנכון, שהרי מבואר בר"מ פי"ד מה' שמחות ה"ז שנחום אבלים קודם לבקור חולים. אלא שבר"מ עצמו בפ"ז מה' לולב הכ"ד הקדים בקור חולים לנחום אבלים. ולא עוד אלא שלדעת ר"א בר' צדוק שלנו אפילו בית המשתה קודם לנחום אבלים. עיין להלן מגילה פ"ג, שו' 45–46. ועיין ש"ך יו"ד סוף סי' של"ה, ולפיכך העתיק הר"מ בה' לולב כגירסא שלפנינו.<br>ובירושלמי כאן חסר לגמרי "ולנחם אבלים", וכבר נשאל רב שרירא (אוה"ג עמ' 56): הא דאמור רבנן לנחם אבלים וכו', כך שמענו מזקנינו, דהא מילתא בזמן שהמת נפטר ביום טוב או במועד, והחי מעותד למינקט ימי אבל אחר כן, אעפ"י שאינו נוהג אבלות בחג, אלא שחבריו הולכין אצלו ויושבין עמו כדי ליישב דעתו, וקא מדמי ליה תנא להא מילתא, כמי שבא לנחם אבילים. ובירושלמי מו"ק פ"ג ה"ה, פ"ב ע"ב, קראו למנחמי אבלים בשבת ויו"ט: מראי פנים מפני הכבוד.<sup class="footnote-marker">36</sup><i class="footnote">עיין להלן, עמ' 1252, ומ"ש הגרי"ב זולטי בספרו משנת יעבץ סי' ל"ז.</i> וכן לעיל שם ה"ב, פ"ב ע"א, אסרו לקרובי האבל לעמוד מחוץ לסוכה, אם היתה לו לאבל סוכה קטנה, עיי"ש. ואין כאן מצות ניחום אבלים כלל, ובוודאי שבכגון דא מצות בקור חולים קודמת, כמו שפירש באו"ש פ"ו מה' שמחות ה"ז.
<small>66.</small> <b>נכנס לבית המדרש וכו'. </b>פירש"י: טריד בשמעתא ויפול מידיו. ובירושלמי חסר כ"ז. 

Halakhah 11

<small>66-68.</small> <b>יום טוב הראשון של חג אין אדם יוצא ידי חובתו בלולבו של חבירו אלא אם כן נותנו לו במתנה גמורה. </b>במשנתנו פ"ג מי"ג: אין אדם יוצא ידי חובתו ביום טוב הראשון של חג בלולבו של חברו וכו'. ומבארת התוספתא שאינו יוצא אלא אם כן נתנו במתנה <b>גמורה</b>. וכל הברייתא בבבלי מ"א ב', אלא ששם חסרה המלה "גמורה". ובפירוש אמרו שם (וכן בקידושין ו' ב', ב"ב קל"ז) שאפילו במתנה ע"מ להחזיר יצא. וכבר נתקשו כל הראשונים מאי שנא ממשנת נדרים ספ"ה. ובתו"כ אמור ריש פרק ט"ז, ק"ב ע"ג: מיכן אמרו אין אדם יוצא ידי חובתו ביום טוב הראשון של חג בלולבו של חבירו אלא אם כן רצה נותנו לחבירו וחבירו לחבירו אפילו הן מאה וכו'. ועיין מ"ש להלן, שו' 70, ד"ה נתנו.<br>ובירושלמי לא נזכרה כלל ברייתא זו. ובפירוש אמרו בפ"ד ה"ב, נ"ד ע"ב: רב מפקד לדבית רב אתי, רב המנונא מפקד לחברייא, כד תהוון יהבין מתנה ביומא טבא לא תהוון יהבין לה אלא לדעת גמורה.<sup class="footnote-marker">37</sup><i class="footnote">בס' המנוחה ה' לולב פ"ח (סוכה פ"ד) ה"י, נ"ו ע"א: שאין סומכין בנתינת לולב בדעתו ובלבו, אלא צריך להוציא בשפתיו מתנה בפירוש, ולא תלינן לא בדעת ב"ד ולא בדעת שותפין. ולפי שמתנה זו של לולב רובן מתנה ע"מ להחזיר הן צריך להחמיר עליו ולומר בפי' בשפתיו, וכדגרסי' בירושלמי וצריך ליתן בדעת גמורה, ולא נודע כך אלא בהוצאת שפתיו.</i> כהדא רב הונא יהב אתרוגא מתנה לבריה, אמר ליה אין יומא טבא יומא דין הרי הוא לך מתנה, ואין למחר הרי הוא לך מתנה. ועיין בס' ניר שהגיה בסיפא: אינו לך מתנה. אבל כגירסתינו כ"ה גם בראבי"ה (בכי"א. בכ"י שזח"ה נשמט הסיום) ח"ב סי' תרנ"ד, עמ' 373. ופירוש הירושלמי הוא שרב ורב המנונא החמירו והצריכו לתת את האתרוג, אחרי שיצאו בו, במתנה גמורה, ובדעת גמורה, שיוכל המקבל לעשות באתרוג מה שירצה. והביאו ראייה מרב הונא שיצא באתרוג ביום טוב ראשון של גליות ונתנו לבנו (הגדול), ואמר לו שאפילו אם היום חול, ונמצא שעדיין לא יצא רב הונא באתרוג ויצטרך לו למחר, הרי הוא נותנו לו במתנה גמורה, וסמך על בנו שיבין בעצמו ויתן לו למחר את האתרוג.<br>וכן לעיל שם פ"ג סהי"ב, נ"ד ע"א: כהדא תרונגייא הוו מצפצפין (כלומר, היו בדוחק) תמן, והוה רב נחמן בר יעקב יהב אתרוגא מתנה לבריה, אמר ליה לכשתזכה בו ובמצותו תחזירהו<sup class="footnote-marker">38</sup><i class="footnote">כ"ה בר"ח מ"א ב', ברי"ץ גיאת ה' לולב, עמ' ק"ט, בראבי"ה שהזכרנו בפנים, בס' המנהיג ה' סוכה סי' כ"ח, ס"ח ע"א, ובמקבילה בירושלמי גיטין. ולפנינו בטעות בלשון ציווי: החזירהו לי.</i> לי. ופירשו המפרשים שנתנו לו במתנה על מנת להחזיר. ברם בירושלמי גיטין פ"ב ה"ג, מ"ד ע"ב, אמרו: הרי זה גיטך (כגירסת שרי"ר) על מנת שתתנהו לי פסול, (על מנת)<sup class="footnote-marker">39</sup><i class="footnote">קרוב לוודאי שהמלים "על מנת" שהקפנו הן באשגרה מלעיל, או ע"פ הבבלי שם כ' ב' ותוספתא פ"ב סה"ד, כפי שיוצא מהמשך הירושלמי. וברור שבגיטין אף לשיטת <b>התוספתא</b> אין צורך במתנה גמורה, שהרי שם אין צריכים אלא נתינה, ואם הנייר שלו לא נתן לה אלא אותיות פורחות, ומשום הכי אף מתנה על מנת להחזיר מספיקה, אבל בארבעת המינין בעינן משלכם. וכן לעניין חמץ צריך שיוציא אותו מרשותו לגמרי. אבל הירושלמי, כנראה, סובר שמתנה על מנת להחזיר אינה מתנה בשום מקום. ועיין מ"ש להלן בפנים.</i> שתחזירהו לי כשר. ולא דא היא קדמייתא ? אמר ר' יוסי לכשתרצה.<sup class="footnote-marker">40</sup><i class="footnote">כ"ה בשרי"ר, עמ' 223, שו' 14. ולפנינו בטעות: לכשתדיני.</i> ובפירוש הדברים נראה שר' יוסי מפרש שלא אמר לה אלא שהוא רוצה שהיא תחזיר לו, אבל יש לה רשות גמורה שלא להחזיר. וכן בירושלמי דמאי פ"ו ה"ג, כ"ה ע"ב: על מנת שיהו המעשרות של זה אסור. שאטלם אני ואתנם לזה מותר. ולא דא היא קדמייתא ? אמר ר' אחא אם תירצה ביניהן. וממשיך הירושלמי בגיטין: אמ' ר' יוסי בי ר' בון לכשתזכה בו ובמצוותו תחזירהו לי, כהדא תרונגיה (כגי' שרי"ר) הוון מצפצפי' תמן, והוה רב נחמן בר יעקב וכו', כבירושלמי סוכה. הרי לך מפורש שהירושלמי השווה מתנת האתרוג לגט, ולפירוש הירושלמי כוונתו שהוא רוצה שתחזיר את הגט, אבל יש לה רשות גמורה שלא להחזיר אם לא תרצה, וכן באתרוג הוא מבקש אותו שיחזירהו לו,<sup class="footnote-marker">41</sup><i class="footnote">כלומר, הוא נותן לו בלי תנאי שיזכה בו ובמצותו, ואפילו אם לא יחזירו לו יזכה בו ובמצותו, מה שאין כן במתנה על מנת להחזיר שלא יצא אם לא החזיר.</i> אבל יש לו רשות גמורה שלא להחזיר, ומעשה שהיה בבנו גדול היה, עיין במאירי מ"א ב' (112 ע"א) מ"ש בשם קצת רבנים.<br>סוף דבר "מתנה גמורה" בלשון התוספתא באה להוציא מתנה על מנת להחזיר, ופירושה גם מתנה בדעת גמורה, שלא יתבע אותו אם לא יחזיר. ועיין מ"ש לעיל פסחים פ"ב, הערה 34, ומ"ש להלן ד"ה נתנו.
<small>68.</small> <b>מעשה ברבן גמליאל וזקנים וכו'. </b>תו"כ אמור, ק"ב ע"ג, ובבלי מ"א ב' הנ"ל, ובירושלמי ליתא. 
<small>68-69.</small> <b>ולא היה עמהן לולב לקח רבן גמליאל לולב בדינר זהב. </b>בתו"כ הנ"ל: ולא נמצא לולב אלא ביד רבן גמליאל בלבד. ובבבלי הנ"ל מוסיף: שלקחו באלף זוז. 
<small>70.</small> <b>נתנו לחבירו וחבירו לחבירו. </b>בד: נתנו לחברו במתנ' וחברו לחברו. ובכי"ע ובכי"ל: נתנו במתנה <b>גמורה</b> לחבירו וכו'. ובתו"כ ובבלי הנ"ל מעין גירסת כי"ו. אבל גם בעיטור ה' לולב ח"ד, הוצ' רמא"י, צ"ב רע"ב: ובתוספתא גרסי' נטלו ויצא בו ונתנו במתנה גמורה לחבירו וכו'. וכן מעתיק משמו בשבה"ל הקצר סי' קי"ז, ד"ו נ"א ע"ג. והוכיח בעל העיטור מכאן שאעפ"י שנתנו לו במתנה גמורה ולא התנה, סתמו בלולב כמתנה ע"מ להחזיר הוא,<sup class="footnote-marker">42</sup><i class="footnote">וכ"ה שיטת רוב הראשונים, עיין בראשונים שצוינו להלן בסמוך, ועיין לעיל, הע' 37.</i> שהרי בתוספתא אמרו בפירוש שנתנו במתנה גמורה, ומ"מ הוכיחו בבבלי מ"א ב' הנ"ל מכאן שמתנה על מנת להחזיר שמה מתנה, מפני שסתמו היה על מנת להחזיר, עיי"ש בעיטור. ועיין מ"ש לעיל פסחים פ"ב, שו' 28–29, ד"ה ובפירוש פרחי ציון ואילך שם. ועיין בריטב"א ובמאירי בסוגיין ובשו"ת הרשב"א ח"ב סי' רס"א. ועיין בשו"ת ר' אביגדור כ"צ בשו"ת הרא"ש כלל ל"ה אות ב', ובפסקיו כאן פ"ג סי' ל'-ל"א, ובהערות לראבי"ה הנ"ל, עמ' 373. 
<small>70-72.</small> <b>ר' יוסה או' יום טוב הראשון של חג שחל להיות בשבת, כיון שיצא בו ידי חובתו אסור לטלטלו. </b>בכי"ו חסרה המלה "שחל" ובד נשמטו המלים "שחל להיות בשבת" בטעות, וישנן גם בכי"ע ובכי"ל. ולפי מקורות א"י נטלו שם לולב ביום ראשון שחל להיות בשבת בגבולין אפילו בזמן הגאונים הראשונים,<sup class="footnote-marker">43</sup><i class="footnote">ועיין תנחומא אמור סי' כ"א, והיא הוספה מאוחרת, ואינה בכי"ר וכ"י רח"ס, עיין בהוצ' בובר שם סי' ל', ובהע' ר"ב שם.</i> עיין מ"ש בירושלמי כפשוטו, עמ' 278, ובא"י לא ידעו מגזירה דרבה. ועיין בבלי מ"ד א' ובתוספות מ"ג א' ד"ה אינהו, ומ"ש אפטוביצר בתוספות ותקונים לראבי"ה, עמ' 104 ואילך. ולעיל שו' 64, שנינו: עמד לקרות בתורה ולישא את כפיו מניחו בארץ. וכן בבבלי: מניחו על גבי קרקע. ובירושלמי שם: לשאת את כפיו ולקרות בתורה. נותנו לחבירו. הניחו בארץ אסור לטלטלו. ועיין בשו"ת הרשב"א ח"ד סי' ע"ג,<sup class="footnote-marker">44</sup><i class="footnote">ת"ל שם: ואין מביאין ראיה מלולב שאינו ראוי לטלטלו בשבת, אלא כדי שלא לכמוש התירו לטלטלו (במשנתנו ספ"ג) להחזירו בשבת, דמן הדין היה שלא יטלטלהו כלל, ואפי' ביו"ט, ולאחר שהניחו על גבי קרקע לאחר מצותו אסור לטלטלו, וכדאיתא התם <b>בירו'</b>, אלא משום הידור מצוה התירו טלטולו וחזרתו בשבת ולהוסיף ביום טוב. ועיין בס' המנוחה פ"ז מה' לולב (פ"ג מה' סוכה) הכ"ה, נ"ג ע"א.</i> ובשבה"ל השלם סי' שס"ח, קס"ה ע"ב, ובדרכי משה סוף סי' תרנ"ב, ובמגן אברהם סוף סי' תרנ"א. ובאליהו רבה או"ח סי' תרנ"ב, סוף אות ד', הביא את התוספתא כאן, ועיין בתוספות ירושלים או"ח סי' תרנ"א ס"ק ה', ובהוספות מהרש"מ בארחות חיים סי' תרנ"א ובציונים לאחרונים שבבאורי מהרש"ה לס' תניא רבתי סוף סי' פ"ה, עמ' 188, הערה מ"ה.<br>והבינו רוב המפרשים את הירושלמי שאף ביום טוב אם לא נתן את הלולב לחבירו אלא הניחו ע"ג קרקע אסור לטלטלו.<sup class="footnote-marker">45</sup><i class="footnote">ועיין לעיל הע' 44. ועיין רש"י עירובין ק"ב ב', ד"ה ע"ג קרקע.</i> והוא קשה מאד, שהרי מצוה היא להחזיקו כל היום ולצאת בו לבקר חולים ולנחם אבלים, כמפורש לעיל, ולמה יהא אסור לטלטלו אם הניחו בארץ. ולא עוד אלא שהירושלמי בעצמו הביא שם ברייתא זו, כדי להוכיח שאף בשבת לר' יוסי מצוה להתפלל בו (אם היה לולבו בבית הכנסת), עיי"ש, והפירוש הנכון הוא בהגהות יפה עינים מ"ב א' ובגליון אפרים בירושלמי במקומו. ולפיכך נראה שבירושלמי הוא קיצור מן התוספתא שלנו, ובשבת עסיקינן, ואם הניחו על הארץ, וכבר יצא ידי חובתו אסור לטלטלו, מפני שמיד שהגביהו<sup class="footnote-marker">46</sup><i class="footnote">אף בא"י לא היו נוהגים להחזיק את הלולב בשבת (אם לא אמר הלל בבית הכנסת) אלא להגביה ולהרים אותו בלבד (עיין בבלי מ"ד א'), ומיד אחרי שיצא בו נעשה מוקצה, עיין בבלי מ"ב א'. וכן הלשון בחילופי מנהגים שבין אנשי מזרח ובני א"י סי' נ"א, הוצ' ר"מ מרגליות, עמ' 88: א"מ אין <b>טוענין</b> לולב בשבת, אבל <b>נוטלין</b> הדס, ובני א"י טוענין לולב והדס ביום טוב הראשון של חג שחל להיות בשבת. ועיין שם, עמ' 175, ובהוצ' רב"מ לוין, עמ' 104. ו"טען" בלשון א"י פירושו הגביה, הרים (כמו "נשא" בעברית). וכן בירושלמי דמאי פ"ב סה"ב, כ"ד ע"א: טען <b>מחוקה</b> (כ"ה בכי"ר, וכן תיקן הסופר גם בכי"ל) עלוי, כלומר, הרים את המחוק (של המאזנים) עליו, עיין מ"ש מהרי"ן אפשטין בתרביץ ש"ה (תרצ"ד), עמ' 271. וכן בירושלמי סנהדרין פ"י ה"ה, כ"ט ע"א: והוה ארונה טעין כהניא לרומא וטריף לון לארעא, טעין כהנייא וכו', עיי"ש כמה פעמים ביטוי זה, ופירושו היה מרים את הכהנים למעלה וכו', וכן בירושלמי הוריות פ"ב ה"ה, מ"ו ע"ד: <b>וטען</b> (כ"ה בירושלמי הנספח לבבלי, ולפנינו בירושלמי: ובעא) כיפה מיזרוק בתריה, כלומר, והרים אבן וכו'. וכן גם באיכ"ר פ"א, ג', הוצ' בובר, עמ' 64 (ובמקבילה שבבמ"ר פי"ב, ג'): דלא יהוון טעינין ערקא על מיינוקייא, כלומר שלא ירימו רצועה על התינוקות. וכן בירושלמי עירובין ספ"ג, כ"א ע"ג: ר' אבהו אזל לאלכסנדריא, <b>ואטעינון</b> לולבין בשובתא, כלומר, הורה להם להגביה, להרים את הלולב בשבת, ולצאת בהגבהה זו ידי חובתם. אבל בבבל היו <b>נוטלים</b> הדס ואתרוג בשבת (כמפורש בחילופי מנהגים שהבאנו לעיל) לזכר בעלמא (עיין מ"ש לעיל שו' 54–55, ד"ה אם אין לו) והיו נוטלים עם האתרוג הדס שקטמו מתחילה לשם ריח, ומותר לטלטל את שניהם, עיין מ"ש לעיל שבת פ"ה, שו' 22–23, ד"ה מטלטלין עצי בשמים. ועיין בבלי כאן ל"ז ב'. וכן פירש בערך גם מיללר בחילופי מנהגים הנ"ל שהוציא, עמ' 44, אלא שלא עמד על העיקר, על ההבדל בין נטילה וטעינה.</i> כבר יצא בו, ואסור בהנייה אחרת, כעין שפירש בח"ד, עיי"ש. ועיין בתוספות ירושלים סי' תרנ"א הנ"ל.<br>והברייתא שלנו נסמכה למשנתנו פ"ג מי"ד: ר' יוסי אומר יום טוב הראשון של חג שחל להיות בשבת ושכח והוציא את הלולב לרשות הרבים פטור, מפני שהוציאו ברשות. ועיין בבלי מ"ב א', והירושלמי חולק וסובר שאפילו כבר החזיקו בידו פטור, משום שעדיין הוא טועה בדבר מצוה. אבל אם הניחו בארץ וכבר נתייאש מליטלו, חייב אף לר' יוסי. ועיי"ש בהמשך הירושלמי ובירושלמי שבת פי"ט ה"ד וה"ו, י"ז ע"ב, יבמות פ"ח ה"א, ט' ע"א. ודווקא בציצין שאין מעכבין את המילה, שמצוה לכתחילה להסירן בחול, וכן באכילת מצה שכל כזית וכזית מצוה היא, אבל בלולב אחרי שהניחו על גבי הארץ ונאסר בטלטולו, אפילו לר' יוסי חייב אם הוציאו לר"ה. ועיין בח"ד שפירש אחרת, עיי"ש. ועיין בס' ניר ספ"ג.

Chapter 3



Halakhah 1

<small>1.</small> <b>לולב דוחה את השבת בתחלתו וערבה בסופו מעשה וכבשו וכו'. </b>כל הברייתא בבבלי מ"ג ב', ובירושלמי אין זכר לה. ועיין מ"ש לעיל פ"ב שו' 51–52, סד"ה וגירסת. ובס' מלחמות ה' לסלמון בן ירוחים הקראי, עמ' 58: בתוספת מסכת סוכה וכו' לולב דוחה ליום שבת בתחלתו וערבה בסופו ובתכליתו, <b>דברי ר' אליעזר</b> וכו'. וספק גדול בעיני אם יש להאמין בעדות זו, עיין מ"ש במחברתי שקיעין, עמ' 21.<br>והברייתא שלנו נסמכה למשנתנו רפ"ד: לולב וערבה ששה ושבעה וכו', יום טוב הראשון של חג שחל להיות בשבת לולב שבעה וכו', יום השביעי של ערבה שחל להיות בשבת, ערבה שבעה. והנה מה שאמרו שלולב דוחה את השבת, ולא אסרו בו טלטול, הוא משום שביום ראשון הוא מדאורייתא אפילו בגבולין<sup class="footnote-marker">1</sup><i class="footnote">כמפורש בתו"כ אמור פט"ז ה"ג, ק"ב ע"ד, ירושלמי פ"ג הי"ג, נ"ד ע"א, ר"ה פ"ד ה"ג, נ"ט ע"ב, וי"ר פ"ל, ח', הוצ' ר"מ מרגליות, עמ' תש"ו, פסיקתא דר"כ פכ"ח, קפ"ג ע"ב, ובבלי כאן מ"ג א'.</i> לא גזרו ביה רבנן, אבל ערבה שאינה אלא הלכה למשה מסיני (עיין להלן בתוספתא), לא התירו אלא ביום שביעי שבו היו מקיפין את המזבח בערבה שבע פעמים, עיין במשנתנו סמ"ה, וברש"י ריש פ"ד, ומ"ש בערוך לנר שם, ובמדרש תהלים פי"ז, הוצ' בובר, ס"ד סע"ב ואילך, ובהערה ל"ו שם, ובשו"ת הר"י מיגאש סי' מ"ג.<br>ובבבלי מ"ג ב': ערבה בשביעי מ"ט דחיא שבת. א"ר יוחנן כדי לפרסמה שהיא מן התורה וכו', כיון דקא מפקת לה מראשון, אוקמה אשביעי. ובירושלמי רפ"ד, נ"ד ע"ב, אמרו בשם ר' יוחנן: ערבה הלכה למשה מסיני, ודלא כאבא שאול, דאבא שאול אומר (עיין להלן בתוספתא) ערבה דבר תורה. ואף כאן הכוונה שערבה דוחה שבת כדי לפרסמה שהיא הלכה למשה מסיני. תדע לך שהוא כן, שהרי כאן אמרו במשנתנו רפ"ד: וניסוך המים שבעה, ולהלן שם מ"ט: ניסוך המים שבעה (עיין דק"ס, עמ' 149, הערה ב') כיצד וכו' הגיעו לשער המים תקעו וכו', כמעשהו בחול כך מעשהו בשבת, ובירושלמי שם רה"ו, נ"ד ע"ג: אמר ר' יוסי בן חנינה כדי לעשות פומבי לדבר וכו', דר' עקיבה היא, דר' עקיבה אמר ניסוך המים דבר תורה. והנה לר' יוסי בר' חנינא נוהגים בניסוך המים בשבת כמו בחול (תוקעין), כדי לעשות פומבי לדבר, משום שניסוך המים היא הלכה למשה מסיני (עיין בירושלמי כאן רפ"ד ובמקבילות, ובבבלי זבחים ק"י ב' וכאן מ"ד א' ובמקבילות) ועושים כן כדי לפרסמו, משום שהצדוקין אין מודין בניסוך המים (עיין במשנתנו פ"ד סמ"ט ולהלן בתוספתא, שו' 63), והוא הדין בערבה, כמפורש להלן. ועיין בבלי מ"ד א'. ושיטת בני א"י היא שלמ"ד שערבה דבר תורה וניסוך המים דבר תורה הטעם בהם הוא כמו בלולב, ולא משום פרסום.
<small>1-2.</small> <b>מעשה וכבשו עליה ביתסין וכו'. </b>בד: וכבשו עליה בית סין (בשתי מלים) וכו', וכן להלן בד: שאין בית סין מודים וכו'. וכן שם בתוספתא מנחות פ"י סהכ"ג: מפני בית סין. וכן להלן סוף ידים בכי"ו: בית סיין. וכן בשרי"ר, עמ' 148, שו' 20: ששכרו בית סין (וכ"ה בכ"י שם). ובצופה הצרפתי ה"ג (1881), עמ' 119, מביא פירליס בשם הירצפילד שהעיר על נוסח ד מסוכה ומנחות הנ"ל, ופירליס מוסיף גם תוספתא ידים. ולהלן שם, עמ' 120, מעיד פירליס שבתוספתא ר"ה כי"ע נמצא שלש פעמים "בית סין", וכן בתוספתא סנהדרין פ"ו, וכן בתוספתא סוכה פ"ג בכי"ו ב' פעמים. וכן הוא מביא בשם רנ"נ רבינוביץ שבכ"י קירא ובכ"י מצרים של הבבלי מנחות ס"ה א' נמצא "בית סין". וכל זה אינו מדוייק מתחילה עד הסוף. ובכל המקומות הנ"ל בתוספתא הגירסא היא ביתסין (במלה אחת). וכן הוא גם בבבלי מנחות, עיין דק"ס שם, עמ' 160, סוף הערה פ'. והגירסא ביתסין (במקום ביתוסין) רגילה מאד, והיא גם במשנת מנחות פ"י מ"ג בכ"י קויפמן (ועיין גם בהוצ' לו), וכ"ה גם להלן ר"ה פ"א בכי"ו.<br>מכל מקום ראינו לעיל שבתוספתא ד"ר נמצא שלש פעמים "בית סין", בשתי מלים, ובתוספתא ידים כי"ו: בית סיין. ובשרי"ר, וכן מעיר פירליס הנ"ל (בשם לוי) שבערוך דפוס ראשון, גורס "בית סין", אלא שבערך עצמו הוא כותב: ביתסין (במלה אחת), ולבסוף מסיים: ויצאו מהן משפחות רעות צדוקין וביתוסון (צ"ל: וביתוסין), ונקראו צדוקין לשם צדוק, ביתוסין לשם ביתוס. ובערוך כ"י על קלף של ביה"מ לרבנים כאן (ענעלאו 842) הערך הוא בית סין, אבל בהבאות: ביתסין. ומכיוון שהוכחנו את קיום "בית סין" (בשתי מלים), הרי אפשר ואפשר שביתסין הרגיל בכי"י הוא צרוף של בית סין. ועיין מ"ש רי"מ גרינץ בסיני כל"ב (תשרי מרחשון תשי"ג), עמ' ל"ז ואילך,<sup class="footnote-marker">2</sup><i class="footnote">ובריש עמ' ל"ט שם צריך למחוק את המלים "חולין", "ובאחרת", שאף פירליס לא טעה בזה.</i> שהשתדל לבסס את השקפת בעל מאור עינים ופירליס הנ"ל שבית סין פירושו בית איסיין, ודבריו ראויים לעיון ולתשומת לב.
<small>2.</small> <b>אבנים גדולות מערב שבת וכו'. </b>בבבלי הנ"ל: ונטלום וכבשום תחת אבנים וכו'. ועיין בערוך לנר שם ד"ה תחת האבנים. 
<small>3-4.</small> <b>לפי שאין ביתסין מודין שחבוט ערבה דוחה את השבת. </b>בד: לפי שאין בית סין (עיין מ"ש לעיל, שו' 1–2, ד"ה מעשה) וכו'. ופירושו שהביתסין אין מודין בערבה כלל,<sup class="footnote-marker">3</sup><i class="footnote">עיין ריטב"א מ"ג ב' ד"ה א"ה, בר"ן בסוגיין ד"ה ופרכינן, ובתשב"ץ ח"ב סי' קצ"ז, מ"א ע"ג.</i> אלא שבימות החול לא היה איכפת להן, או שלא יכלו לעשות כלום, אבל כשחל יום שביעי של חג להיות בשבת ניסו למנוע את נטילת הערבה בשבת. 
<small>4.</small> <b>ערבה הלכה למשה מסיני, אבא שאול או' מן התורה וכו'. </b>תו"כ אמור פט"ז ה"ו, ק"ב ע"ד, ירושלמי פ"ג ה"ג, נ"ג ע"ג, רפ"ד, נ"ד ע"ב, בבלי ל"ד א', מ"ד א', וי"ר פ"ל, ח', הוצ' ר"מ מרגליות, עמ' תש"ז, פסיקתא דר"כ פסיק' כ"ח, קפ"ד ע"א. 
<small>5-6.</small> <b>ר' ליעזר בן יעקב אומ' כך היו או' ליה ולך המזבח, ליה ולך המזבח. </b>בהוצאות שלפנינו במשנה (פ"ד מ"ה): בשעת פטירתן (כלומר, מן המזבח) מה הן אומרים ? יופי לך מזבח, יופי לך מזבח,<sup class="footnote-marker">4</sup><i class="footnote">עיין מ"ש ע"ז בסה"י לכבוד שוקן, עלי עין, ריש עמ' 81.</i> ר' אליעזר אומר ליה ולך מזבח, ליה ולך מזבח. וכ"ה הגירסא ("ר' אליעזר") גם במשנה שבירושלמי ד"ו. ובילקוט המכירי תלים קי"ח, ל"ט, ק"ח ע"א, גרס במשנתנו: ר' אליעזר <b>בן יעקב</b> אומר וכו'. ועיין מ"ש להלן, וכבר תמה בח"ד, מה הוסיפה ברייתא זו על משנתנו.<br>ברם פיסקא זו ליתא במשנה ד' נפולי, בהוצ' לו, קויפמן, פרמה, כ"י על קלף של משנה סדר מועד שבביה"מ לרבנים כאן, משנה שבירושלמי כי"ל (ונוספה בגליון ע"י המגיה), משניות כ"י עם פיה"מ להר"מ, כי"מ א' וב' וראשונים (עיין דק"ס, עמ' 138, הערה ז'), ועיין גם במלא"ש למשנתנו, ובהגהות הב"ח מ"ה א' והרש"ל מ"ה ב'. והיא ברייתא בבבלי מ"ה ב', אלא שקיצרוה המדפיסים, ובכי"מ שם: בשעת פטירתן מה הן או' יופי לך מזבח יופי לך מזבח, ר' אליעזר בן יעקב או' ליה ולך מזבח, ליה ולך מזבח. וכ"ה בכ"י ב', בעין יעקב בד"ר ובראשונים, עיין דק"ס, עמ' 141, הערה פ'. ולפ"ז אף כאן יש לנו ברייתא בבלית שלא נזכרה כלל בירושלמי, עיין מ"ש לעיל, סוף שו' 51–52, סד"ה וגירסת כי"ע. וכנראה שאף הרישא היתה כאן בתוספתא, אלא שהשמיטוה הסופרים, מפני שחשבוה לפיסקא מן המשנה,<sup class="footnote-marker">5</sup><i class="footnote">וכבר לפניהם היתה הוספה זו במשנתנו, כמו שהיתה לפני המכירי שהזכרנו לעיל בפנים.</i> שאם לא כן הרי דברי ר' אליעזר בן יעקב תלויים באויר, ואינם מובנים כלל. והשאירו את דברי ר' אליעזר בן יעקב מפני הלשון "כך היו אומרים" שמוכח ממנה שאינו מוסיף על דברי הת"ק, אלא חולק עליו. ובבבלי מ"ה ב' שאלו עליה: והא קא משתף שם שמים ודבר אחר וכו', הכי קאמרי, ליה אנחנו מודים ולך אנו משבחים וכו'.

Halakhah 2

<small>6.</small> <b>שמונה עשר יום בשנה ולילה אחד וכו'. </b>נסמך למשנתנו פ"ד מ"א: ההלל והשמחה שמונה וכו'. ובר"ח מ"ח א': תנא (עיין מ"ש במבוא לתס"ר ח"ב, עמ' 13 ואילך) <b>ההלל</b><sup class="footnote-marker">6</sup><i class="footnote">פיסקא קצרה ממשנתנו, והשמיטוה הסופרים כאן בתוספתא, עיין מ"ש לעיל ח"א, ריש עמ' 6, ח"ב, עמ' 552, שו' 16–17, שם, עמ' 653, ועוד.</i> י"ח ימים ולילה אחד וכו'. ובלקוטות הרמב"ן סוף פסחים (י"ד ע"ד), במאירי פסחים קי"ז ב' ד'ה המשנה (100 ע"א), הנ"ל ברכות מ"ו א' (160 ע"א), כפו"פ פי"ד, עמ' שנ"ז, אבודרהם סדר ר"ח (קרוב לתחילתו), ד"ו שכ"ו, ע"א ע"א, שם פי' ההגדה ד"ה לפיכך אנחנו חייבין, מביאים את התוספתא כאן, כדי להוכיח שבליל פסח מברכין על ההלל, נגד שיטת הגאונים, עיין אוה"ג פסחים, עמ' 124 ואילך, ובברכי יוסף או"ח סי' תפ"ז ס"ק ז', ובשיורי ברכה שם.<br>ובירושלמי פ"ד ה"ה, נ"ד ע"ג, מביא את התוספתא כלשונה כאן. ועיין להלן. ובבבלי תענית כ"ח ב', ערכין י' א': דאמר ר' יוחנן משום ר' שמעון בן יהוצדק שמונה עשר יום בשנה וכו', ולא נזכר שם "לילה אחד" בשום כת"י, עיין במס' תענית הוצ' מלטר, עמ' 133. ואינו גם בה"ג ה' לולב, ד"ו ל"ד ע"ד, ובהלכות פסוקות הוצ' ר"ס ששון, עמ' ל"ו, ובסדר רב עמרם ח"א, ל"ו ע"א, השלם ח"ב, פ"ב ע"ב, וברוב הראשונים. ברם בשאילתות וישלח סי' כ"ו: דאמר ר' יוחנן בשם ר' שמעון בן יהוצדק שמנה עשר יום <b>ולילה אחת</b> יחיד גומר בהן את ההלל וכו', לילה אחת של יום טוב הראשון של פסח. וכן בס' יריאים סי' קכ"ה, והשלם סי' רס"ב, ק"כ ע"א: דאמרינן בערכין אמר ר"י וכו' י"ח ימים ולילה אחד יחיד גומר בהן (בשלם: ולילה אחד גומרין בהן, עיין להלן) את ההלל וכו' ולילה הראשון של פסח. וכן בה"ג ד"ב, עמ' 83, ועמ' 173: דאמר ר' יוחנן משום ר' שמעון בן יהוצדק שמונה עשר ימים ולילה אחד<sup class="footnote-marker">7</sup><i class="footnote">בהקדמת בה"ג ד"ו מנה בתוך מצות עשין מן התורה: וימים שמונה עשר ולילה אחד לגמור בהן את ההלל. וכע"ז בד"ב, עמ' 14. וכתב עליו הרמב"ן (בלקוטות סוף פסחים שהזכרנו בפנים): תפס לו הלשון בזה שבמס' סופרים.</i> יחיד גומר בהן וכו'. וכ"ה בשבה"ל השלם סי' קע"ד, ס"ט ע"ב, וסי' קפ"ח, ע"ג ע"ב. ואעפ"י שבה"ג ושבה"ל אינו מסיים בסוף, וליל הראשון של פסח, אבל מן הרישא כבר ברור שהכוונה לליל פסח. וכן בתשה"ג שבגנזי קדם של לוין ח"ה, עמ' 51: ואמ' כי הוקש שמונה עשר יום ולילה אחד וכו', כך אתה חייב לברך בלילה וכו', והגאון משיב: וליכא בשמעתא לילה. וכנראה שכן היתה הגירסא ("ולילה") בתלמוד הקדום של בעל השאילתות, ומשם הוא במס' סופרים פ"כ ה"ז, הוצ' היגר, עמ' 384, והביאוה כמה מן הראשונים הנ"ל (ועיין גם בציונים של היגר), משום שבתלמוד היתה לפניהם הגירסא כלפנינו.
<small>7.</small> <b>קורין בהן את ההלל. </b>וכן הוא ברמב"ן ובמאירי פסחים הנ"ל. וכ"ה בירושלמי הנ"ל. אבל בכי"ע ובכי"ל: <b>גומרין</b> בהן וכו', וכ"ה בר"ח הנ"ל. וודאי גמור הוא בעיני שהוא תיקון סופרים ע"פ הבבלי (עיין להלן). ובא"י לא ידעו כלל על חצי הלל, וכדברי התוספתא בפסחים פ"י סה"ח, שו' 18–19: ההלל אין פוחתין ממנו וכו', עיין מש"ש.<br>ובבבלי תענית וערכין ומס' סופרים פ"כ הנ"ל: יחיד גומר בו את ההלל. וזו היא הגירסא של רוב הנוסחאות ורוב רובן של הראשונים. ובכי"מ של מס' תענית חסרה המלה "יחיד", וכן מעיר רבינו תם בספר הישר סי' תמ"א, ד' וויען, מ"ג ע"א: אומר אני דל"ג הכא יחיד [וכן הוא?] בעירוכין בכל הספרים, ועיין לעיל גירסת ס' יריאים השלם. אבל בה"ג ובהלכות פסוקות הנ"ל גרסו "יחיד" אלא שפירשו: לאו יחיד ממש קאמרינן להו, אלא כל היכא דלא כניפין כולהון ישראל יחיד קארי להלן וכו', כמו שהעירו הראשונים הנ"ל. ועיין אוה"ג תענית, עמ' 39 ואילך.<br>וכן וודאי גמור הוא שבבבלי ובמס' סופרים הגירסא היא "גומר", ובכי"מ השני בתענית: קורא, ותוקן בגליון "גומר", ואין לגירסא בודדת זו ("קורא") שום סמך, לא בכי"י, ולא בראשונים. וכתב ר"ת בס' הישר הנ"ל<sup class="footnote-marker">8</sup><i class="footnote">והובא בתוספות כאן מ"ד ב' ד"ה כאן, בתוספות ר' יהודה ברכות י"ד א' ד"ה ימים, ועוד, עיין בהערות למחז"ו, עמ' 192, הע' י'. ועיין בשבה"ל השלם סי' קע"ד, ס"ט ב', בכ"י ב', לפי הערת בובר שם.</i> שאף "גומרין" פירושו קורין, "אבל האחרונים חלקו בלשון לקרות ולגמור, להבחין להדיוטות בין ימים שהיחיד גומר ליחיד שאין גומר".<sup class="footnote-marker">9</sup><i class="footnote">תוספות ר' יהודה הנ"ל.</i> ובאבודרהם הנ"ל מעתיק גם בשם הירושלמי והתוספתא "גומרין", ולא דייק שם בלשון, משום שעיקר עיסקו הוא במלים "לילה אחד". ובלקוטות הרמב"ן פסחים הנ"ל: ואע"ג דהכא (כלומר, בתוספתא, בניגוד לבבלי ולמס' סופרים) קתני קורין, מ"מ משוה קרייתן של ימים הללו (כלומר, שבכולם קריית ההלל שוה).
<small>7-8.</small> <b>ויום טוב הראשון של פסח ולילו. </b>וכ"ה בד ובכי"ל, וכ"ה בר"ח, רמב"ן ומאירי פסחים הנ"ל. ועיין להלן גי' כי"ע. 
<small>8.</small> <b>ויום טוב של עצרת. </b>וכ"ה בד ובכי"ל. וכ"ה בשם התוספתא בראשונים הנ"ל. וכ"ה בירושלמי הנ"ל. אבל בכי"ע: יום טוב הראשון של פסח ולילי יום טוב של עצרת (ונתן הסופר נקודות משני צדי המלה "עצרת", לשם מחיקה) פסח ויום טוב <b>הראשון</b> של עצרת, וניקד את שש המלים האחרונות. והנה כלל גדול הוא בידינו שהניקוד של הסופרים מראה שיש כאן "תיקון". וקרוב לוודאי בעיני שעיקר הגירסא שם היתה: יום טוב הראשון של פסח <b>ולילו</b> (כמו שהוא לפנינו, עיין מ"ש לעיל. וכ"ה בירושלמי בשינוי סדר), ויום טוב של עצרת. והסופר מחק את המלה "עצרת" בטעות, והוסיף מה שהוסיף ע"פ הבבלי (עיין להלן), וניקד את המלים, והשאיר לנו רמז שהוסיף אותן.<br>ובבבלי תענית וערכין הנ"ל: ויום טוב <b>הראשון</b> של עצרת. וכ"ה בארבעה כת"י של תענית (עיין בהוצ' מלטר, עמ' 133) ובכי"מ בערכין, ובסדר רב עמרם ח"א, ל"ו ע"א, השלם ח"ב, ס"ב ע"ב, בה"ג ד"ב, עמ' 83, ועמ' 173, וריצ"ג ריש ה' לולב. וכן מעתיקים בשם מסכת ערכין בעיטור ה' הלל, צ"ד ע"ב, בס' יריאים ד"ו סי' קכ"ה,<sup class="footnote-marker">10</sup><i class="footnote">ביריאים השלם סי' רס"ב, ק"כ ע"א, כבר חסרה המלה "הראשון".</i> במנהיג ה' מגילה סי' כ"ח, מ"ג ע"ב, במחז"ו סי' רכ"ו, עמ' 193, ובשבה"ל סי' מ"ח, ד"ו כ"ב ע"ג.<sup class="footnote-marker">11</sup><i class="footnote">בשבה"ל השלם סי' קע"ד, ס"ט ע"ב, נשמטה שורה, עיי"ש הע' ג'. אבל להלן שם סי' קפ"ח, ע"ג ע"ב, חסרה המלה "הראשון".</i> ונוסחא זאת היתה גם לפני הסופר של כי"ע, עיין מ"ש לעיל. וקשה מאד בעיני לשבש כל כך הרבה נוסחאות כי"י וגאונים וראשונים. והרי מסתבר ששאר הקדמונים השמיטו את המלה "הראשון" מפני שהיא אינה מובנת, כשם שהקיפוה גם בהוצאות שלנו בבבלי. ושמא הכוונה להוציא יום טבוח שלאחרי עצרת שאין אומרים בו הלל, עיין חגיגה י"ז ב', ובשיח יצחק ובטורי אבן שם. והגירסא הנכונה אף בחגיגה היא בדפוסים: ויום טוב הראשון של עצרת, ובכי"מ שם השמיטוה (עיין דק"ס) מפני שלא הבינו אותה. וצ"ע.

Halakhah 3

<small>8-9.</small> <b>למה נקרא שמו שער המים שבו מכניסין וכו'. </b>במשנתנו פ"ד מ"ט: ניסוך המים כיצד וכו' הגיעו לשער המים וכו'. ומסמיכה התוספתא לכאן את משנת שקלים פ"ו מ"ג ומדות ספ"ב. 
<small>9-10.</small> <b>בו מים מפכין. </b>במשניות הנ"ל: ר' אליעזר בן יעקב אומר בו המים מפכין ועתידין להיות יוצאין מתחת מפתן הבית, ורומז ליחזקאל מ"ז, א'. ומכאן ואילך מפרשת הברייתא חלק גדול מפרק יחזקאל הנ"ל. 
<small>10.</small> <b>מלמד שמפכפכין ויוצאין כמי הפך הזה ועתידין להיות וכו'. </b>ומפרשת הברייתא <b>מים מפכים</b> (יחזקאל מ"ז, ב') מלשון פך, שהם מפכפכים, כלומר, מקלחין קילוח דק כמפי הפך. וברד"ק יחזקאל רפמ"ז: ובתוספת' דסוכה ר' אליעזר אומ' מי' מפכי', מסכסכין (צ"ל: מפכפכין) ועולין כמו פי הפך, ועתידין להיות יוצאין מתחת יד מפתן הבית. ובירושלמי שקלים פ"ו ה"ב, נ' ע"א: תני בית קודש הקדשים עד הפרוכת כקרני סיליי וכיליי וכו', מן העזרות ועד מפתן הבית כחוט של ערב. מיכן והילך כמפי הפך. ובבבלי יומא ע"ז סע"ב: אמר ר' פנחס וכו' מעין היוצא מבית קדשי הקדשים בתחילה דומה לקרני חגבים וכו' כיון שהגיע אל פתח העזרה נעשה כפי פך קטן, והיינו דתנן ראב"י אומר מים מפכין עתידין וכו'. ובפרקי דר"א פנ"א, הוצ' הרד"ל, קכ"ה סע"א: ר' פנחס אומר מי הבאר עתידין לעלות מתחת מפתן הבית ונובעין ומפכין (כ"ה בילקוט סוף יחזקאל. ולפנינו: ומפרין) ויוצאין, ונעשין לי"ב נחלים, כנגד י"ב שבטים וכו'. וברור שלפי אגדה זו המים היוצאים מתחת מפתן הבית היא הבאר שמימיה נעשו י"ב נחלים (עיין להלן, שו' 39), ושכן יהא אף לעתיד לבוא.<sup class="footnote-marker">12</sup><i class="footnote">כמפורש בילמדנו שהובא בילקוט יהושע רמז ט"ו וזכריה רמז תקע"ט, כמו שהעיר הרד"ל במקומו.</i> עיין מ"ש על באר זו להלן, שו' 36, ד"ה ולא נתבאר. 
<small>12-13.</small> <b>מי אפסים מלמד שאד' עוב' במים עד קרסוליו. </b>ובס' השרשים להרד"ק ערך אפס: מי אפסים. מי כליון שאין בהם אלא מעט (עיין בתרגום השבעים במקומו). ורבי יונה פירשו (ס' השרשים שלו, ערך אפס) מי פסים, והאלף נוספת, פירוש מי כפים וכו', כי המים לא היו מכסים כי אם כפות רגליו. ורבותינו פירשוהו שאדם עובר בהם עד קרסוליו. והכוונה לתוספתא כאן. ועיין בפירושו ליחזקאל שם. ובירושלמי הנ"ל: מי אפסים. עד קרסול[י]ה. ובבבלי יומא ע"ז ב': מי אפסים, מכאן שמותר לעבור (כלומר, ואין לחשוש לסכנה) עד אפסיים. והמתרגמים היונים הקדמונים (עקילס, סומכוס ועוד, עיין בהיקספלה במקומו) תרגמו אפסים: ἀστράγαλοι, קרסוליים, כמו שהוא גם במיוחס ליונתן, ובהכרח שכולם פירשו אפסים מלשון פס (עיין לעיל). ובמשנת אהלות פ"א מ"ח סדר הרגל הוא (ממטה למעלה): <b>פיסת</b> הרגל,<sup class="footnote-marker">13</sup><i class="footnote">בס' השרשים לר"י ן' ג'נח ערך אפס הביא מדברי רז"ל שהזכירו פס היד, ולא הביא ממשנת אהלות כאן, שנזכר שם בפירוש פיסת הרגל. ואפשר שלפניו היתה הגירסא במשנה: <b>פרסת</b> הרגל, עיין במהדורת ר"א גולדברג, עמ' 9, ובהערות שם, עמ' 11. וכן מוכח בפיוטי יניי, עמ' ק"ל. אבל אין הגירסא במשנתנו נוגעת לעצם העניין, ורבותינו פירשו פס הרגל כמו פס היד, והיא פרסת הרגל. ועיין מכילתא ויסע פ"ג, עמ' 166, ואינו עניין לכאן, עיין בשנו"ס שם, ובמכילתא דרשב"י, עמ' 110, ובשנו"ס שם.</i> קרסול, שוק. ולפ"ז עד אפסים פירושו, עד הקרסול, ולא עד בכלל. ובפרקי דר"א הנ"ל: כלפי הדרום לעבור בהם עד <b>השוקים</b>. ופירש הרד"ל שם שהכוונה לתחילת השוק (ולא עד בכלל), לסוף הקרסולים. ולא הרווחנו כלום בפשרה זו, שהרי פיסת הרגל אינה כוללת את הקרסול. ולא עוד אלא שלהלן בפרקי דר"א שם: כלפי המזרח לעבור בהם עד צואר, שנאמר וכו' מי אפסים, שהצואר אפס (כלומר, קצה) לגוף, ועיין בהערה מ"א שם. וכנראה שהגירסא שם משובשת. 
<small>13-14.</small> <b>מים ברכים מלמד שאדם עובר וכו'. </b>בבבלי הנ"ל בכל מקום כאן: מכאן שמותר לעבור וכו', כלומר, ואין בו משום סכנה. 

Halakhah 4

<small>15.</small> <b>שמתברכין והולכין. </b>שהרי הם הולכים ומתרבים ברוחב ובעומק. 

Halakhah 5

<small>17.</small> <b>אבל יעברנו בסחוי. ת"ל כי גאו המים מי שחו. </b>בפירוש הרש"ס לשקלים, מ"ז ע"ב: בתוספתא דסוכה נחל אשר לא אוכל וכו', אבל יעברנו באיחוי (צ"ל: בשיחוי), פירוש שיוכל לשוט בהן, כמו <b>כאשר יפרש השוחה לשחות</b> (ישעי' כ"ה, י"א). ת"ל כי גאו המים מי שחו מלשוט. וכנראה שהמלה "מלשוט" היתה לפניו בבבא זו, ולא להלן בעניין ספינה קטנה. ובירושלמי הנ"ל: מהו מי שחו, מלשוט וכו'. וכע"ז בבבלי יומא הנ"ל. 
<small>18-19.</small> <b>יעברנו בספינה קטנה ת"ל כי גאו המים מי סחו. מלהשיט. </b>כלומר, מלהשיט את הספינה שמניעים אותה במשוטות. ובפירוש הרש"ס הנ"ל: אבל יעברנו בספינה קטנה ת"ל כי גאו המים מי שחו (ולא היתה לפניו כאן המלה "מלהשיט", עיין מ"ש לעיל בסמוך). פירוש מריבויא דריש, דספינה קטנה הולכת בלא וילון, והליכתה היא בשיטה שקורין רימוש (remus, משוט בלשון רומי), כאדם ששח בידיו, וכתב מי שחו סתם, כל דבר השוחה. ובבבלי חסרה בבא זו, עיין מ"ש להלן בסמוך. 

Halakhah 6

<small>19-20.</small> <b>יכול לא יעברנו בספינה קטנה, אבל יעבירנו בספינה גדולה וכו'. </b>וכ"ה בפירוש הרש"ס הנ"ל. ובבבלי הנ"ל: יכול יעברנו בבורני קטנה וכו'. ובורני היא ספינה קלה,<sup class="footnote-marker">14</sup><i class="footnote">בירושלמי שנביא להלן בפנים: ליברנין, liburna ,λίβυρνον, עיין במלונו של קרויס למלים שאולות וכו', עמ' 302, ערך לבירני, ובהוספות ר"ע לעף שם. ועיין במלונו של Daremberg et Saglio לעתיקות יון ורומי ערך liburna. ובספרות של המאה הרביעית כבר מופיעה ליבורני גדולה, עיי"ש.</i> שעיקר המנוע שלה הן המשוטות. אבל, כנראה, שהיה לה גם וילון אחד באמצע. והיא ספינה גדולה של התוספתא. 
<small>20.</small> <b>בל תלך בו אני שיט. </b>ומפרש ברש"ס הנ"ל: ואני ספינה קטנה היא, וכנראה שצ"ל: ואני, בורני קטנה וכו' (או: ספינה גדולה). 
<small>20-21.</small> <b>יכול לא יעברנו בספינה גדולה וכו'. </b>ילקוט המכירי זכריה, עמ' 141, בשם תוספתא דסוכה, פי' הרש"ס הנ"ל. 
<small>21.</small> <b>אבל יעברנו בבורני גדולה וכו'. </b>וכ"ה במכירי (ושם בטעות: בבורכי) ובבבלי הנ"ל. ובפי' הרש"ס הנ"ל: אבל יעברנו בספינה בבורני גדולה וכו', ובורני גדולה מספינה, כדאיתא בפרק האומנין (ב"מ פ' ב'), דספינה סתם שלשים כור ובורני תשעים כור. ובירושלמי הנ"ל: אפילו ליברנין גדולה אינה יכולה לעבור בה וכו', עיין לעיל, הערה 14. 

Halakhah 7

<small>22-23.</small> <b>יכול יתערבו במי מעיינות אחרות וכו'. </b>בד: יכול יתערבו בם מעיינות וכו'. ובמכירי הנ"ל בטעות: יכול נתערבו מעיינות אחרים ת"ל ביום ההוא וכו'. ובפירוש הרד"ק לזכריה י"ג, א': ואמרו יכול שיתערבו בהן מעינות אחרות, ת"ל יהיה מקור נפתח לבית דוד, מקור אחד הוא לחטאת ולנדה. וכיוון לתוספתא כאן. ובירושלמי שקלים פ"ו הנ"ל: ביום ההוא יהיה מקור נפתח וכו', ר' שמואל בר נחמן בשם ר' יונתן מבית דוד ועד יושבי ירושלם כשירים לנדה ולחטאת, מיכן והילך מי תערובות הם כשירים לנדה (כלומר, שאינה טעונה טבילה במים חיים) ופסולים למי חטאת וכו', עיי"ש. ועיין בבבלי יומא ע"ח א'. ומעיינות אחרים כאן הן לאו דווקא, אלא מים פסולים לחטאת, או שהברייתא היא כר' יהודה. עיין במשנת פרה פ"ח מ"י. 
<small>24-25.</small> <b>לאן הולכין לים הגדול, לימה של טבריה ולימה של סדום וכו'. </b>וכ"ה בד. ובכי"ע: ולאין הולכין וכו'. ובכי"ל: <b>אין</b> הולכין וכו'. וכן בקטעים ממגילת סתרים לר"ן גאון (גנזי קדם של לוין, ח"ו, עמ' 24): ותניא בתוספת סוכה אין (כגי' כי"ל) הולכין, לים הגדול ולימה של טבריה ולימה של סדום וכו'. ובילקוט יחזקאל רמז שפ"א (בד' שלונקי ובד"ו): תוספת' דסוטה (צ"ל: דסוכה) ולאן הולכין לים הגדול וכו'. וברש"י יחזקאל מ"ז, ח': שנו רבותינו בתוספתא של סוכה להיכן יוצאין לימה של טבריא ולימה של סדום ולים הגדול וכו'. ובירושלמי שקלים הנ"ל נמנו ארבעה ימים, עיין מ"ש להלן. 
<small>25.</small> <b>לרפות את מימן. </b>וכ"ה בד, בכי"ל ובמגס"ת הנ"ל (לפי התיקונים שם, עמ' 81). וכן ברש"י הנ"ל: לרפאות את מימיהם המלוחים וכו'. אבל בכי"ע וילקוט הנ"ל: <b>מימיו</b>. ולפ"ז הכוונה לימה של סדום גרידא, שאין דגה יכולה לחיות בו. אבל מן ההמשך להלן, וכן בירושלמי הנ"ל אמרו מפורש: ניחא ימא רבא, ימא דמילחא בשביל למתקן (כגי' שרי"ר, עמ' 135, שו' 13), ימה דטיבריא, ימא דסמכו? לרבות דגתם. הרי לך שהירושלמי פירש לרפאות את מי כל הימים, ים הגדול וים המלח למתק את מימיהם המלוחים, וימה של טביריה וימה של סומכי (עיין להלן) למתק את מימיהם ביותר, לרבות את דגתם. ולהלן נראה שמים הללו הם מי הבאר שהלכה עמהם במדבר, ועיין ספרי במדבר פי' צ"ה, עמ' 95, ופרקי דר"א פנ"א, ולהלן, שו' 48–49 ד"ה ומביאין ומש"ש. 
<small>28-30.</small> <b>אל הגלילה הקדמונה זה ימה של סדום. וירדו אל הערבה. זה ימה של טבריה. ובאו הימה אל הימה המוצאים ונרפאו המים זה הים הגדול. </b>בירושלמי הנ"ל: אל הגלילה הקדמונה. זה ים של סמכו.<sup class="footnote-marker">15</sup><i class="footnote">עיין להלן ב"ק פ"ח הי"ח, בכורות פ"ז ה"ד ובמקבילות, ירושלמי כלאים פ"ט ה"ד, ל"ג ע"ג (במקבילה בכתובות פי"ב), בבלי ב"ב ע"ד ב', ועוד. והוא לצפונה של ים טבריא, ומימיו יוצאים לו, עיין בתוספתא בכורות הנ"ל.</i> וירדו על הערבה. זה ים של טיבריא. ובאו הימה. זה ים המלח. אל הימה המוצאים. זה הים הגדול. ובפי' הרש"ס שקלים, מ"ח ע"א: דים של סיבכי לצד מזרח עומד. ובתוספתא גרסינן ימה של סדום. ובכפו"פ פ"ז, עמ' קל"ב, מעתיק בשם תוספתא מסכת סוכה פרק ג' כגירסא שלנו (בערך), ומוסיף: וכן הוא מסכת שקלים. ועיין ברש"י יחזקאל מ"ז, ח' הנ"ל וברד"ק שם. ועיין בהערות הרד"ל לפרקי דר"א הנ"ל, קכ"ה ע"ד, הערה מ"ה. ואין להגיה בתוספתא נגד כל כתה"י וראשונים. 
<small>30.</small> <b>ואומ' והיה כל נפש חיה וכו'. </b>וכ"ה במגלס"ת הנ"ל (לפי התיקונים שם, עמ' 81. ולא ידעתי למה הוסיף שם המו"ל סימן קריאה). 

Halakhah 8

<small>35.</small> <b>מלמד שכל מימי בראשית וכו'. </b>מגלס"ת לרבינו נסים הנ"ל. והכוונה לסוף הפסוק (כמפורש בכי"ע ובכי"ל): כל עץ מאכל לא יבול עלהו, ולא יתם פריו, לחדשיו יבכר, כי מימיו מן המקדש המה יוצאים, והיו פריו למאכל ועלהו לתרופה. ועיין ירושלמי הנ"ל, ומ"ש להלן, שו' 48–49, ד"ה ומביאין. 

Halakhah 9

<small>36.</small> <b>וכך היתה הבאר שהיתה עם ישראל וכו'. </b>וכן באגור לר"ש ג'מע<sup class="footnote-marker">16</sup><i class="footnote">בסה"י לכבוד גריץ, עמ' 29.</i> ערך אסקפיא בשם תוס' [סוכה] פ"ג. ובילקוט ת"ת כת"י במדבר כ"א, י"ז, ודברים ב', ח': הבאר שהיתה עם ישראל וכו'.<br>ולא נתבאר כאן לאיזו באר כיוונו. ומסתבר שהכוונה לבאר שמימיה עתידין לצאת מתחת מפתן הבית הנ"ל, והיא הבאר שנבראה בע"ש בין השמשות. ובפרקי דר"א פל"ה:<sup class="footnote-marker">17</sup><i class="footnote">לפי הגירסא הנכונה שבמה"ג בראשית כ"ו, י"ט, הוצ' ר"מ מרגליות, עמ' תנ"ג. ועיין בנוסח שפרסם ר"מ היגר במאסף חורב ח"י (אלול תש"ח), עמ' 205,</i> ר' עקיבה אומר כל מקום שהיו אבותינו הולכים היתה הבאר מהלכת לפניהם. אברהם חפר בארץ שלשה פעמים <b>ומצא אותה</b> לפניו וכו', ויצחק חפר בארץ ארבעה פעמים <b>ומצא אותה</b> לפניו וכו', וכתיב בירושלים <b>והיה ביום ההוא</b> וכו', היא הבאר שעתידה לעלות בירושלם ולהשקות וכו', יעקב בצאתו מבית אביו, והיתה הבאר מהלכת לפניו מבאר שבע עד הר המוריה וכו'. ועיין גם בב"ר פ"ע, ח', עמ' 805 ואילך. וברור שהיתה מסורת אגדה שהיא הבאר שנבראה בין השמשות,<sup class="footnote-marker">18</sup><i class="footnote">אבות פ"ה מ"ו, ספרי דברים פי' שנ"ה, עמ' 418, ובמקבילות שצוינו ע"י הר"א פינקלשטין שם. והיא שנתגלתה להגר, כמפורש בפרקי דר"א פ"ל: ושם נפתחה להם הבאר שנברא בין השמשות, וברש"י פסחים נ"ד א': באר. בארה של מרים, והיא היא, עיין בילמדנו שהביא בילקוט חקת ריש רמז תשס"ד.</i> היא באר של האבות<sup class="footnote-marker">19</sup><i class="footnote">בת"י במדבר כ"א, י"ח (הוצ' גינזבורגר, עמ' 268): בירא דחפרו יתה אבהת עלמא, אברהם יצחק ויעקב רברבניא. ועיין בתרגום ירושלמי שם. ועיין במ"ד פי"ט, כ"ו, תנחומא חקת סי' כ"א, הוצ' בובר סי' כ"ח. אבל בילקוט שם רמז תשס"ד: באר חפרוה שרים, ואיזה זה אברהם, כשאמר לו אבימלך וכו'. ועיין מ"ש לעיל בפנים בשם פדקי דר"א פל"ה.</i> היא באר של הגר,<sup class="footnote-marker">20</sup><i class="footnote">עיין לעיל הע' 18.</i> היא הבאר שבמרה, הוא הצור שברפידים, הוא הסלע שבקדש (עיין מ"ש להלן, שו' 37–38, ד"ה עולה עמהן), היא בארה של מרים שנתגלתה גם בזכותה,<sup class="footnote-marker">21</sup><i class="footnote">עיין להלן סוטה פי"א ה"י, מכילתא ויסע ספ"ה, עמ' 173, ובהערות הרח"ש הורוביץ (וצ"ל שם: ספרי דברים פי' ש"ה), בבבלי תענית ט' א' ובציוני מלטר שם, עמ' 30.</i> היא הבאר שמימיה עתידים להיות יוצאין מתחת מפתן הבית. ובאר זו היתה מתהלכת עמהם במדבר כל ארבעים שנה,<sup class="footnote-marker">22</sup><i class="footnote">וכנראה שאמרו שהיא גם הבאר שמצאו באילים: <b>ושם שתים עשרה עינות מים</b> (שמות ט"ו, כ"ז). ועיין מכילתא ויסע פ"א, סוף עמ' 158 ואילך, מכילתא דרשב"י, עמ' 105. והשוה הלשון של הילמדנו ופרקי דר"א שצוינו לעיל, שו' 10, סד"ה מלמד.</i> אלא שלפעמים היתה נעלמת וחוזרת ומתגלית. ועיין במדרש שהביא בילקוט פקודי רמז תכ"ו ומ"ש רמא"ש בברייתא דמלאכת המשכן, עמ' 97. ופשיטא שאין כל המדרשות שווים, כרגיל באגדה.
<small>36-37.</small> <b>דומה לסלע מלא כברה מפכפכת ועולה כמפי הפך הזה. </b>וכע"ז באגור הנ"ל. ובילקוט ת"ת כ"י במדבר ודברים הנ"ל: דומה לסלע מפכפכת היתה ועולה כמו פי <b>הנוד</b> הזה וכו'. ובבבלי שבת ל"ה א' (ובמקבילות שנציין להלן): ויראה כמין כברה בים, וזו היא בארה של מרים. ופירש"י: כמין כברה סלע עגול ועשוי ככברה. ופירש ע"פ התוספתא כאן. ובמדרש במ"ר פ"א, ב': והיאך היתה הבאר עשויה סלע כמין כוורת היתה מתגלגלת ובאה עמהם וכו'. אבל בכי"א שם: עשויה כמין כברה וכו'. ועיין רש"י פסחים נ"ד א' ד"ה באר. ובתנחומא הוצ' בובר במדבר סי' ב': עשויה כמין סלע וכו'. ובכי"י שם: כמין סלע כמין כברה וכו', עיין בהערה כ"א שם. ובתנחומא שנדפס מכבר שם סי' ב' משובש. ובב"ר פ"ע, ח', עמ' 806: <b>והאבן גדולה על פי הבאר</b> (בראשית כ"ט, ב'), אמר ר' חנינא כמלוא פי כברה קטנה היתה בה. ועיין ירושלמי כלאים פ"ט ה"ד, ל"ב ע"ג, כתובות פי"ב ה"ג, ל"ה ע"ב, ב"ר פ"ה, ז', עמ' 36, וי"ר פכ"ב, ד', הוצ' ר"מ מרגליות, עמ' תקי"א, שה"ש רבה פ"ה סוף סי' ח', מדרש תהלים פכ"ד, ו'. ובמ"ר פי"ט, כ"ו: כמלא תנור, וכ"ה בתנחומא שם חקת סי' כ"א. ובמ"ר הנ"ל בכי"א: כמלוא פי תנור, וכ"ה בתנחומא בובר חקת סי' נ', והיא ט"ס ע"פ משנת תענית פ"ג מ"ו. והנכון כלפנינו שהיתה הבאר בולטת כמין סלע עגול ובו נקבים קטנים כפי הפך ומהם המים נמשכים, כמו שמצוייר בבית הכנסת של דורא אוורופוס שצוירו בסמוך לשנת 248 לספירה הרגילה. 
<small>37-38.</small> <b>עולה עמהן להרים ויורדת עמהן לגאיות. </b>כמו שרמז הכתוב שמביא להלן: <b>ומבמות הגיא</b>. ועיין בת"י במדבר כ"א, י"ט-כ'. והמיוחס לפילון<sup class="footnote-marker">23</sup><i class="footnote">וציין לו הר"ל גינצבורג באגדות ח"ו, עמ' 15, והוא משער שיש שם הוספת סופר שבלבל באר מרה בבארה של מרים, ואין הדבר כן, כפי שאנו רואים מן המקורות שהבאנו.</i> (פי"א, י"ד, הוצ' קיש, עמ' 145) מספר: ושם (כלומר, במרה) צוהו הרבה [מצות],<sup class="footnote-marker">24</sup><i class="footnote">עיין בסדר עולם רבה פ"ה, הוצ' רטנר, י"ב ע"ב, ובהערות שם.</i> ויורהו עץ החיים,<sup class="footnote-marker">25</sup><i class="footnote">עיין באגדות היהודים הנ"ל, עמ' 14, הע' 82.</i> ויכרות ממנו ויקח וישם במרה, וימתקו מי מרה, ותלך אחריהם (ה')<sup class="footnote-marker">26</sup><i class="footnote">המלה Dominus חסרה בהוצאה ראשונה של סיכרדוס. ולפניו היו שני כת"י (ואחד מהם עתיק מאד), ממשפחות שונות (שלא כדברי סיכרדוס עצמו), עיין במבואו של קיש, עמ' 39. ומסתבר שמלה זו נוספה ע"י סופרים שלא הבינו את העניין, והכוונה היא ל־aqua, או ל־puteus, לבאר, כפי שמוכח לעיל שם ספ"י, הוצ' קיש, עמ' 142. ולא עוד אלא שקשה להניח שהיו אומרים על ה' שהלך אחריהם (Sequebatur) ולא לפניהם. ואף שיש שאמרו אף על הבאר שהלכה לפניהם (עיין מ"ש לעיל בפנים), הרי אין כל המדרשות שוים, ולדעת מסורת אגדה אחרת הענן והדגלים הם שהלכו בראש, והבאר הלכה אחרי המחנה, כמפורש שם ספ"י, עמ' 142, הנ"ל.</i> [הבאר] במדבר ארבעים שנה, עולה עמהן להר ויורדת [עמהן] למישור. והואיל ומחבר יהודי זה חי סמוך לחורבן הבית (עיין במבואו של קיש, עמ' 17), הרי ברור שיש לפנינו אגדה יהודית קדומה שלפיה היא בארה של מרה היא בארה של מרים, והיא הבאר שנבראה בע"ש בין השמשות (עיין מ"ש לעיל, שו' 36, ד"ה ולא נתבאר), "ומרים נהיו לפי שעה ונמתקו" (מכילתא ויסע פ"א, הוצ' הרח"ש הורוביץ, עמ' 156) בזכותה של מרים, עיין לעיל שם במקרא, וכמפורש בתנחומא במדבר ב' (ובמקבילות): והבאר בזכות מרים, שאמרה שירה על המים, עיי"ש בהערת בובר, עמ' 3, הערה י"ז. והוא הצור של רפידים,<sup class="footnote-marker">27</sup><i class="footnote">עיין בדב"ר הוצ' ליברמן, עמ' 24, במ"ר י"ט, כ"ה, תנחומא חקת סי' כ', הוצ' בובר סי' מ"ז.</i> הוא הסלע של קדש, ועיין בפי' רבינו בחיי בשלח י"ז, ו', צ' רע"א. והיא שעתידה לצאת מתחת מפתן הבית.<br>וע"פ אגדה זו ציירו בבית הכנסת של דורא אוורופוס הנ"ל (לעיל, שו' 36–37, סד"ה דומה), וצרפו את השלכת העץ עם פלוג המים לי"ב נחלים שלהלן בסמוך, עיי"ש. וכן ציירו הנוצרים הקדמונים, עיין בספרו של סוקניק בית הכנסת של דורא אברופוס וציוריו, עמ' ק' ואילך, שם עמ' קפ"ח, הערה 36. והיא אגדה יהודית עתיקה שצרפה את שניהם יחד, כפי שמוכח מספרו של המיוחס לפילון הנ"ל.
<small>39.</small> <b>כנגד פתחו של אהל מועד. </b>וכ"ה באגור הנ"ל. ובילקוט ת"ת במדבר הנ"ל: כנגד פתח האהל. ובמדרש שבילקוט פקודי סי' תכ"ו הנ"ל: הבאר היתה בפתח החצר סמוכה לאהלו של משה והיא היתה מודיעה לכל המחנות היאך יחנו. ולפי אגדה זו היתה הבאר הולכת לפניהם (ולא לאחריהם), עיין בפרקי דר"א שהבאנו לעיל שו' 36, ד"ה ולא נתבאר. ועיין בספרי שהביא במכירי מיכה, עמ' 42, ובמדרש במ"ר פ"א, ב', ובמקבילות שבתנחומא שם. ובציור שבביהכ"נ הנ"ל (לעיל שו' 36–37, סד"ה דומה), הבאר היא מול פתח אהל מועד. 
<small>41.</small> <b>והן מבעבעין ועולין כעמוד למעלה. </b>אגור הנ"ל. ועיין בציור הנ"ל. ובילקוט ת"ת הנ"ל: והמים <b>מתגברים</b> ועולים למעלה וכו'. 
<small>41-42.</small> <b>וכל אחד ואחד מושך במקלו, איש לשבטו ואיש למשפחתו. </b>להלן סוטה פ"ד ה"ב: ונתן לבניו באר במדבר שהיתה שופעת בכל מחנה ישראל. ובב"ר פ"ע, ח', עמ' 805: <b>כי מן הבאר ההיא ישקו העדרים</b> (בראשית כ"ט, ב') שמשם היה כל אחד ואחד מושך לדגלו, ולשבטו ולמשפחתו. ועיין במדרש במ"ר פי"ט, כ"ו, תנחומא חקת סי' כ"א, בובר סי' מ"ח, בברייתא דמ"ט מדות שהביא רש"י בתלים ע"ח, ט"ז, ובמדרש שבילקוט פקודי סי' תכ"ו הנ"ל, ובמדרשות בריש במדבר הנ"ל. ובמדרש שה"ש, הוצ' גרינהוט, ל"ו ע"ב (מן הילקוט): שהיתה הבאר מתגברת והולכת <b>מאהל לאהל</b>, ולא היה אחד מצטער לילך למלאות ממקום אחר. ובערוך ערך דכסמן: בילמדנו קח את המטה (במדבר כ', ח'), על מי מנוחות ינהלני (תהלים כ"ג, ב') שהיה הבאר נעשית לכל אהל ואהל דכסומיני,<sup class="footnote-marker">28</sup><i class="footnote">δεξαμένη, מקוה מים, כפירושו של ר"ב מוספיא.</i> לא היה אחד מהן מצטער לילך למלאות ממקום אחר. וכן בת"י במדבר פכ"א, י"ט: ומשקיא יתהון כל חד וחד בתרע משכניה. ועיין בציור של ביה"כ הנ"ל (לעיל, שו' 36–37, סד"ה דומה). 

Halakhah 10

<small>45-46.</small> <b>הן יושבין באיספקאות ובאין זה אצל זה וכו'. </b>באגור לר"ש ג"מע הנ"ל: ואין (צ"ל: והן) יושבין באיספקיות ובאין וכו'. ובילקוט ת"ת כת"י במדבר הנ"ל: וישראל יושבין באיספקאות: פי' ספינות: ובאין זה אצל זה וכו'. ואיספקאות הוא מיטתיסיס עממי במקום איסקפאות (σκάφαι, ספינות קטנות, כפירוש המלונות). ובמדרש במ"ר פי"ט כ"ו, תנחומא חקת סי' כ"א, בובר סי' מ"ח: אשה שהיתה צריכה לילך אצל חבירתה היתה הולכת מדגל לדגל בספינה, שנ' הלכו בציות נהר. ועיין במדרש שבילקוט פקודי סי' תכ"ו הנ"ל. 

Halakhah 11

<small>47.</small> <b>העולה דרך ימין עולה דרך ימין, והעולה דרך שמאל עולה דרך שמאל. </b>וכ"ה בד ובכי"ל. ובכי"ע ובילקוט ת"ת הנ"ל: העולה דרך ימין <b>יורד</b> דרך ימין, העולה (מלה זו חסרה בילקוט ת"ת) דרך שמאל <b>יורד</b> דרך שמאל והכוונה אחת, שלא היו צריכים לשוט נגד הזרם, והעולה דרך ימין (עם הזרם שהיה מפכה) אינו צריך לחזור לאחוריו, אלא הולך ועולה עם הזרם, וסובב עד שבא לאהלו מן הצד שכנגד. וכן הפירוש בכי"ע ובילקוט ת"ת, וקורא לחזרה "יורד". 
<small>48-49.</small> <b>ומביאין משם כל חמדת העולם וכו'. </b>עיין ילמדנו שהביא בערוך ערך גף (עה"ש, של"ו סע"ב), מדרש שה"ש, הוצ' גרינהוט, ל"ז סע"א, במ"ר פי"ט, כ"ו, תנחומא חוקת סי' כ"א, בובר סי' מ"ח, שהש"ר פ"ד, י"ג, ג'. ובילקוט פקודי רמז תכ"ו: ולא תאמר שמא <b>בטילות</b><sup class="footnote-marker">29</sup><i class="footnote">כ"ה בד' שלוניקי, ובד"ו בטעות: בסילות. ואח"כ שיבשו יותר.</i> המים, אלא מגדלין (כ"ה בד"ש ובד"ו) להן כל מיני מעדני[ן] מעין העולם הבא. ופירש רמא"ש בברייתא דמלאכת המשכן, עמ' 97: וקרי למים שאינן מגדלין זרעים מעיינות בטילות. ופירושו נכון, וכן בירושלמי שבועות פ"ד ה"ו, ל"ה ע"ד: אם היו נטיעותיו בטילות, ופירושו שאין עושין פירות. וכן מעות בטילות במשנת ב"מ פ"ה מ"י. ועיין פסיקתא דר"כ בשלח, צ"ב ע"ב, ובהערה רי"ז שם, שה"ש רבה פ"ד, י"ד, דב"ר פ"ז, י"א, מדרש תלים פכ"ג, ד', הוצ' בובר, עמ' 200. 

Halakhah 12

<small>50.</small> <b>שני ספלים של כסף היו בראשו של מזבח וכו'. </b>משנתנו פ"ד מ"ט. ועיין להלן מנחות פי"ב ה"י, ספרי שלח פי' ק"ז, עמ' 110, בבלי זבחים צ"א ב'. ועיין בתוספות כאן מ"ח א' סד"ה שני, ומ"ש בערוך לנר שם. ובמשנת זבחים פ"ו, מ"ב: וג' דברים היתה אותה הקרן (כלומר, קרן דרומית מערבית) משמשת וכו' מלמעלה ניסוך המים והיין. וכשעולה מן הכבש שהוא לדרום המזבח פונה לשמאל, עיין במ"ג בזבחים הנ"ל ובבבלי כאן מ"ח ב' ובמקבילות. 
<small>51.</small> <b>מערבי של מים, היה דרך הרגילה למזרחי של יין. </b>וכ"ה בכי"ע ובכי"ל. ובד: הרי דרך וכו', וכנראה שצ"ל: הוי (ואף לפנינו "היה" הוא ציווי-הוי) דרך וכו'. ופירושו שבחג היה מקדים הכהן שבידו צלוחית של מים (עיין יומא פ"ב מ"ה) ועובר על הספל של יין, ועומד על יד הספל של מים, וכשמגיע השני לספל של יין היו שניהם מנסכין, אבל בכל שאר ימות השנה שלא היה שם ניסוך המים היה מנסך בספל של יין, הוי דרך הרגילה היא למזרחי של יין. ועיין דק"ס, עמ' 150, הערה ז', ויש להוסיף גם מלא"ש ופירוש רבינו יהונתן, לפי ווערטהיימער "גאון הגאונים", עמ' ע"ז, הערה ל"ט, ומאירי, 128 סע"ב ואילך. ולפי פשוטה של התוספתא היה של מים במערב ושל יין מזרחה לו, וכגירסא שלפנינו במשנה: מערבי של מים, מזרחי של יין. 
<small>51-52.</small> <b>עירה של מים בתוך של יין, או של יין בתוך של מים יצא. </b>כ"ה בד ובכי"ל ובמשנתנו פ"ד מ"ט. ובכי"ע: מערה של מים בתוך של יין. עירה של יין בתוך של מים יצא. וכנראה שהמלה "עירה" הוא גליון שבא לתקן את המלה "מערה", ונכנס בטעות לפנים. ובכי"ו חסרה פיסקא זו, ואין לדעת אם יש כאן השמטה בטעות ע"י הדומות, או שהשמיטוה בכוונה, מפני שהיא פיסקא מן המשנה.<br>ובדק"ס, עמ' 150, הערה ז', מביא בשם כ"י ב': עירה של מים <b>לתוך היין</b>, או של יין <b>לתוך המים</b> יצא. וכנראה שגירסא זו היתה גם לפני הר"מ בפ"י מה' תמידין ומוספין ה"ז,<sup class="footnote-marker">30</sup><i class="footnote">במאירי 128 ע"ב: ואם עירה המיים לתוך של יין, ונסך שניהם בכלי אחד יצא. ומכאן משמע לכאורה שגרס כגירסת הרמב"ם, אבל להלן שם, 129 ע"א: עירה של מים בתוך של יין, ר"ל שהחליף בספלים, ונותן את המים בספל המיוחד ליין, ואת היין בספל המיוחד למים יצא, ובלבד שלא יערב מים עם היין, או יין עם המים. ואפשר לפרש את דבריו ברישא אחרת, אלא שהוא דוחק. וצ"ע.</i> ועיי"ש בהר המריה שציין לשו"ת שבות יעקב ח"ב סי' י"ח. ועיין שם בקרית ספר להמבי"ט, ומ"ש באו"ש פי"א מה' מאכלות אסורות ה"ט.<sup class="footnote-marker">31</sup><i class="footnote">ומ"ש שם בסוף דבריו לא הבינותי, שהרי ר' יהודה אומר שהספלים היו של סיד, אלא שהיו מושחרין מפני היין, ופירשו בבבלי מ"ח ב': כיון דאמר מר עירה של מים לתוך של יין וכו' יצא. ולדברי הגרמ"ש באו"ש שם לדברי ר' יהודה לא יצא.</i> ועיין במנחת חינוך סי' ש"כ.
<small>52-53.</small> <b>ר' יהודה אומ' של סיד היו וכו'. </b>פיסקא ממשנתנו הנ"ל, ועיין מ"ש בהערה 31. 
<small>53.</small> <b>שהיו משחירין מפני היין. </b>ברוקח סי' רפ"ג: אדום היו מנסכין וכו', שהיו משחירין, עיין בבלי כאן ל"ג ב'. (גליוני הש"ס לר"י ענגיל). 
<b>כמין שני חוטמין דקין. </b>משנתנו הנ"ל. ופירש"י (מ"ח ב'): חוטם אחד בספל ונקב אחד בחוטמו, והכהן מערה בפי הספלים והנסכים מקלחין ויורדין דרך החוטמין על גב המזבח, ובמזבח היה נקב שבו המים והיין יורדין לשיתין. ועיי'ש בתוספות ד"ה כמין ובריטב"א שם שתמהו על רש"י מניין לו שהנסכים יורדים ע"ג המזבח, ולא ישר מן הספלים לשיתין. ועיין מ"ש בס' ערוך לנר. ועיין דק"ס, עמ' 153, הערה ד', ומ"ש להלן. ועיין במשנת מדות פ"ג מ"ב. 
<small>53-54.</small> <b>שבהן יורדין לסילון שבנאו מי שבנה את ההיכל. </b>בילקוט ת"ת כ"י במדבר כ"ח, ז': היו יורדין למילין (!) שתחת ההיכל וכו'. ואף מלשון זו מוכח שהסילון היה לא במזבח, אלא באדמת ההיכל, ומי שבנה את ההיכל הכין ובנה סילון מתחת למקום המזבח שעתיד להבנות. ובפי' רבינו הלל לספרי שלח, ל"א ע"א: דהוה מנסכו בספלים, דהוו על גבי המזבח, והוו נקובים, ומשם יורדין לסילון, ומסילון לשיריים (צ"ל: לשיתים), כדתני לה בתוספת סוכה. ועדיין אין מכאן ראייה ברורה נגד פירש"י הנ"ל, ואפשר שמתחילה יורדין על גב המזבח, ומשם לסילון, ודרך הסילון לשיתין. ועיין באוצר הגאונים, עמ' 104, מ"ש בשם המיוחס לרס"ג על שה"ש, ובהערות הרש"א ווערטהיימער במקומו, ושמא פירש כן את הסילון שלנו. אבל כבר אמרנו שמלשון התוספתא מוכח שהסילון לא נבנה ע"י מי שבנה את המזבח, ומכאן שהיה בקרקע, ולא במזבח. ועיין מ"ש לעיל בסמוך. ועיין זבחים ס"ב א', וברש"י שם ד"ה וחד לכהנים. 

Halakhah 13

<small>54.</small> <b>ומנקין אותו. </b>בכי"ע ובכי"ל ליתא, ובד: ומבקעין אותו, וכנראה שאף בכי"ו צ"ל: ומבקין (=ומבקעין) אותו. ואפשר שלפנינו היא אשגרה ממשנת מדות פ"ג מ"ג. 
<small>55.</small> <b>בקודש הסך. שעשה לו המקום שיבלע בקדושה. </b>בכי"ע: עשה לו המקום וכו'. ובכי"ל: עשו לו <b>מקום</b> משיבלע וכו'. ובילקוט ת"ת הנ"ל לנכון: עשה לו מקום שיבלע בקדושה. ובספרי פנחס פי' קמ"ג, עמ' 190: <b>בקדש הסך נסך שכר לה'</b>, שיתנסכו בקודש, <b>ובקודש יבלעו</b>. ועיין בספרי זוטא שם, עמ' 324, ולהלן בסוף ההלכה. 
<small>56.</small> <b>ר' יוסה אומ' שית היה נקוב לתהום. </b>וכ"ה בירושלמי פ"ד ה"ז, נ"ד ע"ד. ובבבלי מ"ט א' (לפי כ"י ב' וראשונים, עיין דק"ס, עמ' 154, סוף הערה י'): תניא ר' יוסי אומר שיתין מחוללין ויורדין עד התהום, ועליהן כרה דוד <b>ששה עשר</b> אלף אמה שנ' וכו'. וכ"ה במדרש הגדול בראשית, הוצ' ר"מ מרגליות, עמ' י"ב, ובילקוט המכירי ישעיה, עמ' 38. ובתשה"ג אסף ח"ב (ירושלם תרפ"ט), עמ' 247: ועליהם כרה דוד י"א אלף אמה. ובפירוש ר"י הברצלוני לס' יצירה, עמ' 232: ועליהם כרה בור (צ"ל: דוד, עיי"ש עמ' 327) ט"ו אלף אמה וכו', עיין בבלי נ"ג ב', וירושלמי סנהדרין פ"י ה"ב, כ"ט ע"א, ומדרש שמואל רפכ"ו.<sup class="footnote-marker">32</sup><i class="footnote">ובשניהם: ט"ו <b>מאוון</b> אמה, וכן יוצא מסוגיית הירושלמי שם, ועיין מ"ש להלן פ"ד, הע' 8.</i> ועיין רש"י כאן מ"ט א' ד"ה מעשה, ובתוספות ד"ה אל. 
<small>57-58.</small> <b>ויבן מגדל בתוכו זה היכל, יקב חצב בו זה מזבח, וגם יקב חצב זה השית. </b>וכ"ה להלן מעילה פ"א סהט"ז ובירושלמי הנ"ל. ובבבלי מ"ט א': ויטעו שורק זה בית המקדש, ויבן מגדל בתוכו זה מזבח, וגם יקב חצב בו אילו השיתין. ובתוספות שם ד"ה ויטעהו: כך כתוב בכל הספרים, וזה גירסת הקונטרס, אבל בתוספתא גריס ויבן מגדל בתוכו זה היכל, וגם יקב חצב בו זה מזבח, וקרי למזבח יקב, לפי שמנסכין עליו את היין שמוציאין מן היקבים, ומרבוי דגם דרשינן שיתין. וכנראה שיש השמטה בתוספות, והנכון כלפנינו, וכ"ה בכל הנוסחאות כאן ולהלן מעילה ובירושלמי הנ"ל. ואף בבבלי הנ"ל (לפי הראשונים, עיין דק"ס, עמ' 154, הערה כ'): ויבן מגדל בתוכו זה בית המקדש, יקב זה המזבח, וגם יקב אילו השיתין. ועיין גם במדרש הגדול ובפי' ס' יצירה לר"י הברצלוני הנ"ל. 
<small>58-59.</small> <b>ר' ליעזר בי ר' צדוק או' לול קטן היה בין האולם ולמזבח למערבו של כבש וכו'. </b>וכ"ה להלן מעילה ובירושלמי הנ"ל. ובבבלי כאן מ"ט א' ומעילה י"א ב': לול קטן היה בין <b>כבש למזבח</b> במערבו של כבש וכו'. ובפסחים ל"ד א': לול קטן היה בין כבש למזבח במערבו של כבש ששם היו זורקין פסולי חטאת העוף. ועיין להלן זבחים פ"ז ה"ו ובמשנת מדות פ"ג מ"ג, ומ"ש בתס"ר ה"ב, עמ' 207, ועיין בערוך לנר כאן ובתוספות זבחים ס"א ב' ד"ה ארבע. ועיין ירושלמי סוטה פ"ג ה"ג, י"ח ע"ד, ומ"ש במחברתי "על הירושלמי", עמ' 29. 
<small>59-60.</small> <b>אחת לשבעים שנה פרחי כהונה וכו'. </b>וכ"ה בירושלמי ובבבלי הנ"ל. אבל בד: ואחת לששים שבעים שנה וכו', וכע"ז בכי"ע ובכי"ל ולהלן מעילה הנ"ל. וכן בירושלמי הנ"ל, בכי"ל: אחת לששים לשבעים שנה וכו', ונמחקה המלה "לששים". ובירושלמי יומא פ"ד ה"ה, מ"א ע"ב: אחת לששים לשבעים שנה היתה באה חצאים. אבל לפני כמה מן הראשונים לא היתה שם המלה "לששים", עיין באהצו"י שם, עמ' 56. ועיין כריתות ו' רע"ב, ברש"י, בהגהות הב"ח, ובהשמטות לשטמ"ק שם אות א'. ובפי' הרד"ק על פיטום הקטורת (הוסיאטין תרס"ב), ד' סע"א ואילך, תורתן של ראשונים של הורוביץ ח"ב, עמ' 62: תני אחת <b>לשבעים ושלש שנה</b> וכו'. ועיין בשו"ת הריטב"א הוצ' ר"י קאפח סי' ל"ב. ועיין במשנת מדות הנ"ל. 

Halakhah 14

<small>62-63.</small> <b>מימתיי מנסכין אותן עם איברי תמיד. </b>בר"ח מ"ח ב': תנא מאימתיי מנסכין עם אברי תמיד <b>של שחר</b>, ורבינו כיוון ב"תנא" לתוספתא כאן, כדרכו (עיין מ"ש במבוא לתס"ר ה"ב, עמ' 13 ואילך). וכנראה, שהמלים "של שחר" נוספו ע"י רבינו כפירוש ע"פ הבבלי ביומא כ"ו ב'. וביומא שם הוא מאמר של אמוראים, עיי"ש. ועיין במשנה למלך פ"י מה' תמידין ומוספין ה"ז. 
<small>63.</small> <b>שכבר היה מעשה בביתסי אחד שניסך על רגליו וכו'. </b>במשנתנו פ"ד מ"ט: ולמנסך אומרים לו הגבה ידך, שפעם אחת נסך אחד על גבי רגליו וכו'. והברייתא שלנו דבוקה לפיסקא שבמשנה "ולמנסך וכו' הגבה ידך", ומפרשת שכבר היה מעשה בביתסי שעשה כן. ובר"ח הנ"ל: מעשה באחד שניסך וכו', וכנראה שקיצר. ובבבלי מ"ח ב': ת"ר מעשה בצדוקי אחד שניסך על גבי רגליו וכו', וכ"ה בר"ח שם. ועל הכתיב "ביתסי", עיין מ"ש לעיל בריש פירקין. ועיין מ"ש בתס"ר ח"א, עמ' 200, בשם ח"ד, ואין צורך בזה. ועיין בשיח יצחק יומא כ"ו ב'. 
<small>63-64.</small> <b>ורגמוהו כל העם באתרוגיהן. </b>מן הירושלמי בסוגיין ה"ח, נ"ד ע"ד, ויומא פ"א ה"ה, ל"ט ע"א, מוכח שהרגו אותו,<sup class="footnote-marker">33</sup><i class="footnote">עיין מ"ש לעיל יומא פ"א, שו' 43–44, ד"ה לא שהה.</i> ולשיטה זו מסתבר שלא הסתפקו באתרוגים, אלא רגמו אותו גם באבנים, עיין רש"י מ"ח סע"ב, ד"ה נפגמה, כפי שהיטיב לראות בערוך לנר למשנתנו מ"ח ב' ד"ה ורגמו, עיי"ש שציין לקידושין ע"ג א'. ועיין וי"ר פכ"ה, ה', הוצ' ר"מ מרגליות, עמ' תקע"ט. אבל עיין מ"ש להלן שו' 64–65, ד"ה ולא עוד, בשם המיוחס להר"ש משנץ לתו"כ והמאירי.<br>ברם כאן ובמשנתנו ובבבלי לא נזכר כלל שהרגו אותו, ואפשר שלא ניזוק יותר מר' זעירא (קידושין ע"ג א' הנ"ל) שרגמו אותו באתרוגיהם, והוא המעשה שסיפר יוסיפוס בקדמוניות סי"ג פי"ג, סי' ה' (372) שהעם רגם את אלכסנדר ינאי באתרוגיהם בחג, והוא הרג מהם כששת אלפים איש, כפי שהעירו כמה מחכמי ישראל, עיין מ"ש דירינבורג בספרו Essai וכו', עמ' 98, ואינו יכול להיות אותו כהן גדול של פרה שהיה בימי ר' יוחנן בן זכאי, עיין תוספתא פרה פ"ג ה"ח. ועיין בקדמוניות של יוסיפוס ס"כ פ"ט סי' א' (199), ומ"ש הגרא"ד לאפ בספרו זבחי אפרים זבחים ס"ב א', קל"א ע"ד, ובהערה 2 שם. ועיין מ"ש להלן, שו' 64–65, ד"ה ולא עוד.
<small>64.</small> <b>ונפגמה קרנו של מזבח ובטלה עבודה בו ביום. </b>בירושלמי יומא וכאן הנ"ל, וכן בבבלי הנ"ל ובזבחים ס"ב א' חסר "ובטלה עבודה בו ביום". ועיין מ"ש ע"ז להלן, שו' 64–65, ד"ה ולא עוד. 
<small>64-65.</small> <b>עד שהביאו גוש אחד של מלח ונתנו עליו, כדי שלא יראה מזבח פגום. </b>בירושלמי הנ"ל: ונתנו עליו גוש של מלח שלא יהא נראה כפגום. ובבבלי כאן וזבחים הנ"ל: והביאו בול של מלח וסתמוהו, לא מפני שהוכשר לעבודה, אלא מפני שלא יראה מזבח פגום. ופירש"י: בול של מלח. מלא אגרוף. ור"י ענגיל בגליוני הש"ס כאן מ"ח ב' העיר שכן פירש"י גם בשבת קכ"ח ב' וב"מ צ' א', והוא מפני שאין המזבח נפסל אלא אם נפגם הסיד כמלוא טפח לשיטת ר' שמעון בן יוחאי בחולין י"ח א', ועיין ר"מ ספ"ב מה' בית הבחירה ובשו"ת חכם צבי סוף סי' י'. ברם "בול של מלח" הוא לאו דווקא מלא אגרוף, שהרי כן אמרו בבבלי שבת ס"ז ב': נותנין בול של מלח לתוך הנר וכו'. ובמקבילה שבתוספתא שם פ"ב ה"ח: נותנין גרגר של מלח וכו'.<br>ולא עוד אלא שמלשון התוספתא כאן "ובטלה עבודה בו ביום עד שהביאו גוש אחד" מוכח שלא כפירוש הבבלי, ומשמע שאחרי שהביאו את הגוש ונתנו עליו הוכשר, אלא שלא עבדו לפני כן, מפני מראית העין, מפני שהמזבח נראה כפגום. והעבודה שלפני כן <b>לא נפסלה ולא נתחללה</b>, אלא בטלה מכאן ולהבא עד שהביאו וכו', אבל אם הסיד נפגם כמלוא טפח נפסלו גם העבודות של היום אף לשעבר. וכן מפורש במדה"ג שמות, הוצ' ר"מ מרגליות (ממכילתא דרשב"י ?), עמ' תמ"ו: ד"א <b>ותחלליה</b>. מניין לכל <b>עבודות שעבד</b> והמזבח פסול שיהו <b>פסולות</b>, ת"ל ותחלליה. ועיין בבלי זבחים נ"ט א'. ופירשו שהקרן נפגמה לא ע"י אבנים (כפירש"י מ"ח סע"ב ד"ה נפגמה) אלא ע"י האתרוגים, וכפירוש המיוחס להר"ש משנץ בתו"כ (ויקרא, נדבה פרש' ד', ז' ע"ג): קרנו וכו' שהוא דבר מועט ונוח ליסתר בדבר מועט, כדאמרינן בסוכה גבי ורגמוהו באתרוגים. וכן במאירי, 129 ע"ב, ד"ה זהו: ונפגמה קרן המזבח ע"י זריקת האתרוגים, והוא שלא כפירש"י. והסיד לא נקלף כשיעור הפוסל אלא נראה כפגום, והפגום ממש פסול. ועיין מ"ש לעיל, שו' 63–64, ד"ה ברם. ועיין בתוספות מ"ט א' ד"ה שכל, ומדבריהם נראה שפירשו שהאבן עצמה נפגמה, עיי"ש.
<small>65-66.</small> <b>שכל מזבח שאין לו לא קרן ולא כבש ולא יסוד פסול. </b>בבבלי הנ"ל מוסיף גם "ריבוע". ובוודאי שכן הוא הדבר, שהרי אף להלן מנחות פ"ו סהי"א: קרן וכבש ויסוד <b>וריבוע</b> מעכבין זה את זה. ובהי"ב שם: מדת המזבח בין ארכו ובין רחבו אינה מעכבת, אבל <b>ריבוייו</b> (=ריבועו) מעכב,<sup class="footnote-marker">34</sup><i class="footnote">אבל עיין להלן זבחים פי"ג הי"ז, ואף שם חסר "רבוע" בין בדפוסים ובין בכי"ו. אבל בבבלי שם ק"ח ב' וק"כ א' מונה גם "ריבוע". אמנם בר"ח מגילה ט' ב' (וממנו בערוך ערך במה) מביא גם בשם התוספתא שם "וריבוע", אבל הוא מביא שם את הפיסקא בשם הבבלי והתוספתא, והעתיק ע"פ הבבלי.</i> עיין מ"ש בתס"ר ח"ב, סוף עמ' 304, ועיין בבלי זבחים ס"ב א'. והתוספתא כאן לא מנתה אלא חסרונות במזבח, אבל לא את צורתו המפורשת בכתוב עצמו (שמות כ"ז, א'): רבוע יהיה המזבח. ועיין תו"כ, נדבה, פרשה ד' הי"ג, ומ"ש בתוספות העזרה שם, כ"ה ע"ג, אות י"ג, ובתוספות כאן מ"ט א' ד"ה שכל, ומ"ש במיוחס להר"ש משנץ שם, ז' ע"ג הנ"ל. ובירושלמי הנ"ל לא נזכר גם כבש, והעתקנו את לשונו להלן. 
<small>66.</small> <b>ר' יוסה בי ר' יהודה או' אף הסובב. </b>וכ"ה בבבלי כאן וזבחים ותוספתא מנחות פ"ו סהי"א הנ"ל. ובירושלמי הנ"ל: שכל מזבח שאין לו קרן וסובב ויסוד פגום הוא, וכלל גם את דברי ר' יוסי בר' יהודה. ובבבלי זבחים הנ"ל נחלקו רבי ור' יוסי בר' יהודה בפירוש המלה "כרכב" (שמות כ"ז, ה'), לרבי פירושו ציור וכיור, ולר' יוסי בר' יהודה הוא הסובב, והיא בליטה מסביב המזבח, עיין בבלי שם, ומשנת מדות רפ"ג, וכלים פי"ז מ"י, ומ"ש הרמא"ש בברייתא דמלאכת המשכן, עמ' 74. ועיין בירושלמי שקלים פ"ד ה"ב, הוצ' ראם ט"ז ע"ב, ובהגהות הגר"א שם. אבל לא מצאתי שום סמך להגהה זו, וכבר תמה עליה בגליון הש"ס שם אות ב'. ועיין גם בפירוש ר' משולם לשקלים, עמ' 42, שהעיר על הירושלמי ביומא פ"ד, ועיין גם להלן זבחים פי"ג הי"ז, ובבלי שם ק"כ א'. ועיין מ"ש הגרא"ד לאפ בזבחי אפרים לזבחים שם ד"ה אלא מעתה כיור וכו', ולהלן שם ד"ה ת"ר איזהו כרכוב, דברים של טעם. ועיין לעיל שקלים פ"ג, שו' 56, ד"ה ואי זהו, ומש"ש, וירושלמי שם פ"ו ה"ו, נ' ע"ב, פ"ח רה"ו, נ"א ע"ב, ובפירוש תלמיד רשב"ש שם, עמ' 78, ועמ' 94, וברש"ס, נ"א ע"ב, ס"א ע"א. 
<small>66-67.</small> <b>ניסוך המים כל שבעה, ר' יהודה או' וכו'. </b>משנתנו פ"ד מ"ט, ומפרשת את משנתנו רפ"ד, ועיין דק"ס, עמ' 149, הערה ב'. 
<small>68-69.</small> <b>נמצאת או' המרבה במים ממעיט בימים וכו'. </b>וכ"ה בד ובכי"ל. וכן בירושלמי פ"ד ה"ח, נ"ד ע"ד: רבנן מרבים במים וממעטים בימים, ר' יהודה ממעט במים ומרבה בימים. ובכי"ע בטעות: נמצאת המרבה במים מיעט <b>ביין</b>, והמרבה <b>ביין</b> מיעט במים. וכן נשתבש בירושלמי כי"ל: רבנן מרבים במים וממעטין <b>ביין</b>, <b>ותוקן</b> ע"י הסופר עצמו: בימים. ועיין בבלי תענית ג' א'. והשוה הסיגנון במשנת סוטה פ"ב מ"ב. 

Halakhah 15

<small>69-70.</small> <b>מי החג חייבין עליהן משום פגול נותר וטמא. </b>וכ"ה בד ובכי"ל. ובכי"ע: מי (מלה זו נשמטה בטעות אצל צוקר') החג <b>אין</b> חייבין עליהן וכו'. וקרוב לוודאי שהיא גירסא "מתוקנת" ע"פ ההלכה, ואין לשבש בכגון דא שלש נוסחאות. וכבר תמהו המפרשים איך אפשר להעלות על הדעת שיהא חייב משום פגול, והרי אפילו לר"מ שמחייב בנסכים משום פגול (זבחים פ"ד מ"ג) לא חייב אלא בבאים עם הזבח, שהזבח מתירן, אבל בנידון שלפנינו, אין לו מתיר אחר, ואין כאן פיגול, ועיין מה שהאריך בזה בצפנת פענח, קונטרס השלמה לח"ד, י"ג סע"ד ואילך. ועיין ריטב"א מ"ט סע"ב (בד"ר בהשמטות לסוף המסכת) מ"ש בשם הרב אב ב"ד (כ"ה בד"ר), ומשמע שהראב"י סובר שניסוך המים דינו כנסכים הבאים עם הזבח, והוא תמיד של שחר, כפי שהבין בדבריו בערוך לנר בסוף פירקין עיי"ש. ועיין בגבורות ארי תענית ב' ב', ובשו"ת אבני נזר או"ח ח"ב סי' תצ"ה, שהביא את הריטב"א, והסתייע מן התוספתא כאן. ועיין גם בתו"י יומא כ"ד א' ד"ה וניסוך ומ"ש בריטב"א שם. ועיין בגליוני הש"ס לר"י ענגיל תענית ב' ב', עיי"ש שהעיר גם על התו"כ אמור פרש' י"ב ה"ט, ק"ב ע"ב, והירושלמי בסוגיין.<br>ברם מסתבר שהברייתא שלנו אף היא מדברי ר' עקיבא (שלהלן, שו' 74), שהוא סובר שניסוך המים מן התורה, משום שמרבה נסכי מים מנסכי יין (עיין מ"ש להלן שם), ומשווה אותם, ושניהם באים מחמת התמיד, ומנסכים עם איברי תמיד דווקא (עיין מ"ש לעיל, שו' 62–63, ד"ה מימתיי), ואם אין תמיד אין נסכים. ור"מ הנ"ל שנה את משנת ר"ע, ואף הוא סובר שאם נתפגל הזבח נתפגלו הנסכים. מעתה אין סתירה לכאן מן הירושלמי והבבלי שסוברים (ירושלמי כאן רפ"ד ומקבילות, בבלי ל"ד א' ומקבילות) שניסוך המים היא הלכה למשנה מסיני,<sup class="footnote-marker">35</sup><i class="footnote">ולא עוד שהשאלה בירושלמי פ"ד ה"ח, נ"ד ע"ד, נשאלה לר' יוחנן, והוא הרי סובר בין בירושלמי ובין בבבלי שניסוך המים אינו מדאורייתא.</i> ואינה קשורה עם קרבן תמיד בדווקא, וממילא יכול לנסך גם לפני שחיטת התמיד. ועיין בערוך לנר ובצפנת פענח הנ"ל.
<small>70.</small> <b>לפיכך אם לנו או שנטמאו יצאו לבית השריפה. </b>ברייתא זו דבוקה למשנתנו ספ"ד: נשפכה וכו' היה ממלא מן הכיור, כלומר ממלא את הצלוחית ישר מן הכיור, ומוסיפה הברייתא: לפיכך אם לנו וכו', שהרי כבר נתקדשו בצלוחית המקודשת, ונפסלין בלינה. ועיין בירושלמי בסוף פירקין ובבלי נ' א' ותוספות שם ד"ה ואי.<sup class="footnote-marker">36</sup><i class="footnote">ואשר למי כיור, עיין רש"ש סוטה ט"ו ב' ובריטב"א כאן מ"ט ב' סד"ה מתני'. אבל בירושלמי משמע שמן הכיור עצמו היה ממלא, ויתבאר אי"ה להלן סוטה פ"ב סה"ב. ועיין לפי שעה בהערות של הר"י יאסקאוויטץ לספרי זוטא נשא, נ"ח ע"ב, נ"ט ע"א.</i><br>והנה כאן מפורש שמי החג שנפסלו טעונין שריפה. ובתוספתא סוף תמורה לא נזכרו מן המשקין אלא יין ושמן. ובבבלי זבחים צ"ב א': <b>והנסכים</b> שנטמאו עושין להן מערכה בפני עצמן ושורפן, ועיין רש"י שם. ובר"מ פ"ו מה' איסורי מזבח סה"ה: <b>וכל</b> הנסכים שנטמאו עושה להם מערכה בפני עצמן ושורפן <b>במזבח</b>. מי החג שנטמאו וכו', ואם הקדישן ואח"כ נטמאו הואיל ונדחו נדחו. וכנראה שטעונין שריפה, והם בכלל <b>כל</b> הנסכים. ובמשנתנו תמורה פ"ז מ"ה, והערלה וכלאי הכרם, את שדרכו לישרף ישרף, ואת שדרכו ליקבר יקבר. ופירש"י (ל"ג ב'): אוכלין ישרפו ומשקין יקברו. ובתוספ' הרי"ד להרידב"ז בירושלמי ספ"ד תפס כדבר פשוט שמים אין טעונין לא שריפה ולא קבורה. ובזבחי אפרים להגרא"ד לאפ, זבחים צ"ב א', תמה למה נסכים פסולים טעונין שריפה ולא קבורה, דומיא דערלה וכלאי הכרם, ועיי"ש שציין לבבלי פסחים פ"ב ב' (ויותר ברור בתו"כ צו, פרש' ט', ל"ז ע"ג: כל שהוא קודש טעון שריפה).<sup class="footnote-marker">37</sup><i class="footnote">ועיין היטב ברש"י זבחים פ"ח סע"א ד"ה ליפסל. ונראה שכוונת רש"י שבכגון דא אפילו נסכים (משקין) של ערלה טעונין שריפה.</i> ואח"כ כתב: ונ"ל עוד שיש לפרש הדם והנסכים שנטמאו שמיירי כשקרשו וכו', עיי"ש, ועיין לעיל שו' 60–61. ונעלמה משניהם לפ"ש התוספתא כאן, שאף המים טעונים שריפה. ומ"מ לא מצאתי במי כיור שנפסלו שטעונין שריפה, והם הרי בוודאי אינן בכלל נסכים, אלא בכלל "כל שהוא קודש" שבתו"כ הנ"ל.<br>ובכי"ע כאן: לפיכך אם <b>נפסלו</b> או נטמאו וכו', וכולל כל הפסולין, לרבות שאם נתעשנו, עיין מ"ש בטל תורה לזבחים ס"ד א', ור"מ פ"ז מה' מעשה הקרבנות הי"א. ועיין מ"ש בזבחי אפרים הנ"ל ד"ה ונ"ל, וכאן מפורש: נפסלו (או: לנו).
<small>70-71.</small> <b>אבל חבית וצלוחית עצמן מועלין בהן מפני שהן גופן הקדש. </b>כבר העירותי בתס"ר ח"א, עמ' 201, שהפיסקא קטועה ועיקרה להלן מעילה פ"א סהכ"ג: מים שבחבית אין מועלין בהן, נתנן (כ"ה בכי"ו) לצלוחית מועלין בהן, אבל חבית וצלוחית עצמה וכו'. וכן במשנתנו שם פ"ג מ"ז: המים שבכד<sup class="footnote-marker">38</sup><i class="footnote">והיינו כד היינו חבית, עיין בתוספות שם י"ג ב' ד"ה מים.</i> של זהב לא נהנין ולא מועלין, נתנן בצלוחית מועלין בהן. ופירש"י (י"ג ב'): לא נהנין משום דנתמלאו לצורך הקדש. ועיין בשו"ת זרע אברהם להגר"מ זעמבא סי' כ"ג שתמה למה לא ימעלו בהן, והרי מ"מ הקדש הן, עיי"ש שתירץ שכיוון שהמים הם הפקר (כלומר, שהיו לוקחים אותן מן השילוח שהיה עובר באמצע המדינה, ושייך לכל בני ירושלים), והשואב זוכה להקדש, ודינן כחצר הזוכה להקדש, ואין כאן קדושת פה, לפיכך לא מעל, כשיטת הרמב"ן בב"ב ע"ט א' ועוד. ועיין בקרן אורה מעילה י"ג סע"ב, ובצפנת פענח, קונטרס השלמה לח"ד, י"ד סע"א ואילך. ועיין מ"ש הרי"ז יאסקאוויטץ באמבוהא דספרי לס"ז פנחס, ר"נ ע"ב ואילך.<br>ואפשר שאין נהנין מהן אלא דווקא כשהן בחבית, דומיא דמעיין<sup class="footnote-marker">39</sup><i class="footnote">וכפירש"י והמיוחס להר"ג י"ג ב' שם. והר"מ בפ"ה מה' מעילה ה"ו פירש אחרת. ועיין בקרן אורה שהבאנו בפנים.</i> בשדה הקדש, שנשנה במשנה שם יחד עם ההלכה שלנו, אבל אם העבירן לכלי חול נהנין מהן, מפני שההקדש נתכוין שלא לקנות אותן, וכן משמע קצת מלשון הר"מ פ"ב מה' מעילה ה"ט שכתב: מים שמנסכין בחג הסוכות <b>כל זמן שהן בכד</b> של זהב אין נהנין בהן, והנהנה לא מעל, נתנו אותן בצלוחית מועלין וכו'. אבל אפשר שכוונתו להוציא שאם הם כבר בצלוחית מועלין, עיין לשונו בפיה"מ שם.<sup class="footnote-marker">40</sup><i class="footnote">ובדפוסים יש שם ט"ס, וצ"ל: <b>ואין</b> מועלין (כגירסת כי"י. ולפנינו בטעות: ומועלין) בו עד שיתנו לצלוחית.</i> ומוסיפה התוספתא שחבית וצלוחית עצמן מועלין בהן, שאעפ"י שאין החבית כלי שרת, אבל מ"מ הקדש היא, ואם שתה מי החג מן החבית של זהב, ונהנה בשוה פרוטה בשתיה מכלי זהב, מעל, עיין במשנת מעילה פ"ה מ"א ובמפרשים שם.

Halakhah 16

<small>71-72.</small> <b>אמ' ר' עקיבא אמרה תורה הבא עומר שעורין בפסח שהוא פרק שעורין וכו'. </b>וכ"ה להלן ר"ה פ"א הי"ב. ועיין ספרי פנחס, פי' ק"נ, עמ' 196, ירושלמי ר"ה פ"א ה"ג, נ"ז ע"ב, בבלי שם ט"ז א (ושם: ר' יהודה בשם ר' עקיבא). ובמכירי סוף זכריה, עמ' 148: תנחומא אמ"ר עקיבא אמרה תורה הבא וכו', וצ"ל: תוספתא וכו', שהרי הנוסח "שהוא פרק וכו"', והפסוק מזכריה הובא רק בתוספתא כאן. ועיין מ"ש להלן ר"ה הנ"ל. 
<small>73.</small> <b>בכורים חטים בעצרת. </b>בבבלי הנ"ל: שתי הלחם בעצרת, והיא היא, ועיין מ"ש להלן בר"ה. 
<small>73-74.</small> <b>בעצרת שהו פרק אילן, כדי שיתברכו עליך פירות אילן. </b>וכ"ה ("שהוא פרק אילן") בד, בכי"ל ובמכירי הנ"ל, ולהלן ר"ה הנ"ל. אבל בכי"ע כאן ושם: שהוא פרק <b>חיטים</b>, כדי שיתברכו עליך פירות האילן, עיין מ"ש בר"ה שם. ובספרי ובירושלמי הנ"ל חסר "שהוא פרק אילן". ובבבלי הנ"ל: מפני שעצרת זמן פירות האילן הוא. וברש"י שם: ואני שמעתי דר' יהודה לטעמיה וכו', דאמר בסנהדרין (ע' ב') עץ שאכל אדם הראשון חטה היתה. ועיין ברכות מ' א'. ומגירסת כי"ע ראייה לפירושו, ועיין בחידושי הרשב"ץ ר"ה שם. ובכי"ל ובמכירי הנ"ל נשמט מן "כדי שיתברכו" עד "כדי שיתברכו" שלהלן. 
<small>74.</small> <b>הביא ניסוך המים בחג כדי שיתברכו עליך מי גשמים. </b>בכי"ע כאן ור"ה ובכי"ל להלן ר"ה: בחג <b>שהוא פרק גשמים</b> וכו'. ועיין דק"ס ר"ה, עמ' 29, הערה א'. ובירושלמי הנ"ל מקדים לברייתא זו: דר' עקיבה אמר ניסוך המים דבר תורה. בשני ונסכיהם. בשישי ונסכיה, בשביעי כמשפטם. מ"ם יו"ד מ"ם, מים. אמרה תורה הבא שעורים ביכורים בפסח וכו', אמור מעתה ניסוך המים בחג וכו'. וכן מבואר בירושלמי שביעית פ"א ה"ז, ל"ג ע"ב, סוכה פ"ד ה"א, נ"ד ע"ב, ה"ו, נ"ד ע"ג, ובבבלי תענית ב' ב' וזבחים ק"י ב' שר' עקיבא סובר שניסוך המים דבר תורה (אעפ"י שהם חלוקים בדרשה, עיי"ש. ועיין גם בספרי הנ"ל, ושם פי' קמ"ג, עמ' 190). ודברי הגר"י ענגיל בר"ה ט"ז א' ד"ה ומפני תמוהים מאד. ועיין בחידושי הרשב"ץ לר"ה ט"ז א' הנ"ל. 
<small>74-75.</small> <b>ואו' והיה אשר לא יעלה מאת משפחות הארץ וכו'. </b>בחידושי הרשב"ץ הנ"ל: ומצאתי בתוספתא דסוכה פרק לולב (הגזול) דוחה דמוכח לה מקרא דכתיב והיה אשר לא יעלה וכו' ולא עליהם יהיה הגשם, כלומר שאותן משפחות שלא יבאו לחוג את חג המצות (צ"ל: הסכות) ולנסך מים בחג בירושלם, דבחג הסוכות משתעי קרא לא יתברכו להם גשמים של שנה, ולא עליהם יהיה הגשם. וברש"י זכריה י"ד, י"ז: ואלו המפקפקין בחג הסוכות לא עליהם יהיה הגשם, כך למדתי בתוספתא סוכה. 
<small>76-77.</small> <b>ואם משפחות מצרים לא תעלה ולא באה ולא עליהם. </b>וכ"ה בד. ובכי"ל חסר, ובכי"ע: ולא על' וג'. והנכון כלפנינו,<sup class="footnote-marker">41</sup><i class="footnote">שאין דרך הסופרים להשלים את הפסוקים שאינם צריכים לעניין, אלא לקצר ולהשמיט אותם. ומכאן שהעיקר כלפגינו וגירסת הדפוסים, ובכי"ל קיצר הסופר. והמלה "וג' " שבכי"ע נכתבה באשגרה הרגילה בהבאת פסוקים מן המקרא, והמשך הפסוק אינו עניין כלל לנידון התוספתא, עיין מ"ש להלן בפנים.</i> ומפרשת התוספתא שאף משפחות מצרים שאינם תלויים בגשם מן השמים, אף "ולא עליהם" יהיה הגשם שלהם, כלומר מי הנילוס, כפירש"י בזכרי' במקומו ובסוטה י"ג א'. ונמצא שניסוך המים בסוכות מברך גם את מי מצרים. אבל המפרשים הספרדים (עיין בראב"ע וברד"ק בזכריה שם) פירשו שעונש מצרים היא המגפה, והמשך הפסוק דבוק למצרים גרידא, ואינו עניין, איפוא, לניסוך המים. ובזוהר וירא, ק"ט ע"א, ואתחנן, רס"ח ע"ב, מבואר כמפרשים הספרדים. 

Chapter 4



Halakhah 1

<small>1-2.</small> <b>בראשונה כשהיו רואין שמחת בית השואבה היו אנשים רואין מבפנים, ונשים רואות מבחוץ וכו'. </b>בר"ח נ"א ב': תנא בראשונה כשהיו רואין שמחת בית השואבה היו האנשים מבפנים וכו', וכיוון לתוספתא כאן, עיין מ"ש לעיל פ"ג, שו' 62–63. ובבבלי שם: תנו רבנן בראשונה היו נשים מבפנים ואנשים מבחוץ, והיו באים לידי קלות ראש, התקינו שיהו נשים יושבות מבחוץ ואנשים מבפנים, ועדיין היו באין לידי קלות ראש, התקינו וכו'. ועיין בפיסקי רי"ד, וכנראה, שהיתה לו גירסא אחרת בגמרא. ועיין דק"ס, עמ' 165, הערה ד'. ולפי הגירסא שלנו בבבלי "בראשונה" שבתוספתא כאן היא התקנה האמצעית, ועיין להלן. 
<small>2-3.</small> <b>עשו שלש גזוזטראות בעזרה וכו'. </b>ר"ח הנ"ל. ובמשנתנו פ"ה מ"ב: במוצאי יום טוב הראשון של חג ירדו לעזרת הנשים, ומתקנין שם תקון גדול. והביאו בירושלמי (ה"ב, נ"ה ע"ב) ובבבלי (נ"א ב') את משנת מדות פ"ב מ"ה: וחלקה היתה בראשונה, והקיפוה כצוצטרה שהנשים רואות מלמעלן וכו'. ופירש בחידושי אגדות למהרש"א "תקון גדול" שהוא גדול מתיקון הראשון שבברייתא שבבבלי הנ"ל. ועיין ירושלמי שבת רפ"ז, ח' סע"ד ואילך. בבלי שם ס"ח א', ובגליוני הש"ס לר"י ענגיל בבבלי שם, וכאן ציין לתוספות שבועות מ"ה א' ד"ה גדולות. ועיין בפיה"מ להר"מ כאן.<br>ומלשון משנתנו כאן: במוצאי יום טוב וכו' ירדו וכו', מוכח שהתיקון היה בכל שנה, ולפיכך פירש"י שהגזוזטראות הקבועות היו הזיזין שהוסיפו על הבניין כדי לסדר עליהן לוחות ומעקה לישיבת הנשים, עיי"ש נ"א סע"ב. ועיין ר"מ פ"ה מה' בית הבחירה ה"ט, ובפיה"מ למשנת מדות הנ"ל, ובחיבורו פ"ח מה' לולב הי"ב. ובמאירי נ"א א': ומתקנין שם תקון גדול. ופירשו בגמרא שהיו מוציאים זיזים מכותליה ובונין עליהם גזוזטראות לעמוד שם הנשים. ואעפ"י שהבנין כולו על ידי נביא היה, ולא היה להם להוסיף, סמכו בה <b>בבניין עראי</b> לגדור פרצות, שלא להקל ראש וכו'. ומוכח מלשונו שבכל שנה היו מוציאין זיזים ומקיפין גזוזטראות וכו', וקשה מאד לפרש כן במשנת מדות ובברייתא כאן. ועיין בהשגות הראב"ד ספ"ו מה' ע"ז, ושמא כוונתו ללוחות העץ, וכפירש"י. ועיין בפירוש המאירי למדות עמ' 149.

Halakhah 2

<small>4-5.</small> <b>חסידים ואנשי מעשה היו מרקדין לפניהן וכו'. </b>פיסקא ממשנתנו פ"ה מ"ד, ומפרשת התוספתא מה היו אומרין. ובפיסקי רי"ד: היו מרקדין לפני הלוים שהיו עומדים במעלות, והם היו למטה בעזרה וכו'. 
<small>5-6.</small> <b>מה היו אומרין אשרי מי שלא חטא וכו'. </b>כן היו אומרין כולם בין חסידים ואנשי מעשה, ובין בעלי תשובה, עיין בירושלמי פ"ה רה"ד, נ"ה ע"ב, ובבבלי נ"ג א'. ובשני התלמודים הסדר הפוך. כלומר, מתחיל בתשבחות של חסידים ואנשי מעשה ומסיים בבבא שלנו, שהיתה הפזמון של כל המשבחים. 
<small>6-7.</small> <b>אשרי ילדותי שלא ביישה את זקנותי וכו'. </b>וכ"ה בד. ונוסחה נכונה היא שהוא מדבר על הילדות שכבר עברה, כפירוש בעל ח"ד. ובכי"ע: <b>אשריך</b> ילדותי וכו', ופתח בנוכח וסיים בנסתר. אבל בכי"ל: <b>אשריך</b> ילדותי שלא <b>ביישת</b> זקנותי וכו'. וכ"ה בירושלמי. ובבבלי מדבר על הילדות והזקנה בנסתר. 

Halakhah 3

<small>8-9.</small> <b>הלל הזקן או' למקום שלבי אוהב לשם רגליי מוליכות אותי. אם אתה תבוא לביתי, אני אבא לביתיך וכו'. </b>באבות דר"ן נו"א פי"ב, כ"ח ע"א: הוא (כלומר, הלל) היה אומר אם תבא לביתי אני אבא לביתך. למקום שלבי אוהב לשם רגלי מוליכות אותי. אם תבא לביתי אבא לביתך כיצד, אלו בני אדם שמשכימים ומעריבים לבתי כנסיות ולבתי מדרשות הקב"ה מברכן לעולם הבא, כענין שנאמר בכל מקום אשר אזכיר את שמי אבוא אליך וברכתיך. למקום שלבי אוהב לשם רגלי מוליכות אותי כיצד, אילו בני אדם שמניחים כספם וזהבם ועולין לרגל להקביל פני שכינה במקדש, הקב"ה משמרם בתוך מחניהם וכו'. וכע"ז בס' מוסר על אבות לר' יוסף בר' יהודה, עמ' 20. והדברים סתומים, ויתבארו להלן ד"ה ולפי פשוטו. וכסדר של אבות דר"ן גם במכילתא סוף יתרו, עמ' 243, בשם ר' אליעזר בן יעקב, ועיין בשנו"ס שם.<br>ובבבלי נ"ג א': הוא היה אומר אם תבא אל ביתי אני אבא אל ביתך וכו', והרישא של התוספתא חסרה בכל כתה"י ובראשונים, עיין דק"ס, עמ' 172, הערה ו'. וכן חסרה בשרידי שאילתות שבתרביץ ש"ו ס"ד, עמ' 493. וברש"י שם: "הכי גרסינן בתוספתא הוא היה אומר למקום <b>שאני</b><sup class="footnote-marker">1</sup><i class="footnote">בכל הנוסחאות שלפנינו בתוספתא, וכן באבות דר"ן ובמכילתא שהזכרנו בפנים: <b>שלבי</b>, וכן נכון, עיין מ"ש להלן בפנים.</i> אוהב שם רגלי מוליכות אותי, אם אתה תבא לביתי. ונראה לי שאף כאן צריך לגורסה כן, משום דאמר ר' יוחנן בתרה, רגלוהי דבר איניש, ואי לא גרסינן ליה, מאי שייכא דר' יוחנן הכא". הרי לך שגם לפני רש"י לא היתה בבא זו בבבלי אלא שהוסיפה מן הסברא. ולא עוד אלא שגם אחרי הוספת רבינו, דברי ר' יוחנן אינם מתקשרים יפה עם הברייתא שלנו, עיין דק"ס הנ"ל.<br>ברם הר"ח לא העתיק כלל את הברייתא שלנו, אלא את סוף הסוגיא, והיינו: אף הוא ראה גלגולת אחת שצפה על פני המים, אמר לה על דאטפת אטפוך (אבות פ"ב מ"ו) וכו', אמר ר' יוחנן רגלוהי דבר איניש אינון ערובין ליה, לאתר דמיתבעי, תמן מובלן יתיה. ונ"ל שרבינו פירש שדברי ר' יוחנן דבוקים למה שלפניו, למשנת אבות, ופירושו, ולא זו בלבד שאדם נידן באותה מיתה עצמה שהמית אחרים, אלא זימנין: ובאתר דאטפת אטפוך, ורגלוהי דבר איניש מובילין יתיה לתמן. וכן מפורש בירושלמי (כלאים פ"ט ה"ד, ל"ב ע"ג, כתובות פי"ב ה"ג, ל"ה ע"ב): ריגלוי דבר נשא ערבתיה למיקמתיה כל הן דהוא מתבע. כתיב <b>ויאמר מי יפתה את אחאב ויעל ויפל ברמות גלעד</b> (מ"א כ"ב, כ') וימות בתוך ביתו, ולא תמן? אלא בעל כרחינו אנו אומרים שפיתו אותו כדי שיקויים: <b>במקום אשר לקקו הכלבים את דם נבות ילקו הכלבים את דמך גם אתה</b> (שם כ"א, י"ט), ורגלוי דבר איניש ערבים בכך. ומיד בסמוך מביא בירושלמי אותו המעשה (בשינויים) שמביא גם בבבלי כאן. וכן בפסיקתא דר"כ, פס' כ"ט, קפ"ז ע"א: מה הקב"ה עושה <b>מפתה אותם</b> (דוגמת <b>מי יפתה את אחאב</b>, הנ"ל) ומעלה אותם לירושלים ודן אותם שם, אמר ר' שמואל בר נחמני במקום שקיפח הליסטים שם צולבין אותו, מן ירושלים קפחו ושבו, לפיכך צלבו בירושלים וכו'. ועיין דב"ר הוצ' ליברמן, עמ' 82, ובהערה 4 שם. וגם בכמה מיתות בית דין ממיתין אותו במקום שסרח,<sup class="footnote-marker">2</sup><i class="footnote">ועיין ספרי שופטים פי' קמ"ח, הוצ' הר"א פינקלשטין, עמ' 202, ראה פי' קמ"ב, עמ' 272, ירושלמי כתובות פ"ד ה"ה, כ"ח רע"ד, בבלי שם מ"ה ב'.</i> ואף בדיני שמים מקיימין בו כבדיני אדם (עיין בבלי מכות י' ב' ועוד), ומפתין אותו לבוא למקום העברה, ורגלוהי דבר איניש אינון ערובין ליה וכו'. מעתה אין שום הכרח להוסיף בבבלי את הבבא שלנו מן התוספתא.<br>ולעצם העניין פירשו בתוספות (נ"ג א' ד"ה אם), שהלל אומר כן בשם השכינה: אם אתה תבוא אל ביתי. ובכמה נוסחאות מפורש בבבלי: <b>ואף הקב"ה אומר</b><sup class="footnote-marker">3</sup><i class="footnote">וכ"ה בכ"י ב', בעין יעקב, באגדות התלמוד, בכד הקמח ערך עצרת ועוד, עיין דק"ס, עמ' 172, הע' ו'.</i> אם אתה תבוא לביתי וכו'. ואין ספק שגירסא "מתוקנת" היא, והנכון כגירסת כי"מ שלא נזכר שם הקב"ה. וכן בשרידי שאילתות (תרביץ ש"ו ס"ד, עמ' 493): <b>הוא היה אומר</b> אם תבוא לביתי וכו'. ובפסיקתא זוטרתי סוף יתרו, עמ' 142: בכל המקום אשר אזכיר את שמי, <b>מקום שאני אוהב אותן</b>, כגון בתי כנסיות ובתי מדרשות, שם אבוא אליך וברכתיך. ומשמע שפירש גם "למקום שאני אוהב" הם מדברי הקב"ה, והלל אומר את הכל בשם השכינה.<br>ולפי פשוטו אין כאן אלא פתגם עממי: למקום שלבי אוהב, שם רגליי מוליכות אותי, אם אתה תבוא לביתי אני אבוא לביתך וכו', והלל רמז בפתגם זה שאף כלפי מעלה אפשר לומר אותם הדברים, שרגליו של אדם מוליכות אותו למקום שלבו אוהב, וכמו שציין יפה בחסדי דוד לוי"ר רפל"ה: אמר דוד לפני הקב"ה רבון העולמים בכל יום ויום הייתי מחשב ואומר למקום פלוני אני הולך וכו', והיו רגליי מביאות אותי לבתי כניסיות ולבתי מדרשות. ודווקא אם אדם הולך למקום משום שהוא אוהב אותו, וכמו שאמרו באבות דר"ן פי"ב הנ"ל: למקום שלבי אוהב לשם רגליי מוליכות אותי כיצד, אלו בני אדם <b>שמניחים כספם וזהבם</b> ועולין לרגל וכו', כלומר אינם הולכים לשם לצורך עצמן, אלא מסכנים את רכושם והולכים, משום שלבם אוהב את המקום שלשם הולכים, ובכגון דא אם תבוא לביתי משום שרגליך מוליכות אותך לשם, אבא לביתך, ואף הקב"ה ינהג כן, ויבוא לביתך לשמרך ולברכך.

Halakhah 4

<small>12.</small> <b>שהיה מרקד בשמנה אבוקות וכו'. </b>ירושלמי פ"ה ה"ד, נ"ה ע"ג, בבלי נ"ג א'. ועיין מ"ש הרמ"מ כשר בספרו הרמב"ם והמכילתא דרשב"י, עמ' קל"א. 

Halakhah 5

<small>14.</small> <b>אמ' ר' יהושע בן חנניה וכו'. </b>ירושלמי פ"ה ה"ב, נ"ה ע"ב, בבלי נ"ג א', שרידי שאילתות שבתרביץ ש"ו ס"ד, עמ' 493. 
<small>15.</small> <b>משם לבית הכנסת. </b>בד ובכי"ע מוסיף: ומשם (ד: משם) לבית המדרש. ובכי"ל: משם לבית המדרש. וחסר "משם לבית הכנסת". ועיין מ"ש להלן. ובירושלמי חסר כל זה. ולהלן חגיגה פ"ב, שו' 55: ובשבתות ובימים טובים באים לבית המדרש שבהר הבית, עיין מש"ש. ובבבלי הנ"ל: משם לתפלה. וגירסא זו מתאימה לגירסת התוספתא, והיא בית הכנסת היא תפילה. ובגליון הש"ס בבבלי ציין לתשב"ץ ח"ב סי' קס"א, עיי"ש. ועיין בקטעים מן המכילתא לדברים שפרסם שכטר בסה"י לכבוד ר"י לוי, עמ' 192, ובהערה 54 שם. 
<small>15-16.</small> <b>משם למוספין, משם לאכילה ושתיה, ומשם לבית המדרש. </b>וכ"ה בד ובכי"ל (אלא שבכי"ל ובכי"ע חסר "ומשם לבית המדרש"). ובכי"ע: <b>משם לתפילת מוספין</b><sup class="footnote-marker">4</sup><i class="footnote">וכנראה, שהוא תיקון ע"פ הבבלי, עיין מ"ש להלן בפנים.</i> ומשם למוספין וכו'. ובירושלמי הנ"ל: משם היו הולכין להקריב את המוספין, ומשם היו הולכין להקריב נדרים ונדבות, ומשם היו הולכין לוכל ולשתות, ומשם היו הולכין לתלמוד תורה. ברם בכי"ל של הירושלמי חסר "ומשם היו הולכין להקריב נדרים ונדבות", והוסיפה המגיה בגליון. והירושלמי מתאים איפוא לתוספתא, והיו אוכלין ושותין מיד לאחר מוספין, ועיין בשי"ק פ"ה ה"ב ד"ה משם. ובירושלמי כאן פ"ב ה"ה, נ"ג ע"א: דלא הוה עיסקיה (כלומר, של ר' זעירא) טעם כלום עד יפני מוסף. ובירושלמי יומא פ"ו סה"ד, מ"ג ע"ד: ר' אחא כד מפני מוספא הוה אמר קומיהון, אחינן, מאן דאית ליה מיינוק ייזיל בגיניה, כלומר שינהגו להאכיל את התינוקות, כמנהג הגדולים בכל יום שיש בו מוסף.<br>ובבבלי הנ"ל: משם לקרבן מוסף, משם לתפילת המוספין, משם לבית המדרש, משם לאכילה ושתייה, וכע"ז גם בשרידי שאילתות הנ"ל. ובתוספתא (חוץ מכי"ע) לא נזכרה כאן "לתפילת המוספין", משום שלאחר תמיד של שחר היו הולכין לבית הכנסת, והיו מתפללין שם תפילה של שחר ושל מוסף, ומבית הכנסת היו הולכין לקרבן מוסף. וכן הגירסא גם בבבלי כי"מ (עיין דק"ס): לתמיד של שחר, משם לתפלת השחר, משם<sup class="footnote-marker">5</sup><i class="footnote">הלשון "משם" לפי גירסא זו מגומגם קצת, שהרי מתפללין תפלת השחר ותפילת המוספין במקום אחד. ולגירסת כי"ע בתוספתא הפירוש הוא שמבית המדרש הולכין שוב לבית הכנסת.</i> לתפלת המוספין, משם לקרבן מוסף, משם לבית המדרש וכו', והוא בהתאם למסורת התוספתא. ועיין גם במאירי נ"ג רע"א.<br>ולפי גירסת התוספתא בכי"ו, היו הולכים אחרי תמיד של שחר לבית הכנסת להתפלל, ואחרי אכילה ושתייה לבית המדרש, כלומר לתלמוד תורה, כגירסת הירושלמי. ולפי גירסת ד לעיל, היו הולכים עכשיו לבית המדרש בפעם שנייה. ובכי"ע ובכי"ל חסר כאן "ומשם לבית המדרש", וכנראה שהשמיטה הסופר, משום שכבר שנה אותה למעלה, והיא טעות.
<small>16.</small> <b>משם לתמיד של בין הערבים. </b>וכ"ה בד. וכע"ז בירושלמי הנ"ל. אבל בכי"ע ובכי"ל: משם לתפילת המנחה, ומשם לתמיד של בין הערבים. וכ"ה בבבלי הנ"ל ובשרידי שאילתות הנ"ל. וכבר העיר בגליון הש"ס שבתשב"ץ ח"ב סי' קס"א הנ"ל הגירסא היא: משם לתמיד של בין הערבים, משם לתפלת המנחה, ונדידה זו ממקום למקום הוא סימן להוספה, ובאמת בר"ח נ"ג א' חסר "משם לתפלת המנחה". וכנראה, שקיצרו בין בתוספתא ובין בבבלי, וגירסת כי"ע וכי"ל היא תיקון ע"פ הבבלי, שהרי בתוספתא (חוץ מכי"ע ה"מתוקן") לא הזכירו "תפילות" כלל, אלא "בית הכנסת", ואף היא אינו וודאי גמור, עיין מ"ש לעיל, שו' 15, ד"ה משם לבית הכנסת בשם כי"ל. 

Halakhah 6

<small>17.</small> <b>כל שלא ראה בדפלסטטון של אכסנדריא וכו'. </b>בד: בדפלסכיון וכו', בכי"ע: דיפלסטון וכו', ובכי"ל: דפלצטון. ובילקוט המכירי תלים ספקכ"ח, קכ"ג ע"א: תוספתא א"ר יהודה כל מי שלא דפלנטון (צ"ל דפלצטון, כמו בכי"ל) של אלכסנדריא וכו'. ובכפו"פ פ"י, עמ' רכ"ו (ד"ר, נ"ד ע"א): תוספת מסכת סכה כל שלא ראה בדפלסטון של אלכסנדריא וכו'. ובירושלמי פ"ה ה"א, נ"ה ע"א: תני אמר ר' יודה כל שלא ראה דיפלי איסטבה (כ"ה בכי"ל) של אלכסנדריאה וכו'. ובבבלי נ"א ב': תניא ר' יהודה אומר כל מי שלא ראה דיופלוסטון של אלכסנדריא וכו', ועיי"ש בדק"ס.<br>ובפי' המלה הזרה אין ספק שהכוונה ל־διπλόστοον, או διπλόστωον, כלומר בניין בעמודים כפולים, כמפורש להלן: סטיו לפנים מסטיו, כמו שפירש לנכון שמואל קרויס בביצנטינישע צייטשריפט ח"ב (1893), עמ' 532. ואעפ"י שמלה זו לא הובאה בליקסיקונים היונים, אבל אנו מוצאים שם דוגמתה (τετράστοον, או τετράστωον), עיין מ"ש קרויס הנ"ל. וכמעט וודאי גמור הוא שלבית זה כיוון פילון (השליחות לקיוס סי' כ') בהזכירו את בית הכנסת הגדול ביותר והנהדר ביותר (μεγίστη καὶ περισημοτάτη) שבאלכסנדריא, כדעתם של החכמים, עיין שירער געשיכטע וכו', ח"ב, הוצאה רביעית, עמ' 521, הערה 66. והירושלמי אומר: ומי החריבה טרוגיינוס הרשע. ובסוף ההלכה: אמרון ליה מה דעבדת בארעייא, עביד בעילייא. וכבר פירש לנכון רמא"ש (בית תלמוד של ווייס ח"ד, עמ' 200) שהכוונה מה שעשית לגברים שישבו למטה, עשה לנשים שיושבות למעלה, ובבית הכנסת עסיקינן. וכן במדרש תהלים ספצ"ג: יורד הייתי לדיפליא סטיא<sup class="footnote-marker">6</sup><i class="footnote">ועיין בהערות בובר שם. ובמכירי שם, נ"ג ע"א: לפלטיא בטבריא וכו'. וכן בלקוטי שכחה ופאה, י"ט ע"א: <b>בפלטיא</b> בטברייא. וכן הוגה ("לפלטיא") במדרש ד"ו שבידי, עיין מ"ש על טיב ההגהות האילו בקרית ספר שי"ג, עמ' 106. והנכון בלי ספק כלפנינו במדרש. ובירושלמי מגילה פ"ד ה"א, ע"ד ע"ד: ר' שמואל בר רב יצחק עאל לכנישתא חמא חד בר נש קאים מתרגם סמיך <b>לעמודא</b>. וכן שם בברכות ספ"ה, ט' ע"ד: ר' יודה בן פזי הוה תשיש, הוה חזיק (עיין הירושלמי כפשוטו, עמ' 152) רישיה וקאים ליה <b>אחורי עמודא</b>. ר' אלעזר נפק ליה לברא. וכן להלן שם פ"ט ה"א, י"ג ע"א: ואדם נכנס לבית הכנסת ועומד <b>אחורי העמוד</b> ומתפלל בלחישה והקב"ה שומע תפילתו. ובכולם "עמודא" פירושו העמוד של הסטיו של בית הכנסת. ועיין בבלי ברכות ח' א', ל' ב', ושם הכוונה לא לבית הכנסת, אלא לבית המדרש, ועיין בבלי שבת י' א'.</i> בטבריא, ושמעית קלהון דטליא בגו כנישתא וכו'. ואף כאן דיפלוסטיא הוא בית הכנסת. אלא שבית הכנסת שבאלכסנדריא היה בנוי בצורת בסילקי ("כמין בסלקי"). והארכנו בזה מפני דברי קרויס בספרו סינאגוגאלע אלטערטימער, עמ' 261 ואילך, שפוסק שאין לנו עניין בתוספתא עם בית הכנסת אלא עם כיפת מסחר (Kaufhalle) שהשתמשו בה גם לצורכי תפילה. ואין דברים הללו מתקבלים כלל.
<small>18-19.</small> <b>סטיו לפנים מסטיו. </b>וכן היה הר הבית, כירושלמי תענית פ"ג הי"א, ס"ו ע"ד. ובבבלי כאן מ"ה א' (ובמקבילות): הר הבית סטיו כפול היה, סטיו לפנים מסטיו. ועיין תיו"ט מדות פ"ב מ"א. ואפשר שאף בית הכנסת שבאלכסנדריה לא היה מקורה אלא על גבי העמודים,<sup class="footnote-marker">7</sup><i class="footnote">והגג שעל גבי העמודים שמש גזוזטרא לנשים שהיו יכולות לראות משם מה שבפנים.</i> שהרי במצרים אין גשמים לעולם, והבניין היה נראה כמין בסיליקי, στοὰ βασιλική. ועיין במלונו של Daremberg et Saglio לעתיקות יון ורומי ערך Basilica, ח"א, עמ' 677 ואילך. 
<small>19.</small> <b>פעמים היו שם כפלים כיוצאי מצרים. </b>וכ"ה בירושלמי. ובבבלי הנ"ל: פעמים שהיו בה ששים רבוא על ששים רבוא, כפלים כיוצאי מצרים. וכ"ה בשרידי שאילתות שבתרביץ ש"ו ס"ד, עמ' 492, ובאגדות התלמוד ובאו"ז ח"א סי' קצ"ג, ל' ע"ב, ובילקוט שופטים רמז תתקי"ג. ובעין יעקב (והעירו עליו בגליון): פעמים שהיו שם ששים רבוא כיוצאי מצרים, ואמרי לה כפלים כיוצאי מצרים. ובכד הקמח, ערך עצרת: והיו בה ששים רבוא<sup class="footnote-marker">8</sup><i class="footnote">ואף שם צ"ל: ששים רבוא [על ששים רבוא], כפלים וכו'. וכ"ה הסיגנון בגיטין נ"ז ב'. ושם הגירסא בטוחה, שכ"ה גם בכי"מ, באגדות התלמוד, בעין יעקב, בילקוט תולדות רמז קט"ו, ובכפו"פ פ"י, עמ' רכ"ו, ופירושו פעמיים ששים רבוא, עיין מ"ש לעיל עירובין פ"א, הע' 70. וכסיגנון זה גם בזוהר בלק, קצ"ח ע"ב: כיון דאתא דוד כרא בתהומא <b>אלף וחמש מאה אמין על אלף וחמש מאה אמין</b>. ובס' המעשיות הוצ' גסטר, עמ' 113: וכיון שביקש דוד ליסד אבן שתייה חפר למטה אלף וחמש מאות אמה ואלף חמש מאות אמה פעמים וכו'. וכ"ה בפי' האגדות לר' עזריאל, עמ' 66, והיא היא, כמליצה שלפנינו. ומקור הסיפור בזוהר הוא במסורת א"י, עיין מ"ש לעיל פ"ג, הע' 32, ולא בבבלי סוכה ג"ג א', כמו שציינו המציינים.</i> כפלים כיוצאי מצרים. ועיין סדר אליהו רבה פ"ל, הוצ' רמא"ש, עמ' 151, ומ"ש שי"ר בערך מילין ערך אלכסנדריא, ומ"ש לעיל פסחים ספ"ד, שו' 97. 
<small>19-20.</small> <b>ושבעים ואחת קטדראות של זהב היו שם כנגד שבעים ואחד זקן. </b>וכע"ז בד, בכי"ע, בכי"ל ובמכירי הנ"ל. וכ"ה בבבלי ובשרידי שאילתות הנ"ל, ועיי"ש בתוספות ד"ה והיו. אבל בירושלמי הנ"ל: ושבעים קתידראות של זהב היו שם מקובעות אבנים טובות ומרגליות כנגד שבעים זקנים. ובמדרש כסא שלמה (בית המדרש של יעללינעק ח"ב, עמ' 84): והוא (כלומר הכסא) מכובש באבנים טובות ומרגליות וכו' וכל מעלה ומעלה היתה מכובשת מאבנים טובות ומרגליות<sup class="footnote-marker">9</sup><i class="footnote">בס' המעשיות של גסטר סוף עמ' 78: וכל המעלות כולם <b>קבועים</b> בם אבנים וכו'.</i> וכו' ושתי קתדראות של זהב משני צדי הכסא, אחת לגד הנביא ואחת לנתן הנביא, ושבעים קתדראות של זהב לשבעים זקנים וכו'. ועיין במדרש אבא גוריון פ"א, ג' ע"א ואילך, מדרש פנים אחרים, כ"ט ע"א, מדרש שה"ש של גרינהוט פ"ג, כ"ט ע"ב, פי' אגדות לר' עזריאל, עמ' 61. ובנוסח הארמי של כסא שלמה שפרסם פירליס במ"ח חכ"א (1872), עמ' 129: ונקבע בה זמרגדין ומרגלין וכל מיני אבנין טבין וכו' ותרין מותבין הוי תמן חד לכהן גדול וחד לסגן,<sup class="footnote-marker">10</sup><i class="footnote">ועיין גם בפירוש המיוחס להרמב"ם על מגילת אסתר (ירושלים תשי"ב), עמ' י"ד.</i> ולעילא מן רישיה דכורסיא קבועים שבעין כורסיין דדהבא, ועליהון הווי יתבין שבעים סבי סנהדרין דדיינין דינא קדם מלכא שלמה וכו'. וכעין זה בתרגום שני לאסתר פ"א, ב'. ולהלן במ"ח הנ"ל, עמ' 132: תני ר' חייא<sup class="footnote-marker">11</sup><i class="footnote">ועיין גם בביה"מ של יעללינעק ח"ה, עמ' 36, בהקדמת רבינו בחיי לפירושו על התורה (ד"ו ד"ש), ג' סע"א ואילך, ובס' סודי רזייא (בילגורייא תרצ"ו), עמ' כ"ג.</i> שבעים אלף קתידרי זהב היו סביב לכסא וכו' ושבעים קתידראות היו באולם הכסא ששם היו יושבים שבעים זקנים וכו'. 
<small>20.</small> <b>כל אחת ואחת מעשרים וחמש רבוא. </b>וכ"ה בכל כתה"י ובמכירי הנ"ל. ובירושלמי הנ"ל: וכל אחת ואחת היתה עומדת<sup class="footnote-marker">12</sup><i class="footnote">עיין מ"ש לעיל שקלים פ"ב, הע' 28.</i> בעשרים וחמש ריבוא דינרי זהב. ובבבלי הנ"ל: כל אחת ואחת אינה פחותה מעשרים <b>ואחד</b> רבוא <b>ככרי</b> זהב. אבל באגדות התלמוד שם: מעשרים <b>וחמשה</b> רבוא <b>דינרי</b> זהב. וכ"ה בעין יעקב ובאו"ז ח"א סי' קצ"ג, ל' ע"ב. ועיין דק"ס, עמ' 164, הערה א', שהעיד שבכ"י ב' גורס: מעשרים וחמשה <b>אלף</b> דינרי זהב, וכ"ה בכד הקמח ערך עצרת. ובשרידי שאילות הנ"ל: אינה פחותה מעשרים וחמש דינרי, וכע"ז בילקוט ח"א, רמז תתקי"ג. 
<small>20-21.</small> <b>ובמה של עץ באמצע. </b>וכ"ה בכל הנוסחאות כאן ובמכירי הנ"ל, ובירושלמי ובבבלי הנ"ל, וכע"ז גרס בבבלי גם בשאילתות הנ"ל, רב נסים גאון, עיין במפתח לס' מגילת סתרים שלו שפרסם אסף בתרביץ שי"א, עמ' 242, ועוד. אבל בכ"י ב' בבבלי: ובימה של <b>זהב</b> בנויה באמצע. וכ"ה בכד הקמח הנ"ל. 
<small>21.</small> <b>וחזן הכנסת עומד עליה והסודרין בידו. </b>בכי"ע: עומד על <b>הקרן</b> והסודרין בידו. וכנראה שזו היא אשגרה ממשנת תמיד פ"ז מ"ג: הסגן עומד על הקרן והסודרים בידו. ועיין להלן גירסת כי"ל והמכירי. 
<b>נטל לקרות וכו'. </b>וכ"ה בכי"ע,. ובד: <b>החל</b> לקרות וכו'. ובירושלמי הנ"ל: <b>עמד</b> אחד מהן לקראות בתורה וכו'. והוא נטל, הוא עמד, הוא החל, וכן להלן, שו' 35, נטל לקרות וכו', עיין מש"ש. ועיין מ"ש ר"מ זולאי בקונטרסים של ר"ח ילון ש"ב, עמ' 69. ועיין להלן גירסת כי"ע וכי"ל. 
<small>21-23.</small> <b>והלה מניף בסודרין והן עונין אמן על כל ברכה וברכה. והלה מניף בסודרין והן עונין אמן. </b>ובכי"ע: הלה מניף בסודרין וכל העם עונין אמן על כל ברכה וברכה <b>הלה</b> מניף בסודרין וכל העם עונין אמן. ואפשר לפרש שהעם עונין אמן על ברכת התורה, וכן על כל ברכה וברכה שבתפילה היה הלה מניף בסודרין, וכל העם עונין אמן. וכן בירושלמי הנ"ל: עמד אחד מהן לקראות בתורה היה הממונה<sup class="footnote-marker">13</sup><i class="footnote">והוא ממונה הוא חזן, עיין מ"ש לעיל פסחים פ"ג, הע' 64.</i> מניף בסודרין והן עונין אחריו אמן. על כל ברכה וברכה שהיה מברך היה הממונ' מניף בסודרין והן עונין אחריו אמן. ואפשר שגם בכי"ו צ"ל בפעם השנייה הלה (במקום והלה), והפירוש הוא כנ"ל (וצריך ליתן פסיק אחרי המלה "אמן", ולהשמיט את הפסיק אחרי "וברכה"). וכן לכאורה מסתבר שהרי באותו זמן היה רק הפותח בתורה מברך לפניה, והחותם לאחריה (מגילה פ"ד מ"א), והלשון "על כל ברכה וברכה" הוא מגומגם קצת בקריאת התורה ברוב השבתות, אבל לפי גירסת כי"ע והירושלמי הסיום "על כל ברכה וברכה" מתייחס לתפילה, ולא לקריאת התורה.<br>ברם בד כאן: והלה מניף בסודרי' והיו עונין אמן על כל ברכה וברכה. וכ"ה בכי"ל,<sup class="footnote-marker">14</sup><i class="footnote">אלא ששם אחרי "וברכה": וחלה (ונמחקה מלה זו ע"י שתי נקודות מלמעלה). וכנראה שצ"ל שם: והלה, והיתה לפניו כגירסת כי"ו וחשב שיש שם כפילות, ולא העתיק יותר, ומחק את המלה "וחלה".</i> אלא ששם חסרות גם המלים "נטל לקרות", וכ"ה גם במכירי הנ"ל, ולא נזכרה שם קריאת התורה כלל. ובבבלי הנ"ל: וכיון שהגיע לענות אמן הלה מניף בסודר וכל העם עונין אמן, ואף שם לא נזכרה קריאת התורה.<br>וכבר הקשה רבינו נסים גאון במגלת סתרים הנ"ל<sup class="footnote-marker">15</sup><i class="footnote">עיין בליקוטים ממגילת סתרים לפוזננסקי סי' ל"א, עמ' 53, והשוה תרביץ שהזכרנו לעיל בפנים, שו' 20–21, ד"ה ובמה.</i> כיצד ענו אמן כשלא שמעו את הברכה, הרי היא אמן יתומה. ותירץ ע"פ הירושלמי כאן שבקריאת ס"ת עסיקינן, ואין השומע חייב לברך, ולפיכך לא איכפת לנו אם לא שמע את הברכה, אבל בתפילה ובכל מקום שהמברך מוציא את השומע צריך שישמע את הברכה. ועיין בתוספות כאן נ"ב א' ד"ה וכיון, ובציונים של פוזננסקי הנ"ל. ולפי גירסת כי"ע כאן ולפי גירסת הירושלמי שלפנינו הרי משמע שאפילו בתפילה היו עונים אמן כשלא שמעו את הברכה. ועיין בתירוץ הרשב"ם שבתוספ' ר' יהודה ברכות מ"ז א' ד"ה ולא, ובתוספות שלנו שם ד"ה אמן, ובפי' רבינו יהונתן על הרי"ף שם, עמ' 117.<br>ובאהצו"י, עמ' 132, שער שלא היו לפני הראשונים בירושלמי "על כל ברכה וברכה וכו' ". ואין צורך בזה, ואפשר שהם פירשו בירושלמי שהממונה הניף בסודרין לפני הקריאה, כשעמד הקורא לקרוא, כדי שיענו אמן אחרי ברכה ראשונה, וכן עשו בכל ברכה וברכה של קריאת התורה, כשהזדמנו להם פרשיות שצריך לברך לפניהן ולאחריהן (עיין ירושלמי מגילה פ"ג ה"ח, ע"ד ע"ב ומקבילות). וכן אפשר לפרש גם בתוספתא כאן לפי גירסת כי"ע. ברם מתוך דברי רבינו נסים שמרבה להסתייע בתוספתא, ולא הזכירה כאן, משמע קצת שלא היתה לפניו הגירסא "נטל לקרות", כגירסת כי"ל והמכירי. אבל ראייה גמורה אין כאן, שהרי עדיף להביא את הירושלמי שמפורש בו: עמד אחד מהן לקראות <b>בתורה</b>.
<small>24.</small> <b>וגרדיים בפני עצמן, טרסיים בפני עצמן וכו'. </b>עיין דק"ס, עמ' 164, הערה ק', ובגליון הש"ס כאן. והנכון כלפנינו בתוספתא ובבבלי, והטרסיים היו אורגים אומנין המוכשרים ביותר (על שם האורגים מעיר טרסוס, כידוע). 
<small>25.</small> <b>ומשם פרנסה יוצאה, </b>וכ"ה בד. אבל בכי"ע, בכי"ל ובמכירי הנ"ל: פרנסתו וכו'. ובבבלי הנ"ל: ומשם פרנסתו ופרנסת אנשי ביתו. וכסיגנון זה בבבלי כתובות קי"א ב', כמו שהעיר ר"י ענגיל בגליוני הש"ס. ובכי"ל ובמכירי: יוצא, עיין מהרי"ן אפשטין במבוא לנוה"מ, עמ' 1248. 

Halakhah 7

<small>26.</small> <b>ולוים בכנורות ובנבלים ובמצלתים וכל כלי שיר. </b>פיסקא ממשנתנו פ"ה מ"ד, ומסיים שם: כנגד חמשה עשר שיר המעלות שבתהלים, שעליהן הלוים עומדין בשיר. ומפרשת התוספתא מה הן אומרין. ובד ובילקוט המכירי הנ"ל חסר "ובמצלתים". ועיין דק"ס, עמ' 162, הערה ק'. 
<small>26-27.</small> <b>מהן אומ' שיר המעלות וכו'. </b>ילקוט המכירי תהלים סוף פקכ"ח הנ"ל, ועיי"ש פקל"ד, עמ' 253. 

Halakhah 8



Halakhah 9



Halakhah 10

<small>29-30.</small> <b>שתי חצוצרות בידם קרא הגבר תקעו הריעו ותקעו. </b>וכ"ה בד ובכי"ל. ובכי"ע חסר "שתי חצוצרות בידם". ובד ובכי"ל מוסיף: הגיעו לשער (בד בטעות: לשאר) המים תקעו והריעו ותקעו. ובמשנתנו פ"ה מ"ד: ועמדו שני כהנים בשער העליון שיורד מעזרת ישראל לעזרת הנשים ושתי חצצרות בידיהן קרא הגבר תקעו והריעו ותקעו. הגיעו למעלה עשירית תקעו והריעו ותקעו, הגיעו לעזרה (כלומר, לעזרת נשים) תקעו וכו'. ומוסיפה התוספתא: הגיעו לשער המים תקעו וכו', כפ"ד מ"ט. ולהלן במשנה ה' שם: אין פוחתין מעשרים ואחת תקיעות במקדש, ואין מוסיפין על ארבעים ושמנה (וכ"ה גם בערכין פ"ב מ"ג). ומפרשת משנתנו שבכל יום היו כ"א תקיעות, שלש לפתיחת שערים ותשע, תשע לתמיד של שחר ושל בין הערביים. ובערב שבת שבתוך החג היו שם מ"ח תקיעות, כ"א שבכל יום, שלש לשער העליון, ושלש לשער התחתון, ושלש למילוי המים, ושלש על גבי המזבח, ותשע למוספין, שלש להבטיל את העם מן המלאכה, ושלש להבדיל בין קודש לחול. ופירש הר"מ שתקעו לפתיחתם של שער העליון ושל שער התחתון (עיין פ"ז מה' כלי המקדש ה"ו), וכן משמע מן הבבלי נ"ד א', עיין מ"ש בערוך לנר על דברי רש"י נ"ג ב' ד"ה שלש לפתיחת שערים, וסד"ה שלש לשער העליון. אלא שהר"מ (שם) פסק: <b>וברגל</b> מוסיפין שלש לפתיחת שער התחתון וכו', ואם כן הלכה זו לאו דווקא בסוכות אלא בכל רגל, ודבריו קשים, עיין מה שתמה בערוך לנר הנ"ל, ולעיל שם נ"א ב' ד"ה ואנו, ולהלן נ"ד א' ד"ה דבצרי. 
<small>30.</small> <b>ר' יהודה או' אין פחות משבע ולא יותר על שש עשרה. </b>וכ"ה בכי"ל. ובכי"ע בטעות: ולא יותר <b>משלש</b> עשרה. ובד בטעות: על עשרה. והברייתא שלפנינו בשם ר' יהודה בבבלי נ"ג ב' וערכין י' א'. ובירושלמי פ"ה רה"ו, נ"ה ע"ג: תני אין פחות משבע ולא יותר על שש עשרה. ההן תנייא (כלומר, ר' יהודה) עביד תקיעה ותרועה ותקיעה חדא, וההן תנייא (כלומר, משנתנו שהעתקנו לעיל) כל חדא חדא מינהון חדא. וכע"ז גם בבבלי הנ"ל,<sup class="footnote-marker">16</sup><i class="footnote">בתוספות שם (נ"ג ב' ד"ה ר"י ובמקבילות בשבת ל"ה ב' וערכין י' א') כתבו שאף לר' יהודה היה תוקע בהפסקות את התקיעות הראשונות שבע"ש, עיי"ש. ולכאורה הדברים תמוהים, שהרי ר' יהודה מזכיר כאן "שש עשרה", והן כוללות גם את שלש הראשונות של ערב שבת, ומ"מ מונה אותן אחת. ובפרט קשה לשיטת הרמב"ן (ר"ה ל"ד א'. ועיין ריטב"א כאן נ"ג סע"ב, מאירי שם ד"ה זהו, מגן אבות שלו מאמר ב', עמ' כ"ב ואילך, שטמ"ק ערכין י' א', אות ה') הסובר שלר' יהודה תוקע תקיעה תרועה ותקיעה בנשימה אחת, כיצד מונה את שלש התקיעות הראשונות שבע"ש (שצריך לעשות אותן בהפסקות גדולות) אחת. ברם ט"ז תקיעות לר' יהודה לא יתכנו אלא בערב שבת שבתוך ההג, כלומד, בחול המועד, ובאותו יום הרי אין מלאכת שדות (עיין להלן שו' 35 ואילך ומש"ש), וממילא אפשר לומר שבאותו יום ג' תקיעות הראשונות הן כשלש האחרונות, ותוקע את הראשונות בבת אחת.</i> ולפיכך אמרו שם שמשנתנו שלא כר' יהודה. וממשיך בירושלמי: שתמצא אומר<sup class="footnote-marker">17</sup><i class="footnote">כלומר, כשתמצה את עומק ההלכה אתה אומר, עיין מ"ש לעיל ח"א, עמ' 368, ובהערות שם.</i> שלש על כל מטה ומטה. ר' יהודה אומר שלש על כל דגל ודגל. כלומר, לר' יהודה תקיעה תרועה תקיעה אחת היא, ולפיכך אינו תוקע קול אחד על כל מטה, אבל לחכמים כל אחת מצוה בפני עצמה היא, ולפיכך תוקע על כל מטה ומטה. ועיין מ"ש להלן ר"ה פ"ב ה"ג, שו' 6, ד"ה ובמסעות. 
<small>30-31.</small> <b>שלש לפתיחת שערים. </b>משנתנו פ"ה מ"ה הנ"ל. 
<small>31.</small> <b>האו' על פתיחתן אינו או' על נעילתן. האו' על נעילתן וכו'. </b>מכאן מוכח שהיה תנא ששנה שתוקעין על נעילת השערים, ואומרת הברייתא שלנו שמניין התקיעות היה קבוע במסורת, ומי ששנה שתקעו על נעילתן סבר שלא תקעו על פתיחתן. ושמא משום שהיו משמיעים קול גדול בפתיחתן, עיין תמיד פ"ג מ"ז ומ"ח, ובבלי יומא ל"ט ב'. ועיין מ"ש ר"י בראנד בספר היובל לכבוד רי"ל זלוטניק (אבידע), עמ' 15. והממונה על נעילת שערים ציוה לפתוח את השערים ובפתיחת שער הגדול כבר ידעו הכהנים שמותר לשחוט, מחמת הרעש שהשמיע. אבל בשעת נעילת שערים תקעו על פיו שלש תקיעות לנעילת השערים. 
<small>32.</small> <b>שלש לפני מזבח. </b>במשנתנו הנ"ל: ושלש על גבי המזבח. ופירש הר"מ (פ"ז מה' כלי המקדש ה"ו): ותוקעין ג' על גבי המזבח בשעה שמנסכין המים. ועיין בערוך לנר נ"ד א' לדברי רש"י ד"ה ה"ג. ועיין מאירי נ"ג ב', ודק"ס, עמ' 178, הערה פ'. 
<b>האומ' לפני מזבח אינו אומ' למעלה העשירי וכו'. </b>כלומר, משנתנו הנ"ל חולקת על מ"ד שם. וכן בירושלמי פ"ה ה"ו, נ"ה ע"ג: מאן דאית ליה על גבי המזבח לית ליה למעלה עשירית. מאן דאית ליה למעלה עשירית לית ליה על גבי המזבח. ובבבלי נ"ד א': מתניתין מני ר' אליעזר בן יעקב היא, דתניא שלש למעלה עשירית. ר' אליעזר בן יעקב אומר שלש על גבי המזבח. האומר למעלה עשירית אינו אומר על גבי המזבח וכו'. 

Halakhah 11

<small>33-34.</small> <b>כיצד שלש להבטיל את העם מן המלאכה וכו'. </b>במשנתנו פ"ה סמ"ה: שלש להבטיל את העם מן המלאכה, ושלש להבדיל בין קודש לחול. ומפרשת התוספתא את מהות התקיעות. 
<small>34.</small> <b>חזן הכנסת נוטל חצוצרות ועולה לראש הגג גבוה שבעיר וכו'. </b>וכן בתנחומא מטות סי' ב': כך שנו רבותינו שלש תקיעות תוקעין להבטיל את העם מהמלאכה, כיצד חזן הכנסת נוטל את החצצרות ועולה לגג גבוה שבעיר וכו', והביאו באו"ז ח"ב, ה' ע"ש סי' י"א, ד' ע"ב. ובר"מ פ"ה מה' שבת הי"ח: ובמקום גבוה היו תוקעין וכו'. וכבר העירו שמקורו מן התוספתא. וכל הברייתא בשינויים רבים בבבלי שבת ל"ה ב' בשם תנא דבי שמואל.<sup class="footnote-marker">18</sup><i class="footnote">כגירסת הר"ח שם, ס' העתים, עמ' 23, או"ז הנ"ל בפנים, ס' המוסר לר"י כלץ ד' מנטובה, צ"ד ע"א. ולפנינו: תנא דבי ר' <b>ישמעאל</b>.</i> ולעיל שם ברייתא אחרת מעין זו. ועיין מ"ש להלן. 
<small>35.</small> <b>נטל לקרות וכו'. </b>כלומר התחיל לתקוע. ובבבלי הנ"ל התחיל לתקוע תקיעה ראשונה וכו', עיין מ"ש לעיל, שו' 21, ד"ה נטל, וכ"ה להלן שו' 39. 
<small>35-36.</small> <b>הסמוכין לעיר בטלין הסמוכין לתחום מתכנסין ובאין לתוך התחום, לא היו נכנסין מיד וכו'. </b>מתוך הברייתא מוכח שלא היו תוקעין את שלש הראשונות בבת אחת, אלא היו מפסיקים בין קול וקול. ובבבלי הנ"ל: התחיל לתקוע תקיעה ראשונה נמנעו העומדים בשדה מלעדור וכו'. ובברייתא ראשונה שם: ראשונה להבטיל את העם ממלאכה שבשדות וכו'. ובר"מ פ"ה מה' שבת הי"ט מעתיק כנוסח תנא דבי שמואל, ובה"כ שם: תקיעה ראשונה תוקע אותה במנחה. ובתנחומא הנ"ל: כל מי שהיה רחוק מן העיר נפטר ממלאכתו וחוזר ובא.<sup class="footnote-marker">19</sup><i class="footnote">בד' קושטא שם, וכן באו"ז שהזכרנו לעיל בפנים: וחזר ובא. ושמא יש להמשיך את המלים "וחזר ובא" (או "וחוזר ובא") למטה, כלומד, וחזר ובא ותוקע שניה, והיינו שהחזן אינו ממתין בראש הגג אלא יורד, ואח"כ חזר (או חוזר) ובא ותוקע שניה.</i> 
<small>36-37.</small> <b>אלא ממתינין עד שיבאו כולם ויתכנסו כולן בבת אחת. </b>וכ"ה בד. ובכי"ע: עד שיכנסו כולן, <b>ונכנסין</b> כולן וכו'. ובבבלי הנ"ל: ואין הקרובין רשאין ליכנס עד שיבואו רחוקין ויכנסו כולם כאחד (ופירש"י שלא יחשדו ברחוקין שהם קרובין ושהו בשדה ועשו מלאכתם בשדה אחרי התקיעה הראשונה) וכו'. התחיל לתקוע תקיעה שניה נסתלקו התריסין וננעלו החנויות. וכע"ז בברייתא הראשונה שם. ומתוך התוספתא משמע שתקעו שנייה לסימן שיכנסו לעיר, וממילא כשראו את העם נכנס לעיר מן השדה נעלו גם את החנויות בתקיעה שניה. וכן מפורש בתנחומא הנ"ל: ותוקע שניה הקרובין נכנסין לעיר, וכ"ה בשתי המהדורות ובאו"ז הנ"ל. ופירושו שתוקע בתחילת הכניסה, שאעפ"י שכולם נכנסים בבת אחת, הרי הקרוב קרוב נכנס תחילה. 
<small>37-38.</small> <b>מימתיי הוא נכנס משימלא לו חבית של מים ויצלה לו דגה וידליק לו את הנר. </b>בשו"ת הרשב"א ח"ד סי' קי"ט: שהתוספתא לא אמרה כן, אלא מפני שהן עושין הדלקת הנר אחרונה לכל, שכן שנינו מאימתי הוא נכנס משימלא לו חבית של מים ויצלא לו דג,<sup class="footnote-marker">20</sup><i class="footnote">וכ"ה ("דג") גם בכי"ע כאן, אבל הנכון הוא כלפנינו, עיין מ"ש ע"ז לעיל ח"א, עמ' 183, שו' 25.</i> וידליק לו את הנר וכו', עיי"ש שמעתיק את כל הברייתא, ועיין מ"ש ע"ז להלן.<br>ובבבלי הנ"ל: התחיל לתקוע תקיעה שלישית סילק המסלק, והטמין המטמין, והדליק המדליק, ושוהה כדי צליית דג קטן או כדי להדביק פת בתנור, ותוקע וכו' (כלומר את האחרונות, להבדיל בין קודש לחול). וכן בתנחומא הנ"ל: שלישית תוקע (באו"ז: תוקע שלישית) והיו מטמינין את החמין ומדליקין את הנרות. וכפסק הר"מ בפ"ה מה' שבת ה"כ שאת השלישית היה תוקע קרוב לשקיעת החמה, והיינו אחרי שכבר נכנסו כולם והכינו צרכיהם לשבת. וכנראה שאף בתוספתא פירושו: מאימתי הוא נכנס, כלומר החזן עצמו? שהרי הוא תוקע תקיעה שלישית אחרי שהעם נכנס, ומלמדת התוספתא שאין נותנים לו שהות בין תקיעה שלישית לתקיעות הבדלה בין קודש לחול, אלא משימלא לו חבית וכו', ותוקע את האחרונות.<br>וגם בברייתא הראשונה שבבבלי לעיל שם: שלישית להדליק את הנר וכו', ושוהה כדי צליית דג קטן או כדי להדביק פת בתנור, ותוקע וכו', כנ"ל. ופירשו כמה מן הגאונים (עיין אוה"ג שבת, עמ' 24) והראשונים<sup class="footnote-marker">21</sup><i class="footnote">הר"ש משנץ, הרמב"ן, הרשב"א הרא"ה ועוד, עיין באו"ז ה' שבת סי' י"א שהבאנו בפנים, ברמב"ן, ורשב"א לשבת כ"ג ב' בחי' המיוחסים להר"ן שם, בשו"ת הרשב"א ח"א סי' תתר"ע ובח"ד סי' קי"ט שהבאנו בפנים.</i> שאחרי שהדליק את הנר מותר לו עדיין לצלות דג קטן וכו', אם שכח ולא עשה כן לפני הדלקת הנר, והוכיחו מכאן שלא כדעת בה"ג (ה' חנוכה, ד"ו כ"ה ע"ג, ד"ב, עמ' 84) הסובר שאחרי הדלקת הנר נאסר במלאכה. ועיין אוה"ג ברכות, התשובות, עמ' 61, ובמאירי שם כ"ז ב'. אבל באו"ז שם דחה את ראיית הר"ש משנץ, ופסק שאסור לו לצלות אחרי שהדליק את הנר, ובברייתא הפירוש הוא, ששוהה כדי צליית דג קטן וכו', כדי שלא יהא נראה כשובת מתוך הדלקה, משום דמחזי כמדליק בשבת. וכן בר"ן שבת פ"ב סי' שי"א: דהאי ושוהה לאו אמדליק קאי אלא אתוקע קאי, דהכי קתני התחיל לתקוע תקיעה שלישית וכו' והדליק המדליק, ושוהה כדי לצלות דג קטן, כלומר, כמה יהא תוקע זה שוהה בין תקיעה שלישית לתקיעה אחרונה וכו', ונתנו שיעור בין תקיעה שלישית לד', אעפ"י שלא נתנו שיעור בין ראשונה לשניה ובין שניה לשלישית, לפי שבתקיעות ראשונות עוד היום גדול ואין קפידה בשיעוריהן, אבל תקיעה שלישית צריך שתהא סמוך לחשיכה, מפני הדלקת הנר שאסור להקדימו (כלומר, מפני שיאסר אחריו בעשיית מלאכה, כשיטת הבה"ג) וכו'. ועיין מ"ש ע"ז להלן בשם כמה מן הראשונים.<br>וכן הפירוש בתוספתא כאן, אלא שנתנו שיעור זה לחזן עצמו, ומדליק באחרונה, כמו שהעיר ברשב"א הנ"ל, ועיין להלן, שו' 42–43, בדברי ר' יוסי.

Halakhah 12

<small>38-39.</small> <b>כיצד שלש להבדיל בין קדש לחול חזן הכנסת נוטל חצוצרות ועולה וכו'. </b>וכ"ה בשו"ת הרשב"א הנ"ל. ומתוך דברי התוספתא אין הכרח שאותו חזן עצמו שתקע את הראשונות תוקע את האחרונות. 
<small>39.</small> <b>נטל לקרות מעבירין תבשיל וכו'. </b>בד: מעבירין <b>ממנו</b> תבשיל וכו', והנכון כלפנינו. וכ"ה בכי"ע, בכי"ל ובשו"ת הרשב"א הנ"ל. ועיין מ"ש על נטל לעיל, שו' 21, ד"ה נטל. 
<small>39-40.</small> <b>וטומנין לו מיחם ומדליק ין לו את הנר. </b>כלומר, כל זמן שלא גמר לתקוע עדיין מותר המאחר להטמין לעצמו מיחם וכו'. ובתנחומא הנ"ל דלג על בבא זו, מפני שדינה כתקיעה שלישית. ועיין בתוספות שבת ל"ה ב' ד"ה ר' יהודה, ומ"ש במרכבת המשנה פ"ה מה' שבת הי"ט. 
<small>40-41.</small> <b>גמר מלקרות אפי' מיחם בידו אין טומנו אלא מניחו בארץ, אפי' נר בידו אין נותנו על גבי מנורה אלא מניחו על גבי הארץ. </b>וכ"ה בשו"ת הרשב"א ח"ד סי' קי"ט הנ"ל. ובשאלת השואל שם: אבל המדליק עצמו נראה שהוא אסור במלאכה לאחר שהדליק, דתנן במס' סוכה גמר (גמר) מלתקוע אפילו מחם בידו אינו מטמינו אלא מניחו לארץ ואפילו נר בידו אין מניחו על גבי קרקע (צ"ל: מנורה) אלא מניחו לארץ. ובמרדכי הגדול (לפי תשובות בעלי התוספות, הוצ' רא"י איגוס, עמ' 69 ואילך) כתב מעשה בר' שמריה [בר' מרדכי משפירא] ששכח ולא עירב עירובי חצרות מבעוד יום בפסח שחל בשבת, ועירב אחרי שקראו קריאת שמע בבית הכנסת, והוא כותב שם: ולמחר חזר הרב והביא ראייה מתוספתא התחיל לתקוע תקיעה ששית (כלומר, גמר מלקרות שלפנינו) אפילו מיחם בידו מניחו לארץ, אלמא לאחר שקיבל שבת אין יכול להטמין, ובספק חשיכה תנן (במשנת שבת ספ"ב) מערבין וטומנין, אבל מצאתי כתוב ספק חשיכה אע"פ שקבל עליו שבת כבר. ובתוספתא<sup class="footnote-marker">22</sup><i class="footnote">עיין בהערת המו"ל. ויותר נראה שצ"ל: בתוספות, שיבוש רגיל בכ"י הראשונים, עיין מ"ש במחברתי תשלום תוספתא, עמ' 10 ואילך. ועל תוספות רבינו יואל, עיין בס' בעלי התוספות של ר"א אורבך, עמ' 181.</i> דשבת ראיתי שכתב רבי' יואל הלוי והתיר לערב עירובי חצירות לאחר שיצאו הקהל מבית הכנסת בערב שבת, וכתב דהוא הדין עירובי תבשילין בי"ט. ולפנינו במרדכי שבת פ"ב סי' ר"צ מקוצר ומשובש. ועיין בתשובת ר' אברהם ן' נחמיאש שהביא בכנה"ג או"ח סי' רס"א ובברכי יוסף שם ס"ק ד', עיי"ש. ועיין בשו"ת חכם צבי סי' י"א ובט"ז או"ח סוף סי' ת"ר, ובמחצית השקל או"ח סי' רס"א אות י"א.<br>ועל כל פנים דברי השואל להרשב"א ברורים, שאחד מגדולי המורים פירש את התוספתא שלנו בחזן עצמו, ולפיכך מניחו בארץ, מפני שכבר קיבל עליו השבת, אבל אחרים עדיין מותרים. וכן מפורש בסמ"ג עשין ל', קט"ז סע"ג: גרסינן בפרק במה מדליקין הטמין המטמין והדליק המדליק ושוהא כדי לצלות דג קטן וכו', אמנם המדליק עצמו יכול להיות אסור במלאכה לאחר שהדליק. דתניא בתוספתא דסוכה גמר מלקרות, פירוש מלתקוע, אפילו מיחם בידו אינו מטמינו אלא מניחו, ואפילו נר בידו אינו מניחו על גבי מנורה אלא מניחו בארץ. והובאו דבריו בהגה"מ פ"ה מה' שבת הי"ט אות ר' ובפ"ד מה' חנוכה ה"ה אות ב', ועיין במרדכי שבת פ"ב סי' רצ"ו.<br>ובתנחומא מטות הנ"ל: גמר לתקוע היתה קדירה על גבי כירה היו מניחין אותה בארץ (כלומר, ולא בפי הכירה), ואם היה <b>נר ביד אשה</b> היתה מנחת אותה בארץ. וכן מעתיק בשם התנחומא באו"ז ה' ע"ש סי' י"א הנ"ל, ומסיים: הרי אתה רואה דכל זמן שהי' תוקע היתה מדלקת, וכשגמר מלתקוע אפי' בטלטול אסור, ש"מ שהדלקת הנר הוא קבלת שבת. ועיין בשו"ת הרשב"א הנ"ל.<br>ועיין בראבי"ה ח"א סי' קצ"ט, עמ' 266, ובשבה"ל השלם עניין שבת סי' נ"ט, עמ' 46, שהביאו את סוף הבבא שלנו, ועיין בהגה"מ הנ"ל, ובמרדכי שבת פ"ב סי' רצ"ז (בשם ס' המקצועות) ואילך ובבגדי ישע שם, ובאו"ז הנ"ל בהמשך הדברים שם.<br>ונתברר לנו מכל המקורות ששלש תקיעות של הבדלה בין קודש לחול היה תוקע בבת אחת, כדי להודיע שהוא שבת. ובתנחומא הנ"ל, אחרי שהביא את הברייתא שלנו סיים: השבת בחצוצרות היא מתקדשת, וכן ראשי חדשים והמועדים, שנאמר <b>וביום שמחתכם ובמועדיכם ובראשי חדשיכם ותקעתם בחצוצרות</b>. ומתוך המשך העניין ברור שהכוונה לתקיעה של הודעה וקידוש, והפסוק אינו אלא אסמכתא בעלמא. ומכאן מוכח שהיו תוקעים גם בקידוש החודש, עיין צפנת פענח להגר"י ראזין סוף ה' ברכות, ובקידוש ירחים לר' פנחס שפרסם מרמרשטין בהצופה ההגרי ח"ו, עמ' 49, ומ"ש הרמ"מ כשר בתו"ש בא חי"א, עמ' 175. ובמס' סופרים פי"ט ה"ז, הוצ' היגר, עמ' 329 ואילך: בראש חודש ישבו החבורות של זקנים ושל בולווטין ושל תלמידים מן המנחה ולמעלה עד שתשקע<sup class="footnote-marker">23</sup><i class="footnote">כלומר, לפני ששקעה החמה, שהרי אין מקדשין את החודש בלילה, כמשנת ר"ה רפ"ג.</i> החמה, וצריך בברכת היין לומר וכו' מקודש החודש וכו'. ובקידוש ירחים הנ"ל מוסיף: ויתקע תשר"ת, ובכ"י אחר: תקיעה תרועה תקיעה, וכן נכון, ותוקעים עד שתשקע החמה, וכתנחומא הנ"ל. ולפי דרכנו למדנו מן התנחומא שגם בערב יו"ט<sup class="footnote-marker">24</sup><i class="footnote">בתלמוד לא נזכר שתוקעין בערב יו"ט. ובר"ח שבת קט"ו א' כתב בשם רב האיי גאון שגם בערב יוה"כ תוקעין להבטיל את העם ממלאכה ולהבדיל בין קודש לחול, והוא מוסיף: ולערבי יו"ט נמי איכא טובא. ומסתמיות לשונו משמע קצת שהוא מפקפק אם גם בערב יו"ט תוקעין שש תקיעות כמו בערב שבת ובערב יוה"כ, או שתוקעין להבדיל בין קודש לחול גרידא. ועיין רש"י במשנת חולין ספ"א כ"ו ב' ד"ה תקיעה, ומוכח מלשונו שאף בערב יו"ט תוקעין שם. ועיין מה שתמה בהגהות הרש"ש שם, אבל אם נאמר שבערב יו"ט אין תוקעין אלא להבדיל בין קודש לחול, אין קושיא מן הגמרא שם.</i> תוקעין לכל הפחות תקיעות של הבדלה, ומקדשין את היום בחצוצרות.
<small>42.</small> <b>חזן הכנסת מניח חצוצרות בראש הגג וכו'. </b>שו"ת הרשב"א ח"ד סי' קי"ט הנ"ל. ובירושלמי שבת פי"ז ה"א, ט"ז ע"א: חצוצרת תוקע השלישית בראש הגג ומניחה במקומה. ולא כלי הוא ? אמר ר' יודן קודם להתרת כלים שנו. ועיין בבבלי שם ל"ה סע"ב ואילך. 
<small>42-43.</small> <b>ר' יוסה אומ' רצה להדליק אחר שש מדליק, אמרו לו נתת דבריך לשעורין וכו'. </b>בבבלי הנ"ל: אמר ר' יוסי בר חנינא שמעתי שאם בא להדליק אחר שש תקיעות וכו', כל הברייתא. ובכי"י שם: אמר ר' יוסי בר <b>יהודה</b> וכו'. ופירש"י: לשיעורין. פעמים שביתו קרוב, פעמים שביתו רחוק. 

Halakhah 13

<small>44-45.</small> <b>יום טוב שחל להיות בערב שבת תוקעין ולא מבדילין. אחר השבת מבדילין ולא תוקעין. </b>וכ"ה בד ובכי"ל. וכן במשנת חולין ספ"א (והובאה בבבלי שבת קי"ד ב'), ולהלן בתוספתא שם ספ"א. ובכי"ע: ערב שבת תוקעין ולא <b>מריעין</b> (והבבא השניה חסרה). והוא תיקון על פי חולין כ"ו ב'. ובבבלי (שבת הנ"ל) שואל על משנה זו: ואמאי, ליתקע כי היכי דלידעי דשרי שחיטה, ועיי"ש ברישא. ובאמת מסוגיית הגמרא לעיל שם מוכח שבכל מוצאי שבת היו תוקעין, כפירוש שהביא הר"ח שם, אלא שתמה: וקשיא לן וכי יש תקיעה במ"ש (=במוצאי שבת) דאמר ליתקע במ"ש. והיו מן החכמים מפרשין ואמרי' האי גירסא מאן דגריס ליתקע טעותא היא וכו'. ואף הר"מ פסק בפ"ה מה' שבת ה"כ: וכן תוקעין במוצאי שבת אחר צאת הכוכבים, להתיר העם למעשיהן. ובמ"מ שם: זה דקדק רבינו וכו', והקשו שם, ונתקע כי היכי דנדעו דשרי בשחיטה לאלתר וכו', והוציא רבינו מזה שבמו"ש אחר תוקעין. ושמעתי שכן פסק ר"ז (ר"ח?) ז"ל וכו'. ועיין ברמב"ן, רשב"א והמיוחס להריטב"א שדחו את דברי הר"מ, וכתבו שלא מצאנו בשום מקום שתוקעין במוצאי שבת. ברם אף הסוגיא שלעיל שם מתפרשת כפשוטה שתוקעין במוצאי שבת, וכפירוש שהביא הר"ח. ועיי"ש בפירש"י, בתוספות ד"ה ליתקע, בתוספ' רי"ד שם ד"ה דאי, וכן פירשו שאר כל הראשונים, ונדחקו מאד. וכבר נמצא מסייע לפירוש שהביא בר"ח ולהר"מ הנ"ל יהודי מסיח לפי תומו, והוא יוסף הכהן במלחמות ס"ד, ספ"ט, 582, שהנוהג היה במקדש לתקוע מראש גגו בערב שבת כדי להפסיק את המלאכה ובמוצאי שבת להתיר את המלאכה, עיין מ"ש הר"ל גינצבורג בספרו איינע אונבעקאנטע יידישע סעקטע, עמ' 153. ואפשר שמנהג זה נשרד לנו במוצאי יוה"כ, וכסברת התוספות בשבת קי"ד ב' ד"ה ואמאי. והאשכנזים נוהגים כמנהג א"י שבמוצאי קודש לא תקעו אלא תקיעה אחת פשוטה.<br>ברם ברור שתקיעה זו שבסוף השבת לא היתה אלא הודעה בעלמא,<sup class="footnote-marker">25</sup><i class="footnote">ובישיבות הגאונים היו נוהגים לסיים את התקיעות בר"ה <b>בתרועה גדולה</b>, עיין אוה"ג ר"ה, עמ' 50, סי' פ'-פ"ב, שם עמ' 59, סי' קי"ג, קי"ד. ויש שנתנו טעם לזה (עיין אוה"ג הנ"ל, סוף עמ' 59): ולאחר שמתפללים (ו)מריעין בלא תקיעה ובלא שלשה שברים, <b>כדי להרשות העם שילכו לבתיהם</b>. ומכאן שהתרועה האחרונה לא היתה אלא הודעה בעלמא, וכמנהג בבל, ועיין יהושע ו', כ', ש"א ד' ה'. ועיין מה שתמה בראבי"ה ח"ב סי' תקמ"א, עמ' 239. וכנראה שטעם הגאון הוא למה הריעו לבסוף ולא תקעו, ואף הוא מודה לנימוקם של שאר הגאונים שהובאו באוה"ג שם, עמ' 50. אבל במוצאי יוה"כ נהגו בישיבות שם לתקוע תקיעה שברים תרועה תקיעה, עיין אוה"ג יומא, עמ' 42 ואילך, סי' קכ"ז-קכ"ט, ובהערות שם. ועיין גם בריטב"א ר"ה כ"ו ב' ד"ה א"ר לוי, בחי' הרשב"ץ שם ד"ה נהגו, ובשו"ת יכין ובועז ח"ב סי' י"א. וטעם הגאונים הוא משום זכר ליובל, ולפיכך אין שם מקום לתרועה בלבד שהיא הודעה בעלמא.</i> ולא באה בחשבון תקיעות כלל, כפי שמוכח מן הבבלי סוכה נ"ד א', עיי"ש. ועיין מ"ש להלן.
<small>45-46.</small> <b>כיצד תוקעין תוקע פשוטה אחת ואינו מריע. </b>וכ"ה בכי"ל ולהלן חולין ספ"א. והברייתא מפרשת כיצד תוקעין בערב שבת שחל להיות ביום טוב. ובבבלי חולין כ"ו ב': היכי תוקע, אמר רב יהודה תוקע ומריע מתוך תקיעה, ורב אסי אמר תוקע ומריע בנשימה אחת וכו'. מיתיבי יו"ט שחל להיות בע"ש תוקעין ולא מריעין (והיא כגירסת כי"ע לעיל ברישא), מאי לאו לא מריעין כלל. לא, רב יהודה מתרץ לטעמיה, ורב אסי מתרץ לטעמיה, רב יהודה מתרץ לטעמיה, לא מריעין בפני עצמה אלא מתוך תקיעה, ורב אסי מתרץ לטעמיה, לא מריעין בשתי נשימות אלא בנשימה אחת. ונראה שהאמוראים בבבל פירשו את הברייתא לפי מנהג בבל שהיו נוהגים לסיים את תקיעות ההבדלה בין חול לקודש בתרועה, כמו שהעיד רבן שמעון בן גמליאל בבבלי שבת ל"ה ב': מה נעשה להם לבבליים שתוקעין ומריעין ושובתין מתוך מריעין. ושואל התלמוד: תוקעין ומריעין, הוו להו חמשה (כלומר, והרי קיימא לן שתוקעין שש)? אלא שתוקעין וחוזרין ותוקעין ומריעין ושובתין מתוך מריעין, מנהג אבותיהן בידיהן.<br>ובתוספתא כאן מפורש שלא היו תוקעין בערב שבת שחל ביום טוב אלא תקיעה פשוטה <b>אחת</b>, שהרי לא היה צורך לבטל את העם ממלאכה וממסחר, ותקעו תקיעה אחת להודיע שנכנסה שבת ונאסרו במלאכת אוכל נפש. וכן הביא במאירי חולין שם, מ"ו ע"א: ויש אומרים שאין מריעין בה כלל, וכסתם ברייתא שאמרה תוקעין ולא מריעין, ומפני שצריך לשנות בה, אחר שאף היום היוצא יש בו קדושה<sup class="footnote-marker">26</sup><i class="footnote">כלומר, ולפיכך לא תקעו שלש קולות. ועיין בתוספות כאן נ' ב' ד"ה ורבנן. ומוכח מדבריהם שפירשו שגם בערב יו"ט שחל בשבת תקעו שלש, והשינוי היה שהריעו מתוך תקיעה, או שתקעו והריעו בנשימה אחת, כסוגיית הבבלי בחולין.</i> וכו'. ולכאורה תמוה מאד שהיש אומרים לא השגיחו כלל בסוגיית הבבלי, עיי"ש במאירי. ולפי דברינו הנ"ל לא אמרוה בבבלי שם אלא לפי מנהג בבל גרידא, שאינו הלכה, כפי שמוכח משבת ל"ה ב'. ובטעם הדבר למה שבתו בבבל מתוך מריעין, כתב בהגהות ריעב"ץ בשבת שם, שלא יטעה מי שהוא ויחשוב על התקיעה האחרונה שהיא ראשונה, ולפיכך הריעו באחרונה. ולפי טעם זה הרי בע"ש שחל ביו"ט, שאין שם אלא תקיעה אחת, אין מקום לטעות, ולא היה צורך להוסיף תרועה משום כך. ובאו"ז ה' ע"ש סי' י"א, ד' ע"ב כתב: אלא היה שוהא כדי הדלקה, שלא יהא נראה כשובת מתוך הדלקה, משום דמחזי כמדליק בשבת, ותדע דהא אפי' על התקיעה היה מקפיד רשב"ג שהיו שובתין מתוך מריעין. ונראה בבאורו שבכוונה לא סיימו בתקיעה, כדי להראות שלא סיימו את הקולות הרגילים (תקיעה תרועה תקיעה), וכאילו הפסיקו באמצע, שהרי מעולם לא סיימו בתרועה. ואף בערב שבת שחל ביו"ט נהגו כן, כדי לשבות מתוך מריעין, מה שלא היה ניכר אם תקעו רק פשוטה אחת.<br>ואף שבזמן הגאונים כבר לא תקעו בבבל בערב שבת, כמפורש בחלוף מנהגים שבין בני א"י ובין בני בבל סי' נ"ד, הוצ' רב"מ לוין, עמ' 109, ור"מ מרגליות, עמ' 179, אבל עדיין בזמן רבא נהגו לתקוע בבבל בערב שבת, כמו שמוכח מן הבבלי ע"ז ע' א', כפי שהעיר לנכון בהגהות ריעב"ץ לשבת ל"ה ב' הנ"ל.

Halakhah 14

<small>46-47.</small> <b>החליל דוחה את השבת בתחלתו דברי ר' יוסה בי ר' יהודה, וחכמים אומ' אינו דוחה אפי' את יום טוב. </b>וכ"ה הגירסא "בתחלתו" גם בד ובכי"ל. ובכי"ע: החליל <b>אינו</b> דוחה את השבת דברי ר' יוסי בר' יהודה וכו'. ולפי גירסא זו בחליל של בית השואבה עסיקינן, כמשנתנו רפ"ה, ומשנתנו שם שאמרו בה: החליל של בית השואבה, שאינו דוחה לא את השבת ולא את יוט טוב, כחכמים שלנו. וסתם משנת ערכין פ"ב מ"ג היא ככולי עלמא, וכולם מודים שחליל של קרבן דוחה שבת ויום טוב, כר' ירמיה בר אבא בבבלי כאן נ"א א'. ומן התוספתא בערכין פ"א הי"ג, מוכח שלרבנן אף החליל של קרבן אינו דוחה את השבת, ולפיה משנת ערכין היא כר' יוסי בר' יהודה הסובר שבחליל של קרבן דוחה את השבת.<br>ברם גירסת כי"ע לא זו בלבד שהיא נסתרת ע"י שלש נוסחאות כאן. אלא שאין לה קיום לא מן הירושלמי ולא מן הבבלי. ולפיכך קרוב לוודאי שהיא משובשת, וצ"ל שם: החליל דוחה את השבת דברי וכו'. והגירסא שלנו "בתחלתו" היא תמוהה מאד, שהרי לפי פשוטה אין לפרשה אלא שכוונתה ליום ראשון בלבד, והיינו כשחל יום ראשון של חג בשבת, כמו שהבין לנכון במה"פ רפ"ה ד"ה החליל, ואין להבין כלל מה נשתנה יום ראשון מכל הימים לעניין חליל של בית השואבה. ולפיכך נראה שהמלה "בתחלתו" נשנית באשגרה מלעיל רפ"ג (בבלי מ"ג ב'), וסמי מכאן "מתחלתו", כמו שהגיהו המפרשים הבקיאים בסיגנון חז"ל.<br>והכוונה כאן בחליל של קרבן, ובה נחלקו ר' יוסה בר' יהודה וחכמים, כלהלן ערכין פ"א הי"ג שנסמכה למשנתנו שם פ"ב מ"ג, ושם הרי בוודאי בחליל של קרבן עסיקינן. והברייתא נסמכה למשנתנו רפ"ה הנ"ל ששנו בה: החליל חמשה וששה, זהו חליל של בית השואבה, שאינו דוחה לא שבת ולא יום טוב, כלומר באו למעט את חליל הקרבן שדוחה שבת ויום טוב, ומשנתנו כר' יוסי בר' יהודה, וכן מפורש בירושלמי רפ"ה: הא של קרבן דוחה, מתניתא דר' יוסי בי ר' יהודה, דתני חליל <b>של קרבן</b> דוחה את השבת וכו'. והעמידו שם את משנת ערכין פ"ב מ"ג כמותו, שהרי לחכמים אפילו חליל של קרבן אינו דוחה שבת ויו"ט. ועיין במה"פ שם ובהגהות יפה עינים נ' ב', ובתוספתא ערכין פ"א הי"ג הנ"ל. וכן מפרש גם רב יוסף בבבלי נ' ב'.<sup class="footnote-marker">27</sup><i class="footnote">אלא שלא נכנס שם לדיוק מן הלשון "זה חליל של בית השואבה" שבא להוציא חליל של קרבן.</i> ולרב יוסף משנת ערכין הנ"ל היא כר' יוסי בר' יהודה, כשיטת הירושלמי, עיין בתוספות נ' ב' ד"ה ורבנן, ערכין י"א א' ד"ה לא. והברייתא שבבבלי נ"א א' היא ברייתא בבליית, ובא"י לא שנו שלר' יוסי בר' יהודה אף חליל של שואבה דוחה שבת. ועיין בערוך לנר נ' ב' לדברי רש"י ד"ה בשיר מ"ש בשיטת הרמב"ם.

Halakhah 15

<small>47-48.</small> <b>כל המשמרות שונות ומשלשות בפרים חוץ משתים האחרונות ששונות וכו'. </b>ירושלמי פ"ה רה"ז, נ"ה ע"ד, בבלי נ"ה ב'. ובמשנתנו פ"ה סמ"ו: אמרו מי שהקריב פרים היום לא יקריב למחר, אלא חוזרין חלילה. ונמצא שלשבעים פרי החג חסרו עוד שני פרים, כדי שכל כ"ד משמרות יקריבו שלש פעמים. 
<small>49-50.</small> <b>ר' לעזר בן פרטא ור' ליעזר בן יעקב אומ' לא היה פאייס לחלבי שעיר אלא מי מעלה איברים לכבש הוא מעלה את חלבי שעיר. </b>וכ"ה לעיל יומא פ"א הי"א, שו' 53, בד ובכי"ל, אלא שלא נזכר שם "ר' לעזר בן פרטא" בשום נוסח. ובכי"ע שם: לא היה פייס <b>לאיברין</b> ולחלבי שעיר וכו'. ועיקר הברייתא סמוכה למשנתנו כאן פ"ה מ"ו: יום טוב הראשון של חג היו שם שלשה עשר פרים ואילים שנים ושעיר אחד, נשתיירו שם ארבעה עשר כבשים וכו'. וכל הקרבנות הללו חוץ מן השעיר הן עולות. ואמרו כאן שלא היה פייס מיוחד להקרבת חלבי שעיר, והוא הדין איברי העולות, על גבי המזבח (כמפורש לעיל יומא הנ"ל בכי"ע), אלא מי שמעלה איברים לכבש [מעלה את האיברים לגבי מזבח, ומי שמעלה את חלבי השעיר לכבש] הוא מעלה את חלבי שעיר למזבח. וסגנון הברייתא מקוצר ונקט את לשון משנת תמיד פ"ה מ"ב ("המעלה איברים הוא מעלה"), והכוונה לאיברי העולות ולחלבי המוסף.<br>ובכי"ע ובכי"ל כאן חסרה המלה "לכבש".<sup class="footnote-marker">28</sup><i class="footnote">להלן, שו' 57, נכפלה בכי"ל ברייתא בשם ר' אליעזר בן יעקב גרידא, וגרסו שם: לכבש.</i> ולפי גירסא זו הפירוש כפשוטו, שלא היה פייס כלל במוסף ואף לשעיר, ואין צורך לומר לעולות המוסף (שהרי אף בשחר עולות הן), ומי שזכה באיברים של העולות שחרית זוכה גם בחלבי השעיר, עיין מ"ש בשיח יצחק לתו"י יומא כ"ו ב', ק"נ ע"ג. ואפשר לפרש כן גם לפי גירסת ד וכי"ו. וראב"י נקט לפי שיטתו שעיקר הפייס היה על העלאת איברים לכבש.
<small>50-51.</small> <b>אבא יוסי בן חנן אומ' לא היה פאייס אלא לראשי משמרות בלבד וכו'. </b>בד חסרה כאן המלה "אלא" בטעות, וישנה בכל הנוסחאות. ובכי"ע: ר' חנניה בן אנטיגנס אומ' וכו'. אבל בד וכי"ל כלפנינו. וכ"ה בחי' הרמב"ן כאן מ"ח א' ד"ה אבל. והסתייע מכאן נגד פירש"י מ"ח רע"א שכתב שבחג לא היה פייס ברגלים על הפרים, אלא מתחילים כסדר המשמרות כמו שהן סדורות בדברי הימים [א', כ"ד, ז' ואילך: הראשון ליהויריב, לידעיה השני וכו']. ובאמת כפירש"י מבואר בה"ג ה' סופרים, ד"ו קמ"ב ע"ב, ד"ב, סוף עמ' 631 ואילך.<sup class="footnote-marker">29</sup><i class="footnote">ולא מצאתי מי שהעיד על כך. ומדברי ס' המפתח לר"ן גאון (תרביץ ש"ב, עמ' 12, שם שכ"ו, עמ' 63) משמע שפירש כבה"ג. ולפי דברי בה"ג משמרות דליה ומעזיה הן הן ששונות ואינן משלשות. ושמא פירשו רבותינו הראשונים שבה"ג לא נקטן אלא לדוגמא בעלמא, אבל מלשונו שם: וכיצד היו מקריבין ביום הראשון שלש עשרה משמרות וכו', והן יהויריב ידעיה, וכו', מוכח שכן היו עושין בכל סוכות וסוכות עיי"ש. ובתשה"ג אסף ה"ב (ירושלים תרפ"ט), עמ' 247, מפרש את משנתנו (פ"ה מ"ו) ששה מקריבין שנים שנים וכו' על הפרים ולא על הכבשים, והוא תמוה מאד.</i> וכבר תמה הרמב"ן, ומה נעשה בשנים האחרונות ששנו ולא שילשו, כמפורש לעיל. והביא ראייה מן התוספתא כאן, שפייסו גם על הפרים, וראש המשמר שזכה ראשון בפייס, משמרו קרב ראשון, ואח"כ מקריבים כסדר הכתוב במקרא. והוסיף: ורבנן פליגי בהא, וסברי דשאר משמרות מקריבות כדרך שעומדות ככוליאר (כלומר, כרגיל, עיין להלן בסמוך), כדפרישית.<sup class="footnote-marker">30</sup><i class="footnote">לא עמדתי יפה על דברי רבינו, ומה הביא אותו לפרש כן, ודברי התנא שלנו לכאורה מוכרחים, שהרי אי אפשר היה להעמיד את כל הכהנים לפייס שמא יתפסו ממשמר אחד יותר מן הראוי לו. ולפיכך פייסו מתחילה על המשמרות, ואח"כ פייס כל משמר ומשמר בינו לבין עצמו (עיין בהגהות הרש"ש חגיגה י"ז א' לרש"י סד"ה פז"ר), שהרי בוודאי היה בכל משמר הרבה יותר כהנים מכ"ד לפר. ועיין מ"ש להלן תענית פ"ב ה"ב. ולהלן כתב רבינו: וכדרך שמסודרות בכוליאר הם (כלומר, המשמרות) זוכות בפייס, כמו שזוכין היחידין בפייס. ואף זה קשה, שהרי כל הסידור ככוליאס הוא שלא תהיה כאן רמאות מצד הממונה, ובמניין מצומצם כזה (כ"ד אנשים) איך לא חששו לרמאות. ועיין מ"ש לעיל יומא פ"א, שו' 49–50, סד"ה הממונה.</i> ואיפשר דליכא הכא פלוגתא, ואעפ"י שבלשון יחיד הם שונים אותה. ומתוך דברי תנא זה אין הכרח שפייסו ביום ראשון בלבד, ואפשר לומר שבמחזור שני חזרו והפיסו. ועיין להלן. 
<small>52-53.</small> <b>ר' חנינא בן אנטיגנס אומ' לא היה פייס אלא ליום טוב הראשון של חג בלבד וכו'. </b>וכ"ה בד ובכי"ל ובחידושי הרמב"ן הנ"ל, ובמאירי מ"ז א' (ס"ב ע"ד). אבל בכי"ע: אבא יוסי בן חנן או' וכו', ומוחלפת השיטה שם. ואפשר שאינו חולק על אבא יוסי בן חנן בראשי משמרות אלא מוסיף שלא פייסו ראשי משמרות אלא ביום ראשון בלבד. וכן במאירי הנ"ל (ס"ב ע"ג) ור"ה ד' ב', עמ' י"ג: וביום ראשון היו מפייסין לראשי המשמרות מי מקריב פר ושוב אין פייס לפרים וכו'. ועיין מ"ש במכילתין, 136 ע"א. אבל בחגיגה י"ז א', עמ' 34, פירש כפירש"י, עיי"ש. וכן בריטב"א כאן מ"ז ב': דהא ודאי צריכין היו לפייס איזו לפרים ואיזו לאלים ואיזו לכבשים, ומפורש הוא בתוספתא שהיה פייס בי"ט ראשון של חג וכו', אבל עיקר הפירוש כי ביום הראשון היו מפיסין <b>לראשי משמרות</b>, ומתוך אותו פייס זוכין בכל הימים בסדר שלהם בזו אחר זו. ועיי"ש נ"ה ב' ד"ה מתני'. ועיין מ"ש בערוך לנר מ"ח א' לדברי רש"י ד"ה פייס, וסמך על הגירסא המשובשת שבדפוסים לעיל ברישא, עיי"ש. וכבר כתבנו לעיל שבכל הנוסחאות וכן בראשונים היתה הגירסא: <b>אלא</b> לראשי משמרות. 

Halakhah 16

<small>53-54.</small> <b>כיצד מפייסין נכנסין ללשכת הגזית וכו'. </b>וכ"ה ("הגזית") גם בכי"ע, עיין מ"ש על כל הברייתא לעיל יומא פ"א, שו' 48–49 ד"ה כיצד, ובהערה 46 שם. וכאן מדברים בפייס של שאר הקרבנות. 
<small>54.</small> <b>ועומדין בכולייס. </b>בד: ככולייר, בכי"ע: כקבולין, ובכי"ל: בכולוס, ולפנינו צ"ל: [כ]כוכליאס, עיין מ"ש לעיל במקום הנ"ל. 
<b>הממונה בא וכו'. </b>עיין מ"ש על כל הברייתא לעיל יומא הנ"ל. 
<small>56-57.</small> <b>את היתירה. </b>בכי"ל מוסיף כאן: ר' יהודה או' לא היה פייס למחתה, אלא מי שזכה בקטרת או' לזה שעמו אף אתה למחתה. ר' אליעזר בן יעקב או' לא היה לחלבי שעיר אלא המעלה איברים לכבש הוא מעלה אותם על גבי המזבח. ודברי ר' יהודה גם בד כאן. וגירסת כי"ל היא באשגרה מלעיל יומא פ"א הי"א, שו' 52 ואילך. ועיין לעיל, שו' 49–50, ד"ה ר' לעזר בן פרטא ומש"ש. 

Halakhah 17

<small>57.</small> <b>ויום טוב האחרון של חג וכו'. </b>בבלי מ"ח א'. ועיין יומא ג' א', ר"ה ד' ב', חגיגה י"ז א'. ובנוסח הירושלמי פ"ה ה"ז, נ"ה ע"ד, חגיגה פ"א ה"ו, ע"ו ע"ג: אמר ר' יוחנן, ותני כן. וכן בפסיקתא דר"כ פס' ל', קצ"ב ע"ב, בשם ר' יוחנן, וחסר שם שכן שנו גם בברייתא. וכל הברייתא שלנו בשם התוספתא בס' המפתח לר"ן למכילתין בתרביץ ש"ב, עמ' 12, שם שכ"ו, עמ' 63, ותוספות ר"ה ד' ב' ד"ה פז"ר. ועיין מ"ש להלן. 
<b>פייס לעצמו. </b>וכ"ה בירושלמי ובבבלי הנ"ל. ובמשנתנו פ"ה מ"ו: בשמיני חזרו לפיס כברגלים, כלומר חזרו לפייס מחדש, ועיין לעיל שו' 50–51, ד"ה אבא יוסי. ובירושלמי כאן הנ"ל: דתני ר' נתן שמיני לא היה בו פייס. ועיין בבלי נ"ה ב'. 
<b>זמן לעצמו. </b>בירושלמי ובפסיקתא הנ"ל חסר, ופירשו שם "ברכה" שלהלן, היינו ברכת הזמן. 
<b>רגל לעצמו. </b>בס' המפתח לר"ן הנ"ל ובר"ח מ"ח א' וברי"ף ספ"ד פירשו לעניין אבילות, שנחשב לרגל בפני עצמו,<sup class="footnote-marker">31</sup><i class="footnote">בירושלמי מו"ק פ"ג ה"ה, פ"ב ע"ג (ובמקבילה שבב"ר פ"ק, ז', עמ' 1289) למדים שבעת ימי אבל משבעת ימי החג. ושאלו שם: אי מה ימי החג שמונה, אף ימי האבל שמונה? ותירץ ר"ח בר אבא: שמיני רגל בפני עצמו הוא. ולפי פירוש הגאונים בברייתא שלנו כאן התשובה קולעת יותר.</i> ועולה לו שבעה ימים. ורש"י פירש כאן שאינו יושב בסוכה, וכן פירש בעל ההשלמה, לפי ס' המכתם, עמ' 109. ור"ת פירש (תוספות מ"ח א' ד"ה רגל, ובמקבילות ביומא ג' א', ר"ה ד' ב' וחגיגה י"ז א') שטעון לינה בירושלים, עיין להלן בתוספתא ובבבלי מ"ז א'. אבל בשאר המקבילות פירש"י רגל לעצמו שאין שם חג הסוכות עליו. ואמרו עלה בתוספות ר"ה ד' ב' ד"ה פז"ר: ורוצה לומר דבברכת המזון ותפלה מזכירין שמיני עצרת ולא סוכות. ובס' המחכים, עמ' 45: שמיני עצרת לא יזכיר חג, דאע"ג דאיקרי רגל בפני עצמו, לא איקרי חג. ועיי"ש בהערה תקמ"ט, ובהערות ר"א אפטוביצר לראבי"ה ח"ב סי' תר"ן עמ' 370, ובאוה"ג, עמ' 69. ועיין עוד פירושים בריטב"א ובמאירי מ"ז א' ד"ה רגל.<sup class="footnote-marker">32</sup><i class="footnote">בריטב"א שם מפרש שאפילו אם היה פטור מן הראיה ביום ראשון, שלפי ההלכה אינו חייב להשלים בשאר ימות הרגל, משום שכולם תשלומין לראשון (עיין ספרי ראה פי' קמ"ב, עמ' 195, ירושלמי חגיגה פ"א ה"א, ע"ו ע"א, בבלי שם ט' א') אין הדברים אמורים אלא בפסח ולאחר שבועות, אבל אם היה פטור ביום ראשון של סוכות משלים באחרון של חג, וסיים בריטב"א שם שכן עיקרן של דברים וליכא למינדא מינה. ובמאירי שם הביא פירוש זה בשם "יש מפרשים", והוא פירוש מחודש מאד לעניין עצם ההלכה. אבל מצאתי שכן חידש מדעתו בנועם ירושלמי לירושלמי חגיגה ספ"א, ופירושו מכוון מאד ללשון הירושלמי (שם פ"א ה"ו ע"ו ע"ג. ועיין במחלוקת ר' יוחנן ור' הושעיה לעיל שם ה"א, ע"ו ע"א). ואינו דחוק בעיני שהירושלמי בחגיגה (פ"א ה"ו הנ"ל) שימש יסוד לפירוש הנ"ל, ולפיכך הכריע הריטב"א כמותו. ועיין מ"ש להלן חגיגה פ"א, הע' 32.</i> 
<small>58.</small> <b>קרבן לעצמו. </b>פרשו בירושלמי הנ"ל: פר אחד. איל אחד. וברש"י: שאינו כסדר פרי החג, דא"כ היו בו ששה פרים. 
<b>שיר לעצמו. </b>וכ"ה בכל הנוסחאות כאן והבבלי הנ"ל. ובירושלמי ובפסיקתא הנ"ל חסר. ובס' המפתח הנ"ל: שיר בפני עצמו זה [ה]שיר היו הכהנים אומרין אותו בשעת הקרבן, וזה היום אומרים בו שיר על ענין היום לבד משיר [ש]לכל יום. וברש"י ר"ה ד' ב': ובמס' סופרים (פי"ח) נמצא שירו, הוא למנצח על השמינית, וכן פירשו על פיה כמה מן הראשונים, עיין בהערות היגר למס' סופרים הנ"ל, עמ' 323. 
<small>58-59.</small> <b>ברכה לעצמה שנ' ביום השמיני שלח את העם ויברכו וכו'. </b>מכאן הוכיח רש"י שברכה בפני עצמו פירושה ברכת המלך, עיין רש"י כאן מ"ח א' ד"ה ברכה, יומא ג' א' ד"ה ברכה, ר"ה ד' סע"ב, חגיגה י"ז א'. ובשם רש"י בתוספות כאן מ"ח א' ד"ה רגל, יומא ור"ה הנ"ל ד"ה פז"ר, תוספות ישנים יומא שם ד"ה רגל, תוספ' הרא"ש כאן מ"ח א' ד"ה ברכה, ריטב"א מ"ז א' ד"ה אמר, ר"ה ד' א' ד"ה אימור, חי' הר"ן ר"ה ד' ב' ד"ה רגל, כולם בשם רש"י. ועיין ראבי"ה ח"ב סי' תר"ן, עמ' 369, או"ז ח"ב ה' סוכה סי' שי"ט, ס"ט ע"ד, סמ"ג עשין ר"ו, ר"כ ע"ד, אבודרהם ס' תפלת סוכה (קרוב לסופו). ועיין בס' המכתם כאן, עמ' 109, מאירי מ"ז א' ד"ה ברכה, חגיגה י"ז א', עמ' 35 (ושם דחה פירוש זה, עיין להלן).<br>ובירושלמי ובפסיקתא הנ"ל פירשו ברכה - ברכת הזמן. ברם בבבלי ובתוספתא אין לפרש כן, שהרי מנו זמן בפירוש לעיל. ופירשו בתשה"ג אסף (הוצ' מק"נ, ירושלים תש"ב), עמ' 140: ברכה בפני עצמה, ברכה זו מהיא ? יום השמיני עצרת הזה. וכן בס' המפתח לר"ן הנ"ל (תרביץ ש"ב, עמ' 12): ברכה בפני עצמה שאומרין בתפלה ובברכת המזון את יום <b>חג</b> שמיני עצרת הזה. וכן הוא ברי"ף כאן ספ"ד, אלא ששם: את יום שמיני חג העצרת הזה<sup class="footnote-marker">33</sup><i class="footnote">לעניין הנוסח, עיין בהערות ר"א אפטוביצר לראבי"ה ח"ב, עמ' 370. ונוסח א"י הוא כמו שאמרו בתשה"ג הנ"ל.</i> וכן בר"ח כאן מ"ח א': ברכה בברכת המזון ותפלה, <b>כדאמרן</b>, כלומר, בבבלי לעיל מ"ז רע"ב. וכן פירשו כמה מן הראשונים שדחו את פירש"י.<br>ברם קצת תמוה שהגאונים וכמה מן הקדמונים לא השגיחו בתוספתא שלנו.<sup class="footnote-marker">34</sup><i class="footnote">ומן הבבלי כאן מ"ז ב' אין הכרח לפרש כנגד התוספתא, עיין בתוספות מ"ה א' ד"ה רגל ובמקבילות.</i> וקרוב מאד שחסרה לפניהם כאן המלה "שנאמר", או שפירשוה כעניין בפני עצמו,<sup class="footnote-marker">35</sup><i class="footnote">בירושלמי שקלים ספ"ו בד"ו: <b>שנאמר</b> וככלותם הביאו וכו'. וכן בנספח לבבלי שם בד"ו: שנ' ויהי ככלות' וכו'. ובק"ע שם: ה"ג <b>כתיב</b> וככלותם וכו', וכ"ה באמת בנוסח הרש"ס נ"ב ע"א. ולפי דברינו בפנים כאן אין צורך בהגהה, ואפשר לפרש גם "שנאמר" כמו "כתיב", כעניין בפני עצמו. אבל קרוב לוודאי שבירושלמי שם צ"ל: שנ' כת', כלומר, "שני כתובים", והיא פיסקא ממשנתנו שם ספ"ו, עיין בנוסח הנספח לפי' רבינו משולם, עמ' 79, ובפי' תלמיד רשב"ש שם. ובגוף כי"ל של הירושלמי שם, וכן בשרי"ר, עמ' 137, שו' 23, אין לא "שנאמר" ולא "כתיב", כלומר, אין שם פיסקא כלל, כרגיל בירושלמי.</i> עיין מ"ש בתס"ר סוף הוריות, ח"ב עמ' 203. ומחוורתא שלא היתה לפניהם "שנאמר". וכן בתוספות חגיגה י"ז ב' (והעירו עליהן בתוספות בכורים ובתכלת מרדכי) ד"ה דכתיב: ור' עזריאל מצא בתוספת' דתניא בליל יו"ט האחרון חוזרין לבתיהן,<sup class="footnote-marker">36</sup><i class="footnote">כלומר, לבתיהם שבירושלים אחרי שברכו את המלך, שהרי להלן מפורש שביום עשרים ושלשה שלח את העם, עיין מ"ש להלן בפנים בשם המאירי. ועיין בשיח יצחק בחגיגה שם.</i> כדכתיב ביום השמיני שלח את העם, יכול שאין טעונין לינה וכו'. ואעפ"י שגירסתו משונה מ"מ למדנו מדבריו שהפסוק נמשך למטה, ואינו שייך לברכה שלעיל.<br>וכן במאירי לר"ה ה' א', עמ' 14: ויש אומרים טעונים לינה כל החג (עיין מ"ש כאן מ"ז ב', 126 ע"א) אפילו לילה של מוצאי יום טוב האחרון, שאף הוא זמן שמחה, <b>וכדתניא</b> ביום השמיני שלח את העם, יכול שאין טעון לינה תלמוד לומר וביום עשרים ושלשה לחדש השביעי שלח את העם, ויום עשרים ושלשה הוא מחרת יום שמיני, הא כיצד נפטרו בשמיני, ולנו בלילה, והשכימו למחרתו <b>וחזרו ונפטרו</b> והלכו להם. והמלים "וחזרו ונפטרו" אינן בשום נוסח, ולא היו גם לפני ר' עזריאל הנ"ל, ונראה שרבינו הוסיפן ע"פ הבבלי מו"ק ט' א' וב"ר פל"ה ג', עמ' 331 ואילך, שאם נפטרו מן המלך בשמיני, מה עשו אצלו ביום עשרים ושלשה (שהוא מחרת יום שמיני) ? ולפיכך פירשו שחזרו למהרת ליטול רשות בפעם שנייה, ושוב נפטרו מן המלך. הרי לך ברור שלפני המאירי לא היתה כאן המלה "שנאמר". ועיין מ"ש הש"ך בנקודות הכסף יו"ד סי' רמ"ב ס"ק ט'.<br>ולא עוד אלא שאפשר ואפשר שנשמטה לפנינו המלה "ביום", וצ"ל: ברכה לעצמה, שנ' ביום, [ביום] השמיני וכו', ובזה אין כמעט משום הגהה, ובכגון דא בוודאי יחשבוה הסופרים לכפילות, ובפרט אם מלה זו חלה להיות בסוף השורה. ופירושה כדברי הבבלי מ"ז א', והירושלמי והפסיקתא הנ"ל: כולהם כתיב וביום, וכאן כתיב ביום, ללמדך שהוא רגל בפני עצמו, כלומר, שהרי בכל ימי הסוכות כתוב בתורה (פנחס כ"ט, י"ז ואילך): וביום השני וכו', ביום השלישי וכו', וביום השביעי וכו', וכאן כתוב: <b>ביום</b> השמיני. ובתוספתא שלנו למדו מכאן שהוא יו"ט בעצמו לעניין כל הדברים שנשנו לעיל, ולאו דווקא רגל לעצמו לעניין אבילות. ונמצא שמן הפסוק היא נותנת טעם לכל ההלכה, ולאו דווקא לעניין ברכה, וממילא מותר לפרש כאן ברכה לעניין תפלה וברכת המזון, כמו שפירש רש"י "רגל בפני עצמו" ואח"כ מתחיל עניין אחר. ביום השמיני שלח את העם וכו', וכמו שהעתיק המאירי בר"ה הנ"ל.
<small>59.</small> <b>ויברכו את המלך. </b>מלים אילו לא היו לפני ר' עזריאל והמאירי הנ"ל, ואין צורך בהם, שהרי העיקר הוא כאן לפי גירסתם ופירושם: שלח את העם. ובכי"ע מוסיף כאן את כל הפסוק עד הסוף (דה"ב ז', י'), וליתא גם בד, בכי"ל ותוספות ר"ה ד' ב' ד"ה פז"ר. 

Halakhah 18

<b>יכול לא היו טעונין לינה וכו'. </b>כלומר, שהרי אין בו לא עולת ראייה ולא שלמי חגיגה, שכבר הביאם בחג, עיין ריטב"א ומאירי מ"ז ב', 126 ע"א. ובספרי פנחס פי' קנ"א, הוצ' רח"ש האראוויטץ, עמ' 196: ביום השמיני עצרת תהיה לכם, עצרו הכתוב מלצאת וכו'. ועיין ספרי דברים פי' קל"ד, הוצ' הר"א פינקלשטין, עמ' 190, ובבלי כאן מ"ז ב' ובמקבילות ובתוספות שם.<br>ובשיטה לתלמידו של ר"י מפריס למו"ק ט' א', עמ' ס"ז: ביום שמיני שהיה רגל בו ביום, והיה טעון קרבן חגיגה ועולה (צ"ל: ועולת) ראיה, וכיון שהיה טעון קרבן היה טעון לינה וכו'. והדברים תמוהים מאד, שהרי אי אפשר לומר על כל העם שלא הביאו קרבן מקודם והשלימו בעצרת, ולא עוד אלא שהעיקר חסר מן הספר.

Halakhah 19

<small>62.</small> <b>התמידין והנדרים וכו'. </b>במשנתנו פ"ה מ"ז: משמר שזמנו קבוע, הוא מקריב תמידין נדרים וכו'. ומשלימה התוספתא כאן כמה משאר קרבנות, ודווקא קרבנות שאינן באים מחמת הרגל, כמפורש בספרי שופטים פי' קס"ח, ובבלי נ"ו רע"א. 
<b>והבכורות. </b>בצפנת פענח פ"ב מה' שחיטה ה"ב דייק מכאן שהתוספתא סוברת שהבכור ניתן לאנשי משמר גרידא, ולא לכל כהן שירצה. וכ"ה שיטת הירושלמי בחלה פ"ד הי"א, ס' ע"ב, וכן סבר אף הר"מ בילדותו בפיה"מ לחלה פ"ד שם. ועיין בצפנת פענח שציין לשיטת הר"מ ולרש"י זבחים ק"ב ב'. ועיין מ"ש הגאון הנ"ל בפ"ו מה' ערכין ה"י. ועיין מהרי"ט אלגזי רפ"ד מבכורות סי' מ"ג, ס"ב ע"ב ואילך, ד"ה והנה, שהוכיח מכמה מקומות שהמקורות חלוקים בעניין זה, ולפיכך חזר בו הר"מ ופסק בפ"ו מ"ה ערכין הי"ד ובפ"א מה' בכורות הט"ו (עיי"ש במהרי"ט אלגזי הנ"ל) שבכור ניתן לכל כהן שירצה.<sup class="footnote-marker">37</sup><i class="footnote">הגר"י ברלין בס' יש סדר למשנה יומא פ"ב מ"ב כותב על דברי התיו"ט שם ספ"ב: כל יודעי ד"ת לא יכחדו שיש רשות לבעלים ליתן קרבנו לאיזה כהן שירצה באותו משמר שיהיה מקריב קרבנו, כמבואר בכמה דוכתי, דטובת הנאה לבעלים, ונוטל דמיה אפילו ליתן לבן בתו כהן. ולפי שיטה זו אין שום ראייה ממשנת ערכין ספ"ח שבכור ניתן לכל כהן, שהרי יכול לחכות עד המשמר של בן בתו כהן ולמסור את הבכור לאותו כהן שיקריבנו, והרי הוא רשאי לעשות כן אפי' בנדרים ונדבות שלו שניתנים לאנשי משמר לכולי עלמא. ברם מה שברור לו להגרי"ב, עדיין אינו מוסכם לגמרי. אמנם כן מוכח ברש"י יומא כ"ו ב' ד"ה אם רצה וברש"י תמורה ל"ב א' שגם בשאר קרבנות יש רשות ביד הבעלים לבחור את הכהן מאותו משמר שיקריב את קרבנו, אלא שנאמנים עלינו דברי התוספות בתמורה שם ד"ה מקדישין שהעתיקו: ומצי שקיל <b>דבר מועט</b> מישראל חברו כדי להקריב במשמר בן בתו כהן. לשון רש"י. ומכאן שאף רש"י לא אמר שנותנה לכל כהן שירצה באותו משמר, אלא שבידו להביא את עולתו בכל משמר שירצה (כל זמן שאינו עובר על בל תאחר וכדומה), ויש כאן טובת הנאה לכל כהן שבאותו משמר. וכן מוכח מדברי רש"י נדה ט"ו סע"ב (אלא שרש"י הבדיל שם בין תור ובין עולת בהמה שעורה לכהן המקריב), כפי שהעיר בטל תורה ליומא כ"ו ב'. ועיין מ"ש לעיל יומא פ"א, שו' 75–76 ד"ה ברם. ואף לפי מסקנת דברי התוספות ביומא י"ט ב' ד"ה מי (לפי ההלכה שכהנים שלוחי דרחמנא נינהו) אין בידי הבעלים לבחור את הכהן. וכן מוכח מפשטות לשון המשנה בסוף בכורים, שבדבר שניתן לאנשי משמר אין טובת הנאה, עיין מש"ש במלאכת שלמה בשם ר' יהוסף אשכנזי, בס' משנה ראשונה ובהגהות הרש"ש שם. ואין לבעלים טובת הנאה, אלא שלפעמים יש בידו לחכות ולמוסרו למשמר שירצה, ומכאן ואילך אין הוא ברשותו כלל. ודווקא בבכור יכול לבחור איזה כהן שירצה, מפני שאינו ניתן לאנשי משמר, וכשיטת הר"מ. אבל התוספתא כאן והירושלמי בחלה חולקים.</i> ועיין מ"ש באו"ש על הכתובים בנחמי' י', ל"ז, ולהלן שם י"ג, ל' ואילך. ובספרי קרח פי' קי"ט, עמ' 142, מונה בכורות בין קדשי הגבול,<sup class="footnote-marker">38</sup><i class="footnote">וממילא אין הכלל של התוספתא פיאה פ"ד סה"ז נוהג בה, שהרי הספרי מנה שם בין קדשי הגבול גם שדה אחוזה וגזל הגר והם ניתנים לאנשי משמר.</i> ואין משם ראייה לא לכאן ולא לכאן, שהרי החלוקה בספרי היא בין הדברים שזוכה אחר הקרבה, ובין מה שהוא זוכה לפניה, ובבכור כבר זכה לפני הקרבתו, וכשמקריבו שלו הוא מקריב, עיין בצפנת פענח פ"ב מה' שחיטה ה"ב, ק"ג סע"ד, ובמרכבת המשנה פ"א מה' בכורים ה"ג. 
<b>ומוספי שבת. </b>בבבלי נ"ו א': ושאר קרבנות ציבור. לאתויי מאי? לאתויי פר העלם דבר של צבור ושעירי עבודה זרה. וכתבו בתוספות ובתוספ' הרא"ש נ"ה ב' ד"ה ובחילוק: "הוי מצי לאתויי מוסף שבת דבהדיא קתני בתוספתא שהוא למשמר הקבוע". ואף מה שריבו בבבלי קתני לה בהדיא בתוספתא, עיין להלן. 
<small>62-63.</small> <b>חטאות צבור ועולותיהן. </b>הואיל וברגל אין חטאת צבור שתהא למשמר הקבוע גרידא, בעל כרחינו בפר העלם דבר ובשעירי ע"ז עסיקינן, ועולותיהן הן פר העלם ע"ז (במדבר ט"ו, כ"ד), או עולות קיץ המזבח, והוא מה שאמרו בבבלי הנ"ל: לאתויי פר העלם דבר של ציבור ושעירי ע"ז וכו', לאתויי קיץ המזבח. ועיין ח"ד ומ"ש להלן. 
<small>63.</small> <b>ועולת חובה של יחיד. </b>הדברים תמוהים, שהרי אף עולת ראייה היא בכלל עולת חובה של יחיד,<sup class="footnote-marker">39</sup><i class="footnote">ולשיטת רש"י ביומא כ"ו ב' (עיין לעיל הע' 37) יכולים הבעלים למסור עולת ראיה לכל כהן שירצו, שהרי כל המשמרות שוות בה. אבל לפי מה שהסקנו (בהערה הנ"ל) אין לו בעולת ראיה שום טובת הנאה, ודין כל המשמרות כדין משמר אחד, והם הם שמחלקין ביניהן.</i> וכנראה שקראו לעולת ראייה, שהיא חובה על כל אחד מישראל החייב לעלות ברגל: עולת חובה הבאה ברגלים, עיין ספרי שלח פי' ק"ז, עמ' 107 (והשוה הלשון בבבלי זבחים צ' ב'). וכאן הכוונה לעולת נזיר ומצורע, והוא הדין חטאת יחיד ואשמו. ושמא נשנית קבוצה זו לעניין אחר, שאין מקריבין אותן אלא מיום שלשים והלאה, עיין פרה פ"א רמ"ד, ובתוספתא שם פ"א ה"ז<sup class="footnote-marker">40</sup><i class="footnote">כגירסת כי"ו, עיין תס"ר ה"ג, עמ' 211. ואצל צוקרמנדל משובש.</i> מוסיף: של עולות חובה של יחיד. ובמשנת פרה פ"א שם "חטאות צבור ועולותיהן" הן מוספי ר"ח ויו"ט, ופרים מוצאים מן הכלל ההוא, עיי"ש ואין כאן אלא סרכת הלשון. 
<b>עבודתן ואכילתן במשמר הקבוע. </b>"ואכילתן" מתייחסת לרישא, לנדרים, נדבות, בכורות ומעשרות גרידא, ובשאר כל הדברים שנשנו כאן אין אכילה. 

Halakhah 20

<small>64-65.</small> <b>שהן באות חובת הרגל. </b>כלומר, חובת עצרת. ובמשנתנו פ"ה מ"ז: בעצרת אומרים לו הילך מצה (כלומר, לחם הפנים כשחלה עצרת בשבת). הילך חמץ (שתי הלחם). ואמרו כאן שאכילתן בכל המשמרות. ודין העומר לא נתבאר בשום מקום, אם עבודתו ואכילת שיריים שלו הן בכל המשמרות, ועיין מ"ש בהר המריה בפ"ד מה' כלי המקדש אות י'. ובערוך לנר נ"ה ב' ד"ה מה שאמור, נטה לחדש שהעומר קרב במשמר הקבוע, עיי"ש. וקשה לקבל חידוש זה. 

Halakhah 21

<small>65.</small> <b>לחם הפנים עבודתו במשמר הקבוע ואכילתו בכל המשמרות. </b>במשנתנו הנ"ל אמרו שכל המשמרות שוין בחילוק לחם הפנים. ובברייתא שבבבלי נ"ו א' למדוה מן המקרא (דברים י"ח, ח'): חלק כחלק יאכלו, והוכיחו שהכוונה ללחם הפנים, והוא בשעה שכל המשמרות משמשות, ואעפ"י שלא בא מחמת הרגל. ולא נתרבה אלא לאכילה אבל עבודתו, כגון סילוקו, סידורו והקטרת הבזיכין במשמר הקבוע דווקא. עיין בתוספות ובתוספ' הרא"ש נ"ה ב' ד"ה ובחילוק, ריטב"א שם ד"ה ת"ר, סמ"ג עשין קע"ב, ר"י ע"ד, שהביאו את התוספתא. וכן פסק הר"מ בפ"ד מה' כלי המקדש ה"ו. אבל בספרי שופטים פי' קס"ט הלשון מגומגם קצת. ובפי' רבינו הלל שם, נ"ו ע"ב: לחם הפנים אתא לאשמעינן, דכי היכי דכל המשמרות עובדין (כלומר, בכל עבודות הבאות מחמת הרגל) כך כל המשמרות אוכלין לחם הפנים, כלומר, אעפ"י שאינו בא מחמת הרגל. ועיין רש"י נ"ו א' ד"ה אני. ועיין בערוך לנר נ"ה סע"ב מה שתמה על דברי הריטב"א הנ"ל, שהרי מוספי שבת עולות הן, ואף מנחתן כולה נשרפת, ואין בהן אפילו מקצת אכילה. ולית ליה פיתרא. ועיין מ"ש להלן. 

Halakhah 22

<small>66.</small> <b>כיצד הוא עושה נותן חצי חלה לכל משמר ומשמר והן מחלקין וכו'. </b>בתס"ר, עמ' 202, העירותי שכ"ה גם להלן מנחות פי"א הי"ג, אלא שבסמ"ג הנ"ל הגירסא היא: נותן חצי <b>חלק</b><sup class="footnote-marker">41</sup><i class="footnote">וכ"ה גם בסמ"ג על קלף בגליון, ובשני אינקונבלים.</i> וכו'. ובצפנת פענח ה' ערכין פ"ו ה"ה, מ"ג ע"ג, כתב: והנה עיין בתוספתא סוף סוכה מוכח דגם ברגל כה"ג שוה לשאר כהנים בלחם הפנים, כיון דכל המשמרות שוין,<sup class="footnote-marker">42</sup><i class="footnote">ועיי"ש שכתב: אלא כך, דהרי חזינן דלחם הפנים אין תלוי חילוקו בהקטרה של בזיכין וכו', וא"כ הוה ברגל לא על ידי הקרבה, ולכך הוה ברגל כמו קדשי הגבול וכו', כלומר ובזה הרי כהן גדול שוה לשאר כהנים, עיין לעיל יומא פ"א סה"ה.</i> ובשתי הלחם אמר ביומא הנ"ל דכה"ג נוטל חלק בראש, אף דזה ברגל וכו', עיי"ש. ועיין בח"ד שאף הוא עמד על עניין כהן הגדול, ותירץ שמדברים כאן בשלא רצה ליטול. ועיין בירושלמי פ"ה ה"ח, ובשי"ק שם ד"ה קרייא, ומ"ש בערוך לנר נ"ו א' למשנתנו ד"ה היוצא. ובמשנתנו יומא פ"א מ"ב: ושאר כל הימים אם <b>רצה</b> להקריב מקריב, שכהן גדול מקריב חלק בראש ונוטל חלק בראש, כלומר, <b>אם רוצה</b>. ובתוספתא שם פ"א רה"ה (בבלי שם י"ז ב'): כיצד כהן גדול נוטל חלק מראש ? או' זו חטאת שלי, זה אשם שלי, חלה אחת משתי חלות, ארבע וחמש חלות מלחם הפנים וכו'. וכשם שאם לא נטל מחטאת ואשם הן מתחלקות למשמרות, אף בלחם הפנים כן. ובוודאי שכהן גדול, העשיר, לא השתמש למעשה בזכותו לקחת מלחם הפנים חמש או שש חלות, כצנועים שבהם שהיו מושכין את ידיהם, והתוספתא לא דברה אלא בהווה. ולהלן סוטה פי"ג ה"ז (בכי"ע): שתי הלחם מתחלק בעצרת ולחם הפנים מתחלק ברגל לכל משמרות, יש מהן שאוכלין ושביעים, ויש מהם שהם מותירין וכו', ואף שם מדברים בהווה, שכהן הגדול לא נטל כלום.<br>ולעצם העניין נראה שתנא זה סובר כאבא יוסי בן חנן לעיל, שנהגו בלחם הפנים ברגל כמו בפרי החג [תיקונים והשלמות: צ"ל שנהגו בלחם הפנים כמו בפרי החג ברגל. והיינו, כיוון שלחם הפנים מתחלק בכל שבת ליותר ממשמר אחד נהגו בו כבפרי החג בסוכות, שמפייסים מתחילה לכל משמר, ואנשי המשמר מחלקים את העבודות ביניהם, ואף באכילת לחם הפנים מחלקים אותו מתחילה לכל משמר משני המשמרות, ואנשי כל משמר ומשמר מחלקים אח״כ בינם לבין עצמם. אבל ר׳ יהודה להלן שם סובר שהואיל ולחם הפנים נוהג בכל שבת הממונה הוא שהוא מחלק בין כל הכהנים כולם, ונוהג כן גם ברגל. ובברייתא זו מדברים גם על המנהג בשבת שברגל, עיין מ״ש להלן שם, שו' 67 ואילך.], שנותנים חצי חלה לכל משמר, ואנשי כל משמר ומשמר מחלקין ביניהן לבין עצמן. ובתוספתא סוטה הנ"ל בד ובכי"ו: ולחם הפנים ברגל לכל המשמרות לאנשי משמר. ואם אין כאן נוסחא כפולה, פירושה, שהיו מחלקים אותו לכל המשמרות, ונותנים לאנשי כל משמר ומשמר את חלקם המגיע להם, והן חולקין ביניהן. וכן מסיים בתוספתא הנ"ל: והגרגרנין חולקין ביניהן.

Halakhah 23

<small>67.</small> <b>ר' יהודה או' זה שהיה מחלק לחם הפנים וכו'. </b>במיוחס להר"ש לתו"כ, ל' ע"ד: ובתוספתא דסוכה פרק אחרון ובתוספת דמנחות פ' שתי הלחם (פי"א הי"ג) תניא ר' יהודה אומר זה שהיה מחלק להם לחם הפנים וכו'. ור' יהודה סובר שלחם הפנים שלא בא מחמת הרגל נוהגים בו כשאר שבתות השנה, והממונה לחלק את לחם הפנים נוהג כמנהגו הקבוע, עיין בבלי נ"ו ב' בשם תנא דבי שמואל ומ"ש להלן, שו' 68, סד"ה ולא נתברר. 
<small>67-68.</small> <b>יוצא ועומד על הרובד שבאולם. </b>במיוחס להר"ש הנ"ל וכן להלן מנחות הנ"ל חסרה המלה "יוצא" ונוסחא שלנו עדיפה, והכוונה שנוטל את הלחם שהיה מונח על השלחן של זהב סמוך לפתחו של היכל (עיין במשנת שקלים פ"ו מ"ד ומנחות פי"א מ"ז) והוא מוציאו משם ועומד על מעלת האולם, עיין מ"ש מהרי"ן אפשטין במבוא לנוה"מ, עמ' 329 ואילך, על "רובד שבהיכל". ועיין מ"ש להלן. 
<small>68.</small> <b>מפריס ומניח מפריס ומניח. </b>וכן במיוחס להר"ש הנ"ל: מפריס ומניח, מפריס ומ' (כ"ה בכ"י, ובדפוסים שם נשמטה מלה זו). ובכי"ע שלש פעמים: מפרס ומניח, ואין טעם לפעם השלישית כאן, עיין בהערות הר"ח אלבק לאשכול ח"ב, עמ' 25, הערה ד'.<br>ולא נתברר היכן הוא מניח, ולפי העניין נראה שהיה מפרר את הלחם עד כפול כל פרור (עיין להלן סוטה פי"ג סה"ז ומקבילות), ומניחן על הרובד. ובמיוחס לר"ג תמיד ל"א ב': ועל של זהב ביציאתו. כשהיו מוציאין אותו בשבת האחרת לחלקו בין הכהנים, מניחין אותו שם עד שיתחלק כולו. ומן הלשון: עד שיתחלק "כולו", משמע שהיה נוטל חלה, חלה. אבל בתנא דבי שמואל בבבלי נ"ו ב': ארבעה כהנים היו נכנסין שם, שנים ממשמר זו, ושנים ממשמר זו, וחולקין לחם הפנים. ועיין ערוך לנר שם לרש"י ד"ה נכנסין. ועיין מ"ש באו"ש פ"ה מה' תמידין ומוספין ה"ד. ונראה שתנא דבי שמואל סובר כת"ק כאן, והכהנים מחלקים אח"כ בינם לבין עצמם, עיין מ"ש לעיל, ועיין מאירי נ"ו א' ד"ה הנכנסים.
<b>וכל אחד ואחד בא ונוטל חלקו. </b>כלומר, כל משמר ומשמר לא היה מחלק לאנשיו,<sup class="footnote-marker">43</sup><i class="footnote">ובכל שבת, שלא היו שם אלא שני משמרות היה מחלק שבע חלות למשמר הנכנס וחמש ליוצא (כדעתו במשנתנו ספ"ה), ולא היה מחלק את כל החלות בבת אחת, אלא שבע לחוד, וחמש לחוד.</i> כדעת הת"ק, אלא היה מפרר ומניח לכל הכהנים כאחת. 
<small>69.</small> <b>ולבעלי מומין שבכהונה מוציאין להם חלקן לחוץ. </b>כלומר, מחוץ לבין האולם והמזבח, שהרי לחם הפנים אינו נאכל אלא בעזרה כמפורש בכתוב (ויקרא כ"ד, ט'). 
<small>69-70.</small> <b>שאין יכולין להכנס בין האולם ולמזבח. </b>כמפורש במשנת כלים פ"א מ"ט. ובספרי זוטא ראש נשא: לא היו נכנסים בין האולם ולמזבח ולא לאולם ולא להיכל, ולא לסביבות המזבח ארבע אמות. ועיין בהערות הרי"ז יסקאוויטץ, מ"ה ע"א, הערה ט"ו. ועיין ירושלמי פ"ד ה"ג, נ"ד ע"ג, ובבלי מ"ד א', ומ"ש בסדרי טהרה להאדמו"ר מראדזין, כלים ס"ח ע"א ד"ה בין. 

Halakhah 24

<small>70.</small> <b>משמר היוצא מקרב תמיד של שחר במוספין וכו'. </b>בד, כי"ע (בכי"ע: והמוספין) וכי"ל: ומוספין. וכ"ה בברייתא שבבבלי נ"ו ב'. 

Halakhah 25

<small>71.</small> <b>הנכנס מקריב תמיד של בין הערבים ולחם הפנים. </b>כלומר, בזיכין של לחם הפנים. וכן מפורש בבבלי הנ"ל: עושה תמיד של בין הערבים ובזיכין. וכ"ה בפיה"מ להר"מ תמיד פ"ו מ"ג, הוצ' פריעד, סוף עמ' 31. אבל בפ"ו מה' תמידין ומוספין הי"א פסק שהבזיכין קריבין עם המוספין לפני ניסוך היין, ולפ"ז מסתבר שמשמר היוצא מקריב אותם, ומכל שכן לסתם מתניתין ביומא פ"ב מ"ה, שמוכח מלשונה שהבזיכין קריבין לפני המוספין, עיין בתו"י שם כ"ו ב' ד"ה ושנים, ומ"ש בהר המריה על הר"מ שם פ"ד אות ל', ומ"ש בערוך לנר נ"ו ב' ד"ה עושה תמיד. 
<small>71-72.</small> <b>מפני מה משמר הנכנס חולק בצפון, מפני שקרוב לעבודה. </b>במשנה סוף מכילתין: הנכנסין חולקין בצפון. והיוצאין בדרום. ובירושלמי פ"ה ה"ח, נ"ה ע"ד: כדי לחלוק כבוד לנכנסין וכו', לא מטעם זה, אלא בגין דתנינן כל הנכנסין להר הבית נכנסין דרך ימין ומקיפין ויוצאין דרך שמאל. כלומר, ואף כאן כשהנכנסין באין מן המזבח שהוא בדרום מזרח העזרה, ופניהם לאולם, הרי הצפון מימינם, ופונים לימין. ובבבלי נ"ו ב': חולקין בצפון, כדי שיראו שהן נכנסין, והיוצאין חולקין בדרום, כדי שיראו שהן יוצאין. וכנראה, שאף בתוספתא הכוונה כן. ועיין להלן שו' 79. וברגלים היו, כנראה, כולם נתונים בדרום, כדי להראות שאינו מתחלק למי שעבד בלחם הפנים, ועיין ירושלמי פ"ה ה"ח, נ"ה ע"ד. 

Halakhah 26

<small>72-73.</small> <b>עשרים וארבע טבעו' היו שם כנגד עשרים וארבע משמרות כהונה. </b>כ"ה בד. וכע"ז גם בכי"ע ובכי"ל. וכ"ה בפירוש רבינו הלל לספרי פנחס, ס"ו ע"ג (אלא שנשמטה שם המלה "כהונה") בשם התוספתא. ועיין מ"ש להלן, שו' 73–74, ד"ה עשרים, בשם הר"ח. ובכי"ו נשמטה בבא זו ע"י הדומות. ובמשנת מדות פ"ג מ"ה: וטבעות היו לצפונו של מזבח, ששה סדרים של ארבע ארבע, ויש אומרים ארבעה של שש, שעליהן שוחטין את הקדשים. ופירשו בירושלמי כאן בסוף מכילתין (ובמקבילה בסוף מע"ש וסוטה פ"ט הי"א, כ"ד ע"א) שהטבעות היו רחבות מלמטן וצרות מלמעלן.<sup class="footnote-marker">44</sup><i class="footnote">כ"ה במע"ש ובסוטה ובר"ח כאן נ"ו ב'. ובסוכה כאן מהופך: רחבות מלמעלן וצרות מלמטן.</i> ובר"ח נ"ו ב': שקושרין חבל ברגלי השור, ומכניסין חבל ההוא בטבעת, ומושכין החבל מעט מעט, ומפילין השור בניחותא, דחיישינן לריסוק איברים (עיין חולין נ"א ב'). ועיין פירש"י למשנתנו נ"ו סע"א, ופירוש ר' משה בר' חסדאי בערוגת הבושם ח"א, הוצ' ר"א אורבך, עמ' 61. ואת הירושלמי אפשר לפרש שהיו מכניסין את ראש השור בטבעת מלמטה, בצד הרחב, וכשהיו הופכים את השור לשוחטו, היו הופכים גם את הטבעת, וצוארו נכנס לצד הצר, ולא היה יכול השור להזיז את הראש לצדדין, ונשחט בלי חשש שיתנבל, עיין במשנתנו סוף מע"ש. 

Halakhah 27

<small>73-74.</small> <b>עשרים וארבע חלונות היו שם כנגד עשרים וארבע משמרות לויה. </b>בד חסרות המלים "לויה". אבל כלפנינו גם בכי"ל. ובכי"ע: לוייה (בשני יודין, עיין ע"ז להלן). ובר"ח נ"ו ב': בתוספתא כ"ד <b>טבעות</b> היו שם כנגד כ"ד משמרות <b>למה</b> אלו חלונות של לוים, שהיו נותנין בהן כלי שיר, והן זולתי חלונות כהנים. וברור מפירושו שיש שם השמטה, וצ"ל: כ"ד טבעות היו שם כנגד כ"ד משמרות [כהונה. כ"ד חלונות היו שם כנגד כ"ד משמרות] <b>לויה</b> (ונתחברו היו"ד והוי"ו של לויה ויצאה מי"ם; למה). אלו חלונות של לוים וכו'. ולכאורה הגירסא שלנו בטוחה שהרי היא מקויימת גם ע"י כי"ל כי"ע והר"ח.<br>ברם מתוך המשנה בסוף פירקין, ומתוך ההמשך כאן, אנו רואים שבחלונות של כהנים עסיקינן, ולפי הגירסא שלפנינו לא נזכרו כאן החלונות של כהונה כלל, ועיין בירושלמי בספ"ה, ובפי' המיוחס לא' מתלמידי רב סעדיה לדבה"י, עמ' 39. ולפיכך אינו רחוק כלל בעיני שהמלה "לויה" אינה אלא "למה" (ובכ"י לפעמים אין להבחין בין "וי" ו"מ"), כמו שנשתבש בכ"י הר"ח הנ"ל (אבל בר"ח אין לתקן כן, כפי שנראה מפירושו), ומלה זו שייכת להלכה הבאה, והנכון כגירסת ד שאף החלונות היו כנגד המשמרות, ובחלונות של כהונה עסיקינן, עיין במשנת תמיד פ"ה מ"ג, ומ"ש להלן בשם הירושלמי והר"ח. ואח"כ צ"ל: <b>למה</b> (ולא: לויה!) בלגה לעולם חולקת בדרום וכו', מפני מרים וכו'. ואין כאן זכר למשמרות לויה. ואעפ"י שקשה עלי לשבש נוסחאות, בכגון דא אין כאן כמעט "תיקון", והרגיל בכי"י יודע כמה קשה להבחין לפעמים בין "וי" ומי"ם, וסופר כי"ע שהיה רגיל בכתיב מלא, כתב: לוייה, בשני יודי"ן, ולפיכך אינו מן הנמנע שצ"ל כמו שהגהנו.

Halakhah 28

<small>74-75.</small> <b>בלגה לעולם חולקת בדרום וטבעתה קבועה והלונה סתומה. </b>פיסקא ממשנתנו סוף מכילתין. וכבר שיערנו לעיל בסמוך שהמלה "לויה" שבסוף ההלכה שלעיל היא שיבוש מ"למה", וצ"ל כאן: למה בלגה וכו', ומבארה להלן. ובירושלמי בסוף מכילתין: וחלונה סתומה, שלא העמידו אותה על סכיניהן, כהיא דתנינן תמן (מדות ספ"ד) הוא היה נקרא בית החילפות ששם היו גונזין את הסכינין. ועיין פירושים אחרים בר"ח נ"ו סע"ב<sup class="footnote-marker">45</sup><i class="footnote">שפירש ע"פ משנת תמיד פ"ה מ"ג.</i> ובמאירי שם, 138 ע"א. ואשר לטבעתה קבועה, פירושה, כנראה, שהיתה קבועה ברצפה ולא היתה מתהפכת, כפירש"י, עיין מ"ש לעיל, שו' 72–73, סד"ה עשרים. ועיין כמה פירושים על "טבעתה קבועה" בערוגת הבושם ח"א, הוצ' ר"א אורבך, עמ' 61, ועיי"ש פי' הקונטרס שמתנגד לרש"י שלפנינו. 
<small>75-76.</small> <b>מפני מרים בת בלגה שנשתמדה, הלכה ונשאת וכו'. </b>ירושלמי סוף מכילתין, בבלי נ"ו ב'. 
<small>76-77.</small> <b>באתה וטפחה על גגו של מזבח וכו'. </b>וכן בירושלמי הנ"ל. ובבבלי הנ"ל: היתה מבעטת בסנדלה על גבי המזבח. ובפיסקי רי"ד שם: הלכה וטפחה בסנדלה וכו', וביטוי זה רגיל בבבלי, עיין מו"ק כ"ה א', ב"ק ל"ב ב', ב"ב כ"ב א'. והוא עונש של בזיון, וכן נהגו היונים לטפח בסנדלים על הילדים לשם חינוך,<sup class="footnote-marker">46</sup><i class="footnote">עיין מ"ש לוקיאנוס בספרו .Philops (אוהב כזבים), סי' כ"ה.</i> והטיפה לו רשעה זו המתייוונת מוסר למזבח כשם שמטיפים לתינוק. [תיקונים והוספות: עיין ויקרא רבה פי״ב, ה׳, הוצ׳ ר״מ מרגליות, עמ׳ רס״ה, ובמקבילות (עיין בהערות שם).]
<small>77.</small> <b>אמרה לו לוקס לוקס וכו'. </b>כלומר, זאב, זאב וכו'. ועיין אבות דר"ן נו"א פ"א, הוצ' שכטר, עמ' 4, ובהערה מ"ג שם, ועיי"ש עמ' 151. ובב"ר פצ"ט, ג', הוצ' הר"ח אלבק, עמ' 1276: מה הזאב הזה חוטף, כך היה המזבח חוטף את הקרבנות. ועיין ביאהרביכער של ברילל ח"א, עמ' 63 בהערה. 
<small>78.</small> <b>ויש אומ' מפני עיכוב משמרות. נכנס ישבאב ושימש תחתיה וכו'. </b>בירושלמי הנ"ל: וי"א על ידי שהגיע זמנה לעלות ולא עלת, ונכנס ישבאב<sup class="footnote-marker">47</sup><i class="footnote">כ"ה ("ישבאב") בכי"ל, וכן להלן שם, ובדפוסים: ישבב.</i> ושימש תחתיה <b>בכהונה גדולה</b>,<sup class="footnote-marker">48</sup><i class="footnote">"כהונה גדולה" במקורות א"י היא לפעמים מליצה בעלמא, במקום כהונה חשובה, עיין ירושלמי מגילה פ"א הי"ב, ע"ב ע"ב: שהיה (כלומר, עשו) משמש בכהונה גדולה.</i> לפיכך בלגה לעולם ביוצא וכו'. ובבבלי הנ"ל: ויש אומרים משמרתה שהתה (כ"ה בכי"י) לבא, ונכנס ישבב אחיו<sup class="footnote-marker">49</sup><i class="footnote">בהוצ' שלנו: ישבב אחיו <b>עמו</b>. והנכון הוא בד"ו, בכ"י, ובפיסקי רי"ד, עיין דק"ס, עמ' 186, הע' ג'.</i> ושימש תחתיו. וברור ששני פשעי בני בלגה נמסרו לחז"ל בקבלה, אלא שנחלקו בעד איזה משניהם ענשוה. ומתוך העונש אנו רואים ששני הפשעים היו כל כך חמורים שלא שכחום לעולם, וקבעו את זכרם לדורות. ומסתבר ששניהם היו בזמן אחד ומעניין אחד, ולפיכך נסתפקו אח"כ מי מהם גרם לעונש החמור.<br>ושמא סברו חז"ל שבשעת חנוכת המזבח בימי החשמונאים הזמינו למשמרת שהיתה ראויה לשמש באותו זמן לפי הסדר של משמרת יהויריב בניסן.<sup class="footnote-marker">50</sup><i class="footnote">עיין מ"ש בנספחות לוי"ר, הוצ' ר"מ מרגליות, עמ' תתע"ט. והרי אף לאחר חורבן הבית סברו שכשיבנה בית המקדש במהרה בימינו יבוא לשמש המשמר שזמנו חל באותו שבוע לפי סדר המשמרות, עיין להלן תענית פ"ב ה"ב וה"ג ובמקבילות, ועיין בידיעות המכון לחקר השירה העברית ח"ה, עמ' קי"א. ובס' המקביים א' פ"ד, נ"ב ואילך לא נזכר שהחשמונאים שהיו מבני יהויריב הקריבו באותו זמן על המזבח. ועיין מ"ש להלן, עמ' 1076 ואילך.</i> ולפי סדר זה חלו משמרות ישבאב ובלגה בחנוכה. כיצד? מניסן עד תשרי, חצי שנת לבנה, קע"ז יום, ומתשרי עד כ"ד כסלו (ולא עד בכלל) פ"ב יום, סך הכל מניסן עד ערב חנוכה רנ"ט יום, כלומר שלשים ושבעה שבועות. צא מהם כ"ד שבועות למחזור הראשון של כ"ד משמרות, נשארו עוד י"ג שבועות עד כ"ד כסלו. ומכאן ואילך עד סוף חנוכה היו צריכות לשמש לפי החשבון משמרת י"ד וט"ו, כלומר משמרת ישבאב ובלגה, וככתוב בדבה"י א' כ"ד, י"ג: לישבאב ארבעה עשר, לבלגה חמשה עשר. ובלגה שהתה באותו זמן ולא באה, וראו באותו מעשה אי אימון בישועת ה', וקנסוה קנס חמור לעולם. ופשיטא שאין כאן אלא השערה גרידא בחשבונות חז"ל.
<small>79.</small> <b>לפיכך בלגה נראית יוצא לעולם וכו'. </b>וכ"ה ("יוצא") גם בד ובכי"ל. ובכי"ע: <b>יוצאה</b>, והגירסא שלנו אף היא נכונה, עיין מ"ש לעיל, שו' 25, סד"ה ומשם. ובר"ח נ"ו ב': קנסוה חכמים בחלונה ובטבעתה ובחלוקה. פי' בחלוקה שחולקת בדרום לעולם. ותצא (צ"ל: ותנא) לפיכך בילגא לעולם נראית יוצאת, והר"ח הסמיך את התוספתא לבבלי, ופתח ב"תנא", כרגיל אצלו, עיין מ"ש לעיל פ"ג, שו' 62, ד"ה מימתיי, ובריש פירקין כאן. וכן בערוגת הבושם הוצ' ר"א אורבך, ח"א עמ' 61: וקנסוה בחלוקה ובטבעתה ובחלונה, בחלוקה שתחלוק בדרום לעולם. <b>ותניא</b> לפיכך בלגה נראית יוצאה לעולם. וכנראה שהעתיק הכל ע"פ הר"ח הנ"ל. וכן פירש ע"פ התוספתא במאירי נ"ו א', 137 ע"ב: כדי שיראו כיוצאים אף בכניסתם.<br>ובמלא"ש בסוף מכילתין הביא בשם ר' יהוסף [אשכנזי] ז"ל: לעולם חולקת בדרום, פי' כדי להראות שאפילו בשעת כניסתם הם ראויין לצאת וכו', חולקים בדרום כמו היוצאים. וכן מה שטבעתה קבועה וחלונה סתומה הוא מטעם זה, כלומר להראות כאילו כבר יצאה, שכן היה דרך היוצאים להיות טבעתן קבועה וחלונם סתומה.
<small>79-80.</small> <b>כל השכנים הרעים לא קבלו שכר וכו'. </b>הסיום חסר בירושלמי הנ"ל. אבל בבבלי הנ"ל: אעפ"י ששכיני הרשעים לא נשתכרו, שכיני בלגה נשתכרו וכו'. 