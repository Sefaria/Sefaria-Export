Tosefta Kifshutah on Beitzah
תוספתא כפשוטה על ביצה
Tosefta Kifshuta. Third Augmented Edition, JTS 2001
https://www.nli.org.il/he/books/NNL_ALEPH001234513/NLI

תוספתא כפשוטה על ביצה



Chapter 1



Halakhah 1

<small>1-2.</small> <b>ביצה שנולדה ביום טוב אחרים אמרו משם ר' ליעזר תיאכל היא ואמה. </b>וכ"ה להלן עדיות פ"ב ה"ב. וכן בבבלי ד' א' ובירושלמי פ"א ה"א, ס' ע"א, אלא שלא הביאו את הפתיחה "ביצה שנולדה ביום טוב". ואפשר שיש לפנינו בתוספתא פיסקא קטועה ממשנתנו רפ"א: ביצה שנולדה ביום טוב [בית שמאי אומרים תאכל, ובית הלל אומרים לא תאכל]. אחרים אמרו וכו'. וכן מעיד ר"ת בס' הישר סי' שי"ד, ל"ג סע"א (הוצ' הרש"ש שלזינגר סי' שע"ח, עמ' 231): ובתוספתא דביצה איתניהו להני <b>תרי בבא דמתניתין, דביצה ושאור</b>, דב"ש לקולא, והך דהשוחט ליתא, עיי"ש. והוכחה גמורה אין כאן, ואפשר שכיוון רק לברייתא שלפנינו, שרמוזה בה המחלוקת הנ"ל.<br>ובחידושי המאירי למשנתנו ב' א' כתב: וקתני עלה בגמרא שאור מאן דכר שמי', ומשני בי"ט דפסח קאי, ורש"י ז"ל לא גריס הכי כלל בגמ', והדין עמו, שהרי עקר המסכתא בדברים השוים לכל רגל וכו'. וכן הביא גירסא זו בבית הבחירה ז' ב', עמ' 49, בשם "ויש גורסין", ודחה אותה. ובפירוש המיוחס לתלמיד הרמב"ן (מכאן ואילך בקיצור: תלמיד הרמב"ן) הוצ' ר"י הופמן, עמ' 1, מביא גירסא זו בשם ספרים ישנים, ומעיר שרש"י לא גרס לה. ורש"י למשנתנו רפ"א ובפיה"מ להר"מ שם העירו שהמחלוקת בשאור וחמץ הובאה לכאן משום שאף בה ב"ש לקולא. ובלשון זמננו, כל המשנה עיקרה בעדיות רפ"ד והתנא שנאה כאן כלשונה בעדיות, עיין מ"ש הר"י לוי במחברתו "קטעים ממשנת אבא שאול", תרגום עברי, עמ' 111 (גרמנית, עמ' 17).<br>ובבבלי ט' ב', י' א', אמרו בשם ר' יוחנן על כמה משניות בפירקין: מוחלפת השיטה וכו', עיין ראב"ן ה' ביצה, ע"ו רע"ג (הוצ' הרש"ז עהרענרייך, ק"ע סע"ד). וכן אמרו בירושלמי פ"א ה"ד, ס' ע"ג: מחלפה שיטתון דבית שמאי וכו', ועיי"ש גם בספ"ד. וכבר הראה ר"י לוי הנ"ל שהיו מסורות שונות במחלוקות של ב"ש וב"ה שנשנו בעדיות. ור' יוחנן העיד בפירוש (ירושלמי פ"א ה"ג, ס' ע"ב, ובמקבילות בשבת פ"ז ה"ב, י' ע"ב, סוטה ספ"ג ונזיר ספ"ד): דברי ר' מאיר עשרים וארבעה דברים מקולי בית שמאי ומחומרי בית הלל. והברייתא שלהלן עדיות פ"ב ה"א הכוללת אף את הבבא שלנו נשנית איפוא בשיטת ר"מ, ואינה מוסכמת ע"י תנאים אחרים, עיין להלן. ועיין מ"ש מהרי"ן אפשטין במבוא לנוסח המשנה, עמ' 256 ואילך.<br>מעכשיו עלינו לברר את שיטת בני א"י בבאור מחלוקת ב"ש וב"ה במשנתנו בריש מכילתין, ומתוכה תתבאר אף הברייתא שלנו. בבבלי ב' א' ואילך נחלקו כמה אמוראים בבאור שיטת ב"ש וב"ה. ורוב הראשונים ז"ל תפסו לעיקר את דעת רבה שמדברים בתרנגולת העומדת לאכילה, ואין כאן מוקצה הרגיל, אלא שאם נזדמן שיום טוב חל לאחר השבת, והביצה נולדה ביום טוב, הרי למעשה כבר נגמרה מאתמול ביום שבת, ואם יאכלוה ביו"ט, נמצא ששבת הכין ליו"ט, ואין שבת מכין ליו"ט, ולא יו"ט מכין לשבת, אפילו הכנה דממילא, וגזרו בכל יום טוב אטו יו"ט שחל להיות אחר השבת. והמפרשים נחלקו הרבה בפירוש הסוגיא בבבלי, וכבר נתבארו הדברים בבאור מפולש ע"י הגרבצ"י רבינוביץ תאומים בקונטרס הכנה בסוף מס' ביצה הוצ' מכון הערי פישעל בירושלים.<br>ברם בירושלמי אין זכר להכנה דרבה, ואף בבבלי חולקין עליה כמה מן האמוראים. ולא עוד אלא שהירושלמי אינו משתמש בדיבור "מוקצה" אלא לעתים רחוקות (עיין להלן), וכשהוא מדבר באוכלין האסורין בשבת וביו"ט, הכוונה לאוכלין שלא היו בעין לפני שבת ויו"ט, או שלא היו "מן המוכן", וכסיגנון המשנה והתוספתא.<sup class="footnote-marker">1</sup><i class="footnote">עיין במשנתנו כאן פ"א מ"ב, פ"ג מ"ד, פ"ד מ"ו. וכן בשבת פ"ג מ"ו, רפי"ז, פכ"ד מ"ד, וכן במקבילות שבתוספתא, ועיין להלן.</i> וסתם "מוקצה" בירושלמי הם פירות השטוחים לייבש (עיין פ"ד ה"א, ס"ב ע"ג), או שהקצה וייחד את הדברים בפירוש לחול (עיין פ"ה ה"א, ס"ב ע"ד). ובירושלמי שבת פ"ג ה"ו, ו' ע"ב: א"ר יוחנן אין לך דבר שהוא בעינו ואינו בהכנו אלא דבר אחד בלבד.<sup class="footnote-marker">2</sup><i class="footnote">ור' יוחנן מדבר באוכלים גרידא, עיין בנועם ירושלמי במקומו ומ"ש בירושלמי כפשוטו, עמ' 86.</i> ומפרש הירושלמי אח"כ שמוקצה שיבש ולא נגע (צ"ל: ידע) בו, אעפ"י שכבר יבש לפני השבת, וכבר היה בעינו, מ"מ אסור, משום דהוי כאילו הקצהו בכוונה לחול (עיין בירושלמי כאן פ"ד ה"א, ס"ב ע"ג). אבל שאר כל האוכלין אם היו בעינן לפני השבת, הרי הם מותרים בשבת. ושאלו שם בירושלמי משמן בנר, חטים בזריעה,<sup class="footnote-marker">3</sup><i class="footnote">המפרשים פירשו (ע"פ מאמר ריש לקיש בבבלי שבת שם מ"ה א') שהכוונה לחטים שכבר זרען ולא נשתרשו, ואין הכרח. ולפי פשטות הלשון נראה יותר לפרש "בזריעה" כמו "לזריעה" (בחילוף הרגיל בין למי"ד ובי"ת), והיינו שייחדן לזריעה. ומה שמתרץ שם: לכך נתנן משעה ראשונה שיכלו בקרקע, הכוונה שייחדו לכך, ונתנן משעה ראשונה במקום שמחזיק חטים לזריעה. וכן הוא אומר בסמוך שם: לכך נתנן משעה ראשונה שייעשו אפרוחין, ושם בוודאי הכוונה היא שייחדן לכך, ולאו דווקא כשהיו בשעת מעשה תחת התרנגולת (כלשון הבבלי בשבת שם). וכן משמע מן הלשון "משעה ראשונה".</i> וביצים לאפרוחים שהם אסורים בשבת, אעפ"י שהיו בעינם לפני השבת, ותירצו, שכל אילו לכך נתנן משעה ראשונה, כלומר, דחה אותם בידים, ולפיכך אעפ"י שהיו בעינן, מ"מ לא היו בהיכנן, שהרי הסיח דעתו מהם, ונעשו מוקצה מפני שהקצה אותם לחול. ועיין להלן.<br>ובירושלמי שבת פ"א סה"ט, ד' ע"ב: ושוין שלא יגע במושך, כלומר, ב"ש וב"ה שניהם מודים שיין ושמן שמשכו וזבו בשבת מן העביט והמעטן אין נוגעין בהן, וזו היא הברייתא שבתוספתא שבת פ"ג סה"ט, שו' 24, וירושלמי כאן פ"ה ה"א, ס"ב ע"ד. ואינה עניין למשנת שבת רפכ"ב, למשקין שזבו מפירות שעומדין לאכילה, עיין בבלי כאן ג' רע"א (ומקבילה), ודינן כמשקין של בדדין, וכפירוש התוספות בשבת י"ט ב' ד"ה שמן. ומשקין שזבו מן העביט ומן המעטן בשבת לא היו בעינן בערב שבת, ואף ב"ש מודין בהם שאסורין. וכן בפירות שנשרו בשבת וביו"ט אף ב"ש מודים שהם אסורין. וכן אמרו בירושלמי כאן פ"א סה"א, ס' סע"א: הכל מודין בנשרין שהן אסורין (כלומר, אף ב"ש מודים) וכו'. מה בין נשרין מה בין בצים? אילו נשרים באימותיהן שמא אינן אסורין ? אילו בצים באימותיהן שמא אינן מותרות? ולפ"ז אף ב"ש מודים בפירות הנושרים בשבת וביו"ט שהם אסורין, שהרי אינן בעינן,<sup class="footnote-marker">4</sup><i class="footnote">בלשון הבבלי: נולד. עיין רי"ף פ"א סי' תתמ"ז, ומ"ש בחידושי חתם סופר ד' רע"ב.</i> ולא נחלקו אלא בביצה, שהיא מותרת לב"ש, מפני שהיא מותרת באמה. ועיין בבלי ב' סע"ב ואילך ובראשונים שם. ועיין מה שכתב בהעמק שאלה לשאילתות סי' קכ"ח, אות ה', בשיטת הרא"ה, אבל שיטת הירושלמי ברורה מכמה מקומות. ולפ"ז בתרנגולת שייחדה בפירוש לגדל ביצים,<sup class="footnote-marker">5</sup><i class="footnote">עיין בבעל המאור בריש מכילתין ומה שהשיג עליו הראב"ד ועוד (ועיין ביחוד מ"ש בנו של הרמב"ן). והפירוש הנכון בדברי בעל המאור הוא בחידושי חתם סופר כאן ב' א' ד"ה אוכלין. אבל הכל הוא לפי שיטת הבבלי, ובירושלמי שיטה אחרת לגמרי בעניין זה.</i> והטילה ביצה ביו"ט, אף ב"ש מודים שאסורה. וכן בביצה שנולדה בשבת, שאינו יכול לשחוט את אמה, הביצה אסורה לכ"ע. ועיין בבלי ב' ב' ("שבת דעלמא תשתרי") ומ"ש הרשב"א שם בשם הרמב"ן, ובנו של הרמב"ן שם, ובר"ן ריש פירקין ד"ה ואיכא למידק. ועיין בס' הישר לר"ת, ד' וויען, ל"ג ע"א, ד"ה שבת, ובבעל המאור שם ובשאר הראשונים. ולשיטת הירושלמי אף ב"ש יודו בה שאסורה.<br>וכן אמרו בפירוש בירושלמי בריש פירקין: מה טעמון דבית שמאי מוכנת היא על גב אמה. מה טעמון דבית הלל נעשית כמוקצה שיבש ולא ידע בו. אילו מוקצה שיבש ולא ידע בו שמא אינו אסור. וסבר הירושלמי מתחילה לפי תירוץ זה, שאעפ"י שהביצה בעינה מ"מ אינה בהיכנה,<sup class="footnote-marker">6</sup><i class="footnote">ושלא כשיטת בעל המאור, עיין לעיל הע' 5.</i> שהרי לא ידע שתוולד למחר, והוא רצה לאכל ביצה ולא בשר, ולא היתה דעתו עליה כלל מערב שבת, כמוקצה שיבש ולא ידע בו, ושאלו עלה: והא תני השוחט את התרנגולת ומצא בתוכה בצים, אף על פי גמורות הרי אילו מותרות. והשאלה היא למה יהיו מותרות, והרי הוא לא ידע בערב יו"ט שהביצים שבתוכה הן גמורות, ודעתו היתה על בשר ולא על ביצים, ומה בינה למוקצה שיבש ולא ידע בו? ומתרץ: ר' חנניה ור' מנא, חד אמר לא דומה טעם אכילתה בפנים לטעם אכילתה בחוץ. וחורנה אמר שאינה נגמרת לאפרוח עד שתצא לחוץ. ועיין בבלי ו' סע"ב. ולפי תירוץ הירושלמי שאני ביצים בתוך התרנגולת שעדיין אינה ביצה גמורה לגמרי, "דלעניין מיכלה ביום טוב מדמינן לה לבישרא דתרנגולת",<sup class="footnote-marker">7</sup><i class="footnote">לשון בה"ג ה' יו"ט, ד"ו, ל"ה ע"ג, ד"ב, עמ' 178.</i> וממילא היתה בעינה ובהיכנה, אבל ביצה <b>שנולדה</b> ביו"ט, הואיל ובערב יו"ט לא היתה ביצה אלא בשר, לא היתה בעינה, ודינה כנולד (לפי מונחי הבבלי, עיין בבלי ב' א'). וכן בתוספ' רי"ד ב' ב' הביא את הירושלמי, וסיים: מוכיח שדברי הירושלמי דבתרנגולת העומדת לאכילה פליגי (עיין מ"ש להלן בסמוך), ואפילו הכי אסרי לה בית הלל, משום דלא קא חזי לה, והוי נולד.<sup class="footnote-marker">8</sup><i class="footnote">ועיין בכתוב שם להראב"ד ("הסגלה" של הרמ"ז חסידה חמ"ב, עמ' 29) שהביא את הירושלמי, והסתייע ממנו נגד שיטת רבינו אפרים, עיי"ש.</i> ועיין בבלי ב' ב'. ולשיטת הירושלמי בדעת ב"ה היא ביצה שנולדה ביו"ט, הן משקין שזבו, הן פירות הנושרין, עיין מ"ש לעיל ד"ה ובירושלמי שבת.<br>ואף על הברייתא שלנו אמרו להלן שם בירושלמי: אחרים אומרים משם ר' אליעזר תיאכל היא ואמה. מהו תאכל היא ואמה? אם היתה אמה מוכנת לשחיטה תהא מותרת, ואם לאו אסורה. ואין כל התרנוגלים (כ"ה בכי"ל) מוכנים לשחיטה ? אמר ר' בא תיאכל בהכינה של אמה, והוא כביאור הירושלמי לשיטת ב"ש לעיל. והירושלמי סובר שסתם תרנגולות מוכנות לשחיטה (אלא דווקא אם ייחדן בפירוש להטלת ביצים), כמפורש להלן שם הי"א, ס"א רע"א, וכפירוש הראבי"ה ח"ב סי' תשי"ג, עמ' 413. והם הם דברי ר' אליעזר הם הם דברי ב"ש, וכדברי רב מרי בבבלי ד' א'. אלא שהברייתא שלנו הם דברי ר' מאיר, עיין מ"ש לעיל ד"ה ובבבלי, ור' יהודה להלן, שו' 7, חולק וסובר שר' אליעזר סובר כב"ה.
<small>2-3.</small> <b>עגל שנולד ביום טוב מותר לשוחטו ביום טוב מפני שהוא מתיר את עצמו. </b>וכ"ה בכל הנוסחאות. ובירושלמי פ"א ה"א, ס' ע"א: עגל שנולד ביום טוב מותר שהוא מתיר עצמו לשחיטה (=בשחיטה).<sup class="footnote-marker">9</sup><i class="footnote">בבית הבחירה למאירי, עמ' 46, כתב: "ומכל מקום נזדמנה לי גמרא ירושלמית מישיבתם של גדולי מפרשים (=הראב"ד) שהיא שנויה סתם, ר"ל עגל שנולד ביום טוב מותר. ר' זעירא בעי מעתה מדברית תהא מותרת צביה תהא מותרת, ולא הוזכר בשום אחת מהם טעם היתר עצמן</i> ר' זעורה בעי מעתה מדברית תהא מותרת שהיא מתרת עצמה בשחיטה, צבייה תהא מותרת שהיא מתרת עצמה בשחיטה. חזר ר' זעורה ואמר עגל מאתמול הוא גומר, ברם הכא בו ביום נגמרה, בו ביום נולדה. אמר ר' בא אתייא כמאן דאמר הבהמה יולדת לחדשים מקוטעין, ברם כמאן דאמר בהמה יולדת לחדשים מסויימין. הגע עצמך שסיים אימתי עלה עליה זכר.<br>ופירושו, שסתם בהמה של בעל הבית עומדת לחליבה, ואין בעל הבית שוחט לעצמו בהמה חולבת,<sup class="footnote-marker">10</sup><i class="footnote">אבל סתם תרנגולין מוכנין לשחיטה, מפני שבשרם מועט, וכן עגלים (ועיין שביעית פ"ז מ"ד), ובפרט בא"י שהבשר היה ביוקר, עיין מ"ש לעיל ח"א, עמ' 186.</i> ואין העגל ניתר אגב אמו.<sup class="footnote-marker">11</sup><i class="footnote">כשיטת הר"מ ברפ"ב מה' יו"ט, עיין במגיד משנה שם. ועיין בבלי שבת י"ט ב', כאן ב' ב', ובר"מ פ"א מה' יו"ט הי"ז, ומ"ש באו"ש שם.</i> וסבר ר' זעירה שמותר לשחוט אותו משום שהשחיטה מתירה אותו מאבר מן החי, ולפיכך מתירה אותו גם משום מוקצה. ומשום כך שאל: מעתה אף מדברית תהא מותרת, מתוך שהשחיטה מתרת אותה מאיסור אבר מן החי, תתיר אותה גם משום מוקצה. חזר ר' זעירא ודחה את טעם הברייתא (עיין להלן שלר' זעירא הברייתא היא כתנא אחר), שאין הטעם משום שמתיר את עצמו בשחיטה, אלא משום שכבר היה בהיכנו מערב יו"ט,<sup class="footnote-marker">12</sup><i class="footnote">וכמפורש בדבריו להלן בירושלמי, והעתקנוהו בפנים בסוף דיבור זה.</i> ואין לך דבר שהוא בעינו ואינו בהיכנו,<sup class="footnote-marker">13</sup><i class="footnote">אלא מוקצה של תאנים וענבים בלבד, עיין מ"ש לעיל, שו' 1–2, ד"ה וכן אמרו.</i> מה שאין כן ביצה שלא נגמרה אלא ביו"ט, ולא היתה בעינה בערב יום טוב, כמפורש לעיל בירושלמי, וכמו שפירשנו לעיל, שו' 1–2, ד"ה וכן אמרו.<sup class="footnote-marker">14</sup><i class="footnote">פירוש זה הוא בחלקו מדברי המאירי ו' ב' ד"ה ובתלמוד המערב, ובית הבחירה שם, עמ' 46, ובחלקו השני הוא כק"ע ופ"מ בירושלמי. ש</i> וממילא אין קושיא ממדברית ומצביה, מפני שאין שחיטה מתירה איסור מוקצה בכגון דא, שלא היתה דעתו עליה כלל מערב יו"ט. והשיב ר' בא<sup class="footnote-marker">15</sup><i class="footnote">תלמידו של ר' זעירא, עיין בתולדות תנאים ואמוראים לר"א היימן, עמ' 8, ערך ר' אבא ב'.</i> שקושיית ר' זעירא לא אתייא אלא למ"ד שבהמה יולדת לחדשים מקוטעין,<sup class="footnote-marker">16</sup><i class="footnote">עיין בפירוש הרשב"א ו' ב' ובמאירי הנ"ל. ופירושם קשה, עיין בחילופי מנהגים בין בני בבל וא"י סי' כ"ג, הוצ' ר"מ מרגליות, עמ' 137 ואילך, הוצ' רב"מ לוין, עמ' 50, ומ"ש לעיל שבת פט"ו, שו' 23.</i> וממילא כשנולדה היום יש להניח שכבר מאתמול נגמרה, אבל למ"ד שהבהמה יולדת לחדשים מסויימין (עיין ירושלמי יבמות פ"ד הי"א, ו' ע"א, נדה פ"א ה"ד, מ"ט ע"ב, בבלי בכורות כ"א א'), הגע עצמך שסיים אימתי עלה עליה זכר. כלומר, ולפ"ז לא כלו חדשי העגל מערב יום טוב, ולוא היה שוחט אותו במעי אמו לא היה ניתר כלל בשחיטתו, ונמצא שהיתר שחיטה נולד לו ביום טוב, ובכגון דא דינו כאפרוח שנולד ביו"ט, שכולי עלמא מודים ששחיטתו מתירה אף איסור מוקצה שבו, כמפורש להלן. וממילא אין קושיא ממדברית וצביה, וכדברי בעל המאור בסוגיין (הוצ' ראם, ג' ע"ב): ולא דמי למדבריות, דהתם אין היתר שחיטה בא להן בו ביום כאפרוח. אלא שלדעתו השחיטה מתירתו, אפילו אם היה ניתר בשחיטה בתוך מעי אמו, עיין בתוספות ו' סע"א.<sup class="footnote-marker">17</sup><i class="footnote">ולשיטתו אף עגל שנולד ביו"ט מן המדברית שבאה בו ביום מותר בשחיטה. וכן דעת בעל ההשלמה, כמפורש בס' המכתם, עמ' 184. ועיין בס' יריאים השלם סי' רע"ד, קמ"ט ע"ב. ולשיטתו אפשר לומר שאין מדבריות ניתרות בשחיטה משום שכל האיסור שלהם הוא שלא יצודם ביו"ט, ומתחילה גזרו עליהם משום כך.</i> אבל בבית הבחירה למאירי, עמ' 44 (לעניין אפרוח): הואיל ומתיר עצמו בשחיטה, ר"ל והואיל ובעודו אפרוח היה בו איסור שרץ, ולא היה שחיטה מועילתו, וכשנולד הועילתהו לידה זו של יום טוב להפקיע ממנו איסור שרץ, ולהביא עצמו לכלל היתר ע"י שחיטה,<sup class="footnote-marker">18</sup><i class="footnote">באו"ש פ"ב מה' יו"ט ה"ג, ד"ה לכן, כתב שכל מה שלא היה בסוג ההוייה בערב יו"ט אין שייך בו אינו מוכן, ודווקא בהנך שהיו בעולם כמו בגשמים היורדים ביו"ט, דפריך בעירובין מ"ו רע"א דהו"ל נולד ואסירי, משום דבעיבא מיבלע בליעי והיו מיהא בעבים, משא"כ ביצה שנעשית אפרוח שנתהוה מסוג הדומם להיות חי, ומעיקרא בביצה לא היתה לו התייחסות כלל לסוג החי שיהא שייך בו שחיטה, ותיכף שבא לגדר הוייה תיכף חזי לאוכלו, ולפיכך אמרו בו באפרוח שהוא מתיר עצמו בשחיטה, עיי"ש.</i> הרי לידה זו מועילתהו גם כן להפקיע ממנו דין מוקצה, עיי"ש שהשיג על שיטת בעל המאור. ולפי הסבר המאירי, מה לי אפרוח לפני שיצא מביצתו, מה לי ולד שלא כלו לו חדשיו, ואינו דומה כלל למדברית ולצביה. ועיין גם ברשב"א ו' ב' ד"ה עגל ובהערה שם. ולהלן שם בירושלמי: ר' זעורא בשם גידול עגל שנולד מן הטרפה ביום טוב מותר, נעשה כדבר מוכן טמון בדבר שאינו מוכן. ור' זעירא כשיטתיה לעיל שאין צורך בטעם של היתר השחיטה, אלא הוא מותר מפני שכבר היה בעינו מערב יום טוב, וכמו שכתבנו לעיל. וכן בירושלמי פ"ג ה"ד, ס"ב ע"א: תני עגל <b>בכור</b> שנולד מן הטריפה ביום טוב<sup class="footnote-marker">19</sup><i class="footnote">עיין באו"ש ספ"ב מה' יו"ט ד"ה וכן מוכח.</i> מותר. ובבבלי כ"ו ב' וחולין נ"א ב', ושבת קל"ו א' לא נזכר "טריפה". ועיין מ"ש באו"ש פ"ב מה' יו"ט ה"ג, ד"ה ודע וד"ה לכן, ובכלל עיקר דבריו דברינו הנ"ל, עיי"ש. ועיין לעיל הע' 18.<br>ובבבלי ו' ב' הביאו שתי ברייתות, ובשתיהן: עגל שנולד ביום טוב מותר, ולא נזכר בהן הטעם, ופירשו בבבלי שם, מפני שהוא מוכן אגב אימיה. ועיין שבת קל"ו א'. ומדברים, לשיטת הר"מ רפ"ב מה' יו"ט הנ"ל, בעומדת לשחיטה. ובעגל שנולד מן הטריפה אמרו כאן ו' סע"א שהוא מותר לשיטת רב, הואיל ומוכן אגב אמו לכלבים. ועיין בבעל המאור ובמלחמות שם. ועיין תוספות ו' ב' ד"ה עגל, ומ"ש במאירי הנ"ל.<br>ובמשנה הוצ' לוו כאן, וכן בגליון המשנה בקטעים מן הגניזה: בהמה שנולדה ביום טוב הכל מודים שהיא מותרת, ואפרוח היוצא מן הביצה הכל מודים שהוא אסור. וכ"ה במשנה שבבית הבחירה למאירי, עמ' 48, ובהוצאות שלפנינו במשנת עדיות פ"ד מ"ב, וכבר ראה בתיו"ט שהיא הוספה ע"פ הברייתא שבבבלי הנ"ל, וליתא בשום נוסח כ"י, עיין דק"ס ומלא"ש שם.
<small>3-4.</small> <b>אפרוח שנול' ביום טוב מותר לשוחטו ביום טוב מפני שהוא מתיר את עצמו. </b>וכן בירושלמי פ"א ה"א, ס' ע"א: גוזל שנולד ביום טוב מותר שהוא מתיר עצמו בשחיטה. ובבבלי הנ"ל: תניא כוותיה דרב עגל שנולד ביום טוב מותר, אפרוח שנולד ביום טוב אסור, ומה הפרש בין זה לזה, זה מוכן אגב אמו בשחיטה, וזה אינו מוכן אגב אמו. תניא כותיה דשמואל, ואיתימא ר' יוחנן, עגל שנולד ביום טוב מותר, ואפרוח שנולד ביום טוב מותר, מאי טעמא זה מוכן אגב אמו, וזה מתיר עצמו בשחיטה. תנו רבנן אפרוח שנולד ביום טוב אסור. ר' אליעזר בן יעקב אומר אף בחול אסור, לפי שלא נתפתחו עיניו וכו'. ועיין בהוספה למשנתנו שהעתקנו לעיל בסמוך ד"ה ובמשנה. ובירושלמי הנ"ל מקשה: לא כן תני וכו' גוזלים שלא העלו עליהן כנפים אסורים משום שקץ וכו', ואפילו שחטן. אמר רבי אבון תיפתר באילין דנפקין וכנפיהון עליהון. ועיין באהצו"י, עמ' 2, ויש להוסיף: ראבי"ה ח"ב סי' תשכ"ג, עמ' 426, ובית הבחירה למאירי, עמ' 49. וכבר האריכו בזה האחרונים, ואינו מעניינינו כאן. ובטעם הברייתא כאן אף ר' זעירא מודה, עיין מ"ש לעיל ד"ה ופירושו. 

Halakhah 2

<small>4-5.</small> <b>השוחט תרנגולת ומצא בה ביצים אע"פ גמורות הרי אילו מותרות. </b>וכ"ה מלה במלה בירושלמי ריש פירקין, ובשינויים קלים בבבלי ב' ב', ו' ב'. ופירשו בבבלי (ב' ב') אליבא דרבה: ביצים גמורות במעי אימן מילתא דלא שכיחא היא, ומילתא דלא שכיחא לא גזרו בה רבנן. ולרב יוסף שם שטעם האיסור בביצה שנולדה ביו"ט הוא מפני גזירה משום פירות הנושרים, וכן לר' יצחק שם (ג' א') שהיא גזירה משום משקין שזבו, הרי כאן אין דמיון לשניהם. ובירושלמי הנ"ל (והעתקנוהו לעיל, שו' 1–2, ד"ה וכן אמרו) נתבאר שהן מותרות מפני שעדיין אין בהן טעם ביצה ממש, ונתרות אגב אימן. 

Halakhah 3

<small>5-6.</small> <b>ביצה שיצא רובה מערב יום טוב אע"פ שגמרתה ביום טוב הרי זו מותרת. </b>בירושלמי פ"א ה"א, ס' ע"א: הכל מודין בביצה שיצא רובה מערב יום טוב שהיא נאכלת ביום טוב. מה פליגין בשיצא מיעוטה בית שמאי אומרים תיאכל, ובית הלל אומרים לא תיאכל. ובבבלי ז' א': דא"ר יוחנן ביצה שיצאה רובה מערב יום טוב <b>וחזרה</b> מותרת לאכלה ביום טוב (עד כאן גם בבכורות ח' א'). ואיכא דאמרי וכו' עם יציאת כולה נגמרת, עם יציאת כולה אין, אבל רובה לא, ולאפוקי מדר' יוחנן. ועיין בים יששכר לתוספתא כאן ד"ה רובה שכתב שאין מכאן סתירה לאיכא דאמרי, ואף הם לא אסרו אלא ביצא רובה וחזר, אבל בלא חזר אף הם מודים, וכדברי התוספתא כאן. 
<small>6-7.</small> <b>נולדה בשבת תיאכל ביום טוב. ביום טוב תיאכל בשבת. ר' יהודה אומ' משם ר' ליעזר עדיין היא מחלוקת במקומה. </b>בבלי ד' א', ומסיים שם: שבית שמאי אומרים תיאכל ובית הלל אומרים לא תיאכל. ורצו מתחילה (לעיל שם) לפרשה שהמחלוקת היא אם שבת ויו"ט היא קדושה אחת, או שתי קדושות, ודחו שם שאין לומר כן שהרי ר' אליעזר סובר ששבת ויו"ט הן שתי קדושות, ומכל מקום אוסר מזה לזה, והעמידוה שהמחלוקת היא בהכנה דרבה. ברם כבר הראינו לעיל שבירושלמי אין זכר להכנה דרבה, ובפ"א ה"א, ס' ע"א, הביאו את הברייתא שלפנינו (ומסיים שם כמו בבבלי הנ"ל), ומוכח מתוך הסוגייא (ועיין גם שביעית פ"ט ה"א, ל"ח ע"ד, ועירובין פ"ג, ה"ח, כ"א ע"ב) שלת"ק מותרת משום ששבת ויו"ט שתי קדושות הן, ואשר לר' אליעזר מוחלפת שיטתו. ועיין בראשונים שהביא באהצו"י כאן, עמ' 3 ואילך, ומ"ש בירושלמי כפשוטו, עמ' 274 ואילך. וכבר ראה ר' ישעיה מטראני שאין לפרש את הירושלמי ע"פ הבבלי, עיין בתשובתו שבאו"ז ח"א סי' תשנ"ו ס"ק ו', קי"א ע"ב ואילך,<sup class="footnote-marker">20</sup><i class="footnote">והיא בשו"ת הרי"ד כת"י קנטבריא סי' ע', 130 ע"ב ואילך.</i> ועיי"ש ח"ב סוף סי' ל"ח, ט' ע"ב, שם סי' קל"ט, ל"ו ע"ג ואילך. ועיין בבית הבחירה למאירי כאן, עמ' 25 ואילך שהאריך בזה, והסיק: נראה שטעם תלמוד המערב משום קדושה אחת, ולא משום הכנה, וכנגד שיטת התלמוד שלנו. ועיין בראבי"ה כאן ח"ב סוף סי' תשט"ו, עמ' 418, וברא"ש פ"א סי' א'.<br>ברם מהמשך הסוגייא בירושלמי משמע שאף למ"ד שבת ויו"ט שתי קדושות הן יש מקום לומר, שנולדה בשבת אסורה ביו"ט, וכן להפך, משום שאם הדבר בעינו אין הוא עדיין בהיכנו אלא אם מותר לאוכלו אף בערב שבת. וכן אמרו להלן שם, ס' סע"א: ר' בון בר חייא בעא קומי ר' זעורה, מה בין נשרין מה בין בצים? אילו (אפשר שצ"ל: א' לו) נשרים באימותיהן שמא אינן אסורין, אילו בצים באימותיהן שמא אינן מותרות? מעתה נולדה ביום טוב לא<sup class="footnote-marker">21</sup><i class="footnote">בכי"ל חסרה המלה "לא", והושלמה לנכון בין השיטין ע"י הסופר עצמו. וכ"ה בשרי"ר, עמ' 158, ועמ' 159, וכן מוכח מהמשך הסוגיא.</i> תיאכל בשבת, בשבת לא תיאכל ביום טוב. ונראה שעיקר הקושיא היא מנולדה בשבת שלא תיאכל ביו"ט, שהרי בביצה שנולדה בשבת כ"ע מודים לשיטת הירושלמי שלא תיאכל (עיין מ"ש לעיל, שו' 1–2, סד"ה ובירושלמי שבת), וכן הדין בביצה שנולדה ביו"ט מתרנגולת שייחדה בפירוש לגדל ביצים (עיין מ"ש במקום הנ"ל), מפני שדינן כנשרים. והקושיא היא אפילו למ"ד ששבת ויו"ט הן שתי קדושות, מפני שלמ"ד שהן קדושה אחת הרי היא באמת אסורה גם בשבת שלאחר יו"ט ולהפך. וממשיך הירושלמי: א"ל וכיני (כלומר, וכן הוא כדבריך, כך צריך היה להיות), לא דייך שהחמרתה עליה שאם נולדה ביום טוב לא תיאכל ביום טוב, בשבת לא תיאכל בשבת, אלא שאת מבקש להחמיר עליה שאם נולדה ביום טוב לא תיאכל בשבת וכו'. והוא כדברי ר' מנא לעיל שם ס' ע"א (ומקבילות): מה אפכן לה פתילה גבי ביצה? כלומר, דין ביצה לחוד, ודין פתילה שכבתה בשבת לחוד, ודינה של פתילה כנשרין שנשרו בשבת שאסורין גם ביום טוב, מפני שמעולם לא היו בהיתירן מערב יו"ט שחל להיות בשבת, וכן בפתילה שהדליקה מערב שבת ונאסרה בכניסת השבת מיד.<sup class="footnote-marker">22</sup><i class="footnote">ופשיטא שכל הפירושים הם רק לשיטת הירושלמי גרידא.</i> וממשיך הירושלמי: ר' ירמיה בעי עיטורי סוכה מה הן? חזר ר' ירמיה ואמר כל שבעה הן בטילין על גב סוכה, מכאן ואילך בהיכנן הן. וכן הסיקו בשבת פ"ג ה"ו, ו' ע"ב. והטעם הוא שמתחילה לא הקצה אותם בידים אלא לשבעה ימים, ומכאן ואילך בהיכנן הן, שהיו בהיכנן מערב סוכות לשמיני עצרת. ושוב ממשיך הירושלמי: אמר ר' יוסה כל שבעה קדושת סוכה<sup class="footnote-marker">23</sup><i class="footnote">כ"ה בשרי"ר, עמ' 158, ועמ' 160. ובכי"ל: קדושת שבעה עליהן. ובהוצ' שלפנינו: קדושת סוכה חל.</i> עליהן, מיכן והילך קדושת יום טוב עליהן. והכוונה שהרי אף בשביעי בין השמשות צריך לאכול בסוכה, וממילא הקצה אותם גם לבין השמשות (עיין לעיל סוכה פ"א, שו' 18, ולהלן פ"ג, שו' 33, ובבלי סוכה מ"ו ב'), וחלה הקדושה לכל היום. וממשיך הירושלמי: מה אתא מישאול<sup class="footnote-marker">24</sup><i class="footnote">וכן בשרי"ר, עמ' 158: משאול. ולהלן שם, עמ' 160: משאולו (=משאול לו). ואין להגיה.</i> יום טוב שחל להיות ערב שבת, כמאן דאמר שתי קדושות הן? ומכאן, שלמ"ד שהיא קדושה אחת בוודאי אסורות, אלא למ"ד שהן שתי קדושות יש לשאול אם נויי סוכה אסורות בשבת שלאחר עצרת כדין נשרים ופתילה שכבתה שאסורין, אפילו למ"ד ששבת ויו"ט שתי קדושות הן, או ששאני כאן שהיו בהיכנן בערב סוכות, ולא נאסרו בשמיני עצרת אלא משום שהקצה אותם בפירוש גם לבין השמשות שבו, אבל לשבת שלאחריו מותרין,<sup class="footnote-marker">25</sup><i class="footnote">ועיין מה שהאריך הריטב"א בסוכה מ"ו ב' ד"ה א"ר יוחנן ובתוספות שם י' ב' סד"ה עד.</i> משום שכבר היו בהיכנן מערב סוכות, וכדברי ר' ירמיה. הרי לך שבדבר שמעולם לא היה בהיכנו בחול, יש מקום לומר שהוא אסור אפילו בשבת שלאחר יום טוב, ולהפך. ובזה היא מחלוקת הת"ק ור' אליעזר כאן בתוספתא, ושניהם מודין ששבת ויו"ט שתי קדושות הן.<sup class="footnote-marker">26</sup><i class="footnote">אלא שלדעת הירדושלמי סובר ר' אליעזר שסוף כל סוף אין הפסק ביניהן, ושניהן קדושים, ולמעשה יש כאן קדושה אחת (עיין רש"י פסחים מ"ו ב' ד"ה מדאורייתא), אעפ"י שבמהותן הקדושות אינן שוות, ועיין באו"ז ח"ב ה' עירובין סי' ק"מ, ל"ז ע"ב.</i> ור' יהודה חולק על ר"מ, לעיל שו' 1, וסובר שר' אליעזר כבית הלל, עיין מש"ש. ועיין היטב באו"ש פ"א מה' יו"ט הי"ט.
<small>7-8.</small> <b>כשם שאסורה לוכל כך אסורה ליטלטל. </b>וכ"ה בירושלמי רפ"א, ס' ע"א, וכן העתיק הר"מ בפ"א מה' יו"ט ה"כ, ועיין ברי"ף פ"ג סי' תתצ"ד, וכע"ז בחידושי הרשב"א כ"ד ב' ד"ה רב. ועיין בתוספות בכורים ובים יששכר מה שהאריכו בזה. ובבבלי ג' ב' (ד' א', שבת מ"ג א'): אחד ביצה שנולדה בשבת ואחד ביצה שנולדה ביום טוב אין מטלטלין אותה לא לכסות בה את הכלי וכו', אבל כופה עליה את הכלי. ועיין ירושלמי פ"ה ה"א, ס"ב ע"ד, שבת פ"ד ה"ב, ו' סע"ד, שם ספי"ג, י"ד ע"ב. 
<small>8-9.</small> <b>כשם שספיקה אסור כך ספק מכונה אסור. </b>בד: מוכן, ובכי"ל: מוכנה. ובכי"ע: כך מוכנה אסור, ונשמטה המלה "ספק" בטעות. ובירושלמי חסרה כל בבא זו. ובבבלי: וספיקא אסורה (ולא יותר). ולפי הגירסא שלפנינו ("מכונה") פירושה, כשם שספק אם נולדה ביו"ט, או מערב יו"ט (עיין בבלי ג' ב', ד' א'). כלומר, ספק אם היתה בעינה מערב יו"ט (לפירוש הירושלמי, עיין מ"ש בריש פירקין) אסורה, כך אם נסתפק לו אם זו היא ביצה לאפרוח,<sup class="footnote-marker">27</sup><i class="footnote">עיין ירושלמי שבת פ"ג ה"ו, ו' ע"ב: בצים לאפרוחים בעיינן הן, ואינן בהיכנן, ועיין בבלי שם מ"ה א', ומ"ש לעיל הע' 3.</i> או ביצה לאכילה, אסורה, אפילו נולדה מערב יו"ט. ולפי גירסת ד הכוונה לכל ספק מוכן, וספק הכן אסור, עיין בירושלמי פ"ג ה"ב, ס"ב ע"א, שבת פ"א ה"ז, ד' ע"א, בבלי כאן כ"ד א'. וכן פסק הר"מ בפ"ב מה' יו"ט פ"ב ה"ו: וכל ספק מוכן אסור. ועיין במגיד משנה שם, ומה שהאריך בים יששכר כאן ד"ה כך ספק מוכן. ועיין מ"ש להלן בסמוך סד"ה ומרהיטת. 
<small>9.</small> <b>נתערבה במאה כולן אסורות. </b>כ"ה בד, בכי"ע ובכי"ל. ובכי"ו נשמטה "במאה" בטעות. ובבבלי ג' ב' הנ"ל: נתערבה באלף כולן אסורות, והסיקו שם שמטעם דבר שיש לו מתירין אתינן עלה. ובירושלמי רפ"א הנ"ל. נתערבה <b>אחת</b> במאה, או <b>אחת</b> באלף, כולן אסורות. מה כמאן דאמר ספק הכן אסור? <b>ברם</b><sup class="footnote-marker">28</sup><i class="footnote">וב"ה גם בשרי"ר, עמ' 154, ובחי' הרשב"א ג' ב' ד"ה נתערבה, ובתוה"ב שלו בית ד' ש"ב, קט"ו ע"ב, ובבדק הבית שם. ופירושו: בקושטא, אפילו, כרגיל בירושלמי, עיין מ"ש לעיל ח"ב, עמ' 764, הע' 2. ובבית הבחירה למאירי, עמ' 18: וכמו שאמרו בתלמוד המערב <b>אף</b> למאן דאמר וכו', והוא ניסוח הרב בעצמו לפי הפירוש האמיתי, ועיין להלן.</i> כמאן דאמר ספק הכן מותר מודה הוא הכא שהוא אסור,<sup class="footnote-marker">29</sup><i class="footnote">וכ"ה בשרי"ר, בחידושי הרשב"א ובמאירי הנ"ל. אבל בתורת הבית ובבדק הבית הנ"ל: מותר. ואף בכי"ל נכתבו האותיות "אס" על הגרר, ועדיין ניכר שם רושם של מי"ם, וברור שהסופר התחיל לכתוב "מותר" משום שטעה בפירוש המלה "ברם" שפירשה "אבל", ואף בתוה"ב הנ"ל פירשה בדרך שאלה, כלומר, מותר? ואח"כ באה התשובה שהיא אסורה. והעיקר כלפנינו, נוסח מקויים ע"י שרי"ר והרשב"א בעצמו בחידושיו הנ"ל.</i> נשרין ספק מהיום נשרו ספק מאתמול נשרו.<sup class="footnote-marker">30</sup><i class="footnote">עיין בתוספות פסחים נ"ו ב' ד"ה מחלוקת. וכבר הראינו לעיל, שו' 1–2, ד"ה ובירושלמי, שהירושלמי חולק על תלמודא דידן בעניין מהות הנשרין. ועיין מ"ש בסה"י לכבוד ר"א מרכס, עמ' ש"ה, הע' 126, בשם מלא"ש פסחים פ"ד סמ"ח, עיי"ש.</i> ברם (כלומר, במובן הרגיל, אבל) הכא יש כאן אחת לאיסור, והיא מוכחת על כולן. ופירושו, ספק הכן, אין בו משום דבר שיש לו מתירין, משום שאפשר שאין בו איסור כלל, אבל בתערובת שבוודאי יש כאן אחת לאיסור היא מוכיחה על כולן, עיין מ"ש על לשון "הוכח" בירושלמי כפשוטו, עמ' 266, ובתס"ר ח"ד, סוף עמ' 8, וסוף עמ' 70.<br>וכבר נחלקו הראשונים אם ספק הכן אסור מטעם שיש לו מתירין, כשיטת ר' יואל הלוי בראבי"ה ח"א סי' ש"פ, עמ' 406, ובעל השלמה (הרב בדרשי) שהביא בחידושי המאירי כ"ד ב' סד"ה ולטעמך, בס' המכתם שם, ריש עמ' 238, והרב המגיד פ"ב מה' יו"ט ה"ו. וכן משמע מדברי ר' אשר מלוניל שבתמים דעים סי' ק"כ שספק מוכן ביו"ט ראשון אסור מטעם דבר שיש לו מתירין. ועיין בראבי"ה ח"ב סי' תשס"ג, עמ' 466 ואילך, ובהערות שם, ומ"ש בחי' הרשב"א ומאירי הנ"ל שם, ומ"ש במאירי כ"ד א', ובב"י טאו"ח סי' תצ"ז ובשו"ע שם ס"ק ג' ובמפרשים שם. ולפי מסקנת הירושלמי אין ראיה לא לכאן ולא לכאן, שהרי למ"ד ספק הכן מותר קיימינן הכא, והראשונים הנ"ל מדברים לפי ההלכה שספק הכן אסור. ועיין מ"ש להלן סד"ה ומרהיטת.<br>ומרהיטת לשון התוספתא, וכן הברייתא שבבבלי, משמע שנתערבה אספיקא קאי, שאף ספק איסור שנתערב אסור משום דבר שיש לו מתירין, כשיטת ר"י הזקן בשו"ת הרשב"א ח"א סוף סי' ת"א, ובתורת הבית שלו בית ד' ש"ב, קט"ו ע"א. ועיין בס' התרומה ה' איסור והיתר סי' ע"ו, ובתוספות כאן ג' ב' ד"ה ואחרות. אבל ר"ת בס' הישר (ד' וויען פ"ב סע"ד, פ"ג ע"א, הוצ' מק"נ, עמ' 169, 170) ובתוספות כאן הנ"ל, ובתוס' זבחים ע"ב רע"ב, פירש שנתערבה על וודאי קאי, ולא על ספק. ובחידושי הרשב"א ג' ב' ובתוה"ב הנ"ל הסתייע מן הירושלמי הנ"ל שבהכרח מדבר בוודאי, שיש כאן "מוכיח", אבל בספק מותר. ועיין בבית הבחירה למאירי, עמ' 18. אבל בבדק הבית שם דחה את ראיית הרשב"א, וכתב שהירושלמי "לית להו דינ' דהכנה דרבה דאיסור תורה" וכו', עיי"ש. ועיי"ש במשמרת הבית. וכבר ראינו לעיל שכמה מן הראשונים ראו שהירושלמי אינו סובר הכנה דרבה. והירושלמי כאן אינו אלא מגלה על הפירוש בברייתא, אבל מעצם דבריו אין שום ראייה, שהרי הוא מדבר כאן למ"ד ספק הכן מותר, ולפיכך מחלק בין אם יש לפנינו איסור וודאי, או שאפשר שאין כאן איסור כלל. אלא שמדבריו אנו למדים שהשוו ספק הכן לביצת יו"ט שנתערבה באחרות, עיין מ"ש לעיל, ד"ה נתערבה. ועיין מה שהאריך במרכבת המשנה בח"ב, ה' יו"ט פ"א ה"א.

Halakhah 4

<small>9-10.</small> <b>בית שמיי אומ' שאר כזית וחמץ ככותבת, </b>וכו'. משנתנו פ"א מ"א, עדיות רפ"ד. ועיין מ"ש בריש פירקין ד"ה ובחידושי המאירי. והסיקו בבבלי ז' ב' שלא נחלקו ב"ש אלא בבעור חמץ, ובו הצריכו שיעור כותבת,<sup class="footnote-marker">31</sup><i class="footnote">עיין מ"ש לעיל יומא פ"ד, שו' 7, ד"ה האוכל, ובתוספות כאן ז' ב' סד"ה לומר.</i> אבל באכילת חמץ אף הם מודים שחייב בכזית. והביאו שם את הברייתא מן הספרי ראה פי' קל"א, עמ' 188, ומכילתא דרשב"י בא, י"ג ז', עמ' 40. ועיין בירושלמי פ"א ה"ב, ס' ע"ב, פסחים פ"ה ה"ד, ל"ב ע"ב. 

Halakhah 5

<small>10-11.</small> <b>אי זהו שאר המחמץ את אחרים וכו'. </b>ר"ח ז' ב' בשם התוספתא, וכלשונה. וכן הביאוה גם בבית הבחירה למאירי, עמ' 49, ותלמיד הרמב"ן, עמ' 2. והעתיקוה כפירוש למשנתנו. אבל הר"מ והרי"ף השמיטוה, שהרי הלכה כב"ה, ולהם אין הבדל בין חמץ ושאור אף לעניין ביעור. ברם בה"ג ה' פסח, ד"ו כ"ט ע"ג, ד"ב, עמ' 139: ובית חרוסת כבית שאור שחימוצו קשה (פסחים ל' ב'), <b>איזהו שאור ואיזהו חמץ</b>, שאור המחמץ אחרים, חמץ שנתחמץ על ידי אחרים. אימתי קרוי שאור משיפסל מלאכל הכלב. ולפ"ז הביאוה להלכה לעניין מאמר שמואל בבבלי פסחים ל' ב'. ובהלכות פסוקות הוצ' ר"ס ששון, עמ' י"ב, לא הביאו את התוספתא. ובעיטור ה' יו"ט מחלוקת ב', הוצ' רמא"י, קל"ט ע"ב: תוספתא איזה שאור ואיזה חמץ, שאור שמחמיץ אחרים וכו', <b>ופירשתי בהלכות חמץ</b>. והעתיק כגירסת בה"ג, וכנראה שלקחה משם. וכן העתיק את התוספתא כגירסת בה"ג בס' השרשים לר"י ן' ג'נח ערך שאר (הוצ' בכר, עמ' 492), ואף הוא שאב מן בה"ג.<br>ובסמ"ג לאווין ע"ז ע"ח, כ"ט ע"ג, וממנו בהגה"מ פ"א מה' חמץ ומצה ה"ב אות ב', העתיקו את התוספתא כגירסא שלפנינו. וכבר באר לנכון ר' אליהו מזרחי בבאורו על הסמ"ג שם שתוספתא זו הלכה היא, שהרי חמץ שנפסל מאכילת כלב אינו צריך לבער, ושאור חייב לבער אפילו נפסל מאכילת כלב, כמפורש כאן, וכשיטת הראב"ד בהשגות שם בפ"א הנ"ל ה"ב. ועיין מ"ש בישועות מלכו ובאור שמח שם. ועיין מכילתא בא פ"י, הוצ' הרח"ש האראוויטץ, עמ' 34, ומ"ש באו"ש הנ"ל. ועיין מ"ש לעיל פסחים פ"ג, שו' 8–9, ד"ה חלות בצק.
<small>11-12.</small> <b>מימתיי קרוי שאר משיפסל מלאכל הכלב. </b>הראשונים הנ"ל, ועיין מ"ש לעיל בסמוך. ובמחברת הערוך לר"ש פרחון, ס"ו ע"א, ערך שאר: וכן אמרו רבותינו מאימתי נקרא שאור משפסל לאכילה. והוא תמוה מאד. וכנראה שיש שם ט"ס, וצ"ל: לאכילת [כלב]. ובבבלי פסחים מ"ג א': דתניא שיאור ישרף <b>ונותנו לכלבו</b>. ולכאורה הוא סותר את התוספתא כאן, שהרי אינו נקרא שאור אלא משיפסל מאכילת כלב. אלא שקושיית הבבלי שם עדיפה, שיש בברייתא סתירה מינה ובה, והעמידוה: ונותנו לפני כלבו, דר' מאיר לר' יהודה, ושאור דר"מ עדיין ראוי לאכילה, לר' יהודה. וכן אמרו בירושלמי (פסחים פ"ב ה"א, כ"ח ע"ג, פ"ג ה"א, כ"ט ע"ד, פ"ה ה"ד, ל"ב סע"ב) בשם רב שמותר להאכיל את השאור לכלב. ברם לפי הירושלמי רב מדבר בתערובת שקורא לה שאור, כמפורש בפ"ג שם, אלא שנשתבש בדפוסים שלפנינו, עיין מ"ש בירושלמי כפשוטו, עמ' 415. 
<small>12.</small> <b>אפר שהסיקו ביום טוב אין מכסין בו ביום טוב. </b>וכ"ה ("ביום טוב") גם בד, בכי"ל ובס' יחוסי תנאים ואמוראים ערך זוטרא, הוצ' הרי"ל מימון, עמ' ס"ו, בשם התוספתא. וכן בפי' ר' מיוחס לשמות ט"ז (הצופה ההגרי חי"ג, עמ' 41). אפר שהוסק בי"ט אין מכסין בו דם צפור, וניסח ע"פ התוספתא. ובכי"ע: שהסיקו <b>מערב</b> יום טוב אין מכסין וכו', והיא בוודאי ט"ס. ואפשר שהיה לפני הסופר: שהסיקו מערב יום טוב [מכסין בו. הסיקו ביום טוב] אין מכסין בו וכו', מעין הירושלמי והברייתא שבבבלי שנביא להלן.<br>ובמשנתנו פ"א מ"ב (עדיות פ"ד מ"ב): השוחט חיה ועוף ביו"ט, בית שמאי אומרים יחפור בדקר ויכסה, ובית הלל אומרים לא ישחוט אלא אם כן היה לו עפר מוכן<sup class="footnote-marker">32</sup><i class="footnote">עיין דב"ר פ"ד, ו', ומ"ש הגר"ל גינצבורג ז"ל בגנזי שכטר ח"א, עמ' 498.</i> מבעוד יום. ומודים שאם שחט שיחפור בדקר ויכסה. שאפר כירה מוכן הוא. ואמרו בבבלי ח' א': אפר כירה מאן דכר שמיה. אמר רבה הכי קאמר, ואפר כירה מוכן הוא. וסיגנון זה רגיל במשנה, עיין מ"ש מהרי"ן אפשטין במבוא לנוה"מ, סוף עמ' 652 ואילך. ודברי הבבלי שרירים וקיימים כפשוטם. ופירשו בירושלמי בסה"ג, ס' סע"ב: שאפר הכירה מוכן. הדא דאת אמר באפר שהוסק מערב יום טוב, אבל באפר שהוסק ביום טוב לא בדא.<sup class="footnote-marker">33</sup><i class="footnote">כ"ה בשרי"ר, סוף עמ' 163, ובאו"ז ח"ב סי' של"ג, ע"א ע"ב. וכן משמע בעיטור ה' יו"ט מחלוקת ג', הוצ' רמא"י, קל"ט ע"ד, שבלי הלקט השלם סי' רנ"ב, קכ"ג רע"א, בית הבחירה למאירי, עמ' 52. וכ"ה הסיגנון הקבוע של הירושלמי. ולפנינו: בד"א, וכן היה לפני כמה מן הראשונים, עיין באהצו"י, עמ' 5.</i> בשלא שחט, אבל אם שחט מוטב שיטול מאפר שהוסק ביום טוב, ואל יחפור בדקר ויכסה. הרי לך ברור, ששיטת הירושלמי היא שאף אפר שהסיקו ביום טוב מכסין בו, אם כבר שחט. ועיין מ"ש ע"ז להלן, ועיין דב"ר פ"ד, ו', ובהגהות הרד"ל שם.<br>ובבבלי ח' א': אמר רב יהודה אמר רב לא שנו אלא שהוסק מערב יום טוב, אבל הוסק ביום טוב אסור, ואם ראוי לצלות בו ביצה מותר. תניא נמי הכי כשאמרו אפר כירה מוכן הוא לא אמרו אלא שהוסק מערב יום טוב וכו', כלשון רב יהודה.
<small>12-13.</small> <b>שאינו מן המוכן. </b>בלשון המשנה והתוספתא "אינו מן המוכן" כולל גם מוקצה וגם נולד, ולסיגנון הירושלמי גם דברים שאינן בעינן (נולד) וגם דברים שאינן בהיכנן (מוקצה). ובדבר שאינו אוכל, הרי כל אחד מהם אסור, עיין מ"ש בריש מכילתין ד"ה ברם. ובאפר שהוסק ביו"ט החליטו רוב הראשונים שאיסורו משום נולד, שלא היה בעינו מערב יו"ט, עיין תוספות ח' א' ד"ה אמר, רמב"ם ספ"ב מה' יו"ט ועוד. ועיין בבית הבחירה למאירי, עמ' 52. 
<small>13-14.</small> <b>היה לו עפר בתוך ביתו להטיח בו גגו, סיד לסוד בו ביתו מכסין בו. </b>וכ"ה בכי"ע ובס' יחוסי תנאים ואמוראים הנ"ל. אבל בד ובכי"ל: <b>אין</b> מכסין בו. וכבר העירותי בתס"ר, עמ' 203, על הירושלמי כאן ה"ג, ס' ע"ב: <b>תני</b><sup class="footnote-marker">34</sup><i class="footnote">כ"ה בשרי"ר, עמ' 164, ובחי' הרשב"א ח' א'. ובד"ו וכן בשרי"ר, סוף עמ' 162: ותני כן.</i> הביא עפר לטוח את גגו, סיד לסוד את ביתו, מכסין בו. אית תניי תני אין מכסין וכו', מ"ד מכסין לשעבר, מ"ד אין מכסין בבא לישאל בתחילה. ובבבלי (המשך הברייתא הנ"ל): הכניס עפר לגנתו ולחורבתו מותר לכסות בו. ומשמע שם שזו היא הבבא שלפנינו בשינוי ניסוח, עיי"ש. ופירשו באו"ז ח"ב סי' של"ג, ע"א ע"ב, ובחידושי הרשב"א ח' א', ע"פ הירושלמי הנ"ל, שמותר לכסות בו בדיעבד, אם כבר שחט, אבל בבא להמלך אם ישחוט, אוסרים לו. וסברו רבותינו ז"ל שהוא "בא לישאל בתחילה" שבירושלמי הוא "בא להמלך" שבבבלי ז' ב'. ובעבודת הקודש להרשב"א שער ב' סי' ב', מ' ע"א:<sup class="footnote-marker">35</sup><i class="footnote">והובא בא"ח ח"א ה' יו"ט סוף סי' מ"ו, פ"ח ע"א.</i> הכניס עפר לגינתו ולחורבתו, ועפר <b>לכסות</b> (וכ"ה מעתיק בחידושיו הנ"ל בשם הירושלמי) את גגו וסיד לסוד בו את ביתו, יראה לי שהן כדקר נעוץ (עיין בבלי ז' סע"ב), ואין סומכין עליהן לשחוט לכתחילה, ואם עבר ושחט מכסין בהם, וסידר יחד את הברייתא שבבבלי ושבירושלמי, ועיין ברידב"ז לירושלמי, ד' ע"ב, ד"ה הביא, מה שהעיר על הט"ז באו"ח סי' תצ"ח אות י"ז, ועיין בח"ד כאן. וקשה מאד לפרש כן בברייתא שהרי לכאורה הסיפא דומיא דרישא, ואם הכוונה שמכסין דווקא בששחט ולא נמלך, הרי אף באפר שהוסק ביו"ט מכסין בו, אם עבר ושחט, לשיטת הירושלמי שנתקבל ע"י רוב הפוסקים. ומאי שנא רישא ששנתה: אין מכסין, ומאי שנא סיפא ששנתה: מכסין. ולפי שיטת רבותינו ז"ל צריך לחתוך את הברייתא, והרישא באה לפרש את משנתנו אימתי הוא אפר כירה מוכן, והסיפא היא הלכה אחרת.<br>ובס' יחוסי תנאים ואמוראים, עמ' ס"ו הנ"ל, כתב: לשעבר, פי' בלא נמלך, והרואה אותו מכסה בו אין צריך למחות בידו, מ"ד אין [מכסין] בבא לישאל בתחילה, פי' נמלך. ונראה שרבינו פירש שהכוונה שבדיעבד אם מכסה בעפר זה אין מוחין בידו, ואפילו אם יש לו אפר כירה בביתו מערב יו"ט אין מטריחין עליו, מפני שעפר לגינה מוכן לכיסוי (ולכיסוי בלבד, עיין לעיל שם), אבל אם עדיין לא שחט ובא לימלך, אוסרין עליו לכסות בעפר זה, ואומרים לו לך והבא מן המוכן, אם יש לך. וממילא אם אין לו עפר אחר המוכן מערב שבת שוחט לכתחילה, שהרי עפר שהביא לגינתו (או לגגו) מוכן הוא אצל כיסוי. אבל ברישא באפר שהוסק ביו"ט אין מכסין בו, כלומר, אין מניחין לו לשחוט, מפני שאין לו במה לכסות, וכדברי ב"ה במשנתנו: לא ישחוט אלא אם כן היה לו עפר מוכן מבעוד יום. ואם שחט כבר, מכסה בין בזה ובין בזה. כמפורש בירושלמי שהבאנו לעיל.<br>ולפי גירסת ד' וכי"ל: <b>אין</b> מכסין בו, הכוונה שהברייתא שלנו ברישא ובסיפא מלמדת אותנו כיצד להתנהג, ואדם צריך להכין עפר לשחיטה מבעוד יום, מפני ששורת הדין שאין מכסין לא באפר שהוסק ביו"ט ולא בעפר שיש לו בביתו להטיח בו את גגו וכו', ולא ירדה הברייתא לחלק בין לכתחילה ובין בדיעבד, ומלמדת כיצד להתנהג לכתחילה, כפירוש הירושלמי.
<small>14.</small> <b>ר' יוסה או' כוי אין שוחטין אותו ביום טוב וכו'. </b>להלן חולין פ"ו ה"א<sup class="footnote-marker">36</sup><i class="footnote">בהוצ' צוקרמנדל. ובד וכי"ל: הי"א.</i> ואילך, כל הברייתא, ירושלמי כאן פ"א ה"ג, ס' ע"ב, בבלי חולין פ"ד ב'. והרישא, עד סוף ההלכה, היא סתם משנתנו בבכורים פ"ב מ"ט וחולין פ"ו מ"א, ועיין בבלי כאן ח' א'. ובכוי יש ספק אם הוא חיה או בהמה, וממילא ספק אם דמו טעון כיסוי, ועיין המחלוקות על כוי בתוספתא חולין שם רפ"ו, ומ"ש לעיל ח"ב, עמ' 834 ואילך, ועיי"ש עמ' 845 (לשו' 40–41). ועיין בריטב"א חולין פ"ג ב' ד"ה ונוהג ומ"ש במהרי"ט אלגזי בכורות פ"ו סי' נ"ח ד"ה ובעיקר, קס"ג ע"ג. 

Halakhah 6

<small>16.</small> <b>אין ספיקה דוחה את יום טוב. </b>כמפורש במשנת שבת פי"ט מ"ה.<sup class="footnote-marker">37</sup><i class="footnote">עיין בתוספות שם קל"ה א' ד"ה ולא. ואם נפרש גם כאן שהכוונה ב"ספיקה" לאנדרוגינוס הרי יש כאן הקבלה גמורה ל"ספיקן" שלהלן שו' 18, שפירושן ספק איש ספק אשה, כפירוש הירושלמי והבבלי שם. אבל ברור שהתלמודים לא פירשו כן בבבא זו, שאם לא כן הרי הפירוש מבואר מאליו בסיפא (שו' 18), ואין שום מקום לקושיא. ואפשר שלפי התירוץ והמסקנא בירושלמי ובבבלי מותר לפרש גם את הרישא מעין הסיפא. ועיין מ"ש לעיל שבת פט"ו, שו' 75–76, סד"ה מה להלן.</i> ועיין ערכין פ"ב מ"ב. 
<b>כסוי הדם שאין ודאה דוחה את השבת. </b>כלומר, כששחט לחולה שיש בו סכנה, כמו שפירשו בירושלמי ובבבלי חולין הנ"ל. ופירשו בתוספות חולין פ"ד ב' ד"ה כסוי, שאין מכסין אפילו אם הזמינו לכך. ובר"ן רפ"ו שם: לפי שרצו חכמים לעשות היכר שיום זה הוא אסור בשחיטה, ולפיכך לא רצו להתיר אלא מה שהוא צרכו של חולה בלבד, דהיינו שחיטה, ולא כיסוי הדם. 
<small>16-17.</small> <b>אינו דין שלא יהא ספיקו דוחה את יום טוב. </b>כלומר, משום היכר צריך לגזור עליו שלא יבואו להתיר את חלבו, ועיין בתוספות הנ"ל. 

Halakhah 7

<small>17-18.</small> <b>שופרות שבגבולין יוכיחו שאין ודאן דוחה את השבת. </b>יפה פירש בתוספות בכורים שהתוספתא מתפרשת יפה לשיטת הירושלמי שבגבולין אין שופר בשבת מדאורייתא, כמפורש בר"ה פ"ד ה"א, נ"ט ע"ב (ובמקבילות שבמדרשי א"י, עיין אהצו"י ר"ה, עמ' 43), שהרי בירושלמי לא נזכרה כלל גזירה דרבה (עיין מ"ש בירושלמי כפשוטו, עמ' 278). ועיי"ש בתוספות בכורים לר"ה פ"ב, ס"ח ע"ב. 
<small>18.</small> <b>וספיקן דוחה את יום טוב. </b>פירשו בירושלמי כאן הנ"ל ובבבלי חולין פ"ה רע"א, שהכוונה לספק איש ספק אשה,<sup class="footnote-marker">38</sup><i class="footnote">בירושלמי: באנדרוגינוס שתקע. ואנו נקטנו בלשון הבבלי, עיין מ"ש לעיל ח"ב, עמ' 845, שו' 42.</i> עיין מ"ש להלן ר"ה פ"ב, שו' 18–19. ועיין בבלי שם שהשיבו: ור' יוסי לטעמיה דאמר אשה ודאית נמי תקעה. 
<small>20.</small> <b>השיב ר' לעזר בנו של ר' ליעזר הקפר וכו'. </b>וכ"ה להלן חולין פ"ו בכל הנוסחאות (ונוסחת צוקרמנדל שם בדויה), וכ"ה בירושלמי כאן. ובבבלי חולין פ"ד ב' הנ"ל: השיב ר' אלעזר הקפר בריבי. וכבר פירשנו בכ"מ ש"בריבי" פירושו בן גדולים. 
<small>21.</small> <b>שאין ודאה דוחה את לילי יום טוב. </b>בבבלי הנ"ל: מה למילה שכן אינה נוהגת בלילי ימים טובים. ובים יששכר כאן: כלומר, אינה נוהגת בלילות כבימים. וכס"ז בשבת קל"א ב'. (חזון יחזקאל). 
<small>22.</small> <b>וודאו דוחה את יום טוב. </b>צ"ל: את [לילי] יום טוב, כגי' ד וכי"ע. וכ"ה בירושלמי ובמקבילה שבחולין בד, בכי"ל ובכי"ו. 
<small>23.</small> <b>אמ' ר' אבא זה אחד מן הדברים שהיה ר' חייה אומ' וכו'. </b>וכ"ה ("ר' אבא") להלן חולין בד ובכי"ל, ובבבלי הנ"ל. ובכי"ו שם: אמ' ר' אבהו. ובירושלמי הנ"ל: אמר ר' <b>אבין</b> זה אחד <b>מארבעה</b> דברים שהיה ר' חייה הגדול אומר וכו'. ובשרי"ר, עמ' 163: א"ר <b>אביי</b> וכו'. ולהלן בחולין פ"ו הנ"ל בד ובכי"ו: שהיה ר' <b>אחייה</b> וכו'. וכן ברש"י כת"י לחולין הנ"ל (עיין דק"ס שם, קי"ד ע"א, סוף הערה פ'), אבל בתוספתא שם בכי"ל: ר' <b>חייא</b>, וכן מוכח בירושלמי הנ"ל: ר' <b>חייה הגדול</b>, וכ"ה בשרי"ר, עמ' 163, ועמ' 165, ובעל כרחינו אנו אומרים שהוא ר' חייה רבה, ואין לומר כאן "ר' חייא לחוד ור' אחייא לחוד" (בבלי מו"ק כ' ב'). ולפ"ז אף ר' אבא כאן הוא רב. 
<small>24.</small> <b>והשיב ר' לעזר. </b>וכ"ה להלן בחולין הנ"ל. ובד ובכי"ל שם: ר' אלעזר. וכע"ז בירושלמי ובבבלי הנ"ל. ונוסח צוקרמנדל בחולין שם: והשיבו ר' חייא, היא טעות הדפוס של הדפוסים החדשים של התוספתא (לחולין אין כי"ע). 

Halakhah 8

<small>24-25.</small> <b>אמ' ר' שמעון בן לעזר מודים בית שמיי ובית הלל שמוליכין את הסולם וכו'. </b>במשנתנו פ"א מ"ג: בית שמאי אומרים אין מוליכין את הסלם משובך לשובך, אבל מטהו מחלון לחלון. ובית הלל מתירין. ועליה נחלק ר"ש בן אלעזר ואמר שבהולכה כולם מתירין, משום שמחת יו"ט, ולא נחלקו אלא בחזירה, שב"ה מתירין, משום שאם לא תתיר לו להחזיר אף הוא לא יטול (שיפחד להניח את הסולם במקומו, שלא תקפוץ הנמייה), ונמצא ממעט בשמחת יו"ט. ובבבלי ט' א' נחלקו אם המחלוקת במשנתנו היא בר"ה, או ברשות היחיד, והאיסור הוא משום שיאמרו להטיח גגו הוא צריך. ולהלן שם ט' ב' הביאו את התוספתא שלנו, ואמרו שם: מתניתין (כלומר, משנתנו הנ"ל) דלא כי האי תנא, ופירש"י: מתניתין דקתני בהולכת סולם פליגי לאו כי האי תנא דקתני בהולכה מודו, מפני שצורך י"ט היא. ועיין במהרש"א, מהר"מ ומהר"מ שיף ט' רע"ב. ובשיטת הריב"ב על הרי"ף, ה' ע"א, הבין בדעת הרי"ף שאף למשנתנו נחלקו בחזירה, והלכה כב"ה, אבל בראבי"ה ח"ב סי' תשל"א, עמ' 432, בחידושי המאירי ובבית הבחירה שלו ט' רע"ב, מפורש שלדעת משנתנו אף ב"ה אוסרים את החזירה, משום שאין כאן פסידא כלל, והכוונה, כנראה, שיכול להשליכו לארץ, וכבר אין חשש נמיה. ועיין בשער המלך פ"ד מה' יו"ט הי"ב ובצל"ח בסוגיין. ובירושלמי לא נזכרה הברייתא שלנו כלל. ועיין מ"ש להלן. 
<small>26-27.</small> <b>ר' יהודה או' עזריה או' מטלטלין את הסולם. </b>וכ"ה בד, בכי"ע ובכי"ל. ובגליון כי"ו: אין, כלומר, אין מטלטלין את הסולם. ובבבלי ט' ב' הנ"ל: אמר ר' יהודה במה דברים אמורים וכו', ואין זכר לדברי עזריה (כנראה, אביו של ר' אלעזר בן עזריה). וקשה לקבל את גירסת הגליון של כי"ו נגד כל הנוסחאות. ופירושו שעזריה שנה את משנת ב"ה סתם שמותר לטלטל את הסולם ביום טוב. ואח"כ מפרש באיזה סולם התירו. 
<small>27-28.</small> <b>במי דברים אמורים בסולם של שובך אבל בסולם של עליה אסור לטלטל אפי' בעלייה. </b>כ"ה ("אסור") בד, בכי"ע ובכי"ל, וכן יוצא משני התלמודים. ובכי"ו בטעות: מותר. והכתיב "במי" דברים אמורים בברייתא שלנו, גם בשרי"ר, עמ' 166, ועמ' 167. ועיין לעיל ח"א, עמ' 227, הערה 14.<br>ומתוך סוגיית הבבלי מוכח שעיקר השאלה היא בסולם עצמו, וב"ש אוסרים בסולם של שובך אפילו אם מוליכו לשובך ליטול משם גוזלים שהזמינם ליו"ט, כלומר לצורך היתר, משום שמא יאמרו להטיח גגו הוא צריך. ולאיכא דאמרי שם (ט' א') ברשות הרבים אפילו לב"ה אסור. ובסולם של עלייה דברי הכל אסור, אפילו לעלות בו לשובך. ומתוך התוספתא כאן מוכח שהטעם הוא משום מוקצה, משום שסתם סולם של שובך [תיקונים והוספות: צ"ל סולם של עלייה], הוא סולם צורי, וכובדו קובעו, ואין מטלטלין אותו אפילו בעלייה עצמה, ומכל שכן שאין מוליכין אותו, ועיין בטאו"ח סי' תקי"ח ובעבודת הקודש להרשב"א שער ה' סוף סי' ג', מ"ז רע"א. והוא כפירוש הר"ח בעירובין ע"ז ב' (סולם צורי שהוא כבד ואינו ניטל בשבת ממקום למקום), וכפי שהבין את דבריו ברשב"א שם, וכן פירש הראב"ד, עיין ברשב"א ובמאירי שם. וכן פירש מדעתו בראשון לציון להגר"ח ן' עטר כאן במקומו, וכן פסק הר"מ בפכ"ו מה' שבת ה"ז, כמו שהעירו המפרשים בתוספתא כאן. והוא שלא כדעת התוספות כאן ט' ב' ד"ה מאי, ועירובין שם ד"ה א"ה, שלת"ק שרי. ועיין מ"ש לעיל עירובין פ"ו, שו' 51, ד"ה ובסולם הצורי.<br>ובבבלי ט' ב' הביא את כל הברייתא שלנו (חוץ מדברי עזריה). אבל בירושלמי פ"א ה"ד, ס' ע"ג: יהודה בר' חייה נפק לברא שאלון ליה סולם של עלייה מהו, אמר לון שרי, כד דאתא גבי אבוה אמר ליה מה מעשה בא לידיך? אמר היתרתי להן סולם של עלייה. ואקים תניי קומוי ותנא במה דברים אמורים בסולם של שובך. אבל בסולם של עלייה אסור. מה בין סולם של שובך, מה בין סולם של עלייה ? אמר ר' יעקב בר אחא סולם של שובך אם עשה הוא מלאכתו מאתמול כחישין הן, סולם של עלייה יכול הוא לעשות מלאכתו מאתמול. אמר ר' יוסה בי ר' בון סולם של שובך יכול הוא לעמוד עליו ולעשות מלאכתו. סולם של עלייה אינו יכול לעמוד עליו ולעשות מלאכתו. סולם של שובך שהוא עולה בו לעלייה? סולם של עלייה שהוא עולה בו לשובך ? וכע"ז הוא בשרי"ר, עמ' 166, ועמ' 167 (ובאו"ז ח"ב סי' של"ד, ע"א ע"ג, לקוי בחסר ע"י הדומות). ולפי הסיגנון הרגיל בירושלמי ברור שסוף הדברים היא שאלה, כלומר, מה דינו של סולם של שובך שרוצה לעלות בו לעלייה, ומה דינו של סולם של עלייה שרוצה לעלות בו לשובך אם התירו לטלטלו משום שמחת יו"ט. ומכאן שר' יהודה בר' חייה התיר לטלטל סולם של עלייה לעלייה, כדי ליטול ממנה יונים, או פירות<sup class="footnote-marker">39</sup><i class="footnote">עיין ירושלמי ב"מ פ"י סה"ב, י"ב ע"ג. וכן היו רגילים להחזיק חטים בעלייה, כפי שמוכח בכ"מ. ועיין לעיל תרומות פ"ו הי"ב ועוד.</i> לצורך יו"ט, ופירש את משנתנו שסולם של שובך לאו דווקא, ושלא כפירוש הבבלי ט' ב', שהרי בירושלמי לא הביאו כלל את המשך הבבלי. והברייתא שלנו מפרשת את משנתנו, ולא את דברי רשב"א שלא הובאו כלל בירושלמי. ועיין ר"ח ט' ב', ותמוה שר' יהודה יפרש את דברי ר' שמעון בן אלעזר. ועיין צל"ח ט' ב' ד"ה ור"י, עיי"ש היטב.<br>ולא עוד אלא שמדברי הירושלמי מוכח שלא התירו אלא להוליך את הסולם לשובך ביום טוב, מפני שלא היה יכול להוציא משם את הגוזלות מערב יו"ט שלא יכחשו בביתו, ומוטב שימצאו במקום רבייתם עד השחיטה, מה שאין כן בפירות שהיה יכול להוציאם מעלייתו מערב יום טוב. ולר' יוסי בר' בון בירושלמי הטעם הוא שבסולם של שובך הוא עומד על הסולם ומוציא את הגוזלים מן השובך, וכולם רואים שאינו עושה מלאכת איסור, אבל בסולם של עלייה אינו יכול לעמוד על הסולם ולהוציא מה שמוציא, אלא נכנס לפנים, ויחשדו בו שעלה לעלייה לעשות שם מלאכת איסור ביום טוב. והשאלה שאח"כ בירושלמי היא לר' יעקב בר אחא שאינו חושש משום חשד, מהו להוליך סולם של שובך לעלייה, שהרי סולם זה מותר לטלטל, אם גזרו עליו, משום שהיה יכול להוציא את הפירות מאתמול. ולהפך מה דינו של סולם של עלייה לשובך. והכל הוא שלא כשיטת הבבלי.
<small>28.</small> <b>ר' דוסה אומ' מטין אותו מחלון לחלון. </b>בירושלמי אין זכר מברייתא זו, ולפי שיטתו שהעתקנו לעיל, פירושו כפשוטו, שר' דוסא התיר בסולם של עלייה שעמד על יד השובך להטות אותו מחלון לחלון, כמו שסבר ר' יהודה ברבי (=בר' חייא) לפי הבבלי ט' ב', עיין במשנתנו כאן הנ"ל. אבל בבבלי שם הסיקו לפי שיטתם שר' דוסא מחמיר אפילו בסולם של שובך עיי"ש. 
<small>29.</small> <b>אף מדדין בו. </b>וכ"ה גם בכי"ע. ואצל צוק' בטעות: <b>אין</b> מדדין וכו'. ופירש"י: אם החלון רחוק, ואין ראש הסולם מגיע שם בהטייה, מדדין רגליו של סולם מעט מעט. ולפ"ז יש כאן טילטול ע"י שינוי. וכן אמרו בירושלמי שבת ספי"ז, ט"ז ע"ב, עירובין פ"י ה"י, כ"ו ע"ג: מדדיהו בראשי אצבעותיו. ופירשו המפרשים שמטלטלו ע"י שינוי. ועיין ר"ח עירובין ק"ב א', והלשון שם משובשת. ועיין במאירי כאן ט' ב' ובבית הבחירה שלו, עמ' 56, והיתה לרבינו הגירסא אף מדרין, עיין מ"ש לעיל ח"א, עמ' 242. 
<small>29-30.</small> <b>ר' שמעון או' בית שמיי או' לא יטול אדם גוזל עד שיקשר. בית הלל או' לא יטול אדם עד שינענע. </b>עיין מ"ש להלן בסוף דברינו בשם תוספות בכורים, והוא, כנראה, הפירוש הנכון.<br>ובמשנתנו פ"א מ"ג: בית שמאי אומרים לא יטל אלא אם כן נענע מבעוד יום. ובית הלל אומרים עומד ואומר זה וזה אני נוטל. ועיין בבלי י' א'. וכבר העיר בראבי"ה ח"ב סי' תשל"ב, עמ' 433, שבירושלמי מוכח שמחמת מוקצה אתינן עלה, שהקשו שם ממשנתנו ספ"ד: ועוד אמר ר' אליעזר, עומד אדם על המקצה ערב שבת בשביעית ואומר מכאן אני אוכל למחר, וחכמים אומרים עד שירשום ויאמר מכאן ועד כאן. ואמרו שם שלר' אליעזר שהוא שמותי אפשר לחלק ולומר שחומר הוא בבעלי חיים, והצריכו בהם הזמנה בנענוע מערב יום טוב, אבל "מחלפה שיטתון דרבנן וכו' עוד אינון אית להון חומר הוא בדבר שיש בו רוח חיים", כלומר, אתמה, והרי הם מקילים בבעלי חיים ומחמירים במוקצה. ועיין בתוספות ל"ד ב' ד"ה ואומר, ובשטמ"ק שם ל"ד א'. ועיין הפירוש בראבי"ה הנ"ל. ולפי הגירסא שלפנינו, וכ"ה בשרי"ר, עמ' 168, ולהלן בירושלמי ספ"ד ובראבי"ה הנ"ל, קשה לפרש את הירושלמי אחרת ממה שפירשנו, אלא שאף כאן מחלפה שיטתון דב"ה, ויש תנא שסבר שב"ה החמירו במוקצה בספ"ד והצריכו לרשום, וכאן הצריכו לנענע, או לקשור כשיטת ר' שמעון אליבא דב"ש.<br>ובירושלמי כאן הנ"ל מסיים: לוי מקש על שובכיה ואמר יזכה לי שובכי למחר. ומתוך דברי בעל או"ז ח"ב סי' של"ד, ע"א ע"ג, משמע שהחמיר כב"ש. ועיין בראבי"ה הנ"ל, עמ' 434. ובהגהות הגר"א העיר שהוא המעשה שבסוף חולין. ובאמת בכל כתה"י בחולין קמ"א סע"ב, קמ"ב רע"א, הגירסא היא לוי בר <b>סיסין</b> (עיין דק"ס שם, ר"ו ע"ב, הערה ט', והערה ל'), והוא לוי בר סיסי הוא סתם לוי שבירושלמי. אלא שבבבלי שם אמרו: אי ביום טוב בעומד ואומר זה וזה אני נוטל סגיא. ולפי הירושלמי מעשה שהיה ביום טוב היה, ולוי הזמין את כל השובך, והקיש עליו כי היכי דליתגבהו והוא הנענוע. והחמיר כשיטת ר' שמעון אליבא דב"ה בתוספתא כאן. ועיין שו"ת הרדב"ז ח"ה (ליוורנו תקע"ח) סי' ש"א קצ"ח, ופירושו בירושלמי קשה מאד.<br>ובבבלי כ"ה א' הביא בשם ר"ש בן אלעזר את ה"י שלהלן, והמשיכו: וצפור דרור צריכה לקשר בכנפיה כדי שלא תתחלף באמה וכו' כמו בסיפא בסמוך. ולעיל שם הביאו הלכה זו של צפור דרור בשם עדות שהעידו מפי שמעיה ואבטליון. והר"מ השמיטה (עיין בראשון לציון כ"ה א'), וכן לא הביאה הרי"ף, הטור והשו"ע. והטעם, כנראה, משם שאין אנו בקיאים בצפור דרור (עיין נקודות הכסף יו"ד סי' פ"ב). אבל העיטור בה' יו"ט, מחלוקת ה', הוצ' הרמא"י, קמ"ג ע"ב, והרשב"א בעבודת הקודש ש"ה סי' ג', מ"ו ע"ב, הביאוה להלכה. ולפ"ז עניין הקשירה של גוזל בתוספתא כאן, היא הזמנה ברורה שלא תתחלף, או כדי שתהיה צידה גמורה מערב יום טוב, עיין ר"מ פ"ב מה' יו"ט ה"ה ובמגיד משנה שם, שו"ע או"ח סי' תצ"ז ס"ק ט' ובמפרשים שם, בתוספות ט' א' ד"ה אין מוליכין, בעיטור הנ"ל (ובהערות שם), בבית הבחירה למאירי סוף עמ' 59, ובפי' תלמיד הרמב"ן, עמ' 32.<br>ובתוספות בכורים פירש שמשנתנו מדברת ביוני בית, אבל כאן הכוונה לגוזלות של הפקר (ויגיד עלי רעו, הבבא שלהלן), ולפיכך לא סגי לב"ה באמירה כ"ז שלא קנה אותם, וב"ש מחמירים ומצריכים גם קשירה. וכנראה שזהו הפירוש הנכון.<sup class="footnote-marker">40</sup><i class="footnote">וכן קיבל את הפירוש (בשם תוספות בכורים) גם במנחת בכורים. ובתכלת מרדכי דחה פירוש זה משום שביוני בית אין צורך בהזמנה כלל, עיי"ש. ברם "יוני בית" לאו דווקא, והכוונה במשנתנו ליוני שובכו שאסור לאחרים ליטלן מפני גזל משום דרכי שלום (להלן סוף חולין, בבלי ב"מ ק"ב א' ובמקבילות), אבל כאן מדברים ביונים שקיננו בבורות, בשיחין ובמערות שהן הפקר גמור, כמפורש להלן בסמוך, ולפיכך צריכות קשירה לב"ש ונענוע לב"ה. ומדברים במקום שאין חשש שיפרחו משם, כגון שהקן שלהן קבוע שם, או שעדיין לא פרחו.</i>

Halakhah 9

<small>30-31.</small> <b>והמקשר והמנענע בבורות שיחין ומערות מותר ובאילן אסור. </b>וכן בבבלי כ"ה א' הנ"ל (לפי גירסת הר"ח): והמקשר והמנענע בבורות בטפיחין בשיחין ובמערות מותרין, ובאילנות אסורין גזירה שמא יעלה ויתלוש. ועיין לעיל עירובין פ"ב, שו' 53–54. וברש"י עירובין ק' א': בור ושיח ומערה וכו', דטעמא לאו משום טרחא, אלא שלא יתלוש מן המחובר במתכוין. 
<small>31-32.</small> <b>המקושרים והמנענעים בכל מקום אסורין משם גזל. </b>וכ"ה בבבלי הנ"ל. ועיין במשנה ב"מ פ"ב מ"ג, ובספרי כי תצא פי' רכ"ח, הוצ' הר"א פינקלשטין, עמ' 260. ולהלן חולין פ"י הי"ג: המוצא קן בבורות בשיחין ובמערות מותרות משום גזל וחייבות בשילוח, ואם מקושרות אסורות משום גזל ופטורות מן השילוח. ועיין בח"ד שם, ונעלמה לפ"ש מעיני המפרשים שם הברייתא שלפנינו בביצה. ועיין בתוספות כ"ה א' ד"ה המקושרין, ברא"ה ובשטמ"ק שם. 

Halakhah 10

<small>32-33.</small> <b>זימן בתוך הקן ומצא לפניה אסורין, על פתחה מותרין. </b>וכ"ה בד ובכי"ל. וכן מעתיק בשם התוספתא בחי' הרשב"א י"א רע"א. וכן בעבודת הקודש שלו ש"ה סי' ג', מ"ו ע"ב: מצאן על פתח הקן מותרין, כאלו מצאן בתוך הקן. וכן מעתיק בבית הבחירה למאירי, עמ' 62, ומוסיף: וכן היא בתוספתא בפירוש. ובמשנתנו פ"א מ"ד: בתוך הקן ומצא לפני הקן אסורים. ופירש"י: ובתוך הקן לא מצא כלום. ובבבלי י"א א' פירש אביי לפני הקן בדף, כלומר שמצא בדף הבולט חוץ למחיצה של כל קן וקן, והוא מקיף כמה קנים, ולפיכך יש לחשוש שמא בא מקן אחר, אפילו למ"ד רוב וקרוב הלך אחר קרוב, שהרי כולם קרובים הם. ורבא העמידה בשני קנין זה למעלה מזה, וזימן באחד ולא זימן בשני וכו'.<br>ובכי"ע: זימן בתוך הקן ומצא לפני הקן ועל פתחה מותרין. וגירסא זו בוודאי משובשת. ואפשר שיש כאן פיסקא קטועה ממשנתנו "זימן בתוך הקן ומצא לפני הקן", כרגיל בתוספתא, עיין מ"ש לעיל ח"א ריש עמ' 6, ח"ב, עמ' 552, שו' 16–17, שם עמ' 653, ועוד בכ"מ. ומוסיפה התוספתא: ועל פתחה מותרין. ובאו"ז ח"ב ה' יו"ט סי' של"ד, ע"א ע"ג: ודוקא שמצא לפני הקן על הדף אסורין, אבל מצא על פתחה של הקן מותרין, כדתניא בתוספתא דפרקין זימן בתוך הקן ומצא לפני הקן <b>על</b> פתחה מותרים. ואפשר שכן צ"ל גם בכי"ע: על, במקום "ועל". אבל יותר נראה שהנכון הוא כמו שפרשנו בכי"ע, ובאו"ז "מתוקן". ובהגהות הרמ"א או"ח סי' תצ"ז ס"ק י"ד פסק ע"פ האו"ז. וכבר ראינו לעיל שכן פסקו גם הרשב"א והמאירי.
<small>33-34.</small> <b>אמ' ר' שמעון בן לעזר מודים בית שמיי ובית הלל שאם זימן בתוך הקן ומצא לפני הקן שהן אסורין. </b>וכע"ז בד, בכי"ל ובבבלי כ"ה א'. ובכי"ע: לא נחלקו בית שמאי ובית הילל על שזימן בתוך הקן וכו'. וכ"ה בשם התוספתא באו"ז הנ"ל. ופירושו ששניהם מודים שיוני שובך צריכים זימון, ואינן נחשבות כעופות הבית, ולא נחלקו לעיל (ובמשנתנו) אלא כיצד מזמין. 
<small>34-35.</small> <b>במי דברים אמורים ביוני שובך ויוני עליה וכו'. </b>או"ז הנ"ל, בבלי הנ"ל, רי"ף פ"א סי' תתנ"ט. ועיין מ"ש על כל העופות הללו לעיל שבת פי"ב, שו' 10–11 ואילך. וכולם אינם ברשותו, עיין להלן חולין פ"י הי"ג ובמקבילות. ועל הצורה "במי דברים וכו'", עיין מ"ש לעיל ח"א, עמ' 227, הערה 14. 
<small>36.</small> <b>ויונים חדסיות וכו'. </b>עיין מ"ש לעיל שבת הנ"ל, שו' 12. 
<small>36-37.</small> <b>וחיה שקיננה בפרדיס צריכה זימון וכו'. </b>וכ"ה באו"ז הנ"ל. ובבבלי הנ"ל: וחיה שקננה בפרדס מותרין ואין צריכין זימון. אבל לעיל שם שנו: והתניא חיה שקיננה בפרדס צריכה לזמן וכו', וזו עדות שהעידו מפי שמעיה ואבטליון. ותירצו בבבלי שם שהכוונה לפרדס שאינו סמוך לעיר. ודווקא בוולדה מועיל זימון שאינו יכול לברוח, אבל בחיה עצמה אפילו זימון אינו מועיל שהיא יכולה לברוח ומחוסרת צידה. ועיין בר"מ פ"ב מה' יו"ט סה"ז ובבית הבחירה למאירי, עמ' 151, ובשו"ע או"ח סי' תצ"ז ס"ק ח'. ובשטמ"ק כתב בשם הריטב"א שסמוך לעיר הוא בתוך עיבורה של עיר, עיי"ש. 
<small>37-39.</small> <b>אמ' ר' שמעון בן לעזר מודים בית שמיי ובית הלל שמסלקין את התריסין ביום טוב, על מה נחלקו על החזירה וכו'. </b>במשנתנו פ"א מ"ה: בית שמאי אומרים אין מסלקין את התריסין ביום טוב, ובית הלל מתירין אף להחזיר. ובבבלי י"א ב': מאי תריסין? אמר עולא תריסי חנויות. ופירש"י: תריסין. דלתות (בפיה"מ להר"מ: תריסין הם הנסרים). חנויות. כמו תיבות הן ועומדות בשוק, ואינן מחוברות לקרקע. ופירשו בבבלי ובירושלמי שהתירו לסלק את התריסין, אעפ"י שנראה כסותר בניין, משום שמחת יו"ט שיוכל להוציא משם צרכי מזון, והתירו חזירתן מפני פתיחתן, שאם לא תתיר לו להחזיר אף הוא לא יפתח, ונמצא ממעט בשמחת יו"ט. ועיין אוה"ג, עמ' 12, עיטור ה' יו"ט מחלוקת ח', קמ"ד ע"ג ואילך, ובהערות רמא"י שם, בית הבחירה למאירי, עמ' 66 ואילך. ועיין לעיל שבת פי"ד, שו' 7, ומש"ש.<br>והברייתא שלנו הובאה בבבלי י"א ב', והיא כעין הברייתא לעיל, שו' 24 ואילך, ושתיהן לא הובאו בירושלמי כלל. וסדר התוספתא הוא כסדר ההלכות במשנתנו בהוצ' המשניות, וכפי שמוכח מסידור המשא והמתן בירושלמי, אבל במשנה שבבבלי ומסידור המשא והמתן שם (בהוצאות שלפנינו) מוכח שלפניהם היה הסדר: אין נותנין את העלי וכו', אין נותנין את העור וכו', ב"ש אומרים אין מסלקין וכו', עיין במבוא לנוה"מ של מהרי"ן אפשטין, עמ' 1003.

Halakhah 11

<small>39-40.</small> <b>מודים שאם קצב על העלי שאסור לטלטלו. </b>במשנתנו הנ"ל: בית שמאי אומרים אין נוטלין את העלי לקצב עליו בשר. ובית הלל מתירין. ופירש"י: עלי, מלאכתו לאיסור לכתוש במכתשת (עיין להלן הי"ח, שו' 69) משום הכי אסרי ליה בית שמאי. ומוסיפה התוספתא שאחרי שעשה מלאכתו אסור לטלטלו. והברייתא שלנו בבבלי י"א א' ובשבת קכ"ג א'. ואמרו (בשבת שם): סבר לשנויי ליה כר' נחמיה,<sup class="footnote-marker">41</sup><i class="footnote">במשנת שבת פי"ז מ"ד: <b>כל הכלים</b> וכו' ר' נחמיה אומר אין ניטלין אלא לצורך. אבל לחכמים אפילו כלי שמלאכתו לאיסור ניטל לצורך גופו אפילו בשבת, למלאכת היתר, כגון לישב עליו, לשיטת רבה שם.</i> כיון דשמעה להא וכו' הכל מודים בסיכי זיירי ומזורי, דכיון דקפיד עלייהו מייחד להו מקום, ה"נ מייחד להו מקום. ובירושלמי כאן ה"ה, ס' ע"ג: לקצב עליו בשר וכו', הא שלא לקצב עליו בשר אסור. הדא היא וכו' מודין חכמים לר' נחמיה בזיירה ומזורה ובוכנה וכו', ובוכנה דו כתת ביה. ולפ"ז הוא בוכנה הוא עלי, ואינו ניטל ביו"ט אלא לקצב עליו בשר לכולי עלמא. אבל להלן שם (קכ"ג ב', קכ"ד א') העמידוה אליבא דרבא שאסור לטלטלו מחמה לצל דווקא. ועיין אהצו"י, סוף עמ' 7 ואילך, ראבי"ה ח"ב סי' תשל"ג, עמ' 434, ובשו"ע או"ח סי' תצ"ט ס"ק ה'. 
<small>40-41.</small> <b>מודים שאין מולחין עורות ביום טוב אבל מולחין עליו בשר לצלי. </b>במשנתנו הנ"ל: בית שמאי אומרים אין נותנין את העור לפני הדרסן וכו'. ובית הלל מתירין. ומוסיפה התוספתא שאף ב"ה מודים שאין מולחין את העורות של הבהמות שנשחטו ביום טוב, שהרי יש כאן אב מלאכה של עיבוד העור, ולא התירו אלא להניחן על גבי הקרקע, ובני אדם דורסין עליהם אגב הליכתם, שאם לא תתיר לו הוא נמנע מלשחוט משום הפסד העור, וממעט בשמחת יו"ט. אבל שניהם מודים שמולחין עליו בשר לצלי, שאין מולחין אותו אלא מעט, כדי ליתן טעם. ובה"ג ה' יו"ט, ד"ו ל"ו ע"ג (ד' ברלין, עמ' 183): תאנא ושוין שאין מולחין את העורות, אבל מולחין עליהן בשר לצלי. וכ"ה גם בה' ראו, עמ' 9. ובירושלמי סה"ה, ס' ע"ג: שוין שלא ימלחנו. תני אבל הוא מולח עליו בשר לצלי. ובכל המקורות הנ"ל שונה כאן שני דברים, איסור והיתר. ובבבלי י"א א': תנא ושוין שמולחין עליו בשר לצלי. ולא נשנה אלא היתר, ומכלל ההיתר ברור גם האיסור. ועיין בבלי י"א ב', ובהמשך הירושלמי הנ"ל, ובראשונים שציין באהצו"י, עמ' 8, ובראבי"ה ח"ב סי' תשל"ה, עמ' 435, בס' המכתם, עמ' 194, ובבית הבחירה למאירי, עמ' 65. 
<small>41-43.</small> <b>אמ' רבן שמעון בן גמליאל מודים בית שמיי ובית הלל שמוליכים כלים מלאים לצורך וריקנין למלותן, על מה נחלקו על ריקנין שלא לצורך שבית שמיי אוסרין ובית הלל מתירין. </b>במשנתנו פ"א מ"ה: בית שמאי אומרים אין מוציאין לא את הקטן ולא את הלולב ולא את ספר תורה לרשות הרבים. ובית הלל מתירין. ובירושלמי רה"ו, ס' ע"ג: הא גדול אסור וכו', אפילו גדול מותר, בא להודיעך כוחן של בית שמאי עד איכן היו מחמירין. ופירשו בבבלי י"ב א' שכולם מודים שיש איסור הוצאה ביו"ט, ולא נחלקו אלא בהוצאה שלא לצורך אוכל נפש, אלא לצרכים אחרים, וב"ה סוברים מתוך שהותרה הוצאה לצורך הותרה שלא לצורך. ופירשו כמה מרבותינו שהותרה הוצאה שלא לצורך כלל, עיין רש"י י"ב א' ד"ה אלא,<sup class="footnote-marker">42</sup><i class="footnote">בחי' הר"ן שבשיטה כ"י להר"א לפפא (לפי שער המלך פ"א מה' יו"ט ה"ד) כתב: "ואני אומר שלא כיון רש"י לומר שלא תהא שום הוצאה בי"ט מן התורה למאן דאית ליה מתוך וכו'. ולפיכך נראה שהוא סובר דכל הוצאה שאינו עושה אותה אלא ליומיה אע"פ שאין בה צורך היום כלל שריא מדאורייתא, אבל הוצאה שאינו עושה אותה אלא לצורך מחר מתסרא מדאורייתא, וטעמא דמילתא דכיון דמשום מתוך אתינן עלה אי אפשר להתירו יותר ממה שהתירה התורה באוכל נפש, שלא התירה בו אלא לצורך יומו וכו' ". ובמכילתא דרשב"י, עמ' 21: יכול יעשה מן היום למחר, תל' לו' אשר יאכל לכל נפש יעשה לכם, את שנאכל בהם יעשה, ואת שאין נאכל בהם לא יעשה. ועיין תו"ש להרמ"מ כשר חי"א בא י"ב, עמ' 146, הע' ש"נ.</i> ר"מ פ"א מה' יו"ט ה"ד, במגיד משנה שם, ובראב"ן הי' ביצה, ע"ז רע"א, בשם רבותינו הראשונים הגאונים, ולא אסרו אלא הוצאת אבנים, משום טרחא יתירה. ולפ"ז מתירים כאן בית הלל הוצאת כלים ריקים אפילו שלא לצורך יו"ט.<br>ברם הגאונים (עיין אוה"ג, עמ' 12 ואילך, שם עמ' 52), הר"ח כאן, ועוד מפרשים שלא לצורך, שלא לצורך אכילה, אבל לצורך דבר שיש בו מצוה. וכן העתיק את התוספתא שלנו בראבי"ה ח"ב סי' תשל"ח, עמ' 439, ופירש: לצורך היום למלאות ולשתות היום, שלא לצורך שאין צריך אך למחר לסעודת מצוה. וכן העתיק את התוספתא ברא"ש כאן פ"א סי' י"ח, וסיים: פי' ריקנים למלאותם לצורך היום ולשתותם, וריקנים שלא לצורך היינו שלא לצורך שתייה אבל לצורך מצוה, [אבל שלא לצורך מצוה] לא. וברבינו ירוחם, אדם, נתיב ד' ח"א: ובתוספתא וכו' וכלים ריקנין שלא לצורך, כלומר, שלא לצורך אכילה, אבל הוא לצורך מצוה. ועיין מ"ש להלן בעניין מפתח. ועיין בצפנת פענח ובאו"ש פ"א מה' יו"ט ה"ד. ועיין בתועפות ראם לס' יריאים השלם, קס"ט ע"ב, הערה י"ח.<br>ולא נתבאר כאן מה היא שיטת ב"ש בכלים מלאים שלא לצורך. ולכאורה יש כאן סתירה בין הרישא ובין הסיפא, שהרי ברישא אמרו: מודים וכו' שמוליכים כלים מלאים לצורך, ומשמע שלצורך דווקא מודים בית שמאי, ובסיפא שנינו: על מה נחלקו על ריקנין שלא לצורך, ומשמע שבמלאים מודים ב"ש אפילו שלא לצורך. ובעיטור בכורים ד"ה ב"ש העיר על הירושלמי בשבת פי"ז ה"ד, ט"ז ע"ב (לעניין טילטול בשבת): לא נחלקו בית שמאי ובית הלל על המלאין שמטלטלין אותן שלא לצורך וכו', והוסיף: ולולי דמסתפינא הוי אמינא דה"ג נמי כאן בתוספתא, על מלאים שלא לצורך, וכמבואר בירושלמי שם. וצ"ע. ועיין מ"ש לעיל שבת פי"ד ה"א, שו' 6–7.
<small>43-44.</small> <b>יוצא אדם במפתח שבאצבעו לרשות הרבים ואינו חושש. </b>וכ"ה בד, בכי"ע, בכי"ל, בראבי"ה וברא"ש הנ"ל. וכן מעתיקים בשם התוספתא בעיטור ה' יו"ט מחלוקת ט', הוצ' רמא"י קמ"ה ע"א, בבית הבחירה למאירי, עמ' 69. ובפי' תלמיד הרמב"ן, עמ' 39: ותוספתא יוצא אדם במפתח <b>שבאמצעו</b> וכו', וברור שצ"ל: שבאצבעו.<br>ברם בשטמ"ק י"ב א': וגרסי' בתוספתא יוצא אדם במפתח <b>שלא צבעו</b> לרשו' הרבים. ורבים שלא עמדו על פירושה החליפו הגרס', וגורסי' של אצבעו, ופי' מפתח העשוי בטבעת של אצבעו,<sup class="footnote-marker">43</sup><i class="footnote">עיין רמב"ן שבת נ"ז א' ובריטב"א שם כ"י ידרושלים, והבאתיו בירושלמי כפשוטו, עמ' 103.</i> ולא נהיר. והריטב"א ז"ל העמיד הגרס', ופירש דדרכם היה לצבוע המפתחות לתת בהם סימן שלא יתחלפו מפתח במפתח, וזה היה רגיל לעשות במפתח מעות, או כלים חשובים, שאין משתמשין בהן ביום טוב כדי לדקדק בשמירתן, ולפיכך אסור. והרא"ה ז"ל הודה לדבריו, ואמר הנה אמת ונכון הדבר.<br>וכבר ראינו שגירסא בודדת זו מתנגדת לכל הנוסחאות של התוספתא ולגירסאות רוב הראשונים הנ"ל, ולמעשה אף "שלא צבעו" אינו אלא "שלאצבעו", שבאצבעו, בחילוף הרגיל בין בי"ת ולמי"ד, עיין במבוא לנוה"מ של הרי"ן אפשטין, עמ' 1110 ואילך. וכן לעיל שבת ספ"ד: לא תצא אשה במפתח שבאצבעה וכו', ובמקבילה שבבבלי שם ס"ב רע"ב: במפתח שבידה, והיא היא, עיין מ"ש שם, שו' 33–34, ד"ה לא תצא, ולא באו אלא למעט מפתחות התלויים בגופו, עיין מש"ש.<br>ובסמ"ק סי' קצ"ד: ואסור להוציא מפתח של כלים, אבל מפתח של אוכלין מותר (והוא ע"פ הירושלמי בסוגיין, עיין אהצו"י, עמ' 10). ובהגהת רבינו פרץ שם: ודוקא להוליכה בידו, אבל ברצועה שלו כדרך חול לא. בשם רבי שמואל המכונה שי"ר מורי"ל הזקן (כלומר, ר' שמואל בר' שלמה מפלייזא). וכן הביא בטאו"ח סי' תקי"ח בשם ר' שמואל.<sup class="footnote-marker">44</sup><i class="footnote">בסמ"ק ד' קושטא נכנסה הגהה זו לפנים הסמ"ק ולא נזכר שם ר' שמואל. ומרן שהשתמש בדפוס זה הביאו בב"י על הטור שם בשם הסמ"ק. אבל גם בארחות חיים ח"א ה' יו"ט סי' ו', פ"ד ע"ג, וכן רבינו ירוחם נתיב ד' ח"א, הביאו כן בשם הר"פ.</i> ובב"ח שם העיר שמקורו של ר' שמואל היא התוספתא כאן, ודייק מן הלשון "באצבעו". ואעפ"י שאפשר ואפשר שמקורו של ר' שמואל הוא מתשובות הגאונים שאסרו בפירוש לצאת במפתחות הקשורות באזוריהן (עיין אוה"ג, סוף עמ' 12), אבל יתכן שהגאונים הוציאוה מן התוספתא כאן, כמו שדייקו הראשונים מלשון התוספתא בשבת ספ"ד הנ"ל.<br>ובירושלמי בסוגיין פ"א סה"ו, ס' רע"ד: הדא דאת אמר במפתח של אוכלין, אבל במפתח של כלים לא בדא וכו', פילפלין הוה ליה בגוה. ובראב"ן ע"ז ע"א: וש"מ דמותר להוציא מפתיחות של חדרים ומרתיפות שהרי יש בהן אוכל נפש, וגם של בתים. וכבר כתבו הפוסקים שהוא הדין במפתח של כלים שצריכים לו, ודווקא בשל כלים שאינו זקוק להם היום אסור, עיין בראשונים שציין באהצו"י, עמ' 10, ובס' המכתם, עמ' 196. ובבית הבחירה למאירי, עמ' 69: ואפי' מפתח של כלים הואיל והוא צריך לשמירתם מותר, ושמא לא אמרוה אלא כשהיה נודע להם באותו מקום שלא היה שום צורך למה שבתוכו לא לו ולא לשמירתו. וכ"ה דעת ר' ישעיה הזקן, ונכדו בקונטרס הראיות חלק עליו, עיין בשלטה"ג ברי"ף הוצ' ראם, ה' ע"ב.
<small>44-45.</small> <b>דלת שיש לה ציר פותחין ונועלין בה בשבת וכו'. </b>ראבי"ה ח"ב סוף סי' תשל"ז, עמ' 438. ועיקר ברייתא זו היא בעירובין פ"ח, שו' 39–40, עיין מש"ש. והיא נכנסה כאן שלא במקומה (כדרך הכפולים, עיין מ"ש במבוא לירושלמי כפשוטו, סוף עמ' כ"ט), והיא שייכת להלכה של תריסים לעיל שו' 38, עיין בבלי י"א סע"ב. 

Halakhah 12

<small>46-49.</small> <b>אמ' ר' יהודה מודים בית שמיי ובית הלל שמוליכין את המתנות שהורמו מערב יום טוב עם המתנות שהורמו ביום טוב. על מה נחלקו על המתנות שהורמו מערב יום טוב בפני עצמן וכו'. </b>במשנתנו פ"א מ"ו: בית שמאי אומרים אין מוליכין חלה<sup class="footnote-marker">45</sup><i class="footnote">עיין מ"ש מהרי"ן אפשטין במבוא לנוה"מ, עמ' 955.</i> ומתנות לכהן ביום טוב. בין שהורמו מאמש בין שהורמו מהיום ובית הלל מתירין וכו'. ורצו לומר מתחילה בבבלי י"ב ב' שהורמו מהיום פירושו שנשחטו היום והורמו היום, ואף בזה אוסרים בית שמאי, ודחו ואמרו שהכוונה במשנתנו שהורמו היום אבל נשחטו אמש, ברם אם נשחטו היום והורמו היום אף ב"ש מודים, ומשנתנו כר' יהודה. ועיין שאילתות סי' קל"ב, ומ"ש מהרי"ן אפשטין בתרביץ ש"ו (תרצ"ה), עמ' 472. ובירושלמי בפ"א ה"ז, ס' רע"ד, לא הובאה אלא דעת ר' יהודה גרידא, ור' יהודה אינו אלא מפרש, ואין חולק על משנתנו. ואף ב"ה אינם מתירים אלא במתנות (זרוע ולחיים וקיבה), אפילו הופרשו מערב יום טוב, שהרי מותר להפרישן גם ביו"ט, שמקומן ניכר ואינו אלא כמפריד בעלמא, ואין כאן משום מקדיש, שהרי הן מותרות לזרים (ועיין רש"י למשנתנו ד"ה מתנות ובס' עבוה"ק להרשב"א ש"א סוף אות י', ל"ט ע"א), והוא הדין בחלה מעיסה שנילושה היום, שהוא כמתקן אוכל ביו"ט, בדבר שלא היה יכול לעשות מערב יו"ט, לפני שנילושה החלה (עיין להלן). וב"ש אוסרים לשלוח מתנות מבהמה שנשחטה מערב יו"ט, הואיל וכבר ידע מערב יו"ט שצריך ליתנם לכהן, היה צריך לשלוח אותם מערב יו"ט, עיין בחידושי המאירי בסוגיין ובבית הבחירה שלו, עמ' 73. ונחלקו הראשונים (עיין בחי' הרשב"א י"ב רע"ב) אם דווקא דרך ר"ה אין מוליכין, או אפילו ברשות היחיד, ועיין מ"ש להלן. 
<small>49-50.</small> <b>אמרו בית שמיי גזירה שוה חלה ומתנות מתנה לכהן וכו'. </b>וכ"ה במשנתנו הנ"ל, ופירושו "חוק שוה", כסיגנון ר' אליעזר בספרי זוטא בהעלותך, הוצ' האראוויטץ, עמ' 257, עיין מה שהארכתי בזה בספרי היליניסמוס בא"י היהודית (אנגלית), עמ' 60 ואילך. 
<small>50-51.</small> <b>כשם שאין מוליכין את התרומה וכו'. </b>וכ"ה במשנתנו הנ"ל. ומכאן שאף ב"ה מודים שאין מוליכין את התרומה שהופרשה מערב יו"ט, שהרי אינו רשאי להרים תרומה ביו"ט (ורוב הטבלים אינם נקבעים למעשרות ביו"ט, שהרי אין ממרחין ביו"ט), ואם יוליך תרומה ביו"ט יחשדו בו שהפרישה ביו"ט. ושאלו בירושלמי (רה"ח, ס' ע"ד): וקשיא על דב"ה, תרומה אינו זכאי בהרמתה, הגע עצמך שיש עליה תניי? זו מפני זו. ולפ"ז מפורש שאפילו בטבל שהתנה עליו מערב יו"ט שיכול להפריש ממנו תרומה ביו"ט, אין מוליכין אותה ביו"ט. וכן מפורש במשנת דמאי פ"ד מ"ד: מי שקרא שם לתרומת מעשר של דמאי ולמעשר עני של ודאי לא יטלם בשבת ואם היה כהן או עני למודים לאכול אצלו יבואו ויאכלו, ובלבד שיודיעם (כלומר, שאינו נותן להם משלו, משום גניבת דעת, עיין במפרשים שם). ואמרו עלה בירושלמי שם, כ"ד ע"א: כיני מתניתא לא <b>יתנם</b><sup class="footnote-marker">46</sup><i class="footnote">כנוסח הרש"ס וראשונים, עיין ריבמ"ץ, פיה"מ להר"מ ור"ש במשנת דמאי שם, ובתוספות כאן י"ב ב' ד"ה אין. ולפנינו בטעות: לא נתנום, וצ"ל: לא יתנים.</i> בשבת, דתנינן תמן בית שמאי אומרים אין מוליכין וכו', ופירש הירושלמי "לא יטלם" שבמשנתנו שלא יטלם על מנת ליתנם לכהן, ואף הירושלמי מודה שאסור להפריש את התרומה מן הטבל בשבת, ואפילו יש עליו תנאי, ואפילו קבע לו מקום מערב שבת, אלא אוכל את החולין ומשאיר את התרומה, כמפורש בדמאי פ"ז סה"ה, כ"ו ע"ב, ושבת פי"ח ה"א, ט"ז ע"ג, ואעפ"י שאינו אלא כמפריד בעלמא. ועיין מ"ש לעיל שבת פי"ד, שו' 30 ואילך.<br>וממשיך הירושלמי בדמאי שם: הדא ילפא מן ההיא, וההיא ילפא מן הדא. הדא ילפא מן ההיא, היא י"ט היא שבת. וההיא ילפא מן הדא בלימודין, אבל בשאין לימודין, לא סלק על בר נשא מיכול פיסתיה בביתיה דחבריה. ולולא דברי רבותינו<sup class="footnote-marker">47</sup><i class="footnote">עיין בר"ש ובתוספות הנ"ל.</i> היה נראה לפרש "היא יום טוב היא שבת" כלומר, שאפילו ביום טוב, שמותר להפריש את התרומה מן הטבל<sup class="footnote-marker">48</sup><i class="footnote">ולא אסרו להפריש את התרומה מן הטבל אלא בשבת, משום עובדין דחול (עיין מ"ש לעיל שבת פי"ד, שו' 30–31), אבל ביו"ט מותר להפריש אם יש עליו תנאי, שהרי מותר לתקן אוכל ביו"ט במלאכה ממש.</i> אם יש עליו תנאי מאתמול, כמפורש בירושלמי ביצה הנ"ל, מכל מקום אסור להוליכה לכהן ("זו מפני זו"), ויבוא הכהן שלמוד לאכול אצלו ויאכלה בביתו. וההיא ילפא מן הדא וכו', כפירוש המפרשים. והואיל ובירושלמי לא הובאה דעת ר' יוסי שלהלן, הרי פירשו שם שבתרומה הכל מודים שאין מוליכין אותה לכהן, ומשנת דמאי הלכה היא. אבל בבבלי י"ב ב' דחו את משנת ביצה מן ההלכה, ופסקו כר' יוסי להלן, ובעל כרחינו מתפרשת משנת דמאי באיסור ההפרשה,<sup class="footnote-marker">49</sup><i class="footnote">ועיין בבלי ל"ז א' ובגירסת הראב"ן ובפירושו בה' ביצה, ע"ו ע"ג, והביאו הראבי"ה ח"ב סי' תש"ל, עמ' 431, עיי"ש היטב.</i> עיין בשנות אליהו, במשנה ראשונה למשנת דמאי שם, ובשער המלך פ"ד מה' יו"ט הכ"ו, במרכבת המשנה שם, ובצל"ח בסוגיין.
<small>53.</small> <b>ר' יוסה או' מודין בית שמיי וכו'. </b>בבלי י"ב ב'. ובירושלמי אין זכר ממנה, עיין מ"ש לעיל. 

Halakhah 13

<small>58.</small> <b>אחרים אומ' מודים וכו'. </b>בבלי הנ"ל, ובירושלמי ליתא. 
<small>59.</small> <b>על מה נחלקו על המתנות וכו'. </b>ופירשו בבבלי שלדעת אחרים אוסרים ב"ש אפילו לטפל את המתנות מן הבהמה של אתמול עם המתנות של היום, שלא כר' יהודה לעיל. 

Halakhah 14

<small>60-61.</small> <b>הלש עיסה ביום טוב בין טמאה בין טהורה מותר לטלטלה ומותר להפריש ממנה חלה. </b>עיטור ה' יו"ט מחלוקת ג', הוצ' רמא"י ק"מ ע"א, מלחמות להרמב"ן פ"א (בעד הרי"ף שם סי' תתנ"ז), חי' הרשב"א ט' א', ד"ה וא"ת, בשם התוספתא. ובראבי"ה ח"ב סי' תש"ל, עמ' 431, העתיק כן בשם הירושלמי, וסיים: ושנויה נמי ברייתא בפרק קמא דביצה בתוספתא כי האי גוונא. וכבר העירותי בירושלמי כפשוטו, עמ' 420, שרבינו העתיק את לשון התוספתא ולא את לשון הירושלמי, שהרי הירושלמי לא גרס בברייתא זו "בין טמאה בין טהורה", וכן מוכח מהסוגייא עצמה (עיי"ש בפ"מ), עיין בפ"א ה"ח, ס' ע"ד, ופסחים פ"ג ה"ג, ל' ע"א. ובבבלי ל"ז א': והני מילי פירי וכו' פירי דטבילי האידנא, כגון עיסה לאפרושי מינה חלה מפרשינן ויהבינן לכהן. ברם בעיטור הנ"ל (ק"מ רע"א) מעיד: והאי נוסחא ליתא בנוסחא עתיקא דילן והגהה היא. וכן בחידושים לבנו של הרמב"ן (בשם אביו) ח' סע"ב: דהאי לישנא דה"מ פירות וכו', אינו לשון הגמרא, אלא לישנא דאמר רב יהודאי גאון הוא, והסופרים העתיקוהו בספרים וכו'. ועיין בס' המכתם, סוף עמ' 189. ולעצם העניין עיין מ"ש להלן. 
<small>61-62.</small> <b>לשה מערב יום טוב ושכח ולא הפריש אסור לטלטלה ואסור להפריש ממנה חלה. </b>הראשונים הנ"ל, ספר התרומה ה' חלה סי' פ"ד (קרוב לסופו), בית הבחירה למאירי, עמ' 54, הגהות אשרי פ"א סי' י"ג. ובירושלמי הנ"ל: אסור לטלטלה ואין צריך לומ' ליטול ממנה.<br>ובבבלי ח' סע"ב: אמר רבא<sup class="footnote-marker">50</sup><i class="footnote">כגירסת ר"י, כתי"י וראשונים, עיין דק"ס, עמ' 14, הע' ט', ובהערות ר"א אפטוביצר לראבי"ה ח"ב סי' תשכ"ט, עמ' 429, הע' 19. ובהוצ' שלפנינו: רבה.</i> שחט צפור מערב יו"ט אין מכסין אותו ביו"ט, גלגל עיסה מערב יו"ט מפריש ממנה חלתה ביום טוב. אבוה דשמואל אמר אפילו גלגל עיסה מערב יום טוב אין מפריש ממנה חלתה ביום טוב וכו'. וכמה מן הראשונים פירשו את דברי רבא בחלת חו"ל, ואין ממנה סתירה לתוספתא כאן, ועיין באוה"ג, עמ' 11, והגאון מדבר בחלת חו"ל ופסק כרבא. ועיין בהשגות הראב"ד פ"ג מה' יו"ט ה"ח, ובבעל המאור בסוגיין (על הרי"ף פ"א סי' תתנ"ז), במלחמות שם ועוד.<br>ובס' התרומה פירש ע"פ הירושלמי הנ"ל שאמרו שם על הברייתא שלנו: עירס לא אמר, אלא לש, אבל עירס לא וכו', ומכאן שהתוספתא מדברת בשכבר גמר את הלישה מערב יו"ט, וצריך היה להפריש חלה מיד, ומכיון שלא הפריש מערב יו"ט אסור לו להפריש ביום טוב. אבל רבא נקט "גלגל עיסה מערב יו"ט", ועדיין לא גמר את לישתה, הואיל וגומר את הלישה ביום טוב, מפריש את חלתה ביו"ט. ועיין גם בתוספות ט' א' ד"ה גלגל. ובמלחמות הנ"ל פירש שבוודאי אף רבא מדבר בחלת א"י (כפי שמשמע מפירש"י ועוד), והתוספתא נשנית בשיטת אבוה דשמואל, וחולקת עליו, עיי"ש. ויש שצרפו את דברי הירושלמי הנ"ל לחלת חו"ל, שהיא טמאה, ובטמאה בוודאי אינו מפריש אלא לסוף, שלא אמרו להפריש חלה מיד אחר הגלגול אלא משום חשש טומאה, אבל בעיסה טמאה אין לחשוש, ומפריש בסוף, עיי"ש בירושלמי. ועיין בחי' הרשב"א הנ"ל, בעבודת הקודש שלו שער א' אות י', ל"ט ע"א, ובבית הבחירה למאירי הנ"ל, עמ' 55.

Halakhah 15

<small>62-63.</small> <b>אמ' ר' מאיר מודים בית שמיי ובית הלל שהתבלין נדוכין במדוך של עץ ומלח עמהן וכו'. </b>במשנתנו פ"א מ"ז: בית שמאי אומרים תבלין נדוכין במדוך של עץ, והמלח בפך ובעץ הפרור. ובית הלל אומרים תבלין נדוכין כדרכן במדוך של אבן, והמלח במדוך של עץ. ופירשו בבבלי שם (י"ד א') שיש הבדל בין תבלין ובין מלח, שלאו כל הקדירות צריכות תבלין, ואין עליו להחליט מערב יו"ט מה יבשל ביו"ט, ואם נמלך ביו"ט לבשל קדירה שצריכה תבלין, מותר לדוך את התבלין כדרכן לב"ה, ולא עוד שרוב התבלין מפיגין טעמן אם דכן מערב יו"ט, ומתחילה עליו לדוכן ביו"ט, אבל מלח אינו מפיג טעמו אם דכו מערב יו"ט, וכן יודע הוא שכל הקדירות צריכות מלח, והיה צריך לדוכו מערב יו"ט. ולפיכך לשיטת משנתנו אין ב"ה מצריכים שינוי בדיכת תבלין, ובדיכת מלח מצריכים ב"ש שינוי רב וב"ה מצריכים שינוי זוטא. עיין שם בבבלי שנחלקו אמוראים בשני הטעמים הנ"ל. ועיין בירושלמי ה"ט, ס' ע"ד, ובראשונים שציין באהצו"י, עמ' 11 ואילך.<br>ובבבלי י"ד א': דתניא אמר ר' מאיר לא נחלקו בית שמאי וב"ה על הנדוכין שנדוכין כדרכן, ומלח עמהן וכו'. ולפי מסורת הבבלי מקל ר' מאיר וסובר שאף ב"ש מודים שהתבלין נידוכין כדרכן, ואף מלח כשנידך עמהן נידך כדרכו. אבל לפי מסורת התוספתא מחמיר ר' מאיר, וסובר שאף ב"ה סוברים שתבלין נידוכין במדוך של עץ, כשיטת ב"ש במשנתנו, ומצריכים שינוי אף בתבלין. ועיין להלן בסמוך.
<small>64-65.</small> <b>על מה נחלקו על המלח בפני עצמו שבית שמיי אומרי' בפך ובעץ הפרוד לצלי, ובית הלל או' לכל דבר. </b>צ"ל: בעץ הפרור, כמו שהוא בכי"ע ובמשנתנו. ועיין לעיל שבת פי"ד, שו' 55, ד"ה אבל ולהלן שו' 71. ובבבלי הנ"ל בסוף דברי ב"ש: לצלי, אבל לא לקדרה (כלומר, דבר מועט, ולא דבר מרובה), ובית הלל אומרים בכל דבר. ושאלו שם: בכל דבר סלקא דעתך (כלומר, ואפילו בדבר שאינו ניטל), אלא אימא לכל דבר (כלומר, ואפילו לקדירה). ולגירסת הבבלי ברישא, מתירים ב"ה לדעת ר"מ לדוך את המלח כדרכו (דומיא דמודים ברישא, עיין ברש"י במקומו), והוא חולק על משנתנו במלח. אבל לפי גירסת התוספתא ברישא אפילו בית הלל לא התירו מלח לקדירה אלא במדוך של עץ, ובסיפא מודה ר' מאיר למשנתנו. 
<small>65.</small> <b>והפלפלין הרי הן כתבלין. </b>ולפי מסורת המשנה הנ"ל שב"ה אומרין שתבלין נידוכין כדרכן, במדוך של אבן, אף פלפלין כן. ובבבלי שבת קמ"א א': אמר רב יהודה הני פלפלי מידק חדא חדא בקתא דסכינא שרי, תרתי אסור. רבא אמר כיון דמשני אפילו טובא נמי וכו'. ובשאילתות אמור סי' ק"ז פירשה ביום טוב<sup class="footnote-marker">51</sup><i class="footnote">וכן מביאים הראשונים בשם רש"י, עיין ראבי"ה ח"ב, עמ' 441, הע' 6. ויש להוסיף שכ"ה גם בתוספות י"ד א' ד"ה ב"ה בד"י, עיין בפירוש מהר"מ (לובלין) במקומו.</i> (ועיין בהעמק שאלה שם), וכן פירש בר"ח במקומו. אבל הרי"ף בשבת בספ"כ ורוב הפוסקים סוברים שרב יהודה לא דבר אלא בשבת,<sup class="footnote-marker">52</sup><i class="footnote">עיין להלן, שו' 70, ומש"ש.</i> אבל ביו"ט מותר לדוך פלפלין כדרכן, וכמה מהם הסתייעו מן התוספתא כאן שמפורש בה שפלפלין הן כתבלין. וכן הביאוה בתוספות כאן י"ד א' ד"ה ב"ה, שבת קמ"א א' ד"ה הני, עיטור ה' יו"ט, סוף מחלוקת י"א, הוצ' רמא"י, קמ"ו רע"א,<sup class="footnote-marker">53</sup><i class="footnote">והביאוהו בשבה"ל השלם סי' רנ"ו, עמ' 249, בכ"י ב', עיי"ש הע' ט"ז. וכן בקצר כלל ח' סי' פ"ו.</i> או"ז ח"ב ה' שבת סי' ס', י"ד ע"ג, ה' יו"ט סי' שנ"א, ע"ד ע"א, סמ"ג לאוין ע"ה, כ"ד ע"ד,<sup class="footnote-marker">54</sup><i class="footnote">והובא בשו"ת מהר"מ ד' פראג סי' תרל"ו וסי' תרנ"ג, ובמרדכי שבת סי' תל"ב וכאן סי' תר"ס.</i> שו"ת ר"ח או"ז סי' ל"א, י"א ע"ב, רא"ש פ"א סי' כ"א, רשב"א י"ד א' ד"ה מתניתין, עבוה"ק שלו ש"א סי' ז', ל"ח ע"ב, תלמיד הרמב"ן שם, עמ' 43, רבינו ירוחם נתיב ד' ח"ב, בית הבחירה למאירי, עמ' 78, ועמ' 79, ועיין להלן הערה 58. ועיין אוה"ג, עמ' 15, בס' המכתם, עמ' 201, ובארחות חיים ח"א ה' יו"ט סי' ז', פ"ד ע"ד ועוד. ועיין מ"ש לעיל שבת פי"ד, שו' 52–53, ד"ה אין כותשין ואילך.<br>והואיל ומפורש במשנתנו פ"ב מ"ח שחכמים אוסרין לשחוק את הפלפלין בריחים, הרי יש ללמוד מן התוספתא כאן שבכל התבלין הדין כן, שהרי הפלפלין הן כתבלין, עיין בבית הבחירה הנ"ל, עמ' 78, בעבודת הקודש להרשב"א הנ"ל, ועוד.<br>ובמנהיג ה' יו"ט בכ"י וותיקנה (לפי רא"ח פריימן זצ"ל, בספה"י לכבוד ר"י פריימאנן, עמ' 114): ובתוספת דיום טוב מצ' והפלפלין הרי הן כתבלין <b>לכל דבר</b> וכו', ודאמ' בשבת פ' תולין אמ' רב יהודה הני פלפלי וכו', ההיא בשבת מיירי, דאי ביום טוב וכו' בלא שינוי מותר במדוך של אבן, כשאר התבלין, שהרי הפלפלין כתבלין <b>לכל דבר</b> וכו'. ובכל הנוסחאות שלפנינו, וכן בראשונים הנ"ל, הגירסא היא "הן כתבלין", ולא נזכר "לכל דבר". וגירסא זו של רבינו המציאה לו הלכה אחרת, שכן הוא כותב בה' פסח סי' ל"ד, ע"ח ע"ב: ובפלפלין אסר רבי' שלמה (כלומר, ליתנם לתוך עיסה לעשות ממנה מצה בפסח) משום חמוץ, ורבי' יעקב התיר חוץ מלילה הראשון וכו' תבלה בקצח ובכל מיני תבלין כשרה וכו',<sup class="footnote-marker">55</sup><i class="footnote">עיין לעיל פסחים פ"ב, שו' 59–60 ומש"ש.</i> ושנינו בתוספתא די"ט והפלפלין הרי הן כתבלין <b>לכל דבר</b>. והדברים תמוהים, וכי מה לי השוואת פלפלין לתבלין לעניין כתישה ביו"ט עם טעם הפלפלין לעניין חימוץ בפסח, והרי חרדל דינו כתבלין לעניין יום טוב (עיין בירושלמי פ"א ה"ט, ס' ע"ד) ואסור ליתנו בעיסת מצה, כמשנת פסחים פ"ב מ"ח. אלא שרבינו, כנראה דייק מן הלשון "לכל דבר". וצ"ע.

Halakhah 16

<small>65-66.</small> <b>בית שמיי אומ' מוליכין תבלין ומדוך אצל מדוכה ולא מדוכה אצלן וכו'. </b>וכ"ה הסדר בד ובכי"ל, כלומר מתחילה המחלוקת במדוכה, ואח"כ המחלוקת בבהמה. ומלשון הר"ח י"א סע"א משמע שכן היה לפניו הסדר גם בבבלי שם. ובכי"ע: בית שמאי אומ' מוליכין סכין וטבה אצל בהמה וכו' בית שמאי אומ' מוליכין תבלין ומדוך וכו', וכ"ה הסדר בתוספתא לפני בעל העיטור (עיין להלן), וכ"ה סדר הברייתות בבבלי י"א א' בהוצאות שלפנינו.<br>והנה בתוספתא שלפנינו בכל הנוסחאות בשתי הבבות: מוליכין וכו'. וכן גרסו כמה מן הראשונים גם בבבלי י"א א', בברייתא של טבח וסכין, כעדותו של בנו של הרמב"ן: ויש שגורסין מוליכין טבח וסכין וכו', משום דס"ל שאף ב"ש מודו שהולכת סכין בצד הטבח אינו טלטול וטורח כל כך שיהו חוששין לאמלוכי, אבל לא בהמה אצל טבח וסכין שהוא טורח גודל וחיישינן לאמלוכי.<sup class="footnote-marker">56</sup><i class="footnote">כלומר, שמא ימלך לשחוט בהמה יותר שמנה, ונמצא שטרח והביא את הכחושה על כתיפיו בחנם, עיין בבלי י"א א' וטאו"ח ריש סי' תצ"ו.</i> וכ"ה הגירסא בבבא זו "מוליכין" גם בכי"מ, וכן מעתיק הרא"ש בפ"א סי' י"ז (כמו שהעירו בגליון), וכן היה לפני המאירי בחידושיו ז' ב' ד"ה ולענין<sup class="footnote-marker">57</sup><i class="footnote">בחידושיו י"א א' ד"ה גמרא הוא מעתיק: ואע"ג דבהולכת בהמה אצל טבח, ובהולכת <b>קדירה של תבשיל</b> אצל תבלין ומדוך חיישי ב"ש וכו'. ומכאן שגרס "קדירה" במקום "מדוכה". וכ"ה בחידושי הרשב"א שם ובטאו"ח ס' תק"ד במקצת ספרים, עיין ב"ח שם ד"ה מותר להוליך, וברור שהמאירי נמשך כאן אחרי הגירסא המשובשת בחי' הרשב"א. אבל בעבודת הקודש שלו ש"ב סי' ג', מ' ע"א, כלפנינו, וכ"ה בחי' המאירי ז' ב', בבית הבחירה שלו, סוף עמ' 50, ועמ' 64, וכ"ה במקצת ספרי הטור, עיין בב"ח הנ"ל.</i> ובבית הבחירה, סוף עמ' 50. אבל בסיפא גם בכי"מ הגירסא: <b>אין</b> מוליכין אלא שמחקו את המלה "אין" (עיין דק"ס), וכ"ה "אין מוליכין" גם לפני המאירי הנ"ל.<br>ובעיטור כ"י וותיקנה וכ"י בדהאב (לפי רא"ח פריימן זצ"ל, בסה"י לכבוד ר"י פריימאנן, עמ' 107): בתוספת ב"ש אומ' <b>אין</b> מוליכין טבח וסכין אצל בהמה וכו' ב"ש אומ' <b>אין</b> מוליכין תבלין ומדוך אצל מדוכה וכו', וב"ש וב"ה לטעמיהו במתוך וכו'. כלומר, לשיטתם בהוצאה שלא לצורך, עיין בבלי י"ב א', ואם ימלך וישחוט אחרת, נמצא שהוציא שלא לצורך אכילה לשיטת ב"ש. וכ"ה הגירסא "אין מוליכין" בשתי הבבות בבבלי שלפנינו, וכ"ה ברש"י, בס' הישר לר"ת סי' שי"ד, ל"ג ע"א, בחי' לבנו של הרמב"ן הנ"ל בשם מקצת הספרים ועוד. וכתב שם: מי שגורס אין מוליכין וכו' ס"ל דאע"ג דברשות היחיד הוא טורח הוא וחשש לאמלוכי, א"נ דמיירי בר"ה ומשום הוצאה שהוא מוליך דבר שלא לצורך לר"ה. ועיין להלן שם שהסיק שהולכת הסכין והמדוך וכו' אינן ממכשירי אוכל נפש אלא אוכל נפש ממש, עיי"ש. ועיין בחידושי הרשב"א י"א א', ד"ה ב"ש, ובר"ן בסוגיין.
<small>66.</small> <b>ולא מדוכה אצלן. </b>מפני שהמדוכה כבדה היא, ואם ימלך לבשל קדרה שאינה צריכה תבלין, נמצא שטרח בחנם. 

Halakhah 17

<small>67-68.</small> <b>בית שמאי או' מוליכין סכין וטבח וכו'. </b>עיין מ"ש ע"ז לעיל. 

Halakhah 18

<small>69-70.</small> <b>אין עושין סיטני ואין כותשין במכתשת ביום טוב. </b>וכ"ה ("סיטני") גם בד. אבל בכי"ע ובכי"ל: אין עושין טיסני וכו'. ובבבלי י"ד א': תנו רבנן אין עושין טיסני ואין כותשין במכתשת. תרתי. הכי קאמר מה טעם אין עושין טיסני לפי שאין כותשין במכתשת. וליתני (כגי' כי"מ) אין כותשין במכתשת. אי תני אין כותשין במכתשת הוה אמינא הני מילי במכתשת גדולה, אבל במכתשת קטנה שפיר דמי קמ"ל וכו', עיי"ש. ופירש"י: אין עושין טיסני ביו"ט שטורח גדול הוא שכותש החטין עד שנחלקין א' לארבעה, כדאמרינן במו"ק (י"ג ב'). ובירושלמי סוטה פ"ב סה"א, י"ז ע"ד: טיסני לארבעה. ר' יוסי בר' בון בעי מיכן והילך קמחין הן וכו', הרי לך שעשיית טיסני קרובה לטחינה ממש. ועיין מ"ש בירושלמי כפשוטו, עמ' 44, בשם קטע מן הגניזה. 
<small>70.</small> <b>ואין כותשין את המלח במדוך של עץ אבל מרסק וכו'. </b>בראבי"ה ח"ב סי' תשמ"ב, עמ' 442: ובתוספתא דמכילתין תניא אין כותשין את המדוך (צ"ל: המלח) במדוך של עץ אבל מרסק הוא וכו', עיי"ש. אבל ברור שבשבת עסיקינן,<sup class="footnote-marker">58</sup><i class="footnote">ולא עוד אלא שמסתבר מאד שהמלים "ובתוספתא דמכילתין" דבוקות למה שכתוב למעלה, כלומר, וכן מצאתי בתשובה ובתוספתא דמכילתין, והכוונה לשו' 65 לעיל: והפלפלין הרי הן כתבלין. וכן מוכח מדברי הראבי"ה שבתשובות מהר"מ ד' פראג סי' תרנ"ג. ואח"כ מתחיל עניין חדש: תניא אין כותשין וכו', והכוונה בעיקר לתוספתא שבת ספי"ד.</i> שהרי ביום טוב מותר לכתוש את המלח במדוך של עץ, כמפורש במשנתנו פ"א מ"ז ולעיל שו' 64, ד"ה על מה נחלקו. וכן הובאה כל הברייתא לעיל שבת ספי"ד, שו' 52 ואילך. עיין מש"ש. 
<b>אבל מרסק הוא וכו'. </b>עיין מ"ש בשבת הנ"ל ד"ה אבל מרסק. 
<small>71.</small> <b>ובעץ הפרוד. </b>בכי"ע, בכי"ל ובראבי"ה הנ"ל לנכון: בעץ הפרור, עיין לעיל, שו' 64, ד"ה על מה, ובשבת הנ"ל. 

Halakhah 19



Halakhah 20

<small>73.</small> <b>המולל מלילות מערב שבת מנפח על יד על יד ואוכל אבל לא בקנון וכו'. </b>לעיל שבת ספי"ד, שו' 55–56, ד"ה המולל, עיין מש"ש, ובבבלי י"ב ב': המולל מלילות מערב שבת למחר מנפח מיד ליד ואוכל וכו'. וברש"י שם: מלילות של חטין שמולל בידיו כשהן רכות (שמוציא את הזרע ע"י כך). גבי שבת גרסינן <b>מיד ליד</b>, וגבי יום טוב (להלן בסיפא) גרסינן על יד על יד. מיד ליד שלא כדרך חול (כלומר, ביד אחת, עיין בבלי י"ד רע"א) וכו', על יד על יד, מעט, מעט. ובבבלי י"ג ב': המולל מלילות של חטים מנפח על יד על יד ואוכל. ואם נפח ונתן לתוך חיקו חייב, א"ר אלעזר וכן לשבת וכו' כיצד מולל וכו' מנפח מקשרי אצבעותיו ולמעלה. ופירש הרי"ף בשבת פי"ח סי' תע"ח (וכן מוכח מפסק הר"מ פכ"א מה' שבת הי"ד) שהכוונה לשבת.<sup class="footnote-marker">59</sup><i class="footnote">ועיין בחי' הרשב"א כאן י"ב ב' ד"ה ואיידי שפירש שמלילה ממש (כלומר פרוק האוכל מן הקש) אסורה בשבת, ולא התירו (בבבלי שבת קכ"ה א') אלא רכוך בעלמא. וכ"ה בעבוה"ק שלו שער א' אות ו', ל"ח רע"ב, וכן במרדכי כאן פ"א סי' תרס"א, ומהם בשאר מפרשים.</i> ולפ"ז נקטו כאן "מערב שבת" להיותה דומיא דיו"ט שמולל בלי שינוי, הואיל וכבר הסיר את האוכל מן הקליפה בערב שבת, עיין במלחמות ובחי' בנו של הרמב"ן שנביא להלן. אבל כמה מן הראשונים חולקים וסוברים שהשאלה בבבלי היא על מלילה ביו"ט, ובשבת אסור למלול אפילו ע"י שינוי. עיין ברש"י ובתוספות י"ג ב' ד"ה כיצד מולל ומ"ש לעיל שבת פי"ד, שו' 46–47, ד"ה ולעצם העניין. ונקטו כאן מערב שבת בדווקא, שכבר מללו מערב שבת. ועיין מ"ש על ניפוח לעיל שבת הנ"ל, שו' 55–56, ד"ה ואשר למנפח. 
<small>74.</small> <b>המולל מלילות מערב יום טוב מנפח בקנון וכו'. </b>וכ"ה לעיל שבת ספי"ד, שו' 56–57 הנ"ל. ובבבלי הנ"ל: מערב יום טוב למחר מנפח יד על יד ואוכל אפילו בקנון וכו'. ועיין מ"ש לעיל שבת פט"ז הערה 5. ואמרו שם שנקטו "מערב יום טוב" אגב הרישא ששנו בה מערב שבת. ובתוספתא בבבא זו לא נזכר "על יד על יד" בשום נוסח לא כאן ולא בשבת הנ"ל. 
<small>75-76.</small> <b>המולל מלילות בשבת מנפח על יד על יד ואוכל אבל לא בקנון ולא בתמחוי. </b>כ"ה בד, ובכי"ו נשמט "על יד" בטעות. וכן במלחמות להרמב"ן שבת ספי"ח: ומצאתי בתוספתא דמס' יו"ט דקתני להו לכולהו, המולל מלילות מערב שבת והמולל מלילות מערב יום טוב, והמולל מלילות בשבת מנפח על יד על יד ואוכל אבל לא בתמחוי ולא בקנון. וכן מעתיק בנו של הרמב"ן כאן י"ג סע"ב, ברשב"א ובמיוחס להריטב"א בשבת קכ"ח א'. ועיין במגיד משנה פכ"א מה' שבת הי"ד. וכבר העירותי על כ"ז בתס"ר, סוף עמ' 204. ורבותינו הנ"ל הביאו מכאן ראייה מפורשת לשיטת הרי"ף (והר"מ) שאף בשבת מותר למלול ע"י שינוי. ובאמת ברייתא זו קשה היא, שהרי היא חזרה על מה ששנינו לעיל, שו' 73, אלא ששם נשנה "מערב שבת" וכאן "בשבת", ועלינו להדחק ולפרש שברישא מדברים במלילה שלא ע"י שינוי דומיא דיו"ט (לשיטת הרי"ף והר"מ), וכאן ע"י שינוי (בראשי אצבעותיו), כפירוש הרמב"ן, אעפ"י שנשנית בשני המקומות באותה לשון עצמה.<br>ברם בכי"ע ובכי"ל חסרה בבא זו, וכן איננה בשבת ספי"ד הנ"ל בשום נוסח, ולא היתה שם גם לפני הראשונים הנ"ל (שאלמלא כן לא היו מביאים אותה מביצה). וברור שלא היתה לפני כמה מן הראשונים שחולקים על הרי"ף והר"מ, שלא זכרוה ולא אמרו עליה שהיא משובשת.<sup class="footnote-marker">60</sup><i class="footnote">או שמדברים כאן בסיאה ואיזוב וקורנית דווקא, עיין בבעל המאור בשבת שם.</i> ואף הראב"ד שלא השיג על הר"מ, וסובר כמותו שאף בשבת מותר ע"י שינוי (עיין בפ' תלמיד הרמב"ן כאן, עמ' 42), וברייתא זו מסייעת לו, אף לפניו לא היתה בבא זו בתוספתא, כפי שמוכח מפירושו ל"ערב שבת" שבברייתא בבבלי כאן י"ב ב', שבאר: להכי קתני מערב שבת, משום דקתני אבל לא בקנון ולא בתמחוי, ואי במולל בשבת לא שייך ביה קנון ותמחוי, שהרי מולל ואוכל בראשי אצבעות (מלחמות הנ"ל), והרי כאן מפורש שלא כדבריו. וכנראה שיש כאן נוסחא כפולה, ואחת שנתה "בשבת" והשניה "בערב שבת", והכניסו לכאן את שתיהן.

Halakhah 21

<small>77-78.</small> <b>הבורר קטנית ביום טוב ר' יהודה או' בית שמיי אומ' אם היו צרורות מרובין על האוכלין בורר את האוכלין וכו'. </b>במשנתנו פ"א מ"ח: הבורר קטנית ביום טוב בית שמאי אומרים בורר אוכל אוכל,<sup class="footnote-marker">61</sup><i class="footnote">זו היא הגירסא הנכונה, עיין דק"ס כאן, עמ' 29, הע' כ', שבת, עמ' 337, הע' פ', אהצו"י כאן, עמ' 11. וכ"ה במשנ' הוצ' לו, קויפמן, פרמה וס' מועד על קלף שבביה"מ כאן. ועיין בשטמ"ק ובצל"ח בסוגיין. ועיין לעיל מעשרות פ"ג ה"י, ומש"ש בח"ב, עמ' 703.</i> ובית הלל אומרים בורר כדרכו (כלומר, אפילו פסולת מתוך האוכל) בחיקו בקנון וכו', אבל לא בטבלא ולא בנפה ולא בכברה. ובבבלי י"ד ב' (שבת קמ"ב ב'): תניא אמר רשב"ג<sup class="footnote-marker">62</sup><i class="footnote">כ"ה בשבת בכל הנוסחאות, וכ"ה גם בביצה בר"ח וברי"ף.</i> במה דברים אמורים כשהאוכל מרובה על הפסולת, אבל פסולת מרובה על האוכל דברי הכל נוטל את האוכל ומניח את הפסולת. פסולת מרובה על האוכל מי איכא מאן דשרי? לא צריכא דנפיש בטירחא וזוטר בשיעורא. ופירש"י שהשאלה היתה אם הפסולת מרובה על האוכל הרי הכל אסור אפילו בטלטול, ובטל האוכל לגבי פסולת, ודינו כאילו כולו פסולת. ולפיכך תירצו שבאמת האוכל מרובה על הפסולת והכוונה לטרחא, כלומר, אם טורח ברור הפסולת (כגון שהצרורות הם דקים) מרובה על טורח ברור האוכל, כולם מודים שבורר את האוכל, אבל לעולם באוכל מרובה על הפסולת אנן קיימין. ובר"ח שם: פי' פסולת. כגון אבנים דקות,<sup class="footnote-marker">63</sup><i class="footnote">ופירש ע"פ התוספתא כאן שמפורש בה "צרורות". ועיין רשב"ם ב"ב צ"ג סע"ב. וכן להלן שו' 80: והצרורות יורדין, ובבבלי שם י"ד ב': והתניא איפכא (כלומר, פסולת למטה) וכו' בעפרא, עיין להלן, שו' 79–80. ועיין בתוספ' רע"א למשנתנו, וכאן מפורש שבאבנים עסיקינן ואינן ראויות למאכל בהמה. ועיין בהגהות הרש"ש מה שתמה עליו.</i> והאוכל גסים, אחד מן האוכל כנגד שנים מן הפסולת. ובכי"מ בבבלי: <b>פשיטא</b>. מי איכא מאן דשרי וכו'. ופי' ר' ישעי' הזקן (בס' מחנה דוד): פשיטא, שכיון שהפסולת מרובה שאסור ללקט כי אם האוכל<sup class="footnote-marker">64</sup><i class="footnote">אבל בתוספ' רי"ד בסוף פירקין הכריע כדברי רש"י.</i> וכו'. וכן היתה הגירסא לפני הרי"ף ועוד, עיין במהרש"א שם סד"ה תוספות, ועיין דק"ס במקומו. ועיין ר"מ פ"ג מה' יו"ט הט"ז ובהגה"מ שם אות נ', ובמהרי"ק שורש קס"ו,<sup class="footnote-marker">65</sup><i class="footnote">בד"ר. ובד' קרימונה שורש קס"ה, אות ג', ובד"ח שרש קס"ג, אות ג'.</i> שציין לו בדק"ס, ועוד.<br>והברייתא שלנו לא הובאה לא בבבלי ולא בירושלמי, ולכאורה היא תמוהה, וכי בשופטני עסיקינן, ולמה ירבה אדם בטירחה יתירה, כשיכול להוציא את האוכלים בקלות. ברם בתוספות שבת קמ"ב ב' סד"ה שאוכל פירשו את הבבלי הנ"ל: כגון דנפיש בטרחא וזוטר בשיעורא, אאוכל קאי ולא אפסולת, כלומר לעולם בפסולת מרובה, אלא שהאוכל הוא דק והצרורות הם גסים, ואעפ"י שיש טירחא יתירה בברור האוכלין מ"מ בורר את האוכלין הואיל וזוטר בשיעוריה, עיין בגליון התוספות, בס' המכתם, עמ' 201, ובר"ן בסוגיין. ואף כאן בכגון דא עסיקינן, ומשום כך התירו ב"ה לברור איזה מהן שירצה. והתוספתא לא בארה את הדברים, מפני שבוודאי אם הצרורות מרובין והאוכל מועט ואף נוח להברר, למה יתפוס אדם בדרך הקשה, וירצה לטפל במרובה הקשה, אלא הכוונה שאם רוצה לברור את הפסולת המרובה, מפני שטרחתה ממועטת, בורר את הפסולת, משום שלדעת ב"ה הותרה ברירה ביו"ט,<sup class="footnote-marker">66</sup><i class="footnote">עיין בירושלמי פ"א ה"י, ס' ע"ד, שבת פ"ז ה"ב, י' ע"ב, ומ"ש בירושלמי כפשוטו, עמ' 142.</i> ויכול לעשות כמו שנוח לו. ועיין בצל"ח בסוגיין ד"ה בש"א. ולשיטת ר' יהודה בתוספתא אף ב"ש מודי שבפסולת מועטת על האוכל בורר את הפסולת, ואף הם סוברים שהותרה ברירה ביו"ט, אלא שהם מחמירים (עיין בירושלמי שם) בפסולת מרובה, משום טלטול מוקצה (אבל לא כשיטת רש"י וסייעתו שבפסולת מרובה הכל אסור, אלא כהרי"ף וסייעתו). וב"ה מתירין להסיר את הפסולת אם כך נוח לו, וטלטול מוקצה מותר לצורך אוכל נפש.

Halakhah 22

<small>79-80.</small> <b>אמ' ר' לעזר בי ר' צדוק של בית רבן גמליאל היו ממלין דלי עדשים ומציף מימן ושולה והצרורות יורדין למטה וכו'. </b>כ"ה ("עדשים") בד, כי"ע וכי"ל. ובכי"ו חסרה המלה "עדשים" ובמקומה פער ריק. ובבבלי י"ד ב': תניא אמר ר' אלעזר בר' צדוק כך היה מנהגן של בית ר"ג שהיו מביאין דלי מלא עדשים ומציפין עליו מים, ונמצא אוכל למטה ופסולת למעלה. והתניא איפכא (כלומר, פסולת למטה), לא קשיא הא בעפרא (עיין מ"ש לעיל, הערה 63) הא בגילי (כלומר, בקש שהוא קל מן העדשים, וצף למעלה).<br>ובמשנתנו הנ"ל (במחלוקת ב"ש וב"ה): רבן גמליאל אומר <b>אף</b> מדיח ושולה. וכתב הרא"ה: פי' ואע"ג דעובדין דחול. ולפירושו זה כיון במאירי למשנתנו ובבית הבחירה שלו, עמ' 80. ולדעת הרא"ה מקל ר"ג על בית הלל ומתיר אף בעובדין דחול. ובתולדות יעקב למהריק"ש מסתפק אם ר"ג מחמיר או מקל, עיי"ש. וכבר העירו הראשונים<sup class="footnote-marker">67</sup><i class="footnote">הר"ח כאן במקומו, עיטור ה' יו"ט, מחלוקת י"ב, הוצ' רמא"י, קמ"ו ע"א, או"ז ח"ב סי' ס', י"ד ע"ד, והמאירי הנ"ל, עיין באהצו"י לירושלמי שהבאנו בפנים.</i> על הירושלמי (כאן פ"א ה"י, ס' ע"ד, שבת פ"ז ה"ב, י' ע"ב): הבורר וכו', וביום טוב סופג את הארבעים וכו', דרבן גמליאל היא, דרבן גמליאל אמר <b>אף</b> מדיח ושולה. ולפ"ז מחמיר רבן גמליאל יותר מבית שמאי,<sup class="footnote-marker">68</sup><i class="footnote">עיין מ"ש לעיל, שו' 77–78, סד"ה והברייתא.</i> וסובר שלא הותרה ברירה ביום טוב כלל. וכן מסיק בבית הבחירה הנ"ל: ומכל מקום למדת מדבריהם שרבן גמליאל להחמיר בא, ואין גורסין אף, וכן לא העתיק את המלה "אף" מן הירושלמי. וכן כותב מהרי"ן אפשטין במבוא לנוה"מ, ריש עמ' 1012: בירושלמי שלנו נשתבש ונוסף "אף".<br>ברם אין להגיה בשום אופן את כל נוסחאות המשניות, ואף בבית הבחירה למאירי שם מעיד: אלא שברוב הספרים גורסין אף. ובירושלמי בוודאי ובוודאי שאין להגיה, שהרי כ"ה גם בשרי"ר, עמ' 84, שו' 15, בר"ח, בעיטור ובאו"ז (הנ"ל). ובעל כרחנו אנו אומרים ש"אף" בא לחלוק על בית שמאי, כלומר, אף [הוא] מדיח ושולה, והוא מחמיר. ועיין במבוא לנוה"מ הנ"ל, עמ' 1007–1032, שמנה את ה"אפין" ששנויים במחלוקת, ובוודאי שאין להגיה בכל מקום במקור אחד ע"פ השני.

Halakhah 23

<small>81-82.</small> <b>ר' יוסה או' מוליכין מנעל שחור ולא מנעל לבן מפני שצריך אומן. </b>במשנתנו ספ"א: ר' יהודה אומר, אף לא מנעל לבן מפני שצריך אומן. ובבבלי ט"ו א': תניא ר' יהודה מתיר בשחור ואוסר בלבן, מפני שצריך ביצת הגיר,<sup class="footnote-marker">69</sup><i class="footnote">ופירש הר"ח: וצריך בית הגיר ללבונו. ועיין בפיה"מ להר"מ ובערוך ערך גר, עה"ש, שמ"ו ע"א.</i> ר' יוסי אוסר בשחור מפני שצריך לצחצחו. ולא פליגי. מר כי אתריה ומר כי אתריה וכו'.<br>ובירושלמי רהי"ב, ס"א ע"א: כיני מתניתא מפני שהוא צריך ביצת אומן, מתניתא דר' ליעזר, דתנינן תמן (כלים פכ"ו מ"ד) מנעל על האמום ר' ליעזר מטהר וחכמים מטמין. דברי הכל היא וכו'. וערבים עלי מאד דברי מהרי"ן אפשטין במבוא לנוה"מ, עמ' 466, שפירש "אומן", כמו "אמון" (כתיב רגיל מאד בירושלמי, עיי"ש כמה דוגמאות), אמום. ופירש הירושלמי, שהוא צריך ביצת האמום, והביצה היא הדפוס (בצורת ביצה) שנותנים עליו את המנעל בשעת גמר מלאכה. ולפיכך רצו לומר בירושלמי שמשנתנו היא כר' אליעזר הסובר שכל זמן שלא נתנוהו על האמום והסירוהו ממנו עדיין אינו כלי. ואף בתוספתא כאן שנו בלשון המשנה, שצריך אומן (=אמון), ולא הזכירו ביצת הגיר. ולבבלי היתה מסורת אחרת, בין במחלוקת התנאים, ובין בפירוש הדברים.
<small>82-83.</small> <b>ר' שמעון או' משלחין חטין מפני שהן מאכל עססיות, פול מפני שהן מאכל לודיות וכו'. </b>במשנתנו פ"א מ"ט: משלחין יינות וכו', ור' שמעון מתיר בתבואה.<sup class="footnote-marker">70</sup><i class="footnote">עיין דק"ס ובית הבחירה למאירי, עמ' 83.</i> ובירושלמי הי"א, ס"א רע"א: תני משלחין חטין שהן מאכל עסיסיות. פול שהוא מאכל נדיות<sup class="footnote-marker">71</sup><i class="footnote">וכ"ה בשרי"ר, עמ' 302, ובפירוש תלמיד הרמב"ן, ריש עמ' 47 (והוא מעתיק שם מן הירושלמי רק "פול שהוא מאכל נדיות" שלא נזכר בבבלי, ואח"כ חוזר ללשון הבבלי). אבל באו"ז ח"ב סי' שמ"א, ע"ב ע"ב, בשם הירושלמי: מאכל <b>לודיות.</b> והיא היא, עיין מ"ש לעיל ח"ב, עמ' 658, הע' 47.</i> וכו'. ובבבלי י"ד ב': תניא ר' שמעון מתיר בתבואה כגון (ליתא בכ"י ובראשונים, עיין דק"ס) חטין <b>לעשות</b> מהן <b>לודיות</b>,<sup class="footnote-marker">72</sup><i class="footnote">בר"ח, ברי"ף, בפי' ר' ישעי' הראשון ובפי' תלמיד הרמב"ן: עססיות.</i> שעורין <b>ליתן</b> לפני בהמתו (עיין מ"ש להלן), עדשים <b>לעשות</b> מהן רסיסין.<br>ולפי הסיגנון בתוספתא ובירושלמי משמע שהנשים מעססית היו עושות מאכל מיוחד מחטים חיות, והלודיות היו עושות כן מפול חי, ועיין מ"ש ר"ש קליין בספרו ארץ יהודה (תל אביב תרצ"ט), עמ' 260. אבל בבבלי אי אפשר לפרש כן. ושמא קראו אח"כ למאכל שהיו עושין מחטין "עססית", או "לודית", על שם מקומם, ואין הבדל בין הירושלמי והבבלי. ועססיות שנזכרו כאן אינן עניין לעססיות שבתוספתא שבת רפ"ג, עיין מש"ש ד"ה תרמסין. וברי"ף הביא את הברייתא שלנו להלכה, עיי"ש בפי' תלמיד הרמב"ן, עמ' 46, ובר"ן. אבל עיין בשטמ"ק כאן. ועיין מה שהאריך בזה בפתח עינים להרחיד"א י"ד ב'. ועיין מ"ש להלן בסמוך.
<small>83.</small> <b>שעורין מפני שהן ראויות לבהמה. </b>וכן בירושלמי הנ"ל: שעורין שהן מאכל בהמה. לא כן תני בשם ר' שמעון לכל נפש אף נפשות בהמה בכלל (עיין מ"ש להלן פ"ב סה"ו, שו' 24–25), אתיא דר' שמעון בשיטת ר' עקיבה רבו וכו'. ומכאן שהת"ק אוסר. ועיין בעיטור ה' יו"ט מחלוקת י"ג, קמ"ו ע"ד, וברא"ש בפירקין סי' כ"ד, ובבית הבחירה למאירי, סוף עמ' 82 ואילך, ובפי' תלמיד הרמב"ן, עמ' 47. ואף שגם הת"ק מודה שמותר לקדור ולהאכיל שעורים לבהמה (כמפורש בבבלי כ"ט א') מ"מ לשלוח אסור מפני שנראה כמשלח לטחינה. ומתוך הירושלמי ברור שלר"ש משלח חטים פול ושעורים לחברו אעפ"י שאינו מכוין למאכלים המיוחדים, וכן משמע גם מלשון התוספתא "מפני שהן", "מפני שהן ראויות" וכו'. וכן כתב הריא"ז (לפי שלטה"ג): ונראה בעיני שמשלחין שעורים <b>הראויות</b> לבהמה שמותר לטרוח בשביל בהמה, כמבואר בקונטרס הראיות. אבל בבבלי הלשון הוא: חטין <b>לעשות</b> וכו' שעורין <b>ליתן</b> לפני בהמתו וכו'. וכן כתב בשטמ"ק למשנתנו: ור' שמעון מתיר וכו', <b>והוא שיכוין לכך</b>. אבל ברא"ה שם: ור"ש מתיר בתבואה, <b>דתלינן</b> להתיר כל מה דאפש', וכיון <b>דאפשר לתלות</b> דלשום ענין דלצורך היום, מותר. ועיין בדרישה בטאו"ח סי' תקט"ז ובט"ז באו"ח שם. ועיין ר"מ פ"ה מה' יו"ט ה"ז ומ"ש בראשון לציון להגר"ח ן' עטר י"ד ב', ד"ה תניא ר"ש, ובים של שלמה פ"א סי' מ"ג, ומ"ש בפתח עינים הנ"ל. 

Chapter 2



Halakhah 1

<small>1-2.</small> <b>יום טוב שחל להיות ערב שבת אין מערבין לא בחצירות ולא בתחומין דברי ר' וכו'. </b>וכ"ה בירושלמי פ"ב ה"א, ס"א ע"ב (אלא ששם בטעות: דברי ר' מאיר). ואמרו שם: אית תניי תני ומחלף (כלומר, דברי רבי בדברי חכמים, ולהפך). אמר ר' לעזר הואיל והן תנייא מחלף וכו'. והתנא המחלף הוא מהתנאים הבבליים ששנו כן בבבלי ט"ז ב', ואמרו שם: דשלח ר' אלעזר לגולה לא כשאתם שונים בבבל רבי מתיר וחכמים אוסרין, אלא רבי אוסר וחכמים מתירין, והוא כמסורת התוספתא והירושלמי.<br>ועל האיסור לערב בתחומין לא נחלקו, שהרי יש בו קניין רשות, עיין בבלי י"ז א' וברי"ף פ"ב סי' תת"ף, אלא שרבי אוסר לערב גם בחצרות ביו"ט לשבת, או משום שהוא סובר שעירוב משום קניין, כשמואל בעירובין מ"ט א',<sup class="footnote-marker">1</sup><i class="footnote">וכן ברא"ה י"ז א' ד"ה רא"א: דקי"ל כר' דלעיל לית לן הפרש בין תחומין לחצרות וכו', בתרווייהו איכא משום מיקנא ביתא. ועיין עיטור ה' יו"ט מחלוקת י"ד, הוצ' דמא"י, קמ"ז ע"ג, ובהערה מ"ג שם. ועיין עירובין ע"א א' ובתוספות שם ס"ו א' ד"ה יפה, ומ"ש הנצי"ב בשו"ת משיב דבר ח"א או"ח סי' כ"ז.</i> או שנראה כמתקן ביו"ט.<sup class="footnote-marker">2</sup><i class="footnote">רש"י ט"ז ב', או"ז ח"ב סי' שמ"ג, אות ט', ע"ג רע"ב.</i> ועיין בבלי עירובין ל"ח א' ובתוספות שם ד"ה ור' ובתוספות כאן ט"ז ב' ד"ה רבי, י"ז א' ד"ה מאי.<br>ובירושלמי שם נחלקו אמוראים אם עירוב תבשילין מתירו לערב עירובי חצירות,<sup class="footnote-marker">3</sup><i class="footnote">מיהו למ"ד בירושלמי שעירוב תבשילין מתיר לערב בחצירות ביו"ט בוודאי סבירא ליה שאיסור עירוב ביו"ט הוא משום שנראה כמתקן ביו"ט (עיין בתוספות י"ז א' ד"ה מאי), שהרי אין להעלות על הדעת שעירוב תבשילין יתיר קניין ביו"ט, כעין מה שתמה ר' יוסי בר' בון בירושלמי שם.</i> עיין או"ז (הנ"ל) ורא"ה י"ז סע"ב. עיי"ש הסדר בירושלמי. ועיין בר"ן.
<small>2.</small> <b>וחכמים אומ' מערבין בחצרות אבל לא בתחומין. </b>ופירשו בירושלמי הנ"ל: שכן אתה מתיר לו דבר המותר לו. וכן בבבלי הנ"ל: ואי אתה אוסרו בדבר המותר לו. ולשיטת הרי"ף פ"א סי' תתס"ה אין עירוב כלל ביו"ט. ומתוך דבריו משמע שאפילו אם עירב אין עירובו כלום, ואסור להוציא מחצר לחצר דברים שאין לו בהם צורך כלל, שאם לא כן מה ראייה היא מיוה"כ, והרי אפשר שעירב כדי להוציא דברים שאין בהם צורך היום, ובאמת יוה"כ כשבת ולא כיו"ט, כמו שהבין הריטב"א בשיטת הרי"ף, עיין שטמ"ק י"ב סע"א (והרא"ה שם סובר שאין מערבין, אבל בדיעבד מהני). ולשיטה זו אין עירוב שייך כלל ביו"ט, וחכמים סוברים שעירוב משום דירה (עיין מ"ש לעיל), ואין איסור לערב ביום טוב. והרשב"א (י"ב א', עבוה"ק שער ג' אות ז', מ"ג סע"ב ואילך) הסובר שמערבין ביו"ט מסביר בחידושיו (הנ"ל) שמ"מ מותר לו לערב לשבת כדי להוציא דברים שיש בהם צורך היום, מה שמותר ביו"ט בלא עירוב, וממילא הותר לכל. ועיין במאירי ובר"ן שם. 
<small>3.</small> <b>מערבין בפת לשבת ובתבשיל ליום טוב. </b>אגב שהזכירו לעיל עירובי חצירות מבארת התוספתא שיש הבדל בין עירובי חצירות ובין עירובי תבשילין, והיינו שמערבין את הרשויות לשבת בפת גרידא (כר' יהושע בעירובין פ"ז מ"י, ועיין בבלי שם פ"א א'), ומערבין צרכי שבת וצרכי יו"ט מערב יו"ט (עירוב תבשילין) בתבשיל גרידא, אבל לא בפת, משום שצריך היכר שמכין לשבת, והרי אי אפשר לאדם בלי פת, ואוכלה בכל יום, ואין כאן היכר כלל שמכין לשבת, כמפורש בבבלי ט"ז א'. וסוברים כמה מן הראשונים שאם עירב בפת לא עשה כלום, ואינו מועיל אפילו לאפייה גרידא, עיין בס' המכתם רפ"ב, סוף עמ' 207, או"ז ח"ב סי' שמ"ג אות א', ע"ג ע"א, חידושי המאירי ט"ז א', ובית הבחירה שלו, עמ' 93. ויש חולקים, עיין במאירי הנ"ל, במלחמות להרמב"ן רפ"ד, בר"ן שם סי' תתפ"א ומ"ש בצל"ח ט"ז א'. ור' ישעי' דטראני כותב במפורש<sup class="footnote-marker">4</sup><i class="footnote">בס' המכריע סי' ב'. וכן הביא משמו בשבה"ל השלם סי' רמ"ו, עמ' 228.</i> שפת מתירה לאפות אבל לא לבשל, ותבשיל מתיר שניהם. ועיין בחי' לבנו של הרמב"ן ט"ז רע"א, רשב"א י"ז ב' ועוד. ועיין בארחות חיים לר"נ כהנא בה' יו"ט ס' תקכ"ז ס"ק ה' שהבין גם בדברי התוספות בע"ז ל"ז ב' ד"ה והשלקות שפת מתרת אפייה.<br>והראבי"ה ח"ב סי' תשמ"ח, עמ' 452, הראב"ן במנהיג ה' פסח סי' צ"ו, פ"ט ע"א,<sup class="footnote-marker">5</sup><i class="footnote">ונשמט שם דף שלם, והושלם ע"פ כ"י וואתיקנה ע"י רא"ח פריימן זצוק"ל בסה"י לכבוד ר"י פריימאנן, עמ' 111 ואילך.</i> במלחמות להרמב"ן כאן רפ"ב, ובחי' לע"ז ל"ה ב' ד"ה מה ראו, הביאו את התוספתא כאן שמפורש בה שתבשיל גרידא מספיק לעירובי תבשילין, ואין צורך בפת, וכן יותר מפורש להלן בסמוך, שו' 4–5, ד"ה העושה תבשיל, עיין מש"ש.<br>ומדברי השאילתות<sup class="footnote-marker">6</sup><i class="footnote">בשלח סי' נ'. אבל עיין בשאילתות כ"י הנצי"ב (לפי העמק שאלה שם אות ד') וכ"י אפשטין (לפי ר"א אפטוביצר בראבי"ה ח"ב, עמ' 452, הע' 9), וכ"ה לפני הראבי"ה (שם) והמנהיג כ"י וותיקנה הנ"ל לעיל הע' 5.</i> ובה"ג (עיין אוה"ג, עמ' 17, סי' ל"ה-ל"ו ובהערות שם) משמע שעירובי תבשילין הן פת ותבשיל, פת להתיר אפייה, ותבשיל להתיר בישול, כדברי ר' אליעזר בבבלי ט"ו ב' שהובא שם בלי חולק. וכ"ה דעת ר"ת בס' הישר סי' ש"כ, ל"ג ע"ג (תוספות כאן י"ז ב' ד"ה אמר ועוד בכ"מ), ר' טוביה מארץ יון בלקח טוב בשלח ט"ז, כ"ג, נ"ה ע"ב, בעל המאור ברפ"ב ועוד. והם סוברים שמה שאמרו בבבלי י"ז ב': וב"ה אומרים מערב אדם בתבשיל אחד ועושה בו כל צרכו, הכוונה לכל מיני תבשילין: צלי, מבושל, שלוק וכדומה, אבל לא אפייה. אבל מקצת הגאונים (עיין אוה"ג, הנ"ל), המנהיג, הרמב"ן וכל הראשונים שהביאו את התוספתא (עיין לעיל ולהלן, שו' 4–5, ד"ה העושה תבשיל) ועוד סוברים שתבשיל לחוד מספיק, ור' אליעזר שבבבלי הנ"ל הוא שמותי, והולך בשיטת ב"ש (במשנתנו רפ"א), אבל ר' יהושע חולק עליו במפורש בירושלמי כאן רפ"ב, ועיין בב"י טאו"ח סי' תקכ"ז.<br>ובתס"ר ח"א, עמ' 205, הבאתי בשם דק"ס כאן רפ"ב שהעיד: כתב בעל האסופות כ"י ה' מועד סי' שפ"ה משום רבי' יצחק בר יהודה וז"ל אין אופין ואין מבשלין <b>מיו"ט לחברו</b> אלא אם כן עירב בתבשיל, וכן מיו"ט לשבת, ובתוספתא תניא מערבין בפת לשבת ובתבשיל ליו"ט. ולכאורה משמע שפירש שמערבין בפת מיו"ט לשבת, ובתבשיל מיו"ט לחבירו, והוא תמוה מאד. ובאמת אין לדון על פיסקא בודדת מבלי לעיין בספר עצמו. ואפשר שהביא את התוספתא כדי להוכיח שתבשיל גרידא מספיק מיום טוב לחברו וכן מיו"ט לשבת, אבל פת גרידא לא. ועיין עכשיו מה שכתב ר"א אפטוביצר בהוספות ותיקונים לראבי"ה, עמ' 152, ודבריו נראים. ברם מה שכתב שאין מבשלין מיו"ט לחברו אלא אם כן עירב תמוה מאד, שאם הראשון יו"ט והשני חול, הרי אין שום עירוב בעולם מועיל לבשל מיו"ט לחול. ובראבי"ה ח"ב סי' תשמ"ח, עמ' 452, מעתיק בשם בה"ג: וכשם שאין אופין ומבשלין <b>מיום טוב לחבירו אלא אם כן עירב בתבשיל</b> כך אין אופין וכו'. ועיין בה"ג ד"ב, עמ' 177. וכן הביא שם (עמ' 450) נוסח הברכה בשם ירושלמי: בדין יהא שרא לנא לאפויי ולבשולי <b>מיום טוב לחבירו</b> ומיום (צ"ל: מיום, כפי שמוכח להלן שם, עמ' 451) טוב לשבת לי ולמי שסומכין על עירוב זה עד מוצאי יום טוב האחרון, ובלבד שיהא עירוב שמור עד מוצאי יום טוב, אכלו, או שאבד, צריך לערב בערב יום טוב האחרון, עד כאן לשון הירושלמי. וכתב בב"י טאו"ח סי' תקכ"ז בשם "מצאתי כתוב" שהכוונה ליו"ט ראשון של סוכות שחל ביום ה' שעירובו מועיל גם לשמחת תורה (והואיל והעירוב מועיל ליום טוב ראשון מועיל אף ליום טוב אחרון). ובוודאי שכן מוכח מסוף דברי "ספר הירושלמי", וכן הוכיח משם הראבי"ה בעצמו, עמ' 451, אבל הוא לא ראה לפרש כן את תחילת הדברים "מיום טוב לחבירו", עיי"ש. ובאו"ז ח"ב סי' שמ"ז, ע"ג ע"ד: שהלשון "מיומא טבא לחבריה" שיבוש הוא, ואין לאומרו כלל. ועיין הלשון בה"ג ה' יו"ט ד"ו, ל"ז ע"ב, ד"ב, עמ' 182.
<small>3-4.</small> <b>תבשיל שאמרו אפי' צלי, אפי' שלוק וכו'. </b>עיין בבלי ט"ז ב', דק"ס שם, עמ' 36, הערה ר', בה"ג ד"ו, ל"ו ע"ב (ראבי"ה ח"ב, עמ' 452), ור"ח ט"ז א'. ועל "שלק" עיין מ"ש לעיל ח"א, עמ' 446, ח"ב, עמ' 693, הערה 1, ואף כאן פירושו מרותח ע"י הבל, והוא פחות מבישול. 
<small>4.</small> <b>אפי' קוליס שנתן עליו חמין מערב יום טוב. </b>בכי"ע: קולייס <b>האיספנן</b> וכו'. אבל גם בד, כי"ל ומלחמות רפ"ב הנ"ל חסרה מלה זו, ובוודאי נוספה בכי"ע ע"פ הבבלי הנ"ל. ופירש"י (ע"פ משנת שבת פכ"ב מ"ב): וכל שלא בא בחמין מערב שבת מדיחין אותו בחמין בשבת חוץ מן המליח הישן וקוליס האיספנין, שהדחתן זו היא גמר מלאכתן. וקוליס האיספנין לפי מסורת הגאונים הוא שיבוטא, עיין בפירוש הגאונים לטהרות, עמ' 130, ובהערות מהרי"ן אפשטין שם. ושיבוטא הוא דג רך, וטעם מוחו כבשר חזיר (לפי הבבלי חולין ק"ט ב'. ועיין וי"ר פכ"ב, י', הוצ' ר"מ מרגליות, עמ' תקכ"ב ובהערות שם). ולפי הירושלמי תענית פ"ד סה"ח, ס"ט ע"ב, לא היה שיבוטא מצוי בא"י. וסתם קולייס (κολίας) הוא דג שמשיר את קשקשיו כשעולה מן הים, כמפורש בתוספתא חולין ספ"ד (צוקרמנדל ספ"ג), וממילא נראה לאכילה כשמדיחין אותו במים חמים. ולפ"ז נראה שכל קולייס אסור להדיחו במים חמים בשבת, ולפיכך הדחתו בחמין מערב יום טוב עושה אותו עירוב תבשילין. ועיין ר"מ פ"ו מה' יו"ט ה"ג, ואף מדבריו נראה ש"איספנין" לאו דווקא. 

Halakhah 2

<small>4-6.</small> <b>העושה תבשיל מערב יום טוב אופה ומבשל עליו בשבת ומטמין עליו את החמין וכו'. </b>וכ"ה ("בשבת") גם ברא"ש שנציין להלן. אבל בשאר כל הנוסחאות: ומבשל עליו לשבת, ואף לפנינו "בשבת" פירושו לשבת, בחילוף הרגיל בין בי"ת ולמי"ד. ובכי"ל: <b>עושה</b> תבשיל וכו'. וכ"ה אצל רוב הראשונים. ובבבלי י"ז ב': מי שהניח עירובי תבשילין הרי זה אופה ומבשל ומטמין וכו', ובתוספתא נקטו העושה "תבשיל". ומלשון זו הסתייעו הראשונים הנ"ל, לעיל שו' 3, ד"ה והראבי"ה, שאין צורך בפת כדי להתיר אפייה לשיטת ב"ה, כמפורש כאן. וכן הביאו מכאן ראייה לשיטה זו ר"י הזקן בסמ"ג לאווין ע"ה, כ"ז רע"ב, וברא"ש פ"ב סי' י"א, בעל העיטור בה' יו"ט ריש מחלוקת י"ד, הוצ' הרמא"י קמ"ז ע"א (והובא בשבה"ל השלם סי' רמ"ו, עמ' 228), רשב"א י"ז ב' סד"ה אמר רבא, המאירי רפ"ב ד"ה ב"ש, בית הבחירה שלו, עמ' 94, תלמיד הרמב"ן, עמ' 59, ר"ן פ"ב סי' תתפ"א. אבל במחז"ו סי' רפ"ד, סוף עמ' 251: ואע"ג [דשנינו] בתוספ' עושה אדם תבשיל <b>אחד</b> מערב יום ומבשלין ואופין עליו, כתלמודא דידן קיי"ל. והרב פסק שם כשיטה שאף לב"ה צריך פת להתיר אפייה, עיין מ"ש לעיל, שו' 3, ד"ה ומדברי.<br>ובתוספתא כאן, וכן בברייתא שבבבלי הנ"ל, לא נזכר בשום נוסח "להדליק את הנר". ובסמ"ג הנ"ל כ"ז ע"ב: דבהדיא מזכיר בפרק יו"ט (כ"ב א') איסור הטמנה והדלקת הנר למי שלא הניח עירובי תבשילין, וכן משמ' בתוספתא שהבאתי למעלה, ולא הזכיר שם בפיסקא מן התוספתא הדלקת הנר. ועיין מ"ש להלן, שו' 8–10, ד"ה ואשר.
<small>6.</small> <b>ורשיי לאוכלו מבעוד יום. </b>וכ"ה בראבי"ה, במנהיג ובמלחמות הנ"ל. ובבלי הנ"ל: ואם רצה לאכול את עירובו הרשות בידו, כלומר אם כבר גמר לאפות ולבשל לשבת, ואין צורך שיאכל את העירוב בשבת. 
<small>6-7.</small> <b>ורשיי ליתנו במתנה. ותחלתו וסופו אין לו שיעור. </b>וכ"ה בראבי"ה ובמנהיג הנ"ל. ובירושלמי פ"ב ה"א, ס"א ע"ב: רב<sup class="footnote-marker">7</sup><i class="footnote">צ"ל: רבי, כמו שמעתיק במלא"ש ערכין פ"ד מ"ב, והעירותי עליו בתרביץ ש"ב, עמ' 110. ולפנינו "תיקון" ע"פ הבבלי ט"ז ב'.</i> אמר אומר אני אין פחות מכזית. לית הדא פליגא על ר' יוחנן, דר' יוחנן אמר<sup class="footnote-marker">8</sup><i class="footnote">עיין לעיל שם בירושלמי.</i> עלי ועל מי שלא עירב. מתניתא מסייעא לר' יוחנן, עירוב תחילתו וסופו אין לו שיעור. וכן רצו לומר לעיל שם: הדא אמר' אע"פ שאי' בהן כזית. ומכאן שהירושלמי פירש את ההלכה שלנו כפשוטה שאין לו לעירוב שיעור למטה, ואפילו אם עירב מקודם בכזית, וגלה את דעתו שפחות מכזית אינו חשוב אצלו, ואח"כ נתמעט הערוב, סומך עליו, וכפשוטה של משנתנו פ"ב סמ"א: ואם שייר ממנו כל שהוא, סומך עליו לשבת. ולפ"ז הפירוש בתוספתא: ורשיי ליתנו במתנה, כלומר לזכות אותו לאחר, ואף חבירו יכול לערב באותו עירוב, והוא הדין שהנותן יכול לערב בו על חבירו.<sup class="footnote-marker">9</sup><i class="footnote">ועיין בס' תוספות ירושלים או"ח סי' תקכ"ז, והסיק שם: אולם ביותר י"ל כפשוטו, דאין הכוונה כלל שחברו יצא, אלא דמיירי שנותן לו במתנה גמורה, וקמ"ל דאף שעכשיו אינו שלו אלא של חבירו, מותר לו לבשל וכו', אפשר אף שקודם שבישל יכול ליתנו לאחר ואינו מפסיד בזה, אף שהוא אינו שלו, כיון שהוא בעין. והבוחר יבחר.</i> ולא עוד אלא שיכול ליתנו במתנה להרבה אנשים, מפני שאין שיעור לעירובי תבשילין, כפי שהבין הירושלמי הנ"ל את הבבא שלנו. ועיין בפיסקא בשם ירושלמי שהביא בראבי"ה סי' תשמ"ח, סוף עמ' 449, ובהערה שם.<br>אבל בבבלי ט"ז ב' פירשו "כל שהוא" שבמשנתנו הנ"ל "דאית ביה כזית", והביאו את ההלכה "תחלתו וסופו אין לו שיעור", ופירשוה אין לו שיעור למעלה, אבל יש לו שיעור למטה. וחילקו בין עירוב שאין בו כזית, ובין עירוב שיש בו כזית, אלא שמערב בו אפילו למאה, שלא כפירוש הירושלמי<sup class="footnote-marker">10</sup><i class="footnote">ועיין בפני יהושע ובצל"ח בסוגיין שפירשו "אין לו שיעור למעלה" שיכול לערב על כמה אנשים, וכיוונו מדעתם לירושלמי, אבל קשה להעמיס פירוש זה בלשון הבבלי. ואף לפירושם חולק הבבלי על הירושלמי, שהרי בבבלי מצריך כזית לכל הפחות בתחילה.</i> הנ"ל בברייתא שלנו. וכן פסקו כל הפוסקים כשיטת הבבלי, אלא שבפי' הרע"ב למשנתנו פירש שסוף העירוב אפילו פחות מכזית, וכבר תמה עליו בתיו"ט במקומו. ועיין בהלכות קצובות ה' יו"ט סי' י"א, הוצ' ר"מ מרגליות, עמ' 95, בס' הפרדס, הוצ' רח"י עהרענרייך זצ"ל, ריש עמ' ל"ט, ובגליוני הש"ס לר"י ענגיל כאן ט"ז ב'.

Halakhah 3

<small>7-8.</small> <b>רשאין בני חצר לעשות תבשיל לאפות ולבשל עליו בשבת. </b>אף כאן בשבת=לשבת, כבשאר נוסחאות, עיין מ"ש לעיל, שו' 4–6, ד"ה העושה. וכ"ה "בני חצר" גם בד, בכי"ל ובמלחמות הנ"ל. ובמנהיג הנ"ל: בני העיר וכו', וברור שצ"ל: בני חציר. ובכי"ע: רשאין בני מבוי וכו'. וכ"ה בראבי"ה (בני המבוי), סמ"ג ורא"ש הנ"ל. ונראה בפירושו שמותרין לעשות כן בלי רשות האחרים, וכל אחד מפריש על השאר שמא ישכח אחד מהם, ואין צריכין דעת מי שהניחו לו, שהרי זכות הוא לו, כבבלי ט"ז ב'. 
<small>8.</small> <b>ורשיין לעשותו שתוף למבוי. </b>וכ"ה ("לעשותו") גם בכי"ע ובכי"ל. ובד: לעשו' לו. והכוונה שרשיין לעשות את העירוב תבשילין שיתוף למבוי, ומותר לטלטל גם בחצירות, אעפ"י שאין כאן פת (עיין לעיל עירובין פ"ו ה"ו, בבלי שם ע"א סע"ב), ובלבד שיהא בעירוב כגרוגרות לכל אחד ואחד, או מזון שתי סעודות, אם הם שמונה עשרה בני אדם או יותר (עיין בבלי עירובין פ' ב'). ומלמדת התוספתא שהתבשיל יכול לשמש לשתי מצות, ואין כאן משום אין עושין מצות חבילות חבילות, עיין מאירי פסחים ק"ב סע"א ומגן אברהם באו"ח סוף סי' קמ"ז. ועיין בשערי תשובה או"ח סי' תקנ"ז, והכוונה שם לס' פרי האדמה על הר"מ ח"א פ"ו מה' יו"ט ה"ח, עיי"ש. ובעובר אורח הנספח לארחות חיים לר"ן ספינקא סי' תקכ"ז העיר על התוספתא כאן. 
<small>8-10.</small> <b>הרי ששכח ולא עירב ואחרים שעירבו מותרין לעשות לו, הוא עצמו ששכח ולא עירב מותר למלות לו חבית של מים ולהדליק לו את הנר. </b>בבבלי י"ז א': מי שלא הניח עירובי תבשילין הרי זה לא יאפה ולא יבשל ולא יטמין לא לו ולא לאחרים, ולא אחרים אופין ומבשלין לו. כיצד הוא עושה, מקנח קמחו לאחרים ואופין ומבשלין לו. ולהלן שם כ"ב א': תניא נמי הכי, מי שלא הניח עירובי תבשילין אופין לו פת אחת וטומנין לו קדרה אחת ומדליקין לו את הנר ומחמין לו קיתון אחד. ויש אומרים אף צולין לו דג קטן. ופירשו רוב הראשונים<sup class="footnote-marker">11</sup><i class="footnote">בעל העיטור ה' יו"ט מחלוקת י"ט, הוצ' רמא"י, קמ"ט ע"ב, בעל השלמה בכ"י (לפי הערות לבית הבחירה, עמ' 102, וכן הביאו הראשונים בשמו, עיי"ש בהערות הנ"ל), הרשב"א והמאירי שם, הרא"ש בפ"ב סי' ט"ז ועוד.</i> שבכדי חייו התירו לו להכין בעצמו ביו"ט לכבוד שבת.<br>ובשו"ת מהר"מ ב"ב ד' פראג סי' שי"ז (והביאו בב"י טאו"ח סי' תקכ"ז בשם תשובת אשכנזים):<sup class="footnote-marker">12</sup><i class="footnote">והעירותי על כך בתס"ר ה"א, עמ' 206, ועיין עכשיו בשו"ת מהר"מ, הוצ' רי"ז כהנא (ירושלים תשי"ז) סי' קכ"ט, עמ' קכ"ד.</i> ועוד נ"ל אפילו אי איכא אחריני שעירבו שרי איהו למיעבד כל הני לנפשיה, ואע"ג דאפשר באחרים וכו', אלא לגמרי שרי משום כדי חייו, ועוד בידי ראיה פשוטה מתוספתא דביצה פ"ב, הרי ששכח ולא עירב, ערבו אחרים מותרים לעשות לו, או משלו, או משלהם (כ"ה בב"י הנ"ל), בהקנאה,<sup class="footnote-marker">13</sup><i class="footnote">המלה "בהקנאה" דבוקה ל"משלו", כלומר, שמזכה להם משלו.</i> אם בא לעשות יותר מכדי חייו, אבל דבר מועט יכול לעשות אפי' הוא, כגון הדלקת הנר ומילוי מים וכו'. ולעיל שם הביא את הירושלמי (פ"ב ה"א, ס"א ע"ב): הרי שלא עירב אחרים שערבו מותרין לעשות לו <b>משלו</b> וכו', במזכה להן משלו, די לא כן נמצאו עושין לו משלו. לא עירב ולא עירבו אחרים, ר' יצחק אומר צולה לו דגה, רב חונה אמ' מחמם לו חמין, שמואל אמר מדליק לו את הנר. תני ר' חייה ממלא לו חבית של מים ומדליק לו את הנר. מעשה באחד שהדיר את בנו לתלמוד תורה, ובא מעשה לפני ר' יוסי בן חלפתא והתיר לו למלאות לו חבית של מים ולהדליק לו את הנר.<br>והסתייעו הראשונים מן הירושלמי<sup class="footnote-marker">14</sup><i class="footnote">עיין אהצו"י, עמ' 18, ובית הבחירה, עמ' 102, פי' תלמיד הרמב"ן, עמ' 70.</i> שבכדי חייו מותר לו לעשות את הדברים הללו בעצמו, אעפ"י שיש אחרים שעירבו, ויכול להקנות להם, ואף בבבלי הנ"ל פירושו שבני ביתו (שלא עירבו) אופין לו פת וטומנין לו קדרה וכו'. ומה שאמרו כאן שמותר למלות לו חבית של מים הוא לכאורה תמוה, ולמה צריך עירוב, והרי מותר להוציא כלים מלאים שלא לצורך מר"ה לרשות היחיד ביו"ט (עיין לעיל פ"א, שו' 43), ולצורך מצוה מותר להוציא ביו"ט אפילו לשימוש בחול (עיין מש"ש). והריצב"א (לפי או"ז ח"ב סי' שמ"ז, ע"ג ע"ד) כתב שלפי רש"י <b>והגאונים</b> שמזכירים "לאדלוקי שרגא" בעירובי תבשילין: צריך נמי לומר לאפוקי מרה"י לרה"ר ומר"ה לרה"י וכו', עיי"ש. וכן בעבודת הקודש להרשב"א (ש"ד סי' ב', מ"ה ע"א): וכתב גאון שצריך לומר ולאדלוקי שרגא <b>ולאפוקי</b> וכו'.<sup class="footnote-marker">15</sup><i class="footnote">באוה"ג, עמ' 18, השמיט את המלה "ולאפוקי" מן הפיסקא שברשב"א, ודברי הריצב"א שהזכיר את הגאונים נעלמו ממנו, אלא שאפשר ואפשר שהרשב"א הוסיף "ולאפוקי" ע"פ הריצב"א הנ"ל בפנים.</i> וכן בבית הבחירה למאירי, עמ' 100: ויש אומרים וכו' <b>ולאפוקי</b>. ושמא "למלות לו חבית של מים" פירושו על מנת לחמם אותה, וחוא במקום "מחמין לו קיתון אחד" שבבבלי הנ"ל. וכן הלשון בברייתא שבבבלי י"ז א': ממלא נחתום חבית של מים אעפ"י שאינו צריך אלא לקיתון אחד, עיין להלן, שו' 16. וחבית כאן אינו אלא כד, או קיתון, כגירסת הבבלי, ואין מחמין לו יותר מכדי חייו, עיין מ"ש להלן, שו' 14–15, סד"ה ובר"ח. ועיין היטב בירושלמי פ"ב ה"ו, ס"א ע"ג, ובבבלי כ"א ב' הנ"ל, ועיי"ש כ"ב א' פירוש אחר במשנתנו. אבל מסתבר יותר כמו שפירשנו להלן בסמוך, ד"ה ואשר.<br>ואשר להדלקת הנר,פירשו כמה מן הראשונים שאסור להדליק יותר מנר אחד מיו"ט לשבת בלי עירוב תבשילין,<sup class="footnote-marker">16</sup><i class="footnote">עיין בתוספות כ"ב א' ד"ה ומדליקין, אוה"ג, עמ' 18, ראבי"ה ח"ב סי' תשמ"ח, עמ' 451, רשב"א, מאירי ור"ן בסוגיין, רא"ש פ"ב סי' ט"ז, ועוד.</i> וביו"ט אין להתיר להדליק נר של אבטלה,<sup class="footnote-marker">17</sup><i class="footnote">עיין ירושלמי פ"ה סה"ב, ס"ג ע"ב, באהצו"י שם, עמ' 46, בראבי"ה ח"ב סי' תשל"ט, עמ' 439, בתשלום העיטור בס' היובל לכבוד ר"י פריימאנן, עמ' 110, בפי' תלמיד הרמב"ן, עמ' 152. והעירו בעל העיטור ותלמיד הרמב"ן שהר"ח לא העתיק את דברי ר' יוחנן שבירושלמי "לא תאסור ולא תשרי", ואינן באמת בד"ה כאן ל"ז סע"א. וכנראה שרבותינו הסיקו מכאן שהר"ח פסק שמותר להדליק נר של אבטלה ביו"ט, כב"ה. ברם בר"ח מגילה ז' ב' העתיק את דברי ר' יוחנן גרידא, ומשמע שפסק כמותו. וכן העתיקוהו כמה מן הראשונים, עיין בתוספות כ"ג א' ד"ה על, ברשב"א כ"ב סע"ב ד"ה ולימא מר, ועוד, עיין באהצו"י הנ"ל. ועיין בשו"ת מהר"מ (תשובות פסקים ומנהגים) הוצ' רי"ז כהנא (ירושלים תשי"ז) סי' קכ"ז, עמ' קכ"ב. ועיין מ"ש הרמ"מ כשר בתו"ש בא י"ב, חי"א, עמ' 144, הע' שמ"ד-שמ"ה, ובמילואים שם, עמ' 236 ואילך.</i> ולא התירו להדליק ביו"ט נרות לכבוד שבת אלא ע"י עירובי תבשילין. ועיין דק"ס, עמ' 52, הערה ס', מ"ש על תוס' כ"י. אבל הריצב"א (באו"ז ח"ב סי' שמ"ז הנ"ל) מתיר להדליק נרות ביו"ט אפילו בלא עירוב תבשילין, וכתב: הא דקאמר רב הונא ומדליקין לו את הנר אין נראה דמשום עירוב נקט ליה, דלא קאמר ומדליקין לו נר אחד, כדאמר פת אחת וקדירה אחת, אלא כל הדברים שאי אפשר לו בלא הם הזכיר רב הונא, משום דאיבעי ליה לאודועיה מילי שהן כדי חייו של אדם. ולפ"ז אף "מילוי חבית של מים" לא נקטו לה משום עירוב, אלא כדוגמא לחיי נפש, כפי שיוצא ברור מן הירושלמי בסוגיין הנ"ל. ועיין גם בירושלמי כלאים פ"ט ה"ד, ל"ב ע"ב (ומקבילה בכתובות), ומ"ש לעיל ח"א, עמ' 183. ועיין רשב"א ומאירי הנ"ל ובטאו"ח סי' תקכ"ז ובב"י ובב"ח שם. ועיין מ"ש לעיל, שו' 4–6, ד"ה ובתוספתא.

Halakhah 4

<small>10-11.</small> <b>אמ' ר' שמעון בן לעזר מודים בית שמיי ובית הלל שהן שני תבשילין. </b>במשנתנו פ"ב מ"א: בית שמאי אומרים שני תבשילין. ובית הלל אומרים תבשיל אחד. והברייתא שלנו בירושלמי פ"ב ה"א, ס"א ע"ב, ובבבלי י"ז ב'. והלשון בבבלי: מתניתין דלא כי האי תנא, דתניא אמר ר' שמעון בן אלעזר מודים בית שמאי ובית הלל על שני תבשילין שצריך. אבל בירושלמי כלפנינו, ופירושו: שהן, כלומר, עירובי תבשילין, שני תבשילין, ועיין להלן. ועיין מ"ש הר"ב די פריס בהמאור של ליסמן (תל־אביב, סיון-תמוז תרצ"ה), עמ' ק"ז, ואין צורך לשער שהיתה לפני ר"ש בן אלעזר גירסא אחרת במשנתנו. 
<small>11-12.</small> <b>על מה נחלקו על הדג והביצה שעליו. </b>כ"ה ("שעליו") בד, כי"ע, כי"ל ובבלי הנ"ל. וכן בירושלמי: על הדגה ועל הביצה שיש עליה. ובכי"ו נשמטה המלה "שעליו" בטעות (המלה "והביצה" היא בסוף השורה). ובמשנתנו הנ"ל: ושוין בדג וביצה שעליו שהן שני תבשילין. ועיין גנזי שכטר ח"א, עמ' 42. ופירש בתוספ' רי"ד, וכן בפירושו שבס' מחנה דוד, שהכוונה לביצי הדג. ועיין בבלי פסחים קי"ד ב' ובדק"ס שם, עמ' 356, הערה צ'. ורוב הראשונים פירשו שהכוונה לביצה חיה שהיו טחין על הדג והיא נצלית יחד עם הדג. 
<small>12-13.</small> <b>שבית שמיי או' תבשיל אחד, ובית הלל או' שני תבשילין. </b>וכ"ה בד, בירושלמי הנ"ל, ובבבלי לפי גירסת הרי"ף בכ"י ברלין (עיין דק"ס, סוף עמ' 39, הערה ז'), בעיטור ה' יו"ט סוף מחלוקת י"ד, הוצ' רמא"י, קמ"ח ע"ג, בתוספות י"ז ב' ד"ה על, בפי' ר' ישעי' הראשון (בס' מחנה דוד), בשבה"ל השלם סי' רמ"ו, קי"ד ע"א, ברשב"א כאן ועוד.<br>אבל בכי"ע ובכי"ל: שבית שמאי אומ' שני תבשילין וכו'. וכ"ה בבבלי הנ"ל בהוצאות שלפנינו, בכי"מ, ברי"ף, בפי' תלמיד הרמב"ן, עמ' 69. ולפי סיגנון הבבלי ברישא "על שני תבשילין שצריך" אין הלשון בבבלי מגומגמת. והכוונה שבית שמאי אומ' שני תבשילין צריך, כפירש"י.
<small>13-14.</small> <b>מודים שאם בישל שני מינין בקדירה, או שפירפר ביצה על גבי הדג וכו'. </b>וכע"ז בירושלמי הנ"ל (בשינוי סדר), אבל בבבלי הנ"ל חסר "שאם בישל שני מינין בקדירה". ובמנהיג ה' תשעה באב סי' כ' ד' ברלין, סוף עמ' 49 (בשם הרי"ץ גיאת, שהרי בסוף ההבאה מן התוספתא הוא כותב: ואני מוסיף על דבריו): ובתוספתא דיום טוב ובירושלמי הכל מודים שאם בשל שני מינין <b>דקדרה</b> (וכ"ה גם בד"ק) או שפרפר דג על גבי ביצה (צ"ל להפך: ביצה על גבי דג) או שחתך קפלוטות תחת הדג שהן שני תבשילין. והכוונה ששני מינין בקדירה אעפ"י שמתבשלים יחד אינם דומים לדג שטחו עליו ביצה וצלום ביחד, אלא כשני מינים הם. ואעפ"י ששני מיני גריסים בקדירה אינו אלא "מעשה קדרה" (עיין במשנת ברכות פ"ו מ"ה, נדרים פ"ו מ"א ועוד) אחד, כשני תבשילין הן לעניין עירובי תבשילין. ולפ"ז אף אם בישל ביצה ודגים יחד כשני תבשילין הן,<sup class="footnote-marker">18</sup><i class="footnote">ועיין תוה"א להרמב"ן, עניין אבילות ישנה, פ"ב ע"ג ואילך, ריטב"א תענית כ"ט רע"ב, ד"ה מתני' ערב ת"ב, תוספות שם ל' א', ד"ה ערב, מאירי שם, עמ' 90, סמ"ק סי' צ"ו, ד' קרימונה כ"ט ע"ב, וארחות חיים ח"א ה' ת"ב סי' ו', צ"ד סע"ד. ועיין בפתח עינים להרחיד"א תענית ל' א' ד"ה ערב. וכבר האריכו בזה האחרונים.</i> ודינו כמבשל ביצה לעצמה ומפרפרה אח"כ על גבי הדג, כלפנינו. ועיין גנזי שכטר ח"א, סוף עמ' 42.<br>ומתוך דברי בעל המנהיג הנ"ל שכרך את התוספתא והירושלמי יחד משמע קצת שהיתה לפניו הגירסא בירושלמי כמו בתוספתא: שפירפר ביצה על גבי הדג. אבל לפנינו בירושלמי: שאם פירפר ביצה על גבי <b>המליח</b>. ובשו"ת הרשב"א ח"ד סי' ר"ן שאל השואל: ואמרו חכמי המערב שאם פרפר ביצה על גבי <b>מלח</b> הוו כשני תבשילין. ורצה לומר שם שיוצאים בגבינה מלוחה כבשני תבשילים. והרשב"א השיב שאין זה כלום "שאפילו תאמר שהגבינה שנתן לתוכה מלח הרי היא כתבשיל, מ"מ המלח אינו נעשה תבשיל שני על ידי הגבינה, דפרפר ביצה על ידי דגים אמרו, אבל גבי מלח זו לא שמענו". וברור שלפני הרשב"א היתה הגירסא בירושלמי על גבי הדג, שאם לא כן היה אומר בפירוש שמליח במלח נתחלף לו לשואל, ולא עוד אלא שרבינו לא היה אומר כמסתפק אם גבינה מלוחה דינה כתבשיל, שהרי בירושלמי אמרו במפורש שמליח כתבשיל אחד. אמנם אפשר שיש לחלק בין דג מלוח, שאינו נאכל כשהוא חי בלי מלח, ובין גבינה מלוחה שהיא נאכלת כשהיא חיה גם בלי מלח, ואפשר שאין המליחה עושה אותה כתבשיל. והעירותי על דברי הרשב"א בתס"ר, עמ' 206.<br>עכשיו ראיתי שהגאון מהרש"ם בהוספותיו לס' ארחות חיים של ר"ן כהנא סי' תקכ"ז ס"ק ז' הביא את דברי הרשב"א בקשר עם פסק בעל חכם צבי בסי' ק"ל שמערבין בדג מלוח,<sup class="footnote-marker">19</sup><i class="footnote">ועיין גם מ"ש הר"ח עהרענטרייא בסה"י לכבוד הופמן (ברלין תרע"ד), עמ' 29 ואילך. אבל בהערה שם מעיר שעיקר הדברים פרסם בקונטרס יגדיל תורה ח"ב (תרנ"ב), עמ' 224. וס' ארחות חיים נדפס בשנת תרנ"ח.</i> והסכים לדבריו (בשעת הדחק) בצל"ח כאן ט"ז ב'. ובס' המכתם, עמ' 208: דגים מלוחים קטנים אין בהן משום בשולי גוים וכו', ואם צלאן גוי סומך עליהם משום עירובי תבשילין וכו', <b>ואית דאמרי דלא גרסי' גוי</b>, אלא ואם צלאן. וכוונתו לגירסת התוספות בע"ז ל"ח א' ד"ה דגים. ועיי"ש במהרש"א, ולפי תחילת דבריו שם אין ראייה מגירסא זו לא לכאן ולא לכאן, אבל עיין מ"ש להלן שם, ומשמע שאם לא צלאן יהודי אח"כ אין יוצאין במלוח משום עירובי תבשילין. ועיין בפי' ר' ישעי' הראשון ט"ז א' ד"ה א"ר יוסף, במאירי ובשטמ"ק שם, ובגי' כי"מ בבבלי ע"ז ל"ח א', עיין דק"ס שם, עמ' 86, הערה י'.

Halakhah 5

<small>14-15.</small> <b>אין אופין מיום טוב למוצאי יום טוב אבל ממלא לו קדירה בשר אפי' לא אכל אלא דבר מועט. </b>וכ"ה בד ובכי"ל. וכן בירושלמי חלה ספ"א, נ"ח ע"א, וכאן פ"ב ה"א, ס"א רע"ב: אין <b>עושין</b> מי"ט למוצאי יום טוב. ובכי"ע: אין <b>עושין</b> מיום טוב <b>לשבת</b> וכו'. וכן בבבלי י"ז א' (לפי גירסת הר"ח, הרי"ף פ"ב סי' תתפ"א, העיטור ה' יו"ט מחלוקת י"ד, הוצ' רמא"י, קמ"ז ע"ד, ועוד): ת"ר אין אופין מיום טוב לשבת, ק"ו מיו"ט לחול, באמת אמרו ממלאה אשה כל הקדרה בשר וכו'. ולפנינו: אין אופין מיום טוב לחברו. באמת אמרו וכו'. ולהלן שם י"ז ב': אכלו (כלומר, את העירוב) עד שלא אפה וכו' לא יאפה ולא יבשל וכו', אבל מבשל הוא ליום טוב, ואם הותיר הותיר לשבת, ובלבד שלא יערים. ופירש"י: שלא יערים לאחר שבשל לצורך יו"ט לומר עוד אני צריך להזמין אורחים וכו', אבל בקדרה אחת אם ירבה לשבת הא אמר דאפילו לחול שרי, כדלעיל וכו'. אבל בפי' ר' ישעיה הראשון שם (מחנה דוד י"א ע"א): ואע"ג דאמרן לעיל ממלאה אשה קדירה בשר וכו', מיו"ט לחול חמיר איסוריה ולא יבואו לעשות לכתחילה, אבל מיו"ט לשבת דקיל איסוריה אסור להערים שלא יבואו לעשות לכתחילה. ופירוש זה יתכן לפי גירסת הבבלי: קל וחומר מיום טוב לחול, והוא מפרש שבאמת אמרו דבוק "ליום טוב לחול", אבל לפי גירסת התוספתא בכי"ע לא נזכר כאן חול כלל, וההיתר הוא מיו"ט לשבת, ומ"מ התירו למלא את כל הקדירה.<br>אבל בשטמ"ק בריש פ"ב הביא בשם הריטב"א שאפילו מבשל בקדרה אחת צריך שיהא מכוין לצורך יו"ט גרידא, אבל אם מכוין גם לצורך שבת אסור, ובלבד שלא יערים פירושו שלא יערים לצורך שבת. וסובר הריטב"א שאסור לרבות מן התורה בשיעורין ביו"ט (עיין בר"ן בסוגיין), ומה שהתירו כאן לרבות הוא משום שריבוי הבשר בקדירה יפה לתבשיל, וכן ברשב"א י"ז ב' ד"ה אעפ"י: שהבשר והתבשיל יפה בשעה שהקדרה מלאה בשר. וכן כתב ברא"ה בסוגיין: לפי שהתבשיל יפה כשיש בו בשר מרובה, ודוקא מהאי טעמא, הא לאו הכי לא, וכדאמרינן וכו'. וכע"ז בטאו"ח סי' תק"ג,<sup class="footnote-marker">20</sup><i class="footnote">אלא שבעל הטורים סובר שמחמת סברא זו מותר אפילו אם היא מתכוונת גם לחול.</i> עיין מ"ש הרמ"ל זק"ש בבירור הלכה שבסוף מס' ביצה, הוצ' מכון הערי פישל, ק"מ ע"ד. וכן ברוקח סי' רצ"ח: ממלאה אשה קדירה בשר וכו'. אבל אין לומר אילו יהיו לצורך יו"ט ולא אילו, אך כשממלאה הקדירה אז התבשיל טוב, ואינה נכרת הערמתה וכו'. ולפי זה אין הבדל בעיקר הסברא בין ר' שמעון בן אלעזר שלהלן ובין הת"ק. וסיים שם הרא"ה: והלכה כר"ש [בן אלעזר]. ומיהו מסתבר' במתכוין בכך הממלאה. ומכאן שפירש שלא התירו אלא במתכוין לשבח התבשיל ולשבח הפת, אבל בלאו הכי אסור.<br>ובר"ח י"ז סע"א: אמר רבא הלכה כר' שמעון בן אלעזר. וקיי"ל מרבותינו ובלבד שלא יערים. ובירושלמי פ"ב ה"א, ס"א ע"כ: ר' כהנא בריה דר' חייה בר בא אמר ובלבד שלא יערים. מתניתא דר"ש בן אלעזר. תני אין עושין מי"ט למוצאי יום טוב וכו'. והעיר באו"ז ח"ב סוף סי' שמ"ב, ע"ב ע"ד (על מאמר ר' כהנא): ואין לי לפרש. והמפרשים בארו שדברי ר' כהנא עונים על משנתנו שם. אבל כבר העירותי במבוא לירושלמי כפשוטו, סוף עמ' כ"ט ואילך, שהסוגיות הכפולות בירושלמי הוכנסו תכופות שלא במקומן (ויש בידי עכשיו הרבה דוגמאות נוספות), והואיל וכל הסוגיא "מתניתא דר"ש" וכו' עד "שהתנור מלא" עיקרה בחלה ספ"א (עיין מ"ש להלן במקומו), הרי אפשר ואפשר שמקומה הוא לפני מאמר ר' כהנא, ודברי ר' כהנא דבוקים לברייתא שלנו, וכדברי הר"ח והרא"ה. וכן מפורש בבית הבחירה למאירי, סוף עמ' 114: וכבר אמרו בירושלמי על מה שאמרו שממלאה אשה את התנור פת וכו', ובלבד שלא יערים. הרי לך שלפניו היתה הגירסא בירושלמי, כמו ששערנו. וכל הברייתא שלנו מדברת דווקא בשלא הערים לעשות כן בשביל חול (או שבת לגי' כי"ע). ועיין עיטור ה' יו"ט מחלוקת י"ד, קמ"ז ע"ד, הנ"ל ובטאו"ח סי' תק"ג ובמפרשים שם. והארכנו בזה מפני קושית בעל ים יששכר בה"ג כאן (כ"ט ע"א ד"ה מותר למלאות לו) שהקשה למה לא יתירו לו לזה שלא עירב לאפות הרבה אחרי שהתירו לו לאפות פת אחת, אבל באמת לפי מה שכתבנו אסור לו בכגון דא להערים ולאפות לשבת. אבל קושייתו היא לשאר פוסקים שפסקו שמותר להערים לכתחילה בקדירה אחת, ותירץ שבמקום שההיתר הוא רק משום כדי חייו, לא איכפת לנו אם הפת לא תיאפה באופן המעולה ביותר, ולפיכך אסרו למלא את התנור לכולי עלמא. ויפה אמר. ובנידן שלפנינו (כלומר, בברייתא שבבבלי י"ז ב', ובתוספתא לפי גי' כי"ע) אעפ"י שלא עירב הרי מבשל ואופה בהיתר ליו"ט עצמו, ולפיכך התירו לו לרבות כדי לשבח את האוכל, אבל אם כבר עשה כל צרכי יו"ט, ונזכר שלא הניח עירובי תבשילין (לעיל שו' 8–10), אסור לנהג כן, מטעם הרב בעל ים יששכר הנ"ל.
<small>16.</small> <b>וממלא לו מיחם מים אפי' לא שתה הימנו אלא כוס אחד. </b>וכן בירושלמי הנ"ל: קומקום של חמין אע"פ <b>שאינו שותה</b> ממנו וכו' (כגי' התוספתא). ובבבלי הנ"ל: ממלא <b>נחתום</b> חבית של מים אע"פ <b>שאינו</b> צריך אלא לקיתון אחד. ובר"ח שם: וכן נחתום ממלא ומחמם קומקום מים וכו'. וכנראה שהנחתום מחמם לצורך לישה, כפירוש הרשב"א בשבת י"ח ב' ד"ה מאן תנא, עיין מ"ש לעיל שבת פ"ג שו' 2–3, ופסחים פ"ג, שו' 20, ד"ה בחמין. 
<small>17.</small> <b>ר' שמעון בן לעזר אומ' ממלא אשה את התנור וכו'. </b>בירושלמי חלה ספ"א וכאן הנ"ל העמידו משנת חלה פ"א מ"ח ששנתה: עיסת הכלבים בזמן שהרועים אוכלים ממנה וכו' נעשית ביום טוב, כר' שמעון בן לעזר, מפני שאף הרועים נהנים מעיסת הכלבים, כפירוש הריבמ"ץ והרא"ש במשנה שם. ודברי בעל ק"ע בסוגיין צריכים תיקון. ועיין בבלי כאן כ"א א', ובתוספות שם ד"ה עיסה ובגליון שם. 
<small>18.</small> <b>שהפת יפה כל זמן שהתנור מלא. </b>וכ"ה בירושלמי ובבבלי הנ"ל. ובגליוני הש"ס לר"י ענגיל כאן העיר על הירושלמי בדמאי פ"ה ה"ג, כ"ד ע"ג: בשואל ככר טמא למלאות תנורו, וכפירוש פ"מ שם. 

Halakhah 6

<small>18-19.</small> <b>אין עושין לא לאכילת גוים ולא לאכילת כלבים ביום טוב. </b>כר' ישמעאל במכילתא דר' ישמעאל בא פ"ט, הוצ' האראוויטץ, עמ' 32, וכסתם מכילתא דרשב"י, עמ' 21. ועיין במשנת חלה פ"א מ"ח הנ"ל, ומ"ש לעיל, שו' 17, ד"ה ר' שמעון. ועיין בירושלמי פ"א סהי"א, ס"א ע"א, ובבבלי כ"א רע"ב (כגירסת בה"ג ה' יו"ט, ד"ו, ל"ו ע"ב, ד"ב עמ' 182, הר"ח והרי"ף במקומו ועוד). ועיין הגירסא במכילתא הנ"ל. ובבבלי כ' ב' סוברים ב"ה כן, אבל מתוך המקבילה בירושלמי (פ"ב ה"ג, ס"א רע"ג, ומקבילה) מוכח שאין כאן מסורת קבועה בדברי ב"ה. ור' עקיבא (בכל המקורות הנ"ל) חולק, ומתיר לכלבים, משום שמזונותיו עליו. ועיין בתו"ש להרמ"מ כשר בא י"ב ט"ז, קנ"א ע"א, סי' שס"ד, שהביא ממדרש האפלה כת"י: לכם, ולא לבהמה. לכם, ולא לכלבים. ואם היה כלבו או שכירו ולקיטו מותר. ועיין בהערות שם, ובחזקוני שהעיר עליו הרח"ש האראוויטץ במכילתא שם. 
<small>19-20.</small> <b>מעשה בשמעון התימני שלא יצא בלילי יום טוב לבית המדרש וכו'. </b>מכילתא דרשב"י הנ"ל (ס' המעשיות של גסטר, עמ' 185), בבלי כ"א א' הנ"ל, ועיי"ש בדק"ס. 20–21. לא באתה אמש לבית המדרש. עיין ירושלמי נדרים פ"ח ה"א, מ' ע"ד. 
<small>22.</small> <b>והיו מתיראין שמא יצחיבו את בני העיר וכו'. </b>וכ"ה להלן: כדי שלא <b>יצחיבו</b> את וכו'. ובכי"ל: שמא <b>יצחובו</b> את העיר. ובד: שמא יצהיבו את בני העיר. [תיקונים והוספות: וכ״ה בפי׳ כת״י למלים קשות שבתוספתא.<sup class="footnote-marker">25</sup><i class="footnote">עיין מבוא לח"ו, עמ' ט"ו ואילך.</i>] וכ"ה במכילתא דרשב"י הנ"ל. ובבבלי הנ"ל: ובקשה לחטוף את כל העיר. ובגליון מדרש הגדול: יצהיבו פ' יצערו. ובמכילתא משפטים פ"ו, עמ' 270: [וכי יריבון אנשים וכו'] ולא ימות ונפל למשכב. מגיד שהצהיבה מביאה לידי מיתה. ולפ"ז צהיבה פירושה מריבה. והכתיב הנכון נשמר לפנינו ובכי"ל, וצחב בסורית של א"י פירושה לריב, לענות, עיין מ"ש בן חיים בתרביץ שי"ב, עמ' 76, וכתה"י שלנו מקיימים את דבריו. ועיין גם במכילתא דרשב"י, ראש עמ' 63, ועמ' 62, שו' 24. ובבלשת של אותה מלכות שבאה על עסקי ממון גרידא עסיקינן, שאם לא כן לא היה כאן חשש של איסור. 
<small>23.</small> <b>והאכלנום והשקינום וסכנום כדי שלא יצחיבו וכו'. </b>וכ"ה במכילתא דרשב"י הנ"ל (אלא ששם: שלא יצהיבו). ובבבלי כ"א א' ליתא "וסכנום" אף בכי"י, עיין דק"ס, עמ' 49, הערה ח'. 
<small>24-25.</small> <b>שהרי אמרו אין עושין לא לאכילת גוים ולא לאכילת כלבים ביום טוב. </b>וכ"ה במכילתא דרשב"י הנ"ל. ועיין דק"ס הנ"ל, הערה ט'. והעמידוה בבבלי שם בעגל של צדקה שהיה טריפה, עיי"ש בשטמ"ק ובדק"ס הנ"ל, הערה י'. ולא היה ראוי כלל לישראל, אלא לבהמה. 

Halakhah 7

<small>25-26.</small> <b>אומ' היו בית שמיי שאין כהן טובל לתרומתו בו ביום. </b>וכן בכי"ע: <b>אומרין</b> היו וכו' בתרומתו <b>ביום טוב</b>. ובד: <b>מודים</b> היו וכו', כלפנינו. ובכי"ל: <b>מודין</b> היו וכו' <b>ביום טוב</b>. והכוונה כאן שאינו טובל בו ביום, אלא צריך לטבול ביום שלפניו, בחול. ועיין הלשון להלן, שו' 28. ובמשנתנו פ"ב מ"ב: חל (כלומר, יום טוב) להיות אחר השבת בית שמאי אומרים מטבילין את הכל מלפני השבת. ובית הלל אומרים כלים מלפני השבת, ואדם בשבת. ופירש"י שמטבילין את הכל מלפני השבת כדי שיהא הכל טהור ברגל, שהרי חייב אדם לטהר את עצמו ברגל (ר"ה ט"ז ב', ועיין תו"כ שמיני פ"ד ה"ט, מ"ט ע"א). ועיין ביש"ש ובצל"ח. ובבבלי (י"ח א') נתנו כמה טעמים לאיסור הטבילה, ורבא הסיק שם משום שנראה כמתקן כלי. ושאלו שם: אי הכי אדם נמי (כלומר, ולמה התירו בית הלל לטבול אפילו בשבת, ומכל שכן ביום טוב)? אדם נראה כמיקר. הא תינח מים יפים, מים רעים מאי איכא למימר וכו', פעמים שאדם בא בשרב ורוחץ אפילו במי משרה וכו'. ועיין לעיל שבת פי"ב, שו' 43–44, ומש"ש.<br>ובירושלמי פ"ב סה"ב, ס"א ע"א: ואדם בשבת. שכן אדם טובל לקירויו בשבת. ועיין בק"ע ובציון ירושלים שם שפירשו ע"פ הבבלי, לקירויו - להקר. וכבר העיר בגליוני הש"ס לר"י ענגיל שאין לפרש כן, שהרי אמרו בירושלמי (ברכות פ"ב ה"ז, ה' ע"ב, מו"ק פ"ג ה"ה, פ"ב ע"ד): אין לקירוייו לא ידעין, ואין להקיר גופו וכו' לא ידעין, הרי לך דלשון לקירויו לחוד ולהקר לחוד, עיי"ש. וכן הלשון בירושלמי קידושין פ"ג הי"ד, ס"ד ע"ד: שאין גר שלא טבל לקירויו. וכן בבבלי יבמות ז' סע"ב: הואיל והותר לצרעתו הותר <b>לקרויו</b>. ובחילופי מנהגים שבין אנשי מזרח ובני א"י סי' ט': בעלי קריין רוחצין בצינעה <b>בשבת</b> וביום הכפורים כדרכן. ועיין להלן שו' 34–35. וטבילה זו של בעלי קריין אינה אלא תקנת עזרא משום תורה ותפילה, והיא דרבנן, ומותרת בשבת, ולפיכך התירו לו לטבול אפילו על מנת לוכל בתרומה בערב, משום שנראה כטובל לקיריו, כעין סברת הבבלי. ועיין לעיל שבת פי"ב סהי"ג הנ"ל. ובאו"ש פכ"ג מה' שבת ה"ח פירש שתפסו בירושלמי את הנוהג הקבוע, משום עונת ת"ח, עיי"ש דברים נחמדים.<br>וכאן אמר רשב"ג שב"ש היו אוסרין לכהן לטבול לתרומתו בו ביום, כלומר, בשבת וביום טוב אלא ביום שלפניו. ושמא הכוונה אף לטבילה שהיו הכהנים טובלים בכל יום לפני הערב שמש (עיין מ"ש בח"א, עמ' 1), אעפ"י שאינה אלא מעלה בעלמא, הואיל ונהגו בקביעות שלא לאכול בתרומה בטבילה זו בלי הערב שמש, נראה כמתקן. ועיין בצל"ח י"ז ב' סד"ה ושוין שמשיקין. ועיין להלן.
<small>26-27.</small> <b>אבל מטביל הוא מגב לגב ומחבורה לחבורה ביום טוב. </b>וכ"ה ("בי"ט") בד. אבל בכי"ע חסר "ביום טוב", וכנראה שהוא תיקון ע"פ נוסחאות המשנה שבבבלי בהוצאות שבידינו. אבל במשנה פ"ב מ"ג בכי"מ, בד' נפולי, במשנה שבירושלמי, לו, קויפמן, פרמה, משנה ס' מועד על קלף שבביה"מ כאן ועוד: ומטבילין מגב לגב ומחבורה לחבורה <b>ביום טוב</b>, ועיין צל"ח י"ח ב' ד"ה אמר שמואל. ובפי' ר' ישעי' הראשון (במחנה דוד ובתוספ' רי"ד) מחק את המלים "ביום טוב", מפני שפירש מחבורה לחבורה כחבורות של פסחים (כפירש"י, עיי"ש במחנה דוד), ואם יטביל כליו ביו"ט עדיין יהא טעונים הערב שמש ולא יוכל להשתמש בהם לפסחו. ושוב תירץ שאפשר לקיים גירסא זו, וכגון שנטמאו כליו בטומאת משקין דרבנן וכו'.<sup class="footnote-marker">21</sup><i class="footnote">ועיין בתוספות י"ח א' ד"ה מדלין.</i> ומדברי המשנה משמע שבבא זו כולם מודים בה (כפירוש ר' יהוסף אשכנזי במלא"ש), ואפילו ב"ש, שלא מצינו שהם מחלקים בין כלים שנטמאו בטומאה דאורייתא ובין שנטמאו בטומאה דרבנן, אף הם מודים שמותר לטבול כאן ביו"ט בפעם שנייה, הואיל ומן הדין אין כאן טבילה כלל. ועיין מ"ש להלן.<br>והדיבור "גב" במובן שלנו רגיל מאד במשנה ובברייתא, עיין לדוגמא במשנת פרה פ"ג מ"ד: לא היו עושין לא חטאת על <b>גב</b> (כגי' הוצ' לו, קויפמן, משניות עם פי' להר"מ ועוד) חטאת, ולא תינוק על <b>גב</b> (כגי' נוסחאות הנ"ל) חבירו. וכן במשנת יבמות ספ"א: לא נמנעו עושין טהרות אילו על <b>גב</b> (משנה שבירושלמי, לו ועוד) אילו. וכן במקומות אין מספר.
<small>27-28.</small> <b>כיצד מגב לגב הרוצה לעשות גתו על גב בדו ובדו על גבי עיסתו הרי זה טובל בו ביום. </b>בירושלמי פ"ב ה"ג, ס"א ע"ב: רצה לעשות עיסתו על גבי גיתו או גיתו על גבי עיסתו מטביל את כליו. ובבבלי י"ט א': הרוצה לעשות גתו על גב בדו ובדו (כגי' כי"י וראשונים, עיין דק"ס) על גב גתו עושה. ופירש"י: עושה גתו על גב טבילה זו שהטביל לשם כדו (פירש לפי גירסתו: כדו), ואינו צריך לחזור ולהטביל לשם גתו. וההיא טבילה שנייה הבא להחמיר על עצמו ולהטביל קתני מתניתין שהוא מטביל ביו"ט, שאין כאן תיקון כלי ואינה טבילה, שהרי אינה צריכה. ולפי פרש"י מפרשת ברייתא זו את עיקר הדין שאין צריך טבילה מגב לגב, ועל פיה מתבארת משנתנו. ומן התוספתא והירושלמי מוכח שהיא משלימה את משנתנו ומפרשת אותה. ועיין מ"ש להלן בשם הר"ח. 

Halakhah 8

<small>28-29.</small> <b>כיצד מחבורה לחבורה רצה שלא לעשות בדו על גב עיסתו של חבירו הרי זה מטביל את כליו. </b>בירושלמי הנ"ל: היה אוכל עם חבורה זו ונמלך לוכל עם חבורה אחרת טובל. ובבבלי הנ"ל: היה אוכל בחבורה זו ורוצה לאכול בחבורה אחרת הרשות בידו. ופירש"י: בחבורה זו על פסחו, והיה טמא, או כליו טמאים, וטבל לדעת כן. הרשות בידו, ואין צריך לחזור ולטבול, וקאמרה מתניתין דאם בא להחמיר ולהטביל וכו'. ואף כאן פירש"י שברייתא זו בפני עצמה היא ומפרשת את עיקר הדין שאינו צריך לטבול (ולפיכך נקט רש"י "והיה טמא", אבל לעניין יו"ט הרי לב"ה טובל מכל מקום), ועל פיה מתבארת משנתנו. ועיין מה שתמה על פירש"י בהגהה למלא"ש למשנתנו, והסיק: ואע"פ שאפשר שמשך ידו מקודם, ועתה רוצה לטבול ביום טוב, מ"מ דוחק הוא, וכיון בפירושו לדעת ר' ישעיה הראשון (במחנה דוד) למשנתנו.<br>ובר"ח י"ט א' (לפי גירסת הרשב"א שם): גתו וכדו שאחד מהן למעשר ואחד לתרומה, ומחבורה לחבורה לאכול באחת תרומה ובאחרת שלמים. וכתב עלה הרשב"א: וקשה קצת דא"כ למה ליה גתו וכדו דנקט, לימא מגת לגת או מכד לכד. והכין איתא בירושלמי (שהעתקנו לעיל) כדברי רש"י וכו'. ועיין בפיה"מ להר"מ. ומ"מ מדברי התוספתא מוכח שלא כדברי רש"י והר"ח, ואין מדברים כאן לא בקרבן פסח, ולא בתרומה ושלמים, אלא שמקודם אכל לחם עם חבירו וחשש שמא טימא את כליו בטומאת משקין דרבנן, הרי זה טובל את כליו להשתמש בהם בבדו, ואף ב"ש מודים בזה (עיין מ"ש לעיל), מכיון שמן הדין אינו צריך לטבול את כליו, ואין כאן אלא שטיפה בעלמא. וכבר תמה בס' יש סדר למשנה כאן על כל המפרשים שהעלימו עיניהן מן התוספתא. ומ"מ מדברי פיה"מ להר"מ למדנו שבטבילות מעלות אין צורך בהערב שמש, שהרי מן התורה הוא טהור לגמרי, ורק מדרבנן צריך טבילה, או כמו שמסביר הר"מ בעצמו, שטבילה זו לא באה להסיר את הטומאה, אלא להוסיף טהרה. ועיין במרכבת המשנה על הר"מ פ"י מה' שאר אבות הטומאה ה"ב (ובפיה"מ להר"מ פרה פי"א מ"ה ובפתיחתו לטהרות הוצ' דירינבורג, עמ' 25) ובצל"ח י"ז ב', ד"ה הואיל ואני עומד בעניין זה דהערב שמש, ומש"ש י"ח סע"ב. ועיין ר"ש פרה פי"א מ"ה וטהרות פ"א מ"ג. ועיין בר"ח הנ"ל, ומ"ש הרמ"ל זק"ש בבירור הלכה שבסוף מס' ביצה הוצ' מכון הערי פישל, קמ"ו ע"ב. ועיין מ"ש להלן חגיגה פ"ג הערה 13.

Halakhah 9

<small>30.</small> <b>אין מטבילין את כלי על גב מימיו וכו'. </b>כל ההלכה נתבארה לעיל שבת פט"ז הי"א-הי"ב, עיין מש"ש שו' 24–25 ואילך. 
<small>34.</small> <b>אבל ממלא הוא כוס וכו'. </b>בית הבחירה למאירי, עמ' 108. ועיין מ"ש בשבת הנ"ל. 

Halakhah 10

<small>35-36.</small> <b>אין משתטפין בחמין שהוחמו ביום טוב ואין צריך לומר בשבת. </b>כמבואר במשנת שבת פ"ג מ"ד: אם בשבת, כחמין שהוחמו בשבת, אסורין ברחיצה ובשתייה, ביום טוב, כחמין שהוחמו ביום טוב, אסורין ברחיצה ומותרין בשתייה. ובמשנתנו כאן פ"ב מ"ה: בית שמאי אומרים לא יחם אדם חמין לרגליו אלא אם כן ראויין לשתיה. ובית הלל מתירין. ועושה אדם מדורה ומתחמם כנגדה.<sup class="footnote-marker">22</sup><i class="footnote">והאחרונים ז"ל לא נתנו לבם לסוגיית הירושלמי למשנתנו, מפני שלקתה בחסרון. ונעתיק אותה בגירסא המתוקנת שהיתה לפני הרשב"א כ"א ב' (ואני מסגיר במרובעים את החסר לפנינו, וישנו ברשב"א): פתר לה תרין פתרין. על דעתון דבית שמאי, והוא ששתה מהן, על דעתון דבית הלל, והן שיהו ראוין לשתיה. ועושה מדורה ומתחמם כנגדה, דברי הכל והוא שיהא קומקום כנגד המדורה. פתר לה פתר אוחרן [על דעתיה דבית שמאי, והן שראויין לשתיה. על דעתיה דבית הלל, ואפילו אין ראויין לשתיה] על דעתהון דבית שמאי, והוא שיהא קומקום כנגד המדורה, על דעתון דבית הלל, אפילו אין הקומקום כנגד המדורה. וכן היתה הגירסא גם לפני תלמיד הרמב"ן, עיי"ש, עמ' 75. ולפי הלשון הראשון "ראויים" שבמשנתנו פירושו כבלשון המקרא (אסתר ב' ט'. ותרגמו השבעים "הראיות" ἀποδεδειγμέναι, המיועדות), שעומדים לשתייה (ויש לנו סיגנון של משנה עתיקה), וב"ה מתירין אפילו אין עומדין לשתייה, ובלבד שיהו ראויין לשתייה. ולפי פתרון ראשון זה בוודאי אין לפרש שההיתר ברחיצת פניו ידיו ורגליו הוא משום אוכל נפש, שהרי גם ב"ה מצריכים שיהו ראויין לשתייה, ובעל כרחינו הטעם הוא משום,,מתוך". ועיין בתוספות כ"א סע"ב, ובראבי"ה ח"ב ריש סי' תשנ"ו, עמ' 457. וכנראה שהראשונים תפסו דעת ב"ש כלשון ראשון שבירושלמי ודעת ב"ה כלשון שני. ובבית הבחירה למאירי, עמ' 121, פירש ע"פ הפתרון השני שבירושלמי (וסמי משם את תיקון המו"ל), וב"ש סוברים שצריכים להיות ראויים לשתייה, כדי שאם ירצה ישתה, עיי"ש.</i> ואמרו בבבלי שבת ל"ט ב', שאפילו ב"ה לא התירו אלא רחיצת פניו ידיו ורגליו, אבל לא כל גופו.<sup class="footnote-marker">23</sup><i class="footnote">ועיין במכילתא דרשב"י, ריש עמ' 21, ומ"ש הרמ"מ כשר בתו"ש בא י"ב, הי"א, עמ' 151, הע' שס"ג (ולעניין מרחיצין את התינוק, עיין עכשיו בס' המכתם כאן, עמ' 222, ובבית הבחירה למאירי, עמ' 121 ואילך), ובהשמטות שם, עמ' 236 ואילך.</i> ופירשו בתוספות כ"א סע"ב ובשבת שם ד"ה וב"ה, משום שרחיצת כל גופו אינו דבר השוה לכל נפש אלא למפונקים גרידא,<sup class="footnote-marker">24</sup><i class="footnote">עיין תו"ש הנ"ל, עמ' 145, הע' שמ"ח.</i> דומיא דמוגמר, עיי"ש. ובר"מ פ"א מהיו"ט הט"ז פירש משום גזירת מרחצאות. ועיין מה שהאריך בזה בחלקת בנימין לשבת ל"ט ב', פ"ב ע"א (מן הספר) ואילך. 
<small>36-38.</small> <b>אבל מרחיץ הוא פניו ידיו ורגליו בחמין שהוחמו מערב שבת בשבת ואין צריך לומר בחמין שהוחמו מערב יום טוב ביום טוב. </b>ולכאורה מוכח מכאן שדווקא פניו ידיו ורגליו רוחץ בחמין שהוחמו מערב יום טוב, אבל לא כל גופו, כשיטת הרמב"ן, הרשב"א,<sup class="footnote-marker">25</sup><i class="footnote">שבת מ' א', עיין מ"ש לעיל שבת פ"ג, שו' 6, ד"ה ובבבלי.</i> התוספות (שבת ל"ט ב' ד"ה אלא פניו), ועוד, שאוסרים רחיצה בחמין אפילו מחוץ למרחץ (ובשטיפה נחלקו הרמב"ן והרשב"א). ובבבלי שבת מ' א': תניא כותיה דשמואל חמין שהוחמו מערב שבת למחר רוחץ בהן ידיו ורגליו, אבל לא כל גופו אבר אבר, ואצ"ל חמין שהוחמו <b>ביום טוב</b>. ושם הק"ו הוא על האיסור, על רחיצת כל גופו. ועיין ברשב"א ובמיוחס להר"ן שם. ועיין בברייתא שם ל"ט ב'.<br>ברם יש לדייק על לשון התוספתא שנקטה כאן "בחמין שהוחמו מערב יו"ט", והרי אף בחמין שהוחמו ביו"ט מותר לרחוץ פניו ידיו ורגליו, ובעל כרחינו אנו אומרים שתפסו בלשון זו אגב גררא של שבת, ולפ"ז אפשר לומר שה"ה שכל גופו מותר לרחוץ בחמין שהוחמו מערב יו"ט. וכן ברי"ף כאן פ"ב סוף סי' תתפ"ג: חזינן לגאון דקא כתב וכו' ביום טוב שרי לרחוץ כל גופו בחמין שהוחמו מערב יום טוב דלאו דבר שחייבין עליו משום שבות וכו' אלא גזירה היא, וכי גזרי בשבת אבל ביום טוב לא. ועיין באוה"ג שבת ח"א, עמ' 42, סי' קכ"ח ובהערות שם. וכן פסק הר"מ בפיה"מ כאן ובפ"א מה' יו"ט הט"ז, ועיין רש"י שבת מ' א' ד"ה מחופין ובתוספ' שם ד"ה אלא,<sup class="footnote-marker">26</sup><i class="footnote">וצ"ל שם: שהוחמו "מערב יו"ט" (במקום "מערב שבת"), כהגהת הגר"א באו"ח סוף סי' תקי"א. אבל עיין מ"ש במרכבת המשנה פ"א מה' יו"ט הט"ז.</i> ובפירוש מסכת משקין הוצ' הרמ"ל זק"ש, עמ' ס"ב, ובהערה שם. ועיין מ"ש מהרש"מ בארחות חיים לר"ן כהנא סי' תקי"א ס"ק ג'.<br>ובירושלמי פ"ב ה"ג, ס"א ע"ג, שבת פ"ג ה"ג, ו' ע"א: חמין שהוחמו ביום טוב, וכן חמין שהוחמו מערב שבת. רב ושמואל. רב אמר מרחיץ בהן פניו ידיו ורגליו. וחורנה אמר מרחיץ בהן גופו איברים איברים, ועיין בבלי שבת מ' א'. ומשמע שדווקא חמין שהוחמו ביום טוב אינו רוחץ בהם כל גופו, אבל חמין שהוחמו מערב יו"ט רוחץ בהן כל גופו, כשיטת הגאון והר"מ הנ"ל. ברם הגירסא שבירושלמי אינה בטוחה, שכן כותב הראבי"ה ח"ב סוף סי' תשנ"ו, עמ' 458: וכי מעיינת בירושלמי דהכא (כלומר, בביצה) משמע דווקא שהוחמו מערב שבת, ובירושלמי פרק כירה משמע דאפילו הוחמו מערב יום טוב אסור. ולפני רבינו היתה שם הגירסא: חמין שהוחמו מערב יום טוב וכו'. וכבר העיר הר"א אפטוביצר שם שגם בשרי"ר שם, עמ' 76, הגירסא כלפנינו. וכן היתה הגירסא לפני כמה מן הראשונים, עיין אהצו"י, עמ' 22, ובבית הבחירה למאירי, עמ' 121. ועיין מ"ש להלן בסמוך על מקום היתר הרחיצה בחמין.
<small>38-39.</small> <b>רבן שמעון בן גמלי' או' טרקלין שהשיקה מערב יום טוב מטייל בה ביום טוב, לא השיקה מערב יום טוב לא יטייל וכו'. </b>ברייתא זו נשנית לעיל שבת פט"ז, שו' 40–41, לעניין שבת, עיין מש"ש. ומכאן שאם הסיקה ביו"ט אפילו לטייל אסור, גזירה משום שמא יתכוין להזיע, וזיעה במרחץ אסורה ביו"ט, כמפורש בבבלי ל"ב סע"א. ועיין בתוספות שבת מ' א' ד"ה למו"ש. אבל אם הסיקה מבעוד יום מותר לטייל אפילו בשבת. ומשמע שדווקא לטייל מותר, אבל לרחוץ בחמין אסור, אפילו לשיטת הראשונים הנ"ל שמתירין לרחוץ בחמין שהוחמו מערב יו"ט, משום שבמרחץ גופא כולם מודים שאסור לרחוץ, כמו שמבואר בקונטרס הראיות להריא"ז שהובא בשלטה"ג כאן פ"ב בסוגיין, וכן כתב הר"ן. וכן משמע מדברי רש"י ל"ב סע"א שכתב: והלא גזרו על הרחיצה במס' שבת <b>ואפילו הוחמו מבעוד יום</b>. ולעיל ראינו שרש"י סובר שמותר לרחוץ בחמין שהוחמו מערב יו"ט, ובעל כרחינו אנו אומרים שלא התיר רש"י אלא בבית החיצון (עיי"ש בגמרא), אבל בגמרא הרי מדברים באוליירין (ופירש"י: מחמי חמין ומרחצאות), ובבית המרחץ עסיקינן. ולפיכך העמידוה "להזיע וקודם גזירה". ועיין היטב במרכבת המשנה פ"א מה' יו"ט הט"ז.<br>ובערוך ערך טרקליל הוצ' קהוט: בפ"ב בתוספתא יו"ט טרקלילין שהשיקן מערב יו"ט.

Halakhah 11

<small>40-41.</small> <b>אבל מרגילין ביום טוב ואין מרגילין בחול בבכור ובפסולי המוקדשין. </b>וכ"ה בד. וכן בעיטור ה' יו"ט מחלוקת ז', קמ"ד ע"ג: תוספתא מרגילין ביו"ט ואין מרגילין וכו'. ובכי"ל יש כאן חסרון. והנכון הוא בכי"ע: <b>אין מרגילין</b> וכו'. וכן בערוך ערך רגל (ב') בד"ר ובכי"י: בבכורות בפ' כל פסולי בגמ' בי"ש (ל"ג א') ובגמ' דפ' ולד חטאת (תמורה כ"ד א') ת"ר בתוספת ביצה <b>אין</b> מרגילין ביו"ט וכו'. וכ"ה בירושלמי כאן פ"ג ה"ז, ס"ב ע"ב. וכן פסק הר"מ בפ"ג מה' יו"ט ה"ו: המפשיט את הבהמה לא ירגיל ביום טוב. כיצד הוא המרגיל, זה המוציא כל הבשר מרגל אחת, כדי שיוציא כל העור שלם ולא יקרע, מפני שטורח בהפשט זה טורח גדול, ואין בו צורך למועד. וכ"ה מעיד בפיה"מ חולין פ"ט מ"ג: והמלאכה השלישית בהפשטה והוא זר מאד שיוציא הכבש כולו על מקום רגלו בלבד, וזהו הנקרא מרגיל מן רגל, ומוציא העור כולו שלם אין בו חתך ולא קרע, עד שאם תקשר מקומות הרגלים מן העור ומקום הצואר ותפח בו ינפח כלו. <b>וכן מפשיטין אצלינו</b> הרוצים לעשות ממנו נאד להכניס בו מים. ובערוך הנ"ל: המרגיל וכו' אם הפשיטו כדי לעשותו נוד שלם צריך להוציא רגליו מצוארו. ולדברי הערוך היו מוציאים את כל הבשר (אפילו של הרגלים) דרך מקום השחיטה. ועיין רש"י והמיוחס להר"ג בבבלי הנ"ל. ובה"ג ה' בכורות ד"ו, קל"ט רע"ד, ד"ב עמ' 598: אין מרגילין וכו', פירוש אשלוחי זיקות.<br>ואשר לבכור בעל מום ולפסולי המוקדשין נחלקו אמוראים בירושלמי ובבבלי הנ"ל, לפי מ"ד אחד האיסור הוא מפני שנראה כעובד עבודה בקדשים בחייהם,<sup class="footnote-marker">27</sup><i class="footnote">בירושלמי שם: שלא יהא כעובד בו עבודה <b>בחייו.</b> ולכאורה היה אפשר לומר שעיקר המחלוקת נשנית לעניין הברייתא שלהלן מו"ק פ"ב ה"י (בבלי שם י"ב א'), והועברה בלשונה גם לכאן. אבל מלשון הירושלמי "בחייו" משמע שבמת עסיקינן כאן.</i> משום שהוא משמרו לשם העור. ולמ"ד אחר הטעם הוא משום שלא יגדל עדרים עדרים, מפני שאין שוחטו עד שימצא קונה לעור שלם. ועיין ר"מ ספ"א מה' בכורות ובכ"מ ובהר המריה שם. ובוודאי שמן הירושלמי משמע כפירש"י וסייעתו. ועיין בשי"ק שם, אבל ברור ש"למנפוח" שם אינו שייך לעניינינו כאן, עיין מ"ש בספרי היליניסמוס בא"י היהודית (אנגלית), עמ' 185 ואילך.
<small>41-42.</small> <b>ועושין כל צרכי מילה דברים שאין עושין לה בשבת עושין לה ביום טוב וכו'. </b>עיטור הנ"ל, בבלי שבת קל"ד א'. ובכי"ל ובעיטור הנ"ל חסר "עושין לה ביום טוב", ואין צורך בהן, ונכנסו כאן ע"פ הבבלי הנ"ל (ושם הרי חסר "ועושין כל צרכי מילה"). 
<small>42.</small> <b>שוחקין לה כמן וטורפין לה יין ושמן. </b>וכן הוא בעיטור ובבבלי הנ"ל. ופירשו בבבלי שם משום דחזי לקדירה, כלומר, ואלמלא כן אין מכשירין שאפשר לעשותן מערב יו"ט דוחין יו"ט. ובירושלמי פ"ה ה"ב, ס"ג ע"ב, מגילה פ"א ה"ח, ע"א ע"א: שוחקין עצי בשמים למילה ביום טוב אבל לא בשבת. א"ר יוסה והוא שמל. ואף עצי בשמים ראויים לקדירה (עיין עוקצין פ"ג מ"ה ובפיה"מ להר"מ שם), ומותר לשוחקם לכתחילה לקדירה כדין תבלין. ומ"מ מוסיף ר' יוסה שלא ישחקם לפני המילה. וכן הביאוהו בר"ח ל"ז א', מגילה ז' ב', בעיטור (תשלום העיטור בסה"י לכבוד ר"י פריימאנן, עמ' 110) ובפי' תלמיד הרמב"ן, עמ' 152. ועיין מ"ש באור שמח ספ"ב מה' מילה. וכ"ז ביו"ט אבל בשבת אסור, כמשנת שבת פי"ט מ"ב, עיי"ש.<br>ובד, כי"ע, כי"ל, עיטור ובבלי הגירסא "כמון" במקום "כמן", והנכון כלפנינו, עיין במלא"ש שבת פי"ט מ"ב.
<small>42-43.</small> <b>רבן שמעון בן גמליאל או' ובלבד שלא יקרע לה סמרטוטין בתחלה. </b>וכ"ה ("בתחלה") גם בד ובעיטור הנ"ל. ובכי"ל: כתחלה. ובכי"ע: לכתחילה (ובבבלי שבת ליתא לכל בבא זו). ובמשנת שבת פי"ט מ"ב: ואין עושין לה חלוק לכתחלה,<sup class="footnote-marker">28</sup><i class="footnote">בהוצ' לו, קויפמן, פרמה, ועוד: כתחילה, ובכי"א ובד' פיזרו: בתחלה, והיא היא, עיין מ"ש מהרי"ן אפשטין במבוא לנוה"מ, עמ' 1260 ואילך. ועיין להלן פ"ג, הע' 12.</i> אבל כורך עליה סמרטוט. ובעיטור ה' מילה ש"ג סח"א, הוצ' רמא"י, נ' רע"א: אבל כורך עליה סמרטוט, בין שבת בין יו"ט. ואף כאן הכוונה שלא יקרע כתחילה לעשות לה חלוק, אלא כורך את כל הסמרטוט, וכסתם משנתנו. 

Halakhah 12

<small>43-44.</small> <b>של בית רבן גמליאל לא היו זוקפין את המנורה בלילי יום טוב. </b>וכ"ה ("בלילי יום טוב") בד. אבל בכי"ע ובכי"ל: ביום טוב. וכן מעתיקים בשם התוספתא בר"ח כ"ב א', בעיטור ה' יו"ט מחל' כ', הוצ' רמא"י, קמ"ט ע"ג, ובפי' תלמיד הרמב"ן, עמ' 76. ובמשנתנו פ"ב מ"ו, עדיות פ"ג מ"י: שלשה דברים רבן גמליאל מחמיר כדברי ב"ש וכו', ואין זוקפין את המנורה ביום טוב. ובירושלמי שם ה"ו, ס"א ע"ג: הדא דאת אמר במנורה של פרקים, אבל במנורה שאינה של פרקים לא בדא. ועיין מ"ש להלן בסמוך ד"ה וכנראה. וכן העמידוה בבבלי כ"ב א': במנורה של חליות עסיקינן, דמחזי כבונה, דב"ש סברי יש בנין וכו', וב"ה סברי אין בנין בכלים ואין סתירה בכלים. ועיין בתוספות שם ד"ה וב"ה, ושבת מ"ו א' ד"ה דחוליות, בר"מ פ"ד מה' יו"ט הי"ג, בראבי"ה ח"ב סי' תשל"ז, עמ' 436 ואילך, בית הבחירה למאירי, עמ' 123 ואילך, ובחידושיו שם. ועיין לעיל שבת פי"ב, שו' 53, ופי"ג, שו' 69, ומש"ש.<br>וכנראה שהמנורות הללו היו מחזיקין אותן כשהן מפורקות, ובלילה היו מרכיבין וזוקפין אותן, עיין מ"ש ר"י בראנד בספרו כלי החרס בספרות התלמוד, עמ' ש"ב, על מנורה של פרקים. ובירושלמי הנ"ל: כהדא תלמידוי דר' יוסי הוון יתיבין נפלת מנרתא קומיהון והוה כל חד וחד שמיט גרמיה וערק. וכנראה שהמנורה נתפרקה כשנפלה, מפני שחוליותיה לא היו תקועות בהידוק, והתלמידים לא רצו לזקוף אותה, והחמירו כרבן גמליאל. ומכאן שסתם מנורות שלהם היו של פרקים, שהיו נשמטים ונתקעים בקלות. אבל מנורה שאינה של פרקים (חוליות) היא לאו דווקא העשויה מגוש אחד, אלא אם אינה עשויה להתפרק בשעה שאינם משתמשים בה, והיא מורכבת בקביעות, היא היא מנורה שאינה של פרקים. ועליה אמרו בירושלמי הנ"ל שאם אינה של פרקים לא בדא, כלומר, אף ב"ה מודים שאין זוקפין אותה, משום שאין לזוקפה בלי תקיעה בהידוק. אבל פשיטא שמותר לזקוף ביו"ט מנורה שלא נשברה, ואם היתה עשויה מגוש אחד ונשברה, פשוט שאי אפשר לתקן אותה ביו"ט.
<small>44-45.</small> <b>ומעשה ברבן גמליאל וזקנים שהיו מסובין ברומי ונפלה מנורה בלילי יום טוב ועמד ר' עקיבא וכו'. </b>וכ"ה בד ובכי"ל. ובכי"ע חסרה המלה "ברומי". ובר"ח, עיטור ותלמיד הרמב"ן הנ"ל: ומעשה שנפלה מנורה (בר"ח: המנורה) בלילי יו"ט ברומי בפני ר"ג והזקנים ועמד וכו'. ובחידושי המאירי כ"א סע"ב: ובתוספתא אמרו מעשה שנפלה מנורה בלילי יו"ט לפני רבן גמליאל וזקנים, עמד וכו'. ובמאירי נשמטה המלה "ברומי" בט"ס, כשם שנשמטה בכי"ע. 
<small>46.</small> <b>מה לך אתה מכניס ראשך וכו'. </b>כס"ז לעיל ברכות פ"ד הט"ו, ריש עמ' 22. 
<b>למדתנו. </b>וכ"ה בד ובכי"ל. ובכי"ע: לימדתנו רבינו. וכ"ה בכל הראשונים הנ"ל. 
<small>47-48.</small> <b>אע"פ שאתה אוסר והן מתירין הלכ' כדברי המרובין. </b>וכ"ה ("והן", "והם", "הלכה") בד, בכי"ע ובכי"ל, בעיטור, במאירי ואצל תלמיד הרמב"ן הנ"ל. אבל בר"ח הנ"ל: אע"פ שאתה אוסר, <b>הן</b> מתירין, <b>והלכה</b> כמרובים. וכן בבבלי ברכות ל"ז סע"א (בכ"י קורוניל): ואע"ג שאתה אומר כך, <b>חביריך</b> אומרים כך, <b>ויחיד</b> ורבים וכו'. והנכון כלפנינו, ור"ע אמר לו דרך כבוד, ובהדגשה על "הלכה כדברי המרובין", ולא על "הן מתירין". וכן יוצא גם מתוספתא ברכות פ"ד הנ"ל, ורוב הנוסחאות שבבבלי: שאתה אומר כך, <b>וחביריך</b> אומרים כך <b>הלכה</b> וכו'. 
<small>48-49.</small> <b>ר' יהודה אומ' משם רבן גמליאל מטלטלין את המנורה ביום טוב, אבל אין זוקפין אותה. </b>בעיטור הנ"ל בטעות: אמר ר' <b>יהושע</b> משום ר"ג וכו'. ופירשו המפרשים ע"פ הבבלי שבת מ"ו א', שמטלטלין אותה ביו"ט, ואין חוששין שמא תפול ותתפרק ויחזיר אותה, משום שאף ר"ג לא החמיר אלא בזקיפה, אבל לא בטלטול. ועיין לעיל שבת פ"ג רהט"ו, שו' 34–35, ומש"ש. ושמא אף כאן הכוונה משום מוקצה, ואעפ"י שלר"ג אין משתמשין במנורה מפורקת ביו"ט (אם לא זקפה מבעוד יום), מ"מ לא אסרה בטלטול. ועיין מ"ש לעיל, שו' 43–44, ד"ה וכנראה. 

Halakhah 13

<small>49.</small> <b>של בית רבן גמליאל היו מכבדין בין המטות ביום טוב. </b>בכי"ו בטעות: זוקפין בין וכו'. ובמשנתנו פ"ד מ"ז, עדיות פ"ג מי"א: אף הוא אמר שלשה דברים להקל וכו' מכבדין בין<sup class="footnote-marker">29</sup><i class="footnote">עיין דק"ס, עמ' 53, הע' ח', ומ"ש להלן.</i> המטות וכו', וחכמים אוסרין, כמפורש לעיל שבת פ"ט הי"ג שאין מכבדין לא בשבת ולא ביום טוב, עיי"ש. ובכי"ל: <b>את</b> המטות וכו', וכן להלן לפנינו, שו' 51, עיי"ש ועיין דק"ס (הנ"ל, ולהלן שם, הערה ט'). ובבבלי כ"ב ב': אין מכבדין <b>בית</b> (עיין מ"ש להלן) המטות ביום טוב. ושל בית רבן גמליאל מכבדין. 
<small>50.</small> <b>אמר ר' לעזר בי ר' צדוק פעמים הרבה אכלנו וכו'. </b>וכ"ה בד. ובכי"ע ובכי"ל: אכלתי וכו'. וכן ביוחסין השלם, 26ª: בתוספתא בפרק ב' דיו"ט וכו' פעמים הרבה אכלתי וכו'. וכ"ה בירושלמי פ"ב ה"ז, ס"א ע"ג. ובבבלי הנ"ל: פעמים הרבה נכנסתי אחר אבא לבית רבן גמליאל וכו'. וכל השינויים הנ"ל גם בברייתא שלהלן, בעניין מוגמר. 
<small>50-51.</small> <b>ולא ראיתים שהן מכבדין את וכו'. </b>בד, בכי"ל וביוחסין השלם הנ"ל: בין המטות. אבל גם בכי"ע: את המטות, עיין לעיל, שו' 49, סד"ה של בית. ובירושלמי הנ"ל: ולא היו מכבדין בין המטות. ובבבלי הנ"ל: ולא היו מכבדין <b>בית</b> המטות, ועיין דק"ס שם. ושמא אינו ט"ס, עיין מ"ש לעיל ח"א, עמ' 259, שו' 81–82, אבל במשנה שבבבלי היא בוודאי ט"ס, ואין לה יסוד בכי"י, עיין דק"ס שם. 
<small>52.</small> <b>נכנסין. </b>וכ"ה בד ובכי"ל ובבבלי. ובכי"ע: יוצאין. וכ"ה בירושלמי.<sup class="footnote-marker">30</sup><i class="footnote">כנראה שבבבל שנו שלכבוד האורחים (שהיו קרואין לסעודה) היו מסלקין את הסדינין המלוכלכין בשיירי אוכלין מסעודה הקודמת של בית הנשיא, כדי שלא להמאיס עליהם את הסעודה, אבל בא"י שנו שהיו מסלקין את הסדינין אחרי שיצאו האורחים, כדי שהבית ישאר נקי מלכלוך האורחים. ועיין לעיל שבת, עמ' 166, הע' 2.</i> 

Halakhah 14

<small>53.</small> <b>של בית רבן גמליאל היו מכניסין את המוגמר במגופה. </b>וכ"ה בירושלמי הנ"ל. ובמשנתנו הנ"ל: ומניחין את המוגמר (פירש"י: "לבונה על גבי גחלים", גומרין) ביום טוב וכו', וחכמים אוסרין. ופירשו בבבלי כתובות ז' א' שלא התירו אלא דבר השוה לכל נפש, ומוגמר אינו אלא למפונקים, או למי שריחו רע (רש"י במשנתנו). ובבבלי כ"ב ב' הנ"ל: ואין מניחין את המוגמר ביום טוב ושל בית רבן גמליאל מניחין. ועיין בדברי רב אסי שם. ולפי גירסת התוספתא והירושלמי ברור שהכוונה להריח, וכן הסיקו בבבלי שם. 
<small>54-55.</small> <b>ולא ראיתים שהם מכניסין את המוגמר במגופה. </b>ובירושלמי הנ"ל: ולא היו מכניסים את המגמר במגופא. ובבבלי הנ"ל: ולא היו מניחין את המוגמר ביום טוב, ועיין דק"ס שם. 
<small>55.</small> <b>אלא ערדסקאות מעשנין וכו'. </b>וכ"ה בד. ובכי"ע: פרטסקאות, ובכי"ל: אפרטקסאות, ובירושלמי: פרדיסקיס. וחילופים הללו במלה זו מצויים מאד במקורות, עיין במלונו של קרויס למלים שאולות מלשון יון ורומי, ערך פרדסקיא, עמ' 479 ואילך. ובהוספות לעף (שם, עמ' 480) שער שהכוונה למלה היונית πυργίσκος. כלומר, ארגז, תיבה, מגירה, וכן בסורית: פרדיסקא, פרדסקא, פורדיסקא, עיין במלונו של ברוקלמן, עמ' 594. ועיי"ש בפקפוקיו של לעף. ואין ספק בעיני שהוא הפירוש הנכון. וכן מצאתי בלקסיקון של Servius Grammaticus ב־Corpus של Goetz ח"ב, עמ' 525, שו' 24: pyrdiscos ,Armarium, והוא הפרדיסקיס שלנו.<br>ובבבלי הנ"ל: אלא מביאין ערדסקאות של ברזל ומעשנין אותן מערב יום טוב ופוקקין נקביהן מערב יום טוב וכו'.

Halakhah 15

<small>56-57.</small> <b>אי זהו גדי מקולס, כולו צלי, ראשו כרעיו וקרבו. </b>וכ"ה ("וקרבו") גם בד ובכי"ל. אבל בכי"ע: ראשו וכרעיו <b>בקרבו</b>. וכן בעיטור ה' יו"ט סוף מחלוקת כ"א, הוצ' רמא"י, ק"נ ע"ג: תוספתא איזה גדי מקולס, כולו צלי, ראשו וכרעיו <b>בתוכו</b> וכו', עיין להלן. ובמשנתנו פ"ב מ"ז, עדיות פ"ד מי"א (הקולא השלישית של רבן גמליאל): ועושין גדי מקלס בלילי פסחים. וחכמים אוסרין. ופירש"י: מפני שדומה לקדשים (כלומר, קרבן פסח), ויאמרו מותר להקדיש ולאכול קדשים בחוץ. ולפי גירסת כי"ע והעיטור נותן כרעיו של פסח בקרבו (בתוכו לפי העיטור), כשיטת ר' יוסי הגלילי במשנת פסחים רפ"ז, וכפירוש הירושלמי בפסחים פ"ז ה"א, ל"ד ע"א: ר' ישמעאל אומר מקולס וכו', ודר' ישמעאל כר' יוסי הגלילי. ועיין רש"י שמואל א' כ"ה, י"ח, מכילתא דרשב"י, עמ' 14, ומכילתא דר' ישמעאל בא פ"ו, עמ' 21, ומ"ש בתשלום תוספתא, עמ' 45, ועמ' 56.<br>ומכאן משמע שאם תלה את הכרעים מחוץ אין זה גדי מקולס. וכן כתב הר"י פינטו בפסחים נ"ג א' (עין יעקב שם סי' כ"ב). והתוספתא מוסיפה להלן שאם בישל ממנו כל שהוא, אף שנהג כדין פסח (כרעיו ומעיו בתוכו) אין הוא גדי מקולס, ומותר לאכלו במקום שנהגו לאכל צלי בלילי פסחים (שם פ"ד מ"ד).<br>ברם קשה לקבל גירסא זו, כי העיקר כאן "כולו צלי" ולא נחתו כלל למחלוקת של ר' יוסי הגלילי ור"ע. והעיקר כגירסתנו המקויימת ע"י ד וכי"ל. וכן בירושלמי פסחים פ"ז ה"א:<sup class="footnote-marker">31</sup><i class="footnote">לפי גירסת הקטעים מן הגניזה בסה"י לכבוד מרכס, עמ' רס"ד. וכע"ז תקנתי מדעתי בירושלמי כפשוטו, עמ' 479.</i> תנה ר' יוסה<sup class="footnote-marker">32</sup><i class="footnote">והוא עניין בפני עצמו, ואינו דבוק לעניין שלעיל שם, עיין מ"ש בירושלמי כפשוטו הנ"ל. אלא שמן הירושלמי בפסחים אנו למדים שהברייתא הסתמית שלנו היא של ר' יוסי.</i> איזה הוא גדי מקולס כולו צלי <b>ראשו על כרעיו ועל קרבו</b> (כלשון הכתוב שמות י"ב, ט') וכו'. אבל בירושלמי כאן פ"ב ה"ז, ס"א ע"ג: אי זהו גדי מקולס וכו', ולא נזכר שם ר' יוסי. ובבבלי פסחים ע"ד א':<sup class="footnote-marker">33</sup><i class="footnote">כגירסת כי"י וראשונים, עיין דק"ס שם. ועיין שאילתות סי' פ'.</i> ת"ר איזח גדי מקולס כל <b>שצלאו כולו כאחד</b>. ובר"ח שם: פי' שאסור לאכלו בלילי פסחים בזמן הזה. והר"ח ורש"י פירשו שם שגדי מקולס הוא כשהכרעים ובני מעיו הם מחוצה לו, וכן הוא במכילתא דר' ישמעאל הנ"ל, לפי גירסת הילקוט ואות אמת, שלא כגירסת כי"ע והעיטור כאן. ומסתבר שבין אם עשה כר' יוסי הגלילי, ובין אם עשה כר' עקיבא, הוא גדי מקולס (שלא כשיטת ר"י פינטו הנ"ל), ולא התירו אלא דווקא אם בישל, או שלק ממנו, כמפורש בסיפא. ועיין טאו"ח סוף סי' תס"ט וסי' תע"ו ור"מ פ"ח מה' חמץ ומצה חי"א. ובמאירי פסחים נ"ג סע"א מתיר אפילו שבר בו עצם, ולא החסיר ממנו כלום.
<small>57-58.</small> <b>בישל ממנו כל שהו, שלק ממנו כל שהו אין זה גדי מקולס. </b>בעיטור הנ"ל: שליק מקצת ובישול מקצת אין זה גדי מקולס. וכ"ה בירושלמי הנ"ל: שלק מקצת ובישל מקצת וכו'. ובבבלי הנ"ל: <b>נחתך</b> ממנו <b>אבר</b>, נשלק ממנו <b>אבר</b>, אין זה גדי מקולס. ופירשו שם שאפילו שלק אבר במחובר אין זה גדי מקולס, וכן אם נחתך ממנו אבר וצלאו בפני עצמו אין זה גדי מקולס. ועיין מ"ש לעיל פסחים פ"ה, שו' 43, ד"ה הפסח צולין אותו שלם. ועיין מ"ש על שליקה ובישול לעיל שם, שו' 41, ד"ה בשלו. 
<small>58-59.</small> <b>עושין גדי מקולס ביום טוב חראשון של חג וביום טוב האחרון של פסח. </b>בד: בי"ט הראשון ובי"ט האחרון של החג. ובכי"ע: עושין גדי מקולס בלילי יום טוב האחרון של פסח. ובכי"ל: ביום טוב הראשון של פסח וביום טוב האחרון של חג, והמלים "עושין גדי מקולס" נשמטו שם. ובירושלמי פסחים וביצה הנ"ל: <b>מכניסין</b><sup class="footnote-marker">34</sup><i class="footnote">עיין בתכלת מרדכי מה שדייק מן הלשון "מכניסין". ובאמת אין לדייק מכאן כלום, שהרי אין איסור בעשיית מקולס, אלא באכילתו. ואם בשעת צלייתו מקולס היה נראה שעשאו לשם פסח אעפ"י שלא שחטו לשם כך (עיין בבלי פסחים נ"ג ב') מה מועיל אם חתכו אח"כ.</i> גדי מקולס בלילי יום טוב הראשון של חג ובלילי יום טוב האחרון של פסח. והוא כגירסת כי"ו כאן, ואף לפנינו הכוונה ללילות, כגי' כי"ע. ובח"ד הכריע מכאן כשיטת הר"י עייאש בבית יהודה סי' נ"א שפסק שאסור לאכלו ביום טוב ראשון של פסח אפילו ביום, שלא התירו אלא ביו"ט האחרון.<br>ברם בירושלמי כי"ל בביצה: בלילי יום טוב הראשון של חג וביום טוב <b>הראשון</b> של פסח, והוגה ע"י המגיה<sup class="footnote-marker">35</sup><i class="footnote">עיין מ"ש עליו בתרביץ ש"כ, עמ' 107. ולא מפי אותו חיים אנו חיים.</i> כבדפוסים. וכ"ה גם בפסחים בקטעי הגניזה שבסה"י לכבוד ר"א מרכס, עמ' רס"ה: וביום טוב <b>הראשון</b> שלפסח. וכבר העירותי בהירושלמי כפשוטו, עמ' 479, על הראבי"ה ח"ב סי' תצ"ח, עמ' 121, שכתב: ובירושלמי פרק כיצד צולין וכו' לא גדי מקולס, וביום טוב <b>הראשון של פסח</b> היו מכניסין אותו. וכן בעיטור ה' יו"ט סוף מחלוקת כ"א (בד"ר, ד' למברג, ס' ע"ב): ירושלמי מכניסין גדי מקולס בלילי יו"ט הראשון של חג <b>וביום הראשון</b> של פסח. ובהוצ' רמא"י, ק"נ ע"ג, נשמטה שורה. הרי לך מפורש בירושלמי, ופסקוהו העיטור והראבי"ה, שמותר לאכול גדי מקולס ביום טוב הראשון של פסח, ולא אסרוהו אלא בלילה. וכן מוכח מדברי השאילתות פ' צו סי' פ', ד' ירושלים, פ"ז ע"א, עיי"ש בהעמק שאלח סוף אות ז'. ומכל שכן שמותר ביום כל צלי אפילו במקום שנהגו שלא לאכל צלי, עיין בדרכי משה טאו"ח סי' תע"ג אות י', ובמגן אברהם שם אות ח'. ועיין בשו"ת חיים שאל להרחיד"א ח"ב סי' ל"ח אות פ"ט, וכנראה שחזר בו מפסקו בברכי יוסף ובמחזיק ברכה או"ח ריש סי' תע"ו. ושמא יש לחלק להפך, שבמקום שנהגו שלא לאכול צלי ואפילו של עגל, החמירו גם ביום, אבל בתוספתא כאן שקיימת במקום שנהגו לאכול צלי בלילה הראשון (כמפורש להלן), לא החמירו ביום אפילו במקולס.
<small>59-60.</small> <b>עגל מקולס ביום טוב הראשון של פסח, אבל לא גדי מקולס. </b>וכ"ה בד ובכי"ל. ובכי"ע: עגל מקולס בלילי יום טוב הראשון וכו'. וכ"ה בירושלמי הנ"ל, וכן הפירוש גם לגירסא שלנו. ודווקא עגל, אבל טלה לא, עיין מ"ש להלן בסמוך. ומה שאמרו בירושלמי פסחים פ"ד רה"ד, ל"א ע"א: אפילו בשר עגל, לא אמרו כן אלא על המשנה שם, כלומר, על מקום שנהגו שלא לאכול כל צלי, אבל כאן הרי מדברים במקום שנהגו לאכל צלי בלילי פסח, כמו שפירש באו"ז ח"ב סי' ר"ל, נ"ה ע"א. 
<small>60.</small> <b>אמ' ר' יוסה תודוס איש רומי הנהיג את בני רומי וכו'. </b>ירושלמי ביצה ופסחים הנ"ל, מו"ק פ"ג ה"א, פ"א ע"ד, בבלי כ"ג א', ברכות י"ט א', פסחים נ"ג א', ועיי"ש ע"ב שרב אחא מתני לה בשם ר' שמעון, עיי"ש. ועיין מ"ש יוסיפוס<sup class="footnote-marker">36</sup><i class="footnote">מלשונו (νῦν) משמע שבזמן שכתב את ספרו ביונית ברומי זבחו שם את הפסח. ועיין מ"ש יוסטר בספרו Les Juifs וכו' ח"א, עמ' 357, הע' 1.</i> בקדמוניות ס"ב ספי"ד, 313. 
<small>60-61.</small> <b>ליקח טלאים בלילי פסחים וכו'. </b>בכל המקבילות הנ"ל נקטו גדיים, גדי וכו'. וכן לעיל בתוספתא ובמשנתנו מדברים על איסור גדי מקולס. ובס' המכתם, עמ' 224: איכא דאמ' דדוקא גדי מקולס שהוא נצלה כולו שלם הוא שאסור וכו', אבל שה מקולס כלו שלם ואלייתו עמו אינו דומה לפסח וכו' [תיקונים והוספות: בס׳ חצי מנשה לר״מ גראסבערג<sup class="footnote-marker">26</sup><i class="footnote">פירושים על התורה מחכמי ספרד צרפת ואשכח נעתקו מכתבי יד לונדון, אוקספורד, ליידען ומינכען עם הערות.</i> עמ׳ 50: התיר לאכול בלילי פסחים גדי מקולס, לא אמר כשב מקולס, לפי שיש לו אליה, ואליה למזבח קרב. ואף שם, כנראה, הכוונה שלא חלקו על תודוס איש רומי אלא בהתר לאכול גדי, אבל בכשב מקולס אף הם הודו שמותר, עיין מש״ש בתוספתא כפשוטה במקומו.]. וכן ברשב"א כ"ג רע"א: י"מ דדוקא נקט גדי, לפי שאין לו אליה חזי כמאן דסלקא לגבוה, אבל שה מקולס אין לחוש דיש לו אליה, ואליתו מוכיחה עליו,<sup class="footnote-marker">37</sup><i class="footnote">כלומר שהרי צולהו באליתו, ומוכח שאינו קרבן, עיין בבלי פסחים צ"ו ב' ומקבילות ורש"י מנחות פ"ג ב' ד"ה כשב.</i> אבל <b>בתוספות</b> משמע דבין זה ובין זה אסור, דתני במעשה דתודוס <b>טלאין</b> המקולסין. וכ"ה בר"ן פ"ב סי' תתפ"ז ד"ה וגדי מקולס. ובס' יבין שמועה להרשב"ץ, מאמר חמץ ח"ג, ל"ג ע"ג: יש שהיו אומרים בפ"ב די"ט דדוקא גדי מקולס אסור וכו' אבל בתוספתא שנו גדיים <b>וטלאים</b> המקולסים לאסור (וכוונתו לברייתות שלעיל ולברייתא שלנו). גם יש לאסור אפי' איל בן שתי שנים וכו', אפי' נקבה וכו', אפילו הוא בעל מום. ובר"מ פ"ח מה' חמץ ומצה הי"א: ובכל מקום אסור לאכול שה צלוי<sup class="footnote-marker">38</sup><i class="footnote">ברא"ש פסחים פ"ד סי' ו': ודווקא גדי, או <b>טלה,</b> הראויין לפסח, אלא שרבינו מדבר שם באומר בשר זה לפסח, ואינו עניין כלל לנידון שלפנינו.</i> כולו כאחד בליל זה וכו'. ונקט "שה" (וכל שכן גדי, להוציא מדעת יש אומרים הנ"ל) ע"פ התוספתא כאן. ובמ"מ העתיק את תורף לשון הר"מ, ובכל הדפוסים וכתה"י של הר"מ שבדקתי הגירסא "שה". 
<small>62.</small> <b>מפני שקורין אותן פסחין. </b>בירושלמי ובבבלי הנ"ל אמרו שתודוס איש רומי היה ראוי לנדוי על מעשהו (אלא שנשאו לו פנים בשביל שהיה תומך בת"ח). ובר"ח כ"ג א': גזרנו עליך נדוי. תוספתא שהיו קורין אותן פסחים. ובא רבינו לפרש למה רצו כל כך להחמיר בו, והרי אף רבן גמליאל אכל גדי מקולס בלילי פסחים, והטעם מבואר כאן בתוספתא שבני רומי היו קוראין אותן פסחים,<sup class="footnote-marker">39</sup><i class="footnote">לכאורה אין הכוונה שהיו אומרים כן בפירוש בחיי הגדי, או בשעת שחיטתו, אלא שבדרך כלל היו קוראים את הגדי, או את הטלה, המיועד לאכילה בסעודת אותו לילה "פסח", עיין בבלי פסחים נ"ג רע"ב, וממילא נראה כאילו אוכל קדשים בחוץ, ולפיכך מיחו בידם שלא יעשו אותם מקולסים, שיהא ברור שאין כאן פסחים, ועיין ר"ח פסחים קט"ז ב' (אבל עיין רשב"ם שם קט"ו סע"ב). ועיין ר"ח שם נ"ג סע"א, בתוספות שם ד"ה מפני וברא"ש שם פ"ד סי' ו'. וכל המשא והמתן בגמרא הוא אם יש כאן "נראה" (ועיין היטב במאירי פסחים נ"ג סע"א ד"ה אסור לאדם). ולפיכך דברו בכל מקום על "אכילת" קדשים בחוץ, שהיא בלאו, ולא על שחיטתן שהיא בכרת (לשיטת רש"י כאן כ"ה סע"ב. ועיין בגליוני הש"ס לר"י ענגיל שם, ונעלמו ממנו לרגע קטן דברי המשנה למלך בפי"ט מה' מעשה הקרבנות הט"ו. ועיין גם בהר המריה שם, אות מ"ו), מפני שנראין פסחים מאופן הצלייה גרידא (שאין בה איסור) ובאכילתן כשהן מקולסין. ואם לא הזכירו הבעלים "פסח" מותר בדיעבד לכל הדעות, עיין בב"ח טאו"ח סוף סי' תס"ט ובחק יעקב שם. ברם מדברי יוסיפוס שהבאנו לעיל, הע' 36, משמע שההמון קראו אותם "קרבן פסח", וכן מוכח מכמה מקורות חיצוניים אחרים, אבל מתוך המקורות שלנו מוכח כמו שכתבנו. ושמא הכוונה שחייבו אותו על שהנהיג כן בין ת"ח שנזהרו שלא לקרוא אותו פסח, משום שע"ה קורין אותם פסחים.</i> ונראין כאילו אוכלים קדשים בחוץ. מה שאין כן בני א"י שלא קראו להם פסחים,<sup class="footnote-marker">40</sup><i class="footnote">עיין בחילוקים שבין אנשי מזרח ובני א"י סי' ח', הוצ' ר"מ מרגליות, עמ' 107, אבל הנוסח והפירוש שם אינם ברורים.</i> ומכל שכן שרבן גמליאל ובני ביתו שהיו ת"ח, ובוודאי לא הזכירו על הגדי שם פסח,<sup class="footnote-marker">41</sup><i class="footnote">עיין בהגהות הרש"ש פסחים ע"ד א' ד"ה ובמשנה.</i> ואין כאן אלא חשש בעלמא. ובעיטור ה' יו"ט סוף מחל' כ"א, הוצ' רמא"י, ק"נ ע"ג, וכן בבית הבחירה למאירי, עמ' 131, מעתיקים בשם הירושלמי הנ"ל (עיין לעיל, שו' 59–60, ד"ה עגל): מכניסין עגל וכו' אבל לא גדי מקולס מפני שקורין אותו פסחים (במאירי: פסח). ואין זה בירושלמי בשום נוסח, לרבות קטעי הגניזה. וקרוב בעיני שבעל העיטור כיוון לתוספתא כאן, ובמאירי העתיק ע"פ בעל העיטור. ובמאירי פסחים ע"ג סע"א כתב: והמנהיג את אחרים בכך חייב נדוי. וכנראה שאף הוא רצה ליישב למה החמירו בו כל כך, מפני שלא עשה לעצמו בלבד, אלא הנהיג אחרים, וביניהם עמי הארץ, לעשות כך. וכן בירושלמי הנ"ל: שכל המביא את <b>הרבים</b> לידי אכילת קדשים בחוץ צריך נידוי. ובבבלי הנ"ל: שאתה מאכיל את בני ישראל וכו'. 

Halakhah 16

<small>62-63.</small> <b>של בית רבן גמליאל היו שוחקין הפלפלין ברחים שלהן. </b>במשנתנו פ"ב מ"ח ובעדיות ספ"ג שנו אותה בין שלשת הדברים שר"א בן עזריה מתיר וחכמים אוסרין. אבל גם בירושלמי פ"ב ה"י, ס"א ע"ד, פ"א ה"י, ס' ע"ד, שבת פ"ז ה"ב, י' ע"ב, כלפנינו. ועיין מ"ש להלן ד"ה אמ' לו. וכל הברייתא שלנו נשנית בירושלמי למשנה ט', כלומר: הרחים של פלפלין טמאה משום שלשה כלים וכו'. וכנראה, שפירשוה "ברחים שלהן", שלא היו כרחים הרגילים של שלשה כלים. ולפיכך אמרו בפ"א שם ובשבת פ"ז הנ"ל שאף לבית רבן גמליאל לא הותרה טחינה כדרכה. וחכמים אוסרים, משום עובדין דחול, עיין בתוספות י"ד א' ד"ה איכא בינייהו, ברשב"א שם ד"ה ירושלמי ועוד. ובעבוה"ק להרשב"א ש"א סי' ז', ל"ח ע"ב: אין שוחקין את הפלפלין ברחים שלהן, שזו טחינה גמורה<sup class="footnote-marker">42</sup><i class="footnote">מפני שטחינה (אעפ"י שהיא צורך אוכל נפש) נתמעטה בפירוש מן הפסוק, עיין מכילתא דרשב"י, ריש עמ' 21, וירושלמי שבת פ"ז ה"ב, י' ע"ב, וכאן פ"א ה"י, ס' ע"ד, ומ"ש בירושלמי כפשוטו, עמ' 143, ומ"ש הרמ"מ כשר בתו"ש בא י"ב, חי"א, עמ' 150, הע' ש"ס. ועיין מ"ש להלן רפ"ג.</i> היא להם. ובבית הבחירה למאירי, עמ' 78: שאין שוחקין את הפלפלין בריחים שלהם, מפני שהוא טוחן, ואעפ"י שאין בה טחינה כדרכה, מכל מקום טחינה גמורה היא. 
<small>63-64.</small> <b>אמ' ר' לעזר בי ר' צדוק פעם אחת היה אבא מיסב לפני רבן גמליאל וכו'. </b>בכי"ע: נכנס אבא להסב בבית רבן גמליאל וכו'. ובכי"ל: היה אבא מיסב בבית רבן גמליאל וכו'. וכן מעתיקים בשם התוספתא בבית הבחירה למאירי, עמ' 78, וביוחסין השלם ª26. ובירושלמי פ"ב ה"י, ס"א ע"ד: פעם אחת אכל אבא אצל רבן גמליאל וכו'. 
<small>64.</small> <b>והביאו לפניו אנגרון ואכסגרון וכו'. </b>וכ"ה בבית הבחירה הנ"ל. וכן ברש"י שבועות כ"ג רע"א: כדתני' בתוספת' דביצה הביאו לפניו אניגרון ואכסיגרון ועליהן פלפלין שחוקות. ובירושלמי וביוחסין השלם הנ"ל חסרה המלה ואכסגרון. ובד בטעות: ואפסנרו'. ועיין מ"ש עליהם לעיל ח"א, עמ' 458 ואילך. 
<small>65.</small> <b>אמ' לו אל תחוש להן וכו'. </b>ומכאן משמע שר"א בר' צדוק חולק על הת"ק וסובר שמעולם לא התיר רבן גמליאל לשחוק פלפלין ברחים, כשם שהוא חולק לעיל גם על ההיתר שלו בכיבוד ובגימור. אלא ששם דחו חכמים את דבריו, וכאן לא מצאנו תשובה לדבריו. ואפשר שמסדר המשנה קבל כאן את עדותו, ולפיכך לא שנאוה בשם רבן גמליאל. 
<small>65-66.</small> <b>מערב יום טוב הן שחוקות. </b>וכ"ה בבית הבחירה, ביוחסין השלם ובירושלמי הנ"ל. ובשו"ת מהר"מ הוצ' הרנ"נ רבינוביץ סי' קע"ד (הוצ' רי"ז כהנא סי' קכ"ד, עמ' קכ"א): שבתלמוד ירוש' ובתו' אוסר לשחוק פלפלין ביו"ט, שלא תאמר שמא אותה משנה מיירי בשבת ולא ביו"ט. ואע"ג דפרתו יוצאת ברצועה שבין קרניה וכו' מיירי בשבת, מיהו גבי שחיקת פלפלין דאסרו, אפילו ביו"ט, דהא בתלמוד ירושלמי ובתוספתא אוסר בפי' ביו"ט. ועיין גם בירושלמי פ"א ה"י, ס' ע"ד, ושבת פ"ז ה"ב, י' ע"ב. ובכי"מ של משנת עדיות ספ"ג מפורש: וטוחני' את הפלפלי' <b>בי"ט</b> וכו'. וכן במאירי שם, עמ' 198: ששוחקין את הפלפל בריחים שלהן <b>ביום טוב</b>. ועלה נאמר ברישא: וחכמים אוסרין. 

Halakhah 17

<small>66-67.</small> <b>אי זהו קירוד אילו קטנים שעושי' חבורה, קירסוף אילו גדולים שאין עושין חבורה. </b>וכ"ה בירושלמי פ"ב ה"ט, ס"א ע"ד, וכע"ז בבבלי כ"ג א'. ובמשנתנו פ"ב מ"ח, עדיות ספ"ג: ומקרדין את הבהמה ביום טוב וכו', ר' יהודה אומר אין מקרדין את הבהמה ביום טוב, מפני שעושה חבורה, אבל מקרצפין, וחכמים אומרים אין מקרדין אף לא מקרצפין. והלשון "קירוד אילו קטנים" נראה מגומגם. והר"ח בפסחים י"א ב' (ובקצרה כאן כ"ג א') פירש: קירוד כמו תולעים, והן רמש, כגון אינבא שנושכין בבשר הבהמה, ואין מפרידין הקטנים מבשר הבהמה אלא בעשיית חבורה, כגון האלכא (צ"ל: האנכא, עיין ר"ח שבת ק"ז ב') שאין שולפין אותה מן השער אלא בקושי, אבל הפרדת הגדולים נקראת קרצוף. ובערוך ערך קרד מוסיף: ובל' ערבי קורין לתולעת קרד.<sup class="footnote-marker">43</sup><i class="footnote">ולדעתו "מקרדין בבהמה" הוא כמו "מגזמין באילנות", עיין מ"ש לעיל בח"ב, עמ' 493.</i> ועיין בהערת קהוט שם. ואין ספק שיש לפנינו מסורת של גאונים. ועל פיה פירש הר"מ בפיה"מ לעדיות: וקירוד הוא הסרת הזבובים הקטנים הנאחזים בירכות הבהמה, והם מניחים המקומות פצועין כשעוקרין אותן, וקרצוף הוא הסרת הזבובים הגדולים, שאין פוצעין המקום שהן אוחזין בהן. וכע"ז פירש במשנתנו כאן. ופירשו רבותינו איזהו קירוד אילו [הסרת]<sup class="footnote-marker">44</sup><i class="footnote">ואין כאן דוחק כלל, מפני שמקרדין בבניין פיעל פירושו הסרת הקרוד, ומקרצפין פירושו הסרת הקירצוף, הקרצביתא, עיין מ"ש להלן בסמוך בפנים, ועיין לעיל הע' 43.</i> הקטנים וכו', קירצוף אילו [הסרת] הגדולים. ובתרגום לאיוב ב', ח': ונסיב ליה פחר לאיתקרצפא (בהוצ' לגרד: <b>לאיתקרספא</b>, כגי' כי"ו כאן) ביה. ואף קירצוף פירושו הסרת העוקץ והחיכוך ע"י הגירוד. וכן ביונית κνίζειν, להתגרד, והחוחים העוקצים נקראים κνίδαι, ובסורית: קרצביתא. וקירצוף שבמשנתנו הוא, איפוא, הסרת העוקצים הגדולים שאפשר להסיר אותם בקלות, בגירוד גרידא, ולא בסריקה דקה. ועיין מ"ש להלן בשם רש"י וסייעתו.<br>ופירשו בבבלי הנ"ל את דברי החכמים האוסרים: גזרינן קרצוף אטו קרוד. ובירושלמי הנ"ל: אין מקרדין שלא יבואו לידי חבורה, ואין מקרצפין שלא יבואו לידי תלישה.<sup class="footnote-marker">45</sup><i class="footnote">עיין בתוספות כ"ג א' ד"ה. ושלש ועיין אהצו"י, עמ' 25, ויש להוסיף ראבי"ה ח"ב סי' תשס"ב, עמ' 463. ועיין היטב בחי' המאירי כ"ג סע"א.</i> ועיין בשי"ק שם שתמה מכאן על פירוש הר"מ הנ"ל, והוכיח משם שהנכון כפירוש רש"י וסייעתו שקירוד הוא סריקה במגררת של ברזל ששיניה דקות (ואינן תולשות את השיער), וקירצוף הוא במגררת של עץ ששיניה גסות, ואין עושות חבורה. ברם לאמיתו של דבר אין הבדל למעשה בין פרש"י והר"ח, וכדי להסיר את הזבובים הקטנים צריכים להשתמש במסרק ששיניו דקות ולסרוק בחזקה, אבל כדי להסיר את הזבובים הגדולים די בקרצוף. וכן כנראה הבין הרב המגיד בפ"ד מה' יו"ט הט"ז. והסיקו בבבלי שם שר"א בן עזריה סובר כר' שמעון המתיר דבר שאינו מתכוין. ועיין דק"ס שם, עמ' 55, הערה ע'.

Halakhah 18

<small>67.</small> <b>ר' שמעון או' גורר אדם מטה כסא וספסל וכו', </b>במשנתנו ספ"ב: ר' יהודה אומר כל הכלים אין נגררין חוץ מן העגלה מפני שהיא כובשת. ועיין מ"ש מהרי"ן אפשטין במבוא לנוה"מ, עמ' 715 ואילך. ובבבלי כ"ג ב': ר' שמעון אומר גורר אדם כסא וספסל, ובלבד שלא יתכוין לעשות חריץ. וכ"ה בשבת כ"ב א', כ"ט ב', מ"ו ב', פסחים ק"א א' ומנחות מ"א ב'. אבל בר"ח כאן: כסא וספסל <b>בשבת</b>, ובלבד שלא יתכוין לעשות חריץ, <b>וא"צ לומר ביו"ט</b>. דלת הנגררת וכו', כלהלן בתוספתא. ורבינו שלשל את התוספתא כאן לתוך הברייתא שבבבלי, כרגיל אצלו. ובירושלמי כאן ספ"ב, ס"א ע"ד: תני לא יגור אדם את המטה ואת הכסא ואת הספסל ואת הקתידרה מפני שהוא עושה חריץ. ור' שמעון מתיר. וכ"ה בירושלמי כלאים פ"א ה"ט, כ"ז ע"ב, שבת פ"ג ה"ג, ו' ע"א, שם ספ"ג, ו' ע"ג, ופ"ה ה"א, ז' ע"א. ועיין בהגהות יפה עינים כאן כ"ג ב'. 

Halakhah 19

<small>68-69.</small> <b>דלת הגוררת מחצלת הגוררת וכו'. </b>כל הברייתא נשמטה בכי"ו ע"י הדומות, אבל ישנה גם בד, בכי"ע ובכי"ל. וכן היתה כאן לפני הר"ח הנ"ל שהמשיך אחרי הפיסקא הנ"ל ("ואין צ"ל ביו"ט"): דלת הנגררת ומחצלת הנגררת וקנקליה הגורר פותחין ונועלין בהן בשבת וא"צ לומר ביו"ט. וכל הברייתא לעיל עירובין פ"ח, שו' 38 ואילך, עיין מש"ש. 

Chapter 3



Halakhah 1

<small>1-2.</small> <b>ביברין של חיה ושל עופות ושל דגים אין צדין מהן ביום טוב, ואין נותנין לפניהן מזונות. </b>מלאכת צידה ביו"ט היא לשיטת כמה מן הראשונים מדאורייתא [תיקונים והשלמות: בירושלמי כאן פ״ג ה״א, ס״א סע״ד, שבת פי״ג ה״ה, י״ד ע״א: ניתני כל המחוסר צידה חייב, ושאינו מחוסר צידה פטור וכו', עיי״ש.], אעפ"י שהיא צורך אוכל נפש, מפני שבדרך כלל אין צדין לאכילה בו ביום, ודינו כתלישה מן המחובר "ואפילו לפירות הנפגמים מיום לחבירו כגון תאנים ותותים",<sup class="footnote-marker">1</sup><i class="footnote">לשון הרמב"ן במלחמות רפ"ג, וכע"ז בחי' הרשב"א שם. ונקט רבינו "תאנים" משום שאם נתבשלו ביו"ט יתקלקלו אם לא יארה אותן בו ביום, ולא יהיו ראויות לאכילה ביו"ט, כמפורש בירושלמי ברכות פ"ב ה"ח, ה' ע"ג, ובב"ר פס"ב, ב', עמ' 673–674, ועיין בבלי ב"ב כ"ח ב', ברש"י שם, ד"ה ולר"מ, ובתוספות שם, ד"ה כגון. וכן תותים אי אפשר להכינן מערב יו"ט, כמפורש לעיל תרומות פ"ד ה"ה, עיין מ"ש לעיל ח"א, עמ' 342, שו' 20.</i> שאסורה מדאורייתא, אע"פ שהיא צורך אוכל נפש, ודין צידת דגים ביו"ט כדין לקיטת תותים ביו"ט. וכן מטין דברי השאילתות בשלח סי' נ', ועיין מ"ש לעיל פ"ב, הערה 42, וכן מפורש ברמב"ן במלחמות רפ"ג. וכן צריך לפרש גם את דברי רש"י במשנתנו רפ"ג, כפי שהבין אותם הרא"ש פ"ג סי' א', ופירושו מוכרח, כפי שיוצא מפירש"י לעירובין ל"ט ב' ד"ה פסק. אבל מדברי הר"מ בפ"א מה' יו"ט ה"ד ואילך מוכח שכל מלאכות אוכל נפש אינן אלא מדרבנן, ודרשות חז"ל בעניין זה אינן אלא אסמכתא, עיין ברא"ש, בר"ן בסוגיין, בבית הבחירה למאירי, עמ' 140 ואילך. ועיין בס' המכתם, עמ' 237, וברא"ה בסוגיין. ועיין לעיל, עמ' 139, הע' 41.<br>ובמשנתנו רפ"ג: אין צדין דגים מן הביברין<sup class="footnote-marker">2</sup><i class="footnote">פירש הערוך מלשון לעז βιβάριον, vivarium, פרדס שמאספין שם חיות, וחפירה שמאספין בה דגים.</i> ביום טוב ואין נותנין לפניהם מזונות, אבל צדין חיה ועוף מן הביברין, ונותנין לפניהם מזונות. רבן שמעון בן גמליאל אומר לא כל הביברין שוין וכו'. וכבר שאלו בבבלי כ"ד א' (שבת ק"ו ב') מן הרישא שלנו (עיין מ"ש להלן בגי' כי"ע) שסותרת למשנתנו, והסיקו: הא בביבר קטן, הא בביבר גדול. והברייתא שלנו מדברת בביבר גדול, ולפיכך אין צדין מהן. ועיין ירוש' רפ"ג, ס"א ע"ד, שבת פי"ג ה"ה, י"ד ע"א.<br>ולכאורה משמע מסוגיית הבבלי הנ"ל שבדגים אסור אפילו בביבר קטן (שהרי העמידו את משנתנו בביבר קטן, ומ"מ אמרו: אין צדין דגים וכו'). וכן פסק הראב"ד בהשגות פ"ב מה' יו"ט ה"ז, והרשב"א בעבוה"ק ש"א ריש סי' ט', ל"ח ע"ב. אבל הר"מ שם לא חילק בין דגים ובין חיה ועוף (עיי"ש במ"מ), וכ"ה בה"ג ה' יו"ט, ד"ו ל"ה ע"ג, ד"ב, עמ' 179. וכבר העיר במרכבת המשנה במקומו שמן התוספתא כאן מוכח כדברי הר"מ, ולא דברה המשנה אלא בהווה, וסתם ביבר של דגים, בהשוואה לדג הוא ביבר גדול. ועיין בח"ד כאן ובפרי חדש או"ח סי' תצ"ז ס"ק ה', שהוכיחו מן התוספתא כאן כשיטת הר"מ ופירשו שרשב"ג בא לפרש את דברי הת"ק. ועיין מ"ש בס' ראשון לציון להגר"ח ן' עטר בריש פירקין.<br>ואשר לנתינת מזונות פירש הר"מ בפיה"מ כאן מפני שהן מוקצה, וכן פירש"י בשבת ק"ו ב', וכמו שפירש בו במיוחס להר"ן שם. ועיין ר"מ פ"ב מה' יו"ט הי"ז, ומה שפירש בו בבית מאיר או"ח סי' תצ"ז. ועיין ברש"י למשנתנו כאן כ"ג ב', ומה שתמהו בתוספות שם ד"ה ואין. ועיין מ"ש ע"ז לעיל שבת פי"ב, הערה 9. ובעצם האיסור של נתינת מזונות בכגון דא ביו"ט, עיין מ"ש מהר"ם בריש פירקין. ועיין בבית הבחירה למאירי, עמ' 139.<br>ובכי"ע: ביברין של חיה ושל עופות <b>אין מסתפקין</b> מהן ביום טוב, ואין נותנין להם מזונות. וגירסא זו מתנגדת לכל הנוסחאות, וכמו כן חשודה היא ההשמטה של "דגים" בברייתא כאן, שהרי כן חסרה מלה זו גם בבבלי כאן כ"ד א', בהוצאות שלנו, אבל היא ישנה בכי"י ובראשונים<sup class="footnote-marker">3</sup><i class="footnote">עיין דק"ס, עמ' 58, הע' ג'. ויש להוסיף גם את הר"ח ור' ישעי' הראשון.</i> ובבבלי שבת ק"ו ב'. ולמעשה אין הבדל כאן בין "צדין" ובין "מסתפקין", וכן מוכח מגי' כי"ע בסיפא ("אבל צדין").
<small>2.</small> <b>אבל צדין מהן מערב יום טוב ונותנין לפניהן מזונות. </b>כלומר, אם עשה מעשה בביברין ובבריכה שיהו חשובין כניצודין מערב יו"ט, נותנין לפניהן מזונות, מפני שהן מן המוכן, ואין צורך בהכנה אחרת, עיין בבלי כ"ה א' ובר"מ פ"ב מה' יו"ט סה"ח. ועיין רש"י למשנתנו כ"ד ב' ד"ה אבל צדין, ובבית הבחירה למאירי, עמ' 139, ובהערה 8 שם.<br>ובכי"ע: אבל צדין חיה ועוף ונותנין להם מזונות, וצ"ל: ועוף מעי"ט וכו'.
<small>3.</small> <b>רבן שמעו' בן גמליאל או' וכו'. </b>משנתנו הנ"ל. ועיין מ"ש לעיל, שו' 1–2, ד"ה ולכאורה. 
<small>4-5.</small> <b>שוחטין מן הנגרים אבל לא מן המשוטות ולא מן המכמרות. </b>בד ובכי"ע: המצודות (במקום: המשוטות), ובכי"ל: המצדות. וכן בירושלמי פ"ג סה"א, ס"ב רע"א: שוחטין מן הנגרים, ואין שוחטין לא מן המכמורות ולא מן המצדות. וכ"ה בהוצאות שלפנינו גם בשבת פי"ג ה"ה, י"ד סע"א, ובכי"ל שם ליתא, והושלם בגליון. ובבבלי כ"ד רע"ב: דתניא שוחטין מן הנגרין ביו"ט אבל לא מן הרשתות ומן המכמורות. ופרש"י: שוחטין מן הנגרין, שוחטין חיות מן ביברים לפי שנצודים ועומדים. אבל לא מן הרשתות. מצא חיה במצודתו ספק נצוד היום ספק נצוד מאתמול. ונדחקו המפרשים לבאר את המחלוקת בין הת"ק ור' שמעון בן אלעזר להלן, עיין בחידושי הרשב"א כ"ד ב', ביש"ש פ"ג סי' ד', בב"ח טאו"ח סי' תצ"ז, ובראשון לציון במקומו. ולא עוד אלא שהרי"ף והר"מ השמיטו לגמרי את דברי הת"ק כאן ואת דברי רשב"א שלהלן, עיין בבעל המאור ובמלחמות כאן, עיין מ"ש ע"ז להלן סד"ה ומ"מ.<br>ופירוש חדש בערוך ערך גר ה': שוחטין מן הגררין ביום טוב. פי' עושין פחין לחיות שנתפסין בהן ברגליהן. יש חיות בעלי כח נתפסין וגוררין הפח כמות שהוא, אם נמצאו אח"כ והפח ברגליהן, וידוע שהפח מאתמול נגרר, אעפ"י שנמצא ביו"ט שוחטין ממנו, כי אי אפשר להנצל ממנו, ומוכן הוא. אבל מן הרשתות אעפ"י שמערב יו"ט ניצדו אין נלקחין ביו"ט, שאי איפשר (צ"ל: שאיפשר) שניצולין, ואינם מוכנים,<sup class="footnote-marker">4</sup><i class="footnote">ופשיטא שאף לת"ק הצד במצודה בשבת חייב, שהרי כל זמן שלא עשתה מעשה וקילקלה את המצודה היא ניצודת גמורה, אלא שאינה מן המוכן, מפני שאם תשהה שם זמן רב יכולה להנצל ולהמלט, ואינו סומך עליה. ודווקא אם צד ארי בשבת אינו חייב עד שיכניסנו לגורזקי שלו (בבלי שבת ק"ו ב'), משום שכל זמן שלא הכניסו לשם אין כאן צידה כלל, אבל בשאר בהמות יש כאן צידה גמורה, אעפ"י שיוכלו להנצל אם יחזיקם הרבה זמן.</i> זה טעמו של תנא קמא. ופירוש זה של הערוך הוא נכון אף לפי גירסתינו הניגרין (שפירושו חפירות, ניגרייא, כפירש"י, ודין ניגרין כדין ביברין, עיין ר"ח ומלחמות), שאף מהם אי אפשר להנצל אחרי שנתפסו לשם. ואף לגירסת הערוך "גררין" יש שפירשו, גררין חורין, עיין בס' המליצה הוצ' בכר, עמ' 38, וכפי הגהתו הנכונה של מהרי"ן אפשטין בפיה"ג לטהרות, עמ' 87, הערה 27.<br>ולפי פירוש זה חולק הת"ק של הברייתא על משנתנו (פ"ג מ"ב) ששנתה: מצודות חיה ועוף ודגים שעשאן מערב יום טוב לא יטול מהן ביום טוב אלא אם כן יודע שנצודו מערב יום טוב. והת"ק כאן אוסר לשחוט מן המצודות אפילו אם ידוע שניצודו מערב יום טוב, מפני שתפיסת המצודה אינה מתקיימת להרבה זמן, והחיה יכולה להנצל ממנה אם היא שוהה בה, ואין כאן הכנה גמורה מערב יו"ט, ואסור. ולא התירו אלא בשהיו בניגרין ובביברין מערב יום טוב. ובירושלמי ביצה ושבת הנ"ל: ולא מן המצדות. ר' יוסי בי ר' בון בשם ר' אימי במצדתא דשיתייא (בשבת: דשיתאי). ובירושלמי כפשוטו, עמ' 180, הוכחתי שהכוונה למצודות השיתאים, והיינו הצדים בשיתה (מין רשת), עיין מש"ש, עמ' 93. ויש מקום להגבלה זו רק לפי פירוש הערוך הנ"ל, ובא לפרש שלא בכל מצודות יש לחשוש שתתפרק ממנה. ובכל פנים למדנו מכאן שהן המצודות שבתוספתא ושבירושלמי הן הן הרשתות שבבבלי, ומהן אפשר להנצל, אבל בוודאי שהיו להם שאר מצודות שאי אפשר להנצל מהן. ואפשר שר' אימי רצה לתרץ שאין סתירה בין משנתנו ובין הת"ק כאן. ועיי"ש בהמשך הירושלמי. ועיין מ"ש להלן.
<small>5-6.</small> <b>ר' שמעון בן לעזר אומ' כל שפרסוהו מערב יום טוב ובא מערב יום טוב ומצאו מקולקל מותר, הדבר ידוע וכו'. </b>וכע"ז בכי"ל. וכע"ז היתה הגירסא בבבלי הנ"ל, עיי"ש. אבל בד: ובא ומצאו מקולקל וכו'. ולא הוזכר שבא מערב יום טוב. ובכי"ע מפורש: ר' שמעון בן אלעזר אומ' מעלה את פרסו מערב יום טוב ובא <b>ביום טוב</b> ומצאו שמקולקל וכו'. ובירושלמי לא נזכרו כלל דברי ר' שמעון בן אלעזר, אלא שאמרו שם (פ"ג ה"ב, ס"ב ע"א, שבת פ"א ה"ז, ד' ע"א) על משנתנו הנ"ל ("אלא אם כן יודע שנצודו"): מי מודיע? אם נתקלקלה המצודה דבר בריא שניצודו מבעוד יום וכו', בפורש בחורשין וכו', במקום שחיה ועוף מצויין. ופירש בחי' חתם סופר שם, שאפילו מצאן ביום טוב מקולקלות מותרין, שבוודאי נתפסו מערב יום טוב, ודווקא אם לא נתקלקלו המצודות אסור, מפני שהמצודות מוכיחות שנתפסו ביו"ט (אחרת היו מתקלקלות ע"י פרפור ופרכוס החיה להחלץ מהן). וגירסת כי"ע וד מתאימה למסורת א"י, ובבא ביום טוב עסיקינן. וגירסת כי"ו וכי"ל היא לפי מסורת הבבלי, בהוצ' שלפנינו. ועיין מ"ש להלן ד"ה ובה"ג.<br>ומ"מ למדנו מפירוש הערוך הנ"ל, שהת"ק ור"ש בן אלעזר שניהם דבוקים למשנתנו, והת"ק חולק על משנתנו, וסובר שאין שוחטין מן המצודות אפילו ידוע שניצודו מערב יום טוב, ור' שמעון בן אלעזר חולק על הת"ק של הברייתא, וסובר שאם נתקלקלה המצודה, בידוע שנתפסה החיה מערב יום טוב, ומותרת, ואף ששהתה שם זמן רב מערב יו"ט, תפיסת המצודה הכנה גמורה היא, וכת"ק של משנתנו. ולשיטת הבבלי הצריכו שיראה מערב יו"ט שנתקלקלה המצודה, ואם ראה כן, מותר, ואינו חושש שמא תינצל החיה, ופסקו שם הלכה כמותו. ולפי פירוש זה אין מקום לברייתא זו בפסק הלכה, שהרי הת"ק של הברייתא חולק על משנתנו, ואין הלכה כמותו, ודברי ר' שמעון בן אלעזר הם דברי התנא של משנתנו, ולא בא אלא להוציא מדברי הת"ק, ומתיר אפילו נתקלקלה המצודה, ואין לחשוש שתינצל החיה ממנו, ודבריו כלולים במשנתנו שסתמה שאם ידוע שניצודה החיה במצודה מבעוד יום מותרת. ומשום כך השמיטוה הרי"ף והר"מ הנ"ל, עיין בבעל המאור, במלחמות בסוגיין, ומ"ש הרב המגיד פ"ב מה' יו"ט ה"ח.<br>ובה"ג ה' יו"ט, ד"ו ל"ה ע"ג, ד"ב, עמ' 179, ה' ראו, עמ' 6: מצודות חיה ועופות ודגים לא יטול מהן ביום טוב אלא אם כן ידוע שנצדו מערב יום טוב. רבן שמעון בן <b>גמליאל</b> אומ' מצאן מקולקלין בידוע שמערב יום טוב נצדו, ואם לאו בידוע שביום טוב נצדו ואסורין. ולא נזכר שם כלל שמצאן מקולקלין מערב יום טוב. ואפשר שרשב"ג (ר"ש בן אלעזר שלפנינו) אינו אלא מפרש את דברי הת"ק של משנתנו, וכשיטת הירושלמי והתוספתא.

Halakhah 2

<small>7-8.</small> <b>אותו ואת בנו שנפלו לבור, ר' ליעזר או' מעלה את הראשון על מנת לשוחטו וכו'. </b>ירושלמי פ"ג ה"ה, ס"ב ע"א, פסחים פ"ג ה"ג, ל' ע"א, בבלי ל"ז א' (ועיי"ש כ"ו א'), שבת קי"ז ב', קכ"ד א'. והברייתא נסמכה למשנתנו (פ"ג מ"ד ולהלן ה"ג): "בכור שנפל לבור וכו' ירד המומחה ויראה, אם יש בו מום יעלה וישחוט". ואם אין בו מום הרי הוא מוקצה שאסור לשוחטו כשהוא תמים. ולא נתבאר בפירוש מה דינה של סתם בהמה שנפלה לבור אם מותר להעלותה ביו"ט אפי' שלא על מנת לשוחטה, משום צער בעלי חיים, או הפסד ממון. ואפשר שנקטו כאן "אותו ואת בנו", משום רבותא דר' יהושע שמתיר אף שאחד מהן אינו ראוי ביו"ט, ואף הוא לא התיר אלא במעלה על מנת לשחוט, אלא שיכול אח"כ לבחור את השני. וכן היא דעת בעל או"ז ח"ב סי' שנ"ה, ע"ד ע"ג, ואילך, שאסור להעלות בהמה מן הבור ביו"ט אלא ברוצה לשחוט. אבל כמה מן הפוסקים חולקים, עיין מ"ש להלן ד"ה אבל. ועיין מ"ש לעיל שבת פי"ד, סוף שו' 20. 
<small>10.</small> <b>ומערים ומעלה את השני. </b>בד, כי"ע וכי"ל מוסיף: ע"מ לשחוט. ובירושלמי ובבבלי הנ"ל ליתא, והיא היא. 
<small>10-11.</small> <b>רצה שלא לשחוט אחד מהן הרשות בידו. </b>וכן בכי"ע: ורצה שלא לשחוט וכו'. אבל בד: רצ' לשחו' רצה שלא לשחוט וכו'. וכ"ה בכי"ל. וכן מעתיק בשם התוספתא בעיטור ה' יו"ט מחלק' ג', הוצ' רמא"י, ק"מ סע"ג, והובא גם בשבה"ל השלם ה' יו"ט סי' רנ"ב, קכ"ג ע"א. ובמאירי כ"ו א' ד"ה ולפום: ואמרינן עלה נמי בתוספתא רצה שלא לישחוט אחד מהם הרשות בידו. וכע"ז גם בבית הבחירה שלו, עמ' 195, ועמ' 225. ואפשר שלא העתיק אלא את סוף ההלכה. ועיין להלן.<br>אבל בבבלי מפורש: רצה זה שוחט, רצה זה שוחט. ומרהיטות הלשון משמע שמוכרח לשחוט אחד מהם. וכן מוכח מסתימת לשון הר"מ בפ"ב מה' יו"ט ה"ד. ובמ"מ שם העיר על הירושלמי (ונעתיק את לשונו להלן), והוסיף: וכ"כ הרשב"א ז"ל שראוי להחמיר ולשחוט אחד מהם. וכ"ה לשון הרשב"א בעבוה"ק ש"ב סי' ב', מ' ע"א: <b>ויראה לי</b> שמערים ומעלה את שניהם זה אחר זה, ואם רצה נמנע ואינו שוחט לא זה ולא זה, כדי לחוס על ממונו להתירו לו. וראוי לחוש ולהחמיר, ושוחט אחד מהם. ועיין בפרי חדש סי' תצ"ח ס"ק י'.<sup class="footnote-marker">5</sup><i class="footnote">עיין מש"ש סוף סי' ט' על הלשון "יראה לי".</i> ובמגן אברהם שם נוטה להקל בסתם בהמה שנפלה לבור ביו"ט (ועיי"ש במחצית השקל), וכן פסק באליהו רבה שם. אבל בישועות יעקב שם אות י"ח פקפק בדבר. וכבר הראינו לעיל, שו' 7–8, סד"ה אותו ואת בנו שבאו"ז אוסר. ועיין גם בהגהת אשרי פ"ג סי' ו'.<br>ובירושלמי הנ"ל: ויערים ויעלה את השיני, אע"פ שלא חישב לשחוט (בפסחים: אף על פי שחישב שלא לשחוט) אחד מהן מותר. ובשי"ק בסוגיין ד"ה אע"פ פירש בירושלמי שהכוונה "אעפ"י שלא חישב לשחוט אחד מהן" <b>לפני</b> שנפלו לבור, מותר לו עכשיו להוציא את שניהם מן הבור, על מנת לשחוט אחד מהם. אבל אסור לו להעלות אפילו סתם בהמה מן חבור ביו"ט שלא על מנת לשחוט, וחולק על המתירים שהבאנו לעיל. והרב העלים עינו מן התוספתא, כפי שהעיר בתכ"מ כאן. אבל באמת הלשון שבתוספתא בגירסת ד וכי"ל המקויימת גם ע"י העיטור היא מגומגמת [תיקונים והשלמות: לפי סגנון התנאים היה צ״ל: רצה שוחט אחד מהן רצה אינו שוחט (בלי ״הרשות בידו״). אבל הגמגום הוא פחות מן הפירוש הדחוק שהצעתי בצ״ע.]. ואפשר שפירושה: "רצח לשחוט", כלומר בשעה שהעלה את השני היה באמת בדעתו לשחוט אחד מהם, ואח"כ "רצח שלא לשחוט אחד מהן הרשות בידו", שהרי העלה בהיתר. וצ"ע.

Halakhah 3

<small>11-12.</small> <b>בכור שנפל לבור אע"פ שמומו ניכר מערב יום טוב ולא התירו מומחה אין שוחטין אותו ביום טוב, לפי שאינו מן המוכן. </b>בכי"ע, בד ובכי"ל: ר' שמעון אומר אע"פ וכו'. ובמשנתנו פ"ג מ"ד: בכור שנפל לבור. ר' יהודה אומר ירד המומחה ויראה, אם יש בו מום יעלה וישחוט, ואם לאו לא ישחוט. <b>ר' שמעון אומר כל שאין מומו ניכר</b> מבעוד יום אין זה מן המוכן. ופירש"י שבבכור בעל מום שלא הראהו לחכם עסיקינן, ונפל לבור ביום טוב, ירד מומחה ויראה מום שהיה בו מאתמול אם מום קבוע הוא. ור' יהודה סובר שרואין מום ביו"ט, שאינו אלא כהוראה בטריפות (עיין ירושלמי בסוגיין ובבלי כ"ז א'), ור"ש סובר שאין רואין מומין ביו"ט. ופירש"י משום דהוי ליה כדן ביו"ט, אבל לא משום מוקצה, שהרי ר"ש לית ליה מוקצה. ועיין בתוספות שם ועוד, שהשיגו עליו מסוגיית הבבלי בשבת מ"ו ב'. אבל בשאילתות בא סי' מ"ד<sup class="footnote-marker">6</sup><i class="footnote">ועיין בקטעי שאילתות מן הגניזה שפרסם הר"ל גינצבורג בגיאוניקה ח"ב, עמ' 363 ואילך. ועיין גם מ"ש מהרי"ן אפשטין בתרביץ, ש"ו, עמ' 470 ואילך.</i> מבואר שמחמת מוקצה אתינן עלה. וכ"ה שיטת הר"מ בפ"ב מה' יו"ט ה"ג,<sup class="footnote-marker">7</sup><i class="footnote">עיין בפיה"מ להר"מ ומ"ש בס' ראשון לציון להגר"ח ן' עטר ובחי' חתם סופר בסוגיין ד"ה שיטה ג'.</i> ועיי"ש בהשגות. ובמגיד משנה שם הוכיח שאף הר"מ סובר שאפילו נולד לו מום מערב יום טוב אין רואין אותו ביו"ט, גזירה משום מום שנפל ביו"ט.<sup class="footnote-marker">8</sup><i class="footnote">בצל"ח בסוגיין רצה לפרש שמום שנולד מערב יו"ט אסור לראותו ביו"ט משום מתקן, אבל אם נפל ביו"ט אין כאן איסור מתקן באוכלין, ולא גרע מכלים שנטמאו ביו"ט, ולפיכך הוצרך לומר שהטעם הוא משום מוקצה, עיי"ש. ועיין באו"ש במקומו על הר"מ שם.</i> ועיין מה שהאריך בהעמק שאלה לשאילתות הנ"ל אות ד'. ועיין מ"ש בס' המכתם, עמ' 231, שהביא את פירש"י, והסיק: ולדידיה נמי כיון דאין רואין הוה ליה מוקצה. ובוודאי שאין כוונת רבינו שרש"י סבר כן, שהרי ברש"י מפורש: לאו משום מוקצה אסר ליה וכו'. אלא כוונתו שלפירש"י שהאיסור הוא משום שאין דנין, הוה ליה מוקצה אפילו לר"ש, כסוגיית שבת מ"ו ב', וכמבואר בשאר הראשונים. ועיין בחידושי המאירי כ"ו א' סד"ה אלא שיש, וכפשוטה של משנתנו והתוספתא כאן: שאינו מן המוכן.<sup class="footnote-marker">9</sup><i class="footnote">וכבר הראינו לעיל בריש מכילתין שהדבור "אינו מן המוכן" בא במקורות א"י במקום "מוקצה" שבבבלי. וטעמו של ר' שמעון מפורש במשנה עצמה, מפני שלא היה בהיכנו מערב שבת, וכל זמן שלא התירו מומחה אינו בהיכנו, ואין שום סתירה וחילוף בין הסוגייא שבבבלי ביצה לסוגיית שבת שם.</i> ובה"ג ה' בכורות, ד"ו קל"ט ע"ג, ד"ב, עמ' 597: ואפילו מומחה דאית ליה בכור וכו' דתנן (נגעים ספ"ב) כל הבכורות אדם רואה חוץ מבכורות עצמו. ובכור דנפיל בו מומא ביום טוב אסור למשחטיה עד למחר, ואין רואין מומין ביום טוב. ולא הזכיר כאן מה דינו של בכור שנפל בו מום מערב יו"ט, אלא פסק את עצם הדין שאין רואין מומין ביו"ט משום שאין אדם רואה בכור לעצמו, ואינה כהוראה בטריפות.<sup class="footnote-marker">10</sup><i class="footnote">וממילא מוכח מטעם זה שאין רואין אפילו אם נפל בו מום מערב יו"ט.</i> ועיין מ"ש לעיל שבת ספט"ז. ובה' יו"ט, ד"ו ל"ו ע"ג, ד"ב, עמ' 183, העתיק את משנתנו כמו שהיא.<br>ברם פשוטה של משנתנו היא בפי' ר' ישעי' הראשון (במחנה דוד): בכור שנפל לבור וכו', פי' בכור תם שנפל לבור מעי"ט, ואין ידוע אם נעשה בו מום בנפילתו ומותר לשוחטו ביו"ט וכו'. ועיין גם בתוספ' רי"ד בסוגיין שרמז לפירוש זה. ועיין בתוספות שבת מ"ו ב', ד"ה מי יימר דנפל בו מומא, ובברייתא שבבבלי כ"ו א'. ולפיכך אמרו כאן: <b>אע"פ שמומו ניכר מערב יום טוב</b>, כלומר אע"פ שהבעלים ראו את מומו מערב יו"ט. ואף בבבלי כ"ו ב' אמרו על משנתנו: מאי אין מומו ניכר, אילימא שאין מומו ניכר כלל פשיטא, צריכא למימר? אלא דלא איתחזי לחכם מערב יום טוב אם מום קבוע או מום עובר. ואשר ללשון התוספתא, נראה שהיא הברייתא שהביאו בירושלמי פ"ג ה"ד, ס"ב ע"א: אייתי רב הושעיה מתניתא דבר קפרא מדרומא ותנא <b>וחכמים אומרים</b> כל שמומו ניכר מערב יו"ט ולא התירו מומחה אלא ביום טוב אין זה מן המוכן. ואעפ"י שכמה מן הראשונים (עיין ר"ח כ"ו ב', ובאהצו"י, עמ' 28) מעתיקים: כל שאין מומו ניכר וכו', כנראה שהוא תיקון ע"פ לשון משנתנו, והנכון כלפנינו, וכן מעתיק בחי' הרשב"א כ"ז א'. וכן מפורש בירושלמי לעיל שם: ר' אבהו בשם ר' יוסי בן חנינה כל שמומו ניכר מערב יום טוב ולא התירו מומחה וכו'. והנכון איפוא כגירסת כי"ו שלא נזכר כאן ר' שמעון, "וקתני לה בברייתא בלשון חכמים" (בבלי כ"ז א'), ועיי"ש בבבלי כ"ו ב' בברייתא דרב הושעיה. ועיין מ"ש בירושלמי כפשוטו, עמ' 458. והברייתא שנתה בלשון יותר מפורשת.

Halakhah 4

<small>13.</small> <b>עושין פרנסה לנחיל של דבורים בשביל שלא יברח. </b>בשבת פכ"ד מ"ג: ואין נותנין מים לפני דבורים וכו', ועיין בבלי שם קנ"ה ב'. וכן מוכח בירושלמי שם ספי"ג שאין נותנין להם שום מזונות, עיין מ"ש לעיל שבת פי"ב, הערה 9. ובבית הבחירה למאירי, עמ' 139: ומכל מקום בתוספתא של פרק זה אמרו עושין פרנסה לנחיל של דבורים בשביל שלא יברח, כלומר במקום פסידא התירו. וכן בעבוה"ק להרשב"א, בית מועד ש"א סי' ט', ל"ח ע"ב: ויראה לי שבמקום הפסד התירו לתת לפניהם מזונות. כיצד נחיל של דבורים עושין לו פרנסה בשביל שלא יברח, אבל אין צדין אותו בתחילה. ועיין מ"ש בפרי חדש סי' תצ"ח סוף ס"ק ט'. ומה שרצה לומר מקודם שדינו כדין בכור שנפל לבור שעושין לו פרנסה במקומו לכאורה קשה, שהרי בכור מזונותיו עליך. ונראה שדינו כדין אותו ואת בנו שנפלו לבור שמותר להערים (לעיל שו' 7–8) משום הפסד ממון, וכן הקלו גם כאן, שאף שפרנסתן מצוייה, דווקא משום כך יש לחשוש שמא יברחו ולא יחזרו, והתירו משום הפסד ממון. 
<small>13-14.</small> <b>אבל אין צדין אותו בתחלה. </b>לפי פשוטה פירושה כמו שפירש בים יששכר, שאין מפזרין מזונות כדי שישכנו ויתיישבו שם הדבורים, ולא התירו אלא אם כבר הם שם, והוא חושש שלא יברחו. ובוודאי שאף לפירוש הרב אין בזה משום צידה, עיין בשו"ת מהריט"ץ סי' רמ"ה,<sup class="footnote-marker">11</sup><i class="footnote">ובסוף דבריו כתב שם: וזה שאמרנו (כלומר, כשברחו הצירעין מן הכוורת וישבו בכותל במקום קרוב, אם מותר לקחת מטה ולמשוח אותו במי לימון ולהניח אותו כנגדן ולשדל אותן בדברים שינוחו על המטה, עיי"ש) אפי' ישראל אפשר דשרי, מכ"ש לומר לגוי וכו'. וצ"ע מן התוספתא כאן לפי פירוש הנ"ל.</i> ולא אסרו אלא משום טירחא. וכנראה שאף בחולו של מועד לא התירו צידת דבורים, משום טרחא, עיין להלן מו"ק פ"א, שו' 20–21 ומש"ש. ועיין מ"ש על צידת דבורים בשבת וביו"ט לעיל שבת פי"ב הערה 10. 

Halakhah 5

<small>14-15.</small> <b>כיצד אין נמנין על הבהמה ביום טוב לא יאמר לו הריני עמך בסלע וכו'. </b>בד ובכי"ל: על הבהמה <b>בתחלה</b> ביום טוב. וכן בכי"ע: כתחילה ביום טוב וכו', וכן באו"ז ח"ב סי' שנ"ז, ע"ה ע"א: ובתוספתא מיתניא הכי כיצד אין נמנין על הבהמה לכתחילה וכו'. ובמשנתנו פ"ג מ"ו: אין נמנין על הבהמה לכתחלה<sup class="footnote-marker">12</sup><i class="footnote">ובכמה נוסחאות: בתחילה, כתחילה, והיא היא, עיין מ"ש לעיל פ"ב, הע' 28. ובדק"ס, עמ' 70, הע' ש', העיר שברי"ף כ"י חסרה מלה זו. וקרוב לוודאי שנשמטה שם בט"ס, כשם שנשמטה בט"ס בכי"ו כאן.</i> ביום טוב, אבל נמנין עליה מערב יום טוב ושוחטין ומחלקין ביניהן. ובבבלי כ"ז ב': מאי אין נמנין וכו' אין פוסקין דמים לכתחלה על הבהמה ביו"ט. היכי עביד? אמר רב מביא שתי בהמות ומעמידן זו אצל זו, ואומר זו כזו. תניא נמי הכי לא יאמר אדם לחברו הריני עמך וכו', כלפנינו בתוספתא. ופירש הר"מ בפיה"מ שלא יפסוק דמים ביו"ט ויאמר בהמה זו בעשרה זוז, ונקח אותה עשרה אנשים, זוז לכל אחד. ומקח וממכר גמור אין כאן, שהרי אין אחד קונה כאן בשביל כולם, ולא כל אחד ואחד קונה את חלקו מחיים, אלא שאחד נוטל ממנו ומבטיח לו שיחלקו את הבהמה וישלמו לו לאחר יו"ט, עיין בחי' הרשב"א למשנתנו.<br>ובירושלמי פ"ג רה"ז, ס"ב ע"א: הא להוסיף מוסיפין. היו חמשה נעשין עשרה. תני לא יאמר אדם לחבירו הרי אני עמך בסלע, הרי אני עמך בשקל, אבל אומר וכו'. ובעיטור ה' יו"ט מחלוקת ג', הוצ' רמא"י, קמ"א ע"א, בראבי"ה ח"ב סי' תשס"ט, עמ' 469, וברשב"א כאן כ"ז סע"ב הביאו את הירושלמי ולא פירשוהו. אבל בעבוה"ק, בית מועד ש"ב סי' ד', מ' ע"ב, כתב: ויראה שאין נמנין אף מנין בני אדם על הבהמה לכתחלה, לומר נמנה חמשה על בהמה זו, שזה כמעשה חול, אבל נמנו עליה מעי"ט יכולין להוסיף למחר ולמנות עמהם עוד חמשה אחרים. וכן פירש מדעתו ברד"ל לירושלמי במקומו. והוא חידוש שאסור להמנות בשבת ויו"ט על הבהמה בסכום מניין של אנשים, אף בלי פיסוק דמים. ולא עוד אלא שפירוש זה סותר לתוספתא כאן שגורסת בכל הנוסחאות: <b>כיצד</b> אין נמנין וכו', כלומר היא מפרשת את "אין נמנין" של משנתנו בדמים, וכן הבין באו"ז הנ"ל שאין הברייתא בתוספתא עניין בפני עצמו, עיי"ש.<br>ובבית הבחירה למאירי כ"ז ב', עמ' 164: ובתלמוד המערב התבאר שאם נמנו עליה בדמים מערב יום טוב כשבאין לחלק אותה ביום טוב רשאין להוסיף במנינם וכו', ואמרו הרי אנו נמנין עמכם בבהמה זו ויגיע לכל אחד חצי הדמים שנפלו לכל אחד מהם מאתמל רשאין הם לעשות כן וכו', ולשון תלמוד המערב בזה אין נמנין. הא להוסיף מוסיפין, היו חמשה נעשין עשרה. ומוכח מדבריו שפירש שאין הירושלמי חולק על הבבלי בפירוש משנתנו, אלא מוסיף, שאם נוספו אח"כ אנשים מותר להמנות ולאמר למנויים הראשונים נהיה עמכם באותו סכום כסף שפסקתם מערב יום טוב. בלשון אחרת: הירושלמי אומר שלא דווקא אלו שכבר נמנו על הבהמה מערב יום טוב שוחטין ומחלקין ביניהן, אלא מותר להוסיף חדשים ביום טוב על סמך פסוק הדמים של הראשונים, אפילו אומרים בפירוש נהיה עמכם למחצה, לשליש ולרביע הכסף שפסקתם אתמול. ולפ"ז אין סתירה בין הירושלמי והתוספתא כאן. ובראבי"ה ח"ב סי' תשע"א, עמ' 472, פירש "אין פוסקין לכתחילה" דהיינו "בדבר שאין ידוע שיעור ממכרו", וממילא מכיון שכבר פסקו מאתמול, וידוע שיעור ממכרו, מותר להזכיר גם דמים לשיטתו, עיי"ש.
<small>16.</small> <b>וחכמים או' אין משגיחין בכף מאזנים כל עיקר. </b>רשב"א כ"ח א' בשם התוספתא. ובמשנתנו הנ"ל: ר' יהודה אומר שוקל אדם בשר כנגד הכלי, או כנגד הקופיץ (כלומר, אסור לשקול במשקלות, אבל מותר לשקול כנגד כלי שהוא יודע משקלו). וחכמים אומרים אין משגיחים וכו'. ופירשו בירושלמי פ"ג ה"ז, ס"ב ע"א, ובבלי כ"ח א', שאסור להשתמש ביום טוב בכף מאזנים כל עיקר, ואפילו להניח שם בשר, כדי לשומרו מפני העכברים. ור' יוסה בר' בון בירושלמי להלן שם חולק, וסובר שאין משגיחין בכף מאזנים פירושו שאין משתמשין בהם למשקל, לא במנה כנגד מנה ולא מנה כנגד קופיץ, אבל מותר להניח שם בשר כדי לשמרו מפני העכברים. ובבבלי כ"ח א' הביא ברייתא שר' יהושע מתיר לשקול מנה כנגד מנה ביום טוב (ומקל יותר מר' יהודה במשנתנו), ור' חייא ור' שמעון ברבי נהגו כמותו. אבל בירושלמי הנ"ל מפורש שלא עשו כן אלא בבכור בעל מום בחול, אבל ביו"ט אסור, וחולק על הבבלי, כפי שכבר העיר באו"ז ח"ב סי' שנ"ז, ע"ה ע"א. ועיין בחילופי מנהגים בין אנשי מזרח לבני א"י סי' ט"ז, הוצ' רב"מ לוין, עמ' 40 ואילך, הוצ' ר"מ מרגליות, עמ' 124 ואילך. 
<small>17.</small> <b>ואם היה טבח אומן אל ישקול בידו מפני שידו כמשקל. </b>רשב"א הנ"ל. ובירושלמי פ"ג ה"ז, ס"ב סע"א: תני הטבח לא יהא שוקל בידו ומניח, שידו כליטרא היא. ובבבלי כ"ח א': ואמר רב יהודה אמר שמואל טבח אומן אסור לשקול בשר ביד. ופירש"י ועוד: לאחוז הליטרא בידו אחת והבשר בידו אחרת ולכוין וכו'. אבל בר"ח פירש שיד הטבח כמאזנים, כיוון שרגיל לשער בידו, והביא את הירושלמי הנ"ל. וכן הביאו מן הירושלמי בעיטור ה' יו"ט מחל' ג' הנ"ל, בחי' המאירי במקומו, עיין אהצו"י, עמ' 30, ולא הזכירו את התוספתא. אבל בראבי"ה ח"ב סי' תשס"ט, עמ' 469, הביא את הירושלמי וסיים: וכן הוא בתוספתא. וברשב"א הנ"ל הביא את לשון הירושלמי לחוד והתוספתא לחוד. ועיין ברא"ש פ"ג סי' ט'. 
<small>17-18.</small> <b>אבל חותך בכלי ונותן לזה ולזה. </b>בכי"ע: אבל קופץ (מלשון קופיץ) בכלי וכו'. וכן בראבי"ה הנ"ל: אבל קופיץ בכלי וכו'. אבל בד, כי"ל ורשב"א הנ"ל כלפנינו. ובירושלמי: אבל חותך הוא בסכין וכו'. ופירש הרשב"א: כלומר, אע"פ שהוא יודע לאמן את ידיו לחתוך בדיוק, כאלו שוקל בליטרא, אפ"ה מותר, דמ"מ אין נראה כאן כעובדין דחול. ובירושלמי שביעית פ"ח ה"ג, ל"ח ע"א: טבח כהן שנתמנה לו בכור מהו מקטעתה קופדין ומזבנתה גו שוקא. וכנראה שהשאלה היא שאצל טבח כשהוא מקטע בשר משער בדיוק, מה יעשה אם נזדמן לו בכור שאין שוקלין אותו במשקל ואין מוכרין אותו באטליס (בכורות רפ"ה, תמורה פ"ג מ"ה), ואם מותר לו לחתכו בעצמו, מפני שידו כליטרא, ואם מותר למכרו בשוק [שבביתו], מפני שהוא כאטלס. ועיין בבאור הגר"א שם. 

Halakhah 6

<small>18.</small> <b>הולך אדם אצל טבח הרגיל אצלו וכו'. </b>במשנתנו ספ"ג: הולך אדם אצל חנוני הרגיל אצלו ואומר לו תן לי ביצים ואגוזים במנין, שכן דרך בעל הבית להיות מונה בתוך ביתו. ויש גורסים (עיין דק"ס): אומר אדם לחברו תן לי וכו', והיא היא, והכוונה למי שמכירו ונותן לו בהקפה ובלי קביעת מחיר, וסומך עליו שלא יחמסנו. וכל הברייתא שלנו בבבלי כ"ט ב', והסדר שם: טבח... פטם... נחתום. וכ"ה בה"ג ה' יו"ט, ד"ו ל"ה ע"ד, ד"ב, עמ' 180. וכ"ה הסדר בתוספתא כאן בכי"ע.<br>ובראבי"ה ח"ב סי' תשע"א, עמ' 473: ובירושלמי גרסינן בכל הני ישראל, רועה ישראל, אצל טבח ישראל, אצל פטם ישראל, אצל נחתום ישראל (כסדר הבבלי). וכ"ה מביא בח"א (בשם אביו) סי' שפ"א, עמ' 408: ומורי שב"ט (=ר' שמואל בר' נטרונאי) הביא להם ראיה דבירושלמי באין צדין באחריתו תני אומר אדם לחנוני ישראל תן לי כלה של תבלין וכו' אצל טבח ישראל וכו', עיי"ש, ועיין ברוקח סוף סי' רצ"ח. ולפנינו בירושלמי ספ"ג: תני אומר אדם לחבירו תן לי כלה של תבלין, שכן בעל הבית דרכו ליתן כלה של תבלין לתוך תבשילו. ולא נמצא שם יותר, עיין בהערות ר"א אפטוביצר שם. ומוסיף רבינו יואל: וחקרתי בתוספתא באותן ברייתות שמביא ירושלמי, ולא מיירי בישראל, אלא סתם. ובהלכות גדולות (שהבאנו לעיל) בענין יום טוב וכו', דתנו רבנן הולך אדם אצל טבח הרגיל אצלו וכו', והני מילי ישראל, אבל חנווני גוי כל מילי דאיתיה במחובר, אי נמי כגון קימחא דאיכא למימר דהוא טחין ביום טוב, אי נמי ביצים דאיכא למימר דאיתילדו ביום טוב אסור למישקל מינה וכו'. ועיין באוה"ג, עמ' 35 ואילך, בשם רב שר שלום וס' המקצועות. ובתוספות כ"ט ב': אצל חנווני הרגיל אצלו. בין הוא נכרי בין הוא ישראל, דאין לחלק רק היכא דאיכא חששא דמחובר, או נולד. אבל עיין להלן בראבי"ה שם, ובח"ב, עמ' 473, ובהערות שם, בעיטור ה' יו"ט מחל' ג', הוצ' רמא"י, קמ"ב ע"א, ובפי' תלמיד הרמב"ן, עמ' 118.

Halakhah 7

<small>22-23.</small> <b>ובלבד שלא יאמר לו סכום מניין, ר' שמעון בן לעזר או' ובלבד שלא יאמר לו סכום ממכר. </b>וכן בכי"ע: סכום: מינין: מקח (ונמחקה המלה "מקח") ר' שמעון בן אלע' או' וכו' סכום ממכר. וכנראה שהיתה שם ערבוביא של שתי גירסאות, ומחק הסופר את המלה "מקח" וסימן בנקודות שהעיקר הוא "מינין", כפי שמוכח מן הסיפא. אבל בד: סכום מקח... סכום מנין. וכן בכי"ל: סכום ממכר... סכום מנין. ובבבלי בהוצ' שלפנינו: סכום מדה... סכום מקח. אבל בה"ג הנ"ל גורס: סכום מנין (כ"ה בד"ב, ובראשונים בשמו, ובד"ו נשמטה מלה זו בטעות)... סכום מקח. ולפי עדות בעלי התוספות כ"ט ב' סד"ה שלא ובב"מ ע"ה א' סד"ה משום הגירסא בתוספתא היא כגירסת בה"ג. וכן בסמ"ג לאוין ע"ה, כ"ו ע"ד: ורבינו חננאל גורס סכום מנין בדברי ת"ק וכו', וכן גרסינן בתוספתא והלכות גדולות. וכלשון זו ברא"ש פ"ג סי' י"ז. וכל הנ"ל מקיימים את גירסת כי"ו והגירסא המתוקנת שבכי"ע.<br>אבל בראבי"ה ח"ב סי' תשע"א, עמ' 472, כותב על דברי ר' שמעון בן אלעזר: ובתוספתא גרסינן סכום מניין. וכ"ה באו"ז ח"ב (בשם הראבי"ה) ה' יו"ט סי' שנ"ח, ע"ה ע"ג. וכ"ה בפיסקא בשם הירושלמי באו"ז לעיל שם:<sup class="footnote-marker">13</sup><i class="footnote">והוא המשך הפיסקא המובאת בראבי"ה ה"א, עמ' 408, ובראשונים שציין להם ר"א אפטוביצר שם בהע' 28.</i> ובירושלמי גרסי' ובלבד שלא יזכיר סכום מקח. רשב"א אומר ובלבד שלא יאמר לו סכום מנין, וכן כתוב' הגירסא באלפס (ספ"ג במכילתין). וכ"ז כגירסת ד וכי"ל בתוספתא. ומכיוון שגירסאות הראבי"ה בתוספתא מכוונות ברובן המכריע (ביוצאים מן הכלל מועטים מאד) לנוסח כי"ע (לרבות את שבושיו) הרי מסתבר שבטופס ראשון שהיה לפני סופר כ"י ערפורט היתה הגירסא: סכום מקח... סכום מניין, ועדיין נשרד לנו זכר לגירסא זו, עיין מ"ש לעיל.<br>ואשר לפירוש הדברים, הרי רוב הראשונים קבלו את פירוש בה"ג הנ"ל שכתב: סכום מנין, דכד הוה נקיט מיניה שבעין, והשתא נקיט מיניה תלתין, לא לימא ליה הא מאה. סכום מקח, דכד הוה נקיט מיניה בחמשה דנקי (כלומר, מעות), והשתא קא שקיל מיניה בדנקא, לא לימא הא מלייא זוזא. ומפרש בראבי"ה ח"ב, עמ' 471 ואילך, שדווקא בכגון דא אסור, אבל להזכיר את הדמים של עכשיו מותר, שהרי בדבר שיש לו דמים קצובין עסיקינן, ואינו קוצב עכשיו כלום, אלא נותן סימן בעלמא לכמה הוא צריך, והוא מסיים: ור' שמעון בן אלעזר לא פליג אתנא קמא אלא מפרש. ועיין שם בה"א סי' שס"ב, עמ' 383, ומ"ש לעיל שבת פי"ז, שו' 29–30, ד"ה ובר"ן. ועיין במהרש"א ובמהר"ם ובצל"ח ספ"ג.<br>אבל לשיטת רש"י ועוד אסור להזכיר את הדמים, וכאן רבותא קמ"ל שאפילו אם אינו מזכיר את הדמים של עכשיו, אלא אומר לו תן לי עכשיו כמו שנתת לי אתמול, ויהא לך בידי סך כך וכך אסור. וכן הבין בבית הבחירה למאירי, עמ' 174, גם את שיטת הרי"ף, עיי"ש, ועיין בר"ן ספ"ג. ועיין בתוספות ב"מ ע"ה א' ד"ה משום שפירשו שאף לבה"ג אסור להזכיר את הדמים של עכשיו, עיי"ש. והרשב"ם<sup class="footnote-marker">14</sup><i class="footnote">לפי הגהות הב"ח בגליון הרי"ף בשם הגהה ברי"ף ישן, ובעל דק"ס ספ"ג.</i> כתב: ואני שמואל קבלתי <b>סכום מקח</b>, אל ישאל לו ק' אגוזים, אם ק' נמכרים בפשוט, אלא או פחות או יותר ישאל ממנו. ובס' המכתם ספ"ג, עמ' 237, הביא פירוש זה לסכום מניין, אבל סכום מקח הוא דמים ממש. ובתוספות ב"מ ע"ה א' הנ"ל צרפו פירוש זה לפירוש בה"ג, והם סוברים שהיא חומרא גדולה לאסור סכום מניין, ומסבירים שלא אסרו אלא אם סכום המניין יחד עם ההקפה הקודמת עולה בדיוק לחשבון מטבע ידוע, עיי"ש. ועיין בשטמ"ק שם שהביא כן בשם גליון התוספות. אבל לבקש בתחילה מאה אגוזים (בלי סכום) מותר, אע"פ שסך זה נמכר במטבע ידוע. והרשב"ם, כנראה, גרס כגירסת רש"י בבבלי, והיינו סכום מדה בדברי הת"ק, וסכום מקח בדברי ר' שמעון בן אלעזר, ולפיכך פירש סכום מקח כמו שפירש, וסכום מניין לא היה לפניו בגמרא.

Halakhah 8

<small>23-24.</small> <b>לא יתן אדן לפני בניו ולפני בהמתו לא במדה ולא במשקל וכו'. </b>כבבלי כ"ט א': אדבריה רב חסדא לרבנא עוקבא<sup class="footnote-marker">15</sup><i class="footnote">עיין מ"ש מהרי"ן אפשטין במ"ח חס"ג, 1919, עמ' 253 ואילך.</i> ודרש לא ימדוד אדם שעורים ויתן לפני בהמתו וכו'. ואף בתוספתא פירושו שלא ימדוד בשבת ויו"ט ויתן אפילו לבניו וכו', ומכ"ש לאורחיו, ולבני חבורה, עיין בבלי שבת קמ"ט א' ואילך, ובמקבילה בב"מ ע"ה א'. ולא התירו מדידה ביו"ט אלא תבלין לנחתום שלא יקדיח תבשילו, וקמח לאשה שתתן חלה בעין יפה, כמפורש בבבלי שם. ועיין באוה"ג, עמ' 34. ובמשנתנו פ"ג מ"ח: אומר אדם לחברו מלא לי בלי זה, אבל לא במדה. ר' יהודה אומר אם היה כלי של מדה לא ימלאנו. ועיין בבבלי שם, ברש"י ובפיה"מ להר"מ, והפירושים השונים בס' המכתם, עמ' 235. ובירושלמי למשנתנו מפורש: רב הונא אמר או חסר או או יתר, כלומר שלא יתכוין למדוד. 
<small>24-25.</small> <b>אבל קודח בסאה או בתרקב ונותן לפני בהמתו, קודח במיניקית וכו'. </b>בבבלי הנ"ל: אבל קודר הוא קב, או קבים, ונותן לפני בהמתו ואינו חושש. ובר"ח: אבל נוטל באומד קב או קבים וכו', ופירש "קודר" נוטל באומד, כמפורש ברי"ף ספ"ג: פירוש קודר משער באומד דעתו. וכ"ה בר"מ פ"ד מה' יו"ט הכ"ב. ובבית הבחירה למאירי, עמ' 172, מוסיף: ואף בלשון ערב קורין לענין שיעור אלקאדיר. אבל רש"י פירש: אבל קודר הוא בקב עצמו נוקב בכרי, וממלא שלא כדרך מדה לתת בידו לתוכו, ופירש קודר מלשון "מקדרין בהרים" (עירובין פ"ה מ"ד), והוא מקדרין הוא מקדדין. וביתר דיוק בפי' רבינו ישעיה הראשון: אבל קודר וכו' פי' משקע הקב לתוך הכרי של שעורים שלא כדרך מדה וכו'. ומתוך לשון התוספתא מוכח כפירושו, שאין קודח אלא שואב, עיין מ"ש לעיל שקלים פ"ב, שו' 60–61, ד"ה וגזבר קודח, וכן רגילים לקדוח במינקת, עיין ח"ד, ומ"ש לעיל ח"א, עמ' 225, שו' 21. 
<small>25.</small> <b>ובלבד שלא יתכוין לכך. </b>כלומר שלא יתכוין לקדוח בסאה שהיא מדה כדי שתסתיים לו המדה בדיוק, אלא או חסר או יתר, עיין לעיל, שו' 23–24, סד"ה לא יתן, ועיין ירושלמי שביעית פ"ח ה"ג ובפ"מ שם. אבל הפירוש הנכון שם הוא בפי' הרש"ס, קכ"ו סע"ב ואילך. ועיין גם מ"ש לעיל ח"ב, עמ' 564, ואינו עניין לכאן. 
<small>26-27.</small> <b>אמרו עליו על ר' לעזר בר' צדוק ועל אבא שאול בן בטנית שהיו חנונין בירושלם וכו'. </b>וכע"ז בירושלמי ספ"ג, ס"ב ע"ב. וביוחסין השלם, 26 ע"ב: עוד שם (כלומר, בתוספתא) בפרק שלישי דיום טוב אמרו עליו על רבי אבא ועל ר' אלעזר בר' צדוק ועל אבא שאול בן בטנית שהיו חנונים בירושלים כל ימיהם והיו ממלאין מדותיהן מערב יום טוב מפני ביטול בית המדרש וכו'. וכן הוא חוזר להלן שם, 29 ע"א: ובפ' ג' מסוכה (צ"ל: מיו"ט) אמרו עליו <b>(ו)על ר' אבא</b> ור' אלעזר בר צדוק וכו', כלעיל. וקיצר את לשון התוספתא, וסיים בדברי ר' חנינה בן אנטיגנס להלן, אבל "ר' אבא" לא נזכר בשום נוסח. ובמשנתנו ספ"ג: מעשה באבא שאול בן בטנית שהיה ממלא מדותיו בערב יום טוב, ונותנן ללקוחות ביום טוב. ופירש"י: שאין מודדין ביום טוב. 
<small>28-29.</small> <b>ר' חנינה בן אנטיגנס אומ' אף בחולו של מועד עושין כן מפני בטול בית המדרש. </b>וכ"ה בד. אבל בכי"ע: <b>ר' חנניא בן עקביא</b> אומ' בחולו של מועד עושין מפני וכו'. וכן בכי"ל: ר' חנניה בן עקביה או' בחולו של מועד עושין כן מפני וכו', ולא גרסו "אף", עיין להלן. ובמשנתנו הנ"ל: אבא שאול אומר <b>אף</b> במועד עושה כן מפני ברורי המדות. ברם ברוב הנוסחאות חסר "מפני ברורי המדות", ואף רש"י מחקו, עיין דק"ס, עמ' 74, הערה ק', ומ"ש מהרי"ן אפשטין במבוא לנוה"מ, עמ' 960. ויש להוסיף שגם במשניות על קלף סדר מועד שבביה"מ כאן חסר כ"ז. ובקצת נוסחאות חסרה במשנה כל בבא זו, עיין דק"ס הנ"ל. ובכמה נוסחאות חסרה במשנה המלה "אף", עיין במבוא לנוה"מ הנ"ל, עמ' 1012, ומ"ש בדק"ס הנ"ל. והוא כגירסת כי"ע וכי"ל בתוספתא, ולפי גירסא זו חולק אבא שאול במשנה, ור' חנניה בן עקביה בתוספתא, על הת"ק וסוברים שביו"ט לא היו מוכרים במדה כלל, כמו שפירש בדק"ס הנ"ל. ובבבלי כ"ט א': תנא אף במועד עושה כן מפני בטול בית המדרש, אבל בכי"מ שם: תנא מפני בטול בית המדרש, עיין דק"ס שם.<br>ובירושלמי: ר' חנינה בן עקביה אומר אף בחולו של מועד היו עושין כן מפני מצוי המדות. וגירסא זו מתאימה לאבא שאול שבנוסחאות המשנה (אלא ששם גרסו "ברורי המדות" או "ברוצי המדות", עיין דק"ס הנ"ל) ולדברי חכמים שבמשנתנו, אלא שהם אמרו כן על ימות החול. ושמא לקה הירושלמי בחסרון. [תיקונים והשלמות: נגררתי אחרי פירוש המפרשים (שלא פירשו בה כלום), אחרי הפיסוק שבדפוסים, ואחרי גליון הש״ס שם שהגיה. עכשיו נ״ל שצריך להפסיק אחרי המלים ״היו עושין כן״. והמלים ״מפני מצד המדות״ אינן אלא פיסקא ממשנתנו, ולה מסמיך הירושלמי: אף הוא כנס וכו׳, כלומר, את הברייתא בתוספתא כאן בסמוך.]
<small>29.</small> <b>וחכמים אומ' אף בחול עושין כן מפני מצוי המדות. </b>וכ"ה במשנתנו. ופירושו שהיו שופכים מתוך כליהם לתוך כלי הלקוחות והיו מניחים את כליהם כשהן מורכנות ומוטות על כלי הלקוחות, כדי שיתמצו המשקין במשך כל הלילה לתוך כלי הלקוחות. 
<small>29-30.</small> <b>אף הוא כינס שלש מאות כדי שמן וחבירו שלש מאות גרבי יין ממיצוי המדות. </b>בבבלי הנ"ל: הוא (כלומר, אבא שאול בן בטנית) כנס שלש מאות גרבי יין מברורי המדות (כלומר, מרתיחת היין כשמריקין אותו מכלי לכלי) וחבריו כנסו שלש מאות גרבי שמן ממצוי המדות. כלומר, אחרי מנהגם למצות במשך כל הלילה, עדיין נשאר כל שהוא בכליהם, ומכיוון שהיו מוכרין בשפע רב, כינסו במשך הזמן הרבה חביות ממיצוי המדות. 
<small>30-31.</small> <b>והעלום לגזברין. </b>כלומר, רצו להחמיר על עצמם, שלא ליהנות מן היין והשמן שהיה שייך ללקוחות. ואף שאמרו במשנתנו (ב"ב פ"ה מ"ח): הרכינה ומיצת הרי הוא של מוכר, פירשו בירושלמי תרומות פי"א ה"ה, מ"ח רע"א, ובבבלי ב"ב פ"ז ב', שמשום יאוש בעלים נגעו בה, ולפיכך לא רצו ליהנות מיאוש בעלים.<sup class="footnote-marker">16</sup><i class="footnote">עיין בבלי שבת קכ"א א', ב"ק קי"ד א'. וכן הפירוש גם במשנת אבות פ"ה מ"י: שלי ושלך שלך חסיד, והכוונה מה שע"פ דין הוא שלי, הוא שלך, ואיני רוצה ליהנות ממך, חסיד, עיין בבבלי הנ"ל. והרשע אומר להפך מה שמן הדין שלך הוא שלי, עיין בבבלי ב"מ ע' א' (ובמקבילות), ויתבאר אי"ה במ"א. ולפי פירוש רוב המפרשים במשנת אבות החסיד הוא חסיד שוטה, והרשע יוציאו ממנו בדין (מה שאין כן אבק רבית). ועיין להלן הע' 17.</i> ובירושלמי הנ"ל אמרו בשם ר' יוחנן: לית כאן של מוכר אלא של לוקח. ולפי דעה זו המיצוי באמת אינו שלהן. 
<small>31.</small> <b>אמרו להם אין אתם זקוקין לכך. </b>כלומר, כבר זכיתם בהם מן הדין, עיין מ"ש לעיל. 
<small>31-32.</small> <b>אמרו להן הואיל והחמרתם על עצמכם של צבור הן, ייעשו מהן צרכי צבור. </b>בירושלמי הנ"ל: הואיל והחמרתם על עצמכם יעשה בהן צורכי ציבור. וכע"ז בבבלי הנ"ל, ומוסיפים שם: דתניא גזל ואינו יודע למי גזל יעשה בהם צרכי רבים וכו', ולדעת ר' יוחנן בירושלמי תרומות הנ"ל הוא כפשוטו. ובתוספתא הלשון יותר מבוררת, והכוונה הואיל ואינכם רוצים לזכות במיצויי המדות הרי נשארו ברשות הבעלים אע"פ שנתייאשו (כל זמן שלא זכה בהם אחר, עיין מ"ש לעיל פסחים, ריש עמ' 491), והבעלים אינם ידועים, משל ציבור הן, כדין גזל ואינו יודע למי גזל וכו', והיא כהלכה, שמדינא בירוצי המדות הן של מוכר. אבל הגזברים לא רצו לקבלן בשביל הקדש, שהרי הבעלים לא הפקירום מרצונם אלא התייאשו מהם בעל כרחם, אין זה מן ההידור לקבלם להקדש.<sup class="footnote-marker">17</sup><i class="footnote">שאם לא כן מי נתן להם רשות לגזברים לסרב לקבל מתנות בשביל הקדש. אבל הואיל ואמרנו (לעיל הע' 16) שאין זו מדת חסידות ליהנות מיאוש בעלים, אינו מן ההידור שהקדש יהנה מיאוש בעלים. ועיין מ"ש לעיל שקלים פ"א, הע' 9 (בעניין מסירה להקדש ברצון גמור). ופשיטא שאין כאן אלא הידור, עיין ב"ק פ"ז מ"ד, בבלי שם ס"ו ב', ס"ז ב', ס"ח ב', ועוד בכ"מ.</i> 

Halakhah 9

<small>33.</small> <b>אין נוטלין עצים מן הסכה אפי' ביום טוב האחרון של חג. </b>כלומר, אפילו בשמיני עצרת, ואפילו אם נפלה בשמיני, שאין בה משום סתירת אהל, עיין מ"ש לעיל סוכה פ"א, שו' 18–19, ד"ה לא יאכל. ובמשנתנו פ"ד מ"ב: אין נוטלין עצים מן הסכה (כלומר מסוכה דעלמא, בפסח, או בשבועות) אלא מן הסמוך לה. כלומר, ואפילו נפלה, עציה אסורים משום מוקצה, עיין מ"ש ע"ז להלן. ובבבלי שם ל' ב', שבת מ"ה א': אין נוטלין עצים מן הסוכה אלא מן הסמוך לה,<sup class="footnote-marker">18</sup><i class="footnote">יש גורסין: <b>ולא</b> מן הסמוך לה, עיין מ"ש ע"ז להלן בפנים, ובהע' 19.</i> ור' שמעון מתיר. ושוין בסוכת החג בחג שאסורה. וכל הברייתא שלנו בשם התוספתא בה"ג ה' סוכה פ"ב, ד"ו ל"ב רע"ד, ד"ב, עמ' 163, רי"ץ גיאת ח"א, עמ' פ"ז, סידור רש"י סי' רמ"ז, עמ' 119, מחז"ו סי' שנ"ז, עמ' 405, ומן בה"ג בס' רש"י סי' רמ"ז הנ"ל, ס' יריאים סוף סי' קכ"ג, יריאים השלם סוף סי' תכ"א, ר"מ ע"ב, ראבי"ה ח"ב סי' תרמ"ח, עמ' 369, וסמ"ג עשין מ"ג, ק"כ ע"א. וכן הביאו את התוספתא במלחמות רפ"ד (והזכיר את בה"ג ורי"ץ גיאת הנ"ל), בחידושי בנו ל' ב' ד"ה מנין, בפירוש תלמידו, עמ' 124, ברשב"א שם, ד"ה באומר, בבית הבחירה למאירי, עמ' 184, בשיטה שם ל' סע"א, בשבה"ל ה' סוכה כלל י"ב, סי' ק"י, מ"ח ע"ג, השלם סי' ל"ט, קנ"ו ע"א, ובתניא ה' סוכה סי' פ"ב. ועיין בבאוריהם להלן. 
<small>33-34.</small> <b>אם אמ' לכשארצה אטול הרי זה מותר. </b>לפי פשוטה של תוספתא משמע שתנאי מועיל בסוכת החג אפילו בחלקיה שאסורים מדאורייתא בהסקה. וכן הסיקו במלחמות וברשב"א הנ"ל, עיין להלן. וכדי להבין את פירושי הראשונים בתוספתא, עלינו להעתיק את סוגיית הבבלי, ונסגור במרובעים את החלק שלא היה בספרים לפני כמה מן הראשונים. וכן אמרו שם ל' ב': תניא ר' חייא בר יוסף קמיה דר' יוחנן אין נוטלין עצים מן הסוכה <b>ולא</b><sup class="footnote-marker">19</sup><i class="footnote">ברש"י שם: בברייתא נמי גרסינן <b>אלא</b> מן הסמוך לה. ומכאן שלפניו היתה הגירסא: <b>ולא</b> מן הסמוך לה, אלא שהגיה. וכן (כלומר, "ולא") בר"ח בסוגיין, בס' המכתם, עמ' 240, בתוספות שבת מ"ה א' ד"ה ולא, בהשגות הראב"ד על הרז"ה, בתוספות רי"ד בסוגיין (וכ"ה בפירושו בס' מחנה דוד), באו"ז ח"ב סי' ש"מ, ע"ו ע"ב, בשבה"ל השלם סי' של"ט, קנ"ה ע"ב, ובשו"ת הרא"ש כלל כ"ב סי' ח', בכל הדפוסים הישנים (ורק על פי גירסא זו אפשר להבין שם את פירושו). וברשב"א הביא את שתי הגירסאות, וכן בפי' בנו של הרמב"ן, אלא שהוא הכריע כגירסת רש"י, וכתב: "דא"כ (כלומר, לפי הגירסא "ולא מן הסמוך לה") מאי קא פריך הא קא סתר אהל, דמאי סתירת אהל איכא בסוכה מן הסמוך לה וכו', אלא ודאי גרסא הראשונה היא הנכונה יותר". וכנראה שמחמת קושיא זו הגיהו בספרים "אלא". ברם כבר ראינו שרוב המפרשים מארצות שונות כולם גרסו: <b>ולא</b> מן הסמוך לה. והבבלי הקשה משום שמן הלשון "ור' שמעון מתיר" משמע שהוא מתיר כל מה שאסר הת"ק, ואפילו בעצים מן הסוכה עצמה. ורק ע"פ גירסא זו מובנים דברי הראב"ד, ר' ישעי' דטראני והרא"ש הנ"ל, ועיין מ"ש להלן בפנים.</i> מן הסמוך לה. ור' שמעון מתיר. ושוין בסוכת החג בחג שאסורה, ואם התנה עליה הכל לפי תנאו. ור' שמעון מתיר? והא קא סתר אהלא וכו', הכא בסוכה נופלת עסיקינן, ור' שמעון לטעמיה דלית ליה מוקצה וכו', בסוכה רעועה עסיקינן דמאתמול דעתיה עלויה: ושוין בסוכת החג בחג שהיא אסורה, ואם התנה עליה הכל לפי תנאו: ומי מהני בה תנאי וכו', שכשם שחל שם שמים על החגיגה כך חל שם שמים על הסוכה ת"ל חג הסוכות שבעת ימים לה' מה חג לה' אף סוכה לה'. [אמר ר' מנשיא בר רוניא אמר שמואל<sup class="footnote-marker">20</sup><i class="footnote">כגירסת כי"מ, הר"ח, ועוד.</i> סיפא אתאן לסוכה דעלמא, אבל סוכה דמצוה לא מהני בה תנאה]. וסוכה דמצוה לא? והתניא סככה כהלכתה ועטרה בקרמים ובסדינין המצויירין וכו' אסור להסתפק מהן עד מוצאי יום טוב האחרון של חג, ואם התנה עליהם הכל לפי תנאו. אביי ורבא דאמרי תרוייהו באומר איני בודל מהם כל בין השמשות. אבל עצי סוכה דחלה קדושה עליהו איתקצאי לשבעה.<br>והנה מתוך דברי הרמב"ן, הר"ן על הרי"ף, ועוד, מוכח שבכמה ספרים חסר כל מה שסגרנו במרובעים, ולא נזכרה בבבלי סוכה דעלמא כלל.<sup class="footnote-marker">21</sup><i class="footnote">ועיין בשו"ת הרשב"א ח"א סי' קס"ט, ובעבודת הקודש, בית מועד ש"ב סי' ו', מ"א ע"ב. ועיין במהרש"א ל' ב' ד"ה פרש"י (מ"ש בדברי התוספות שם ד"ה אמר). ועוד תירצו הראשונים אפילו לפי הגירסא שלנו, שלפי המסקנא חזר הבבלי מן התירוץ של סוכה דעלמא, אעפ"י שלא אמרו שם: <b>אלא</b> אביי ורבא דאמרי וכו'.</i> אלא שמתחילה שאלו שנהי דבסוכה רעועה שנפלה עסיקינן, ולית ליה לר"ש מוקצה בכגון דא, אבל הרי בסוכת החג שהאיסור הוא מחמת קדושת סוכה מה מועיל התנאי. והביאו את הברייתא של עיטורי סוכה שמפורש בה שתנאי מועיל, ותירצו שאם מתנה לפני בין השמשות שאינו בודל ממנה בזה לא חלה עליה קדושת סוכה כלל, והתנאי מועיל בין בעיטורים בין בסוכה,<sup class="footnote-marker">22</sup><i class="footnote">שהרי יוצא גם בסוכת הרועים והבורגנין וכו', אעפ"י שלא נעשו אלא לצל, ולא לשם מצות סוכה, עיין בבלי סוכה ח' ב'. ולשיטתם במוקצה גרידא מועיל תנאי אפילו בסוכה בריאה (במלחמות רפ"ג כאן ט"ס), שהרי סוכה דעלמא לא נזכרה כאן כלל לעניין תנאי. ועיין בחידושי הרמב"ן לשבת מ"ה א'. ובדפוסים שם ט"ס, וכתוב: ושמה עליה סוכה דמצוה הוא, אלא <b>מדר"י</b> שמיני והוא משום מוקצה ומהני בה תנאה, <b>והרי</b> מקשה עליה מאתרוג וכו'. אבל בנוסח כת"י שבביה"מ כאן: אלא <b>דמדרבנן</b> שמיני דהוא משום מוקצה מהני בה תנאה, <b>ולהכי</b> מקשה עליה וכו'. ולהלן שם בכ"י משובש, והנכון כלפנינו בדפוסים, וכ"ה בכ"י אחד שבביה"מ כאן, אלא שהוגה בין השורות כגי' כ"י ראשון. ועיין היטב בחידושי בנו בסוגיין כאן מ"ש בשם אביו.</i> בין ליום אחרון של חג, ובין לשבעת ימי החג. ומה שהסיקו אבל עצי סוכה דחלה קדושה עליהו וכו', פירושו, <b>אם</b> חלה קדושה עליהו, והיינו כשלא נבדל מהם בין השמשות, שוב אינה פוקעת. ומה שנקטו "עצי סוכה וכו' איתקצאי לשבעה" היא לישנא דברייתא שלעיל, ואינו בדווקא, עיי"ש. ולפי שיטתם אין שום סתירה בין התוספתא והבבלי, והסתייעו מן התוספתא לפירושם.<br>ברם בנוסח רוב הספרים נמצא אף מה שהסגרנו במרובעים. ואנו למדים מתוכה שני דברים. א. שבסוכה רעועה דעלמא מהני תנאי אפילו לר' יהודה, שהרי הבבא "ואם התנה עליה הכל לפי תנאו" אף ר' יהודה מודה בה. ב. שלכאורה הדברים קיימים גם לפי המסקנא, ולא נזכר תנאי אלא בסוכה דעלמא, אבל בסוכת החג אינו מועיל תנאי אלא לעיטורים ונויים שתלויים בדעתו, והרשות בידו שלא לעטר אותה, אבל בסוכה עצמה אינו מועיל שום תנאי. וכ"ה שיטת רוב הראשונים. וכן פסק הר"מ בפ"ו מה' סוכה הט"ו, ולא הזכיר שתנאי מועיל בסוכה. ובמ"מ שם: ומהסוגיא שבפרק המביא מבואר דלא מהני שום תנאי בעצי סוכה דמוקצה. וכן עיקר, וכן דעת רוב המפרשים. ועיין גם ר"ח בסוגיין. ועיין בשער המלך על הר"מ הנ"ל.<br>ובהשגות הראב"ד על הרז"ה חלק עליו,<sup class="footnote-marker">23</sup><i class="footnote">ועיין בבית הבחירה למאירי, עמ' 184. וספק גדול בעיני אם כיוון להשגות הראב"ד הנ"ל. עיי"ש שגרס בבבלי כגירסת רש"י !(<b>אלא</b> מן הסמוך) ועוד שינויים. ושמא כיוון לפירושו לתלמוד.</i> והוא סובר שאפילו בסוכה רעועה לא מהני תנאי לר' יהודה. ומה שאמרו "סיפא אתאן לסוכה דעלמא" הכוונה למה שאמרו ברישא בסוכה דעלמא "ולא מן הסמוך לה" (עיין לעיל הערה 19), והיינו שהתכוין להעבות את הסכך ("איסורייתא" דבבלי בסוגיין) ובטלו לגבי הסוכה, עלה אמרו "ואם התנה וכו'". והביא ראייה מן הירושלמי שאמרו כן בפירוש על משנתנו (שמדברת בסוכה דעלמא אף לשיטת הירושלמי, כפי שמוכח מן הסוגייא שם) שאם נתכוין להעבותה אסור ליטול עצים אפילו מן הסמוך לה, ואם התנה מערב יום טוב מותר. אבל מעצם הסוכה שיש בה משום סתירת אהל, ואפילו אם היא רעועה אינו מועיל בה תנאי לר' יהודה. ובעקבותיו הלכו גם ר' ישעיה הראשון בפירושו במחנה דוד ובתוספ' רי"ד והרא"ש בשו"ת שלו כלל כ"ב סי' ח', עיין לעיל הערה 19. ועיי"ש בהשגת הראב"ד ובשו"ת הרא"ש מ"ש על שיטת הרי"ף.<br>והנה בתוספתא כאן מפורש שאף בסוכת החג מועיל תנאי, והוא בניגוד לגירסת הספרים לעיל בבבלי שאינו מועיל תנאי בעצי סוכה אלא בסוכה דעלמא. ולא עוד אלא שבה"ג הנ"ל הביאה להלכה, ותמה עליו ברי"ץ גיאת, עמ' פ"ז הנ"ל. ובס' יריאים הנ"ל פירש את התוספתא כדרך שפירש הראב"ד וסייעתו את הבבלי הנ"ל, שהרי בתוספתא כאן אמרו שאם אמר לכשארצה אטול מותר, ומשמע שאפילו ביום טוב האחרון של חג מותר, ובעל כרחינו כשאין שם סתירת אהל עסיקינן, ולפיכך כתב: יש לומר בעצים הסמוכים לסוכה אמרינן וכו', אי נמי באיסורייתא. וכן כתב בשבה"ל הנ"ל בשמו.<br>אבל לעיל שם הביא בשבה"ל, קנ"ו ע"א (וכן בקצר ובתניא הנ"ל): יש מפרשין להא דר' ששת ור' יהודה בן בתירה דוקא בעצי הסכך, אבל בדופן מהני ביה תנאה, דתניא בתוספתא אין נוטלין עצים מן הסוכה וכו' ואם אמר כל זמן שארצה אני אטול הרי זה מותר,<sup class="footnote-marker">24</sup><i class="footnote">ומה שלא תירצו בבבלי כן, הוא מפני שסוכת החג דומיא דסוכה דעלמא שברישא, ובה הרי אין חילוק בין סכך לדפנות ובשניהם מתיר ר' שמעון, ומכאן שבסוכת החג אסור בשניהם, והתנאי מועיל בשניהם, ולפיכך הקשו בבבלי מה שהקשו.</i> דכי כתיב קרא בסכך הוא דכתיב. והנה בר"מ פ"ו מה' סוכה הט"ו מבואר שאף עצי דפנות הסוכה אסורים, וכ"ה שיטת רש"י בסוכה י' רע"ב ד"ה דילמא. ועיין בעיטור סוף ה' סוכה, הוצ' רמא"י פ"ז ע"ב, שנראה כמסתפק בזה. ועיין גם מה שהעתיק ממנו בפי' תלמיד הרמב"ן,<sup class="footnote-marker">25</sup><i class="footnote">ומה שכתב המו"ל שם, הע' 57, אינו מדוייק. והעיטור לא כתב "ובבבלי אמר" (כמו שהעתיק המו"ל ), אלא "ובבלי אמר", והיינו הרב הבבלי, שבעל העיטור מזכירו תכופות. ועדיין לא נתברר בהחלט מי הוא הרב הבבלי, עיין מ"ש ר"מ ראבינאוויטץ בירחון החוקר ח"א, עמ' 151 ואילך.</i> עמ' 126. ועיין בבית הבחירה למאירי, עמ' 185. ומדברי הרא"ש בתוספותיו לסוכה ט' א' סד"ה מניין, ובפסקיו שם סי' י"ג, מוכח שהאוסרים אוסרים בדפנות מדאורייתא, והרא"ש מתיר בדפנות אפילו מדרבנן, ולפ"ז תירוץ היש מפרשים אינו לא כאוסרים<sup class="footnote-marker">26</sup><i class="footnote">שהרי לפיהם אין חילוק בין הסכך והדפנות. ודוחק לפרש שמדברים כאן בדפנות שהן יותר מכשיעור, כשיטת רבינו תם בתוספות ל' ב' ד"ה אבל ועוד בכ"מ.</i> ולא כמתירים.<sup class="footnote-marker">27</sup><i class="footnote">שהרי לפיהם אין צורך בתנאי. ועיין בברכי יוסף או"ח סי' תרל"ח ס"ק א' וס"ק ד'.</i> ומכאן מוכח כשיטת ר' אליהו מזרחי לסמ"ג עשין מ"ג, רס"ו ע"ד, שכתב בדרך שמא שהאיסור בדפנות הוא משום שהסוכה זקוקה להם, ודינם כסמוך לסכך שאסור ליטול ממנו כשבטלו לסכך, והרי דפנות סתמן מבטלן לסכך. ולפירוש זה הרי בוודאי מועיל בו תנאי כשם שמועיל לסמוך, כמפורש בירושלמי, וכמו שפירש הראב"ד וסייעתו גם את הבבלי.<br>ובמחז"ו, עמ' 405, הנ"ל: ור' אליהו ז"ל מוקי לה בסוכה נפולה (או) בשמיני עצרת דלית בה מצות סוכה, ואין בה משום בזויי מצוה ולא מוקצה, דלא אתקצאי לשבעה. וכן פירשו בסמ"ג ובשיטה הנ"ל שהבבא שלנו דבוקה ליום טוב האחרון של חג גרידא, שאין כבר קדושת סוכה על העצים, ובעניין שלא יהא שם סתירת אהל.<br>ובבאור ר' אליהו מזרחי לסמ"ג הנ"ל, רס"ז ע"ג, כתב: פי' סיפא זו לא מיירי (אלא)<sup class="footnote-marker">28</sup><i class="footnote">אעפ"י שכ"ה גם בד' קושטא, וודאי גמור הוא בעיני שהיא טעות סופר, וצ"ל: לא מיירי בסוכת החג, כמו שהוא בסמ"ג שהוא נסמך לו.</i> בסוכת החג. יש נוסחאות שכתוב בהם הלשון הזה בלשון הלכות גדולות אחר לשון ואם התנה עליהם מתחלה בשעה שתלאן ואמר כשארצה וכו' הרי זה מותר,<sup class="footnote-marker">29</sup><i class="footnote">כלומר, בברייתא של נויי סוכה שהביא בה"ג לעיל שם.</i> ושבוש הוא שנפל בהם, מפני שלשון ההלכות גדולות בעיטורי סוכה קא מיירי ולא בעצי סוכה,<sup class="footnote-marker">30</sup><i class="footnote">כלומר, ובעיטורים הרי בוודאי בחג עסיקינן.</i> אבל בנוסחאות אחרות כתוב בהן זה בלשון התוספתא<sup class="footnote-marker">31</sup><i class="footnote">כלומר לא בברייתא שמביא בה"ג לעיל שם, אלא בלשון התוספתא שמביאה בשמה, דהיינו הברייתא שלפנינו.</i> אחר כל זמן שארצה אטול. וגם בזה אינו מתיישב הלשון, דבשלמא בברייתא דפרק המביא דקאמר תלמודא סיפא אתאן לסוכה דעלמא שפיר דמהדר ארישא, דמיירי בה בסוכה דעלמא, אלא הכא סוכה דעלמא מאן דכר שמיה. והיתה לו לרבינו אליהו מזרחי בנוסחאות אחרות של הלכות גדולות השגה<sup class="footnote-marker">32</sup><i class="footnote">מסוגיית הבבלי ע"פ הריצ"ג הנ"ל בפנים.</i> בגליון שנכנסה ממנו לגוף הספר. ובטופס הראשון נכנס גליון זה שלא במקומו.<br>ובתוספתא כאן מפורש שאפילו התנה בלשון "לכשארצה אטול" הוא תנאי מועיל. ובחידושי הרשב"א בסוגיין, והובא בבית הבחירה למאירי, עמ' 185, השיג מכאן על שיטת הסוברים שלשון זו אינה מועילה, עיין מ"ש לעיל סוכה פ"א, שו' 19, ד"ה ואם התנה ואילך.

Halakhah 10

<small>34-35.</small> <b>אין מביאין עצים לא בחבל ולא בקופה וכו', </b>כלומר, ואפילו היו מכונסים בחצירו, מפני שהוא כמעשה חול. והביאה בב"י טאו"ח סוף סי' תק"י, ופסקה בשו"ע שם. והברייתא נסמכה למשנתנו פ"ד מ"ב: מביאין עצים וכו', עיין להלן, ומלמדת התוספתא שמכל מקום לא יביאם בחבל וכו', כמשנתנו רפ"ד. 
<small>35-36.</small> <b>אמ' ר' שמעון בן לעזר לא נחלקו בית שמיי על המכונסין שבקרפיף שיביאו וכו'. </b>במשנתנו פ"ד מ"ב: מביאין עצים מן השדה מן המכונס, ומן הקרפף אפילו מן המפוזר. ופירש"י: מביאין עצים התלושים מן השדה שבתוך התחום ביום טוב. מן המכונס, אם כנסו מערב יו"ט, דגלי דעתיה דעלייהו סמיך, ואינו מוקצה, אבל המפוזרין מוקצין. ומן הקרפף שהוא משתמר ומוקף סביב, אפילו מפוזרים שבו לא הקצה מדעתו. וכן פירשו רוב הראשונים. ולפי זה אף במפוזר שבשדה אינו אסור אלא מחמת מוקצה, ואין כאן חשש מעמר, עיין בתוספות ל"א א' ד"ה מן. ובר"ן למשנתנו: ואחרים פירשו דטעמא משום גבוב, והוי כמעמר, ומדינא אפילו מפוזר בשדה שרי, דגבוב ביו"ט מותר דצורך אכילה חשיב כבקוע עצים, או כהבערה עצמה, אלא שבשדה אסרי משום דחזי כמגבב [לא] ליומיה. ועיין ביש"ש פ"ד סי' ו'. ועיין ברשב"א ל"א רע"א. ועיין בירושלמי יבמות פ"ח ה"א ובציון ירושלים שם ד"ה מה ישראל בחוה"מ מגבב.<br>ולפי גירסת התוספתא משנתנו כר' שמעון בן אלעזר, וכדעת ב"ה. ובבבלי (ל"א א') אמרו: אמר רב יהודה אמר שמואל אין מביאין עצים אלא מן המכונסים שבקרפף. והא אנן תנן מן הקרפף ואפילו מן המפוזרים? מתניתין יחידאה היא, דתניא אמר ר' שמעון בן אלעזר וכו', הברייתא שלפנינו (בשינוי סדר). ובפירש"י: יחידאה היא, ופליגי רבנן עליה. ולפ"ז דעת רבנן, שבשדה אפילו מכונסין אסורים, הואיל ואין לה מחיצות, וכל אדם נכנס לשם, אין דעתו עליהם (ר' ישעיה הראשון), ומפוזרין בקרפף הואיל ולא כינסם מערב יו"ט, אף הם מוקצים הם לפירש"י הנ"ל. ולפי פירוש אחרים שהביא בר"ן הנ"ל הפירוש הוא שכל מגבב מן המפוזר נראה כמכין ליום הבא, אפילו בקרפף, ומכונס בשדה מיחלף במפוזר, עיי"ש בר"ן.<br>ובירושלמי פ"ד ה"א, ס"ב ע"ג, לא הובאה דעת ר' שמעון בן אלעזר, אלא שנו שם בשם ר' אלעזר בר' שמעון, מה שנשנה להלן בתוספתא בשם ר' נתן. עיין מ"ש להלן.
<small>38-40.</small> <b>אמ' ר' נתן לא נחלקו בית שמיי ובית הלל על מפוזרין שבקרפיף ועל מכונסין שבשדה שיביאו, על מה נחלקו על המפוזרין שבשדה וכו'. </b>כל הברייתא חסרה בכי"ע, אבל ישנה גם בד. ובכי"ל: אמ"ר נתן לא נחלקו בית שמאי ובית הלל על המפוזרין שבשד' שבית שמאי או' לא יביאו ובית הלל או' יביאו. וברור שאף כאן יש השמטה ע"י הדומות. ובר"ח ל"א א': דתניא א"ר שמעון בן אלעזר לא נחלקו וכו', ור' נתן חולק עליו בתוספתא. וכן בפי' תלמיד הרמב"ן, עמ' 127: מתני' יחידאה היא וכו', דתניא א"ר שמעון לא נחלקו וכו', ור' נתן חולק עליו בתוספתא. והעתיק את לשון הר"ח, כמו שהעיר לנכון בהערת ר"י הופמן שם. וכן העיר שם על דברי העיטור בה' יו"ט ריש מחלוקת כ"ב, הוצ' רמא"י, ק"נ ע"ד, שהביא את דברי רב יהודה אמר שמואל הנ"ל, והסיק: וג' מחלוקת בדבר. ובפתח הדביר שם כתב שהכוונה לתוספתא כאן, ששנו בה מחלוקת ר"ש בן אלעזר, ור' נתן, והדעה השלישית היא דעת רב יהודה.<br>ברם אין זה וודאי גמור, שהרי דברי הר"ח אינם ברורים כל צרכם, ומה בכך שר' נתן חולק עליו, ואדרבה שניהם אינם סוברים כשמואל, ולמה לא העתיק רבינו את דברי ר' נתן, ולפיכך בדרך שמא ואפשר יש לשער שבכי"ל הנ"ל, צריך להשלים: על המפוזרין שבשד' [ועל המפוזרין שבקרפף שלא יביאו. על מה נחלקו על המכונסין שבקרפף] שבית שמאי או' לא יביאו, ובית הלל או' יביאו.<sup class="footnote-marker">33</sup><i class="footnote">ואין להקשות לפי גירסא זו למה לא הזכירו "מכונסין שבשדה", שהרי אף לגירסא שלפנינו לא הזכירו "מכונסין שבקרפף", אלא שק"ו הוא מהיתר מפוזרין שבקרפף, ואף כאן לא הזכירו "מכונסין שבשדה" מפני שק"ו הוא ממכונסין שבקרפף, וב"ש בוודאי אוסרין בהן, וב"ה הרי לא התירו אלא במכונסין שבקרפף. ואע"פ שיכולנו להשלים גם "מכונסין שבשדה", אבל מתוך ניסוח הברייתות מוכח ששמרו על הסיגנון של שנים, שנים ברישא.</i> ולפ"ז דעת ר' נתן כשמואל, ולפיכך ציין הר"ח שר' נתן חולק על ר' שמעון בן אלעזר, ושמואל סובר כמותו, ולא היה צריך להעתיק את דברי ר' נתן שבתוספתא, שהרי כבר רמז שהם כדברי שמואל. ואין כאן אלא שתי מחלוקות, משנתנו כר' שמעון בן אלעזר, ושמואל כר' נתן. ואשר לדברי העיטור, עיין מ"ש להלן סד"ה ואשר.<br>וכבר אמרנו לעיל שדברי ר' נתן שלפנינו, לפי גירסת ד וכי"ו, הובאו בירושלמי בשם ר' אלעזר בר' שמעון. ולפי שיטה זו התירו ב"ה להביא אפילו ממפוזר שבשדה, ואין כאן איסור מגבב, משום שאף בו התירו באוכל נפש, כבוקע עצים, עיין מ"ש לעיל, שו' 35–36, ד"ה אמ' ר' שמעון בן לעזר. ועיין במשנתנו פ"ד מ"ו, בפיה"מ להר"מ שם, ובחיבורו פ"ב מה' יו"ט הי"ד ובמגיד משנה שם.<br>ואשר לר' נתן שנו בשמו בירושלמי הנ"ל: מודין בית שמאי לבית הלל שמביאין עצים מן המכונסין שבשדה ומן המכונסין שבקרפף, ועל מה נחלקו על המפוזרים שבקרפף שבית שמאי אוסרים ובית הלל מתירין. נמצא שבמפוזרין מן השדה כ"ע מודי שאסור, ובמכונסין שבשדה כ"ע מודי שמותר, וב"ה סוברים שבקרפף אפילו מפוזרין מותרין, והוא כסתם משנתנו הנ"ל. ואח"כ אמרו בירושלמי בשם רב: הלכה כדברי מי שהוא מחמיר, <b>ובלבד</b> מן המפוזרים שבקרפף, וכ"ה בשרי"ר, עמ' 304. ובכי"ל של הירושלמי חסרה המלה "ובלבד" ונוספה ע"י המגיה. ובאו"ז ח"ב פי' ש"מ, ע"ו ע"ב, מעתיק בשם הירושלמי: הלכה כמ"ד מן המפוזרין שבקרפף. וכנראה שגם לפנינו צ"ל: הלכה כדברי מי שהוא <b>אומר</b> (במקום "מחמיר") מן המפוזרים וכו', כעין גירסת גוף כי"ל. ונמצא שלשיטת רב מותר להביא מן המפוזרין שבקרפף, אבל אסור להביא מן השדה אפילו מן המכונס. ולפ"ז יש לנו ג' מחלוקות בדבר. שיטת סתם משנתנו שמותר להביא מן המכונס שבשדה ומן המפוזר שבקרפף. שיטת רב בירושלמי שלא התירו אלא בקרפף בין מן המכונס ובין מן המפוזר, אבל לא בשדה אפילו מן המכונס. שיטת שמואל בבבלי שלא התירו אלא במכונס שבקרפף. מעתה אפשר לפרש שבעל העיטור הנ"ל רמז לשלש מחלוקות הללו, ולא לתוספתא. וכן מסתבר יותר, שהרי דברי ר' נתן בתוספתא כאן אינם נוגעים כלל להלכה, מה שאין כן סתם משנתנו, דברי שמואל שהלכה כמותם, ודברי רב שהלכה כמותו באיסורי, ויש כאן הוה אמינא לפסוק כמותו, עיין באו"ז הנ"ל, ועיין באגרת רב שרירא גאון, הוצ' לוין, עמ' 56. ומסתבר שהנוסחא בבעל העיטור לקתה בחסרון, והביא שם את המקור של המחלוקת השלישית בפירוש, ואם השערתנו אמת, הביא שם את דברי הירושלמי, כשם שהביא בעל או"ז. ולפי כל זה אין שום ראייה מדברי העיטור שגרס בתוספתא כגירסתנו.

Halakhah 11

<small>41.</small> <b>המטה והכסא והספסל וכו'. </b>הברייתא נסמכה למשנתנו פ"ד מ"ג, והעתקנוה להלן. ולהלן כלים ב"מ פ"ה הי"א: המטה והכסא והספסל והקתדרה והעריסה שנתפרקו טהורין. מטה שנתפרקה כל אבר ואבר טמא בפני עצמו. ובר"ש שם פט"ז מ"א חסרה ברישא "המטה", שהרי בסיפא מפורש שמטה שנתפרקה טמאה. וכן מחקה הגר"א שם. וכן להלן שם ספ"ח: מטה שחלקה לשמונה מטות טמאה, מפני שהוא מחזירה. קבועה במסמר טהורה. ולפ"ז אף כאן אין מקום למטה בין שאר הכלים שמנו כאן, שהרי אין הבדל במטה בין נתפרקה ולא נתפרקה, ועדיין כלי היא. אבל מסתבר שהיו לפניהם מטות מתפרקות, ובהן אמרו שכל חלק מהן טמא, אפילו בשעת פרוקם,<sup class="footnote-marker">34</sup><i class="footnote">עיין בבלי שבת מ"ז ב', ירושלמי שם פי"ב ה"א, י"ג ע"ג, ובערוך השלם ערך גל א'.</i> אבל שאר המטות טהרו כשנתפרקו, וכרוב המקורות, עיין במשנת כלים פי"ח מ"ה ומ"ז, בבלי סוכה ט"ו ב' ואילך, ומ"ש הגרג"ח מראדזין בסדרי טהרות, קפ"ז ע"ג, ד"ה מטה. ואף לפנינו מטה שנתפרקה, חלקיה שברים הם. 
<small>42-43.</small> <b>וכן קורה שנשברה וכן סואר של קורות שנשבר אין מסיקין בהן ביום טוב וכו'. </b>בכי"ע: אין מסתפקין מהן וכו'. ובכי"ל: אין מספקין בהן וכו'. ובמשנתנו פ"ד מ"ג: אין מבקעין עצים לא מן הקורות ולא מן הקורה שנשברה ביום טוב. ואין מבקעין לא בקרדום וכו'. והעיר מהרי"ן אפשטין במבוא לנוה"מ, עמ' 233, על כמה נוסחאות שחסר בהן במשנתנו המלה "ביום טוב", ולדעתו הוסיפוה ע"פ הסוגייא בבבלי ובירושלמי. אבל נראה שמידי ספק לא יצאנו, והרי מלה זו ישנה בכמה נוסחאות של משנתנו (עיין במבוא לנוה"מ שם. וכן ישנה גם במשנה סדר מועד על קלף שבביה"מ כאן), ולא עוד אלא שאפשר לומר שהסירוה מן הנוסחאות מחמת סוגיית התלמודים. ובאמת אין שום סתירה מסוגיית התלמודים, משום שלשון משנתנו סתומה, ואפשר לפרשה בסימן פסיק אחרי "שנשברה", כלומר אין מבקעין ביום טוב לא מן הקורות וכו', כסיגנון משנת שבת רפי"ב: זה הכלל כל העושה מלאכה ומלאכתו מתקימת בשבת חייב. ולפי פשוטו פירושו (כפירוש רש"י, הר"ן ועוד): כל העושה מלאכה בשבת<sup class="footnote-marker">35</sup><i class="footnote">וכן מפורש במשנה שברי"ף בכל הדפוסים הישנים (ד"ק וד"ו), ובוודאי ניסח כן דרך פירוש, שהרי כגירסתינו כ"ה בכל הנוסחאות שבדקתי. אמנם בהוצ' לו חסרה המלה "בשבת", וכ"ה בגליון כת"י קויפמן ובס' העתים, עמ' 345, אבל אין לגירסא זו שום קיום נגד שאד כל הנוסחאות, ואפשר שמחקו את המלה "בשבת" משום שפשיטא היא שבשבת אנן קיימין. ועיין מה שפירש בה בשנות אליהו להגר"א במקומו. ובמשנת רב לר"ב פרענקעל תאומים העיר שכן פירש גם הר"מ בפ"ט מה' שבת סהי"ג. ואין כאן עניין לצורה של ϋστερον πρότερον. ועיין ירושלמי שביעית פ"ד ה"א, ל"ה ע"א, פסחים פ"א ה"ב, כ"ז ע"ג, ר"ה פ"ב ה"א, נ"ז ע"ד.</i> ומלאכתו מתקיימת, ולפיכך פירשו בירושלמי למשנתנו ובבבלי שהכוונה שבמשנתנו מדברים שנשברו ביום טוב, ואין מסיקין בהם ביום טוב, וביום טוב אכולהו קאי, אבל נשברה מערב יום טוב מותר, שהרי בתוספתא מפורש הטעם, שאינו מן המוכן.<sup class="footnote-marker">36</sup><i class="footnote">עיין במבוא לנוה"מ למהרי"ן אפשטין, ריש עמ' 234, והעתיק את נוסח התוספתא שלא בדיוק, והמלח "שנשבר" (אחרי "סואר של קורות") ישנה בכל הנוסחאות, ולא רק בכי"ל, עיי"ש סוף הע' 2. ומלה זו באה אגב "שנתפרקה" ו"שנשברה" שברישא, וכאן "שנשבר" לאו דווקא, אלא אפילו בלא נשבר אין מסיקין בו, שהרי הסואר עומד לבניין והוא מוקצה.</i> ועלה קאי: ואין מבקעין לא בקרדום וכו' אלא בקופיץ, ועיין היטב בלשון פיה"מ להר"מ למשנתנו. ואף שמואל בבבלי ל"א ב' פירש "הקורות" שבמשנתנו סואר של קורות כלומר קורות הסדורות לבניין (עיין מ"ש בירושלמי כפשוטו, עמ' 94), שאינן עומדות להסקה. והביאו שם: תניא נמי הכי אין מבקעין עצים לא מן הסואר של קורות ולא מן הקורה שנשברה ביום טוב לפי שאינו מן המוכן. ובתוספתא צריך לפרש שהקורה היתה מיוחדת לישיבה.<sup class="footnote-marker">37</sup><i class="footnote">עיין ירושלמי שבת פ"ד ה"ב, ז' ע"א, בבלי שם קכ"ה ב', עירובין ק"ב א'.</i> והתנא שלנו סובר שאין מסיקין בשברי כלים, עיין בירושלמי בסוגיין ובבבלי ל"ב א', ובמקבילות. ועיין בים יששכר. 
<small>43-45.</small> <b>איגוזין ושקדים שאכלן מערב יום טוב מסיקין בקליפיהן ביום טוב, אכלן ביום טוב אין מסיקין בקליפיהן ביום טוב. </b>וכע"ז בכי"ע. אבל בד ובכי"ל חסרה הבבא של אכלן ביו"ט, ועיין מ"ש ע"ז להלן. ובבבלי שבת כ"ט א': אמר רב יהודה אמר רב וכו' מסיקין בתמרין, אכלן אין מסיקין בגרעיניהן דברי ר' יהודה, ור' שמעון מתיר. מסיקין באגוזים, אכלן אין מסיקין בקליפותיהן דברי ר' יהודה ור' שמעון מתיר וכו'. ואמרו בבבלי שם שאין זו ברייתא מפורשת, אלא שרב למד כן מכללא, ומדברי ר' חייא, עיי"ש. ועיין הבאור הנהיר של הסוגייא בתוספ' רי"ד שם. ומתוך הסוגיא שם ברור שאם אכלן ביו"ט סובר ר' חייא שאין מסיקין בקליפיהן, וכן מפורש גם בירושלמי כאן פ"ד ה"ב, ס"ג ע"ג. אבל לא נזכר שם מפורש מה דינן של קליפין של אגוזין שאכלן מערב יו"ט, ובתוספתא כאן מפורש, עיין מ"ש להלן. 
<small>45.</small> <b>איגוזין ושקדין עצמן אין מסיקין מהן ביום טוב לפי שאינן מן המוכן. </b>וכ"ה בד. ולפי גירסא זו צריך לפרש שמדברים כאן באוכל עצמו בלי הקליפין, שהרי בירושלמי (עיין להלן) ובבבלי הנ"ל מפורש שמסיקין בהן, כלומר, כמו שהן בקליפותיהם. וכן הבין את התוספתא בב"י טאו"ח סי' תק"א ופסקה הרמ"א בשו"ע שם ס"ק ז'. ועיין בח"ד ומ"ש להלן בשם פרי חדש. אבל בכי"ע ובכי"ל גורס: <b>מסיקין בהן</b> (בכי"ל מוסיף: ביום טוב) והמלים "לפי שאינן מן המוכן" חסרות שם. וכן בראבי"ה ח"ב ס' תשע"ד, עמ' 475: ותניא אגוזים <b>ושקדים</b> עצמן מסיקין בהם ביום טוב,<sup class="footnote-marker">38</sup><i class="footnote">ברור שכיוון לתוספתא כאן, ולא הזכיר מפורש "ותניא בתוספתא" משום שהוא עוסק שם בתוספתא, עיי"ש. והרב המו"ל טעה, ואין ברייתא כזו בבבלי.</i> אכלן ביום טוב אין מסיקין בקליפותיהן ביום טוב. ולכאורה וודאי גמור הוא שהיתה לפניו גירסת כי"ע, אלא ששינה את סדר הבבות, ועיין מ"ש על זה להלן. ואפשר לפרש שמסיקין באוכלין בלי קליפה ביום טוב. וכן בעבוה"ק להרשב"א, בית מועד ש"ה סי' ב', מ"ו רע"א: הכלים והאוכלים וכו', ואין אומרים לא נתנו הכלים אלא לתשמישן, <b>והאוכלין לאכילה</b>, ולפיכך מסיקין באגוזים ותמרים, אבל אם אכלן אין מסיקין בקליפיה' ובגרעיניהן, לפי שהן כנולד. וכן פוסק בראבי"ה הנ"ל שמה שהותר לאכילה הותר גם להבערה. וכן מפורש בירושלמי כאן פ"ד ה"ב, ס"ב ע"ג: אמר ר' חנינה אוכל הוה זרק (כלומר, רב זרק את האוכל לתוך הכירה ביו"ט, ור' חייה סבר שזרק את הגרעין). ומ"ש בירושלמי אח"כ אינו שייך למאמר ר' חנינה, אלא חוזר לתחילת המעשה. ועיין בפרי חדש סי' תק"א שהביא את הרשב"א, אבל כנראה שפירש מ"ש בירושלמי שם בסמוך: חולה הוה, כלומר בחול היה זורק את האוכל ועלה אמר לו ר' חייא שכזה אסור ביום טוב. ועיי"ש במפרשי הירושלמי. ולפי פירוש בעל פרי חדש שיטת ר' חייא בירושלמי היא כשיטת התוספתא, לפי גירסת כי"ו וד.<br>ובר"מ פ"ב מה' יו"ט הי"ב: כיוצא בו אגוזים ושקדים שאכלן מערב יו"ט מסיקין בקליפיהן ביום טוב, ואם אכלן ביום טוב אין מסיקין בקליפיהן, <b>ויש נוסחאות</b> שיש בהן שאם אכלן מבערב אין מסיקין בקליפיהן שהרי הוקצו, ואם אכלן ביום טוב מסיקין מפני שהן מוכנין על גב האוכל. וכתב הראב"ד בהשגות שם: ויש נוסחאות וכו', מעולם לא שמענו זאת הנוסחא. וכבר העיר בב"י טאו"ח סי' תק"א שכוונת הר"מ היא לא לבבלי שבת כ"ט א' הנ"ל (שהרי שם לא נזכרו שקדים כלל) אלא לתוספתא כאן. והנה הנוסחא הראשונה שהביא הר"מ היא בדיוק כגירסת כי"ו וכי"ע ברישא. אבל הנוסחא השניה אינה בשום נוסח. וקרוב בעיני שכן היה בטופסים הקדומים שמהם נעתקו כי"ע וכי"ל. וכן היה שם: אגוזין ושקדין עצמן מסיקין בהן ביום טוב. [אכלן מערב יום טוב אין מסיקין בקליפותיהן ביום טוב], ממש כגירסת הראבי"ה הנ"ל, אלא שגרסו שם "מעיו"ט" (במקום "ביו"ט"), והשמיטו הסופרים את המוסגר במרובעין, מפני שהוא סותר לרישא, אבל באמת היו כאן שתי נוסחאות, וזו היא נוסחא השניה שהביא הר"מ. ובמעשה רוקח על הר"מ שם כתב: ראיתי בהרמב"ם קדמון כת"י ומחקו שם כל זה הלשון (כלומר מה שהביא בשם "ויש נוסחאות") מדברי רבינו. אבל בכל הנוסחאות שבדקתי, לרבות כ"י רבינוביץ על קלף, הגירסא בר"מ היא כלפנינו.<br>ולעצם העניין לכאורה קשה מאד, למה הביא רבינו את גירסת יש נוסחאות, שהרי היא בוודאי סותרת לבבלי שבת הנ"ל, שלכאורה מפורש בו שאם אכלן מערב יוט טוב מסיקין בקליפיהן, ולהפך שאם אכלן ביו"ט שאין מסיקין בקליפיהן, ועיין במרכבת המשנה שם מה שכתב לפרש את הבבלי בשבת לפי גירסא זו. והר"מ בפירושו לבבלי שבת (סיני, טבת-שבט, ת"ש, עמ' קכ"ו) גרס בבבלי שבת הנ"ל: מסיקין בתמרין, אבל (במקום "אכלן" שלפנינו) אין מסיקין בגרעיניהן. וכן בירושלמי כאן הנ"ל: תני ר' חייה מסיקין באוכלין, אבל לא בקליפיהן ולא בגלעיניהן. ואפשר לפרש בלשון זו, שאין מסיקין בקליפין ובגרעינין שהוציא מהם את האוכל מערב יו"ט, ואף שמפורש אח"כ בירושלמי ובבבלי שר' חייא אסר להסיק בקליפין אם אכל את האוכל ביו"ט, יש לומר (לפי הבבלי) שרב לא קיבל מר' חייא את שיטתו, והצריכותא שעשו בבבלי שם היא לפי ההוה אמינא גרידא, עיי"ש במרכבת המשנה. ולפי הנוסחא השנייה, סברו שקליפי אגוזים אינם עומדים להיסק אלא לצביעה, עיין מ"ש לעיל ח"ב, עמ' 563, וכנראה, שהיה להם שימוש מיוחד גם לקליפות שקדים, ומשום כך אם הקליפות היו מערב יו"ט הן מוקצה, ואסור להסיקן ביו"ט, אבל אם אכל את האוכל ביו"ט הרי היו מוכנים אגב האוכל. ואין ספק שנוסחא זו משובשת היא, ולא באנו כאן אלא לברר שגירסא משובשת זו היתה קיימת, והר"מ כיוון לה.

Halakhah 12

<small>46.</small> <b>מודים חכמים לר' מאיר בחותמות שבקרקעות שמפקפקין וכו'. </b>וכ"ה בד, בכי"ל, בירושלמי פ"ד סה"ב, ס"ב ע"ג, פ"ה ה"ב, ס"ג ע"ג, שבת פט"ו ה"ב, ט"ו ע"א (ומש"ש בירושלמי כפשוטו, עמ' 189), ספ"כ, י"ז רע"ד, מגילה פ"א ה"ח, ע"א ע"א, ובבלי באן ל"א סע"ב. ובכי"ע בטעות: מודה ר' מאיר בחותמות וכו'.<br>ובמשנתנו פ"ד מ"ג: בית שהוא מלא פירות, סתום ונפחת נוטל ממקום הפחת. ר' מאיר אומר אף פוחת לכתחילה ונוטל. והעמידוה בבבלי ל"א ב' ובעירובין ל"ד ב' באוירא דליבני, ופירש"י: סדור של אבנים בלי טיט, שאם לא כן הרי מודה ר' מאיר שאסור לסתור אהלים ביום טוב.<sup class="footnote-marker">39</sup><i class="footnote">בירושלמי פ"ד ה"ב, ס"ב ע"ג: ר' מאיר אומר אף פוחת מתחילה ביום טוב. ר' בא רב יהודה בשם שמואל ובלבד כנגד <b>הפתח.</b> וכ"ה בשרי"ר, עמ' 305. ומתוך סוגיית הירושלמי בעירובין פ"ג ה"ג, כ"א ע"א, משמע שביו"ט מתיר ר' מאיר בכגון דא אפילו בבניין גמור, משום שכנגד הפתח אינו בניין קבוע, וכמו שפירש בס' ניר שם. ועיין מ"ש לעיל, עמ' 256. ועיין במלחמות כאן ספ"ד שגרס בירושלמי: כנגד <b>הפחת</b> (וכבדברי הת"ק שבמשנתנו פ"ד מ"ג), עיי"ש שנדחק מאד בפירושו.</i> אבל אם נפחת מאליו, נוטל ממקום הפחת לכולי עלמא, אפילו בבניין גמור, שהרי הפירות אינם מוקצים, ואינם מחוץ לתחום, אלא שהיו מונחים במקום שלא היה יכול להגיע אליהם מערב שבת משום סגירת הבית, עיין במלחמות בספ"ד, בחידושים לבנו ל"א סע"א, בחי' הרשב"א שם, ובבית הבחירה למאירי, עמ' 189. אבל רש"י, הרז"ה ועוד חולקים, עיין במאירי שם. ומשלימה התוספתא שמודים חכמים בחדותים שבקרקע שפיהם חתום וצרור בחבלים שמנענעים ומרפים את החותם, שהרי אין כאן קשר של קיימא, ולפתיחה הוא עומד.
<small>47.</small> <b>ומפקיעין אבל לא חותכין. </b>בירושלמי ובבבלי הנ"ל התירו גם לחתוך ביו"ט, ולא חילקו בין מפקיעין ובין חותכין, ועיין מ"ש להלן על "מפקיעין". וסובר התנא ההוא שחתיכת החותמות אף בשבת אינה מן התורה, עיין מ"ש לעיל, הערה 39. ועיין רש"י ל"א סע"ב ובתוספות עירובין ל"ה א' ד"ה ובעי. ועיין בצל"ח בסוגיין. ובברייתא בבבלי שם ל"ב רע"א שנו: אבל לא מפקיע ולא חותך. וכן אמר שמואל שם ל"א ב'. 
<small>47-48.</small> <b>ובשבת מפקפקין ומתירין אבל לא מפקיעין ולא חותכין וכו'. </b>וכן בבבלי: בשבת מתיר אבל לא מפקיע. אבל בירושלמי: מפקפקין אבל לא מפקיעין ולא מתירין וכו'. ופירש"י ואחרים שהמפקיע סותר את פקע החבל, עבותו וגדילתו. ובר"מ פ"י מה' שבת ה"ח: הפותל חבלים וכו' הרי זה תולדות קושר וחייב וכו'. וכן המפריד הפתיל הרי זה תולדות מתיר וחייב, והוא שלא יתכוין לקלקל בלבד. ולפנינו בתוספתא ובבבלי התירו להתיר את הקשר מפני שאינו של קיימא, אבל לא להפקיע ולהפריד את גדילות החבל שהיא של קיימא, ואינו מתכוין לקלקל בלבד. והקשה בשו"ת אבני נזר או"ח ח"א סי' קפ"ב לשיטת הר"מ למה התירו להלן להפקיע בכלים בשבת, והרי מתיר קשר של קיימא שבגדילת החבלים. ותירץ שהר"מ מפרש כפירוש הר"ח כאן שמפקיע פירושו מפקיע את החותמות עצמן. ועיי"ש שהעיר על הירושלמי בשבת בפ"ז ה"ב, י' ע"ג, שאמרו שם שהעושה חבלים חייב משום טווה, ולפ"ז אין איסור במפריד החבלים, עיי"ש. ועיין באו"ש על הר"מ פ"י הנ"ל. 
<small>48.</small> <b>ושבכלים בשבת מותר וכו'. </b>וכ"ה בירושלמי ובבבלי הנ"ל. ועיין ירושלמי עירובין פ"ג ה"ג, כ"א ע"א, בבלי שם ל"ה א', שבת קמ"ו א', ולעיל שבת פי"ב, שו' 59–60, ומש"ש. ובכלים קטנים שאין בהם משום בניין וסתירה חתיכה בתלוש מותרת לכ"ע. 

Halakhah 13

<small>48-49.</small> <b>קורע אדן את העור שעל פי חבית וכו'. </b>רשב"א ל"א ב' בשם התוספתא, ופסקה בעבוה"ק, בית מועד ש"ב סוף סי' ז', מ"ב ע"א. וכבר העיר בח"ד שמדבריו מוכח שהלכה זו היא גם בשבת, עיי"ש, וכן מפורש לעיל שבת פט"ז, שו' 30. ובב"י טאו"ח סי' שי"ד הביאה לעניין שבת מכאן, וכתב: ונ"ל דזינוק היינו מרזב, והיא מלשון יזנק מן הבשן (דברים ל"ג, כ"ב). ועיין ערוך ערך זנק, ובבלי שבת קמ"ו ב', ובאוה"ג שם סוף עמ' 151. ועיין בח"ד כאן מ"ש על דברי הפר"ח ביו"ד סי' קי"א, ומ"ש במנחת סולת להגרד"צ מדוקלא, קכ"ו ע"ג, על דברי הפר"ח, ושו"ת חכם צבי סי' ל"ט ושאר אחרונים. ופירש שם שמן הירושלמי אין ראיה שיש קריעה בעורות, עיי"ש. 
<small>50.</small> <b>אין פותחין לפסין סתומין. ורבן שמעון בן גמליאל מתיר. </b>לעיל שבת פט"ז, שו' 31, הנ"ל, עיין מש"ש. ובירושלמי פ"ד רה"ג, ס"ב ע"ג: תני לפסים סתומות עשאן מערב יום טוב לא יפתחם ביום טוב, מפני שהוא כמכשיר כלי ביום טוב. ורבן שמעון בן גמליאל מתיר.<sup class="footnote-marker">40</sup><i class="footnote">כגי' ר"ח ועיטור, עיין אהצו"י, עמ' 35. וכן יוצא מפורש מהמשך הירושלמי.</i> תמן תנינן על לפסין ארניות שהן טהורות באהל המת וטמאות במשא הזב וכו' (עדיות פ"ב מ"ה). ובבבלי ל"ב א': תנו רבנן אין פוחתין את הנר, ואין עושין אלפסין חרניות ביום טוב. רבן שמעון בן גמליאל מתיר. ולעיל שם הביאו את משנת עדיות. ואמרו בגמרא שאלפסין חרניות, הן אלפסין עירניות, קערות של בני כפרים ("צעי חקלייתא"). ופירש"י שבני עיירות משנפשטה הקערה של חרס אוכלין בה בשר, ואין ממתינין עד שתחקק ותצרף בכבשן. ומטעם זה טהורות באהל המת לת"ק של משנת עדיות, ולר"א בר' צדוק טהורות אף במשא הזב.<br>ובר"ח ל"ב א': אלפסין חרניות סתומות הן, דתניא (כלומר, בתוספתא כאן) אין פוחתין (בכל הנוסחאות, וכן בראשונים שנביא להלן: פותחין)<sup class="footnote-marker">41</sup><i class="footnote">אבל גם הגר"א הגיה כאן (ע"פ משנתנו פ"ד מ"ד): אין פוחתין. ואף במשנתנו (הנ"ל) יש נוסחאות: אין פותחין את הנר.</i> הלפסין סתומים, רשב"ג מתיר. גרסינן בירושלמי תני לפסין סתומין וכו'. ומכאן הוכיח רבינו שאלפסין חרניות הן סתומות, ועיין בערוך ערך אלפס. ואף רבינו תם בס' הישר סי' שי"ח, ל"ג ע"ב, השיג על רש"י שפירש שהכלים הללו אין להם תוך, שאם כן למה טמאים במשא הזב לת"ק, והרי כלי חרס שאין להם תוך אין מטמאין, וכתב: אומר אני חקוקות הן אלא שלא נתפתחו. והברייתא מוכחת דתני' בתוספתא <b>ר"ש בן גמליאל</b> אומר אין פותחין אילפסן סתומות בי"ט וכו'. וכן ברשב"א כאן ל"ב א' ד"ה דתנן: ור"ת ז"ל הקשה ע"ז דפשוטי כלי חרס אין מקבלין טומאה כלל דתנן (כלים פ"ב מ"ג) הטהורין בכלי חרס וכו', וכן משמע בתוספתא, דקתני <b>רש"א</b> אין פותחי' אלפסין סתומין בי"ט, ות"ק (כלומר, של משנת עדיות) היה עושה אותן כמוקפין צמיד פתיל, ולפיכך טהורות באהל המת אבל טמאות במשא וכו'. ועיין גם בתוספות כאן ל"ב א' ד"ה אלפסין. וכנראה שהרשב"א השתמש כאן בס' הישר והעתיק את הגירסא המשובשת שייחסה את דברי הת"ק לרשב"ג. אבל בחי' הרמב"ן לשבת פ"ד ב': וכן היה ר"ת ז"ל מפרש מ"ש במס' ביצה וכו', וכן משמע בתוספתא דביצה דקתני אין פותחין אלפסין סתומין, ורשב"ג מתיר וכו'.<br>ולעצם העניין שלנו סובר הת"ק שאין פותחין את הלפסין הסתומין ביו"ט, אע"פ שיש להם חריץ מערב יום טוב במקום הראוי לחלקן (עיין מ"ש ע"ז לעיל שבת פט"ז הנ"ל), שהרי מכל מקום מכשיר כלי ביום טוב, כדברי הירושלמי הנ"ל, ומכל שכן שאין לעשות כן בשבת. ומדברי התוספתא בשבת הנ"ל מוכח שרבן שמעון בן גמליאל מתיר לפותחן אף בשבת. וטעמו שיש כאן כלי גמור לפני שנפתח (עיי"ש בירושלמי), ואין פתיחתו אלא כפתיחת דלת מהודקת בתוך הפתח.
<small>50-51.</small> <b>אין מכבין את הבקעת בשביל לחוס עליה וכו'. </b>וכ"ה בכי"ל, וכן בד (אלא שחסר שם "בשביל"). וכן בירושלמי פ"ד ה"ג, ס"ב ע"ג, ובבלי כ"ב א' (כדי לחוס עליה). ובכי"ע: בשביל <b>לחין</b> שלא לעשן את הבית (עיין להלן), ושמא צ"ל שם: בשביל לחו', כלומר בשביל לחותה (הלחות שלה) שהיא רטובה ואינה בוערת יפה ומעשנת את הבית, אבל הסיגנון מגומגם, ואינו סיגנון התנאים, ועיין מ"ש להלן, שו' 51–52, ד"ה ובכי"ע.<br>והברייתא נסמכה למשנתנו פ"ד מ"ד: ואין עושין פחמין ביום טוב. ובשבת פ"ב מ"ה: המכבה את הנר וכו' כחס על הפתילה חייב וכו' מפני שהוא עושה פחם.
<small>51-52.</small> <b>ואם בשביל שלא יעשן חבית או בשביל שלא תקדיח את התבשיל מותר. </b>בירושלמי הנ"ל: אם בשביל שלא תעשן את הבית ואת <b>הקדירה</b> מותר. וכע"ז גם בבבלי הנ"ל. והעמידוה בבבלי הנ"ל כר' יהודה שמתיר במכשירי אוכל נפש, אבל לרבנן אסור. וכתבו בתוספות (לפי פי' תלמיד הרמב"ן, עמ' 79) בשם ר' אלחנן שאף החכמים מודים בחשש עישון הקדרה, ולא חלקו אלא בעישון הבית בלבד. וכ"ה גם ברוקח סי' ש"ה (ועיי"ש סי' רצ"ט), ובראבי"ה ח"ב סי' תשנ"ז, עמ' 459, ועוד. וברשב"א כ"ב א': יש מפרשים בשביל שלא יתעשן הבית שלא ישחיר הכותל, וכן <b>הקדרה עצמה</b>, שאין כאן צורך יום טוב, אבל בשביל שלא יתעשן הבית שהוא יושב בו וכו', אין לך אוכל נפש גדול מזה וכו'. וכבר העיר לנכון בתכלת מרדכי כאן שמלשון התוספתא מוכח כפירש"י שעישון הקדרה הוא עישון התבשיל. ואף מתוך הירושלמי הנ"ל מוכח שההיתר לכבות כדי שלא יתעשן הבית הוא כדי שהעשן לא יזיק לעיניו,<sup class="footnote-marker">42</sup><i class="footnote">והפירוש הנכון הוא בעיטור ה' יו"ט מחלוקת כ', קמ"ט ע"ד, ועיי"ש בפתח הדביר, אות כ"ד.</i> ומכאן שאף קדירה פירושה תבשיל (דוגמת עוקצין פ"ג מ"ד, בבלי כאן י"ד א' ועוד), כפירש"י. ולא עוד שמלשון הירושלמי משמע קצת שאף שימור מיסורין הוא כאוכל נפש, עיין במלחמות להרמב"ן בפ"ב בסוגיין, ברא"ה כ"ב א' ועוד, ובלשון ראבי"ה הנ"ל. ובירושלמי אין זכר שהברייתא כר' יהודה. ולפי פשוטו סברו בא"י שאף כיבוי מותר באוכל נפש, עיין מ"ש להלן, שו' 54, ד"ה אבל.<br>ובכי"ע הנ"ל: אין מכבין את הבקעת בשביל לחין (לחו', לחותה? עיין מ"ש לעיל) שלא לעשן את הבית, <b>ואם</b> בשביל שלא תקדיח את התבשיל מותר. ולפי גירסא זו הרי מחלקת התוספתא באופן מפורש בין עישון הבית ובין עישון התבשיל. ושמא היתה גירסא מוטעית זו לפני ר' אלחנן וסייעתו, והסתייעו מכאן לפירושם הנ"ל.

Halakhah 14

<small>52-53.</small> <b>לא יתן אדן אבן על גבי בקעת כדי לשוברה וכו'. </b>עיטור ה' יו"ט מחל' כ', קמ"ט ע"ד, חי' הרשב"א ל"א סע"א, בית הבחירה למאירי, עמ' 188. ובעבוה"ק להרשב"א, בית מועד ש"ב סי' ו', מ"א ע"א: וגדולי המורים אמרו שלא התירו הבקוע אלא בקורות ועצים גדולים, אבל דקים נוחין להדלק בלא בקוע, ואסור שמלאכה גמורה היא זו, וחייבין עליה משום טוחן,<sup class="footnote-marker">43</sup><i class="footnote">עיין ראבי"ה ח"ב סי' תשע"ד, עמ' 476 (עיי"ש שמסתייע מן הירושלמי, מפני שאם נאמר שאין איסור בדקים אין מקום לברייתא שמביא הירושלמי בסוגייא שם), פי' ר' ישעי' הראשון ובתוספותיו ל"א ב', ריב"א באו"ז ח"ב סי' ש"ס, ע"ו ע"ג. ועיין בהשגות הראב"ד פ"ד מה' יו"ט ה"י, במגיד משנה שם, ובשבה"ל השלם ה' יו"ט סי' דמ"ט, עמ' 240. ועיי"ש בשבה"ל מ"ש בשם אחיו ר' בנימין, וכבר קדמוהו בעיקר פירושו רב האיי (גנזי שכטר ח"ב, עמ' 329) והר"ח במקומו. ולפי פירושם אין כלל טחינה בבקוע עצים, אפילו לנסרים.</i> לא יתן אדם אבן על גבי בקעת כדי לשבור אותה, אבל מכניסה בחור ושוברה. ועיין בב"י טאו"ח סי' תק"א. ובפר"ח שם ס"ק ב' מפרש שהאיסור הוא כאן משום מוקצה. ובים יששכר כאן פירש, שהרי בעצים דקים עסיקינן, ואין בוקעין אותן אלא ביד, ועיין מ"ש להלן. 
<small>53.</small> <b>אבל מכניסה בחור ושוברה. </b>וכ"ה בד, בכי"ל, בחידושי הרשב"א ובעבוה"ק שלו הנ"ל. ובכי"ע: אבל מכניסה <b>בחול</b> וכו'. ובעיטור ובמאירי הנ"ל: <b>באור</b> וכו'. ולכל הגירסאות הכוונה ששוברה בשינוי, והואיל ובבבקעת עסיקינן, אעפ"י שאפשר להסיק בכולה, מ"מ קשה לשוברה בידים, ושוברה ע"י שמכניסה לחור הכותל, או בחול גס, או באש, ושוברה אחרי שנחלשה ע"י האור. ועושה כן כדי שיאחוז בה האור יפה, ויוכל להוסיף עצים אחרים. 
<small>53-54.</small> <b>אין עושין פחמין ביום טוב אפי' לאותו היום. </b>במשנתנו פ"ד מ"ד: ואין עושין פחמין ביום טוב. ופירש"י: משום דאינהו נמי כלי לצורפי זהב. ועיין ברא"ה ובשיטה שם. ועיין בר"ן שם. ושאלו בבבלי ל"ב א': פשיטא למאי חזי? תני ר' חייא לא נצרכה אלא למוסרן לאוליירין לבו ביום וכו', להזיע וקודם גזרה. והיא הברייתא שלפנינו בתוספת פירוש. ועיין ברא"ה הנ"ל ובבית הבחירה, עמ' 192. 

Halakhah 15

<small>54.</small> <b>אבל ממתיקין את החרדל בגחלת. </b>וכ"ה בד. וכן בכי"ל: אבל ממתקין וכו'. ולפי פשוטו דבוקה בבא זו לרישא, כלומר, אעפ"י שאין עושין פחמין ביום טוב אפי' לאותו יום, מ"מ ממתיקין את החרדל בגחלת של עץ. וכן אמרו בירושלמי פ"ד ה"ב, ס"ב ע"ג: אית תניי תני ממתקין את החרדל בגחלת, אית תניי תני אין ממתקין, מאן דאמר ממתקין, בשנתנו על גבי הגחלת. מאן דאמר אין ממתקין, בשנתן את הגחלת עליו. וכבר כתבנו לעיל שו' 51–52, סד"ה ואם בשביל, ששיטת בני א"י היא שאף כיבוי הותר באוכל נפש,<sup class="footnote-marker">44</sup><i class="footnote">כשיטת רש"י כ"ב ב', הרז"ה שם, בעל השלמה לפי ס' המכתם, עמ' 225, ועוד.</i> [תיקונים והשלמות: עיין גם בירושלמי פ״ד ה״ה, ולפי פירוש בעל פ״מ שם אינו שייך לעניינינו, אבל בק״ע פירש מצילין, נוטלין אוד מאש של תנור וכו׳, והתירו שם כיבוי באוכל נפש. וכיוון לאמת, שכן גורס בשיטה מקובצת כ״ח ב׳ (והעיר עליו באהבת ציון וירושלים, עמ׳ 37) בפירוש בירושלמי: מצילין גחלים מן התנור לכירה וכו׳, והסתייע מכאן שהתירו כיבוי באוכל נפש.] אלא שצריך להיות מעין בשר על גבי גחלים, שאין כאן כבוי גמור שהרי סופו מבעיר,<sup class="footnote-marker">45</sup><i class="footnote">עיין בבלי כ"ב סע"ב, וכפירוש הרמב"ן במלחמות כאן פ"ב, אבל לא כשיטתו בכיבוי, ובכל מקום שאפשר לעשות בלי כיבוי אסרו מלאכת מכבה.</i> אבל אם נותן את הגחלת לתוך החרדל יש כאן מכבה ממש. ועיין בשי"ק ד"ה מ"ד.<br>ובכי"ע: <b>אין</b> ממתקין את החרדל בגחלת. ואף כאן הבבא דבוקה להרישא, ואין ממתקין מפני שעושה פחם. והיא בשיטת הבבלי שבת קל"ד א': ואין ממתקין אותו בגחלת. וחא תניא ממתקין אותו בגחלת. לא קשיא כאן בגחלת של מתכת, כאן בגחלת של עץ. ופירש"י: בגחלת של עץ אסור דשייך בה כיבוי לפי שעושה פחם, גחלת של מתכת לא שייך בה כיבוי<sup class="footnote-marker">46</sup><i class="footnote">עיין בהמשך הבבלי שם ובגירסאות הרי"ף כאן פ"ב סי' תתפ"ט, ועיין בראשונים שצוינו לעיל, ובר"מ פ"ד מה' יו"ט ה"ו ובמרכבת המשנה שם ה"ב וה"ו, ובבית הבחירה למאירי, סוף עמ' 132 ואילך, ואינו שייך לעניין התוספתא כאן.</i> וכו'. ועיין בגליון הש"ס לירושלמי הנ"ל ומ"ש בהגהות יפה עינים לשבת קל"ד א'. ובאמת שני התלמודים שנו ברייתא זו בתוספתא כאן, ובהכרח שבגחלת של עץ עסיקינן, אלא שהבבלי שנה בה "אין ממתקין", כגי' כי"ע, והירושלמי שנה בה "ממתקין", כגירסת רוב הנוסחאות, וחילק בין נתן את הגחלת עליו, ובין נתנו על גבי הגחלת. והברייתא השניה בין בבבלי בין בירושלמי היא ברייתא אחרת שלא נשנית בקשר עם הרישא כאן.
<b>אין נופחין במפוח וכו'. </b>כל הברייתא בבבלי ל"ד א'. ופירש"י שאין נופחין במפוח שלא יראה כאומן עושה מלאכה. 
<small>55.</small> <b>אין עושין את השפוד ואין מחדדין אותו. </b>בבבלי הנ"ל: ואין מתקנין את השפוד, ואין מחדדין אותו. ועיין ברש"י שפירש שהברייתא שלנו היא שלא כר' יהודה, או שמדברים שנתקלקל מערב יו"ט. ועיין בבעל המאור פ"ג סי' תתק"א, בשיטת הריב"ב שם, ובירושלמי פ"ה ה"ב, ס"ג ע"ב, מגילה פ"א ה"ח, ע"א ע"א. ובה"ג ד"ב, עמ' 185: ואין מחדדין את השפוד <b>בדפרזלא</b>, ואין מתקנין אותו <b>בדחוטרא</b>. 

Halakhah 16

<small>55-56.</small> <b>אין פוצעין את הקנה לצלות בו מליח וכו'. </b>פירש הר"מ (פ"ד מה' יו"ט ה"ח): ואין פוצעין את הקנה לעשותו כמין שפוד לצלות בו וכו'. ועיין בפירש"י [תיקונים והשלמות: צ"ל בפירש"י למשנתנו ל"ב ב']. 
<small>56.</small> <b>אבל פוצעין את האגוז וכו'. </b>בבלי הנ"ל. וברוקח ה' שבת סי' ש"ה הביאה בשם התוספתא (עיין הטעם להלן). ואף הר"מ הביאה בה' שבת פכ"ב סהכ"ד. 
<small>56-57.</small> <b>ואינו חושש משם מקרע. </b>וכן בכי"ל: משום קורע. ובד ובכי"ע: ואינו חושש משום קריעה. וכן גרס הר"ח בברייתא שבבבלי הנ"ל. אבל לפנינו הגירסא היא: ואין חוששין שמא תקרע, וכ"ה ברי"ף ספ"ד. ולפי גירסא זו היה אפשר לפרש שאין כאן וודאי קריעה, ומותר משום שאינו מתכוין בדבר שאינו פסיק רישא ("שמא תקרע"), כפי שהעירו לנכון בבירור הלכה שבסוף מס' ביצה הוצ' מכון הערי פישעל, רנ"ב ע"ב. ומטעם זה נ"ל שהביא הרוקח הנ"ל ברייתא זו בשם התוספתא, שהרי הוא גורס בה: ואינו חושש אם קורע, כלומר, ואפילו וודאי קורע, ויש כאן פסיק רישא מותר, משום שאינו קורע על מנת לתפור, כפירש"י וכל הראשונים. ועיין מ"ש בגליוני הש"ס לר"י ענגיל בסוגיין על קושיית גליון הש"ס והגהות בעל חות יאיר על הרי"ף. 
<small>57-58.</small> <b>התנור והכירים חדשים הרי הן ככל הכלים ומטלטלין אותן. </b>במשנתנו פ"ד מ"ה: ואין גורפין תנור וכירים וכו'. ופירש"י: דמתקן מנא הוא. ובבבלי ל"ד א': הרי הן ככל הכלים הניטלין בחצר. ופירש"י: הנטלין <b>בשבת</b> בחצר, דחזו למיתב בגוויהו מידי, עיין בתוספות שבת מ"ו ב' ד"ה ואמר. ומתוך העניין כאן משמע שביו"ט עסיקינן, וכן העתיקה הטור בסי' תק"ז ועוד לעניין יום טוב, עיין מ"ש להלן. ובירושלמי מו"ק פ"א ה"ט, פ"א רע"א, הביאו מה ששנו בסיפא שלהלן לעניין חולו של מועד (עיין ראבי"ה ח"ב סי' תתכ"א, עמ' 506), וסיימו: ותני כן תנור וכירים חדשים הרי הן ככל הכלים המיטלטלין בחצר. וכוונתו, כנראה, להביא ראייה שתנור וכירים חדשים אינם כלים, מפני שאין מקבלים טומאה כל זמן שלא הוסקו (עיין כלים פ"ה מ"ד, מ"ו, ע"ז פ"ג מ"ט ועוד בכ"מ. ועיין תו"כ שמיני פ"י ה"ה ואילך, נ"ה ע"ג), ואין משתמשין בהן בתחילה ביום טוב אלא מדוחק, כמו שאמרו בירושלמי מו"ק הנ"ל: ר' יודן בי ר' ישמעאל הורי מדוחק להביא כירה חדשה מבית האומן לשפות עליה את הקדירה בתחילה ביום טוב. ובתוספות רי"ד בסוגיין וכן בפירושו במחנה דוד כתב: תנור וכירים חדשים. פי' אע"פ שהם חדשים, דלא חזו לאפות ולבשל בהם ביום טוב, מפני שהם נחסמין, והוה ליה מתקן מנא אפילו הכי מותר לטלטלן, משום דחזי לאישתמושי בהו במילי אחרנייתא. הרי לך שאף רבינו פירש שביו"ט עסיקינן, והחידוש הוא משום שאסור להשתמש בהן במלאכתן. ולפ"ז "בחצר" לאו דווקא, עיין בתוספות שבת קכ"ה א' ד"ה הרי הן. ואפשר שבאו להוציא הבאה מבית האומן, עיין מ"ש לעיל בשם הירושלמי. ובפי' תלמיד הרמב"ן, עמ' 141: הרי הן ככל הכלים, וניטלין בשבת או ביו"ט.<br>ברם כל הראשונים חולקים על רבינו וסוברים שמותר לאפות בהן, מפני שאינו נחסם ע"י אפייה בלי חיסום בצונן, כפירוש הרשב"א כאן וכרא"ש פ"ד סי' ט"ו. וברא"ה ובר"ן פירשו שמותר להסיק משום שהתיקון בא בזמן ובשעה אחת עם שימושו של היתר לצורך אוכל נפש. ועיין בתוספות ד"ה ואין. ובראבי"ה ח"ב סי' תשפ"ו, עמ' 482, פירש שהברייתא כר' יהודה שמתיר במכשירי אוכל נפש. אבל מתוך דברי הירושלמי מו"ק משמע כפירוש בעל תוספ' רי"ד. ועיין מ"ש להלן, שו' 59.<br>ומכאן ואילך עד סוף המסכת מצאתי קטעים מן הגניזה שהיו בתוך הצילומים של שרידי הירושלמי שצולמו בשביל הר"ל גינצבורג ז"ל. ותחילת העלה הראשון מטושטשת מאד. ונציין להלן בקיצור: קג"נ. והקטעים הללו מתאימים בהרבה לכי"ל.
<small>58.</small> <b>אבל אין סכין אותן שמן. </b>בתוספתא תרומות פ"י ה"א: שמן של תרומה אין חוסמין בו תנור וכירים. וכ"ה שם בשביעית פ"ו ה"י לעניין שמן של שביעית. הרי לך שאף סיכת השמן חסימה היא, והיו סכין אותו לפני ההיסק, כדי להחליקו ולצחצחו יפה. ועיין להלן. 
<b>ואין סוחטין אותן במטלית. </b>בבבלי הנ"ל: ואין טשין אותן במטלית. ובה"ג ד"ב, עמ' 184: ואין שטין אותן במטלית, והיא היא.<sup class="footnote-marker">47</sup><i class="footnote">ואינו שיבוש, כמו שחשב הרב המו"ל שם. ועיין דק"ס פסחים, עמ' 82, הע' ז', והיא נוסחה מקויימת ע"י כת"י וגאונים.</i> ובירושלמי מו"ק הנ"ל: ואין <b>טולין</b> אותן במטלית. וכ"ה בשרי"ר, עמ' 194. ועיין ראבי"ה ח"ב, עמ' 506, הנ"ל. וכנראה שטולין בירושלמי פירושו העברת מטלית, והיא טשין שבבבלי. ואף הוא חיסום הוא, ואחרי שהיו סכין את התנור בשמן היו מנגבים ומחליקים אותו במטלית, או כגירסת התוספתא, היו סוחטים אותו במטלית. וכנראה שלפעמים היו טובלים את המטלית בשומן וממרחים ומחליקים אותו. ואף מה שאמרו בבבלי פסחים ל' ב' ובמקבילות: אין טשין את התנור באליה, הכוונה לאלה שטשין את התנור באליה כדי להחליקו ולחסמו. ונ"ל שכן פירשו הגאונים והר"ח, שבארו את הבבלי שבת ע"ד ב' ("תנורא חייב משום שמונה חטאות"): והתנור מוסיף עוד אחד שהוא צריך להחליק את [תו]כו <b>ולשוף</b> אותו <b>בחליה</b>, וחייב משום ממחק. (אוה"ג שם, הפירושים, סוף עמ' 32). ונראה שאין "חליה" אלא "אליה". ובר"ה שם (ע"ה א'): ולשוף אותו גחלים וכו'. ונראה שצ"ל: בחליה. הרי לך שאף כאן חסימה היא. ועיין מ"ש להלן. 
<small>58-59.</small> <b>ואין מפיגין אותן בצונן כדי לחסמן. </b>וכ"ה בבבלי הנ"ל. ובירושלמי הנ"ל: ואין חוסמין אותן בצונין כדי שיתחסמו. ומתוך פירש"י ושאר הראשונים משמע ש"כדי לחסמן" דבוק לצונין גרידא. ולעיל ח"א, עמ' 474, כתבתי על הברייתא כאן: והטעם כדי לחסמן עונה על כולם, אבל רש"י ושאר הראשונים לא פירשו כן. עכשיו זכינו לאורו של ס' המכתם, והוא כותב בסוגיין, עמ' 250: ואיכא מאן דאמ' דכדי לחסמן קאי אכולהו. וברוך שכיוונתי. 
<small>59.</small> <b>אם בשביל לאפות בהן מותר. </b>לפי הירושלמי מו"ק שהבאנו לעיל פירושו שע"פ הדחק, שאין לו תנור אחר, מותר לחסמן. וכן משמע מסתמיות דברי הר"מ בפ"ג מה' יו"ט הי"א. ובמ"מ שם כתב: מותר. ואמפיגין אותן בצונן לחוד קאי. אבל במרכבת המשנה שם נוטה לפרש שאכולהו קאי. ובפי' ר' ישעיה הנ"ל (במחנה דוד) כתב: פי' כגון שהיה היסיקו מרובה, והיה הפת נשרף וצריך להפיג חומו בצונן, אבל להפיג חומו כדי לחזקו אסור. ולפי פירושו לעיל שם שאסור להסיק תנור חדש ביו"ט, צריך לפרש כאן שאם הסיקו מערב יום טוב בסמוך לחשיכה, וחושש שמא ישרף הפת מחמת החום המרובה מותר לצננו במים קרים, ובלבד שלא יתכוין לחסמו. וכע"ז בבית הבחירה למאירי, סוף עמ' 202. ועיין בחידושי הרשב"א בסוגיין, ומ"ש בעבודת הקודש, בית מועד, ש"ב סי' ו', מ"ב רע"א. ולפי פירש"י ושאר ראשונים שפירשו שמותר להסיק היסק ראשון בתנור חדש, בבא זו מתפרשת כפשוטה, שמותר להפיג בצונן כדי שלא ישרף הפת. אלא שלפירושם קשה מאד לפרש את הרישא, שאם מותר להסיק בהם ולאפות לכתחילה ואפילו מתוך הריווח, פשיטא שמותר לטלטלם, והרי הם ראויים למלאכתם, ואנו זקוקים לפרש שהרישא עוסקת בשבת, וכבר ראינו לעיל שמלשון הירושלמי מו"ק "ותני כן" משמע שביו"ט עסיקינן, שאם לא כן אינה עניין כלל לעניין שהביאו שם. ולא עוד אלא שמקומו מוכיח עליו שביו"ט עסיקינן, וברייתא זו לא הובאה בתוספתא שבת כלל. 

Halakhah 17

<small>59-60.</small> <b>אין יוצאין בכסא אחד האנשים ואחד הנשים. </b>וכן בירושלמי פ"א ה"ו, ס' ע"ג: לא כן תני אין יוצאין בכסא אחד אנשים ואחד נשים. ובבבלי כ"ה ב' הסדר בברייתא הוא אחר. עיין מ"ש להלן. 
<small>60.</small> <b>ולא סומה במקלו ולא רועה בתרמילו. </b>בבבלי הנ"ל: ת"ר אין הסומא יוצא במקלו ולא הרועה בתרמילו ואין יוצאין בכסא, אחד האיש ואחד האשה. ובפי' ר' ישעיה הראשון שם מפרש: שלא יעשו כעובדין דחול. ועיין להלן. ובירושלמי פ"ד ה"ה, ס"ב ע"ד: תני לא יצא סומא במקלו ולא רועה בתרמילו. ור' שמעון מתיר. וכן היה ר"ש אומר הואיל והוא מותר בדבר אחד יהא מותר בכל הדברים. והואיל והברייתא שלנו ודברי ר"ש נסמכו למשנתנו פ"ד מ"ה: ואין מנהיגין את הבהמה במקל ביום טוב, הרי מסתבר שר' שמעון חולק על משנתנו, והולך לשיטתו דלית ליה מוקצה, והפירוש הפשוט בירושלמי שהואיל וסומא מותר לצאת במקלו ורועה בתרמילו מותר לו לרועה גם להנהיג את הבהמה ביו"ט, כמו שרצו לומר בבבלי ל"ג א', אלא שדחו שם: בהא אפילו ר' שמעון מודה משום דמחזי כמאן דאזיל לחנגא, ועיי"ש בפירש"י. אבל בר"מ פ"ה מה' יו"ט ה"ג: אין מנהיגין את הבהמה במקל, ואין הסומא יוצא במקלו, ולא הרועה בתרמילו, ואין יוצאין בכסא אחד האיש ואחד האשה שלא יעשו כדרך שהוא עושה בחול, ולפ"ז אף כמאן דאזיל לחינגא, פירושו משום עובדין דחול. ומכאן שכולם מטעם אחד אסורין, והמתיר מתיר בכולן. ועיין מ"ש להלן. 
<small>60-61.</small> <b>ר' לעזר בי ר' שמעון או' אף אין מנהיגין את הבהמה במקל ביום טוב. </b>וכ"ה בד (אלא ששם בטעות: רבי אליעזר ברבי ישמעאל). ובכי"ע ובכי"ל: ר' שמעון אומ' מנהיגין את הבהמה במקל וכו'. ובקג"נ: ר' אלעזר בר' שמע' או' מנהיגין את וכו'. וכן בבבלי ל"ג א': ואין מנהיגין את הבהמה במקל ביו"ט. ור' אלעזר בר' שמעון מתיר. וע"פ ברייתא זו נוספו דברי ר' אלעזר בר' שמעון במשנתנו, ואינם ברוב הנוסחאות, עיין מ"ש מהרי"ן אפשטין במבוא לנוה"מ, סוף עמ' 960. ונראה שלפנינו המלה "אין" היא כפילות של המלה "אף", וצ"ל: אף מנהיגין את הבהמה וכו', כלומר, ומכל שכן שמותר לסומא לצאת במקלו וכו', עיין מ"ש לעיל ד"ה ולא סומה. ועיין מ"ש מהרי"ן אפשטין הנ"ל, עמ' 961, ושרא ליה מריה שהגיה בחוזק יד את כל הנוסח בבבלי נגד כתה"י והראשונים, ואין בו צורך כלל. 

Halakhah 18

<small>61-62.</small> <b>ר' ליעזר או' נוטל אדם קיסם לחצות בו שניו. </b>פיסקא ממשנתנו פ"ד מ"ו, וכגירסת רוב הנוסחאות שגורסות "לחצות" (במקום "לחצוץ"), ואין שם המלה "משלפניו".<sup class="footnote-marker">48</sup><i class="footnote">עיין מ"ש מהרי"ן אפשטין במבוא לנוה"מ, עמ' 1181, הע' 1. ויש להוסיף עדות הרשב"א בחידושיו, וכן ליתא במשנה סדר מועד על קלף שבביה"מ כאן. אבל מ"ש מהרי"ן אפשטין שם (בפנים) על הגירסא "ר' אליעזר בן יעקב" שמביא במלא"ש בשם ר' יהוסף [אשכנזי]: וליתא בכל שאר הנוסחאות, אינו מדוייק, שכן כתב גם בחי' הרשב"א בהבאה שבבבלי שבת פ"א ב', עיין בחידושיו כאן ל"ג א' ד"ה ר' אליעזר (אלא שנשמטו שם כמה מלים בדברי הרשב"א). ואף שהוא כותב להלן שם: לאו מדרבי אליעזר קא מקשה, וכו', הכוונה לר' אליעזר בן יעקב אלא שקיצר. אבל פשיטא שצדק מהרי"ן אפשטין שם במסקנתו שגירסא מוטעית היא.</i> אבל בברייתא שלנו שבבבלי ל"ג ב' ושבת פ"א ב': דתניא ר' אליעזר אומר נוטל אדם קיסם <b>משלפניו לחצות</b><sup class="footnote-marker">49</sup><i class="footnote">כגירסא שבבבלי שבת. וכן גרסו כאן בה"ג, ר"ח ועוד. ובארמית "מיחצי". וכן אמר ר' אליעזר בן יעקב [תיקונים והשלמות: מלים אילו נגררו בטעות הדפוס מן השורה שלעיל שם, וכאן צ״ל: ״ר׳ אליעזר״ גרידא, והוא ר׳ אליעזר בן הורקנוס שאנו עוסקים בו.] לר' שמעון בר כהנא: אייתי לי חד קיסם (מן הסייג. ובחול הוה עובדא) ניחצי (כ"ה בירושלמי חלה פ"ד הי"ב, ס' ע"ב. ובדמאי פ"ג ה"ב, כ"ג ע"ב, בטעות: מיחצד) שיניי.</i> בו שניו. וכנראה שע"פ הברייתא הוסיפו כן גם בקצת נוסחאות במשנתנו, עיין רש"י ותוספות ל"ג א' ד"ה ר"א, ור"א סובר שעצים שבחצר מן המוכן הם לכל דבר, ולאו דווקא להסקה. 
<small>62-63.</small> <b>וחכמים או' לא יטול אלא מן האבוס שלפני בהמה. </b>וכ"ה בד ובבבלי הנ"ל. ובכי"ע, כי"ל וקג"נ: וחכמ' אוסרין. אבל נוטל הוא מן וכו'. וכן ברא"ש פ"ד סי' י"ג: "ובתוספתא וכו' דקתני אבל נוטל הוא מן האבוס וכו'". כלומר, נוטל קש מן האבוס, וכפירש"י: דדבר הראוי לאכילה מוכן הוא לכל צורך, אבל עצים הואיל ודרכן לדבר האסור, כגון לעשות כלים, לא התירו לטלטלן אלא להסקה. ועיין מ"ש להלן. 
<small>63-64.</small> <b>ובלבד שלא יקטמנו לחצות בו שיניו, אם קיטמו בשבת חייב חטאת וכו'. </b>בבבלי הנ"ל: <b>ושוין</b> שלא יקטמנו, ואם קטמו לחצות (כגי' הר"ח ועוד) בו שיניו ולפתוח בו הדלת<sup class="footnote-marker">50</sup><i class="footnote">שלש מלים האחרונות ליתא בתוספתא כאן, וישנן בשבת פ"ה ה"י, שו' 24, עיין מש"ש.</i> בשוגג בשבת חייב חטאת, במזיד ביו"ט סופג את הארבעים דברי ר' אליעזר, וחכמים אומרים אחד זה ואחד זה אינו אלא משום שבות. ופירש"י: ושוין שלא יקטמנו, אקיסם קאי, וכן פירשו רוב המפרשים. והטעם שמה שנמצא באבוס של בהמה מותר לחכמים לקטום ביד. וכבר העיר הרא"ש הנ"ל שמלשון התוספתא מוכח "שלא יקטמנו" הוא מדברי החכמים, ואף הם אוסרים לקטום אפילו מאבוס של בהמה. ודחה אותה מהלכה, והסתייע מן הלשון שבבבלי "ולפתוח בו את הדלת", שאינו הולם אוכלי בהמה הרכים. ורמז לתוספתא זו ברבינו ירוחם נתיב ד' ח"א. ועיין מהר"ם שיף ל"ג ב'.<br>ברם בפירוש ר"ח: ושוין שלא יקטמנו בין ממה שנטל לפניו <b>ובין מה שנטל של בהמה</b>, ואם קטמו לחצוץ בו שיניו וכו'. הרי לך מפורש שאף לחכמים אסור לקטום אפילו מאבוס של בהמה כמפורש בתוספתא כאן. ובעל כרחינו אנו אומרים שבאוכלין קשים ויבשים עסיקינן, וגזרו בהם חכמים אטו קיסמין. ועיין לעיל שבת פ"ה, שו' 24–25, ומש"ש. ועיי"ש פי"ד, שו' 45 ומש"ש.<br>והסיפא "אם קיטמו וכו'" לכאורה היא מדברי ר' אליעזר, וכמו שכתב הרא"ש הנ"ל: "ומילתא דרבנן לא מיתניא התם". ובמאכל בהמה אפילו אם נתקשה אין בו חיוב חטאת לרבנן, אף שקיטמו ותיקנו בכלי. אבל לפי פשוטו משמע שהתוספתא סוברת שבאוכלי בהמה <b>קשים</b> אם תיקנן לכלי חייב חטאת אפילו לרבנן. ועיין בפיה"מ לרבינו למשנתנו, ובחיבורו פי"א מה' שבת ה"ז. וכתב בחידושי המאירי בסוגיין, וכן בבית הבחירה שלו, עמ' 200, שרבינו פסק כר' אליעזר. אבל בסמ"ג לאווין סי' ס"ה, ט"ו רע"ג, כתב: <b>בפרק המביא מסקינן</b> כי הנוטל קיסם של עץ מלפניו וקוטמו לחצות בו שניו חייב. ועיין בארחות חיים ח"א ה' שבת סי' ק"ע, מ"ט ע"ב. ועיין במרכבת המשנה על הר"מ הנ"ל ובבאור הגר"א לאו"ח סי' שכ"ב ס"ק ה'. ועיין מ"ש בראשון לציון בסוגיין, אבל מדברי הר"ח שהבאנו לעיל מוכח שלא כפירושו. ברם בשער המלך על הר"מ הנ"ל סובר שלדעת הר"מ בעצי בשמים קשים (אף שאין דרך לעשות מהם כלי), ואף באוכלי בהמה קשים, אם קטמן ותקנן כדי לעשות מהם כלי חייב חטאת, ועיין גם בכפות תמרים סוכה ל"ג ב' ד"ה אין ממעטין. וכן משמע מפשוטה של התוספתא כאן ושבת פ"ה הנ"ל, ועיי"ש בשער המלך ובכפות תמרים מ"ש על סוגיית הבבלי, אבל עיין מ"ש על שער המלך במנחת סולת (על החינוך) להגרד"צ מדוקלא, קל"ג ע"א ואילך. וצ"ע. וכנראה שהבבלי חולק על התוספתא כאן ותוספתא שבת פ"ה ה"י, עיין מ"ש שם
<small>64.</small> <b>ר' ליעזר אומ' מגביב את החצר ומדליק. </b>בכל הנוסחאות של התוספתא, וכן מעתיק מכאן ברשב"א ל"ג סע"א, וכן במשנתנו פ"ד מ"ו, ובברייתא שבבבלי ל"ג ב': <b>מן</b> החצר. ואין כאן וודאי שנוסחתינו משובשת, ושמא הכוונה שמקושש את החצר, כלומר, את כל החצר, אם צריך להרבה עצים, ובניגוד לדברי חכמים שבמשנתנו הנ"ל: מגבב משלפניו ומדליק. ועיין מ"ש להלן על הברייתא שבבבלי. 
<small>65.</small> <b>ובלבד שלא יעשה צבורין ור' שמעון מתיר. </b>וכ"ה בד, בכי"ל וברשב"א הנ"ל, וכן נראה משרידי האותיות שבקג"נ. ובכי"ע: ובלבד <b>שלא יתכוין לעשות</b> ציבורין וכו'.<br>ובבבלי הנ"ל: ת"ר מגבב מן החצר ומדליק, שכל מה שבחצר מוכן הוא (והוא בדיוק לשון ר' אליעזר במשנתנו), ובלבד שלא יעשה צבורין צבורין. ור' שמעון מתיר לעשות צבורין (כ"ה בכי"מ). ובראבי"ה ח"ב סי' תשפ"ג, עמ' 481: ור' שמעון מתיר לעשות צבורין צבורין. ולא נזכר בבבלי בשום נוסח שהת"ק של הברייתא הוא ר' אליעזר, אעפ"י שתפסו את לשונו במשנתנו. אבל מתוך ההשוואה עם התוספתא מוכח שהת"ק של הברייתא הוא ר' אליעזר של משנתנו, ואף שהתיר לגבב מן החצר, לא התיר לעשות ציבורין. וכן ברשב"א הנ"ל: אבל <b>בתוס'</b> מצאתי בהפך (כלומר, מדברי הירושלמי, עיין להלן), דר' אליעזר דמתני' היינו ת"ק דר"ש דברייתא, ואסור לעשות צבור, דתנינן התם (כלומר, בתוספתא) ר' אליעזר אומר מגבב מן החצר ומדליק, ובלבד שלא יעשה צבורי', ור"ש מתיר. שכל מה שבחצר מוכן הוא, וזה כפשטה של משנתנו. וכן בשיטת הריב"ב על הרי"ף: ולדעתי הכותב הלכתא כר' אליעזר בהא, משום דההיא ברייתא דמייתי' בגמרא, דפליגי בה ר"ש ותנא קמא, כר' אליעזר מכרענא, ופרשינן לפלוגתייהו בגמרא. הרי לך שפירש מדעתיה שהוא הת"ק של הברייתא הוא ר' אליעזר של משנתנו, כמפורש בתוספתא כאן. ועיין גם בים של שלמה פ"ד סי' י"ח שכתב כריב"ב, עיי"ש.<br>ובראבי"ה ח"ב, עמ' 481 הנ"ל, כתב: והילכתא כרבנן (כלומר, כת"ק של הברייתא), אף על גב דרבנן דמתניתין לית להו האי סברא. ובס' המכתם (בשם בעל ההשלמה), עמ' 248: דלית הלכתא אלא כחכמים דמתני' דאמרי מגבב משלפניו ומדליק. ועיין לשון בעל ההשלמה בהערה 139 לבית הבחירה של המאירי, עמ' 199. ועיין גם ברא"ה ל"ג ב' סד"ה אר"א, וממנו בר"ן ד"ה גרסי' בגמ'. וכולם סוברים שהת"ק של הברייתא אינו ממש חכמים של משנתנו, אלא שהלכה כמותו בבית, לשיטת בעל ההשלמה, או בגסים, לשיטת הרא"ה והר"ן, ואף אחד מהם לא הזכיר את התוספתא שמפורש בה שהת"ק של הברייתא הוא ר' אליעזר של משנתנו.<br>ולא עוד אלא שאמרו בירושלמי למשנתנו (פ"ד ה"ה, ס"א רע"ד): מה ביניהן (כלומר, בין הת"ק של משנתנו ובין ר' אליעזר שם)? לעשות ציבור ביניהן. על דעתיה דר' אליעזר עושין ציבור, על דעתהון דרבנן אין עושין ציבור. והביאו הרשב"א הנ"ל, והסיק: ולפי הירושלמי חכמים דמתני' היינו ת"ק דר"ש דברייתא מגבב מן החצר ומדליק ובלבד שלא יעשה צבורין, ור' אליעזר דמתני' כר"ש דברייתא דמתיר לעשות צבורין צבורין (כגי' הראבי"ה שהבאנו לעיל בדברי ר' שמעון). ועיי"ש שהעיר שהוא בהפך מן התוספתא, כמו שכתבנו לעיל.<br>נמצאנו למדים שהברייתא שלנו בתוספתא אינה מתאימה לא לבבלי, שלא נזכר שם ר' אליעזר, ולא לירושלמי שהסיקו שם מפורש שלר' אליעזר עושין ציבור. ולא עוד אלא שאף אחד מן הראשונים הנ"ל (חוץ מן הרשב"א) לא השגיחו בתוספתא כלל, ולא הזכירו שהת"ק של הברייתא בבבלי הוא ר' אליעזר. ולפיכך נראה שאין ראייה גמורה מן התוספתא לכך, והרי "דרך התוספתא באלף מקומות ליקח קצת מן המשנה לזכרון דברים" (עיין מ"ש בח"א, עמ' 6, בשם רבינו תם), וכבר פירשנו בכמה מקומות את התוספתא ע"פ שיטה זו, ואין בה דוחק כלל. ולפ"ז אפשר שדברי ר' אליעזר היא פיסקא מן המשנה, והכוונה למה שנאמר להלן שם: וחכמים אומרים מגבב משלפניו ומדליק, ועלה אמרו בתוספתא: ובלבד שלא יעשה צבורין, כלומר, "מגבב משלפניו" פירושו שלא יעשה ציבורין. ואעפ"י שלכאורה נראה שהוא המשך דברי ר' אליעזר, אין בזה כלום למי שמכיר את סיגנון התוספתא, עיין לדוגמא לעיל פאה פ"ג סהט"ו ומש"ש בשם הריבמ"ץ, ועוד בכ"מ. ולפי פירוש זה מתאימה התוספתא בדיוק לירושלמי, ואף אינה סותרת לבבלי. ובעבוה"ק להרשב"א, בית מועד, ש"ב סי' ו', מ"א ע"ב: מגבב אדם מן החצר קסמים ומדליק שכל מה שבחצר הרי הוא מוכן, ואעפ"י שמפוזרין בחצר, במה דברים אמורים במגבב ומדליק, אבל מגבב ואוסף ציבורין אסור, לפי שנראה כמכנס לחול (הטעם בבבלי ל"ג ב'). וכ"ה בטאו"ח סי' תק"א. ובפרי חדש שם ס"ק ג' הסיק: ולכן נ"ל דס"ל להרשב"א והטור דר"א התיר לגבב מן החצר בכל גוונא, דהיינו אפילו לעשות צבורין וכו', דת"ק דברייתא הוי חכמים דמתניתין וכו', ואעפ"י שאינו נראה כן מן התוספתא, בירושלמי מוכח בהדיא כשיטה זו, והכי איתא התם מה ביניהם וכו'. וכיון מדעתו לחי' הרשב"א כאן שהביא את הירושלמי ואת התוספתא. ועיין גם בדרישה שם אות ג' שפירש מדעתו שהת"ק של הברייתא היא כחכמים של המשנה. ולפי פירושנו הנ"ל אין שום סתירה מן המקורות. ולפסק הלכה הרי בוודאי אין הבדל. ולפי גירסת התוספתא אף ר' אליעזר מודה שאסור לעשות ציבורין, ומכל שכן שהחכמים יסברו כן.<br>ברם הלשון בירושלמי "מה ביניהון" קשה קצת, שהרי במשנתנו המחלוקת מפורשת, כמו שהעיר בשי"ק ד"ה לעשות, ותירוצו דחוק. אבל באו"ז ח"ב ה' יו"ט סוף סי' שס"ב, ע"ו ע"א (והעיר עליו באהצו"י, עמ' 38): ירושלמי. מה ביניהון ? לעשות ציבור ביניהון. על דעתי' <b>דר' שמעון</b> עושין ציבור <b>אחד</b>, על דעתיהון דרבנן אין עושין ציבור, רוצה לומר אפילו ציבור אחד אסור, ולר"ש ציבור אחד מותר ואחד (צ"ל: ואחר) אסור. ומכיוון שרבינו מפורסם בדייקנותו המובהקת<sup class="footnote-marker">51</sup><i class="footnote">עיין מ"ש במבוא לירושלמי כפשוטו, עמ' כ"ד, ומ"ש ר"י וועללעש ביאהרבוך הפרנקפורטי ח"ד, עמ' 80, סוף הע' 5.</i> הרי אין ספק שהעתיק מן הירושלמי בדיוק כמו שמצא לפניו. ומתוך גירסא זו משמע שהירושלמי הביא ברייתא למשנתנו ששנתה: ר' שמעון <b>אוסר</b> לעשות ציבורין. ושאלו עלה מה ביניהון, כלומר, והרי אף לרבנן של משנתנו אסור לעשות ציבורין, שלא אמרו אלא "ומגבב משלפניו", ולפי פשוטו פירושו שלא יעשה ציבור. ותירצו: לעשות ציבור ביניהון, כלומר, לעשות ציבור אחד ביניהון וכו', כמפורש שם בגירסת בעל או"ז. ואם השערתנו בגירסת הירושלמי נכונה, הרי כל המקומות שוים בפירוש דברי חכמים של משנתנו, והלכה כמותם. [תיקונים והשלמות: עכשיו נ״ל שהיא השערה רחוקה שהירושלמי הביא ברייתא שמתנגדת לכל המקורות בשיטת ר׳ שמעון. ויותר קרוב בעיני שהתלמוד כיוון לתוספתא כאן, אעפ״י שלא הביאה, כרגיל בירושלמי.<sup class="footnote-marker">28</sup><i class="footnote">עיין מ״ש להלן בתוספתא כפשוטה, עמ׳ 1125.</i> ובארץ ישראל שנו בה: ור׳ שמעון מתיר [לעשות צבור], כעין הגירסא בבבלי בכ״י מינכן, וגירסת בעל או״ז עצמו בבבלי (עיין לעיל שם). וע״ז שאל הירושלמי: מה ביניהון? והרי גם החכמים אינם אוסרים אלא לעשות צבורין, אבל צבור אחד מותר. ומתרץ הירושלמי (לפי גירסת בעל או״ז): לעשות ציבור ביניהון, על דעתי׳ דר׳ שמעון עושין ציבור <b>אחד</b>, על דעתיהון דרבנן אין עושין ציבור וכו׳, כמו שהעתקנו שם בפנים. ובסיגנון הבבלי: מה שאמרו החכמים ״ובלבד שלא יעשה צבורין״, הכוונה לצבורין דעלמא, ואפילו צבור אחד אסור, כפירוש בעל האו״ז. ולפי הנחה זו אני חוזר ביותר במחק על המסקנא שהסקתי שם: הרי כל המקומות שוים בפירוש דברי חכמים של משנתנו, והלכה כמותם.]<br>והארכנו בזה כדי לקיים את דברי רבותינו הראשונים ולברר את גירסתם ופירושם האפשרי בתוספתא, אבל לפי פשוטה הכל הוא מדברי ר' אליעזר, ואף הת"ק של הברייתא בבבלי הוא ר' אליעזר, וכמו שהחליט גם הרשב"א בחידושיו ל"ג סע"א: וזה כפשטה של משנתנו. ובעניין עשיית צבורים לא נחלקו כלל ר' אליעזר וחכמים, וכולם מודים שאסור, "משום דמחזי כמאן דמכניף לחול" (בבלי ל"ג ב'), ור' שמעון הוא היחידי שהתיר, ואין הלכה כמותו.
<b>שכל שבחצר מוכן. </b>וכ"ה בחידושי הרשב"א הנ"ל. ובבא זו אינה דבוקה לדברי ר' שמעון, שהרי ר' שמעון לית ליה מוקצה, וטעמו הוא משום שקדירתו מוכחת עליו, כמבואר בבבלי ל"ג ב'. ולא עוד אלא שפיסקא זו היא בדברי ר' אליעזר במשנתנו, ובדברי הת"ק בברייתא שבבבלי. והפירוש הוא כמו שכתב ברשב"א הנ"ל על משנתנו: שכל מה שבחצר מוכן הוא לאו למימרא דבהא פליגי, ולומר דלחכמים אינו מוכן וכו', אלא מילתא בעלמא הוא וכו' דטעמא דמילתא אע"פ שהן קסמין קטנים מוכנים הם להדלקה וכו'. ואף כאן הוא טעם כללי לעצם ההלכה. 

Halakhah 19

<small>65-67.</small> <b>מולגין את הראש ואת הכרעים ואין טופלין אותן לא בחרסית ולא באדמה אבל מספספין אותן באור. </b>וכע"ז בד ובכי"ל, אלא שבשניהם בטעות: <b>מפספסין</b> וכו'. והנכון כלפנינו. ובקג"נ יש כאן טשטוש, אבל האותיות "מספספ" ברורות. וזו היא הגירסא הנכונה, עיין מ"ש לעיל פסחים פ"ה, שו' 43, ד"ה אבל מפספסין, ולהלן שו' 71, ד"ה ואין מהבהבין. ובכי"ע: מולגין את הראש ואת הכרעים <b>וטובלין</b> אותן בחרסית ובאדמה, אבל מפספסין אותן באור. וגירסא זו בוודאי משובשת שהרי לפי גירסת כי"ע מותר לטבול (=לטפול) אותן בחרסית וכו', ומאי "אבל". ובראבי"ה ח"ב סי' תשפ"ז, עמ' 481: ובתוספתא תני איפכא <b>אין</b> מולגין וכו', אבל טופלין וכו' ומהבהבין אותו. ואגמרא דידן סמכינן. וודאי גמור הוא שגירסת כי"ע וגירסת הראבי"ה, שהשתמש בקביעות בכ"י שהוא קרוב מאד לכי"ע, היא משובשת, והגירסא "אין מולגין" היא באשגרה מלעיל תוספתא פסחים הנ"ל, אבל ביו"ט אין לומר כלל שמותר לטפול בחרסית ואסור למלוג.<br>והנכון כלפנינו. וכן בבבלי ל"ד א': ת"ר מולגין את הראש ואת הרגלים ומהבהבין אותן באור, אבל אין טופלין אותם בחרסית ולא באדמה ולא בסיד, כלומר, לא בגיפסוס ולא באדמה כזו שמשרת את השער ולא בסיד, עיין מ"ש על כל זה לעיל פסחים פ"ה הנ"ל, שו' 42, ד"ה ואין טופלין. ובטעם הדבר פירש"י משום דכן היא דרך מעבדי העור.<br>ובה"ג ה' יו"ט ד"ו, ל"ו ע"ד: אמ' גאון מדקא אמרינן מולגין את הראש, דווקא ראש ורגלי', אבל גדיא כוליה לא עבדינן מלוג ביום טוב, דאפשר לאשלוחיה למשכיה. ועיין אוה"ג, עמ' 38, ובהערה א' שם. ועיין ראבי"ה ח"ב סי' תשפ"ז, עמ' 482, ובתוספות ל"ד א' ד"ה מולגין. ובשבה"ל השלם סי' רנ"ה, קכ"ד ע"ב, הוכיח מדברי רב כהן צדק שאין הבדל בין הראש והכרעים וכל הגדי, ולא דברו אלא בהוה. וכן פסק בעיטור ה' יו"ט מחל' ג', הוצ' רמא"י, קמ"א ע"ד, ועוד, עיין בפתח הדביר שם אות קי"א. ועיין בגנזי קדם של לוין ח"ד, עמ' 50, ובאוה"ג הנ"ל הערה ה', ו', ובמקורות שהביא בפנים שם. ועיין טאו"ח סי' תצ"ט ובב"ח שם ד"ה כתב בה"ג, ועיין גם בבית הבחירה למאירי, עמ' 203, בשם בה"ג.
<small>67.</small> <b>ואין מספרין את הראש ואת הכרעים. </b>כ"ה בד, כי"ע, כי"ל, וכן נראה מקג"נ, ובכי"ו נשמט בטעות ע"י הדומות. ובבבלי הנ"ל: ואין גוזזין אותן במספרים. ופירש"י: דמחזי כצריך לשער. אבל בתשה"ג גיאוניקה ח"ב, עמ' 222, פירש משום דנראה כעובדין דחול. ובתשובה לגאון בגנזי קדם ח"ד הנ"ל, עמ' 21 (אוה"ג, עמ' 39): ואין גוזזין אותן בתספורת <b>שלהן</b>. ואם אין כאן אשגרה מלמטה, משמע שאם גוזז אותם שלא בתספורת שלהן מותר. 
<small>67-68.</small> <b>ואין מספרין את הירק בתספורת. </b>בבבלי הנ"ל: ואין גוזזין את הירק בתספורת <b>שלו</b>. ופירש"י: ואין גוזזין הירק התלוש שיש בו ראשי עלין נרקבין וכמושין, אין גוזזין אותן בתספורת שלו שגוזזין בה מן המחובר, דמאן דחזי סבר שלקטן היום.<sup class="footnote-marker">52</sup><i class="footnote">וביתר באור אצל ר' ישעי' הראשון, שאם יתירו לו לקנב את הירק בכלי שרגילין לגזוז בו במחובר יחשדו בו שעכשיו תלשו באותו כלי, ויבואו להתיר תלישה מן המחובר.</i> ובגיאוניקה הנ"ל: כולן שהוא ניראה כעבדון חול. ובה"ג ה' יו"ט ד"ו, ל"ו ע"ד הנ"ל, ד"ב סוף עמ' 184: <b>וגוזזין</b> את הירק בתספורת שלו. וכ"ה בתשובת הגאון שבגנזי קדם הנ"ל, ובראבי"ה ח"ב, ריש עמ' 483. 
<small>68.</small> <b>אבל מספר הוא את הקרנס ואת העכביות. </b>בכי"ע: את הקונרס וכו', ובכי"ל: את הקינרס, וכן נכון, עיין מ"ש לעיל ח"ב, עמ' 507, והכוונה ל־κύρανος עיין להלן, והוא artichoke הרגיל עכשיו בא"י. ובבבלי הנ"ל: אבל <b>מתקנין</b> את הקונדס ואת העכביות, ובה"ג ותשובת הגאון הנ"ל: <b>ומתקנין</b> וכו', שהרי לגירסתם מותר אף לגזוז, ואין כאן "אבל". ובה"ג ד"ו הנ"ל: תאני בבראשית דר' אושעיא (ב"ר פ"כ, ט', עמ' 193) וקוץ זה הקינרס ודרדר אלו עכביות. דרדר מוריקא דחוחי (ובגליון: נ"א דהוהי. וכ"ה בראבי"ה, עמ' 483, הנ"ל), וקינרס דאמרי דלגאי הוא, <b>דצריכין תקון</b>. והנה פירוש דרדר הם דברי אביי בגיטין ע' א', והוא כרכום הגדל בין החוחים, עיין ערוך ערך חח. ואשר לקינרס שמא צ"ל בה"ג: דאמרי <b>דלגנא</b> הוא, עיין מ"ש ר"ע לעף בפלורה ח"א, עמ' 412, שהביא מסורית את לגנא כשם נרדף לעכובא, עיי"ש. ועיין באוה"ג הפירושים, עמ' 59, ובלקוטים מס' המספיק לתנחום הירושלמי הוצ' בכר, עמ' 20.<br>ולעצם העניין פירשו בה"ג שהמינים הללו "צריכים תיקון", ומותר לתקן אותם ביו"ט. ובערוך ערך עכביות: פי' ירקות שהן מרין וצריך למתקן ע"י האור ברותחין, דאעפ"י שקודם שמתקן אינן ראויין לאכילה יכול לטלטלן כדי למתקן לאכילה. וכנראה שכוונתו שלפני שממתקן הם כעצים בעלמא, וסלקא דעתך אמינא שאסורין ביו"ט.<sup class="footnote-marker">53</sup><i class="footnote">עיין היטב בבבלי כ"ו סע"ב ואילך.</i> ורש"י פירש: מיני ירקות הן שיש טורח בתיקונן. וכן בפירוש רבינו ישעי' הראשון: מיני ירקות הן, וצריכים בישול הרבה, ואפילו הכי שרי למיטרח בהו ולמיכלינהו. ולפי פירוש הערוך ורש"י אפשר לפרש שדווקא בתיקון כזה התירו, אבל לא לגזוז בתספורת שלהם.<br>וכן בעבוה"ק להרשב"א, בית מועד, סי' ז', ל"ח ע"ב: הקורנס והעכביות אע"פ שאם בא לתקנן טרחותן מרובה, מתקן ואינו חושש, ובלבד שלא <b>יגזוז אותן במספרים שלהן</b>. ויש שהורה להתיר אף במספרים. והראשון יראה לי עיקר, שהמספרים כאן וכאן אסור. אבל בר"מ פ"ג מה' יו"ט ה"ז התיר לגזוז את הקונרס והעכביות בתספורת, ופירש, איפוא, "אבל מתקנין" שבבבלי שמתקנין אותן בתספורת שהזכירו אצל ירקות, ומן התוספתא ראיה לדבריו, כמו שהעיר בח"ד כאן. וכן פסק גם בס' המכתם, עמ' 251. והלשון תיקון נופל גם על מתיקה ע"י האור וגם על גזיזה, עיין פסיקתא רבתי פכ"ג, קט"ז סע"ב, ב"ר פי"א, ו', עמ' 95.

Halakhah 20

<small>68-69.</small> <b>מסיקין ואופין בפורני ומחמין חמין באנטיכי. </b>בבלי ל"ד א'. ופירש"י: פורני הן תנורים שלנו הגדולים ופיהם בצדם, ולא חיישינן לטרחא אם יש לו אוכלין הרבה, דלא סגי ליה בתנור. ובעבוה"ק להרשב"א בית מועד ש"ב סי' ו', מ"ב רע"א: אופין בפורני גדולה<sup class="footnote-marker">54</sup><i class="footnote">פורנה (וכן בסורית) צורה שמית של φοῦρνος furnus, ועיין בהוספות לעף למלונו של קרויס למלים שאולות, עמ' 434.</i> אם יש לו אורחין מרובין, וכן מחמין חמין ביורה גדולה,<sup class="footnote-marker">55</sup><i class="footnote">אנטיכי, כלומר χαλακία] ἀντιόχεια], יורות הבאות מאנטוכיא.</i> ואין חוששין שמא יאמרו לחול הוא עושה. ובר"ח: פירוש אנטיכי, כדתנן אנטיכי אע"ג שגרופה אין שותין ממנה (שבת פ"ג מ"ד), והני מילי בשבת, אבל ביום טוב מותר. ולכאורה דבריו תמוהים, והרי האיסור בשבת הוא משום מבשל, ופשיטא שביום טוב מותר לבשל. אבל בתוספ' רי"ד שבת מ"א א' הביא בשם רבינו גרשם שמשנתנו שם מדברת בנתינת מים בשבת לתוך המולייר והאנטיכי, וכתב: ומאי דהוה קשיא לי שזה הדין הוא שנוי לפנינו (כלומר, במשנה שם) מיחם שפינהו כו', נ"ל לתרץ דאמת ודאי שזה הדין הוא שנוי לקמן, אלא שבא התנא לאסור האנטיכי שלא ישימו בו מים בשבת כלל, מפני נחשתה שמא יבואו להתחמם כל צורכן וכו'. ובזה יש גם חשש של צירוף,<sup class="footnote-marker">56</sup><i class="footnote">עיין בבלי שם מ"א ב' ומ"ש בירושלמי כפשוטו, עמ' 85.</i> אלא שתפסו את העיקר, כלומר בישול, שמתכוין לו, ומים שאין בהם שיעור צירוף. ולפיכך אמר רבינו שביו"ט מותר, ואין חוששין שהוא מחמם בו, ומפנהו, ושוב מחמם בו. ובס' המכתם, עמ' 251: ומחמין חמין באנטיכי, שהוא כלי של נחושת, ואין חוששין לו משום צירוף, ועיי"ש בהערות הרב סופר. וכן בבית הבחירה למאירי, עמ' 204: וכן מחמין חמין באנטיכי, והיא יורה גדולה של נחשת, ויש טורח גדול בכך, ואעפ"כ הואיל ודרכו בכך מותר, <b>ואין חוששין לצירוף</b>. והרכיב כאן שני פירושין, ועיין בב"י טאו"ח ריש סי' תק"ז. 
<small>69-70.</small> <b>ואין מסיקין את הפורנה לאפות בה כתחלה. </b>בבבלי הנ"ל: ואין אופין בפורני חדשה שמא תפחת. ופירש"י: שמא תפחת ע"י שחדשה היא, ונמצא טורח שלא לצורך. ובר"מ פ"ג מה' יו"ט ה"י: שמא תפחת ותפסיד הלחם, וימנע משמחת יום טוב. ועיין ב"ח טאו"ח ריש סי' תק"ז. ועיין בתוספ' ל"ד א' ד"ה ואין אופין. 

Halakhah 21

<small>70-71.</small> <b>שלשה דברים נאמרו בפתילה שלשה להחמיר ושלשה להקל. </b>וכ"ה בד. ובכי"ע ובכי"ל: שלשה דברים נאמרו בפתילה להחמיר ושלשה להקל. אילו שלשה להחמיר. וכ"ה בירושלמי פ"ד ה"ג, ס"ב ע"ג. ובבבלי ל"ב ב': תני בר קפרא ו' דברים נאמרו בפתילה ג' להחמיר וג' להקל. להחמיר וכו'. והברייתא שלנו בפרקי דר' הוצ' שענבלום, עמ' י"ז סי' ל"ב, הוצ' גרינהוט, עמ' ע"ד, כבוד חופה של הורוביץ, עמ' 48, סי' מ"ג, מנוה"מ ח"ד, עמ' 609. 
<small>71.</small> <b>אין עושין אותה כתחלה. </b>וכ"ה ("אין עושין") בירושלמי, בפרקי דרבי הוצ' שענבלום, בכבוד חופה, ובמנוה"מ הנ"ל. ובבבלי ובפרקי דרבי הוצ' גרינהוט: אין <b>גודלין</b> וכו'. ובבית הבחירה למאירי, עמ' 194: ומפני שהיה מנהגם לעשות חוט ארוך ולכפלו נקט לשון גדילה, ומכל מקום כל לעשותו מתחילה אסור שעשיית כלי הוא. ועיין מ"ש להלן, הערה 57. ובשבה"ל הקצר כלל ח' סי' פ"ו: אין גודלין וכו' פירש מורי יעלה זכרונו לברכה, נ"ל שעושין אותה כעין שטווין צמר גפן על ידי כלי אומן. ומשמע קצת מלשונו שלא אסרו אלא גדילה, ובכלי. 
<b>ואין מהבהבין אותה באור. </b>וכ"ה בבבלי ובברייתא החיצונית בכל הנוסחאות הנ"ל. ובירושלמי: ואין <b>מספספין</b> (כ"ה בכי"ל ובד"ו) אותה באור. והוא הבהוב הוא ספסוף, עיין מ"ש לעיל, שו' 65–67, ד"ה מולגין. ופירש בשיטת הריב"ב על הרי"ף ובטאו"ח סי' תקי"ד שמהבהבין אותה, כדי שתהא דולקת יפה. ועיין רש"י שבת כ"ח ב' (במשנה) ד"ה הבהבה. ואמרו בירושלמי שם פ"ב ה"ה, ה' ע"א: שכן שמשי[ן] אומנין מחרכין לן וכו', מהו מחרכין לין, מפספסין (צ"ל: מספספין) לין. ולפ"ז הבהוב הפתילה וספסופה תיקון מנא של אומן הוא. 
<small>71-72.</small> <b>ואין חותכין אותה לשנים. </b>וכן במשנתנו פ"ד מ"ד: ואין חותכין את הפתילה לשנים (כ"ה ברוב הנוסחאות, עיין דק"ס, עמ' 84, הערה פ'). ובפרקי דרבי הוצ' גרינהוט: ואין חותכין אותה לשנים לא ביד ולא בסכין ולא בשנים. ובכבוד חופה: לא בסכין ולא ביד ולא בשעוה (בשערה?) ולא בשיניים. ולפ"ז מפורש כאן שאין חותכין את הפתילה אפילו אם משנה וחותכה בשניו.<br>ובבבלי ל"ב סע"א: ואין חותכין את הפתילה לשנים. מ"ש בסכין דלא, דקא מתקן מנא וכו'. ובר"מ פ"ד מה' יו"ט ה"ז: ולא חותכין אותה לשנים בכלי, אבל ממעכה ביד וכו'. ומתוך לשונו כאן אינו מוכרח כלל ש"אבל ממעכה ביד" דבוק ל"חותכין אותה", שהרי עכשיו מתחיל למנות את הקולות, והלשון "אבל" הוא בניגוד לשלש החומרות שמנה לעיל, וכן מוכח מן הלשון שבארחות חיים ה' יו"ט סי' נ"ח, פ"ט ע"א. אבל בפיה"מ לרבינו: ואסר חתיכת הפתילה בסכין או במספרים לפי שהוא מתקן מנא, ולמעכה ביד מותר. ומלשונו כאן משמע ש"למעך" הוא בניגוד לחיתוך. ועיין בב"י טאו"ח סי' תקי"ד ד"ה ומותר להסיר. וצ"ע. ועיין מ"ש להלן.
<small>72.</small> <b>ומעכבין אותה ביד. </b>בכל שאר הנוסחאות: וממעכין אותה ביד. וכע"ז בכל המקבילות. ובכי"ו: ומעכבין אותה באור. והנה המלה "באור" היא בוודאי ט"ס שבאה מן השורה שלעיל (ובכ"י היא בדיוק למעלה ממלה זו), ואף "ומעכבין" היא כנראה ט"ס, וצ"ל: וממעכין, אלא שגם בארחות חיים ה' יו"ט הנ"ל: אבל <b>מעכבין</b> הפתילות ביד. ושמא צ"ל: מעבבין (=מעבין), מקפין, עיין בבלי שבת כ"א א', בר"ח שם, ומ"ש לעיל שבת פ"ב, שו' 18, ד"ה ופירושנו.<sup class="footnote-marker">57</sup><i class="footnote">ומעבין את הפתילה ביד הוא בניגוד ל"אין גודלין אותה כתחילה", עיין מ"ש לעיל שו' 71, סד"ה אין עושין, בשם שבה"ל. ובשיטת הריב"ב על הרי"ף: אין עושין פתילה לגדלה ולתקנה מעיקרא ביו"ט, הא אם עשויה מעיו"ט והיא צריכה לגדלה ולתקנה מותר, והיינו דאמרינן לקמן שלשה להקל <b>ממעכה</b> ביד.</i> ואשר ל"ממעכין" פירשוהו רוב המפרשים שהכוונה למיעוך הפתילה ביד כדי להקשותה, והוא בניגוד לגדילה האסורה. ולפי פשוטו משמע שהוא מעין "מוחטין" שבירושלמי סה"ג, ס"ב ע"ג, ובבלי ל"ב ב', והיו רגילים למעך במלקחים, כמו ששנינו להלן כלים ב"מ פ"א ה"ח: מסמר שהוא מוציא בו את הפתילה ומלקחיים שהוא ממעך <b>בהן</b> (כ"ה בר"מ פ"י מה' כלים ה"י) הפתילה וכו'. וכנראה שהיו נוהגים למעך במלקחים את ראש הפתילה המפוחם (אחרי שהוציאה מן הנר במסמר), כדי שידלק יפה, ולא התירו כאן למעך במלקחים אלא ביד. ועל מחיטה בכלי, עיין בר"מ פ"ד מה' יו"ט ה"ג, בהשגות שם, ובב"י טאו"ח סי' תקי"ד הנ"ל. ועיין ערוך ערך קנב, ובס' המכתם, עמ' 222. 
<small>72-73.</small> <b>וחותכה באור לשני נירות. </b>במשנתנו פ"ד מ"ד הנ"ל: ואין חותכין את הפתילה לשנים. ר' יהודה אומר חותכה באור לשתי נרות, ובמשנה שבבבלי חסר "לשתי נרות", עיין דק"ס ומלא"ש. ושאלו בבבלי שם ל"ב סע"א: מאי שנא בסכין דלא, דקמתקן מנא, באור נמי קא מתקן מנא. תני ר' חייא חותכה באור בפי שתי נרות. וכן גרסו שם גם בברייתא שלנו (שהיא של בר קפרא לפי המסורת שלהם). ויש, כנראה, שגרסו כן במשנתנו בדברי ר' יהודה, שכן כתב הרשב"א שם: ומכאן נראה דלא גרסינן במתני' בפי שתי נרות, דא"כ הא דר' חייא היינו מתניתין ממש, אלא ה"ג חותכה לשתי נרות, וכן מצאתיה במקצת הספרים, וכלשון הזה שנויה בתוספתא. ולא כיוון רבינו אלא להוציא מן הגירסא "בפי שתי", אבל בוודאי שלא חסרה לפניו בשום נוסח המלה "באור", שהרי זהו העיקר.<br>ואמרו בירושלמי בסוגיין סה"ג, ס"ב ע"ג: וחולקין אותה באור לשתי נרות. א"ר חיננא בצריך לשניהן. תני ר' יודה בר פזי דבר דלייא מביא שתי נרות ונותנה בשניהן, וחולקה באור לשני נרות. והביאוהו כמה מן הפוסקים. ואף רש"י פירש ע"פ הירושלמי. ובפרקי דרבי הוצ' שענבלום, י"ז ע"א הנ"ל: באור לשתי נרות. כיצד? מניחה בפי שתי נרות, ומדליק באמצע והיא נחתכת מאליה. והוא פירוש שנכנס מן הגליון ע"פ הירושלמי או מפרשי הש"ס. ובכבוד חופה הנ"ל נכנס גליון זה שלא במקומו.

Chapter 4



Halakhah 1

<small>1-2.</small> <b>האוכל תאנים מערב יום טוב והותיר והעלן לראש הגג לעשותן גרוגרות לא יאכל מהן ביום טוב לפי שאינן מן המוכן. האוכל ענבים וכו'. </b>בבלי שבת מ"ה א' (כסדר שלנו) וכאן כ"ו ב' בשינוי סדר (ענבים לפני תאנים). וגרסו שם: לא יאכל מהן עד שיזמין מבעוד יום. וכן אתה מוצא באפרסקין ובחבושין ובשאר כל מיני פירות, ואף לא הזכירו שם "מערב יום טוב". והעמידוה בבבלי שבת שם כר' יהודה, אבל לר"ש אין מוקצה אלא גרוגרות וצימוקין בלבד. וכ"ה במכילתין מ' סע"א, ובירושלמי פ"ד ה"א, ס"ב ע"ב, ונתנו שם טעם, מפני שהן מסריחות בנתים.<br>ובתוספתא כאן לא נזכרו שאר פירות, והברייתא שלנו היא כר"ש, ולפי פשוטה פירושה שלא יאכל מהן ביום טוב, אעפ"י שעדיין לא נתקלקלו כלל, מפני שדחאן בידים, כשיטת הירושלמי בשבת פ"ג ה"ו, ו' ע"ב, בחטים בזריעה שאסורין לר' שמעון, משום דאקציה בידים, ושלא כשיטת הבבלי שם מ"ה א' (לר' יוחנן). ומה שאמרו בתוספתא כאן: האוכל וכו' מערב יום טוב וכו' פירושו בערב יום טוב ממש, ובכגון דא בוודאי מסתבר שתועיל הזמנה, שהתאנים והענבים אינן מתקלקלות בכמה שעות, ומכל שכן שאינן מתיבשות ונעשות גרוגרות וצימוקים למחרתו שנוכל לפרש שהשאלה היא אם נתייבשו ונעשו ראויות לאכילה למחר. אבל בבבלי לא גרסו כאן "מערב יום טוב" ופירשוה שאכל מהן והותיר והעלן לראש הגג כמה ימים לפני יו"ט, ולפיכך שאלו בסוגיין כ"ו ב': אי דחזו למה לי הזמנה, ואי דלא הזו כי אזמין להו מאי הוי וכו', עיי"ש שהעמידוה בדאחזו ולא אחזו. ומכאן ברור שהכוונה שם באכילת ענבים וגרוגרות שכבר נתייבשו. ונדחקו לפרש כן מפני ששנו בברייתא שלנו אף שאר פירות, ופירש"י (בשבת מ"ה סע"א): ואע"ג דהני חזי כל שעתא, ואפי' נשתההו לא נתקלקלו, מיהו הואיל ואקצינהו אסירי, ועיין בתוספות שם ד"ה וכן. ואם בכולן הכוונה בשלא נתקלקלו עדיין מאי "וכן אתה אומר באפרסקין וכו'", אלא שבוודאי יש כאן שתי הלכות. ועיין במיוחס להריטב"א שם מ"ה סע"א. וצ"ע. אבל בתוספתא שלא נזכרו שאר פירות, ומדברים בהעלן לראש הגג בערב יום טוב ממש, בוודאי הכוונה שאינו אוכל מהן, אף שלא נתקלקלו כלל, וכשיטת הירושלמי בחיטין בזריעה לר' שמעון, כמו שהבאנו לעיל.

Halakhah 2

<small>4.</small> <b>סוכי תאינה ובהן תאנים מכבדות ובהן תמרים וכו'. </b>כלומר, ענפי תאינה שנשארו תאנים עליהם, וכפות תמרים וכו'. וכס"ז לעיל מעשרות פ"ג ה"ה, ועיין מ"ש על "מכבדות" לעיל ח"א, סוף עמ' 151. וכל הברייתא בירושלמי פ"ד ה"ב, ס"ב ע"ג, ובשם הירושלמי והתוספתא בראבי"ה ח"ב סי' תשע"ד, עמ' 475 (עיין להלן), והובאה בב"י טאו"ח סוף סי' תקי"ח. 
<small>5-6.</small> <b>הכניסן לעצים אין אוכל מהן ביום טוב, למאכל בהמה אוכל מהן ביום טוב. </b>בכי"ו בטעות: למאכל בהמה <b>אין</b> אוכל וכו', וכגירסא שהעתקנו כ"ה בד, בכי"ע, בבי"ל ובקג"נ (ובשניהם: שכינסן לעצים). ופירשו המפרשים שהברייתא שלנו אינה כר' שמעון, שהרי הוא חולק על החכמים שסוברים שלא ניתנו עצים אלא להסקה, כמו שאמרו בבבלי ל"ג א'. אבל כבר ראינו שהרישא כר' שמעון, ואף הבבא שלהלן היא כר' שמעון. ור' שמעון לא חלק על החכמים אלא אם מותר לסמוך את הדלת ואת הקדרה בבקעת, משום שהוא סובר שעצים לא הוקצו להסקה גרידא אלא לכל דבר שהעץ יכול לשמש לו, אבל בוודאי ובוודאי שאין עצים מוכנים לאכילה, ובעצים ממש אפילו הכנה לאכילה לא תועיל, עיין רש"י כ"ו ב' ד"ה ואי דלא אחזו. ואם כינסן לעצים דחה אותם בידים, ואף ר' שמעון מודה שהם אסורים. ועיין לעיל שבת פי"ד, שו' 41–42 ואילך.<br>ובראבי"ה ח"ב, עמ' 475, הנ"ל: "ירושלמי (הנ"ל) בשאין עליה תורת כלי אבל יש עליה תורת כלי, אפילו נשברה מערב יום טוב אסור. תני סוכות תאנים ובהם תאנים, סוכות רמונים ובהם רמונים,<sup class="footnote-marker">1</sup><i class="footnote">ארבע מלים האחרונות לא נזכרו בשום נוסח לא בירושלמי (לרבות גם שרי"ר, עמ' 304) ולא בתוספתא.</i> מכבדות תמרים ובהם תמרים, שהכניסו לאוכלם אוכל מהם ביום טוב, והכי נמי תניא בתוספתא. ומסיים הכניסו לעצים אין אוכל מהן ביום טוב. והוא הדין דאין תולש דק דק ושורף, דדמי לבוקיע סולתי שהוא דק,<sup class="footnote-marker">2</sup><i class="footnote">עיין מ"ש לעיל פ"ג, שו' 52–53, ד"ה לא יתן.</i> ואם הכניסו לאוכלין שרי לתלוש ולשרוף, דמתוך שהותר לתלוש ולאכול הותר נמי להבעיר". ופירש רבינו שמתוך סוגיית הירושלמי משמע שהביא את הברייתא אף לעניין היסק ביו"ט (דאם לא כן מאי שיאטיה לשם), ואם הכניסן לעצים, לא יתלוש מהן ויבעיר, משום שדינו כאילו מדקדק את העץ לדקיקים, והפרי הוא כעץ גמור.<br>ובירושלמי בכל הנוסחאות, לרבות גם שרי"ר, עמ' 304, וראבי"ה הנ"ל, לא נזכר מאכל בהמה, אלא "שהכניסן לאוכלין". ושמא הכוונה למאכל אדם דווקא, וההלכה שמוכן לכלבים מוכן לאדם (בבלי ו' ב') לא הובאה בירושלמי. אבל אפשר שגרסו שהכניסן לאוכלין משום שאין אדם מאכיל לבהמתו ענבים ותאנים, ולפנינו הפירוש הוא שהכניס את הסוכות הרכות למאכל בהמה, ומ"מ יכול אף בעצמו לאכול את הפירות, משום שלא הכניסן לעצים, עיין בתוספות שבת קכ"ח א' ד"ה הכניסן.

Halakhah 3

<small>6.</small> <b>מתחילין באוצר תחילה. </b>בבבלי שבת קכ"ז א': ת"ר אין מתחילין באוצר תחילה וכו', תבואה צבורה בזמן שהתחיל בה מע"ש מותר להסתפק ממנה בשבת, ואם לאו אסור להסתפק ממנה בשבת וכו' ור' שמעון מתיר. ופירש"י: תבואה צבורה. מוכחא מילתא דהוקצה לאוצר. להסתפק. להאכיל לבהמתו. ועיין בבלי כאן ל' א' שהעמידו את משנתנו רפ"ד (ומתחילין בערימת התבן) כר' שמעון הסובר שמתחילין באוצר תחילה. ואף כאן מדברים באוצר של בהמה, עיין ירושלמי רפ"ד ובשי"ק שם ד"ה מתניתא. והברייתא שלנו כר' שמעון, כמו שתי ההלכות שנשנו לעיל. והר"מ בפ"ב מה' יו"ט הי"א פסק שאין מתחילין באוצר תחילה, וסתם משנתנו ברפ"ד כר' יהודה, וכאיכא דמתני בבבלי שם. 
<b>ומשילין פירות דרך ארובה ביום טוב. </b>בכי"ל וקג"נ: ומשחילין פירות וכו'. וזו היא פיסקא ממשנתנו רפ"ה. וברוב הנוסחאות שם הגירסא "משילין", אבל בכ"י פרמה וקויפמן: משחילים, וכן במשנה ס' מועד על קלף ובפיה"ג טהרות, עמ' 28: משחילין, עיין מ"ש הרי"ן אפשטין במבוא לנוה"מ, עמ' 318 ואילך. ובירושלמי פ"ה ה"ב, ס"ג ע"ב, ובמגילה פ"א ה"ח, ע"א ע"א: והתנינן <b>משחילין</b> פירות וכו'. ובבבלי ל"ה ב': חד תני משילין וחד תני משחילין וכו', מאן דתני משילין לא משתבש ומאן דתני משחילין לא משתבש. ועיין גם בגמרא דמס' כלה פ"ח, הוצ' היגר, עמ' 288. ומהרי"ן אפשטין במבוא הנ"ל, עמ' 320, החליט: בני א"י שנו בוודאי "משחילין" ("משחילים"), אבל <b>בני בבל</b> שהבליעו כרגיל אות חי"ת וכו' ביטאו משילין, והוציאו אותו מן נשל. ונראה שהבלעה זו באה גם בשביל שבטאו אותו "משאילין". וכן בתוספתא כלים ב"מ פ"ט ה"ה: החוט <b>שהשילו</b> למחט, וכן מעתיק בר"מ פ"כ מה' כלים הי"ז. אבל בר"ש שם פי"ט מ"א מעתיק: החוט <b>שהשחילו</b> למחט. וכ"ה בירושלמי כלאים ספ"ט, ל"ב ע"ד, ובהקבלה בשבת פ"ז ה"ב, י' ע"ג. אבל בשרי"ר שבת, עמ' 86: <b>שהשאילו</b> במחט, עיין מ"ש בירושלמי כפשוטו, עמ' 147, ובתס"ר ח"ג, סוף עמ' 63 ואילך. וכן בפסיקתא דר"כ פיס' ז', ס"ג ע"א: שאילו <b>השאיל</b> לה קללה אחת מלמטן<sup class="footnote-marker">3</sup><i class="footnote">המלה "מלמטן" ליתא בשאר הנוסחאות ובמקבילות, ושמא צ"ל: למעי' (=למעיה).</i> וכו', ועיין הערה כ"ד שם. והבלעת האלף מצויה יותר, ויצא "משילין", משלין (כגי' הוצ' לו במשנתנו). וכן בירושלמי פסחים פ"ז סה"א, ל"ד ע"א: <b>משל</b> גחלים לאויר<sup class="footnote-marker">4</sup><i class="footnote">אבל בקטעים מן הגניזה, בסה"י לכבוד ר"א מרכס, עמ' רס"ה: <b>בשעה</b> שהגחלים וכו'.</i> וכו'. וכן לעיל מע"ש פ"ב רהי"ח בכי"ע: <b>המשיל</b> קנקנין למעשר שני וכו', ובשאר הנוסחאות: המשאיל וכו'. ומכאן אנו רואים שאפילו בשאל (לוה) הרגיל השמיטו לפעמים את האלף בהפעיל, ולאו דווקא במשחיל, משאיל, כלומר, מעביר דרך נקב.<br>ולעצם העניין פירש"י: משילין וכו'. מי שיש לו חטין ושעורין שטוחין על גגו להתייבש, וראה גשמים ממשמשין ובאין התירו לו לטרוח ולהשליך דרך ארובה שבגג, והן נופלין לארץ דליכא טרחא יתירא וכו'. ומשמע שלא התירו אלא במקום הפסד ממון, עיין בבלי ל"ה סע"ב ואילך. אבל מתוך דברי הר"מ בפיה"מ ובחיבורו פ"ה מה' יו"ט ה"ה מוכח שהתירו לטלטל דרך ארובה<sup class="footnote-marker">5</sup><i class="footnote">הר"מ לא פירש "משילין" מלמעלה למטה, עיי"ש, ועיין בירושלמי רפ"ה. והשוה הלשון בבבלי ל"ו א'.</i> אם יש לו צורך, אפילו אין כאן הפסד ממון, ועיין דק"ס, עמ' 96, הערה מ', ומ"ש הרבצ"י רבינוביץ תאומים בברור הלכה בסוף מכילתין, הוצ' מכון הערי פישעל, רס"א ע"א ואילך. ועיין במרכבת המשנה במקומו. ובשעור הפירות, עיין בבלי ל"ה ב' וראבי"ה ח"ב סי' תשצ"א, עמ' 483.
<small>7.</small> <b>אין משלשלין אותן דרך חלונות, אבל מורידין אותן דרך סולמות. </b>וכ"ה בד, כי"ע וקג"נ. אבל בכי"ע: אבל מורידין אותן דרך <b>חלונות</b>, והוא בלי ספק שיבוש, שאם רצו לחלק בין שלשול והורדה, היה צ"ל: אבל מורידין אותן (ולא יותר). ובבבלי ל"ו א': לא ישלשלם בחבל בחלונות ולא יורידם דרך סולמות. ופירש"י: כגון אם מוקף מחיצה ואין בו ארובה, אבל יש חלון במחיצה לחצר, או לבית, לא ישלשלם בשקים דרך החלון בחבל, משום שיש טורח להעלות מן הגג לחלון ומשם לארץ. סולמות. כל מדרגה קרי סולם, ואף הכבשים שלנו. ובר"מ הנ"ל פירש משום "שלא יעשה כדרך שהוא עושה בחול". ובירושלמי פ"ה ה"א, ס"ב ע"ד: תני היה שם חלון משחילין דרך חלון, והביאו הר"ח ל"ה סע"ב. ומכאן נראה שפירש שאין הירושלמי חולק על משנתנו, אלא אם היה חלל החלון שוה לקרקע הגג, ואין צורך להגביה את הפירות יכול להשחילם דרך החלון. אבל אם צריך להגביהן ולשלשלן דרך החלון כולם מודים שאסור. ובהורדתן דרך סולמות נחלקו התוספתא והבבלי. 

Halakhah 4

<small>7-8.</small> <b>ארבע רשויות וארבע מצות הן. </b>במשנתנו פ"ה מ"ב: כל שחייבין עליו משום שבות, משום רשות, משום מצוה בשבת חייבין עליו ביום טוב. ואילו הן משום שבות. לא עולין באילן ולא רוכבין על גבי בהמה, ולא שטין על פני המים, ולא מטפחין ולא מספקין ולא מרקדין. ואילו הן משום רשות. לא דנין ולא מקדשין ולא חולצין ולא מייבמין. ואלו הן משום מצוה. לא מקדישין ולא מעריכין ולא מחרימין ולא מגביהין תרומה ומעשר. כל אלו ביום טוב אמרו וכו'. וכבר התקשו בירושלמי (פ"ה ה"ב, ס"ג ע"א) ובבבלי (ל"ז א') מה בין שבות מה בין רשות. ואמרו בירושלמי: שבות שהיא רשות, ורשות שהיא מצוה.<sup class="footnote-marker">6</sup><i class="footnote">כלומר, המלה שבות שבמשנתנו מסמנת שני מיני "רשות", רשות גמורה שאין בה זיקה של מצוה, ורשות שיש בה זיקת מצוה, עיין מ"ש ע"ז בתרביץ ש"ה, עמ' 97 ואילך. עכשיו ראיתי שכבר קדמני בזה רד"צ הופמן במגצין של ברלינר ח"ה (1878), עמ' 37, ועיי"ש ח"ד, עמ' 120.</i> וכן בבבלי שם: לא מיבעיא קאמר, לא מיבעיא שבות גרידתא דאסור, אלא אפילו שבות דרשות נמי אסור, ולא מיבעיא שבות דרשות דאסור, אלא אפילו שבות דמצוה נמי אסור. ועיין במחקרים שציינתי להלן סד"ה האורג שני חוטין.<br>ולעצם העניין נראה שהתנא שלנו מחלק איסורי שבת ויו"ט לארבעה סוגים. א. מלאכה גמורה שחייבין עליה חטאת. ב. חצי שיעור. ג. שבות של מעשה שדומה למלאכה, או שמא יבוא לעשות מלאכה. ד. עובדין דחול.<sup class="footnote-marker">7</sup><i class="footnote">עיין ר"מ רפכ"א מה' שבת.</i> וכנגדן גם במצוה: א. האורג בשל הקדש והכותב ספרים ומזוזות. ב. האורג חוט אחד בשל הקדש, והכותב אות אחת בספרים ובמזוזות. ג. שבות של מצוה שדומה למלאכה וכו'. ד. עובדין דחול. עיין על כ"ז להלן. ופירוש המפרשים דחוק מאד.
<small>8.</small> <b>האורג שני חוטין בין בבגדי קדש בין בבגדי הדיוט וכו'. </b>כבר העיר לנכון בתוספות בכורים על הברייתא בתו"כ אחרי פ"ז ה"ו ואילך, פ"ג ע"א, תו"כ כי"ר הוצ' הר"א פינקלשטין, עמ' שנ"ד: אין לי אלא מלאכה גמורה שלא יכתוב את כל הספר, שלא יארוג את כל הבגד, שלא יעשה את כל הנפה, מנ' שלא יכתוב שתי <b>אותות</b> (עיין מ"ש על כתיב זה להלן) שלא יארוג שני חוטין וכו'. וכ"ה במכילתא דרשב"י (בקטעים מן הגניזה), הוצ' אפשטין־מלמד, עמ' 19. ועיין מ"ש מהרי"ן אפשטין בתרביץ ש"ז, עמ' 152, וקבלתי את דעתו, בתס"ר ח"א, עמ' 111. ועכשיו חוזרני בי מפני שאין טעם למניין המעשים (ובפרט וביחוד שאפשר להוסיף עליהם, וכמו שהוא באמת בנוסחאות העיקריות בתוספתא להלן) האסורים, ולא מנו כאן אלא סוגים, והמניין הוא בדווקא. ועיין מ"ש הר"ח אלבק בספרו מחקרים בבריתא ותוספתא, עמ' 166 ואילך (בהערה) בפירוש משנתנו.<br>ובתו"כ ובמכילתא דרשב"י הנ"ל מפורש יותר: מנ' שלא יכתוב שתי <b>אותות</b> בספרים ובתפלים ובמזוזות, שלא יארוג שני חוטים במכנסיים ובפרכות וכו'.
<small>9.</small> <b>והכותב שתי אותות וכו'. </b>וכ"ה בכי"ע. ובד, כי"ל וקג"נ: שתי אותיות. וכבר העירו לפני יותר ממאה שנה<sup class="footnote-marker">8</sup><i class="footnote">"ציון" של יאסט ח"ב (תר"ב), עמ' 5, הע' 4.</i> שהערוך ערך אות מעתיק "אותות", ולא הזכיר אותיות בשום מקום, ושהצורה "אותות" היא נכונה, ולא "אותיות". וכמה חכמים אחרים העירו שבנוסחאות של א"י הגירסא היא באמת "אותות", ולא אותיות, עיין מ"ש בקרית ספר שי"ב (ניסן תרצ"ה) סוף עמ' 56 ואילך, ופורת לשון חכמים, עמ' 169, הערה 10. ועיין עכשיו במבוא לנוה"מ של מהרי"ן אפשטין, עמ' 1257 ואילך. וכן גם בתו"כ כי"ר ובמכילתא דרשב"י הנ"ל הגירסא כאן בכל מקום: אותות. ועיין בערוגת הבושם ח"ב, הוצ' ר' אפרים אורבך, עמ' 55. ובמרכבת המשנה פי"א מה' שבת ה"י כתב: ויש מן המדקדקים שתמהו על הרבוי אותיות בשני סימני הרבים, ואולי לדעתי אותות הוא ריבוי אות אחת כפולה, ואותיות הוא ב' אותיות בלתי דומות, וכן בירושלמי (כלומר, הרב כבר ראה שבירושלמי הכתיב הוא "אותות") נראה שזהו ההבדל ביניהם, אלא שהמדפיסים ערבבו הענין וכו'. וכ"ה הכתיב "אותות" בקביעות בכי"ו בשבת פי"א ה"ט ואילך, ועיין מש"ש בפי"א, הערה 24. ובתוספתא כי"ו הוא היחידי ששמר בקביעות על הכתיב הנכון, כרגיל בכי"י זה בכ"מ. 
<small>10.</small> <b>האורג חוט אחד בין בבגדי קודש בין בבגדי הדיוט וכו'. </b>כלומר, חוט אחד על גבי האריג, ור' אליעזר וחכמים לשיטתם במשנת שבת רפי"ג. ולעצם העניין בחצי שיעור בשבת, כבר האריכו בזה האחרונים, עיין בס' תוצאות חיים להגר"מ זעמבא זצוק"ל סי' ח', ועיין מה שהאריך בזה בס' חלקת בנימין שבת ג' ב', ז' ע"ד (מן הספר) ואילך. 
<small>11.</small> <b>והכותב אות אחת בין בכתבי קדש וכו'. </b>אף כאן החכמים לשיטתם במשנת שבת פי"ב מ"ה: כתב אות אחת סמוך לכתב וכו' פטור. ובבבלי שם ק"ד ב': מאן תנא וכו', דלא כר' אליעזר, דאי ר' אליעזר האמר אחת על האריג חייב. וכאן <b>מפורש</b> שאפילו בכותב אות אחת סמוך לכתב מחייב ר' אליעזר. ועיין ירושלמי שם פי"ג ה"א, י"ד ע"א, ולהלן כריתות פ"ב ה"ט, בבלי שם י"ט ב'.<br>ובתו"כ ובמכילתא דרשב"י הנ"ל: אין לי מלאכה שחייבין עליה כרת, מלאכה שאין חייבין עליה כרת, שלא יכתוב אות אחת, שלא יארוג חוט אחד וכו', תל' לו' מלאכה וכל מלאכה ריבה, אין לי אלא מלאכת רשות, מלאכת מצוה מנ', שלוא יכתוב אות אחת בספרים ובתפלים ובמזוזות, שלוא יארוג חוט אחד במכנסים ובפרכות תל' לו' מלאכה וכל מלאכה ריבה וכו'. וסתמא כחכמים שאין בה כרת אלא שבות. ועיין בפירוש הרמב"ן על התורה אמור כ"ג, כ"ד.
<small>13-14.</small> <b>אילו הן משם שבות לא עולין באילן ולא רוכבין וכו'. </b>משנתנו הנ"ל, ר"ה פ"ד מ"ח. ועיין בבלי ל"ו ב' שפירשוה שמא יתלוש מן האילן, שמא יחתוך זמורה (להכות את הבהמה), שמא יעשה חבית של שייטין. וכבר הראינו לעיל סוף שבת, שו' 66–67, ד"ה לא עולין, שלפי שיטת בני א"י דווקא באילן חששו שמא יעשה מלאכה גמורה, אבל לא בבהמה (שאסור לרכוב עליה מדאורייתא, משום שביתת בהמתו) ולא בשיוט על פני המים, מפני שדוחה את המים מאצלו, ומַשיטן, ודומה למלאכה. 
<small>14-15.</small> <b>ולא מספקין ולא מטפחין ולא מרקדין. </b>בבבלי ל"ו ב' פירשו שמשום שמא יתקן כלי שיר אתינן עלה. וכבר הראינו לעיל שבת פי"ז, שו' 62, ד"ה כדרך שעושה בחול, ששיטת הירושלמי והתוספתא שמשום עובדין דחול אתינן עלה, עיין מש"ש. ואשר לפירושו של סיפוק, טפוח וכו', עיין מ"ש בשבת שם, שו' 61, ד"ה ובלבד שלא יספק. 
<small>15.</small> <b>לא דנין ולא מקדשין. </b>משנתנו הנ"ל. ופירשו בבבלי ל"ז א': וכלהו טעמא מאי גזרה שמא יכתוב. ועיין במדרש ל"ב מדות, הוצ' ענעלאו, עמ' 368. ולעיל בבבלי שם ל"ו ב' שאלו: לא דנין. והא מצוה קעביד, לא צריכא דאיכא דעדיף מיניה. ולא מקדשין. והא מצוה קעביד. לא צריכא דאית ליה אשה ובנים. לא חולצין ולא מיבמין. והא מצוה קעביד. לא צריכא דאיכא גדול וכו'. ופירש"י שהשאלה היא אמאי קרי להו רשות, והוי ליה למיחשביה בהדי דמצוה. ולפ"ז אין הבדל למעשה ואפילו ליכא דעדיף מיניה, ואפילו אין לו אשה ובנים וכו', אסור. וכן מוכח מפיה"מ להר"מ ומחיבורו פכ"ג מה' שבת הי"ד. אבל בתוספות ל"ו ב' ד"ה והא הביאו בשם ר"ת שבמקום מצוה מותר לקדש בשבת וכו', עיי"ש ועיין בס' הישר לר"ת סי' תרכ"ב, ד' וויען ע"ה רע"ד, הוצ' מק"נ סי' מ"ח ס"ק י', עמ' 101. ועיין בחי' הרשב"א בסוגיין, בבית הבחירה למאירי, עמ' 221, בשטמ"ק ועוד.<br>ובירושלמי יומא פ"א סה"א, ל"ח סע"ד, כתובות פ"א ה"א, כ"ד ע"ד, מפורש שאין מקדשין וכונסין בשבת משום קניין בשבת, עיין בתוספות ל"ו ב' ד"ה והא, בראשונים שציין באהצו"י ליומא, עמ' 12 ואילך, ומ"ש בה' הירושלמי להר"מ, עמ' מ"ג הערה א'. ועיין בירושלמי פ"ה ה"ב, ס"ג ע"א, סנהדרין פ"ד ה"ז, כ"ב ע"ב. וטעם האיסור לדון בשבת לא נתבאר שם, ושמא אינו חולק בזה על הבבלי, וגזרו שמא יבואו לכתוב פסק דין. ושמא אף בזה האיסור הוא משום עובדין דחול. ועיין ראבי"ה ח"ב סי' תשצ"ז, עמ' 486.<br>וכל הברייתא הובאה בסתם ("תנא") בר"ח ל"ז א', כדרכו, עיין מ"ש במבוא לתס"ר ח"ב, עמ' 13 ואילך, ועיין ראבי"ה ח"ב סי' תשצ"ז, עמ' 487.
<small>15-16.</small> <b>ולא מגרשין ולא ממאנין. </b>כ"ז ליתא בכי"ו, בד ובמשנתנו. אבל ישנו בכי"ל ובקג"נ. וכן בכי"ע: ואין מגרשין ואין ממאנין. וכגירסת כי"ל וקג"נ אף בר"ח הנ"ל. וכן הביאו בשם התוספתא שאין מגרשין בשבת בתוספות כאן י"ז א' ד"ה מאי, עירובין ע"א א' ד"ה ומקני, גיטין ע"ז ב' ד"ה ותיזיל, ב"ב קנ"ו ב' סד"ה קונין, או"ז שם סוף סי' ר"ד, ל' ע"ג, בפי' תלמידו של הרמב"ן כאן, עמ' 148, בפירוש בנו של הרמב"ן ל"ו ב' ד"ה הא דתנן, ברשב"א שם סד"ה לא, ברא"ה ל"ז א' ד"ה וכולהו, במ"מ פכ"ג מה' שבת רהי"ד, בארחות חיים ח"א ה' שבת סי' תט"ו, נ"ז ע"ג, בר"ן בסוגיין, ד"ה לא דנין, ור' דוד הכהן במחנה דוד, כ"ו ע"ג, סד"ה מתני'. וכן בסמ"ג לאווין ע"ה, כ"ז ע"ד, ועשין נ', קל"ב ע"א, ריטב"א גיטין ע"ז ב' ומרדכי שם סי' תל"ד.<br>והנה כל הראשונים הנ"ל לא הזכירו "ולא ממאנין", אבל אין שום ראייה שלא היה כן לפניהם בתוספתא, שהרי לא הביאו מכאן אלא מה שצריך לעניינם, עיי"ש. אבל בראבי"ה ח"ב, עמ' 487 הנ"ל: אין מגרשין לא חולצין וכו', ולא נזכר שם שאין ממאנין, וכן בסמ"ק סי' קצ"ד, פ"ג ע"א (והובא בכל בו ה' יו"ט סי' נ"ח, ובארחות חיים שם סי' ט"ז, פ"ה ע"ג, ח"ב, עמ' 158): ובתוספת' מוסיף לא מגרשין ולא חולצין ולא מיבמין. וכן בחידושי הרמב"ן לגיטין ע"ז ב' ד"ה ותיזיל: וכן הגרושין עצמן אסורין, כדקתני בתוספת' בפ' בתרא דביצה דאין מקדשין ואין מגרשין ולא חולצין בשבת, וכך שנויה בת"כ בפ' י"ה שביתת מצוה מנין שלא יקדש ולא יגרש ולא חולץ ולא ימאן ולא מיבם וכולה מתני'. וכע"ז גם ברשב"א שם ובר"ן על הרי"ף ריש פרק הזורק, ועיין ב"י טאה"ע סי' קל"ו. ואעפ"י שכנראה ששניהם העתיקו מן הרמב"ן, מ"מ מוכח שהגירסא ברמב"ן עצמו בטוחה, ולא היה לפניו "ולא ממאנין" בתוספתא (כמו שלא היה לפני הראבי"ה והסמ"ק הנ"ל), והביאה מתו"כ שהעתקנו לעיל.<sup class="footnote-marker">9</sup><i class="footnote">וציין לו: בת"כ בפרשת יוה"כ. אבל במכילתא דרשב"י, עמ' 20, לא נזכרה כלל קבוצה זו של רשות.</i> ובתו"כ שם כללו יחד את הרשות ואת המצוה שבתוספתא כאן, ועיין להלן. "ואין ממאנין" כוונתו שלא ישבו ב"ד במיאונין, עיין בבלי יבמות ק"א ב', או שאין ב"ד ממאנין, עיין במשנת עדיות רפ"ו ובבבלי נדה ח' א'. ועיין מ"ש להלן בסמוך על האיסור לגרש בשבת, לשיטת הירושלמי.
<small>16.</small> <b>ולא חולצין ולא מייבמין. </b>וכ"ה במשנתנו. וכבר הבאנו את דברי הבבלי ל"ז א', שפירשו שמחמת גזירה שמא יכתוב אתינן עלה. אבל לפי הירושלמי אין מייבמין מחמת קניין בשבת, עיין מ"ש לעיל ד"ה ובירושלמי. ולא חולצין משום שחליצה צריכה בית דין, כיבמות רפי"ב, סנהדרין פ"א מ"ג. אבל למ"ד שחליצה אינה צריכה ב"ד (עיין יבמות פי"ב מ"ה) חולצין בשבת. וכן מפורש בירושלמי יבמות פי"ב סה"א, י"ב ע"ג: אחוי דאימיה דרב כהנא חלץ בלילה <b>ביחיד בלילי שבת</b>, בסנדל של שעם ומעומד. ועיין בבלי שם ק"ד א'. ועיין הלשון בבבלי נדרים ע"ז ב'. (צפנת פענח פכ"ג מה' שבת הי"ד). ולפ"ז בגירושין שאין צריכים ב"ד (בבלי כתובות כ"ג א', ב"ב קע"ד ב'), ומגרשים בלילה,<sup class="footnote-marker">10</sup><i class="footnote">תוספות סנהדרין מ"ד א' ד"ה חיישינן, שו"ת הרדב"ז ח"ד (ליוורנו תי"ב) סי' פ"ד.</i> ואין בו זיקת דין כלל, כמו שהכריע בב"י טאה"ע סוף סי' קל"ו, האיסור לגרש בשבת הוא אפילו לשיטת הירושלמי משום גזירה שמא יכתוב, עיין בר"ן בסוגיין ד"ה לא דנין. והר"מ השמיט את הדין שאין מגרשין בשבת, ושמא סמך על הבבלי גיטין ע"ז ב', עיין סמ"ג עשין נ', קל"ב רע"א, עיי"ש. ועיין במדרש ל"ב מדות הוצ' ענעלאו, עמ' 368. 
<small>16-17.</small> <b>ואילו הן משום מצוה לא מקדישין ולא מעריכין ולא מחרימין ולא מגביהין תרומה ומעשרות. </b>משנתנו פ"ה מ"ב. ופירשו בבבלי ל"ז א': לא מקדישין ולא מעריכין ולא מחרימין. גזרה משום מקח וממכר. ולא מגביהין תרומות ומעשרות. פשיטא. תני רב יוסף לא נצרכא אלא ליתנה לכהן בו ביום וכו'. ופירש"י: משום מקח וממכר. דלמקח וממכר דמו שמוציא מרשותו לרשות הקדש וכו'. אפילו ליתנם לכהן בו ביום. דאיכא למימר לאו מוכחא מילתא דלתקוני טבלא מכוין וכו' ומחזי דכולה מלתא משום שמחת יו"ט דכהן שצריך לה. ובמגילת סתרים לרבינו נסים:<sup class="footnote-marker">11</sup><i class="footnote">ליקוטים של פוזננסקי סי' מ"ח, מס' המנהיג ה' פסח סי' צ"ו, עמ' 89. ועיין במפתח למגילת סתרים בתרביץ שי"א, עמ' 242, סי' צ"ה.</i> אין מקדישין ואין מעריכין וכו', ויש לשאול דא"ר אליעזר פוסקין צדקה לעניים בשבת (שבת ק"נ א'), ויש לומר דהתם שאני כדאית' התם היינו טעמא דאין מקדישין וכו', אע"ג דהוי מצוה, גזרה משום מקח וממכר, בשכבר יצא ההקדש מרשותו, ונכנס לרשות גבוה אין יכול להחליפו, ואתי למישרי מקח וממכר וכו', אבל הפוסק צדקה לעניים, אפי' אמר סלע זו לעניים מותר להחליפה וכו'. וכע"ז הביא בשם רבינו נסים בחי' המאירי ל"ז א' ד"ה גזירה. ובחי' הר"ן (המיוחסים בטעות להריטב"א) שבת ק"נ א': פוסקין צדקה לעניים בשבת. תמהני אמאי שרי דהא תנן אין מקדשין. ומצאתי בשם <b>רבינו נסים</b> ז"ל דלא אסרו אלא להקדיש כלי ידוע משום דהוי (צ"ל: דחזי) כמקח וממכר, אבל לא אסרו לחייב אדם עצמו לגבוה בדברו, ועדיין אין נוח לי דהא אין מעריכין אין כלי ידוע הוא, ואפ"ה אסור. וצל"ע. וכ"ה מלה במלה בפירושו על הרי"ף שם פכ"ג סי' תקס"ו, אלא ששם בט"ס: ומצאתי בשם רבינו <b>חננאל</b> וכו', וצ"ל: רבינו <b>נסים</b> וכו', כמו שהוא בחידושיו. ועיין בס' המכתם למכילתין, עמ' 255, מ"ש בשם גאון (וממנו בארחות חיים ה' יו"ט סוף סי' ט"ז, פ"ה ע"ג, עיי"ש בהערת הר"א סופר), וכיוון לר"ן גאון הנ"ל. ועיין גם ראבי"ה ח"ב סי' תשצ"ט, עמ' 487, ומ"ש בשלטה"ג בסוגיין בשם קונטרס הראיות לר' ישעיה דטראני. ולעצם קושיית הר"ן הנ"ל מאין מעריכין, עיין שם בגליון הרי"ף בשם הגהות מא"י אות ג' ובב"י טאו"ח סי' ש"ו ד"ה וחפצי (והוא על פירש"י ל"ו: מעריכין, <b>ערכך</b> עלי. ועיין בתיו"ט למשנתנו). ולעניין אין מקדישין עיין ירושלמי כאן פ"ה ה"ב, ס"ג רע"ב, פסחים פ"ח ה"ג, ל"ו ע"א, בבלי שבת קמ"ח ב', פסחים ס"ו ב'.<br>ואשר להגבהת תרומות ומעשרות, אסרו אפילו להרים מעשר עני ביום טוב, אעפ"י שאין כאן לא משום מתקן (שהרי מותר לתקן אוכל ביום טוב) ולא משום מקדיש, והאיסור הוא משום עובדין דחול, שהיה יכול להפריש מערב יו"ט. והוא הסוג הרביעי של שבות של מצוה.<br>ובתו"כ הנ"ל: שביתת מצוה, לא יקדיש לא יעריך, לא יחרים, <b>לא יגביה</b>, לא יתרום ולא יעשיר, ולא יקדיש (כלומר יקדֵש) ולא יארש ולא ימאן ולא יחלוץ ולא ייבם ולא יפדה נטע רבעי ומעשר שני וכו'. ובמכילתא דרשב"י הנ"ל: אין מקדישין אין מעריכין ואין <b>מגביהין</b> ואין מתרימין תרומה ומעשרות וכו'. ופי' במיוחס להר"ש על התו"כ שם, ע"א ע"א: ולא יגביה <b>חלה</b>.
<small>17-18.</small> <b>כל אילו ביום טוב וקל וחומר בשבת ואין בין יום טוב לשבת אלא אוכל נפש בלבד. </b>משנתנו פ"ה סמ"ב הנ"ל. והעמידוה בבבלי כבית שמאי, שהרי לב"ה הותרה הוצאה ביום טוב (פ"א מ"ה) ולא הותרה הוצאה בשבת. ובירושלמי כאן פ"ה ה"ב, ס"ג ע"ב, ומגילה פ"א ה"ח, ע"א ע"א, הקשו: אילין אינין והא אית לך חורנין, סקילה בשבת ואין סקילה ביום טוב, כרת בשבת ואין כרת ביום טוב. מכות ביום טוב ואין מכות בשבת.<sup class="footnote-marker">12</sup><i class="footnote">בעיטור ה' יו"ט מחלוקת כ"ד כ"י וותיקנה ובדהאב, לפי רא"ח פריימן בסה"י לכבוד ר"י פריימאנן, עמ' 110: כרת ומכות בשבת ואין כרת ומכות בי"ט. וכ"ה בפי' תלמיד הרמב"ן, עמ' 152, ובחי' המאירי ל"ז א' ובבית הבחירה, עמ' 223 (וכנראה ששניהם העתיקו מן העיטור). ופירושו שבשבת יש חילוק מלאכות וחייב על כל מלאכה כרת (ומכות לאו דווקא), מה שאין כן ביו"ט, עיין בבלי פסחים מ"ח א' מכות כ"א ב', ועיין בעמודי ירושלים בירושלמי כאן במקומו שפירש כן את דברי המאירי.</i> אין תימר בדברים שיש בהן אוכל נפש אתינן מיתני, והא תנינן משחילין פירות דרך ארובה ביום טוב אבל לא בשבת וכו', עיי"ש. והסיק המאירי: ואעפ"י שזו ר"ל אין בין שבת ויום טוב וכו' הלכה פסוקה היא בכל מקום על הרוב נאמרה. ועיין גם במשנת מגילה פ"א מ"ה, תוספתא שם פ"א ה"ז, ומ"ש בתוספות ל"ז א' ד"ה ורמינהו ועוד. 
<small>18-20.</small> <b>כולם שעשאום ישראל בין אנוסין בין שוגגין בין מזידין בין מוטעין מה שעשה עשוי. בשבת ואין צריך לומר ביום טוב. </b>כ"ה בד, כי"ל, קג"נ, במגילת סתרים לר"ן הנ"ל (לעיל, שו' 16–17, ד"ה ואילו הן משום מצוה), בר"ח ל"ז א', ובראבי"ה ח"ב, עמ' 487 הנ"ל, וכולם העתיקו מן התוספתא. ובעיטור הנ"ל (לעיל הערה 12): תוספת' וכלן מה שעשו ישראל בין בשוגג בין במזיד מה שעשו עשו. כל אלו ביו"ט אמרו ק"ו בשבת, ואין בין י"ט לשבת אלא אוכל נפש בלבד. והיה לפניו סדר הפיסקאות מהופך. והרי"ף פ"ה סי' תתקכ"ו העתיק בשם הירושלמי כגירסת התוספתא שהבאנו בפנים, אלא שחסר שם "ישראל". וממנו, כנראה, בשאר הראשונים, עיין אהצו"י, עמ' 49, ושבת, עמ' 166.<br>ובכי"ו גורס: בין מוטעין <b>הרי זה אסור</b>. ואין ספק שהוא באשגרה מלעיל שבת פי"ג, שו' 56, עיין מש"ש. ובכי"ע חסרה המלה "ישראל", והיא גירסא נכונה,<sup class="footnote-marker">13</sup><i class="footnote">שהרי רוב הדברים שנשנו כאן אי אפשר לעשותם ע"י גוי כלל.</i> אעפ"י שהיא ישנה בכל כתה"י ובראשונים שהעתיקו מן התוספתא, לרבות הראבי"ה שהשתמש בכ"י קרוב מאד לנוסח כי"ע (אלא שכאן נראה שהעתיק מן הר"ח). אבל אינה ברי"ף הנ"ל ובראשונים שלקחו ממנו. והגירסא "ישראל" אף היא (וכן חסרון הסוף בכי"ע ובכי"ו) באשגרה מלעיל שבת פי"ג הנ"ל עיי"ש. וכן חסר בכי"ע ובכי"ו "בשבת ואין צריך לומר ביום טוב", אבל הן ישנן בכל שאר כתה"י וכל המקורות הנ"ל (חוץ מן העיטור, עיין מ"ש לעיל).<br>ואשר לעצם העניין, עיין ברי"ף שם לעניין קניין בשבת.<sup class="footnote-marker">14</sup><i class="footnote">ועיין בשלטה"ג במקומו שם שתמה שהרי כן מפורש גם בבבלי ב"ק ע' ב', עיי"ש. וכן יוצא גם ממשנתנו שם פ"ז מ"ב, ועיין בירושלמי שם פ"ז סה"ה, ו' ע"א. ובתוספות בכורים ציין גם לבבלי ב"מ ט' א'.</i> ובמגילת סתרים הנ"ל, ציין לתוספתא (תרומות רפ"ד ושבת פ"ב הי"ט): התורם והמעשר בשבת בין בשוגג בין במזיד מעשרותיו מעשר. ועיין מ"ש בח"א, עמ' 337, ולעיל שבת פ"ב, שו' 60–61. וכבר ציין בכפו"פ פל"א, עמ' ת"ק, בקשר לתוספתא כאן (אלא שהביאה בשם ירושלמי מן הרי"ף) לדברי הר"מ פכ"ג מה' שבת הט"ו: המגביה תרומות ומעשרות בשבת או ביום טוב וכו' בין כך ובין כך תקן את הפירות. ובסוף סיים: הרי שאפילו במזיד תקן פירותיו, והכי נמי איתא פרק כירה (שבת מ"ג א') טבל מוכן הוא אצל שבת שאם עבר ותקנו מתוקן, ופרק מי שהחשיך היתה בהמתו טעונה טבל ועששית (שם קנ"ד ב', ועיין בתוספות מ"ג א' ד"ה טבל). ועיין בר"ן על הרי"ף פ"ה הנ"ל ד"ה ירושלמי. ועיין תוספתא ריש תמורה ומ"ש בגליוני הש"ס לר"י ענגיל ל"ו ב' ד"ה לא דנין. ועיין בס' אומר השכחה להגר"י פיק סי' ע"ה, וכבר נתבאר העניין לעיל ח"א, עמ' 337 הנ"ל.

Halakhah 5

<small>20-21.</small> <b>הבהמה והכלים כרגלי הבעלים והמוסר בהמתו לבנו או לרועה הרי אילו כרגליו. כלים המיוחדין וכו'. </b>לפי פשוטה משמע לכאורה שכרגליו פירושו, כרגלי הרועה, כרגלי בנו. אבל כל הבבא של התוספתא היא במשנתנו פ"ה מ"ג, אלא שבנוסחאות שלנו: והמוסר בהמתו לבנו או לרועה הרי אלו <b>כרגלי הבעלים</b> וכו'. ועיין רש"י ל"ז סע"א, ואינו ברור אם יש שם העתקה ממש, או פירוש. ברם נוסחא זו אין לה על מה לסמוך, שכן בד' נפולי, הוצ' לו, קויפמן, פרמה, משניות סדר מועד על קלף ומשנה שבירושלמי: הרי אילו כרגליו, כגירסת כל הנוסחאות שבתוספתא. וכן גרסו הגאונים (עיין להלן), הר"ח (ל"ז ב'), הרי"ף וכל המעתיקים ממנו (ס' העתים, עמ' 66, ס' המכתם, עמ' 255, פירוש תלמיד הרמב"ן, עמ' 153 ועוד), הרמב"ם בפיה"מ, המאירי ועוד. ולפ"ז אין שום ספק בנוסח הנכון של משנתנו. ובתשה"ג קהלת שלמה סי' נ"ו, עמ' נ"ב: כי אחרי דברי המשנה הבהמה והכלים כרגלי הבעלים [אמרו] המוסר בהמתו לבנו או לרועה הרי היא <b>כרגליו</b>, פי' כרגלי בעליה, ודברי ר' דוסא (עיין להלן) אינם כמשמעות המשנה הזאת, והוא כי הבהמה כרגלי הרועה. ולזה הקשו בתלמוד מן המשנה שלא תעשה את הבהמה כרגלי הרועה. והנה מתוך סוגיית שני התלמודים ברור שפירשו "כרגליו" כרגלי הבעלים. וכנראה שפירשו שהסיפא מפרשת ומשלימה את הרישא, כיצד כרגלי הבעלים ? אפילו מסרו לבנו או לרועה, כלומר, ביום טוב. ולפיכך אמרו בבבלי ל"ז ב': אמר רבה בר כר חנה א"ר יוחנן הלכה כר' דוסא. ומי א"ר יוחנן הכי והאמר ר' יוחנן הלכה כסתם משנה, ותנן הבהמה והכלים כרגלי הבעלים. וכתב בשיטה שם: וקשה למורי נר"ו, דמאי קושיא שאני התם דלא מסרה לרועה, אלא לומר שאם אדם רוצה להוליכה ביו"ט, או רוצה להוליך הכלים, שאינו יכול להוליכן אלא כרגלי הבעלים, אבל המוסר לרועה אינו בכלל. ותירץ: ואפשר דלישנא קייטא הוא, כלומר, ותנן הבהמה והכלים כרגלי הבעלים, והרי הוא כאילו אמר כו',<sup class="footnote-marker">15</sup><i class="footnote">כלומר, נקט את הרישא ומכוין לסיפא.</i> ע"כ תורף דברי מורי נר"ו. אבל לפירושנו הנ"ל הרי הסיפא הוא פירוש של הרישא, ולפיכך נקטו את הרישא. ועיין בתולדות יעקב למהריק"ש למשנתנו. ועיין בבלי מ' א', בר"ח שם, וברשב"א שם ד"ה אי אינהו.<br>ולעצם הסתירה שבין דברי ר' דוסא ובין משנתנו, עיין מ"ש על זה להלן, שו' 25–26, ד"ה נמצאנו ואילך.
<small>23.</small> <b>מהלך בצפון כרגלו משל זה בדרום וכו'. </b>זו היא השלמה ופירוש למשנתנו. ובבבלי ל"ז ב' בא פירוש זה לברייתא שלהלן בשואל חלוק מחבירו. ופירש"י: מה שרגליו של דרומי יכולין לילך לצפון מוליכו זה לצפון, ולא יותר. 
<small>23-24.</small> <b>אם מצעו את התחום אל יזוז ממקומו. </b>וכ"ה בד, בכי"ע (מיצע) ובבבלי הנ"ל. וכ"ה לעיל עירובין פ"ג, שו' 15, שם פ"ו, שו' 39, ירושלמי שם פ"ג ה"ה, כ"א ע"ב, בבלי שם נ' ב'. אבל בכי"ל ובקג"נ כאן: ואם (בכי"ל: אם) <b>מיצה</b> את התחום וכו'. וכן בשרי"ר עירובין, עמ' 99: <b>מיצא</b> את התחום וכו', <b>מיצאת</b> את התחום. וכן בעיטור ה' יו"ט מחלוקת ג', קמ"ב ע"ב: מצעו עליו וכו', נ"א ואם <b>מצוי</b> (צ"ל: מיצו), [והיא] היא, ופשוט. והכוונה שאם אחד עירב אלפים אמה לצפון, והשני אלפים אמה לדרום והבהמה באמצע, לא תזוז ממקומה, מפני ששניהם מיצו את כל התחום שיש להם משני הצדדים. 

Halakhah 6

<small>24-25.</small> <b>חמור כרגלי חמר, פרה כרגלי איכר. </b>וכ"ה בד ובכי"ל. וכן בקג"נ: כרגלי אכר. אבל בכי"ע: כרגלי <b>קדר</b>, וצ"ל: <b>קרר</b>, כלומר, מנהיג הקרון, וכן נשתבש לעיל ברכות פ"ג, עיין מ"ש בח"א, עמ' 46, ובתס"ר ח"ג, עמ' 73. ומדברים כאן במסר להם מערב יום טוב. 
<small>25.</small> <b>בהמה כרגלי הרועה. </b>אף כאן מדברים במסר לו מערב יו"ט, ולפיכך לא הקשו ממנה על משנתנו. 
<small>25-26.</small> <b>ר' דוסה אומר הלוקח בהמה, כרועה, אע"פ שלא הודיע עליה לרועה, הרי היא כרגלי הרועה. </b>בד,<sup class="footnote-marker">16</sup><i class="footnote">בד"ח של התוספתא: ר' דוסא אמר הלוקח בהמה מחבירו בעי"ט אע"פ שלא מסרה לו אלא בי"ט הרי היא כרגלי הלוקח, והמוסר בהמה לרועה אע"פ שלא הודיע וכו'. ועדיין בד' אמשטרדם הגירסא היא כמו בד"ר: הלוקח בהמה מן הרועה וכו'. וכן, כנראה, היתה הגירסא לפני בעל ח"ד. וגירסת הדפוסים החדשים אינה אלא טעות הדפוס, ובחנם טרחו האחרונים ליישבה.</i> בקג"נ ובכי"ל: ר' דוסא או' הלוקח בהמה <b>מן</b> הרועה אף על פי וכו'. ובכי"ע נשמט כאן ע"י הדומות מן "הלוקח" עד "הלוקח" שלהלן. וכן, כנראה, צ"ל אף בכי"ו, עיין הפירוש להלן. ואם גירסת כי"ו נכונה, פירושה שהלוקח בהמה מערב יו"ט, אעפ"י שלא נתן לו דמיה, ואעפ"י שלא דבר עם המוכר מתי יקח אותה (עיין בשיטה וברא"ה ל"ז ב') דינו כרועה, שאעפ"י שלא הודיע לרועה שימסרה לו ביו"ט, הרי היא כרגלי הרועה, ואף כאן היא כרגלי הלוקח. ועיין היטב בפי' ר' ישעיה הראשון בסוף הספר, ולפי פירושו בבבלי (לפי גירסתו, עיין להלן) הכוונה שהבהמה היא כרגלי הרועה של הלוקח, אע"פ שלא הודיע לו לרועה מעיו"ט שלקח את הבהמה.<br>ולפי גירסת ד, קג"נ וכי"ל הברייתא מתפרשת כפירש"י ל"ז ב'. וכן שנינו שם:<sup class="footnote-marker">17</sup><i class="footnote">לפי גירסת כי"מ, הר"ח, ר' ישעי' הראשון והרא"ש. וכן היה לפני רש"י, עיין דק"ס, עמ' 100, הע' ל'.</i> דתניא אמר ר' דוסא, ואמרי לה אבא שאול, הלוקח בהמה מחבירו מערב יום טוב אע"פ שלא נתנה לו אלא ביו"ט, הרי היא כרגלי הרועה. ופירש"י ל"ז רע"ב ד"ה כאן: בין מוכר בין לוקח דעתו שלא תקנה הבהמה שביתתו אצלו, אלא בשביתת הרועה. ואף כאן פירושו שהנוטל מן הרועה בהמה של בעלים, אעפ"י שלא הודיע הלוקח לרועה מערב יו"ט שלקח את הבהמה מן הבעלים, והיא מסורה לו לרועה, הרי היא כרגלי הרועה. ואין מדברים כאן בלקח מתחילה לשחיטה, אלא בלקח מתחילה לרעות, ולפיכך אפילו לקח מערב יו"ט, בין מוכר בין לוקח דעתם על הרועה, ואם נמלך לשוחטה ביו"ט אינו יכול להוליכה יותר מרגלי הרועה.<br>נמצאנו למדים לכל הגירסאות בברייתא שהמוסר בהמה לרועה ביום טוב הרי היא כרגלי הרועה, בניגוד למשנתנו, לפי הבנת שני התלמודים. ואמרו עלה בירושלמי (פ"ה ה"ג, ס"ג ע"ב) בדרך באור: מתנית' בשמסרה לו ביום טוב, אבל אם מסרה לו מערב י"ט, כרגלי הרועה. בשיש שם רועה אחד (צ"ל: אחר), אבל אם אין שם רועה אחד (צ"ל: אחר), כרגלי הבקר, ותני כן המוסר בהמתו לבקר, אע"פ שלא הודיע לבקר, הרי זו כרגלי הבקר. ודברי הירושלמי ברורים שמשנתנו מדברת בשיש שם עוד רועה, ולפיכך אם מסרה לאחד ביו"ט הרי היא כרגלי הבעלים, מפני שדעת הבעלים לא היתה ידועה מערב יו"ט, אבל אין שם רועה אחר, אפילו מסרה לו ביו"ט הרי היא כרגלי הרועה, מפני שהיתה דעתו של בעליה עליו מאתמול, אע"פ שלא הודיע לו לרועה מערב יו"ט.<br>ובבבלי ל"ז ב' שאלו מדברי ר' דוסא על משנתנו בדרך קושיא, ותירצו: כאן ברועה אחד, כאן בשני רועים. ופירש"י שאם אין בעיר אלא רועה אחד דעתו של הבעלים עליו מערב יו"ט "ונקנית שביתתו" לרועה זה, אבל בשני רועים לא ידעינן למי מהם דעת בעלים מערב יו"ט, ומשנתנו בשני רועים. וכן פירש בס' העיטור ה' יו"ט מחלוקת ג' (קרוב לסופה), הוצ' רמא"י קמ"ב ע"ב,<sup class="footnote-marker">18</sup><i class="footnote">בפיסקא מן המשנה שם: בהמתו לאינו ישראל, או לרועה וכו'. אבל בד"ר: לגוי וכו', וצ"ל: ל[ב]נו, או לרועה.</i> והביא את הירושלמי הנ"ל. וברור שהביאו כראייה לפירושו. ופירוש בעל פ"מ במה"פ ד"ה מתניתא הוא דחוק מאד.<br>וברי"ף פ"ה סי' תתקכ"ז: המוסר בהמתו לבנו או לרועה וכו', אוקימנא בשני רועים, דלא קנה אחד מהן, ולפיכך הרי אילו כרגליו, אבל אם מסרה לרועה אחד הרי היא כרגלי הרועה, ואפילו לא מסרה לו אלא ביו"ט הרי היא כרגלי הרועה. והבין בעל המאור בדעת הרי"ף, שאם מסר את הבהמה לשני רועים ואפילו מערב יו"ט הרי היא כרגלי הבעלים, מפני שלא ייחדה לרשות אחד מהם, והרי הם כפועלים שלו, ולא בטל שביתתו לגביהם. וכן משמע מלשון הר"מ בפ"ה מה' יו"ט הי"א. ובפיה"מ שלו: מפני שלא נתקיימה קנייתה לאחד מהם. והראב"ד בהשגות על בעל המאור בתחילת דבריו נוטה לפרש גם את דברי הרי"ף כפירש"י, ולא קנה אחד מהן, כשמסרה לו ביו"ט עסיקינן, וכן מפרש בחידושי המאירי בסוגיין ובבית הבחירה שלו, עמ' 226, אלא שקשה מאד לפרש לפיהם את המשך דברי הרי"ף "אבל אם מסרה לרועה אחד", ומכאן שההבדל הוא בין "מסרה" לשני רועים, או לרועה אחד, אבל לא במציאות שני רועים בעיר או רועה אחד. ועיין בפירוש השני בראב"ד שם, במלחמות, בס' המכתם, עמ' 255, ובר"ן במקומו, וכולם מפרשים את דברי הרי"ף בפנים שונים. וכבר הראינו לעיל בשם העיטור שדברי הירושלמי מוכיחים כפירש"י וסייעתו.<br>ובבבלי שם אמרו: דיקא נמי דקתני לבנו, או לרועה, שמע מינה. ופירש"י: דיקא נמי דמתני' בשני רועים. והכוונה שמסר לבנו הרועה, או לרועה אחר, ושמע מינה שבשיש שני רועים עסיקינן. ובפיה"מ להר"מ כתב שמשנתנו מדברת במסרה לשני בנים, או לשני רועים וכו'. אבל בחיבורו הנ"ל פסק שהמוסר בהמתו לבנו הרי היא כרגלי האב, ולא חילק בבן כשם שחילק שם ברועה, ומשמע מדבריו שהמוסר לבנו הרי היא כרגלי האב, מכל מקום. ועיין מ"ש במגיד משנה שם, ועיין מה שהאריך בזה הגר"ח ן' עטר בראשון לציון בסוגיין, ואף הוא העלים עינו לרגע קטן מן הירושלמי, עיי"ש. ומתשובת הגאון בשו"ת גאוני מזרח ומערב סי' ל"ה, ס' העתים, עמ' 65, מוכח שאין הבדל בין בנו ובין רועה, ובשניהם אם מסר לאחד מהם את הבהמה רגלי הבהמה כרגלי הרועה.<sup class="footnote-marker">19</sup><i class="footnote">מפשטות הלשון שם משמע שהגאון פירש את הגמרא כפירוש הרי"ף, ואף לפי משנתנו שיש שם בן ורועה, אם מסר לאחד מהם, הרי היא כרגלי הרועה. ומ"ש שם: "ומסר בהמתו לבנו ולרועה לא תצא בהמתו חוץ לתחום של בנו ושל רועה שהיא ברשותו", או, או, קאמר, כלומר, לבנו או לרועה וכו' חוץ לתחום של בנו, או של רועה, עיי"ש.</i>
<small>26-27.</small> <b>הלוקח בהמה מחבירו מערב יום טוב כרגלי הלוקח וכו'. </b>כאן מדברים בלוקח לשחיטה ולאכילה, ואם לקח מערב יום טוב, אעפ"י שלא נתן את דמיה, ולא התנה מתי יטול את הבהמה, הרי היא כרגלי הלוקח, עיין ברא"ה ובשיטה ל"ז ב'. ובכי"ל, וכן בקג"נ, נשמטה ברייתא זו ע"י הדומות. 
<small>27.</small> <b>ביום טוב כרגלי המוכר. </b>ובלוקח מחבירו עסיקינן, שאינו מוכר בהמות, ולא היתה דעתו על הלוקח מערב יום טוב. ועיין במשנה ברורה סי' שצ"ז אות י"ז, ובבאור הלכה שם ד"ה שור של רועה. 
<small>27-28.</small> <b>הלוקח בשר מבית טבח מערב יום טוב כרגלי הלוקח, ביום טוב כרגלי המוכר. </b>בכל שאר הנוסחאות, לרבות קג"נ: הלוקח בשר <b>מן הטבח</b> וכו', ועיין ע"ז להלן. ובבבלי ל"ח א': אמר שמואל שור של פטם הרי הוא כרגלי כל אדם, שור של רועה הרי הוא כרגלי אותה העיר, ובר"ח שם: שור של פטם <b>ששחטו ביום טוב</b> הרי הוא כרגלי כל אדם, אבל שור של רעי<sup class="footnote-marker">20</sup><i class="footnote">כלומר, שור של מרעה, עיין מ"ש לעיל שבת פט"ז, שו' 8, ד"ה גורפין.</i> הרי הוא כרגלי אותה העיר. ובר"מ פ"ה מה' יו"ט הט"ו: שור של רועה כרגלי אנשי אותה העיר, ושור של פטם כרגלי מי שלקחו לשחטו ביום טוב, מפני שדעת בעליו למכרו לאנשים אחרים חוץ מאנשי אותה העיר, מפני שהוא מפוטם, והכל שומעין שמעו, ובאין לקנותו. וכן אם שחטו בעליו ביום טוב, כל אחד מן הלוקחים מוליך מנתו למקום שהוא הולך, מפני שדעת בעליו מערב יום טוב כך הוא שיקחו ממנו אנשי עיירות אחרות, ונמצא שור זה כבור של עולי בבל שהוא מסור לכל. ועיין בבעל המאור, בהשגות הראב"ד שם ובמלחמות פ"ה סי' תקכ"ז (בעניין יניקת תחומין). ועיין בהשגות הראב"ד על הר"מ הנ"ל, וצ"ל שם: ואע"פ שאין לו <b>לשמואל</b> ברירה וכו', כמו שמעתיק משמו בס' המכתם, עמ' 257, וכפי שמוכח מן ההשגות על בעל המאור הנ"ל.<br>והנה משור של פטם ששחטו ביו"ט אין סתירה לכאן, כמו שבאר הר"מ הנ"ל, אבל לכאורה דין הטבח כדין שור רעי, וצריך להיות לכל הפחות כרגלי אנשי אותה העיר ולא כרגליו של מוכר. ושמא נוסח כי"ו "מבית טבח" הוא בדווקא, והכוונה שהטבח מוכר מביתו, ממה שהכין לעצמו, ורבותא קמ"ל שאעפ"י שהוא טבח, ומוכר בשר, מ"מ אם הוא מוכר מביתו ביום טוב, הרי הבשר כרגליו, מפני שלא היתה דעתו למוכרו מערב יום טוב. אבל הלוקח "מן הטבח" סתם אפילו לקח מביתו דינו כלוקח מאטליסו, עיין מ"ש לעיל פ"ג, סוף שו' 17–18.
<small>28-29.</small> <b>השואל חלוק מחבירו מערב יום טוב כרגלי השואל וכו'. </b>במשנתנו פ"ה מ"ד: השואל כלי מחבירו מערב יום טוב כרגלי השואל, ביום טוב כרגלי המשאיל. ובבבלי ל"ה א': פשיטא. לא צריכא שלא מסרו לו אלא ביו"ט וכו'. 
<small>29-31.</small> <b>שנים ששאלו חלוק אחד, אחד לילך בו שחרית לבית המדרש, ואחד לילך בו בסעודה, מערב יום טוב כרגלי השואל, ביום טוב כרגלי המשאיל. </b>וכ"ה בכי"ל ובקג"נ, אלא שבשניהם: לסעודה, ובד בטעות: לסעודת, מערב בי"ט (צ"ל: י"ט) כרגלי המשאיל (ונשמט בנתיים). ובכי"ע: ואחד שילך בו <b>ערבית</b> לסעודה וכו'. והנכון כלפנינו, וסתם "סעודה" היא סעודת צהרים של שבת,<sup class="footnote-marker">21</sup><i class="footnote">לעיל שבת פי"ב, שו' 71–72: בלילי שבת מדיחן שיאכל בהן לשחרית, לשחרית מדיחן שיאכל בהן לסעודה, לסעודה מדיחן שיאכ' בהן למנחה וכו'. ובמקום "לסעודה" שבתוספתא שם אמרו בירושלמי: לחצות, ובבבלי: בצהרים, עיין מש"ש ד"ה כיצד.</i> ולבית המדרש הקדימו ביותר. וגירסת כי"ע מתוקנת ע"פ הבבלי ל"ז ב', וכ"ה שם: שנים ששאלו חלוק אחד בשותפות,<sup class="footnote-marker">22</sup><i class="footnote">מלה זו באה בטעות מלמטה שם, ואינה בכי"מ, בר"ח ובשאר ראשונים, עיין דק"ס, עמ' 101, הע' נ', שהרי לא בשותפות עסיקינן, אלא בשכל אחד שאל מן הבעלים לזמן אחר.</i> זה לילך בו שחרית לבית המדרש, וזה ליכנס בו <b>ערבית</b> לבית המשתה, זה ערב עליו לצפון, וזה ערב עליו לדרום מהלך לצפון וכו', כלעיל שו' 23, ד"ה מהלך בצפון. ואף לפנינו בתוספתא "כרגלי השואל" פירושו כרגלי השואלים, והיינו למקום ששניהם יכולים ללכת.<br>וכתב בצפנת פענח פ"ה מה' יו"ט הי"ח: עיין עירובין דף צ"ז ע"ב דבטל החפץ וכן המים (כלומר, אם הוציא חבית שקנתה שביתה ומים שלא קנו שביתה בטלה חבית לגבי מים, ורשאי להוציא את החבית חוץ לתחום אגב המים, כשם שפטור אם הוציא בשבת את החי במטה), ועיין שבת קמ"א ע"א (צ"ל: ע"ב) דבטל הבגד לאדם, ואמאי לא נימא גם כאן דבטל החלוק לגבי האדם. ועיין מש"כ הרמב"ן ז"ל במלחמות על הך דעירובין ד"נ (מלחמות עירובין פ"ד, י"ד סע"א בהוצ' ראם) עיי"ש, ועיין חולין ד' ע"א ע"ב, עי"ש בתוס' גבי בית המנוגע<sup class="footnote-marker">23</sup><i class="footnote">כוונתו לעיין גם בתוספתא נגעים פ"ז ה"ח שהלשון שם שונה קצת ממשנתנו. אבל בחולין שם, וכן בסוכה ה' ב', הובאה לשון המשנה בנגעים פי"ג מ"ט: מי שנכנס לבית המנוגע וכליו על כתפו וכו', היה לבוש בכליו וכו'.</i> וכו', וצ"ל דכאן האיסור הוא עליו (כלומר, על בעל החלוק, ולא על המוציא), שאסור לגרום להוציא חלוק חוץ לתחום, ונפקא מינא דאם הוציא אדם שיש עליו כלים שיש להם שביתה אחרת מותר.<sup class="footnote-marker">24</sup><i class="footnote">כלומר, שהרי הוא מכוין להוציא את האדם ולא את כליו, והכלים בטלים על גביו, דומיא דחבית שבטלה על גב מימיה. וצ"ע לפירוש הרב ז"ל למה התיר ר' יהודה בבבלי עירובין שם להוציא את החבית, ולא חששו לבעל החבית, שהדי רק להלן שם העמידוה בחבית של הפקר, עיי"ש. וצ"ע.</i>
<small>31-33.</small> <b>האשה ששאלה מחברתה תבלין מים ומלח מערב יום טוב כרגלי השואל, ביום טוב כרגלי המשאלת. </b>ברייתא זו מלמדת שאם שאלה מים כשהן לעצמן ולא נתנה אותן בעיסה, אף ר' יהודה מודה שהן כרגלי המשאלת, עיין להלן. 
<small>33.</small> <b>נתנתן לעיסתה הרי היא כרגלי שתיהן. </b>כ"ה בד, בכי"ע, בכי"ל ובקג"נ. וכן במשנתנו פ"ה מ"ד: האשה ששאלה מחברתה תבלין מים ומלח לעיסתה הרי אלו כרגלי שתיהן, ובכי"ו כאן בטעות: כרגלי השוא'. 
<small>33-34.</small> <b>ר' יהודה פוטר במים מפני שנבלעין בעיסה. </b>במשנתנו הנ"ל: ר' יהודה פוטר במים מפני שאין בהן ממש. ובירושלמי פ"ה ה"ג, ס"ג ע"ב: ר' יודה פוטר במים מפני שאין בהן ממש. אית תנויי תני מפני שנבלעין בעיסה.<sup class="footnote-marker">25</sup><i class="footnote">כן מעיד בפי' כת"י לירושלמי ביצה לבעל ס' חרדים שכן הוא בספרי כתיבת יד.</i> מה נפיק מביניהון חמים,<sup class="footnote-marker">26</sup><i class="footnote">כ"ה בכי"ל של הירושלמי, אלא שבגוף כתה"י היה כתוב "המים", ותוקן חמין. ובספרי הירושלמי כת"י הנ"ל: חמין.</i> מאן דאמר מפני שאין בהן ממש, הרי יש בהן ממש (כלומר, בתמיה). מאן דאמר מפני שהן נבלעין בעיסה, הרי אינן נבלעין בתבשיל. ולפי הירושלמי אם שאלה אשה המים לתבשילה, לפי שיטת המשנה אף בהן אומר ר' יהודה שאין בהן ממש,<sup class="footnote-marker">27</sup><i class="footnote">ואין בהן כח לקנות שביתה, דומיא דשלהבת שהזכירו בסמוך לה במשנתנו ובתוספתא להלן, אלא ששלהבת אין בה ממש אפילו לעניין הוצאת שבת.</i> אבל לפי התוספתא לא אמר ר' יהודה אלא מים לעיסתה, מפני שנבלעים בעיסתה, אבל מים חמים לתבשילה אף הוא מודה שהוא כרגלי שתיהן. וכן מוכח (שהמשנה חולקת על התוספתא) מן הירושלמי חלה פ"ב ה"ב, נ"ח ע"ג, ועירובין פ"י סה"ב, כ"ו סע"א,<sup class="footnote-marker">28</sup><i class="footnote">ושם: במערה מכד לכד היא מתניתא וכו', דר' יהודה אומר משקה טופח וכו', והוא באשגרה משבת פ"ב ה"ד, ה' ע"א, ולהלן עירובין שם ה"ה, כ"ו ע"ב. וכאן צ"ל: דר' יהודה אומר מים אין בהם ממש, כפי שיוצא ברור מן הבבלי שם צ"ז ב', וכמו שהגיה בק"ע, ועיין גם בפ"מ.</i> שאפילו במים כשהן לעצמן סובר ר' יהודה שאין בהן ממש, והוא חולק איפוא אף על משנתנו פ"ה סמ"ה. ועיין מ"ש ברידב"ז כאן במקומו. אבל בבבלי כאן ל"ט א' ועירובין צ"ז ב' סברו שאין הבדל בין "בטלין בעיסה" ובין "אין בהן ממש", ואף אין בהן ממש הוא משום שבטלין על גב העיסה, אבל במים כשהן לעצמן אף ר' יהודה מודה לכולי עלמא שיש בהן ממש. והברייתא כאן אינה חולקת על משנתנו אלא שונה את דברי ר' יהודה בלשון אחרת. והוא הדין במלח סדומית סובר ר' יהודה שהיא בטלה על גבי העיסה, עיי"ש בבבלי. ור"י אינו חולק על כל המקומות שהזכירו שביתה במים. 

Halakhah 7

<small>34-35.</small> <b>הגחלת כרגלי הבעלים והשלהבת ככל מקום. </b>משנתנו פ"ה מ"ה. ופירש הר"ח ל"ט א': שלהבת. כגון המדליק מנר לנר וכיוצא בזה כרגלי כל אדם, כלומר אין בה ממש לקנות שביתה. ובמאירי בסוגיין, וכן בבית הבחירה שלו, עמ' 234: וזה שאמר בכל מקום, ולא אמר כרגלי המוליך הוא מפני שאחר שאין בה ממש אינה בתורת איסור תחומין שיתכן לומר בה רגלי שואל ורגלי מוליך, והודיע כונה זו בעצמה בלשון בכל מקום. 
<small>35.</small> <b>חמשה דברים נאמרו בגחלת וכו'. </b>ירושלמי פ"ה ה"ד, ס"ג ע"ב, ברכות פ"ח ה"ו, י"ב ע"ב, בבלי כאן ל"ט א', פרקי דרבי הוצ' שענבלום, י"ח ע"ב, סי' ט', ובמדרש שבמנוה"מ ח"ד, עמ' 602. 
<small>35-36.</small> <b>גחלת של הקדש מועלין בה שלהבת לא נהנין ולא מועלין. </b>משנתנו הנ"ל. ופירושו שמועלין בגחלת שעל גבי המזבח (עיין מעילה ט' ב', תוספתא שם פ"א הט"ו, משנת זבחים פ"ט מ"ו), או בגחלת של בדק הבית (ר"מ פ"ב מה' מעילה הי"ג), אבל לא בשלהבת, מפני שאין בה ממש. ומ"מ לכתחילה אסור להדליק מן השלהבת (עיין תוספות פסחים כ"ו א' ד"ה מעילה), משום דהקדש לא בדילי ממנו אינשי, וגזרו בו רבנן שמא יבוא ליהנות מן ההקדש בדבר שיש בו ממש, עיין בבלי ל"ט א'. 
<small>36.</small> <b>גחלת של ע"ז אסורה, שלהבת מותרת. </b>ופירשו בבבלי הנ"ל שע"ז בדילי מינה אינשי, ולא גזרו בה. ועיין מ"ש לעיל ח"ב, עמ' 821, שו' 20, ד"ה אפר. ולעניין שלהבת, עיין מ"ש ברא"ש פ"ה סי' י', ובשיטה מקובצת ל"ט א', ד"ה גמרא, מ"ש בשם מורו. 
<small>36-37.</small> <b>המוציא גחלת לרשות הרבים חייב שלהבת פטור. המודר הנאה וכו'. </b>וכ"ה הסדר בד, כי"ל, קג"נ ובבלי הנ"ל. אבל בכי"ע הבבות הפוכות: המודר הנאה וכו', המוציא גחלת וכו'. וכ"ה הסדר בירושלמי ובברייתא החיצונית הנ"ל. והבבא של "המוציא גחלת וכו'" נוספה בכמה נוסחאות למשנתנו, אבל אינה ברוב הנוסחאות, עיין מלא"ש ומ"ש הרי"ן אפשטין במבוא לנוה"מ, עמ' 961. ובבבלי ל"ט א' שאלו: והתניא המוציא שלהבת כל שהוא חייב (לעיל שבת פ"ט, שו' 7–8, עיין מש"ש ד"ה המוציא). אמר רב ששת כגון שהוציאו בקיסם, ותיפוק ליה משום קיסם. בדלית ליה שיעורא וכו', המוציא שלהבת פטור היכי משכחת לה, כגון דאדייה אדויי לרה"ר. ותורף הדברים הוא שבתוספתא שבת הרי בשיעורים עסיקינן, והיא מלמדת שאף בשלהבת חייב בכל שהוא אם היא קשורה לדבר של ממש שאין בו שיעור, אבל כאן הרי ירדו לחילוק שבין דבר שיש בו ממש (גחלת), ודבר שאין בו ממש (שלהבת), ומדברים "כגון שנפח בפיו וכיוצא בזה ודחה השלהבת מרשות היחיד לרשות הרבים". (לשון הר"ח). ועיין מ"ש עליו בשיטה.<br>אבל הר"מ סתם את דבריו ופסק בפי"ח מה' שבת סה"ה שהמוציא שלהבת פטור, ולא הוסיף בה שום תנאים. והעיר על זה בבית הבחירה למאירי כאן, עמ' 235, והוסיף: ובמקומו יתבאר. ושמא סובר רבינו שאין כאן בבבלי אלא דיחוי בעלמא, ופטור אף בהוציא בקיסם, משום שבטל הקיסם לגבי השלהבת (עיין בתוספות ל"ט א' ד"ה ותיפוק), ואע"ג דלית ביה ממש, עיין בבבלי עירובין צ"ז ב' (ופשיטא שיש לחלק, שהרי במוציא מים בשבת חייב לר' יהודה אפילו אם יסבור שאין בהן ממש לעניין תחומין). וכן מוכח מגירסת בית נתן וכ"י פריס בברכות נ"ג א' (לפי דק"ס שם, עמ' 280, הערה ר'): אלא מעתה הא דתניא המוציא גחלת לרה"ר חייב ושלהבת פטור, פשיטא כיון דקמא קמא אזיל, והאי אחרינא הוא, ממילא ידענא דפטור, דמה שהניח לא עקר, ומה שעקר לא הניח וכו', ושאלה זו אפשרית רק אם נניח שהוציא את השלהבת בדבר שיש בו ממש (עיין רש"י שם ד"ה המוציא שלהבת), ומ"מ אמרו שבכגון דא המוציא שלהבת פטור. ובעל כרחינו אנו אומרים ששתי הברייתות חולקות, ופסק הר"מ כפשוטה של הברייתא במקורות כאן.
<small>37-38.</small> <b>המודר הנאה מחבירו אסור בגחלתו וכו'. </b>ופירש ר"ח: כלומר, מדליק מנרו וכיוצא בו מותר. והוא מפני שאין שלהבת בכלל נכסי חבירו, משום שאין בה ממש, שהרי אפילו בע"ז מותרת. ועיין בצפנת פענח פ"ו מה' נדרים הי"א. 
<small>38.</small> <b>מברכין על השלהבת ואין מברכין על הגחלת. </b>וכ"ה בירושלמי ובפרקי דרבי הנ"ל. אבל בבבלי לא מנו אותה בתוך חמשת הדברים, שהרי קולי שלהבת שנו כאן, ומטעם אין בה ממש אתינן עלה, וממילא אין לה מקום כאן, והכניסו במקומה את הרישא של משנתנו (ושל התוספתא כאן) הגחלת כרגלי הבעלים וכו'. ועיין בס' מתא דירושלים על הירושלמי כאן ובגליוני הש"ס לר"י ענגיל ל"ט א' ד"ה חמשה.<br>ובבבלי ברכות נ"ג ב': ת"ר גחלים לוחשות מברכין עליהן, אוממות אין מברכין עליהן. ה"ד לוחשות ? אמר רב חסדא כל שאילו מכניס לתוכן קיסם ודולקת מאיליה. ופירש בראבי"ה ח"א סי' ק"מ, עמ' 131: וכגון שמקצת שלהבת דבוקה בהם, כדתניא בתוספתא דביצה פרק האוכל תאנים מברכים על השלהבת ואינם מברכים על הגחלת, ואין נראה לפרש דלוחשות הם עצמם השלהבת (כלומר, שלוחשות שבבבלי היא השלהבת שבתוספתא).<br>ובירושלמי כאן וברכות הנ"ל הוסיפו: רב חייא בר אשי אם היו הגחלים לוחשות מברכין (וכאן מפורש כדברי הראבי"ה הנ"ל). ר' יוחנן דקציון (בברכות: דקרציון) בשם ר' נחום בי ר' סימאי ובלבד בנקטפת. וכנראה שר' נחום בי ר' סימאי חולק, ומצריך שתהא האש נקטפת, כלומר, שיהא הלהב גדול שיהא נכפף מחמת גדלו, כלומר שלהבת ממש, אבל על גחלים לוחשות, שאין האש שעליהן אלא קודחת, אין מברכין. עיין ירושלמי ב"ק פ"ו ה"ה, ה' ע"ג, בבלי שם ס"א א', בערוך ערך קדח ובר"מ פי"ד מה' נזקי ממון ה"ג. אבל עיין בבלי יומא מ"א ב' ובריטב"א שם ד"ה כאן בקולחת, ובערוך ערך קלח א'.

Halakhah 8

<small>39.</small> <b>בור של שני שבטים יש לו אלפים אמה לכל רוח. </b>במשנתנו פ"ה מ"ה: בור של יחיד כרגלי היחיד, ושל אנשי אותה העיר כרגלי אנשי אותה העיר. ושל עולי בבל כרגלי הממלא. והביאו משנה זו בבבלי עירובין מ"ה ב', והמשיכו: ותניא בברייתא (כגירסת כי"י וראשונים) בור של שבטים יש להן אלפים אמה לכל רוח, קשיין אהדדי. אלא לאו ש"מ הא ר' יוחנן בן נורי (כלומר, הברייתא שלנו היא כר' יוחנן בן נורי הסובר שחפצי הפקר קונין שביתה) הא רבנן (כלומר, משנתנו כרבנן הסוברים שחפצי הפקר אינן קונין שביתה). ולפי גירסת כי"ו הברייתא שבבבלי היא התוספתא כאן, כמו שהעיר לנכון בתכלת מרדכי, והיא בור של שני שבטים, היא בור של שבטים, והמים הם לכל אדם. ומן הסיפא להלן מוכח שהברייתא כר' יוחנן בן נורי לכל הגירסאות.<br>ברם בד: בור של שני שבטים משלשל וממלא המנו בשבת. וכ"ה בכי"ע, בכי"ל ובקג"נ, אלא שבכולם: בור שבין שני שבטים וכו', והיא היא, ונקטו "שבין שני" אגב הסיגנון להלן בסמוך, והכוונה לפסי ביראות שהתירו לעולי רגלים, עיין ירושלמי עירובין פ"ב ה"א, י"ט ע"ד ואילך, בבלי שם כ' סע"ב. אבל אין כאן שתי רשויות מפני שבור של שבטים היא לכל אדם.
<small>39-40.</small> <b>בור של שני תחומין אין ממלין ממנו בשבת, אלא אם כן עשו לו מחיצה גבוהה עשרה טפחים. </b>וכע"ז בד. ובכי"ע, כי"ל וקג"נ: ושבין שני תחומין וכו'. ולפי גירסת כי"ו לעיל אף הרישא כר' יוחנן בן נורי, ובבור שמימיו מכונסין עסיקינן, וקנו שביתה במקומן. ועיין בתוספ' עירובין מ"ז ב' ד"ה חרם.<br>ובירושלמי פ"ה ה"ה, ס"ג ע"ב: <b>באר</b> שבין שני תחומין, ר' יוחנן אמר עושין לה מחיצה של ברזל. ר' יוסי בן חנינה אמר אפילו מחיצה של קנים. ובלבד שלא יהו המים נמשכין לכאן ולכאן. ועיין מ"ש ע"ז להלן בסמוך. ובבבלי עירובין מ"ז סע"ב: תני ר' חייא חריץ מים<sup class="footnote-marker">29</sup><i class="footnote">כגי' כת"י וראשונים, עיין דק"ס שם, עמ' 178, הע' ל'. ולפנינו: חרם שבין תחומי שבת. ובר"ח: <b>חרס,</b> פי' כמו חריץ. ועיין מ"ש לעיל ח"ב, עמ' 520, שו' 36.</i> שבין תחומי שבת צריך מחיצה של ברזל להפסיקו. מחייך עליה ר' יוסי בר' חנינא וכו', משום דתניא נהרות המושכין ומעיינות הנובעין הרי הן כרגלי כל אדם (כלומר, ואינם קונים שביתה לכולי עלמא), ודלמא במכונסין. אלא משום דקתני צריך מחיצה של ברזל להפסיקו, ומאי שנא קנים דלא, דעיילי בהו מיא, של ברזל נמי עיילי בהו מיא וכו'. ולפי פשוטו של הירושלמי הנ"ל משמע שצריך לכל הפחות שלא יהו המים נמשכין אילך ואילך.<br>והנה בירושלמי הנ"ל הגירסא היא "באר" וסתם באר מימיה חיים ונובעין, ולשיטת רש"י במכילתין ל"ט א' ד"ה ומעיינות, דינה כנהרות המושכין, ואין מימיה קונין שביתה (וכן משמע גם מפירוש הר"ח שם שאין מכונסין אלא מי גשמים), ואין צורך כלל במחיצה. אבל הראב"ד בעירובין מ"ו א' (לפי חידושי הרשב"א ובית הבחירה להמאירי כאן) סובר שבאר שמימיה נובעין דינה כמכונסין, ולפיו מתבאר הירושלמי אפילו בבאר שמימיה חיים, אלא שבירושלמי כי"ל נכתבה המלה "באר" על הגרר בכ"י אחר, ושמא היה כתוב שם "בור".
<small>41.</small> <b>הנהרות והמעיינות המושכין הרי הן כרגלי כל אדם. </b>וכ"ה בד. וכ"ה בבבלי ל"ט א', שבת קכ"א ב', עירובין מ"ו א' ומ"ח א' [תיקונים והשלמות: נשמט בטעות הציון לירושלמי כאן פ״ה סה״א, ס״ג ע״א. אבל מגירסת הירושלמי שם אין ללמוד כלום בעניין שאנו דנים בפירושנו.]. אבל בכי"ע, כי"ל וקג"נ כאן: כרגלי <b>הממלא</b>. וכן מעתיקים בשם התוספתא בתוספות עירובין מ"ה ב' ד"ה ביו"ט, ברשב"א שם ד"ה ושל (47 ע"א), ריטב"א שם מ"ו א', בית הבחירה למאירי כאן, עמ' 236, ורא"ש פ"ה סי' י"א. וכתבו הראשונים הנ"ל שהואיל ובבבלי שנו בברייתא זו "כרגלי כל אדם", ובתוספתא שנו "כרגלי הממלא", הרי מוכח שהן הן רגלי כל אדם, הן הן רגלי הממלא. ועיין גם בס' המכתם, עמ' 258, בשם בעל ההשלמה.<br>ברם רש"י כאן ל"ט סע"א (ועירובין מ"ה ב' ד"ה הרי) כתב: הרי הן כרגלי כל אדם אין להם שום שביתה לא במקומן, ולא כרגלי הבעלים, ולא כרגלי הממלא, אלא כל אדם מוליכן ברגליו, דכל מידי דנייד לית ליה שביתה. ואעפ"י ששנינו במשנתנו פ"ה מ"ה שבור של עולי בבל כרגלי הממלא, שאני בור של עולי בבל שמחמת הפקר גרידא אתינן עלה, וסובר התנא שיש ברירה להחמיר, וכשמילא הוברר הדבר למפרע שהמים היו ברשותו מאתמול, מה שאין במים הנדים שאף אם הן של יחיד, והיו בוודאי ברשותו מאתמול, אין קונין שביתה, אינם עדיפים מאדם עצמו שאינו קונה שביתה כשהוא מהלך, ומה תועיל כאן ברירה, כמו שכתב רש"י במשנתנו, וכמו שהסביר הראב"ד שהובא ברשב"א ובריטב"א הנ"ל. ואף ר' ישעי' הזקן סובר כרש"י והראב"ד, עיין בשלטה"ג. ושמא היתה להם גירסת ד וכי"ו בתוספתא. והחולקים סוברים שאעפ"י שלא קנו שביתה בין השמשות, מ"מ כשזוכה בהם הממלא נעשים עכשיו כנכסיו, ואף אדם כשלא היה בגדר קניית שביתה בין השמשות קונה שביתה בשבת, עיין עירובין מ"ג א' ובתוספות מ"ה ב' ד"ה ליקני. ועיין בגאון יעקב לעירובין מ"ה ב' שברר את שיטות הראשונים בטוב טעם כדרכו. ועיין בתוספתא ב"ק פ"ו הט"ו, ואינה עניין לכאן.

Halakhah 9

<small>41-43.</small> <b>מי שהיו פירותיו בעיר אחרת ועירבו בני אנשי אותה העיר לבא אצלו לא יביאו לו מפירותיו, אלא אם כן היו רגליו מעורבות לשם. </b>וכ"ה בד. ובכי"ע: רגליו <b>מיוחדין</b> לשם. ובכי"ל ובקג"נ: לא <b>יוליכו</b> לו (בכי"ל חסר "לו") מפירותיו אלא אם כן היו רגליו <b>מותרות</b> לשם (מלה זו נשמטה בקג"נ בסוף השורה), ומעל השורה תוקן בקג"נ "יביאו" "מיוחדות לשם".<br>ובמשנתנו פ"ה מ"ו:<sup class="footnote-marker">30</sup><i class="footnote">כגירסת רוב הנוסחאות, עיין דק"ס, עמ' 106, הע' ב'. וכ"ה בהוצ' לו, קויפמן, פרמה ומשניות סדר מועד על קלף שבביה"מ כאן.</i> מי שהיו פירותיו בעיר אחרת ועירבו בני אותה העיר לבוא אצלו לא יביאו לו מפירותיו, ואם עירב הוא פירותיו כמוהו. ובירושלמי ובבבלי נחלקו רב ושמואל בפירות מופקדין אצל אחר, לשיטת רב הפירות הם כרגלי הנפקד, ולשמואל כרגלי המפקיד. ושאלו שם מן הסיפא שאם עירב הוא פירותיו כמוהו ויכול להביא את הפירות, ואעפ"י שהנפקד לא ערב, ותירצו כשייחד לו קרן זוית, ולפיכך הם לגמרי ברשות המפקיד. ועיין מ"ש להלן בשם הירושלמי.<br>ברם בתוספתא להלן מסיים: ואם יש שם אפטרופוס וכו', ומשמע שדווקא אם אפוטרופוס של המפקיד הוא במקום הפירות מביאין לו למפקיד את הפירות, והוי ליה כאילו המפקיד עצמו בעיר שעירבה, אבל אין שם אלא נפקד גרידא (שהוא פחות מאפטרופוס), אין מביאין לו מפירותיו, אפילו אם עירב הנפקד, והעיקר הוא המפקיד, והפירות הן כרגליו. ולפי שיטת הרא"ה מ' א', פירוש תלמיד הרמב"ן, ריש עמ' 160, והר"ן (בשם איכא מאן דאמר) הסובר כרגלי הנפקד, אף כרגלי הנפקד קא אמר,<sup class="footnote-marker">31</sup><i class="footnote">ועיין בים של שלמה פ"ה סי' ט"ז, ועדיין לא היו לפניו לא חידושי הרא"ה ולא פירוש תלמיד הרמב"ן, ומדבריהם מוכח שמרן צדק בפירושו לדברי הר"ן.</i> והפירות כרגלי שניהן. ועיין גם במהר"מ שיף ובמהר"מ לתוספות (ישנים) מ' א' ד"ה תנן.<sup class="footnote-marker">32</sup><i class="footnote">ובחי' הרשב"א מ' רע"א, ד"ה דתנן, מפורש כתירוץ הראשון של מהר"ם שיף.</i> ולפי זה מתפרשת התוספתא כפשוטה שאפילו אם ערב הנפקד לא יביאו לו מפירותיו אלא אם כן היו גם רגלי המפקיד מעורבות לשם. ברם בירושלמי פ"ה ה"ה, ס"ג ע"ב, מוכח כשיטת שאר הראשונים, שלמ"ד כרגלי הנפקד, הוא כרגליו גרידא, ומשנתנו כשהיה מפתח ביד בעלים (לפי הירושלמי), או שייחד לו קרן זוית (לפי הבבלי).<br>ועיין מ"ש לעיל שבת פי"ז הי"ז, שו' 35–36, ד"ה ברם, וד"ה ושיטת, עיי"ש היטב מ"ש בפירוש משנת ביצה הנ"ל. [תיקונים והשלמות: אעפ״י שכבר בטלנו לעיל בהשלמות למקום הנ״ל את פירושנו במשנת ביצה שם שהוא מתנגד לשני התלמודים, אבל בתוספתא כאן ששנתה: מי שהיו פירותיו בעיר אחרת וכו׳ אלא אם כן היו רגליו מעורבות לשם, הפירוש כפשוטו הוא שאינם מדברים במפקיד וכנפקד כלל, אלא במי שהיו פירותיו באוצר שבעיר (ובאחריותו הוא לבד), שאין מביאין לו מפירותיו אלא אם כן היו רגליו מעורבות לשם.<sup class="footnote-marker">29</sup><i class="footnote">במשנתנו הסיגנון הוא "ואם עירב הוא", ולפנינו כעין שתי בבות. ושמא דייקו בתלמודים מסיגנון זה שיש כאן עוד אחד ששייך למקום הפירות. אבל לפי סיגנון התוספתא בוודאי שאין להכניס לתוכה מפקד ונפקד.</i> ומוסיפה התוספתא: ואם יש אפטרופוס מביאין וכו׳, כלומר, אם יש בעיר אפוטרופוס על האוצר שבני העיר אוצרים שם את הפירות, ויש לו רשות גם למכור אותם, כדין אפטרופום, הרי הפירות כרגלי האפטרופוס. וכל מה שכתבנו בעניין שם הוא רק ע״פ פירושי התלמודים במשנתנו, אבל יתכן ויתכן שגם לבעלי התלמוד המשנה כאן לחוד והתוספתא לחוד. וכמעט וודאי גמור הוא שכן הוא הפירוש בתוספתא. וכן סתמתי בפירוש הקצר. ובס׳ עבודת הקודש להרשב״א שער ה׳ סי׳ כ״א, ל״ה ע״ב: היו נתונין בעיר אחרת אעפ״י שבני אותה העיר ערבו אצלו וכו׳ לא יזיזום ממקומן, ואם היו מופקדין אצלם וכו׳. ושמא ניסח ע״פ התוספתא כאן וע״פ משנתנו כפירוש התלמודים.]
<small>43-44.</small> <b>ואם יש שם אפטרופוס מביאין על פי אפטרופוס. </b>וכ"ה בד. ובכי"ע: אם יש שם אפיטרופין מביאין לו בפני אפיטרופין. ובקג"נ: אם יש טרפוס מביאין לו בפני אַפְטׁרְפוׁס. וכ"ה בכי"ל (אלא ששם: אפטרופוס). ובקג"נ הוגה בין השורות "על פי" (במקום "בפני"), ואף "בפני" פירושו כאן "מפני", על ידי, על פי. ומפשוטה של לשון משמע שאם היה אפיטרופוס של המפקיד במקום הפירות הרי הן כרגליו, ואם עירבו בני העיר מביאין לו למפקיד מפירותיו כאילו היה מבני העיר. ומסתבר שאין מדברין כאן בשהיה המפתח בידי המפקיד גרידא, שאם כן מה מועיל האפטרופוס. אלא שאם אין כאן אפטרופוס, הרי הפירות לכל הפחות כרגלי שניהן, ומכיוון שהמפקיד לא עירב אסור להביא לו את פירותיו שהן מחוץ לתחומו, אבל כשיש אפטרופוס של מפקיד במקום הפירות הרי הוא כאילו המפקיד עצמו מבני העיר, ומועיל לו עירוב של בני העיר להוציא את הפירות מחוץ לתחום. ואפוטרופוס הוא יותר מנפקד שהרי הוא יכול גם למכור את הפירות, ומשמע שהפירות אינם אלא כרגלי אפוטרופוס, אבל לא כרגלי נפקד, שאינו אלא שומר. ועיין מ"ש לעיל, שו' 41–43, ד"ה ברם. 

Halakhah 10

<small>44-45.</small> <b>מי שזימן אצלו אורחין לא יוליכו בידן מנות אלא אם כן זיכה להם אחר במנותיהם מערב יום טוב. </b>וכ"ה בד. אבל בכי"ע, כי"ל וקג"נ חסר "אלא אם כן וכו'" (עד סוף הבבא), ובגליון קג"נ הושלם בכ"י אחר: אלא אם כן זיכה להן אחר במנותיהן מערב יום טוב. ובר"ח מ' ב': תוספתא מי שזימן אצלו אורחים לא יוליכו בידם מנות אלא אם כן זיכה להן על ידי אחר מנותיהן מערב יום טוב וכו', והוא מעתיק את כל הברייתות עד סוף המסכת. וכנראה שהעיקר הוא כגירסת כי"ע, כי"ל וגוף קג"נ, והתוספתא כאן לא באה להשלים אלא מה הן המנות שמותר להוציא בדרך כלל (אפילו בחול) מבית המשתה בלי רשות בעל הבית, משום שכן נהגו. ובכי"ו, ד ור"ח השלימו את הפיסקא של משנתנו בסוף מכילתין, וכגירסת רוב הנוסחאות (עיין דק"ס, עמ' 106, הערה ה', שם 107, הערה כ'. וכן בכל הנוסחאות שהבאנו לעיל הערה 30). ובהוצאות שלפנינו: אלא אם כן זיכה להם מנותיהן מערב יו"ט. ובחי' הרשב"א מ' א': הא דאמרינן וכו' אלא אם כן זיכה להן מנותיהן מערב יום טוב, יש מפרש דלא מזכה ע"י אחר קאמר, אלא כל שאומר מנה זה אתן לפלוני ומנה זו לפלוני הרי זה לגביה כמזכה להן וכו', וכשואל כלי מחבירו בערב יו"ט וכו', וכמוסר בהמה לרועה וכו'. ועיין בתוספות (ישנים) מ' א' ד"ה אלא. והסיק ברשב"א: וי"ל דמזכה ממש ע"י אחר קאמר וכו', וסוגיא דשמעת' הכין מוכחא דזיכוי ממש קאמר. וכוונתו למה שאמרו (מ' א'): ואי אמרת כרגלי מי שהפקידו אצלו, כי זכה להם ע"י אחר מאי הוי. ה"נ כיון שזיכה להם ע"י אחר, כמי שיחד לו קרן זוית. ועיין בשו"ת הרשב"א ה"ד סי' רצ"ז, עיי"ש היטב. 
<small>45.</small> <b>מה הן מוליכין מבית המשתה וכו'. </b>וכן בד, בכי"ע ובר"ח: מה הן מוציאין (בד: מוצאין) <b>מבית</b> המשתה וכו'. אבל בכי"ל ובקג"נ: מה הן (בקג"נ: הם) מוליכין <b>לבית</b> המשתה וכו', וטעות סופר היא. 
<small>46.</small> <b>חתיכה וגלוסקא וביצה מתובלת. </b>כ"ה ("וגלוסקא") בכי"ע, כי"ל וקג"נ (אלא שבשניהם: וגלוסקה). ובד ובכי"ו: וגלוסקמא. ובד: <b>ומצ'</b> מתובלת. ובר"ח הנ"ל: חתיכה <b>דקלוסתא</b> וביצה מתובלת. וגירסא משובשת היא, והנכון כלפנינו, וסתם חתיכה במשנה ובברייתות היא חתיכה של בשר, ומותר להוציא חתיכה אחת וגלוסקא (קלוסקא) אחת שלמה, ולאו דווקא פרוסה. וגלוסקא, קלוסקא הוא עיגול מחטים מנופות, עיין מ"ש לעיל ח"א, עמ' 66, שו' 46. ועיין לעיל שבת פי"ז ה"ד, שו' 9–10, ומש"ש ד"ה לכאורה. 
<small>46-47.</small> <b>מקום שנהג לחלק וכו'. </b>בשאר נוסחאות: שנהגו וכו'. ונראה שאין לשבש את הנוסח שלנו, והכוונה לא לבני אדם, אלא למקום.<sup class="footnote-marker">33</sup><i class="footnote">עיין מ"ש לעיל ח"א, עמ' 288, ובהע' 30 שם.</i> 
<small>47.</small> <b>אגוזין וקליות וטרולוס יוליכו. </b>כ"ה בקג"נ ובכי"ל. ובד ובכי"ו חסר "וטרולוס". ובכי"ע: קליות ואגוזין יוליכו, ואחרי "ואגוזין" ריוח, סימן מובהק שהיתה שם מלה קשה שהושמטה, עיין מ"ש לעיל ח"א, עמ' 416, הערה 120. [תיקונים והוספות: בפירוש כת״י<sup class="footnote-marker">27</sup><i class="footnote">עיין מבוא לח"ו, עמ' ט"ו ואילך.</i>: <b>בטורלס</b>, אלעורס (כלומר, חתונה). ועיין מ״ש לעיל ה״ו, מבוא, עמ׳ ט״ז.] ובר"ח הנ"ל: אגוזים וקליות בעורלס יוליכו (וכ"ה בר"ח כי"ר). וקרוב לוודאי שצ"ל בר"ח: בטרולס. ועיין מ"ש בשמי ר"ע לעף במ"ח ח"פ (1936), עמ' 362. ובוודאי צדק החכם הנ"ל שהכוונה למלה היונית τρούλιον, τρούλλιον trulla. ונ"ל שהכתיב הנכון הוא τρυηλίς, כמו שמביא היסיכיאוס במלונו,<sup class="footnote-marker">34</sup><i class="footnote">וכבר הראיתי בצופה האנגלי סדרא חדשה חל"ה (1944), עמ' 47, הע' 70, שבמלון זה נשתמרו לנו הצורות היווניות שהשתמשו בהן בא"י ובמצרים.</i> ומתרגמו: ζωμήρυσις,<sup class="footnote-marker">35</sup><i class="footnote">בליקסיקונים של ימי הבינים לפי Goetz באוסף Corpus Glossariorum Latinorum מתורגמת trulla ליונית: ζωμάλιστρος (עיי"ש בח"ז, עמ' 370) והיינו כף גדולה שמגיסים בה מרק.</i> והיינו זומליסטרון של משנתנו (כלים פי"ג מ"ב), כלומר כף, עיין בפיה"ג, עמ' 29. ונראה בפירושו שרשב"ג מכוין למקום שנהגו לחלק קליות ואגוזין בבית המשתה, בנישואי בתולה, כר' יוחנן בן ברוקא במשנת כתובות רפ"ב. ובמס' שמחות פ"ח ה"ג, הוצ' היגר, עמ' 150: מבזבזין לפני חתנים וכלות וכו', אבל נוטל הוא <b>קליות ואגוזים</b> (כברוב הנוסחאות, עיי"ש בשנו"ס) <b>בתוך הכף</b> וזורק. ונראה בכוונתה שהוא זורק אותן עם הכף, או שזורק מתוך הכף וקולטן בה, כדי שלא ילכו לאיבוד, עיי"ש, ושמא אף כאן הכוונה שבמקום שנהגו לחלק אותם אח"כ עם הכף יוליכו, שכן נהגו, ועיין מ"ש להלן בסמוך. 
<small>47-48.</small> <b>בנו ובתו הקטנים מוליכין עמו לבית האבל ולבית המשתה ולבית השמחה במקום שנהגו. </b>בד: מוליכן עמו וכו', וכן תוקן בקג"נ: מולִכַן וכו', וכנראה שמתחילה היה כתוב שם: הולכין עמו וכו', וכ"ה בכי"ע, בכי"ל ובר"ח הנ"ל. ואף מוליכין שלפנינו כוונתו: מוליכן, עיין מ"ש מהרי"ן אפשטין במבוא לנוה"מ, עמ' 1245, ואף כאן נשרד לנו בכ"י כתיב עתיק. ועיין מ"ש לעיל ח"ב, עמ' 507, שו' 44. "ולבית השמחה" חסר בכי"ע, בכי"ל, בקג"נ ובר"ח הנ"ל, אבל ישנה גם בד. ובקג"נ בין השורות (מעל למלה "האבל"): השמחה. ובית השמחה היא שמחת מריעות, עיין בבלי מו"ק כ"ב ב', ועיין רש"י ותוספות שם ד"ה ולשמחת. ועיין להלן סוף מו"ק, שו' 52–53, ד"ה אין מוליכין ומש"ש שם.<br>ובכל המקומות היו מאכילין את האורחים סעודות יקרות, והשאלה היתה אם מותר להוליך גם את בניו הקטנים עמו, מפני גזל בעל הבית.<sup class="footnote-marker">36</sup><i class="footnote">במס' דרך ארץ הוצ' היגר, עמ' 235, בשנו"ס מביא בשם כ"י אוקספורד (שהוא המעולה ביותר לדעתו, עיי"ש במבואו, סוף עמ' 50): ואין נותנין דבר לתינוק אלא אם כן נטלו רשות מבעל הבית. והכוונה היא לתינוק שאינו בנו של בעל הבית, שהרי הלכה זו בתינוק של בעל הבית שמענו כבר לעיל שם בסמוך. והוא, כנראה, במקום שלא נהגו להוליך קטנים לבית המשתה.</i> ועל האכילה בבית האבל, עיין בראבי"ה ח"ב סי' תתמ"א, עמ' 530, ובתורת האדם להרמב"ן עניין ההבראה, ד"ו ס"ו ע"ד ואילך, ובמקורות שהביאו שם. ובמס' שמחות פי"ד הי"ג, הוצ' היגר, עמ' 209: הכל מעלין לבית האבל, גלוסקאות בשר ודגים וכו', ורבן שמעון בן גמליאל אומר במקום שנהגו אפילו מעשה קדירה. ואף כאן ההלכה שלנו, כנראה, דבוקה למעלה, והכל הוא מדברי רבן שמעון בן גמליאל. ועיין ב"מ פ"ז סמ"א.
<small>48-49.</small> <b>לא יתן אדם ממנתו לבנו ובתו של בעל הבית משם איבה. </b>עיין דרך ארץ רבה פ"ט, הוצ' היגר, עמ' 234, בבלי חולין צ"ד א'. והכוונה, כנראה, משום שבעל הבית יתבייש למחות בידו, ויקפיד עליו בלבו, ולא עוד אלא שמא לא הכין אלא סעודה מצומצמת לאורחים גרידא, ולא יהי' לו אח"כ מזון לאורחים ויבואו לידי איבה. ועיין בדרך ארץ ובמס' חולין הנ"ל, ובר"מ פ"ז מה' ברכות ה"י. ובתס"ר כאן ציינתי גם לתוספתא ב"ק פי"א ה"ד, ועיין מ"ש בתס"ר שם ח"ב, עמ' 103, שו' 14 ואילך.<br>ובכי"ע כאן נשמטה כל ההלכה ויש מקום ריק בכדי ארבע מלים, ובסיום: שעל <b>חבית</b> (ואצל צוק' בשנו"ס שלא בדיוק) מפני האיבה. ועיין חולין צ"ד א' הנ"ל.
<small>49.</small> <b>אין חפין ואין מתגררין ביום טוב. </b>וכ"ה בד, בכי"ע, בכי"ל, בקג"נ ובר"ח הנ"ל, אלא שבכי"ע ובר"ח: ואין מתגרדין, ובכי"ל ובקג"נ הקריאה אינה ברורה, ואפשר לקרא כגי' כי"ו וד, או ככי"ע ור"ח, והיא היא. ובס' האורה, עמ' 76 (בלי הזכרת המקור), לפי כ"י אוקספורד: אין חפין ואין מתגררין וכו', ובכי"א השני: ואין מתגרדין וכו'. נמצאנו למדים שהגירסא שלנו מקויימת ע"פ כמה עדים. והכוונה איפוא שאין חפין את השער (בנתר) ואין מתגררין (מתגרדין) ביו"ט. ולעיל שבת פט"ז, שו' 42, מפרש שאין מתגרדין במגרדת ביו"ט, עיין מש"ש ד"ה אין מגרדין. ומדברים כאן בפעולות שהיו רגילים לעשות בבית המרחץ. ובמשנת שבת ספכ"ב: אבל לא מתעמלין ולא מתגרדין. ובמס' דרך ארץ פ"י, הוצ' היגר, עמ' 300: הנכנס למרחץ (כלומר, בחול) אינו מתעמל ואינו מתגרד וכו'. ולהלן ב"מ פי"א הל"ב: הנכנס למרחץ (כלומר, בחול) וכו' חופף את ראשו בנתר וכו'. והברייתא שלנו שאוסרת לחוף ביו"ט היא כר' יהודה, כמו שאמרו בבבלי שבת נ' סע"א: אימא סיפא אבל לא יחוף בהם שערו. ופירש"י: לא יחוף בהן. בנתר וחול (עיין לעיל שם בגמרא) שערו בשבת, מפני שמשירו. ועיין היטב בבבלי נדה ס"ז ב'.<sup class="footnote-marker">37</sup><i class="footnote">ושם מפורש שאסוד לחוף ביו"ט, אפילו בחפיפה בלי נתר, עיי"ש ס"ו רע"ב. אבל מתוך השאילתות אחרי מות סי' צ"ו, בה"ג ה' נדה, ד"ו פ"ה ע"ב, ד"ב, עמ' 626, מוכח שמחמת איסור סריקה אתינן עלה. וכן משמע בירושלמי מגילה פ"ד סה"א, ע"ה ע"א. ועיין גם בירושלמי פסחים פ"א ה"א, כ"ז רע"ב, פ"ב ה"ז, כ"ט ע"ג. וכבר הקשה בהעמק שאלה לשאילתות הנ"ל אות ו', מ"ט ע"ב (ד' ירושלים, קע"ג ע"א) לשיטת הרמב"ן והרשב"א (עיין עכשיו גם במאירי נדה, סוף עמ' 292) שאינה צריכה לסרוק במסרק, למה אסור לחוף ביו"ט. והעלה שם (בשם חתנו הגר"ד שפירא) שהאיסור הוא משום סחיטה, וציין לברכי יוסף יו"ד סי' קצ"ט ס"ק ג'. ועיין במרכבת המשנה פ"א מה' שבת ה"ה. ועיין מ"ש לעיל שבת פט"ז, הע' 38.</i><br>ובכי"ל ובקג"נ מוסיף: אבל חפין את הכלים בנתר. ובכי"ע בטעות: אבל מחדדין את הכלים בתיר. ובר"ח הנ"ל: אבל <b>מדיחין</b> את הכלים בנתר. וכצ"ל בכי"ע. ובס' האורה הנ"ל בכ"י החיד"א (שעל פיו הדפיס בובר): אין חפין ואין מגררין ביום טוב, אבל מדיחין את הכלים בנחר (צ"ל: בנתר), כגי' הר"ח בסיפא. ובס' הפרדס ד' קושטא, י"א ע"ג (מס' האורה) הגי' משובשת: סכין בי"ט אבל מדיחין את הכלים בנהר (צ"ל: בנתר). ולפ"ז אפשר לפרש שאין חפין ומגררין את הכלים ביום טוב, אבל מדיחין אותן בנתר. ובד, כי"ו, כי"ל וקג"נ מפורש בסיפא שאין מדיחין אותן בנתר, עיין להלן. ובחי' המאירי ל"ד א', ובבית הבחירה שלו, עמ' 204, הביא בשם התוספתא: אין חפין את הכלים בנתר ביו"ט ואין מגררין אותן, אבל מדיחין אותן במלח ובמורסן בשבת ואין צריך לומר ביו"ט. ורבינו קיצר וצרף את הסיפא שלהלן לכאן, או שהעתיק את הסיפא וצרף "אין מגררין" מן הרישא. וגם אין לדעת אם העתיק את לשון התוספתא, או שניסח ע"פ פירושו. ובחי' המאירי הלשון היא: וגרסינן בתוספתא אין חפין וכו', ובבית הבחירה: בתוספתא התבאר שאין חפין וכו'. ועיין מ"ש להלן.
<small>49-50.</small> <b>ואין שפין כלי כסף בקרקטין. </b>וכן בד, אלא ששם: בקרתתין. אבל בכי"ע: שפין כלי כסף בקירטון. וכן בכי"ל: <b>ושפין</b> כלי כסף בקרקטין, וכ"ה בקג"נ, אלא ששם בקרטקון, ובגליון תוקן: בקרקטון [תיקונים והוספות: וכ״ה (״בקרקטין״) בפירוש כת״י<sup class="footnote-marker">27</sup><i class="footnote">עיין מבוא לח"ו, עמ' ט"ו ואילך.</i>.]. וכגי' כי"ל כ"ה גם בר"ח הנ"ל, וכע"ז גם בס' האורה הנ"ל, עיי"ש בהערה קמ"ח. ובחי' המאירי הנ"ל: ושפין כלי כסף בגרתיקון, אבל בבית הבחירה שלו: <b>ואין חפין</b> כלי כסף בגרתקון. ובירושלמי פ"ד ה"ב, ס"ב ע"ג: אית תניי תני <b>שפין</b> את הכסף בקרטיקון. אית תניי תני אין <b>שפין</b>. מאן דאמר שפין בשנתנו מערב יום טוב. ומאן דאמר אין שפין בשנתנו ביום טוב. וכ"ה בשרי"ר, עמ' 305. ועיין ראבי"ה ח"ב סי' תשל"ג, עמ' 434, והסמיך לו את הבבלי בשבת נ' א': כתנאי בכל <b>חפין</b> את הכלים, חוץ מכלי כסף בגרתקון. הא נתר וחול מותר, והא תניא נתר וחול אסור וכו'.<br>ואשר לפירוש המלה כבר ראה לנכון ר"ב מוספיא בערך קרטס ד' שהכוונה לאדמה לבנה שמלבנים בה כלי כסף וכלי זכוכית, κρητυκόν, והוא הגיר שבא מן האי כרתי, וקראו כן לכל דבר הבא מן האי הזה (το ἀπο τῆς Κρήτης). ועיין בקדמוניות התלמוד של קרויס (גרמנית) ח"א, עמ' 415, סוף הערה 326. אבל הגאונים לא פירשו כן, עיין אוה"ג שבת, התשובות, עמ' 52.
<small>50-51.</small> <b>ואין מדיחין את הכלים בנתר, אבל מדיחין אותן במלח ובמורסן וכו'. </b>וכע"ז בד, בכי"ל ובקג"נ, אלא שבכולם: בנתר ביום טוב. ולפי גירסא זו אין מדיחין את הכלים בנתר אלא במלח ובמורסן. ובכי"ע ובר"ח הנ"ל: אין <b>חפין</b> את הכלים בנתר ביום טוב. וגירסא זו מוכרחת לשיטתם, שהרי גרסו ברישא: אבל מדיחין את הכלים בנתר. ומכאן שחילקו בין "חפין" ובין "מדיחין". ובס' האורה שבפרדס הנ"ל: ואין חפין את הכלים (צריך להשלים: בנתר) ביו"ט, אבל מדיחין אותם במלח ובמורסן וכו'. ובס' האורה עצמו חסרה הפיסקא "ואין מדיחין את הכלים בנתר" בכל כתה"י,<sup class="footnote-marker">38</sup><i class="footnote">לפי עדותו של בובר שם. אבל מ"ש בשם ס' הפרדס אינו נכון, ושם חסרה המלה "נתר" גרידא.</i> ובובר השלים: [ואין מדיחין את הכלים בנתר] וכו', אבל הרי ברישא שם מפורש: אבל מדיחין את הכלים בנהר (צ"ל: בנתר)! ולפיכך ברור שצריך להשלים שם: ואין חפין וכו', כמו שהוא בס' הפרדס, בכי"ע ובר"ח הנ"ל. והר"מ בפכ"ג מה' שבת ה"ז פסק שחופפין את הכלים בכל דבר ואפילו בשבת, והוא כבבלי שבת נ' א' הנ"ל.<br>ואשר לרחיצת הידים במורסן ובמלח, עיין ראבי"ה ח"א, סי' ר"ט, עמ' 300, בשו"ע או"ח סי' שכ"ו ס"ק י', בהגהת הרמ"א ובבאורי הגר"א שם, ובב"י שם סי' שכ"ו ס"ק י"ב. ובס' התרומה ה' שבת סי' רל"ח: ומהאי טעמא נראה דאסור לחוף כלי' במלח כדי לנקותן, כי המלח נמחה כשחופף בחזקה וכו'. ועיין בשו"ע או"ח סוף סי' שכ"ג.

Halakhah 11

<small>51-52.</small> <b>אילו הן מדבריות אילו היוצאות בפסח ונכנסות ברביעה, בייתות אילו שלנו בתוך התחום. </b>וכע"ז בד, בכי"ל ובקג"נ (אלא שבשניהם: שלנות). ובכי"ע ובר"ח הנ"ל: כל שלנות (בר"ח: שלנים) בתוך התחום. ובמשנתנו בסוף מכילתין: אין משקין ושוחטין את המדבריות, אבל משקין ושוחטין את הביתות. אילו הן הביתות הלנות בעיר. המדבריות הלנות באפר. אבל בכי"מ חסרה הסיפא במשנה (ונוספה בגליון), ולא היתה לפני כמה מן הראשונים, עיין דק"ס, עמ' 108, הערה ס', ועיין מ"ש מהרי"ן אפשטין במבוא לנוה"מ, עמ' 961. והברייתא שלנו גם בירושלמי בסוף מכילתין ובבבלי מ' א', ושבת מ"ה ב', ועיין בדק"ס הנ"ל, הערה צ'. 
<small>52-54.</small> <b>ר' אומ' אילו ואילו היוצאות חוץ לתחום אע"פ שלא נכנסו בתוך התחום אלא משחשיכה מותר וכו'. </b>וכ"ה בד ובר"ח הנ"ל, אלא שבר"ח: אע"פ שאין נכנסין לתוך וכו'. ובכי"ע: אילו ואילו <b>שיצאו</b> חוץ לתחום אף על פי שלא נתכנסו לתוך התחום וכו'. ובכי"ל ובקג"נ: אלו ואלו <b>שיצאו</b> לתוך התחום (בקג"נ: לתחום) אע"פ שלא נכנסו וכו'. ובין השורות בקג"נ תוקן: יוצאות חוץ, ונמחק "שיצאו לתוך". ובעיטור ה' יו"ט מחל' ג', הוצ' רמא"י, ק"מ רע"ג, וממנו, כנראה, בפירוש תלמיד הרמב"ן, סוף עמ' 160: ובתוספתא אלו ואלו שיצאו חוץ לתחום אעפ"י שאין נכנסות (כגי' הר"ח הנ"ל) לתוך התחום וכו'. ופסקו הר"ח והעיטור כרבי, ולדעת העיטור סתם משנתנו כרבי. ובירושלמי הנ"ל: ר' אומר אילו ואילו נכנסין לתחום משחשיכה מותרין לשחוט, ובבבלי ביצה ושבת הנ"ל: ר' אומר אלו ואלו בייתות הן. 
<small>54-55.</small> <b>אילו הן מדבריות הרועות באפר לעולם. </b>וכ"ה בד, בכי"ל, בקג"נ ובר"ח הנ"ל. ובכי"ע: הלנות באפר לעולם. וכן בירושלמי הנ"ל בכי"ל: הלנות באפר, אבל הסופר מחק את המלה "הלנות" וכתב בגליון: הגדילות. ואפשר ש"הלנות" הוא תיקון ע"פ ההוספה במשנתנו בסוף מכילתין, עיין מ"ש לעיל, ומשנתנו כרבי. ועיין מ"ש לעיל בשם העיטור, עיי"ש בעיטור. ובבבלי הנ"ל: אלא אלו הן מדבריות כל שיוצאות ורועות באפר ואין נכנסות לישוב לא בימות החמה ולא בימות הגשמים. 