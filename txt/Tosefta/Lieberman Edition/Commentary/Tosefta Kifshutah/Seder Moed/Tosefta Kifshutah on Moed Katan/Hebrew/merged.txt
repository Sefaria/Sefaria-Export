Tosefta Kifshutah on Moed Katan
תוספתא כפשוטה על מועד קטן
merged
https://www.sefaria.org/Tosefta_Kifshutah_on_Moed_Katan
This file contains merged sections from the following text versions:
-Tosefta Kifshuta. Third Augmented Edition, JTS 2001
-https://www.nli.org.il/he/books/NNL_ALEPH001234513/NLI

תוספתא כפשוטה על מועד קטן



Chapter 1



Halakhah 1

<small>1-2.</small> <b>מעין היוצא כתחלה משקין ממנו שדה בית הבעל דברי ר' מאיר, וחכמים או' אין משקין ממנו אלא שדה בית השלחין שחרבה. </b>במשנתנו רפ"א: משקין בית השלחין במועד ובשביעית בין ממעין שיצא בתחילה, בין ממעין שלא יצא בתחילה. ובית השלחין הוא לפי דעת בני א"י שדה ששותה מי שלוחין (עיין מ"ש לעיל ח"א, עמ' 155), ומשלחים את המים לשדה ע"י תעלות שמתמלאות ממי המעיין. ועיין בבלי ב' א', וב"ב ס"ח ב'.<br>ובבבלי ב' א' אמרו על משנתנו: הא מני ר' יהודה היא, דתניא מעיין היוצא בתחלה משקין ממנו אפילו (ואף לפנינו בתוספתא פירושו, אפילו שדה בית הבעל) שדה בית הבעל (כלומר, שהיא חיה ממי גשמים) דברי ר' מאיר. ר' <b>יהודה</b> אומר אין משקין ממנו<sup class="footnote-marker">1</sup><i class="footnote">כגירסת כי"מ וראשונים. וכל השאלה להלן מבוססת על המלה "ממנו", עיין בשיטה לתלמידו של ר"י מפריס ב' א' (ט' ע"א) ובר"ח במקומו.</i> אלא שדה בית השלחין שחרבה וכו', מאי חרבה, אי לימא חרבה ממש, למה לי דמשקי לה (כלומר, הרי כבר אין תועלת בהשקאה), אמר אביי שחרבה ממעיין זה ויצא לה מעיין אחר.<br>וכתב בתכ"מ כאן שאפילו במקום פסידא לא התיר ר' יהודה אלא במקום דליכא טירחא יתירה, אבל במקום דאיכא טירחא יתירה אסור. ועיין בירושלמי, ושיטתו דלא כשיטת הבבלי. וצדק הרב לפי שיטת מפרשי הירושלמי, אבל המפרשים הגיהו בירושלמי (עיין ק"ע ושערי תורת א"י), ולא עמדו על פירושו, ולפיכך נעתיק אותו ונפרשו בדרך של בעל פ"מ. וכן אמרו שם בריש פירקין, פ' ע"א: ניחא מעיין שלא יצא בתחילה, מעיין שיוצא בתחילה, ולא טריח הוא? אלא כר' מאיר? דר' (צ"ל: הר'=הא ר') מאיר אמר משקין ממנו אפילו שדה בית הבעל! אמר ר' יוסי דברי הכל כשהיה אחד ונעשה שנים, או שהיו מימיו מועטין ונתברכו (כלומר, בזה פשיטא שהכל מודים שמשקין ממנו בית השלחין), ותני כן מעיין שיצא בתחילה משקין ממנו אפילו שדה בית הבעל דברי ר' מאיר, וחכמים אומרין אין משקין ממנו אלא שדה בית השלחין שחרבה (כלומר, שנתמעט מעיינה, ועכשיו נתברכו מימיו כדלעיל, וכעין אוקימתא של אביי בבבלי הנ"ל). על דעתיה דר' מאיר משקין ממנו דבר שאינו אבד (שהרי הוא מתיר גם בית הבעל) ודבר שהוא טריח (כלומר, אפילו מעיין שיצא מתחילה לגמרי, קל וחומר מבית הבעל). על דעתיה[ון] דרבנן אין משקין ממנו אלא דבר שהוא אבד (שהרי הם אוסרים להשקות בית הבעל אפילו ממעיין), ובלבד דבר שאינו טריח? (כלומר, הם אינם מתירים אלא בשהיה אחד ונעשה שנים, או שהיו מימיו מועטין ונתברכו?) אבד וטרח (כלומר, במעיין שיצא מתחילה ממש) מה אמרי בה רבנן? נישמעינה מן הדה כל שהיא פסידה והולכת זו היא בית השלחין, עמדה מלהכחיש זו בית הבעל, מחלוקת דר' מאיר וחכמים. והוכיחו מכאן שלא נחלקו ר"מ וחכמים אלא בבית הבעל גרידא, אבל בבית השלחין אין מחלוקת ביניהם, ומשמע שאפילו לחכמים מותר להשקות ממעיין שיצא מתחילה ממש, ואין חוששין לטריח.<br>וההבדל בין הירושלמי והבבלי הוא שהירושלמי קורא כאן "טריח" למעיין שיצא מתחילה, כמפורש בריש הסוגייא שהעתקנו, והבבלי קורא טירחא למי קילון (והרבותא במעיין שיצא מתחילה היא, דאתי לאינפולי, עיי"ש ב' א'), אבל לעצם הדין אין שום מחלוקת בין הבבלי והירושלמי. ועיין בהמשך הירושלמי ומ"ש בסה"י לכבוד שמואל קרויס, עמ' 305.
<small>2-3.</small> <b>ר' לעזר בן עזריה או' אין משקין הימנו. </b>כלומר, אפילו בית השלחין שחרבה. ובבבלי הנ"ל: ר' אלעזר בן עזריה אומר כך ולא כך וכו', לא כך ולא כך, לא שנא חרב מעיינה ולא שנא לא חרב מעיינה, מעיין שיצא בתחילה לא. ובירושלמי חסרה ברייתא זו, ובאמת ברייתא זו קשה מאד, שהרי במשנתנו פ"א מ"ב מפורש: ר' אלעזר בן עזריה אומר אין עושין את האמה בתחילה במועד וכו', ומשמע שאם יצאה מעצמה משקין ממנה, שהרי אינו חולק על הרישא שבמשנתנו, כמו שהקשו הריטב"א והרא"ש בתוספותיו, עמ' ב', ועיי"ש בהערת הגר"ר קוק. ומדברי השיטה לתלמידו של ר"י מפריס, עמ' ח', משמע שלא גרס בגמרא "לא שנא חרב מעיינה ולא שנא לא חרב מעיינה מעיין שיצא בתחילה לא", ופירש: "לא כך ולא כך. אחד בית הבעל ואחד בית השלחין אין משקין ממנו, ואעפ"י שחרב מעיינה וכבר שתו לפני המועד, לא ישקם ממעיין חדש זה, דחיישינן דילמא פסקי מיא מיניה", ועיי"ש בהערה 4. ולפי דבריו אינו חולק ר"א בן עזריה אלא במעיין שחרב, משום דחיישינן שמא יחרב שוב, ויפסקו המים, אבל במעיין שיצא מתחילה, ומעולם לא חרב, אף הוא מודה שמשקין ממנה בית השלחין. ולפי דבריו מתפרשת התוספתא, אין משקין ממנו, כלומר שדה בית השלחין שחרבה דווקא, ואין הברייתא חולקת על משנתנו, עיי"ש בתוספות הרא"ש. ועיין מ"ש בקרן אורה ב' א' ד"ה אימור. 
<small>3-4.</small> <b>ואין ממלין ומשקין בקילון, ואפי' מן הבריכה שנתמלאה בקילון. </b>וכ"ה בד. ובכי"ע: ואין ממלין <b>הימנו</b> בקילון וכו', וכן בכי"ל: ואין ממלין <b>ממנו</b> בקילון וכו'. ובמשנתנו רפ"א: אבל אין משקין לא ממי הגשמים ולא ממי הקילון. וקילון פירשוהו הגאונים (אוה"ג, עמ' 63): ושם אותו הדרך שנמשכין בו המים [נקרא] קילון. ור"ב מוספיא (ערך קלון) פירש: בלשון יון עץ ארוך שואבים בו מים מן בורות עמוקים. ובמלונו של היזיכיאוס מתרגם ἅντλημα – κήλων. ומכאן שבמובן זה נשתמשו בקילון במצרים ובחוף הים שבא"י,<sup class="footnote-marker">2</sup><i class="footnote">עיין מ"ש בצופה האנגלי חל"ה, 1944, עמ' 47, הע' 70, ובאשכולות ח"ג (ירושלים תשי"ט), עמ' 74 הע' 2.</i> והיא אנטליא שבמקורות שלנו,<sup class="footnote-marker">3</sup><i class="footnote">עיין מ"ש בתס"ר ח"ד, עמ' 15, ועמ' 115, ומ"ש ר"י בראנד בספרו החשוב כלי החרס בספרות התלמוד, עמ' ל"ט.</i> מכשיר לדליית מים ולהשקאה.<br>ונראה שיש לפנינו שתי הלכות, והיינו שאין משקין בקילון אפילו מן המעיין ("ממנו"), וכשיטת כמה מן הראשונים, עיין ר"מ פ"ז מה' יו"ט סה"ב ובכ"מ שם. וכן מפורש במאירי, עמ' ו', שאף מן הנהר ומן המעיין לא התירו אלא כשיכול להמשיך ולהשקות ברגליו (עיין דברים י"א, י'), עיי"ש בהערה 4, ועיין בשיטה לתלמידו של ר"י מפריס, עמ' כ"ז, הערה 2. ולא זו בלבד שאסור להשקות בקילון עצמו, אלא אפילו מן הבריכה שכבר נתמלאה בקילון, אסור להשקות כל עיקר, אפילו ע"י המשכה ברגל. והטעם הואיל ואין המים נובעים ומתמלאים, יבוא אח"כ להמשיך בקילון עצמו, כמבואר בבבלי ד' א', עיי"ש. והברייתא משלימה את משנתנו הנ"ל, ושונה שאין משקין בקילון עצמו אפילו מן המעיין, ולא ממי קילון אפילו ע"י המשכה. ובירושלמי פ"א ה"א, פ' ע"ב, אמרו שאפילו אם נתמלאת הבריכה מן המעיין, והפסיק ממנה את המעיין, אין משקין ממנה, שהרי מה לי נתמלאת בקילון מערב יו"ט, ומה לי נתמלאה מן המעיין, הואיל ועכשיו אין המים נובעין, ודינן שוה.
<small>4.</small> <b>אבל בריכה שניטיפה לשדה בית השלחין משקין הימנה. </b>בבבלי ד' א': בריכה שנוטפת מים משדה בית השלחין זו, מותר להשקות ממנה שדה בית השלחין אחרת. והא עבידא דפסקא. אמר ר' ירמיה ועדיין היא מטפטפת. אמר אביי והוא שלא פסק מעיין ראשון. ובירושלמי פ"א ה"ב, פ' ע"ב: שדה בית השלחין שניטופה לתוך בית השלחין אחרת משקין ממנה, אמר ר' ירמיה ועודה מנטפת וכו', ועיין לעיל שם בירושלמי, ובתוספות הרא"ש, עמ' י"ב. ואף לפנינו אנו מדברים בבריכה שמימיה נובעים, והיא ניטפה לשדה בית השלחין, ונמצא שהמים שבבית השלחין הם כמי גשמים, מ"מ משקין ממנה, משום שכל זמן שהמים מן הבריכה נוטפין לתוך בית השלחין הראשונה דינה כאילו הוא מושקת לבריכה, והיא כבריכה עצמה, ומותר להשקות ממנה שלא ע"י קילון. וגדולה מזו אמרו בירושלמי לעיל שם, שאפילו ממי גשמים מותר להשקות כל זמן שהגשמים יורדים, מפני שהן כמושקין לים הגדול. ועיין בס' המכתם, עמ' 268, בשם הראב"ד. 
<small>5-6.</small> <b>ר' שמעון בן מנסיא אומ' שתי בריכות זו על גבי זו לא יזלף מן העליונה לתחתונה, אבל משקה הוא מן העליונה לתחתונה. </b>וכ"ה ברישא ("מן העליונה לתחתונה") גם בד. ולגירסא זו צריך לפרש שר' שמעון בן מנסיא אוסר זילוף בכלי, ואינו מתיר אלא השקאה בהמשכה ברגל, ור' שמעון בן אלעזר שלהלן חולק ומתיר לזלף ממעלה למטה, ובלבד שלא יזלף ממטה למעלה. עיין בשיטה לתלמידו של ר"י מפריס, עמ' כ"ז, ובהערה 2 שם.<br>אבל בכי"ע ובכי"ל הגירסא היא: מן התחתונה לעליונה וכו', ולפי זה כל החילוק הוא בין השקאה ממטה למעלה ובין השקאה ממעלה למטה. וכ"ה בבבלי ד' א': תניא ר' שמעון בן מנסיא אומר <b>שתי ערוגות</b> (וכ"ה בכי"ל בתוספתא) זו למעלה מזו לא ידלה מן התחתונה וישקה את העליונה. ועיין מ"ש להלן.
<small>6-8.</small> <b>ר' שמעון בן לעזר אומ' ערוגה שמקצתה נמוך ומקצתה גבוה לא יזלף מן הנמוך שבה על הגבוה שבה וישקה, אבל מזלף הוא מן הגבוה שבה על הנמוך שבה ומשקה. </b>וכ"ה ("ר' שמעון בן אלעזר") גם בד. אבל בכי"ע ובכי"ל: ר' אלעזר בר' שמעון אומ' וכו'. ובבבלי הנ"ל: <b>יותר על כן</b> אמר ר' אלעזר בר' שמעון (כגי' כי"ע וכי"ל בתוספתא) אפילו ערוגה אחת חציה נמוך וחציה גבוה לא ידלה ממקום נמוך וישקה למקום גבוה. ולפי גירסת הברייתא בבבלי כאן וברישא, אפשר לפרש שכל האיסור הוא השקאה בדלי (הדלאה), וממילא מן התחתון לעליון אסור משום שאי אפשר בלי הדלאה, אבל מן העליון לתחתון מותר, משום שאפשר בלי הדלאה, ור' אלעזר בר' שמעון אוסר אפילו בערוגה אחת שרק מקצתה גבוה, ואין כאן טירחה יתירה לזרוק, עיין בס' המכתם, עמ' 268, ובנימוקי יוסף פ"א סי' אלף קנ"ג ד"ה שתי. אבל מגירסת התוספתא בסיפא משמע שאותו אופן ההשקאה שאסור ממטה למעלה מותר ממעלה למטה. ועיין לעיל, שו' 5–6, ד"ה ר' שמעון בן מנסיא ומש"ש. ועיין בחידושי הר"ן, עמ' ה', ובהערה 12 שם. 

Halakhah 2

<small>9.</small> <b>מרבצין שדה בית השלחין במועד. </b>כלומר, אפילו בכלי, משום שהרבצה היא השקאה פורתא, ואין בה טירחא, עיין ר"מ פ"ח מה' יו"ט ה"ג, במגיד משנה ובלחם משנה שם. ועיין בבלי ו' ב', י"א ב'. ועיין ירושלמי פ"א ה"ג, פ' ע"ג, ושביעית ספ"ב ובפי' הר"מ והר"ש שם. ועיין מ"ש בקרן אורה ו' ב', ומ"ש הגר"ח עטר בראשון לציון ו' ב' בפירוש דברי הר"מ. ועיין במרכבת המשנה ח"א פ"ח מה' יו"ט ה"ב. 
<small>9-10.</small> <b>אילו הן עגיות אילו בדידין שבעיקרי אילנות. </b>לעיל שביעית פ"א ה"ז. ובמשנתנו פ"א מ"א: ואין עושין עוגיות לגפנים, ומפרשת התוספתא שעוגיות הן בדידין, וכמו שאמרו בירושלמי פ"א סה"א, פ' ע"ב, בפירוש ברייתא זו: כיי דתנינן תמן (כלים פכ"ט מ"ז) יד הבדיד ארבעה, כלומר, החפירה, העוגיה היתה נקראת על שם הכלי שהיו חופרין בו, וכנראה שהכלי היה מותאם לעומק העוגיה, עיין מ"ש על כ"ז לעיל ח"ב, עמ' 489. ועיין לעיל שביעית פ"ג ה"ז, ומ"ש בח"ב, עמ' 516.<br>ובבבלי ד' ב': מאי עוגיות וכו' בנכי, תניא נמי הכי אלו הן עוגיות בדידין שבעיקרי זיתים ושבעיקרי גפנים. ובפיה"ג לטהרות (כלים פכ"ט מ"ז), עמ' 77: ולמדנו שהערוגות, עוגיות ובנכי ובדידין כולן שם אחד הן, ואותו הברזל שעושין בו הבדידין שמו בדיד, ועיין בהערות שם. ובערוך (ערך בדד א') הביא את הברייתא שבבבלי כאן, וציין למקורה בתוספתא שביעית, ולא הזכיר את התוספתא במקומה כאן. וכנראה שהיתה חסרה לפניו במו"ק. ועיין גם בס' יחוסי תנאים ואמוראים ערך בר ציתאי, ד' ע"א, הוצ' הרי"ל פישמן, עמ' 16 ואילך.
<small>10.</small> <b>מותרין ומשמטין בקנים. </b>בד בטעות: ומשמשין, ובכי"ע ובכי"ל חסר כל זה, אבל ישנו בשביעית פ"א הנ"ל גם בכי"ע. ובירושלמי שם (פ"ב ה"ב, ל"ג ע"ד): תני מוותרין ומשמטין. כיני מתניתא מוותרין בגפנים ומשמטין בקנים וכו', ובלבד מן הבקעה ולמעלה. וכנראה שהכוונה היא שמותר להסיר את היתרון ולכרסם את העודף של ראשי הגפנים, כשהן מטפסות על הקנים ועולים מעל חודיהם, ובלבד שיחתוך מן הבקעה (הפקעה, הפקעת, הפקק) העליונה ולמעלה, וכן מותר לשמט את הגפן מן הקנים, כדי שלא תעלה יותר מדאי, וכל זה מועיל לפרי, ומותר לעשות כן בשביעית, מפני שמשפר את פירות ההיתר, את הענבים שגדלו בששית, עיין להלן שם בשביעית. ועיין מ"ש לעיל ח"ב, עמ' 490. וכן מותר לעשות כן במועד, עיין להלן בסמוך. 
<small>10-11.</small> <b>דבר האבד עושין אותן במועד, דבר שאין אבד אין עושי' אותו במועד. </b>וכע"ז בד, אלא שגורס גם ברישא: עושין <b>אותו</b> וכו'. ובכי"ע ובכי"ל חסרה גם בבא זו. וכנראה שהסופרים השמיטוה בכוונה, משום שהלכה זו נשנית להלן, שו' 31. ברם להלן שם אמרו בפירוש שבמחובר אפילו דבר האבד אסור, וכאן במחובר אנן קיימין, כלומר שאם היה דבר האבד מותר לוותר ולשמט, אעפ"י שהיא מלאכת מחובר, והיא חולקת על הברייתא שלהלן, כמפורש בבבלי י"ב ב', שהברייתא ההיא יחידאה היא. ובריטב"א שם הביא בשם רש"י (וכ"ה ברש"י שברי"ף), שהברייתא שלהלן חולקת גם על משנתנו ברפ"א. וכן פירש רבינו יהונתן על הרי"ף, עמ' 137, בחי' הר"ן שם, עמ' כ"ו, ובנימוקי יוסף פ"ב סי' אלף קע"ג ד"ה כיחידאה.<sup class="footnote-marker">4</sup><i class="footnote">אבל עיין מ"ש בקרן אורה שם י"ב ב'.</i> והברייתא כאן היא בשיטת משנתנו כאן, ומתירה בדבר האבד אפילו במחובר. אבל, בוודאי, אם אין כאן דבר האבד אסור לוותר ולשמט במועד, ועושה כן לפני המועד, או לאחריו, עיין לעיל שביעית פ"א סה"ז, ומ"ש בח"ב, עמ' 490. 
<small>11-12.</small> <b>מוכר אדם עינתו של מים לגוי ומחליף עמו משבת למוצאי שבת ואינו חושש. </b>וכ"ה ("מוכר") גם בד ובכי"ל, אלא שבשניהם: <b>עוגתו</b> של מים וכו'. ובכי"ע: <b>משכיר</b> אדם <b>עונתו</b> של מים וכו'. ולהלן נראה שכן, כנראה, נכון. וגירסתנו "עינתו" פירושה: מוכר אדם את העין, את המעיין שלו. ורגיל בתרגום: עינא דמיא (מעיין מים שבמקור). ועיין גם ירושלמי שקלים פ"ה סה"א, מ"ח ע"ד, ובבלי מנחות ס"ד ב'.<br>והגירסא "מוכר" שבכי"ו, ד וכי"ל, היא כנראה, הנכונה, והכוונה שאעפ"י שאסור למכור בחולו של מועד, כמפורש במשנתנו ספ"ב, הרי כאן הוא דבר האבד, ובחול המועד סוכות המים ביוקר ואם ישהה עד אחרי החג אפשר שבנתים ירדו גשמים,<sup class="footnote-marker">5</sup><i class="footnote">וכבר ראה במנחת בכורים שמחמת דבר האבד אתינן עלה, אלא שהוא פירש אחרת.</i> ויוזלו המים, כמעשה שהיה (עיין תענית י"ט, ב' ואבות דר"ן פ"ו), ולפיכך התירו לו, כברישא כאן, משום דהוי לה כפרקמטיא דאבדה שהיא מותרת, עיין ירושלמי פ"ב ה"ג, שם סה"ד, פ"א ע"ב, בבלי י' ב', י"א א'. ואף כאן בחוה"מ סוכות עסיקינן דומיא דמוותרין ומשמטין שלעיל, עיין לעיל שביעית פ"א ה"ז, ומ"ש לעיל ח"ב, עמ' 490.<br>ואף הגירסא "משכיר" שבכי"ע יש לה על מה לסמוך, שכ"ה בהגהות מיימוניות שבת פ"ו הי"ח בד' קושטא, י"ד סע"ד: תניא בתוספתא <b>משכיר</b> אדם <b>עמו</b> (צ"ל: עינו) לגוי ומחליף עצמו (צ"ל: עימו) משבת למוצאי שבת ואינו חושש, ומכאן הורה מהר"מ שבמקום שמבשלין את המלח שמותר לישראל להשכיר לגוי המחבת שלו לשבת והגוי יתן לו המחבת שלו ביום ראשון עכ"ל מהר"מ. ובהגה"מ בר"מ ד"ו רפ"ד: תני' בתוספת' דמשכיר אדם גומתו (כנראה שיש כאן תיקון ע"פ התוספתא ד"ו: עוגתו - גומתו) של מים לגוי ומחליף עמו וכו' מקונט' ה"ר קורבי"ל. ולמעשה אין הבדל בין הגרסאות, והשתמשו בלשון "משכיר" משום שבמעיין המים נובעים ואינם חסרים, והגוי שוכר ממנו את המעיין, ומחזירו לו מלא כמו שהיה, אבל קשה לפרש כן לפי הגירסא עוגה, גומה, שאין כאן שכירות, אלא מכירה. והכל מחמת משא ומתן ביו"ט אתינן עלה.<br>ברם מסתבר שהנכון הוא בכי"ע: עונתו, וכצ"ל בשאר הנוסחאות [תיקונים והוספות: בפירוש כת"י<sup class="footnote-marker">28</sup><i class="footnote">עיין מבוא לח"ו, עמ' ט"ו ואילך.</i>: מוכר <b>עונתו</b>.]. ועונתו של מים פירושו העונה (הזמן) שיש לו זכות השקאה במים. ובשטר מתנה משמעון בן מנחם שגילה יגאל ידין במדבר יהודה נזכרות עונות המים להשקאה בשעות קבועות ובימים מסויימים בשבוע.<sup class="footnote-marker">6</sup><i class="footnote">תעודה 6: עני מיה חד בשבה פלגית שעה מן מי <b>ודיא</b> וכו'. ועיין מ"ש פוגלשטיין Landwirtschaft in Palastina וכו', עמ' 18, הע' 31.</i> ואף לפנינו פירושו שישראל מותר לו להשכיר ולהחליף עם הגוי את "עונת המים" בחול המועד (משום דבר האבד), וכן בשבת למוצאי שבת.

Halakhah 3

<small>12-13.</small> <b>אין חופרין בורות שיחין ומערות במועד, אבל מחנכין ומתקנין אותן. </b>בכי"ע נשמטה המלה "מחנכין", אבל היא ישנה גם בד ובכי"ל וברמב"ן שנביא להלן. וטיב החינוך נתבאר להלן בתוספתא, שו' 26. ובמשנתנו פ"א מ"ב: ומתקנין את קלקולי המים שברשות הרבים, וחוטטין אותן. ובבבלי ה' א': ואין חופרין בורות שיחין ומערות של רבים, ואין צריך לומר של יחיד וכו', ואין חופרין בורות שיחין ומערות של רבים, בשאין רבים צריכים להם, ואין צריך לומר של יחיד, דכי אין יחיד צריך להם אפילו חטיטה אסור. ועיין ירושלמי פ"א ה"ב, פ' ע"ב, ובתוספות הרא"ש, עמ' י"ג ואילך.<br>ובמשנתנו פ"א מ"ו: אין חופרין כוכין וקברות במועד, אבל מחנכין את הכוכין במועד. ופירשו הר"ח (ח' ב'), הרי"ף, רי"ץ גיאת (ה' חוה"מ, ריש עמ' י"ג) והר"מ (בפיה"מ ובפ"ח מה' יו"ט ה"ח) שאין חופרין לצורך מתים שימותו לאחר הרגל. ותמה בעל המאור: וכי היכן מצינו שהותרה מלאכה במועד משום צורך שלאחר המועד, דאיצטריכן למיתני אין חופרין וכו'. ובמאירי שם, עמ' מ"ג, הוסיף לתמוה כיצד התירו לתקן שלא לצורך המועד. אבל הרמב"ן במלחמות ספ"א (ועיין גם מגדל עוז פ"ח מה' יו"ט ה"ח) ובתורת האדם, עניין הקבורה, מ' ע"ב:<sup class="footnote-marker">7</sup><i class="footnote">ואני מעתיק מתורת האדם, ובמלחמות הוא בשינויים קלים.</i> כדתניא (בבלי ה' א') אין חופרין בורות שיחין ומערות של רבים, אבל חוטטין אותן, ומוקמי לה בגמרא בשלא לצורך המועד, אבל כדי שיהו מצויין להם לאחר המועד לכשיצטרך להם, וכן בכוכין וקברות צריך למיתני אין חופרין, ומותר לחנכן, וכל שכן הוא שמא יצטרכו להן במועד, דחינוך היני דומיא דחטיטה בבורות, ובו בלשון היא שנויה בתוספתא, אין חופרין בורות שיחין ומערות במועד אבל מחנכין ומתקנין אותן, והיני בשאין הרבים צריכין להם במועד, כדמוקמינן בגמרא וכו'. והרמב"ן מסכים לדעת הרי"ף ועוד הנ"ל. ובהשגות הראב"ד פ"ח מה' יו"ט ה"ח חלק ואסר לחפור קבר אפילו כשמת ברגל, אלא עושין לו לפי שעה בקיע (עיי"ש בהשגות סה"ד), ועיין מ"ש להלן, שו' 27, ד"ה זו היא. ובפי' רבינו יהונתן על הרי"ף, עמ' 98, מפשר בין השיטות, ומפרש את משנתנו בעיר גדולה של ישראל שאי אפשר שלא ימותו בכל יום רבים גדולים, או קטנים, אף כי בד' ימים של חול המועד. ועיין בחי' הר"ן, עמ' י"ב, ובנימוקי יוסף שהעתיקו את פירושו. ולפי זה בעיר קטנה אין צורך להשמיע לנו שאסור להכין קבר בחוה"מ למתים שימותו, ואם מת ישראל בחולו של מועד מותר לחפור קבר, כשיטת רוב הראשונים. ועיין תירוץ אחר בס' המכתם, עמ' 279.
<small>13-14.</small> <b>אמ' ר' נראין דברי ר' יהודה במועד ודברי חכמים בשביעית. </b>במשנתנו פ"א מ"ד: צדין את האישות<sup class="footnote-marker">8</sup><i class="footnote">כלומר, חלד עיין מ"ש אהרני בתרביץ שט"ו, עמ' 193 ואילך.</i> משדה האילן ומשדה הלבן [תיקונים והשלמות: צ״ל: את האישות ואת העכברים משדה הלבן וכו׳.] כדרכו<sup class="footnote-marker">9</sup><i class="footnote">כגירסת המשנה שבירושלמי, שבבבלי, משנה עם פיה"מ להר"מ בכתי"י ועוד, עיין במבוא לנוה"מ למהרי"ן אפשטין, סוף עמ' 1142.</i> במועד ובשביעית. ר' <b>יהודה</b><sup class="footnote-marker">10</sup><i class="footnote">כגירסת המשנה שבירושלמי, הפיסקא שבבבלי ז' א', השאילתות סי' ק"ע, המשנה שברי"ף, בעלי התוספות ו' סע"א, המאירי, עמ' ל"ד, מגיד משנה פ"ה מה' יו"ט בשם קצת ספרים, ועוד.</i> אומר משדה האילן (כלומר, שהם מפסידין אותו הרבה) כדרכו, ומשדה הלבן שלא כדרכו. ובתס"ר ח"א (ירושלים תרצ"ז), עמ' 241, הבאתי את פירוש ר' חיים בר' דוד למו"ק (לפי הקדמת בעל מעשה רוקח ה"א, ובשו"ת הר"מ ד' ליפסיאה, נ"ח ע"ד) שכתב: "וכן מצאתי במקצת ספרים במשנתינו צדין את האישות ואת העכברים בשדה האילן ובשדה הלבן כדרכו <b>דברי ר"מ, רי"א</b> וכו', ולא כמו שכתבתי במשנה דאית ספרים דגרסי סתמא, ובסיפא וחכמים וכו'" (כלומר, כגירסת הספרים שלנו במשנה שבירושלמי ושבבבלי [תיקונים והשלמות: במשנה שבמשניות ושבבבלי.]). ועל הגירסא "ר"מ" עיין להלן. ומן התוספתא להלן ברור שגרסה בסיפא: ר' יהודה אומר וכו'.<br>והתוספתא כאן מפרשת שנראין דברי ר' יהודה שאוסר לצוד כדרכו משדה הלבן במועד, אבל בשביעית נראין דברי חכמים שצד בכל מקום כדרכו, עיין בתוספות ו' ב' ד"ה צדין. אבל עיין בשיטה לתלמידו של ר"י מפריס, עמ' מ"ז, מ"ש בשם ר' יחיאל [מפריס], ומן התוספתא כאן מוכח כדברי בעלי התוספות, שהחכמים חולקים אף בשביעית [תיקונים והשלמות: הכוונה לחכמים שבמשנה שבמשניות ושבבבלי (=ר׳ יהודה של שאר הנוסחאות והתוספתא).].<sup class="footnote-marker">11</sup><i class="footnote">ופשיטא שכאן אין לומר נראין דברי זה לזה ודברי זה לזה, שאם כן במה חולקין. ובר מן דין עיין מ"ש בשיטת התוספתא בתס"ר ה"ד, עמ' 168 ואילך.</i>

Halakhah 4

<small>14-15.</small> <b>כיצד היה ר' יהוד' אומ' בשדה לבן שלא כדרכו תוהב בשפוד ומכה בקרדום ומרדיד אדמה תחתיו. </b>וכ"ה ("תוהב") גם בכי"ע. ובד: תוחב, והיא היא. ובכי"ל: תוחם בשפוד ומכה בקרדום, ומקדיר אדמה וכו'. ובירושלמי פ"א ה"ד, פ' ע"ג: כדרכו. צד במצודה. שלא כדרכו תוהב בשפוד וכו', כלשון התוספתא. וכע"ז בבבלי ז' א', ועיי"ש בדק"ס, עמ' 17, הערה צ'.<br>ובפיה"מ להר"מ: ושלא כדרכו הוא שיחפור אותה חפירה שלא כדרך חפירה, והוא שתוקעין יתדות בקרקע ועוקרין אותן וישאר הקרקע חפור. ועיין בלשונו בפ"ח מה' יו"ט סה"ה.
<small>15-17.</small> <b>אמ' ר' שמעון בן לעזר, וכי באי זה שדה לבן היה ר' יהודה אומ' בשדה הסמוכה לשדה בית השלחין ולא בשדה הסמוכה לשדה בית האילן. </b>בכי"ע הגירסא היא: וכי באיזו שדה היה <b>ר' מאיר</b> וכו'. ונראה שהיא הגירסא הנכונה,<sup class="footnote-marker">12</sup><i class="footnote">והסופרים תקנו: ר' יהודה, משום "ר' מאיר" מאן דכר שמיה.</i> והת"ק של משנתנו הוא ר' מאיר. ובתס"ר ח"א, עמ' 241, הבאתי את דברי ר' חיים בר דוד הנ"ל (עיין לעיל, שו' 13–14, סד"ה אמ' ר') שכתב בשם מקצת ספרים שבמשנתנו שגרסו ברישא: דברי ר"מ, ושכן נמצא מלה במלה גם בשיטת הריב"ב. וכן מביא הריטב"א ו' א' בשם קצת נוסחאות.<br>ברם מלשון התוספתא "וכי" (וכ"ה בכל הנוסחאות) מוכח שיש כאן וויכוח. ולפיכך נראה שר' שמעון בן אלעזר חולק על רבי לעיל, שו' 13, ותמה עליו: וכי באיזה שדה לבן היה ר' מאיר אומר שצד כדרכו, בשדה הסמוכה לשדה בית השלחין (כלומר, אתמה), <b>לא</b> (כגירסת כי"ל) בשדה הסמוכה לבית האילן! ואם כן אין סברא לומר שנראין דברי ר' יהודה במועד, הואיל ואף ר' מאיר לא אמר אלא בשדה הסמוכה לבית האילן, ויש כאן חשש להפסד מרובה, ולמה לא יצוד כדרכו. וכן בירושלמי פ"א ה"ד, פ' ע"ג: ניחא בשדה האילן (כלומר, אמר הת"ק שצד כדרכו). בשדה הלבן (כלומר, למה צד כדרכו ?). אלא בשדה הלבן שהיא סמוכה לשדה האילן. וכן בבבלי ז' א' (לפי גירסת הרי"ף סי' אלף קנ"ד): תניא ר' שמעון בן אלעזר אומר כשאמרו בשדה הלבן כדרכו לא אמרו אלא בשדה הלבן הסמוכה לאילנות וכו'. וכ"ה בריטב"א ו' ב' ובאגודה פ"א סי' ג'. וכן גרס בעיקר הדברים גם ברא"ש פ"א סי' ח'. ועיין בתוספות ז' א' ד"ה תניא ומ"ש בקרן אורה שם. ועיין בשאילתות סי' ק"ע ובהעמק שאלה שם אות ט'. ועיין בב"י טאו"ח סי' תקל"ז ד"ה אישות.

Halakhah 5

<small>17-18.</small> <b>מחריבין חורי נמלים במועד, כיצד מחריבין וכו'. </b>ירושלמי פ"א ה"ד, פ' ע"ג, בבלי ו' ב'. והוסיפו בירושלמי: והוא שתהא אמת המים עוברת ביניהן, וכע"ז בבבלי שם. והטעם הוא שאין הנמלים יכולות לעבור אפילו במים מועטים (עיין תוספתא פרה פ"ט ה"ב), ואין מכירות בעפר של אילו באילו. ועיין ר"ח ו' סע"ב. 

Halakhah 6

<small>20.</small> <b>מרבצין מים על גבי פשתן מפני העקרב. </b>כנראה שהיו עושים כן כדי להבריח אותו מן הפשתן, או כדי לגלות אותו ולהורגו. והלכה זו באה לכאן אגב צידת האישות והחרבת חורי הנמלים. 
<small>20-21.</small> <b>ונחיל של דבורים שברח מחזירין אותו למקומו. </b>מפני שהוא דבר האבד, ועיין פסחים פ"ד מ"ז ובבלי שם נ"ה ב'. אבל לצודו אסור, עיין במשנתנו ספ"ב, ובס' המכתם, עמ' 284, ובמאירי, עמ' נ"ו. ועיין בשיטה לתלמידו של ר"י מפריס, עמ' פ"ה, ובהערה 2 שם. ועיין לעיל ביצה פ"ג, שו' 13 (לעניין יו"ט). 

Halakhah 7

<small>21.</small> <b>מי שהיה כותלו גוהה לרשות הרבים סותרו וכו'. </b>בכי"ע: כותלי <b>גואה</b> וכו'. וכל הברייתא בשם התוספתא בשו"ת הרשב"א ח"ד סי' שכ"ו. ולתשובה זו כיוון בב"י טאו"ח סי' תקמ"ד. ובירושלמי פ"א סה"ד, פ' ע"ג, פ"ב רה"ד, פ"א ע"ב: כותלו גוהה. וכ"ה (לעניין בניין כותלא דגנוניה, כותל חופתו, בימים שאסרו בניין של שמחה) בירושלמי תענית ספ"א, ס"ד ע"ד, שם פ"ד רה"ט, ס"ט ע"ב. ובבבלי ז' א': כותל <b>הגוחה</b>, וכ"ה שם י"ג א' בכי"מ. ובהוצ' שלפנינו: הגוהה. ופירש בערוך (ערך גה): כותל הגוהה וכו' פי' <b>גוחן</b> (כגי' כל כתה"י, לפי עדותו של קרויס בתוספות הערוך השלם, עמ' 117). וכן בפי' הר"ש בן היתום, עמ' 24: כותל הגוחה, כמו הולך על גחון. ותנחום הירושלמי בערך גהה (לפי בכר לקוטים מן ספר המספיק, החלק הגרמני, סוף עמ' 61 ואילך) מעתיק: כותל הגוהה, ומביא גם: כותל גוחן. וכ"ה בערך גחן שם. וכנראה שהוא תיקון ע"פ פירוש הערוך. ובר"ח סוכה מ"ה א': "פי' גוחות נוטות, כגון מי שהיה כותלו גוחה וכו', ופי' גוחה נוטה, והוא <b>קיר נטוי</b>" (תהלים ס"ב, ד'). והוא גוהה הוא גוחה הוא גואה.<br>והנה בתוספתא בכל הנוסחאות, וכן הוא בשו"ת הרשב"א הנ"ל, ובבבלי הנ"ל בכל הנוסחאות: "לרשות הרבים", אבל בירושלמי בכל המקומות הנ"ל חסר "לרשות הרבים". והראב"ד (לפי נימוקי יוסף פ"א סי' אלף קנ"ה) מחק את המלים "לרשות הרבים" מן הבבלי, והסתייע מן הירושלמי. ובריטב"א ו' סע"א: והא דקתני כותל הגוהה לר"ה לאו דווקא, אלא למעוטי מוקצה שאין דר שום אדם סמוך לו. ובירוש' לא גרס ליה. וכן במאירי, עמ' ל"ה: ומה שכתו' בספרים כותל הגוחה לרשות הרבים לאו דווקא. ואף הר"ח בסוכה מ"ה א' הנ"ל לא העתיק "לרשות הרבים" (אעפ"י שגרס לה בבבלי כאן, עיי"ש בפירושו), משום שהוא לאו דווקא. וכן נראה מסתימת רוב הפוסקים. ועיין מ"ש בהעמק שאלה לשאילתות סי' ק"ע אות א'. אבל ר' יצחק בסמ"ק סי' קצ"ה כתב שברשות הרבים דווקא.<sup class="footnote-marker">13</sup><i class="footnote">בד' קרימונה, פ"ה ע"א. וכן הביאו בשמו במרדכי פ"א סי' תתמ"א, בארחות חיים ח"א ה' חוה"מ סי' כ', צ"ב ע"ב, ובאגודה פ"א סי' ד', קכ"ז ע"ג.</i> וכן משמע מדברי השיטה לתלמידו של ר"י מפריס, סוף עמ' מ"ט.
<small>22.</small> <b>ובונה אותו. </b>ופי' בירושלמי ובבבלי הנ"ל, שאם לא יתירו לו לבנות לא יסתור ויבוא לידי סכנה. 
<b>חומת העיר שנפרצה גודרין אותה וכו'. </b>רי"ץ גיאת ה' חוה"מ, עמ' י"א, ראבי"ה ח"ב סי' תתי"ד, עמ' 501, שו"ת הרשב"א ח"ד סי' שכ"ו הנ"ל, כגירסת הנוסחאות ("חומת העיר"). ועיין מ"ש להלן, שו' 23, ד"ה ברם. ובמשנתנו פ"א מ"ד: ומקרין את הפרצה במועד, כלומר שלא כדרכו, עיין בירושלמי פ"א ה"ד, פ' ע"ג, ובבלי ז' א'. ומה שהתירו לעשות ליחיד באופן ארעי, התירו לרבים לעשות כדרכו, עיין בבלי ה' א'. ומדברים כאן בחומת העיר שבתוך ערי ישראל, שהחומה היא לנטירותא יתירה מפני הגנבים, והם נשמרים מבלי זה בתוך הבתים והחצרות, ואין דינה ככותל החצר שאפילו יחיד בונה כדרכו, עיין בבלי ז' א'. 
<small>22-23.</small> <b>גדרוה ונפרצה אין גודרין אותה. </b>וכ"ה ברי"ץ גיאת ובשו"ת הרשב"א הנ"ל, אבל בראבי"ה הנ"ל חסרה פיסקא זו, וברור שנשמטה שם בטעות ע"י הדומות, שהרי רבינו להלן מפרש אותה: מפני שנשמרים בחצרותיהן ובבתיהן, לא התירו להקל כולי האי בחומת העיר, ופירוש זה לא יתכן אלא לבבא זו. והטעם שאסרו לגדור פעם שנייה הוא משום שפשעו בבניין, ולא בנו כהוגן, ולפיכך קנסו אותם. ועיין בתוספות ב"ק ק' ב' ד"ה אומר, וב"ב ב' א' ד"ה אומר. ושמא קמ"ל שם שאין קונסין אותו, אעפ"י שלא גדר כהוגן, משום שבכלאים אין צורך במחיצה חזקה. 
<small>23.</small> <b>אם היתה סמוכה לספר סותרה ובונה כדרכו. </b>וכ"ה בראשונים הנ"ל. וברי"ץ גיאת הנ"ל: ובונה כדרכו <b>ואינו חושש</b>. והכוונה היא שלא זו בלבד שאם לא בנו כהוגן ונפלה גודרין אותה, אלא מותר לסתור לכתחילה מיד, ולבנותה כדרכה.<br>ברם בשאילתות סי' ק"ע: הא דחצר ונפלה בונה אותה. ואם היתה בעיר הסמוכה לכפר (צ"ל: לספר, כמו שהגיהו בגליון) סותר ובונה כדרכו <b>ואינו חושש</b>. וכנראה שרבינו גרס כאן ברישא: כותל החצר שנפרץ וכו', ועיי"ש בהעמק שאלה אות י"ג. וצ"ע.

Halakhah 8

<small>24-25.</small> <b>רואין את הנגעים להקל אבל לא להחמיר דברי ר' מאיר. ר' יוסה אומ' אין נזקק לו להקל ואין נזקק לו להחמיר. </b>בד ובכי"ל: אם נזקקין לו להקל נזקקין לו להחמיר. ואפשר שאף בכי"ו אין=אם (עיין מ"ש לעיל עירובין פ"ח הי"ט, שו' 62), והמעתיקים שלא הבינו את משמעות המלה "אין" הוסיפו אח"כ: ואין. אבל גירסתנו מתפרשת כפשוטה בלי הגהה.<br>ובמשנתנו פ"א מ"ה: ר' מאיר אומר רואין את הנגעים בתחילה<sup class="footnote-marker">14</sup><i class="footnote">או כתחילה, כגירסת המשנה שבבבלי, משנה ר' נפולי ואילך, הוצ' לו, קויפמן, פרמה ומשניות על קלף שבביה"מ כאן. וכן בתוספ' רי"ד ז' א' (ל"ב ע"ב) גרס "בתחילה" אלא שמחקה. והיא באמת חסרה במשנה שבירושלמי, ועיין בתיו"ט ובתוספ' ר"ע איגר שם.</i> להקל אבל לא להחמיר. וחכמים אומרים לא להקל ולא להחמיר. ובבבלי שם ז' א': תניא ר' מאיר אומר רואין את הנגעים להקל אבל לא להחמיר, ר' יוסי אומר לא להקל ולא להחמיר, שאם אתה נזקק לו להקל נזקק לו אף להחמיר. ואמרו בבבלי ז' ב' שר' יוסי סובר שהכהן אינו רשאי לשתוק. וממילא אם יראה שהנגע טמא מוכרח לומר כן, ונמצא מצערו במועד. אבל ר"מ סובר שהכהן רשאי לשתוק, וממילא אם ימצא שדיבורו יחמיר עליו ישתוק, ואם דבורו יקל עליו ידבר, ולפיכך רואין את הנגעים במועד להקל.<br>ולפי פשוטו פירוש משנתנו והברייתא הוא שלר' מאיר רואין את הנגעים לכתחילה (בלשון א"י בתחילה, או כתחילה, פירושו לכתחילה) במועד רק להקל על המנוגע, אבל לא להחמיר עליו. ולפי זה בתחילת הנגע לכ"ע אין רואין אותו, שהרי אין כאן קולא כלל,<sup class="footnote-marker">15</sup><i class="footnote">ובין אם נגרוס כן בפירוש בבבלי ז' סע"א, ובין אם לא נגרוס כן, עיי"ש בדק"ס, בריטב"א במקומו ועוד, עצם ההלכה כולי עלמא יודו בו.</i> ומי שנראה בו נגע ברגל נותנין לו כל ימות הרגל ואין נזקקין לו כלל, כמשנת נגעים פ"ג סמ"ב, והיא ככולי עלמא.<sup class="footnote-marker">16</sup><i class="footnote">עיין בתוספ' רי"ד ז' א' (ל"ב ע"ב) ד"ה ר"מ.</i> אבל בימי הסגרו, רואין את נגעו שמא כהה או כנס, ומטהרין אותו, אבל אם פשה, או שהיו בו שתי שערות לבנות שותק ואינו מחליטו, כדי להוציאו חוץ למחנה.<sup class="footnote-marker">17</sup><i class="footnote">ואפילו לשיטת הראשונים שאף מוסגר הוא מחוץ למחנה, מ"מ מוחלט צריך פריעה ופרימה וגנאי הוא לו, או שמוסגר חי בתקוה שעוד מעט ויטהרנו, עיין בתוספות ז' א' ד"ה אמר ובשאר ראשונים שם.</i> ולר' יוסי אף כאן אין נזקקים לו שמא יראה בו סימני טומאה ויצטרך להחליטו, משום שאסור לו לשתוק. וכשהוא מוחלט אין בו חומרא כלל ורואים אותו לכולי עלמא, שמא נרפא הנגע, ויטהרנו. ואם לא נרפא הרי נשאר כמו שהיה, והכהן אינו עושה מעשה כלל. וכל המשא והמתן בבבלי ז' סע"א ואילך הוא לדברי רבי גרידא שמחלק בין מוסגר ומוחלט, ואף בחילוק זה נחלקו תנאים אליבא דרבי, עיין מ"ש להלן בסמוך. ואף הר"מ בפיה"מ לא הזכיר מוחלט כל עיקר. ועיין בפי' הר"ש בן היתום, עמ' 25, אלא שדבריו מגומגמים. ועיי"ש, עמ' 24.
<small>25-26.</small> <b>אמ' ר' נראין דברי ר' מאיר במוסגר ודברי ר' יוסה במוחלט. </b>וכ"ה בד ובבבלי ז' א'. אבל בכי"ע: נראין דברי ר' יוסי במוסגר ודברי ר' מאיר במוחלט. וכ"ה בירושלמי פ"א ה"ה, פ' ע"ג. וכן בבבלי ז' ב': והתניא איפכא (כלומר, כגירסת כי"ע וירושלמי). תנאי היא אליבא דרבי. ובכי"ל נשמטה בבא זו בטעות.<br>והנה רבי כבר הזכיר בפירוש "מוחלט", ומכאן שאף במוחלט חולקין. ובעל כרחנו אנו אומרים שאף במוחלט יש חומרא, ולא תצוייר לנו חומרא במוחלט אלא אם נניח שטהרתו ברגל חומרא היא לו, והטעם הוא משום שמוחלט מותר בדרך ארץ, וכשאתה מטהרו ומזקיקו לימי ספירה אתה מפרישו מאשתו, ופעמים צוותא דאשתו ניחא ליה מצוותא דעלמא. והואיל ורבי הזכיר בפירוש "מוסגר", פירש רבא (או רבה) שהכוונה להסגר שני גרידא, אבל בהסגר ראשון כולי עלמא מודים שהוא רואה את נגעו, שאין כאן חומרא, משום שאף ר' יוסה מודה שבהסגר ראשון יכול לשתוק, שלא אמרו לטהר או לטמא, אלא בסוף הסגר שני שאין כאן אפשרות אלא של טהרה וטומאה גרידא,<sup class="footnote-marker">18</sup><i class="footnote">ועיין בחי' הר"ן, עמ' י', בשם הראב"ד. ובר"ש נגעים פ"ג מ"א פירש את הבבלי ז' ב' "לטהרו או לטמאו כתיב" שהכוונה שבהסגר שני טמא אפילו שתק הכהן, ואינו נטהר אלא אם כן מטהרו בפירוש. ומדבריו משמע שאם לא טהרו אחרי הסגר שני במפורש, אלא שתק, הוחלט מאליו. ועיין בתוספות הרא"ש כאן, ריש עמ' כ"ב שכתב "א"נ שתיקותו הוא טומאתו" ואין לה שום משמעות. ונראה שמלים אילו שייכות לשו' א' שם: הילכך לא חזי ליה כלל לר' יוסי, א"נ שתיקותו הוא טומאתו, ור' מאיר וכו'. והוא כדברי הר"ש הנ"ל. ושמא צ"ל לעיל, עמ' כ"א שם: ורשב"א (במקום: ורשב"ם) פירש וכו', והכוונה להר"ש הנ"ל (ר' שמשון בר' אברהם).</i> אבל בסוף הסגר ראשון שיכול להסגיר אותו שנית רשאי לשתוק אף לר' יוסי אפילו אם נולדו בו סימני טומאה. ועיין בפי' הראב"ד שהביא בתוספות הרא"ש הנ"ל (עיין לעיל, הע' 18), עמ' כ"א. ובמאירי, עמ' ל"ז, פירש שסימני טומאה בהסגר ראשון אינם שכיחים.<br>ולפי הגירסא שלנו בתוספתא (שהיא גירסת הבבלי בברייתא ראשונה) הכריע רבי כשיטת ר' מאיר בהסגר שני שרואין אותו להקל שמא נטהר, ואם לא נטהר ישתוק, אבל במוחלט הוא מכריע כר' יוסי שאינו רואה אותו, משום שאין כאן קולא כלל, שאם יטהרנו יביאו לידי ספירה ואוסרו באשתו, ויש שצוותא דאשתו ניחא ליה מצוותא דעלמא. ולפי גירסת כי"ע, הירושלמי והברייתא השניה שבבבלי, מכריע רבי בהסגר שני כר' יוסי שלא יראה אותו כלל, וסובר תנא זה בשיטת רבי שאין הכהן רשאי לשתוק בהסגר שני, ושמא ימצא טמא ויחליטנו. אבל במוחלט מכריע כר' מאיר, שלא תתכן כאן חומרא אלא קולא, ושמא ימצא טהור, ויכנס למחנה, וצוותא דעלמא ניחא ליה מצוותא דאשתו גרידא.<br>ושיטת הר"מ לא נתבררה לי לפי שעה. ועיין מה שהאריך בזה במשנה למלך פ"ז מה' יו"ט הט"ז, בס' ראשון לציון ובקרן אורה בסוגיין ובחסדי דוד כאן. ועיין בס' משנה אחרונה נגעים פ"א מ"ד.

Halakhah 9

<small>26-27.</small> <b>חנוך הקברות מרחיב בה ומאריך בה. </b>במשנתנו פ"א מ"ו: אבל מחנכין את הכוכין במועד. ובירושלמי שם רה"ו, פ' ע"ד: רב חסדא אמר אם היה ארוך מקצרו. ר' יהושע בן לוי אמר מאריך בו מצד אחד ומרחיב בו מצד אחר. תני ר' חייה מאריך בו ומרחיב בו (כלומר, הברייתא שבתוספתא), בין מצד אחד בין משני צדדין. ובבבלי ח' ב': כיצד מחנכין. אמר רב יהודה שאם היה ארוך מקצרו. במתניתא תנא מאריך בו ומרחיב בו. ושיטות הראשונים בזה, עיין מ"ש לעיל, שו' 12–13, ד"ה ובמשנתנו. 
<small>27.</small> <b>זו היא נברכה וזו היא בקיע. </b>במשנתנו הנ"ל: ועושין נברכת במועד. ומפרשת התוספתא שנברכת היא בקיע. ולהלן אהלות פט"ז ה"ב: המוציא כוך <b>בקיע</b> ומערה. ובה"א שם:<sup class="footnote-marker">19</sup><i class="footnote">כגירסת כי"ו והר"ש, עיין תס"ר ח"ג, סוף עמ' 143.</i> זו תלולית של עפר שעל גבי בקיע. ומכאן שבקיע הוא מקום קבורה. וכן פירש הראב"ד בהשגות פ"ח מה' יו"ט סה"ד. ועיין בשיטה לתלמידו של ר"י מפריס, עמ' ס"א, מאירי, עמ' מ"ד, תוספ' הרא"ש, עמ' כ"ג, ה' שמחות למהר"מ סי' א' ועוד. ובירושלמי הנ"ל: ועושין נברכת במועד. זה הבקיע. כל שהוא תושב נקרא בקיע. ופירש הראב"ד הנ"ל (לפי תוה"א להרמב"ן, עניין הקבורה, ל"ט ע"ד): "פירוש זה הבקיע אין עושין אותו לקבור לעולם אלא לשעה וכו', והוא אותן המהמורות שאמרו בירושלמי הכתוב למעלה שמניחין את המת לשם עד שיתעכל הבשר וכו'". והנה פירוש הירושלמי כל שהוא תושב ברור, והיינו כל דבר שאינו קבוע, כפי שהוכיח הרמב"ן בתוה"א שם, מ"א סע"ב ואילך, ועיין לעיל ח"ב, עמ' 513. ועיי"ש ברמב"ן (בתוה"א הנ"ל) שהסכים לפירוש הראב"ד, נגד פירוש הקדמונים, עיין מ"ש להלן ד"ה ובבבלי. [תיקונים והוספות: עיין באוה״ג כתובות, הפירושים, סוף עמ׳ 9.]<br>ופירוש הראב"ד שבקיע ומהמורת הם בעיקרם היינו הך מקויים גם ע"י מס' שמחות, שכן שנינו בירושלמי (פ"א ה"ה, פ' סע"ג, סנהדרין פ"ו הי"ב, כ"ג סע"ד): בראשונה היו קוברין אותן במהמורות, נתאכל הבשר היו מלקטין את העצמות וקוברין אותן <b>ברזים</b> (בסנהדרין: בארזין). ובמס' שמחות פי"ב ה"ט, הוצ' היגר, עמ' 197: בתחילה קברני <b>בביקעה</b>, ובסוף לקוט את עצמיי ותנם בדלוסקמא. ובכי"י שם: ותנם <b>בגלוסקמא בראזין</b>. ומכאן שמהמורות=ביקעה (בקיע), ועיין מ"ש קרויס בקדמוניות התלמוד (גרמנית) ח"ב, עמ' 487, הערה 512. ואשר לרזים, ארזין, ראזין, ברור שאין הכוונה לעצי ארזים [תיקונים והשלמות: אין זה ברור כלל, ובהיותי באביב בא״י הראה לי פרופ' נ׳ אביגד שרידים של ארז מארון עתיק. ובירושלמי מו״ק פ״א ה״ו, פ׳ ע״ד: הכל מודין שלא יקוץ לו <b>ארזים</b>. ומכאן שהנוהג היה לעשות את הארונות מארזין, וקראו את הארונות על שם העץ.], אלא לגלוסקמא, כגירסא שבמס' שמחות, ו"בגלוסקמא" שם אינו אלא פירוש ל"בראזין". וביכלר בצופה הצרפתי חמ"ו (1903), עמ' 76, הערה 3, מביא ממס' שמחות הנ"ל כ"י אפשטין: ותנם <b>בגלוסקמא אזורם</b>. ונ"ל שהכוונה למלה היונית σορός, והיא גלוסקמא (γλωσσόκομος) היא אזרין, ופירושו ארון שנותנים בו את שרידי המת. והיהודים בא"י שהביאו לשם את הארונות מן הגולה שבערי יון קבלו מהם את השמות גלוסקמא ואזרין (ואפשר שבמבטא העממי נולד מיטטסיס: ארזין, במקום אזרין). וכמה מן הראשונים<sup class="footnote-marker">20</sup><i class="footnote">עיין אהצו"י, עמ' 84. ועכשיו יש להוסיף: שיטה לתלמידו של ר"י מפריס, סוף עמ' נ"ז, ותוספות הרא"ש, עמ' כ"ב.</i> גרסו "בארונים".<sup class="footnote-marker">21</sup><i class="footnote">ואף בכי"י הראשונים עצמם מתחלפות הגירסאות. וכן בה' שמחות למהר"מ סי' א' במחנה לויה, א' ע"ב: וקוברין אותן <b>ברזים.</b> אבל בספר זה עם פירוש מיגון לשמחה (שנדפס מכ"י אחר) שם: וקוברין אותם <b>בארונים.</b></i> וכן בתוספתא סנהדרין פ"ט ה"ח, בכי"ע: מלקטין העצמות וקוברין אותן <b>בארון</b>. ובד שם: בארזין (בכי"ו חסר שם עלה). והגירסא "בארונים" "בארון", היא, כנראה, שיבוש מ"בארזנים", "בארזן" (=אזרנים, אזרן). אבל אפשר שיש כאן תרגום נכון של המלה היונית הנ"ל, עיין מ"ש על תרגומים ממין זה בתרביץ ש"כ, עמ' 112 ואילך.<br>סוף דבר מן המקורות הנ"ל יוצא שהיא נברכת הוא בקיע היא מהמורת. ומתוך עלילות אלאינ בעל,<sup class="footnote-marker">22</sup><i class="footnote">בעל ב' טור א' (פעמים), עיין בכתבי אוגרית של רח"א גינזברג, עמ' 47, 48. ועיי"ש סוף עמ' 40 ואילך.</i> מוכח שהמהמורת הוא בור־קבר.<sup class="footnote-marker">23</sup><i class="footnote">וכבר העירו החכמים שכ"ה הפירוש גם בתהלים ק"מ, י"א.</i> ובניגוד לכוכים שהיו מכניסים לשם עצמות, או ארונות, היו קוברים את המת במהמורות כשגופו עדיין שלם, לפני שנתאכל הבשר. אלא שנראה שהדברים הללו היו שונים קצת בצורתן החיצונית. ומהמורת הוא בור בתוך הקרקע, ונברכת, בקיע, חצובה בתוך הכותל. ובמערות קברים של א"י מצויה הנברכת כמעט בכל מערה, והיא כעין עריבה חצובה בכותל הסלע, והיא מזכירה בצורתה החיצונית אבוס, או שוקת.<sup class="footnote-marker">24</sup><i class="footnote">ויש לנו כאן שמות נרדפים לאופן אחד של קבורה. ומהמורת הוא, כנראה, קבר גדול (ומיוחד לגדולים ועשירים) החפור בקרקע המערה, ונברכת חצובה בכותל הסלע, ונקראת כן ע"פ צורתה החיצונית שהיא כבריכה של כביסה (ולפיכך לא שאלו כלום בבבלי ב"ב על מהות הנברכת), והוא גם בקיע, אלא שהוא קטן קצת מנברכת, וכמו שאמרו בבבלי שהבאנו להלן בפנים.</i><br>ובבבלי ח' ב': מאי נברכת אמר רב יהודה<sup class="footnote-marker">25</sup><i class="footnote">"יהודה" חסר בפירוש רב שרירא שהבאנו להלן בפנים, בר"ח (לפי הערוך ערך בקע) ובפי' הר"י מיגש ב"ב י"ט א'.</i> זו בקיע. והתניא הנברכת והבקיע. אמר אביי ואיתימא רב כהנא גיהא ובר גיהא, ועיין בתוספות הערוך השלם ערך גיהא ובר גיהא. וע"פ הבבלי פירש הרי"ץ גיאת ה' חוה"מ, עמ' י"ג, רש"י ותוספות (ח' ב' ד"ה ועושין), ופיה"מ להר"מ (וכן מוכח בחיבורו פ"ח מה' יו"ט סה"ד) ועוד שהכוונה לנברכת של כובסין. וכן הביא הרב המגיד (לר"מ הנ"ל): "וכן פירשו הגאונים ז"ל נברכת של כובסין, והיא חפירה שחופרים בה לכבס בגדי פשתן, ומי שאין לו אלא חלוק אחד". ואם נאמר שהכל הוא מדברי הגאונים הרי ברור שפירשו כן את משנתנו ובמועד עסיקינן, ומפרשים שאעפ"י שכביסה אסורה במועד, מ"מ הרי מותר לכבס כלי פשתן (להלן בבבלי י"ח סע"א), ומי שאין לו אלא חלוק אחד (לעיל שם ובמקבילות). אבל בתוה"א להרמב"ן עניין הקבורה, מ"א ע"א: ועושין נברכת במועד. ראיתי לראשונים שהוא נברכת הכובסין המוזכרת בפרק לא יחפור, וגוהה ובר גוהה היא הנברכת הקטנה שבצד הגדולה וכו', ולפי דבריהם התירו הנברכת לכבס בה לצורך המועד כלי פשתן, ומי שאין לו אלא חלוק אחד וכו'. ומשמע מדבריו שרבינו הוא שבאר את דברי הגאונים שמפרשים נברכת - נברכת הכובסין, ובעל כרחינו אנו מדברים בכביסה המותרת במועד. והרב המגיד העתיק כאן מדברי הרמב"ן, כרגיל. ועיין גם בנימוקי יוסף למשנתנו. ועיין בפי' רבינו יהונתן, עמ' 99.<br>ופירוש זה קשה מאד, וכבר תמה הראב"ד הנ"ל ועוד, מה עושה נברכת הכובסין בין מקומות הקבורה, ומטעם זה פירשו בתוספות (ח' ב' ד"ה ועושין) הנ"ל: וי"מ לרחוץ את המת ותכריכין. וכן פירש בשיטה לתלמידו של ר"י מפריס, עמ' ס"א, ד"ה גיהא. וכן במאירי עמ' מ"ד: יש מפרשים נברכת לרחוץ בה את המת, ויש מפרשים בקיעה של מים לרחוץ בה המלוים את ידיהם.<br>ברם מתוך פירוש רב שרירא גאון לב"ב (מן Texts and Studies ח"א, עמ' 571) ומתוך פירוש הר"ח לב"ב (לפי הערוך ערך בקע), מתוך פי' הר"י מיגש (לפי שטמ"ק) ויד רמה ב"ב י"ט א' מוכח שכל הפירוש נאמר לב"ב שם, אלא שהביאו גם את הברייתא שבמו"ק ופירוש הבבלי שהוא גיהא ובר גיהא. תדע לך שהוא כן שהר"ח במקומו כאן לא פירש כלום. ולפיכך נראה שהגאונים פירשו: והתניא הנברכת והבקיע (כלומר, הרי שנינו בתוספתא ב"ב פ"א ה"ב: מרחיקין את הנברכת ואת הבקיע), ומכאן שנברכת ובקיע אינם היינו הך. ותירצו: גיהא ובר גיהא, כלומר בקיע היא נברכת קטנה, ובארו את שימושיהם המיוחדים. ופירוש התלמוד במו"ק הוא לא למשנתנו, אלא לברייתא שבתוספתא בב"ב שמדברת בבקיע של כביסה. וכבר הראינו לעיל שהבקיע של קבורה דומה בצורתו החיצונית לעריבה ולשוקת, ולא בא התלמוד אלא לפרש את השמות ושימושיהם לעניין כביסה, אבל כאן בקבר אנן קיימין גם לפירוש הגאונים.<br>ולפי זה אין להניח שהרמב"ן כיוון לגאונים הנ"ל, שהרי הוא בעצמו כתב בתוה"א שם: וכן זאת הבריתא שהביאו כאן בגמרא, שם בפרק לא יחפור היא שנויה בתוספתא הנברכת והבקיע.<sup class="footnote-marker">26</sup><i class="footnote">ועיין גם בתוספות כאן ח' ב' סד"ה גיהא.</i> ולא יתכן כלל שרבינו לא יעמוד על הפירוש הנכון שבדברי הגאונים הנ"ל. ונראה שהרמב"ן בכתבו "ראיתי לראשונים שהוא נברכת הכובסין וכו'", כוונתו לרי"ץ גיאת, עמ' י"ג הנ"ל, שפירש כן, ומדבריו שם מוכח שפירש את משנתנו כן, ולעניין כביסה במועד. ועל כל פנים מדברי הבבלי עצמו אין שום הוכחה שפירשו את משנתנו כאן בנברכת של כובסים.
<small>27-28.</small> <b>מודה ר' יוסה בסיד שיכול לגמרו שסדין אותו במועד. </b>וכ"ה ("ר' יוסי") גם בד. אבל הנכון הוא בכי"ע ובכי"ל: ר' יהודה וכו'. ובמשנתנו פ"א מ"ז: ר' יהודה (והשם "ר' יהודה" במשנה מקויים גם ע"י הסוגיות בירושלמי ובבבלי. עיין להלן) אומר לא תסוד מפני שניוול הוא לה. ובבבלי ט' ב' ובע"ז ו' ב' הביאו את הברייתא שלנו: ומודה ר' יהודה בסיד שיכולה לקפלו (בכי"מ: לקלפו) במועד שטופלתו במועד, שאע"פ שמצירה היא עכשיו שמיחה היא לאחר זמן. וכנראה שהסוף הוא באור התלמוד. אבל בירושלמי כאן פ"א ה"ז, פ' ע"ד, וע"ז פ"א ה"א, ל"ט ע"ב, לא ידעו מברייתא זו, שהרי נחלקו שם אמוראים אם מתיר ר' יהודה בסיד שהיא מתרתו בתוך המועד. והלשון לגמרו (לגומרו) שבתוספתא פירושו שהיא יודעת שהסיוד יגמר ויכלה בתוך המועד (שהשערות יפלו בתוך המועד), והרי היא כבר יודעת מתחילה שתשמח לאחר זמן בתוך המועד. 

Halakhah 10

<small>28-29.</small> <b>אין מקדשין נשים במועד. ר' יהודה מתיר שמא יקדמנו אחר. </b>בד מוסיף: ברחמי', והיא הוספה ע"פ הבבלי י"ח ב'. ובמשנתנו פ"א מ"ז: אין נושאין נשים במועד. ואמרו בבבלי י"ח ב' שמן המשנה אין ראייה שלא אסרו אלא נישואין, אבל קידושין מותר, ואפשר שק"ו הוא שאסור לארס, ולא מיבעי אירוסין דלא עביד מצוה אסור, אלא אפילו נישואין דעביד מצוה נמי אסור. ועיין ר"מ פ"א מה' אישות ה"ב ובשו"ת בנו ברכת אברהם סי' מ"ד. ועיין בבלי ביצה ל"ו סע"ב, בתוספות שם ד"ה והא ומ"ש ביד דוד שם, ובשו"ת חיים שאל ח"ב ריש סי' מ"ב. ובמשנתנו להלן פ"ג מ"ג מפורש: ואלו כותבין במועד קדושי נשים וכו'. ואמרו בבבלי שם הנ"ל, שאין ראייה משם שמותר לקדש במועד, והכוונה במשנתנו לשטרי פסיקתא. אבל שמואל אמר שם: מותר לקדש אשה בחולו של מועד שמא יקדמנו אחר וכו', שמא יקדמנו אחר ברחמים. והוא כדעת ר' יהודה כאן. ובירושלמי ביצה פ"ה ה"ב, ס"ג ע"ב, תענית ספ"א, ס"ד ע"ד, שם פ"ד ה"ט, ס"ט ע"ב, כתובות פ"א ה"א, כ"ד ע"ד, אמרו: שמואל אמ' אפילו בתשעה באב יארס שלא יקדמנו אחר וכו', שלא יקדמנו אחר בתפילה. ולהלן בבבלי שם הביאו בשם תנא דבי שמואל (בר"ח: דבי מנשה): מארסין אבל לא כונסין, ואין עושין סעודת אירוסין, ולא מייבמין, מפני ששמחה היא לו.<br>והת"ק אוסר אעפ"י שאין כאן לא שמחה ולא סעודה (עיין ריטב"א שם, מאירי שם, עמ' ק"ח, ובברכי יוסף או"ח ריש סי' תקמ"ו), משום דהוי כעין מקח וממכר, עיין ריטב"א י"ח ב' ד"ה אמר שמואל. אבל ר' יהודה מתיר משום שמא יקדמנו אחר, והוי ליה כדבר האבוד, כמו שפירש בפי' ר' יהונתן, סוף עמ' 145, בריטב"א הנ"ל ועוד. וכן פירשו רוב הראשונים את משנתנו בפ"ג הנ"ל שרוב הדברים שהתירו שם משום דבר האבד אתינן עלה, שלא כפירוש הר"מ בפ"ז מה' יו"ט סהי"ב שהם כצרכי רבים,<sup class="footnote-marker">27</sup><i class="footnote">במגדל עוז שם העיר שמצא בהשגות הראב"ד שהעתיק מן הר"מ: שכל אלו <b>צרכי</b> (ולא: כצרכי) רבים הן. ובדקתי בכמה נוסחאות של הר"מ (לרבות כ"י על קלף): ובכולן: <b>כצרכי רבים,</b> אבל בשו"ת הר"ן ד' קושטא סוף סי' פ"ט (ובד' רומי ואילך חסרה תשובה זו, והתשובה נדפסה גם בשו"ת הריב"ש סי' ש"צ): "שכל דבר המזדמן תדיר אע"פ שבכל פעם ופעם הוא דבר פרטי, נראה דצרכי רבים נינהו וכו', וכן מה ששנינו ואלו כותבין במועד גטין ושוברין דייתיקי ומתנות וכו', כתב <b>הרמב"ם</b> ז"ל שהטעם מפני שכל אלו <b>צרכי</b> רבים הם, הרי נראה שהדברים המזדמנים תדיר, ויש בהן תקון המדינה, אע"פ שבכל פעם ופעם הם פרטיים צרכי רבים מקרו". ועיין בא"ח ח"א ה' חוה"מ סי' ז', צ"א ע"ב, מ"ש בשם הרמב"ם, וכיון להי"ד בפ"ז שברמב"ם שם. ועיין להלן בא"ח שם סי' ח', צ"א ע"ג.</i> ועיי"ש בהשגת הראב"ד ובמגיד משנה ד"ה וכן כותבין, ובתוספות י"ח ב' ד"ה ואלו, ובפי' ר' יהונתן הנ"ל. ובקרן אורה י"ח ב' הביא את התוספתא כאן והעיר שכן חולקין החכמים ור' יהודה גם להלן פ"ב ה"ג (שו' 9), עיי"ש.
<small>29.</small> <b>ממאנין מגרשין וחולצין ומיבמין במועד. </b>וכ"ה בד ובכי"ל (אלא שבכי"ל הסדר הוא: מלקט אדם וכו' אמן. ממאנין וכו'). ובכי"ע חסר "ומיבמין". וכן ברי"ץ גיאת ה' חוה"מ, עמ' כ"ו: ותני בתוספתא וכו', והתם נמי תנינא מארסין (הכוונה לדברי ר' יהודה לעיל, וכפסק הבבלי) ומגרשין וחולצין בחוש"מ. ובאמת במשנתנו פ"א מ"ז מפורש: <b>ולא</b> מייבמין. וכ"ה בתנא דבי שמואל (דבי מנשה) שהעתקנו לעיל סד"ה אין מקדשין. ושמא מדברים כאן בשיש עוד אחים,<sup class="footnote-marker">28</sup><i class="footnote">ועיין בבלי ביצה ל"ז א'.</i> ומותר לייבם שמא יקדמנו אחר.<sup class="footnote-marker">29</sup><i class="footnote">ואעפ"י שמצוה בגדול, מ"מ יש לחשוש שהצעיר לא ישגיח בכך, משום ירושת הנכסים. אבל בנישואין סתם אסור, שהרי יכול לארס אותה ולאוסרה על אחרים, ויכנוס אותה לאחר המועד. וביבמה אינו יכול לעשות בה מאמר גרידא, שמא יפסול אותה האח השני בגט ויאסור אותה על בעל המאמר לכולי עלמא (עיין יבמות רפ"ה) ויפסיד את ירושת נכסי אחיו, והוה ליה דבר האבד.</i> ובמשנתנו פ"ג מ"ג הנ"ל: ואלו כותבין במועד קדושי נשים גטין וכו' שטרי חליצה ומאונים וכו', הרי לך שמגרשין חולצין וממאנין במועד. ופירש בס' המכתם, עמ' 307 (ע"פ הירושלמי): מכיון שנתן דעתו לגרשה מצטער הוה עמה<sup class="footnote-marker">30</sup><i class="footnote">עיין בפי' ר"ש בן היתום, עמ' 95.</i> וכו', ושמא יזדווגו לה אחרים. וכן במאירי, עמ' ק"ד: גיטי נשים, שמא מתוך שהייתו עמה מזדמן בן זוג לאחרת שנתנה בו עיניו. שטרי חליצה ומיאונין, שמא תזדמן בת זו[ג] לאחר שנתן עיניו בזו. ועיין במגיד משנה פ"ז מה' יו"ט הי"ב ד"ה וכן כותבין, ובתוספות י"ח ב' ד"ה ואלו ובשיטה לתלמידו של ר"י מפריס, ריש עמ' נ"ו.<br>ובפי' ר' מיוחס לשמות (הצופה ההגרי חי"ג, עמ' 167): ועושין כל צרכי רבים דנין דיני ממונות ודיני נפשות ודיני מכות, וחולצין וממאנין וכו'. והנה שילב הרב גם ההלכה של התוספתא כאן לתוך הברייתא שבירושלמי שקלים פ"א ה"א, מ"ו ע"א, וכאן פ"א ה"ב, פ' ע"ב. ולא מצאתי שם בשום נוסח "וחולצין וממאנין". ובן ארצו (או הסמוך לה) של ר' מיוחס, ר' שלמה בן היתום, בפירושו למו"ק, עמ' 20, מעתיק את הירושלמי ולא נזכר שם "וחולצין וממאנין", אבל להלן שם, עמ' 95: "וכמו שכתבנו בפרק קמא, ועושין כל צרכי הרבים, דנין <b>וחולצין</b> כול' לעיל". הרי לך ברור שבאיטליה הדרומית שנו גם "וחולצין וממאנין" בתוך הברייתא שבירושלמי. ושמא הוסיפו כן כהרחבה לדנין ע"פ משנת סנהדרין פ"א מ"ג. ועיין בבלי יבמות ק"ד א'. ולפי גירסא זו בברייתא מוכח כפירוש הר"מ בפ"ז מה' יו"ט סהי"ב הנ"ל, שגם הללו כצרכי רבים הם. ברם הרמב"ם בעצמו (פיה"מ שקלים פ"א מ"א) לא גרס בברייתא שבירושלמי "וחולצין וממאנין".
<small>29-30.</small> <b>מלקט עצים ועשבים בין מתוך שלו בין מתוך של חבירו, ובלבד שלא יעשם אומן. </b>צ"ל: מלקט <b>אדם</b> עצים וכו' ובלבד שלא <b>יעשה</b> וכו', כגירסת ד, כי"ע<sup class="footnote-marker">31</sup><i class="footnote">אלא ששם חסרה המלה "אומן", ובמלה "יעשה" נסתיימה ההלכה. ועיין מ"ש להלן בפנים, שו' 31–32, ד"ה וטוחנין.</i> וכי"ל. ופירושה שמותר ללקט עצים להסקה ועשבים לאכילת בהמתו במועד, משום שהם צורך יום טוב, ובלבד שלא יעשה בליקוטו שורה ישרה,<sup class="footnote-marker">32</sup><i class="footnote">עיין מ"ש קרויס על "אומן" בספרו קדמוניות התלמוד (גרמנית) ח"ב, עמ' 572, הע' 255.</i> שהרי מוכח מתוכה שהוא טורח ומנקה את הקרקע, כדי לתקנה לזריעה, ועיין בבלי י' ב'. ובר"מ פ"ח מה' יו"ט הי"ב: וכן המלקט עצים מתוך שדהו, אם לצורך עצים מותר, ואם לתקן הקרקע אסור וכו', וכן הקוצץ חריות מן הדקל אם נתכוון להאכיל לבהמה מותר, ואם נתכוון לעבודת האילן אסור. והוא ע"פ הבבלי הנ"ל.<br>ובח"ד כתב שמדברי הר"מ הנ"ל משמע שבשדה חבירו מותר אפילו אם מתקן את הקרקע, והוא שלא כתוספתא כאן, והר"מ סמך על הבבלי בשבת ק"ג א'. ולא זכיתי לרדת לסוף דעתו, שהרי הר"מ לא הביא גם את דין הבבלי בשבת הנ"ל, עיין מ"ש לעיל שבת פ"ט, שו' 47, ד"ה לתקן הארץ ואילך. ולא עוד שכל החילוק בין שדה שלו ובין שדה של חבירו הוא אם כיוון לעצים ועשבים אלא שממילא נתייפה הקרקע בפסיק רישא, אבל אם מכוין לייפות את הקרקע, אין הבדל בין שדה שלו ושל חבירו. ואם טרח וליקט במדה כזו שניקה את הקרקע בצורת אומן, הרי ברור שהתכוין ליפות את הקרקע, והוי ליה כפועל שעובד בשדה חבירו על מנת לייפותה, שבוודאי חייב שתים אם ליקט עשבים בשבת ע"מ להאכיל לבהמה. והר"מ נקט "מתוך שדהו" לרבותא שאפילו בשדהו מותר ללקט במועד אם אינו מכוין לייפות את הקרקע. ואם לתקן הקרקע, כלומר, אם מתכוין לתקן את הקרקע, הרי בוודאי שאין כאן הבדל בין שדהו לשדה חבירו.

Halakhah 11

<small>31-32.</small> <b>וטוחנין במועד. דבר האבד עושין אותו במועד דבר שאין אבד אין עושין אותו במועד. </b>וכ"ה בד. וכן בכי"ל: טוחנין במועד. אבל בכי"ע: <b>אין</b> טוחנין במועד. ונראה שצ"ל שם: <b>אמן</b> (במקום "אין"), ומלה זו שייכת למעלה: שלא יעשה אמן, ונשתבשה מילה זו ל"אין", ולפיכך הרחיקה הסופר מן המלה "יעשה" וחיברה לבבא שלאחריה, עיין מ"ש לעיל הערה 31.<br>ברם וודאי גמור אין כאן, ובבבלי י"ב ב': טוחנין קמח במועד לצורך המועד, ושלא לצורך המועד אסור. דבר שאבוד במועד מותר לעשותו במועד, דבר שאינו אבוד במועד אסור. כלומר, דבר האבוד מותר, אפילו אם הוא אינו צורך המועד. אבל קרוב לוודאי שהנכון בכי"ע הוא כמו שהגהנו, וכגירסת שאר הנוסחאות. ובטוחן במועד לצורך המועד עסיקינן. ואח"כ מתחילה הלכה חדשה. ועיין ירושלמי פ"א סה"ח, פ' סע"ד. וברייתא זו והבאות אחריה נסמכו למשנתנו פ"ב מ"ג ואילך. ועיין להלן, שו' 33–34, ד"ה ובירושלמי.
<small>32-33.</small> <b>במה דברים אמורים בתלוש, אבל במחובר אף דבר האבד אין עושין אותו במועד. </b>כ"ז חסר בכי"ו ובכי"ל, אבל ישנו בד ובכי"ע. וכן בבבלי הנ"ל: במה דברים אמורין בתלושין מן הקרקע, אבל במחובר לקרקע אפילו כולו אבוד אסור. ולפיכך קרוב לוודאי שבכי"ו ובבי"ל נשמט ע"י הדומות מ"אין עושין אותו במועד" עד "אין עושין אותו במועד", שהרי נוסח ד וכי"ע הם משני טיפוסים, והמוסיף ע"פ הבבלי היה מוסיף כלשון הבבלי. ואמרו שם בבבלי שברייתא זו יחידאה היא, ואין הלכה כמותה. והיא חולקת על הברייתא לעיל, שו' 10–11, עיין מש"ש ד"ה דבר האבד. ועיין ירושלמי ספ"ב, פ"א ע"ב. 
<small>33-34.</small> <b>אין לו מה יאכל קוצר מעמר ודש ובלבד שלא ידוש בפרות. </b>בבלי הנ"ל, אלא שהוא מוסיף שם: וזורה ובורר וטוחן, ובלבד וכו'. ופירשו רוב הראשונים שלא ידוש בפרות, משום דאוושא מילתא. והר"מ פ"ז מה' יו"ט סה"ו כתב: שכל דבר שאין בו הפסד צריך לשנות.<sup class="footnote-marker">33</sup><i class="footnote">ועיי"ש בכ"מ ובב"י טאו"ח סי' תקל"ז, ומה שהאריך בקרן אורה י"ב א' ד"ה מאן תנא שינוי במועד.</i> ופירש בר"מ שם ובמאירי, סוף עמ' ס"ז, ובארחות חיים ח"א ה' יו"ט סי' ד', צ"א ע"א, שאפילו יכול למצוא בשוק אין מצריכין אותו לקנות, אבל עיין בשאילתות סי' ק"ע ובהעמק שאלה שם אות ה'.<br>ובירושלמי פ"ב ה"ד, פ"א ע"ב: הרי שאין לו מה יאכל קוצר ומעמר ודש, ובלבד שלא ידוש בפרה. במספק ליחיד. אבל במספק לרבים דש אפילו בפרה. והר"מ השמיט חילוק זה שבמספק לרבים דש אפילו בפרה. אבל בטאו"ח ובשו"ע סוף סי' תקל"ז פסקוה. וכן הביאו את הירושלמי כמה מן הראשונים, עיין אהצו"י, עמ' 96. ועכשיו יש להוסיף: ס' המכתם, עמ' 289, מאירי, עמ' ס"ח, תוספ' הרא"ש, עמ' ל"ט, חי' הר"ן, עמ' כ"ו. ומתוך הירושלמי אנו למדים שברייתא זו נסמכה למשנתנו פ"ב מ"ד: אין לוקחין וכו' אלא לצורך המועד, או לצורך המוכר שאין לו מה יאכל.

Halakhah 12

<small>35-36.</small> <b>לוקחין מן הגוים שדות בתים וכרמים בהמה עבדים ושפחות מפני שהוא כמציל מידם, וכותב ומעלה בערכאים. </b>כל הברייתא להלן ע"ז פ"א ה"ח, ב"ר פמ"ז, י', עמ' 476, בבלי עירובין מ"ז א', כאן י"א א', ע"ז י"ג א'. ובכל הנוסחאות בבבלי: וכותב ומעלה בערכאות, מפני שהוא כמציל מידם. ופירש"י בעירובין: שהוא כמציל מידם. שלא יחזור הגוי ויערער על המכירה. ובע"ז פירש: שמתוך כך יהיו לו עדים ומסייעין להציל מן העוררים. וכבר העיר לנכון בתכ"מ כאן שמנוסח התוספתא מוכח ש"כמציל מידם" עונה על כולם, שלא כפירש"י. ונעלמו ממנו לפי שעה דברי התוספות בגיטין מ"ד א' ד"ה וכותב, שר"ת העתיק בשם הבבלי ע"ז: ולוקחין מהן בהמה ועבדים מפני שהוא כמציל מידם, ומעלה בערכאות של גוים וכו', והוא כגירסת התוספתא כאן וע"ז פ"א הנ"ל. ובעל כרחך פירש שלא כרש"י. ורש"י פירש ע"פ הבבלי בגיטין שם, עיי"ש, ועיין היטב בבבלי ע"ז י"ג ב'.<br>ובאמת הגאונים,<sup class="footnote-marker">34</sup><i class="footnote">עיין אוה"ג, עמ' 12 ואילך, וביתר באור בריטב"א ע"ז י"ג א' סד"ה לא יניח, מגילת סתרים לר"ן בתרביץ שי"ב, עמ' 41 ואילך.</i> הרמב"ן, הרא"ש, רבינו יונה בע"ז שם פירשו כר"ת. וכ"ה במאירי<sup class="footnote-marker">35</sup><i class="footnote">ועיין בפרישה יו"ד סי' קמ"ט, אות י"ז, וכיוון לדברי הקדמונים בפירושו ל"מציל" מלשון הפרשה, המעטה, עיי"ש במאירי.</i> כאן, עמ' נ"ג, וע"ז, עמ' 27. ובירושלמי ע"ז פ"א ה"א, ל"ט ע"ב, שם ה"ד, ל"ט סע"ג, נזכר רק חלק מן הברייתא (ועיי"ש ל"ט רע"ד), והפירוש שם אינו ברור, ועיי"ש במה"פ (בה"ד) ד"ה תיפתר ישראל מישראל.<br>והנה בכל המקורות הנ"ל הברייתא היא לעניין יריד של גוים, והתירו לקנות מן הגוים, ואין חוששין משום יריד. אבל לפנינו כאן לא נזכר יריד, ובעל כרחנו הברייתא מפרשת את משנתנו פ"ב מ"ד: אין לוקחין בתים עבדים ובהמה אלא לצורך המועד וכו'. ומפרשת התוספתא שמשנתנו מדברת בלוקח מישראל, אבל לוקחין מן הגוים במועד, משום שהוא כמציל מידם, והוי ליה כדבר האבד. וכן כתב הריא"ז (לפי שלטה"ג על הרי"ף למשנתנו): ונראה בעיני שלוקחין מן הכותים בתים שדות וכרמים בהמה עבדים ושפחות במועד, אע"פ שאינו לצורך המועד מפני שהוא כמציל מידם, כמו שמבאר בתוספתא. הרי לך שפירש "כמציל מידם" שהוא עונה על הכל, כפי שמוכח מלשון התוספתא (ועיין בשו"ת הרי"ד הזקן שהעתיק החיד"א בברכי יוסף יו"ד סי' קמ"ט ס"ק ב'), ושבמועד עסיקינן כאן.<sup class="footnote-marker">36</sup><i class="footnote">ועיין מ"ש ע"ז להלן ד"ה ובב"ר.</i><br>ברם מתוך הבבלי י' סע"ב ואילך מוכח שלא הכירו תוספתא זו, שהרי אמרו שם: כפרקמטיא האבד דמי ושרי. תניא נמי גבי ע"ז <b>כי האי גוונא</b>, הולכין ליריד של גוים ולוקחין בהמה וכו'. הרי לך ברור שהביאו ממרחק לחמם, ודימו דין דבר האבד של מועד לדבר האבד של יריד, ולא הביאו שכן מפורש בתוספתא לעניין מועד בכלל, ולאו דווקא ביריד. ומדברי הגאון (עיין אוה"ג הנ"ל, עמ' 13) מוכח שלא התירו לקנות במועד מן הגוי אלא בשיירא דווקא (דומיא דיריד) משום דהוה דבר האבד. וכן במגילת סתרים לר"ן:<sup class="footnote-marker">37</sup><i class="footnote">תרביץ שי"ב, עמ' 42. וברור מתוך דבריו שלא התירו בחולו של מועד לקנות מן הגוי אלא ביריד דווקא, משום שהוא דבר האבד.</i> והקניה מהם <b>ביום השוק</b> הרי דינו כדין דבר האבד וכו', באמרם <b>כי האי גונא</b> שהשורש בכולם אחד הוא וכו'. וכן מוכח משיטת הראב"ד שבתוספ' הרא"ש כאן, ריש עמ' ל' ועוד, עיי"ש. ועיין ברמב"ן וריטב"א ע"ז הנ"ל ועוד. ולא מצאתי בשום קדמון שהביא את התוספתא להלכה (חוץ מן הריא"ז הנ"ל). וטעמם הוא משום שמן הבבלי כאן י"א א' יוצא שהיא לאו דסמכא. ועיין במשנה ברורה להגאון בעל חפץ חיים ז"ל (בביאור הלכה) או"ח סוף סי' תקל"ט, שרצה לפרש שהתוספתא מדברת בקונה לצורך המועד, ואף מן הגויים מותר, והחידוש הוא שמותר לכתוב<sup class="footnote-marker">38</sup><i class="footnote">כלומר, לאו דווקא מקח וממכר אלא אפילו מלאכה גמורה, עיין בשו"ת הריב"ש סי' שנ"ב.</i> להעלות לערכאות, משום שהוא כמציל מידם. ולא עיין הרב בגוף התוספתא, שהרי כאן הטעם מפורש "מפני שהוא כמציל מידם" על הקנייה, ולא על ההעלאה לערכאות כלשון הבבלי. ושוב כתב שם: "ולולא דמסתפינא הייתי אומר עוד דהתוספתא לא קאי כלל לעניין מועד וכו', וחסר כאן רק אילו התבות הולכין ליריד של עכו"ם ולוקחין וכו'". והגהתו לכאורה מקויימת מב"ר כי"ו שנביא להלן. אבל בתוספתא אין להגיה נגד כל הנוסחאות.<br>ומחוורתא שהבבלי הנ"ל חלק על התוספתא כאן, ואינו מתיר לקנות מן הגוי שלא במקום פסידא, ודווקא ביריד, או בשיירא, התירו. ובירושלמי כאן פ"ב ה"ד, פ"א ע"ב: ר' יהושע בן לוי שאל לר' שמעון בן לקיש מהו ליקח בתים מן הגוי. אמר ליה אימת רבי שאל, בשבת? תני בשבת מותר, כיצד הוא עושה, מראה לו כיסין של דינרין, והגוי חותם ומעלה לארכיים, שכן מצאנו שלא נכבשה יריחו אלא בשבת וכו'. ועיין בבלי גיטין ח' ב'. ומתוך הירושלמי משמע שר' יהושע בן לוי (שהיה קשיש מר' שמעון בן לקיש) בדק ליה לר"ש בן לקיש<sup class="footnote-marker">39</sup><i class="footnote">עיין ירושלמי תרומות פ"ט סה"ד, מ"ו ע"ד, וי"ר פכ"ב, ו', הוצ' ר"מ מרגליות, עמ' תקי"ד.</i> ושאל אותו שאלה זו, כדי לראות אם הוא יבין בעצמו שאין כוונתו לחול המועד. אבל בא"י בוודאי שאין שאלה שמותר לקנות במועד מן הגוי בתים שדות וכרמים משום כבוש א"י.<br>ובב"ר ספמ"ז הנ"ל: תני הולכים ליריד של גוים <b>בחולו של מועד</b> ליקח מהם בתים שדות וכרמים ועבדים ושפחות. ר' אמי בשם ר' שמעון בן לקיש לא סוף דבר עבדים <b>מהולים</b> אלא אפילו ערלים, מפני שמכניסן תחת כנפי השכינה. ר' יהושע בן לוי בעה קומי ריש לקיש אמר לו מהו ליקח מן הגוי עבדים ערלים. אמר לו אימתי את שואלני, <b>ביום טוב</b>? תני אפילו בשבת וכו'. והנה הגירסא "בחולו של מועד" היא בכל הנוסחאות חוץ מכי"ו וילקוט דפוס ראשון, וקשה למוחקה. ולא עוד אלא שבכי"ו עצמו גורס כדברי ר' שמעון בן לקיש הנ"ל: לא סוף דבר עבדים <b>הראוים לו</b> אלא אפילו הערלים. ועיין בשנו"ס בהוצ' תיאודור שם, ונראה שהגירסא "מהולים" תוקנה,<sup class="footnote-marker">40</sup><i class="footnote">ע"פ מאמר ר"ש בן לקיש עצמו בירושלמי ע"ז פ"א ה"א, ל"ט ע"ב, שם ה"ד, ל"ט ע"ג, בבלי שם י"ג ב'.</i> והעיקר הוא כגירסת כי"ו: <b>הראוים לו</b>. ומכאן שבחול המועד עסיקינן, ור' שמעון בן לקיש אמר שלאו דווקא עבדים שהם <b>ראויים לו</b> למועד, והוא קונה לצורך המועד, אלא אפילו עבדים ערלים, שלא ישתמש בהם במועד עד שיטבילם, כדי שלא יאסרו את יינו, אף אותם לוקחין במועד, מפני שמכניסם תחת כנפי השכינה. ובתים שדות וכרמים מותרים משום כיבוש ויישוב א"י. ובהמה לא נזכרה כלל בברייתא שבב"ר.<sup class="footnote-marker">41</sup><i class="footnote">אמנם בברייתא שבירושלמי ע"ז פ"א ה"ד הנ"ל נזכרה גם בהמה, אבל פתרוה שם בישראל מישראל שמשתתפין ביריד, מפני שהוא כמציל מידן (כלומר, שמצילן מן העבירה, עיי"ש בפ"מ ובמה"פ). ועיין בבלי שם י"ג ב'.</i><br>וברור מתוך דברי המדרש הנ"ל שבתלמוד א"י שהיה לפני מסדרו של ב"ר שנו גם את הברייתא שלנו במו"ק, אלא שלא הזכירו שם אלא "בתים שדות וכרמים ועבדים ושפחות", ובמועד עסיקינן (אפילו אם לא נגרוס בפירוש "בחולו של מועד"), אלא ששם: אימתי את שואלני ביום טוב? והוא משום שבחול המועד אין שום שאלה, כמפורש בברייתא עצמה שהירושלמי הביאה לעניין חול המועד, ומותר לקנות מן הגוי אפילו ביריד ואין חוששין לא משום יריד, ולא משום חול המועד, ומכל שכן שמותר לקנות שלא ביריד, וכמפורש בתוספתא כאן. זו היא שיטת בני א"י, אלא שהבבלי חולק עליה.
<small>36-37.</small> <b>ואם היה כהן מיטמא להן ולא עוד אלא לדון עליהן בחוצה לארץ. </b>צ"ל: מיטמא להן <b>להעיד עליהן</b> ולדון עליהן וכו'. ובכי"ע: מיטמא להם <b>לערער</b> ולדון עליהן וכו'. ובכי"ל: לעוד ולדון עליה וכו'. ולהלן ע"ז פ"א ה"ח הנ"ל: להעיד עליהן, ובכי"ע שם: להעיד ולדון עליהם. ובבבלי עירובין מ"ז א' וע"ז י"ג א' הנ"ל: לדון ולערער עמהן. ובירושלמי ברכות פ"ג ה"א, ו' ע"א, נזיר פ"ז ה"א, נ"ו ע"א (מס' שמחות פ"ד הי"ד, הוצ' היגר, עמ' 121): תני מטמא כהן ויוצא חוצה לארץ לדיני ממונות ולדיני נפשות ולקידוש החדש ולעיבור שנה להציל שדה מן הגוי, ואפי' ליטור יוצא ועורר עליה וכו'. והמלים "ואפי' ליטור יוצא ועורר עליה" חסרות בירושלמי נזיר ובתוספתא ובבבלי הנ"ל. אבל גם במס' שמחות הנ"ל: אפילו <b>ליטול</b> יוצא ועורר עליהן וכו'. ובוודאי צדקו החכמים האחרונים שפירשו "ליטור" ρήτωρ, כלומר עורך דין, וכוונתו שאפילו הכהן הוא עורך דין "ונשכר לאחד לדבר על ידו",<sup class="footnote-marker">42</sup><i class="footnote">לשון הספרי וזאת הברכה ריש סי' שמ"ג, הוצ' הר"א פינקלשטין, עמ' 394.</i> אף הוא יוצא ועורר על השדה, כדי להצילה מן הגוי.<sup class="footnote-marker">43</sup><i class="footnote">ושלא כפירוש המפרשים שהכהן יוצא להציל מיד הליטור, עיין בירושלמי ברכות הוצ' לונץ, כ"ט ע"ב.</i> ולפ"ז "לערער" שבכי"ע ושבבבלי הנ"ל, כוונתו שאף שאין השדה שלו, מותר לו לצאת לחו"ל לערער כעורך דין.<sup class="footnote-marker">44</sup><i class="footnote">ובחנם ערער הר"ל גינצבורג (בספרו פירושים וחדושים בירושלמי ח"ב, עמ' 87) על באור בעלי הלשון של זמנינו, ונימק את טעמו: שאין <b>ערעור</b> מלאכתו של המליץ ועורך דין, אלא מי שיש לו תביעה על חבירו הוא שבא ומערער. אבל עיקר הפירוש כאן שהכהן הוא הריטור, ואפילו אם אינו בעל השדה מ"מ יוצא ועורר "אם נשכר לאחד לדבר על ידו" (כלשון הספרי שהבאנו בפנים), וזהו עיקר החידוש שמערער אפילו אם אין השדה שלו, ומותר לו לצאת כדי להציל ממון של אחרים.</i> 
<small>38.</small> <b>כך מיטמא בבית הקברו'. </b>וכ"ה בתוספתא להלן בע"ז ובבבלי עירובין וע"ז הנ"ל. ובירושלמי ובמס' שמחות הנ"ל לא נזכרה בבא זו. והעמידוה בבבלי הנ"ל בבית הפרס שטומאתו מדרבנן. ועיין בתוספות בכורות (וציין להן בגליון הש"ס לרע"א במקומו) כ"ט א' ד"ה היכי. 
<small>38-39.</small> <b>ומיטמא לתלמוד תורה ומיטמא לישא אשה וכו'. </b>ירושלמי, בבלי ומס' שמחות הנ"ל. ודווקא לשדל אשה שהוא רוצה בה, אבל יבמה כדי לקיים מצות יבום לא, ותבוא היא אליו, עיין ירושלמי כאן רפ"ג, פ"א ע"ג, ובבלי כתובות קי"א א'. 
<small>40-41.</small> <b>שאין מכל אדם זוכה ללמוד אלא ממי שזוכה לו. </b>וכ"ה להלן בתוספתא ע"ז הנ"ל. ובכי"ע ובכי"ל: אלא ממי שזכה לו. ובכי"ע להלן ע"ז: אלא ממי שיזכה לו. והיא היא. ובכל המקבילות הנ"ל חסר הסיום "אלא ממי שזוכה (שזכה) לו". ובמשנת עדיות פ"ב מ"ט: האב זכה<sup class="footnote-marker">45</sup><i class="footnote">כ"ה במשניות מטיפוס א"י, ובירושלמי קידושין פ"א ה"ז, ס"א ע"א. ולפנינו: זוכה.</i> לבן בנוי ובחכמה וכו'. ואף לפנינו פירושה שלא מכל אדם זוכה ללמוד, ולאו כל אדם זכה לו לתלמידו בתורה ובחכמה. 

Chapter 2



Halakhah 1

<small>1-2.</small> <b>כל אילו שאמרו מגלחין במועד מותר לספר בתוך שלשים יום של אבל. </b>וכ"ה בד ובכי"ל. וכן מעתיקים בשם התוספתא<sup class="footnote-marker">1</sup><i class="footnote">וכן במגילת סתרים לרבינו נסים (תרביץ שי"ב, עמ' 38): והכי תנא בתוספתא דמשקין בפ' כל אלו שאמרו <b>מגלחין</b> במועד. והיה לפניו חילוק הפרקים כלפנינו. ועיין גם במנהיג ה' יו"ט סי' קי"ח, עמ' 93.</i> ברי"ץ גיאת ה' חוה"מ, עמ' כ"ג (אלא ששם נשמטה המלה "במועד"), בתוה"א להרמב"ן, עניין תספורת, ס"ג ע"ד, לקוטות שלו למו"ק, כ"ב סע"ד (מן הספר). ובכי"ע: כל אילו שאמרו <b>מספרין</b> במועד מותר לספר וכו'. ובתוספות כ"ג א': כל אלו שאמרו מותר לספר במועד מותר לספר וכו'. וכולם גורסין כאן "בתוך שלשים". וכן בירושלמי (פ"ג ה"א, פ"ב ע"א): תני כל אילו שאמרו מגלחין במועד מותרין לגלח <b>בתוך שלשים</b> יום של אבל. אבל בבבלי י"ד א', י"ז ב': מותר לגלח בימי אבלו. ועיין מ"ש להלן סד"ה ולכאורה. ובמשנתנו רפ"ג: ואלו מגלחין במועד. הבא ממדינת הים ומבית השביה וכו'. כלומר, אעפ"י שאסרו חכמים לגלח במועד, כדי שיזהר לגלח לפני המועד ולא יכנס למועד כשהוא מנוול, התירו להם לאנוסים שמנו במשנתנו לגלח במועד, מפני שלא יכלו (או שלא היה ערב להם) לגלח בערב הרגל. ועיין לעיל פסחים פ"ג הי"ח, שו' 64, ומש"ש בד"ה הספרין, ולהלן שם.<br>ולכאורה משמע מפשוטה של התוספתא, שאף מי שאירע לו אונס שנמנה במשנתנו לפני האבלות מותר לו לגלח בתוך שלשים של אבל. וכ"ה דעת ר' חנניה חברון דרבנן בירושלמי הנ"ל. והפירוש הנכון בירושלמי הוא בקרן אורה י"ז ב', ובנוע"י במקומו.<sup class="footnote-marker">2</sup><i class="footnote">ועיין אהצו"י כאן, עמ' 105, ואין ספק שהגירסא שלפנינו בירושלמי נכונה.</i> אלא שבין בירושלמי (לעיל שם) ובין בבבלי מאנו בפירוש זה והביאו שם ברייתא אחרת שאוסרת. ותירץ רב חסדא בירושלמי: מאן דאמר מותר, בשיש שם רגל. מאן דאמר אסור, בשאין שם רגל. ובבבלי י"ז ב' תירץ רב חסדא בשם שילא, כי תניא הכא מותרין בשתכפוהו אבליו וכו', כלומר אם אירעו לו אבליות זו אחר זו בלי הפסק מותר להקל את שערו, אבל אם היה אנוס לפני האבלות הראשונה מותר לו לגלח בימי אבלו כדרכו. ולפי גירסת הבבלי "בימי אבלו" פירשו כמה מן הראשונים שהכוונה אפילו לימי שבעה, עיין בתוה"א להרמב"ן, עניין תספורת, ס"ג רע"ג, או"ז ח"ב סי' תמ"א, צ' ע"ב, טיו"ד סי' ש"צ ועוד.<br>ומכאן אנו רואים שבבבלי וודאי לא רצו לפרש את הברייתא כפשוטה, ואף בירושלמי בתחילה לא פרשוה בכל אבלות שקדם לה אונס. וכן מסתבר, שכל האנוסים שמנו במשנתנו יש להם מקום במועד, שהרי מן הדין אדם מותר לו לגלח במועד שלא יראה כמנוול, אלא שדווקא מטעם זה גזרו עליו שלא יגלח במועד כדי שיגלח לפני הרגל, ולא יכנס למועד כלל כשהוא מנוול, ומשום כך אם היה אנוס לפני המועד, העמידו אותו על דינו, והתירוהו לגלח, כדי שלא יהא מנוול במקצת המועד. אבל באבל, מה לי אם היה אנוס לפני האבלות, והרי בין כך ובין כך לא עלה על דעתו שימות לו מת פתאום, ואף אם לא היה אנוס, כאנוס הוא מחמת שלא חיכה לאבלות.<br>ברם נראה שהמפרשים ז"ל לא עמדו על הפירוש הנכון בדברי רב חסדא הנ"ל שבירושלמי. ובפ"מ שם: בשיש שם רגל. שהשלשים של אבל שלו כלין סמוך לרגל,<sup class="footnote-marker">3</sup><i class="footnote">פירושו תמוה, שאפילו אם נפרש ששלשים לאו דווקא, הרי כל אבל מותר לו לגלח בשמיני קודם לרגל, אפילו אם לא היה אנוס.</i> ואם לא יגלח בימי אבלו שוב לא יכול לגלח קודם לרגל ויכנס לרגל כשהוא מנוול. ואף בק"ע ובקרן אורה הנ"ל סתמו, ומוכח שפירשו כן. ועיין בנועם ירושלמי שעמד על עיקר הפירוש הנכון, אלא שנדחק לפרש בקבר את מתו ברגל, עיי"ש צ"ב סע"ב, ומ"ש להלן.<br>ולאמיתו של דבר דברי רב חסדא שבירושלמי אינם דוחק כלל, והוא מפרש את התוספתא כפשוטה, ופירושה: כל אילו שאמרו מגלחין במועד מותר לספר במועד אפילו אם עמדו בתוך שלשים יום של אבל, כעין שפירש בנועם ירושלמי, והברייתא שלנו לשיטתה להלן, שו' 18: שמנה ימים קדם לרגל (כלומר, אם מת לו מת שמנה ימים וכו') מספר בערב הרגל. אם לא סיפר בערב הרגל אסור לספר עד שיעברו עליו שלשים יום, שאע"פ שאין הרגל עולה לו לספירת שבעה, עולה לו לספירת שלשים. וסוברת ברייתא זו, ימים בטלו גזירות לא בטלו, או גזירות בטלו, ימים לא בטלו, (עיין מ"ש להלן שם במקומו), ועדיין הוא עומד בתוך אבלות של שלשים. ובפירוש אמרו בבבלי י"ז ב': הכהן והאבל מותרים בגילוח, והעמידוה שם בשחל שביעי שלו להיות בשבת ערב הרגל, וכאבא שאול שסובר מקצת היום ככולו, וכבר עברו עליו ימי שבעה, והתחיל בשלשים, והרגל מבטל גזירת שלשים, ואינו אבל, ומותר לו לגלח במועד, משום שהיה אנוס מחמת שבת בערב הרגל. ואמרו שם שאם חל שמיני שלו להיות בשבת ערב הרגל, מותר לו לגלח ערב שבת אפילו לחכמים, משום כבוד הרגל, ולפיכך אם לא גילח בערב שבת אסור לו לגלח ברגל. ואמרו כאן בתוספתא שכל האבלים האנוסים מותרים לגלח ברגל אחר שבעה, אעפ"י שעדיין עומדים בתוך שלשים, וגזירות (או ימים) לא בטלו, דינם כאילו חל שמיני שלהם בשבת, ולא יכלו לגלח בערב שבת מחמת אונס, ומותר לו לאבל לגלח במועד כשהיה אנוס לפני המועד. ולפנינו ממש מעין אותה הברייתא שבבבלי הנ"ל: הכהן והאבל מותרים בגילוח, אלא ששם האונס הוא מחמת שבת, וכאן האונס הוא מחמת שיצא מבית האסורים<sup class="footnote-marker">4</sup><i class="footnote">וכל החידוש שבתוספתא כאן הוא שאעפ"י שלא גילח בערב יו"ט, וממילא עדיין הוא עומד בתוך אבילות שלשים, מ"מ כיוון שהיה אנוס לפני יו"ט מגלח במועד. אבל הברייתא שבבבלי היא אליבא דאבא שאול, והוא סובר שגזירות וימים בטלו, ואם חל יום שביעי שלו בשבת, מקצת היום ככולו, וכבר אינו אבל כלל בחולו של מועד, ואפילו אם לא גילח בערב המועד מגלח במועד, מפני שהיה אנוס לפני המועד מחמת האבלות. אבל התוספתא שלנו היא אליבא דרבנן, ואם לא יצא מבית האסורים אין אבל בימי שלשים מגלח במועד, משום שהיה יכול לגלח לפני המועד, ואפילו אם חל יום שמיני שלו בשבת מגלח בערב השבת (משום כבוד הרגל), ולא בחולו של מועד. ואם חל יום שביעי שלו בשבת אינו מגלח בחוה"מ משום שלחכמים הוא עדיין בתוך שלשים של אבלות, ואינו מגלח במועד. ועיין בשו"ת נודע ביהודה מהדו"ק או"ח סי' י"ד.</i> וכדומה.
<small>2-3.</small> <b>אע"פ שהתירו לו לספר, לא יספר ברשות הרבים, אבל מספר הוא בצנעה בתוך ביתו. </b>וכ"ה בד. ובכי"ע ובכי"ל חסר כאן "בתוך ביתו". וכן חסר בפיסקא מן התוספתא שבה' שמחות למהר"מ סי' י"ט שנדפס עם פי' מחנה לויה, ט"ו ע"ב, ובמרדכי ובהגה"מ (ששאבו ממנו) שנביא להלן. אבל ישנן בשאר הראשונים שנביא להלן, וכן בה' שמחות למהר"מ הנ"ל בד"ר (עם פירוש מיגון לשמחה), י' ע"ג, כלפנינו.<br>וכל הברייתא בשם התוספתא ברי"ץ גיאת, תוה"א ולקוטות להרמב"ן הנ"ל (בריש פירקין), הראבי"ה ח"ב סי' תתכ"א,<sup class="footnote-marker">5</sup><i class="footnote">לפנינו שם, עמ' 510, נתקצרו הדברים, אבל הובאו במלואם בס' האסופות כ"י לפי ר"א אפטוביצר, הוספות ותקונים לראבי"ה, עמ' 163. ויש להוסיף שכ"ה בשם הראבי"ה גם בהגה"מ פ"ח מה' יו"ט ה"ז, אות ה'. והראבי"ה אוסר שם במפורש לעשות בפרהסיא מלאכות המותרות במועד כמשנתנו ספ"ב, ואינו מחלק בין מלאכות שהן לצורך המועד, ובין דבר האבד, עיין בריטב"א שהזכרנו להלן בפנים.</i> מאירי עמ' ק"ג, ה' שמחות למהר"מ הנ"ל, מרדכי, הגה"מ ואגודה שנביא להלן. ופירש הרמב"ן בתוה"א הנ"ל: אבל מספר הוא בצינעא בתוך ביתו. פירוש בין באבל בין במועד. וכן פירש גם בלקוטות שלו הנ"ל. ובריטב"א רפ"ג: ואלו מגלחין במועד פי' כדרכן ואפילו בפרהסיא. וכנראה שרבינו פירש אף ברייתא זו באבל גרידא,<sup class="footnote-marker">6</sup><i class="footnote">וכפירוש הבבלי י"ז ב' שמדברים ברישא באבל שתכפוהו אבליו, ולא כירושלמי שהבאנו לעיל שהכוונה לאבל במועד.</i> ו"שהתירו לו" דבוק לאבל שבסמוך לו. וכן במאירי הנ"ל: ומכל מקום יש מפרש בריתא זו באבל, אבל במועד <b>כל שהותר</b> הותר אף בפרהסיא. ועיין מ"ש להלן בסיפא לעניין כביסה.<br>ובהגה"מ בר"מ ד"ו רפ"ד פ"ז מה' יו"ט הכ"א: תניא בתוספתא אף על פי שהתירו לספר <b>במועד</b> לא יספר וכו'. וכן באגודה סי' נ"ו, קע"א ע"ד: תניא בתוספות מקום שהתירו לכבס ולספוד (צ"ל: ולספיר) <b>ברגל</b> יעשו בצנעא וכו'. ואין ספק שבשניהם המלה "במועד" ("ברגל") הוא פירוש, כלומר, שברישא כאן (לפי הגה"מ, ולפי בעל האגודה גם הסיפא, בכביסה) אף ברגל עסיקינן, כפי שיוצא ברור מה' שמחות למהר"מ סי' י"ט הנ"ל, עיי"ש בפירוש מיגון לשמחה.<br>ברם בהגה"מ ד' קושטא: תניא בתוספת' כל אלו שהתירו לו לספר לא יספר ברשות הרבים וכו'. ולא נזכר שם "במועד", וכן הוא במרדכי פ"ג סי' תתע"ג. ולא ידעתי מניין לקח הר"י גאטינייו שבמרדכי גורס "במועד" כמו בהגה"מ, ואף במרדכי ד"ק וד"ו רפ"א הגירסא כלפנינו ולא נזכר שם "במועד". ולא עוד אלא שמתוך דברי מהר"מ בה' שמחות הנ"ל סוף סי' ט"ו, וכ"ה בהגה"מ ד' קושטא ספ"ו מה' אבל,<sup class="footnote-marker">7</sup><i class="footnote">בשאר דפוסים, תשובות השייכות לס' שופטים סי' י"ט.</i> מוכח שהרישא כאן מדברת גם באבילות, עיי"ש. ובר"מ לא הזכיר הלכה זו כלל. ובטאו"ח סי' תקל"א לא הביא הלכה זו לעניין חוה"מ, אבל הביא את הסיפא לעניין אבל (והוא הדין לרישא, עיין מ"ש להלן) ביו"ד סי' שפ"ט. ובשו"ע או"ח סי' תקל"א ס"ק ה' פסקוה לעניין חוה"מ ע"פ רוב הראשונים.

Halakhah 2

<small>3-4.</small> <b>כל אילו שאמרו מכבסין במועד מותר לכבס בתוך שלשים יום של אבל. </b>וכ"ה בד, בכי"ע ובכי"ל. וכ"ה ברי"ץ גיאת ולקוטות הרמב"ן הנ"ל. וכן בתוה"א להרמב"ן, עניין תכבוסת, ס"א ע"ד. ובתוספות כ"ג א' ד"ה כל: כל אלו שאמר מותר לכבס במועד <b>אסור</b> בתוך שלשים יום של אבל. וט"ס היא, עיין בהגהות הרש"ש ובקרן אורה, וצ"ל: <b>מותר</b> וכו', כגירסת כל הנוסחאות והראשונים הנ"ל, והכוונה שם בתוספות שדווקא כאן התירו לכבס לאבל, אבל בשאר מקומות אסור בכביסה, עיי"ש.<br>ולפי הבבלי מתבארת ברייתא זו בתכפוהו אבליו, כמו הרישא, לעניין תספורת, עיין מ"ש בריש פירקין. וכ"ה בתוה"א להרמב"ן הנ"ל: והא מתנית' בשתכפוהו אבליו היא, כדבעינן למימר קמן בתספורת. וכן פירש בה' שמחות למהר"מ סוף סי' ט"ו הנ"ל, וכ"ה בהגה"מ ספ"ו מה' אבל בד"ק (תשובות השייכות לס' שופטים סי' י"ט). אבל הירושלמי יבאר אף בבא זו באבל ובמועד, כלומר, שכל האנוסים מכבסים במועד אפילו הם עומדים בתוך שלשים של אבל, וכמו שכתבנו בשיטת הירושלמי בריש פירקין. אבל אם לא היו אנוסים אסור להם לכבס במועד, אעפ"י שכבר בטלו מהם גזירות (או: ימי) שלשים, הואיל ולא כבסו ערב הרגל, וכמפורש במס' שמחות פ"ז ה"ד, הוצ' היגר, עמ' 138: לא סיפר ולא <b>כיבס</b> בערב הרגל, לא יספר ולא <b>יכבס</b> עד שישלימו לו שלשים יום, עיין מ"ש לעיל בריש פירקין ולהלן, שו' 18–19, ד"ה שמנה.
<small>4-5.</small> <b>אע"פ שהתירו לו לכבס לא יוליך כליו לכובס, אבל מכבס הוא בצנעה בתוך ביתו. </b>רי"ץ גיאת הנ"ל, ריש עמ' כ"ד, תוה"א ולקוטות הרמב"ן הנ"ל, ה' שמחות למהר"מ סי' י"ט הנ"ל, מאירי הנ"ל, שיטה לתלמידו של ר"י מפריס ח"ב, עמ' נ"ג.<br>ופירש בלקוטות הרמב"ן הנ"ל שלא יוליך לכובס כליו בפרהסיא,<sup class="footnote-marker">8</sup><i class="footnote">עיין בבלי י"ג ב'.</i> אבל מכבס הוא (כלומר, הכובס) בצנעה וכו'. ודווקא כובס, שהוא אומן, אסור לו לכבס בפרהסיא, אבל המכבס כסות שלו אינו צריך צינעא, וכפי שמוכח ממשיכלי דטבריא בבבלי (י"ח ב'), "אבל מכבס הוא הכובס בצינעה בתוך ביתו בין באבל בין במועד, ולישנא דשוי לתרויהו נקט".<br>ובשיטה הנ"ל: ונראה דכל הני דשרינן להו לכבס במועד, מכבסין כדרכן אפי' בנתר ובורית, ואפי' בפרהסיא מפני כבוד המועד, שאין כלים מתלבנין כל כך יפה בבית, כמו על גב הנהר ובחמה, והכי משמע בגמ' (י"ח ב') וכו', אלמא מאן דשרי לכבס במועד שרי אפי' בפרהסיא וכו', והיא דתניא בתוספ' אע"פ שהתירו לכבס לא יוליך כלים לכובס וכו', ההיא באבל מיתניא. ומדבריו משמע שהסיפא בלבד מדברת באבל גרידא, אבל הרישא (תספורת) מדברת אף במועד, כמו שהעיר לנכון הגרמ"ל זק"ש בהערה 9 שם.<sup class="footnote-marker">9</sup><i class="footnote">ולכאורה משמע שהעתיק את דבריו מה' שמחות למהר"מ סוף סי' כ' שנביא להלן, כדרכו (עיין במבוא שם ח"ב, עמ' 6). אבל בה' שמחות בסי' י"ט מביא את שתי הבבות יחד (וכ"ה בהגה"מ ובמרדכי שהבאנו להלן בפנים), ומסדר הדברים נראה ששתיהן הן באבל ובמועד, כמו שהבין לנכון בפירוש מיגון לשמחה שם. ועדיין צ"ע בדבר.</i> ושלא כשיטת המאירי והריטב"א שאף הרישא מדברת באבל גרידא, עיין מ"ש לעיל, שו' 2–3, סד"ה וכל הברייתא. ועיין בטיו"ד סי' שפ"ט שפסק כברייתא זו לעניין כביסה באבלות, והוא הדין בתספורת. אבל לא הביאה לעניין חוה"מ בטאו"ח סי' תקל"א.<br>ובהגה"מ פ"ז מה' יו"ט הכ"א, אות ק' (לפי ד"ו רפ"ד): תניא בתוספתא אע"פ שהתירו לספר במועד לא יספר ברה"ר אלא בצינעא, אע"פ שהתירו לכבס לא יוליך כלים לכובס אלא מכבס בצינעא בתוך ביתו. וכל אלו שמכבסין במועד מכבסין כדרכן אפילו בנתר וחול, ולמועד לא בעי בצינעא מפני כבוד הרגל, שאין מתכבסין יפה בבית כמו על הנהר, וראיה מבר הדיא (בבלי י"ח ב') וכו' עכ"ל מהר"ם. ולכאורה יש כאן סתירה מיניה וביה, עיין בדרשות מהרי"ל ה' חוה"מ (ד' קרימונה שי"ח, ל"ד ע"ב). אבל כבר העיר לנכון בפי' מיגון לשמחה לה' שמחות למהר"מ שיש כאן קיצור וצרוף מה' שמחות הנ"ל סי' י"ט וסוף סי' כ' שם. ודווקא במקום שהכיבוס יותר יפה התירו לעשות כן בפרהסיא (דוגמת הנהר). אבל כשמכבס בבית יכבס בביתו ואל יוליך לכובס. ועיין גם במרדכי פ"ג סי' תתע"ג הנ"ל. אבל מה שתמה הר"י גאטינייו במיגון לשמחה שם על דברי מרן בב"י טאו"ח סי' תקל"ד שכתב שבהגה"מ ובמרדכי פירשו את הברייתא באבילות גרידא, והרי שניהם הביאו ברישא במפורש: אע"פ שהתירו לספר <b>במועד</b> וכו', אין כאן קושי כלל, משום שבב"י השתמש בהגה"מ ד' קושטא, ושם הלשון: תניא בתוספת' כל אלו שהתירו לו לספר לא יספר ברשות הרבים אלא רק בצנעא, וכל אלו שמכבסי' במועד מכבסין כדרכן וכו'. וחסרה שם הבבא שלנו כאן, ואף במרדכי לא מצאתי בשום נוסח (לרבות ד' קושטא וד"ו רפ"א) את המלה "במועד", ושפיר תירץ לפי גירסתו.<br>ולעיל, שו' 2–3, ד"ה ובהגה"מ הבאנו את דברי האגודה, קע"א ע"ד, שכתב: תניא בתוספות מקום שהתירו לכבס ולספוד (צ"ל: ולספיר) <b>ברגל</b> יעשו בצנעא. ולפ"ז מפורש בתוספתא גם לעניין כביסה "במועד". אבל אין ספק שהמלה "ברגל" הוא פירוש, והוא מפרש את הברייתא בין ברגל ובין באבלות, או ברגל גרידא.
<small>5-6.</small> <b>וכשם שאסור לספר כך אסור ליטול צפרנים דברי ר' יהודה ור' יוסה מתיר. </b>כלומר, בין ברגל ובין באבלות. ובבבלי י"ז ב' חלקו ברייתא זו לשנים: כשם שאמרו אסור לגלח במועד כך אסור ליטול צפרנים במועד וכו', וכשם שאמרו אבל אסור לגלח בימי אבלו כך אסור ליטול צפרנים וכו'. ובלי מחלוקת במס' שמחות פ"ז הי"א, הוצ' היגר, עמ' 141: וכשם שהוא אסור בנטילת שער כך אסור בנטילת צפרנים.<br>ובירושלמי פ"ג ה"א, פ"ב ע"א: שפם ונטילת צפרנים. אית תניי תני ברגל מותר ובאבל אסור. אית תניי תני ברגל אסור ובאבל מותר. מאן דאמר ברגל מותר, בשיש<sup class="footnote-marker">10</sup><i class="footnote">המלה "בשיש" היא באשגרה מלעיל שם, לעניין תספורת, וכאן צ"ל: שיש.</i> שם רגל, ובאבל אסור בשאין שם רגל. מאן דאמר ברגל אסור בשיש שם הערמה. באבל מותר בשאין<sup class="footnote-marker">11</sup><i class="footnote">המלה "בשאין" היא אגב "בשיש" שברישא, וכאן הכוונה: שאין, שהרי באבל אינו שייך הערמה, עיין מ"ש להלן בפנים.</i> שם הערמה. ונראה בפירושו שהירושלמי מתרץ: מאן דאמר ברגל מותר, שיש שם רגל, ולפיכך מותר אפילו אם הוא אבל, ומשום כבוד הרגל התירו בצפרנים ובשפם (כלומר, הנוטה, עיין להלן שם בירושלמי), אפילו אם הוא אבל, אבל אם הוא אבל בלי רגל אסרו לו ליטול צפרנים ושפם הנוטה. מאן דאמר ברגל אסור, בשיש שם הערמה, כלומר, שלא היה אבל, ולפיכך חיישינן שבכוונה דחה את נטילת הצפרנים לשעה שהוא בטל, לחולו של מועד, ולפיכך אסור, כבתספורת. מאן דאמר באבל מותר, כלומר, אם היה אבל ברגל מותר, שאין שם הערמה, שהרי לא היה יכול ליטול אותם לפני הרגל. והבדילו בין נטילת שער ובין נטילת שפם וצפרנים, ובנטילת שער אסור, אפילו אם היה אבל לפני הרגל, וכל זמן שלא בטלו ממנו גזירות שבעה לפני הרגל עדיין אסור להסתפר ברגל, מה שאין כן בנטילת צפרנים, שהרי יש שמתירין לאבל בנטילת צפרנים, אפילו בלי רגל.<br>ולפי הברייתות האילו בירושלמי אסרו נטילת צפרנים ברגל (בלי אבילות) משום שהיה צריך ליטלם לפני הרגל, וכן אסרו נטילת צפרנים באבל, אבל באבל ברגל מותר, משום כבוד הרגל, ומשום שלא היה יכול ליטלם לפני הרגל.<br>ולעניין הלכה עיי"ש בהמשך הירושלמי ובבבלי י"ז ב' ואילך, בה"ג ה' אבל, ד"ו, מ"ג ע"ג, ד"ב, עמ' 214, באוה"ג, עמ' 20 ואילך, ברי"ף פ"ג סי' אלף קצ"ג ואילך, בבעל המאור ובמלחמות שם, ברי"ץ גיאת ה' חוה"מ, עמ' כ"ד, בראבי"ה ח"ב סי' תתמ"א, עמ' 531, בראשונים שצויינו בהערות שם, ובשו"ע או"ח סי' תקל"ב ס"ק א', יו"ד סי' ש"צ ס"ק ז', ובבאור הגר"א באו"ח שם.
<small>6-7.</small> <b>וכן היה ר' יהודה או' הבאין מחוף הים וממדינת הים אסורין לספר ולכבס וחכמים מתירין. </b>וכ"ה הלשון ("שכן הבאין מחוף הים וממדינת הים מכבסין") לעיל פסחים פ"ג, שו' 65. ובמשנת כלאים פ"ט מ"ז: הברסין והברדסין וכו' הבאים מחוף הים וממדינת הים אינן צריכין בדיקה, מפני שחזקתן בקנבוס. ובירושלמי שם ה"ה, ל"ב רע"ד: מה חוף הים ומדינת הים, או מחוף הים שממדינת הים? מן מה דתני, כגון צור וחברותיה קיסרין וחברותיה, הדא אמרה מחוף הים שממדינת הים.<sup class="footnote-marker">12</sup><i class="footnote">כ"ה הגירסא לפנינו, בכי"ל ובנוסה הרש"ס. ובכי"ר שם: הדא אמרה הבאין ממדינת הים. והואיל ובכי"ר מרובות מאד ההשמטות הרי אין לסמוך עליו כלל, ואפשר שצ"ל שם: הבאין [מחוף הים שממדינת הים]. ממדינת הים אינם צריכים בדיקה וכו', והיא פיסקא ממשנתנו שם.</i> ושאלת הירושלמי היתה האם הכוונה לחוף הים שבא"י ולאיים של יון בים התיכון, או לחוף הים של א"י גרידא. ולמעשה קראו היהודים שבא"י את ערי החוף "מדינת הים". ופשטו מהגדרת הברייתא למדינת הים כאן שהכוונה לצור וקיסרין, הרי לך שמשנתנו מדברת בערי החוף של א"י גרידא, וידעו ששם אין פשתן מצוי, וחזקת הבגדים הללו מן הקנבוס, אבל הבגדים המובאים מרחוק צריכים בדיקה אף לר' יוסי, שמניין לנו שאין פשתן מצוי שם. ותמימות יתירה היא לקשר הלכות גיטין לנידון שלנו, וכאן מדברים בתוצרת מדינת הים, ולא ההלכה גורמת (אם דינה כחו"ל או לא) אלא המציאות, ובוודאי שהיהודים ראו את קיסרין לעניין זה כמדינת הים, עיין לעיל שם בירושלמי ה"ד, ל"ב רע"ג. והעירונו על כך מפני דברי אחד מרבני זמננו. ובריטב"א רפ"ג: "כל שבא <b>מחוץ לעיר</b><sup class="footnote-marker">13</sup><i class="footnote">כן מעתיק בשמו בא"ה ה"א ה' חוה"מ סי' י"א, צ"א סע"ג. ולפנינו בד"ר בטעות: חוץ <b>לחוץ,</b> ובדפוסים חדשים הדפיסו: חוץ <b>לארץ,</b> ולא העירו שתקנו גירסת ד"ר. ולפי בקשתי הודיעני הרס"ד ששון שבכ"י ששון (613) הגירסא היא: כל שבא מחוץ <b>לעיר</b> וכו', והיא כמו שהביא בא"ה הנ"ל.</i> קרי מדינת הים, ואע"פ שאינו מקום רחוק, ואינו דומה לההוא דמס' גיטין, ואורחא דתנא הוא דזמנין דלא דייק בהכי". ומיהו מלשון התוספתא כאן אינו משמע כן.<br>ובמשנתנו רפ"ג: אילו מגלחין במועד הבא ממדינת הים וכו', ואילו מכבסין במועד הבא ממדינת הים וכו'. וכ"ה בהבאות שבירושלמי ובבבלי. ולא מצאנו שום נוסחא "מחוף הים וממדינת הים". אבל מתוך התוספתא בפסחים פ"ג הנ"ל והברייתא כאן משמע שכן שנה התנא של התוספתא גם במשנתו, וכאן בוודאי הכוונה לערי חוף הים, וקל וחומר למדינת הים. ואף מי שבא מחוף הים קלא אית ליה (עיין בבלי י"ד א'), ומגלה במועד.<br>ובבבלי י"ד א': מתניתין דלא כר' יהודה, דתניא ר' יהודה אומר הבא ממדינת הים לא יגלח, מפני שיצא שלא ברשות. ולכאורה משמע שאף הטעם הוא מגוף הברייתא. ובירושלמי רפ"ג, פ"א ע"ג: תני בשם ר' יודה הבא ממדינת הים אסור לו לגלח. ר' יודה כדעתיה דר' יודה אמר אסור לפרש לים הגדול. מעתה כהן<sup class="footnote-marker">14</sup><i class="footnote">בפיסקי הרא"ש רפ"ג בטעות הדפוס: <b>כיון</b> שיצא וכו', וצ"ל: כהן שיצא כלפנינו, וכ"ה בתוספות הרא"ש עצמו, עמ' מ"ג. וכ"ה בשרי"ר, עמ' 197, ובמאירי, עמ' פ"ב. ובשיטה לתלמידו של ר"י מפריס ח"ב, סוף עמ' ז': ירוש' היוצא לחוצה לארץ וכו', וחסרה לפניו המלה "כהן", עיי"ש עמ' ח', ובהערות שם.</i> שיצא חוץ לארץ, הואיל ויצא שלא ברשות חכמים (עיין לעיל ספ"א) יהא אסור לו לגלח. ולפי הירושלמי יש לפנינו שני דברים, שכל הבא ממדינת הים, אפילו ממדינה למדינה במדינת הים אסור לו לגלח משום שעבר על איסור, ופרש בים הגדול, עיין ברי"ץ גיאת ה' חוה"מ, עמ' כ"ג. והאיסור הוא משום סכנה, עיין בירושלמי פסחים פ"ד ה"א, ל' ע"ד, ובבאור הגר"א או"ח סי' תקל"א סוף ס"ק ד'. וכן אם יצא כהן לחוף הים שבא"י למקומות שדינם כחו"ל, כגון צפון עכו מן הכיפה ולעיל (עיין ירושלמי שביעית פ"ו ה"א, ל"ו ע"ג, גיטין פ"א סה"ב, מ"ג ע"ג) וכדומה, אינו מגלח, מפני שעבר ונטמא, ואפילו אם יצא לדבר מצוה, כמפורש בירושלמי כאן רפ"ג, פ"א ע"ג, ובבלי כתובות קי"א א' (חוץ מן הדברים שמנו לעיל ספ"א). אבל בישראל אפשר שלא גזרו אלא שלא יצא זמנית למדינת הים ממש, אבל לא לחוף הים שבא"י. אבל אם יצא למדינת הים ממש לדבר הרשות אפילו ישראל אסור לו לגלח לר' יהודה, עיין מ"ש להלן.
<small>7-8.</small> <b>אמ' ר' נראין דברי ר' יהודה בזמן שלא נטל רשות. ודברי חכמים בזמן שנטל רשות. </b>בירושלמי פסחים פ"ד ה"א, ל' ע"ד, אמרו שרבי סובר כר' יהודה שאסור לפרוש לים הגדול. ולפ"ז בבא ממדינת הים ממש עבר על שסיכן את נפשו, ואפילו הלך בים ממדינה למדינה במדינת הים. ולפי פשוטה משמע שר' יהודה חולק על משנתנו, משום שהחכמים של משנתנו סוברים שמגלח אעפ"י שלא נטל רשות, שהרי סוף כל סוף עכשיו חוזר לא"י, וכחכמים בתוספתא כאן. וכן משמע מן הירושלמי הנ"ל, שר' יהודה חולק, ואין שם שום הסתייגות. ובבבלי י"ד א': מיתיביה אמר ר' נראין דברי ר' יהודה כשיצא שלא ברשות, ודברי חכמים שיצא ברשות, מאי שלא ברשות וכו' להרויחא וכו'. ועיין בריטב"א שם שפירש שלרבה,<sup class="footnote-marker">15</sup><i class="footnote">וכ"ה בכי"י, בר"ח ובראשונים. ולפנינו בד"ח: רבא.</i> וכן לפי המסקנא, משנתנו גם כר' יהודה, וביוצא למזונות (עיין בתוספ' שם ד"ה מתני').<br>ובבן חו"ל שבא לא"י סובר הרי"ץ גיאת, ה' חוה"מ, עמ' כ"ג, שהוא מגלח בחוה"מ תמיד, ולא שייך בו נטילת רשות. וכ"ה שיטת הראב"ד (שהובא ברא"ש רפ"ג ועוד), ועיין בגליון של ס' המכתם שהביא הר"א סופר בס' המכתם, עמ' 293, הערה ט', במאירי, עמ' פ"ב, בריטב"א י"ד א' ובנ"י רפ"ג. ועיין בפי' לר"ש בן היתום, עמ' 67.

Halakhah 3

<small>9-10.</small> <b>אין כותבין שטרות עריסיות וקבלות במועד. ר' יהודה מתיר שמא יקדמנו אחר. </b>כעין מחלוקת זו בין ת"ק לר' יהודה לעיל פ"א, שו' 28. ובירושלמי פ"ג רה"ד, פ"ב ע"א, הובאה דעת הת"ק בלבד.<sup class="footnote-marker">16</sup><i class="footnote">ומוסיף שם: השם שם כדרכו, ובלבד שלא ימוד ושלא ישקול ולא ימנה. ועיין להלן, שו' 11, ומש"ש ד"ה ובלבד.</i> ובמשנתנו פ"ג מ"ד: אין כותבין שטרי חוב במועד, ואם אינו מאמינו, או שאין לו מה יאכל, הרי זה יכתוב. וא"כ דווקא במלוה שכבר נתן המעות ומפחד שמא יכחש בו הלוה מותר לכתוב שטר, משום דבר האבד, אבל לפני ההלואה, לא ילוה ולא יכתוב. ובתוספות י"ח ב' ד"ה אין כותבין הסיקו שאף שטרי מכירה אין כותבין, אבל אם כבר מכר קודם המועד וצריך לשטר ראייה כותבים משום דבר האבד.<br>וברי"ץ גיאת ה' חוה"מ, עמ' כ"ה, הביא את משנתנו הנ"ל, והסמיך: ובתוספתא תני אין כותבין שטרי אריסות וקבלנות במועד. והתוספתא הובאה גם בראבי"ה ח"ב סי' תתל"ט, עמ' 520, בתוה"א להרמב"ן עניין מלאכה, נ"ה סע"ג, לקוטות שלו, רד"ה עוד (כ"ב ע"ד). ופירש הרמב"ן: בשקבל השדה קודם לכן התיר ר' יהודה, כדי שלא <b>יחזרו בהן</b> (ומותר לכתוב בין לנותן בקבלה ובין לאריס), דקודם כתיבת שטר שניהם חוזרין עד שירד לתוכה, ואע"פ כן אסר ת"ק, והלכה כמותו, וגם זה הנחת ריוח המזדמן במועד. ולדעת רבינו אין הת"ק חושש שמא יחזור אחד מהם ותבטל האריסות, או הקבלנות, שהרי אין כאן הפסד ממש, אלא מניעת הריוח, ולא התירו כתיבה משום כך, לדעת הת"ק שהלכה כמותו, ואף הרי"ץ גיאת הנ"ל פסק כת"ק, ואף בירושלמי לא הובאה דעת ר' יהודה כלל. ועיין גם בחי' הר"ן, עמ' כ"ג, שהביא את התוספתא ופירשה כנ"ל, והכל, כנראה, הוא מדברי הרמב"ן, עיין לעיל שם. ועיין בהגהת הרמ"א באו"ח סי' תקמ"ה סוף ס"ק ו' שהביא כן בשם רבינו ירוחם, ולא מצאתיה שם.

Halakhah 4

<small>10.</small> <b>כותב אדם חשבונותיו במועד ומחשב אדם יציאותיו במועד. </b>במגילת סתרים לר"ן גאון<sup class="footnote-marker">17</sup><i class="footnote">תרביץ שי"ב, עמ' 38, ובתרגום שם, עמ' 40.</i> הביא תשובת רב האיי שנשאל באדם העוסק בסחורה, והוא חושש שילך לאבוד וישכח, כי יש לו עם אנשים ושותפים חשבונות, ואם ימנע מלהעלותם בכתב יוסחו מדעתו, האם מותר לו לכותבם, ואם יש הבדל בזה בין כתב עברי וכתב ערבי. והשיב הגאון שמותר לכתוב אם יש חשש שישכח, שהוא כדבר האבד, וצריך לכתוב בצינעה, ולא בפרהסיא, ויהא משנה מעובדין דחול (כלומר, יכתוב בשינוי), ולא יכוין מלאכתו במועד, ואין הבדל בין כתב עברי וזולתו. והוסיף רב נסים גאון (שם, עמ' 38): ואנא אשכחית נמי תניא דמסייע ליה בהא מילתא, והכי תניא בתוספתא דמשקין בפ' כל אלו שאמרו מגלחין במועד, כותב אדם חשבונותיו ומחשב אדם יציאותיו במועד. מקבלין קבלות וכו'. ובריצ"ג סוף ה' חוה"מ, עמ' כ"ו, הביא את דברי רב האיי, והוסיף: ותני בתוספתא כותב אדם חשבנותיו במועד וכו'. ושניהם פירשו שהטעם הוא משום דבר האבד. וכן הביא השואל בשו"ת הרשב"א ח"ג סי' רע"ג תוספתא זו, וכתב שבתוספות פירשוה משום דבר האבד.<sup class="footnote-marker">18</sup><i class="footnote">עיי"ש שדייקו מן התוספתא כאן, שאם שמע מרבו דבר חדש, או עלה בידו עיון או סברא, ומתיירא שמא ישכחנו שמותר לכתבו. והרשב"א שם אוסר. ועיין בס' המכתם, עמ' 307, ומ"ש הר"א סופר בהע' י"ג שם. ועיין בארחות חיים ח"א ה' חוה"מ סי' ח', צ"ב סע"ב.</i> וכן מוכח מדברי המנהיג ה' יו"ט סי' קי"ח, עמ' 93, וכן בס' האורה סוף סי' ע"ט, עמ' 87, וכן בס' המכתם, עמ' 307, שיטת הריב"ב על הרי"ף פ"ג סוף סי' אלף קצ"ו, וכולם פירשוה משום דבר האבד. ועיין גם באגודה סי' כ"ט, קס"ט ע"ג. ובדברי הגאונים הנ"ל מפורש שאף בדבר האבד צריך שינוי. ובמאירי, עמ' ק"ד, הביא את התוספתא, ופירשה משום דבר האבד, ופסק שכותב בלי שינוי, עיין בטאו"ח ריש סי' תקל"ז ומ"ש בט"ז בשו"ע שם סי' תקמ"ה ס"ק ד'.<br>אבל בהשגות הראב"ד פ"ז מה' יו"ט הי"ד: מחשב יציאותיו צורך המועד הוא.<sup class="footnote-marker">19</sup><i class="footnote">הרב המגיד שם כותב: ובהשגות פירשו משום דבר האבד, וכוונת הרב היא להשגה שם על כתיבת אגרת שלום, שכתב הראב"ד, שמא לא יזדמן לו מוליך הכתב, כלומר, דבר האבד.</i> וכן ברוקח סי' ש"ח: ואע"ג דאמר בתוספו' כותב אדם חשבונותיו במועד, וכותב יציאותיו במועד, יש לומר שהוציא יציאותיו שיש לו להוציא, והכל משום שמחת יום טוב וכו', מפי רבי יב"א הלוי. וכן בראבי"ה ח"ב סי' תתל"ט, סוף עמ' 519 ואילך: ותניא בתוספתא דמכילתין כותב אדם חשבונותיו וכו', ונראה לי שכל זה מיירי בדבר <b>שאינו</b> אבוד.<br>ובלקוטות הרמב"ן (כ"ב ע"ג): וכותב אדם חשבונותיו [שבתוספתא] (כ"ה בשמו במ"מ הנ"ל) נמי מפני מלאכת הדיוט וצורך המועד הותרו, ויש מפרשים משום דבר האבד, ואינו נראה. והעיר במגיד משנה פ"ז מה' יו"ט הי"ד, שאף הר"מ שם סובר כהרמב"ן, ושלא כדברי הראב"ד שמתיר לכתוב אגרת רשות משום שהוא דבר האבד (עיין לעיל, הערה 19), אלא הכל הוא משום מלאכת הדיוט וצורך המועד.<br>והרי"ף פ"ג סוף סי' אלף קצ"ו, הרא"ש פ"ג סי' כ"ד, טאו"ח סי' תקמ"ה, רבינו ירוחם, ס' אדם, נתיב ד' ח"ה (קרוב לסופו), סמ"ג לאווין ע"ה, כ"ה ע"ג (העתיק את לשון הר"מ, כדרכו, וייחסו למקור, לתוספתא), שבה"ל השלם ה' חוה"מ סוף סי' רכ"ה, ק"ו ע"א, שיטה לתלמידו של ר"י מפריס ח"ב, עמ' נ"ט, ר' מיוחס (בצופה ההגרי חי"ג, עמ' 167), וחידושי הר"ן כאן, עמ' מ"ח, העתיקו את התוספתא בלי פירושים.<br>וגירסת כי"ל כאן: כותב אדם חשבנותיו במועד <b>למוצאי מועד</b> וכו', אין לה על מה לסמוך כלל, והיא באשגרה מלהלן.

Halakhah 5

<small>11.</small> <b>ומקבלין קיבולת במועד למוצאי מועד וכו'. </b>ס' המפתח לרבינו נסים, רי"ץ גיאת, רי"ף, מנהיג, ס' האורה, ראבי"ה, רא"ש, שבה"ל, ר' מיוחס, וחי' הר"ן הנ"ל: ירושלמי פ"ג ה"ד, פ"ב ע"א, בבלי י"ב א' (תניא אידך). 
<b>ובלבד שלא ימנה ולא ישקול וכו'. </b>הראשונים ובבלי הנ"ל. ובירושלמי הנ"ל בשינוי לשון, אלא שהירושלמי שנה הלכה זו גם ברישא, עיין לעיל, הערה 16. וברוקח סי' ש"ז: ואסור לשקול כסף לגוי, אפי' יצרפנו לאחר המועד. ועיין בשיטה לתלמידו של ר"י מפריס, עמ' צ"ז ואילך, ובפי' ר' יהונתן, עמ' 133. ובראבי"ה הנ"ל, עמ' 520: ובירושלמי מייתי להך ברייתא, ומסיים אמר ר' ירמיה [וכו'] אם אינו מאמינו למלוה שעברה, או שאין לו מה יאכל למלוה הבאה (וכוונת רבינו שהירושלמי שם מסיים את הפירוש למשנתנו שם), פי' נראה לי דבכי האי גוונא שרי למדוד ולמנות אם אינו מאמינו. ועיין בהוספות ותקונים לס' ראבי"ה, עמ' 164. 

Halakhah 6

<small>12-13.</small> <b>הקובר את מתו שני ימים קודם הרגל מפסיק את הרגל ומונה חמשה אחר הרגל. </b>בד: <b>מפסיק את כל הרגל</b>. וכ"ה במס' שמחות פ"ז ה"ה, הוצ' היגר, עמ' 138. אבל בכי"ע ובכי"ל חסרה בבא זו וליתא גם בברייתא שלפנינו בבבלי י"ט סע"ב. והנכון כבכי"ו, ד ומס' שמחות, ואין צורך למוחקה, עיין ברש"י כ' רע"א. ובמשנתנו פ"ג מ"ה: הקובר את מתו שלשה ימים קודם לרגל בטלה הימנו גזרת שבעה. ולפי זה אם קבר את מתו שני ימים קודם לרגל לא בטלה ממנו גזירת שבעה, וצריך להשלים חמשה אחר הרגל. ועיין ברש"י למשנתנו י"ט א', בהגהות הב"ח שם, בגליון הש"ס לרע"א, ובהגהות ר"ב רנשבורג כ' א', ובדק"ס, עמ' 62, הערה מ'. ועיין בשיטה לתלמידו של ר"י מפריס ח"ב, עמ' ס"ז. ועיין בפירוש התמוה שבפי' ר"ש בן היתום, עמ' 98. 
<small>13.</small> <b>ורבים מתעסקין בו. </b>בבבלי הנ"ל (בשינוי סדר): ומלאכתו נעשית וכו', <b>ואין</b> רבים מתעסקין עמו, שכבר נתעסקו בו ברגל. ובמס' שמחות הנ"ל: <b>ואין</b> הרבים מתעסקין בו כלום אחר הרגל. אבל בכ"י אוקספורד שם: ומתעסקין עמו חמשה ימים לאחר הרגל. וקשה להגיה את כל הנוסחאות בתוספתא המקויימות גם ע"י כי"א שבמס' שמחות. ולא עוד אלא שבירושלמי פ"ג ה"ה, פ"ב ע"ב, מפורש: הקובר את מתו שלשת ימים קודם לרגל בטלו ממנו גזירות שבעה. לא אמר אלא ג', הא שנים לא.<sup class="footnote-marker">20</sup><i class="footnote">כלומר, אין הרגל מבטל, וצריך להשלים ימי אבלותו אחר הרגל.</i> חדא דת אמר בינו לבין עצמו,<sup class="footnote-marker">21</sup><i class="footnote">כלומר, נוהג ברגל אבלות בצינעא, עיין להלן שם בירושלמי סה"ה, פ"ג ע"א, ולהלן בתוספתא, שו' 25.</i> אבל הרבים, אין הרבים מתעסקין עמו. ופירש בפ"מ שאין הרבים מתעסקין עמו ברגל, ומכאן שמתעסקין עמו חמשה לאחר הרגל, כמפורש במס' שמחות בכי"א ובתוספתא בכל הנוסחאות. ופירוש זה של בעל פ"מ מוכרח, שהרי אח"כ בסמוך שם שאלו: מהו להראות לו פנים?<sup class="footnote-marker">22</sup><i class="footnote">עיין בבלי שבת י"ב א', שם י"ב ב', ובמקורות שהבאנו להלן הע' 23.</i> ר' יעקב בר אידי בשם ר' חנינה, והלא אמרו אין אבל בשבת, מפני מה אמרו להראות לו פנים, לא מפני הכבוד, והכא מפני הכבוד. ונדחקו מאד כל המפרשים בפירושו, ברם נראה שהשאלה היא בקובר את מתו שני ימים קודם לרגל, שאין הרבים מתעסקים עמו ברגל (כשיטת התוספתא כאן), מהו להראות לו פנים בלי עסק.<sup class="footnote-marker">23</sup><i class="footnote">כלומר, בלי תנחומים, וכדומה, עיין בתוספות כאן כ' א' ד"ה שכבר. ועיין בתשובת רב שרירא שהעתקנו לעיל סוכה, עמ' 866, ואוה"ג כאן, עמ' 31 (ויש להוסיף שם את התשובה הנ"ל). ועיין מ"ש על "ראיית פנים מפני הכבוד" לעיל ח"א, עמ' 18.</i> וסוברים בני א"י הואיל וכבר התעסקו עמו קודם לרגל, אין מתעסקים עמו ברגל עצמו, מה שאין כן כשלא התעסקו עמו לפני הרגל כלל (כגון שמת לו מת בתוך הרגל) מתעסקין עמו ברגל, כמפורש להלן. כללו של דבר אם מת לפני הרגל, אין מתעסקין עמו ברגל, ומשלימים אחר הרגל את הימים שלא התעסקו בו, ואם מת ברגל מתעסקים עמו ברגל, ומונה שבעה אחר הרגל, אבל אין מתעסקים בו כל שבעה, אלא מנכים מן העסק את הימים שהתעסקו עמו ברגל. 
<small>13-14.</small> <b>ומלאכתו נעשית על ידי אחרים, עבדיו ושפחותיו עושין בצנעה אצל אחרים. </b>בבבלי הנ"ל: בצינעא <b>בתוך ביתו</b>. אבל אין להגיה בתוספתא, שהרי כן מפורש גם בסיפא להלן, עיין מש"ש, והתוספתא והירושלמי חולקין על הבבלי, וסוברים שמלאכתו נעשית ע"י אחרים, אפילו בביתו,<sup class="footnote-marker">24</sup><i class="footnote">כשיטת הבבלי, עיין בתוספות י"ט ב' ד"ה ומלאכתו ובגליון הש"ס לר"ע איגר שם.</i> אבל עבדיו ושפחותיו אינם עושים את מלאכתו בביתו. ועיין מאירי, עמ' קי"א, ושיטה לתלמידו של ר"י מפריס, עמ' ס"ז, ובב"י בטיו"ד סי' שצ"ט. ועיין מ"ש להלן, שו' 17–18, ד"ה ומלאכתו, בשם מס' שמחות. 

Halakhah 7

<small>15.</small> <b>שלשה מתוך הרגל מונה שבעה אחר הרגל וכו'. </b>כ"ה בכי"ע ובכי"ל. אבל בכי"ו ובד: שלשה <b>קודם לרגל</b>, והוא שיבוש ברור. ובבבלי כ' א': קברו שלשה ימים <b>בסוף</b> הרגל וכו'. ואף "מתוך הרגל" שלפנינו פירושו שנשארו ג' ימים ברגל משעת הקבורה. ובירושלמי פ"ג ה"ה, פ"ג ע"ב: הקובר את מתו שלשת ימים <b>בתוך</b> הרגל וכו'. ו"בתוך" פירושו, שעברו שלשה ימים מן הרגל, ונשארו ארבעה ימים מן הרגל לאחר הקבורה, כפי שיוצא ברור מהמשך הירושלמי. והיא היא. ועיין מ"ש להלן בשם מס' שמחות. 
<small>15-16.</small> <b>ארבעה ראשנים מתעסקין בו רבים, שלשה אחרים אין רבים מתעסקי' בו. </b>וכע"ז בבבלי הנ"ל. ובירושלמי הנ"ל: ג' ימים הראשונים הרבים מתעסקין עמו, ארבעה ימים האחרונים וכו'. והוא לפי גירסתו ברישא שנקבר שלשה "בתוך" הרגל, כלומר, שעדיין נשארו ארבעה ימים ברגל, עיין מ"ש לעיל בסמוך. וכאן כולם מודים שהרבים מתעסקין עמו ברגל, שהרי לא התחילו להתעסק עמו כלל, עיין מ"ש לעיל, שו' 13, ד"ה ורבים. ואחרי הרגל אין הרבים מתעסקין עמו כנגד הימים שהתעסקו עמו ברגל.<br>ובמס' שמחות פ"ז ה"ה,<sup class="footnote-marker">25</sup><i class="footnote">לפי כ"י אוקספורד, וכע"ז גם בכ"י אדלר, עיי"ש בשנויי נוסחאות.</i> עמ' 138: שבעה ימים בתוך<sup class="footnote-marker">26</sup><i class="footnote">צ"ל: מתוך, כלומר כשקברו (ע"י עממים) ביום ראשון של רגל, כפי שמוכח מהמשך הברייתא. וכן מפורש בבבלי כ' א': קברו בתחילת הרגל וכו'.</i> הרגל הרי זה מפסיק את כל הרגל, ומונה שבעה לאחר הרגל, ואין הרבים מתעסקין עמו לאחר הרגל כלום.<sup class="footnote-marker">27</sup><i class="footnote">והיא הברייתא השניה שבבבלי כ' א'.</i> והיגר נתן בפנים נוסח משובש. ויש לנו כאן שלש דוגמאות לחלות האבלות בתוך הרגל, ובכולן הרבים מתעסקין עמו ברגל, הואיל ולא נתעסקו עמו כלל לפני הרגל, ולאחר הרגל אין הרבים מתעסקין עמו כמניין הימים שנתעסקו עמו ברגל. ובמס' שמחות פ"ז ה"ז, עמ' 139: כללו של דבר כל שעסקיו עם הרבים הרגל עולה לו למניין, וכל שאין עסקיו עם הרבים אין הרגל עולה למניין.<sup class="footnote-marker">28</sup><i class="footnote">כלומר, כשנקבר לפני הרגל אין הרבים מתעסקים עמו ברגל כלל, ואין עולה לו למניין, ומשלימים את כל העסק לאחר הרגל.</i>
<small>16-17.</small> <b>לפי שאין הרגל עולה לו שיתעסקו בו הרבים. </b>וכ"ה גם בד, בכי"ע ובכי"ל. אבל יש כאן שיבוש ברור, כפי שיוצא מן הרישא, הירושלמי והבבלי הנ"ל. ולפיכך נראה להגיה כאן הגהה קלה מאד, וצ"ל: לפי שא' הרגל וכו', והכוונה, לפי <b>שאמרו</b> הרגל וכו'. והואיל ובכי"י המלה "אמר" מקוצרת תכופות: א', פתרו הסופרים שא' - שאין. ופירושו, במקום שלא התעסקו בו כלל לפני הרגל, הרגל עולה לו למניין העסק, ומתעסקים עמו רבים בתוך הרגל, וממילא אין צורך אלא להשלים כמניין הימים שלא נתעסקו עמו הרבים ברגל, וכסגנון משנתנו פ"ג מ"ה: מפני <b>שאמרו</b> שבת עולה וכו', כלומר, ומשלים את האבילות, ושבת עולה לו מן המניין.<br>ובבבלי כ' א': שכבר נתעסקו ברגל, <b>ורגל עולה לו</b>, מאי לאו אסיפא וכו'. ולפי פירושנו הנ"ל אין קושיית הבבלי מובנת כלל,<sup class="footnote-marker">29</sup><i class="footnote">שהרי אפשר לפרשה: שכבר נתעסקו עמו ברגל והרגל עולה למניין הימים שהתעסקו עמו.</i> אבל בכי"מ שם: ורגל עולה לו <b>למניין שלשים</b><sup class="footnote-marker">30</sup><i class="footnote">וכן הגירסא גם בברייתא השנייה בבבלי שם בכ"י ב' ובראשונים, עיין דק"ס, עמ' 65, הע' מ', אלא ששם אין צורך בזה, והקושיא היא מן הרישא: רגל עולה למנין שלשים, כיצד קברו בתחילת הרגל וכו'.</i> וכו'. ולפי גירסא זו, אין לפרש שם כמו שפירשנו בתוספתא.
<small>17-18.</small> <b>ומלאכתו נעשית על ידי אחרים עבדיו ושפחתיו עושין בצנעה אצל אחרים. </b>וכן הוא ברישא לעיל, שו' 14, וכן בירושלמי הנ"ל: ומלאכתו נעשית באחרי' ועבדיו <b>ובהמתו</b> עושין בצינעה <b>במקום אחר</b>. אבל בבבלי כ' א' (בברייתא השנייה, בנקבר בתחילת הרגל): עושין בצנעא <b>בתוך ביתו</b>, כמו שגרסו שם בברייתא שלנו ברישא, עיין מ"ש לעיל, שו' 13–14, ד"ה ומלאכתו.<br>ובמס' שמחות פ"ז ה"ו: ימים שהוא מונה לאחר הרגל, לא עבדיו ולא <b>בהמתו</b> (כגירסת הירושלמי הנ"ל) בטלין עמו, אלא הוא וקרוביו נוהגין <b>עמו</b> (כגי' כ"י אוקספורד. עיין לעיל שם פ"ד סה"א, ובמקבילות שבירושלמי ושבבבלי) באיבול. והלכה זו היא לכאורה לפי מסורת הבבלי, ולאחר המועד הקילו גם בבהמתו, עיין בבלי י"א ב', ומ"ש לעיל ברישא.

Halakhah 8

<small>18-19.</small> <b>שמנה ימים קודם לרגל מספר בערב הרגל. אם לא סיפר בערב הרגל אסור לספר עד שיעברו עליו שלשים יום. </b>וכ"ה ("שמונה") גם בכי"ע ובכי"ל. ובד בטעות: שבעה וכו'. ובמס' שמחות פ"ז ה"ד, עמ' 138: שמונה ימים קודם לרגל. אם רצה לספר <b>ולכבס</b> בערב הרגל הרשות בידו, לא סיפר ולא <b>כיבס</b> בערב הרגל, לא יספר ולא <b>יכבס</b> עד שישלימו לו שלשים יום. והוא כתוספתא שלפנינו, אלא שהוסיפו שם אף דין הכביסה. ועיין בתוספות כ"ג א' ד"ה כל. ועיין בתוספות י"ט א' ד"ה שאם, ובשיטה לתלמידו של ר"י מפריס ח"ב, עמ' ס"ג, ובהערה 1 שם. וכבר כתבנו עליה לעיל, שו' 3–4, ד"ה ולפי.<br>ובבבלי י"ט א': אמר רב גזרת (כלומר, גזרת שלשים בטלו, כשקבר את מתו שמנה ימים קודם לרגל) בטלו, ימים לא בטלו וכו', ורב ששת אמר אפילו ימים נמי בטלו, מ"ט ימים לא בטלו (פירש"י: דעדיין תלויין ועומדין) שאם לא גילח ערב הרגל אסור לגלח אחר הרגל. והתניא הקובר את מתו וכו' שמונה ימים קודם לרגל בטלה הימנו גזרת שלשים ומגלח ערב הרגל, אם לא גילח ערב הרגל אסור לגלח אחר הרגל, אבא שאול אומר מותר לגלח אחר הרגל וכו'. וכן הובאה המחלוקת בבבלי נזיר ט"ו א'. ופסקו שם הלכה כאבא שאול שאף ימים בטלו, והברייתא שלנו היא שלא כהלכתא.<br>ובירושלמי פ"ג ה"ה, פ"ב ע"ב: ר' בא בשם רב דברי אבא שאול בין ימים בין גזירות בטלו, אבל דברי חכמים ימים בטלו (כלומר, הרגל מבטל את הימים, שמותר לו לגלח בערב הרגל), גזירות לא בטלו. מה ביניהון? רב חונה אמר ערב הרגל ביניהון, אם גילח ערב הרגל אל יגלח אחר הרגל. ר' יוחנן אמר אעפ"י שלא גילה ערב הרגל יגלח לאחר הרגל (לעיל שם פסק ר' יוחנן במפורש כאבא שאול). ר' לעזר הורי לר' שמעון בר בא לגלח אחר הרגל, ולא ידעין אי כהדא דאבא שאול, ואין כהדא דרבנן דברי הכל. ועיין במפרשים שנדחקו מאד. ונראה שהעניין לא נפסק במלים "דברי הכל", ואף ההמשך שייך לכאן. וכ"ה שם: ר' לעזר הורי לשמעון בר בא הרגל עולה למניין שלשי'. כלומר, הירושלמי דוחה שהורה לו כדברי הכל, משום שהוראת ר' אלעזר לר' שמעון בר אבא היתה אחרי שכבר עברו שלשים (בצרוף ימי הרגל) לקבורת מתו, והוא לא גילח קודם הרגל, והורה לו ר' אלעזר שמותר לו לגלח, מפני שכבר עברו עליו שלשים, ואעפ"י שהרגל אינו עולה למניין שבעה, מ"מ עולה הוא למניין שלשים (עיין להלן), ואף שלא גילח קודם הרגל, ולא ביטל מעליו גזרות שלשים, הרגל עולה לו למניין. והוראה זו כדברי הכל. ו"בגין דר' אלעזר ידע דר"ש בר אבא מדקדק במצוותא סגין הורי ליה" (לשון הירושלמי בברכות פ"ב ה"א, ד' ע"ב). ור' אלעזר ידע שר"ש בר אבא היה מחמיר עליו כרבנן כאן, ולפיכך הורה לו שמותר לו לגלח, משום שכבר עברו עליו שלשים, ולא משום שהרגל מבטל גזירות וימים. ונשאר הירושלמי בספק, כיצד היתה ההוראה.<br>ואף מן הירושלמי לעיל שם מוכח שהלכה כאבא שאול. ובסמ"ג ה' אבלות, רמ"ו ע"ב: ותניא בתוספ' לא ספר ערב הרגל אסור לספר עד שיעברו עליו ל' יום, כרבנן דאבא שאול.
<small>19-20.</small> <b>שאע"פ שאין הרגל עולה לו לספירת שבעה, עולה לו לספירת שלשים. </b>בכי"ע: <b>אף על פי</b> וכו', ואף לפי הגירסא שלפנינו הוא עניין בפני עצמו, דוגמת "שאפר כירה מוכן" במשנת ריש ביצה, עיין מ"ש הרי"ן אפשטין במבוא לנוה"מ, עמ' 653. וכן בברייתא שבבבלי כ' א': איתיביה רגל עולה למנין שלשים, כיצד וכו'. ובמס' שמחות פ"ז ה"ז, עמ' 139: הרגל עולה לאבל למנין שלשים ואין עולה לו למנין שבעה. ועיין בירושלמי שהבאנו לעיל בסמוך, ובהמשך שם, ובבבלי י"ט ב' ואילך. ובפירש"י שם: דהא נהגא מצות שלשים ברגל. דהא ברגל נמי אסור בגיהוץ ובתספורת. וכן בשאילתות חיי שרה סי' ט"ו: מאי טעמא משום דאין תספורת ברגל, אע"ג דהא דלא מספר <b>לאו</b> משום אבילות הוא אלא משום רגל, אפילו הכי עולה וכו'. ועיי"ש בהעמק שאלה אות ח'. ועיין בתורת האדם להרמב"ן עניין מי שמתו, כ"ד ע"ג, עניין שבתות וי"ט, ע"ה ע"א ואילך, מלחמות פ"ג סי' אלף רכ"ב, מאירי, עמ' קי"א, ובהערות שם. 

Halakhah 9

<small>20-23.</small> <b>מי שקיים כפיית המטה שלשה ימים קודם לרגל, לא יכפה אחר הרגל, ר' ליעזר בן יעקב אומ' אפי' יום אחד. ר' לעזר בי ר' שמעון או' בית שמיי או' שלשה ימים ובית הלל אומ' אפי' שעה אחת. </b>וכ"ה בד ובכי"ל. ובכי"ע חסר "בן יעקב". ובמס' שמחות פ"ז ה"ב, עמ' 137: שלשה ימים קודם הרגל אינו בכפיית המטה לאחר הרגל. ר' אליעזר אומר אפילו <b>שעה</b> אחת. רבן גמליאל אומר בית שמאי אומרים שלשה ימים, ובית הלל אומרים אפילו שעה אחת. ובבבלי כ' א': ת"ר קיים כפיית המטה שלשה ימים קודם הרגל אינו צריך לכפותה אחר הרגל דברי ר' אליעזר. וחכמים אומרים אפילו יום אחד ואפילו שעה אחת. א"ר אלעזר בר' שמעון הן הן דברי בית שמאי הן הן דברי בית הלל, שבית שמאי אומרים שלשה ימים ובית הלל אומרים אפילו יום אחד, ואפי' שעה אחת (כגי' כי"י, עיין דק"ס). ולהלן שם: הלכה כתנא דידן דאמר שלשה. אבל רוב האמוראים שם חולקים ופוסקים כבית הלל, וכן נתקבלה ההלכה.<br>ובחילוקים שבין אנשי מזרח ובני א"י סי' ה', הוצ' ר"מ מרגליות, עמ' 98: א"מ פוטרין את האבל לפני הרגל אפילו שעה אחת, ובני א"י עד שיהיו לו ג' ימים לפני הרגל, מן הדא הקובר את מתו ג' ימים קודם הרגל בטלה ממנו גזרת שבעה (משנתנו פ"ג מ"ה). ותמוה הוא שבירושלמי אין זכר להלכה של התוספתא כאן, המקויימת ע"י הבבלי ומס' שמחות. ולא עוד אלא שבירושלמי בכל מקום (פ"ג ה"ה, פ"ב ע"ב, להלן שם, פ"ג ע"א, שם ה"ו, פ"ג ע"א, ועוד) נהגו כמשנתנו, ולא נזכר שום חולק. ולפי הבבלי כ' א' <b>הורה</b> (כגי' כי"מ ועוד, עיין דק"ס) ר' יוחנן כבית הלל שבתוספתא כאן.<br>ברם מפליא הוא שבתוספתא כאן ובמקבילות הזכירו כפיית המטה גרידא,<sup class="footnote-marker">31</sup><i class="footnote">עיין בדיוקו של הראב"ד (הביאו הרא"ש פ"ג סי' כ"ה ועוד כמה מן הראשונים למכילתין כ' א'), אבל אף לתירוצו קשה למה תפסו כפיית המטה בלבד.</i> ולמה לא נחלקו בכל גזירות שבעה. וגם להלן בסיפא ובמקבילות (עיין מש"ש) הזכירו כפיית המטה ולא שאר גזירות. ולפיכך נראה לפרש בשיטת התוספתא והירושלמי שבכפיית המטה הקלו, ובה אמרו ב"ה שאפילו כפה את מיטתו שעה אחת לפני הרגל בטל ממנו חיוב כפיית המטה, אבל שאר גזירות לא בטלו ממנו אלא אם נקבר ג' ימים לפני הרגל. ונקטו ברישא כאן (ובמקבילות) כפיית המטה שלשה ימים משום שהת"ק אינו מחלק בין כפיית המטה לשאר גזירות, אבל נחלקו עליה ב"ש וב"ה. וב"ה מחלקים בין איסורים ובין חיובים, עיין בתוספות כ"א א' ד"ה אלו. ועיין במס' שמחות רפ"ו.<br>תדע לך שהוא כן, שהרי אמרו בירושלמי פ"ג ה"ה, פ"ג ע"א: חד תלמיד מן דר' מנא הורי לחד מן קריבוי דנשייא משהוא זוקפה שוב אינו כופה (כלומר, אחרי השבת). כמה ימים היה לו, ר' יעקב בר אחא בשם ר' יסא שני ימים היה לו. ר' בא וכו' שלשה. ר' חיננא בר פפא הורי לכפותה<sup class="footnote-marker">32</sup><i class="footnote">נ"ל שצ"ל: ללכפותה=לא לכפותה, עיין מ"ש לעיל ח"ב, עמ' 794, הע' 17. ועיין להלן הע' 33.</i> אפילו יום אחד (כלומר, אפילו לא כפה אותה אלא יום אחד לפני השבת), ואיתהמי ליה <b>יען כי מריתה</b><sup class="footnote-marker">33</sup><i class="footnote">לפי פירוש המפרשים שאינם מגיהים בירושלמי, ומפרשים שהורה לכפותה, אין להבין למה הראו לו כן, והרי כדין הורה.</i> (מלכים א' י"ג, כ"א). ולפיכך הזהירו כאן בסיפא ובמקבילות שכופה את מטתו אחר <b>השבת</b>, אפילו לא נשתייר לו אלא יום אחד. הרי לך ברור שהיו מקילים בכפיית המטה ויש שסברו שאפילו שבת שעולה לשבעה, אף היא מפסיקה לכפיית המטה, ואעפ"י שאין הלכה כן, מ"מ אין לתמוה שלעניין יו"ט אמרו שאם קיים כפיית המטה שעה אחת, וכפה את הסרסור, יום טוב מפסיק אפילו לא עברו ג' ימים מיום הקבורה.<sup class="footnote-marker">34</sup><i class="footnote">ולעיל שם אמרו בירושלמי: כפיית המטה פעמים עושה ששה חמשה וכו' בערב שבת ששה, בערב שבת עם דימדומי חמה חמשה, יום טוב לאחר שבת ארבעה, שני ימים טובים של ראש השנה שלשה וכו'. ועיין בגליון הש"ס שהגיה בירושלמי ע"פ מס' שמחות פי"א הי"ה. ברם אין להגיה בירושלמי, וכוונתו ברורה שאם נקבר בערב שבת וקיים כפיית המטה בערב שבת, עדיין צריך לכפות חמשה ימים אחר השבת, ונמצא כופה את מטתו ששה ימים, אבל אם נקבר בערב שבת עם דמדומי חמה, אסור לו לכפות את המטה בין השמשות (עיין בבלי כ"ז א'), אלא שמ"מ עלה לו יום ששי ואינו כופה אח"כ אלא חמשה ימים, ואם חל יו"ט אחר השבת הואיל ובנידן שלנו לא כפה את מטתו כלל לפני הרגל, יום טוב אינו מבטל אפילו את כפיית המטה, אבל הוא עולה לו לחשבון לעניין כפיית המטה, וכופה אח"כ ארבעה ימים. אבל אם נקבר בין השמשות בחול, הרי עליו לכפות את מטתו מיד, ושמא בין השמשות כיום, וכבר קיים כפיית המטה יום אחד, ואין לו מקום בברייתא שלנו. והגירסא במס' שמחות משובשת, ותיקן אותה היגר לפי תומו ע"פ הירושלמי (כדרכו), וכן נכון.</i><br>נמצאנו למדים שאין מברייתא שלנו שום ראייה שבית הלל סוברים ששעה אחת לפני יום טוב מבטלת את כל הגזירות, והיא אינה סותרת כלל את שיטת בני א"י, מה שאין כן בבבלי שלא נמצאת שם שום קולא בכפיית המטה לגבי שאר גזירות, וממילא רשוה לעניין כל גזירות שבעה.
<small>23-24.</small> <b>ובערב שבת זוקף את מטתו, ובמוצאי שבת כופה אפי' לא נשתייר לו אלא יום אחד בלבד. </b>הברייתא שלנו בבבלי כ"ז א', ולא הזכירו שום גזירה אחרת, שהרי דבר פשוט הוא במשנתנו (פ"ג מ"ה) ששבת אינה מפסקת, אבל בכפיית המטה היו דעות שהקלו בה, ולפיכך הזהירו עליה ששבת אינה מפסיקה אפילו בחיוב כפיית המטה, עיין מ"ש לעיל בסמוך. 
<small>24-25.</small> <b>אבל אין רשיי להתאבל בתוך המועד, אבל נוהג בצנעה בתוך ביתו. </b>וכן במס' שמחות פ"ז ה"ז, עמ' 139: אבל במועד כאילו אינו אבל, אבל נוהג בצנעה. ולפ"ז מפורש כאן שאף ברגל נוהג דברים שבצינעא. ובבבלי כתובות ד' א': דאמר ר' יוחנן אע"פ שאמרו אין אבילות במועד, אבל דברים של צינעא נוהג, ועיי"ש בתוספות ד"ה אבל. ברם בס' המאור כאן פ"ג סי' אלף רכ"ב מעתיק בשם הבבלי כתובות הנ"ל: אע"פ שאמר אין אבלות <b>בשבת</b> וכו'. וכן פסק הר"מ בפ"י מה' אבל ה"ג וה"ח שאין אבלות כלל במועד. ועיי"ש בכ"מ בה"ג וברדב"ז ה"ח שם.<br>אבל לפנינו הגירסא היא: אין אבילות <b>במועד</b>. וכן מעיד הרמב"ן במלחמות על בעל המאור הנ"ל, שכן היא הגירסא בבבלי בספרי ספרד הישנים כולן, וכ"ה גירסת בה"ג ור"ח, ופסקו כוותיה, עיין בה"ג ה' אבל ד"ו, מ"ג ע"א, ד"ב, עמ' 211, ריצ"ג ה' אבל, עמ' ס'. ובתוה"א עניין שבתות וי"ט, ע"ד רע"ד: וכשנחפש דברים הללו חוץ מהגמרא שלנו: מצינו בתוספתא אין אבל רשאי להתאבל בתוך המועד אבל נוהג בצינעא בתוך ביתו ובאבל נמי תניא וכו' (כלומר מס' שמחות שהעתקנו לעיל), ובירושלמי נמי גרסינן הכי וכו', עיין בירושלמי פ"ג סה"ה, פ"ג ע"א.<br>ובריטב"א כ"ג ב' ד"ה ואידך: והא דקתני בתוספתא אין אבל רשאי להתאבל בתוך המועד, אבל נוהג בדברים שבצנעה, הרי רשות קאמר, שהוא רשאי לנהוג דברים שבצנעה, ומדת חסידות היא לו. ועיי"ש בתוה"א הנ"ל. ובחי' הר"ן, עמ' ס"ב, הביא את התוספתא ואת הירושלמי, וסיים: כמו שמפורש בספר תורת האדם.

Halakhah 10

<small>25-27.</small> <b>שותין מי זבלין ומי דקלין וכוס עיקרין במועד שבראשונה היו אומרין אין שותין מי זבלין ומי דקלים וכוס עקרי' במועד עד שבא ר' עקיבא וכו'. </b>בכי"ו: מי זבלין וכוס עיקרין במועד עד שבא וכו', ונשמט שם ע"י הדומות מן "במועד" עד "במועד". וכן נשמט שם "ומי דקלין" בין ברישא ובין בסיפא. והשמטה ברורה היא, והנכון הוא בד, וכע"ז גם בכי"ע ובכי"ל. וכן מעתיק בשם התוספתא ברי"ף פ"א סי' אלף קס"א,<sup class="footnote-marker">35</sup><i class="footnote">ואף ברי"ף ד"ק נשמט מן "בראשונה" עד "במועד" שבדברי ר' עקיבא, אבל ישנו לנכון ברי"ף ד"ו רפ"א, וכן מוכח ממפרשי הרי"ף (ר' יהונתן, נ"י) ומדברי הרא"ש (שהוא מעתיק ע"פ רוב את דברי הרי"ף) שברי"ף ד"ק היא השמטה בט"ס ע"י הדומות כעין גי' כי"ו.</i> ברא"ש שם פ"א סי' כ', בשבה"ל השלם ה' חוה"מ סי' רכ"ט, עמ' 212, בפי' רבינו יהונתן על הרי"ף הנ"ל, עמ' 118, ובנ"י שם. וכ"ה הסיגנון להלן, שו' 41 ואילך. ועיין גם בשיטת הריב"ב שם ובס' אדם לרבינו ירוחם נתיב ד' ח"ה. וברי"ץ גיאת ה' חוה"מ, עמ' ט"ו: בתוספתא שותים מים דקרים וכוס עקרים במועד. ובר"מ פ"ח מה' יו"ט סהט"ו: וכל מאכלות ומשקים שאינן מאכל בריאים אלא לרפואה מותר לאדם לאכלן ולשתותן במועד. ובמ"מ שם: תוספתא נכתבה בהלכות שם. ועיין מאירי, עמ' נ'. ועיין מ"ש לעיל שבת פי"ב רהי"ג, שו' 39, ד"ה שותין, ביחס לטיב הרפואות שנמנו כאן.<br>והתוספתא כללה כאן בין רפואה שאינה ע"י מלאכה (מי זבלין ומי דקלין) ובין רפואה שע"י מלאכה (שחיקת סממנים, כלומר, מי עיקרין), ומותר להכין כוס עיקרין במועד לאדם, ולשחוק לו סממנין, ומכל שכן לשתותו. ומכאן שביו"ט אסור אפילו לשתות, כמו שהוכיח מכאן במגן אברהם סוף סי' תקל"ב. ועיין מ"ש בזה בשו"ת אבני נזר או"ח ח"ב סי' שצ"ד, ובהוס' המהרש"ם לארחות חיים של הר"ן כהנא בסי' תקל"ב אות ג'. ולעניין רפואה ביו"ט, עיין מ"ש רמ"מ כשר בתו"ש בא חי"א, עמ' רס"ו ואילך. ועיין מ"ש להלן בשם הירושלמי.

Halakhah 11

<small>28-29.</small> <b>מקיזין דם לבהמה לחיה ולעופות ואין מונעין רפואה מן הבהמה במועד. </b>וכ"ה ברי"ף, רא"ש ושבה"ל הנ"ל. וכ"ה בפי' ר' מיוחס לשמות בצופה ההגרי חי"ג, ריש עמ' 167, ושם: ואין מונעין מהן כל מיני רפואה במועד. ובבבלי י' ב': תניא דמסייע לך מקיזין דם לבהמה, ואין מונעין רפואה לבהמה בחולו של מועד. ופירשו בתוספות שם ד"ה ואין, שברפואה שיש בה מלאכה גמורה עסיקינן, עיי"ש. ובירושלמי פסחים פ"ד ה"ח, ל"א ע"ב: ומקיזין דם לאדם ולבהמה במועד, ואין מונעין רפואה מאדם ומבהמה במועד. והירושלמי כלל את שתי ההלכות יחד. 
<small>29-30.</small> <b>בהמה שתובעת את הזכר אין מרביעין אותה, אבל מורידין אותה לבקורת. </b>ירושלמי הנ"ל, בבלי כאן י"ב א'. וכן מפורש להלן בסמוך שאסור להרביע בידים במועד, אבל מותר להוליך אותה למקום מעמד הבקר, והיא נרבעת מאיליה. ועיין מ"ש להלן, שו' 32, ד"ה ולעיל. 
<small>30-31.</small> <b>ר' יהודה או' חמורה שתובעת את הזכר, מרביעין אותה בשביל שלא תצטנן. </b>ירושלמי ובבלי הנ"ל. ובד נשמט "ר' יהודה או'" בטעות, וישנו בכי"ע ובכי"ל ובמקבילות. וכנראה שהוא הדין בזמן הקבוע שצריכים להרביע אותה, והיינו מיד אחר הלידה, כמפורש בירושלמי יבמות פ"ד הי"א, ו' ע"א, ונדה פ"א ה"ד, מ"ט ע"ב: חמרתי מעברה והיא בעיה מילד, ואנא בעי מרבעתה עד דלא תצנן.<sup class="footnote-marker">36</sup><i class="footnote">בב"ר פ"כ, ו', עמ' 189: שמא תיצן <b>ותמות,</b> והיא טעות סופר ברורה והמלה "ותמות" היא באשגרה מלעיל שם, עמ' 133, שו' 7.</i> וכבר הראיתי בספרי היליניסמוס בא"י היהודית, עמ' 187, שכן כתב גם אריסטו ופליניאוס הזקן שהחמורה תקלוט יפה את הזרע כשהיא נזקקת לזכר ביום השביעי אחר שתלד. ופליניאוס מוסיף (ביחס לסוסה) שיש מרביעים אותה יום אחד אחר שתלד, ואם היא אינה רוצה מכריחים אותה (Coguntque invitas). ולפ"ז מתיר ר' יהודה להרביע את החמורה בחולו של מועד מפני שיש כאן דבר האבד. ומרביעים בידים את הזכר עליה אם הוא אינו רוצה, והיא תובעת, והוא הדין אם אינה תובעת והגיע זמנה. אבל החכמים אוסרים, משום שאין הדבר ברור, והיא מקבלת זכר גם אח"כ, כמו שכותב אריסטו הנ"ל. ועיין מ"ש להלן באיסור הרבעה בזכר או בנקבה. 
<small>31-32.</small> <b>ושאר כל הבהמות מורידין אותן לבקרות. </b>כלומר, הכל הוא מדברי ר' יהודה, ובזה אף הוא מודה, שהרי אין כאן דבר האבד. 
<small>32.</small> <b>ואין מרביעין במועד ואין מרביעין בבכור ובפסולי המוקדשין. </b>בבלי הנ"ל. ועיין ר"מ פ"א מה' מעילה ה"ט, במשנה למלך שם, ובהר המריה שם אות כ"ח שציין למל"מ פ"ט מה' כלאים הי"א. ועיין באשל אברהם (לבעל פרי מגדים) או"ח סי' תקל"ו אות ב', עיי"ש דברים נחמדים.<br>ולעיל, שו' 29–30, ד"ה בהמה, שנינו שאין מרביעין את הנקבה במועד, ואסור לאחוז אותה כדי שיעלה עליה זכר, עיין בשיטה לתלמידו של ר"י מפריס, עמ' צ"ח, ובהערה 4 שם. וכאן אמרו שבין בזכר (בכור) בין בנקבה (פסולי המוקדשין) אסור, משום שהיא כעין עבודה בקדשים, עיין בשיטה הנ"ל. ועיין בפי' רבינו יהונתן, עמ' 133 ואילך, ובחי' הר"ן, עמ' כ"ה, ובהערה 1 שם. אבל בפי' הר"ש בן היתום, עמ' 52, מוכח שפי' שהאיסור הוא בזכר דווקא, משום טירחא יתירה בזכר ובנקבה, עיי"ש. ובפירוש רבינו יהונתן שם, עמ' 134, הביא בשם יש מפרשים, שהאיסור הוא אם ירביע את הבכור בשביל שהוא שמן יש לחשוש שמא ישהנו שנים רבות ויבוא לידי תקלה של גיזה ועבודה, ובפסולי המוקדשין (אם היא נקבה) יש לחשוש שמא יגדל עדרים עדרים. ועיין בהר המריה על הר"מ הנ"ל, ולעיל ביצה פ"ב, שו' 40, ד"ה ואין מרגילין ומש"ש.
<small>33.</small> <b>דנין דיני נפשות ודיני ממונות ודיני קנסות וכו'. </b>כל הברייתא בשינוים בירושלמי כאן פ"א ה"ב, פ' ע"ב, שקלים פ"א ה"א, מ"ו ע"א. ועיין באהצו"י, עמ' 81. ובירושלמי: אילו הן צורכי הרבים דנין דיני ממונות ודיני נפשות ודיני מכות וכו'. ופירש תלמיד רשב"ש לשקלים, עמ' 6: כולה בחולו של מועד קא מיירי, ואמתני' ר"פ משקין קאי (פ"א מ"א), והתם נמי איתה בגמ' ירושלמי, דאי באדר מאי אתא לאשמועינן. ובהערת הר"א סופר שם ציין שכן פירש גם במאירי שקלים, סוף עמ' 52 ד"ה וצריך. ברם הר"מ פירש שהברייתא בשקלים מדברת באדר (עיין רפ"ד מה' סוטה ורפ"ח מה' ערכין), וזו שבמו"ק מדברת בחוה"מ (עיין פ"ז מה' יו"ט הי"ב). ועיין בפיה"מ שלו שקלים פ"א, מ"א. ועיין בפי' הרש"ס שם, עמ' ה'. והר"ח כאן ו' א' הביא את הירושלמי, ואף הרי"ף הביאו שם אלא שנשמט לפנינו, עיין בס' המכתם, סוף עמ' 272. ובס' המפתח לר"ן גאון (תרביץ שכ"ו, עמ' 66 ואילך) הביא את הירושלמי, ובסוף הזכיר "תוספתא", וכנראה שציין למקורו בתוספתא כאן, כמו ששער לנכון ר"ש אברמסון (בהערה 3 שם). ועיין מ"ש להלן ד"ה ובראבי"ה.<br>וברי"ץ גיאת ה' חוה"מ, עמ' י"א: בתוספתא אלו הן צרכי רבים דנין דיני ממונות דיני נפשות דיני מכות וכו'. וברור שהעתיק את לשון הירושלמי כאן, וקרא לברייתא שבירושלמי "תוספתא", כרגיל אצל הראשונים, עיין מ"ש במחברתי תשלום תוספתא, עמ' 6 ואילך.<br>ובבבלי י"ד ב': תא שמע דנין דיני נפשות ודיני מכות ודיני ממונות, ועיין הסדר בר"ח שם. ופירשו בבבלי: אתו מצפרא ומעייני בדיניה, ועיילי ואכלו ושתו כולי יומא, והדר אתו בשקיעת החמה וגמרינן לדיניה וקטלו ליה. ובריטב"א ב' א' הקשה ממה שאמרו בבבלי ב"ק קי"ג א': אמר רב יהודה לא יהבינא זמנא (פירש"י: אין מזמנין לדין) לא ביומי ניסן ולא ביומי תשרי וכו', והעיר על דברי הרמ"ה. וכ"ה בשטמ"ק בב"ק שם: עוד כתב הרמ"ה ז"ל בפריטיו, וז"ל ומסתברא דה"מ לאקבועי זימנא למיתי ממתא למתא, אבל למאן דאיתיה במתא מקבעינן ליה בניסן ובתשרי ודיינינן ליה אפי' בחולו של מועד, דגרסינן בפ' אלו מגלחין דנין דיני ממונות ודיני נפשות (כגירסת הר"ח כאן) ודיני מכות במועד. ועיין בב"י טחו"מ סי' ה' ומ"ש ר"ח פאלאגי בהערותיו לשו"ת הרשב"א ח"ה סי' ר"א שציין לשו"ת הרשב"א ח"ד סי' רנ"א ולתשה"ג שערי תשובה סי' של"ט (ד' ליפסיאה סי' של"ח). ובתשה"ג שם: דכיון שנכנסו ימי ניסן ותשרי אין דנין והדין מסתלק שלא יעשו איש את אחיו ואת רעהו וגו'. והטעם ידוע, חוץ אותם הדברים שאינם יכולים ב"ד להסתלק מהם, והם לצורך גדול וכו'.
<small>33-34.</small> <b>ושורפין את הפרה ועורפין את העגלה ורוצעין עבד עברי. </b>ברי"ץ גיאת הנ"ל: <b>ופודין שבוים</b> וערכין וחרמים והקדשות ומשקין את הסוטה ועורפין את העגלה וכו'. וכ"ה בירושלמי כאן הנ"ל, וכע"ז בר"ח כאן ו' א' הנ"ל. אבל בירושלמי שקלים לא נמצא בשום נוסח "ופודין שבוים", וכן ליתא בס' המפתח הנ"ל.<br>ובראבי"ה ח"ב סי' תתי"א, עמ' 500 (והובא במרדכי כאן פ"א סי' תתל"ו) מעתיק את הברייתא שבירושלמי הנ"ל, ומוסיף: והכי נמי תניא בתוספתא בפירקין. והוא כותב שם: ולא ידענא מאי קא חשיב פדיון שבוים, שהרי אפילו בשבת מותר. ונראה לי דמיירי למנות ולטלטל כסף הפדוים. ועיין במרדכי (הנ"ל) ובהגהות שם. ודברי הראבי"ה ברורים, והיינו שמותר לאסוף ולטלטל הכסף בשביל פדיון שבויים שיזדמנו, וכדברי הבבלי שבת ק"נ א' וכתובות ה' א': מפקחין פקוח נפש בשבת,<sup class="footnote-marker">37</sup><i class="footnote">וכ"ה גם בשאילתות סי' א' וברי"ף שבת פכ"ג סי' תקס"ו. ועיין בתוספ' רי"ד שבת שם ד"ה ומפקחין, ובדק"ס שם.</i> כלומר, שמפקחין על ענייני פיקוח נפש שיזדמן, ועושין תקנות לשם כך, ועיין בדרכי משה טאו"ח סי' תקמ"ד. והברייתא בירושלמי מונה את צורכי הרבים בכלל, ולאו דווקא לעניין חול המועד. ועיין מ"ש הר"א לפי פירוש כת"י שבאהל דוד לר"ד ששון ח"ב, 711 ע"ב, ובריטב"א ב' א'.<br>ואשר להשקאת סוטה במועד, אמרו בספרי זוטא נשא, עמ' 234: והקריב אותה הכהן, אינה באה בתוך הרגל. וכ"ה בבמ"ר שם פ"ט, י"ג. ובמתנות כהונה שם: מדכתיב אותה לבדה, וברגל רבים באים. ופירש בחי' הרד"ל במ"ר שם אות מ"ח שהכוונה שאין צורך להשהות אותה לרגל כדין זקן ממרא, כדי שיראו אותה הנשים. וביתר באור במשך חכמה להגרמ"ש מדווינסק, קכ"ט ע"א, אבל בוודאי שמשקין סוטה במועד, כפי שמוכח מן הברייתא שבירושלמי הנ"ל ובבלי תמורה י"ד ב'.<sup class="footnote-marker">38</sup><i class="footnote">על הבבלי בתמורה העיר גם הרח"ש הורוביץ בהגהותיו לספרי זוטא הנ"ל במקומו.</i> ועיין בזית רענן על הילקוט שם, ומה שפלפל הרי"ז יאסקאוויטץ בפירושו לספרי זוטא, עמ' 112 ואילך.
<small>34-35.</small> <b>ופודין את הערכין ואת החרמין ואת ההקדשות ואת מעשר שני. </b>כ"ז ליתא בכי"ע ובכי"ל, אבל ישנו גם בד. והנה ערכין חרמין והקדשות נזכרו גם בברייתא שבירושלמי, אבל מעשר שני לא נזכר בשום מקום. אבל שיבוש ברור אין כאן, שהרי אפשר שבעולי רגלים עסיקינן, ובירושלים אין פודין אלא מע"ש שנטמא, והוא נפדה ע"י הגיזברין שהם בקיאין באוכלוסים טמאים שבירושלים, וקובעין את שוויו, עיין מ"ש לעיל שקלים פ"ב, שו' 67, ד"ה ואת מעשר שני. 
<small>35.</small> <b>ומפרקין מנעל מן האמום ובלבד שלא יחזיר. </b>לעיל פסחים פ"ג, שו' 66: שכן עולי רגלים מתקנין מנעליהן וסנדליהן במועד. ובירושלמי שם פ"ד ה"ז, ל"א ע"ב: ורבנין אמרין עשירים היו ובבהמה היו עולין, ולדבריהם אף עולי רגלים אסורים לתקן מנעליהם במועד, עיין מש"ש במקומו. והעניים שהלכו ברגל היו צריכים לקנות מנעלים חדשים (עיין בתוספ' פסחים נ"ה ב' ד"ה עולי ובתוספ' הר"ש משנץ שם ד"ה שכן). ומסתבר שהסנדלרים היו מבינים מלפני הרגל נעלים בשביל עולי רגלים,<sup class="footnote-marker">39</sup><i class="footnote">ולא עוד אלא שבירושלים היו מנעלים בזול, מפני שבעלי אושפיזין היו נוטלין את עורות המוקדשים בחנם, עיין לעיל מע"ש פ"א הי"ג, עמ' 246, ובמקבילות.</i> וכדי שלא תתקלקל צורת הנעל היו מחזיקים אותו על גבי האמום, ומפרקים אותו בחול המועד, ואף הוא מצורכי הרבים. ועיין מ"ש לעיל פ"א, הערה 27. ועיין פיה"מ להר"מ שקלים פ"א מ"א, ומ"ש עליו בפירוש הר"ש סיריליאו שם, ה' ע"א. [תיקונים והשלמות: נשמט הציון לירושלמי ביצה ספ״א, ס״א ע״א. ועיין בבלי שבת קמ״א ב׳, ובציון ירושלמי לירושלמי שקלים פ״א ה״א (שצויין לעיל שם, שו׳ 33).] 

Halakhah 12

<small>35-37.</small> <b>מכביש של כובסין שהתירו קודם למועד אין מחזירו לו, ואין צריך לומר שאין נוטלו הימנו, של בעלי בתים נוטלו הימנו, ואין צריך לומ' שמחזירו לו. </b>וכ"ה בד. והנכון הוא בכי"ע ובכי"ל. ובכי"ע: נוטלין הימנו ואין מחזירין לו, ושל בעלי בתים מחזירין לו ואין צריך לומר נוטלן הימנו. וכן בכי"ל: נוטלו ממנו ואין מחזירו לו, של בעלי בתים מחזירו לו ואין צריך לומ' שנוטלו ממנו. והנה כי"ו הוא כרגיל קרוב לד והם ממשפחה אחת. אבל כי"ל אינו ממשפחת כי"ע, ואף ברישא כאן הגירסא בכי"ל כגירסת כי"ו וד ("שהתירו קודם למועד"), ובכי"ע שם: שהתירו מערב יום טוב. ויש כאן שתי עדיות נגד עדות אחת.<br>ובמשנת שבת ספ"כ: מכבש של בעלי בתים מתירין אבל לא כובשין, ושל כובסין לא יגע בו. ר' יהודה אומר אם היה מותר מערב שבת מתיר את כליו<sup class="footnote-marker">40</sup><i class="footnote">ברוב רובן של הנוסחאות הגירסא היא: "כליו ושומטן", ולפנינו: כלו ושומטו. ובכ"י אוקספורד וד' שונצינו (לפי דק"ס שם, עמ' 333, הע' ב'): <b>מכיר</b> את כליו ושומטן. וכ"ה במשנה כ"י קויפמן, פרמה, משניות על קלף שבביה"מ כאן, ובה"ג ד"ב, עמ' 112. והיא כנראה הגירסא הנכונה, עיין במלא"ש שם בשם ר' יהוסף אשכנזי.</i> ושומטן. ועיי"ש במלא"ש ובהפלאה שבערכין ערך כבש. וכאן אמרו שאף בחול המועד אין מתירין את המכבש של כובסין אלא שאם היה מותר מערב יו"ט נוטלין ממנו את הכלים המיושרים (או המקופלים), אבל אין מחזירין את הכלים למכבש של כובסין. ודינו כדין המנעל שעל גבי האמום ששנינו לעיל, ובין המכבש של כובסין ובין האמום של רוצענים שניהם כלי אומן הם. ועיקר החידוש שאין מחזירין לו, אבל ליטול ממנו, הרי לר' יהודה מותר אפילו בשבת, אם היה מותר מערב שבת. ובמכבש של בעלי בתים שאינו כלי אומן מותר אף להחזיר בחולו של מועד. והוא הדין שמותר להתירו, ולא נקטו כאן "שהתירו קודם למועד" אלא משום מכבש של כובסין. ועיין מ"ש לעיל שבת פט"ז, שו' 11, ד"ה מכבש, על צורת המכבש, אבל עצם העניין אינו שייך לכאן, ושם מדברים בנטילת חלקי המכבש, וכאן בנטילת הכלים מן המכבש כבמשנת שבת הנ"ל.

Halakhah 13

<small>38-39.</small> <b>חניות פתוחות לסטיו פותח ונועל כדרכו, לרשות הרבים פותח אחת ונועל אחת. </b>בבלי ספ"ב, י"ג ב'. ופירש"י שברי"ף: סטיו. איצטבאות וכו'. וכן שנינו לענין מלאכה בתענית ציבור בבבלי תענית י"ד ב': היו לו שני פתחים פותח אחד ונועל אחד, היה לו אצטבא כנגד פתחו פותח <b>ונועל</b> (כגי' הר"ח ועוד) כדרכו. והיא אצטבא היא סטיו, στοά, כפירש"י הנ"ל, שורה של עמודים. ועיין בירושלמי שם פ"א ה"ז, ס"ד ע"ד. והברייתא כאן מפרשת את משנתנו ספ"ב: מוכרי פירות וכו', מוכרים בצינעא, ומכירה בחנות הפתוחה לסטיו אף היא מכירה בצינעא. 
<small>39-40.</small> <b>ערב יום טוב האחרון של חג יוציא ומעטר את השוק בשביל כבוד יום טוב האחרון של חג. </b>וכ"ה בד ובכי"ל, אלא שבכי"ל חסר בסיפא "של חג". ובכי"ע: ובערב יום טוב האחרון מוציא ומעטר את כל השוק. ולפי גירסת כי"ע בוודאי שאין חילוק בין יום טוב האחרון של חג ובין יום טוב האחרון של פסח. ובבבלי י"ג ב' הנ"ל בכ"י ובראשונים הגירסא "של חג" בין ברישא ובין בסיפא. וכתב בשיטה לתלמידו של ר"י מפריס, עמ' קי"ד: וערב י"ט האחרון של חג. שהיו רגילין להרבות בסעודות,<sup class="footnote-marker">41</sup><i class="footnote">עיין חולין פ"ג א' וברש"י שם ד"ה ביו"ט, ובתוספ' ע"ז ה' ב' ד"ה ערב.</i> מפני שהוא רגל בפני עצמו, לפיכך מותר למכור בפרהסיא. וכן כתב גם הרב המגיד בפ"ז מה' יו"ט הכ"ג, וסיים: מה שאין כן ביו"ט האחרון של פסח. אבל בפי' הר"ש בן היתום, עמ' 65: וערב יום טוב האחרון של חג בין בפסח בין בסוכות מוציא ומעטר את השוק בפירות כול'.<br>ומלשון הרב המגיד הנ"ל משמע שיש מצוה מיוחדת לעטר את השוק בפירות בערב יו"ט האחרון של חג, ועיין בב"י בטאו"ח סי' תקל"ט, בב"ח ובדרישה שם. ולא זכיתי לרדת לסוף דעתם, שהרי בוודאי פירושו שריבוי הפירות בשוק לשם מכירה הוא הוא עיטור השוק. ואם נאמר שעיטור השוק פירושו שמקשטים את השוק בפירות שאינם למכירה, או שהלוקח מקשטו בפירותיו, הרי אין צורך להדחק בפירוש עיטור שוקי ירושלים, עיין ברע"ב מע"ש פ"ה מ"ב ומלא"ש שם. ועיי"ש בס' משנה ראשונה, וכן פירשנו לעיל ח"ב, עמ' 783, ועיי"ש 784, הערה 26. ואעפ"י שמדברי רש"י בביצה ה' א' ור"ה ל"א ב' משמע קצת שבעל הפירות היה מעטר בהם את השוק ולא היה מוכרם, הרי אפשר לפרש את דברי רש"י כפירוש הרע"ב במשנת מע"ש הנ"ל, וריבוי הפירות בשוק לשם מכירה, הוא הוא העיטור. ובמשנת מנחות פ"י מ"ה: משקרב העומר יוצאין ומוצאין שוק ירושלים שהוא מלא קמח וקלי וכו'. ור' מאיר בר' יצחק החזן ניסח (אור יום הנף, ערבית לליל ב' של פסח): "קרב העומר <b>שוקי ירושלם בפירות מעוטרים</b>", כלומר לשם מכירה.<br>ולא עוד אלא אם נפרש שהתירו לקנות מן החנות פירות ולהוציאם כדי לעטר בהם את השוק, למה שואל הבבלי מן הברייתא כאן, והרי מפורש במשנתנו ספ"ב שמוכרי פירות מוכרים בצינעא דווקא, כמו שתמה בקרן אורה במקומו, ותירוצו דחוק, עיי"ש. אבל העיקר הוא שמן המשנה אין ראייה, ואפשר שדווקא בחנות מוכרין בצינעא, משום שאפשר לפתוח אחת ולנעול אחת, אבל למכור בשוק שאין עצה למכור בצינעא יכול אני לומר שמותר למכור בחול המועד משום כבוד יו"ט. ולפיכך שאלו מן הברייתא שהתירו לבעלי החנות להוציא לשוק בערב יו"ט האחרון ולמכור בפרהסיא, משום כבוד יו"ט, אבל בשאר ימות חולו של מועד לא התירו להוציא לשוק ולמכור, אע"פ שבשוק אין אפשרות של צינעא, ומכאן שאף בשוק אסור למכור בחולו של מועד. ברם אם נפרש עיטור השוק שהלוקח מוציא מן החנות ומעטר בפירותיו את השוק, ולא התירו כן אלא משום כבוד יו"ט האחרון, אבל בשאר ימות חול המועד אסור להוציא מן החנות בפרהסיא, הרי הוא ממש דין משנתנו בספ"ב, ולמה לא שאל ממנה.

Halakhah 14

<small>40-41.</small> <b>יושבין על ספסל של גוים בשבת שבראשונה היו אומ' אין יושבין על ספסל של גוים בשבת. </b>וכ"ה בד, בכי"ל ובכי"ע (בשינויים קלים). ובירושלמי פסחים פ"ד ה"א, ל' ע"ד, חסר מ"שבראשונה" ואילך. ובבבלי פסחים נ"א א': ויושבין על ספסלי גוים בשבת, ואין יושבין על ספסלי גוים בשבת בעכו. ופירש"י: ספסלי גוים, שהן מוכרין בהן סחורה, ולא חיישינן לחשדא. ולהלן שם בבבלי: ספסלי גוים משום דמחזי כמקח וממכר. 
<small>41-42.</small> <b>עד שבא ר' עקיבא ולימד שיושבין על ספסל של גוים בשבת. </b>כ"ז ליתא בד ובכי"ע, ובמקבילות שבירושלמי ושבבבלי, אבל ישנו גם בכי"ל, וכע"ז לעיל, שו' 27, ואילך. 

Halakhah 15

<small>42-43.</small> <b>ומעשה ברבן גמליאל שהיה יושב וכו'. </b>וכ"ה בירושלמי ובבבלי הנ"ל.<sup class="footnote-marker">42</sup><i class="footnote">בכי"י, עיין דק"ס שם, סוף עמ' 147. ולפנינו בבבלי: בר"ש בן גמליאל.</i> 
<small>43-44.</small> <b>אמרו לו לא היו נוהגין כן להיות יושבין וכו'. </b>וכ"ה בד ובירושלמי הנ"ל. ובכי"ע ובכי"ל: אין נוהגין כן להיות יושבין וכו'. ובכי"ו היה כתוב: לא היינו היו וכו', ונמחקה המלה "היינו" ע"י נקודות מלמעלה. והמלה "כן" פירושה "כאן", כרגיל בכי"י. ובשרי"ר, עמ' 111: לא נהגו <b>כאן</b> להיות יושבין וכו'. ומלשון זו משמע שהיו יודעין שאין כאן אלא מנהג מקומי, עיין במגן אבות למאירי, עניין כ', עמ' צ"ד, שדייק מכאן שאף הם ידעו שאינו אלא מנהג ולא איסור. ובבבלי הנ"ל: ולעזה עליו כל המדינה, אמרו מימינו לא ראינו כך. 
<small>44-45.</small> <b>ולא רצה לומר מותרין אתם, אלא עמד והלך לו. </b>בבבלי הנ"ל: נשמט על גבי קרקע, ולא רצה לומר להן מותרין אתם. ובירושלמי הנ"ל: ולא רצה לומר להן מותר לעשות כן, אלא עמד והלך לו. ופירש במגן אבות הנ"ל: ומה שאמרו, לא רצו לומר מותרים אתם, לא שהיו יכולין לומר להם כן, והרי כל שיודעים בהיתר ונוהגין באיסור אין מתירין להם, אלא כך פירושו, לא רצו לומר מותרין אתם מן הדין, רק מתורת מנהג הוא שנאסר לכם, ואנו אין לנו, שאילו היו בני תורה היו יכולין לומר להם כן, וכן מוכיח בירושלמי וכו' מותר כן (גרס כגי' שרי"ר, עמ' 111), כלומר מותר לנו לעשות כן. ועיין בתוספ' הר"ש משנץ פסחים נ"א א', במלחמות, במיוחס להריטב"א בשם הרא"ה ובר"ן שם. וכבר האריך בכל העניין בפרי חדש או"ח סי' תס"ח אות ג',<sup class="footnote-marker">43</sup><i class="footnote">ומ"ש שם בשם שו"ת הר"ן סי' נ"ג, כ"ה בשו"ת הר"ן ד' קושטא, ובד' רומי ואילך הוא בסי' מ"ח.</i> עיי"ש. 
<small>45-46.</small> <b>מעשה ביהודה והלל בניו של רבן גמליאל שנכנסו לרחוץ בכבול וכו'. </b>וכ"ה בירושלמי הנ"ל. ובבבלי הנ"ל (לעיל שם): רוחצין שני אחין כאחד, ואין רוחצין שני אחין בכבול. ומעשה ביהודה והלל בניו של ר"ג <b>שרחצו</b> שניהם כאחד וכו'. ועיין מ"ש להלן ד"ה ורחצו. ועיין מ"ש לעיל שבת פ"ז, שו' 29–30, ד"ה ובכי"ל. ולעצם האיסור עיין במס' שמחות פי"ב הי"ב, הוצ' היגר, עמ' 199. ובבבלי להלן שם גרסו בברייתא שאין אדם רוחץ עם בעל אחותו, ופירשו שם שבכבול גזרו בשני אחין אטו בעל אחותו. 
<small>46.</small> <b>אמרו להם לא היו נוהגין להיות רוחצין וכו'. </b>בירושלמי הנ"ל: אמרו להן לא נהגו <b>כאן</b> (בשרי"ר שם: כן, עיין מ"ש לעיל) להיות וכו'. ובבבלי הנ"ל: ולעזה עליהן כל המדינה, אמרו מימינו לא ראינו וכו', כסיגנון הבבלי ברישא, ועיין מ"ש על כ"ז לעיל בשם מגן אבות למאירי. 
<small>47.</small> <b>ורחצו זה אחר זה. </b>וכע"ז בירושלמי. ובבבלי: ונשמט הלל ויצא לבית חחיצון. ועיין בהגהות יפה עינים לפסחים נ"א א'. 

Halakhah 16

<small>47-49.</small> <b>שוב מעשה ביהודה והלל בניו של רבן גמליאל שהיו יוצאין בקורדקיסין של זהב בשבת בבירי וכו'. </b>בירושלמי הנ"ל: ועוד שיצאו לטייל בקורדקיות <b>של זהב</b> בלילי שבת בבירו וכו'. ובכי"ע ובכי"ל חסר "של זהב". וכן בבבלי הנ"ל: יוצאין בקורדקיסין בשבת, ואין יוצאין בקורדקיסין בשבת בבירי,<sup class="footnote-marker">44</sup><i class="footnote">וכן מעתיק במגן אבות למאירי, עמ' פ"ו הנ"ל (בפנים). אבל בבית הבחירה לפסחים במקומו (75 ע"א): ומכל מקום לא היו נוהגים להביאם בעיר אחת ששמה <b>יוכני,</b> ויש גורסין <b>יבנה,</b> אלא שאין זו יבנה המיוחסת למושב הבתי דינין, ויש גורסין בה <b>בירי</b> וכו'. ובשו"ת הרשב"ש סי' קצ"ו: דאמרינן בפ' מקום שנהגו וכו' ואין יוצאין בקורדקסין <b>ביבנה</b> וכו', שיצאו בקורדקסין בשבת <b>ביבנה</b> וכו'. ולא מצאתי חבר לגירסא זו.</i> ומעשה ביהודה וכו' שיצאו בקורדקיסין בשבת בבירי וכו'. ולא נזכר שם "של זהב" בשום נוסח. ובמגן אבות הנ"ל, עמ' צ"א: ובתוספתא אמרו יוצאין בקורדקוסין מזוהבין בשבת, ולא היו יוצאין בקורדיקוסין מזוהבים בבירי וכו'. והרב הביא גירסא זו של התוספתא בניגוד לגירסת הברייתא שבבבלי (עיי"ש, עמ' פ"ו), וגירסא זו אינה בתוספתא שלפנינו.<br>וקורדקיסין, κορδίκια, הם נעלים העשויים מקליפות צמחים, ובעיקר מקליפת האלון.<sup class="footnote-marker">45</sup><i class="footnote">עיין מ"ש ע"ז לעיל שבת פ"ד, שו' 39, ד"ה ומלה זו.</i> וכנראה, שהיו רחבים, ואמרו בבבלי הנ"ל שבבירי חששו שמא ישתלפו ויבואו להעבירם ד' אמות ברשות הרבים. אבל בוודאי שמדינא אין לחשוש, ולעיל שבת ספ"ד התירו במפורש לאשה לצאת בקורדקיסין המוזהבין, ואין חוששין לא משום תכשיט, ולא משום דלמא משתלפין ואתת לאתויינהו ד' אמות ברשות הרבים. ועיין בשו"ת הרשב"ש סוף סי' קצ"ו. ועיין מ"ש להלן בסמוך.
<small>50.</small> <b>אלא שלחום ביד עבדיהם. </b>וכן הגירסא בירושלמי: אלא שילחו ביד עבדיהן. ובבבלי הנ"ל: ושמטום ונתנום לעבדיהן. וכבר התקשו המפרשים כאן כיצד שלחו ביד עבדיהם, והרי אף העבדים מצווין על חילול שבת, ובפרט שמלשון התוספתא והירושלמי מוכח שהעבדים לא לבשו את הקורדקסין. ובהגהות יפה עינים לפסחים שם כתב: יתכן דמשום דאינו כי אם משום מראית העין נגד מנהגם לא חששו משום שביתת העבד. וכבר אמרנו שמלשון התוספתא והירושלמי משמע שהעבדים נשאו אותן בידיהם, ויש כאן חילול שבת מדאורייתא. ובירושלמי הגירסא היא שיצאו לטייל בקורדקיות של זהב <b>בלילי</b> שבת. ושמא עדיין לא קדשה השבת, ובני המדינה הרגישו שלא היתה כוונתם להחליפם אח"כ, ולפיכך שלחום מיד בידי עבדיהם. ובמלחמות הנ"ל פירש שכל מה שעשו בני ר"ג בצינעא עשו, וכבר תמה עליו בפרי חדש סי' תס"ח, מן הבבלי שם שמוכח ממנו שיצאו ברשות הרבים, ואין כאן צינעא. ושמא סמך רבינו על גירסת הירושלמי שמוכח ממנה שבלילה יצאו. והעבדים היו שכירי יום גוים (כמו שפירש במצפה שמואל), ובכגון דא בוודאי שאינו מצווה על שביתתם. 

Halakhah 17

<small>50-51.</small> <b>חכם שמת הכל קרוביו הכל קורעין והכל חולצין וכו'. </b>כל הברייתא בבבלי כ"ה א', שבת ק"ה ב'. ותחילת הברייתא גם בירושלמי פ"ג ה"ז, פ"ג רע"ב. ועיין במס' שמחות פ"ט ה"ב. ובבבלי שאלו: הכל קרוביו ס"ד, אלא אימא הכל כקרוביו. ואין כאן הגהה אלא פירוש, וכמו שאמרו בבבלי כתובות ט"ז ב': איבדה כתובתה הטמינה כתובתה וכו', אלא כל איבדה כי הטמינה בפנינו דמי, כלומר: איבדה כתובתה כהטמינה כתובתה. ובמשנתנו פ"ג מ"ז: אין קורעין ולא חולצין ואין מברין אלא קרוביו של מת. ואמרו כאן שעל חכם כולם חולצין וכו' אפילו בחולו של מועד, עיין בירושלמי הנ"ל. ועיין אוה"ג, עמ' 45. 
<small>51-52.</small> <b>והכל מברין עליו אפלו ברחובה של עיר. </b>וכן בבבלי שבת הנ"ל בכ"י אוקספורד: הכל מברין עליו ברחבה של עיר. כלומר, אפילו בפרהסיא. 
<small>52-53.</small> <b>אין מוליכין חלילין לבית האבל אלא לבית המשתה ולבית השמחה במקום שנהגו. </b>וכ"ה בד. ובכי"ע ובכי"ל: אבל מוליכין לבית המשתה וכו'. וכן בירושלמי בסוף מכילתין: תני אין מוליכין חלילין לבית האבל, אבל מוליכין חלילין לבית השמחה ולבית המשתה, וחסר שם "במקום שנהגו". ואפשר שהמלים "במקום שנהגו" דבוקים לבית השמחה גרידא, והיא שמחת מריעות, כפירוש הבבלי כ"ב ב', עיי"ש ברש"י ובתוספ' ד"ה ולשמחת. ובמקום שנהגו לחלל בחלילין אף בבית השמחה מוליכין לשם חלילין בחולו של מועד. אבל בבית המשתה הרי בוודאי שהיו נוהגים בחלילין, עיין במשנת ב"מ רפ"ו. ושמא יש כאן אשגרה מלעיל ביצה פ"ד, שו' 47, ד"ה בנו ובתו, ובית המשתה ובית השמחה הם שמות נרדפים, עיין קהלת ז', ב', ד'. ועיין בבלי כ"ב ב' הנ"ל ומס' שמחות פ"ט הט"ו, עמ' 173, ומאירי כאן, עמ' קכ"ז. 
<small>53-54.</small> <b>אי זהו מספד זה שעל הלב שנ' על שדים סופדים, טיפוח בידים, קילוס זה פישוט זרועות. </b>הברייתא נסמכה למשנתנו פ"ג מ"ח: נשים במועד מענות, אבל לא מטפחות וכו', נקבר המת לא מענות ולא מטפחות. ובבבלי כ"ז ב': אמר עולא הספד על לב דכתיב (ישעי' ל"ב, י"ב) על שדים סופדים, טיפוח ביד קילוס ברגל. ובר"ח שם: קילוס ברגל, שנאמר הכה בכפך ורקע ברגלך (יחזקאל ו', י"א). ובפי' הר"ש בן היתום, עמ' 128: שמצינו לגבי צער<sup class="footnote-marker">46</sup><i class="footnote">והוא הדין לגבי שמחה, עיין יחזקאל כ"ה, ו', וברש"י שם. ועיין תוספות שבת קמ"ח ב' ד"ה לא, ביצה ל' א' ד"ה אין.</i> הכה בכפך ורקע ברגלך, וכן דרכן בארץ ישר' עד היום. ולהלן שם בבבלי: ת"ר המקלס לא יקלס לא במנעל ולא בסנדל<sup class="footnote-marker">47</sup><i class="footnote">כגירסת כתה"י והראשונים, עיין בר"ח, בתוספות שם ד"ה לא ובדק"ס במקומו.</i> מפני הסכנה. ועיין ירושלמי ביצה פ"ה ה"ב, ס"ג ע"א, בבלי שם ל' א', ומ"ש לעיל סוף שבת שו' 61–62, ד"ה ובלבד. ועיין מ"ש שמואל קרויס בקדמוניות התלמוד (גרמנית) ח"ב, עמ' 483, הערה 485.<br>ואשר לפישוט זרועות בקילוסים, הרי אפשר לראות אותו בכמה מצבות וציורים, והוא מצוי גם בציורים של בית הכנסת של דורא אברופוס, כגון בתמונה של אליהו בהר הכרמל, מרדכי על הסוס והמן מוליכו ועוד.<sup class="footnote-marker">48</sup><i class="footnote">וכ"ה גם באמנות הפגנית, עיין מ"ש בסה"י לכבוד שוקן ("עלי עין"), עמ' 78, ועמ' 81, הע' 39.</i>