Tosefta Kifshutah on Pesachim
תוספתא כפשוטה על פסחים
merged
https://www.sefaria.org/Tosefta_Kifshutah_on_Pesachim
This file contains merged sections from the following text versions:
-Tosefta Kifshuta. Third Augmented Edition, JTS 2001
-https://www.nli.org.il/he/books/NNL_ALEPH001234513/NLI

תוספתא כפשוטה על פסחים



Chapter 1



Halakhah 1

<small>1.</small> <b>אור לארבעה עשר בודקין וכו'. </b>וכ"ה בד, בכי"ע, בכי"ל ובמשנתנו פ"א מ"א. ובקג"נ: אור <b>ארבעה</b> עשר וכו'. ועיין בבאור נוסחאות להר"ב נאה במס' פסחים שהוציא לאור (גמרא שלמה), ג' ע"א. ועיין להלן פ"ג, שו' 59. 
<small>1-2.</small> <b>אין בודקין לאור החמה ולא לאור הלבנה אלא לאור הנר. </b>וכ"ה במכילתא דרשב"י בא, עמ' 22, לפי גירסת מדרש הגדול שם (י"ב, י"ז).<sup class="footnote-marker">1</sup><i class="footnote">בפסיקתא רבתי פ"ח, הוצ' רמא"ש, כ"ט ע"א: שאין מבערין את החמץ בפסח לא לאור הלבנה ולא לאור החמה אלא מדליק נרות ומפשפש את החמץ בפסח. ועיין בהלכות פסוקות הוצ' ר"ס ששון, עמ' ו', ובה"ג ד"ב, עמ' 133, ובשבה"ל הקצר ריש כלל ז'. וכנראה שהוסיפו שם "ולא לאור האבוקה" ע"פ הבבלי ז' סע"ב.</i> ובירושלמי פ"א ה"א, כ"ז ע"א: אם לא בדק אור <b>לארבעה</b> עשר יבדוק בארבעה עשר. וצריך לבדוק לאור הנר (כלומר, אפילו ביום)? נישמעינה מן הדא, אין בודקין לא לאור החמה ולא לאור הלבנה ולא לאור הככבים, אלא לאור הנר. ניחא לא לאור הלבנה, ולא לאור הכוכבים, אלא לאור חמה, וכי יש חמה בלילה? [תיפתר שלא בדק].<sup class="footnote-marker">2</sup><i class="footnote">כגירסת הראשונים, עיין אהצו"י, עמ' 2, וירושלמי כפשוטו, עמ' 369. וכ"ה בס' המכתם, עמ' 374, בפי' הר"י מנרבונא, פי' הריבב"ן וחי' הר"ן ח' א'. אבל וודאי גמור אין כאן, ואפשר שיש כאן פירוש שנוסף בגוף הירושלמי, עיין מ"ש הר"ב נאה באוצר הראשונים (לחי' הר"ן ד' א'), ל"ו ע"ד, הע' 14.</i> הדא אמרה אפילו ביום צריך לבדוק לאור הנר. ובירושלמי לעיל ולהלן שם מפורש שבי"ג ניסן אינו בודק לכתחילה כלל, ואפילו במערות ובמחילות אינו בודק סמוך לאור י"ד מבעוד יום, אפילו לאור הנר, מפני שאין הנר מנהיר ביום כשם שהוא מנהיר בלילה. והברייתא שלנו מדברת איפוא בי"ד ניסן, ופירשה הירושלמי שאין בודקין לאור החמה גרידא (אם לא בדק בלילה), ולא לאור הלבנה גרידא, ולא לאור הכוכבים גרידא (אעפ"י שאורן מתרכז יותר בחורין ובסדקין, ואינו מתפזר לצדדין) אלא לאור הנר יחד עם כל אחד מהן. והפירוש מוכרח מתוכו שאם בי"ד עסיקינן, הרי אינו יכול לבדוק בליל הפסח, ובהכרח שאין בודקין לאור החמה פירושו לאור החמה גרידא, אלא צריך נר אף ביום. וכנראה שטעם הירושלמי הוא "שלא לחלוק בין ביעור לביעור" (עיין להלן, כ"ז ע"ב שם), ולפיכך אין הבדל בין בית שיש בו אורה<sup class="footnote-marker">3</sup><i class="footnote">ואינו מחוייב להאפיל את החלונות, כפי שמוכח מהמשך הירושלמי. ואעפ"י שאור הנר ביום אינו מועיל, מ"מ לא חלקו בין ביעור לביעור. ועוד שאור הנר מועיל לחורין ולסדקין שאין אור השמש נכנס לתוכן, עיין במדרש שכל טוב בא, עמ' 101.</i> לבית שאין בו אורה ובין סתם בתים לבתי כנסיות ובתי מדרשות. ועיין בראשונים שציין באהצו"י, עמ' 2 ואילך, ובשי"ק ד"ה לא ובמה"פ ד"ה הדא וד"ה לא.<br>ברם בבבלי ז' סע"ב: ת"ר אין בודקין לא לאור החמה ולא לאור הלבנה <b>ולא לאור האבוקה</b>,<sup class="footnote-marker">4</sup><i class="footnote">אבל עיין בהערת הר"ב נאה לס' המכתם, אוצר הראשונים, קמ"ו סע"ד, הע' 6.</i> אלא לאור הנר, מפני שאור הנר יפה לבדיקה. ולפי גירסא זו בהכרח אין לפרש ש"לאור הנר" דבוק לכולם, שהרי אין בודקין לאור האבוקה אפילו אם יש נר עמה (עיין בבלי ח' א', וירושלמי הנ"ל), וממילא עלינו לפרש שאין בודקין לאור החמה ולא לאור הלבנה וכו', אלא לאור הנר גרידא. והברייתא אומרת שאין בודקין בי"ג סמוך לערב לאור החמה, אלא מחכה לערב כדי שיבדוק לאור הנר. ולהלן שם שואל התלמוד: והאמר רבא אכסדרה לאורה נבדקת? כלומר, אכסדרה, שהיא פרוצה לגמרי מרוח אחת ויש לה הרבה אור, בודק אותה בי"ג מבעוד יום לאור החמה, ואינו צריך לחכות עד הלילה כדי שיבדוק אותה לאור הנר, כמו שהבינו כמה מן האחרונים בפרש"י, ומקשה התלמוד מן הברייתא הנ"ל על דברי רבא. ומתרץ התלמוד: לא צריכה לארובה דבחדר וכו', לצדדין. כלומר הברייתא אוסרת לבדוק לאור החמה בחדר מואר שלא כנגד הארובה, אבל כנגד הארובה מותר, וכאכסדרה דמיא.<br>ברם כמה מן הראשונים סוברים שאין בודקין בי"ג ביום, מפני שאין בני אדם מצויים בבתיהם,<sup class="footnote-marker">5</sup><i class="footnote">ואור לי"ג אינו בודק, מפני שמצותו בכך שיבדוק בי"ד, או בסמוך לו מיד, כפי שמוכח בירושלמי לעיל שם, וכפירושו של בעל שדה יהושע. ועיין בעמודי ירושלים בירושלמי שם שהעיר על שיטת הראב"ן הסובר שאם בדק בי"ג חוזר ובודק בי"ד, עיי"ש. וכן ביבין שמועה להרשב"ץ, כ"ו ע"ג: וכתב רבינו אבן מגש ז"ל בני אדם המכבדין חדריהם בי"ג בניסן ומכוונין לבדוק החמץ ולבערו, ונזהרין שלא להכניס שם חמץ עוד, אעפ"כ צריכין בדיקה ליל י"ד.</i> כמפורש בבבלי ד' א'. ולפי שיטה זו דברי רבא שאכסדרה לאורה נבדקת בהכרח פירושו נבדקת לאורה בי"ד, אם לא בדק בי"ג בערב. ולפי זה אין להבין כלל את קושיית הבבלי על רבא לפירוש הנ"ל, שהרי אינו יכול להמתין לערב שהוא ליל פסח. ולפיכך פירש הר"ח שם: ואכסדרה לאורה נבדקת, אתא "ולא לאור החמה" (כלומר, בברייתא הנ"ל) לאשמעינן שהבודק ביום, בזמן שהחמה מצויה בעולם, כשהוא בודק בבית אינו בודק אלא בנר. ולפ"ז ברור שלשיטה זו אף הבבלי פירש את הברייתא שאין בודקין אפילו בי"ד ביום אלא עם נר דווקא, והקשו על רבא שאמר אכסדרה לאורה נבדקת ואין צורך בנר. ותירץ שהברייתא מדברת בבתים, ושלא כנגד הארובה. וכן, כנראה, מפרשים כמה מן הראשונים, עיין במאירי ז' סע"ב ובראשונים שהביא באהצו"י, עמ' 2 ואילך. ועיין מ"ש בצל"ח בסוגיין (ועיין מ"ש על פירש"י בפני יהושע). ועיין בב"ח או"ח ריש סי' תל"ג ובברכי יוסף שם.<sup class="footnote-marker">6</sup><i class="footnote">ועיין בפי' ר"י מנרבונא ח' א' ד"ה ואכסדרה, ובהערות הר"ב נאה שם, ועיין בחי' הר"ן שם ד' א' ד"ה ואיכא מ"ד ובהערות הר"ב הנ"ל שם. ובפנים תפסתי כפירוש הפשוט בירושלמי ובבבלי.</i><br>והנה בתוספתא ובמכילתא דרשב"י, עמ' 22, ובברייתא שבבבלי לא נזכר "אור הכוכבים" כלל, וברי"ץ גיאת ה' פסחים, עמ' ע"ז, הרכיב את נוסח הבבלי עם הירושלמי, עיי"ש בהערה י"ג. ועיין בפרקי דר"א פ"כ, הוצ' הרד"ל, מ"ו ע"ב, ועיי"ש הערה כ"א, ומגירסת הירושלמי קצת סיוע לדבריו על ההבדל בזה בין הירושלמי והבבלי.<sup class="footnote-marker">7</sup><i class="footnote">ועיין מ"ש לעיל ח"א, עמ' 99, הע' 85. ועיין בבלי כאן ב' א'.</i> ובפסיקתא זוטרתי שמות י"ב ט"ו, ל"א ע"א: ושלש בחמה ותחת הכוכבים וכו', וכנראה שצ"ל: בחמה [ותחת הירח] ותחת הכוכבים, עיין בפי' הריטב"א להגדה של פסח סד"ה מצה זו שאנו אוכלים. והמקור שם צ"ע.
<small>2.</small> <b>לפי שבדיקת הנר יפה מרובה. </b>וכ"ה בד ובקג"נ. וכ"ה בכי"ל (אלא שם: ומרובה). ובכי"ע: לפי שאור הנר יפה לבדיקה. וקרוב לוודאי שהוא "מתוקן" ע"פ הבבלי ח' א'.<sup class="footnote-marker">8</sup><i class="footnote">פיסקא זו של התוספתא חסרה בירושלמי ובבבלי כי"מ, אבל ישנה גם בקטעים מן הגניזה שפרסם לוו.</i> ובמדרש הגדול י"ב, י"ז, הוצ' ר"מ מרגליות, עמ' קצ"ח: לפי שבדיקת הנר יפה מאור החמה ומאור הלבנה. ושמא היתה לפניו פיסקא זו במכילתא דרשב"י. והגירסא שלפנינו בתוספתא קשה. ור' יונה בר' גרשון מגיה בתוספתא: יפה מארובה (עיין בבלי ח' א' הנ"ל), והוא קרוב קצת לגירסת בעל מדרש הגדול. 
<small>3.</small> <b>אע"פ שאין ראיה לדבר וכו'. </b>מכילתא דרשב"י ובבלי הנ"ל. ועיין בירושלמי לעיל שם ובבלי ז' ב'. 
<small>4.</small> <b>נר אלים נשמת אדם. </b>וכ"ה בכל הנוסחאות ("אלהים"). אבל בפסוק (משלי כ', כ"ז): נר ה' וכו'. ועיין מ"ש הר"ב נאה בבאור נוסחאות לגמרא שלמה, מ"ב רע"א. 

Halakhah 2

4–5 <b>בית שמיי או' שתי שורות על פני כל המרתף. </b>פיסקא ממשנתנו פ"א מ"א. ובירושלמי שם ה"א, כ"ז ע"ב: אי זהו מרתף כל שנתון עם הלחם בחצר. ובמשנתנו מסיים: ובית הלל אומרים שתי שורות החיצונות שהן העליונות. 
<small>5-6.</small> <b>שורה החיצונה הרואה את הפתח והעליונה הרואה את הקורות וכו'. </b>כלומר, כל השכבה החיצונה הרואה את הפתח וכל השכבה העליונה הרואה את הקורות, והיינו שקולף כמין גמ"א יונית, כפירוש רב הונא בשם רב בירושלמי במקומו וכר' יוחנן בבבלי ח' ב', והביאו בבבלי שם את הברייתא שלנו כסיוע לר' יוחנן. אבל בר קפרא בירושלמי שם סובר שקולף כמין שני גמי"ן, כלומר שתי שורות החיצונות על פני כל המרתף, והיינו שתי שורות העליונות ושתי שורות החיצונות. ובבבלי סובר רב יהודה<sup class="footnote-marker">9</sup><i class="footnote">בדק"ס, עמ' 21, הערה א' מביא בשם כ"י אוקספורד: רב יהודה <b>בשם רב</b>, כלומר בניגוד לשיטתו בירושלמי. אבל גם בכי"מ ובקטעים הנ"ל ובר"ח הגירסא היא כלפנינו.</i> שבודק את השורות החיצונות מן הארץ עד הקורה, והביא שם ברייתא ששנתה כמותו. 
<small>6.</small> <b>אבל שלמטה הימנה ושלפנים וכו'. </b>כלומר, הגמ"א הפנימית שלאחריה, שלא כבר קפרא הנ"ל. ועיין בבלי הנ"ל, ובשנו"ס שם בהוצ' הר"ב נאה. 
<small>7-8.</small> <b>בית הלל אומ' שורה החיצונה היא העליונה הרואה את הפתח ואת הקורות שלמטה הימנה, אבל שלפנים הימנה אין צריך לבדוק. </b>וכע"ז גם בד ובקג"נ. והוא כרב בבבלי ח' ב', ואמרו שם: ר' חייא תני כוותיה דרב. אבל בכי"ע: וחכמ' אומ' שורה החיצונה רואה את הפתח היא העליונה ואת הקורות שלמטה הימנה, אבל שלמטה הימנה אין צריך לבדוק. וברור שיש כאן עירבוביא בלשון והרכב של שתי נוסחאות, וצ"ל: שורה החיצונה היא העליונה רואה את הפתח שלפנים הימנה, אבל שלמטה וכו'. וגירסא זו תוקנה ע"פ הבבלי ח' ב', כשיטת שמואל שם, ואמרו שם: וכולהו תנאי תנו כוותיה דשמואל.<sup class="footnote-marker">10</sup><i class="footnote">לפנינו נוסף: והלכתא כוותיה דשמואל. וכ"ה בקטעים הנ"ל. אבל בכי"מ ובכ"י אוקספורד ליתא, עיין דק"ס, עמ' 22, הע' ה', ובתיו"ט פ"א סמ"א. ועיין בהערות הר"ב נאה שם, באור נוסחאות, מ"ט ע"ב.</i> ובכי"ל: בית הלל או' שורה החיצונה היא העליונה הרואה את הפתח ואת הקורות, אבל שלמטה הימנה ושלפנים ממנה אין צריך לבדוק. ואף כאן יש כנראה עירבוביא של שתי נוסחאות. ושמא צ"ל שם: ושלמטה במקום "אבל שלמטה".<br>ובירושלמי אמרו בשם ר' יוחנן: שורה החיצונה, היא העליונה, הרואה את הפתח ואת הקורה שלפנים ממנה (כשמואל בבבלי הנ"ל). תני של מטה ממנה (כלומר, הברייתא שלפנינו). הוון בעיי מימר מאן דאמ' שלפנים הימנה, כל שכן שלמטה הימנה.<sup class="footnote-marker">11</sup><i class="footnote">ולפי שיטה זו קולף למעלה כמין גמ"א, והיינו שתי שורות העליונות הרואות את הקורות, ושורה אחת למטה מן העליונה החיצונה, ובניגוד לב"ש הסוברים שקולף כמין גמ"א על פני כל המרתף אומרים ב"ה שאינו קולף אלא בשתי שורות החיצונות שהן העליונות.</i> מאן דמר שלמטה הימנה, הא לפנים ממנה לא. וכן מפורש בתוספתא כאן. אבל לפי הגירסא של כי"ע (עיין מ"ש לעיל) הרי כתוב שם מפורש: אבל שלמטה הימנה אין צריך לבדוק. ולשיטת הירושלמי כ"ע מודים שצריך לבדוק את שלמטה הימנה. ולפיכך ברור שיש שם תיקון ע"פ הבבלי, וכמו שכתבנו לעיל.

Halakhah 3

<small>8-9.</small> <b>חורי הבית העליונים והתחתונים וכו'. </b>ירושלמי פ"א ה"א, כ"ז ע"ב, בבלי ח' א'. ופירשו בירושלמי שאף התחתונים בכותל הם, אלא שהעליונים הם למעלה מעשרה והתחתונים למטה מעשרה (אבל למעלה מג' טפחים), ולפיכך לא חששו שמא נפל לשם חמץ, אבל אם הוא משתמש בחורים בין כך ובין כך צריך בדיקה. ועיין במה"פ. ועיין במאירי שם. ובבבלי פירשו שהעליונים והתחתונים ממש אינם צריכים בדיקה, והאמצעים צריכים בדיקה. 
<small>9.</small> <b>היציע והדות. </b>בכי"ל: היציע והחדות, וכ"ה בירושלמי הנ"ל. אבל בבבלי: <b>וגג</b> היציע ("והדות" ליתא שם). ונראה שבא"י פירשו יציע מעין גזוזטרא, והיא באה יחד עם הדות, ואף יציע עצמו אין צריך בדיקה, עיין מ"ש לעיל עירובין פ"ח הי"ח, שו' 59–60, ד"ה ופירוש. ועיין מ"ש להלן בשם הר"ח והריטב"א. והעמידוה בירושלמי בחדות שיש לה ליזביז, ולפיכך לא חששו שמא נתגלגל חמץ לשם. 
<b>וגג הבית. </b>כ"ה בד ובכי"ע ובכי"ל ובקג"נ, ובכי"ו נשמט בטעות ע"י הדומות. ובירושלמי בטעות: וגג הבד. אבל ברי"ץ גיאת ה' פסחים, ריש עמ' ע"ט, מעתיק בשם הירושלמי: גג הבית. ובבבלי בכל הנוסחאות חסר וגג הבית, ואינו גם בה"ג, ד"ו כ"ח ע"ב, ד"ב, עמ' 134, ובה"פ, עמ' ז'. ברם בשאילתות צו סי' ע"ט: וגג היציע <b>וגג הבית</b>. וכן, כנראה, היה גם לפני הרי"ץ גיאת הנ"ל, סוף עמ' ע"ח. ובר"ח: <b>והגג</b> שאין בני אדם משתמשים בו, <b>וכן היציע</b> וכו'. וכן בנימוקי יוסף לפסחים<sup class="footnote-marker">12</sup><i class="footnote">נדפס על שם הריטב"א, עיין מ"ש בה' הירושלמי להר"מ, עמ' מ"א, הע' 110, בשם הר"י פערלא.</i> ח' א': גירסת הרי"ט ז"ל <b>והגג והיציע</b>, ולא גרסינן גג היציע, דשאר גגות נמי אין צריכין בדיקה, שעורבין מצויין שם. והיא גירסת הר"ח אלא שהריטב"א פירש שגג דינו כחצר, עיין לעיל בבבלי שם. ועיין בתוספ' רי"ד שם ד"ה וגג.<sup class="footnote-marker">13</sup><i class="footnote">עיין בהערות הר"ב נאה בבאור נוסחאות לבבלי ח' א' (מ"ד ע"א), שו' 24.</i> 
<b>וגג המגדל. </b>וכ"ה בירושלמי ובבבלי ובשאילתות ובה"ג ד"ב הנ"ל. אבל בכתה"י הבבלי חסר וגג המגדל. ועיין עיטור ה' ביעור חמץ, הוצ' רמא"י קי"ח ע"ג, ובהערה י"ד שם. ועיין מ"ש הר"ב נאה בבאור נוסחאות במקומו, מ"ד ע"א, שו' 24. 
<b>בית התבן. </b>וכ"ה בירושלמי. ובבבלי הנ"ל: <b>ומתבן</b>. ומכאן משמע שהיא היא, עיין מ"ש לעיל עירובין פ"ו, הערה 42. אבל עיין בהעמק שאלה לשאילתות סי' ע"ט, אות ד' (וצ"ל שם: בית התבן, במקום בית האבן). 
<small>10.</small> <b>ובית העצים. </b>וכ"ה בירושלמי. אבל בבבלי בדפוסים ובכל כתה"י, וכן בה"ג ובה"פ הנ"ל ליתא. וכן מחקה בח"ד, מפני שאמרו בפירוש בבבלי ח' א': אמר רב פפא <b>בי ציבי</b> ובי תמרי צריך בדיקה. ברם בשאילתות הנ"ל: ובית העצים וכו' אין צריכין בדיקה וכו', ובי ציבי צריכין בדיקה. ובעל כרחינו אנו אומרים שבית העצים לחוד ובי ציבי לחוד. וסתם ציבא הוא עץ קטן, ולפעמים הוא נמלך באמצע האכילה והולך לבי ציבי ליטול קיסמין להוסיף על המדורה. והתלמוד סמך על מה שאמר לעיל שם בסמוך: הא ברברבי, הא בזוטרי, עיין בתכ"מ. אבל עיין ר"מ פ"ד מה' חמץ ומצה ה"ו. ועיין בערוך ערך צב, ובתוספות לערוך השלם, עמ' 349, ערך צב. 
<b>ובית האוצרות. </b>וכ"ה בירושלמי. וסתם אוצרות שלהם היו בשדה, עיין לעיל מעשרות פ"ב ה"כ ועירובין פ"ד ה"ח. ובירושלמי אמרו: מרתף שהוא בוש לוכל בתוכו הרי הוא כאוצר, ואוצר שאינו בוש לוכל בתוכו הרי הוא כמרתף. והשוה תוספתא מעשרות הנ"ל עם דברי ר' נחמיה במשנתנו שם פ"ג מ"ה. ובבבלי ליתא "ובית האוצרות". 
<b>אוצרות של יין אוצרות של שמן. </b>וכ"ה בבבלי הנ"ל. ושאלו שם: והתניא אוצרות יין צריך בדיקה אוצרות שמן אין צריך בדיקה? הכא במאי עסיקינן במסתפק. אי הכי, שמן נמי? שמן יש קבע לאכילה, יין אין קבע לשתיה. ובירושלמי: מרתף של יין צריך בדיקה, מרתף של שמן אינו צריך בדיקה. מה בין יין ומה בין שמן? יין אין לו קבע, שמן יש לו קבע. אוצר בין של יין בין של שמן אינו צריך בדיקה. ועיין ר"ח ומאירי שם ובר"מ פ"ב מה' חמץ ומצה ה"ו ובהשגות שם. ועיין בס' מנוח ובכ"מ שם. 
<small>11.</small> <b>ואוצרות של תבואה וכו'. </b>וכ"ה בכל הנוסחאות. ובעיטור ה' ביעור חמץ (קרוב לראשו), הוצ' רמא"י קי"ח רע"ג: ובתוס' אוצרות תבואה. וכ"ה בפי' תלמיד הרמב"ן על הרי"ף בסוגיין. ובירושלמי: ואוצרות הפירות. ובבבלי ליתא בשום נוסח, ואינו גם בה"פ, עמ' ז', ובה' ראו, עמ' 12. אבל בשאילתות סי' ע"ט הנ"ל ובה"ג, ד"ו כ"ח ע"ב, ד"ב, עמ' 134: ואוצרות תבואה. ועיין בהערות הר"ב נאה ח' א', באור נוסחאות (מ"ד ע"ב), שו' 25. 
<small>11-12.</small> <b>מטה החוצצת את כל הבית והיו תחתיה עצים ואבנים וכו'. </b>וכע"ז גם בירושלמי. ובבבלי שם: רשב"ג אומר מטה החולקת בתוך הבית ומפסקת צריכה בדיקה. ורמינהו וכו' רשב"ג אומר מטה החולקת בתוך הבית ועצים ואבנים סדורים תחתיה ומפסקת אינה צריכה בדיקה. קשיא מטה אמטה וכו', לא קשיא הא דמידליא הא דמיתתאי. ופירש"י: ומפסקת. יש הפסק בין שוליה לקרקע, כגון שרגליה גבוהים למטה וכו', ומפסקת יש אויר בין שוליה לעצים וכו' דמידליא שגבוהה הרבה ויש אויר תחתיה הרבה נוחה תשמישתה. דמיתתאי, אעפ"י שיש קצת אויר אין נוחה תשמישתה. ולפי פירש"י צריכה בדיקה פירושו שהמטה צריכה בדיקה, כמו שמשמע מן הלשון צריכה. ובתוספות שם ד"ה מטה השיגו על רש"י מן התוספתא והירושלמי כאן, והעתיקו: מטה שהיא חוצצת <b>החולקת</b> בתוך הבית ועצים ואבנים מונחים תחתיה וכו'. וכן השיג עליו מן התופתא בחי' הר"ן שם. אבל בתוספות הרשב"א לפסחים שם: בירושלמי ובתוספתא קתני בהדיא מטה החוצצת בתוך הבית בודק צד החיצון ואינו בודק צד הפנימי. ורבינו קיצר. וכן ברוקח סי' רס"ו: בתוס' רשב"ג אומר מטה חוצצת את כל הבית, והיו תחתיה עצים ואבנים בודק את הצד החיצון ואינו צריך לבדוק עד (צ"ל: צד) הפנימי. ומכאן מוכח שהגירסא הנכונה היא "צריך וכו', אינו צריך", כלומר, הבית שאחורי המטה. (הר"ש משנץ שם).<br>ובשאילתות סי' ע"ט: ואוצרות תבואה כולן אין צריכין בדיקה. רבן שמעון בן גמליאל אומר מטה החוצצת בתוך הבית ועצים ואבנים סדורים תחתיה ומפסקת אין <b>אחריה</b> צריך בדיקה.<sup class="footnote-marker">14</sup><i class="footnote">כ"ה בנוסח כ"י הנצי"ב, עיי"ש בשאילתות ד' ירושלים, עמ' ע"ו, סוף הע' ד'.</i> ורבינו הסמיך לברייתא הראשונה את הברייתא השניה שהובאה בבבלי שם. ובקטעים של הבבלי שפרסם לוו: החולקת בתוך הבית ומפסקת <b>אפי' לצד צריך</b> לבדוק (כלומר, לא תחתיה בלבד, אלא אפילו לצד וכו'). ובר"ח גרס בבבלי בשתי הברייתות "אין צריך בדיקה", וכן מביא המאירי בשם "ספרים שלנו". וקושיית הבבלי היתה למה מצריך בברייתא השניה עצים ואבנים, ומתרץ שבמטה דמידליא עסיקינן, כלומר שיש לה רגלים גבוהות, ולפיכך אם אין שם עצים ואבנים חוששים שמא תינוק רַגָע נכנס לשם, עיין מ"ש בירושלמי כפשוטו, עמ' 373.<br>וברי"ץ גיאת, עמ' ע"ח, הביא את פירוש הר"ח וחלק עליו, ופירש שבמטה עצמה עסיקינן, וכנראה שגרס בברייתא הראשונה אינה צריכה בדיקה ("דומיא דגג ויציע וחורי הבית"), ובשנייה צריכה בדיקה,<sup class="footnote-marker">15</sup><i class="footnote">עיין בתוספות ובתוספות הרשב"א הנ"ל. ועיין דק"ס, עמ' 19, הע' ח', ומ"ש עכשיו הר"ב נאה בבאור נוסחאות לבבלי ח' א', מ"ד ע"ב-מ"ה ע"ב.</i> ופירש שאם המטה גבוהה היא חולקת רשות לעצמה ואין דרכו להניח פתו עליה, ודינה כחורי הבית העליונים, אבל כשהיא נמוכה דינה כחורי הבית האמצעים, ולפעמים מניח פתו עליה. ואם עצים ואבנים סדורים תחתיה, הרי משתמש בתחתיה, וצריך בדיקה תחתיה. ועיין בס' מנוח על הר"מ פ"ב מה' חו"מ סה"ו שכתב שאף הר"מ פירש שבבדיקת מטה עצמה עסיקינן, אלא שפירש לפי גירסתנו שבעצים ואבנים תחתיה אינה צריכה בדיקה. ובמהר"מ חלאווה בסוגיין, ח' א', השיג על הרי"ץ גיאת, והכריע כגירסת הר"ח וכפירושו, והסתייע מן הירושלמי. ועיין בעיטור ה' ביעור חמץ, הוצ' רמא"י, קי"ח סע"ד ואילך, והגירסא שם משובשת, וקשה לעמוד על הנוסחא הנכונה בדבריו. ועכשיו זכינו לפי' תלמיד הרמב"ן לסוגיין, ועל פיו יש לתקן את דברי העיטור, כמו שהראה הר"ב נאה בהערותיו שם.

Halakhah 4

<small>13.</small> <b>היוצאין בשיארה והמפרשין בספינה וכו'. </b>וכ"ה ("בשיארה") אף בקג"נ, וכן בהלכות פסוקות הוצ' הר"ס ששון, עמ' י' (מן הבבלי): המפריש והיוצא <b>בשיארה</b> וכו'. ועיין מ"ש על כתיב זה לעיל עירובין פ"ב, הערות 4–5.<br>ובירושלמי פ"א ה"א, כ"ז ע"ב: היוצא לפרש קודם שלשים יום אינו צריך לבדוק, בתוך שלשים צריך לבדוק. הדא דתימר בשיש בדעתו לחזור, אבל אין בדעתו לחזור אפילו קודם לשלשים יום צריך לבדוק. ובספק, אבל בודאי אפילו מראש השנה. אמר ר' בא ואפילו יש בדעתו לחזור צריך לבדוק, שמא ימלך ולא יחזור. ולפי פשוטו משמע שאם יצא בתוך שלשים לפני הפסח כבר חל עליו חובת בעור, וצריך לבער אפילו אם דעתו לחזור לפני הפסח, אבל לפני שלשים יום אינו צריך לבדוק, ויבדוק כשיחזור לפני הפסח. אבל אם אין דעתו לחזור אלא לאחרי הפסח צריך לבדוק אפילו אם יצא קודם שלשים יום לפני הפסח. והשאלה היא דווקא בבדיקה כלומר, בספק אם יש לו חמץ, אבל בוודאי שיש לו חמץ מבער אפילו לפני שלשים יום, ואפילו אם דעתו לחזור. ור' בא חולק וסובר שלעולם בודק, שמא ימלך ולא יחזור אלא לאחרי הפסח, שהרי במפרש בשיירא ובמפליג בספינה עסיקינן, כלומר ביוצא לדרך רחוקה, ולפיכך חוששין שמא ימלך ולא יחזור אלא לאחרי הפסח. וכן פירשו רוב הראשונים, אבל יש מהם שפירשו אחרת, עיין מ"ש להלן.<br>ובבבלי ו' א': אמר רב יהודה אמר רב המפרש והיוצא בשיירא קודם שלשים יום אין זקוק <b>לבער</b>, תוך שלשים יום זקוק <b>לבער</b>. אמר אביי הא דאמרת תוך שלשים יום זקוק לבער לא אמרן אלא שדעתו לחזור (פירש"י: בימי הפסח), אבל אין דעתו לחזור אין זקוק לבער. א"ל רבא ואי דעתו לחזור אפילו מראש השנה נמי? אלא אמר רבא הא דאמרת קודם שלשים יום אין זקוק לבער, לא אמרן אלא שאין דעתו לחזור, אבל דעתו לחזור אפילו מראש השנה זקוק לבער. ולפירש"י "דעתו לחזור" פירושו בימי הפסח, ולפיכך תמה רבא "אפילו מר"ח נמי". ברם בשאילתות צו סוף סי' ע"ח באר באריכות והוכיח שאפילו דעתו לחזור קודם הפסח צריך לבדוק שמא יבוא בסמוך לפסח ולא יהא בידו סיפוק לבדוק ולבער. וכן כתב בטאו"ח סי' תל"ו בשם הרי"ץ גיאת. וכ"ה דעת הר"מ בספ"ב מה' חמץ ומצה והריא"ז (לפי שלטה"ג) ועוד, אבל אם דעתו לחזור אחר הפסח אינו צריך לבדוק אם יצא קודם לשלשים יום לפני הפסח, וכשיגיע הפסח יבטלנו בלבו. ועיין בהעמק שאלה לשאילתות הנ"ל אות ה' ואילך. ולפי פשוטו הירושלמי בוודאי חולק על הבבלי, וכדעת רוב הראשונים. ועיין עכשיו מ"ש הר"ב נאה לבבלי שם בבאור נוסחאות, כ"ז ע"ב. ועיי"ש בס' המכתם,<sup class="footnote-marker">16</sup><i class="footnote">ועיין במה"פ לירושלמי שם ד"ה הדא. ואשר לדיוקו בחילוק הלשון בין הבבלי ("לבער") והירושלמי ("לבדוק"), עיין מ"ש הרדב"ז בלשונות הרמב"ם סי' קמ"ד.</i> ומ"ש הר"ב נאה שם, הערה 41.
<small>15.</small> <b>ר' יהודה או' משם רבן גמליאל שתי חלות של תודה פסולות וכו'. </b>במשנתנו פ"א מ"ה: ועוד אמר ר' יהודה שתי חלות של תודה פסולות ומונחות על גג האיצטבא, כל זמן שמונחות כל העם אוכלים, נטלה אחת, תולין, לא אוכלין ולא שורפין, נטלו שתיהן התחילו כל העם שורפין. רבן גמליאל<sup class="footnote-marker">17</sup><i class="footnote">לפני המאירי היתה הגירסא במשנתנו "רבן שמעון בן גמליאל", עיי"ש י"א ב' ד"ה ועוד (21 ע"א), ועיין בתוספות ובתוספות הר"ש י"ג סע"ב. אבל במאירי שם: "אף בספרים מדוייקים מצינו בכאן רבן גמליאל, ולא רבן שמעון". וכן מעתיקים גם הראשונים הנ"ל י"ג רע"א, וכן במאירי ברפ"ב. והגירסא "רשב"ג" הוא שיבוש ברור, כפי שמוכח מכל נוסחאות המשנה והתוספתא כאן.</i> אומר חולין נאכלים כל ארבע, ותרומה כל חמש ושורפין בתחילת שש. ומן התוספתא כאן משמע שאף דברי רבן גמליאל נמסרו בשם ר' יהודה, ולשיטת רבן גמליאל, ניטלה אחת מהן אין אוכלין אלא תרומה.<br>ומה שאמרו "פסולות" פירשו בירושלמי פ"א ה"ה, כ"ז ע"ד, ובבבלי י"ג ב', שמתוך שהן מביאין הרבה תודות בי"ג בניסן, יש מהן שנפסלות בלינה.<sup class="footnote-marker">18</sup><i class="footnote">בירושלמי: מתוך שהן ממהרין אי אפשר שלא ישפך הדם של אחת מהן.</i> ונתבאר בבבלי שם, וכן בביצה י"ט ב', שאין מביאין תודה בערב הפסח. אבל בירושלמי הנ"ל להלן שם מוכח שמביאין תודה בערב הפסח (שהרי אם לא יביא בערב הפסח יעבור בעשה), ומי שסובר שכשירות היו פירושו כשירות ממש.<sup class="footnote-marker">19</sup><i class="footnote">עיין בפ"מ שם רה"ה ד"ה כשירות. וכן מוכח מהמשך הירושלמי: מה נפיק מביניהון חלות תודה וכו'. ועיין מאירי י"ג ב' ד"ה ולעניין. ועיין מ"ש להלן חגיגה פ"א, שו' 39–41, ד"ה נמצאנו ואילך.</i> ולא עוד אלא שהביאו שם ברייתא בשם ר' נתן שהיו אוכלין את החלות עצמן, וכשניטלו החלות (לדעת ר' נתן לא היו ניטלות אחת, אחת) שוהין להן שעה אחת לאכילתן (כדין תרומה), ותולין אבל לא שורפין (חולין).<br>ואף מי שסובר שהחלות פסולות יכול לסבור שהיו מביאין תודה בערב הפסח, אלא שחלות כשרות אי אפשר להניח עד סוף חמש שלא להביא קדשים לידי פסול,<sup class="footnote-marker">20</sup><i class="footnote">ולהניח אחת כשרה ואחת פסולה, ולאכול את הכשירה בסוף ד', אי אפשר מתוך חשש שמא תטמא הפסולה את הכשרה, ולפיכך נטלו שתי פסולות ששתיהן עומדות לשרפה.</i> ולפיכך הניחו שם חלות פסולות. אבל עיין בבבלי י"ג סע"ב, בתוספות, בתוספות הרשב"א ובחידושי מהר"מ הלאווה שם.
<small>16.</small> <b>ומונחות על גג האיסטבה. </b>וכ"ה ("על גג") גם בכי"ע ובקג"נ. ובד: על גב וכו'. ובכי"ל הקריאה בספק. ועיין בבלי י"ג ב', סוכה פ"ד מ"ד ובבלי שם מ"ד ב', שקלים פ"ח מ"ד. ועיין מ"ש הרי"ן אפשטין במבוא לנוה"מ, עמ' 326 ואילך. 

Halakhah 5

<small>18.</small> <b>שורפין תרומה תלויה טמאה וטהורה כאחד דברי ר' מאיר. </b>במשנתנו פ"א מ"ו: ר' חנניה סגן הכהנים אומר מימיהם של כהנים לא נמנעו מלשרוף את הבשר שנטמא בולד הטומאה עם הבשר שנטמא באב הטומאה, אעפ"י שמוסיפין טומאה על טומאתו (כלומר, שהרי בין כך ובין כך שניהם עומדים לשריפה) וכו', א"ר מאיר מדבריהם למדנו ששורפין תרומה טהורה עם הטמאה בפסח. א"ל ר' יוסי אינה היא המדה. ומודים ר' אליעזר ור' יהושע ששורפין זו לעצמה וזו לעצמה. על מה נחלקו על התלויה ועל הטמאה, שר' אליעזר אומר תשרף זו לעצמה וזו לעצמה, ור' יהושע אומר שתיהן כאחת. ובתוספתא תרומות פ"ז הי"ח שנינו: אין מערבין תלויות זו בזו, אבל מערבין תרומה שניטמאת בולד הטומאה עם תרומה שניטמאת באב הטומאה. וברייתא זו היא מעין משנת פסחים הנ"ל, ומחלוקת האמוראים במהות וולד הטומאה אפשר להעביר גם לברייתא זו, עיין מ"ש בח"א, עמ' 418. והברייתא בתרומות נסמכת למשנתנו שם (פ"ח מ"ח), למחלוקת ר' אליעזר ור' יהושע בחבית שנולד לה ספק טומאה (כלומר, תרומה תלויה), שלר' אליעזר נוהג בה כטהורה, ולר' יהושע יכול לגרום לה טומאה, ובמקום פסידא מטמאה בידים, כלהלן שם מ"ט.<br>נמצאנו למדים שעדותו של ר' חנניה סגן הכהנים שבמשנתנו לעניין קדשים הועברה אף לעניין תרומה, ונשנית גם בתרומות. ומטעם זח נחלקו האמוראים בירושלמי (פ"א ה"ח, כ"ז סע"ד ואילך) ובבבלי (ט"ו א') בפירוש "מדבריהם למדנו", אם הכוונה לדברי ר' חנניה סגן הכהנים ור"ע שבמשנת פסחים, או לדברי ר' אליעזר ור' יהושע שבמשנת תרומות (פ"ח מ"ט). ולשיטת ר' יוחנן בירושלמי שם הסובר ש"מדבריהם למדנו" דבוק לרישא שבמשנת פסחים (כלומר, לדברי ר' חנינא סגן הכהנים ור"ע), הסיפא "ומודים ר' אליעזר ור' יהושע" היא משנת ר' שמעון, והוא מכוין למשנת תרומות הנ"ל, כמפורש בתוספתא להלן. ועיין הפירוש בבבלי כ' ב'.<br>ולפי פשוטה דברי ר' מאיר שבתוספתא כאן משלימים את דבריו במשנת פסחים הנ"ל, והכוונה ששורפין כולן יחד בפסח, וכבאור הירושלמי במקומו (רה"ח): מהו בפסח, בארבעה עשר, כלומר בשעת הבעור. ועיין להלן שם בירושלמי ובבבלי ט"ו ב' ומ"ש במה"פ שם ד"ה ר' יוסי ובשי"ק ד"ה הכל.<sup class="footnote-marker">21</sup><i class="footnote">ועיין בתוספות הר"ש י"ד ב' ד"ה ולד (ל"ה סע"ב ואילך).</i> ובבבלי כ' ב': דתניא י"ד שחל להיות בשבת מבערין את הכל מלפני השבת, ושורפין תרומות טמאות תלויות וטהורות דברי ר' מאיר וכו'. ועיין לעיל שם י"ג א' ומ"ש להלן פ"ג, שו' 32–33, ד"ה ארבעה עשר. ועיין ר"מ פ"ג מה' חמץ ומצה ה"ד, בכ"מ שם, ומ"ש במעשה רוקח במקומו.
<small>18-19.</small> <b>וחכמים אומ' תלויה בפני עצמה, טהורה בפני עצמה וכו'. </b>בבבלי הנ"ל: ר' יוסי אומר טהורה וכו'. 
<small>19-20.</small> <b>אמ' ר' שמעון לא נחלקו וכו'. </b>בבלי הנ"ל. וכן אמרו בירושלמי על משנתנו הנ"ל: הדא דתנינן מודה ר' ליעזר לר' יושוע ששורפין זו לעצמה וזו לעצמה. א"ר יוחנן ר' שמעון שנייא, כלומר, ואינה מדברי ר' יוסי, וכמפורש לעיל שם בירושלמי: תניין אינון, עיין מ"ש בירושלמי כפשוטו, עמ' 384. אבל בבבלי הנ"ל פירשו שכל המשנה היא מדברי ר' יוסי, והוא משיב לר' מאיר לפי שיטת ר' שמעון עיי"ש. ועיין גם מ"ש להלן, שו' 22–23, ד"ה אמ' ר' יוסה. 
<small>20-21.</small> <b>ששורפין זו בפני עצמה וזו בעצמה. </b>בבבלי הנ"ל מוסיף: על התלויה ועל הטהורה ששורפין. אבל בכ"י ב' שם (לפי דק"ס, עמ' 52, הערה ג'): ועל התלויה ועל הטהורה <b>שאין</b> שורפין, וכן כנראה היה גם לפני רש"י אלא שהגיה, ולפי גירסא זו שנו כאן בדרך לא זו אף זו. ולפי גירסת רש"י קשה כיצד מותר לשרוף את התלויה יחד עם הטהורה לדעת ר' אליעזר, והרי מספק יש לחשוש שמא טמאה היא. ורש"י פירש שם: דהואיל ולא הוחזק טומאה אין נראה כמטמא בידים. ולפי זה הרי בוודאי שמותר לשרוף תלויות זו עם זו, וכתוספתא (תרומות פ"ז הי"ח) מפורש: אין מערבין תלויות זו בזו. ושמא הכוונה שם בתלויות שדעתו להשאל עליהן, אלא שא"כ הרי פשיטא שאין מערבין, ויגיד עליו ריעו, הסיפא שם, שבמערבין על מנת לשרוף עסיקינן, עיי"ש. ועיין בגליוני הש"ס לר"י ענגעל שהעיר על התוספתא הנ"ל ולשו"ת הרדב"ז, לשונות הר"מ סי' קמ"ד. והשואל שם דייק שמלשון ר' יוסי לעיל ("שורפין תלויות בפני עצמן")<sup class="footnote-marker">22</sup><i class="footnote">כגי' כ"י ב', עיין דק"ס.</i> משמע שמותר לשרוף תלויה עם תלויה, עיי"ש ברדב"ז. ולכאורה משמע שאף לפניו היתה הגירסא בבבלי <b>שאין</b> שורפין תלויה עם טהורה, שאם לא כן, היה לו לשאול מדברי ר' שמעון, ותירוצו אינו שייך שם. 

Halakhah 6

<small>22-23.</small> <b>אמ' ר' יוסה אין הנדון זה דומה לראיה וכו'. </b>בבלי הנ"ל, לעיל שם ט"ו א'. ולפי פשוטו מוכח מכאן שר"מ כיון לדבריהם של ר' חנינא סגן הכהנים ור"ע, וע"ז השיב לו ר' יוסי: אין הנדון וכו'. ותירצו בבבלי ט"ו ב': ר' יוסי לאו אדעתיה, דהוא סבר ר"מ מדר' חנינא סגן הכהנים קאמר ליה וכו'. ובירושלמי לא הובאה ברייתא זו. 
<small>26.</small> <b>אלא שזה טמא טומאה חמורה, וזה טומאה קלה. </b>כלומר, שמן שנפסל בטבול יום אינו נעשה תהילה (כמשנת פרה פ"ח מ"ז), ואינו מטמא אחרים, ואם מדליקין אותו בנר שניטמא טמא מת נעשה תחילה. ועיין ירושלמי פ"א סה"ז, כ"ז ע"ד, ובבלי י"ד רע"ב. ובבבלי הנ"ל גורס: זה פסול וזה טמא. 
<small>26-27.</small> <b>ואני אומ' ששורפין תרומה שניטמאת וכו'. </b>כלומר, ואף אני אומר ומודה בזה. ובבבלי הנ"ל: אף אנו מודים בתרומה וכו'. 
<small>29-30.</small> <b>בית שמיי אומ' אין שורפין בשר טהור וכו'. </b>וכ"ה בירושלמי פ"א ה"ו, כ"ז ע"ד. ובבבלי ט"ו רע"ב: הפיגול והנותר והטמא בית שמאי אומרים אין נשרפין כאחת, וב"ה אומרים נשרפים כאחת. ואף לפנינו פירושו בשר טהור שצריך שריפה, וב"ה מתירים, אפילו בבשר שאינו אלא פסול תורה, ואין טומאתו אלא מדרבנן, עיין בירושלמי הנ"ל, וברש"י בסוגיין.<br>ואמרו בירושלמי הנ"ל: ר' חנניה סגן הכהנים שנייה משם ב"ש וב"ה, כלומר, לפי שיטת ר' יוחנן שם שנה ר' חנניה את משנתו לדברי הכל, ואפילו ב"ש מודים ששורפים טומאת תורה עם טומאת תורה. ועיין מ"ש בירושלמי כפשוטו, עמ' 382.

Halakhah 7

<small>30-31.</small> <b>בראשונה היו אומ' אין מוכרין חמץ לנכרי וכו'. </b>בעל המאור פ"א סי' תש"ז (הוצ' ראם ה' ע"א), מהר"מ חלאווה י"ב ב' בשם התוספתא. ובבבלי כ"א א' (שבת י"ח ב'): דתניא ב"ש אומרים לא ימכור אדם לנכרי אלא אם כן יודע בו שיכלה קודם פסח וכו'. והברייתא נתנסחה שם ע"פ דברי ר' יוסי להלן שבראשונה ששנו כאן הם דברי ב"ש. 
<small>31.</small> <b>כדי שיאכלנו עד שלא וכו'. </b>וכ"ה בכי"ע, בקג"נ ובראשונים הנ"ל. אבל בד: כדי שיאכל, <b>או</b> עד שלא וכו'. ולפי זה פירושו שמוכרין לו בשעת הביעור כדי שיאכלנו מיד, או עד שלא הגיע וכו', ועיין מ"ש להלן. 
<small>32.</small> <b>עד שבא ר' עקיבא ולמד שמוכרין ונותנין מתנה אף בשעת הביעור. </b>בבבלי הנ"ל: וב"ה אומרים כל שעה שמותר לאכול מותר למכור. ועיין מ"ש להלן. 
<small>33.</small> <b>אמ' ר' יוסה אילו דברי בית שמיי וכו'. </b>כלומר, בראשונה היו אומרים כשיטת בית שמאי, עד שבא ר' עקיבא וכו'. ועיין מ"ש לעיל שבת פ"א, שו' 51, ד"ה ולולא. 
<small>33-34.</small> <b>הכריע ר' עקיבא לסייע דברי בית הלל. </b>ומכיוון שבבבלי שנו ב"ה "כל שעה שמותר לאכול מותר למכור", ור"ע קרא לאותם הדברים "בשעת הביעור", הרי מוכח ששעת הביעור הוא זמן שעדיין מותר לאכול בו, ואינה לא שעה ששית ולא שעה שביעית (עיין ברש"י ובתוספות י"ב ב' ד"ה אימתי), כמו שהוכיחו מכאן בבעל המאור ובחי' מהר"מ חלאווה הנ"ל (בשם בעל המאור). ובר"ח י' ב' פירש "בשעת הביעור" שבמשנתנו שם (פ"א מ"ג) שעה חמישית, וכתב כן ע"פ הירושלמי פ"א ה"ד, כ"ז רע"ד, שאמרו שם (לעניין אחר): היידנו שעת הביעור וכו', ר' בא אמר חמישית כר' יודה. וכן הסתייעו בו גם בבעל המאור הנ"ל ועוד, עיין מ"ש בירושלמי כפשוטו, עמ' 380. ומכאן מוכח שמה שאמרו ב"ה בבבלי "כל שעה שמותר לאכול מותר למכור", כוונתם לשעה חמישית. וכן פירש הר"ח את הברייתא שבבבלי הנ"ל (שבת י"ח סע"ב): כל שעה שמותר לאכול כהן תרומה, מותר למכור ישראל חמץ לנכרי, והיא שעה חמישית, כרבן גמליאל דאמר (כאן פ"א מ"ה) חולין נאכלין כל ארבע ותרומה כל חמש. וכ"ה בס' העתים, עמ' 9, ובראבי"ה ח"א סי' קצ"ח, עמ' 260 (בשם ר"ח). וכן מוכרח מסוגיית הבבלי עצמו (כאן כ"א א') שהעמידו את משנתנו (רפ"ב) "כל שעה שמותר לאכול מאכיל לבהמה לחיה ולעופות ומוכר לנכרי" כרבן גמליאל, ופירשו כל שעה שמותר לאכול תרומה מאכיל וכו' ומוכר לנכרי. ואמרו ע"ז: לאפוקי מהאי תנא<sup class="footnote-marker">23</sup><i class="footnote">בר"ח ובכ"י ב': לאפוקי <b>מהני תנאי</b> וכו', והכוונה לב"ש ולר"י בן בתירא שם, כמו שפירש לנכון בדק"ס, עמ' 56, הע' ט'. והוא כפירש"י, כ"א רע"ב, אבל בתוספות שם ד"ה ר"י ובתוספ' הר"ש משנץ שם כתבו שר"י בן בתירא כב"ה.</i> דתניא ב"ש אומרים לא ימכור אדם חמצו לנכרי וכו', כלומר, ומשנתנו כבית הלל, וכרבן גמליאל הנ"ל. ומלשון התוספתא<sup class="footnote-marker">24</sup><i class="footnote">וביחוד לגירסת ד, לעיל שו' 31, שמותר למכור לגוי אף בשעת הביעור על מנת שיאכל מיד, ואפילו לב"ש מותר אם אוכל מיד.</i> כאן ראייה לפירוש הבבלי שמותר לאכול כוונתו לתרומה גרידא, שהרי התוספתא קוראת לו שעת הביעור. ועיין מ"ש ר' יונה בר"ג בפירושו לתוספתא.<br>ובירושלמי רפ"ב, כ"ח ע"ג, העמידו את משנתנו כר"מ, ומותר לאכול כוונתו כל שעה שאוכל, והיינו שעה חמישית כר"מ שאוכל בה אפילו חולין. אבל לר' יהודה אפילו בשעה שאסור לאכול מאכיל לעופות וכו'. וכן אמרו בבבלי כ"א א' שלר' יהודה מאכיל בחמש, אעפ"י שלשיטתו אסור לוכל בשעה זו אפילו תרומה. ובטאו"ח סי' תמ"ה דייק מפירש"י (כ"ז ב') שלר' יהודה אפילו יוצא בשיירא צריך לשרוף. וברור שהכוונה היא לקיום מצות בעור חמץ, אבל בוודאי שמותר למכור לגוי אפילו בשעה חמישית, ולהשאיר מקצת כדי לקיים מצות שריפה,<sup class="footnote-marker">25</sup><i class="footnote">כפי שמוכח מן הבבלי הנ"ל, ומן התוספתא כאן, שהרי ר"ע סובר (בבלי ה' א') שבעור חמץ בשרפה, כר' יהודה.</i> אפילו לשיטת רש"י. ורוב הפוסקים חולקים על פירש"י בפירוש הברייתא בבבלי י"ב ב', עיי"ש בתוספות ד"ה אימתי, בתוספ' הר"ש משנץ שם ועוד, ומפרשים שלא בשעת בעורו כוונתו לאחר זמן הביעור,<sup class="footnote-marker">26</sup><i class="footnote">ועיין גם בהשגות הראב"ד על בעל המאור שהסכים לו בפירושו, והסתייע גם מן הבבלי.</i> לאחר שש (שהרי רוב העולם מבערין בשש, כתיקון חכמים) מצוותו בשריפה, אבל קודם שש מבערו בכל דבר, והסתייעו מן הירושלמי<sup class="footnote-marker">27</sup><i class="footnote">במנהיג ה' פסח סי' כ"ג (ד' ברלין, ל"ח ע"ב. ואני מעתיק מד' קושטא): דתניא <b>בתוספתא</b> ובירושלמי (שמא צ"ל: בתוספתא בירושלמי, וכוונתו לברייתא שבירושלמי, עיין מ"ש בתשלום תוספתא, עמ' 9, ומ"ש לעיל ח"א, עמ' 376) עד שלא הגיע זמן ביעורו אתה מבערו בכל דבר, מי שהגיע זמן ביעורו אתה מבערו בשריפה.</i> (פ"ב סה"א, כ"ח ע"ד), עיין בראשונים שציין באהצו"י, עמ' 23, ובמאירי י"ב ב'. ועיין בהגהות יפה עינים שם, ובמכילתא בא פ"ח,<sup class="footnote-marker">28</sup><i class="footnote">ובמכילתא דרשב"י, עמ' 17: הגיעה שעת ביעור ולא ניתמנה לו האור שישרפנו, מפרר וזורה לרוח, או מטיל לים, לדגים. ר' יהודה או' ממתין עד שיגיע לישוב וישרפנו, שהיה ר' יהודה או' אין מצות השבתתו אלא שריפה וכו'. ועיין בתוספות כ"ט סע"ב, ומ"ש בשו"ת ר"ע איגר סי' רי"ח ד"ה הדברים ראויין, ומדברי המכילתא מוכח שלר' יהודה כל זמן שלא מצא עצים אינו מבערו בדבר אחר אפילו לאחר זמן איסורו, וטעמו שאין לך ביטול גדול מזה אם מחזיק את החמץ, כדי לשורפו, כסברת בעל עונג יו"ט (או"ח סי' ל'), עיי"ש מ"ש על דברי בעל השאגת אריה. ועיין בגליוני הש"ס לר"י ענגיל כ"ט ב' מ"ש על דברי התוספות הנ"ל.</i> עמ' 29.

Halakhah 8

<small>34-35.</small> <b>האוכל חמץ אחר חצות וחמץ שעבר עליו הפסח וכו'. </b>וכן בירושלמי פ"ב ה"ב, כ"ח ע"ד: דתני האוכל חמץ משש שעות ולמעלה, וכן חמץ שעבר עליו הפסח וכו'. ובבבלי כ"ח א': דתניא חמץ בין לפני זמנו בין לאחר זמנו עובר עליו בלאו וכו'. ועיין ספרי ראה פיס' ק"ל, עמ' 187, מכילתא בא פי"ז, עמ' 65, ירושלמי פ"א ה"ד, כ"ז ע"ג, פ"ה ה"ד, ל"ב ע"ג, סנהדרין פ"ה ה"ג, כ"ב ע"ד, בבלי כאן כ"ח ב'. 
<small>35-36.</small> <b>וחכמים או' כל שאין בו כרת אין בו בלא תעשה. </b>בירושלמי ובבבלי הנ"ל בשם ר' שמעון. וכן מוכח בספרי הנ"ל ובבבלי שם כ"ח ב'. ובבבלי ל' א' פסק רבא כר' שמעון. וכמה מן הפוסקים<sup class="footnote-marker">29</sup><i class="footnote">בעל המאור בפ"א סוף סי' תרצ"ז, הראב"ד בהשגות פ"א מה' חו"מ ה"ח, העיטור ה' ביעור חמץ, הוצ' רמא"י, קכ"ד ע"ב ועוד. ועיין במאירי בסוגיין.</i> פסקו כר"ש בין בחמץ לפני זמנו ובין בחמץ לאחר זמנו. אבל הריצ"ג ה' פסחים, עמ' פ"א, והר"מ פ"א מה' חו"מ ה"ח פסקו כר' יהודה בחמץ לפני זמנו שהוא לוקה עליו. ובשאלות של ר' דניאל הבבלי (מעשה נסים, עמ' 103): הילכך אין איסור חמץ בל"ת מדאורייתא אלא בתוך המועד בלבד, כר' שמעון כדאפסיקא הילכתא בהדיא, <b>ובתוספתא</b> גרס' לה בלשון חכמים, דתניא האוכל חמץ אחר חצות וחמץ שעבר עליו הפסח הרי זה בל"ת ואין בו כרת דברי ר' יהודה, <b>וחכמים אומרים</b> כל שאין בו כרת אין בו ל"ת.<br>ובירושלמי כאן מוסיף: מודה ר' שמעון באיסור שהוא אסור. איסורו מהו? ר' ירמיה אמר איסורו דבר תורה, ר' יונה ור' יוסה תריהון אמרין איסורו מדבריהן. ועיין בבעל המאור ובעיטור הנ"ל ובהערת רמא"י שם הערה י'.

Halakhah 9

<small>36-37.</small> <b>האוכל כזית חמץ בפסח חייב על זדונו כרת וכו'. </b>משנת כריתות פ"א מ"א. ואפילו לדעת ב"ש (ביצה פ"א מ"א, עדיות פ"ד מ"א ומקבילות) שאינו חייב כרת אלא בכותבת, לא נחלקו אלא בבעור, אבל באכילה אף ב"ש מודים ששעורו בכזית. עיין בירושלמי שם פ"א ה"ב, ס' ע"ב, פסחים פ"ה ה"ד, ל"ב, ע"ב, בבלי ביצה ז' ב'. 

Halakhah 10

<small>37-38.</small> <b>האוכל תרומה חמץ בפסח אין משלם דמי עצים לכהן. </b>במשנתנו פ"ב מ"ג: האוכל תרומת חמץ בפסח בשוגג משלם קרן וחומש. במזיד פטור מן התשלומין. ובירושלמי פ"ב ה"ג, כ"ט ע"א, אמרו שאעפ"י שאין התרומה שוה כלום, הרי תשלומי שוגג כפרה הן, ודינו כאילו אכל תרומת עצמו בשוגג, שמשלם לשבט לשיטת ר' יוחנן, ולר"ש בן לקיש מפריש ומעכב לעצמו, ואף הכא כן. ובבבלי ל"ב א' רצו להוכיח ממשנתנו שהיא סוברת שלפי מדה משלם אעפ"י שאין התרומה שוה כלום, ודחו שאין משם ראייה, משום שאפשר שנשנית בשיטת ר' יוסי הגלילי הסובר שחמץ בפסח מותר בהנאה, ומשלם לפי שווי הנאה שבה, כאוכל תרומה טמאה. והאוכל במזיד פטור משום שמתחייב בנפשו בידי שמים, וכר' נחוניא בן הקנה, עיי"ש.<br>והסיקו בבבלי שם: כתנאי, האוכל תרומת חמץ בפסח פטור מן התשלומין ומדמי עצים דברי ר' עקיבא, ר' יוחנן בן נורי מחייב. והרישא שבתוספתא כאן ר' עקיבא היא. וברש"י חולין ד' ב' ד"ה מפני: ותנן האוכל תרומת חמץ בפסח פטור מן התשלומין ומדמי עצים. וכן מעתיקים בשם רש"י ברשב"א, ריטב"א ומאירי לחולין שם ובריטב"א קידושין נ"ו ב'. אבל ברשב"א קידושין ובר"ן שם ספ"ב מביאים בשם רש"י, ותניא <b>בתוספתא</b> האוכל תרומת חמץ וכו'. וכוונת רש"י לברייתא שבבבלי כאן, עיין מ"ש בתשלום תוספתא, עמ' 6 ואילך. ועיין בבבלי פסחים הנ"ל שהביאו מחלוקת ר' אליעזר בן יעקב ור"א חסמא בזה.
<small>40-41.</small> <b>שבשאר ימות השנה משלם דמי עצים לכהן וכו'. </b>עיין מ"ש לעיל ח"א, עמ' 396, שו' 5. 
<small>43.</small> <b>למה זה דומה לתרומת תותים ואבטיחים ומלפפונות וכו'. </b>בבבלי כאן: לתרומת תותים וענבים שנטמאה וכו'. ופירש"י שיין תרומה שנטמא אינו ראוי אפילו לזילוף, מחשש תקלה, כמו שאמרו בבבלי כאן כ' ב'. ועיין מ"ש לעיל ח"א, ריש עמ' 463. ועיין בבלי ל"ג ב' ובדק"ס שם, עמ' 92, הערה ק'. ועיין בתוספות בכורים שהעיר לבבלי סוכה ל"ה א'. 
<small>44-45.</small> <b>במי דברים אמורים וכו'. </b>עיין מ"ש על צורה זו לעיל ח"א, עמ' 227, הערה 14. 
<small>45.</small> <b>שהפרישה חמץ קודם לפסח לשום תרומה וכו'. </b>וכ"ה ("לשום תרומה") בד ובכי"ע. אבל בקג"נ ובכי"ל: שהיא תרומה וכו', וכצ"ל לפנינו. ובירושלמי פ"ב רה"ג, כ"ט ע"א: מתניתא בשהפרישה מצה ונתחמצה, אבל אם הפרישה חמץ לא בדא, ועיי"ש פ"א סה"ד, כ"ז ע"ד. ובבבלי הנ"ל: בד"א במפריש תרומה והחמיצה, אבל מפריש תרומת חמץ דברי הכל אינה קדושה. ועיין בבבלי ל"ג סע"א ואילך, ובגליון הש"ס לרע"א שם ל"ג ב' ובירושלמי בסוגיין ובס' טל תורה. 

Halakhah 11

<small>46-47.</small> <b>האוכל קדש חמץ בפסח בשוגג משלם קרן וחומש ואשם ודאי ואשם תלוי. </b>וכ"ה בד. ובכי"ל ובקג"נ חסרות המלים "ואשם תלוי". ובכי"ע חסר "ואשם ודאי". וכן בר"ש תרומות פ"ז מ"א: והכי איתה בתוספת' דפסחי' דתניא קדש חמץ בפסח משלם בשוגג קרן וחומש ואשם תלוי במזיד פטור. וכנראה שהנכון כלפנינו, ותנא זה סובר כר"ע (כריתות פ"ה מ"ב), ושונה שאם מעל בוודאי חייב אשם וודאי, ואם בספק חייב אשם תלוי, וירד לפרש כאן את דיני הקודש גרידא ולא את דיני החמץ בפסח. ובד יש כאן כפילות מוטעית מלעיל, ואיננה גם בכי"ע, בכי"ל ובקג"נ.<br>ובבבלי כ"ט א': דתניא האוכל חמץ של הקדש במועד מעל, ויש אומרים לא מעל. ועיי"ש בפירש"י. והברייתא שלנו המחייבת את האוכל חמץ של הקדש לשלם, סוברת שאין עוברים על חמץ של הקדש בבל יראה ובל ימצא,<sup class="footnote-marker">30</sup><i class="footnote">כמפורש להלן בסוף פירקין ובמקבילות.</i> ומותר להשהותו עד לאחר הפסח ומותר אח"כ באכילה, וממילא יש לו דמים,<sup class="footnote-marker">31</sup><i class="footnote">ועיין מ"ש במאירי כ"ט א' (34 ע"ב) סד"ה ומאחר, ומ"ש באו"ש פ"א מה' חמץ ומצה ה"ג.</i> מה שאין כן בתרומת חמץ שחייב לבערה ולשורפה, ואינה שוה כלום.<br>ובבבלי לא חילקו בין שוגג למזיד, וברש"י ובתוספות פירשוה בשוגג (כפי שמוכח מן הלשון "מעל"), ובר"ש תרומות פ"ז מ"א פירשה במזיד (והלשון "מעל" לאו דוקא), ומתוך פירושי הבבלי בברייתא שם מוכח שלא הבדילו בזה בין שוגג למזיד, עיי"ש.
<small>47.</small> <b>במזיד פטור. </b>תנא זה סובר כחכמים<sup class="footnote-marker">32</sup><i class="footnote">תוספתא זבחים פי"ב סהי"ז, כריתות פ"א סה"ה בבלי כאן ל"ג רע"א ומקבילות.</i> שהמזיד במעילה באזהרה, ולוקה. ולפיכך אינו משלם. ועיין בבבלי כ"ט א'. 
<small>47-48.</small> <b>במי דברים אמורים בקודש שהפרישו חמץ קודם הפסח וכו'. </b>בירושלמי פ"ב ה"ב, כ"ט ע"א, מחלק בין הקדישו קודם [זמן] ביעורו ובין הקדישו לאחריו. ולעיל שם פ"א סה"ד, כ"ז ע"ד, נחלקו אמוראים מה דינו אם הקדישו בשעה חמישית לר' יהודה. 

Halakhah 12

<small>49.</small> <b>אחד האוכל ואחד ממחה ושותה. </b>כ"ה בכל הנוסחאות, וכן מעתיק בשם תוספתא פסחים בר"ן יומא פ"ח סי' תתקע"א. וכ"ה בתוספתא כריתות פ"ב ה"ב. ובתוספתא תרומות פ"ז ה"ג: אחד האוכל ואחד השותה ואחד הסך. ועיין מ"ש לעיל ח"א, עמ' 397, ומ"ש להלן. 
<small>49-50.</small> <b>אכל וחזר ואכל וכו'. </b>עיין מ"ש לעיל ח"א, עמ' 397. 
<small>52.</small> <b>כדי שתייה רביעית. </b>וכ"ה ("רביעית") בד, בכי"ע, בכי"ל ובקג"נ. וכ"ה בר"ן הנ"ל, ובס' מנוח על הר"מ ה' שביתת עשור פ"ב ה"ד, ל"ד ע"ב, בשם תוספתא יומא ופסחים. אבל בהשגות הראב"ד פ"י מה' תרומות ה"ג הביא בשם תוספתא פסחים: בכדי אכילת פרס. וכ"ה בכי"ע לעיל תרומות פ"ז ה"ג, וכן מוכח מן הבבלי כריתות י"ג א' שהעיר עליו בהשגות שם. ועיין מ"ש לעיל ח"א, עמ' 398. 
<small>53.</small> <b>ואם לאו אין מצטרפין. </b>בד, כי"ע וכי"ל נוסף: כשם שאכילה בכזית כך שתייה בכזית (בד חסרה מלה זו), ואכילה ושתייה אין מצטרפין. וכ"ה בתוספתא תרומות הנ"ל ובמקבילות בתוספתא יומא פ"ד ה"ג, כריתות פ"ב ה"ג. וכנראה שכן נכון, ועיקר ההלכה היא כאן ובכריתות, עיין מ"ש בח"א, עמ' 398. אבל בקג"נ ליתא כ"ז.<br>ובד ובכי"ל נוסף שוב: אכל כזית אפי' מחמשת מינין הרי אלו מצטרפין. אכל כחצי זית ונודע לו וחזר ואכל כחצי זית אחר, אפילו ממין אחד אין מצטרפין. וכ"ה בתרומות ובכריתות הנ"ל. וכבר העירותי לעיל ח"א, עמ' 399, שעיקר מקום הברייתא הוא כאן, עיין מש"ש. ובכי"ע ובקג"נ חסרה בבא זו.
<b>חמץ של נכרי מותר אחר הפסח מיד. </b>וכ"ה בד, בכי"ל ובקג"נ. ובכי"ע נשמט בט"ס. ובמשנתנו פ"ב מ"ב: חמץ של נכרי שעבר עליו הפסח מותר בהנאה. ובירושלמי שם רה"ב, כ"ח ע"ד: מתניתא במקום שלא נהגו לוכל פת של גוים, אבל במקום שנהגו לוכל פת של גוים מותר אפילו באכילה.<sup class="footnote-marker">33</sup><i class="footnote">ובה"ג ה' פסחים פ"ב, ד"ו כ"ט סע"ב (ד"ב, עמ' 138): ותנן חמץ של נכרי שעבר עליו הפסח מותר בהנאה, ושל ישראל אסור, ודגוי באכילה נמי שרי, והאי דקתני בהנאה, משום ישראל. וכ"ה בשאילתות צו סי' ע"ה. ומשם בכמה מן הראשונים.</i> ועיין בראשונים שמביא באהצו"י שם, עמ' 24, ומ"ש בירושלמי כפשוטו, עמ' 394. ובבבלי הסיקו שמשנתנו כר' שמעון, אבל לר' יהודה חמץ שעבר עליו הפסח אפילו של גוי אסור, עיי"ש כ"ט א'. ולפ"ז הברייתא כאן כר"ש שהלכה כמותו, ועיי"ש ל' א'. ובירושלמי הנ"ל העמידו את משנתנו כר' יהודה, וכר' אחא בר יעקב בבבלי שם, ועיין מ"ש להלן. 
<small>54-55.</small> <b>אף של הקדש מותר אחר הפסח מיד. </b>מפני שאמרו: לא יראה לך שאר, רואה אתה של גבוה,<sup class="footnote-marker">34</sup><i class="footnote">ספרי ראה פי' קל"ו, עמ' 188, מכילתא דרשב"י בא, י"ב, ז', עמ' 39, ירושלמי פ"ב ה"ב, כ"ט ע"א, בבלי ה' ב', כ"ג א', כ"ט א'.</i> והואיל ומותר להשהותו בפסח, מותר לאחר הפסח. ובבבלי כ"ט א' מוכח שלא אמרו כן אלא לר"ש (=חכמים לעיל ה"ח, שו' 35), אבל לר' יהודה אף של הקדש אסור. וכן משמע קצת מן התוספתא כאן ששנו אותה בלשון יחידים. אבל בירושלמי (פ"ב ה"ב, כ"ח סע"ד) הנ"ל מוכח שאף לר' יהודה חמץ שלא הוזהר עליו משום בל יראה מותר לאחר הפסח, וכר' יעקב בר אחא בבבלי שחזר בו.<sup class="footnote-marker">35</sup><i class="footnote">וכן סברו בסוגיית חולין, עיין בתוספות כ"ט ב' ד"ה הדר, ובראשונים לחולין ד' רע"ב.</i><br>ובקג"נ מסיים: סל' פר' א'. ואף בד ובכי"ל מתחיל להלן פרק חדש.

Chapter 2



Halakhah 1

<small>1.</small> <b>חמץ של כותיים מאימתי מותר אחר הפסח וכו'. </b>וכ"ה בד, בכי"ל ובקג"נ. וכ"ה בירושלמי ערלה פ"ב ה"ז, ס"ב ע"ב, וע"ז פ"ה הי"א, מ"ה ע"א. ובכי"ע בטעות: חמיצן של <b>גוים</b> מאימתי וכו'. ותנא זה סובר שכותים גרי אמת הם, והחמץ שלהם שעבר עליו הפסח אסור בהנאה. ומכיוון שלפעמים הם מקדשים את ר"ח ניסן לפני זמנו, ונמצא שיום האחרון של פסח כבר חול אצלם, ואוכלים בו חמץ (עיין להלן, שו' 9), וממילא מה שנשאר להם מיום זה הרי הוא חמץ שעבר עליו הפסח בידי ישראל. וכותים אין דינן בנידון זה כעוברי עבירה (להלן, שו' 14), שהרי הם טועים לחשוב שעושים כדין. ועיין מ"ש להלן, שו' 14–15, ד"ה ובעיטור שם. 
<small>1-2.</small> <b>של בעלי בתים אחר שלש שבתות של אפייה. </b>וכ"ה בירושלמי ערלה וע"ז הנ"ל. ובמס' כותים פ"ב: אין לוקחין פת מנחתום כותי במוצאי הפסח אלא לאחר שלשה תנורים, ולא מבעלי בתים אלא לאחר שלש שבתות וכו'. ובעיטור ה' ביעור חמץ (קרוב לסופו), הוצ' רמא"י, קכ"ו ע"ג: אבל חמצן של כותיים אסור עד לאחר ג' אפיות, כדקתני התם (כלומר, בתוספתא שהזכיר לעיל שם), של נחתומין לאחר ג' שבתות, מפני שבטל הוא. וכן מעתיק בהוספה לס' אדם של רבינו ירוחם נתיב ה' חלק ה', והדברים משובשים קצת, עיין מ"ש להלן, שו' 14–15, ד"ה ובעיטור שם.<br>והירושלמי והתוספתא נתבארו בבאור מפולש בס' חקרי לב יו"ד סי' קל"ט (לה' מאכלי גויים סי' קט"ו), רי"ב ע"א ואילך. וסתם בעלי בתים אופים פעם בשבוע לכל השבוע, ואחר שלש אפייות כבר כלה כח השאור הראשון. ואעפ"י שהעיסה השנייה נתחמצה משאור של העיסה הראשונה, כלומר משאור של איסור והיתר, ויש כאן זה וזה גורם, הסיקו בירושלמי הנ"ל שבכותים החמירו וירדו בה בשיטת ר' אליעזר, ואסרו זה וזה גורם עד שיכלה כח השאור של איסור. ועיי"ש קי"ד ע"ב ואילך שהעיר על הירושלמי בתרומות פ"ט ה"ז וה"ה, מ"ו ע"ד, ועל הבבלי נדרים ס' א', עיי"ש דברים מצויינים.
<small>2-3.</small> <b>ושל נחתומין בכפרים עד שלשה ימים ובכרכין עד שלשה תנורין. </b>וכ"ה הגירסא בכל הנוסחאות. ולפיה פירושו שנחתום אופה פעם אחת ביום בכפרים, אבל בכרכים הוא אופה כמה פעמים ביום, ולפיכך מותר אחרי אפייה שלישית.<br>אבל בירושלמי ערלה וע"ז הנ"ל גורס: ושל נחתומין בכרכים לאחר ג' ימים, ושל נחתומין בכפרים לאחר ג' תנורים. וכ"ה הגירסא גם בנוסח הרש"ס בערלה, וכן מוכח מגירסת הירושלמי בדברי ר' שמעון בן אלעזר ובדברי ר' שמעון להלן, שו' 5, ושו' 7. ובמס' כותים פ"ב הנ"ל: ולא מן הכפרים אלא לאחר שלש עשיות. ואין להגיה את המקורות אחד ע"פ השני. ולשיטת הירושלמי נתנו קבע בכרכין לנחתומין, כשם שנתנו קבע לבעלי בתים בכל מקום, אלא שנחתום אופה בכרכים פעם ביום, ובכפרים הכל לפי גודל הכפר ולפי הדרישה, ולפעמים הוא אופה שלשה תנורים בארבעה או בחמשה ימים, עיין בס' חקרי לב הנ"ל.
<small>4.</small> <b>אם היה בעל הבית או שמסיא את בנו ואפה וכו'. </b>וכ"ה בקג"נ ובד (אלא שבד: או שמש'). ובכי"ע ובכי"ל: אם היה בעל הבית משיא את בנו וכו'. וכנראה שלפנינו צ"ל: אם היה בעל הבית [אדם גדול], או שמסיא וכו', כסיגנון התוספתא עירובין פ"ה, שו' 31. וכן בירושלמי הנ"ל: והוא שיהא אדם גדול, או שהיה מסיא (כ"ה בכי"ל, ותוקן: משיא) את בנו וכו'. 
<small>4-5.</small> <b>ואפה בשלשה תנורין זה אחר זה מותר. </b>ולת"ק עשו שיעור קבוע בבעלי בתים ובנחתומין, ובכרכין ובכפרים, והלכו אחרי רוב הנוהג, ואם בעה"ב נהג כנחתום עדיין דינו כבעל הבית, כפירוש המפרשים. 
<small>5.</small> <b>ושאמרו של נחתומין בכפרים עד שלשה ימים וכו'. </b>בירושלמי הנ"ל: ואף כשאמרו של נחתומין <b>בכרכין</b> לאחר ג' ימים וכו'. והירושלמי לשיטתו, עיין מ"ש לעיל, שו' 2–3, ד"ה אבל. 

Halakhah 2

<small>6-8.</small> <b>ר' שמעון אומ' אף כשאמרו של נחתומין בכרכים עד שלשה תנורים אסו' עד שלשה ימים וכו'. </b>וכ"ה בד, בכי"ל ובקג"נ. ובכי"ע בטעות: ר' שמעון <b>בן אלע'</b> אומ' וכו'. ובירושלמי הנ"ל: תני ר' שמעון אומר<sup class="footnote-marker">1</sup><i class="footnote">בירוש' ערלה בד"ו בטעות: ר' שמעון בן אומר וכו'.</i> ואף כשאמרו של נחתומין <b>בכפרים</b> לאחר ג' תנורין וכו'. והירושלמי לשיטתו, עיין מ"ש לעיל, שו' 2–3, ד"ה אבל.<br>ובבבלי ל' א': ר' שמעון קנסא קניס הואיל ועבר עליו בבל יראה ובבל ימצא, הני מילי בעיניה אבל על ידי תערובות לא וכו', כי הוו נפקי שבעה יומי דפסחא אמר לון פוקו וזבינו חמירא דבני חילא. ובר"ח שם: מראין הדברים דחמירא דא דבני חילא ברשות ישראל הות, ואע"ג דכדידהו הות דמיא, הוה שרי רב נחמן, דהא ע"י תערובות היא. ועיין בראב"ן ד' פראג, ע"ב ע"ב, ובהערות אבן שלמה להראב"ן, קנ"ח ע"ד, אות י"א, ומ"ש בהקרי לב הנ"ל, קי"ג ע"ב. ועיין בראבי"ה ח"ב סי' תי"ד, עמ' 12, וסי' ת"כ, עמ' 44, וסי' תס"א, עמ' 76, ובהערות שם. ועיין במהרי"ט אלגזי לבכורות פ"ה סי' מ"ג, קמ"ג ע"א (הוצ' ראם מ"ו ע"א), ובשו"ת חתם סופר או"ח סי' ק"ו וסי' קכ"ד.
<small>8.</small> <b>שמשחרית היה בודה לו שאר כל אותו היום. </b>וכ"ה ("בודה") גם בכי"ע ובקג"נ. ובד: היה בודק וכו', ובכי"ל: היה בורה וכו'. ובירושלמי ערלה הנ"ל: הוא כורה לו וכו'. ובירושלמי ע"ז הנ"ל: בורר וכו'. והנכון כלפנינו, וכלשון המשנה במנחות רפ"ה: שאור בודה להן מתוכן. וכן בב"ר פל"ד, י', עמ' 320: עלוב סאור שמבידה (=שמי שבידה) אותו וכו'. ועיין בהערות שם. ובב"ר פפ"ה, א', עמ' 1030: והקב"ה בורא אורו של משיח. והר"ח אלבק מציין שם שבכי"ל היה כתוב "שאורו", ונמחקה השי"ן. ובמדרש הגדול שם (ל"ח, א'), הוצ' ר"מ מרגליות, עמ' תרמ"ב: והקב"ה עוסק בשאירו שלמלך המשיח. ובפגיון האמונה לריימונד מרטיני, עמ' 715 מעתיק: והקב"ה היה בורא שאורו של מלך המשיח. וכנראה שאף שם צ"ל: בודא שאורו וכו'. ואין בדא אלא יצירה וסידור, כמובנו בסורית.<sup class="footnote-marker">2</sup><i class="footnote">עיין בליקסיקון ללשון סורית של פיין סמית, עמ' 449, ובמלונו של יסטרוב ערך בד. וכן ביונית πλαστήρ, פלסתיר, יצירה, בידוי, זיוף.</i> ואף "בדא מלבו" פירושו יצר והוציא מלבו.<br>ולעצם העניין נראה שהדברים היו תלויים במנהג המקום. וכן מתאר פליניאוס בספרו תולדות הטבע<sup class="footnote-marker">3</sup><i class="footnote">סי"ח פכ"ו סי' ק"ב ואילך.</i> את המנהגים השונים של הכנת השאור. ויש שהיו מכינים שאור ע"י שהיו מבשלים כמין נזיד מן הקמח והמים (בלי מלח) עד שהוא מתחמץ, והיו נותנים אותו אח"כ לתוך הבצק. ויש שהיו מוציאים קצת בצק מן העיסה, והיו מניחים אותו עד למחרת, ובצק זה היה נהפך לשאור במשך היום, והיו משתמשים בו כשאור ליום שלאחריו.<sup class="footnote-marker">4</sup><i class="footnote">עיי"ש סי' ק"ד.</i> וכן היו נוהגים במקומו של ר' שמעון. ולפיכך אמר שאסור עד שלשה ימים, שהרי לא היו נותנים שאור חדש לכל תנור, אלא היו עושים שאור מיום לחבירו.
<small>9.</small> <b>בזמן שלא עשו את פסחיהן עם ישראל או שהקדימו יום אחד וכו'. </b>וכן במס' כותים פ"ב ה"ה: אימתי בזמן שלא עשו מצה עם ישראל, או שהקדימו יום אחד וכו'. ובירושלמי פ"א ה"א, כ"ז ע"ב: כותים כל זמן שעושין מצתן עם ישראל נאמנין הן על ביעור חמץ וכו'. ופירשו לנכון בח"ד ובס' חקרי לב הנ"ל שהכוונה היא אם חלקו על ישראל בעיבור השנה ועשו את פסחם באדר או באייר, או שחלקו בקביעת ר"ח ניסן ועשו מצה בי"ד בניסן לפי חשבוננו, ונמצא שאכלו חמץ ביום אחרון של פסח. ועיין במשנת ר"ה פ"ב מ"ב. 
<small>10-11.</small> <b>עשו פסחיהן עם ישראל, או שעכבו אחר ישראל יום אחד, חמצן מותר אחר הפסח מיד. </b>וכן במס' כותים הנ"ל: אבל אם עשו מצה עם ישראל, או שאחרו יום אחד חמצן מותר. ובירושלמי שביעית פ"ח ה"י, ל"ח סע"ב: מתיר היה ר' לעזר חמיצן של כותים לאחר הפסח מיד. ועיין מ"ש להלן בסמוך. אבל בירושלמי פ"א ה"א הנ"ל מסיק: א"ר יוסה הדא דתימר בבתים, אבל בחצירות חשודין הן, דאינון דרשין לא ימצא בבתיכם, לא בחצרותיכם.<sup class="footnote-marker">5</sup><i class="footnote">וכע"ז בירושלמי ע"ז פ"ה סה"ד, מ"ד ע"ד; הדא דת מר להאמינן שאינן שאובין, הא למידת ארבעים לא, דאינון דרשין וכו'.</i> 

Halakhah 3

<small>11.</small> <b>מצה של כותיים מותרת וכו'. </b>בבלי גיטין י' א', קידושין ע"ו א', חולין ד' א'. והדברים דבוקים לרישא "אם עשו פסחיהן עם ישראל". ועיין בירושלמי כאן פ"א שהעתקנו לעיל בסמוך. 
<small>12.</small> <b>ור' לעזר אוסר. </b>בד: ור' <b>אליעזר</b> אוסר. אבל בכי"ע, כי"ל וקג"נ: ור' אלעזר וכו'. ואף "לעזר" שבכי"ו הוא "אלעזר" (ר' אליעזר=ר' ליעזר). וכ"ה הגירסא הנכונה גם בבבלי הנ"ל, עיין דק"ס חולין, ב' ע"ב, הערה ז', וכן מוכח מתוך הסוגיא בקידושין הנ"ל, עיי"ש ברש"י. ועיין מ"ש לעיל, שו' 10–11, ובירושלמי שביעית שם צ"ל: ר' ליעזר (=אליעזר), כפי שמוכח ממשנתנו שם. ועיין מ"ש להלן. 
<b>לפי שאין פקיעין בדקדוקי מצה. </b>וכ"ה בקג"נ. ובכי"ל: שאין בקיאין בדקדוקי מצה. ובכי"ע: לפי שאינן בדיקדוקי מצה כישר'. ובד: לפי שאין בקיאין בדקדוקי <b>מצוה</b>. ובבבלי הנ"ל: לפי שאין בקיאין בדקדוקי מצות, ועיין דק"ס חולין הנ"ל, הערה ז'. ואמרו עלה בבבלי חולין הנ"ל: קסבר לא <b>פקיעי</b> (עיין דק"ס שם, הערה ח' והערה ט') בשימור. ומלשון זה משמע לכאורה שר' אלעזר חלק רק על הסיפא, כלומר שאין יוצאין בה בליל ראשון של פסח, מפני שהיא מצה שאינה שמורה כהלכתה. ורש"י כתב שם: קסבר לא בקיאי בשימור לא גרסינן, וטעמו משום חימוץ. ולמאן דגריס לה, הכי מפרש לא בקיאי לשומרו מלהחמיץ. ויש מפרשים ור"א אוסר לצאת בה ידי חובתו בפסח, ולאו מילתא היא, שאין זה לשון איסור. וכן הכריעו גם שאר מפרשים. וראיה לדבריהם ממס' כותים פ"ב: אם עשו מצה עם ישראל, או שאיחרו יום אחד חמצן מותר. ר' שמעון אוסר מפני שאינם יודעים לשמור מצה כישראל. הרי לך מפורש שהטעם שאין בקיאין בשימור עושה אף את המצה שלהן חמץ, כפירש"י.<br>ואשר לכתיב "פקיעין" "פקיע" במקום בקיאין, בקיאי, עיין מ"ש לעיל ח"א, עמ' 158, שו' 5.
<small>13-14.</small> <b>כל מצוה שהחזיקו בה כותים הרבה מדקדקין בה יותר מישראל. </b>וכ"ה בד ובכי"ע. וכ"ה בבבלי הנ"ל ובברכות מ"ז ב'. ובכי"ל ובקג"נ: הן בקיאין (בקג"נ: פקיעין) בה הרבה מישראל. ובירושלמי פ"א ה"א, כ"ז ע"ב: תני רבן שמעון בן גמליאל אומר כל מצוה שהכותים נוהגין בה הן מדקדקין בה יתיר מישראל. והסיקו בבבלי בחולין שלרשב"ג העיקר הוא אם החזיקו הכותים במצוה, ואעפ"י שאינה כתובה, ולת"ק אין מאמינים להם אלא בדבר המפורש בתורה. ועיין בס' והזהיר ויקרא, כ' ע"ב, ובתוספות חולין שם ד"ה איכא בינייהו וברמב"ן שם, ובתוספות גיטין י' א' ד"ה אי. ובירושלמי הנ"ל מסיק: אמר ר' שמעון הדא דתימר בראשונה שהיו משוקעין בכופרניהן, אבל עכשיו שאין להן לא מצוה ולא שירי מצוה, חשודין הן ומקולקלין הן. ולעיל דמאי ספ"ה: וכשחזר רבן שמעון בן גמל' ביניהם ראה שנתקלקלו ועשו כל פירותיהן ודאי. אבל עיין מ"ש על הגירסא שם לעיל ח"א, עמ' 263. ועיין מש"ש, עמ' 349. ובבבלי חולין ו' א': והלך ר' אבהו וספר דברים לפני ר' אמי ור' אסי, ולא זזו משם עד שעשאום גוים גמורים. ועיין בירושלמי ע"ז פ"ה סה"ד, מ"ד ע"ד. 

Halakhah 4

<small>14-15.</small> <b>חמיצן של עוברי עבירה מותר אחר הפסח מיד, מפני שמחליפין את השאר. </b>וכ"ה ("את השאר") אף בקג"נ. אבל בד, בכי"ע ובכי"ל: את <b>השאור</b>.<sup class="footnote-marker">6</sup><i class="footnote">אצל צוקרמ' בטעות: השארי.</i> וכן בעיטור ה' ביעור חמץ, קכ"ו ע"א: והכין גירסא דתוספתא חמצן של ע"ע (=עוברי עברה) אחר הפסח מותר מיד מפני שמחליפין את השאור. וכן בראבי"ה ח"ב סוף סי' תס"ו, עמ' 95: תניא בתוספתא חמצן של עוברי עבירה אחר הפסח מותר מיד מפני שמחליפין את השאור. ובפרק קמא דשחיטת חולין (ד' סע"א) מייתי [לה], ולא גרס את השאור. ובמנהיג דין איסור פת של גוים סוף סי' קל"א, ד' ברלין ק' ע"ב: מדתניא בתוספתא ומיתי' (=ומיתינן) לה בהכל שוחטי' חמצן של עוברי עבירה אחר הפסח מותר מיד מפני שמחליפין <b>בשל גוים</b><sup class="footnote-marker">7</sup><i class="footnote">עיין בהגהות חשק שלמה לר"ש הכהן מווילנא בחולין ד' ב' שתירץ את קושיית הראשונים, וכתב שאין כאן משום פת פלטר, הואיל ואחרי הפסח מיד, כל זמן שאין בו בכדי שיעשו לאפות חמץ דינם כמקום שאין פת ישראל מצויה וכו'. וכיוון מדעתו לדברי המנהיג שם שכתב: דבמוצאי הפסח שאין מוצא פת אחר מותר, עיי"ש. ובחי' הרמב"ן בחולין שם הביא: ויש שגורסי' חמצן של עוברי עבירה אחר הפסח מותר <b>בהנאה</b> מיד וכו'. ולפי גירסא זו החמץ באמת אסור באכילה, אבל גירסא זו מבוטלת לגמרי, וכמו שהסיק הרמב"ן שם: וזה שיבוש גמור וכו'.</i> וכו', ויש שגורסין מפני שמחליפי' את השאור.<br>והנה המלים "בשל גוים" שהעתיק רבינו בעל המנהיג בשם הבבלי אינן בשום נוסח, וקרוב לוודאי שהן פירוש של הרב עצמו, כפירש"י, ופירש שאחרי הפסח הם מחליפים את החמץ עצמו בחמץ של גוים. ובתכ"מ שער שרש"י וסייעתו גרסו בתוספתא כאן (כגירסת כי"ו וקג"נ): מפני שמחליפין את <b>השאר</b>, ופירשו את השאר מה שנשאר להם אחר הפסח, והואיל ויש להם היתר לא שבקו היתירא ואכלו איסורא. והדברים לא ניתנו להאמר, שהרי אף רש"י מודה שאין מדברים כאן באוכלי חמץ בפסח, אלא בחשודים לעבור על בל יראה ובל ימצא, ואין הלשון "שאר" מתיישב כאן כלל. יתר על כן, ברוב הנוסחאות ובראשונים מפורש "שאור", ואף בכי"ו ובקג"נ אין שאר אלא שאור, בכתיב חסר, כלשון המקרא, כלעיל שו' 8.<br>ולפיכך ברור שהכוונה לשאור ממש. ופירשו המפרשים שהם מחליפים במוצאי פסח את השאור שלהם שלפני הפסח בשאור של גוים.<sup class="footnote-marker">8</sup><i class="footnote">ולפי פירוש זה הרי וודאי שלא התירו אלא אחרי שכבר עבר זמן שיש בו שיעור כדי אפייה, עיין ברמב"ן ובמאירי חולין שם.</i> ומהר"מ חלאווה ל' ב' (ל"ג ע"א מן הספר) סד"ה עכו"ם כתב: ומסתברא לי שרשאי הישראל ליתן חמצו לעכו"ם וליקח ממנו חמץ לאחר הפסח, כדאמרינן חמץ של עוברי עבירה לאחר הפסח מותר, מפני שהן מחליפין. ואע"ג דלכתחילה אסור וכו'. ומכאן שפירש שהן מחליפין את החמץ לפני הפסח על מנת שיחזירו להם הגוים חמץ אחר אחרי הפסח. ועוברי עבירה הם אנשים שאין מדקדקין במצות כל כך (כפירוש העיטור שנביא להלן), ועושין כן בקביעות בכל שנה, ולפיכך אסור לעשות כן לכתחילה. ועיין באליהו רבה סי' תמ"ח אות י"ב ובארחות חיים להר"ן כהנא סי' ת"ן ס"ק א' ולעיל שם סי' תמ"ח ס"ק י"ב.<sup class="footnote-marker">9</sup><i class="footnote">עיין מ"ש להלן, שו' 28–29, ד"ה ובלבד. והלשון "מחליפין" מגומגם קצת לפירוש זה. וכנראה שכוונתו שמתנה עם הגוי שיתן לו חמץ במוצאי פסח מיד, ולא איכפת לו אם מחזיר לו את אותו החמץ שנתן לו, או שנותן לו חמץ אחר. ועיין בראבי"ה ח"ב סוף סי' תס"ו שהזכרנו בפנים. וכנראה שקשר את דברי התוספתא עם מה שכתב שם לפני כן, עיין במרדכי פ"ב סי' תקפ"ז. ושמא יש שם חסרון בדברי הראבי"ה, עיין בהערות שם, עמ' 25.</i><br>ובעיטור הנ"ל פירש פירוש חדש לגמרי, שכן הוא כותב (ה' ביעור חמץ, קכ"ו סע"ב): והא דתניא חמץ של עוברי עבירה מותר מיד מפני שמחליפין [פירוש מפני שמחליפין את השאור, לא שמשהין חמץ בפסח, ומותר מפני שמחליפין]<sup class="footnote-marker">10</sup><i class="footnote">כן מעתיק בשם העיטור בהוספה לרבינו ירוחם, אדם, נתיב ה' ח"ה, והביאו בב"י יו"ד סוף סי' קט"ו. ובפתח הדביר להרמא"י לא השלים יפה. והציון "ק"ט" שם צריך להיות לפני המלים "בשל א"י", ולא לאחריהן.</i> בשל א"י, דא"כ קשיא לן טובא,<sup class="footnote-marker">11</sup><i class="footnote">כלומר. שהרי העיטור הוכיח לעיל שם שאף חמץ של גוים אסור באכילה אחר הפסח מדרבנן, וכיצד אפשר לפרש שהטעם להיתר הוא מפני שמחליפים בשל "אינו יהודי".</i> ועוד למה משהין, ואין מוכרין אותו קודם הפסח? אלא חמצן של עוברי עבירה [הוא] שאין מדקדקין במצות כל כך, ולאחר הפסח מותר באפייה ראשונה מיד מפני שמחליפין השאור, וע"י תערובת הוא ומותר כמ"ש וכו'. והדברים סתומים מאד, וכוונתו לא נתבארה כלל ע"י המפרשים. ועיין בס' חקרי לב יו"ד סי' קל"ט (ליו"ד סי' קט"ו, קי"ב ע"ד) שכתב: ומפרשת העבור נתיישבו דברי בעל העיטור דמפרש דעוברי עבירה מניחים שאור בפסח, כדי לחמץ עיסתם לאחר הפסח, דמטרח לא טרחי לבקש שאור אחר הפסח לחמץ עיסתם, ואע"פ כן מתיר הפת שאפו, מטעם שהן מחליפין את השאור, ופירושו שאינן מניחין השאור של פסח בעיסה, אלא בתחילה מחמיצין עוד קמח כשיעור השאור שהניחו, וכשתחמץ מניחין השאור שנתערב בהיתר בתוך העיסה, דאז הפת שרי דהוי כשאור של איסור ושל היתר, ואין בכל אחד כדי לחמץ כי אם בצירוף שניהם דקיי"ל זה וזה גורם מותר, כרבנן דר"א וכו', ואף פירושו קשה מאד, שהרי הם מחזיקים את השאור בפסח ועוברים על לאו מפורש בתורה, ואיך אפשר לקרוא להם "אין מדקדקים במצות כל כך". ולא עוד שהרי רבינו כתב בפירוש: "לא שמשהין חמץ בפסח וכו'".<br>ולפיכך נראה שרבינו בעל העיטור מפרש שעוברי עבירה הם אנשים שאינם חשודים כלל להחזיק שאור בפסח ולעבור על לאו מפורש בתורה, אלא הם אנשים שלהוטים אחרי אכילת חמץ מיד אחר הפסח, ומתחילים ללוש באחרון של פסח לפני השקיעה כדי לאכול חמץ במוצאי הפסח מיד, ואינם חוששים לגיבול מיו"ט לחול, ומיד אחרי צאת הכוכבים הם מכינים שאור ע"י בישול המים עם הקמח (עיין מ"ש לעיל, שו' 8, ד"ה ולעצם), והיו מוציאים בצק מתוך העיסה כשאור לאפייה השנייה למחר, כמנהגם הרגיל (עיין מ"ש במקום הנ"ל), וממלאים את המדה בשאור שהכינו במוצאי הפסח. ואעפ"י שאנו חוששים שמא נתחמץ חלק מן הבצק שלשו לפני השקיעה לפני מוצאי הפסח, ומכוחו נתחמץ כולו אח"כ, מ"מ מותר מפני שהחליפו את הבצק שהוציאו בשאור של היתר שנעשה לאחר הפסח, וההיתר הוא שסייע לחמץ את העיסה, ונתחמצה ע"י שניהם, וזה וזה גורם מותר.<br>ובעיטור שם מסיים: אבל חמצן של כותים אסור עד לאחר ג' אפיות, כדקתני התם של נחתומין [בכפרים עד שלשה ימים, של בעלי בתים] לאחר ג' שבתות מפני שבטל הוא. כלומר, אבל בחמצן של כותים לא התירו זה וזה גורם, כדי להרחיקן מן הכותים, וירדו בה בשיטת ר' אליעזר שזה וזה גורם אסור,<sup class="footnote-marker">12</sup><i class="footnote">כמפורש בירושלמי, עיין מ"ש לעיל, שו' 1–2, ד"ה של בעלי בתים וד"ה והירושלמי.</i> ולא התירו אלא לאחר שלש אפייות, מפני שכבר בטל כה השאור של איסור.<br>ופשוטה של ברייתא הוא כפירוש רוב המפרשים, והיינו שעוברי עבירה, שלהוטים אחרי אכילת חמץ מיד אחרי הפסח, חסים על ממונם לקנות מגוים שאור במוצאי הפסח, ולפיכך מכינים בעצמם שאור מלפני הפסח, ובמוצאי הפסח מחליפים אותו בשל גוים, שהרי בנקל ימצאו מחליפין שאור שעבר עליו זמן ונתחמץ יפה בשאור בן יום או יומים. ומכאן שאם היו מחמיצין בשאור שלהם שעבר עליו הפסח היתה הפת אסורה אעפ"י שרובו היתר, וכמפורש לעיל בפת שאפה כותי לאחר הפסח בשאור שעבר עליו הפסח.<br>ובבבלי ל' א': ואזדא רבא לטעמיה, דאמר רבא כי הוינן בי רב נחמן כי הוו נפקי שבעה<sup class="footnote-marker">13</sup><i class="footnote">בר"ח חסרה מלה זו, אבל ישנה גם בה"ג ועוד, וכבר דנו בה האחרונים. והנכון הוא ששבעה לאו דוקא, עיין בגליוני הש"ס לר"י ענגיל במקומו.</i> יומי דפסחא אמר לון פוקו וזבינו חמירא דבני חילא. ופירש ר"ה: מראין הדברים דחמירא דא דבני חילא ברשות ישראל הות, ואע"ג דכדידהו הות דמיא הוה שרי רב נחמן, דהא ע"י תערובות היא. ונתפרשו דבריו בעיטור הנ"ל, קכ"ה ע"ג, עיי"ש. ומכאן ששאור שהיה ברשות ישראל ואפה בו פת לאחר הפסח מותר באכילה. ואע"ג שהדברים נאמרו בשיטת ר' שמעון גרידא, הרי כבר ראינו לעיל, שו' 7, את שיטת ר' שמעון עצמו ששאור של ישראל שעבר עליו הפסח אוסר את העיסה שנעשית אחרי הפסח. ועיין מ"ש באו"ש פ"ד מה' חו"מ ה"א ד"ה והנה בתוספתא. ברם רוב הראשונים חולקים על הר"ח ומפרשים ש"ואזדא רבא לטעמיה וכו' " אינו עונה על תערובת אלא על חמץ של גוי שעבר עליו הפסח, עיין ברי"ץ גיאת ה' פסחים, עמ' פ"ב, וברש"י במקומו, ואינו עניין כלל לברייתא שלנו. ועיין מ"ש לעיל, שו' 6–8, ד"ה ובבבלי.

Halakhah 5

<small>15-18.</small> <b>המליי של ישראל ופועלי גוים עושין לתוכו ומצאו בו חמץ אחר הפסח אסור בהנאה ואין צריך לומ' באכילה. המליי של גוים ופועלי ישראל עושין לתוכו ומצאו בו חמץ אחר הפסח מותר באכילה ואין צריך לומ' בהנאה. </b>וכע"ז בד, בכי"ל ובקג"נ. וכע"ז גם בעיטור הנ"ל, קכ"ו ע"א, וכן היה לפני הרמב"ן, עיין להלן. ובכי"ע נכפלה הרישא, ובתחילתה כתוב כגירסא שלפנינו,<sup class="footnote-marker">14</sup><i class="footnote">ואצל צוקרמ' בשנו"ס שלא בדיוק.</i> ובכפל שלה גורס להפך: מותר באכילה ואין צריך לומר בהנאה<sup class="footnote-marker">15</sup><i class="footnote">ובבבא ראשונה ניתנו עיגולים בראשה ובסופה לסימן מחיקה.</i> ובסיפא גורס שם: המלאי של גוים ופועלי ישר' עושין בתוכו ומצא בו חמץ אחר הפסח אסור בהנאה, ואין צריך לומר באכילה. וכל המלים של הסיפא מנוקדות, סימן להגהה. ובבבלי ל"א ב': ת"ר חנות של ישראל ומלאי של ישראל ופועלי נכרים נכנסין לשם, חמץ שנמצא שם אחר הפסח אסור בהנאה ואין צריך לומר באכילה, חנות של נכרי ומלאי של נכרי ופועלי ישראל וכו' מותר באכילה ואין צריך לומר בהנאה. וכן גרסו בבבלי גם הגאונים רב עמרם ורב האיי.<sup class="footnote-marker">16</sup><i class="footnote">עיין באוה"ג, עמ' 21, ברי"ץ גיאת, עמ' פ"ג, בלקוטות הרמב"ן רפ"ב.</i> ולפי גירסא זו בתר מלאי (הסחורה) והחנות אזלינן. אבל בר"ח שם: ת"ר חנות של נכרי ומלאי של נכרי, כלומר, הסחורה שבתוך החנות לנכרי, ופועלי ישראל נכנסין לשם ועושין מלאכתן חמץ שנמצא שם אחר הפסח אסור בהנאה ואין צריך לומר באכילה, כלומר חמץ של ישראל הוא, וכן חנות של ישראל ומלאי של ישראל, ופועלי נכרים נכנסים שם חמץ שנמצא שם אחר הפסח מותר באכילה ואין צריך לומר בהנאה, כללא דמילתא בתר פועלין אזלינן, אם פועלין ישראל הן חמצן הוא ואסור, ואם של נכרים מותר. ובדק"ס, עמ' 86, הערה פ', הביא כן בשם כת"י ב' של הבבלי. וכן בכ"י אקספורד (אלא ששם סדר הבבות כלפנינו), וכן מעיד בעיטור קכ"ו ע"א הנ"ל: והדין נוסחא עתיקה דילן, וכן מעתיק בשם הבבלי בלקוטות הרמב"ן רפ"ב, ומסיים: וזו הגירסא שכתבתי היא גירסתו של ר"ח ז"ל, וכן נמצאת בכל הספרים הראויין לסמוך עליהן, אלא שרבינו האיי גאון ז"ל גורס בהפך, וכן <b>בתוספתא</b> ועליה סמך רש"י וכו'. ועיין בחדושים שנדפסו על שם הריטב"א.<br>נמצאנו למדים שגירסת התוספתא בבבא שלפנינו בטוחה שכ"ה בארבע נוסחאות התוספתא המקויימות ע"י העיטור והרמב"ן. ואף בכי"ע עדיין נשרדה הגירסא שלנו ברישא, והניקוד של הסיפא שם מוכיח שהנוסח הוגה, והמגיה הגיה ע"פ הבבלי בנוסח הר"ח. ועיין הגירסא בתוספתא חלה פ"א ה"ג, ואינה עניין לכאן, עיין מ"ש לעיל ח"ב, עמ' 792 ואילך. ומסתבר שבבבלי הנוסח העיקרי הוא כגירסת הר"ח וכנוסח כתי"י הבבלי המקויימים ע"י העיטור והרמב"ן. והיו קיימות שתי מסורות, ולפי המסורת הראשונה אנו הולכים אחרי המלאי, ולפי מסורת השניה אנו הולכים אחרי הפועלים, ועיין מ"ש להלן.<br>והרי"ף והר"מ השמיטו את הברייתא שלנו, עיין בבעל המאור פ"ב, ד' ראם, י' ע"א, ובס' המנוח על הר"מ פ"ד מה' חו"מ, י"ב ע"א. וכתב הראב"ד בכתוב שם:<sup class="footnote-marker">17</sup><i class="footnote">"הסגלה" חל"ט, עמ' 21, ובקיצור בתמים דעים סי' רמ"ה, ע"ד סע"ב.</i> ואולי מפני שהיא צרי' (שמא צ"ל: ברי'=בריתא) מתחלפת בספרים המותר לאסור, והאסור למותר, ולפיכך הניחה, ויהיה הכל לאיסור, ואני כבר מצאתי עיקר לשתי הנוסחאות, כי זאת הנוסחא שכתבתי בחנות של גוים ופועלי ישראל לאיסור, דלא מצי מתייאש הפועל ממנו, שהוא כמפקיד חמצו ביד גוי ואסור, וסיפא סתם פועלי גוים וחנות של ישראל ודאי מותר שהוא כמפקיד חמצו ביד ישראל ולא קביל עליה אחריות. והנוסחא האחרת שאמרה בחנות של גוים ופועלי ישראל להיתר, כשנתייאשו הפועלים ממנו שהוא חמץ של גוים, וסיפא בחנות של ישראל לאיסור, דכיון דשל ישראל הוא קנה ישראל (כלומר, לפני הפסח) ואסור. והני שתי נוסחאות קיימות. מיהו חנות בעיר<sup class="footnote-marker">18</sup><i class="footnote">צ"ל: לעניין בעור, כמו שמעתיק בשמו במהר"מ הלאווה ל"א ב'.</i> הולכין אחר בעל החנות, שכיון שמשתמשין, חמצו הוא, חייב לבדוק, ואינו רשאי לסמוך על ייאוש הגוי לומר שלא נתייאש, אלא חייב לבדוק ולבער מספק שמא נתייאש וכו'.<br>ובלקוטות הרמב"ן באר את הנוסחא הראשונה כעין פירוש הראב"ד, אלא שהוא מפרש שאף אם נתייאשו הפועלים הישראלים עדיין לא קנה הגוי את החמץ שהרי שנינו (ב"מ פ"ב מ"ד) מצא בהנות הרי אלו שלו, וכיון שאין בעל החנות זוכה בו אלא הרי הוא של מוצאו, כל זמן שלא זכה בו אדם ברשות הבעלים הראשונים הוא עומד, עיי"ש שהאריך. ובפועלים גוים בחנות של ישראל מותר, מפני שישראל הרי בוודאי בדק לפני הפסח, והפועלים הגוים הם שאבדו את החמץ בפסח. ורבינו שם תמה על גירסת רש"י והתוספתא, למה בכגון דא אסור. ותירץ שאנו חוששין שמא נאבד לפני הפסח ולא מצא בבדיקה, עיי"ש. ומדברי שניהם מוכח שהם סוברים שחצר הגוי קונה לו,<sup class="footnote-marker">19</sup><i class="footnote">ועיין מהרי"ט אלגזי בכורות פ"ב סי' י"ז, ל' סע"ב ואילך, ומחצית השקל סי' תמ"ח אות ד' ועוד אחרונים.</i> ועיין במאירי בסוגיין, ויש שם לקוי בלשון. ועיין בב"י או"ח סי' תמ"ט ובאחרונים שם. ולעצם דינו של הרמב"ן שבייאוש כל זמן שלא זכה בו אחר ברשות הבעלים הראשונים הוא, עיין מ"ש בנתיבות המשפט חו"מ סי' רס"ב ס"ק ה' אות ג'.<br>ובעיטור הנ"ל, הסובר שחמץ של גוי שעבר עליו הפסח אינו מותר אלא בהנאה ואסור באכילה, באר (קכ"ו ע"ב) את הנוסחאות שאין אנו מסתפקים כלל שהחמץ הוא של גוים, אלא שאם המלאי הוא של ישראל אנו תולים שבוודאי בטל אותו, ומותר אפילו באכילה [ואם פועלי הגוים אבדו שם חמץ לפני הפסח, קנה אותו ישראל, והרי בטל כל החמץ שברשותו]. ואם המלאי הוא של גוים והפועלים הם ישראלים יש לחשוש שהחמץ הוא של הפועלים, והם לא בטלו את החמץ שאינו ברשותם, וממילא אסור אף בהנאה. ועיי"ש שמבאר בשיטה זו גם את גירסת הגאונים והתוספתא, והיינו שאנו הולכים אחרי הפועלים גרידא,<sup class="footnote-marker">20</sup><i class="footnote">והוא יפרש לפי גירסא זו שמלאי היא סתם סחורה שאין בה חמץ, שלא כפירש"י.</i> אלא שהדין הוא להפך שבפועלים גוים אסור, ובפועלים ישראלים מותר, והיינו אם המלאי של ישראל והפועלים הם גוים הרי מוכח שהגוים אבדו את החמץ לפני הפסח, וקנה לו חצרו לישראל,<sup class="footnote-marker">21</sup><i class="footnote">וישראל לא ידע שחצרו קנה לו חמץ, ולא ביטל אותו.</i> והוא חמץ של ישראל ואסור בהנאה. אבל אם הפועלים הם ישראלים הרי ישראל מבטל חמצו בכל מקום שהוא (והגוי לא קנה, כשיטת המאירי שאין קניין חצר לגוי) ולפיכך מותר אפילו באכילה, ועיין מ"ש להלן בסמוך.

Halakhah 6



Halakhah 7

<small>18-19.</small> <b>חנות של ישראל ופועלי גוים עושין לתוכה ומצאו בה חמץ אחר הפסח אסור בהנאה וכו'. </b>כ"ה בד, בכי"ע בכי"ל ובקג"נ. ובכי"ו יש כאן השמטה ע"י הדומות. ובבבלי הנ"ל כללו את המלאי ואת החנות כאחת (עיין מ"ש לעיל), וכן הגיה הגר"א גם בתוספתא, אבל קשה לשבש את כל הנוסחאות. והנוסחא שלפנינו נראית ככפילות מיותרת, ומה לי מלאי ומה לי חנות. ובעיטור הנ"ל (קכ"ו ע"א) אחרי שהעתיק את הבבא של מלאי בשם התוספתא (ולא הזכיר את הבבא שלנו כאן) הוסיף: וגמ' דילן חנות של ישראל, או מלאי של ישראל קאמר. ומכיוון שנראה שיש שם חסרון בלשון אין לעמוד בברור על כוונתו.<sup class="footnote-marker">22</sup><i class="footnote">ועיין בפתח הדביר שם אות צ"ה שנדחק לפרש את דברי העיטור.</i> ושמא לא היו לפניו אלא הבבות של מלאי בתוספתא. 

Halakhah 8



Halakhah 9

<small>21-25.</small> <b>נכרי שהלוה את ישראל על חמיצו, אמ' לו אם לא באתי עד הפסח הרי הוא מכור לך מותר באכילה ואין צריך לומ' בהנאה. ישראל שהלוה את נכרי על חמיצו ואמ' לו אם לא באתי קודם לפסח הרי הוא מכור לך, אחר הפסח אסור בהנאה, ואין צריך לומ' באכילה. </b>וכע"ז גם בד, כי"ע, כי"ל וקג"נ, אלא ששם גם ברישא: אם לא באתי קודם לפסח (הפסח) וכו'. וכן היתה הגירסא גם לפני הר"א בן הרמב"ם בברכת אברהם סי' כ"ב, עמ' 38. וכן כנראה היתה הגירסא לפני הראבי"ה ח"ב סוף סי' תס"ה, עמ' 94, רא"ש פ"ב סי' י', רבינו ירוחם נ"ה ח"ה, ר"ן פ"ב סי' תשכ"ג ומ"מ פ"ד מה' חו"מ ה"ה.<sup class="footnote-marker">23</sup><i class="footnote">הראשונים הנ"ל (חוץ מן הראבי"ה שהסתפק בציון גרידא) קיצרו את הרישא, והעתיקו עד "הרי הוא מכור לך". ומסתבר שהיו מעירים על שינוי גירסא בתוספתא אם היתה לפניהם בגירסא משונה.</i> ובמשנתנו פ"ב מ"ג: נכרי שהלוה את ישראל על חמצו, אחר הפסח מותר בהנאה, וישראל שהלוה את הנכרי על חמצו אחר הפסח אסור בהנאה.<sup class="footnote-marker">24</sup><i class="footnote">כ"ה הגירסא ברוב הנוסחאות, וכן יוצא מפורש מסוגיית הבבלי ל"א א'.</i> והעמידוה בבבלי ל"א א': כשהרהינו אצלו. ופירש"י שמסר את החמץ לביתו של המלוה, והוסיפו שם (ל"א ב') בדאמר ליה למלוה קני מעכשיו. ופסק הרמב"ם בפ"ד מה' חו"מ ה"ה שמדברים בהגיע זמן הפרעון קודם פסח, וגם אמר לו קני מעכשיו. וזו היא גם שיטת רבינו אפרים (הביאוהו כמה מן הראשונים שנציין להלן). ופירש הר"א בן הר"מ הנ"ל שאם קבע לו זמן הפרעון אחר הפסח, הרי כשהגיע הפסח עבר עליו הישראל בבל יראה, וכבר אין לו היתר אח"כ. וכן אם קבע לו זמן לפני הפסח ולא אמר לו קני מעכשיו, לא קנה הגוי את המשכון כשהגיע הזמן, משום אסמכתא. וכן כתב המאירי ל' סע"ב בדעת הר"מ. ובס' המנוח על הר"מ הנ"ל, י"א ע"ב, פירש שאמר לו לגוי שהחמץ יהא שלו,<sup class="footnote-marker">25</sup><i class="footnote">הוא פירש כאן ע"פ גירסת רבינו אפרים בתוספתא (לפי מהר"מ חלאוה, עיין מ"ש להלן בפנים ד"ה וכן היתה) שגרס: "הרי הוא שלך" במקום "הרי הוא מכור לך" שלפנינו ופיסקת רבינו מנוח עצמו לעיל שם.</i> שיוכל לקחתו ולמכרו אם לא ירצה להמתין לו עד שיפדנו, וכשהגיע הזמן לא לקח ממנו וכו'. ועיין בלחם משנה במקומו, ומ"ש עליו במרכבת המשנה שם.<br>אבל הראב"ד בהשגות ושאר הראשונים שנציין להלן חולקים על הר"מ ורבינו אפרים ומפרשים שבחדא סגי, ואם קבע לו הזמן לפני הפסח, אפילו אם לא אמר מעכשיו, עובר המשכון למלוה, ובמסירת המשכון אין דין אסמכתא: וכן אם אמר קני מעכשיו, אפילו אם קבע הזמן אחר הפסח, ולא פדה את החמץ, איגלאי מילתא למפרע שהחמץ היה של המלוה. ואעפ"י שבפסח היה ביד ישראל לפדות את המשכון, אין אומרים כאן הואיל (עיין בבלי מ"ו ב'), שהרי הוא מחוסר מעשה ממון בפדיון, ואין אומרים בו הואיל, כפירוש המאירי הנ"ל והר"ן בסוגיין. והר"א בן הר"מ הסתייע בתוספתא שלנו שמוכח ממנה שמדברים בקבע לו זמן קודם הפסח דווקא.<sup class="footnote-marker">26</sup><i class="footnote">וברא"ש פ"ב סי' י' (שצויין לעיל בפנים) כתב: וברייתא דקתני קודם הפסח אאמר לו קאי, אבל זמן הפרעון היה אחר הפסח. ורבינו פירש את התוספתא, כאילו היה כתוב בה: אמר לו קודם לפסח אם לא באתי (כלומר, ואפרע לך) הרי הוא מכור לך מעכשיו.</i> אבל מן התוספתא אין ראייה שאמר לו קני מעכשיו. ולכל הדעות הברייתא שבתוספתא שלפנינו מתאימה לגירסת הבבלי במשנתנו הנ"ל.<br>ברם במשניות מטיפוס א"י:<sup class="footnote-marker">27</sup><i class="footnote">לו, קויפמן ופרמה (אלא שבשתיהם הוגה בגליון כנוסח הבבלי). וכ"ה גם במשניות סדר מועד על קלף שבביה"מ כאן, אלא שבין השורות כתובה בי"ת על המלה "אסור" ואל"ף על המלה "מותר", והיינו הגהה ע"פ נוסח הבבלי.</i> נכרי שהלווה את ישראל על חמיצו, לאחר הפסח <b>אסור בהנייה</b>, וישראל שהלווה את הנכרי על חמיצו לאחר הפסח <b>מותר בהנייה</b>. ובירושלמי פ"ב ה"ב, כ"ט ע"א (גיטין פ"ד ה"ד, מ"ה ע"ד): מתניתא פליגא על רב.<sup class="footnote-marker">28</sup><i class="footnote">כלומר, הסובר שעבד שעשאו רבו אפותיקי, אף המלוה יש לו כח לשחרר את העבד.</i> ישראל שהלוה את הנכרי על חמיצו, לאחר הפסח מותר בהנייה, אין תימר ברשות ישראל הוא יהא אסור.<sup class="footnote-marker">29</sup><i class="footnote">אבל מן הרישא אין קושיא על רב, שהרי רב מודה שגם הלוה יכול לשחרר, וממילא אם גוי הלוה את ישראל על חמיצו, החמץ הוא ברשות ישראל ואסור.</i> מה עבד לה רב? קל הוא בשחרור. כלומר, אבל בכל מקום אחר המשכון הוא ברשות הלוה גרידא, ואין למלוה חלק בו. נמצאנו למדים שהירושלמי גרס במשנתנו להפך מגירסת הבבלי,<sup class="footnote-marker">30</sup><i class="footnote">עיין אהצו"י, עמ' 23, ומ"ש מהרי"ן אפשטין במבוא לנוה"מ, עמ' 714.</i> ועיין גם בברייתא שבבבלי ל"א א' ול"א ב'. ולפי גירסא זו פירושו שהחמץ נשאר ביד הלוה אלא שעשאהו אפותיקי, וגוי שהלוה את ישראל על חמיצו אסור בהנאה, אפילו הגיע זמן הפרעון לפני הפסח, שהרי הוא ברשותו של ישראל והוא חייב באחריותו, ולא עוד אלא שחמץ מפקיע מידי שעבוד. אבל ישראל שהלוה את הגוי על חמצו מותר אפילו הגיע הזמן קודם הפסח, שהרי הוא ברשותו של גוי, ועדיין לא קנה אותו ישראל לכל הדעות, שאין כאן מסירת משכון כלל.<br>ולפי מסורת א"י במשנה ההלכה של התוספתא היא מהופכת. וכבר הראינו במבוא לתס"ר ח"ד, עמ' י"ג ואילך, ולעיל ח"ב, עמ' 633, שאף בתוספתא היו לפעמים קיימות שתי מסורות, אחת בהתאם למשנת א"י, ואחת בהתאם למשנת הבבלי. ואף כאן יש שגרסו בתוספתא להפך ממה שהוא לפנינו. וכ"ה בספר האורה, עמ' 38 (בפנים הספר נשמטה שורה, והנכון הוא בהערות בובר שם): נכרי שהלוה את ישראל על חמצו ואמר אם לא באתי קודם הפסח מכור לך, אחר הפסח אסור בהנאה ואסור באכילה, וישראל שהלוה את הנכרי על חמצו ואמר לו אם לא באתי קודם הפסח מכור לך, אחר הפסח מותר באכילה, ואין צריך לומר בהנאה. וכ"ה הגירסא שם (בערך) גם בכ"י אוקספורד השני (=כת"י ג' של בובר) של ספר האורה, אלא שברישא גורס: אסור בהנאה (ולא יותר), ובסיפא: מותר בהנאה ואף באכילה, והיא היא. וגירסא זו מתאימה למשנת בני א"י. וגוי שהלוה את ישראל על חמצו, אפילו אמר לו ישראל שאם לא בא קודם הפסח, החמץ מכור לו, החמץ אסור, שהרי לא מסר לו את החמץ, ויש כאן אסמכתא, ולא קנה הגוי את החמץ, ואין כאן אלא שיעבוד, וחמץ מפקיע מידי שעבוד. וכן להפך אם ישראל הלוה את הגוי וכו', לא קנה ישראל כלל את החמץ, ומותר.<br>וכן היתה קיימת כאן גירסא שלישית שנשנית אמנם כמסורת הבבלי, אלא שהיא נוגעת בשיטת הראשונים הסוברים שאף חמץ של גוי שעבר עליו הפסח אסור באכילה. שכן מביא בעיטור (ה' ביעור חמץ הוצ' רמא"י, קכ"ה ע"ד): ופי' רבינו אפרים וכו', תניא בתוספתא נכרי שהלוה לישראל על חמצו לאחר הפסח מותר בהנאה. וחסרו לפניו המלים "באכילה ואין צריך לומר". וכן במהר"מ חלאווה ל' ב' (ל"ב ע"ד) ד"ה עכו"ם: וכתב רבינו אפרים ז"ל וכו', ותניא נמי בתוספ' עכו"ם שהלוה את ישראל על חמצו, ואמר לו אם לא הבאתי לך קודם הפסח הרי הוא שלך, לאחר הפסח מותר בהנאה. ובס' המנוח על הר"מ פ"ד מה' חו"מ ה"ה, י"א ע"ב: והכי תניא בתוספתא נכרי שהלוה את ישראל על חמצו ואמרו לו אם לא באתי קודם הפסח מכור מותר. וכ"ה (מותר בהנאה) גם בכ"י ב' של ספר האורה הנ"ל. וכע"ז גם בכ"י א' שם ובס' האורה שבפרדס (ד' קושטא, י"א ע"ד): מותר בהנאה ואסור באכילה. ונוסחא זו מבוססת על השיטה שאף חמצו של גוי שעבר עליו הפסח אסור באכילה ואינו מותר אלא בהנאה, עיין בעיטור שם. ולפני העיטור עצמו היתה הגירסא ברישא כמו שהיא לפנינו בתוספתא, ובסיפא גרס: אסור באכילה ומותר בהנאה, והפירוש קשה מאד, עיי"ש בעיטור, קכ"ה רע"ב, ובפתח הדביר אות נ"ה, שם קכ"ו רע"ב (בשם "נוסחא דילן"), ובפתח הדביר שם אות ק'. וצ"ע.<br>ועיין בשו"ע או"ח סי' תמ"א, ומ"ש אדמו"ר בשו"ע שלו בקונטרס אחרון סוף סי' ת"מ, ובארחות חיים שם סי' תמ"א.

Halakhah 10



Halakhah 11

<small>25-26.</small> <b>נכרי שבא לביתו של ישראל וחמץ בידו וכו'. </b>וכ"ה במכילתא דרשב"י בא י"ב, י"ט, עמ' 23, ובירושלמי פ"ב ה"ב, כ"ח ע"ד. ובבבלי ו' א': <b>ובצק</b> בידו וכו'. וכתב בשבה"ל השלם ריש סי' רט"ז, פ"ט ע"ב: א"ר יצחק בר' קלונימוס זצ"ל וכו' דדוקא נקט בצק, אבל פת מגרשו לחוץ וכו'.<sup class="footnote-marker">31</sup><i class="footnote">ורוב הראשונים חולקים עליו. וכן מוכח מלשון התוספתא כאן והמקבילות במכילתא דרשב"י והירושלמי. ובתשובה לבעל השלמה (לפי ארחות חיים ח"א, ה' חמץ ומצה סי' מ"ה, ע"ב ע"א) כתב: שאפילו רוצה העכו"ם לקנות חמץ ולאכלו בביתו של ישראל מותר, ואפילו על שלחן אחד קרוב להתיר, זה מצה וזה חמץ וכו'. ועיין שו"ת הרשב"א ח"א סוף סי' קע"ז שחלק עליו. ועיין מ"ש הרמ"מ כשר בתו"ש בא חי"א, עמ' קס"ג, הערה שצ"ד.</i> 
<small>26.</small> <b>הפקידו אצלו חייב לבער. </b>במכילתא דרשב"י הנ"ל: הפקידו לו חייב לבערו, שנא' לא יראה לך שאר, וכפירוש רב פפא בבבלי שם. ופירש"י: הפקידו אצלו וקביל עליה אחריות. ועיין לעיל שם במכילתא דרשב"י. 
<small>26-27.</small> <b>ייחד לו בית בפני עצמו אין זקוק לו. </b>המלים "בפני עצמו" חסרות במקבילות. ופירש"י: יחד לו בית. כלומר לא קיבלו עליו אלא אמר ליה הרי הבית לפניך, הנח באחת מן הזויות, אין זקוק לבער. וכתב עליו בב"י טאו"ח סי' ת"מ: ונראה שנזהר שלא לפרש דמיירי בייחד לו קרן זוית דווקא, משום דא"כ הרי הוא חמצו של גוי ברשות גוי לגמרי, וכל כה"ג פשיטא שאינו זקוק לבערו, ומאי אתא לאשמעינן. ובתוספות שם חולקים על רש"י וסוברים שבייחד לו בית אפילו קבל עליו אחריות מותר. ועיין בשאילתות צו סי' ע"ח ובהעמק שאלה שם אות ג'. ולעניין האחריות אם הכוונה גם לפשיעה גרידא, עיין בשאילתות הנ"ל ובהעמק שאלה שם אות ב', בה"ג ד"ו פסחים פ"ב, כ"ח סע"ד, ד"ב, עמ' 135, ה' פסוקות הוצ' ר"ס ששון, עמ' ח', ובהערה י"ב שם. ועיין שו"ת מהר"מ ב"ב הוצ' מק"נ, עמ' 125, סי' ס"ב, חידושי מהר"מ חלאווה ו' א' ד"ה הפקידו, וטאו"ח סי' ת"א ובאחרונים שם.<br>ומפשוטה של לשון כאן, מכילתא דרשב"י וירושלמי הנ"ל, וכן מירושלמי פ"א ה"ג, כ"ז ע"ג, משמע שייחד לו בית, הכוונה שהגוי ייחד לו בית (דומיא דהפקידו), וכסיגנון משנתנו בב"מ פ"ג מ"ט. ועיין בבלי ביצה מ' א' ובראשונים שם ובירושלמי שם ספ"ה. ועיין בבלי ב"מ ס"ג א', ע"ז ל"א א', ובירושלמי שם פ"ב ה"ג, מ"א ע"ב.

Halakhah 12

<small>27.</small> <b>ישראל וגוי שהיו באין בספינה וכו'. </b>ירושלמי פ"ב ה"ב, כ"ח ע"ד, בה"ג ה' פסח פ"ב, ד"ו כ"ט ע"א, ד"ב, עמ' 136, שכל טוב שמות בא י"ב, עמ' 105, ובשם התוספתא בעיטור ה' ביעור חמץ, הוצ' רמא"י קכ"ו ע"ב (ד' למברג, נ' ע"ג), ראבי"ה ח"ב סי' תמ"ח, עמ' 69, רוקח סי' רס"ח, מעשה רוקח ה' בדיקת חמץ סי' כ"א, עמ' ח', תשובת ר' שמואל בר' ברוך בהגה"מ פ"ו מה' שבת אות ב', ותשובת בעל או"ז אליו ח"א סי' תשמ"ח,<sup class="footnote-marker">32</sup><i class="footnote">ושם: דתניא בתוספתא <b>בפ"ק</b> דפסחים וכו'. וכע"ז גם בח"ב שם סי' רמ"ז, והיה לפניו חילוק הפרקים כמו בכי"ע. ועיין להלן הערות 70, 80, 89.</i> ק"ז ע"ד. ועיי"ש ח"ב סי' רמ"ז, נ"ו סע"ג, שם סי' רנ"ו (בפירוש לפיוט אלקי הרוחות לר"ש מפלייש), נ"ח ע"ב, שו"ת הרשב"א ח"א סוף סי' ע' (=מיוחסות סי' קס"ח), מאירי ו' א' (10 ע"ב), ספר אמרכל על ה' פסח (בסה"י לכבוד מרכס, עמ' קנ"ט), רא"ש פ"ב סי' ד', רבינו ירוחם, אדם, נתיב ה' ח"ה, שבה"ל השלם ה' פסח סי' רט"ז, צ' ע"א, ס' מנוח על הרמב"ם פ"ד מה' חו"מ ה"ו (י"א ע"ב, י"ב ע"א), פי' לתלמיד הרמב"ן כאן ו' א' (אוצר הראשונים, ע' ע"ב), מגיד משנה ומגדל עוז שם, מהר"מ חלאווה ל' ב' ד"ה עכו"ם, רשב"ש סי' קל"א<sup class="footnote-marker">33</sup><i class="footnote">ושם: בתוספתא דפסחים <b>בפ"ב</b> שנינו וכו', כחילוק הפרקים שלפנינו.</i> וסי' תנ"א. ועיין רמב"ם הנ"ל, ארחות חיים ה' חו"מ סי' מ"ו, ח"א ע"ב ע"א, טאו"ח סי' תמ"ח ואהל מועד לר"ש ירונדי, שער הפסח ריש נתיב ט', צ"ב ע"ב. [תיקונים והשלמות: העירני פרופ' רא״ש רוזנטל שברייתא זו הובאה גם בשאילתות כ״י פפד״מ, עיין מ״ש הרי״ן אפשטין בתרביץ שי״ג, עמ׳ 34, ולדעתו נוספה בה״ג ע״פ השאילתות, עי״ש.]
<small>28.</small> <b>ונותנו במתנה וכו'. </b>בכי"ל: או נותנו לו וכו', וכ"ה בירושלמי. ובקג"נ: אם נותנו וכו', וצ"ל: או נותנו וכו', ואף לפנינו הוא וי"ו המחלק. ועיין בראשונים הנ"ל ובמרדכי פ"ב סי' תקמ"ט. 
<small>28-29.</small> <b>ובלבד שיתנו לו במתנה גמורה. </b>וכ"ה בירושלמי הנ"ל, רמב"ם, עיטור, ראבי"ה, רוקח, ר' שמואל בר' ברוך, או"ז ח"א סי' תשמ"ח וח"ב סי' רמ"ז הנ"ל, מרדכי, ס' האמרכל, רא"ש, רבינו ירוחם ורשב"ש הנ"ל. וכתב ברוקח הנ"ל: נתן חמיצו לגוי על מנת להחזיר אסור, דתניא בתוספתא וכו', הרי לך שפירש שמתנה גמורה באה להוציא מתנה על מנת להחזיר. ואף מדברי ר' שמואל בר' ברוך הנ"ל ברור שפירש כן את התוספתא. ובר"מ הנ"ל: ובלבד שיתננו לו מתנה גמורה, אומר ישראל לעכו"ם עד שאתה לוקח וכו' (כלומר הסיפא להלן), אבל לא ימכור ולא יתן לו על תנאי, ואם עשה כן הרי זה עובר על בל יראה ובל ימצא. ונראה מדבריו שבחמץ לגוי מתנה על תנאי אינה מתנה גמורה, בכגון דא. ועיין בשו"ת תרומת הדשן סי' ק"כ.<br>ובפירוש פרחי ציון להגר"י פערלא לכפו"פ פ"ד, ע' ע"א, כתב: דברי כולם נפלאים בעיני, דהרי כלשון זה ממש איתא נמי בתוספתא, דקתני התם (סוכה ספ"ב) יו"ט הראשון של חג אין אדם יוצא ידי חובתו בלולבו של חבירו, אא"כ נותנו <b>במתנה גמורה</b> וכו', והרי בלולב מבואר בהדיא בתלמודין דמתנה על מנת להחזיר שמה מתנה, ויוצא בה לכתחילה ידי חובתו, ועל אותה ברייתא גופא דתוספתא אמרינן שם (סוכה מ"א ב') הכי וכו', והיכי יתכן לומר דבהך לישנא אתי בתוספתא לאפוקי דלא ליהני מתנה על מנת להחזיר. ברם מצימדיה תבריה, וקרוב לוודאי שהתוספתא סוברת שאין יוצאין בלולב על מנת להחזיר, כשיטת רב בירושלמי סוכה פ"ד ה"ב,<sup class="footnote-marker">34</sup><i class="footnote">וכן מוכח שם פ"ג סהי"ב, נ"ד ע"א, ולא היה שם שום תנאי אלא בקשה בעלמא, כמו שמוכח מן הירושלמי גיטין פ"ב ה"ג, מ' ע"ב, עיין מ"ש להלן סוכה ספ"ב, שו' 66–68, ד"ה ובירושלמי וד"ה וכן לעיל.</i> וכמו שפירש בק"ע שם. וכן בעיטור ה' לולב, הוצ' רמא"י, צ"ב סע"א, סובר שבגדול אין צורך להתנות באתרוג שהיא מתנה על מנת להחזיר, אלא שסתמו כן, ומוסיף: ובתוספתא גרסי' נטלו ויצא בו ונתנו <b>במתנה גמורה</b> לחבירו וחבירו לחבירו וכו'. ובפתח הדביר שם אות נ"א כתב: וצע"ק מאי ראיה טפי מהתוספתא ממה שהוא שם בש"ס מ"א ב'. אבל ברור שבעל העיטור הביא את התוספתא, מפני שמוכח מלשונה ("במתנה גמורה") שלא היתה שם מתנה על מנת להחזיר, ובבבלי לא נזכר "במתנה גמורה". ואעפ"י שאין הלכה כרישא של התוספתא שאין יוצאין באתרוג אלא אם כן נתן במתנה גמורה, אבל מ"מ יש להוכיח ממעשה של ר"ג שאם נתן במתנה גמורה, סתמו על מנת להחזיר הוא, עיי"ש בעיטור. ועיין מ"ש להלן סוכה ספ"ב, שו' 70, ד"ה נתנו לחבירו.<br>נמצאנו למדים שאין שום סתירה מצד הלשון מתוספתא סוכה לתוספתא שלנו, אלא שלפי ההלכה באתרוג יוצא במתנה על מנת להחזיר, אבל בחמץ מסתבר שכ"ע יודו שמתנה על מנת להחזיר לאו שמה מתנה, ומכר על מנת להחזיר לאו שמיה מכר. וכבר הוסברו הדברים ברדב"ז, לשונות הר"מ סי' מ"ג: אם אמר על מנת שתחזירהו לי אחר הפסח, כיון דאם לא החזירו אחר הפסח נתבטלה המתנה למפרע, והוי חמץ דישראל שעבר עליו הפסח, וכיון דמעיקר התנאי היה אפשר שלא יתקיים, כל זה הזמן הוי כפקדון אצל הגוי, ועבר עליו הישראל משום בל יראה ובל ימצא, ומתנה על מנת להחזיר לא חשיבה מתנה לעניין שהיא שלו לגמרי, תדע שאין יכול להקדישו, דקי"ל כל מתנה שאם הקדישה אינה מקודשת אינה מתנה (משנת נדרים ספ"ה). [ו]נהי נמי שיועיל זה התנאי לעניין שהוא חשוב כשלו לצאת בו ידי חובתו, שלא יהא שאול, מ"מ לאו שלו הוא לגמרי<sup class="footnote-marker">35</sup><i class="footnote">ועיין מ"ש על דברי הרדב"ז במחנה אפרים ה' מאכלות אסורות פ"ח הי"ד ד"ה עוד שייך לאיסורי הנאה.</i> וכו', עיי"ש. ועיין במגן אברהם סי' תמ"ח ס"ק ג' ויש שם טעות בציון הרדב"ז. ועיין מ"ש בפירוש סביב לאהל לאהל מועד, צ"ב ע"ב, הנ"ל. ועיין בארחות חיים להר"ן כהנא סי' תמ"ח ס"ק י"ד מ"ש בשם האחרונים במתנה ובמכירה על מנת להחזיר.<br>אבל בה"ג ד"ו הנ"ל גורס: <b>ובלבד שלא יערים</b>. וכ"ה במעשה רוקח, בשו"ת הרשב"א, במאירי, אצל תלמיד הרמב"ן הנ"ל ובריטב"א, לפי המיוחס להריטב"א רפ"ב (ה' ע"ג מן הספר). ובה"ג ד"ב, עמ' 136 הנ"ל: ובלבד שיתננו לו במתנה גמורה ובלבד שלא יערים. ובשכל טוב, עמ' 105 הנ"ל: ובלבד שלא יערים אלא יתנהו לגוי מכירה גמורה, או מתנה גמורה. וכ"ה בפירוש ר"ש מפלייש באו"ז הנ"ל. ולא נתבררה מהות ההערמה מדברי הבה"ג. ואפשר לפרשה כמו שהבאנו לעיל, או שהכוונה שיעשה כן בלב שלם, ולא יבוא אח"כ בטענות לגוי שלא כיון אלא כדי לברוח מן האיסור. וכן באו"ז ח"א, ק"ז ע"ד הנ"ל: מתנה גמורה להעכו"ם, שאם העכו"ם היה רוצה היה מעכבו לעצמו וכו'.<sup class="footnote-marker">36</sup><i class="footnote">באו"ז שם מסמיכו להערמה שבירושלמי פ"ב ה"ב, כ"ט ע"א, כלומר, להערמה שבהפקר, וכותב: הכי נמי היכא דהפקירו קודם הפסח הפקר גמור שאם היה זוכה בו אחר אם היה רוצה לא היה מחזיר לו, ה"נ דשרי לזכות בו אחר הפסח, ואפי' לכתחילה שרי לעשות כן, ומשום שהחמץ שלו בעינן שיתן לו מתנה גמורה, או יפקיר הפקר גמור כדי להוציאו מרשותו ומכוחו, ולהפקיע זכותו ממנו וכו'.</i> ועיין בשו"ת הרשב"ש סי' תנ"א הנ"ל, ועיי"ש סי' תל"ה. ועיין ברבינו ירוחם הנ"ל ומ"ש עליו בב"י טאו"ח סי' תמ"ח.<br>וכתב הריטב"א הנ"ל: ובלבד שלא יערים, אבל אם הערים לעשות כן בכל שנים למכור לגוי קודם הפסח קנסינן ליה וכו'. ובמאירי הנ"ל: כתבו קצת גאונים בישראל שמכר לעכו"ם, או שנתנו במתנה, שכל שמשכו העכו"ם ואין ישראל רגיל לעשות כן בשאר השנים, אלא שאירע לו עכשיו לעשות כן מותר לישראל ליקח ממנו אחר הפסח. וכן בחי' מהר"מ חלאווה ל' א' (ל"ג רע"א): ורב עמרם כתב (שו"ת גאוני מזרח ומערב סי' ק"י, עיין אוה"ג, עמ' 21) ובלבד שיהא מאורע, שאין הישראל רגיל לעשות כן בשאר שנים, וכע"ז גם אצל תלמיד הרמב"ן הנ"ל. ובכפו"פ פ"ד, עמ' כ"ח (ד"ו י' ע"א): וזאת ההערמה שאנו חוששין הוא מילתא דשכיח, כלומר שיקנה אדם תבואתו לגוי, שהרי כמה בני אדם עושין כיוצא בזה בשביל הרוחה, שכשהוא קרוב לפסח רואה גוי נאמן אצלו ומפקיד בידו מוריס הבא מן הדגן, שעוברין עליו בפסח, <b>ומערימין ל[ה]קנותו לו</b>, ומאמינים בו שיחזירנו לו לאחר הפסח. ובפירוש פרחי ציון, ע' ע"א, הנ"ל כתב: דברי המחבר תמוהים מאוד אצלי מאי ראיה מביא משם לכאן, הרי שם הערמה זו מותרת היא לעשותה אפילו לכתחילה, וכמבואר בתוספתא וכו'. ומסתבר שבעל כפו"פ פירש את התוספתא כנ"ל, ואסור לעשות כן לכתחילה בכל שנה.<br>אבל באהל מועד, צ"ב ע"ב הנ"ל: ואם משך גוי החמץ, [ו]אין הישראל רגיל לעשות כן בשאר שנים, חוזר ולוקח ממנו לאחר הפסח, והוא שלא הערים. הרי לך שהם שני דברים מיוחדים. ועיין בסביב לאהל שם. ולפי פשוטו לא התיר אפילו במאורע אלא מכירה גמורה. וכ"ה מנהג תימן, עיין בהליכות תימן להר"י קפאח, עמ' 18.

Halakhah 13

<small>29-30.</small> <b>עד שאתה לוקח במנה קח במאתים. </b>וכ"ה בירושלמי, בה"ג ובכל הראשונים (חוץ משכל טוב, עיין להלן) הנ"ל. ופירש רבינו מנוח הנ"ל: עד שאתה לוקח צדה לדרכך במאה דינרים, בא וקה במאתים, לצרכי ולצרכיך. אבל לעיל שם כתב בשם מקצת רבנן קדמאי: עד שאתה לוקח במנה בא וקח במאתים, שידמה דבר שיש בו אונאה, שלוקח ממנו בכפלים ממה ששוה, ויש לו לגוי לחזור בו, כיון שמוכרו לו מכירה גמורה ומקבל מעותיו, ולא התנה לו שיקחנו ממנו אחר הפסח, אלא אמר לו שמא אצטרך, ברשותא דגוי קאי, ומותר אחר הפסח. ורבינו מנוח דוחה פירוש זה, וכותב: ולא מסתבר, דהערמה גדולה היא. ועיין בארחות חיים להר"ן כהנא סי' תמ"ח ריש ס"ק י'. ובירושלמי וברמב"ם הנ"ל מוסיף: עד שאתה לוקח לך מגוי בא וקח לך מישראל וכו', כלומר, יותר כדאי לך לקנות מישראל, כדי שתוכל אח"כ למכור גם לישראל שאינו אוכל פת עכו"ם.<br>ברם בשכל טוב, עמ' 105 הנ"ל: עד שאתה לוקח מגוי חבירך <b>במאתים</b> קח ממני <b>במנה</b> וכו'. וכן באגודה פ"ב סי' כ"ב, קס"א ע"ב: ואומר ישראל עד שאתה לוקח חמץ <b>במאתים</b>, קח ממני <b>במנה</b> וכו'. כלומר, שאני אמכור לך יותר בזול. ועיין בבגדי ישע למרדכי הנ"ל.<sup class="footnote-marker">37</sup><i class="footnote">פ"ב סי' תקמ"ט אות י"ג. ומעיד המחבר שכ"ה הגירסא (כגירסת בעל שכל טוב ואגודה) גם במרדכי ישן. ובמרדכי ד' קושטא וד"ו הגירסא היא כלפנינו בתוספתא.</i> ועיין בהערות ר"א אפטוביצר לראבי"ה הנ"ל. וגירסא פשוטה זו "מתוקנת" היא.
<small>30.</small> <b>שמא אצטרך ואבוא ואקח ממך וכו'. </b>וכע"ז בירושלמי, בה"ג ובראשונים הנ"ל. אבל בטאו"ח סי' תמ"ח: שאקחנו ממך אחר הפסח. והעיר בב"ח שם שכ"ה גם באגודה הנ"ל "ואני אחזור ואקנה ממך אחר הפסח", אלמא דרשאי להבטיח שיחזור ויקנה ממנו (מכיון שאין כאן תנאי גמור), וכדברי רבינו, וכ"כ בתשובת מהר"מ שכתובה בתשובת הרשב"א [ח"א] סי' תת"ן. וכ"ה בשו"ת מהר"ם ב"ב ד' פראג סי' ל"א, ד' קרימונא סי' ס"ח, הוצ' רבינוביץ סי' ש"מ, הוצ' מק"נ, עמ' 54, כמו שציין הרמ"א בלאך בהוצאתו. 

Halakhah 14

<small>31.</small> <b>משכיר ישראל חמורו לנכרי להוליך עליו חמץ וכו'. </b>וכ"ה בכל הנוסחאות, בעיטור הנ"ל ובטאו"ח סוף סי' ת"ן, וממנו ביבין שמועה להרשב"ץ, כ"ו ע"א. וכ"ה גם בכי"ע, אלא שם גורס "בהמתו" במקום "חמורו", וכ"ה בבה"ג ד"ו, בראבי"ה,<sup class="footnote-marker">38</sup><i class="footnote">בראבי"ה מתחיל סי' חדש (סי' תמ"ט) בפיסקא זו מן התוספתא, והוא באמת המשך של סי' תמ"ח, כלומר המשך התוספתא שפתח בה בשמה. אבל במרדכי פ"ב סי' תקמ"ט הנ"ל: גם פסק רבי אבי העזרי דמשכיר ישראל לגוי בהמתו להוליך עליה חמץ וכו'. ומשמע מדבריו שסבר שאלה הם דברי הראבי"ה עצמו, ולא המשך הפיסקא מן התוספתא. וכן ברור מתוך דברי ס' האגור סי' תש"ד.</i> ברוקח, באו"ז ח"א סי' תשמ"ח וח"ב סי' רמ"ז, בס' המנוח, במאירי, אצל תלמיד הרמב"ן, בחי' מהר"מ חלאווה הנ"ל, בס' אהל מועד ח"ב, ק"א ע"ב, ובשו"ת הריב"ש סי' ת'.<br>ברם בה"ג ד"ב, עמ' 136 הנ"ל: <b>והסיר</b> (צ"ל: ואסיר) [תיקונים והשלמות: כהגהתי מפורש בשאילתות כ״י הנ״ל: ואסיר ליה לישראל להשכיר וכו'.] לישראל להשכיר בהמתו לגוי להוליך עליה חמץ וכו'. וברור שאין להגיה בה"ג "ומותר" (במקום "והסיר") כמו שעשה המו"ל ע"פ ה"ג ד"ו, שהרי רבינו מעתיק שם את לשון התוספתא בבבות שלפניה ובבבא שלאחריה כלשון התוספתא, ולמה שינה כאן את לשונה. והלשון "ואסיר לישראל להשכיר" הוא לשון בה"ג עצמו הפוסק שלא כתוספתא. וכן באגור סי' תש"ד: אך מצאתי כתוב בתוספות הר"ר משה שמצא בתשובות הגאונים שאסרו, ודמו הדבר ליין נסך, דשוים הם, גם הביא ראיה לאסור מן הירושלמי. וכבר העיר בחק יעקב סי' ת"ן אות י"ב לתשובות הגאונים הקצרות (ד' קושטא ומנטובא) סי' רמ"ג ורמ"ד. וכן מפורש בירושלמי פ"ב רה"ב, כ"ח ע"ד: והתני לא ישכיר ישראל את בהמתו לגוי להביא עליה חמץ וכו'. ועיין בשו"ת הרשב"א ח"א סי' קע"ז, בב"ח סי' ת"ן ובחק יעקב הנ"ל. ואף אם נאמר שבדיעבד שכרו מותר שלא כדין ע"ז, מ"מ לכתחילה אסור לו ליהנות מחמץ של גוי, עיין בבאור הגר"א לאו"ח שם. ועיין במאירי, ס' מנוח וריב"ש הנ"ל ומ"ש בשו"ת הרדב"ז ה"א סי' תפ"ו. ועיין מ"ש להלן בסמוך.
<b>להוליך עליו חמץ ממקום למקום. </b>וכ"ה בד, בכי"ל ובקג"נ. וכ"ה בכל הראשונים הנ"ל (חוץ מאלה שנביא להלן). אבל בכי"ע: <b>ואפילו</b> ממקום למקום. וכ"ה בה"ג ד"ו וד"ב<sup class="footnote-marker">39</sup><i class="footnote">בד"ב: אפילו וכו', כגירסת הראבי"ה.</i> הנ"ל. וכן בראבי"ה הנ"ל: אפילו ממקום וכו' (וכן מעתיקים משמו במרדכי ובאגור הנ"ל). ואין למלה זו כאן שום פתרון. ולפיכך נ"ל לשער שאפשר שיש לפנינו שריד ממסורת אחרת ששנתה: לישכיר (=לָיַשכיר-לא ישכיר)<sup class="footnote-marker">40</sup><i class="footnote">עיין מ"ש לעיל ח"ב, עמ' 794, הע' 17, ועוד.</i> ישראל וכו', עיין מ"ש לעיל בסמוך ד"ה ברם. והתוספתא רומזת להלכות שכירות שאמרו (להלן ב"מ פ"ז סה"ג): השוכר את הפועל להביא שליחות <b>ממקום למקום</b>, והלך ולא הביא נותן לו שכרו משלם.<sup class="footnote-marker">41</sup><i class="footnote">עיין מ"ש בתס"ר ח"ב, עמ' 120, ובר"מ פ"ט מה' שכירות ה"ח ופ"ב ה"ד.</i> ואף כאן אפילו פירש לו הגוי שהוא שוכר את הבהמה כדי להוליך עליה חמץ <b>ממקום למקום</b>, ובכגון דא אפילו אם לא מצא שם חמץ משלם לו לישראל שכרו משלם, ונמצא כאילו לא נהנה מן החמץ, ואף אינו רוצה בקיומו, מ"מ אסור לעשות כן לכתחילה, שהרי הגוי פירש לו שהוא שוכר לשם חמץ, ואלמלא החמץ לא היה שוכר את הבהמה, ולפיכך אסור.<br>ובמאירי ו' א' הנ"ל: וסוף התוספתא משכיר אדם בהמתו לעכו"ם להוליך עליה חמץ ממקום למקום. גגו של ישראל סמוך לשל עכו"ם דוחפו בקנה, ואם היה שבת או יום טוב כופה עליה את הכלי. ומלשונו משמע שגם ההלכה על גגו של ישראל וכו' היתה לפניו בתוספתא, ולפנינו אין זכר מזה בתוספתא, אלא כ"ה בירושלמי פ"ב ה"ב, כ"ח ע"ד. [תיקונים והשלמות: וכ״ה בשאילתות הנ״ל: אפי׳ ממקום למקום. נמצאנו למדים שהמלה ״ואפילו״ (או: אפילו) שאינה בתוספתא לא בנוסח הדפוסים ולא בכ״י ווינה, לונדון וקטעי הגניזה ולא בפיסקאות הראשונים שהבאתי בריש שו׳ 31, נמצאת רק בכ״י ערפורט ובראבי״ה (ובראשונים שמעתיקים בשמו), שהיתה לפניו נוסחה קרובה מאד לכ״י ערפורט,<sup class="footnote-marker">3</sup><i class="footnote">עיין מ״ש במבוא לח״ג, עמ׳ י״ג, ד״ה ואף שבידינו.</i> ואין למלה זו שום משמעות לפי גירסת התוספתא בכל הנוסחאות, לרבות כ״י ערפורט. אבל מלה זו ישנה בשאילתות ובה״ג הנ״ל, ולפי המסורת שלהם (והיא. גם מסורת הירושלמי) שאסור להשכיר בהמתו לגוי להוליך עליה חמץ, יש מקום למלה ״אפילו״, עיין מ״ש שם, עמ׳ 498. ואם לא נקבל את ההשערה שהבעתי שצריך להגיה בכי״ע: לישכיר (=לא ישכיר), במקום ״משכיר״ הרי יש לנו הוכחה גמורה שכי״ע ״תוקן״ לפעמים גם ע״י מסורת הגאונים,<sup class="footnote-marker">4</sup><i class="footnote">ולא ע״פ הבבלי והירושלמי גרידא, עיין מ״ש במבוא הנ״ל, ריש עמ׳ י״ד.</i> ולא השגיחו כלל שלפי מסורת התוספתא אין מקום למלה ״אפילו״.]
<small>31-32.</small> <b>מצא חמץ בדרך אם רבה חמץ מותר ואם לאו אסור. </b>כ"ה בד, בכי"ע ובקג"נ. וכ"ה גם בכי"ל אלא שחסרה שם המלה "אם". ובכי"ו ובה"ג ד"ב, עמ' 136 הנ"ל, חסרות המלים "אם רבה", אלא שבכי"ו יש ריוח פנוי לשתי מלים, והסופר סימן למעלה בשלש נקודות (כמין סגול הפוך) שיש כאן השמטה. ובקג"נ מנוקד: אם רָבה וכו'. ובה"ג ד"ו: המוצא גלוסקא בדרך לאחר הפסח מותר בהנאה, וניסח ע"פ מה ששנינו למטה.<br>וגירסא משונה בעיטור הנ"ל (הוצ' רמא"י קכ"ו ע"ב, ד' למברג, נ' ע"ג): מצא חמץ בדרך רובה חמץ <b>אסור</b>, ואם לאו מותר. ועיין בפתח הדביר שם, אבל הנכון כלפנינו, ופירושו שאם כבר עבר הרבה זמן אחר הפסח שרבה החמץ שנאפה אחר הפסח מותר באכילה, ואם לאו אנו חוששים שמא הוא מחמץ שעבר עליו הפסח שלא הופקר,<sup class="footnote-marker">42</sup><i class="footnote">ועיין מ"ש בפרי חדש או"ח סוף סי' תמ"ו, והעיר עליו בתוספות בכורים כאן.</i> ומדברים כאן במקום שרובו ישראל. ועיין מ"ש להלן, שו' 38, ד"ה שחמץ, בשם תוספ' רי"ד.

Halakhah 15

<small>32-33.</small> <b>מעשה ברבן גמליאל שהיה מהלך מעכו לכזיב וכו'. </b>וכ"ה בד, בכי"ל, בקג"נ ובעיטור הנ"ל. אבל בכי"ע: מעשה ברבן גמליאל <b>ור' אילעאי</b> שהיו מהלכין מעכו וכו'. ובכפו"פ פי"א, עמ' רע"ז (ד"ר ס"ה ע"א): מההיא דפר' הדר ומן התוספות מסכת פסחים <b>פ"ב</b><sup class="footnote-marker">43</sup><i class="footnote">כחילוק הפרקים לפנינו.</i> דאמרי' התם מעשה בר"ג שהיה מהלך מעכו לכזיב וכו'. ובירושלמי ע"ז פ"א ה"ט, מ' ע"א: מעשה ברבן גמליאל שהיה מהלך בדרך וכו'. ובוי"ר פל"ח, ג': רבן גמליאל היה מטייל מן עכו לכזיב והיה טבי עבדו מהלך לפניו ור' אלעאי מאחוריו וכו'. ובבבלי עירובין ס"ד ב': מעשה בר"ג שהיה רוכב על החמור והיה מהלך מעכו לכזיב והיה ר' אליעאי מהלך אחריו וכו'. ובר"ח וכן בכ"י אוקספורד ועוד: <b>מחמר</b> אחריו, עיין דק"ס שם שציין גם לחגיגה י"ד כ'. 
<small>33.</small> <b>מצא גלוסקין אחד בדרך וכו'. </b>וכע"ז בירושלמי (קלוסקין, כגי' כי"ל) ובבבלי הנ"ל. ובוי"ר הנ"ל: ראה ככר אחד מושלך בדרך, וכו', וגלוסקין היא עוגה, או עיגול, של פת חטים מנופות, עיין מ"ש לעיל ח"א, עמ' 66, ובהערה 20 שם. 
<small>33-34.</small> <b>אמ' לעבדו טבי טול וכו'. </b>וכ"ה בירושלמי הנ"ל. ובבבלי הנ"ל: אמר לו, אילעאי, טול גלוסקין מן הדרך. ובוי"ר חסרה פיסקא זו. 
<small>34.</small> <b>אמ' לו, מבגאי, טול גלוסקין זה וכו'. </b>וכן בערוך ערך מבגאי: בראש גמ' דפרק הדר מבגאי קח גלוסקין הללו ובראש תוספת פסחים. וכ"ה (מבגיי, מבגי) גם בירושלמי ובוי"ר הנ"ל. ועיין בהערות בעל דק"ס בעירובין שם, ריש עמ' 261. ובב"ר פ"פ, ח', עמ' 961: שכם נסב ומובגיי קטע, ובשנו"ס שם: ומגבאי וכו'. ועיין בבלי מכות י"א א' ומ"ש בתוספות עירובין שם ד"ה שכוון. 
<small>35.</small> <b>מעיירות הללו של בורגנין אני וכו'. </b>עיין תרביץ ש"כ, עמ' 281. 
<small>38.</small> <b>שחמץ של נכרי אחר הפסח מות' מיד. </b>וכ"ה בירושלמי ובוי"ר הנ"ל (אלא שבוי"ר חסרה המלה "מיד"). ובבבלי הנ"ל: שחמצו של נכרי אחר הפסח מותר בהנאה. ובתוספ' רי"ד שם (י' ע"ג מן הספר): "פי' הא ברייתא היא בפ"ב<sup class="footnote-marker">44</sup><i class="footnote">כחילוק הפרקים לפנינו.</i> דתוספתא דפסחים, ומשמע התם שאחר הפסח היה זה המעשה, ומיכן מוכיח שהחמץ שנאסר בהנאה אסור ליתן אותו לגוי במתנה, שהרי ר"ג במתנה נתנה לגוי". וכוונת רבינו למלה "מיד" שבתוספתא, ומשום שמעשה ר"ג נסמך לרישא, שלאחר הפסח מיד, אם לא רבה חמץ, אנו חוששים שמא הוא חמץ של ישראל שעבר עליו הפסח, ואסור בהנאה. ולא התיר רבן גמליאל אלא מפני שאנו הולכים אחרי רוב הולכי דרכים (שהיו גוים), ואלמלי כן לא היה נותן ר"ג את החמץ לגוי. ופירש רבינו שלא כרש"י ותוספות בעירובין ד"ה שהולכין. ועיין במהרש"א שם ומ"ש בהגהות יפה עינים לפסחים כ"ח א'. 
<small>38-39.</small> <b>ואין מעבירין על האוכלין. </b>ירושלמי הנ"ל, דמאי פ"ג רה"ג, כ"ג ע"ג, בבלי הנ"ל, ב"מ כ"ג א'. 
<small>39.</small> <b>והולכין אחר רוב הולכי דרכים. </b>שהם גוים, ולפיכך מותר בהנאה לאחר הפסח מיד, עיין מ"ש לעיל, שו' 38, ד"ה שחמץ. 

Halakhah 16

<small>40.</small> <b>כלום שתינו רביעית יין האיטלקי. </b>וכ"ה בכי"ע, בקג"נ ובבבלי הנ"ל. והסיקו שם שאני יין האיטלקי דמשכר טפי. אבל בד ובכי"ל: רביעית יין באיטלקי, וכ"ה בירושלמי הנ"ל. ובוי"ר הנ"ל: רביעית יין <b>באיטלקית</b> (וכ"ה גם בכ"י אוקספורד שם), כלומר, במדה איטלקית. וכן במשנת שביעית פ"א מ"ב ומ"ג, סנהדרין רפ"ח (בנוסחאות מטיפוס א"י), ירושלמי שבת רפ"ח (ומקבילות): באיטלקי, כלומר במדה איטלקית. וכן מפורש בכלים פי"ז מי"א: מדות הלח והיבש שיעורן באיטלקי, זו מדברית. ועיין מ"ש לעיל ח"א, סוף עמ' 185, ובתס"ר ח"ד, עמ' 193. ומסוגיית הבבלי בעירובין הנ"ל מוכח שהם פירשו שהיין הוא איטלקי ולא שהמדה היא איטלקית, ונוסח משנת סנהדרין רפ"ח שבבבלי, וכן נוסח הברייתא שם (ע"ב א') "יין האיטלקי" אינה טעות סופר. 
<small>41-42.</small> <b>והלך עמהן עד שהגיעו לסולמה של צור. </b>בבבלי הנ"ל: וטייל אחריהן ג' מילין עד שהגיע וכו'. ובירושלמי ובוי"ר לא נזכר השיעור של ג' מילין ועיין מ"ש ר"ש קליין במחברתו "דרך חוף הים", עמ' 9. 
<small>43-44.</small> <b>שרביעית יין משכרת. </b>ירושלמי, בבלי, וי"ר הנ"ל, להלן כריתות פ"א ה"כ, בבלי שם י"ג ב', תו"כ ריש שמיני (אחרי מכילתא דמילואים), מ"ו ע"ב, ירושלמי תרומות פ"א ה"ו, מ' ע"ד, לפי גירסת כי"ל שם (עיין מ"ש לעיל ח"א, עמ' 320), מדרש שמואל ספ"ב. 
<small>44.</small> <b>ואין מורין שתויי יין. </b>וכ"ה במקבילות. ועיין בתוספתא כריתות, בבלי שם, תו"כ ה"ו הנ"ל ובבלי עירובין ס"ד א'. 
<small>44-45.</small> <b>ואין מפירין נדרים לא רכובין ולא מהלכין ולא עומדין אלא עטופין ויושבין. </b>וכע"ז בירושלמי ע"ז פ"א ובוי"ר הנ"ל. וכן בירושלמי נדרים פ"י ה"י, מ"ב ע"א: תני אין נשאלין נדרים אלא עטופי' ויושבי', והנשאל יושב, והשואל צריך להיות עומד וכו' ועיי"ש רפי"א, מ"ב ע"ג. ועיין שמו"ר פמ"ג, ד'. ועיין להלן סנהדרין פ"ו ה"ב ובשו"ת הרדב"ז ח"א סי' ל"א ובלשונות הר"מ סי' קס"ז. ובבבלי הנ"ל לא נזכר שלמדו גם דין עטיפה ממנהג רבן גמליאל. ועיין בעמודי ירושלים לירושלמי נדרים ספ"י. ולעצם העניין עיין בבבלי שם ונדרים ע"ז ב'. 

Halakhah 17

<small>45-46.</small> <b>ר' יוחנן בן נורי אומ' אף הקרמית אדם יוצא בה ידי חובתו. </b>הברייתא משלימה את משנתנו פ"ב מ"ה: אלו דברים שאדם יוצא בהן ידי חובתו בפסח, בחטים, בשעורים וכו'. ומהות הקרמית לא נתבררה בדיוק, והגאונים כותבים שהוא מין שהם מכירים אותו, והוא נמצא בבבל בין הגמא, ואינו נזרע ע"י בני אדם אלא צומח מעצמו, ואוכלין אותו בשני בצרות, עיין מ"ש לעיל ח"ב, עמ' 791. ור' יוחנן בן נורי סובר שקרמית באה לידי חימוץ, ולפיכך יוצאין בה משום מצה, אם עשאה כדין. ולדעתו היא חייבת גם בחלה, עיין לעיל חלה רפ"א, ירושלמי שם פ"א, ה"א, נ"ז ע"א (ומקבילה בפסחים, פ"ב ה"ד, כ"ט ע"ב) ובבלי כאן ל"ה א'.<br>ובכי"ע ובכי"ל נוסף: יוצאין בהן ובהדראה (כי"ל: ובחררה) שלהן בכזית.<sup class="footnote-marker">45</sup><i class="footnote">אצל צוקרמ' בטעות: בכזיב.</i> והכוונה לחמשת המינים שבמשנתנו הנ"ל. ועיין מ"ש על הדראה, חררה, להלן, שו' 60, ד"ה יוצאין בחררה.

Halakhah 18

<small>46-47.</small> <b>יוצאין במעשר שני בירושלם. </b>במשנתנו הנ"ל: אלו דברים שאדם יוצא בהן ידי חובתו בפסח וכו' ובמעשר שני וכו', ולא במעשר שני והקדש שלא נפדו. ומוסיפה התוספתא שהוא יוצא בו בירושלים אבל לא בגבולים, שהרי הוא אסור שם באכילה. ובמכילתא בא פ"י, עמ' 35, מכילתא דרשב"י, עמ' 24, בבלי ל"ו א', נחלקו תנאים על הלכה זו, וסוברים שאין יוצאין במעשר שני בירושלים. ועיין בבלי ל"ח א', סוכה ל"ה א', ומ"ש לעיל ח"ב, עמ' 794 ואילך. 
<small>47.</small> <b>אבל לא בבכורים. </b>מכילתא ומכילתא דרשב"י הנ"ל, ספרי זוטא בהעלותך, עמ' 260, ירושלמי פ"ב ה"ד, כ"ט ע"ב (מגילה ספ"א, ע"ב ע"ד), בבלי הנ"ל. 
<small>48.</small> <b>מעשר שני יש לו היתר אכילה בגבולין וכו'. </b>כלומר, הרי כשניטמא פודין אותו ואוכלין אותו חוץ לירושלים, מה שאין כן בכורים שאין לו פדיון. ועיין בירושלמי הנ"ל ובבלי ל"ו ב'. 

Halakhah 19

<small>49.</small> <b>יוצאין ברקיק השרוי ובמבושל שלא נימוח דב' ר' מאיר וכו'. </b>כ"ה בד ובקג"נ. ובכי"ע ובכי"ל נשנית ברייתא זו בסתם, ודברי ר' יוסי להלן חסרים שם. וכן בירושלמי פ"ג ה"א, כ"ט ע"ד: דתני יוצא הוא אדם ידי חובתו ברקיק שרוי וברקיק מבושל שלא נמחה. ברם מגירסת כי"ו להלן: <b>אע"פ</b> שלא נמוח, מוכח שיש שם השמטה ע"י הדומות, וצ"ל כמו שהוא בד ובקג"נ, וכמו שהשלמנו, וכ"ה בבבלי מ"א א' וברכות ל"ח ב'. וכן באו"ז ח"ב, ה' פסחים סי' רמ"ג, נ"ו ע"ב: ותניא בתוספתא דפסחים ומייתי לה בפרק כל שעה יוצאין ברקיק השרוי וכו', כלפנינו.<br>ובשאילתות צו סי' ע"ז: והיכי דאיכא זקן או חולה ולא מצי אכיל מצה ביבישותא תרו ליה דהוי פתיתא, ואכיל לה כי לא איתמח וכו'. וכ"ה בה"ג סוף ה' פסחים, ד"ו ל' ע"א, ד"ב, עמ' 145, והל"פ הוצ' ר"ס ששון, עמ' ט"ו. ומכאן שהמלים "שלא נימוח" עולות אף על שרוי, וכשיטת הרי"ף בסוגיין, רש"י במקומו, והר"מ פ"ו מה' חו"מ ה"ו ושאר פוסקים.<br>ועיין בב"י בטאו"ח סי' תס"א מש"ש על דברי הטור. וכבר העיר בב"י ובבאור הגר"א שם על הבבלי (ל"ה א', חולין ק"כ א'): המחהו וגמעו וכו', אם מצה היא אין אדם יוצא בה ידי חובתו בפסח. ואמרו (בחולין שם): לחם עוני אמר רחמנא, והאי כיון דפרתיה לאו לחם הוא (כגי' שטמ"ק שם וכי"י, עיין דק"ס. ועיין ר"ח כאן ל"ה א'). ועיין בהעמק שאלה לשאילתות הנ"ל אות ח' שחילק בין נימוח ובין נמחה עד כדי גמיעה.<sup class="footnote-marker">46</sup><i class="footnote">ועיין בשו"ת הגאונים שערי תשובה סי' קל"ו, אוה"ג, עמ' 38.</i> ברם בירושלמי הנ"ל העתיק מן הברייתא שלנו "שלא נמחה", והסיק: לא אמר אלא שלא נמחה, הא נמחה לא, ולעניין חמץ את אמר המחה את החמץ וגמיו חייב. הרי לך לכאורה שאין הבדל בין נמחה ונימוח. ועיין היטב בשו"ת מהר"ח או"ז סי' רי"ח, קרוב לסופו, והעתקתיו להלן, שו' 50, ד"ה ובה"ג.<br>ולעניין שרייה כתב ברש"י: יוצאין ידי חובת מצה ברקיק השרוי <b>בתבשיל</b>. ועיין בשו"ע או"ח סי' תס"א ס"ק ד' ובאחרונים שם. ובראב"ן פסחים, ע"ג ע"ב: ויש שאינן רוצין להשרות המצה בלילה הראשון במרק, כי ראו אבותיהן שכן עשו, וסבורין דמשום שלא תחמיץ עושין, ולא היא,<sup class="footnote-marker">47</sup><i class="footnote">כלומר, שאם מטעם חשש חימוץ אתינן עלה, הרי אף בשאר ימות הפסח יש לחשוש. ובראב"ן שם מסיים: ומיהו אינו טוב לעשות פרפיל שלא יעשו גם מקמח, וטוב הוא לאסור זה מפני זה. והכוונה לשאר ימות הפסח, גזירה משום קמח ממש, שהרי בלילה הראשון בוודאי אינו יוצא ידי חובת מצה בפרפיל שהוא מבושל, וכר' יוסי להלן, ואין צורך בגזירה. וכן מפורש בראבי"ה ח"ב סי' תע"ה, עמ' 103, שיש מחמירין אפילו בשאר ימות הפסח. ועיין באבן שלמה על הראב"ן, קס"א ע"ד, אות ל"ו. וכבר העיר על הראב"ן בברכי יוסף או"ח סוף סי' תס"ג, ועיין בשיורי ברכה שם.</i> לא הנהיגו כן, אלא משום שיהא טעם מצה בפיהם כל לילה הראשון.
<small>50.</small> <b>ואין יוצאין במבושל אע"פ שלא נמוח. </b>בשאילתות, בה"ג ובה"פ הנ"ל, וכן בה"ג ברכות פ"ו, ד"ו ז' רע"א, ד"ב, עמ' 60, בקטע מן הגניזה שפרסם לוי (1937, Bonn), עמ' 24, ובקטע של הלכות פסוקות בעברית שפרסם הרי"ן אפשטין ביאהרבוך הפרנקפורטי חי"ב, עמ' 106, מפרש שמבושל יצא מתורת לחם. ועיין מ"ש להלן בשם ס' המנוח. וברי"ף בסוגיין, וכן בר"מ פ"ו מה' חו"מ סה"ו, פירש משום שאין בה טעם מצה. ועיין בחידושי מהר"מ חלאווה שתמה על הרי"ף, וכתב שאף במבושל יש בו טעם מצה, אם לא נמוח. ובס' מנוח על הר"מ הנ"ל, כ"א ע"א, כתב: מאחר שבשלה בטלה מתורת לחם, ואינו קרוי לחם כלל,<sup class="footnote-marker">48</sup><i class="footnote">בספרי זוטא שלח, עמ' 283: מלחם ולא כל לחם. פרט למבושל והסופגנין והדובשנין וכו' והמדומע שפטורין מן החלה. ועיין ריבמ"ץ ור"ש חלה פ"א מ"ד, ראבי"ה ח"ב סי' תכ"א, עמ' 49 ואילך, או"ז ח"א סי' רי"ז, ל"ב ע"ב וע"ג, שו"ת מהר"ח או"ז סי' רי"ח ומ"ש בבאורי הגר"א יו"ד ריש סי' שכ"ט. אבל מן הלשון "ולא כל לחם" אין להביא ראייה שמבושל אינו קרוי לחם, אלא שאינו בכלל "כל" לחם, שהרי ממעט מכאן גם מדומע.</i> <b>ואנן בעינן טעם מצה</b>, וליכא. ועיין היטב בברכות ל"ח ב'. וצ"ע. ועיין מ"ש להלן פ"ה ה"ט, שו' 41, ד"ה בשלו.<br>ובס' מנוח שם: <b>ובהלכות גדולות</b> מפרש טעמא שאין יוצאין במצה מבושלת, משום מצה עשירה, ולאו משום דלית בה טעם מצה. וכבר ראינו שבכל נוסחאות בה"ג מפורש שמבושל יצא מתורת לחם. ומה שכתב בשם הלכות גדולות היא שיטת בעלי התוספות, עיין בבבלי מ"א א' תוד"ה אבל, תוספ' ר' יהודה ברכות ל"ח רע"ב ועוד. ועיין בהעמק שאלה הנ"ל ובבית אפרים להגרא"ז מרגליות או"ח סי' י"ג.<br>ובה"ג ברכות הנ"ל כתב שבכלי ראשון נקרא מבושל. ובקטע מן הגניזה הוצ' לוי הנ"ל: ר' יוסי או' יוצאין ברקיק שרוי, <b>טמשא ששופך עליו רותחין</b>, אבל לית (צ"ל: לא) במבושל, ואעפ"י שלא נימוח. ועיין רוקח סי' רפ"ג ומ"ש במגן אברהם סי' תס"א אות ז'. ובשו"ת מהר"ח או"ז סי' רי"ח: פי' <b>שרוי אפילו בכלי ראשון</b>, רק שלא נתבטל מתוריתא דנהמא, ולא במבושל, פי' שנתבשל כל כך עד שאין בו תוריתא דנהמא וכו', ואפשר אע"פ שלא נימוח נשתנה מראיתו ממראה לחם, ולר' מאיר לא בעינן הכא תוריתא דנהמא. ושמא גם לענין המוציא לא בעינן לר' מאיר תוריתא דנהמא, או שמא הוא מחלק בין המוציא למצה. ועיין בראבי"ה סי' קצ"ז, ח"א, עמ' 256.
<small>51.</small> <b>יוצאין בספגנין הנעשין באור, ואין יוצאין בספגנין הנעשין בחמה. </b>ירושלמי חלה פ"א ה"ה, נ"ז ע"ד, כנוסח הרש"ס, כ"ד סע"ב, הר"ש (חלה פ"א מ"ה) ועוד. ועיין בקטע של הירושלמי מן הגניזה שפרסם הרי"ן אפשטין בתרביץ ש"ג, עמ' 125, ובהערות שם. וספגנין הנעשים בחמה אינם לחם,<sup class="footnote-marker">49</sup><i class="footnote">בר"מ פ"ו מה' בכורים ה"ב: שאין מעשה חמה להם.</i> ולפיכך אין יוצאין בהן בליל ראשון של פסח. ועיין מ"ש להלן בסמוך. ועל מהות "הספגנין" עיין מ"ש להלן, שו' 58, ד"ה ולא בספגנין. 
<small>51-52.</small> <b>ואין עושין ספגנין בחמה בפסח. </b>כלומר, אעפ"י שמותר לאכול ספגנין שנעשו בחמה בשאר ימות הפסח, מ"מ אסור לעשותן לכתחילה בחמה. וכן בפיסקי הריא"ז:<sup class="footnote-marker">50</sup><i class="footnote">לפי שלטה"ג על הרי"ף פ"ב סוף סי' תש"ל.</i> ואין אופין עיסה בחמה בפסח, שמא תבא לידי חימוץ, כמו שמבואר בתוספתא. ובכי"ע נשמטה בבא זו בטעות ע"י הדומות, עיין מ"ש להלן, שו' 52, ד"ה יוצאין. ועיין בתרגום יונתן שמות י"ב, ל"ט.<br>ובבבלי מ"ב א': דרש רבא אשה לא תלוש בחמה, ולא בחמין (כנוסח כי"י וראשונים, עיין דק"ס), ולא בחמי חמה, ולא במים הגרופין מן המולייר וכו'. עברה ולשה מהו, מר זוטרא אמר מותר, רב אשי אמר אסור. וכתב במ"מ פ"ה מה' חו"מ הי"א: "ויש מפרשים שהוא כולל אף לא תלוש בחמה", כלומר שלרב אשי אם לשה בחמה אסור. וכן מפורש בס' יריאים השלם סי' נ"ב, י"א ע"א, בשם בה"ג.<sup class="footnote-marker">51</sup><i class="footnote">עיין בה"ג ה' פסח רפ"ב, ד"ו כ"ח סע"ג, וד"ב עמ' 140, ומ"ש הר"ע הילדעסהיימער בהערה נ"א שם.</i> וכ"ה שיטת ר' משולם לפי אהל מועד ח"ב, ק"ב ע"ב. ועיין ראבי"ה סי' תס"ט, עמ' 98. ולדעת הרי"ץ גיאת ה' פסחים (עמ' צ"ב)<sup class="footnote-marker">52</sup><i class="footnote">לפנינו ברי"ץ גיאת: משום שאינה משומרת כהלכתה באכילה בעלמא בהנאה מותר, וצ"ל שם: באכילה בעלמא [וכל שכן] בהנאה מותר, כמו שהגיה רד"ב צאמבער בהוצאתו, י"ג ע"א, הע' רכ"ד, וכפי שמוכח מן הראשונים.</i> והעיטור ה' מצה ומרור (הוצ' רמא"י, קכ"ט ע"ד) המדובר שם רק במצה המשתמרת, שהוא אינו יוצא בה בליל ראשון, אבל באכילה כ"ע מודי שהיא מותרת. ולפי זה למעשה דין מצה שלשה בחמה כדין סופגנין שאפאן בחמה, שאין יוצאין בהן ידי חובה, אבל מותרין באכילה, ואסור לעשות כן לכתחילה. והראשונים שסוברים שלרב אשי אסור באכילה בכל ימות הפסח אף הם יודו שסופגנין הנאפין בחמה מותרים באכילה, הואיל וכל אפייתן בחמה, הרי החום המרוכז של השמש כאשו של תנור, כמו שכתב בחק יעקב סי' תס"א אות ח'.<br>ורוב הפוסקים סוברים (העיטור הנ"ל, הר"מ פ"ה ה' חמץ הי"ב ועוד) שדברי רב אשי אינם עולים על לישה בחמה, אלא על לישה במים חמים וכדומה. ולפ"ז אם עבר ולש בחמה, כ"ע יודו שהמצה מותרת באכילה.
<small>52.</small> <b>יוצאין בסריקין בין מצויירין ובין אין מצויירין. </b>וכע"ז בכל הנוסחאות, בירושלמי פ"ב ה"ד, כ"ט סע"ב, ובבבלי ל"ז א'. ובכי"ע: ואין יוצאין בסריקין וכו', ויש שם השמטה ע"י הדומות, וצ"ל: ואין [עושין ספגנין בחמה בפסח] יוצאין בסריקין וכו', כמו שהוא בשאר נוסחאות התוספתא, עיין מ"ש לעיל, שו' 51–52, ד"ה ואין עושין.<br>וסריקין הן כנראה מצות שסרקו אותן במסרק,<sup class="footnote-marker">53</sup><i class="footnote">ועיין בארחות חיים ח"א ה' חמץ ומצה סי' ק"ג, ע"ה ע"ד, ובטאו"ח סי' ת"ס. ובקדמוניות התלמוד של קרויס (עברית) כ"ב ח"א, עמ' 204, הע' 6, משער שהכוונה ללחם הקרוי βλωυιαῖος (עיין אתינאיוס שם 114e), ואינו נראה.</i> כעין לחם κνήστος (גרוד) שמזכיר אתינאיוס בחכמי המשתה 111d. ויוצאין בסריקין, אעפ"י שהן מאכל עשירים (עיין מ"ש להלן, שו' 60, ד"ה ובבבלי) ואפילו אם עשה ציורין על הסריקין (עיין אוה"ג, עמ' 30 ועמ' 144) אף כאן יוצאין בהם בדיעבד, ואין חוששין שמא שהה בעשיית הציורין, ונחמצה העיסה בנתים, אע"פ שאסור לעשותן לכתחילה.
<small>53.</small> <b>שאל ביתוס בן זונן לחכמים וכו'. </b>וכ"ה בבבלי הנ"ל. ובירושלמי הנ"ל: שאל בייתוס בן זונין את רבן גמליאל וחכמים ביבנה וכו'. ועיין להלן פ"י, שו' 33. ועיין בס' יחוסי תנאים ואמוראים ערך בייתום, הוצ' הרי"ל פישמן, עמ' 30. 
<small>56-57.</small> <b>עושין סריקין כמין רקיקין ואין עושין סריקין כמין גלוסקאות. </b>וכ"ה בבבלי הנ"ל. וכן בירושלמי: כרקיקין וכו' כקלוסקאות. ובתשה"ג גאוניקה ח"ב, עמ' 339 (אוה"ג, עמ' 30): עושין סריקין מן רקיק', ואין עושין מן גלוסקאות. וכ"ה ("מן") ברי"ץ גיאת, עמ' צ"ז. ועיין בהוצ' צאמבער, עמ' ט"ז, ובהערה רפ"ט שם. והיא היא, שהרי לפי השערתנו לעיל היו עושים מקודם את המצה ואח"כ סורקין אותה, ולפיכך אמרו שעושין סריקין מן רקיקין שהם דקים, אבל אין עושים סריקין מן הגלוסקאות (עיין לעיל, שו' 33, ד"ה מצא) שהן עבות. ואפשר גם שאין מן אלא מין (=כמין). 

Halakhah 20

<small>57.</small> <b>אין יוצאין בחליט ולא בחמעיסה. </b>עיין בשנו"ס. ואפשר שהגירסא שלפנינו נכונה, ויש כאן חם עיסה.<sup class="footnote-marker">54</sup><i class="footnote">כלומר, חמין לתוך קמח, כמפורש לעיל חלה פ"א ה"ב ומקבילות. וכן משמע קצת מלשון התוספתא כאן וחלה הנ"ל ה"א וה"ב ומן המקבילות בירושלמי שאמדו: חלוט (בלי הי"א הידיעה) וכו', המעיסה (=חמעיסה), ולפ"ז אף האות הראשונה היא מן השורש.</i> ובמשנת חלה פ"א מ"ו: המעיסה בית שמאי פוטרין, ובית הלל מחייבין. החליטה בית שמאי מחייבין ובית הלל פוטרין. וכבר הסיקו בירושלמי ובבבלי ששני תנאים שנו משנה זו, ואין חילוק בין חליטה ומעיסה, והמחייב מחייב בשתיהן והפוטר פוטר בשתיהן, עיין מ"ש לעיל ח"ב, עמ' 791 ואילך. ובתוספתא שם פ"א ה"ב מסיים: וחכמים אומרים אחד זו ואחד זו הנעשת באלפס ובקדרה פטורה, הנעשת בתנור חייבת. וכבר הוכחנו לעיל ח"ב, עמ' 792, שכל המחלוקת היא אם חלט את העיסה ואפאה אח"כ בתנור, אבל אם לא אפאה אח"כ אלא בשלה כ"ע מודי שהיא פטורה, עיין מ"ש להלן בסמוך ד"ה ולא באסקריטין. ועיין בבעל המאור ובמלחמות לסוגיין ובתוספות ל"ו ב' ד"ה פרט ובס' המכריע סי' ס"ג ומ"ש לעיל ח"ב הנ"ל, ובבלי יבמות מ' א'. ועיין מ"ש להלן פ"ג, שו' 13. 
<small>58.</small> <b>ולא בספגנין ולא בדבשנין. </b>בבלי קי"ט ב' בשינוי לשון, עיי"ש. וכן שנינו במשנת חלה (פ"א מ"ד, ועיי"ש מ"ה) שסופגנין פטורין מן החלה, ועיין בספרי זוטא שלח, עמ' 283, ומ"ש לעיל הערה 48. ובמכילתא בא פ"י, עמ' 35, אימעטו כולם מלחם עוני, והחכמים סוברים שם שיוצאין בהם, עיי"ש. ועיין באוה"ג, עמ' 35, סי' צ"ג, ופירש הגאון שאינם לחם. ועיין בשאילתות סוף סי' ע"ז, ובאשכול הוצ' ר"ש אלבק, עמ' 63. ועיין באור כל הסוגייא במאירי ל"ז א' ד"ה כל עיסה וד"ה יש בזו.<br>ולעיל, שו' 51, שנינו בפירוש: יוצאין בספגנין הנעשין באור. וכבר עמדו בירושלמי חלה פ"א ה"א, נ"ז ע"ד, על סתירה זו, ותירץ שם ר' יוחנן, שמשנת חלה הנ"ל, הפוטרת את הסופגנין, מדברת בסופגנין שנעשו בחמה,<sup class="footnote-marker">55</sup><i class="footnote">במאירי 48 סע"א: והוא הדין שהיה יכול להעמידה בדרך בישול, אלא שלא היה בזמנם דדרין (צ"ל: דרכן) של אלו אלא ביבש, או בחמה, או בטיגון.</i> והסתייעו בברייתא הנ"ל. עיין מ"ש לעיל, שו' 51. ואף בבבלי ל"ז א' העמיד ר' יוחנן את משנתנו הנ"ל: והללו שעשאן בחמה. וריש לקיש בירושלמי ובבבלי שם סובר שמעשה אילפס פטורין מן החלה (ואין אדם יוצא בהם ידי חובתו בפסח), והוא מעמיד את הברייתא הנ"ל בשהיה האור הולך מן הצד (והאילפס הוא כתנור) לפי הירושלמי, או שהרתיח ולבסוף הדביק, והאילפס עושה מעשה תנור, כשיטת הבבלי.<br>ובירושלמי חלה שם אמרו: הספגנים טרוקטה. הדובשנים מליגלה.<sup class="footnote-marker">56</sup><i class="footnote">כגירסת הקטע מן הגניזה והראשונים, עיין תרביץ ש"ג, תרצ"ב, עמ' 124.</i> ויפה פירשו המלונים שמליגלה הם חלות שנילושו בדבש ושמן<sup class="footnote-marker">57</sup><i class="footnote">וכן ברימב"ץ חלה שם: מליגאלא, לשון יון דבש וחלב בעיסה וכו'.</i> (μελίγαλα), וטרוקטה הם חלות שהרומיים קראו להם tracta, אבל מהות הטרוקטה לא נתבררה יפה,<sup class="footnote-marker">58</sup><i class="footnote">עיין בבלי ברכות ל"ז ב', ובדק"ס שם, עמ' 205, הע' ו', ובאהצו"י חלה, עמ' 108. ועיין בבאור התלמוד בברכות שם למלה "טרוקנין", אבל ספק גדול הוא אם טרוקנין וטרקטא הם היינו הך.</i> ועיין גם בקדמוניות התלמוד של קרויס (עברית) כ"ב ח"א, עמ' 203 ואילך. והנה מתוך דברי פליניאוס<sup class="footnote-marker">59</sup><i class="footnote">תולדות הטבע סי"ח פכ"ז סי' ק"ו.</i> מוכח שכל החלות שנעשו בצורה שטוחה ומרודדת הן טרוקטה. אבל לעיל שם (סי' ק"ה) הוא אומר שהיו קיימות חלות שקראו להן "מימיות",<sup class="footnote-marker">60</sup><i class="footnote">וקראו להן גם פרתיות, מפני שבאו לרומי מן הפרתיים.</i> משום שהיו <b>שוטחים ומרדדים</b> את העיסה בכח מים,<sup class="footnote-marker">61</sup><i class="footnote">בירושלמי כאן פ"ג ה"ב, ל' ע"א: טרקטה. הורי ר' יצחק מיעבד חד תרי תלתא אסור, אלא אין שזג ידויי במייא. וכפי הנראה בא"י היו מרדדים את העיסה בידים, והיה הבצק נדבק להן, ולפיכך היה צריך לרחוץ את ידיו בנתים.</i> עד שנעשו רכות וחלולות<sup class="footnote-marker">62</sup><i class="footnote">בפיה"מ להר"מ עוקצין פ"ב מ"ט: וכמו זה הפת שחלקיה מלאים נקבים דקים כמו הספוג, וזהו פת ספגניות.</i> כמין <b>איספוגין</b>.<sup class="footnote-marker">63</sup><i class="footnote">.aqua trahitur a tenui et spongeosa inanitate</i> ומאידך גיסא כותב אתינאיוס (חכמי המשתה 113d) שהיו נותנין קצת חלב, שמן, פלפלין ושומן לחלות שהרומאים קוראין להן טרוקטה (τράκτα). ובפיה"מ להר"מ חלה פ"א מ"ד: וסופגנין וכו', ומערבין בהן שמן או דבש, או מתבלין אותן בתבלין וכו'. ולפ"ז אפשר שלא כל הסופגנין היו פטורין מן החלה.<br>ולהלן שם בירושלמי חלה הנ"ל: ר' יוחנן אמר טריקטא חייבת בחלה וכו', ואדם יוצא בה ידי חובתו בפסח. ר' שמעון בן לקיש אמר טריקטא אינה חייבת בחלה וכו', ואין אדם יוצא בה ידי חובתו בפסח וכו'. וברור שם מתוך הסוגייא שהמחלוקת היא משום שטרקטא אינן נאפות בתנור אלא באילפס, והאור הולך תחתיהן (ולא מן הצד), ולריש לקיש אינם כמעשה תנור. ועיין בבבלי ל"ז א'. ולפי ריש לקיש הברייתא שלנו היא כפשוטה, וכולן פטורין משום שאינן מעשה תנור, והברייתא שלעיל היא כשהאור מהלך מן הצד, או כשהרתיח ולבסוף הדביק, וכמו שכתבנו לעיל. ושמא היה אופן אפיית הסופגנין קשור בטיב הסופגנין עצמן.<sup class="footnote-marker">64</sup><i class="footnote">עיין בפיה"מ להר"מ שהעתקנו לעיל סד"ה ובירושלמי.</i> וסופגנין שלא הוסיפו בהן חלב ושמן היתה אפייתן כעין מעשה תנור, ויוצאים בהן בפסח, אע"פ שהיו בעיקרן מאכל עשירים, עיין מ"ש להלן, שו' 60, ד"ה יוצאין בחררה. ועיין מ"ש להלן בסמוך.
<b>ולא באסקריטין, אבל ממלא כריסו מהן וכו'. </b>בבבלי קי"ט ב' הנ"ל: הסופגנין והדובשנין והאיסקריטין אדם ממלא כריסו מהן, ובלבד וכו'. ובמשנת חלה פ"א מ"ד הנ"ל ובמקבילות נשנית אף חלת המשרת (בנוסחאות מטיפוס א"י: המסרת) בקבוצה זו. ואף במכילתא בא פ"י הנ"ל נשנית חלת המשרת (המסרת) עם המינים הללו. ופירשו בירושלמי חלה שם: והאיסקריטין. חליטין דשוק. וחלת מסרת חליטין דמיי. ובבבלי כאן ל"ז א': מאי חלת המסרת ? אמר ר' יהושע בן לוי,<sup class="footnote-marker">65</sup><i class="footnote">בשאילתות סוף סי' ע"ז: אמר רב יהודה אמר שמואל.</i> זה חלוט של בעלי בתים. ושמא צ"ל אף בירושלמי הנ"ל: חליטין דביי<sup class="footnote-marker">66</sup><i class="footnote">וכן בב"ר פע"ג, ח', עמ' 852: מתי אעשה גם אנכי לביתי, ראובן בעי <b>ביי</b> ושמעון בעי <b>ביי</b>, ועיין בהערות שם. וכן בירושלמי סנהדרין פ"ז הי"ט, כ"ה ע"ד: עלון לחד אתר ואקבלון בחד. כיי יתבון למיכל וכו'. וצ"ל: ואקבלון בחד <b>ביי</b>. יתבון למיכל. וכן מפורש בס' יחוסי תנאים ואמוראים ערך בתירא, הוצ' הרי"ל פישמן, עמ' 34: ואתקבלון בחד <b>בית</b>, יתבין וכו'. ברם אף בקטע מן הגניזה בתרביץ ש"ג, עמ' 124, גורס: חליטין דמיי. וכ"ה גם בראשונים, עיין אהצו"י חלה, עמ' 108, וכן גם בריבמ"ץ במקומו ובנוסח הרש"ס (חליטין דמוי) ובראבי"ה ח"ב סי' תכ"א, עמ' 50.</i> (במקום "דמיי"), כלומר חליטין של בית, בניגוד לחליטין דשוק, הקבלה רגילה במקורות (עיין לדוגמא במשנת מעשרות פ"א סמ"ה ועוד), והוא פירוש ר"י בן לוי בבבלי.<br>והנה טיב מעשה משרת (מסרת) מתואר במקרא (ש"ב י"ג, ח' ואילך): ותקח את הבצק ותלוש ותלבב לעיניו (בתרגום שם: ולשת <b>וחלטת</b> לעינוהי) ותבשל את הלבבות. ותקח את המשרת ותצק לפניו וכו'. ובתרגום שם: ונסיבת ית מסריתא ואריקת קדמוהי וכו'. ומכאן שהיו חולטים את הבצק בבלילה רכה, ואח"כ היו מבשלים אותו, ובזה כ"ע מודי שאינו לחם.<sup class="footnote-marker">67</sup><i class="footnote">אבל במכילתא בא פ"י הנ"ל, וכן בירושלמי פ"ב ה"ד, כ"ט סע"ב, מיעטו אף חלת המסרת מלחם עוני דווקא. ובמאירי ל"ז א' (48 ע"א): ובחלת המסרת מיהא לא נחלקו וכו' והראיה שהרי בברייתא שבסוגיא זו (כלומר, הסופגנין והדובשנין והאיסקריטין עשאן באילפס וכו') שהקשו ממנה לריש לקיש לא הזכירו בה חלת המסרת ולא (צ"ל: אלא) סופגנין ודובשנין ואיסקריטין וכו'. והדברים נכונים אף כלפי התוספתא כאן.</i> ואשר לאיסקריטין (ἐσχαρίτης), הרי מוכח מן המקורות היונים שהיו אופים אותו בכנון (על האש), או מטגנים אותו במחבת בקצת שמן.<sup class="footnote-marker">68</sup><i class="footnote">עיין מה שהביא אתינאיוס בספדו חכמי המשתה ס"ג 115e, בשם גלינוס. ועיי"ש גם 109c ואילך.</i> ובמכילתא בשלח, ויסע פ"ח, עמ' 171: וטעמו כצפיחית בדבש. ר' יהושע אומר כלפס וכעין אסקריטי.<sup class="footnote-marker">69</sup><i class="footnote">ועיין מ"ש Schleusner בתיסווריוס שלו לתרגום השבעים, ערך ἐσχαρίτης.</i> ועיין במכילתא דרשב"י שם, עמ' 115. ובבבלי ל"ז א': הסופגנין והדובשנין והאיסקריטין, עשאן באילפס חייבין, בחמה פטורין וכו'. ומתוך פירוש הירושלמי הנ"ל אנו רואים שאף את האיסקריטין היו חולטים מתחילה, אלא שאיסקריטין דידן אין עושין אותן במחבת אלא היו אופים אותן בכנון, והיו רגילין לעשות כן האופים למכירה בשוק, חליטין דשוק.
<small>59.</small> <b>ובלבד שיאכל כזית מצה באחרונה. </b>וכ"ה בבבלי קי"ט ב' הנ"ל. ופירשו שם שבאחרונה דווקא, כדי שישאר טעם מצה בפיו. ועיין בתוספות שם ק"כ א' ד"ה באחרונה. ועיין גם בבבלי מ' א' וברש"י שם ד"ה באחרונה. ועיין שאילתות צו סי' ע"ו ובהעמק שאלה שם אות ה', אוה"ג, עמ' 129 ואילך. ועיין ר"מ פ"ח מה' חו"מ ה"ט, מדרש שכל טוב בא, עמ' 133, ומ"ש הרמ"מ כשר בתו"ש חי"ב, עמ' 275. 

Halakhah 21

<b>יוצאין במצה מתובלת. </b>וכ"ה הסדר בד, בכי"ל ובקג"נ. אבל בכי"ע הבבות הפוכות, כלומר: יוצאין בחררה ובמצה ישנה וכו', יוצאין במצה המתובלת וכו'.<br>ובירושלמי פ"ב ה"ד, כ"ט ע"ב: והא תני יוצאין במצה מתובלת, אעפ"י שאין בה טעם דגן, והוא שיהא רובה דגן, סברין מימר מתובלת משקין. נאמר מתובלת שומשמין, מתובלת אגוזין וכו'. כלומר, אבל אם מתובלת משקין היא מצה עשירה, ואין יוצאין בה, לר' יודה בן פזי בירושלמי שם. ובבבלי מנחות כ"ג ב': תיבלה בקצח, בשומשמין ובכל מיני תבלין כשרה, מצה היא, אלא שנקראת מצה מתובלת וכו', דלא אפיש לה תבלין דרובה מצה היא וכו'. ובתוספות שם ד"ה תיבלה: לענין מצה מיתניא וכו', ובתוספתא דפסחים תני כה"ג יוצאין במצה מתובלת, אבל ברייתא זו לא אשכחן לא במנחות ולא בפסחים. ועיין רוקח סי' רפ"ג.<br>והברייתא שלנו הובאה בשם התוספתא גם בהשגות הראב"ד פ"ו מה' חו"מ ה"ה (ועיין מ"מ ומ"ע שם), בתוספות הר"ש משנץ כאן ל' סע"ב, ראבי"ה ח"ב סי' תס"ח, עמ' 98, או"ז ה' פסחים סי' רל"ח, נ"ו ע"א,<sup class="footnote-marker">70</sup><i class="footnote">ושם: תניא בתוספתא <b>ספ"ק</b> דפסחים יוצאין וכו', והיה לפניו חילוק הפרקים כמו שהוא בכי"ע, עיין לעיל הע' 32.</i> סמ"ג לאווין סוף סי' ע"ט, ל"א ע"ג, רא"ש פ"ב סי' כ"ג.<br>ובר"מ פ"ה מה' חו"מ ה"כ: מותר ליתן התבלין והשומשמין והקצח וכיוצא בהן לתוך הבצק, וכן מותר ללוש העיסה במים<sup class="footnote-marker">71</sup><i class="footnote">בנוסח כ"י: ביין, וכן היה לפני הרב המגיד. ובכ"י אחר: ביין ובמים, עיין במעשה רוקח במקומו.</i> ושמן או דבש וחלב או לקטף בהן. וביום הראשון אסור ללוש ולקטף<sup class="footnote-marker">72</sup><i class="footnote">עיין במדרש תנאים הוצ' הרד"ץ הופמן, עמ' 91. אבל במכילתא בא פ"י, עמ' 35: אבל מקטף הוא מכולן. ועיין להלן פ"ג, שו' 15–16, ובבלי ל"ו א', ושם משום חשש חימוץ אתינן עלה, ולא משום לחם עוני.</i> אלא במים בלבד וכו'. ומתוך לשונו שהפריד בין תבלין וכו' ושמן ודבש וכו' מוכח שבמתובלת בתבלין יוצא אפילו בלילה הראשון, עיין בשו"ת הרדב"ז ח"ג סי' תקפ"ב. ומקור הר"מ הוא בתוספתא ובירושלמי.<sup class="footnote-marker">73</sup><i class="footnote">עיין מ"ש ר' מנוח במקומו שם, י"ז ע"א. וצ"ל שם: בתוספתא דפסחים (במקום: דזבחים). ועיין במגיד משנה, במגדל עוז שם ובשו"ת הרדב"ז שהזכרנו בפנים.</i> והשוה לשונו בפי"ב מה' מעשה הקרבנות הי"ז ובהשגות שם. ועיין מ"ש להלן בסמוך.
<small>59-60.</small> <b>בין שנתבלה באלפס, בין שנתבלה בקדירה. </b>וכ"ה הסדר בכל הנוסחאות ובתוספ' הר"ש משנץ ובאו"ז סי' רל"ח הנ"ל. ובראבי"ה, עמ' 98 הנ"ל: בין שתבלה בקדירה, ויש שם השמטה ע"י הדומות. ובהשגות הראב"ד הנ"ל: בין שתבלה בקדרה, בין שתבלה באילפס. ומפרש רבינו: ההיא שתבלה משנאפית. ואין כאן אלא פירוש לדברי התוספתא, ולא השגה על הר"מ, עיין במרכבת המשנה במקומו.<br>ואף שמן הירושלמי הנ"ל מוכח שלא כדברי הראב"ד, הרי דייק רבינו מתוך הבבא שלנו (שלא נזכרה בירושלמי) שמדברים כאן שתיבלה לאחר אפייה, שאם לא כן האיך יוצאין בה בפסח אם עשאה בקדירה, שהרי סתם קדירה של חרס היא, ואין אופין בה אלא מבשלים בה במים, ואין כאן לחם, ולפיכך פירש שתיבלה בקדירה אחר האפייה, וברייתא זו כמאן דאמר שאין הבשול מבטל את האפייה, אם לא נימוחה המצה, כלעיל שו' 49. ולפ"ז מקור הר"מ בפ"ה ה"כ היא לא התוספתא כאן אלא הירושלמי כאן והברייתא בבבלי זבחים. ועיין בליקוטים על התוספתא לר' יונה בר' גרשון במקומו.
<small>60.</small> <b>יוצאין בחררה. </b>ראבי"ה ח"ב סי' תנ"ב, עמ' 72. וכן בס' האמרכל (סה"י לכבוד ר"א מרכס, עמ' ק"ס) בשמו: דתניא בתוספתא <b>בפ"ק</b><sup class="footnote-marker">74</sup><i class="footnote">והיה לפניו חילוק הפרקים כמו שהוא בכי"ע. וכן בראבי"ה שלפנינו שם: דתניא בפרקין וכו', כלומר בפרק שעומד בו, בפ"א. ועיין בהערה 11 שם. ועיין להלן פ"ג, הע' 56.</i> יוצאין בחררה וכו'. ובירושלמי פ"ב ה"ד, כ"ט ע"ב: יכול שאינו יוצא בפסח אלא בפת <b>הדראה</b>, מניין אפילו כמצת שלמה וכו'. ברם בכי"ל ובאו"ז:<sup class="footnote-marker">75</sup><i class="footnote">ח"א סי' רל"ח, נ"ו ע"א.</i> אלא בפת <b>חררה</b> וכו'. כלומר, שאין לחם עוני אלא עוגת רצפים, עוגה שנאפית בחפזון על גבי גחלים,<sup class="footnote-marker">76</sup><i class="footnote">כחררה שעשו אבותינו במצרים, וכמו שאמרו במכילתא בא פי"ד, עמ' 49: <b>עוגות</b>. אין עוגות אלא חררה וכו', נס גדול נעשה להם בחררה זו וכו'. והיא היתה פת יבישה, פת חריבה, עיין מ"ש להלן סוכה פ"ב, שו' 17, ד"ה שהוא אוכל (בשם כי"ל).</i> ולפיכך בא ללמדנו שיוצאים אפילו בפת נקיה, כמצת שלמה המלך. וגירסא זו מתאימה לגירסת הבבלי ל"ו ב' בברייתא זו.<br>ברם בקטעים מן הגניזה של הירושלמי (שרי"ר, עמ' 103): יכול שאינו יוצא ידי חובתו בפת חרדה,<sup class="footnote-marker">77</sup><i class="footnote">האותיות "חר" מטושטשות קצת בכ"י שם, אבל ברור שאין יותר משתי אותיות.</i> מניין אפילו וכו'. וכן בספרי ראה פי' ק"ל, עמ' 187: לחם עוני. פרט לחלוט ולאשישה, יכול לא יהא אדם יוצא חובתו בפת<sup class="footnote-marker">78</sup><i class="footnote">אמנם במדרש הגדול שם: <b>אלא</b> בפת הדראה וכו', אבל בכל כתה"י של הספרי חסרה המלה "אלא", וברור שנוסח מדה"ג הוא תיקון ע"פ הבבלי ל"ו ב' שהזכרנו בפנים.</i> הדראה (בשני כתי"י שם: בהדראה), תלמוד לומר מצות, אפילו כמצה של שלמה וכו'. ולפי נוסח זה נראה שצ"ל שם "הררה" (במקום "הדראה"), חררה,<sup class="footnote-marker">79</sup><i class="footnote">וכן במדרש הגדול שמות י"ב, ל"ט, עמ' רט"ז: אין עוגה אלא <b>הררה</b> (עיין לעיל הע' 76). ומכיוון שהסופרים של הספרי לא הבינו מה היא הררה, הרי מסתבר שהעתיקו הדר[א]ה.</i> כמו שהוא בירושלמי הנ"ל, וחררה היא פת מעולה.<br>וקרוב מאד שחררה כאן היא פת מעולה שנאפית על גבי גחלים (עיין במשנת שבת פ"א מ"י ועוד), שהיונים קראו לה ἐπανθράκις ("שעל גבי גחלים"), והיא היתה קלה ומעודנת מאד, כפי שמתאר אותה אתינאיוס בחכמי המשתה שלו ס"ג 110b. ועיין ערוך ערך חר ב' ובעה"ש שם. ולפיכך אמרו בספרי ובירושלמי הנ"ל שהייתי יכול לחשוב שאין אדם יוצא ידי חובתו בחררה, משום שאינו לחם עוני, ולמדנו מן הפסוק שאין מצה עשירה אלא שנילושה בשמן וביין וכדומה, אבל אם אופן אפייתה הוא מעשה עשירים אין היא מוצאת מלחם עוני. ועיין בארחות חיים ה' חו"מ סי' פ"ג, ח"א ע"ד סע"א.<br>ובבבלי ל"ז א': ת"ר יוצאין בפת נקיה <b>ובהדראה</b> ובסריקין המצויירין בפסח וכו'. ושמא צ"ל גם בבבלי שם: ובחררה וכו', והכוונה שיוצאים בכל מיני פת שהעשירים רגילים בהם, כל זמן שאין הפת עשירה מחמת שמן ויין וכדומה. והגירסא "בהדראה" שבבבלי היא אשגרה מן הברייתא בבבלי שבת קי"ז ב' וכאן ל"ו ב'. ואפשר שהיתה לו לבבלי מסורת אחרת בגירסתה, עיין מ"ש לעיל.
<small>60-61.</small> <b>ובמצה ישנה, ובלבד שעשאה מתחלה לשום פסח. </b>ראבי"ה וס' אמרכל הנ"ל, רוקח ריש סי' רפ"א, מעשה רוקח סי' ל"ו וסי' ל"ח, או"ז ח"ב סי' ר"ן, נ"ז ע"א,<sup class="footnote-marker">80</sup><i class="footnote">ושם: דתניא בהדיא בתוספתא דפסחים <b>ספ"ק</b> וכו'. עיין לעיל, הע' 32.</i> מרדכי פ"א סי' תקמ"ג, טאו"ח סי' תנ"ח, אגור סי' תשס"ח. ועיין מ"ש להלן פ"ג, שו' 33, ד"ה ובס' הפרדס.<br>והצרוף של חררה ומצה ישנה לפי הפירוש שלנו בחררה אינה עולה כל כך יפה, ושמא ע"י שהחררה היתה נאפית יפה היתה מתקיימת הרבה זמן. ולפיכך קשרו עמה את ההלכה של מצה ישנה.<br>ובירושלמי פ"ב ה"ד, כ"ט ע"ב (סוכה פ"א ה"ב, נ"ב ע"א): מצה הישנה תפלוגתא דבית שמאי ובית הלל (סוכה פ"א מ"ב). אמר ר' יוסה דברי הכל היא, מכיון שלא עשאה לשם הפסח דבר בריא שלא דיקדק בה. ולפ"ז הברייתא שלנו אפילו כבית הלל. ובראבי"ה, עמ' 71 הנ"ל, העתיק בשם הירושלמי: דבר ברי הוא <b>כמי שלא דיקדק</b> בה. וכן באו"ז סי' ר"ן, ח"ב נ"ז ע"א: דבר בריא כמי שלא דקדק בה. והסיק בראבי"ה שם: נראה לי שראוי להחמיר שלא להקדים ולאפות (כלומר, לפני ערב פסח), מדקאמר בירושלמי <b>כמי</b> שלא דיקדק בה, משמע אפילו דיקדק בה הוי כמו שלא דיקדק בה דהוה ליה למימר דבר ברור הוא שלא דיקדק בה. וכנראה שרבינו פירש "מכיוון שלא עשאה לשם הפסח דבר בריא", היינו שלא עשאה בערב הפסח ממש (וכגירסת האו"ז), כמי שלא דקדק בה. ואפילו דקדק בה שלא יתערב בה חמץ<sup class="footnote-marker">81</sup><i class="footnote">"שהרי חמץ ומצה עמו בבית" (לשון הראבי"ה לעיל שם).</i> אינו מועיל. ופירש שמסקנת הירושלמי היא שמצה ישנה אפילו עשאה לשמה אינו יוצא בה אלא דווקא אם עשאה ערב הפסח, כשאין עמו חמץ בבית, כלומר לאחר בעורו, שלא כדברי התוספתא כאן, ולפיכך הסיק בראבי"ה שם (עמ' 72): וכיון דפליגי הירושלמי והתוספתא, ראוי להחמיר שלא לעשות לכתחילה. ועיין בשו"ת הרדב"ז ח"ה סי' שני אלפים נ"ז (וציין לו בציון ירושלמי בירושלמי סוכה במקומו) ובמס' שמחות פ"ז הכ"ב ומ"ש בתשלום תוספתא, עמ' 33, ומ"ש בטוב ירושלים בירושלמי סוכה שם.
<small>61-62.</small> <b>ר' יהודה בן בתירה אומ' יוצאין בחזרת ובחרדל. </b>וכ"ה בד (אלא ששם בטעות: ובחרדל). ובקג"נ מנוקד: ובַחֻרְוָל, ובין השורות תלויות שתי ווין, כלומר, קרי: ובחורוול. ובכי"ע: יוצאין בחזרת הגל ובחוורוור. ובכי"ל: יוצאין בחזרת. הגיל ובחרדל. וצ"ל שם: בחזרת הגל ובחרול. ובמכילתא דרשב"י, עמ' 13: ר' יהודה אומ' אף חורולין וחזרת גלין. ובבבלי ל"ט א': ר' יהודה<sup class="footnote-marker">82</sup><i class="footnote">ועיין דק"ס, עמ' 109, הע' ב', ומ"ש להלן, שו' 62–63, ד"ה ר' ישמעאל.</i> אומר אף חזרת יולין וחזרת גלין כיוצא בהן. ובערוך ערך חוורולין מעתיק משם: אף חוורולין וחזרת גלין <b>וכיוצא</b> בהן. ועיין דק"ס, עמ' 108, הערה ש'. ועיין לעיל שם בבבלי.<br>וקרוב לוודאי שאף לפנינו צ"ל כעין גירסת כי"ע וכי"ל: בחזרת גלין, שהרי חזרת סתם בלי שם לוויי נשנית במשנתנו. והנה על חזרת מעידים הירושלמי והבבלי כאן שהיא חסא, ועל "חזרת גלים" אמרו בירושלמי (כלאים פ"א ה"ב): חס דיגרון.<sup class="footnote-marker">83</sup><i class="footnote">עיין בירושלמי הוצ' לונץ, ג' ע"א. ובירושלמי מתרגם גלים: יגרון, כתרגום שבתורה, יגר סהדותא: גלעד (בראשית ל"א, מ"ז). ועיין מ"ש בירושלמי כפשוטו, עמ' 408.</i> ובפיה"מ להר"מ שם: "חסא ההרית", כלומר חסא המדברית הגדלה בין תלי אבנים. ועיין ערוך ערך חזר, ומ"ש ר"ע לעף בפלורח ח"א, עמ' 436 ואילך.<br>וחרולין, חורלין, הם כנראה חרלין שבמקרא, עשב מר העולה מאליו בשדות בור. ועיין במלונו של גיזיניאוס למקרא ערך חרול, ומ"ש לעף הנ"ל, ח"ב, עמ' 437.
62–63. <b>ר' ישמעאל בי ר' יוחנן בן ברוקה או' כל שיש לו סרף אין יוצאין בו. </b>וכ"ה ("אין יוצאין") גם בד ובקג"נ. אבל בכי"ע ובכי"ל: יוצאין בו. וכן מוכח מן הבבלי ל"ט א', אלא ששם מוחלפת השיטה: ר' יהודה אומר כל שיש לו שרף (כלומר, יוצאין בו). ובכי"י שם: ר' יהודה בן בתירא (פתירא) וכו'. ועיין לעיל, שו' 61, ד"ה ר' יהודה בן בתירה. ועיין להלן בסמוך. 
<small>63.</small> <b>ר' יהודה או' כל שמכסיף יוצאין בו. </b>בבבלי הנ"ל: ר' יוחנן בן ברוקה אומר כל שפניו מכסיפין. 
<small>63-64.</small> <b>יוצאין בהן בין לחין בין כמושין ואין יוצאין בהן יבישין. </b>וכ"ה בכי"ע ובקג"נ. ובכי"ו: בין לחין בין יבשין כמושין וכו', ונמחקה המלה יבשין ע"י נקודות (וצוקרמ' בשנו"ס שלו לא דק). ובכי"ל (וכע"ז גם בד): בין לחין ובין יבשין, ואין יוצאין בהן יבשין. והשבוש מוכח מתוכו.<br>והגירסא שלנו מתאימה למשנת הירושלמי פ"ב מ"ו:<sup class="footnote-marker">84</sup><i class="footnote">לפי נוסח המשנה שבירושלמי, לו, קויפמן ועוד, עיין מ"ש מהרי"ן אפשטין במבוא לנוה"מ, עמ' 110.</i> יוצאין בהן בין לחין בין כמושין וכו'. ואמרו עלה בירושלמי: אית תניי תני אבל לא כמושין. אמר רב חסדא מאן דאמר כמושין בקלח, מאן דאמר אבל לא כמושין בעלין. אבל במשנת הבבלי שנו: בין לחין בין יבשין,<sup class="footnote-marker">85</sup><i class="footnote">וכ"ה בברייתא שבבבלי ל"ט ב'.</i> ואמרו עלה (ל"ט ב'): אמר רב חסדא לא שנו אלא בקלח, אבל בעלין לחין אין, יבשין לא וכו', מתיבי יוצאין בהן, ובקלח שלהן בין לחין בין יבשין דברי ר' מאיר וכו', ושוין שיוצאין בהן כמושין וכו' תרגומא אקלח (כלומר "בין לחין בין יבשין" שבדברי ר' מאיר דבוקים לקלח גרידא). והנה בבבלי לא נתבאר כלל שיש חילוק בין קלח לעלים אף בכמושין.<sup class="footnote-marker">86</sup><i class="footnote">ובירושלמי מע"ש פ"ד ה"א, נ"ד ע"ד, מוכח שעלים כמושים של ירקות ראויים לאכילה, שכן אמרו שם: מניחין עליו (כלומר, העלים שלו, של ירק מע"ש) עד שיכמושו, ופודה אותן מוצאי שבת מיד. ועיין עוקצין פ"ב מ"ז ובמשנה אחרונה שם ד"ה ולבנים. ועיין להלן סוכה פ"ב, שו' 55, ד"ה היו כמושין ובמשנה שם פ"ג מ"ג. ושמא אין יוצאין בעלין כמושין לשיטת הירושלמי לא מפני שאינם ראויין לאכילה, אלא מפני שפגה המרירות שבהם.</i> וכן פסק הרי"ץ גיאת, סוף עמ' צ"ז, והראב"ן, ע"ג ע"ב, והעיטור סוף ה' מצה ומרור, הוצ' רמא"י ק"ל ע"ד, כמו שהעיר לנכון הר"ד צאמבער בריצ"ג, הוצאה שלו, עמ' 32, הערה ש"ג. ועיי"ש שהעיר גם על הפרי חדש סי' תע"ג ס"ק ה'. ועיין בצל"ח בסוגיין ובברכי יוסף סי' תע"ג אות ז'.
<small>64.</small> <b>ר' מאיר או' אף יוצאין בהן יבישין. </b>עיין בלשון הברייתא שבבבלי שהעתקנו לעיל. ובראבי"ה ח"ב סי' תע"ג, עמ' 101, הנוסחא משונה. וסתם משנתנו הנ"ל לפי נוסח הבבלי היא כר' מאיר. 
<small>64-65.</small> <b>ר' צדוק או' אף יוצאין בהן כבושין. </b>וכ"ה בד ובקג"נ. ובכי"ע ובכי"ל: <b>ר' אלעזר בר'</b> צדוק או' וכו'. ובבבלי ל"ט ב': ת"ר אין יוצאין בהן כמושין. משום ר' אליעזר בר' צדוק אמרו יוצאין בהן <b>כמושין</b>.<sup class="footnote-marker">87</sup><i class="footnote">ועיין היטב במשנת עוקצין הנ"ל. ומ"ש לעיל, שו' 63–64, ד"ה והגירסא.</i> ופשיטא שאין להגיה את כל נוסחאות התוספתא ע"פ הבבלי, ובפרט שאין לומר "אף"<sup class="footnote-marker">88</sup><i class="footnote">עיין דק"ס, עמ' 111, הע' ת', ובכי"מ שם צ"ל: <b>אף</b> (במקום "אין", שיבוש רגיל בכי"י) יוצאין.</i> על כמושין, אחרי שר' מאיר התיר גם ביבישין. ור' צדוק (או: ר"א בר' צדוק) חולק על סתם משנתנו הנ"ל ששנתה: אבל לא כבושין. 

Halakhah 22

<small>65-66.</small> <b>החזרת והמצה והפסח לילי יום טוב הראשון חובה וכו'. </b>וכן בראבי"ה ח"ב סי' תפ"ט, סוף עמ' 110: ובתוספתא תניא החזרת והמצה וכו'. וכן מביאה רבינו שמחה לפי הגה"מ פ"ח מה' חמץ ומצה אות י'. ובאו"ז ח"ב, סוף סי' רל"ז, נ"ו ע"א: ובתוספתא דפסחים <b>ספ"ק</b><sup class="footnote-marker">89</sup><i class="footnote">עיין לעיל הע' 32.</i> תניא החזרת והמצה וכו'. וכן בירושלמי כאן פ"ח ה"א, ל"ה ע"ד (קידושין פ"א ה"ח, ס"א ע"ג): חזרת מצה ופסח לילה הראשון חובה וכו'. וכ"ה הסדר והסיגנון להלן בסוף פירקין. ותפסו כאן ובירושלמי את המרור שנזכר ראשונה במשנתנו, ושמצוה בו יותר מבכולם (בבלי ל"ט א). ועיין מ"ש בירושלמי כפשוטו, עמ' 409. אבל בבבלי צ"א ב': ת"ר פסח ומצה ומרור בראשון חובה מכאן ואילך רשות וכו'.<br>ולעצם הדין לעניין מצה, עיין במכילתא בא פ"ח, עמ' 27, שם רפ"י, עמ' 33, שם פי"ז, עמ' 64, מכילתא דרשב"י, עמ' 22, תו"כ אמור פרק י"א ה"ג, ק' ע"ב, ירושלמי סוכה פ"ב ה"ז, נ"ג ע"א, בבלי שם כ"ז א', מ"ז א', כאן כ"ח ב', ק"כ א', ומדרש תנאים, עמ' 92.
<small>66.</small> <b>ר' שמעון או' לאנשים חובה לנשים רשות. </b>לפי נוסח התוספתא והירושלמי ששנו פסח באחרונה, הרי פשיטא שר' שמעון חולק על הפסח. ולפי נוסח הבבלי הנ"ל נשאו ונתנו בדבר, והסיקו: אלא אימא וכו' ר' שמעון אומר <b>פסח</b> באנשים חובה וכו', ועיין להלן פ"ח, שו' 45 ואילך ומש"ש. [תיקונים והשלמות: בבבלי ובמדרשי הלכה מפורש שר׳ שמעון סובר שנשים אינן חייבות אפילו בפסח ראשון, עיין מ״ש להלן שם, עמ׳ 627, אבל בתוספתא ובירושלמי אין שיטתו מפורשת במקום אחר. ובברייתא שלנו רצו לומר מתחילה בבבלי (צ״א ב׳, עיין מ״ש שם בריש עמ׳ 510) לפי הסדר שלהם בברייתא שר' שמעון חולק רק על מצה ומרור, ופסח בירושלים לחוד, ומצה ומרור בגבולין ובחו״ל לחוד, עיי״ש. ולפי סדר הירושלמי והתוספתא בברייתא מפורש שר׳ שמעון חולק על הפסח, וסובר שפסח נשים רשות אפילו בראשון. ברם החמרתי את העיקר, והוא שדווקא בירושלמי קידושין שם (וכן צ״ל גם בפסחים) יש מאן דאמר הסובר שר״ש חולק על הכל, ואך במצה ובמרור נשים בלילה הראשון רשות.]
<small>67.</small> <b>הלל הזקן היה כורכן שלשתן זה בזה ואוכלן. </b>ירושלמי חלה פ"א ה"א, נ"ז ע"ב. ובמכילתא דרשב"י, עמ' 13: מצוה לאכול כולן כאחת. הלל הזקן היה כורכן זה בזה ואוכלן. ועיין בבבלי כאן קט"ו א',<sup class="footnote-marker">90</sup><i class="footnote">וכגירסת הראשונים, עיין דק"ס, עמ' 357, הע' ז'.</i> זבחים ע"ט א'. ובתוספות ר' יהודה (בשם ר' יעקב מקורביל) ברכות כ"ז א' (ט"ו סע"ד): מדאמר בתוספתא דפסחים אמרו עליו על הלל שהיה כורך פסח מצה ומרור, ואימתי אוכלו משתחשך.<sup class="footnote-marker">91</sup><i class="footnote">וכע"ז ברא"ש שנביא להלן בפנים ד"ה מאימתי.</i> ועיין להלן.<br>ואמרו בירושלמי ובבבלי (פסחים) הנ"ל: א"ר יוחנן חולקין עליו חביריו על הלל. והחכמים סוברים שמצות מבטלות זו את זו,<sup class="footnote-marker">92</sup><i class="footnote">ובמסקנת הבבלי צ"ל כגירסת כי"י (עיין דק"ס, עמ' 357, הע' ט'): האי תנא דהלל הוא (כלומר, שנה ע"פ שיטת הלל), והכי קתני וכו'. ועיין מ"ש במלחמות, במאירי ובחידושי מהר"מ חלאווה בסוגיין שם.</i> אלא שלשיטת הירושלמי דווקא במקדש, שהיו כולם מדאורייתא, מצות מבטלות זו את זו לשיטת החכמים, אבל שלא בזמן הבית, שמצה מדאורייתא ומרור דרבנן, אין מרור דרבנן מבטל את המצה מדאורייתא,<sup class="footnote-marker">93</sup><i class="footnote">כפירוש הרש"ס שהביא בשדה יהושע שם, ק"נ ע"א, וכפ"מ.</i> והוי ליה כאוכל לחם עם קדשים בשאר ימות השנה, שאין לחם מבטל את הקדשים, והוא טפל לו. אבל בבבלי כאן השיטה הפוכה, שבזמן הזה מצה דאורייתא ומרור דרבנן, וכו"ע מודי דאתי דרבנן ומבטל ליה דאורייתא. ועוד אמרו שם בירושלמי שדווקא כמו שעשה הלל שכרך שלשה דברים יחד, בזה סוברים החכמים שמצות מבטלות זו את זו, אבל בשנים (מצה ומרור) אף הם מודים שאין מצות מבטלות זו את זו. ועיין מ"ש בזבחי אפרים לזבחים ע"ט סע"א ובאחרונים שציין בס' אור הישר שם, ובתשלום יפה עינים לפסחים (נדפס בסוף יומא) קט"ו א'. ועיין מכילתא דרשב"י, עמ' 14, שו' 11, ומ"ש ר"ד הופמן בהוצ' שלו, עמ' 13, הערה כ'.
<b>מאימתי אוכלן משתחשך. </b>וכ"ה בכי"ע, ואצל צוק' בטעות: בשתחשך. ופירש הרב ר' יעקב מקורביל את התוספתא כאן שבנידון דידן אין כאן תוספת דאורייתא וכו', דלילה ממש בעינן דוקא, ומצה איתקשאי לפסח, עיין בתוספות ר' יהודה ברכות כ"ז א' הנ"ל,<sup class="footnote-marker">94</sup><i class="footnote">וסיים שם: ומיהו שמא הזכיר משתחשך לאשמעינן, שאע"פ ששחיטת פסח מבעוד יום אינו נאכל מבעוד יום כשאר קדשים, ולעולם אין לחלק לעניין תוספת כדאמרן. ודבריו אינם מובנים. ונראה שעיקר דבריו הם על משנת פסחים רפ"י, וכמו שהביאו בתוספות שם (סד"ה עד) בשמו, וכוונתו שלעולם אין לחלק לעניין תוספת ואפילו בשבת ויום טוב אסור, עיי"ש. ועיין ב"ח טאו"ח ריש סי' תע"ב. ועיין מ"ש הגר"י ענגיל בגליוני הש"ס כאן ה' רע"א, ופ"ד ב'. ועיין מ"ש הגר"י מפוניביז' בספרו זכר יצחק סי' מ"ג, קס"א ע"א. וקשה מאד לקבל את החידוש שלו. ועיין מ"ש להלן פ"ט שו' 34–35, ד"ה וכנראה.</i> תוספות הרא"ש שם ובפסקיו שם פ"ד סי' ו', תוספות כאן צ"ט ב' ד"ה עד ורא"ש פ"י סי' ב'. ובהגה"מ פ"ח מה' חו"מ אות י' הביא רבינו שמחה<sup class="footnote-marker">95</sup><i class="footnote">בתס"ר ח"א, עמ' 167, נשמט הציון להגה"מ, והשלמתיו בח"ד, עמ' 193.</i> מכאן (מן הסיפא להלן) ראיה שהלכה כר' עקיבא (ק"כ ב' ומקבילות) שבדיעבד הפסח נאכל כל הלילה, ועיין בבלי מגילה כ"א א' ובתוספות שם ד"ה לאתויי.<br>ומלשון התוספתא כאן מאימתי אוכלן משתחשך, לא אכלן משתחשך וכו', משמע קצת שמצותו לאכול מיד כשתחשך. וכתב ע"ז באו"ש פ"ו מה' חמץ ומצה סה"ו: וטעמא נראה משום דכתיב כבוא השמש. ועיין לעיל שם שתלאה במחלוקת ר' אליעזר ור' יהושע<sup class="footnote-marker">96</sup><i class="footnote">ספרי ראה פי' קל"ג, ירושלמי כאן פ"ה ה"א, ל"א ע"ד, בבלי ברכות ט' א'.</i> עיי"ש, וסובר ר' אליעזר שכבוא השמש אתה אוכל מצותו בכך. ובתוספות בכורים ציין לבבלי ק"ט א', ועיין טאו"ח ריש סי' תע"ב. ועיין מ"ש להלן פ"ז רה"ב, שו' 6–7, ד"ה ולפיכך.
<small>68.</small> <b>אוכלן כל הלילה. </b>כר' עקיבא, עיין מ"ש לעיל בשם רבינו שמחה. 
<small>68-69.</small> <b>לא יאכלם מעתה. </b>עיין תוספות סוכה כ"ז א' ד"ה חזר. ועיין במה"פ סוכה פ"ב ה"ז, ד"ה רב אבונא, ומ"ש בטוב ירושלים שם. 
<small>69.</small> <b>החזרת והמצה והפסח אינן מעכבין זה את זה. </b>במכילתא דרשב"י, עמ' 13: על מצות ומרורים יאכלוהו. מצוה לאכול כולן כאחת. הלל הזקן היה כורכן זה בזה ואוכלן. יכול יהו מעכבין זה את זה, ת"ל יאכלוהו אפילו אחד מהן. ומכאן מוכח שאפילו מרור לחוד היא מצוה בפני עצמה. ועיין מכילתא בא פ"ו, עמ' 20, בהערות הרח"ש האראוויטץ שם שציין לכמה דברים שנביא להלן.<br>ובבבלי ק"כ א': אמר רבא מצה בזמן הזה דאורייתא ומרור דרבנן. ומאי שנא מרור דכתיב על מצות ומרורים, בזמן דאיכא פסח יש מרור ובזמן דליכא פסח ליכא מרור, מצה נמי וכו', מצה מיהדר הדר ביה קרא בערב תאכלו מצות. ורב אחא בר יעקב אמר אחד זה ואחד זה דרבנן. ומלשון זו משמע לכאורה שלא נחלקו אלא בזמן הזה דווקא (דומיא דמצה לרב אחא בר יעקב), אבל בזמן הבית, אפשר שאף מרור הוא מדאורייתא. אבל הרמב"ם בפ"ז מה' חו"מ הי"ב פסק שמרור תלוי באכילת הפסח, ולפ"ז אף בזמן הבית אם אינו אוכל פסח, כגון טמא ומי שהיה בדרך רחוקה, פטור מן המרור דבר תורה. וכן מפורש בסה"מ להר"מ עשין נ"ו, והביא ראיה מן המכילתא לפי גירסתו. וכ"ה גם שיטת הרמב"ן בפירושו לפסוק זה, וכן סוברים כמה מן הראשונים עיין להלן.<br>ורבינו דניאל הבבלי (מעשה נסים, עמ' 66 ואילך) השיג על הרמב"ם, ועיי"ש בתשובת ר"א בן הר"מ. ועיין מה שהאריך בזה הגרי"פ פערלא בפירושו לסה"מ לרס"ג ח"א, עמ' 429 ואילך, והביא הרבה ראיות לדברי רס"ג שמנה מצות מרור למצוה בפני עצמה. וציין (שם, עמ' 438) גם לדברי הרמב"ן והריטב"א לקידושין ל"ז ב'<sup class="footnote-marker">97</sup><i class="footnote">מושב דכתב רחמנא גבי מצה <b>ומרור</b> למה לי וכו'.</i> שנדחקו בפירוש הסוגיא. ועיין גם בשיטה למהר"י בי רב לקידושין שם, עמ' 33, שמחק בבבלי את המלה "מרור". אבל פשטות הסוגיא שם מוכיחה שמרור בזמן הבית היא מצוה מן התורה אפילו בחו"ל. ועיין גם בצפנת פענח על הר"מ שם פ"ז הי"ב.<br>ברם בכי"ל כאן: החזרת והמצה אין מעכבין זה את זה, ולא נזכר כאן פסח כלל בבבא זו. ואם גירסא זו נכונה הרי אפשר לפרשה שהכוונה שאין מעכבות זו את זו באכילת הפסח (שהזכיר לעיל), ואוכל את הפסח עם מצה בלבד, או עם מרור בלבד, ואין אנו אומרים שאם אין לו מצה, או אם אין לו מרור, אוכל את הפסח גרידא.

Chapter 3



Halakhah 1

<small>1.</small> <b>בצק שבסדיקי עריבה עשאו לחזוק אין חוצץ וכו'. </b>במשנתנו פ"ג מ"ב: בצק שבסדקי עריבה אם יש כזית במקום אחד חייב לבער, פחות מכאן בטל במיעוטו. וכן לעניין הטומאה, אם מקפיד עליו חוצץ וכו'. ומפרשת התוספתא שאפילו פחות מכזית אינו בטל לגבי העריבה (אינו חוצץ) אלא דווקא אם הבצק מחזק ומדבק שברי העריבה או סותם את סדקיה,<sup class="footnote-marker">1</sup><i class="footnote">כפירוש הגאונים, עיין אוה"ג, עמ' 51. וכן פירש הריצ"ג (לפי מהר"מ חלאווה מ"ה ב' ד"ה ולעניין) והר"מ בפיה"מ ובחיבורו פ"ב מה' חו"מ הט"ו. אבל רש"י מ"ה א' (ד"ה ה"ג לא שנו) חילק בין אם הסדקים הם בשולי העריבה ובין אם הם בדפנותיה, ועיין מ"ש עליו במאירי שם.</i> ובכגון דא הוא כעץ העריבה, אבל לא עשאו לחיזוק אפילו פחות מכזית צריך לבער. ואם יש כזית במקום אחד אפילו עשאו לחיזוק צריך לבער, כמפורש להלן. ובבבלי מ"ה סע"א, ותניא כלישנא בתרא בצק שבסידקי עריבה במקום העשוי לחזק אינו חוצץ <b>ואינו עובר</b>, במקום שאין עשוי לחזק חוצץ <b>ועובר</b> וכו'. ולעיל שם הובאה ברייתא אחרת ששנתה שבעשוי לחזק אפילו בכזית אינו חוצץ ואינו עובר, אבל בפחות מכזית אפילו במקום שאין עשוי לחזק אינו חוצץ ואינו עובר. ופסקו שם (מ"ה ב') כברייתא שלנו בתוספתא כאן. ועיין בירושלמי פ"ג רה"ב, ל' ע"א, ומ"ש בשם ספר ניר בירושלמי כפשוטו, עמ' 417. 
<small>2-4.</small> <b>היה כחצי זית מיכן וכחצי זית מיכן וכמין חוט באמצע אם ניטלין שלשתן כאחד הרי זה צריך לבער וכו'. </b>בבבלי מ"ה ב': אמר רב נחמן אמר שמואל שני חצאי זיתים וחוט של בצק ביניהן רואין כל שאילו ינטל החוט וניטלין עמו חייב לבער, ואם לאו אינו חייב לבער. ובר"ח שם: ינטל החוט וכו', כלומר חוט זה עב וחזק הוא. ובחידושי מהר"מ חלאווה שם: אם אוחז בחוט ונטלין עמו, דהיינו <b>אוחז בקטן וגדול עולה עמו</b>, דינו בכזית. ולפ"ז יש כאן דין המשנה בטבול יום פ"ג מ"א. ומכאן שאם הוא אוחז בחוט ואין הבצק עולה עמו אין הקצוות מצטרפים, אעפ"י שאם יאחז בחלק הגדול מן הבצק יעלה עמו החוט והחלק הקטן שמצד השני. וכן משמע מסתימת כל הפוסקים שהביאו את דברי שמואל כלשונן. ועיין גם בצפנת פענח פ"ב מה' חו"מ סהט"ו.<br>ברם מלשון התוספתא "אם ניטלין שלשתן כאחד" משמע שהיא חולקת וסוברת שאין הבדל, ואין כאן אלא סימן שהחוט מחובר ממש לשני הצדדים. וכן בירושלמי פ"ג רה"ב, ל' ע"א: בנקלף כולו כאחת. עד כדון לח, יבש? מאחר שאילו היה לח היה נקלף כולו כאחת, ואפילו יבש כסדר הזה. ולפ"ז החיבור כאן לעשותן אחת לעניין חמץ אינו קשור במחלוקת שבמשנת טבול יום הנ"ל, ועיי"ש בס' משנה אחרונה. ובמ"ג שם: ר' יוסי אומר חוט וכל שנקלף עמו. ועיין שם בספר הנ"ל.

Halakhah 2

<small>4-5.</small> <b>עריבת העבדנין שנתן לתוכה קמח שלשה ימים קודם לפסח הרי זה צריך לבער. </b>וכע"ז בד, כי"ל וקג"נ. ופירושו שאם לא עברו שלשה ימים שלמים עדיין לא נפסל החמץ (עיין להלן) וצריך לבער, ומכאן שאם עברו יותר משלשה ימים אינו צריך לבער, ודווקא יותר משלשה ימים. ובכי"ע: שלשה ימים קודם לפסח אינו צריך לבער, ואם לאו צריך לבער. והוא "תיקון" ע"פ הבבלי מ"ה ב'. וכן שנו שם: ת"ר עריבת העבדנין שנתן לתוכה קמח תוך שלשה ימים חייב לבער, קודם שלשה ימים אינו חייב לבער וכו'. ובאמת אף שם הפירוש הוא שאם נתן ג' ימים קודם הפסח צריך לבער, ודווקא אם היה יותר מג' ימים אינו צריך לבער, וכן פסקו הפוסקים. ועיין מ"ש להלן בשם מדרש שכל טוב.<br>והנה בבבלי הנ"ל גורס "תוך שלשה ימים", ואינו מפורש אם הכוונה לשלשה ימים לפני זמן הבעור, או לפני הפסח ממש. ואף הלשון שבתוספתא אפשר לפרש שהכוונה לזמן הבעור. וכן פסק הר"מ בפ"ד מה' חו"מ ה"ט: ונתן הקמח קודם שלשה ימים <b>לשעת הבעור</b> מותר לקיימו. וכן פסק בשו"ע או"ח סי' תמ"ב. וכדברי הר"מ מוכח בה"ג ה' פסח פ"ב, ד"ו כ"ט רע"ג, ד"ב, עמ' 138. אבל במדרש שכל טוב בא, סוף עמ' 112: תנו רבנן עריבת העבדנין שנתן לתוכה קמח <b>ג' ימים קודם לפסח</b> חייב לבער וכו', כגון בי"א בניסן אינו חייב לבער. וקרוב לוודאי שדבריו לקוהים מן הר"ח מ"ה ב', והעתיק כלשון התוספתא כאן, ופירש קודם לפסח - לפסח ממש. והם סוברים שהואיל והחמץ יסרח מאליו לפני שיכנס הפסח ממש, הרי נתינתו לעריבת העבדנין הוא בעורו. ועיין מ"ש להלן בשם הרי"ץ גיאת.
<small>5-6.</small> <b>אחרים אומ' כיון שנתן לתוכה עורות אין צריך לבער. </b>בבבלי הנ"ל: אמר ר' נתן במה דברים אמורים שלא נתן לתוכה עורות, אבל נתן לתוכה עורות אפילו תוך שלשה אין חייב לבער. אמר רבא הלכה כר' נתן אפילו יום אחד, אפילו שעה אחת. ובמיוחס להריטב"א בשם הריטב"א שם: "פירוש, רבא אינו חולק על ר' נתן, אלא מפרש דבריו". וכן מוכח מן התוספתא כאן. ועיין בח"ד. 

Halakhah 3

<small>6-7.</small> <b>הקילור והאספלנית ורטייה שנתן לתוכה קמח אין צריך לבער. </b>בר"ח ושכל טוב הנ"ל מסמיכים תוספתא זו לברייתא של עריבת העבדנין שבבבלי הנ"ל, כסדרן בתוספתא כאן. וברי"ץ גיאת, עמ' פ"ו, הוצ' רד"ב צאמבער, עמ' ח': וכן תנן להו בתוספתא גבי הדדי,<sup class="footnote-marker">2</sup><i class="footnote">ועיין היטב לעיל דמאי פ"א הכ"ה, עמ' 67.</i> למימרא דחד טעמא הוא, עריבת העבדנין שנתן לתוכה עורות ונתן לתוכה קמח אין צריך לבער, קלור ואספלנית שנתן לתוכח קמח אין צריך לבער וכו'. ובא להוכיח מכאן שהטעם בקילור ואיספלנית הוא לא מטעם היתר ברפואה, כשיטת הגאונים, עיין תשה"ג אסף ח"א (ירושלים תרפ"ט), עמ' 212, אלא מחמת שהחמץ נפסל באכילה, ואף תיריאק דינו כן, עיי"ש בתשה"ג הנ"ל, וברי"ץ גיאת לעיל שם. וברי"ף במקומו הפסיק בין הברייתא של עריבת העבדנין והתוספתא כאן בברייתא של פת שעיפשה, ומשמע מדבריו שאף בבבא שלנו ההיתר הוא משום שנפסלו מאכילת כלב. וכן פירשו את התוספתא בראבי"ה ח"ב סי' תפ"ח, במאירי והר"מ חלאווה מ"ה ב'. אבל עיין מ"ש במיוחס להריטב"א בשם הרא"ה והריטב"א, ועיין מ"ש להלן בסוף הדיבור בשם הריא"ז, ועיין בספרי זוטא שלח, הוצ' האראוויטץ, עמ' 284.<br>ובר"מ פ"ד מה' חו"מ ה"ט וה"י: כיצד עריבת העבדנין וכו' תוך שלשה ימים חייב לבער. וכן הקילור והרטיה והאספלנית והתריא"ק שנתן לתוכן חמץ מותר לקיימן בפסח שהרי נפסדה צורת החמץ. ובהשגות שם: וכן הקילור וכו', זה שבוש, ומאחר (כ"ה בד' קושטא וד"ו רפ"ד) קבל, ומטעם (בד"ו מטעם) אחר, ולא מטעמו. וכמה כוונות הוכנסו בדברי הראב"ד, עיין במרכבת המשנה, באו"ש ובצפנת פענח במקומו. אבל בס' מנוח על הר"מ במקומו (י"ב ע"ב): וכתב הראב"ד ולפיכך אמרו במלוגמא שנסרחה (עיין בהשגות שם הי"א), ולא אמרו כך בקילור ואספלנית כו', מפני שקילור ואספלנית ורטיה יש בהם דבר מה (כלומר, חוץ מן החמץ, ואין כאן אלא תערובת חמץ), והקמח שנותנין בו מיד נפסד, אבל מלוגמא הוא קמח<sup class="footnote-marker">3</sup><i class="footnote">עיין מ"ש לעיל ח"ב, עמ' 663, ד"ה והחילוק, ובהע' 66 שם.</i> נילוש במים, או ביין, שנותנין אותו ע"ג מורסא, או על גבי כאב, ואינו נסרח אלא לאחר זמן מחמימות הבשר, ע"כ מן התוספתא. וכנראה שכוונת הראב"ד שהר"מ קבל את טעמו מאחר, כלומר מרי"ץ גיאת הנ"ל, שכרך את כל הברייתא שלנו עם עריבת העבדנים, ועם תיריאק, אבל האמת היא שאין הטעם בכולן שוה, ובמלוגמא שכולה חמץ צריך שתסרח ולבסוף תתחמץ, אבל בנתחמצה ולבסוף נסרחה צריך לבער כשיטת הירושלמי. ועיין מ"ש להלן. ואף בעריבת העבדנין שכולה חמץ צריך שיפסל מאכילת כלב כמפורש בה"ג ה' פסח פ"ב, ד"ו כ"ט ע"ג, ד"ב, עמ' 138, ובראבי"ה ח"ב סי' תפ"ח, עמ' 110.<br>ובעיטור סוף ה' ביעור חמץ, הוצ' רמא"י קכ"ו ע"ד: ודווקא שהם (כלומר, התערובות) בעין, ולא נעשה בהם מלאכה, אבל נעשה בהם מלאכה אינו חייב לבער, כגון אספלנית וקילור, דנפקי מתורת אוכל שאינו חייב לבער, כדאמרן. ועיין בטאו"ח סי' תמ"ב ובב"י ובב"ח שם. ולעיל בעיטור שם, קכ"ב ע"ב, הביא את התוספתא שלנו. ועיין ראבי"ה סי' תפ"ח הנ"ל, רא"ש פ"ג סי' ד', טור או"ח סי' תמ"ב, ורבינו ירוחם נתיב ה' סח"ה, פי' ריבב"ן על הרי"ף כאן, עמ' 47, מ"מ על הר"מ הנ"ל, והראשונים שצוינו לעיל. ועיין שו"ת הרדב"ז ח"ה סי' ב' אלפים רכ"ט. ועיין מ"ש על תיריאק (arsenic) בתס"ר ח"א, עמ' 167 ואילך.<br>ובשלטה"ג על הרי"ף הנ"ל: לשון ריא"ז הקילור והאספלנית והרטיה שנתן לתוכן קמח א"צ לבער כמו שמבואר בתוספתא. ונראה בעיני שלא אמרו כך אלא כשנסרחו ונתקלקלו, אבל אם לא נסרחו חייב לבער, שהרי אמרו (במשנתנו פ"ב מ"ז), לא ילעוס אדם חטין ויתן ע"ג מכתו. והוא כשיטת כמה מן הראשונים שהבאנו לעיל. אבל מלשון התוספתא שנקטה להלן בסמוך "ונסרחה", וכאן לא שנו כלום משמע שבקילור, אספלנית ורטיה שרובן אינן חמץ אין צורך שיסרחו ויפסלו מאכילת כלב, אלא החמץ בטל על גביהן אפילו לא נסרחו, כמו שדייק הראב"ד שהבאנו לעיל בשם ר' מנוח. אבל חטין על גבי מכתו, וכן מלוגמא,<sup class="footnote-marker">4</sup><i class="footnote">בפיה"מ להר"מ שביעית פ"ח מ"א פירש שמלוגמא היא לועס חטין ליתן ע"ג מכתו, והיא היא.</i> שהיא ע"פ מהותה קמח,<sup class="footnote-marker">5</sup><i class="footnote">עיין לעיל הע' 3.</i> הרי הן ראויין לאכילה לפני שנסרחו, ולפיכך חייב לבער אם לא נסרחו. תדע לך שהוא כן שכשהוא עומד אצל קילור אספלנית ורטייה הוא מזכיר "שנתן לתוכן קמח", ואילו גבי מלוגמא אינו מזכיר קמח, מפני שסתמה מקמח.<br>ובמנהיג ה' פסח סי' כ"ג, ע"ו ע"ב: ובמלוגמא הוא דבעינן נסרחה, שאינה נסרחת אלא לאחר זמן מחמימות הבשר, אבל קילור ורטיה הרי הן כעורות העבדנין שנתן לתוכן קמח שנסרח מיד ואין צריך לבערה. ועיין מ"ש להלן, שו' 7–8, ד"ה מלוגמא.<br>ונראה שברייתא זו היא לדעת הת"ק שבמשנתנו רפ"ג, ששנו שם: ואלו עוברין בפסח וכו', ר' אליעזר (אלעזר) אומר אף תכשיטי נשים. ובירושלמי שם (ה"א, כ"ט ע"ד): אית תניי תני תכשיטי ואית תניי תני טיפולי. מאן דאמר טיפולי כל שכן תכשיטי, מ"ד תכשיטי הא טיפולי לא. ופירש"י (מ"ב סע"ב): תכשיטי נשים הוא כחל ושרק ובשמים וכו'. וכן מפורש בירושלמי מו"ק פ"א ה"ז, פ' ע"ד, ובבלי שם ט' ב'. וכן מוכח גם בבבלי נדרים פ"א ב' שסתם "לא אתקשט" הוא כחל ופקוס, ועיין בר"ן שם ע"ט סע"א. ובוי"ר רפט"ז, הוצ' ר"מ מרגליות, עמ' שמ"א, מוכח שהיו סוקרות את העינים (לשם תכשיט) בקלורית אדומה. ובירושלמי ביצה פ"ד ה"ג, ס"ב ע"ג: הדא קלוריתה שרי מישוף <b>ומכחול</b> מינה וכו', כלומר, היו כוחלים בקלורית כחולה. ובירושלמי ע"ז פ"ב ה"ב, מ' רע"ד: מהו <b>מיכחול</b> מינהון וכו' והא אנן חמיי לון טעמין הדא <b>קילוריתא</b>. וכן אמרו לעיל שבת ספ"ח, שו' 73: כוחל וכו' אם לרפואה וכו', אם לתכשיט, כלומר, שימושו כמו בקלורין, לרפואה ולתכשיט. וסוברת ברייתא זו, וכן הת"ק של משנתנו, שתכשיטי נשים אינן עוברים בפסח, משום שהקמח שנותן לקלורית הוא חמץ שבתערובות, ונפסל מאכילת אדם, לפני שנתחמץ, אעפ"י שאינו מאוס כל כך, שהרי אפשר לטעום אותו, כמפורש בירושלמי ע"ז הנ"ל. אבל טיפולי נשים (אעפ"י שיש בו קמח, עיין בבלי כאן מ"ג א', מ"ב ב') אין בו חמץ כלל לפני שמטפלים אותן על גבי הבשר, אלא שהחשש הוא שיתחמץ אח"כ בשעת הרחיצה, וכבר נמאס לפני כן,<sup class="footnote-marker">6</sup><i class="footnote">ועיין בפיה"מ להר"מ רפ"ג. והוא, כנראה, ע"פ משנתנו פ"ב מ"ז: אבל שפה היא בבשרה יבש. ופירשו הראשונים (עיין בס' המכתם, עמ' 409, בפי' ר' מנוח על הר"מ פ"ה מה' חו"מ הי"ט וברא"ש פ"ב סי' כ"א) שעל ידי זיעת המרחץ באה לידי סרחון ולא לידי חימוץ. ור"א חולק שם ואוסר.</i> ולפיכך מאן דתני תכשיטי נשים, סובר שטיפולי נשים אינם עוברים (כלומר, אין הנשים צריכים להסירם) לפני הפסח, כדי שלא יבואו לידי חימוץ בפסח. אבל בבבל לא נתנו כלל חמץ בתכשיטים.<sup class="footnote-marker">7</sup><i class="footnote">ולפיכך שאלו (מ"ב סע"ב): תכשיטי נשים, סלקא דעתך! ועיין מ"ש וויעזגער בסכוליען שלו לשבת פ' ב', עמ' 175 ואילך, על החמץ שבטי נשים. ועיין מ"ש לעף פפלאנצעננאמען, עמ' 246, ובפלורה ה"א, עמ' 17. ולפי העניין "סולת" שבבבלי שבת ופסחים מ"ג א' היא בוודאי כפשוטה, וע"ז אי"ה במ"א.</i>
<small>7-8.</small> <b>מלוגמא שנסרחה אין צריך לבער. </b>הראשונים הנ"ל. ועיין מ"ש לעיל בשם הראב"ד, המנהיג והריא"ז. ובירושלמי פ"ב ה"ו, כ"ט ע"ג: [לא ילעוס אדם חטים ויתן על גבי מכתו וכו']. בשיש בהן שמנונית. מלוגמא שנסרחה. אית תניי תני זקוק לבער. ואית תניי תני אין זקוק לבער. מאן דאמר זקוק לבער בשנתחמצה ואחר כך נסרחה. ומאן דאמר אינו זקוק לבער בשנסרחה ואחר כך נתחמצה. וכתב הר"א אזכרי (לפי מלא"ש פ"ב מ"ז): ובירושלמי מפרש דאין איסור זה אלא כשהחטים שמנות, אבל כשהחטים דקות ויבשות אין הרוק מחמיצן כלל, א"נ אין מחמיצין אלא עד שיסריחו ע"ג מכתו, והיינו דמייתי עלה ההיא דמלוגמא שנסרחה וכו'.<sup class="footnote-marker">8</sup><i class="footnote">ועיין מאירי ל"ט ב' (51 ע"א) ד"ה אירע מעשה ורוקח סי' רע"א.</i><br>ברם הר"ח, הרי"ף והר"מ פ"ד מה' חו"מ הי"א אינם מחלקים כלל בין נתחמצה ואח"כ נסרחה, ובין נסרחה ואה"כ נתחמצה. ועיין בהשלמה שהביא בס' המכתם, עמ' 425, ברא"ה שהביא במיוחס להריטב"א מ"ה ב', בר"ן על הרי"ף הנ"ל, במ"מ, במגדל עוז ובלח"מ על הר"מ הנ"ל, בחי' מהר"מ הלאווה הנ"ל ומ"ש במרכבת על הר"מ שם. ועיין בראשונים לבבלי כ"א ב' (חרכו קודם זמנו).
<small>8.</small> <b>המסית שנתן לתוכה קמח הרי זו אסורה. </b>וכ"ה בקג"נ ובד (אלא שבד: חמסית). ובכי"ע: המסות שנפל לתוכן קמח וכו'. ובכי"ל: המסית שנפל לתוכה קמה וכו'. ו"מסית" הוא חלב קרוש שבו מעמידים חלב לגבינה, כמו שפירש לנכון ר"ע לעף בהוספותיו למלונו של קרויס (מלים שאולות מלשון יון וכו'), עמ' 345. וכן בכ"י משובח של מדרש ויקרא רבה, כי"ר, וי"ר פי"ד, ט', הוצ' ר"מ מרגליות, עמ' שי"ז (עיי"ש בשנו"ס): אם נותן לתוכו <b>מסית</b> החלב עמד וכו'. ובכ"י אחר שם, וכ"ה במדרש הגדול שם: <b>מסוה</b>, וכנראה שצ"ל: מסות.<sup class="footnote-marker">9</sup><i class="footnote">בב"ר ספי"ד ובמקבילה, וכן בשאר הנוסחאות בוי"ר ובערוך ערך מסס הגירסא היא: מסו.</i><br>ובפירושו נראה שאם נתן קמח למסית אסור, אפילו אם אין המסית ראויה לאכילת כלב, ודינה כשאור שמחמיצים בו עיסות אחרות, עיין מ"ש להלן ביצה פ"א, שו' 10, ומ"ש להלן בסמוך.
<small>8-9.</small> <b>חלות בצק שעיפשו או שיבשו הרי אלו אסורות. </b>וכ"ה הסדר בד, בכי"ל ובקג"נ. אבל בכי"ע: חמץ שנפל וכו' קלי שירד לתוכו דלף וכו' חלת הבצק שעיפשו וכו', ובבבלי מ"ה ב': דתניא הפת שעיפשה חייב לבער מפני שראוי לשוחקה ולחמע בה כמה עיסות אחרות. ובהשגות הראב"ד פ"א מה' חו"מ סה"ב: והשאור אעפ"י שנפסל (כלומר, מאכילת כלב) חייב לבער, לפי שהוא ראוי לשחקו ולחמץ בו וכו', ומה ששנו בתוספתא הפת שעיפשה חייב לבער, מפני שהוא ראוי לשחקה וכו', בפת של שאור קאמר וכו'. וכן מעתיק בשמו בס' מנוח על הר"מ שם.<sup class="footnote-marker">10</sup><i class="footnote">ועיין גם מ"ש ר' אליהו מזרחי בבאורו לסמ"ג ה' חמץ סי' ג', רנ"ד ע"א.</i> והכוונה לברייתא שבבבלי הנ"ל, כדרך הראשונים לקרוא לברייתא שבבבלי "תוספתא", עיין מ"ש במחברתי תשלום תוספתא, עמ' 6 ואילך. ברם מלשון התוספתא כאן "חלות בצק" משמע כפירוש הראב"ד בברייתא שבבבלי ש"בפת של שאור קאמר", עיין בצפנת פענח פ"ד מה' חו"מ ה"ט. ועיין במ"מ להר"מ פ"א הנ"ל, באו"ש שם ופ"ד הנ"ל. ועיין בר"מ פ"ד הי"א ומה שדייקו האחרונים בלשונו, ומ"ש במאירי מ"ה ב' סד"ה ולענין ביעור. ועיין מ"ש להלן ביצה פ"א ה"ה, שו' 10–11, ד"ה ובסמ"ג. 

Halakhah 4

<small>9.</small> <b>חמץ שירד לתוך הבור הרי היא כמבוער. </b>וכע"ז בד (אלא ששם בטעות: חמרן) ובקג"נ. וכ"ה בכי"ל אלא ששם חסרה המלה "הבור". ובכי"ע: חמץ שנפל לתוך <b>הבאר</b> וכו'. וכן מעתיק בשם התוספתא ברוקח סי' רע"א.<br>ובר"מ פ"ב מה' חו"מ הי"ד: היה חמץ בבור אין מחייבין אותו להעלותו וכו', ומקורו בבבלי י' ב', עיין בהשגות שם. ובס' מנוח על הר"מ שם, ז' ע"א: והכי גרסינן בתוספתא פ"ג<sup class="footnote-marker">11</sup><i class="footnote">כחילוק הפרקים שלפנינו.</i> דככר בבור א"צ סלם להעלותו, והרי הוא כמבוער וכו', ואפשר דכיון דאשתכח בתוספתא דא"צ פסק הכי דבבטול סגי וכו'. ובחק יעקב או"ח סוף סי' תל"ח הביא את הרוקח שגרס "באר" במקום "בור" וחילק בין בור שאין בו מים ובין באר שיש בו מים, ועיין במשבצות זהב שם.<sup class="footnote-marker">12</sup><i class="footnote">ולדעתו צ"ל שהמים שבבאר הם סרוחים.</i><br>ברם כבר פירש לנכון בצפנת פענח על הר"מ הנ"ל שהברייתא שלנו אינה עניין לדין הבבלי, וכאן מדברים בבור שאינו יכול להעלותו משם. וכן מפורש לעיל מע"ש פ"א ה"ו: או שנפל כיסו לבור, אע"פ שיודע שהוא שם, אין מחללין אותו עליהן, ואם חלל לא קנה מעשר, כלומר, מפני שהכיס אינו ברשותו כלל. ועיין מ"ש לעיל ח"ב, עמ' 718, שו' 20. ולפ"ז אפילו לבטל אינו צריך.<br>ובמכילתא דרשב"י י"ב, י"ט, עמ' 23: רבן שמעון בן גמליאל אומ' וכו' חמץ שנפלה עליו מפולת, או שנפל לתוך הבור, או לתוך הדות, או לתוך הפיטוס, אם יכולין הכלבים וחזירין לחפש אחריו ולהוציאו אתה חייב וזקוק לבער אותו, ואם לאו אי אתה זקוק לבערו. ואמר רב חסדא בבבלי (ל"א ב'): וצריך שיבטל בלבו.<sup class="footnote-marker">13</sup><i class="footnote">במשנתנו שם לא נזכרה אלא מפולת ותנאי רשב"ג שצריך שאין הכלב יכול לחפש אחריו, ועליה אמר רב חסדא שצריך לבטל בלבו. ופירש"י: שמא יפקח את הגל במועד, ונמצא עובד עליו. ובמכילתא כאן מדברים בבור שיכול להוציא משם, דומיא דדות ופיטוס, ולפיכך דברי רב חסדא קיימים על כל הברייתא שם.</i>
<small>10.</small> <b>קמח קלי שירד לתוכו דלף אין בו משום חמוץ. </b>וכ"ה ("קמח קלי") בד, בכי"ל ובקג"נ. ובכי"ע חסרה המלה "קמח". ובבבלי ל"ט ב': תניא ר' יוסי בר' יהודה אומר קמח שנפל לתוכו דלף אפילו כל היום כולו אינו בא לידי חימוץ. אמר רב פפא, והוא דעביד טיף להדי טיף. ופירש בה"ג ה' פסח ספ"א (ד"ו כ"ח ע"ג, ד"ב, עמ' 134): דמי לעיסה דכמה דמיעסקי בה לא מחמצא ושריא.<br>וכמה מן המפרשים הגיהו בתוספתא ע"פ הבבלי ומחקו את המלה "קלי". ברם קשה להגיה את כל הנוסחאות, ואף בעיטור ה' מצה ומרור מביא את הברייתא שבבבלי, ומעיר: "ובתוספתא <b>קמח קלי</b>". ולפי גירסא זו משמע שהתוספתא חולקת, וקמח קלי הוא קימחא דאבישונא,<sup class="footnote-marker">14</sup><i class="footnote">עיין רש"י ל"ט סע"ב, ושבת קנ"ה סע"ב.</i> ואמרו בבבלי ל"ט ב': לא לימחי איניש קדרא בקמחא דאבישונא, דילמא לא בשיל שפיר, ואתי לידי חימוץ. ולפ"ז אם בשיל שפיר מותר, שהרי האפוי שבשלו אינו בא לידי חימוץ, עיין בבבלי לעיל שם, ועיין בארחות חיים ה' חו"מ, ח"א סי' ס"ב, ע"ב ע"ד. ומכאן משמע שאפשר לפרש את התוספתא שבדיעבד אין חוששין בקמח קלי שמא לא נאפה כהוגן, ומותר, מפני שאין האפוי מחמיץ, ואופין אותו מיד, אבל בקמח רגיל אף בדולף חוששין.<br>ולעיל חלה פ"א ה"ד שנינו: קמח קלי שגבלו ועשאו עיסה חייב בחלה. ואפשר שקמ"ל ג"כ שאעפ"י שאין גיבול ממש בקמח קלי<sup class="footnote-marker">15</sup><i class="footnote">עיין בבלי שבת קנ"ה סע"ב ואילך, ולעיל שבת פי"ב, שו' 47.</i> מ"מ חייבת בחלה, ועיין מ"ש לעיל ח"ב, עמ' 793 ואילך.
<small>11.</small> <b>השורה חטין ושעורין במים והחמיצו הרי אילו אסורות. </b>וכע"ז בד ובקג"נ. וכן בטאו"ח סי' תס"ז וביבין שמועה להרשב"ץ, ל"ב ע"א. ובירושלמי ספ"ב, כ"ט ע"ג: שרה חיטין ושעורין במים, נתחמצו אסורות, לא נתחמצו מותרות.<br>ובכי"ל: שרה חטין במים והחמיצו הרי אלו אסורות. ובכי"ע: נפלו שעורים במים <b>ונתבקעו</b> הרי אילו אסורות. ועיין להלן בסיפא. ובבבלי מ' א': ת"ר אין לותתין שעורין בפסח, ואם לתת, נתבקעו אסורות, לא נתבקעו מותרות וכו', ולא נזכרו חטים בברייתא, ונחלקו שם בגמרא אם מותר ללתות חטים משום שאינן ממהרות להחמיץ כשעורים, או שנקטו שעורים וכ"ש חטים, עיי"ש.<br>וכמה הלכתא רברבתא אפשר ללמוד מברייתא זו, שהרי כמה מן הראשונים סוברים שלא התירו אלא לתיתה משום שמתעסק בהן, אבל אם נפלו למים ונחו שם אסורות,<sup class="footnote-marker">16</sup><i class="footnote">רא"ש פ"ב סי' כ"ז וטאו"ח סי' תר"ז בשם רבינו אפרים.</i> ולשון התוספתא כאן אפשר לפרש ששרייה היא לתיתה, כלומר שנותן אותן למים ומוציא אותן מיד, אבל לפי גירסת כי"ע "שנפלו", מוכח שאפילו אם לא נתעסק בהן מותרות, אם לא נתבקעו. והר"א ממיץ<sup class="footnote-marker">17</sup><i class="footnote">לפי הגה"מ פ"ה מה' חו"מ אות ו', פיסקי ריקנטי סי' קס"א.</i> פסק שלא התירו אלא בזליפה שהיא מועטת "אבל במקום שרייה מרובה אפילו לא נתבקעו" אסורות. וכן פסקו הגאונים (עיין אוה"ג, עמ' 42) שלא התירו אלא לתיתה משום "שהראשונים היו זריזים ויודעים ללתות".<br>ובטאו"ח סי' תס"ז הנ"ל השיג מכאן על שיטת הראבי"ה<sup class="footnote-marker">18</sup><i class="footnote">ח"ב סי' תס"ב, עמ' 78. ועיי"ש סוף סי' תי"ח, עמ' 33.</i> הסובר שצונן אינו מחמץ. וכבר השיבו הראשונים<sup class="footnote-marker">19</sup><i class="footnote">עיין בב"ח סי' תס"ז וביבין שמועה להרשב"ץ, ל"ב ע"א, ובהערות ר"א אפטוביצר לראבי"ה ח"ב, עמ' 33, הע' 15.</i> שכאן מדברים שהחמיצו אחרי שהוציאון מן המים.
<small>11-12.</small> <b>ר' יוסה או' השורה שעורין במים ונתבקעו הרי אילו אסורות. </b>וכע"ז גם בד, כי"ל וקג"נ. וכ"ה בירושלמי הנ"ל. אבל בכי"ע: ר' יוסי אומ' שרה <b>חטים ושעורים</b> במים <b>והחמיצו</b> הרי אילו אסורות. וכן ברוקח סי' רפ"ט: בפ' כל שעה אין לותתין שעורין בפסח, ואם לתת ונתבקעו אסורין. בתוספת' ר' יוסי אומר שרה <b>חטין</b> ושעורין במים והחמיצו אסורות. אבל לגבי עיסה אמרו תפח' תלטש בצונן. והעתיק כגירסת כי"ע, ורבינו מחלק בין חטים ובין עיסה, כמו שכתב בטאו"ח סי' תס"ז ובראשונים שציין בב"ח שם. ולפי הגירסא שלנו בתוספתא משמע שדברי ר' יוסי היא הברייתא הסתמית שבבבלי, ולא נקטו כאן ר' יוסי אלא משום סיפא (לעניין חומץ), והיא מחלקת בין שעורים וחטים (בניגוד לת"ק), והוא כשיטת הרא"ה שהביא הר"ן. (באורי הגר"א או"ח סי' תס"ז ס"ק ט'). 
<small>12-13.</small> <b>ובחומץ בין כך ובין כך מותר מפני שהחומץ צומתן. </b>וכע"ז בד, בכי"ל, בכי"ע ובירושלמי הנ"ל. אבל בקג"נ: <b>החומץ</b> בין כך וכו'. ולפי גירסת כי"ע לעיל משמע שבחומץ בין נפלו ובין שריין, בין נתבקעו ובין נתחמצו מותר, והוא לכאורה תמוה. אבל לפי גירסת קג"נ הנ"ל אין מדברין כאן על החטים והשעורים אלא על החומץ,<sup class="footnote-marker">20</sup><i class="footnote">וכן אפשר לפרש אף את הגירסא שלנו. תדע לך שהוא כן שלמעלה נקטו "אסורות", "מותרות", לשון רבים, וכאן אמרו: מותר.</i> ומדברים שהחמיצו אחרי שהוציאן מן החומץ, ואפשר שהחמיצו אח"כ מחמת לחלוחיתן שעליהן (עיין להלן גירסת הבבלי), אבל כל זמן שהיו בתוך החומץ, אין החומץ מניחן להחמיץ, והחומץ מותר. ועיין להלן.<br>ובבלי הנ"ל: ר' יוסי אומר שורן בחומץ וחומץ צומתן. אמר שמואל אין הלכה כר' יוסי, ועיין בבבלי מ"א א'. אבל בראבי"ה ח"ב סי' תע"ח, עמ' 104: ומדאמר ר' יוסי שורן בחומץ וחומץ צומתן, שמעינן מינה דאם נפלה חטה או קמח בחומץ בתחילה בלי שריית מים דאין בה חשש חימוץ ואע"ג דלית הלכתא כוותיה דר' יוסי, הני היכי שלתתו במים תחלה וכו'. ועיין בתוספות ל"ה ב' ד"ה ומי. ובתוספ' רי"ד מ' סע"ב פוסק שחומץ ממהר להחמיץ, כמו שאר מי פירות, ע"ש ובבבלי מ"א א'. ועיין מ"ש בפר"ח או"ח סי' תס"ב אות ג', וסי' תס"ו קרוב לסופו.<br>ובירושלמי ממשיך אחרי דברי ר' יוסי: ר' שמואל בר רב יצחק היה לו יין קוסס, יהב בגויה שערין בגין דיהמע, שאל לר' אימי, אמר ליה צריך את לבער. ולכאורה משמע משם כדעת תוספ' רי"ד הנ"ל, אבל אפשר שאסר לו מפני שהיין לא היה אלא קוסס, ולא חומץ גמור, והוא סובר שמי פירות מחמיצין, כמו שפירשו האחרונים. ועיין באו"ח סי' תס"ב ובאחרונים שם.

Halakhah 5

<small>13-14.</small> <b>אין לשין את המצח ברותחין מפני שהן חולטין, ולא בפושרין מפני שמחמיצין וכו'. </b>וכ"ה בירושלמי פ"ב ה"ז, כ"ט ע"ג. וברי"ץ גיאת, סוף עמ' צ"א: אין לשין את <b>העיסה בחמין</b> מפני שחולטין, ולא בפושרין מפני שמחמיצין וכו', והסמיך ברייתא זו לבבלי מ"ב א'. ולהלן מנחות פ"ז הי"ב שנינו: כל המנחות אין לשין אותן ברותחין מפני שהן (כ"ה בכי"ו) חולטין, ולא בצונן מפני שהן רוטשין. אבל לשין אותן בפושרין ומשמרן (כ"ה בכי"ו) שלא יחמיצו. וברור שהכוונה היא שחלוט אינה מצה<sup class="footnote-marker">21</sup><i class="footnote">ומה שאמרו בירושלמי פ"ב ה"ד, כ"ט ע"ב: יכול יצא ידי חובתו ברבוכה וכו', כבר הראיתי בתס"ר ח"ב, עמ' 254, שרבוכה לפעמים פירושה רבוכה במשקין, ולאו דווקא ברותחין, עיי"ש. ולפיכך פסלו שם משום חסרון בשמור גרידא. ועיין במאירי ל"ו א' (46 ע"ב) ובראשונים שציין באהצו"י, עמ' 33.</i> (עיין מ"ש לעיל פ"ב, שו' 57), ובמנחות כתוב מצות,<sup class="footnote-marker">22</sup><i class="footnote">ולא התירו חליטה במנחות אלא במקום דכתיב ביה רבוכה.</i> ועיין מנחות נ"ג א'. ובא"י לא חילקו בחליטה בין מנחות ובין מצת הפסח, שלא כפירוש הבבלי (יבמות מ' א') בתו"כ צו פרש' ב' ה"ט, הוצ' ווייס ל' ע"ד, אלא כירושלמי יבמות רפ"א, ב' סע"א.<br>ומכאן שהכוונה כאן למצת מצוה גרידא,<sup class="footnote-marker">23</sup><i class="footnote">עיין במפרשי הירושלמי (פ"ב ה"ז) לברייתא שלנו. ולא נשנית כאן הרישא אלא אגב הסיפא. ואפשר שהסיפא נשנית אגב הרישא, והברייתא סמוכה למשנתנו פ"ב מ"ז ששנתה: אין שורין את המורסן לתרנגולים, אבל חולטין. ושנו כאן דין חלוטה לעניין מצת מצוה.</i> וכן דעת הרי"ץ גיאת (עמ' צ"ב) שאף דין הבבלי מ"ב א' הוא לעניין מצת מצוה (אעפ"י שהפסול שם הוא מטעם אחר), עיי"ש, ועיין מ"ש לעיל פ"ב, שו' 51–52, ד"ה ואין. והואיל ועכשיו אין אנו בקיאין בחלוט (עיין אוה"ג, עמ' 40 ואילך), הרי דין רותחין כדין חמין, ומשום כך יש לחשוש שמא תחמיץ העיסה, ואסור לעשות כן אפילו בשאר ימות הפסח, כפסק הגאונים (עיין בה"ג ה' פסחים רפ"ב, כ"ח ע"ג, ד"ב, עמ' 140): ואסיר למילש במיא חמימי, משום דמחמעי.<br>ואשר לסיפא של התוספתא במנחות הנ"ל: ולא בצונן מפני שהן רוטשין, נ"ל שהכוונה היא, מפני שהן מחרשין, ואין "רוטשין" אלא "טורשין",<sup class="footnote-marker">24</sup><i class="footnote">בב"ר פפ"א, הוצ' תיאודור-אלבק, עמ' 972: מהילתך טרשה אקיש עלה. ועיי"ש בהערות. וכנראה שהשרש אחד, והיינו שנקבי הנפה נצטמצמו, ואין הקמח עובר. ובמצפה שמואל במנחות מגיה בפירוש: מפני שהן טורשין, ופירש ע"פ הבבלי חולין מ"ז ב': דמטרשי, כלומר שמקשים, עיין ברש"י שם. ואין צורך בהגהה, והיא היא.</i> עיין מ"ש בירושלמי כפשוטו, עמ' 423. וכן מפרש הירושלמי פ"ג ה"ב, ל' ע"א, את משנתנו שם [בצק החרש]: בצק <b>שצינן</b>.<sup class="footnote-marker">25</sup><i class="footnote">עיין מ"ש בירושלמי כפשוטו, עמ' 418, בשם הרי"ץ גיאת והמאירי.</i> ומכאן שצונן עושה את הבצק חרש, ובצק כזה אינו מובחר למנחות, אבל במצה שהוא לחם עוני, לא איכפת לנו בזה, ואדרבה בצק המצונן אינו ממהר להחמיץ. ומה שציוו לכהנים ללוש בפושרין, כבר הקשו בירושלמי בסוגיין ובבבלי ל"ו א' ממשנת מנחות (פ"ה מ"ב), ותירצו שהכהנים זריזים הם. אבל לעניין מצה בפסח אין הפרש בין ישראל לכהן, שלא תחלוק בין מצה למצה, עיי"ש בירושלמי. ועיין בבבלי ל"ו א' שהצריכו זריזין ומקום זריזין.
<small>14-15.</small> <b>אין לשין את העיסה בשאר משקין. ואם לש אופה מיד. ור' מאיר אוסר. </b>בכל שאר הנוסחאות: אין לשין את <b>המצה</b> וכו'. אבל גם במלחמות פ"ב בסוגיין, בר"ן שם סי' תשכ"ו, ובחי' מהר"מ חלאווה ל"ו א' סד"ה ת"ר מעתיקים כגירסת כי"ו. והראשונים הללו משיגים מכאן על בעל המאור שפסק שאם לש בחלב אין חשש חימוץ בין אם ערב בעיסה מים, בין בלי מים, והרי כאן מפורש "בשאר משקין". וכנראה שהברייתא נסמכה למשנתנו (פ"ב מ"ח): אין נותנין קמח לתוך החרוסת, או לתוך החרדל. ואם נתן יאכל מיד. ור' מאיר אוסר. ופירשו שמטעם מי פירות אתינן עלה, ור"מ סובר שמי פירות ממהרין להחמיץ, ולפיכך אוסר משום שמא ישהה ויחמיץ, עיין בירושלמי פ"ב רה"ז, כ"ט ע"ג. ובסמוך שם: אין לשין מצה במשקין, אבל מקטפין אותה במשקין. ועיין בבלי מ' ב' ואילך.<br>ובבבלי ל"ו א': אין לשין עיסה בפסח ביין ושמן ודבש. ואם לש, רבן גמליאל אומר תשרף מיד. וחכמים אומרים יאכל.<sup class="footnote-marker">26</sup><i class="footnote">ברי"ף ועוד כמה מן הראשונים: תאפה מיד, כגירסת התוספתא. ובר"ח ועוד: יאכל מיד, וכן היה לפני רש"י, אלא שהגיה, עיין על כ"ז בדק"ס, עמ' 99, הע' א'.</i> ואמר ר' עקיבא שבתי היתה אצל ר' אליעזר ור' יהושע ולשתי להם עיסה ביין ושמן ודבש, ולא אמרו לי דבר. ואעפ"י שאין לשין מקטפין בו. אתאן לת"ק. וחכ"א את שלשין בו מקטפין בו, ואת שאין לשין בו אין מקטפין בו. ונחלקו הראשונים אם המחלוקת היא בלש באותן משקין בלבד בלי מים, ואף בזה אוסר ת"ק (משום חמץ נוקשה), או בלש במשקין עם מים (דומיא דמקטף, שהעיסה נילושה במים), עיין בראשונים הנ"ל, במאירי בסוגיין, בס' מנוח פ"ה, י"ג ע"ב, ובאו"ח סי' תס"ב. ועיין במכילתא בא פ"י, עמ' 35, ובמכילתא דרשב"י, עמ' 25, ומוכח משם שהשיטה היא כר' עקיבה בשאר ימות הפסח, וכמו שפסקו הרי"ף והר"מ פ"ה מה' חו"מ ה"כ.

Halakhah 6

<small>16-17.</small> <b>מי תשמישו של נחתום שופכין אותן במקום האישבורן, ואין שופכין אותן במקום קטפריס, מפני שמתכנסות וכו'. </b>במשנתנו ספ"ב: מי תשמישו של נחתום ישפכו, מפני שהן מחמיצין, ועיין ידים ספ"א.<sup class="footnote-marker">27</sup><i class="footnote">ועיין רש"י מ"ב א' ד"ה שמקטפת, ורי"ץ גיאת, עמ' צ"ב.</i> ובירושלמי ספ"ב: אית תניי תני שופכן במקום אשבורן. אית תניי תני שופכן במקום קטפרס. א"ר יוסה מאן דאמר שופכן במקום אשבורן בשהיה אשבורן <b>גדול</b> (כ"ה בגוף כי"ל ובשרי"ר). מאן דאמר במקום קטפרס בשהיה קטפרס <b>גבוה</b> (כ"ה שם). וסתם קטפרס בא"י לא היה גבוה, שכן אמרו בירושלמי עירובין פ"א סה"א, כ"ו סע"א: בשהיה המקום מנדרן, אבל לא היה המקום מנדרן לא בדא. ופירש בפ"מ שם: דכיון דמקום מדרון הוא יתאספו הגשמים ויקלקלו את הספר וכו'. ומשום זה שנתה הברייתא כאן ששופכן במקום מישר, ולא יתכנסו בו המים. ועיין מ"ש לעיל עירובין, עמ' 464 ואילך.<br>ובבבלי מ"ב א': תני חדא שופכין במקום מדרון ואין שופכין במקום האישבורן, ותניא אידך שופכין במקום האישבורן. לא קשיא הא דנפישי, דקוו. הא דלא נפישי, דלא קוו. ופירש הר"ח: אפילו במקום האישבורן. וכן הוא בגליון כי"מ: <b>אף</b> שופכן במקום האישבורן.<sup class="footnote-marker">28</sup><i class="footnote">וכן בעיטור הלכות מצה ומרור. הוצ' רמא"י קכ"ט ע"ג: והא דתניא <b>אף</b> במקום אשבורן וכו'.</i> והרי"ף והר"מ (פ"ה מה' חו"מ הט"ז) לא הביאו אלא את הברייתא הראשונה. משום שאין אנו בקיאין כמה הן מים מרובין, כמו שפירשו הראשונים.

Halakhah 7

<small>18-19.</small> <b>האשה שכינסה מי תשמישו של נחתום ללוש בהן למוצאי יום טוב הרי אילו אסורין. </b>רי"ץ גיאת, עמ' צ"ב, עיטור ה' חמץ ומצה, קכ"ט ע"ג, ראבי"ה ח"ב סוף סי' ת"כ, עמ' 49. והסיק בראבי"ה שם: אלמא תערובת חמץ ששיירו לאחר הפסח אסור, ובצפנת פענח פ"א מה' חו"מ ה"ה כתב: אך י"ל דר"ל למוצאי יו"ט הראשון, או דמי תשמישו של נחתום הוה כמו עצם האיסור וכו'. והתירוץ הראשון קשה מאד, ומה לי מוצאי יו"ט הראשון, מה לי יו"ט עצמו לעניין חמץ. 
<small>19.</small> <b>יתר על כן היו נשים נוהגות שלא היו וכו'. </b>רי"ץ גיאת הנ"ל. ובעיטור הנ"ל: ונראה ע"כ היו נוהגות וכו', וצ"ל: יתיר ע"כ היו נוהגות וכו'. 
<small>20.</small> <b>בחמין שהוחמו ביום טוב. </b>כלומר, בכל יו"ט, ולא דווקא בפסח. וכנראה שנהגו כן אפילו בחמין שהוחמו לשם שתייה ביו"ט (ומכ"ש לשם לישה ביו"ט), משום חשד הערמה, עיין ר"מ פ"א מה' יו"ט הי"א, ובלח"מ בה"ט שם, ולהלן ביצה פ"ב, שו' 16, ד"ה וממלא. ועיין ירושלמי כאן פ"ד ה"א, ל' רע"ד, ובמקבילה בתענית פ"א ה"ו, ס"ד ע"ג, ולא נמנה שם מנהג זה של נשים. אבל מ"מ נראה שמנהג הגון הוא. ועיין מ"ש ר' יונה בר"ג במקומו. 
<small>20-21.</small> <b>אמ' לו ר' ליעזר לר' יהושע היאך אתה או' שמפרישין חלה בטומאה וכו'. </b>במשנתנו פ"ג מ"ג: כיצד מפרישין חלה בטומאה ביום טוב,<sup class="footnote-marker">29</sup><i class="footnote">כלומר, אם יפריש מן העיסה הרי תחמיץ החלה ויעבור על בל יראה, ולאפות אותה אי אפשר, שהרי חלה טמאה אינה ראויה לא לישראל ולא לכהן.</i> ר' אליעזר אומר לא תקרא לה שם עד שתאפה וכו'. אמר ר' יהושע לא זה הוא חמץ שמוזהרין עליו בבל יראה ובבל ימצא, אלא מפרישתה ומניחתה עד הערב, ואם החמיצה החמיצה. ומוכח משיטת הבבלי (מ"ו ב') שלר' יהושע אינו עובר על בל יראה, מפני שהחלה אינה לא שלו ולא של הכהן, ואינו עובר עליה<sup class="footnote-marker">30</sup><i class="footnote">עיין בגליוני הש"ס לר"י ענגיל מ"ו ב' ד"ה רש"י.</i> עיי"ש. ולפי הבבלי התוספתא שלנו היא תחילת הדין של ר' אליעזר ור' יהושע, והויכוח הוא ע"פ ההנחה שאף לר' יהושע החלה היא ממונו (טובת הנאה ממון), וכל השאלה היא איזה לאו (בל יראה, או מלאכה ביו"ט) עדיף. ואח"כ השיב ר' יהושע שאין כאן בל יראה (כמשנתנו), ור' אליעזר השיב לר' יהושע במכילתא אחריתי, שאין כאן מלאכה, משום הואיל, עיין בבלי מ"ח א', וברש"י ובר"ן על הרי"ף שם.<br>ברם בירושלמי בסוגיין לא נזכר כלל שר' יהושע סובר שטובת הנאה אינו ממון, וכנראה שפירשו את דברי ר' יהושע במשנתנו "לא זהו חמץ שמוזהרין עליו", היינו חמץ שנתחמץ ביו"ט, שאסור לבערו ביו"ט (עיין במלא"ש למשנתנו), ולפיכך הביאו שם את הברייתא שלפנינו. ועיין גם בירושלמי סוף עירובין, כ"ו ע"ד, ומ"ש בירושלמי כפשוטו, עמ' 366.
<small>22-23.</small> <b>הרי הוא אומ' אך אשר יאכל לכל נפש. </b>כלומר, ועובר על לא תעשה כל מלאכה. וכ"ה בבבלי מ"ח א'. אבל בירושלמי: לא נמצאת כשורף קדשים ביום טוב. ועיין מ"ש ע"ז להלן, שו' 34–35, ד"ה וע"פ זה נבין, ולעיל שבת פ"ב הערה 3. אלא שר' יהושע תפס כאן את הפשוט ביותר, שהרי השורף קדשים ביו"ט עצמו (ולא הדליקן מערב יו"ט) עובר בלאו מפורש, ואף ר' אליעזר יודה בה.<sup class="footnote-marker">31</sup><i class="footnote">ואין משיבין לאדם אלא לפי מדותיו, עיין מ"ש בתס"ר ח"ב, עמ' 158. והתוספתא קיצרה והשמיטה תשובת ר' אליעזר.</i> ותשובת ר' אליעזר לא נזכרה לא כאן ולא בבבלי אלא בירושלמי שם, עיי"ש. 
<small>23.</small> <b>אמ' לו ר' ליעזר עד אין הדבר שקול וכו'. </b>להלן זבחים פ"ח סהכ"ג. ועיין בסיגנון המשנה שם פ"ח מ"י. 
<small>24.</small> <b>אמ' לו ר' יהושע אני אכריע, כשאני עושה בידי נמצאתי עובר וכו'. </b>עיטור ה' יו"ט מחלוקת י"ד, הוצ' רמא"י, קמ"ח ע"א, ועיי"ש הערה ע"א. ובר"ח מ"ח א': ואע"ג דמסתבר טעמא דר' יהושע, ואמ' (צ"ל דאמ') אני אכריע. כשאני אופה נמצאתי עובר על הוא לבדו יעשה לכם, ועושה מעשה בידי, וכשאני מניחה נמצאתי עובר ואיני עושה מעשה בידי, תניא (כלומר, הא תניא, ואין הלכה כמותו) אמר ר' וכו'. ועיין בירושלמי בסוגיין. ועיין בלשון התוספתא בזבחים פ"ח הנ"ל, והיא באשגרה מכאן. 

Halakhah 8

<small>26.</small> <b>וחכמים אומ' שלש נשים עסיקות בבצק וכו'. </b>פיסקא ממשנתנו פ"ג מ"ד. 
<small>27.</small> <b>ואחת מקטפת. </b>במשנתנו הנ"ל: ואחת עורכת. וברש"י מ"ח ב' ד"ה תנא: כשהיא מקטפת, דהיינו עריכה. וברש"י ב"מ פ"ט א': והמקטף. <b>עורך</b> וטח פניה. ובמקום שלא נכנסו חכמים לפירוט העריכה שנו קיטוף במקום עריכה. עיין להלן ב"מ פ"ח ה"ז,<sup class="footnote-marker">32</sup><i class="footnote">וכ"ה במקבילות בירושלמי מעשרות פ"ב ה"ו, נ' ע"א, ב"מ פ"ז סה"ב, י"א ע"ב, בבלי שם פ"ט א'.</i> ירושלמי ברכות פ"ט ה"ב, י"ג ע"ג, שקלים רפ"ה, מ"ח סע"ג ועוד. אבל בוודאי שהן שתי מלאכות מיוחדות, עיין להלן מנחות פ"ז הי"ג ובבלי שם נ"ה ב'. ועיין ירושלמי שבת פ"ז ה"ב, י' ע"ב. 
<b>לשה היא מקטפת ואחרת לשה תחתיה וכו'. </b>וכ"ה בבבלי מ"ח ב', ופירושה: האשה שהיתה לשה היא מקטפת ואחרת לשה וכו'. ובירושלמי פ"ג ה"ד, ל' ע"ב: תני ר' הושעיה ואחרת באה ולשה תחתיהן. 
<small>29.</small> <b>כמה היא שיעור העיסה וכו'. </b>ר"ן פ"ג סי' תשמ"ח בשם התוספתא, ועיין להלן. ירושלמי פ"ג ה"ד, ל"ד ע"א, בבלי מ"ח א'. ולעיל שם שנו: בחטים קביים, ובשעורים שלשת קבים, והעמידוה בחטים ושעורים טובות (שמנות). ועיין להלן. 
<small>31.</small> <b>וכל זמן שהאשה עסוקה בו אינו בא לידי חמוץ. </b>עיין לעיל, שו' 28–29, ובבלי מ"ח ב'. ובר"ן הנ"ל (לעיל שם) הוכיח מכאן כשיטת הר"מ פ"ה מה' חו"מ הי"ג שכל זמן שהוא עוסק בבצק אפילו כל היום אינו בא לידי חימוץ (וכ"ה בפיה"מ פ"ג סמ"ד), שהרי התוספתא חוזרת כאן שוב על הדין שהעיסוק מעכב את החימוץ, בלי הקשר של שלש נשים, אלא ביחס לגודל העיסה. וכ"ה ביבין שמועה להרשב"ץ, ל' ע"ד, וכנראה שאב מן הר"ן.<br>ברם יש שפסקו שדווקא כשיעור שלש נשים ששנינו לעיל התירו, ובלבד שתהא אחת לשה ואחת עורכת וכו', אבל לא יותר מכאן, עיין בר"ן שם ובשו"ת הרשב"א ח"א סי' קכ"ד,<sup class="footnote-marker">33</sup><i class="footnote">כנראה שהחכם השואל החמיר כשיטת רב סעדיה שהביא הרי"ץ גיאת בה' פסחים, עמ' צ"ה, שכל שלש הנשים עוסקות בבצק אחד, כלומר שאינן מפסיקות כלל מלהתעסק בבצק. ועיין רא"ש פ"ג סי' ו', בשם דעת הגאונים.</i> והדברים דבוקים לבבא של שלש נשים,<sup class="footnote-marker">34</sup><i class="footnote">וכן משמע מסוגיית הירושלמי שם שמסמיכה את שיעור העיסה לשלש נשים.</i> ואין כאן אלא חזרה על הבבא שלעיל, שו' 28–29.<br>ומן הריא"ז (לפי שלטה"ג פ"ג במקומו) וכן משבה"ל השלם סוף סי' רי"א (עמ' 172) משמע שאין עיסוק מועיל אלא כשיעור מהלך ארבעת מיל,<sup class="footnote-marker">35</sup><i class="footnote">ביבין שמועה להרשב"ץ, ל' ע"ד: וכן י"א שאפילו עוסקת בבצק אין להתיר שהייה אלא כשיעור מיל. וברא"ש הנ"ל (לעיל הע' 33) וכן בר"ן הנ"ל (בפנים, שו' 29) נתנו שיעור זה במתעסק בבצק שהוא יותר מכשיעור. ועיין מאירי מ"ה סע"א, 63 ע"א.</i> ופירשו כן את הירושלמי בפ"ג סה"ב, ל' ע"א. וכנראה שכן היא שיטת רב נטרונאי (עיין אוה"ג, עמ' 55) שכתב: בצק החרש וכו', כך פירושו, בצק שלא החמיץ כל צורכו ונעשה כחרש וכו', ואמרינן (מ"ו א') אמ' ר' אבהו אמ' ר' שמע' בן לקיש כי בעינן שיעור מיל לבצק החרש, אבל לגבל שגובלין את העיסה תחילה, עד מתי ניקרית חמץ וחיב עלי' אוכליה,<sup class="footnote-marker">36</sup><i class="footnote">רוב הקדמונים, כגון רב האיי גאון (עיין אוה"ג ברכות, הפירושים, עמ' 16; פסחים, הפירושים, עמ' 146), הר"ח, רש"י ועוד פירשו ל"גבל" - לגבל שעושה עיסתו בטהרה, ואינו עניין כלל לחמץ בפסח. וכן מוכח בירושלמי ברכות פ"ח ה"ב, י"ב ע"א, ובחלה פ"ב ה"ג, נ"ח ע"ג.</i> כדי שיהלך ד' מילין משעת גבולה ועד שעת אכילתה (צ"ל: אפייתה). וכע"ז בס' האשכול ח"א, הוצ' הר"ח אלבק, עמ' 108. ויפה העיר רב"מ לוין<sup class="footnote-marker">37</sup><i class="footnote">אוה"ג ברכות הנ"ל (בהע' 36), סוף הע' ד'.</i> על ה"ג ד"ב, עמ' 36: פירוש לגבל, עד כדי הילוך ארבעת מילין משעת גיבול לשעת אפיה וכו'. והגאון חילק בין בצק החרש שנאסר בשיעור כדי מהלך מיל, אפילו לא נתעסק בו, ובין בצק רגיל שאף הוא נאסר בשיעור מהלך ד' מילין, אפילו נתעסק בגבולו כל הזמן.<br>שוב הוכיח מכאן בר"ן הנ"ל שם שבבצק יותר מכשיעור לא מהני עיסוק, ועיין ברא"ש פ"ה סי' ו' הנ"ל בשם רבינו יונה.<br>ובר"מ פ"ה מה' חו"מ הי"ח כתב: ומותר ללוש לתרנגולין מורסין וכו', וכל זמן שהן מנקרין בו, או שהוא מהפך בידו אינו מחמיץ. ובס' מנוח שם, ט"ז ע"א: לפי שכיון שהן מנקרין שם הוי כאשה עוסקת בבצק שאינו בא לידי חימוץ, והאי מילתא איתא בתוספתא וכו', וכן נראה מלשון הרב שכתב למעלה (ומניחין לפני התרנגולין) כדכתבי' ע"כ מן התוספתא. ולכאורה נראה שהמלים שהקפתי הן ט"ס, והרב כיוון לתוספתא שלפנינו. ועיין גם בס' המכתם, עמ' 409. ברם גם במאירי, ל"ט ב' (51 ע"א) ד"ה אירע, מעתיק את לשון הר"מ הנ"ל, ומסיים: וכן היא בתוספתא. והמאירי בוודאי לא כיוון לתוספתא כאן, שהרי הרב טרח הרבה (מ"ח ב', 70 ע"א) להביא ראייה לשיטת הר"מ בפ"ה מה' הו"מ הי"ג הנ"ל, ולא העיר כלל על התוספתא כאן. ושמא העתיק מס' המנוח, עיין מ"ש בתשלום תוספתא, עמ' 28, ומ"ש ילינק בקונטרס הרמב"ם, עמ' 18. וצ"ע.
<small>31-32.</small> <b>ר' נתן אומ' משם ר' ליעזר חלוף הדברים. </b>וכ"ה בבבלי מ"ח א'. ובירושלמי פ"ג ה"ד, ל' ע"ב: אית תניי תני בחטין ארבעת קבין ובשעורין שלשת קבין, ועיי"ש שפירשו שאין מחלוקת ביניהם (עיין מ"ש בירושלמי כפשוטו, עמ' 423), כלומר, בין הת"ק ור' אליעזר, ובבבלי הנ"ל תירצו כע"ז על הסתירה שבין שתי הברייתות, עיי"ש. 

Halakhah 9

<small>32-33.</small> <b>ארבעה עשר שחל להיות בשבת מבערין את הכל מלפני השבת. </b>במשנתנו פ"ג מ"ו: ארבעה עשר שחל להיות בשבת מבערים את הכל מלפני השבת דברי ר' מאיר.<sup class="footnote-marker">38</sup><i class="footnote">באהצו"י, עמ' 49, העיר שלפני מקצת הראשונים לא נזכר ר' מאיר במשנתנו. אבל כלפנינו כ"ה בכל נוסחאות כת"י, וכן היה לפני רוב הראשונים, וכן מוכח מסוגיית הירושלמי במקומו. ודברי ר' מאיר שלהלן בתוספתא עונים גם על הרישא.</i> ולא נתבאר במשנתנו מה יאכל בשבת. ובברייתא שבבבלי י"ג א': דתניא ארבעה עשר שחל להיות בשבת מבערין את הכל מלפני השבת ושורפין תרומות טמאות תלויות וטהורות, ומשיירין מן הטהורות מזון שתי סעודות כדי לאכול עד ד' שעות דברי ר' אלעזר בן יהודה איש ברתותא. ומכאן משמע ש"מבערין את הכל" פירושו חוץ ממזון שתי סעודות,<sup class="footnote-marker">39</sup><i class="footnote">בעיטור ה' ביעור חמץ, הוצ' רמא"י קכ"א ע"ד: דבנוסחאות דילן לית בהו מבערין את הכל מלפני השבת, ובתרומה לחודה איירי. וכן מביא במלחמות בסוגיין ספ"א בשם "יש נוסחאות". ועיין להלן בבבלי כ' ב' ובדק"ס שם, עמ' 52, הע' א'.</i> שהרי לכאורה דין בעור של תרומה טהורה לשיטת ר' אלעזר בן יהודה כדין בעור של חולין לר"מ, עיין בבעל המאור, בהשגות הראב"ד שם (תמים דעים סי' רמ"ה), במלחמות להרמב"ן, בר"ן במקומו ובב"י טאו"ח ריש סי' תמ"ד, בדרישה שם ועוד. ולהלן שם בבבלי כ' ב':<sup class="footnote-marker">40</sup><i class="footnote">לפי כ"י אוקספורד, עיי"ש בדק"ס הנ"ל.</i> דתניא י"ד שחל להיות בשבת שורפין תרומות תלויות טהורות וטמאות, ומשיירין מן הטהורות מזון שתי סעודות כדי לאכול עד ארבע שעות דברי ר' מאיר. הרי לך מפורש בדברי ר' מאיר שמבערין את הכל פירושו חוץ ממזון ב' סעודות.<sup class="footnote-marker">41</sup><i class="footnote">ועיין בשבה"ל השלם סי' צ"ג, ל"ג ע"ב, בשם הגאונים, ובס' יריאים השלם סי' ש"ג, קס"ז ע"ב, במלא"ש כאן פ"ג מ"ו.</i> ועיין בתוספתא להלן ומש"ש.<br>ומשום הסיפא שלהלן הביאו הראשונים את התוספתא כאן. וכן כתב רב הילאי גאון:<sup class="footnote-marker">42</sup><i class="footnote">הלכות פסוקות הוצ' מיללער סי' קנ"ט, תשה"ג שערי תשובה סי' צ"ג.</i> שכך שנינו ארבעה עשר שחל להיות בשבת מבערין את הכל מלפני השבת, <b>ואופה לו מצה מערב שבת</b>, וכיוון לתוספתא כאן,<sup class="footnote-marker">43</sup><i class="footnote">אלא שמן התוספתא שהביא לכאורה סתירה לדבריו, שהרי לשיטתו משיירין חמץ לשתי סעודות. ואפילו אם יפרש ואופה לו מצה, מצת מצוה לליל פסח, מ"מ אין מן התוספתא ראייה לדבריו. וצ"ע. ועיין באו"ח ח"א, ע"ג ע"ד (והבאנו אותו להלן בפנים), ולכאורה משמע מדבריו שהשיג מן התוספתא כאן על שיטת הגאון, עיין להלן הע' 47.</i> אעפ"י שלא הזכיר את מקורו, כדרך הגאונים, עיין מ"ש במבוא לתס"ר ח"ב, סוף עמ' 8 ואילך. וכן הובאה התוספתא בתמים דעים סי' כ"ח (תמת ישרים, ח' ע"ד), ס' יריאים השלם סוף סי' צ"א, עמ' 64, שם סי' ש"ג, עמ' 334 (והועתק בשבה"ל השלם סי' רי"ג, עמ' 176), תוספות הר"ש משנץ כאן י"ג א' (כ"ח ע"ב מן הספר), ראבי"ה ח"ב סי' תנ"ב, עמ' 72, ס' יחוסי תו"א, הוצ' הרי"ל פישמן, עמ' ק', ערך זונון, רוקח סי' רס"ז, מעשה רוקח סי' ל"ט (ועיי"ש סי' ל"ח), עמ' י"ב, ס' המכתם, עמ' 378, או"ז ח"ב ה' פסחים סי' ר"ן, נ"ז ע"א,<sup class="footnote-marker">44</sup><i class="footnote">ושם: דתניא בתוספתא דפסחים פ"ג בצק שבסדקי י"ד שחל וכו'. וצ"ל: פרק בצק וכו', שהרי לפני בעל האו"ז היה חילוק הפרקים כמו שהוא בכי"ע, עיין מ"ש לעיל פ"ב, הע' 32.</i> פירוש ר"ש מפלייש לפיוט אלקי הרוחות באו"ז שם סי' רנ"ו, נ"ט רע"א, סמ"ג לאווין ע"ט, ל"א רע"ג, ס' הפרנס סי' נ"ד, הגה"מ פ"ו מה' חו"מ ה"ט אות ז', מרדכי ספ"א סי' תקמ"ג, שבה"ל ה' פסח סוף סי' רי"ג, עמ' 177, מנהגי ר' חיים פלטיאל,<sup class="footnote-marker">45</sup><i class="footnote">נתפרסמו בקרית ספר שכ"ד, תמוז, עמ' 77, ע"י ר' דניאל גולדשמידט.</i> וממנו בס' המנהגים לר"א קלויזנער, הוצ' הרח"י עהרענרייך, ל"ג ע"ב,<sup class="footnote-marker">46</sup><i class="footnote">עיי"ש במבוא, עמ' IV, ובקרית ספר שכ"ג, עמ' 324 ואילך, ועיין במהרי"ל ה' תקון המצות, קרימונה שכ"ו, י"ד ע"א, ובהגהה שם בשם מנהגי מהר"ק ודברי ר' פלטיאל שם.</i> ס' אמרכל על ה' פסח (בסה"י לכבוד מרכס, עמ' ק"ס), ר"ן ספ"א, ר"מ חלאווה מ"ט א' ד"ה ארבעה עשר (נ' ע"ג), יבין שמועה להרשב"ץ, ל"ג ע"ב.
<small>33.</small> <b>ואופה לו מצה מערב שבת. </b>כל הראשונים הנ"ל. ועליהם יש להוסיף, השגות הראב"ד על בעל המאור ספ"א (תמים דעים סי' רמ"ה) ומלחמות להרמב"ן שם, עיטור ה' ביעור חמץ, הוצ' רמא"י, קכ"א ע"ד, או"ז ח"ב, ה' שבת סוף סי' נ"ב, י"ב ע"א, ליקוטים מס' האסופות של גסטר, עמ' 218, ס' מנוח על הר"מ פ"ו מה' חו"מ, כ"א ע"ב, מאירי י"ג א' ד"ה ארבעה עשר (22 רע"ב), פי' הריבב"ן פסחים (תלפיות ש"ו, אייר תשט"ו), עמ' 585, 590, ארחות חיים ח"א, ה' חו"מ סוף סי' ע"ח, ע"ג ע"ד, פי' ריקנטי סי' ק"ס.<br>וכתב בא"ח<sup class="footnote-marker">47</sup><i class="footnote">לכאורה נראה שהדברים הללו הם מבעל ארחות חיים עצמו, והוא משיג על הגאון, עיין מ"ש לעיל, הע' 43.</i> הנ"ל (על דברי הגאון): ומלשון התוספתא משמע דאינו משייר כלום בשבת, דקתני ר' מאיר אופה מצה ליל (צ"ל: לליל) שבת ומחרת. וכן בתשה"ג שערי תשובה סי' צ"ג: והרב רבינו יצחק ן' גיאת ז"ל כתב, באליסנה נהגו לבער את הכל מלפני השבת ולאפות מצה בע"ש ולאכלה בשבת, כר' מאיר. וכנראה שכתב כן גם בפירושו למשנה.<sup class="footnote-marker">48</sup><i class="footnote">עיין מ"ש בתס"ר ח"ג עמ' 107, שם סוף עמ' 149 ואילך.</i> ועיין עיטור ה' ביעור חמץ, סוף בדיקת בתים, קכ"ב ע"א, ועיי"ש בהערה קע"ג. וכן בהשגות הראב"ד על בעל המאור ספ"א הנ"ל: וראיתי שגם הרב ר' יצחק אבן גאיית ז"ל טעה בזה שהיה סבר במה שאמר ר' מאיר מבערין את הכל מלפני השבת, ביעור לגמרי קאמר, ואוכל מצה, והטעה אותו מה שראה בתוספתא ואופה מצה בערב שבת וכו'. וכנראה שהרי"צ גיאת לא הביא את התוספתא, אלא שהראב"ד מראה את מקור טעותו. ועיין בס' המכתם, עמ' 378 הנ"ל. וכן בתשה"ג שע"ת סי' צ"ג הנ"ל: וגאון ז"ל כתב וכו', פי' ר' מאיר סבר מבערין את הכל מלפני השבת, ולאלתר אופין מצה. וכן פי' רבינו אפרים, עיין בעיטור, קב"א ע"ד, הנ"ל, בס' יריאים השלם ורוקח סי' רס"ז הנ"ל ועוד. הרי לך שכמה מן הקדמונים פירשו את התוספתא כפשוטה, שבבא זו מבארת את הרישא, ומבערין את הכל ממש, ואינו משייר כלום מן החמץ, ולמחר אוכל מצה. ואעפ"י שאמרו בבבלי י"ג א' הנ"ל: ומשיירין מן הטהורות מזון שתי סעודות כדי לאכול עד ד' שעות, כבר עמד עלה הר"ש משנץ הנ"ל במקומו שם, וכתב: תימא דתני בתוספתא ארבעה עשר וכו', ואופה לו מצה מערב שבת, ושמא יש לחלק בין חולין לתרומה,<sup class="footnote-marker">49</sup><i class="footnote">ועיין בהמשך התוספתא, ומ"ש לעיל סד"ה ארבעה עשר.</i> כדאשכחן וכו'. ועיין בהשגות הראב"ד על בעל המאור ספ"א הנ"ל. ולפי כל הקדמונים הנ"ל אינם מדברים כאן במצת מצוה כלל, אלא במצה שאוכל בערב פסח, קודם ד' שעות, ואשר למצת מצוה יכול הוא לאפותה במוצאי שבת.<sup class="footnote-marker">50</sup><i class="footnote">עיין במרדכי ספ"א ריש סי' תקמ"ג בשם תשובת הר"ש משנץ הנ"ל.</i><br>ברם הראב"ד (בהשגות על בעה"מ הנ"ל), הרמב"ן במלחמות שם ועוד, פירשו שאף התוספתא מודה שמשייר חמץ לב' סעודות, אלא שהזהירה שלא יאפה מצות מצוה בליל פסח, שמא יקדים לאפותה בין השמשות (שהוא עדין שבת), או שמא עד שיאפו ועד שיאמרו הגדה ימשך עד לאחר חצות, ולא יצא ידי חובת מצה, כמו שפירש באו"ז סי' נ"ב וסי' ר"ן הנ"ל. ולפיכך כשחל ערב פסח בשבת, אופה בערב שבת, כלומר, בי"ג בניסן. ועיין שו"ת הרדב"ז ח"א סי' תע"ז.<br>ובס' הפרדס לרש"י, הוצ' הרח"י עהרענרייך, עמ' מ"ב: ערב הפסח שחל להיות בשבת אסור לאפות מצה מבערב שבת, הראשונים אמרו משום הידור מצה (צ"ל: מצוה) הוא (עיין אוה"ג, עמ' 20), אבל מצינו איסורא דאורייתא, דהא הוקשו מצות לפסח בשילהי פרק בתרא (ק"כ ב'), דכתיב צלי אש ומצות, מה עשיית הפסח משבע שעות ומחצה ואילך, אף עשיית מצה כן. ועיין בהערות ר"א אפטוביצר לראבי"ה ח"ב סי' תנ"ב, עמ' 72, הערה 25, ועמ' 73, הערה 3. ועיין בהערות הרח"י עהרענרייך לפרדס הנ"ל, ובהשלמות שם, עמ' שס"ז, והשוה לשונו של הרד"ב צאמבער בפירושו לה' פסחים להרי"ץ גיאת, עמ' 32, הערה רצ"ז. ור' ברוך בר' יצחק, ר' יהודה שירליאון<sup class="footnote-marker">51</sup><i class="footnote">והוא הוא "גור אריה" שמזכיר בס' האמרכל הנ"ל (סה"י לכבוד מרכס, עמ' קס"א), כפי שמוכח מדברי האו"ז שם, ודברי המו"ל של ס' אמרכל בהערה 102 שם צריכים תיקון, ואינו עניין לגור אריה שמובא בספרים מדבי רש"י.</i> (לפי או"ז סי' ר"נ הנ"ל), ר' אברהם בן רבינו ר' חיים חמיו של הר"ש מפלייש<sup class="footnote-marker">52</sup><i class="footnote">אף כאן צריכים תיקון דברי המו"ל של ספר האמרכל, בהערה 102 הנ"ל (לעיל הע' 51).</i> (לפי או"ז סי' רנ"ו, נ"ט רע"א), ר' מאיר בר' משה (לפי שבה"ל סי' רי"ג, פ"ח סע"ב) תמהו על רש"י מסוגיית הבבלי בפסחים ל"ח ב' שיוצאים ידי מצת מצוה בחלות תודה שעשאן למכור בשוק, והרי תודה אינה באה בערב הפסח (י"ג ב'). ועיין מ"ש לעיל פ"ב, שו' 60–61. וכמה מן הראשונים הנ"ל<sup class="footnote-marker">53</sup><i class="footnote">ומהם העתיקו כמה מן הראשונים המאוחרים להם, עיין מעשה רוקח סי' ל"ח, סמ"ג, מרדכי ומנהגי ר' פלטיאל הנ"ל, מאירי ומהר"מ חלאווה ל"ח א'.</i> השיגו גם מן התוספתא שלנו על פירש"י. ובמרדכי ספ"א הנ"ל, הסיק שהתוספתא בהכרח משובשת, כפי שמוכח מן הסיפא (לפי הגירסא שהיתה לפניו), עיין מ"ש להלן בסיפא.<br>ופשיטא שאין להשיג על רש"י מכאן, אלא לפי הפירוש שהוא אופה מצה מערב שבת לשם מצות מצוה למוצאי שבת, אבל בשבת עצמה אוכל חמץ ממה ששייר מערב שבת. ובשבה"ל סוף סי' רי"ג, פ"ט ע"א כתב: בתוספתא משמע ארבעה עשר שאירע בשבת <b>מניח מזון שתי סעודות בשבת</b>, ואופה לו מצה מערב שבת, אלמא מותר לאפות קודם זמנה. ודוחים התם מיירי במצה עשירה, כדי לקיים שלש סעודות בשבת במנחה. וודאי גמור הוא שלא היתה גירסא כזו בתוספתא, אלא פירוש הוא שנכנס לפנים, ע"פ הבבלי י"ג א', ופירשו שהוא יכול לאפות בערב שבת, אם הוא רוצה, לשבת ולמוצאי שבת שהוא ליל פסח, עיין בס' מנהגים לר"א קלויזנער, סוף עמ' ל"ג, הנ"ל. ולפיכך דחו שהכוונה אמנם שאופה לשבת גרידא, אלא שפירושו שמוסיף על שתי הסעודות של חמץ גם מצה עשירה לסעודה שלישית.<br>והנה לפי פירוש הראב"ד ועוד הנ"ל שהכוונה בתוספתא כאן שאופה מצת מצוה לליל פסח, ואינו מדבר על אכילה בשבת כלל, הרי אין כאן שום שאלה של אכילת מצה בערב פסח. ובפירוש ריבב"ן לפסחים, עמ' 585 הנ"ל:<sup class="footnote-marker">54</sup><i class="footnote">לעיל סד"ה ואופה.</i> פי' מבערין את הכל מלפני השבת (ע"כ היא הפיסקא מן המשנה). ואופה מצה <b>ואוכלה בשבת</b>. והכי תני לה בתוספתא. וכן להלן שם, עמ' 590: דתניא בבריתא אם חל ערב [פסח] בשבת אופה מצה בערב השבת <b>ואוכלה בשבת</b>. ואין ספק שהמלים "ואוכלה בשבת" הן הוספת הרב עצמו, וכפירוש הגאונים, והרי"ץ גיאת הנ"ל.<sup class="footnote-marker">55</sup><i class="footnote">אלא שעצם הדברים שם מגומגמים, שהרי מה שמביא שם בשם ר' ישעיה הם דברי התוספות צ"ט ב' ד"ה לא, והביאם ר' ישעי' בתוספ' רי"ד שם מהדו' תניינא (כ"א ע"ד מן הספר), ומה שמשיג עליו הריבב"ן הם דברי ר' ישעי' עצמו בתוספ' רי"ד שם. ואין בידי כתה"י של פירוש הריבב"ן לבדוק בו.</i><br>וברוקח סי' רס"ז: ואין לאכול מצה לסעודה שלישית, דאמ' ירושלמי בערבי פסחים א"ר לוי האוכל מצה בערב הפסח, כבועל ארוסתו בבית חמיו ולוקה. ואע"פ שיש בתוספתא י"ד שחל להיות בשבת אופה לו מצה - לאכול ב' סעודות (כלומר, התוספתא אינה מדברת בסעודה שלישית, אלא בב' סעודות גרידא). ומסיק שם שאין לסמוך על התוספתא, כלומר, ואפשר שאפילו בשחרית אסור לאכול מצה. ודברי הרוקח נעתקו בקיצור בס' האסופות שהוציא גסטר, עמ' 218 (וציינתי לו בתס"ר ח"א, סוף עמ' 169).<br>ובראבי"ה ח"ב סי' תנ"ב, עמ' 72: ובפרק שני<sup class="footnote-marker">56</sup><i class="footnote">כחילוק הפרקים בכי"ע. ועיין לעיל פ"ב הע' 74.</i> תניא בתוספתא ארבעה עשר שחל להיות בשבת מבערים את הכל מלפני השבת, ואופה לו מצה מערב שבת, ואף על גב שיש לפרש שאופה מצה כדי לאכול בשבת בסעודה שלישית משום מצוה, אם ירצה, או להאכיל לתינוקות שאין בהם משום חשש דהאוכל מצה בערב הפסח וכו', מסתבר טפי כדפרישית.<sup class="footnote-marker">57</sup><i class="footnote">כלומר, שאופה למוצאי שבת, למצת מצוה, אבל בשבת עצמה אוכל בשחרית ממה ששייר.</i> ודבריו הובאו בשמו בקיצור בס' הפרנס סי' נ"ד (עיין תס"ר ח"א, סוף עמ' 250). ועיין גם מעשה רוקח סי' ל"ה, וכן רצה לפרש גם באו"ז ח"ב סי' נ"ב, י"ב ע"א, אלא שדחה את הפירוש, ופירש כמסקנת הראבי"ה שבמצת מצוה עסיקינן. ועיין שו"ת הרדב"ז ח"א סי' תפ"ט.

Halakhah 10

<small>33-34.</small> <b>תרומה טהורה וטמאה מבערין אותן מלפני השבת דברי ר' מאיר. </b>וכ"ה בד, בכי"ל ובקג"נ. ובירושלמי פ"א ה"ח, כ"ח ע"א: והא תני תרומה תלויה טהורה שורפין אותה ערב שבת עם חשיכה, דברי ר' מאיר וכו', וצ"ל שם: תרומה תלויה טמאה וכו', כמפורש להלן שם, כ"ח סע"א, ובמקבילה בתרומות פ"ח ה"ט, מ"ו ע"א וע"ב. אבל הדין דין אמת שאף בטהורה כן, ועיין מ"ש להלן ד"ה וחכמים אומ' בשיטת הירושלמי. ובבבלי כ' ב': ושורפין תרומות טמאות תלויות וטהורות דברי ר' מאיר. וכנראה שהכל היא תוספה למשנתנו הנ"ל כבאור לדברי ר"מ, והיינו שאף תרומה טהורה מבערין מלפני השבת. ועיין מ"ש לעיל, שו' 32–33, סד"ה ארבעה עשר.<br>ברם בכי"ע גורס: תרומה טמאה מבערה <b>במוצאי</b> שבת. וכן מעתיק בס' יחוסי תנאים ואמוראים ערך זונון הנ"ל. וכן בתוספ' הר"ש משנץ י"ג א' הנ"ל: "והכי תניא בסיפא תרומה טמאה מבערה במוצאי שבת דברי ר' מאיר. ונראה שזהו טעות סופר. אבל בערב שבת גרסי', דמוצאי שבת פסח הוא". ור' אליעזר ממיץ גרס כאן: תרומה טהורה וטמאה מבערה במוצאי שבת, אלא שהמשיך את המלים "תרומה טהורה" לרישא, והיינו: ואופה לו מצה מערב שבת תרומה טהורה, וטמאה מבערה וכו'. וכן העתיק בספרו יריאים השלם סוף סי' צ"א, ל"ב ע"ב: ואופה לו מצה מערב שבת תרומה טהורה. וכן שם בסי' ש"ג, קס"ז ע"ב: ומותר לאפות מצות בערב הפסח, אע"פ שהחמץ קיים, כדתניא בתוספתא וכו' ואופה לו מצה מערב שבת תרומה טהורה, ה"ה חולין, והאי דקתני תרומה טהורה משום שבעיסת (כ"ה בשבה"ל השלם ובס' האמרכל) תרומה טהורה מיירי, ומתיירא שמא תחמיץ וכו', וסיפא דקתני וטמאה מבערה במוצאי שבת, דברי ר' מאיר, פי' וספק טמאה יניחנה עד מוצאי שבת, שמא יבא אליהו ויטהרנה,<sup class="footnote-marker">58</sup><i class="footnote">עיין בבלי כ' ב' שהבאנו לעיל בפנים. ועיי"ש י"ג א' ובירושלמי פ"ג ה"ו, ל' ע"ב.</i> דמדאורייתא בביטול בעלמא סגי. ונראה לדחות ראייה זאת, כי שמא בתרומה דוקא תניא וכו'. והובאו דבריו בשבה"ל השלם סי' רי"ג, פ"ח ע"ב, ובס' אמרכל על ה' פסח (סה"י לכבוד מרכס, סוף עמ' ק"ס ואילך). ועיין בהגה"מ פ"ו מה' חו"מ אות ז' הנ"ל. ובס' מעשה רוקח הנ"ל סי' ל"ט: ואופין לו מצה מערב שבת תרומה טהורה וטמאה מבערין כו', האי דנקט תרומה דאיירי בתרומה וה"ה חולין וכו'. וכנראה שהעתיק מס' יריאים, וקיצר את לשונו, ועיין לעיל שם סי' ל"ח.<br>ובמרדכי ספ"א, סי' תקמ"ג הנ"ל כתב: ואופה לו מצה מע"ש. וי"ל דמשבשתא היא מדמסיים עלה תרומה טמאה וטהורה מבערה במ"ש. ולפי גירסא זו בוודאי שאין לפרש כגירסת בעל ס' יריאים, ועיין בהערת ר"א שיף לס' יריאים הנ"ל, הערה כ"ד. ואף כאן גירסת האשכנזים והצרפתים כגירסת כי"ע, עיין לפ"ש תס"ר ח"ב, סוף עמ' 36, עמ' 55 (לנזיר רפ"ו), עמ' 69 (לשו' 5), ועוד. ואין ספק שהנכון כלפנינו, והיא מקויימת ע"י נוסח הדפוסים, כי"ל וקג"נ, הירושלמי והבבלי.
<small>34-35.</small> <b>וחכמים אומ' בזמנן תרומה טהורה וטמאה מבערין בשבת. </b>וכע"ז בד ובס' יחוסי תו"א הנ"ל ערך זונון. ובכי"ל: וחכמים או' בזמנן תרומה טמיאה וטהור' מבערין אותן מלפני השבת דברי. וכנראה שיש כאן הכפלה מוטעית מדברי ר' מאיר. ומכל הגירסאות הנ"ל (שאין שם שום הפסק בין המלה "בזמנן" ובין "תרומה") מוכח שהכל הוא מדברי חכמים. וכן מוכח מגירסת קג"נ שנביא להלן. אבל בכי"ע<sup class="footnote-marker">59</sup><i class="footnote">אלא ששם, וכן בתוספות הר"ש: תרומה טמאה וטהורה. ועיין בגירסת כי"ל.</i> מסיים את ההלכה במלה "בזמנו", ואח"כ מתחילה הלכה חדשה. ולפי גירסא זו יש כאן פיסקא ממשנתנו. ואפשר לפרשה בזמנו בערב שבת בזמנו, כפירוש הירושלמי, עיין מ"ש להלן ד"ה והנה. ואח"כ מתחילה הלכה חדשה: תרומה וכו', ועליה חולק ר' אלעזר בר' צדוק, והתוספתא חולקת על משנתנו הסוברת בשיטתו שחולין נשרפין בזמנן (בערב שבת לשיטת הירושלמי), עיין להלן.<sup class="footnote-marker">60</sup><i class="footnote">ועיין מ"ש ר"ח אפפענהיים בבית תלמוד של ווייס ח"ה, עמ' 326 ואילך, והגיה כאן ביד חזקה.</i><br>ובתוספ' הר"ש משנץ י"ג א' הנ"ל: וחכמים אומרים <b>חולין</b> בזמנו, תרומה טמאה וטהורה מבערין בשבת וכו'. וכן הגיה הגר"א מדעתו: חולין בזמנן. ולפי גירסא זו הרי בוודאי "בזמנו" פירושו בערב שבת בזמנו, בניגוד לדברי ר' מאיר ששורפין מלפני השבת עם חשיכה. ונראה שבכל הנוסחאות הגירסא "וטמאה" היא באשגרה מן הרישא, ואין מבערין תרומה טמאה בשבת, עיין במשנת ביצה פ"ג מ"ה וברש"י ובתוספות שם כ"ז ב'. ולפי גירסת רוב הנוסחאות שכל הבבא שלנו היא מדברי החכמים, הרי היא מוסיפה על הפיסקא של משנתנו פ"ג מ"ו ("וחכמים אומרים בזמנן") שלא חולין בלבד אלא אף תרומה מתבערת בשבת. ובר"ש משנץ הנ"ל: פי' יאכיל המותר לבהמה, לחיה ולעוף. ועיין בבעל המאור למשנתנו.<br>ברם בקג"נ גורס: וחכמ' אומ' תרומה טהורה וטמיאה מבערין אותן <b>במוצאי יום טוב</b>. וגירסא זו נראית מקורית, אף שהיא לכאורה שיבוש ברור, שהרי תרומה טמאה היא בשריפה, ולמה לא יבערו אותה מערב שבת. אלא שוודאי גמור אין כאן, ואין לבטל לגמרי גירסא של כת"י עתיק מן הגניזה, עיין מ"ש ע"ז להלן.<br>והנה במשנתנו הנ"ל שנינו: ארבעה עשר שחל להיות בשבת, מבערים את הכל מלפני השבת, דברי ר' מאיר. וחכמים אומרים בזמנן. ר' אלעזר בר' צדוק אומר תרומה מלפני השבת, וחולין בזמנן. ובתוספתא כאן מפורש בדבריו: וחולין בשבת. וכן מוכרח מתוך הברייתא שלהלן (והובאה בבבלי מ"ט א') ש"בזמנן" שבדברי ר"א בר' צדוק שבמשנתנו פירושו "בשבת", וממילא אף ברישא פירושו כן. ברם כבר ראה הגר"י ראזין (צפנת פענח פ"ג מה' חו"מ ה"ג) שהירושלמי פירש את המשנה אחרת, והיינו שר"מ סובר שמבערין את הכל ערב שבת עם חשיכה, וחכמים סוברים שמבער בערב שבת בזמנו, כשם שמבער בערב פסח שחל להיות בחול, כדי שלא לחלוק בערבי פסחים. ור"א בר' צדוק סובר שתרומה שאסור לשורפה ממתין עד לפני חשיכה, אבל חולין מבער בערב שבת בזמנו. וכן מפורש בירושלמי פ"ג ה"ו, ל' ע"ב: כמה דרבן גמליאל (פ"א סמ"ה) <b>מהשני</b><sup class="footnote-marker">61</sup><i class="footnote">כגירסת שרי"ר, עמ' 108, ובעל המאור בסוגיין, עיין מ"ש בירושלמי כפשוטו, עמ' 424. ועיין גם בחי' מהר"מ חלאווה מ"ט א' סד"ה ארבעה עשר. ולפנינו בירושלמי בטעות: כמה דרבן גמליאל אמר מה שני וכו' אמר מה שני וכו'.</i> בין חולין לתרומה, כן ר' אלעזר בר צדוק <b>מהשני</b> בין חולין לתרומה. הרי לך מפורש שלר"א בר' צדוק מאחרין בשריפת התרומה, כשיטת ר"ג ושורפין אותה בערב שבת עם חשיכה, וחולין שורפין אותן בערב שבת בזמנו, כשאר ערבי פסחים. ולפירוש הבבלי במשנתנו, סובר ר"א בר' צדוק שמקדימין בשריפת התרומה, כפי שמפורש בתוספתא להלן. אבל בירושלמי לא הובאה ברייתא זו כלל. ואם היתה לפניו, אפשר שפירשה שהיא חולקת על משנתנו בשיטת ר"א בר' צדוק. עיין מ"ש לעיל.<br>אלא שהגר"י ראזין לא באר את ריש ההלכה בירושלמי, והיא לכאורה סותרת את דבריו, לפי פירוש המפרשים. אבל לאמיתו של דבר אין משם סתירה לפירוש הנ"ל. וכן שנינו בירושלמי פ"א ה"ח, כ"ח ע"א ובמקבילות (והעתקנו אותו לעיל, שו' 33–34, ד"ה תרומה טהורה): תרומה תלויה טמאה (כצ"ל שם, עיין מ"ש לעיל שם) שורפין אותה ערב שבת עם חשיכה דברי ר' מאיר, וחכמים אומרים בזמנה וכו', תיפתר שנולד לה ספק טומאה עם חשיכה. וכן להלן שם: תרומה תלויה טמיאה שורפין אותה ערב שבת עם חשיכה. דברי ר' מאיר. וחכמים אומרים בזמנה. וישרוף בשחרית (הקושיא היא לר' מאיר). תיפתר שנתעצל ולא שרף, תדע לך שהוא כן, דתני טמאה, לא משנתעצל ולא שרף? אמר ר' אבא מרי אחוה דר' יוסי תיפתר שנולד לה טומאה באותה שעה. הרי לך שלר' מאיר שורפין טהרות תלויות וטמיאות בע"ש עם חשיכה, אם נתעצל ולא שרף מקודם, או אם נולד להן טומאה בע"ש עם חשיכה, אבל לחכמים שורפין את הכל בזמנו דווקא, ואין שורפין תלויות וטמאות בע"ש עם חשיכה, עיין מ"ש להלן.<br>וע"פ זה נבין את דברי הירושלמי הסתומים בפ"ג רה"ו, ל' ע"ב. וכן אמרו שם: אתיא דר' מאיר כר' ליעזר (פ"ג מ"ג) ורובה מן דר' אליעזר, דר' ליעזר אומר שלא יבוא לידי בל יראה ובל ימצא, ר' מאיר אומר שלא יבוא לספק בל יראה ובל ימצא. כלומר שר' אליעזר לא התיר לשרוף את החלה הטמאה ביו"ט, אלא בפסח עצמו שכבר הגיע זמן איסורו, ואילו לר' מאיר שורפין הכל, ואפילו תלויה וטמאה בע"ש עם חשיכה, ואפילו המדורה הולכת ובוערת בשבת (עיין להלן), אעפ"י שעדיין לא הגיע זמן איסורו. וממשיך הירושלמי: אתיא דרבנין (כלומר, שאוסרין לשרוף תלויות וטמאות בע"ש עם חשיכה) כר' יושוע (בפ"ג מ"ג), ורובה מר' יושוע, דר' יושוע אומר אין שורפין את הקדשים ביום טוב,<sup class="footnote-marker">62</sup><i class="footnote">עיין מ"ש לעיל שבת פ"ב, הע' 3.</i> ורבנין אמרין אפילו בחול אין שורפין את הקדשים. ויפה העיר בס' ניר שהכוונה לירושלמי שבת פ"ב רה"ב, ז' ע"ג: אמר רב חסדא זאת אומרת שאסור להצית את האור במדורת קדשים, והיא דליקה והולכת בשבת וכו', בשבת כתיב לא תעשה כל מלאכה, נעשית היא מאיליה, ברם הכא התורה אמרה אין שורפין את הקדשים ביום טוב, ואין צריך לומר בשבת. ולפיכך שורפים את הכל בערב שבת בזמנו, ואף תרומה טהורה בכלל, מפני שסופה ליאסר, ואין אנו מוזהרים עליה.<br>וע"פ זה תתבאר גם הבבא שלפנינו לפי קג"נ, וחכמים הללו סוברים שאסור לשרוף תרומה טהורה לפני שהגיע זמן איסור חמץ, ובערב פסח שהל להיות בשבת, אין לשרוף אותה בערב שבת כלל, וכן תרומה שנטמאה בערב שבת עם חשיכה, אין לשרוף אותה, משום שהיא דליקה והולכת בשבת, ומניחין אותה למוצאי יום טוב, ואינו עובר עליה, מפני שאסור לו לבערה, ובכגון דא "לא זהו חמץ שמוזהרין עליו", עיין מ"ש לעיל ה"ז, שו' 20–21, ד"ה ברם בירושלמי.

Halakhah 11

<small>36.</small> <b>תרומה מלפני השבת שאוכליה מועטין וחולין בשבת וכו'. </b>תוספ' הר"ש משנץ, י"ג א' וס' יחוסי תו"א הנ"ל, מלחמות להרמב"ן ספ"א, מגדל עוז פ"ג מה' חו"מ ה"ג. ועיין בתוספות י"ג א' ד"ה משיירין. וכאן מפורש שלר"א בר' צדוק "בזמנו" פירושו בשבת, עיין מ"ש לעיל. 
<small>37.</small> <b>אמ' ר' לעזר בי ר' צדוק וכו'. </b>המלים "בי ר' צדוק", חסרות בכי"ע ובתוספ' הר"ש הנ"ל, והכוונה אחת.<sup class="footnote-marker">63</sup><i class="footnote">וכן דרך המשנה להשמיט את אבי התנא שנזכר מתחילה בשם אביו, עיין, לדוגמא, אבות פ"ב מ"ט (והשוה מ"ח שם). וכן רגיל גם בירושלמי. ובבבלי נזיר מ' ב': א"ל רבא בר משרשיא לרבא האי תנא וכו', א"ל וכו'. ומסתבר שסתם "רבא" כאן הוא רבא מברניש שהקשה את הקושיא לעיל שם מ' סע"א, שהרי אי אפשר שסתם רבא (רבא בר רב יוסף) ישא ויתן בקושיא שהקשה רבא מברניש לרב אשי.</i> 
<small>37-38.</small> <b>היינו יושבין לפני רבן גמליאל בבית המדרש בלוד וכו'. </b>וכ"ה בתוספ' הר"ש הנ"ל. ובס' יחוסי תו"א הנ"ל חסרות המלים "בבית המדרש בלוד". ובבבלי מ"ט א': תניא ר"א בר' צדוק אמר פעם אחת שבת אבא ביבנה וכו'. ועיין להלן פ"י, שו' 33. 
<small>38.</small> <b>ובא זונן הממונה וכו'. </b>והוא ר' זינון החזן<sup class="footnote-marker">64</sup><i class="footnote">עיין מ"ש שמואל קרויס בספרו סינאגוגאלע אלטערטימער, עמ' 123, על חזן=ממונה. ועיין להלן סוכה פ"ד, שו' 21, הע' 13. ועיין מ"ש ר"י קוטשר בספרו מלים ותולדותיהן, עמ' 46 ואילך.</i> שבירושלמי ברכות פ"ד ה"א, ז' ע"ד, ותענית פ"ד ה"א, ס"ז ע"ד. 

Halakhah 12

<small>39-40.</small> <b>אי זה צופה הרואה ואינו מפסיק. </b>וכ"ה ("צופה") גם בכי"ע, כי"ל וקג"נ. וכ"ה בערוך ערך צף א'. ובד': צופ'. ועיין להלן, שו' 43–44. וברש"י למשנתנו (מ"ט א'): צופים, שם כפר שיכול לראות בית המקדש משם. והשיגו עליו (תוספות הר"ש משנץ שם, ותוספות שבהוצאות שלנו שם): א"כ היה ליה למימר וכמדתו לכל רוח וכו', ואור"י דבתוספתא דמכילתין מפרש בהדיא, איזהו <b>צופים</b> הרואה ואינו מפסיק, פי' כל מקום סביב ירושלים שיכול לראותו (בתוספ' הר"ש: לראותה) משם. וכן בהי' מהר"מ חלאווה שם: בתוספתא מפרש אי זהו <b>צופים</b> הרואה ואינו מפסיק, כלומר כל מקום שנראה מירושלים.<br>ובתוספות ר' יהודה ברכות מ"ט ב': דצופים וכו', מקום שיכול לראות פני המקדש משם, כדתניא בתוספתא אי זו היא צופים הרואה ואינו מפסיק, ובתוספתא <b>דסוטה</b> תניא גבי מערכי המלחמה צופים, וזהו וודאי אינו מקום קבוע, אלא מקום שיכולין לראות המלחמה משם. וכע"ז בתוספות הרא"ש ברכות שם. והנה בתוספתא סוטה (וכן בשום מקום אחר בתוספתא) שלפנינו ליתא כ"ז, אבל נאמנים עלינו רבותינו שהיה לפניהם כן בתוספתא. ולפנינו בתוספתא סוטה פ"ז הכ"ב: ר' עקיבה אומר הירא ודאי. ושמא היה שם לפניהם: הירא ודאי, שאינו יכול לעמוד על צופים ולראות חרב שלופה, והסופרים השמיטוה, מפני שחשבוה לפיסקא מן המשנה שם פ"ח מ"ה, כדרך הסופרים שפעמים משמיטים את הפיסקאות של המשנה, ופעמים מוסיפין אותן. וביחזקאל ל"ג, ו': והצפה כי יראה את החרב באה וכו'. וכן בשופטים ז', ג': מי ירא וחרד ישב ויצפר מהר הגלעד. ובר"מ פ"ז מה' מלכים ה"ג: משוח מלחמה עומד <b>במקום גבוה</b>, וכל המערכות לפניו וכו'.<br>ובפי' רב האיי גאון (אוה"ג כאן, עמ' 148): וצופים זה שאמר כן (=כאן, כלומר, ברכות ס"א ב') מקום שהיה על שערי ירושלם, ושמה (=ושמא) היה בו מקום לצופים, ובני ארץ ישראל<sup class="footnote-marker">65</sup><i class="footnote">הכוונה לירושלמי, כמו שהבין לנכון מהרי"ן אפשטין בתרביץ ש"ה, עמ' 386, והביא דוגמא מתשה"ג הרכבי סי' רנ"ט: ובני ארץ ישראל אומ' וכו', והכוונה לירושלמי. ויש להוסיף גם מגילת סתרים לר"ן, בסה"י לכבוד ברלינר, עמ' 52, ר"ח שבת ע"ז ב' ועוד.</i> קורין לו <b>הצפית</b>,<sup class="footnote-marker">66</sup><i class="footnote">אצל מאן Texts and Studies ח"א, עמ' 595: הצופית. ואומר הגאון שבירושלמי כתוב הצפית (או הצופית) במקום הצופים, עיין מ"ש מהרי"ן אפשטין הנ"ל ומ"ש במבוא לירושלמי כפשוטו, עמ' כ"ב.</i> ועליו שנינו במשנתינו, וכן מי שיצא מירושלם ונזכר שיש בידו בשר הקודש, אם עבר הצופים וכו'. ויפה העיר מאן<sup class="footnote-marker">67</sup><i class="footnote">הנ"ל, בהע' 66 שם.</i> על שירר (ה"א, עמ' 604, הערה י"ד) שהביא את דברי יוסף הכהן (קדמוניות סי"א, פ"ח, ה', 329): "ויצא לקראתו למקום שנקרא צפין (Εαφείν).<sup class="footnote-marker">68</sup><i class="footnote">להלן מגילה פ"ג, שו' 93: מן הצופין וכו' מן הצופין וכו'.</i> שם זה בתרגום יוני משמעותו σκοπός, משום שמשם אפשר לראות את ירושלים ביחד עם המקדש".<br>והנה יוסף הכהן אינו מזכיר את השם "צפין" אלא במקום זה, ובשאר המקומות הוא מדבר על Εκοπός סתם, ומתוך העניין שם (עיין מלחמות ס"ה פ"ב, ג', 67) ברור שמדברים על הצופים בהי"א הידיעה, על הר הצופים, שהרי מפורש שם שהוא לצפונו של ירושלים, עיי"ש. אבל נ"ל שבקדמוניות הנ"ל אין כלל הכוונה להר הצופים, שהרי אלכסנדר בא מן הדרום (עזה),<sup class="footnote-marker">69</sup><i class="footnote">אמיתות האגדה אינה חשובה לעניינינו, שהרי יוסף בוודאי ידע והכיר את הארץ, ולפי דבריו (קדמוניות סי"א סי' 325) בא אלכסנדר לירושלים מעזה.</i> ומסתבר שהיהודים יקדמו אותו ויקבלו את פניו בדרום, ולפיכך הזכיר כאן יוסף את השם העברי (או הארמי) של המקום, כדי שלא לערבב אותו עם הר הצופים שהיה ידוע לגוים. וכן אמרו:<sup class="footnote-marker">70</sup><i class="footnote">ירושלמי מו"ק פ"ג ה"ז, פ"ג סע"ב, בבלי שם כ"ו סע"א, מס' שמחות פ"ט הי"ט.</i> הרואה את ירושלים מן הצופים חייב לקרוע, והרי בוודאי שאין הכוונה להר הצופים שבצפון דווקא, שמשם רואים גם את מקום המקדש. ועיין מ"ש במאירי ברכות מ"ט ב' ד"ה מי שהיה.<sup class="footnote-marker">71</sup><i class="footnote">בפרקי דר"א פל"א: ביום השלישי הגיעו לצופים (בכ"י: לצופית), וכיון שהגיעו לצופים ראה כבוד השכינה וכו'. ובהערות הרד"ל שם הערה כ': ומכאן משמע דצופים הוא מקום שרואים בהמ"ק כלשון רש"י ספ"ג דפסחים וכו', ובחדושי לברכות פ"ט (ס"א ב') הארכתי בזה. ולא זכיתי לרדת לסוף דעתו, שהרי אברהם בא מן הדרום (עיי"ש במקרא), ומן המדבר, ומשום כך ראה את מקום המקדש מתחילה, עיין ר"מ פ"ה מה' תענית סהט"ז, ובבלי מו"ק כ"ו סע"א הנ"ל, ובריטב"א ובמאירי שם, עמ' קמ"ד.</i> וביש סדר למשנה כאן למשנתנו האריך בזה, וסיים: ודע דבערך צף א' וכו', וכבר כתבתי דברים של טעם בבאור התוספתא וכו', וכוונתו לפירושו תנא תוספאה, עיין מ"ש במבוא לח"א, עמ' י"ד ואילך, ועיין בתיו"ט למשנתנו ובכפו"פ רפ"ו, עמ' ע"ד.<br>ובעיקר הדברים נסמכה הברייתא שלנו למשנתנו פ"ג מ"ח הנ"ל: וכן מי שיצא מירושלים ונזכר שיש בידו בשר קודש, אם עבר צופים שורפו במקומו וכו', ומשנה זאת הובאה להלן בסמוך (כנראה ההבאה היא ממדרש הלכה, עיין מ"ש להלן בסמוך), והתוספתא כאן מבארת שהצופים כאן הוא "הרואה ואינו מפסיק". ולא נתברר יפה מהי כוונת "ואינו מפסיק" כאן. ובבבלי ברכות ס"א ב': לא אמרו אלא מן הצופים ולפנים, וברואה, ובשאין גדר וכו'. ושם הדבר מובן, שאם יש גדר מפסיק נפנה מאחורי הגדר, ואין כאן בזיון ירושלים, עיין גם בירושלמי שם פ"ט, י"ד סע"ב. אבל בנידון שלפנינו, משום טירחא גרידא אתינן עלה (כפירוש המפרשים בבבלי), ומה לי מפסיק, מה לי אינו מפסיק.<br>ברם ברור ששיטת התוספתא והירושלמי היא שלא מחמת טירחא אתינן עלה, אלא משום שכל הרואה הוא בכלל קדושת ירושלים לעניין זה. וכן אמרו בירושלמי פ"ג ה"ח, ל' ע"ב: אם קודש הוא (כלומר, כל הרואה),<sup class="footnote-marker">72</sup><i class="footnote">כן פירש לנכון בק"ע (ד"ה ומשני, בל"א) ובס' ניר שהכוונה היא "אם כל זמן שלא עבר את הצופים קודש הוא", וקושיית המקשה דבוקה לדרשה שלעיל שם על הפסוק בזכריה י"ד, כ'. וכן בר"ח נ' א' (על אותה הדרשה בבבלי שם): וכיון שהזכיר אם לא עבר הצופים חוזר, דש"מ <b>דעד הצופים מירושלים הוא חשוב</b>, הוצרך מהאי קרא והיה ביום ההוא יהיה על מצלות הסוס קדש וכו'.</i> ישרפנו במקומו ? שכן אפילו בירושלים שורפין אותו מעצי המערכה. הרי לך שלדעת המקשה כל הרואה קודש הוא לעניין זה, ומשום הכי שואל למה יחזור לבירה, ישרפנו במקומו. ומתרץ שאפילו אם כל הרואה דינו לעניין זה כירושלים, הרי גם בירושלים מותר לו לשרוף פסולי קדשים מעצי המערכה.<sup class="footnote-marker">73</sup><i class="footnote">עיין במשנתנו להלן פ"ז מ"ח, ובאכסנאי אפילו ציקן איננו, כמפורש בירושלמי שם, ל"ה רע"א, ובבבלי פ"ב א'.</i> וכן אמרו בפירוש להלן שו' 45: הוי לא אמרו לחזור, אלא להקל עליו. כלומר, אם הוא רוצה יכול לחזור וליהנות מעצי המערכה, אבל אם רוצה לשרוף אותו במקומו מעצי עצמו שומעין לו,<sup class="footnote-marker">74</sup><i class="footnote">ועיין בתוספות ובתוספ' שנץ מ"ט א' ד"ה ושורפו, מאירי וחידושי מהר"ם חלאווה שם. ועיין בהמשך הירושלמי ובמשנת שקלים פ"ה מ"ז (והלכה כר"ע שם). ואפילו למ"ד שההן יוצא דינו כנטמא מבפנים, לא אמרו כן אלא בקדשי קדשים, אבל בקדשים קלים לא גזרו (וכסברת הראשונים הנ"ל), ובמקום טומאתו שם שריפתו. ועיין בלשון הר"מ בפ"ד מה' קרבן פסח סה"ג ובפי"ט מה' פסולי המוקדשין ה"ז ומ"ש באו"ש פ"ו מה' בית הבחירה סה"ז.</i> עיין מ"ש להלן שם. ולפיכך אם כותל מפסיק בינו ובין ירושלים אין כאן כל הרואה, כמפורש בירושלמי מגילה פ"א הי"ד, ע"ב ע"ד (עיין בגליון אפרים שם) ובבלי זבחים קי"ח ב'. ועיין ירושלמי ר"ה פ"ד ה"ב, נ"ט ע"ב, בבלי שם ל' א'. ועיין היטב בתשה"ג אסף ח"ב (ירושלים תרפ"ט), עמ' 210.<br>ואם לחשך אדם לומר, לפי פירוש הירושלמי והתוספתא, איך תתפרש לשון המשנה "וכן מי שיצא מירושלם ונזכר שיש בידו בשר קודש", והרי משנה זו אינו עניין כלל למשנה שלפניה, שבה הטעם הוא משום טירחה, וכאן הטעם הוא משום קדושה. אף אתה אמור לו, כבר פירשו בירושלמי ספ"ג: מן מה דתנינן וכן מי שיצא מירושלם, הדא אמרה מה דנפל לדין נפל לדין. כלומר השיעורים שנאמרו בקדשים נאמרו גם בחמץ, ובפחות מכשיעור אין מתירין לו ליהנות מעצי המערכה. וכן מי שיצא מכלל הרואה אין מתירין לו לחזור לירושלים וליהנות מעצי המערכה.
<small>40.</small> <b>מיכן אתה אומ' ההולך לשחוט את פסחו וכו'. </b>וכע"ז בד, בכי"ל ובקג"נ. ובכי"ע חסרות המלים "מיכן אתה אומר", וכנראה שתיקון סופרים הוא. והנכון כלפנינו, ומסדר התוספתא העתיק ממדרש הלכה. וכ"ה במכילתא דרשב"י י"ג, ז', עמ' 39: ולא יראה לך חמץ בטל בלבבך, מיכאן אתה אומר ההולך לשחוט את פסחו וכולה מתניתא. וכע"ז בכמה נוסחאות בספרי ראה פיס' קל"א, ועיי"ש בהוצ' הר"א פינקלשטין, עמ' 188, ובשנו"ס שם. 
<small>41.</small> <b>ולוכל סעוד' אירוסין בבית חמיו. </b>וכ"ה במשנתנו פ"ג מ"ז. אבל במה"ג שמות, י"ג, ז' (הוצ' ר"מ מרגליות, עמ' ר"ל), בהעתקה ממכילתא דרשב"י הנ"ל חסר כ"ז. וכן ליתא בספרי הנ"ל בנוסחאות שהביאו שם את כל המשנה, עיי"ש בשנו"ס. והיא כמ"ד שסעודת אירוסין רשות, עיין בבלי מ"ט א'. 
<small>42.</small> <b>ואם לאו אין חוזר. </b>וכע"ז בכל הנוסחאות. ובמשנתנו הנ"ל: ואם לאו מבטלו בלבו. וכן יוצא ממדרשי הלכה הנ"ל (אפילו מן הנוסחאות שקיצרו והשמיטו את סוף המשנה), שהרי הדברים נסמכו ל"בטל בלבבך". ואף כאן כנראה הפירוש כן, שהרי הלשון "מכאן אתה אומר" מוכיח שהדברים לקוחים ממדרש הלכה שנסמך לעניין הנ"ל. ועיין מ"ש בתוספות רע"א למשנתנו ובתשובה סי' קע"ו, ומה שהשיג עליו בהעמק שאלה צו סי' ע"ד, אות ו'. ועיין מאירי וחי' מהר"מ חלאווה בסוגיין. 
<small>42-43.</small> <b>ר' שמעון בן לעזר או' כל סעודה שאינה לשם מצוה אין חבר רשיי וכו'. </b>בבלי מ"ט א', וכגי' כי"י וראשונים, עיין דק"ס שם, עמ' 138, הערה א'. ואמרו שם: כגון מאי? א"ר יוחנן כגון בת כהן לישראל, ובת ת"ח לעם הארץ. ולפי שיטת הבבלי בכגון דא אינו חוזר, שלא התירו אלא לאכול סעודת מצוה, עיין ר"מ פ"ג מה' חו"מ ה"ט, וסעודת אירוסין של בת ת"ח לע"ה היא סעודת רשות, וחוזר מיד. אבל מן הירושלמי כאן מוכח שלא התירו לבטל בלבו (אם אינו יכול לחזור) אלא לחתן עצמו (בבית חמיו דווקא), משום גדול הוא השלום, עיי"ש ברה"ז, ל' ע"ב. ולפ"ז לכאורה אין הבדל בסעודת אירוסין בבית חמיו בין בת ת"ח לבת ע"ה. ובפירוש אמרו להלן שם:<sup class="footnote-marker">75</sup><i class="footnote">בכי"ל, שרי"ר, ר"ח ועוד, עיין מ"ש בירושלמי כפשוטו, עמ' 425.</i> מהו שביתת הרשות? אצל רבו או מי שהוא גדול ממנו בחכמה. הרי לך שאפילו סעודה שיש בה מצוה, דינה כסעודת הרשות<sup class="footnote-marker">76</sup><i class="footnote">עיין במשנת ביצה פ"ה מ"ב ומ"ש בתרביץ ש"ה, עמ' 97 ואילך.</i> לעניין בעור חמץ, ולא התירו בסעודת אירוסין אלא משום דרכי שלום בין חתן לכלה. ועיין בהעמק שאלה לשאילתות סי' ע"ד אות ו'. 

Halakhah 13

<small>43-44.</small> <b>אם עיבר את הצופים שורפו במקומו וכו'. </b>וכ"ה ("הצופים") גם בד ובכי"ע. וכן בכי"ל: אם עבר צופים וכו'. ובקג"נ: אם עיבר הצופום. ובגליון: הצופים. ועיין מ"ש לעיל שו' 39–40. וחוזר כאן על משנתנו פ"ג מ"ח: וכן מי שיצא מירושלם, ונזכר שיש בידו בשר קודש אם עבר צופים שורפו במקומו וכו'. ועיין מ"ש לעיל, שו' 39–40, ד"ה ובעיקר הדברים, וד"ה ברם ברור. 
<small>44.</small> <b>חוזר ושורפו לפני הבירה. </b>בירושלמי פ"ז ה"ח, ל"ה רע"א: אמר ר' יוחנן מגדל היה עומד בהר הבית, והיה קרוי בירה. ר' שמעון בן לקיש אמר כל הר הבית קרוי בירה וכו'. ועיין בבלי זבחים ק"ד ב' ויומא ב' א'. 
<small>45.</small> <b>הוי לא אמרו לחזור אלא להקל עליו. </b>כבר הוכחנו לעיל, שו' 39–40, ד"ה ברם ברור, שלשיטת בני א"י, מותר לשרוף במקומו אפילו לא עבר את הצופים, ודינו כאילו נמצא בירושלים, שאם רוצה לשרוף על גגו מעצי עצמו שומעין לו. אלא שכל זמן שלא יצא ממקום כל הרואה כאילו לא יצא מירושלים, ורשאי לחזור לירושלים ולשרוף לפני הבירה, כדי ליהנות מעצי המערכה, משום הקלה לאכסנאי, ואינו נקרא ציקן. אבל אם כבר יצא מכל הרואה דינו כאילו נטמא בחוץ (לעניין בשר קדשים קלים), ומקום טומאתו שם שריפתו, כשיטת ר"ע במשנת שקלים פ"ח מ"ז, עיין מ"ש לעיל, הערה 74. 
<small>45-46.</small> <b>בן בתירא או' עד כשני ביצים, ולא מצינו לו חבר. </b>ובבבלי נ' א': ר' נתן אומר משום ר' יהודה בן בתירא<sup class="footnote-marker">77</sup><i class="footnote">כגי' כי"א שם, וכע"ז גם בכי"מ, עיין דק"ס, עמ' 141, הע' צ'.</i> זה וזה כשתי ביצים, ולא הודו לו חכמים. ולפי גירסת הבבלי ברור שאף בחמץ הצריך שתי ביצים (חצי פרס). וברייתא זו לא הובאה בירושלמי, וכנראה שהיא ברייתא בבלית (ר' נתן בשם ר"י בן בתירא מנציבין), והוסיפוה התנאים בישיבות בבל בתוספתא שלהם. והיא מפסיקה באמצע העניין. 
<small>46-47.</small> <b>רצה לשורפו לפני הבירה מעצי עצמו וכו'. </b>כל הברייתא חסרה בכי"ל, אבל ישנה בד, כי"ע וקג"נ. ובירושלמי פ"ז רה"ח, ל"ד סע"ד, ובבלי פ"ב א' הובאה ברייתא זו לעניין פסח שנטמא כולו או רובו שאמרו עליו שם במשנתנו (פ"ז מ"ח) ששורפו לפני הבירה מעצי המערכה. ופירשו בבבלי שם שהאיסור הוא משום שלא לבייש את מי שאין לו, או משום חשד, שהרי אינו יכול לצמצם את שיעור העצים, והוא נוטל את שיירי העצים לעצמו, ויחשדו בו שהוא גוזל את עצי המערכה. ואף כאן קיימים שני הטעמים, ואינו רשאי להחמיר על עצמו לשרוף לפני הבירה ובעצי עצמו. 
<small>47.</small> <b>או על גגו מעצי המערכה אין שומעין לו. </b>כלומר, כשחוזר לירושלים ורוצה ליהנות מעצי המערכה מוכרח לשורפו בבית הבירה דווקא, שמא יקח מעצי המערכה יותר מדאי ויבוא לידי תקלה, כמפורש בבבלי שם. ובירושלמי שם (ל"ה רע"א) אמרו: אמר הריני שורפו על גגי מעצי עצמי כל שכן אין שומעין לו. והוא דווקא בפסח שנטמא כולו שמוכרח לשורפו בבית הבירה, כדי לפרסמו ולביישו, להודיע שקלקל בו, כמפורש בירושלמי ובבבלי שם. אבל בנידן דידן פשיטא שיכול לעשות כן, שהרי יכול לשורפו במקומו, או לחזור לירושלים ולשורפו על גגו מעצי עצמו (כדין נותר), ולא אמרו שחוזר לבירה אלא כדי להקל עליו, כדי שיהנה מעצי המערכה, עיין מ"ש לעיל, שו' 45, ד"ה הוי. 

Halakhah 14

<small>47-48.</small> <b>מקום שנהגו להחזיר את הקדושין וכו'. </b>וכ"ה סדר הברייתות גם בד ובקג"נ. ובכי"ע, וכן בכי"ל סדר אחר, עיין בשנו"ס. ומכאן ואילך נסמכו הברייתות למשנתנו פ"ד שמנתה שם דברים התלויים במנהג. וברייתא זו הובאה בבבלי ב"ב קמ"ד ב'. ואמרו שם: אמר שמואל לא שנו אלא שמתה היא, אבל מת הוא אין מחזירין, מ"ט יכולה היא שתאמר, תנו לי בעלי ואשמח עמו. ועיי"ש קמ"ה א', והסיקו שם: אמימר אמר קידושי לא הדרי, גזירה שמא יאמרו קדושין תופסין באחותה. ועיין ירושלמי כתובות פי"א ה"ז, ל"ד ע"ג, ובמאירי שם (בשם הראב"ד), עמ' 461, ובתוספ' רי"ד שם ק"א א'. 

Halakhah 15

<small>49.</small> <b>מקום שנהגו לעשות מעמד ומושב עושין וכו'. </b>רי"ץ גיאת ה' אבל, עמ' ס"א, בשם התוספתא. ובבבלי ב"ב, ק' ב': שאין עושין (כלומר, מעמד ומושב) אלא במקום שנהגו. ועיין מגילה פ"ד מ"ג. 
<small>50.</small> <b>אין מעמד ומושב פחות משבעה פעמים. </b>וכ"ה להלן מגילה פ"ג הי"ג, ירושלמי שם פ"ד ה"ד, ע"ה סע"א, בבלי ב"ב הנ"ל. ובריצ"ג הנ"ל בט"ס: פחות מד', וצ"ל: מז'. ופירשו בבבלי שם: כנגד הבל הבלים אמר קהלת, הבל הבלים הכל הבל. ועיין הפירוש בריטב"א שם. וכן אמרו בבבלי שם: כדתניא א"ר יהודה ביהודה בראשונה לא היו פוחתין משבעה מעמדות ומושבות למת, כגון עמדו יקרים עמודו. שבו יקרים שבו. אמרו לו א"כ אף בשבת מותר לעשות כן. ומוכח מדברי חכמים שבין ישיבה ועמידה אמרו דברים שאסור לאומרם בשבת, עיין ר"י מיגש, יד רמה וריטב"א במקומו. וכן פסק הר"מ בפי"ב מה' אבל ה"ד. ועיין במאירי ב"ב, עמ' 447. ורב האיי גאון כתב (אוה"ג כתובות, עמ' 33): ומנהגא דילה הכי הוה וכו', אחרי קבורה יש להן מקום קבוע מוכן ברחבה, ומכריזין ואומרי' שבו יקרים שבו, ויושבין וממתינין כמעט, ומכריזין עמדו יקרים עמודו, ועומדין למקום אחר, ומכריזין שבו יקרים שבו, ויושבין וממתינין מעט. ובאותה עמידה ובאותה ישיבה מנחמין את האבל. ובתוה"א להרמב"ן, עניין ההתחלה, מ"ט ע"ד, כתב: וכמדומה בעיני שהיו מזכירין שם עניין תחיית המתים וכו', ומבקשין רחמים על המת לומר, הוא יזכה פלוני לתחיית המתים (עיין מ"ש לעיל ח"א, עמ' 53 ובהערה 77 שם) וכו', ואחר כך, במקום שנהגו, עומד שליח ציבור ואומר עמדו יקרים עמודו, ועומדין ואומרים ברוך דיין האמת, וכיוצא בזה דבר של צידוק הדין בקצרה, ואחר כך חוזר השליח צבור ואומר שבו יקרים שבו וכו'. ועיין מה שהאריך בח"ד כאן בפירוש הבבלי ב"ב. 

Halakhah 16

<small>50-51.</small> <b>מקום שנהגו לשאול שלום אבלים בשבת שואלין וכו'. </b>וכ"ה הסדר (לשאול שלום וכו', להיות אבלים הולכין וכו') גם בד, בכי"ל ובקג"נ. אבל בכי"ע הסדר הוא: מקום שנהגו להיות הולכין אבילים וכו', מקום שנהגו לשאול וכו'. וכ"ה הסדר בריצ"ג הנ"ל ובתוה"א להרמב"ן, עניין ההוצאה, ל"ה ע"א.<br>ובירושלמי ברכות פ"ב ה"ז, ה' ע"ב, מו"ק פ"ג ה"ה, פ"ב ע"ד: תני במקום שנהגו לשאול בשלום אבילים בשבת שואלין. ובדרום שואלין. ר' הושעיא רובא (שהיה מן הדרום) אזל לחד אתר, וחמא אביליא בשובתא, ושאיל בון. אמר לון אני איני יודע מנהג מקומכם, אלא שלום עליכם כמנהג מקומינו. ולהלן שם מוכח שבגליל (ציפורי) לא היו שואלין. וכן מפורש במס' שמחות ספ"י. ועיין בבלי מו"ק כ"ג רע"ב ובריטב"א שם. ועיין ב"ר פ"ק, הוצ' הר"ח אלבק, עמ' 1291, ובאהצו"י ברכות, עמ' 60, ובר"מ פ"י מה' אבל ה"א, ועיין בבלי שבת י"ב ב'. ועיין ברבעון תלפיות ניסן תשכ"א, עמ' 135.
<small>51-53.</small> <b>מקום שנהגו להיות אבלים הולכין לאחר המטה הולכין, מקום שנהגו שלא לילך אין הולכין. </b>ובכי"ע: מקום שנהגו להיות הולכין אבילים <b>אחר</b> המיטה הולכין, והסיפא חסירה שם. ולפי גירסא זו אפשר לטעות שהכוונה שיש מקום שנהגו שהאבלים אינם הולכים אחרי המטה כלל. אבל בכי"ל: מקום שנהגו להיות אבלים הולכין לפני המטה הולכין, אחר המטה הולכין. וכ"ה בקג"נ, ריצ"ג, עמ' ס"א הנ"ל, תוה"א להרמב"ן הנ"ל וא"ח ח"ב, ריש עמ' 573 (ובכולם: <b>לאחר</b> המטה). וכן מעתיק סתם (בלי הזכרת המקור) בטיו"ד סי' שנ"ט.<sup class="footnote-marker">78</sup><i class="footnote">בד"ח שם נשמטו בטה"ד המלים "אחר המטה", אבל הן ישנן בב"י שם.</i><br>ובירושלמי סנהדרין פ"ב ה"ד, ב' ע"ב: אית תניי תני הנשים מהלכות תחילה, והאנשים אחריהם, ואית תניי תני האנשים תחילה והנשים אחריהם. מאן דמר הנשים תחילה, שהן גרמו מיתה לעולם. מאן דמר האנשים תחילה, מפני כבוד בנות ישראל, שלא יהו מביטין בנשים. ובאבות דר"ן נו"ב פ"ט: מפני מה הנשים יוצאת בתחלה לפני המטה, מה הן אומרות אנו גרמנו לכל באי עולם שבאו לכאן. ועיין ב"ר ספי"ז, עמ' 160, ומה שהביא במיוחס לרש"י בשם ירושלמי משקין (ולפנינו במו"ק, וכן בשום מקום אחר בירושלמי ליתא). ובבבלי סנהדרין כ' א': ת"ר מקום שנהגו נשים לצאת אחר המיטה יוצאות, לפני המטה יוצאות, ר' יהודה אומר לעולם נשים לפני המטה יוצאות,<sup class="footnote-marker">79</sup><i class="footnote">ומכאן במדרש אור עולם, במנוה"מ ח"ד, עמ' 519.</i> שכן מצינו בדוד שיצא אחר מטתו של אבנר שנ' (ש"ב ג', ל"א) והמלך דוד הולך אחר המיטה וכו'.<br>ובמס' כלה פ"ג: תאנא שמונים אלף בחורים קרואים בשם אהרן יצאו <b>אחרי מטתו</b>. אבל בתוספות ר' יהודה לברכות כ' ב' כותב: ואמר בשלשים ושתים מדות של ר"א בנו של ר' יוסי הגלילי<sup class="footnote-marker">80</sup><i class="footnote">לפנינו ליתא, וכנראה שמקומו היה בפ"ד שם, הוצ' ענעלאו, עמ' 74.</i> שיותר משבעים (עיין מ"ש לעיל ח"ב, עמ' 826, הערה 14) אלף כהנים חלוצי כתף יצאו <b>לפני מטתו</b> של אהרן. ועיין הלשון בבבלי ב"ק י"ז א'. והמנהגים השונים הללו היו קיימים אף אצל אומות העולם, עיין מ"ש שמואל קליין בספרו (גרמנית) מות וקבורה בא"י בזמן התנאים (ברלין 1908), עמ' 48, הערה 2.<br>ברם קשה להעמיס את המנהגים הנ"ל בלשון התוספתא, ולפי פשוטה פירושה שיש מקומות שנהגו שהאבלים, ואף הנשים בכלל, יוצאים לפני המטה, ויש מקומות שהאבלים יוצאים אחרי המטה, ובמקומות שהזכרנו לעיל מדברים במלווי המת שאינם אבלים, ואינם עניין לתוספתא שלנו, ובה לא חילקו כלל בין אנשים לנשים.

Halakhah 17

<small>53.</small> <b>מקום שנהגו להדליק את הנר וכו'. </b>פיסקא ממשנתנו פ"ד מ"ד. 
<small>55.</small> <b>מדליקין בפונדקאות ובבית המים. </b>ר"ח נ"ג ב' (ולא הזכיר את המקור). ובקג"נ: בפונדקאות בבית המים. ולפי גירסא זו אין מדליקין בבית המים אלא בפונדקאות, כלומר, במקום שאינו רגיל, משום חשש שלא יטנף את בגדיו. אבל כנראה שהנכון הוא כלפנינו (וכ"ה בד, בכי"ע, בכי"ל ובר"ח הנ"ל), ומדליקין בפונדקאות בכל מקום, מפני שאינו מכיר את המקום ויש לחשוש שלא יפול ויסתכן, ודינן כמבואות האפלים שבמשנתנו פ"ד מ"ד. וכן מדליקין בבית שמטילין בו מים, כפירש"י במשנת מגילה כ"ז ב', ועיי"ש בהגהות הגר"א ובח"ד כאן. ובלשון חז"ל כלל בית המים אף את בית הכסא, עיין להלן סנהדרין פ"ד ה"ז וה"ח וירושלמי ברכות פ"ב ה"ג, ד' ע"ג, והשוה בבלי שם כ"ג א'.<br>ובירושלמי פ"ד ה"ד, ל"א ע"א (כגירסת שרי"ר, עמ' 115): תני <b>אף</b> בבתי <b>כיסאיות</b> ובבתי מרחצאות כן. לכן צריכה אפילו במקום שנהגו להדליק<sup class="footnote-marker">81</sup><i class="footnote">צ"ל: <b>שלא</b> להדליק, כגירסת ההוצאות שלפנינו.</i> מדליקין. ובתי כיסאיות שבירושלמי הוא בית המים שבתוספתא, ואשר למרחצאות, עיין להלן יומא פ"ד ה"ה. ועיין בדברי ר' שמעון בן אלעזר לעיל בירושלמי שם, ובבלי נ"ג סע"ב.
<small>56.</small> <b>לא אמרו אלא מפני הרגל דבר אחר. </b>וכ"ה בקג"נ. ובד: מפני הרגל עבירה. וכ"ה בירושלמי הנ"ל, וכלשון המשנה בשבת פ"א מ"ג ותוספתא שם פ"א סהי"ד. ובכי"ע ובכי"ל: מפני הרגל דבר.<br>ובבבלי נ"ג ב': תנא בין שאמרו להדליק ובין שאמרו שלא להדליק שניהם לדבר אחד נתכוונו וכו', שניהם לא נתכוונו אלא לדבר אחד. אבל בה"ג סוף ה' יוה"כ, ד"ו ל"א ע"ג, ד"ב, עמ' 158: לא אמרו אלא משום דבר אחד. וברור שצ"ל: משום דבר אחר. וכן בקטעים מן הגניזה שפרסם גוטטהייל וואריל (נויארק 1927), עמ' 206: לא אמרו [אלא] משום דבר אחר.<sup class="footnote-marker">82</sup><i class="footnote">ואינה רשלנות הסופר, כמו שטען המו"ל.</i> וכן בר"ח נ"ג ב': פי' דבר אחר, תשמיש המטה. וכן להלן גיטין פ"ה (כי"ע פ"ז) ה"ד ובמקבילה שבבבלי שם ע"ג ב'. וכן פירש"י שם וברכות ח' ב'.<br>ובירושלמי הנ"ל: מפני הרגל עבירה. מאן דאמר מדליקין, מפני שהוא רואה ומתבייש. ומאן דאמר אין מדליקין שלא יראה ויתאוה.

Halakhah 18

<small>56-57.</small> <b>מקום שנהגו לעשות מלאכה במחובר לקרקע עד חצות עושין וכו'. </b>משנתנו רפ"ד, והוסיפה התוספתא שבמקום שנהגו לעשות מלאכה עושין אף במחובר. ובירושלמי חלה פ"א ה"א, נ"ז ע"ג: במקום שנהגו לעשות מלאכה בארבעה עשר לא בתלוש. שמא במחובר ? אשכח תני מקום שנהגו לעשות מלאכה בתלוש עושין אפילו במחובר. והכוונה לתוספתא שלפנינו. וכן מוכח גם מן הבבלי נ"ה א'.<br>וברור שאף בתלוש לא אסרו אלא מלאכה מעין אומנות (עיין פ"ד מ"ו), וכל מלאכה שהיא מותרת בחול המועד, שלא מדוחק, מכל שכן שהיא מותרת בערב הפסח.<sup class="footnote-marker">83</sup><i class="footnote">עיין ר"מ פ"ח מה' יו"ט הי"ח. ועיין בבלי מו"ק י"ג א'.</i> ועיין בראבי"ה ח"ב סי' תצ"ה, עמ' 119, בטור או"ח סי' תס"ח, בשו"ע שם ס"ק ג', וסי' רנ"א ס"ק א', באליהו רבה ובבאור הגר"א שם. ובבבלי י"ג סע"ב: תניא אבא שאול אומר שתי פרות היו חורשות בהר המשחה, כל זמן ששתיהן חורשות כל העם אוכלין וכו'. ובירושלמי שם (פ"א ה"ה, כ"ז ע"ד): וירושלם לא במקום שנהגו שלא לעשות מלאכה בארבעה עשר היא? נראות כחורשות. ועיין בראשונים שציין באהצו"י שם, עמ' 16, ומ"ש בירושלמי כפשוטו, עמ' 381. ואפשר שהבבלי לא חשש לה, משום שחרישה זו לסימן בעלמא הוא, ואינה עשיית מלאכה.<br>ואמרו בירושלמי כאן פ"ד ה"א, ל' ע"ד, שלאחר חצות אסור לעשות מלאכה מדינא, שהרי המקריב קרבן אסור בעשיית מלאכה.<sup class="footnote-marker">84</sup><i class="footnote">ועיין בבעל המאור בסוגיין, ורוב הפוסקים חולקים עליו. ועיין אוה"ג, עמ' 76.</i> ואף המקריב קרבן בחול לא אסרו עליו אלא עבודות קבועות ומלאכה כעין אומנות, והתירו לו לקצור שבלים לעיסתו, כמפורש בירושלמי חגיגה פ"ב ה"ד, ע"ח סע"ד. ועיין בתוספות חגיגה י"ז ב' ד"ה אלא. ועיין בשו"ע או"ח סי' תס"ח ס"ק ב'.
<small>58.</small> <b>מאימתי ארבעה עשר אסור וכו'. </b>לכאורה משמע שהדברים דבוקים לרישא, למקום שנהגו. ועיין תוספות ב' ב' ד"ה מאימתי. (תוס"ב). 
<small>58-59.</small> <b>ר' ליעזר בן יעקב אומ' מאור ארבעה עשר וכו'. </b>כ"ה ("מאור ארבעה עשר") בכל הנוסחאות, והוא כעין לשון המשנה בריש מכילתין, עיין מ"ש לעיל רפ"א. ובבבלי ב' ב': ר' אליעזר בן יעקב אומר <b>משעת</b> האור וכו'. ועיי"ש שפירשו "מאי אור עמוד השחר". וזהו כנראה דיחוי בעלמא, לפי ההוה אמינא שאור במשנתנו שם הוא "נגהי". אבל לפי המסקנא שם ג' א': דכולי עלמא אור אורתא וכו', הרי אין צורך להוציא את הברייתא מפשוטה. ועיין צל"ח ב' סע"ב שכתב (על דברי התוספות שם ד"ה ראב"י): הנה מלתא דתמיה חזינא בדברי תוספות שכתבו דמסקינן אור ממש, ולא כן הוא, דאף דמשני כאן, לא, מאי אור עמוד השחר, דיחוי בעלמא הוא, לומר דמכאן ליכא קושיא על רב הונא, אבל כיון דמסקינן לקמן בסוף הסוגיא דכ"ע אור אורתא וכו', ואף כאן משעת האור דקאמר ראב"י אורתא הוא וכו'. והנה בתוספות כ"י (לפי דק"ס, עמ' 3, הערה מ') הגירסא היא: למאי דמסקינן מאי אור עמוד השחר וכו', והכוונה היא לא למסקנא הסופית של הש"ס אלא לסוגיא שלהלן בסמוך. ברם גם בתוספ' הר"ש משנץ גרס כלפנינו. ובצל"ח להלן שם (ג' א' סד"ה לישנא מעליא) נדחק לפרש שהתוספות דייקו מלשון "שעת האור" בהי"א הידיעה, שפירוש הבבלי בברייתא זו קיים אף לפי המסקנא, והוא דחוק מאד.<br>וכנראה שהתוספות נדחקו לפרש שפירוש הבבלי בברייתא זו קיים אף לפי המסקנא, כדי שלא תקשי הילכתא אהילכתא, שהרי קי"ל משנת ר"א בן יעקב קב ונקי (עירובין ס"ב ב' ובמקבילות), וכאן הוא סובר כב"ש, עיין בתוספות הר"ש משנץ שם. אבל פשוטה של תוספתא הוא בוודאי שר' אליעזר בן יעקב שנה כאן משנת בית שמאי, או שהוא חולק על משנתנו (פ"ד מ"ה) וסובר שמעולם לא נחלקו ב"ש וב"ה בזה, עיין בתוספ' שנץ הנ"ל. ובבבלי נ"ה א' העמיד רב ששת את הברייתא (תוספתא מנחות פ"י הל"א, ירושלמי חלה פ"א ה"א, נ"ז ע"ג) של ר' יהודה כב"ש, ובעל כרחינו אנו אומרים שר' יהודה שנה שם את משנת ב"ש.<sup class="footnote-marker">85</sup><i class="footnote">ועיין בתוספ' שנץ ב' ב' ד"ה מאימתי ומ"ש באור חדש שם. ועיין בפי' הר"ח נ"ה א' בשם גירסא דמתיבתא.</i> ועיין בתוספות בכורים שהסיק שלפי מסקנת הבבלי התוספתא מתפרשת כפשוטה.
<small>60.</small> <b>היכן מצינו יום שמקצתו אסור בעשיית מלאכה ומקצתו מותר. </b>עיין מה שפירשו בזה בבבלי ב' ב' הנ"ל. וכבר הסקנו לעיל שכל הדברים שם אינם אלא לפי ההוה אמינא, אבל לפי המסקנא שכולם סוברים אור אורתא הוא, הדברים מתפרשים כפשוטם, שלר' אליעזר בן יעקב אף כאן כל היום אסור, ולפיכך שאל: היכן מצינו וכו'. 
<small>60-61.</small> <b>אמ' לו ר' יהודה וכו'. </b>בד: <b>אומר</b> לו ר' יהוד' וכו'. וכנראה שיש כאן תיקון לפרש שר' יהודה לא ענה לר"א בן יעקב עצמו. ועיין הגירסא בבבלי ולעיל בשנו"ס. 
<small>61-63.</small> <b>וחכמים או' אף במקום שאמרו אין עושין מלאכה בערבי פסחים עד חצות שלש אומניות עושין וכו'. </b>וכ"ה בכל הנוסחאות. ובמשנתנו פ"ד מ"ו: ר' מאיר אומר כל מלאכה שהתחיל בה קודם לארבעה עשר גומרה בארבעה עשר. אבל לא יתחיל בה בתחלה בארבעה עשר<sup class="footnote-marker">86</sup><i class="footnote">והסיקו בירושלמי שם, ל"א סע"א, ובבבלי ג"ה ב', שמותר לו לגמור מלאכה שהיא לצורך המועד דווקא, ולא יתחיל אפילו במלאכה שהיא לצורך המועד.</i> אף על פי שיכול לגומרה, וחכמים אומרים שלש אומניות עושין מלאכה בערבי פסחים עד חצות וכו'. ופירש הר"מ בפיה"מ: התירו החכמים אלו השלש אומניות שיתחילו מלאכתם בי"ד, ודווקא במקום שנהגו, ור"מ אומר ואפילו במקום שנהגו אין להתחיל מלאכה בשום פנים. וע"פ פירוש זה פסק בפ"ח מה' יו"ט הי"ט. ובתוספתא כאן מפורש שהחכמים התירו אף במקום שאמרו אין עושין מלאכה. וכבר השיגו הראב"ד במקומו שם מתוספתא זו. ועיין במגדל עוז במקומו ובחידושי ר' אליהו מזרחי על הסמ"ג ל"ת ע"ה, ד"ו ש"ז, רנ"ב ע"א, שהסיקו שהתוספתא משבשתא היא. ואשר לסוגיית הבבלי נ"ה ב', עיין מ"ש רא"מ הנ"ל, והביא (רנ"א סע"ד שם) בשם קצת ספרי התלמוד את גירסת כי"ב שם, עיין דק"ס, עמ' 162, הערה ה'. ועיין רוקח סוף סי' רס"ט, ופסק כשיטת הר"מ. ועיין בתוספ' רי"ד נ"ה א' ד"ה ר"מ וטאו"ח סי' תס"ח ובב"ח שם. 
<small>63-64.</small> <b>שכן הדיוט תופר כדרכו וכו'. </b>וכ"ה בירושלמי פ"ד ה"ז, ל"א רע"ב, בבלי נ"ה ב' ומו"ק י"ג א', עיי"ש, והוא ע"פ משנת מו"ק פ"א מ"ח, כפירש"י. ועיין חי' ר"א מזרחי על הסמ"ג הנ"ל, רנ"ב ע"א. 
<small>64-65.</small> <b>הספרין שכן נזיר ומצורע ומי שעלתה לו מכה בראשו מספרין במועד. </b>בירושלמי הנ"ל: הספרין, שכן נזירין ומצורעין מגלחין במועד. והוא ע"פ משנת מו"ק פ"ג סמ"א. ובבבלי הנ"ל כולל ספרין וכובסין יחד, ושונה: הספרין והכובסין שכן הבא ממדינת הים והיוצא מבית האסורין מספרין ומכבסין בחולו של מועד, והוא ע"פ הרישא של משנת מו"ק פ"ג מ"א ומ"ב. ובכולם לא נזכרה "מכה".<br>ופירש במנ"ב: מכה בראשו. ונתרפא במועד. וכתב בתכ"מ: אבל עלתה לו מכה בראשו קודם לרגל, ודאי אסור לגלח במועד, ועיין תוספ' מו"ק י"ד א' ד"ה אומן וכו', והרשב"א בתשובה [ח"ג סי' רע"ה], והובא בב"י סי' תקל"א פסק לאיסור. ולפיכך פירש: שעלת לו מכה ברגל, וצריך לגלח לרפואת המכה. ובארחות חיים להר"ן כהנא סי' תקל"א ס"ק ח' הביא ראייה מן התוספתא כאן בשם בעל נשמת אדם כלל ק"ח. ברם פירוש זה קשה, שהרי פשיטא שלצורך רפואה מותר (עיין לשון הריטב"א מו"ק י"ד א' ד"ה קטן הנולד), ואפילו מבהמה אין מונעין רפואה, וא"כ מה עניינו לכאן להתיר לספר בערב הפסח כדרכו, מפני שהתירו גלוח לשם רפואה. ועיין במ"א סי' תקל"א אות י"ב ובאוה"ג מו"ק, עמ' 22.<br>ולפיכך נראה יותר כפירוש בעל מנ"ב, שהכוונה למי שהיתה לו מכה בערב הרגל, ונתרפא ברגל, שמותר לו לגלח בחול המועד. ואשר לשיטת הרשב"א הנ"ל אין דעתו מוסכמת ע"י רוב הפוסקים. וכבר הביא בס' בתי כנסיות<sup class="footnote-marker">87</sup><i class="footnote">התעוררתי לעיין בו ע"פ הארחות חיים הנ"ל (בפנים) שהביאו בשם ס' שדי חמד.</i> (בית מועד סי' תקל"א, צ"ה ע"א) בשם רבו (ר' יעקב ן' נעים): אבל הרב בעל ההשלמה ז"ל ח"ה פסק להיתר, ואפשר דאם היה רואה מרן דברי הרב המתיר היה פוסק לקולא וכמ"ש ז"ל דהוי מידי דרבנן וכו'. ובגליון שם וכו' שנראה דלא פסיקא ליה להיתר. ועכשיו זכינו לדברי הקדמונים שנתפרסמו מחדש. וכן כותב בשיטה לאחד הקדמונים (והוא בר סמכא, עיין במבואו של הרמ"ל זכס שם) שיצאה ע"י מכון הרי פישל בירושלם מו"ק י"ד א': אפי' חש בראשו בלבד בערב הרגל מותר לגלח במועד, דאית ליה קלא גבי שיבביה, ומיפרסמא מילתא, ואיכא הוכחה נמי בכל חולי וכו'. וכן כותב במאירי שם (עמ' ע"ז) בשם חכמי הדורות להיתר, וכן הוא פוסק בעצמו להלן שם, עמ' פ"א. ולפ"ז מי שעלתה לו מכה בראשו מגלח במועד משום שהיה אנוס לפני המועד, דומיא דנזיר ומצורע, והתוספתא מסייעת לשיטת רוב הראשונים.<br>והרשב"א בעל כרחו יסבור שהתוספתא שלנו לאו דסמכא היא, שהרי פירש את משנתנו במו"ק שהיא בדווקא, ולא התירו אלא את השנויים במשנתנו שם ולא שאר אונסים, ואף מכה בראש שנתרפאה בכלל. ואין לומר שפירש את התוספתא כאן שמחמת רפואה אתינן עלה, ואינה עניין למנויין במשנתנו שם, שאם כן אינה עניין גם להיתר עבודת הספרין בערב הפסח.
<small>65.</small> <b>הכובסין שכן הבאין מחוף הים וממדינת הים מכבסין. </b>בירושלמי הנ"ל: הכובסין. שכן דרך העולין מטומאה לטהרה להיות מכבסין במועד. והוא ע"פ לשון המשנה במו"ק פ"ג סמ"ב. ועיין הלשון שהעתקנו לעיל בשם הבבלי. והלשון שבתוספתא כאן הוא ע"פ התוספתא במו"ק פ"ב, שו' 7, עיין מש"ש. 
<small>66.</small> <b>ר' יוסה בי ר' יהודה או' אף הרצענין. </b>פיסקא ממשנתנו פ"ד סמ"ו. וכגירסת כמה נוסחאות, ועיין דק"ס, עמ' 161, הערה פ'. 
<small>66-67.</small> <b>שכן עולי רגלים מתקנין מנעליהן וסנדליהן במועד. </b>וכ"ה בירושלמי פ"ד ה"ז, ל"א ע"ב: שכן דרך עולי רגלים וכו'. אבל בבבלי נ"ה ב' חסרה המלה "וסנדליהן". ועיין ירושלמי יבמות פי"ב ה"א, י"ב ע"ג, ומ"ש להלן בתוספתא שם פי"ב הי"א. ולפי הבבלי כיוון ר' יוסי בר' יהודה לעולי רגלים מבבל, ממקום רחוק.<br>ובירושלמי מסיים: ורבנין אמרין עשירים היו, ובבהמה היו עולין. ועיין בבלי חגיגה ג' א', ספרי ראה פיס' קמ"ג, הוצ' הר"א פינקלשטין, עמ' 195, ובהערות שם. וכבר העירו רבים על דברי רבינו בחיי משפטים, ק"ג ע"ב: <b>ובמדרש</b> שלש פעמים שלש רגלים, ולהלן הוא אומר (ישעי' כ"ו, ו') תרמסנה רגל רגלי עני פעמי דלים, אזהרה לישראל שלא יעלו אלא ברגליהם, וכן הכתוב אומר, מה יפו פעמיך בנעלים בת נדיב (שה"ש ז', ב'). ובמאירי ריש חגיגה, עמ' 3, הביא את הירושלמי כאן, והביא ראייה מכאן: "לא אמרה תורה שהיכול לעלות ברגליו לא ירכב בבהמה".<br>ובבבלי נ"ה א' מוכח שלא חלקו רבנן עליו שעולי רגלים היו מתקנין את המנעלים במועד, אלא שהם סוברים שאין למדין תחילת מלאכה (מנעלים חדשים) מסוף מלאכה (תקון מנעלים). ובפיה"מ להר"מ למשנתנו: יקול, שכן עולי רגלים מתקנין מנעליהם וסנדליהם (כגי' התוספתא והירושלמי) לעלות לרגל בחולו של מועד. ולפי גירסא משונה זו מדברים באנשי המקום שמותר להם לתקן את מנעליהם כדי לעלות לרגל. וכגירסא זו כ"ה בפיה"מ כתי"י, בד"נ ובהוצ' רי"מ טולידאנו.
<small>67-68.</small> <b>זבל שבאמצע מסלקין אותו לצדדין. שברפת ושבחצר מוציאין אותו לאשפה. </b>בירושלמי פ"ד ה"ח, ל"א ע"ב: זבל <b>שבמבוי</b> מסלקו לצד, שברפת ושבחצר וכו', ובבבלי נ"ה ב': ת"ר הזבל <b>שבחצר</b> מסלקין אותו לצדדין, שברפת ושבחצר מוציאין אותו לאשפה. הא גופא קשיא וכו', אמר אביי לא קשיא כאן בי"ד (כלומר, מוציאין לאשפה) כאן בחולו של מועד. רבא אמר כאן וכאן בחולו של מועד, והכי קאמר אם נעשה חצר כרפת מוציאין אותו לאשפה. ובירושלמי הנ"ל מסיק: א"ר <b>בא</b> הדא דתימר בחצר קטנה, אבל בחצר גדולה מסלקו לצד. הרפת בין גדולה בין קטנה מוציאו לאשפה. אמר ר' <b>בא</b> מפני שניוולה קשה. וכנראה שאף בתוספתא "שבאמצע" פירושו באמצע המבוי. ושמא כוונתו לאמצע החצר, אבל ברפת שבחצר<sup class="footnote-marker">88</sup><i class="footnote">והוי"ו (של "ושבחצר") הוא וי"ו הפירוש, עיין במבוא לנוה"מ למהרי"ן אפשטין, עמ' 1086 ואילך.</i> מוציאין לאשפה, פרט לרפת שבשדה, שאינה מסריחה את החצר, שאסור, עיין היטב בבבלי ב"מ ק"ב א'. והברייתא נסמכה למשנתנו (פ"ד מ"ז): גורפין מתחת רגלי בהמה בארבעה עשר, ובמועד מסלקין לצדדין. ועיין במאירי בסוגיין, בטאו"ח סוף סי' תס"ח וסוף סי' תקל"ה ובמלא"ש למשנתנו. 

Halakhah 19

<small>68.</small> <b>ששה דברים עשו אנשי יריחו וכו'. </b>כל הברייתא נעתקה בלי הזכרת שם המקור בה"ג ד"ב,<sup class="footnote-marker">89</sup><i class="footnote">בה"ג ד"ו ה' פאה, י"ד ע"ב, חסרה ברייתא זו. ונראה שאף בה"ג ד"ב היא הוספה מאוחרת ע"פ התוספתא.</i> עמ' 638, והעתיק מן התוספתא, ולא מן הבבלי, שהלשון שם אחר. עיין בבלי נ"ו א', מנחות ע"א א'. והתוספתא נסמכה למשנתנו פ"ד מ"ח, שהיא משנת ר' יהודה, עיין להלן. 
<small>69-70.</small> <b>מרכיבין דקלים בערבי פסחים כל היום. </b>בה"ג הנ"ל. ובערוך ערך נסן הביאה מן התוספתא, מפני שבמשנתנו ובברייתות שבבבלי לא נזכר בפירוש "בערבי פסחים", אעפ"י שהעניין הוא ברור. וטעם ההיתר פירש במיוחס לר"ג וברש"י מנחות ע"א א' מפני שסברו שהרכבת דקלים אינה מלאכה חשובה. ובמאירי בסוגיין פירש שאנשי יריחו סברו שלא אסרו מלאכה אחר חצות אלא במקום קרבן, בירושלים, עיין בבעל המאור רפ"ד.<br>אבל בערוך הנ"ל בשם הקדמונים (עיין אוה"ג עירובין, עמ' 92): שאם תשהה הרכבת דקל יום אחד יופסדו פירות הדקל, ואותן הדקלים שישארו בלא הרכבה לא יצליחו, ואם יצטרכו הרכבה ביום י"ד בניסן, הקב"ה חס על ממונן של ישראל וכו', שאם יעבור זמן אפילו יום אחד יופסדו וכו'. ועיין על טיב ההרכבה בבבלי נ"ו א', ועיין מ"ש לעיל ח"ב, עמ' 492, הערה 61.
<small>70.</small> <b>וכורכין את שמע. </b>התוספתא מבארת אותו להלן. 
<b>וקוצרין לפני העומר. </b>וכ"ה בד, בכי"ל ובקג"נ. וכ"ה בברייתא שבבבלי כאן נ"ו א' ומנחות ע"א א'. אבל בכי"ע: וגודשין וקוצרין. וכבר הסדר (גדישה לפני קצירה) מוכיח שיש כאן תיקון והוספה שלא במקומה.<sup class="footnote-marker">90</sup><i class="footnote">ועיין מ"ש להלן, שו' 74–75, ד"ה וגודשין.</i> וכן בקג"נ נוסף בגליון בכ"י מאוחר: וגודשין. אבל בתוספות מנחות ע"א א' ד"ה וקוצרין העירו: יש ספרים שכתוב בהן בדברי ר' מאיר קוצרין וגודשין, וכן בתוספתא. וכ"ה באמת בה"ג הנ"ל, וכן בכי"מ שבבבלי שם (עיין דק"ס מנחות, עמ' 174) ובכי"א שבבבלי כאן (עיין דק"ס, עמ' 166, הערה ב'). אבל אין ספק שגירסת רוב הנוסחאות בתוספתא ובבבלי נכונה, ובדברי ר"מ לא שנו אלא "קוצרין". ועיין מ"ש להלן. 
<small>70-71.</small> <b>שלא כרצון חכמים מתירין גיזיות של הקדש. </b>בד: גיזות וכו'. ובכי"ע: גמזיות, וכן בה"ג הנ"ל: בגמזיות, ועיין להלן בתוספתא. ובבבלי הנ"ל: ומתירין גמזיות של הקדש של חרוב ושל שקמה, וכ"ה במשנתנו בקצת נוסחאות, עיין דק"ס, עמ' 163. ועיין ערוגת הבושם, הוצ' ר"א אורבך, ח"ב, עמ' 110. וכתב הגאון (אוה"ג, עמ' 78): "וששאלת גיאזיות של הקדש מאי ניהו? ולא כן הוא אלא <b>גואזיות</b> וכו' ענפי אילנות של הקדש וכו' ". ואף לפנינו צ"ל: גווזיות. וכבר הראינו בח"א, עמ' 361, שפירות השקמה והחרוב יצאו מן הגזע, ונראו כענפים, ולפיכך קראו את פירותיהן גווזיות (או גמזיות), עיין מש"ש.<br>ברם בכי"ל ובקג"נ גורסים במקום בבא זו: גודשין לפני העומר,<sup class="footnote-marker">91</sup><i class="footnote">אלא שבספרים שגרסו ברישא "וקוצרין וגודשין" גרסו כאן בסיפא כבשאר נוסחאות התוספתא ובה"ג. ועיין בבלי כאן בכ"י אוקספורד (לפי דק"ס, עמ' 166) ומנחות בכי"מ (לפי דק"ס שם, עמ' 174).</i> ואף בבבלי הנ"ל גרסו בבא זו. ולפ"ז ברור שאף ר"מ לא התיר לכתחילה אלא קצירה, אבל גדישה עשו שלא ברצון חכמים,<sup class="footnote-marker">92</sup><i class="footnote">משום שבגדישה חששו שמא ישכח ויאכל. ועיין במשנת מנחות פ"י מ"ה וברש"י שם ע"א סע"א.</i> ואף לדעתו לא מיחו בידם במקום שעשו שלא כרצון חכמים, עיין מ"ש להלן סד"ה ואוכלין נשרים. וכן היה גם לפני הירושלמי, עיין להלן. ובמשנת מנחות בפ' ר' ישמעאל (פ"י מ"ח): קוצרים בבית השלחים שבעמקים, אבל לא גודשין. אנשי יריחו קוצרין ברצון חכמים, וגודשין שלא ברצון חכמים, ולא מיחו בידם חכמים. ואמרו עליה (כמו שפירש לנכון בפ"מ) בירושלמי כאן פ"ד רה"ט, ל"א ע"ב: מאן תנא קוצרין. רבי מאיר (כלומר, שאמר בפירוש ברישא שלפנינו שקוצרין ברצון חכמים). מאן תנא גודשין ר' יודה (כלומר, שאמר להלן בתוספתא שגודשין ולא מיחו בידם חכמים) וכו'. כל עמא מודיי שקוצרין<sup class="footnote-marker">93</sup><i class="footnote">כלומר, גם ר' יהודה מודה שקוצרין ברצון חכמים, כמפורש במשנת מנחות פ"י מ"ה (בבלי ס"ז ב'). ויריחו בית השלחין שבעמקים היא, ואין מביאין את העומר ממנה, עיין להלן. ועיין במנחות שם ס"ח א', ולפי המסקנא המשנה מתפרשת כפשוטה, שקצרו מבית השלחין. ועיין מ"ש הראב"ד בפירושו לתו"כ אמור פרש' י' ה"י, ק' ע"ג.</i> וכל עמא מודיי שאין גודשין (שהרי גם ר"מ אומר כאן שגדשו שלא ברצון חכמים, ואף לדעתו לא מיחו בידן, עיין מ"ש לעיל), מפליגין (=מה פליגין) בהרכב דקלים, ר' מאיר אומר מרכיבין וכו', כלומר, הם חולקים בשאר הדברים, אבל בגדישה כ"ע מודי שעשו כן שלא ברצון חכמים, ומשנת מנחות היא ככולי עלמא. ובבבלי שם ע"א א' העמידוה כר' יהודה מפני הלשון "ולא מיחו בידם חכמים" שהוא לשונו של ר' יהודה להלן, ועיין מש"ש.
<small>71.</small> <b>ואוכלין נשרים בשבת. </b>וכ"ה בכל הנוסחאות כאן. ובבבלי הנ"ל: ופורצין פרצות בגנותיהן ובפרדסותיהן להאכיל נשר לעניים בשני בצורת בשבתות ובימים טובים. וכן גרסו בבבלי להלן בדברי ר' יהודה, והוא מהסיפא כאן, להלן הכ"א. אבל בה"ג הנ"ל: ואוכלין מתחת הנשרין, וחסרה שם המלה "בשבת". והוא לשון המשנה כאן פ"ד מ"ח, לפי גירסת כי"ב וראשונים, עיין דק"ס, עמ' 163, הערה ת'. וכן ליתא בהוצ' לו, קויפמן, פרמה, משניות סדר מועד על קלף בספריה של ביה"מ כאן, במשנה שבירושלמי כי"ל (ונוסף שם "בשבת" בגליון), בפיסקא שבירושלמי ובקטעים שבגנזי שכטר ח"א, עמ' 443. וכן מוכח מסוגיית הירושלמי שאמרו שם: מה נן קיימין, אם בנשרו מערב יום טוב, דברי הכל מותר. אם בנשרו ביום טוב דברי הכל אסור. אלא כי נן קיימין בסתם. וכתב הר"א אזכרי (לפי מלא"ש למשנתנו כאן): "ובירושלמי ריש מסכת ביצה, ספק היום נשרו, ספק מאתמול נשרו פלוגתא דר"ג ורבנן, כדאיתא בריש אין צדין בבבלי ובירושלמי, ור"ג דשרי התם כאנשי יריחו, ורבנן דהתם כרבנן דהכא". וכוונתו לירושלמי ביצה פ"א ה"א, ס' ע"א: מה, כמאן דאמר ספק הכן אסור (כלומר, כרבנן של משנת ביצה פ"ג מ"ב), ברם כמאן דאמר ספק הכן מותר (כלומר, ר"ג במשנתנו הנ"ל) וכו', נשרים ספק מהיום נשרו, ספק מאתמול נשרו וכו'. ומכאן שספק נשרים במחלוקת שנויה. ועיין בבלי נ"ו ב', בבעל המאור ובמלחמות שם ובפירושים שהביא במאירי שם. ואפשר שמשום שר"ג מתיר ספק הכן, לא מיחו בידם חכמים, אעפ"י שעשו שלא כרצונם. וכן במשנת מנחות פ"י מ"ה: שלא ברצון חכמים דברי ר' מאיר. ואף שם מסתבר שלא מיחו בידם. 
<small>71-72.</small> <b>ונותנין פיאה לירק. </b>נתבאר להלן בתוספתא. 
<small>73.</small> <b>אלא שלשה מיחו בידן וכו'. </b>ומשנתנו כאן פ"ד מ"ח היא כר' יהודה. 
<small>74-75.</small> <b>וגודשין וקוצרין לפני העומר ולא מיחו וכו'. </b>בשאר כל הנוסחאות כאן: וקוצרין וגודשין וכ"ה בבבלי הנ"ל. וכנראה שבטופס העיקרי שממנו הועתק כי"ו חסרה המלה "וקוצרין" (עיין מ"ש להלן), ונוספה שלא במקומה, עיין מ"ש לעיל ברישא (שו' 70) ד"ה וקוצרין. וכן במשנתנו הנ"ל: וקוצרין וגודשין, וכ"ה במשנה שבירושלמי, בהוצ' לו, קויפמן, משניות על קלף הנ"ל, פיה"מ להר"מ, מאירי ועוד. וכן היה לפני רש"י אלא שהגיה, ועל פי הגהתו השמיטו מלה זו בכי"מ ובכ"י פרמה. אבל אין ספק שאין צורך בהשמטה, והנכון הוא כמו שפירש הר"א אזכרי (לפי מלא"ש למשנתנו): "דחדא קתני, כלומר והשלישית שלא מיחו היינו שגודשין אחר הקצירה המותרת, ומשום דלא שייך גדישה רק אחר הקצירה נקט קוצרין וגודשין, וכן <b>יש מי שפירש</b> בבבלי בברייתא דקתני תרווייהו, ומתרץ תלמודא (נ"ו ב', מנחות ע"א ב') סמי מכאן קצירה, כלומר כאילו לא נזכרה, דכדי נסבה".<br>נמצאנו למדים שבהלכה זו אין הבדל בין ר' יהודה ור' מאיר, ושניהם מודים שקוצרין ברצון חכמים, וגודשין שלא ברצון חכמים, ושניהם שנו את המניין שלשה ושלשה, ור"מ שנה "גודשין" בסיפא,<sup class="footnote-marker">94</sup><i class="footnote">עיין מ"ש לעיל, שו' 70–71, ד"ה ברם.</i> ור' יהודה שנאה ברישא. ועיין מ"ש מהרי"ן אפשטין במבוא לנוה"מ, עמ' 593, עיי"ש, ולא נתחוורו לי דבריו ז"ל.
<small>75.</small> <b>מתירין גזוזיות וכו'. </b>צ"ל: גווזיות וכו', וכ"ה בקג"נ, עיין מ"ש לעיל שו' 70–71. 
<small>76-77.</small> <b>אומ' שמע ישראל וגו', ולא היו מפסיקין. </b>בבא זו היא מדברי ר' מאיר, וכן מפורש בירושלמי פ"ד ה"ט, ל"א ע"ב, ובבבלי נ"ו א'. והלשון "כורכין את שמע" כוונתו שהיו קוראין את שמע בכרך אחד, כלומר בלי הפסקה, כלשון התוספתא מגילה פ"ג הי"ז: אין קורין בתורה פחות משלשה פסוקים בכרך אחד, דהיינו בלי הפסק. וכן בירושלמי שבת פ"ח ה"א, י"א ע"א (ובמקבילות): מהו לשתותן בכרך אחד, כלומר מהו לשתות את הארבע כוסות בלגימה אחת (ἀμυστί), בלי הפסק. ונחלקו ר' מאיר ור' יהודה במהות הכריכה, ר' מאיר סבר שאמרו את הפסוק הראשון של ק"ש ולא הפסיקו. ועדיין אין אנו יודעים אם לא הפסיקו בין פסוק זה לפסוק שלאחריו, והיינו ברוך שם כבוד מלכותו וכו', ואמרו את שניהן בכרך אחד, או שלא היו מפסיקין בתיבות של "שמע ישראל" עצמו. ונחלקו בזה בירושלמי הנ"ל: א"ר אחא וכו' שלא היו מפסיקין בין תיבה לתיבה וכו', ר' יוסה אמר וכו' שלא היו מפסיקין בין אחד לברוך. ועיין בבלי נ"ו א', ובראשונים שם, ועיין בסדור רב עמרם, ו' ע"א (השלם, ק"ג ע"א), תוספ' מנחות ע"א א' ד"ה וכורכין ובשטמ"ק שם, ובראשונים שציין באהצו"י, עמ' 68 ואילך. ולכל הדעות הנ"ל לא דבר ר"מ אלא ביחס לפסוק הראשון בלבד. אבל לדעת רבא (או רבה) בבבלי הנ"ל כיוון ר"מ לכל הפרשה הראשונה של ק"ש, ולא היו מפסיקין בין "היום" ובין "על לבבך", עיי"ש. 
<small>77-78.</small> <b>מפסיקין היו אלא שלא היו אומ' ברוך שם וכו'. </b>כלומר, מפסיקין היו בין תיבה לתיבה, או בין שמע ישראל ל"ואהבת" (עיין מ"ש לעיל), אלא שהפסיקו בשתיקה גרידא, ונתנו ריוח בין הדבקים, אבל לא הכניסו את הפסוק "ברוך שם וכו' ", וקראו את שמע והפסוק ואהבת וכו' בכרך אחד, בלי פסוק אחר באמצע. ועיין בבלי נ"ו א', גנז"ש ח"א, עמ' 122 ואילך, דב"ר הוצ' ליברמן, עמ' 68 ואילך, ובהערות שם. ועיין דק"ס, עמ' 156, הערה ט', ומן התוספתא והירושלמי ברור שהנכון הוא כגירסא שלפנינו, ולא עוד שלפי הגירסא "היו אומרין", צריך להדחק ולפרש "כורכין" שאמרו את הכל בקול רם, כלומר, שאמרו את שני הפסוקים בנעימה אחת, אעפ"י שנתנו ריוח בין הדבקים. 

Halakhah 20

<small>78-79.</small> <b>כיצד נותנין פיאה לירק לא היו נותנין אלא ללפת ולקפלט וכו'. </b>בבבלי נ"ו סע"ב: ת"ר <b>בראשונה</b> היו נותנין פיאה ללפת ולכרוב וכו'. והנכון הוא בכ"י ב' שחסרה שם המלה "בראשונה", והכוונה לאנשי יריחו שלא נתנו פאה לכל ירק, אלא ללפת וכו', עיין דק"ס, עמ' 167, הערה כ'. ובירושלמי פ"ד ה"ט, ל"א סע"ב: לא היו נותנין אלא מן הלפת ומן הקפלוטות (כגירסת התוספתא). וקפלוטות הם כרישין שיש להם ראש, עיין מ"ש לעיל ח"א, עמ' 342, הערה 24. 
<small>79-80.</small> <b>מפני שלקיטתן כאחד. </b>וכ"ה בירושלמי הנ"ל. ובבבלי הנ"ל חסר כאן הטעם, אלא שלעיל שם אמרו: ולית להו לאנשי יריחו הא דתנן וכו', ולקיטתן כאחת, פרט לתאנים, ומכניסו לקיום, פרט לירק. א"ר יהודה אמר רב הכא בראשי לפתות עסיקינן, ומכניסו לקיום ע"י דבר אחר קמיפלגי, מר סבר מכניסו לקיום ע"י דבר אחר שמיה קיום וכו', ועיין רש"י. והגאונים<sup class="footnote-marker">95</sup><i class="footnote">תשה"ג הרכבי, סי' שפ"א, עמ' 198, אוה"ג, עמ' 79.</i> והר"ח פירשו "ע"י דבר אחר" ע"י כבישה בחומץ וכדומח, ואנשי יריחו סוברים שהירק שדרכו להכבש מוכנסו לקיום הוא.<br>אבל גירסת התוספתא והירושלמי היא לכאורה קשה מאד, שהרי בפירוש שנינו לעיל פיאה פ"א ה"ז: הירק אע"פ שלקיטתו כאחד, אין מכניסו לקיום וכו'. וכ"ה בתו"כ קדושים פ"א ה"ז, ובכ"מ בבבלי (עיין במסורת התוספתא לעיל פאה הנ"ל, עמ' 43), וכן מוכח מן הירושלמי (עיין להלן). ולפיכך נראה שאנשי יריחו נקטו את הכלל "לקיטתן כאחת" גרידא, כסימן חיצוני בעלמא. ולמעשה לא לקטו את הירק כאחת, בשעה שלא רצו לכבוש אותו, שהרי הוא מתייבש ומתקלקל בתלוש, ואינו דומה לתאינים, שמוכרח לארות אותן מיד כשמתבשלות שלא יתליעו על האילן, כמפורש בירושלמי ברכות פ"ב ה"ח, ה' ע"ג, ואין כולן מתבשלות כאחת (עיין ירושלמי הנ"ל). ולדינא לא איכפת לנו אם אינו לוקט את הירק כאחת, והעיקר שהוא כולו מתבשל כאחת, וראוי ללוקטו כאחת, עיין מ"ש לעיל ח"א, עמ' 132, שו' 30–31.<br>ואנשי יריחו סוברים שכל ירק שנוהגים ללקטו כאחת, מפני שכובשים ממנו, אף הירק לאכילה חייב בפיאה, וכמו שאמרו בירושלמי פאה פ"ג ה"ג, י"ז ע"ג (על משנתנו שם: המחליק בצלים לשוק וכו'): על דעתיה דר' ירמיה ירק חייב בפיאה? מינו מכנסו לקיום. מה עבד לה ר' יוסי. גמור הוא ואינו מחוסר אלא ליבש.<sup class="footnote-marker">96</sup><i class="footnote">בשאילתות קדושים ריש סי' צ"ח (לפי גירסת כ"י): ובצלים כיון דחזו <b>ליבושינהו</b> וליבשלינהו ומינטרי, אע"ג דבשעתיה אכיל להו חייבין וכו'. ועיי"ש בהעמק שאלה אות ב'.</i> ולדעת אנשי יריחו אין הפרש בין מכנסו לקיום ע"י שמתייבש מאליו ובין מכנסו לקיום ע"י מעשה, וכל שלמעשה לקיטתו כאחת כולו חייב בפיאה, ולפיכך אמרו מפני שלקיטתן כאחת, כלומר, מפני שלמעשה לוקטים אותן כאחת, ומקיימים אותן ע"י כבישה,<sup class="footnote-marker">97</sup><i class="footnote">רש"י בסוגיין פירש "מכניסו לקיום ע"י דבר אחר" שלא כפירוש הגאונים והר"ח שהזכרנו לעיל בפנים. וכנראה שלשיטתו ידק שדרכו להכבש חייב בפיאה לכולי עלמא. וכן משמע קצת בר"ש פיאה פ"א מ"ג שכתב: דקליות מכניסן לקיום ע"י שמייבשין אותן לתנור (כלומר, קיום ע"י מעשה). ולפירש"י אם מכניס את עלי הלפתות יחד עם הלפתות בטלים העלים לגבי הלפתות, ואף העלים חייבים בפאה לשיטת אנשי יריחו. ולדברי ר"מ עשו שלא כרצון חכמים, אבל לא מיחו בידם, אע"פ שפוטרין אותן מן המעשרות. ועיין שיטת ר"מ לעיל שביעית פ"ה הי"א, ומ"ש בח"ב, עמ' 555 ואילך. ופשיטא שיש לחלק.</i> כשיטת הבבלי, לפי פירוש הגאונים והר"ח.
<small>80.</small> <b>ר' יוסה אומ' אף לכרוב. </b>וכ"ה בירושלמי הנ"ל. אבל בבבלי הנ"ל: נותנין פיאה ללפת ולכרוב. ר' יוסי אומר אף לקפלוט. ותניא אידך היו נותנין פיאה ללפת ולקפלוט. ר' שמעון אומר אף לכרוב. והעמידוה בבבלי שם שכ"ע מודי שנתנו פאה ללפת, ור' יוסי הוסיף קפלוט ללפת, ושנה: ללפת ולקפלוט, ור' שמעון הוסיף כרוב ללפת, ושנה: ללפת ולכרוב, והת"ק של ר' יוסי הוא ר' שמעון, והת"ק של ר' שמעון הוא ר' יוסי. 
<small>80-81.</small> <b>אמ' ר' יוסה מעשה בבנו של בן נבו היין שנתן וכו'. </b>וכ"ה בקג"נ, ובד: של בן נבו היו וכו', ובכי"ע: בבנו של בוהיין וכו'. וכן בבבלי נ"ז א': בן בוהיין וכו'.<sup class="footnote-marker">98</sup><i class="footnote">וכן גרס בבבלי גם בה"ג ד"ו ה' פיאה, י"ד ע"א. ובד"ב שם, עמ' 638: מעשה בבנו של בהיין. ובר"ח נ"ז א': בן נכי היין וכו'.</i> ובכי"ל: בבנו של גביהיי וכו'. ובירושלמי הנ"ל: מעשה בבן מביא יין וכו'. ובגנזי שכטר ח"א, עמ' 433: בבן מביאיין וכו'. ובקונדרס אחרון של הילקוט: בבן בו היין וכו' (וכנראה שצ"ל: בוהיין, במלח אחת, כגירסת הבבלי וכי"ע בתוספתא). ובאסתר רבה פ"ב (לפסוק בהראותו): עובדא הוה בגברא חד דהוה שמיה ברבוהיון הלכו רבותינו אצלו וכו' (המעשה שהובא להלן בירושלמי). וכנראה שעיקר הגירסא היא "בן בוהיין", או "בר בוהיין", ופירושו בעל הבהונות הגדולים, כמו ששער ר"ש קליין בלשוננו ח"א (תרפ"ט), עמ' 331, עיי"ש. 
<small>81.</small> <b>שנתן אביו פאה ללפת וכו'. </b>וכ"ה בכל הנוסחאות של התוספתא. אבל בירושלמי ובבבלי הנ"ל: פיאה לירק וכו'. 
<small>82-83.</small> <b>ונתן להם כפלים במעשר וכו'. </b>וכ"ה בד. אבל בכי"ע, כי"ל, קג"נ ובבלי הנ"ל: במעושר. וכע"ז בירושלמי הנ"ל. ואף לפנינו צריך לנקד את העי"ן בקבוץ. 

Halakhah 21

<small>84.</small> <b>שהיו פותחין גנותיהן ופרדסותיהן לעניים וכו'. </b>וכע"ז גם בבבלי נ"ו א' בדברי ר"מ ור' יהודה לעיל. ועיין לעיל עירובין ספ"ג. 
<small>85-86.</small> <b>ואוכלין נשרים מתחת תמרים בשבת. </b>וכ"ה בקג"נ. ובד בטעות: מותרות תמרים וכו'. ובכי"ל: ואוכלין נשרים בשבת מתחת התמרים בשבת, ובכי"ע: אוכלין נשרים בשבת, והיו פותחין גנותיהן של תמרים. ובמשנתנו ספ"ד: ואוכלין מתחת הנשרים (בשבת), ופירושו שהיו אוכלין מלמטה (מתחת הדקלים) את הנשרים. ועיין מ"ש לעיל, שו' 71, ד"ה ואוכלין. 

Halakhah 22

<small>86.</small> <b>כיצד מתירין גזוזיות וכו'. </b>בכי"ע, כי"ל וד: גמזיות וכו'. ובקג"נ: גוזיות וכו', וצ"ל: גווזיות וכו', עיין מ"ש לעיל, שו' 70–71. 
<small>87-88.</small> <b>אבותינו כשהקדישו לא הקדישו אלא קורות עצמן וכו'. </b>בבבלי נ"ו ב': ובגידולין הבאין לאחר מכאן עסיקינן, וסברי לה כמ"ד אין מעילה בגידולין (מעילה פ"ג מ"ו). ורבנן סברי נהי דמעילה ליכא, איסורא מיהו איכא. ועיין בתוספ' מנחות ע"א ב' ד"ה ומתירין. ועיין בברייתא של אבא שאול שהביא בבבלי שם, ולהלן בתוספתא זבחים פי"א הי"ז ומנחות פי"ג ה"כ.<br>ברם בירושלמי פ"ד ה"ט, ל"א ע"ב: אמרו להן חכמים אין אתם מודין לנו בגידולי הקדש שהן אסורין. אמרו להן, אבותינו כשהקדישו לא הקדישו אלא קורות וכו'. מה רבנין סברין מימר קורות ופירות הקדישו ? אפילו תימר קורות הקדישו ופירות לא הקדישו צריכא לרבנין, המקדיש שדה אילן מהו שישייר לו מן הגידולין וכו'. ועיין במקבילה בפיאה ספ"ז, כ' ע"ג, ומ"ש בס' ניר שם, ודבריו ז"ל לא נתחוורו לי.<br>ומשיטת הירושלמי ברור שהשאלה היא אם אדם יכול להקדיש שדה אילן לבדק הבית, ולשייר לעצמו זכות היניקה בקרקע ואת הפירות הבאים לאחר מכאן. ובשו"ת הרשב"א ח"א סי' תקס"ג ובחידושיו לב"ב (לפי שטמ"ק) ע"א ב' נקט כדבר פשוט שאין המקדיש לבדק הבית יכול לשייר לעצמו זכות יניקה בקרקע, אלא דווקא אם שייר לעצמו בפירוש גם את <b>מקום</b> היניקה. ובחידושיו לנדרים כ"ט ב', וכן בשו"ת שלו ח"ג סי' קכ"ב, העיר על דברי הירושלמי קידושין פ"ג ה"א, ס"ג ע"ג: ר' אבהו בשם ר' יוחנן הרי זו עולה לאחר שלשים, מכרה בתוך שלשים אינה מכורה. הקדישה (כלומר, הקדש אחר) לא קדשה. ליידא מילה א"ל לאחר שלשים, לשייר לו גיזה ועבודה, והסיק שמחלוקת אמוראים היא בירושלמי (עיין לעיל שם בירושלמי), אבל דעת הבבלי היא שאין אדם יכול לשייר לעצמו זכות יניקה.<sup class="footnote-marker">99</sup><i class="footnote">ועיין מ"ש בעמודי ירושלים לירושלמי גיטין פ"ז ה"ג, עיי"ש בגליון ש"ס ראם, מ"א ע"א. והשוה הי' הרשב"א נדרים הנ"ל (בפנים) לעיל שם כ"ט רע"ב.</i> ועיין רש"י ערכין י"ד א'.<br>וראיתי בס' קהלת יעקב להר"י אלגזי, תוספת דרבנן אות ת' (ד' שאלוניקי, קי"א ע"ג) שהעיר שמן הירושלמי מוכח שאפילו בקדשי מזבח יכול לשייר לעצמו גיזה ועבודה, והוא בניגוד גמור לשיטת הבבלי חולין קל"ה א'. ועיין להלן שם (קי"א ע"ד) שהעיר שמן הבבלי חולין שם מוכח בפירוש שבקדשי בדק הבית יכול לשייר לעצמו זכות הגיזה, אם מקדיש חוץ מגיזתה וכחישתה. ברם בחולין שם מוכח שרבא חולק על ר' ינאי, ואפשר שסובר הרשב"א שלרבא אם הקדיש את בהמתו חוץ מגיזתה וכחישתה אסור בגיזה, ולפיכך לא היה יכול לדרוש צאנך ולא צאן הקדש, עיין בתוספות שם ד"ה במקדיש.<sup class="footnote-marker">100</sup><i class="footnote">ועיין ר"מ פ"י מה' בכורים ה"ב ובלשונות הר"מ להרדב"ז סי' ר"ל.</i> והלכה כרבא שהוא בתרא, וכסתם התלמוד בב"ב. ועיין ברש"י ובתוספות מעילה י"ג א', ומוכח מדבריהם שהם סוברים שאדם יכול לשייר לעצמו זכות היניקה בהקדש אפילו בקדשי מזבח. אבל מתוך המשנה עצמה אין שום הוכחה, עיין בתוספות שם ד"ה הפועלין (אבל אף הם סוברים שיכול להתנות לפני שהקדיש, עיי"ש), ובפיה"מ להר"מ שם ובחבורו פ"ג מה' מעילה הי"ב ובהשגות שם. ועיין מ"ש בתס"ר ח"ב, עמ' 290, שו' 24. ועיין מה שהאריך בשער המלך פ"ה מה' ערכין הי"ז והי"ח.

Chapter 4



Halakhah 1

<small>1.</small> <b>הביא אשמו ולא הביא גזילו לא יהא ממרס בדמו עד שיביא גזילו וכו'. </b>במשנתנו פ"ה סמ"ג: שחטו (כלומר, לפסח) קודם לתמיד כשר, ובלבד שיהא אחד ממרס בדמו, עד שיזרוק דם התמיד, ואם נזרק כשר. ולמשנה זו נסמכו כאן הבבות הבאות. ובתוספות זבחים ק"ג ב': דתניא בתוספתא דפסחים הביא את אשמו קודם גזילו לא יהא אחר ממרס בדמו עד שיביא גזילו, אלא תעובר צורתו וכו'.<br>ובמשנת ב"ק ספ"ט שנינו (לעניין גזל את הגר ונשבע לו): הביא אשמו עד שלא הביא גזילו לא יצא. וכן בספרי זוטא נשא, עמ' 231: אשר יכפר, פרט שיקדים איל לכסף. ועיין להלן. ובתוספתא ב"ק פ"י סהי"ח הובאה הברייתא שלנו. ברם הלכה זו אינה נמצאת בשום מקום לא בירושלמי ולא בבבלי ולא במדרשי הלכה, ואף הר"מ השמיט את שתי הבבות הראשונות שלנו. ופירש בח"ד כאן שהדין דין אמת ובכל שלש הבבות לא יהא ממרס בדמו, אלא תעובר צורתו. אבל בב"ק חזר בו ופירש שהלכה זו אינה אלא במצורע (עיין מ"ש בסיפא כאן), ובשתי הבבות הראשונות אין מחוסר זמן לבו ביום, ודינו כדין הפסח שבמשנתנו. והתנא שלנו סובר שיש מחוסר זמן לבו ביום, ואינה הלכה, ולפיכך השמיטה הר"מ. וכן נקטו בפשיטות בתוספות זבחים הנ"ל ובתוספ' הרא"ש לב"ק קי"א א' (לפי שטמ"ק) שיכול להביא גזילו בין שחיטה לזריקה, אלא שבזבחים הקשו מן התוספתא כאן. ועיין בחידושי הראב"ד שם, עמ' ש'.
<small>2.</small> <b>תעבר צורתו וכו'. </b>כלומר, מחכים לו עד שנפסל בלינה (כפירש"י ורוב המפרשים), ואינו נשרף מיד, מפני שהוא פסול מחמת מחוסר זמן בבעלים, ואינו פסול הגוף, עיין להלן פ"ו, שו' 39–40. ובר"ח ל"ד ב', ע"ג ב', פירש שעיבור צורה הוא סרחון הבשר עד שנפסל מאכילה. וכן פירש הר"מ בפיה"מ פ"ז מ"ט, שקלים פ"ז מ"ג, וכן משמע בחיבורו פ"ו מה' פסולי המוקדשין ה"כ. ועיין בפיה"מ זבחים פ"ו מ"ד.<sup class="footnote-marker">1</sup><i class="footnote">בס' זכר יצחק להגר"י מפוניביז' סי' ל"ה, קמ"ב ע"א, חידש שכל עניין נותר הוא מפני קלקול הבשר, אלא שבשלמים לא הקפידה התורה עד ב' ימים ולילה אחד, אבל יותר מכאן אין לו כבר טעם בשר, והביא ראייה מסנהדרין ע' א', עיי"ש. ולפי דבריו אין חילוק בין פירש"י והר"מ. ומדברי הר"ש בשביעית יש קצת דאייה לדבריו, עיין מ"ש לעיל ח"א, עמ' 458, וברשב"ם ב"ב צ"ה ב'. ברם בר"ח ע"ג ב' מפורש: ותעובר צורתו, כלומר, ישאר ימים עד שיבאיש ולא ישאר עליו אדמומיות אלא תעשה צורתו כעין ירקרוקת, ויצא לבית השרפה. ומלשונו מוכח שאינו עניין לשיעור נותר. וכן מוכרח גם מדברי הר"מ בפיה"מ פ"ז מ"ט שפירש את משנתנו (הפסח שיצא, או שנטמא, ישרף מיד): "הכוונה יצא מן הבית שנאכל בו". ותמהו עליו והרי אין לאו בהוצאה אלא בשעת אכילה, והיינו בליל פסח, וכיצד אפשר לומר "ישרף מיד", והרי יום טוב הוא. ברם ברור שהר"מ פירש "מיד" לאו דווקא, אלא דינו שישרף מיד, ואם אי אפשר לשורפו מיד אחר ההוצאה, שורפין אותו מיד בט"ז בבוקר, מה שאין כן "אם נטמאו הבעלים, או שמתו, תעובר צורתו ויצא לבית השרפה" (כ"ה הגירסא ברוב נוסחאות המשנה, ולא נזכד שם "בששה עשר"), כלומר, מחכים עד שיסרח הבשר, ואפילו לאחר ששה עשר בבוקר. ומכאן מוכח שלשיטת הר"מ אין עיבור צורה עניין לשיעור נותר, שאם לא כן פסול גוף בפסח בליל פסח ופסול מכשיר שוים לזמן שריפתן. ובעל כרחנו אנו אומרים שהר"ח והר"מ סוברים שקדשים האסורים באכילה מותר להלינם (עיין במנחת חינוך סי' קמ"ב שהביא כמה ראיות להלכה זו), ואין בהם דין נותר, ולפיכך מחכה עד שיסרח הבשר.</i> 
<b>הביא אשמו ולא הביא מעילתו וכו'. </b>וכ"ה להלן ב"ק פ"י סהי"ח בד ובכי"ו. ופירושו המועל בקדשים שהביא את קרבן האשם שלו ולא הביא את קרן המעילה וכו'. וכלשון זו גם בבבלי ב"ק ספ"ט, בהוצאות שלפנינו. אבל בתוספ' רי"ד, בחי' הראב"ד שם, ובפירושו לתו"כ, חובה פ"כ ה"ט, כ"ו סע"ב, גרס שם: מנין שאם הביא מעילתו עד שלא הביא אשמו שלא יצא, ופירש מעילתו, קרבן מעילתו, ואשמו קרן האשם. ובתו"כ שם לא דברו אלא בהביא זה בלא זה, וזה בלא זה, ולא הזכירו הקדמה. ואף בבבלי אין זכר להלכה שלנו. ועיין מ"ש לעיל. 
<small>4.</small> <b>מצורע שהביא חטאתו קודם לאשמו לא יהא אחד ממרס בדמיה וכו'. </b>וכ"ה להלן ב"ק פ"י הי"ט. וכן בתוספ' הר"ש משנץ כאן נ"ט א': דבהדיא קתני בתוספתא הביא חטאתו קודם לאשמו לא היה ממרס בדמו וכו'. והברייתא הובאה בבבלי מנחות ה' א', ופסקה הר"מ בפ"ה מה' מחוסרי כפרה ה"ג. ובתוספתא נגעים ספ"ח: שאין יכול ליכנס לעזרה עד שיזרוק עליו מדם חטאתו ואשמו, בין שהקדים חטאתו לעולתו וכו' מה שעשה עשוי וכו', הקדים חטאתו לאשמו תעובר צורתו ויוצא לבית השריפה. ודין זה הוא במחוסר כפרה גרידא, עיין בתוספות שם ד"ה ואי, ועיי"ש ד"ה שחיטה. ועיין מ"ש להלן, שו' 9–11 סד"ה ובירושלמי, ובהערה 10 שם, ובד"ה ומסתבר.<br>ולפני הרמב"ן, הרשב"א והריטב"א היתה כנראה ברייתא בזבחים צ"א ששנתה שאף אדם החייב חטאת ואשם על עבירה אחת (עיין כריתות פ"ג מ"ד), חייב להקריב את החטאת תחילה,<sup class="footnote-marker">2</sup><i class="footnote">מפני שהיא מקודשת יותר מן האשם, עיין במשנת זבחים פ"י מ"ב, ומדברי הרמב"ן משמע שהיה להם דרש על הפסוק "זאת תורת החטאת" (ויקרא ו', י"ח), עיי"ש.</i> והיא לעיכובא. וכן הם כותבים (קידושין י"ג א'): וקשה דהא אמרינן בזבחים הביא אשמו ונשחט, לא יהא אחר ממרק בדמו עד שתשחט החטאת אלא תעבור צורתו ותצא לבית השרפה וכו'. ולפנינו בזבחים שם אין זכר לזה.

Halakhah 2

<small>5-6.</small> <b>כל הקדשים שהקריבן קודם תמיד של שחר או שעיכבן וכו'. </b>בירושלמי יומא פ"ב ה"א, ל"ט ע"ג: קומץ שנתנו על גבי מערכת לילה מה הן וכו', אימרין שנתנן על גבי מערכת לילה מה הן? ולאו מתניתא היא אין לך קודם לתמיד של שחר אלא קטורת בלבד. מתניתא למצוה. מה צריכה ליה לעיכוב. ועיין בק"ע, פ"מ וס' ניר. ולפי פשוטו פירושו שהשאלה היתה אם קמץ ביום ושחט שלמים ביום, מהו להקריב את הקומץ ואת האימורים על גבי מערכת לילה. והיה פשוט לו לירושלמי שקמיצת מנחה ועשיית שלמים לפני תמיד של שחר כשרה לכל הדעות, שלא נאמר הפסוק (העולה או בבוקר) להקדמת התמיד אלא בהקטרה דווקא,<sup class="footnote-marker">3</sup><i class="footnote">עיין בבלי נ"ט א', ברש"י שם ד"ה הכא ובתוספ' ד"ה אין. ועיין במל"מ פ"א מה' תמידין ומוספין ה"ג, ומ"ש בטורי אבן ר"ה ל' ב' ובשער המלך פ"ג מה' קדוש החודש ה"ה.</i> והשאלה היתה בהקטרה על גבי מערכת לילה. ולפיכך שאל הירושלמי והרי שנינו אין לך קודם לתמיד של שחר וכו'. ותירצו שאם מחמת הקדמת הקטרה גרידא אתינן עלה, הרי אין כאן עיכוב, והבעיה היא משום שהקטירם על גבי מערכת לילה. מ"מ ברור ששיטת הירושלמי שאפילו הקריב קודם לתמיד של שחר, אין הקרבן פסול, כפי שהעירו כבר האחרונים. וכ"ה שיטת אביי במנחות מ"ט ב'.<br>ובתוספות עירובין ב' א' ד"ה שלמים, כאן נ"ח ב', ותוספ' הר"ש שם ד"ה העולה, יומא כ"ט סע"א ואילך, תוספות ישנים שם ל"ג א' ד"ה עליה, מנחות מ"ט סע"ב, המיוחס להראב"ד תמיד ספ"א (בשם תוספתא זבחים), רשב"א וריטב"א עירובין ב' א', ריטב"א יומא כ"ט א' ד"ה לא, הביאו את התוספתא כאן, והקשו על מה דאמרינן (עירובין ב' א' ובמקבילות): שלמים ששחטן קודם פתיחת דלתות ההיכל פסולין, תיפוק ליה דנשחטו קודם לתמיד של שחר, ואמרינן כאן בתוספתא שהן פסולין. ותירצו (תוספות ורשב"א שם) שאין פסולין אלא מדרבנן,<sup class="footnote-marker">4</sup><i class="footnote">ונתכפרו הבעלים, אלא שהבשר לא יאכל.</i> או שהתוספתא לא דברה אלא בהקרבה, ולא בשחיטה.<sup class="footnote-marker">5</sup><i class="footnote">תוספות יומא וריטב"א הנ"ל, תוספות מנחות והמיוחס להראב"ד הנ"ל. ועיין מ"ש לעיל הע' 3.</i> וכן צידדו שם לומר שמלשון התוספתא מוכח שפסולין מדאורייתא, אלא שהבבלי במנחות מ"ט ב' חולק, עיי"ש. וכן מוכח מדברי התוספות בהוריות ד' א' ד"ה שהביא שהתוספתא כאן פוסלת מדאורייתא. ועיין ברש"י ובתוספות הרא"ש שם.<sup class="footnote-marker">6</sup><i class="footnote">ורש"י, בעלי התוספות ותוספות הרא"ש לא גרסו בהוריות שם כגירסת הדפוסים "שאין מביא אשם תלוי", שהרי במחוסרי כפרה אינו שייך אשם תלוי, אלא גרסו כגירסת כ"י שם (עיין דק"ס, עמ' 9, הע' כ') "ספק משחשיכה ולא נתכפר לו". אבל במיוחס להר"ח (הוצ' ראם ח' א') גרס כגירסת הדפוסים, ולפיכך השיג מה שהשיג. ברם בתוספתא ערכין פ"ב סה"ז מוכח שאין אנו אומרין ספק כפרה כפר אלא בחטאות ואשמות הרגילות, אבל בחטאת ואשם של מחוסרי כפרה שמכשירים לאכול בקדשים, לא יצא אם זרק את הדם בין השמשות, ומביא הטאת העוף מספק. וממילא אי אפשר להקים את הברייתא בהוריות שם במחוסרי כפרה.</i> ועיין במשל"מ פ"א מה' תמידין ומוספין ה"ג שבאר את כל הסוגיא. ועיין בס' שיח יצחק יומא כ"ט א' (ל"ח ע"ג ואילך). ועיין מ"ש להלן בסמוך.
<small>6-7.</small> <b>או שעיכבן אחר תמיד של בין הערבים הרי אילו פסולין. </b>וכבר הוכיחו בתוספות יומא ובריטב"א ועוד הנ"ל שכן היא שיטת הבבלי ע"ג ב', אלא ששם מובן הדבר, שמכיוון ששחטן, ואסור לו להקריב אחר בין הערבים, הרי כבר אין לו תקנה, וטעון עיבור צורה, מה שאין כן ברישא, אם שחט לפני התמיד, יכול למרס בדמו ולזרוק אותו אחר תמיד של שחר, ואם זרק את דמו מיד, ימתין ויקטיר אימוריו אחר תמיד של שחר. וכאן לא עשו תקנה כמו שעשו במחוסרי כפרה לר' ישמעאל בן ר' יוחנן בן ברוקא, להלן בסיפא, דמשום מצות אכילת קדשים תיקנו שם, עיין מש"ש. 
<small>7.</small> <b>שאין לך קודם לתמיד של שחר וכו'. </b>ספרי פנחס פיס' קמ"ג, עמ' 191, ירושלמי יומא פ"ב ה"א, ל"ט ע"ג, פ"ג, ה"ה, מ' ע"ג, בבלי כאן נ"ט ע"א. ועיין תו"כ צו פ"ב ה"י, ל' סע"ב, ספרי זוטא פנחס, עמ' 323, ירושלמי כאן פ"ה ה"א, ל"א ע"ד, בבלי כאן נ"ח ב', יומא ל"ג ב', ב"ק קי"א א', מנחות מ"ט א' ותמיד כ"ח ב'. 
<b>אלא קטרת. </b>דכתיב ביה (שמות ל', ז') בבקר בבקר, עיין במקורות הנ"ל. 
<small>8.</small> <b>אחר תמיד של בין הערבים וכו'. </b>ודרשו כן בתו"כ הנ"ל (ובמקבילות) מן הפסוק (ויקרא ו', ה'): והקטיר עליה (כלומר, על עולת בין הערבים) חלבי חשלמים, קרי השלֵמים, כלומר, השלם עליה כל הקרבנות כולם. 
<small>8-9.</small> <b>אלא קטרת ופסח בערבי פסחי'. </b>וכ"ה בספרי פנחס הנ"ל. ובירושלמי פ"ה סה"א, ל"א ע"ד: אלא הפסח והקטורת בערבי פסחים, וצ"ל שם כלפנינו בתוספתא. ובבבלי נ"ט א': אלא קטרת <b>ונרות</b> ופסח וכו'. ובתוספות שם ד"ה אין, וכן בתוספ' הר"ש שם, מחקו את המלה "ונרות", דע"כ לא חשיב אלא מידי דהקטרה וכו', והסיקו שאף בתוספתא ליתא "ונרות".<br>ופירשו בירושלמי יומא (פ"ג ה"ה, מ' ע"ג) ובבלי כאן נ"ט א', שקטורת סמוכה לנרות, ובנרות הרי כתוב מפורש (שמות ספכ"ז): מערב עד בקר וכו'. ולעניין פסח אמרו בירושלמי ובבבלי הנ"ל: יאוחר דבר (כלומר, פסח) שנאמר בו בערב (דברים ט"ז, ו') ובין הערבים (שמות י"ב, ו') לדבר (כלומר תמיד) שלא נאמר בו בערב, אלא בין הערבים בלבד (במדבר כ"ח, ד'). ועיין בספרי פנחס הנ"ל, בס"ז שם, עמ' 323, ובהערות שם, ובירושלמי הנ"ל (לעיל שם), ומ"ש בטוב ירושלים שם.<br>והנה בקג"נ גורס כאן: פסח בערבי פסחים מחסרי (בכל שאר נוסחאות התוספתא "ומחוסרי" או "ומחוסר") כפרה כדי שיאכלו וכו'. ולפי גירסא זו אפשר לפרש ש"בערבי פסחים" דבוק למחוסרי כפרה, כלומר, ובערבי פסחים מחסרי כפרה וכו'. וכן הוא בספרי הנ"ל, לפי גירסת מדרש חכמים: ובערבי פסחים מחוסרי כפרה וכו'. וכן בבבלי הנ"ל: ופסח ומחוסר כפורים בערב הפסח וכו'. ולא נזכר כאן כלל "ערבי פסחים" לעניין פסח, שהרי פשיטא שקרבן פסח קרב בערב הפסח. אבל כנראה שהנכון הוא כלפנינו בתוספתא ובספרי ברוב הנוסחאות, וערבי פסחים דבוק לפסח, כלומר הפסח שקרב בערב הפסח, וכן מוכח בירושלמי הנ"ל, והכוונה לערב הפסח גרידא,<sup class="footnote-marker">7</sup><i class="footnote">פשיטא שבכל מקום שנאמר ערב פסח לא בא להוציא פסח שני אבל כאן הלשון הוא "פסח בערבי פסחים", ואפשר לפרש ערבי פסחים דווקא. ועיין מ"ש להלן בסמוך בפנים ד"ה ובצל"ח.</i> אבל בפסח שני אין הפסח קרב לפני תמיד של בין הערבים, עיין בתוספות יומא כ"ט ב' סד"ה אלא. אבל בתוספות מנחות מ"ט ב' נקטו שאף בפסח שני הפסח קרב לפני התמיד של בין הערבים, ועיין במל"מ פ"א מה' קרבן פסח ה"ד.<br>ובצל"ח רפ"ה דייק מלשון "ערבי פסחים" שבמשנתנו שם שהכוונה אף לפסח שני, והוא ע"פ התוספות צ"ט ב' ד"ה ערב.<sup class="footnote-marker">8</sup><i class="footnote">כלומר, שרמזו בלשון "ערבי" פסחים שגם פסח שני כלול בתוכו.</i> ברם לא מצאתי במקורות שיקראו לפסח שני ערבי פסחים, עיין בתוספ' רי"ד כאן מהדורא תליתאה רפ"י (כ"א ע"ד). ומסוגיית הבבלי צ"ט ב' משמע שמדברים בערב יו"ט של פסח, עיין צל"ח שם. ולא עוד אלא שמסתבר שלא דברו במשנתנו רפ"י אלא בערב חג הפסח גרידא, אבל בפסח שני מה איכפת לנו אם יאכל סמוך למנחה, והרי אין בו מצות אכילת מצה אפילו מדרבנן, אלא הוא תנאי באכילת פסח "על מצות ומרורים יאכלהו" (במדבר ט' י"א), וכבר אמרו (מכילתא בא פ"ו, עמ' 20): הפסח נאכל אכילת שבע, ואין מצה ומרור נאכלים אכילת שבע. ולהלן פ"ה ה"ג נראה שאף בפסח שני דין הפסח עצמו כן (עיין מש"ש, שו' 16, ד"ה כדי), וממילא מכיוון שאין שום מצוה באכילת מצה לבדה אלא משום גררא דפסח, אף מצה ומרור רשאי לאכול על השובע, ומותר לו לאכול בפסח שני מן המנחה ולמעלה. ועיין במאירי צ"ט ב' שנקט כדבר פשוט שאף בפסח שני צריך לאכול את המצה בתאוה. ואפשר שפירש כן, מפני שנגרר אחרי פירוש התוספות ל"ערבי פסחים", אבל לפירוש שאר הראשונים (עיין במלא"ש), וכן לפי הפירוש הראשון בתוספות, אין שום צורך להדחק כן בפירוש המשנה.
<small>9.</small> <b>ומחוסרי כפרה כדי שיאכלו בפסחים לערב. </b>עיין מ"ש לעיל בסמוך ד"ה והנה. ובבבלי נ"ט א': ומחוסר כפורים בערב הפסח שטובל שנית ואוכל את פסחו לערב. אבל בספרי פנחס הנ"ל: ומחוסרי כפרה בשביל להביא כפרתם. והלשון סתומה, ואפשר לפרשה שהבבא דבוקה לשלפניה, כלומר, לערב פסח, אבל אפשר גם לפרשה שהיא מדברת בכל ימות השנה, והיא כדברי ר' ישמעאל בן ר' יוחנן בן ברוקא להלן, עיין מש"ש. ופירשו בבבלי שמצות עשה של קרבן פסח שיש בו כרת דוחה את העשה של השלמה. 
<small>9-11.</small> <b>ר' ישמעאל בי ר' יוחנן בן ברוקה או' מחוסרי כפרה מביא קרבנותיהן עם תמיד של בין הערבים וכו'. </b>בכי"ע: אחר תמיד וכו'. וכע"ז בבבלי נ"ט א'. ופירש רב פפא שם שמעלה את החלבים לראש המזבח ומלינן שם (ואינם נפסלים בלינה), ומקטירן למחר לאחר תמיד של שחר. אבל רב חסדא פירש שהכא בחטאת העוף עסיקינן, ובשקרבו כבר אשמו ועולתו. ובחטאת העוף אין הקטרה, ואינו עובר על עשה דהשלמה, עיין מ"ש לעיל, שו' 5–6, ד"ה כל הקדשים ואילך. וצ"ל שלרב חסדא אין הת"ק חולק על ר' ישמעאל בריב"ב, אלא שר' ישמעאל מוסיף על הת"ק, שלפעמים אף בשאר ימות השנה מביאים קרבן לכתחילה אחרי התמיד של בין הערבים, ואין גוזרין שמא יקטיר לפני התמיד, עיין בתוספות מנחות מ"ט ב'. ובטורי אבן ר"ה ל' ב' נקט כדבר פשוט שלת"ק אסור להביא קרבן עוף אחרי קרבן תמיד. ועיין מ"ש להלן.<br>ובירושלמי פ"ה סה"א, ל"א ע"ד: תני ר' ישמעאל בנו של ר' יוחנן בן ברוקה אומר מחוסרי כפרה מביאין כפרתן אחר התמיד של בין הערבים, כדי שיטבלו ויאכלו <b>פסחיהן</b> לערב. א"ר יודן הדא דתימר במצורע עשיר, אבל במצורע עני לא עוף הוא מביא? א"ר שמואל בר אבודמא אינו מביא אשם? ומפרשי הירושלמי לא בארו אותו כלל. אבל באמת דברי הירושלמי פשוטים ומוכרחים, שהרי הלכה פסוקה היא שביולדת, זב וזבה אין העולה מעכבת, כמפורש בתו"כ תזריע, סוף פרשת היולדת, ספ"ד, נ"ט ע"ד: אחד לעולה ואחד לחטאת. וכפר. מלמד שהכפרה בחטאת, וטהרה לוכל בזבחים, ועיי"ש פ"ג ה"ה, נ"ט ע"ב. וכן פסק הר"מ שנביא להלן. ומכאן שבכל מחוסרי כפרה (חוץ ממצורע) אין כאן שאלה כלל, שהרי החטאת שלהם אינה אלא חטאת העוף, והיא היא שמכשירה אותם לאכול בקדשים, ואת העולה יכולים להקריב לאחר זמן,<sup class="footnote-marker">9</sup><i class="footnote">ואותה אי אפשר להקריב אחרי קרבן תמיד, שהרי היא נקטרת על גבי המזבח. וכן כתב במאירי בסוגיין: אבל מחוסרי כפרה שחטאתן חטאת העוף וכו' מביא חטאתו ואוכל, וממתין העולה עד למחר, שאין הקרבת העולה <b>ואשם</b> (זו היא שיטת הר"מ, עיין מ"ש להלן בפנים, אבל המאירי בעצמו חולק על הר"מ בנזיר נ"ט ב', ופוסק שאשם מצורע מעכב, ובשאר מחוסרי כפרה הרי אין אשם) מעכבין באכילת קדשים אלא החטאת. ועיין במהרש"א נ"ט א' ובצל"ח שם. וכבר תמה בהגהות הרש"ש שם על פירושם שהתלמוד מדבר אף במחוסרי כפרה הללו שהקריבו כבר את העולה, ובהם אין הקדמה בעולה מעכבת (ולדברי המהרש"א למ"ד אשה אינה חייבת כרת בפסח ראשון, אין הקדבת העולה דוחה את העשה של השלמה), והרי באמת אין כאן צורך כלל להקדים את העולה, ואפשר להקריבה לאחר זמן, ואינה מעכבת אותם מלאכול בקדשים. ומ"ש רש"י שם ד"ה ומחוסרי כפורים: כגון מצורע, או <b>זב</b> היא כנראה אשגרה בעלמא.</i> ואין כאן הקטרה כלל. ואשר למצורע פסק הר"מ בפ"י מה' נזירות ה"ח ובפ"א מה' מחוסרי כפרה ה"ה שאף בו אין אשם ועולה מעכבין (והובאו דבריו במאירי נזיר נ"ט ב', קי"ז ע"ד). וכ"ה אף דעת התוספות בנזיר נ"ה ב' ד"ה ומדקדק הר"ם,<sup class="footnote-marker">10</sup><i class="footnote">אעפ"י ששיטה זו קשה מאד מסוגיית הבבלי כאן ועוד מכ"מ, עיין מ"ש בס' משנה אחרונה נגעים פי"ד מי"א ומי"ג, ובקרן אורה נזיר י"ח א' ד"ה שוב, שם ס' א' ד"ה והא בעי. ועיין לעיל, שו' 4, ד"ה מצורע, ובר"ש שהזכרתי שם מחק מן הגמרא נ"ט א' "וכי תימא אשם לא מעכב", ועיין מה שפלפל בזה בצפנת פענח פ"ט מה' נזירות ה"ט, כ"ט ע"א ואילך.</i> עיין בלח"מ בה' נזירות הנ"ל.<br>ומטעם זה אמר ר' יודן שהלכה זו במחוסרי כפרה לא תתכן אלא במצורע עשיר שמביא חטאת בהמה, ואנו זקוקין לדחיית העשה של השלמה, אבל כל שאר מחוסרי כפרה, לרבות מצורע עני שמביא חטאת העוף, מביא את חטאתו, שאין בה הקטרה, ומותר לאכול בקדשים מיד, ומביא את אשמו ועולתו לאחר זמן, כשיטת הר"מ והתוספות הנ"ל. ואשר לברייתא שבבבלי נ"ט א' (ערכין כ"א א') ששנו שם: ר' ישמעאל בנו של ר' יוחנן בן ברוקה אומר, כשם שחטאתו ואשמו מעכבין אותו כך עולתו מעכבתו, הרי ברייתא זו לא הובאה לא בירושלמי ולא בתוספתא, ולא הכירוה בא"י.<br>ומסתבר ששנו בה כשם ששנו בתוספתא נזיר פ"ד סה"ח (כגי' כי"ו ובבלי שם י"ח ב'): ר' ישמעאל בנו של ר' יוחנן ברוקה אומר כשם שחטאתו מעכבתו כך אשמו מעכבתו, ושנו כן אף לעניין מצורע, וכל שכן הוא. ומכאן תמה ר' שמואל בר אבודמי בירושלמי הנ"ל "אינו מביא אשם"? כלומר, הרי ר' ישמעאל בר' יוחנן בן ברוקא הוא הוא שאומר מחוסרי כפרה מביאין וכו', ולשיטתו הוא מדבר בכל מצורע, ואף מצורע עני דוחה את העשה דהשלמה, שהרי אשמו מעכבו מלאכול בזבחים לשיטתו, ובו יש הקטרה. והברייתא שלעיל סה"א: מצורע שהביא חטאתו קודם לאשמו וכו', היא כר' ישמעאל בריב"ב.<sup class="footnote-marker">11</sup><i class="footnote">אבל דברי הר"מ שפסקה בפ"ה מה' מחוסרי כפרה ה"ג, ומאידך גיסא פסק שלא כר' ישמעאל בריב"ב קשים, ועיין מ"ש לעיל הע' 10. ועיין מ"ש במרכבת המשנה ח"ג על הר"מ הנ"ל.</i> נמצאנו למדים שמשיטת הירושלמי מוכח שכל מחוסרי כפרה חוץ ממצורע עשיר (ולשיטת ר' ישמעאל בריב"ב אף חוץ ממצורע עני) מביאים את חטאתם אף בשאר ימות השנה לאחר תמיד של בין הערבים, אלא שמכיון שאין כאן דחייה, ואין בה חידוש לא שנו אותה בפירוש. מעתה מתבארים דברי הספרי פנחס פי' קמ"ג הנ"ל "ומחוסרי כפרה בשביל להביא כפרתם", בין בערב פסח ובין בשאר ימות השנה, כל אחד כדינו. ומכאן שאף בבבלי אין הכרח לפרש שהת"ק חולק על ר' ישמעאל בריב"ב לרב חסדא שם. ועיין במרכבת המשנה שהבאנו בהערה 11.
<small>11.</small> <b>כדי שיאכלו בקדשים לערב. </b>בבעל המאור כתב שיש מוחקים את המלה "לערב", שהרי מחוסר כפורים שטבל אינו צריך הערב שמש (עיין בתוספות חגיגה כ"א א' ד"ה האונן), אבל הוא מעיד שכן הוא ברוב הספרים (וכ"ה בראשונים ובילקוט פנחס תשע"ח ועוד), ופירש שלערב לאו דווקא אלא באותו יום, עיי"ש. ובהשגות הראב"ד פירש שקמ"ל שאפילו בשלמים שמותר לו לאכל בערב, וממילא מותר בהם גם למחר ביום, ולא יפסיד בהם, אפילו הכי מביא אחרי תמיד של בין הערבים. ובמאירי בסוגיין כתב: ומ"מ יראה לי שאם היה ביום שני לשלמיו שאין לו עוד זמן אלא היום מותר, שלא להביאן לבית הפסול (כלומר, ואף הת"ק יודה בזה). ועיין תוספתא פרה פ"ג ה"ו (כגירסת הר"ש שם פ"ג מ"ה וכי"ו). ובתס"ר שם ח"ג, ריש עמ' 218, ציינתי לדברי בעל או"ש, פ"י מה' מעשה הקרבנות ה"ו. ועיין בתוספ' רבינו פרץ לזבחים נ"ו ב', לפי שטמ"ק שם אות ח'.<br>ובפירוש לתו"כ המיוחס להר"ש, ל"ב ע"א, הקשה קושיא זו, והסיק: אי נמי י"ל באכילת קדשים החמירו, ולא יאכל עד לערב. ובתוספות חגיגה כ"א א' ד"ה האונן כתבו: שפעמים מאחרין התמיד עד הערב שמש וכו', והכי מפרש ר"י בריש תמיד נשחט גבי מחוסר כפורים וכו', דלא נקט ערב משום הערב שמש, אלא לפי שאינו עומד לעולם על קרבנו וכו', כלומר, ולפיכך חושש עד הערב שמא עדיין לא קרב קרבנו. ועיין בהשמטות וחידושין משטמ"ק כריתות ח' ב', אות י"ח, ובהר המריה פ"א מה' מחוסרי כפרה אות ו'. והר"ש בפירושו לטהרות פ"א מ"ג ובתוספותיו לזבחים צ"ח סע"ב כותב: איידי דנקט התם גבי פסח שטובל ואוכל פסחו לערב, דפסח אינו נאכל אלא בלילה, נקט נמי בההיא לערב.
<small>11-12.</small> <b>שחטו לשמו ומורקו שלא לשמו כשר וכו'. </b>להלן זבחים פ"א ה"ד. ובמשנתנו כאן פ"ה מ"ב: הפסח ששחטו שלא לשמו וכו', או לשמו ושלא לשמו, או שלא לשמו ולשמו פסול. ומשמיעה לנו הברייתא שאם שחט את הפסח ברוב סימניו לשמו, לא איכפת לנו אם גמר את השחיטה שלא לשמו. ואעפ"י שבקדשים מצוה למרק, מ"מ אם מירק שלא לשמה, אפילו פסולא דרבנן ליכא, דוגמת משנת יומא פ"ג מ"ד, שכהן גדול שוחט, ואחר ממרק, אעפ"י שמצות היום הוא בכה"ג. עיין בבבלי שם ל"ב ב' ואילך ובתוספות שם ד"ה א"כ וד"ה למה. ועיין בתוספתא חולין פ"א ה"ב ומ"ש בתס"ר ח"ב, עמ' 218 ואילך.<br>ומלשון התוספתא מוכח שדווקא אם מרקו שלא לשמו כשר, אבל אם התחיל לשמו וגמר את השחיטה עצמה שלא לשמו פסול, והברייתא היא כר' יוסי, אם אנו אומרים שאין שחיטה אלא לבסוף, עיין בתוספות נ"ט ב' ד"ה דאי, ובמאירי שם.
<small>12-13.</small> <b>כיצד שלא לאוכליו שחטו לחולה ולזקן שאין יכולין לוכל כזית וכו'. </b>ירושלמי פ"ה ה"ג, ל"ב ע"א, בבלי ס"א א'. והברייתא מבארת את משנתנו פ"ה מ"ג: שחטו שלא לאוכליו ושלא למנויו וכו' פסול. ועיין להלן פ"ז הי"ב, וירושלמי פ"ז ה"ז, ל"ד ע"ד, ור"מ פ"ב מה' קרבן פסח ה"ג. ובמכילתא בא פ"ד, עמ' 12: יצאו החולה והקטן שאין יכולין לאכול כזית שאין שוחטין עליהן, ועיין בהערות שם ובמכילתא דרשב"י, עמ' 10. וצריך שיוכלו לאכול כזית צלי, עיין להלן חגיגה פ"א סה"ב ומש"ש.<br>ופירש רש"י (ס' א'): שלא לאוכליו. לחולה ולזקן שאין יכולין לאכול כזית, ואין בו מנויין אחרים אלא הן. ובתוספות שם ד"ה שחטו השיגו עליו, והסיקו: ונראה דמיירי דיש נמי מנויים אחרים. וכן מוכח בירושלמי הנ"ל, עיי"ש במה"פ ד"ה בשהיו ובגליון הש"ס שם. ועיין מ"ש בבאור הירושלמי בירושלמי כפשוטו, עמ' 457, בשם נועם ירושלמי.
<small>13-14.</small> <b>שחטו למולין ולערלים לטמאים ולטהורים כשר. </b>וכ"ה בד, בכי"ל ובקג"נ, והיא פיסקא ממשנתנו פ"ה מ"ג. ובכי"ע חסרות המלים "לטמאים ולטהורים". וכנראה שזו היא הגירסא הנכונה, והסופרים השלימו את כל הפיסקא של משנתנו, כדרכם בכ"מ, ואבא שאול להלן אינו פוסל אלא במולין וערלין, מפני שהוא סובר "וכל ערל" כל דהוא ערלה, עיין בבלי ס"א סע"ב. 
<small>14.</small> <b>אבא שאול פוסל. </b>לא מצאתי בשום מקום אחר את דברי אבא שאול. ובכי"ע: ואבא שאול או' (סוף שורה). וכנראה ש"או' "=אוסר. ובכי"ל: אבא שאול או' פוסל, ונמחקה המלה "או'". ואף בקג"נ: פוסל. ועיין מ"ש לעיל בסמוך. ועיין מ"ש להלן בסוף הברייתא. 
<small>14-15.</small> <b>והדין נותן שיהא פוסל וכו'. </b>בבבלי ס"א ב' הובאה כעין ברייתא זו, ומתוכה ברור שהיא מבארת את ההכשר (כדברי הת"ק כאן, וכמשנתנו הנ"ל), ועל פיה פירשו והגיהו כאן להלן. אבל אפשר שאין לשבש את כל הנוסחאות, והברייתא הבבלית מבארת את שיטת הת"ק, ויסודה במדרש הלכה ששנו אותו בבבל (עיין מכילתא דרשב"י, עמ' 35), אבל הברייתא שלפנינו היא מדברי אבא שאול, והוא דן אחרת. 
<small>15-16.</small> <b>מה הזמן עשה בו מקצתו ככולו אף ערלה וכו'. </b>כלומר, כשם שבמחשבת פיגול, אפילו לא חשב אלא לאכול כזית חוץ לזמנו נפסל כל הקרבן (כמשנת זבחים פ"ב מ"ב), כך אם נמצא ערל אחד בין החבורה, ושחט גם עליו, נפסל כל הקרבן, שהרי שחט במחשבה שכזית אחד מן הפסח יאכל בערלה. 
<small>16-17.</small> <b>או כלך לדרך זו הואיל וטומאה וכו'. </b>במלים אילו מסתיים הקטע בקג"נ. ובכי"ל: הולכה לך לדרך הזו וכו'. ועיין בכר טירמינולוגיא של התנאים ערך כלך. 
<small>17.</small> <b>מה טומאה לא עשה בה מקצתה ככולה וכו'. </b>כלומר, אם שחט גם לטמאים הרי לא נפסל הקרבן גם לאבא שאול, עיין בבלי ס"ב א'. 
<small>18.</small> <b>נראה למי דומה וכו'. </b>והרי מסתבר ללמוד מטומאה, וצריך להיות כשר, וכמו שמבואר להלן. 
<small>19-20.</small> <b>ואל יוכיח זמן שאין נוהג בכל הזבחים. </b>כלומר, שאינו שוה בכל הזבחים, ולא עוד אלא שזמן פסח מיוחד, שאינו נאכל אלא עד חצות, לשיטת ר' אליעזר במכילתא בא פ"ו, עמ' 19. ואפילו למ"ד שפסח נאכל כל הלילה, אינו נאכל אלא בלילה ולא ביום.<sup class="footnote-marker">12</sup><i class="footnote">ועיין תוספות זבחים י"ג ב' ד"ה אי מה, ושאני פסח שאסור לאוכלו מיד אחר ההקרבה, וזמנו מצומצם ללילה גרידא. ואעפ"י שאינו מתפגל אם חשב לאוכלו לפני הלילה (כמפורש להלן, שו' 50), או לאחר חצות (כלהלן ספ"ה), מ"מ אין זמן האכילה שוה בכל הקרבנות, מה שאין כן ערלה, שערל אסור בכולם.</i> ועיין להלן זבחים פ"ה ה"ז, ובר"מ פי"ח מה' פסולי המוקדשין סה"ז, ושמא אף כאן הכוונה לקרבנות שאין חייבים עליהם כרת באכילת פיגול. ובבבלי ס"א ב': ואל יוכיח זמן שנוהג בכל הזבחים, כלומר, מה שאין כן ערלה שאינה נוהגת בכל הזבחים, שערל (באונס) שולח את קרבנותיו ומקריבין אותן, מה שאין כן בפסח. וכבר אמרנו לעיל שבבבלי הדין הוא לת"ק. אבל לאבא שאול ערלה נוהגת בכל הקרבנות, שבכל הקרבנות ערל אסור לאכול בהם.<br>ובכי"ע: ואל יוכיח <b>דבר</b> שאינו נוהג וכו', והיא היא, שהרי אף לפי גירסא זו הכוונה לזמן, כמפורש בד, כי"ו וכי"ל.
<small>20.</small> <b>דבר שלא הותר מכללו וכו'. </b>כלומר, שמחשבת פגול נוהגת בכל הזבחים, מה שאין כן טומאה, שהותרה (או הודחתה) בצבור, ולפיכך מוטב ללמוד מזמן שלא הותר מכללו, והוא הרי פוסל מקצתו ככולו, ועיין להלן זבחים פ"ה סה"ח. ומכיון שאין הדבר מוכרע, מסתבר שנלך לחומרא, ונדרוש "כל ערל" אפילו כל דהוא ערלה, כמו שהקשה רב אשי בבבלי ס"א ב'.<br>ברם אם הגירסא בשאר כל הנוסחאות נכונה, הרי אבא שאול פוסל אף בשחט לטמאים ולטהורים, ולמד כן ממחשבת פיגול, מה פיגול אם שחט שיאכל אחד לאחר זמנו פיגול, שהרי אפילו אכילת כזית מפגלת, כך אם חשב שיאכל ערל אחד או טמא אחד בפסח פוסל, משום שאכילת כזית בערלה ובטומאה פוסל. ואח"כ אומר, ושמא נלמוד מטומאת בשר (עיין בבלי ס"ב א'), והרי בטומאת בשר אם נטמא כזית ממנו (כשאינו מחובר בבשר) לא נטמא כולו, אף מחשבת ערלים וטמאים בדומה לו. ולא עוד אלא שמסתבר ללמוד מטומאה שהיא נוהגת בכל הזבחים וכו', וכמו שכתבנו לפי הגירסא הראשונה.

Halakhah 3

<small>21-22.</small> <b>השוחט את הפסח על החמץ בארבעה עשר עובר בלא תעשה. </b>כל הבבא בתוספ' ובתוס' הר"ש משנץ<sup class="footnote-marker">13</sup><i class="footnote">ושם: ובתוספתא דמכילתין תני בהדיא בפ' <b>שלישי</b> השוחט וכו'. והיה לפניו חילוק הפרקים כמו שהוא בכי"ע.</i> ס"ג סע"א בשם התוספתא. ובמשנתנו פ"ה מ"ד: השוחט את הפסח על החמץ עובר בלא תעשה וכו', ר' שמעון אומר הפסח בארבעה עשר לשמו חייב וכו', עיין להלן. ובירושלמי פ"ה רה"ד, ל"ב ע"ב: מניין לשוחט פסח על החמץ שהוא עובר בלא תעשה, תלמוד לומר לא תשחט על חמץ דם זבחי (שמות ל"ד, כ"ה). ואף רש"י למשנתנו (ס"ג א') נקט פסוק זה. ואע"פ שהכתוב לא תזבח על חמץ דם זבחי וכו', הוא קודם לו (שמות כ"ג, י"ח), מ"מ הפסוק השני עדיף שמפורש בו: ולא ילין לבקר זבח חג הפסח, עיין ירושלמי פ"ה ה"ד, ל"ב ע"ג, ובסמ"ג לאווין שמ"ז, פ"ט ע"ג, ומ"ש בירושלמי כפשוטו, עמ' 462.<sup class="footnote-marker">14</sup><i class="footnote">בירושלמי מן הגניזה שנתפרסם בסה"י לכבוד ר"א מרכס, ריש עמ' נ"ג, מפורש כהגהתי שם. וכנראה שעיקר הפירוש בירושלמי הוא כמו שכתבתי בירושלמי כפשוטו שם, עמ' 462, הע' 1.</i> ועיין מכילתא בא פ"ח, ריש עמ' 28.<br>ובפיה"מ להר"מ למשנתנו (בנוסח הערבי הוצ' הרי"מ טולידאנו, עמ' י"ב) הביא את שני הפסוקים, בראשונה את הפסוק ממשפטים, ואח"כ מכי תשא (ועיין צל"ח למשנתנו). וכן בס' המצות שלו ל"ת קט"ו, עיי"ש בהוצ' הר"ח הילר. וכן בתוספות הר"ש הנ"ל: תרי קראי כתיבי, חד לא תזבח על חמץ דם זבחי בפ' ואלה המשפטים, ואידך לא תשחט על חמץ דם זבחי בפ' כי תשא. והר"ח למשנתנו, וכן הר"מ בפ"א מה' קרבן פסח ה"ה נקטו את הפסוק לא תזבח, מפני שהוא ראשון בתורה, ועיין מכילתא משפטים פ"כ, עמ' 334. ואין להוציא שום מסקנות מהבאת הפסוקים שבראשונים.
<small>22-23.</small> <b>פסח עצמו כשר, ויוצא בו ידי חובתו בפסח. </b>תוספות ותוספ' הר"ש הנ"ל. ועיין מ"ש הגרא"ד רבינוביץ־תאומים בזהב שבא (בסוף תוספ' הר"ש), רצ"ו ע"ד, על הלשון "ויוצא בו ידי חובתו בפסח".<sup class="footnote-marker">15</sup><i class="footnote">ונעלמו ממנו לרגע קטן דברי הבבלי ע"ח ב' ששנו שם בלשון זו. ומש"ש על שיטת הרמב"ם שלדבריו "כל שאינו יוצא בו ידי חובתו אינו כשר כלל", נעלם ממנו לפ"ש פסק הר"מ בפ"ב מה' קרבן פסח סה"ו, שגרס בגמרא הנ"ל: הפסח עצמו כשר <b>ואין</b> אדם יוצא בו ידי חובתו, כגי' כי"מ וכ"י תימן, עיין מ"ש הרמ"מ כשר בתו"ש בא הי"א, עמ' קפ"ט ואילך. ועיין בס' טל תורה לבבלי כאן ס"ג א' ד"ה בתוספ'. ועיין להלן פ"ו, שו' 43, ושו' 50–51.</i> ובר"ש לעיל שם: ואע"ג דשנה הכתוב (כלומר, בפרש' משפטים, ובפרש' כי תשא), אין הקרבן נפסל בכך כדדריש בירושלמי (בה"ד הנ"ל) וכו' תני חזקיה לא תשחט על חמץ דם זבחי [התורה קראת אותו זבחי], כלומר, שאעפ"י ששחטו על החמץ, עדיין נקרא זבחי, שהוא יוצא בו. ועיין בתוספות הנ"ל מ"ש בשם ריב"א ומ"ש במהרש"א שם. ועיין בתוספ' תמורה ד' סע"ב, ובשטמ"ק שם אות כ"ח.<br>ובאזהרות לר"ש בן גבירול, אזהרה ק"ז: וזבחי לא תשמץ בזבחו על חמץ וכו'. וכבר פירש בזהר הרקיע שם: לא תשמץ, ליופי השיר עשה כן, אבל אין בו שמץ פסול.
<small>23.</small> <b>אחד השוחט ואחד הזורק. </b>במכילתא משפטים פ"כ, עמ' 334: אין לי אלא זביחה, זריקה מנין, ת"ל דם זבחי.<sup class="footnote-marker">16</sup><i class="footnote">במכילתא דרשב"י, ריש עמ' 219: לא תזבח על חמץ, אין לי אלא זובח, זורק ומנסך מנין, ת"ל דם זבחי. והדברים תמוהים, שהרי אין הפסח טעון נסכים, ולא עוד כיצד מרבה נסכים מדם זבחי. ונראה שמנסך כאן כוונתו לשפיכת השיריים ע"ג היסוד, ואעפ"י שאין מעכבין מ"מ חייב, כמו בהקטיר אמורים, עיין זבחים י"ג א', י"ג ב', קי"ג א'. וכן כתב באו"ש פ"א מה' קרבן פסח ה"ה על הירושלמי פסחים פ"ה ה"ד, ל"ב ע"ב: הפירוש פשוט דמשמע ליה דם זבחי אפילו שפיכת שיריים שעל היסוד וכו', עיי"ש. ושמא כוונת המכילתא לומר: בין שנתן את הדם בזריקה, בין שנתן בשפיכה, עיין ספרי קרח פי' קי"ח, עמ' 139, ספרי זוטא שם, עמ' 296, תו"כ נדבה פ"כ ה"ה, ט"ו ע"א, ירושלמי פ"ה ה"ו, ל"ב ע"ג, בבלי פ"ט א' ובמקבילות. ושמא הכוונה לנסכי חגיגה (עיין בבלי צ"ו ב') שחייב עליה אם שחטה על החמץ (עיין מאירי ס"ג א', 110 ע"ב, סד"ה ושאר), ולפיכך חייב גם אם היה לו חמץ בשעת נסכיה, כשם שחייב על הקטרת אימורין, שהרי על שניהם חייב בחוץ, עיין זבחים קי"א א' ובמקבילות.</i> וכן בירושלמי כאן רה"ד: אין לי אלא השוחט, הזורק מניין, ת"ל לא על חמץ דם. ובפי' הרמב"ן משפטים כ"ג, י"ח: וראוי למקרא שיאמר, לא תזבח על חמץ זבחי, כי הדם איננו זבח נזבח וכו' לרבות שלא יזרק על החמץ. ועיין ירושלמי הנ"ל, ובבלי ס"ג ב'. ועיין מ"ש להלן. 
<b>ואחד המקטיר. </b>ירושלמי ובבלי הנ"ל, אלא שבשניהם הובאה גם ברייתא חולקת שפוטרת במקטיר על החמץ. ואמרו בירושלמי: מאן דאמר פטור. זבח, מה זביחה מיוחדת שהיא מעכבת את הכפרה. יצאו הקטר אימורין שאין מעכבין את הכפרה. ובבבלי ס"ד א' פירשו שהתנא הפוטר אינו מקיש הקטרה לשחיטה.<br>ובמדרש הגדול כי תשא ל"ד כ"ה, עמ' תשי"ד: לא תשחט על חמץ. אחד השוחט <b>ואחד המקבל</b> ואחד הזורק ואחד המקטיר. וכן אחד מבני חבורה, אם היה ברשות אחד מהן <b>כזית חמץ</b> בשעת שחיטת הפסח עוברין בלא תעשה.<sup class="footnote-marker">17</sup><i class="footnote">במה"ג משפטים כ"ג, י"ח, הוצ' ר"מ מרגליות, עמ' תקמ"ד: מכאן אמרו אחד השוחט ואחד הזורק ואחד המקטיר, או אחד מבני חבורה, אם היה ברשות אחד מהן כזית חמץ בשעת זביחה, עוברין בלא תעשה. ומן הלשון שהבאנו בפנים מוכח שצריך להפסיק אחרי המלה "המקטיר", כלומר כל אחד ואחד מן העובדים שנמנו כאן אם היה ברשותו חמץ כשעבד עובר בל"ת, ואפילו אם לא היו מבני חבורה. וכן אם היה החמץ אצל אחד מבני החבורה כולן עוברין בלא תעשה. וכן, כנראה, פירש הר"מ בפ"א מה' קרבן פסח ה"ה. אבל מעולם לא שמענו מכאן שאם היה חמץ לכהן שעתיד לזרוק, שיעבור השוחט בלאו, עיין להלן, הערה 18.</i> ויפה עשה הופמן שהכניסה למכילתא דרשב"י (עמ' 164), והמכילתא שנתה שאף המקבל על החמץ חייב. וכן משמע בירושלמי הנ"ל שלמ"ד שהמקטיר חייב ("דם מכל מקום"), אף המקבל והמהלך יהא חייב, לשיטת רבנן דקיסרין, עיי"ש (ועיין מ"ש בירושלמי כפשוטו, ריש עמ' 461). אלא שהמכילתא שנתה כאן בשיטת ר' שמעון במשנת זבחים ספ"א, ולא הזכירה מהלך.<br>ובמאירי ס"ג א' ד"ה המשנה השלישית: ופירשו בגמ' שהה"ד לעושה אחת משאר העבודות בעוד שהחמץ ברשותו וכו', כגון <b>שקיבל או הוליך</b> או זרק או הקטיר אימוריו בעוד שחמץ ברשותו וכו'. וברלב"ג משפטים, צ"ח סע"ב: ואחד זביחה <b>ואחד שאר עבודות</b> בו, ולזה יהיה עובר בל"ת מי שזרק דמו, או הקטיר אמוריו, ויש ברשותו חמץ וכו'. ולפנינו בגמרא לא נזכרו קבלה והולכה, ואפשר שדווקא בזריקה ובהקטרת אימורין חייב, שכן חייב עליהן בקדשים בחוץ, מה שאין כן בקבלה והולכה (עיין ירושלמי הנ"ל), או משום שהוקשתה הקטרה לזביחה, מה שאין כן בקבלה והולכה. והר"מ בפיה"מ למשנתנו, בסה"מ ל"ת קט"ו ובפ"א מה' קרבן פסח לא הזכיר קבלה. אבל כנראה שפסק שם ע"פ לשון המכילתא הנ"ל בכתבו "כזית חמץ בשעת הקרבן". ועיין במנחת חינוך מצוה פ"ט אות א' ובירושלמי כאן שהביא שם.
<small>23-24.</small> <b>במי דברים אמורים וכו'. </b>עיין מ"ש על צורה זו לעיל ח"א, עמ' 227, הערה 14. 
<small>24-25.</small> <b>בזמן שיש חמץ לאחד מבני חבורה, אין חמץ לאחד מבני חבורה פטור. </b>כלומר, ואעפ"י שיש חמץ בעזרה, ונמצא כאילו שוחט על חמץ, פטור, משום שהחמץ אינו שלהם. ובבבלי ס"ג ב': השוחט את הפסח על החמץ עובר בל"ת. אימתי, בזמן שהוא לשוחט, או לזורק, או לאחד מבני חבורה, היה לאחד בסוף העולם אין זקוק לו. ואחד השוחט ואחד הזורק ואחד המקטיר חייב. אבל המולק וכו'. ובכ"י אוקספורד שם (עיין דק"ס, עמ' 186, הערה ו') הסדר הוא כמו בתוספתא.<br>וכגירסא שלפנינו בבבלי היתה גם לפני המאירי ופירשה שהשוחט עובר בלאו אם היה חמץ לכהן שעתיד לזרוק או שעתיד לקבל וכו', אעפ"י שאינם מבני החבורה, שכן הוא כותב (ס"ג א' ד"ה המשנה השלישית): וכן לא סוף דבר שהשוחט חייב, אם היה חמץ ברשותו אלא אף כל שהוא יודע שיש חמץ ברשות אותו שעומד עמו לקבל, או להוליך, או לזרוק, או להקטיר אימוריו, או ברשות אחד מבני החבורה לוקה, אע"פ שאין חמץ בעזרה וכו'. והיא שיטה חדשה, ולא מצאתי לו חבר בה.<sup class="footnote-marker">18</sup><i class="footnote">ועכשיו יצא כי"ט של תו"ש להרמ"מ כשר, והוא העיר שם (משפטים, עמ' 211, הע' רמ"א) על המאירי, והסיק שכן מפורש גם במכילתא דרשב"י שהבאנו לעיל, הע' 17. ופשיטא שאין משם שום ראיה, עיין מ"ש לעיל שם.</i> והפירוש הפשוט הוא: אימתי חייב השוחט בזמן שיש לשוחט או לאחד מבני חבורה, ואימתי חייב הזורק בזמן שיש לזורק וכו'. וכן משמע מן הירושלמי (פ"ה ה"ד, ל"ב ע"ב) שאמרו שם: או שהיה זה שוחט, וזה זורק, כלומר, ובכגון דא לא עבר השוחט. ולפי פשוטו הוא אפילו ידע שהעומד לזרוק יש חמץ ברשותו. וכן הפירוש גם בפיה"מ להר"מ למשנתנו, בסה"מ שלו ל"ת קט"ו, ופ"א מה' קרבן פסח ה"ה. ולפי הסדר בכ"י אוקספורד בבבלי הנ"ל וכתוספתא כאן, בוודאי אין פירושו כפירוש המאירי.
<small>25-26.</small> <b>אבל המולק את העוף מבפנים על החמץ בארבעה עשר עובר בלא תעשה. </b>וכ"ה בד, בכי"ע ובכי"ל. ובבבלי ס"ג ב': אבל המולק את העוף בארבעה עשר אינו עובר בלא כלום. ובברייתא אחרת שם: ואחד המולק ואחד המזה חייב, אבל הקומץ את המנחה אינו עובר בלא תעשה וכו'. והעמידו את הברייתות בבבלי ס"ד א' כר' שמעון, ובברייתא ראשונה הוזכר מפורש "בארבעה עשר", ובערב הפסח הרי אינו חייב אלא בפסח גרידא,<sup class="footnote-marker">19</sup><i class="footnote">ולאו דווקא במליקה, אלא אף בכל הקרבנות הדין כן, עיין בדש"י ס"ג ב' ד"ה אבל המולק ובתוספות ס"ד א' ד"ה הא.</i> אבל הברייתא השנייה מדברת בחול המועד, וחייב אף במולק על החמץ, לר' שמעון.<br>וכנראה שגירסת התוספתא משובשת וודאי, שהרי במליקת העוף בערב הפסח עסיקינן, ובה פטור בין לרבנן<sup class="footnote-marker">20</sup><i class="footnote">עיין בתוספות הנ"ל.</i> בין לר"ש, וצ"ל כאן: <b>אינו</b> עובר בלא תעשה, כמו שהגיהו כל המפרשים וכמו שהוא בבבלי הנ"ל. והסופרים כתבו "עובר וכו' ", מפני שברישא סיים: פטור, ולפיכך כתבו: אבל המולק וכו' עובר. ברם בבא זו חוזרת לרישא דרישא (ומה שבא באמצע הוא מאמר המוסגר): אחד השוחט ואחד הזורק ואחד המקטיר, כלומר, עוברים, אבל המולק וכו' [אינו] עובר.<br>ובירושלמי פ"ה ה"ד, ל"ב ע"ב, שנינו: מלק עוף על חמץ אית תניי תני חייב. אית תניי תני פטור. מאן דאמר חייב דם מכל מקום. ומאן דאמר פטור, זבח, יצא עוף שאינו זבח.<sup class="footnote-marker">21</sup><i class="footnote">ברש"י זבחים פ"ט א': מפני שהוא מין זבח. זביחת סכין, ועוף במליקה. ועיין זבחים י' ב', קי"ט ב', חגיגה ז' א'.</i> והנה מתוך סוגיית הירושלמי מוכח שבערב הפסח עסיקינן (וכן פירשו בק"ע ובפ"מ), שהרי לא הוזכר שם לא חול המועד ולא ר"ש,<sup class="footnote-marker">22</sup><i class="footnote">עיי"ש בהמשך הירושלמי, ומ"ש בירושלמי כפשוטו, עמ' 400. וכ"ה בירושלמי שם: מאן דאמר חייב ניחא, <b>כמא דתימר לעניין פטור</b> (כ"ה בכי"ל ובקטעים מן הגניזה שנתפרסם בסה"י לכבוד ר"א מדכס, עמ' ר"נ), מאן דאמר פטור מה טעמא? ונראה ששאלת הירושלמי היא: כמא דתימר לעניין פטור, כלומר, שדמי העוף פוטרים את המצורע מכרת באכילת קדשים (עיין מ"ש בתס"ר ח"ג, עמ' 4, ובהשגות הראב"ד פי"ח מה' פסולי המוקדשין הי"ד), משום שהיא באה במקום דם חטאת בהמה, אף לעניין חיוב, בשוחט על החמץ, דינו כשוחט בהמה, אבל למאן דאמד פטור, מאי טעמא? ומתרץ הירושלמי: למדין עונש מעונש, ואין למדין עונש מפטור. כלומר, למדים עונש השוחט על החמץ מעונש שוחט בחוץ (עיין לעיל שם ולהלן שם בירושלמי), ובזה הרי מולק פטור כשמולקו בחוץ (עיין בנועם ירושלמי במקומו), אבל אין למדין עונש מולק על החמץ מפטור שהעוף פוטר אותו מכרת. ומ"ש בירושלמי כפשוטו הנ"ל הוא דחוק, משום שהעיקר חסר מן הספר.</i> ומי שמחייב במליקת העוף הוא מפני שהוא דורש "דם מכל מקום", כלומר כל דם שמכשיר אותו לאכול מזבחי, מקרבן פסח. והרי דם העוף של מחוסרי כפרה מכשיר אותו לאכול בפסח, ואף המחייב לא חייב אלא בעוף של מחוסרי כפרה, אבל לא בשאר קרבן שאינו שייך לפסח.<sup class="footnote-marker">23</sup><i class="footnote">וכע"ז אפשר לפרש גם בבבלי ס"ג ב'. והברייתא הראשונה מלמדת אותנו שאפילו עוף של מחוסר כפרה שמכשירו לאכול בפסח אינו מחייבו אם מלקו על החמץ (עיי"ש בדש"י ), והברייתא השנייה מלמדת שאפילו עוף שאינו זבח מחייב אותו בחולו של מועד.</i>
<small>26.</small> <b>הפסח בארבעה עשר לשמו חייב, מפני שחוא כשר וכו'. </b>בד, כי"ע וכי"ל: ר' שמעון אומר וכו'. ואף לפנינו הפירוש כן, והיא פיסקא ממשנתנו פ"ה מ"ד: ר' שמעון אומר הפסח בארבעה עשר לשמו חייב (כלומר, אם עושהו על החמץ), ושלא לשמו פטור. ומפרשת התוספתא שלשמו חייב מפני שהוא כשר, אבל שלא לשמו פטור, מפני שהוא פסול, ובזבח פסול אינו חייב על החמץ לכ"ע, כפי שמשמע בירושלמי בסוגיין, ומכל שכן לר"ש שסובר שחיטה שאינה ראוייה לאו שמה שחיטה, עיין ברש"י למשנתנו. ועיין במאירי, ומשמע שפירש ע"פ הירושלמי. 
<small>27.</small> <b>ובחולו של מועד לשמו פטור וכו'. </b>פיסקא ממשנתנו הנ"ל, ומפרשת התוספתא כנ"ל. 
<small>28-29.</small> <b>בזמן שהן ראויין לביא פסח, אבל בזמן שאין ראוין לביא פסח בין לשמו בין שלא לשמו חייב. </b>בד ובכי"ל: בזמן שהן ראויין לבוא פסח, אבל אין (אם אינן) ראויין <b>לבוא</b> פסח וכו'. ובכי"ע: בזמן שראוי לבוא פסח (ואח"כ יש שם השמטה). והנכון כלפנינו, ולביא=להביא, כלומר, אימתי יש לחלק בחולו של מועד בין לשמו ושלא לשמו, כשהבעלין עדיין ראויין להביא פסח, כגון שנדחו לפסח שני, והפסח שקרב בחולו של מועד היה ראוי להקרב בפסח שני, ולפיכך אם שחטו בחוה"מ לשם פסח פסול, ואין חייבין אם הקריבוהו על חמץ. אבל אם אין הבעלים ראויין להביא פסח, כגון שנתכפרו כבר בעליו בפסח אחר, ופסח זה נמצא אחרי שכפרו בעליו, חזקתו לשלמים, ואפילו שחטו לשם פסח שלמים הוא, וכשר, וחייב אם הקריבו על חמץ בחוה"מ, ואפילו שחטו לשם פסח. עיין בירושלמי פ"ה סח"ד, ל"ב ע"ג (אלא שצריך תיקון, עיין במפרשים שם), ובבבלי ס"ד א' ובתוספ' שם ד"ה טעמא, ובתוספ' ס"ב ב' ד"ה ור' יהושע, ובשטמ"ק זבחים ב' א' אות ב' ועוד.<br>וגירסת ד וכי"ל מגומגמת שהתחיל בלשון רבים ("שהן ראויין"), כלומר הפסחים, וסיים בלשון יחיד: לשמו וכו' שלא לשמו וכו'. ומסתבר שאף שם צ"ל: לביא, כלומר, להביא, והכוונה לבעלים. אבל לפי גירסת כי"ע "בזמן שראוי לבוא פסח" הכוונה לפסח עצמו, כלומר בזמן שהיה ראוי לבוא פסח בזמנו, אבל אם עיבר זמנו לפני הפסח, ולא היה ראוי לקרבן פסח, אפילו שחטו לשם פסח בחוה"מ כשר, וחייב על החמץ, כמפורש בתוספ' רי"ד ס"ד א' ד"ה כגון. והוא הדין אם הפריש נקיבה לפסחו היא עצמה קריבה שלמים לאחר זמן הפסח לר"ש,<sup class="footnote-marker">24</sup><i class="footnote">עיין בירושלמי פ"ט ה"ז, ל"ז ע"א, ומ"ש בירושלמי כפשוטו, עמ' 514.</i> וחייב אם הקריבה על החמץ, אפילו שחטה לשם פסח בחוה"מ.

Halakhah 4

<small>30.</small> <b>אמ' ר' שמעון פסח בארבעה עשר לשמו כשר וכו'. </b>הברייתא חוזרת כאן על עצם הדין של שחיטת הפסח בערב הפסח ובחול המועד לשמו ושלא לשמו, כדי להסביר מה שאמר ר"ש לעיל כששחטו על חמץ. והוא מעין הסיגנון: שהיה ר' שמעון אומר וכו'. ובכי"ל חסר כאן "אמר ר' שמעון" (בכי"ע יש כאן השמטה). ובתוספ' רי"ד ס"ד א' הנ"ל: והכי תניא בתוספתא הפסח בארבעה עשר לשמו כשר וכו'. ואפשר שקיצר, והשמיט את השם ר' שמעון. 
<small>31-32.</small> <b>אימתי בזמן שראוי לביא פסח אחר אבל אין ראוי לביא פסח אחר בין וכו'. </b>בד: בזמן שראוי להביא פסח, אבל אין ראוי להבי' פסח בין וכו', וכ"ה בכי"ע. והכוונה לבעל הפסח, שאינו ראוי להביא פסח, מפני שכבר הקריבו בזמנו, וכלעיל ברישא. והמלה "אחר" ("פסח אחר") שלפנינו אינו אלא פירוש, שכל זמן שהבעלים חייבים בפסח שני וראויים להביא פסח אחר, אם יפסל זה, הרי הוא פסול כששחטו לשם פסח בחוה"מ, שהרי אף הוא עצמו ראוי להקרב בפסח שני.<br>ובכי"ל: אימתי בזמן שראוי לבא פסח, אבל אם אינו ראוי לבא פסח וכו'. וכ"ה בתוספ' רי"ד הנ"ל (אלא שהשמיט את הסיפא של שחטו בערב הפסח). והכוונה לפסח עצמו שכבר עיבר זמנו לפני הפסח, כמו שפירש בתוספ' רי"ד שם.

Halakhah 5

<small>33.</small> <b>שחטו אחרים לשמו בארבעה עשר ר' ליעזר פוסל וכו'. </b>עיין במשנת זבחים פ"א מ"ב, ירושלמי פ"ה ה"ד, ל"ב ע"ג, בבלי פסחים ס"ב ב', זבחים י"א א'. 
<small>34.</small> <b>אמ' ר' יהושע ומה בשאר ימות השנה שאינו כשר לשמו וכו'. </b>כל הברייתא עד סוף ה"ו, שו' 50, בבבלי זבחים הנ"ל. וכבר ראינו לעיל שאם הפסח כשר לפסח, ושחטו לפני הפסח לשם פסח פסול. 
<small>36.</small> <b>אמ' לו ר' ליעזר ומה אם בשאר ימות השנה וכו'. </b>בכי"ע: א' לו ר' אליע' <b>חילוף הדברים</b> ומה אם וכו'. וכן בכי"ל: או חילוף ומה וכו'. וכן בבבלי הנ"ל. 
<small>37-38.</small> <b>אינו דין שיכשר הוא לשם שמו ולשם אחרים. </b>בד, כי"ע וכי"ל חסרות המלים "שמו ולשם", ואינן גם בבבלי הנ"ל. ואף לפנינו הכוונה, כשם שהוא כשר לשמו, כן יוכשר, גם לשם אחרים. ובבבלי מסיים: ויוכשר פסח בארבעה עשר שלא לשמו, כלומר, אתמה. 
<small>38.</small> <b>וכן אתה אומ' לומ' מפני מה כשרו אחרים לשמו וכו'. </b>ובכי"ע: וכן אתה אומ', כלומר מפני מה וכו', וכן בכי"ל: או כלומר וכו'. ובבבלי הנ"ל: וכך אתה אומר, מה לי הוכשרו אחרים וכו'. ופירש"י: "וכן אתה אומר. בתמיה, התדרוש ק"ו ויתכשרו". וממשיך ר' אליעזר, ק"ו שדרשת יש עליו תשובה, לומר, מפני מה כשרו אחרים וכו'. 
<small>39.</small> <b>שכן כשר הוא לשם אחרים. </b>אם עוקר את שמו ושוחטו לשם שלמים, כשר לכ"ע בשאר ימות השנה. 
<small>40.</small> <b>אינו דין שיכשרו אחרים לשמו. </b>כ"ז חסר בשאר הנוסחאות ובבבלי הנ"ל. ואף כאן הכוונה, ולפיכך אינו מן הדין שיכשרו אחרים לשם פסח. ומכאן דייקו בבבלי (לפי פירש"י) שם לר' יוחנן שעיקר הפסול לר' אליעזר הוא מפני שאינו כשר לשם אחרים, ולפ"ז אפילו שחט לשם חטאת בכל הקרבנות פסולין, כר' יוסף בן חוני במשנת זבחים פ"א מ"ב. 

Halakhah 6

<small>40-41.</small> <b>אמ' לו ר' יהושע וכו'. </b>וכ"ה בד, בכי"ל ובבלי הנ"ל. ובכי"ע בט"ס: א' לו ר' אליעזר וכו'. 
<small>41.</small> <b>הורעת כח פסח ואתה נותן כח לשלמים. </b>כלומר, בכל השנה השוחט פסח לשם שלמים כשר, וגרע כח הפסח מלהפסל בעשייתו לשלמים, ובזמנו של פסח נתת כח לשלמים שהם נפסלים כשנעשים לשם פסח, והרי כח הפסח הוא חזק מכח השלמים שנפסל שלא לשמו, מה שאין כן שלמים שאינם פסולים אם זבחן שלא לשמן.<sup class="footnote-marker">25</sup><i class="footnote">ע"פ רש"י ותוספות. ועיין בהשמטות לשטמ"ק זבחים שם י"א א' בסוף המסכת שפירשו אחרת.</i> 
<small>42.</small> <b>מצינו שמקדיש פסח באו שלמים ולא מהמקדיש שלמים וכו'. </b>בד: שהמקדיש פסח וכו' ולא מהמקדיש וכו'. ואף בכי"ו צ"ל: שמהמקדיש<sup class="footnote-marker">26</sup><i class="footnote">וכן מוכח מן ההמשך: ולא מהמקדיש שלמים. וכן להלן פ"ט, שו' 78: שמהמקדיש פסח באו שלמי', אבל עיין מש"ש סד"ה, ולפ"ז קרוב.</i> פסח וכו', ובבבלי שם: מצינו מותר פסח בא שלמים (כמשנת שקלים פ"ב מ"ה), כלומר, שאם הפריש מעות לפסחו, וקנה פסח, והותירו לו מעות, מקריב בהן שלמים. ועיין בבלי פ"ט א' וברש"י ובתוספות שם. 
<small>44-45.</small> <b>חטאת תוכיח שאין מהקדישה באו שלמים, וכשרה לשם שלמים. </b>וכ"ה בכל הנוסחאות, והוא בוודאי שיבוש, שהרי חטאת ששחטה שלא לשמה פסולה לכ"ע. ובבבלי הנ"ל: מצינו מותר חטאת בא עולה, ואין מותר עולה בא חטאת ומה חטאת שמותרה בא עולה, שחטה לשם עולה פסולה, עולה שאין מותרה בא חטאת, שחטה לשם חטאת אינו דין שתהא פסולה. וכן הגיהו במנ"ב ובתכ"מ אף כאן.<br>אבל קשה להגיה כ"כ הרבה בכל הנוסחאות. ונ"ל שצ"ל לפנינו: חטאת תוכיח שאין הקדישה בא משלמים, וכשרים לשמה שלמים (וכע"ז הגיה בתוספות בכורים), ולפיכך אף שלמים ששחטן לשם פסח, אעפ"י שאין מהקדישן בא פסח, מ"מ כשרים אם נשחטו לשם פסח, כדין שלמים שנזבחו לשם חטאת.
<small>47-48.</small> <b>אמ' לו ר' ליעזר לא אם אמרת בחטאת שכן כשרה לשמה בשאר ימות השנה וכו'. </b>כלומר, ולפיכך אם נשחטו שלמים לשמה כשרים. ומכאן מוכיח רבה בזבחים הנ"ל, שר' אליעזר חולק על ר' יוסף בן חוני במשנת זבחים בקרבנות זבוחים לשם חטאת, ומודה לו בנזבחים לשם פסח בזמנו. עיין רש"י י"א א' ד"ה מה לי הוכשרו.<br>ואף כאן יש לפנינו בברייתא זו שלש תשובות של ר' יהושע ושלש של ר' אליעזר, כסדר הקבוע בישיבות, עיין מ"ש בתס"ר ח"ב, עמ' 158, שו' 14.

Halakhah 7

<small>50.</small> <b>השוחט את הפסח לאוכלו בארבעה עשר כשר. לאוכלו נא וכו'. </b>ברייתא זו לא הובאה בשום מקום, כפי שהעיר בח"ד. והיא שונה שאעפ"י שחשב לאכול את הפסח באופן שאינו יוצא בו ידי חובתו, והרי עיקר הפסח בא לאכילה, אין דינו כשוחטו שלא לאוכליו, וכשר. ובחשב לאוכלו בארבעה עשר לפני הלילה, בוודאי שאין כאן מחשבת פגול, שאין פגול אלא על זמן שהקרבן נעשה בו נותר, כפי שמוכח במקרא שאנו לומדים ממנו פגול (ויקרא ז, י"ח).<br>והנה התוספתא לא הזכירה כאן "חי", עיין מ"ש ע"ז להלן פ"ו ה"י, שו' 53, ד"ה אכל ממנו כזית נא.
<small>51.</small> <b>השוחט את הפסח על בני חבורה וכו'. </b>לעיל תרומות פ"ב ה"ג. והביאה מכאן באו"ז ה' פסחים סי' רכ"ג, ח"ב נ"ד ע"א, ופסקה הר"מ בפ"ד מה' קרבן פסח ה"א. ובמאירי גיטין נ"ד ב' הביא כלשון הר"מ הנ"ל בשם ברייתא בפסחים. ולא היתה לפניו שום גירסא אחרת כאן, אלא העתיק את לשון הר"מ ופתח בשם המקור, כרגיל אצלו, עיין מ"ש על כ"ז בח"א, עמ' 309, ולעיל שם. 
<small>52-53.</small> <b>עד שלא יתחילו בו נאמן. משיתחילו בו אין נאמן. </b>באו"ז הנ"ל: אע"ג דלא איתבריר לי פי' יתחילו ולא יתחילו, אם התחלת אכילה או התחלת זריקה, מ"מ הא קתני בהדיא לר' יהודה דקודם שיתחילו נאמן. ואי פירוש הברייתא שאומר ששחטו שלא לשמו במתכוין ובעוקר אתמה האיך נאמן וכו', דמתחילה אסור לשחוט שלא לשמה, מעתה איך יהא נאמן לומר ששחט פסח זה שלא לשמו ולהשים עצמו רשע (עיין זבחים כ"ט ב') וכו', דאין נראה כלל לומר, כגון שאומר שסבור היה שמותר לשחוט פסח שלא לשמו. אלא נראה בעיני דפירוש הברייתא בטועה, באומר כסבור הייתי [שהוא] שלמים, ושחטתיו לשם שלמים, איידי דטריד איחלף לו<sup class="footnote-marker">27</sup><i class="footnote">דברי רבינו קשים, שהרי בוודאי שחטו כדינו, אחר תמיד של בין הערבים, וכיצד טעה שלא בפשיעה לחשוב שהוא שלמים. ולא עוד אם טעה ולא עבר עבירה, ועדיין לא התחילו, למה אינו נאמן לת"ק, והרי אמרו בפירוש בתוספתא תרומות לעיל שם: היה מקריב עמו זבחים ואמ' לו נתפגלו, היה עושה עמו טהרות ואמ' לו נטמאו, לא נחשדו ישראל על כך, כלומר, לא נחשדו ישראל שישרפו טהרות על פיהם, ושיקריבו על פיהם חולין בעזרה, כשיקריבו קרבן אחר. ועיין בבלי גיטין נ"ד ב'. ובעל כרחינו אנו אומרים שת"ק סובר שבנידן דידן שהוא אומר שעבר על לאו ושחטו <b>בעצמו</b> שלא לשמו אינו נאמן משום שמשים עצמו רשע. ומיהו אפשר שאם אמר ששחטו שלא לשמו אלא לשם חולין שאינו נפסל (עיין זבחים מ"ו סע"ב, וכפשוטן של סוגיות שאין חילוק בזה בין חטאת ופסח), ולא עבר על לאו (עיין ר"מ רפי"ח מה' פסולי המוקדשין), נאמן לת"ק, וצריכים פסח אחר. ואף לשיטת הר"מ (פט"ו שם הי"א) שפסח שזבחו לשם חולין פסול יש לשאול מה דינו באומר ששחטו ע"מ לזרוק דמו שלא לאוכליו לשיטת הר"מ פ"ב מה' קרבן פסח סה"ו (עיין מ"ש לעיל הע' 15 ). ועיין בסוף הפתיחה בקרן אורה לזבחים.</i> וכו', ופסק רבינו דעקירה בטעות שמה עקירה, עיי"ש. וכבר תמה ע"ז הגרי"ש נאטהנזאהן בהסכמתו לאו"ז ח"א, עמ' 4, שהרי אנו פוסקים שעקירה בטעות לאו שמה עקירה, כמפורש בתוספתא זבחים שהביאה באו"ז עצמו להלן שם.<br>וכבר הראינו לעיל בח"א, עמ' 309, שר' יהודה לא שנה בבבא זו "לא נחשדו ישראל על כך", כמו ששנה בשתי הבבות שלעיל שם בתרומות, ומשמע מן העניין שנחשד ונחשד, ומשים עצמו רשע (או לכל הפחות פושע), והוא נאמן לר' יהודה, משום שכל זמן שנמצא ברשותו, כלומר, כל זמן שלא התחילו לאכול, נאמן, עיין מ"ש בח"א שם.
<small>53.</small> <b>משיתחילו בו אין נאמן. </b>כלומר, ועכשיו הוא מעיד שבני החבורה אכלו מפסח פסול, הרי כבר יצא הפסח מרשותו, ואינו נאמן אף לשיריים, ויכולים לגמור, עיין מ"ש בח"א, עמ' 309. 

Halakhah 8

<small>53-54.</small> <b>הפסח ששחטו בשחרי' בארבעה עשר שלא לשמו ר' יהודה מכשיר וכו'. </b>וכ"ה בכי"ע. אבל בד ובכי"ל לנכון: ר' <b>יהושע</b> מכשיר, וכ"ה באו"ז ח"ב ה' פסחים סי' רכ"ב, נ"ד ע"א. ובמשנתנו פ"ה מ"ג: שחטו קודם חצות פסול וכו'. והברייתא שלפנינו היא משנת זבחים פ"א מ"ג: הפסח ששחטו בשחרית בארבעה עשר שלא לשמו, ר' יהושע מכשיר כאילו נשחט בשלשה עשר, בן בתירא פוסל כאילו נשחט בין הערבים. ועיין להלן. 
<small>55.</small> <b>אמ' ר' יהושע הואיל ושלשה עשר אינו ראוי וכו'. </b>או"ז הנ"ל. 

Halakhah 9

<small>57-59.</small> <b>השיב ר' לסייע דברי בן פתירא, לא אם אמרת בשלשה עשר שאין מקצתו ראוי, תאמר בארבעה עשר שחרית שמקצתו וכו'. </b>בבבלי זבחים י"ב א', הביאו מכאן ראיה שאף לבן בתירה פסח ששחטו בשחרית פסול (כסתם משנתנו כאן פ"ה מ"ג), ולא פסל בו שלא לשמו בשחרית, אלא משום שהוא מקצתו ראוי. אבל ר' הושעיה סבר (שם י"א ב' ופסחים ק"ח א') שלבן בתירה כולו ראוי, ואפילו שחטו לשמו כשר. וכן בירושלמי שם פ"י ה"א, ל"ז ע"ב, רצו לומר שרבי סבר <b>כר' יודה</b> בן בתירה, ובעל כרחינו הכוונה שם שלדעתו מכשיר בן בתירה אפילו כששחטו לשמו, כפי שמוכח מן המקבילה שבבבלי ק"ח א'. ועיין מ"ש להלן פ"ט, שו' 61–62, ד"ה הפסח שנמצא. ולפ"ז צ"ל שתשובת רבי לר' יהושע היתה לשיטת ר' יהושע, שאין משיבין לאדם אלא לפי מדותיו.<sup class="footnote-marker">28</sup><i class="footnote">עיין מ"ש בתס"ר ח"ב, עמ' 158, שו' 11.</i> ועיין בהשמטות לשטמ"ק זבחים י"ב א', אות ד'. ועיין במכילתא בא ספ"ה, עמ' 18, ובהגהות הגר"א שם. 

Halakhah 10

<small>60.</small> <b>פסח ראשון בשלש כתים וכו'. </b>להלן פ"ח, שו' 23, עיין מש"ש. והברייתא נשנית כאן אגב משנתנו פ"ה מ"ו: יצתה כת ראשונה וכו'. 
<small>61-62.</small> <b>מקטיר את הקטרת ומטיב את הנרות ובא לו אצל פסח וכו'. </b>ברייתא זו סוברת שקטרת והטבת הנרות קודמות לפסח. וכ"ה בבבלי נ"ט א': ותניא כי קושיין תמיד קודם לקטרת, קטרת קודמת לנרות ונרות קודמות לפסח וכו'. וכן פסק הר"מ בפ"א מה' קרבן פסח ה"ד. ובירושלמי פ"ה ה"א, ל"א ע"ד, ובבלי נ"ח סע"ב, הביאו ברייתא החולקת ששנתה: תמיד קודם לפסח, פסח קודם לקטרת, קטרת קודמת לנרות. ובירושלמי שם: אית תניי תני דם תמיד ואיבריו קודמין לקטורת, והקטורת לפסח, ופסח להטבת הנירות, כדי שיקרבו נסכי תמיד עמו.<sup class="footnote-marker">29</sup><i class="footnote">כלומר, עם התמיד, ולא יפסיק בפסח, ויראה כאילו הפסח טעון נסכים. ועיין באו"ש פ"א מה' קרבן פסח ה"ד.</i> 
<small>62.</small> <b>ובא לו אצל פסח קרעו והוציא וכו'. </b>הלשון היא באשגרה ממשנת יומא פ"ו מ"ז, וכאן הכוונה שהישראל בא אצל פסח, שהרי מה לו לכהן ולהפשט הפסח,<sup class="footnote-marker">30</sup><i class="footnote">ועיין בדה"ב ל"ה, י"א-י"ד.</i> ומ"ש אח"כ "והקטירן" פירושו "להקטירן", עיין רש"י ס"ה ב' ד"ה והקטירן, ואפילו לשאר הגירסאות שם הפירוש הוא כן. ועיין בתוספות שם ובבעל המאור ובהשגות הראב"ד שם. 
<small>62-63.</small> <b>קרעו והוציא את אמוריו, אפי' של ארבעה ושל חמשה, נתנן במגס והקטירן על גבי המזבח. </b>ובמשנתנו ספ"ה: קרעו והוציא אימוריו. נתנן במגס והקטירן על גבי המזבח. ולא הוסיפה התוספתא אלא "אפי' של ארבעה ושל חמשה" שהמקרע מניח בקערה את החלבים, אעפ"י שהוא מפשיט כמה פסחים. וע"פ ברייתא זו פירשו גם את משנתנו. ובירושלמי פ"ה ה"י, ל"ב ע"ד: כתיב והקטירו אותו, והקטירו, והקטירם. מה תלמוד לומר והקטירו אותו. הכשר ולא הפסול. והקטירו, שלא יערב חלב בחלבים. והקטירם, כולם כאחת (תו"כ נדבה, סוף פרק י"ז, י"ד ע"ג). הכא את מר והקטירו, שלא יערב חלבים בחלבים. והכא את מר הקטירן, <b>לעשות</b> (כ"ה בכי"ל, ונמחק) כולן כאחת. וכבר פירשתי בירושלמי כפשוטו, עמ' 466, שהירושלמי מפרש מתחילה את הברייתא שבתו"כ, ומעיר על הסתירה, שבין הרישא והסיפא, ומתרץ שוהקטירן כולן כאחת אין פירושו שמקטיר יחד את כל החלבים שעירב, אלא שעושה את כל החלבים של כל קרבן בבת אחת, בלי הפסק,<sup class="footnote-marker">31</sup><i class="footnote">ועיין מ"ש הגר"י ברלין באומר השכחה לפסחים ס"ד ב' (ג' סע"ב מן הספר).</i> שלא כהקטרת האיברים. וכן פירש הראב"ד את הברייתא בתו"כ, ועיין שם במפרשי הספרא ועיין בבבלי כאן ס"ד ב', ובמאירי שם ד"ה אימורי. ואח"כ מפרש הירושלמי את עצם הסתירה בין משנתנו<sup class="footnote-marker">32</sup><i class="footnote">שפירשוה ע"פ התוספתא שנותן את החלבים של כמה פסחים בקערה. ובעיקר הפירוש בירושלמי שהקושיא היא מן המשנה שפירשוה ע"פ התוספתא על הברייתא שבתו"כ כבר קדמני רמא"ש בפירושו לתו"כ, עמ' 141.</i> ובין הברייתא בתו"כ הנ"ל. ומתרץ: כאן במגס (כלומר, במגס מניח חלבים של כמה פסחים, כאחד), וכאן על גבי המזבח. ועיין מ"ש הרי"ן אפשטין במבוא לנוה"מ, עמ' 515, ודבריו ז"ל בפירוש הירושלמי לא נתחוורו לי. 
<small>63-64.</small> <b>ובשבת מלבישו בגיזתו ומניחו ויוצא. </b>כלומר, ובשבת שאינו יכול לצלותו מבעוד יום, ואף אינו יכול להוציאו לביתו, מלביש את הפסח בעורו, ומניחו ויוצא. ובבבלי ס"ה ב': תנא כל אחד נותן פסחו בעורו וכו'. ועיין בתוספות שבת קי"ז א' ד"ה דשקיל, שכתבו: ומשמע דבשבת איירי, דאמתני' דהתם קאי, דקתני ארבעה עשר שחל בשבת. ואיכא למימר דלא קאי אשבת. וכאן מפורש שמלבישו בעורו בשבת, והוא כחכמים שהיו מפשיטים את העור כולו בשבת. ומ"ש בבבלי שבת שם "דשקיל ליה בברזי" היא תשובה לר' ישמעאל, אבל החכמים בעצמם הרי הם סוברים שמותר לו לפשוט את כולו כדרכו. וכן משמע מסתימת לשון הר"מ פ"א מה' ק"פ הי"ד, עיין בלח"מ שם.<sup class="footnote-marker">33</sup><i class="footnote">ועיין מ"ש במרכבת המשנה פ"א מה' שבת ה"א. אבל עיין מ"ש בחידושי מהרי"ח (במשניות הוצ' ראם) פ"ו מ"א. ועיין מ"ש להלן, שו' 70–71, ד"ה כמעשהו.</i> ובירושלמי לא נזכר כלל "דשקיל ליה בברזי". ופשיטא שכל המשא ומתן הוא רק לפירש"י שפירש בברזי "בחתיכות דקות מפשיט וחותך", ובהן אי אפשר להלביש את הפסח, אבל לפירוש ר"ח שם שפירש ברזי "נקבים", וכן לפירוש רבינו אפרים שפירש ברזא "קוץ או קנה".<sup class="footnote-marker">34</sup><i class="footnote">בשבה"ל השלם ה' יו"ט סי' רנ"ג, עמ' 246: שאל רבינו אפרים זצ"ל וכו', לישקלי בברזי, פי' קוץ או קנה, כלומר, לא יפשיט אותה כדרכה וכו'. ואעפ"י שבראבי"ה ח"א סי' ק"ע, עמ' 185, לא נזכר פירוש זה בשאלת ר' אפרים, אבל מדברי בעל שבה"ל שם מוכח שהפירוש הוא מדברי רבינו אפרים, שהרי הוסיף אחר התשובה: ורבינו שלמה זצ"ל פירש בברזי בחתיכות קטנות וכו', כלומר, רש"י פירש שלא כרבינו אפרים (שהרי עצם הפירוש של ברזי אינו נוגע שם לעניין כלל).</i> הרי אפשר להלביש את הפסח בעור אפילו שקל ליה בברזי, עיין בבבלי שם בגליון למלה "בברזי". ועיין בתוספות ובתוס' הר"ש כאן רפ"ו. ועיין מ"ש להלן. 
<small>64-65.</small> <b>ארבעה עשר שחל להיות בשבת לא היה מפשיט אלא עד מקום חזה. </b>וכ"ה בירושלמי פ"ו ה"א, ל"ג רע"ב, בבלי שבת קט"ז ב', קל"ג ב', מנחות ס"ג ב'. ופירש"י שמתחיל מרגליו האחרונים עד החזה שיוכל להוציא אימורים, שהקטר חלביו דוחה שבת, ותו לא מפשיט מידי עד אורתא וכו'. ובירושלמי לפני הברייתא שלנו: תני ר' ישמעאל הפשיטו דוחה את השבת. ובבבלי מסיים: וחכמים אומרים מפשיטין את כולו. ופירשו בשבת שם: רב יוסף אמר שלא יסריח, רבא אמר שלא יהו קדשי שמים מוטלין כנבילה. ועיין בתוספות מנחות הנ"ל ד"ה מפשיט. ועיין מ"ש לעיל. 

Halakhah 11

<small>65-66.</small> <b>כהן הקרוב אצל המזבח שופכו שפיכה אחת כנגד היסוד. </b>וכ"ה בד (ועיין להלן). אבל בכי"ע ובכי"ל: כהן וכו' זורקו זריקה אחת כנגד היסוד. ולפ"ז היא פיסקא ממשנתנו פ"ה סמ"ו. ומסתבר שהנכון הוא כלפנינו, והברייתא היא כמ"ד שהפסח הוא בשפיכה, ולא בזריקה, וכן מוכח מן המקבילה להלן בזבחים פ"ו הט"ו. ונחלקו בזה התנאים, עיין ספרי קרח פיס' קי"ח, עמ' 139, בבלי למשנתנו ס"ד ב', פ"ט א', קכ"א א', זבחים ל"ז א'. ופירש"י: בזריקה למרחוק, בשפיכה בנחת, מקריב הכלי לכותל המזבח. ועיין היטב בירושלמי כאן פ"ה ה"ו, ל"ב ע"ג, ומ"ש זקן זקני הגאון בעל קרן אורה ז"ל בזבחים ל"ז א'. אבל פירושו בירושלמי קשה, שהרי הירושלמי מביא את הברייתא מתו"כ חובה פרשה ג' הי"ב, י"ח ע"ב, והמלים "ישפוך לא יזרוק" הן מגוף הברייתא ולא קושיית הירושלמי. אלא שבירושלמי לא נזכר בשום מקום שהניתנין בשפיכה שנתנן בזריקה לא יצא, ועיין ביפה עינים למכילתין (נדפס בש"ס ראם בסוף יומא) קכ"א א', ובתוספות שם, וברש"י ובתוספות זבחים הנ"ל.<br>ובספרי זוטא קרח, עמ' 296: ר' <b>יוסי הגלילי אומר</b> להביא את הפסח ואת המעשר שינתן מדמם מתנה אחת בשפיכה כנגד היסוד באיזה רוח שירצה, כלומר, חוץ ממזרחית דרומית שאין שם יסוד, עיין במשנת מדות פ"ג סמ"א.
<small>66-67.</small> <b>אם שפכו שלא כנגד היסוד פסול. </b>וכ"ה בכי"ע, בכי"ל ולהלן זבחים פ"ו הט"ו. ובד נשמט ע"י הדומות מ"היסוד" עד "היסוד", ונשארה רק המלה "פסול", ואין להביא גירסא זו בחשבון כלל. וכן שנינו בזבחים פ"ב מ"א: נתנו על גבי הכבש, שלא כנגד היסוד וכו' פסול. ואעפ"י ששמואל אמר שם (כ"ו ב'): בשר פסול, אבל בעלים נתכפרו, וכן מוכח בתו"כ אחרי מות פרש' ח' ה"ה, פ"ד ע"ג, וכן פסק הר"מ בפיה"מ שם ובחיבורו בפ"ב מה' פסולי המוקדשין ה"י, שאני הכא, שהרי פסח עיקרו לאכילה, ומכיון שהבשר פסול, לא כפר (או"ש על הר"מ שם). והראב"ד וכן המיוחס להר"ש לתו"כ הנ"ל פסקו כר' יוחנן (זבחים כ"ז א') שאף בשאר זבחים לא כיפר.<sup class="footnote-marker">35</sup><i class="footnote">ואשר לברייתא בתו"כ שהזכרנו בפנים, הרי סתם תו"כ ר' יהודה, והוא סובר שלא במקומו כמקומו דמי, עיין בתוספות זבחים שם כ"ו ב' ד"ה אמר.</i> ובח"ד זבחים פ"ו, קכ"ט ע"ב, הסיק: והילכך גבי פסח נראה בודאי שפטור מלעשות פסח שני. 
<small>67.</small> <b>הלוים עומדים על דוכנן וגומרין הלל בשורה. </b>וכ"ה בד. ובכי"ע: <b>ואומרין</b> את ההלל בשירה. וכ"ה בכי"ל (אלא ששם: <b>בשורה</b>, כגי' כי"ו וד), וכן מעתיק בתוספ' רי"ד כאן ס"ד א', תוספות סוכה נ"ד א' ד"ה שייר (ושם: בשיר) ותוספות הרא"ש שם (ושם: כשירה, וצ"ל: בשירה), וכן נכון, עיין מ"ש להלן סוכה פ"ג, שו' 6–7. ובתוספות כאן ס"ד א' ד"ה קראו ובתוספות הר"ש משנץ שם לא העתיקו את לשון התוספתא אלא את תוכנה, ובפירושי ר' אליהו מלונדריש לסדר ליל פסח<sup class="footnote-marker">36</sup><i class="footnote">בנספח לפירושי ד"א מלונדריש הוצ' הרמ"ל זק"ש, ירושלים תשט"ז, עמ' קנ"ח.</i> חסרה המלה "בשירה". ועיין גם בריטב"א סוכה נ"ד א'. ובסדר והלכות ק"פ ראשון בקצרה (בבבלי נ"ז ע"ג): והלוים קראו את ההלל בשיר כל זמן שחיטה והקרבה וכו'.<br>ובמשנתנו פ"ה מ"ז: יצתה כת ראשונה, ונכנסה כת שניה וכו', קראו את ההלל אם גמרו שנו וכו'. ופירש"י ס"ד א': קראו את ההלל. אכל כיתות קאי. וכן פירש הר"ח בסוכה נ"ד א'. והראשונים הנ"ל תפסו על רש"י מן התוספתא כאן, שמפורש בה שהלויים קורים את ההלל.<br>ובירושלמי למשנתנו, ל"ב ע"ג: ניתן כח בקולו של משה והיה קולו מהלך בכל ארץ מצרים מהלך ארבעים יום, ומה היה אומר ממקום פלוני עד מקום פלוני כת אחת וכו', באותה השעה היו אומרי' הללו יה הללו עבדי ה', ולא עבדי פרעה. תני תמיד שיש לו נסכים תוקעין לנסכים. פסח שאין לו נסכים תוקעין לשחיטתו, ועיין ר"מ פ"א מה' ק"פ הי"ב. ובגליון הש"ס לירושלמי שם ציין לתוספתא ספ"ח: פסח מצרים בשלש כתים, ופסח דורות כיוצא בו וכו', פסח מצרים טעון שיר, ופסח דורות טעון שיר. ומכאן שהבינו בירושלמי שהכיתות אמרו הלל, דומיא דפסח מצרים. וכן משמע להלן בסיפא, עיין מ"ש להלן, שו' 68–69, ד"ה מימיה. ועיין בבלי ס"ד ב'. ולהלן שם צ"ו ב' (קי"ז א'): אפשר ישראל שוחטין את פסחיהן, ונוטלין את לולביהן, ואין אומרים הלל. ועיין ערכין י' א' וברש"י שם.<br>ובספרי זוטא, עמ' 262: ותקעתם בחצוצרות וכו', ועל זבחיכם זו זביחת הפסח. ובאו"ש פ"א מה' ק"פ הי"ב העיר על הפסוק בדב"ה ב' ל"ה, ט"ו: והמשררים בני אסף על מעמדם כמצות דוד ואסף וכו'. ובבאורי הרלב"ג שם: ומזה המקום למדנו שהמשוררים היו משוררים בעת עבודת הפסחים, כי מן התורה לא התבאר שיהיו מחצצרים רק על העולות ועל השלמים. וכנראה שהדרשה בס"ז היא אסמכתא בעלמא, כפי שמוכח מן הבבלי בערכין י"א ב' ובספרי שם, עיין מ"ש באמבוה דספרי שם, הערה כ"ד. ועיין מה שהאריך בזה הרמ"מ כשר בתו"ש חי"ב, עמ' קס"ג ואילך. ובשושנים לדוד למשנתנו פירש שהלוים היו קוראין את ההלל מן הדוכן, והעם היו עונים אחריהם ראשי פרקים, עיי"ש. ועיין עזרא ג', י'-י"א, אלא ששם היה הלל של שמחה בעלמא, ועיין בתוספות ובתוספ' הר"ש ס"ד א' ד"ה קראו.<br>וערבים עלי דברי מרן הגאון הרב ר' זאב מבריסק<sup class="footnote-marker">37</sup><i class="footnote">הובאו בחוקת הפסח להר"י גרשוני, ירושלים תש"ו, עמ' פ"ד ואילך.</i> שדברי התוספתא אינם סותרים את פירש"י, שהלל שהלויים אמרוהו הוא שיר של קרבן פסח ואמרוהו בכלי ("הלל בשירה"), בשעת כל עשיית הפסח, אבל כל הכיתות אמרו הלל בשעת שחיטת הפסח, והוא דין מיוחד כדין הלל בשעת אכילת הפסח. ועיין מ"ש בזהב שבא (בסוף תוספ' הר"ש משנץ), רצ"ח ע"ב ואילך.
<small>67-68.</small> <b>אם גמרו שנו, ואם שנו שלשו, וכו'. </b>פיסקא ממשנתנו פ"ה מ"ז. כלומר, אם היה העם מרובה וגמרו את ההלל, ועדיין לא גמרו את עשיית פסחיהן, שנו את ההלל, ואם שנו וכו'. ולפי לשון התוספתא כאן משמע שהדברים דבוקים לרישא, ללויים. אבל אין הכרח בזה, ואפשר שהברייתא חוזרת למשנתנו ובכתות שאומרות הלל אנן קיימין, עיין מ"ש לעיל. 
<small>68.</small> <b>ואע"פ שלא שלשו מימיהן. </b>משנתנו הנ"ל, ופירש"י בסוכה נ"ד ב', שכל שלש הכיתות גמרו ושנו והתחילו בפעם שלישית, אלא שלא גמרו, ור' יהודה להלן חולק. ובתוספות שם נ"ד א' פירשו שלא שילשו פירושו, שאפילו כת ראשונה לא התחילה בפעם שלישית. ועיין במלא"ש למשנתנו. 
<small>68-69.</small> <b>מימיה של כת שלישית לא הגיעה לומ' אהבתי כי ישמע ה' מפני שעמה ממועטין. </b>בד: לא הגיעה אהבתי וכו'. ובכי"ע ובכי"ל: לא הגיעה לאהבתי וכו'. ובתוספות סוכה<sup class="footnote-marker">38</sup><i class="footnote">כ"ה ("לא הגיע") בד"ו ובד' סונצינו (פיזרו) ובתוספות הרא"ש.</i> ובתוספ' הרא"ש סוכה הנ"ל גרסו בתוספתא: לא <b>הגיע</b> לומר וכו', ופירשו: לא הגיע לומר אהבתי, כלומר לא הגיעו הלוים לומר אהבתי בשחיטת פסחיהן. וכ"ה הגירסא ("הגיעה לומר") בפיסקא שבמשנתנו בבבלי סוכה נ"ד ב'. ולפי גירסא זו משמע שמדברים כאן בכת עצמה שאמרה הלל, כפירש"י ור"ח, עיין מ"ש לעיל, שו' 67, ד"ה ובמשנתנו. אבל ברוב נוסחאות המשנה הגירסא היא: לא הגיעה לאהבתי, כגי' כי"ע וכי"ל כאן, ובכמה נוסחאות:<sup class="footnote-marker">39</sup><i class="footnote">עיין דק"ס, עמ' 188, הע' צ'. ואין שם ט"ס, כפי שסבר הרב שם.</i> הגיעה אהבתי, כגירסת ד כאן, והיא היא, ואפשר לפרש שמעולם לא הגיעה ההלל<sup class="footnote-marker">40</sup><i class="footnote">בלשון בני א"י הלל היא לשון נקבה, עיין מ"ש בירושלמי כפשוטו, עמ' 464, ולהלן פ"י, שו' 19–20, ובהע' 13 שם, ותענית ספ"ב. ועיין במכילתא בשלח, מס' דשירה פ"א, עמ' 118: כל השירות שעברו קרואות בלשון נקבה וכו'.</i> של הלוים לאהבתי. 
<small>69-70.</small> <b>והיא היתה נקרית כת עצילין. </b>ירושלמי פ"ה סה"ז, ל"ב ע"ג, בבלי ס"ה א'. ואמרו בבבלי שם שאעפ"י שמצותו בכך, שאי אפשר בלי כת שלישית, מ"מ אי אפשר גם בלי כת ראשונה ושניה, והזריזים שקידמו למצוה בראשונה משובחים. 

Halakhah 12

<small>70-71.</small> <b>כמעשהו בחול כך מעשהו בשבת אלא שהיו כהנים מדיחין וכו'. </b>פיסקא ממשנתנו פ"ה מ"ח, ולפי פשוטה פירושה שאעפ"י שבדרך כלל מעשהו בשבת כמעשהו בחול, והכל כרצון חכמים, אבל בזה היה הפרש שהכהנים הדיחו את העזרה שלא ברצון חכמים. ועיין בפיה"מ להר"מ ובמלא"ש, ואינו רומז כאן להפשט שבמשנה שלהלן. ועיין ר"מ פ"א מה' ק"פ הט"ז, ומ"ש בלח"מ שם הי"ד ומ"ש לעיל, הערה 33, בשם חידושי מהרי"ח. ועיין בצל"ח בסוגיין. 
<small>71.</small> <b>שלא כרצון חכמים. </b>מפני שיש כאן שבות של כיבוד העזרה. ועיין מ"ש לעיל שבת פט"ז הי"ד, שו' 34, ד"ה ואין נופחין. ובבבלי ס"ה א': רב אשי אמר וכו' ור' נתן היא דתניא ר' נתן אומר שבות צריכה (כלומר, לצורך המקדש) התירו, שבות שאינה צריכה לא התירו. ובירושלמי פ"ה רה"ח, ל"ב ע"ג: אמר ר' <b>יונתן</b> לא כל שבות התירו במקדש. ועיין ירושלמי עירובין פ"י רהי"א, כ"ו ע"ג. והר"מ בפ"א מה' ק"פ הט"ז פסק שלא כר' נתן, ועיין מ"ש באו"ש פכ"א מה' שבת הכ"ז. 
<small>71-72.</small> <b>כיצד מדיחין את העזרה פוקקין אותה ומרגילין לה אמת המים וכו'. </b>להרגיל בסורית פירושו להזרים ולהמשיך את המים מאמת המים (עיין במלונו של פיין סמית, עמ' 3809, ערך רגל). [תיקונים והוספות: עיין מ״ש הר״ל גינצבורג בגנזי שכטר ח״ב, עמ׳ 261.] וכן בבבלי מו"ק ה' א': וכל מקוה שאין בו ארבעים סאה <b>מרגילין</b> לתוכו ארבעים סאה. ובמקבילה שבתוספתא שקלים פ"א ה"ב: ושאין בו ארבעים סאה <b>ממשיכין</b> לו אמת המים ומשלימין לו ארבעים סאה. ואף לפנינו הפירוש כן שפוקקין בקיר העזרה את הנקבים שדרכם יוצאת אמת המים שבעזרה לנחל קידרון,<sup class="footnote-marker">41</sup><i class="footnote">עיין להלן תמורה פ"ד הט"ז ובבלי שם ל"ד א'.</i> וממשיכין לרצפת העזרה את מימיה. ולא עשו כן אלא בערבי פסחים, אבל בשאר ימות החול כבדוה ושטפוה הלוים כדרכה.<sup class="footnote-marker">42</sup><i class="footnote">עיין להלן, שו' 76–77, ומש"ש וברש"י ס"ה ב' ד"ה לדבריכם.</i> וכאן עשו כן הכהנים על דעת עצמם.<br>ובתוספות רי"ד סוף עירובין ק"ד א' (ז' ע"א) ציין למקומות שמהם מוכח שאמת המים היתה עוברת בעזרה, והביא אף את התוספתא כאן, וסיים: ויש לומר שזו אמת המים היו ממשיכין אותה מעין עינים (צ"ל עיטם), כדאמרי' בפ' אמר להם הממונה (יומא ל"א א') שהיו ממשיכין מעין עינים (צ"ל: עיטם) וכו'. ופירש רבינו שהיו פוקקים את העזרה מצד אחד, ומצד שני היו מרגילים וממשיכים את אמת המים מעין עיטם. ובפסחים ספ"ה ד"ה אלא (י"ח ע"א) הביא רבינו את התוספתא בלי פירושים. ועיין ברש"י למשנתנו ס"ד א' שפירש שהיו פוקקין את העזרה, והמים שבאמה היו פושטין ועוברין על גדותיה.
<small>72-73.</small> <b>ר' יהודה או' כוס היה ממלא מדם התערובות וכו'. </b>פיסקא ממשנתנו פ"ה מ"ח עד "המזבח". 
<small>73-74.</small> <b>שאם נתערב דמו של אחד מהן נמצא זה מכשירו. </b>וכ"ה בד. ובכי"ע: שאם נשפך דמו וכו', וכע"ז בבבלי ס"ה א', ובזבחים ל"ד ב', ס' א'. ובכי"ל: שאם יפסל וכו'. והנכון כלפנינו, ופירושו שאם נתערב דמו של אחד מהם בתוך דם התערובת, ונשפך לתערובת, ולא למזבח, נמצא דם זה מן התערובות מכשיר את הפסח. ועיין להלן. 
<small>74-75.</small> <b>אמרו לו והלא אין מתקבל בכלי וכו'. </b>בבבלי ס"ה א' וזבחים ל"ד ב': מנא ידעי? אלא הכי קאמרי ליה, שמא לא נתקבל בכלי. אמר להן אף אני לא אמרתי אלא בנתקבל בכלי. מנא ידע? כהנים זריזין הן (כלומר, ונזהרין שלא ישפך כל הדם מצואר הבהמה לרצפה). אי זריזין הן אמאי משתפיך, אגב זריזותייהו דעבדי משתפיך (כלומר, מן הכלי). ברם בתוספתא לא נזכרה כלל תשובת ר' יהודה, וכן מוכח מן הירושלמי בסוגיין שר' יהודה לא היה צריך להשיב להם, עיין להלן.<br>ובירושלמי פ"ה ה"ח, ל"ב רע"ד, הובאה הברייתא שלנו בסדר הפוך: אמרו לו והלא דם התמצית הוא, ודם התמצית פסול על גבי מזבח. ועוד מן הדא <b>ורובו</b> לא נתקבל בכלי, ודם שלא נתקבל בכלי פסול מעל גבי מזבח. וברור שהירושלמי פירש שרוב הדם שעל הרצפה הוא מן הדם ששתת לתוך הכלים המלאים, ואותו דם לא נתקבל כלל בכלי, ופסול לגבי מזבח, ולא חששו כלל שמא נשפך כל הדם ישר מן הצואר, דכהנים ודאי זריזים הם וקבלו בכלי. אלא שר' יהודה חשש שמא נשפך דמו של אחד מהן מתוך הכלי לתוך התערובת, ולא נזרק כלל על גבי המזבח. ולפיכך אמר ר' יהודה שממלא כוס מתוך כל התערובת, ובתוך כוס זה יהא מקצת מן הדם שנתקבל בכלי ונשפך, שהוא כשר (זבחים פ"ג מ"ב). והחכמים השיבו לו, והרי רוב הדם שעל הרצפה הוא מדם שלא נתקבל בכלי, ונמצא שאף הדם שנתקבל בכלי מתבטל ברוב. ור' יהודה לא השיב להם כלום ע"ז, מפני שלשיטתו אין דם מבטל דם,<sup class="footnote-marker">43</sup><i class="footnote">זבחים פ"ח מ"ו, חולין פ"ו מ"ה.</i> כמפורש בירושלמי כאן. ועיין בתוספות ובתוספות הר"ש ס"ה א' ד"ה שמא.
<small>75-76.</small> <b>דבר אחר שהוא דם התמצית, ודם התמצית פסול וכו'. </b>ירושלמי ובבלי הנ"ל. ולפי פירושנו הנ"ל, שרוב דם הנשפך הוא הדם שלא נכנס לכלי, מפני שהכלי כבר היה מלא, מובן שרובו של דם זה לא היה דם הנפש אלא דם התמצית, ודם התמצית אינו מכפר לכולי עלמא, ונמצא שהדם שנשפך בטל ברוב דם התמצית. ואף כאן לא היה צריך ר' יהודה להשיב, מפני שלשיטתו אין דם מבטל דם כדלעיל, וכ"ה בירושלמי ובבבלי הנ"ל, אלא שבבבלי היא תשובה רק לדם התמצית, עיין בתוספות הנ"ל, ובתוספות זבחים ל"ה א' ד"ה אין. 
<small>76-77.</small> <b>אמ' להם אם כן למה פוקקין את העזרה וכו'. </b>בבלי ס"ה ב', זבחים ל"ה א'. ופקיקה זו אינה עניין לפקיקת העזרה שלעיל, שו' 72, וכאן היו פוקקים את הנקבים שדרכם היה יוצא הדם של הרצפה לאמה, ועיין מ"ש הרש"ל בחכמת שלמה ספ"ה. ואף החכמים מודים בזה, ולר' יהודה עשו כן, כדי שלא יצא לאמה הדם שנשפך כולו מן הכלי, משום שאח"כ ממלא כוס מכל התערובות. ועיין בירושלמי בסוגיין רה"ח, ומדברים שם בכל ערבי פסחים. 
<small>77.</small> <b>והיו מפקיעין הכהנים בדם עם רכובותיהן. </b>וכ"ה ("מפקיעין") גם בד, כי"ע וכי"ל. ובגליון כי"ע: תוקן: משקיעין. ותיקון זה קלקול הוא, וכנראה שתיקנו ע"פ הירושלמי פ"ה רה"ח, ל"ב ע"ד: והיו הכהנים משתקעין בדם עד ארכובותיהן. וכסיגנון שלנו גם במנחות ק"ג ב': והיו עולי רגלים שוקעין עד רכובותיהן בדם. וכן בירושלמי שקלים רפ"ח, נ"א ע"א: והיו עולי רגלים משתקעין בדם עד ארכובותיהן. וכן בתוספתא עדיות פ"ג ה"ב כד: והיו עולי רגלים משקעין וכו'. ברם בכי"ע ובכי"ו שם: מפקיעין וכו', ואין מפקיעין אלא מבקיעין, וכן במנחות הנ"ל בכי"י: בוקעין ארכובותיהן וכו'. וכן בבבלי שבת פ"ה ב': <b>הפקיע</b> תלם וכו', ובירושלמי כלאים פ"ג ה"ג, כ"ח ע"ד: מותר <b>להבקיע</b> ארבע שורות וכו'. ועיין ב"ר הוצ' תיאודור־אלבק, עמ' 265, שו' 5, ובשנו"ס, עמ' 787, שו' 2, ובשנו"ס שם. ועיין מ"ש הגר"י ענגיל בגליוני הש"ס כאן פ"ד ב' ד"ה משום פקע, ועיין מ"ש מהרי"ן אפשטין במבוא לנוה"מ, עמ' 1221.<br>ובבבלי הסיקו שבשעת עבודה (הולכת דם) היו הכהנים הולכים "אאיצטבי" (על איצטבאות), שלא ילכלכו את בגדי כהונה, ונמצאו עובדים בבגדים מטושטשין, ועבודתם פסולה. וכן בירושלמי הנ"ל: כיצד היו עושין, מסטויות היו עושין להן.
<small>77-78.</small> <b>אמרו לו שבח הוא לכהנים וכו'. </b>תשובת החכמים נשמטה בטעות (ע"י הדומות) בכי"ע ובכי"ל, והיא ישנה גם בבבלי ס"ח ב'. 
<small>78-79.</small> <b>ר' ליעזר בן יעקב או' כת שלישית הלכה וישבה לה בעזרת הנשים. </b>יפה פירש בתוספות בכורים שר' אליעזר בן יעקב חולק על משנתנו, ששנתה: והשלישית במקומה, ופירשו בירושלמי בספ"ה: עמדה לה במקומה (מפני שאין ישיבה בעזרה). וראב"י סובר שהלכה לעזרת נשים כדי שתוכל לשבת, עיין יומא ס"ט ב', סוטה מ' ב'. ועיין באו"ש פ"א מה' ק"פ הי"ז. ועיין מ"ש מהרי"ן אפשטין במבוא לנוה"מ, עמ' 400 ואילך, שם עמ' 540.<sup class="footnote-marker">44</sup><i class="footnote">פירושו ז"ל בספרי שופטים פי' קמ"ה שהסמיכו לתוספתא כאן לא נתחוור לי. ולפי פשוטו הכוונה שם לא שאסור לעשות <b>בימה</b> בעזרה, אלא שאסור לנטוע עץ גם אצל <b>במה</b>, כפירושו של רבינו הלל במקומו, ובמת יחיד אינו מזבח (עיין מ"ש הגרמ"ש במשך חכמה שופטים, קע"ט ע"ד). ובספרי דבי רב להרד"ף שם נסתפק אם הכוונה לבמת יחיד, או לבמה גדולה, והכריע שהכוונה לבמה גדולה. אבל ברלב"ג שופטים, רכ"ג ע"ב: אשר תעשה לך, והוא במת יחיד יהיה אסור גם כן לטעת אצלו עץ.</i> 

Halakhah 13

<small>80.</small> <b>פעם אחת חל ארבעה עשר להיות בשבת שאלו את הלל הזקן וכו'. </b>ירושלמי פ"ו ה"א, ל"ג ע"א, בבלי ס"ו א'. ועיין בס' והזהיר משפטים, ל"ח ע"ב. ומן התוספתא והירושלמי משמע שכל המשא והמתן היה בערב הפסח, אבל בבבלי מוכח שהיה בי"ג ניסן, בערב שבת, עיין מ"ש להלן, שו' 92, ד"ה מה עשו ישראל. ובירושלמי ובבבלי שם בהרחבת דברים, ומוכח שם שעדיין לא הכירו את הלל הזקן, וחקרו אם יש שם מי שיודע את ההלכה. ועיין מ"ש בירושלמי כפשוטו, עמ' 206, ועמ' 467. ועיין מ"ש להלן, שו' 93–94, ד"ה בו ביום, ולהלן הערה 50. 
<small>82.</small> <b>הרבה משלש מאות פסחים יש לנו בשנה וכו'. </b>בבבלי הנ"ל: והלא הרבה יותר ממאתים פסחים יש לנו בשנה וכו'. ובירושלמי הנ"ל: והלא כמה פסחים ידחו את השבת בכל שנה. אית תניי תני מאה. אית תניי תני מאתים, אית תניי תני שלש מאות. מאן דאמר מאה, תמידין. מאן דאמר מאתים, תמידין ומוספי שבתות. מאן דאמר שלש מאות, תמידין ומוספי שבתות, של ימים טובים ושל ראשי חדשים, ושל מועדות. ולהלן סנהדרין ספ"ז: אילו <b>שבע מדות</b> שדרש הלל הזקן לפני זקני פתירה. ועיין מ"ש בתס"ר שם, עמ' 159. 
<small>83.</small> <b>חברו עליו כל העזרה. </b>כלומר, נטפלו לו, מפני שלא הסכימו לו. וכן להלן חגיגה פ"ב הי"א (ומקבילות): חברו עליו תלמידי בית שמאי. וכן בירושלמי יבמות ספ"ח, ט' סע"ד: וחברו עליו חבורה (ועיין בבלי שם פ"ד א'), דמאי ספ"א, כ"ב ע"ב: נחת עולא לתמן, ואמרה בשם ר' יוחנן וחברון עלוי, התיב רב ששת והא מתניתא פליגא וכו'. ועיין גם ב"ב י"א א', חולין ו' ב'. ובירושלמי כאן הנ"ל: אמרו לו כבר אמרנו שיש ממך תוחלת. 
<small>83-84.</small> <b>אמ' להם תמיד קרבן צבור, ופסח קרבן צבור, מה תמיד קרבן צבור וכו'. </b>וכע"ז בירושלמי הנ"ל. ובבבלי ליתא. ובתוספ' רי"ד ס"ד א' סד"ה ננעלו: שגם הפסח קרבן ציבור הוא, וטעון תקיעה. ומלשון התוספתא אין ראיה, ואפשר שקורא לו קרבן ציבור, משום דאתא בכנופיא, עיין בבלי יומא נ"א א', פסחים ע' ב' ובתוספות שם ד"ה הא ודאי (א' וב'). 

Halakhah 14

<small>85.</small> <b>נאמר בתמיד מועדו ונאמ' בפסח מועדו וכו'. </b>עיין מכילתא בא פ"ה, עמ' 17, ספרי בהעלתך פי' ס"ה, עמ' 61, פנחס פי' קמ"ב, עמ' 188. ועיין תו"כ אמור סוף פרש' י"ב, ק"ג ע"ב, ירושלמי פ"ז ה"ד, ל"ד ע"ב, בבלי ע"ז א', מנחות ע"ב ב'. 
<small>88-89.</small> <b>ועוד מקובלני מרבותי שפסח דוחה את השבת וכו'. </b>בר"ח ס"ו ב': תניא אמר להם מקובל אני מרבותי וכו'. ואמרו בירושלמי הנ"ל: אע"פ שהיה יושב ודורש להן כל היום<sup class="footnote-marker">45</sup><i class="footnote">עיין מ"ש לעיל שו' 82, סד"ה הרבה. ועיין לעיל שם בירושלמי התשובות שהשיבו לו.</i> לא קיבלו ממנו, עד שאמ' להן יבוא עלי, כך שמעתי<sup class="footnote-marker">46</sup><i class="footnote">בקטע מן הגניזה שבגנזי שכטר ח"א, עמ' 447: יבא עלי אם לא שמעתי מפי שמעיה ואבטליון כך וכו'. ועל השבועה "יבוא עלי", עיין מ"ש בספרי היונית בא"י היהודית (אנגלית), עמ' 121 ואילך.</i> משמעי' ואבטליון. כיון ששמעו ממנו כן, עמדו ומינו אותו נשיא עליהן. ובבבלי הנ"ל: מיד (כלומר, אחרי שדן כאמור לעיל) הושיבוהו בראש, ומינוהו נשיא עליהם, והיה דורש כל היום כולו בהלכות הפסח. ובירושלמי הנ"ל "כל היום" אינה אלא מליצה בעלמא, כפי שמוכח מן הסיגנון, אבל בבבלי הוא כפשוטו, עיין מ"ש להלן, שו' 92, ד"ה מה עשו. ואף בבבלי מוכח מתוך העניין (שלא שמשתם שני גדולי הדור) שאמר להם בשם שמעיה ואבטליון, כמפורש בירושלמי. ולהלן משמע קצת שמינוהו לנשיא אחרי המעשה של הסכינין. 
<small>89.</small> <b>ולא פסח ראשון אלא פסח שני. </b>וכ"ה בכי"ל. ובד: <b>לא</b> פסח שני, וצ"ל: <b>אלא</b> וכו', כלפנינו. ובכי"ע: ולא פסח ראשון בלבד אלא אף פסח שיני. ובר"ח הנ"ל: ולא פסח ראשון אלא <b>אפילו</b> פסח שני. ועיין במשנתנו פ"ט מ"ג, להלן פ"ח ה"ח, ספרי בהעלתך פי' ע', עמ' 67. 
<small>89-90.</small> <b>ולא פסח צבור אלא פסח יחיד. </b>וכ"ה בד, בכי"ע ובכי"ל. ובר"ח הנ"ל: אלא <b>אפילו</b> פסח יחיד. ופירושה, שלאו דווקא פסח ציבור שאנו דנין עליו עכשיו (כמפורש לעיל, שו' 83), אלא אפילו פסח יחיד, כגון שהיו רוב הצבור טמאים בטומאה היוצאת מן הגוף, שאין עושין בטומאה, ורק היחידים מקריבים את הפסח, כמו שפירשו המפרשים ע"פ התוספות ביומא נ"א א' ד"ה דוחה. ואעפ"י שכבר הזכיר פסח שני, ופסח שני הוא קרבן יחיד,<sup class="footnote-marker">47</sup><i class="footnote">עיין ספרי זוטא בהעלותך ט', י', סוף עמ' 259, ובבלי יומא נ"א א'.</i> שאני פסח שני שבפירוש הקיש אותו הכתוב לפסח ראשון. ועיין מ"ש הגר"מ זעמבא בשו"ת זרע אברהם בתוספת לסי' ו', ופירושו קשה לקבל, שהרי מתוך דברי הלל עצמו (לעיל, שו' 83) מבורר שפסח קרבן ציבור כוונתו לפסחים יחידים שהצבור מביאים אותם, לפסח הרגיל. 
<small>90-91.</small> <b>מה יהא על העם שלא הביאו סכינין ופסחין למקדש. </b>מלשון התוספתא ברור שהשאלה היתה אף על הפסחים. ובירושלמי כאן הנ"ל ושבת פי"ט ה"א, י"ז ע"א, ובבלי הנ"ל מוכח שהשאלה היתה על הסכינין גרידא. ובס' והזהיר ח"א, ל"ט ע"א, הנ"ל: נזדמן לו תלמיד אחד ואמר לו, רבינו שכח ולא הביא סכין מע"ש מהו. ובפירוש אמרו בירושלמי כאן פ"ו ה"א, ל"ג ע"ב: לא אמרו אלא חוץ לירושלים, הא חוץ לעזרה מותר, משום שבות שהתירו במקדש. וכן מוכח בספרי זוטא בהעלותך ט' ב', עמ' 257, עיין מ"ש בירושלמי כפשוטו, עמ' 471. ונראה שבירושלמי ובבבלי סברו שלא שאלו כלל על הפסחים, מפני שיכול לנהוג אותם, ובלי משא שעליהם אין איסור כלל, והשאלה היתה על הסכינים גרידא, אלא שאחרי שיתנו עליהם את הסכינים, תתעורר השאלה, לפי הבבלי (ס"ו ב'), בעניין איסור מחמר, עיי"ש. אבל לפי התוספתא שאלו אף על הפסחים,<sup class="footnote-marker">48</sup><i class="footnote">ועיין בבלי עירובין ק"ג א' ובמהרש"א כאן ס"ו ב'.</i> אם נהגו להרכיב אותם על הכתף (כשאינם רוצים ללכת) בירושלים שהיא כרמלית.<sup class="footnote-marker">49</sup><i class="footnote">עיין בתוספות ס"ו א' ד"ה תוחב ומ"ש בצל"ח שם ובמאירי למשנתנו.</i> והלל אמר שיניחו לעם לעשות כמו שהם רגילים ועשו מה שעשו. ולא היתה כאן שאלה של הלכה למעשה, אלא כיצד נהגו העם, עיין היטב בתוספ' רי"ד ס"ו א' סד"ה למחר.<sup class="footnote-marker">50</sup><i class="footnote">הרמא"ש בהקדמתו לברייתא דר' ישמעאל (בתו"כ שהתחיל להוציא לאור), עמ' 4 ואילך, השתדל להוכיח שהמשא והמתן עם בני בתירא היה להלכה ולא למעשה, עיי"ש. והלכו בעקבותיו חכמים אחרים. ובתוספות רי"ד שהזכרנו בפנים: והלל היה יודע שבשבת היו מביאים אותם, אלא ששכח באיזה עניין הותר להם להביאם.</i> 
<small>92.</small> <b>מה עשו ישראל באותה שעה, מי שפסחו טלה טמנו בצמרו וכו'. </b>וכ"ה בד ובכי"ל. וכן בירושלמי כאן ושבת הנ"ל: <b>מיד</b> כל מי שהיה פסחו טלה היה תוחבו בגיזתו. אבל בכי"ע כאן: <b>למחר</b> מה עשו מי שפסחו וכו'. ואין ספק שהוא תיקון ע"פ הבבלי שכן אמרו שם (ס"ו א'): <b>למחר</b> מי שפסחו טלה תוחבו בצמרו וכו'. ובתוספות רי"ד ס"ו א' ד"ה למחר: מוכיח מיכן שבי"ג בניסן שאלו אותו על הסכינין, וא"כ למה לא הכריזו שיביאום מהיום. וי"ל דכבר היה סמוך לחשיכה, מפני שהיה יושב ודורש בהלכות פסח כל היום כולו וכו'. ועיין בהגהות הרש"ש ס"ו א'. 
<small>93.</small> <b>והביאו סכינין ופסחים למקדש. </b>בבבלי ס"ו ב' שאלו: והא קא עביד עבודה בקדשים וכו', מביאה חולין לעזרה ומקדישה וכו'. וכבר העירו הראשונים<sup class="footnote-marker">51</sup><i class="footnote">עיין בתוספות ובתוספות שנץ, וביתר באור במאירי בסוגיין.</i> שבירושלמי כאן ושבת הנ"ל סברו שצורך הקרבן הוא צורך הבהמה, וכל שהוא צורך הבהמה אין בו משום עבודה בקדשים, ועיין מ"ש בתס"ר ח"ג, עמ' 213. ובירושלמי חגיגה פ"ב ה"ב, ע"ז ע"ד, מבואר שבסמיכת הקרבנות צריך לכבוש את כובדו (בבבלי שם ט"ז ב': סמיכה בכל כחו בעינן), ולא העירו כלום, על הברייתא בתו"כ, נדבה פרש' ב' ה"ב, שהנשים סומכות רשות לר"י ור"ש, ושהרשו לנשים לעשות כן כדי לעשות נחת רוח לנשים, עיין בבבלי שם ט"ז ב', ומ"ש בראב"ד לתו"כ הנ"ל, ד' ע"ב. וכן לא נזכר בשום מקום בירושלמי שאסור לסמוך מספק, ועיין בתוספות זבחים ע"ד ב' ד"ה והא, כאן פ"ט א' ד"ה ואילו. וכנראה שלשיטת הירושלמי, הואיל ויש מצוה בסמיכה אפילו בנשים, דוגמת מ"ע שהזמן גרמא שהנשים פטורות, וכן בסמיכה מספק, אין כאן עבודה אלא לשם קרבן, ואין בה משום עבודה בקדשים. ופשיטא שמסמיכה עצמה של אנשים אין ללמוד שעבודה לצורך הקרבן מותרת, שהרי מצותו בכך, והתורה צוותה בפירוש לסמוך.<br>ועיין בתוספות ס"ו א' ד"ה תוחב ובמקבילות שצוינו בגליון שם, ומ"ש בתס"ר ח"ב, עמ' 245 ואילך.
<small>93-94.</small> <b>בו ביום מינו את הלל נשיא וכו'. </b>עיין מ"ש על כל העניין הר"א פינקלשטין בספרו הפרושים ואנשי כנסת הגדולה (נוירק תש"י), עמ' ב' ואילך, ובספרות שציין שם, עמ' י"ח ואילך. 

Halakhah 15

<small>94-95.</small> <b>פעם אחת בקש אגריפס המלך לידע כמה מניינן של אכלוסין וכו'. </b>בבלי ס"ד ב', מדרש איכה פ"א, א', הוצ' בובר, עמ' 45. וכבר העירו החכמים על דברי יוסיפוס<sup class="footnote-marker">52</sup><i class="footnote">מלחמות ס"ו פ"ט, סי' ג', 423 ואילך.</i> המספר על קיסטיאוס שביקש את הכהנים שימנו את מספר היהודים. הכהנים מנו את הפסחים וכו', עיין להלן. ומכאן ברור שהכוונה היא לאגריפס השני שדבר עם הכהנים בשמו של קיסטיאוס. 
<small>96-97.</small> <b>והפרישו לו שש מאות אלף זוגות של כליות, כפלים כיוצאי מצרים וכו'. </b>המספר כפלים כיוצאי מצרים הוא מספר לדוגמא, שהרי אף על הבסיליקי שבמצרים אמרו (להלן סוכה פ"ד ה"ו ומקבילות): פעמים היו שם כפלים כיוצאי מצרים. וכן אמרו בירושלמי תענית פ"ד ה"ח, ס"ט ע"א: ג' כפרים, כל אחד ואחד היה מוציא כפלים כיוצאי מצרים. ולהלן שם (ס"ט ע"ב): ששים ריבוא עיירות. ובירושלמי נדרים פ"ג ה"ג, ל"ז ע"ד (ובמקבילות בשבועות פ"ג): נחו' (צ"ל: נחתון) עימיה מאה כ' ריבוון, כלומר, כפלים כיוצאי מצרים. ומכאן שחז"ל נזהרו ולא נקטו מניין מדוייק, אלא כיוונו לומר שהיה שם עם רב. אבל יוסיפוס הנ"ל אומר שמנו מאתים וחמשים וחמשה אלפים ושש מאות פסחים, כלומר, נחת לדיוקא! ועיין להלן.<br>והסיקו בבבלי שם שלא הפרישו את הכליות על מנת ליתנם למלך, שהרי מעלין אותן לגבוה, אלא לשם תפיסה בעלמא, ונתנו לו למלך דברים אחרים כמניינן. וכ"ה בהוספה שבמ"ר הוצ' בובר הנ"ל: כנגדם לוקחים אבנים, ומביאים למלך.
<small>97-98.</small> <b>ואין לך כל פסח ופסח שלא היו עליו יתר מעשרה מנוין חוץ מטמא וכו'. </b>וכ"ה בבבלי הנ"ל (בשינוי סדר). ואצל יוסיפוס הנ"ל: ואין חבורה פחות מעשרה בני אדם, שאין שוחטין פסח על היחיד (כר' יהודה בפ"ח מ"ז), ובהרבה מהן היו עשרים איש וכו', והרי מצורעים, זבים, [זבות], נדות ושאר טמאים אסורים בפסח וכו'. ובתרגום יונתן שמות י"ב, ד': ואין זעירין אינשי ביתא <b>ממנין עשרא כמיסת למיכל אימרא</b>, ויסב הוא ושיבביה וכו'. ועיין באהצו"י, עמ' 108. ובמדרש איכה הנ"ל: תני ר' חייא אפילו ארבעים ואפילו חמשים, תני בר קפרא אפילו מאה. ואף כאן הכוונה שהיו פסחים שנמנו עליהם, יותר מעשרה אנשים,<sup class="footnote-marker">53</sup><i class="footnote">וכן מוכח מן המשל "פיסחא כזיתא וכו' " (ירושלמי פ"ז הי"ב, בבלי פ"ה ב', ועיין מ"ש בירושלמי כפשוטו, עמ' 494), והוא מפני שעל פי רוב נמנו הרבה אנשים על פסח אחד (משום שלא היה מקום בעזרה לשחיטת מאות אלפים של פסחים ולהקרבתן), עד שלא הגיע לכל אחד ואחד אלא חלק קטן מאד.</i> עיין ירושלמי ריש עירובין, ובהגהות הר"מ שטרשון לבבלי שם ב' ב'. וכבר ראינו לעיל שחז"ל נקטו כאן מספרים עגולים, לומר שהיה שם עם רב מאד. אבל לדברי יוסיפוס הנ"ל שנחת לדיוקא, הרי היו שם יותר מרבע מיליון פסחים, וקשה לתאר איך הספיקו להקריב את כולם בכמה שעות, ואיך הספיק המקום בעזרה לשחיטת כולם. 
<small>98-99.</small> <b>בו ביום נכנסו ישראל להר הבית ולא היה מחזיקן. </b>וכע"ז באיכ"ר הנ"ל בהוצ' בובר, אבל בבבלי ליתא. ועיין מ"ש להלן בשם איכ"ר ד"ר. 
<small>99.</small> <b>והיה נקרא פסח מוכין. </b>בד: פסח מועכין. ובכי"ע וכי"ל: פסח מעוכין, וכ"ה באיכ"ר הנ"ל, ובמעשה בימי הלל הזקן בבבלי לעיל שם. ובמעשה שלנו בבבלי שם: פסח <b>מעובין</b>, ופירש"י: עב, על שם שהעם רב. ובכי"מ שם: פסח מנויין. ובעין יעקב בד"ר: פסח מונין, ושמא צ"ל שם: פסח מוכין (=מעוכין), כלפנינו בכי"ו. ויש נוסחאות בבבלי שחסרה שם פיסקא זו, עיין דק"ס, עמ' 189, הערה ט'. ובאיכ"ר הנ"ל בד"ר: <b>פעם אחת</b> נכנסו להר הבית ולא היה מחזיקן, והיה שם זקן אחד רמסוהו, ואותו הפסח היו קורין פסח מעוכין על שם שמעכו את הזקן, ועיין בהערת בובר, עמ' 45, הערה נ"ב. 

Chapter 5



Halakhah 1

<small>1.</small> <b>ר' ליעזר או' כשם שהשחיטה דוחה את השבת וכו'. </b>בכי"ע חסרות המלים "ר' ליעזר אומר", וכנראה שנשמטו בטעות. ובאו"ז ה' פסחים סי' רט"ז, נ"ג ע"ג: בתוספתא דפסחים אר"א (צ"ל: פר"א). וכן להלן שם סי' רכ"א: בפ' ר' אליעזר, וכן שם סי' רכ"ח. וכן בירושלמי פ"ו רה"ד, ל"ג ע"ג, ושבת פי"ט ה"א, י"ז ע"א: תני ר' אליעזר אומ' כשם שהשחיטה דוחה שבת וכו'. וכן מוכח ממשנתנו פ"ו מ"א, שבת פי"ט מ"א, ועיי"ש בירושלמי רפי"ט, ט"ז ע"ד, ולהלן בסמוך. ועיין ספרי זוטא בהעלותך, עמ' 257. 
<small>2-3.</small> <b>כלל אמ' ר' עקיבא כל מלאכה שאיפשר לה לעשות מערב שבת וכו'. </b>משנתנו כאן פ"ו מ"ב, שבת פי"ט מ"א, מנחות פי"א מ"ג, להלן בתוספתא שם פי"א ה"ה (סתם), תמורה פ"א הי"ז (בשם ר' יעקב), עיין מ"ש בתס"ר ח"ב, עמ' 285. ועיין ספרי זוטא, ריש עמ' 258. 
<small>4-5.</small> <b>אמורי צבור יוכיחו שהן כשרין למוצאי שבת וכו'. </b>וכ"ה בירושלמי פ"ו ה"ד, ל"ג ע"ג, שבת פי"ט ה"א, י"ז ע"א. ובבבלי כאן ס"ט א': תניא אמר ר' אליעזר, ומה לי אם דחו מכשירי מצוה שלאחר שחיטה את השבת וכו'. ופירש"י שמכשירי מצוה הם מיחוי קרביו. והשיגו עליו התוספות מברייתא זו שבירושלמי, שמפורש בה "אמורי צבור", ולפיכך פירשו שהכוונה להקטר חלבים, אעפ"י שאפשר להמתין עד הלילה, ואעפ"י כן דוחה שבת. ובר"ח שם פירש מכשירי מצוה הם מיהוי קרביו והקטרת אימוריו של פסח, שכולם מודים שהם דוחים שבת, כמפורש במשנתנו רפ"ו. 
<small>6.</small> <b>אמר ר' עקיבא מה למכשירי שחיטה וכו'. </b>וכ"ה בירושלמי הנ"ל ובבבלי בהוצאות שלנו. אבל בכי"י ובר"ח שם הוא בשם ר' יהושע. 
<small>7.</small> <b>שכן דחת שחיטה את השבת. </b>כלומר, ולפיכך מקטירים את האמורים ביום. ועיין בבלי מנחות ע"ב ב' וברש"י ובפי' המיוחס לר"ג שם. ונראה שהכוונה היא, מפני שכבר התחיל במצוה אומרים לו מרוק, והכל היא מצוה אחת, ואין הדיחוי לחצי מצוה, עיין בירושלמי ר"ה ספ"א, נ"ז ע"ג (ובמקבילה שבמגילה ספ"ב, ע"ג ע"ג) ובירושלמי ביצה פ"א ה"ג, ס' סע"ב. 
<small>8-9.</small> <b>ונמצא חלל את השבת ולא עשה. </b>וכ"ה בד ובכי"ל. ובכי"ע: נמצא מחלל את השבת למפרע, וכ"ה בבבלי הנ"ל. ובירושלמי כאן ושבת הנ"ל: ונמצא דוחה את השבת בלא שחיטה. ונ"ל שבכי"ו, בכי"ל ובד לא הפסיקו כהוגן, וצריך להמשיך את המלה "פסח" שבריש ההלכה הבאה לכאן, כלומר, ולא עשה פסח. ואח"כ צ"ל: בא מן הצאן וכו', כלומר, הפסח בא מן הצאן, שהרי בו עסיקינן. ועיין להלן בסמוך. 

Halakhah 2

<small>9.</small> <b>פסח בא מן הצאן וכו'. </b>וכ"ה בד ובכי"ל, ועיין מ"ש לעיל בסמוך. אבל בכי"ע לשיטתו: הפסח בא מן הצאן וכו'. וכן באו"ז ה' פסחים ריש סי' רכ"א, ח"ב נ"ד ע"א: הפסח בא מן הצאן וכו'. והלכה זו מבוארת במקרא (שמות י"ב, ה') בפסח מצרים, ולמדו להלן פ"ח הי"ט, ובמכילתא בא פ"ד, עמ' 13 (ובמקבילות), שאף בפסח דורות הדין כן. ואף שבמקרא (דברים ט"ז ב') נאמר: וזבחת פסח לה' אלקיך צאן ובקר, דרשוהו חז"ל בדרשות שונות, עיין במשנת מנחות פ"ז מ"ו, מכילתא הנ"ל, ספרי ראה פי' קכ"ט, עמ' 187, ירושלמי פ"ו ה"א, ל"ג ע"א, בבלי ע' ב'. 
<small>11-12.</small> <b>ואין נאכל אלא בלילה ואין נאכל אלא למנוייו וכו'. </b>בד, כי"ע וכי"ל מוסיף אחרי "בלילה": ואין נאכל אלא עד חצות, וכ"ה במשנת זבחים ספ"ה ולהלן בסוף פירקין אף בכי"ו, והיא בשיטת ר' אליעזר (במכילתא בא פ"ו) ור' אלעזר בן עזריה, וכן העמידוה בזבחים נ"ז ב'. 
<small>12.</small> <b>וחייבין עליו משום שבירת העצם. </b>כלומר, חייבין מלקות בשבירת העצם בפסח טהור, עיין במשנתנו כאן פ"ז מי"א. וכל הלכה זו באה כהקדמה לדיני חגיגה שנשנו אף במשנתנו. עיין להלן. 

Halakhah 3

<small>13.</small> <b>חגיגה הבאה עמו באה מן הצאן ומן הבקר וכו'. </b>משנתנו פ"ו מ"ד. ועיין בציונים שהבאנו לעיל, שו' 9. ועיין ספרי זוטא, עמ' 257. ובאו"ז ה' פסחים סי' רל"ו, ח"ב נ"ה ע"ד: כדתניא בתוספתא דזבחים (צ"ל: דפסחים) פרק ר"א חגיגה הבא עמו באה מן הצאן ומן הבקר וכו', והעתיק את כל הברייתא. 
<small>14.</small> <b>ובאה בן שנתה ובאה בת שתים. </b>ליתא במשנתנו הנ"ל, אבל היא מובנת מאליה. וכן פסק הר"מ בפ"י מה' קרבן פסח הי"ב: מן הבקר ומן הצאן, <b>גדולים או קטנים</b> וכו'. וכן במאירי ע' א' ד"ה כשם: כך היא באה בין של שנה, בין של שתי שנים, או יותר וכו'. וכן מוכח מן הבבלי ע' א', שדווקא לבן תימא אינה באה אלא בת שנתה. 
<small>14-15.</small> <b>ונאכלת לשני ימים ולילה אחד. </b>וכ"ה באו"ז ובמשנתנו הנ"ל.<sup class="footnote-marker">1</sup><i class="footnote">בכמה נוסחאות. ועיין במלא"ש פ"ו מ"ד.</i> ועיין תו"כ צו פרק י"ב ה"ח, ל"ה ע"ד,<sup class="footnote-marker">2</sup><i class="footnote">עיין במאירי חגיגה ז' ב' שהעתיק בשם התו"כ שם דיש פי"ב: וביום קרבנו יאכל וכו' וחגיגת י"ד שנאכלין ליום ולילה. אבל הנכון הוא כגירסא שלפנינו בתו"כ (וכ"ה בכ"י, וכן מעתיק הר"ח כאן ע"א ב'), וכמו שהביא המאירי להלן שם בשם יש גורסים, והיינו: שלמים הבאים מחמת הפסח, ופירושו מותר הפסח שקרב שלמים, כפי שהוכיחו בתוספות (כאן ע"א ב' ד"ה לימד וזבחים ט' א' ד"ה ושלמים) מן הברייתא שצוינה בפנים, וכ"ה במאירי להלן שם. והגירסא הראשונה שהביא במאירי הוא פירוש שנכנס לפנים ע"פ רש"י בזבחים ל"ו א' ד"ה ושלמי פסח.</i> ספרי ראה פי' קל"א, עמ' 189. ובבבלי ע' א' אמרו: מתני' דלא כבן תימא, דתניא בן תימא אומר חגיגה הבאה עם הפסח הרי היא כפסח, ואינה נאכלת אלא ליום ולילה. ומכאן שאפילו לבן תימא שמקיש חגיגה הבאה עם הפסח לפסח אף הוא מודה שאכילת לילה דווקא אינה נוהגת בה. ועיין בברייתא להלן בבבלי שם, שהעמידוה כבן תימא. 
<small>15.</small> <b>ואין חייבין עליה משם שבירת העצם. </b>ליתא במשנתנו הנ"ל. ובבבלי ע' א' שאלו אם בן תימא מודה בה, ולא נפשטה השאלה, עיי"ש. ולעניין אכילת צלי, עיין בבלי שם ובתוספות קט"ז א' ד"ה כולו ומ"ש בצל"ח בסוגיין. אבל עיין בס' המנוחה פ"ח מה' חמץ ומצה ה"ב, כ"ה רע"א. 
<small>15-16.</small> <b>חגיגה הבאה עמו היא נאכלת תחלה, כדי שיהא פסח נאכל על השובע. </b>באו"ז הנ"ל ליתא, וכנראה שיש שם השמטה ע"י הדומות, או שקיצר, מפני שהברייתא הובאה בירושלמי פ"ו ה"ה, ל"ג ע"ג, ובבבלי ע' רע"א.<sup class="footnote-marker">3</sup><i class="footnote">ועיין באו"ז ח"א ה' ק"ש סי' כ"ה, י"ב ע"ג.</i> ושאלו בירושלמי שם: ולא ייאכל הפסח לשבע וכו'? שלא יבא לידי שבירת עצם, כלומר, אבל בחגיגה לא איכפת לנו, שהרי אין בה משום שבירת עצם, כמפורש לעיל. ועיין בתוספות ק"כ או ד"ה מפטירין.<br>ובמכילתא בא פ"ו, עמ' 20: ד"א על מצות ומרורים יאכלוהו. מכאן אמרו הפסח נאכל אכילת שבע, ואין מצה ומרור נאכלים אכילת שבע (כלומר, שאוכל מצה מתחילה). וכבר העירו הראשונים<sup class="footnote-marker">4</sup><i class="footnote">עיין רש"י פ"ו א', תוספות ק"כ א', ראבי"ה ח"ב סי' תקכ"ה, עמ' 167 ועוד.</i> שאכילת שובע נוהגת בכל הקדשים, כמפורש בתו"כ צו פרש' ב' ה"ז, ל' ע"ד, בבלי מנחות כ"א ב', תמורה כ"ג א'. ולא עוד אלא שלהלן בתו"כ שם (סהי"ב, ל"א ע"א) אמרו: שלא יאכלו עמה חולין ותרומה בזמן שהיא מרובה, ופירשו בבבלי תמורה הנ"ל: כדי שלא תהא נאכלת על הגסה. נמצאנו למדים שבכל הקדשים בזמן שהם מרובים אין אוכלין עמהם שאר דברים, ובזמן שהם מועטים, אוכלים עמהם שאר דברים כדי שיאכלו על השובע, וכן פסק הר"מ בפ"י מה' מעשה הקרבנות הי"א. והרי אף בחגיגה אמרו במשנתנו (פ"ו מ"ג): אימתי מביאין עמו חגיגה בזמן שהוא בא וכו' ובמועט, ובזמן שהוא בא וכו' במרובה וכו' אין מביאין עמו חגיגה. ופירש לנכון בתוספות העזרה לתו"כ הנ"ל (כ"ה ע"א), שבאמת אין להעדיף את שובע הפסח על שובע החגיגה ששניהם הם קדשים, ומשום זה אמרו בירושלמי שיאכל את החגיגה תחילה, כדי שלא יבוא לידי שבירת עצם, אם יאכל את הפסח כשהוא רעב. ועיין במרדכי פ"י בה' הסדר בקצרה.<br>ובר מן דין, בלי טעם הירושלמי היה יכול לאכול כזית מן הפסח תחילה שהוא עיקר המצוה, ואוכלו כשהוא רעב (עיין מ"ש בקרן אורה לנזיר כ"ג א' על דברי רש"י שם), ואח"כ אוכל כזית מן החגיגה, ולבסוף סעודתו אוכל כזית מן החגיגה וכזית מן הפסח, ונמצא אוכל את שניהם על השובע, עיין ר"מ פ"ח מה' חו"מ ה"ז וה"ט, ומ"ש בס' המנוחה שם. ועיין מ"ש במאירי קי"ד סע"א ד"ה גופו, ס"ט ב' ד"ה אימתי. ולפיכך אמרו בירושלמי שאוכל מתחילה את החגיגה, וכשהוא שבע מן הבשר אוכל את הפסח, שלא יבוא לידי שבירת עצם אם אוכלו כשהוא רעב. וכנראה שלא חששו לזה אלא דווקא כשהפסח הוא מועט, אבל כשהוא מרובה לא חייבו אותו משום חשש זה להביא חגיגה, ודינו כשאר קדשים הבאים במרובה, שחששו יותר שלא יעשה את החגיגה ואת הפסח נותר (או שיבואו לידי אכילה גסה בפסח) מאשר הספק שמא יבוא לידי שבירת עצם בפסח, ומוטב שיאכל קצת מצה מתחילה. ואין בהלכה זו מחלוקת בין הירושלמי והבבלי, כפי שבאר לנכון בס' המנוחה הנ"ל. ובעניין זה נאבדה לנו התשובה שהשיב רב שרירא לאנשי קירואן (רב נסים גאון?), עיין במעשה רוקח לר' אלעזר בן ריב"ק סי' ס"ד, י"ז ע"א, ומ"ש בבעל המאור ספ"י בשם מגילת סתרים לרב נסים. ועיין מה שהאריך בשער יוסף להוריות י' ב', צ"ד ע"ג ואילך. ועיין מ"ש בחקרי לב או"ח סי' צ"א, קצ"א ע"ג ואילך.
<small>16-17.</small> <b>חגיגה הבאה עמו יוצא בה ידי חובתו משם שמחה, ואין יוצא בה ידי חובתו משם חגיגה. </b>מדברי הברייתא משמע שאדם חייב להביא ביו"ט שני מיני שלמים (חוץ מעולת ראיה) אחד, שלמי חגיגה, ושני, שלמי שמחה, כשיטת הר"מ בריש פ"א מה' חגיגה, בסה"מ עשין נ"ד ועוד, עיין מ"ש להלן חגיגה פ"א, שו' 27–28, ד"ה וההבדל. ועיין באור שמח פ"ב מה' חגיגה סה"י.<sup class="footnote-marker">5</sup><i class="footnote">וכדבריו מפורש בפירוש מהר"י קורקוס כת"י, כפי שמביאו מהר"ח אבועאלפייא בספרו מקראי קודש, זבח פסח סי' קל"ח, כ"א ע"ב.</i> ובבבלי ע' א' הובאה ברייתא זו בשם בן תימא, וכן אמרו שם ע"א א': הא מתניתא מאן קתני לה בן תימא. ולשיטת בן תימא הסובר שחגיגה הבאה עם הפסח אינה נאכלת אלא ליום ולילה, הרי בהכרח פירוש הברייתא הוא שלא שחט את החגיגה בי"ד, ושחטה בט"ו, ולפיכך יוצא בה ידי שמחה, אבל אינו יוצא בה ידי חגיגה, שהרי חגיגה אינה באה אלא מן החולין.<br>ובבבלי ע' ב': אמר עולא אמר ר' אלעזר שלמים ששחטן מערב יו"ט אינו יוצא בהן לא משום שמחה ולא משום חגיגה, משום שמחה, דכתיב וזבחת ושמחת, בעינן זביחה בשעת שמחה. ועיי"ש בתוספות ד"ה שלמים. וכן הוא בירושלמי סוכה פ"ד ה"ה, נ"ד ע"ג, וחגיגה פ"א ה"ד, ע"ו ע"ב, ושאלו שם על ר' אלעזר מן הברייתא שלנו כאן, ואמרו שם: אמר ר' זעורה תיפתר בששחטה ברגל (כתירוץ הבבלי ע"א א', אלא שלפי שיטת הבבלי התירוץ הוא מוכרח). אמר ר' בא בששחטה ברגל אין זו חגיגת ארבעה עשר. וכן אמרו גם בבבלי ע"א א': כי אתא רבין אמר ר' אלעזר שלמים ששחטן מערב יום טוב יוצא בהן משום שמחה, ואין יוצא בהן משום חגיגה, לא בעינן זביחה בשעת שמחה. ועיין בספרי ראה פי' קמ"ב, עמ' 195, ומ"ש באור חדש בסוגיין ע"א א'<sup class="footnote-marker">6</sup><i class="footnote">ומ"ש שבירושלמי סוכה הגירסא היא כמו בספרי, הרי בכי"ל בירושלמי שם הגירסא היא כמו בחגיגה, והמגיה הוא ש"תיקן" וקלקל.</i> ובפירוש זרע אברהם לספרי שם. ועיין ר"מ פ"ב מה' קרבן חגיגה ה"י, בכ"מ שם, ומ"ש בהר המריה שם.
<small>18-19.</small> <b>ר' שמעון בן לעזר או' חגיגה העולה עמו על השלחן ותבשילין העולין עמו על השלחן הרי אלו מתבערין עמו. </b>וכע"ז בשאר הנוסחאות. ובאו"ז סי' רל"ו הנ"ל: רשב"א אומר חגיגה העולה עמו על השלחן מתבערת עמו. ואמרי' בירושלמי פרק אילו דברים (ה"ה, ל"ג ע"ג), תני חגיגה הבאה עם הפסח מתבערת עמו. איתא חמי חגיגה נאכלת לשני ימים ופסח נאכל עד חצות, ואת אמר הכן? בעולה עמו על השלחן, תבשילין העולין עמו על השלחן וכו'. ומתוך הירושלמי משמע שלא היתה לפניו בברייתא "ותבשילין העולין וכו'", כגירסת בעל או"ז בתוספתא. ובמאירי ס"ט סע"ב (117 רע"א): שהעולה ממנה על השלחן עם הפסח מתבער עמו מחצות ואילך, כדי שלא יבאו לטעות מזו לזו, וכן היא שנויה בתלמוד המערב [ו]בברייתא של פסחים פרק חמישי. וכן הוא כותב בספרו לחגיגה ז' ב': במה שעלה ממנה עם הפסח בשלחן שדינה כפסח שלא לטעות מזו לזו, וכמו שכתבנוה בפסח שני בשם תלמוד המערב ובשם הבריתא וכו', שהרי בשר חגיגת י"ד העולה עם הפסח בשלחן לא דנוה לזמן הפסח, אלא או מחשש חלוף, <b>או תערובת</b> וכו', ועיין להלן שם בירושלמי ובראשונים שציין באהצו"י, עמ' 92. ועיין מ"ש רבינו כאן צ"ו סע"ב, וכבר ביטל את דבריו כאן בחגיגה הנ"ל, שאין להכניס חשש דרבנן לדברי התו"כ שם, אם לא שנאמר שהכתוב הוא אסמכתא בעלמא. 

Halakhah 4

<small>20-21.</small> <b>אחד דברים שהן ראויין לביא פסח, ואחד דברים שאין ראויין לביא פסח ושחטן לשם פסח וכו'. </b>בבלי ע"ב ב', ועיין במשנתנו פ"ו מ"ה ומ"ש להלן. ודברים שאין ראויין לבוא פסח הם כגון עגל, או נקבה, או איל בן שתי שנים. 
<small>21.</small> <b>השוחט לשם חטאת צבור לשם עולת צבור. </b>בבבלי הנ"ל: וכן השוחט לשם אימורי צבור פטור דברי ר' מאיר. ובמשנתנו הנ"ל: ר' מאיר אומר אף השוחט לשם אימורי צבור פטור. ופירש"י ברישא שם (ע"א ב'): אימורי ציבור קרבנות האמורין בציבור בשבת, כגון תמידין ומוספין וכו', ושחט שאר זבחים לשמן. אבל הר"מ בפיה"מ פירש ששחט את הפסח לשם אימורי ציבור. ויפה העיר בתכ"מ שמן התוספתא מוכח כפירש"י, שהרי להלן בסמוך מזכיר פסח במיוחד. 
<small>22.</small> <b>ופסח ששחטו בשבת שלא לשמו חייב דברי ר' מאיר. </b>בד, כי"ע וכי"ל: פטור דברי ר' מאיר, וכצ"ל לפנינו, והנוסחא שלפנינו תוקנה ע"פ משנתנו פ"ו מ"ה: הפסח ששחטו שלא לשמו בשבת חייב עליו חטאת. ברם ר"מ שפוטר בסיפא שם (וברישא כאן) בשוחט לשם אימורי ציבור פוטר אף ברישא בפסח ששחטו שלא לשמו. ומפירוש הר"מ בפיה"מ משמע שמפרש גם את דברי ר"מ במשנתנו שהכוונה היא ששוחט את הפסח לשם אימורי צבור, ופוטר בו ר"מ, עיין מ"ש לעיל.<br>ואמרו בירושלמי (פ"ו ה"ז, ל"ג ע"ג, ה"ח, ל"ג ע"ד): דברי ר' מאיר אפילו עגל, כלומר, אפילו שחט עגל לשם פסח פטור. וכן אמרו בבבלי ע"ב ב': אפילו עגל <b>של שלמים</b> ששחטו לשם פסח פטור. ופירשו בבבלי שהוא פטור משום דטריד בקרבן, ופירש"י שהיה דעתו עליו, מתי אקריבנו. אבל בירושלמי (בח"ח שם) אמר שהוא פטור משום "עגל דרכו להתחלף, שכן נצרכה <b>להלל</b>",<sup class="footnote-marker">7</sup><i class="footnote">כגירסת הקטע מן הגניזה שפורסם בסה"י לכבוד ר"א מרכס, עמ' רס"ב. וכן הגיה מדעתו הגאון ר' יהושע משקלאוו, עיין מ"ש בספר היובל הנ"ל, עמ' רפ"ה.</i> כלומר, שהרי הלל עלה מבבל כדי לפרש את הכתוב (דברים ט"ז, ב'): וזבחת פסח לה' אלקיך צאן <b>ובקר</b>, כמפורש בירושלמי פ"ו ה"א, ל"ג סע"א. ומכאן שלשיטת הירושלמי אם טעה ואמר מותר הוא כטועה בדבר מצוה ופטור. וכן הכריעו בירושלמי שם סה"ו, ל"ג ע"ג: מסתברא וכו' דר' יוסי באחריתה. ולפיכך אם טעה וחשב שמותר לשנות את שם הפסח, הוא כטועה בדבר מצוה, ופטור לר"מ. ועיין ברש"י למשנתנו ע"א ב' ד"ה אם אין ראויין.
<small>22-23.</small> <b>אמ' ר' שמעון לא נחלקו ר' ליעזר ור' יהושע על דברים שאין ראויין לביא פסח וכו'. </b>בבלי ע"ב ב', ועיין ירושלמי פ"ו ה"ז, ל"ג ע"ג ואילך, ובמקבילה בשבת פי"ט ה"ד, י"ז ע"ב. וסתם משנתנו פ"ו ה"ה היא כר' שמעון. ועיין מ"ש לעיל שבת פט"ו, שו' 47 ואילך. 
<small>24.</small> <b>והשוחט לשם חטאת צבור לשם עולת צבור שהוא חייב. </b>ר' אליעזר מחייב משום שהוא מחייב בכל מקום, ואפילו כשעשה מצוה, לר"ש, ור' יהושע מחייב מפני שיש לאימורי ציבור קיצבה (כמפורש במשנתנו הנ"ל), מה שאין כן פסחים שלא נתנה התורה קיצבה, כמה פסחים ידחו את השבת בשנה שחל בה ערב פסח בשבת, עיין בירושלמי הנ"ל, ועיין בבלי ע"ב א'. 
<small>25.</small> <b>שהן ראויין לבא פסח ושחטן לשם פסח וכו'. </b>כלומר זבחים שהן כבשים זכרים בני שנה, ועקר אותם משמם, ושחטן לשם פסח,<sup class="footnote-marker">8</sup><i class="footnote">ועיין בפיה"מ להר"מ ריש זבחים ומ"ש בשער המלך רפט"ו מה' פסולי המוקדשין, ועיין בחק נתן ובס' למטה יהודה וזבחי אפרים ריש זבחים.</i> עיין ירושלמי פ"ו ה"ו, ל"ג ע"ג, ובבלי ע"ב א'. 

Halakhah 5

<small>26-27.</small> <b>השוחט את התמיד בשבת שלא לשמו חייב. </b>שהרי לא עלה לציבור לשם חובה. ועיין בתוספות הר"ש משנץ ע"א סע"ב ד"ה ושאר. ועיין מ"ש להלן, שו' 33–34, ד"ה עולות צבור. ובכי"ו נוסף כאן: אומ' ר' יוסה שמעתי שהשוחט תמיד בשבת שלא לשמו חייב, והיא כפילות מוטעית,<sup class="footnote-marker">9</sup><i class="footnote">הסופר של כי"ו היה, כנראה, עייף או בהול כשכתב דף זה, ולפיכך יש בו כמה כפיליות, עיין להלן, הע' 11, ולהלן, שו' 32–33.</i> וליתא בשום נוסח. ועיין שיטת ר' יוסי בסוכה פ"ג מי"ד ולהלן בסמוך ובבבלי שם מ"ב א', ובירושלמי שם ובמקבילות. 
<small>27-28.</small> <b>אמ' ר' יוסה שמעתי שהשוחט תמיד בשבת שאינו מבוקר שחייב חטאת, ויחזור ויביא תמיד אחר להכשירו וכו'. </b>או"ז ה' פסחים סי' רט"ז ח"ב, נ"ג ע"ג, סי' רכ"ח, נ"ד ע"ד, ילקוט ת"ת כ"י פנחס כ"ח, כ"ז, בשם התוספתא.<sup class="footnote-marker">10</sup><i class="footnote">בילקוט שם: א"ר יוסי שמעתי שהשוחט תמיד בשבת שאינו מבוקר שהוא חייב, ויחזור ויביא אחר חוץ מן הנשחט, שנ' תמימים יהיו לכם ונסכיהם, כשהם מבוקרים הם תמימים, וכשאינן מבוקרים אינן תמימים. תוספתא דפסחים.</i> ובכי"ו בטעות: ויחזור ויביא תמיד אחר שיביא תמיד אחר להכשירו וכו', והמלים "שיביא תמיד אחר" אינן בשום נוסח<sup class="footnote-marker">11</sup><i class="footnote">עיין לעיל הע' 9.</i> ובאו"ז ובילקוט ת"ת הנ"ל. ובתו"כ ויקרא, נדבה פ"ג הי"ב, ה' ע"ג: ר' יוסי אומר תמים יקריבנו, יבקרנו ויקריבנו. אמר ר' יוסי שמעתי בשוחט תמיד בשבת שאין מבוקר חייב חטאת, ויביא תמיד אחר. ובבבלי סוכה מ"ב א': ר' יוסי אומר השוחט את התמיד שאינו מבוקר <b>כהלכתו</b> בשבת חייב חטאת. ופירשו בתוספות שם ד"ה שאינו: ואפילו נמצא תם משום דטעון בקור ד' ימים קודם שחיטה וכו'. והעמידוה שם בבבלי בשהביאו מלשכה שאינה מבוקרת, ופירש"י: שבלשכה זו אינו טרוד, שאינן עומדין להקרבה וכו'. ועיין מכילתא בא פ"ה, עמ' 16, ספרי פנחס פיס' קמ"ב, עמ' 188, מגילת תענית פ"א (ועיין מכילתא דרשב"י, עמ' 11, ובהערות שם), בבלי כאן צ"ו א', מנחות מ"ט ב', ערכין י"ג ב' (ובמשנה שם י"ג א').<br>והנה בתו"כ הנ"ל משמע שאף בשאר קרבנות צריך בקור, עיי"ש בעזרת כהנים, י"ח ע"ד, ועיין מה שהאריך בזה במנחת סולת על ספר החינוך, כ"ה ע"ד ואילך, בבאור שיטת הר"מ ושיטת המיוחס להרשב"א מנחות מ"ט ב'. ובמאירי צ"ה סע"א: ובלבד שיהא מבוקר מכל מום ד' ימים קודם שחיטה כדין כל קרבן וכו'. ועיין מ"ש להלן פ"ה, שו' 50–51, סד"ה שבין פסח.
<small>29-30.</small> <b>כשאינן מבוקרין אין תמימים. </b>באו"ז הנ"ל מדייק מכאן שאפילו בדיעבד בקור מעכב. והוא מוסיף: וע"כ דלית ביה מום וכו', כדברי התוספות הנ"ל. ועיין במיוחס להר"ש משנץ לתו"כ הנ"ל, ה' סע"ג, ובע"ד שם: ואת"ל דהכא שאינו מבוקר בעל מום גמור הוא וכו'. ועיין במאירי סוכה מ"ב א'. ובעניין אם בקרו לפני שחיטתו אלא שלא בקרו ד' ימים, עיין בס' מנחת סולת הנ"ל ובאחרונים שהביא שם. ועיין בטורי אבן מגילה כ"ט ב' שהוכיח שהביקור מועיל אפילו בקר קודם שהקדישו. ועיין מה שהאריך בזה הרא"ל הורוויץ בשו"ת הרי בשמים ח"א סי' צ'. 

Halakhah 6

<small>30.</small> <b>שחטו ונודע שמשכו בעלים את ידן, או שנטמאו, הרי זה חייב. </b>במשנתנו ספ"ו: פטור, מפני ששחט ברשות. ופירשו המפרשים שהברייתא שלנו היא כר' אליעזר במשנתנו שמחייב אפילו בטועה בדבר מצוה, ועיין בתוספות ע"ג א' ד"ה שחטו, ובבבלי ע"ג ב'. ובאו"ש פ"ד מה' ק"פ ה"ג פירש שהברייתא מדברת בשנודע לו לפני שחיטה, דוגמת הברייתא שלהלן פ"ו, שו' 37, שפירשה בעל ח"ד<sup class="footnote-marker">12</sup><i class="footnote">ע"פ התוספות ע"ג ב' ד"ה בדם. ובאמת אין מדברי התוספות שום הוכחה שהם פירשו את הברייתא בנודע לו לפני שחיטה, והכוונה שם שמשכו את ידיהם, או נטמאו וכו' לפני שחיטה, אפילו נודע לו לאחר שחיטה. וכן הבין את דבריהם במרכבת המשנה ח"ג פט"ו מה' פסולי המוקדשין הי"ב.</i> שנודע לו לפני שחיטה. אבל הפירוש ההוא קשה מאד, שהרי בבבלי ע"ג סע"א מפורש: שחטו ונודע שמשכו בעלים את ידם או שנטמאו פטור, מפני <b>ששחט ברשות</b> (עיין דק"ס ור"ח ע"ג ב'), ותני עלה בחול כי האי גוונא ישרף מיד, ומוכח שאף בשחט ברשות, שלא נודע לו בשעת שחיטה, ישרף מיד. ומחוורתא שהת"ק סובר שכל שנטמאו הבעלים או משכו את ידם לפני השחיטה פסול גוף הוא, ונשרף מיד. ומה שאמרו להלן בבבלי שם: בדם ובבעלים תעובר צורתו, הוא שנטמאו הבעלים, או מתו אחר שחיטה, ולפני הזריקה, עיין בבלי פ"ב ב', ומ"ש להלן פ"ו, שו' 38–39, ד"ה ובמשנתנו. וזהו הפירוש גם בדברי התוספות הנ"ל. ועיין מ"ש להלן שם בשיטת התוספתא. יתר על כן קשה מאד להעמיס בלשון התוספתא כאן ושם שהכוונה שנודע לו לפני שחיטה, ואף לשונו של ר' ישמעאל בי ר' יוחנן בן ברוקה שלהלן מתפרש בקושי לפי פירוש זה. לפיכך קרוב לוודאי שהנכון הוא כפירוש המפרשים, שמדברים כאן בנודע לו לאחר שחיטה. 
<small>31-32.</small> <b>אם יש לו שהות כדי שידע הרי זה חייב, ואם לאו הרי זה פטור. </b>בבבלי ע"ג ב': אם יש שהות ביום לידע אם משכו בעלים את ידיהם, או שמתו או שנטמאו, חייב, ותעובר צורתו ויוצא לבית השרפה. ועיין מ"ש על כ"ז להלן פ"ו, שו' 38–39, ד"ה אם יש.<br>ור' ישמעאל בריב"ב חולק על הת"ק שמחייב אפילו אם מתו הבעלים בסמוך לשחיטה, וחולק על משנתנו שפוטרת אפילו אם היתה שהות ביום כדי לידע.

Halakhah 7

<small>32-33.</small> <b>חטאת צבור ששחטן בשבת שלא לשמן הרי זה חייב. </b>כ"ה בד, וכע"ז גם בכי"ע ובי"ל ולהלן מנחות פ"ה סה"ב. וצ"ל לפנינו: חטאות צבור וכו'. ובכי"ו: ששחטן בשבת אם יש לו שהות כדי שידע הרי זה חייב חטאת (ונמחקה המלה "חטאת" ע"י נקודות). ואף כאן הכפיל הסופר בטעות מלעיל, שו' 31, ועיין מ"ש לעיל, הערה 9.<br>ובנידון דידן פשוט שהוא חייב שהרי חטאת ששחטה שלא לשמה פסולה, ולא עשה מצוה, וק"ו הוא מתמיד שלעיל רה"ה, אלא שכנראה, הובאו כאן כל ההלכות ממקור אחר, ממס' מנחות הנ"ל.
<small>33.</small> <b>הקטיר אמורין הרי זה חייב. </b>שהרי אם עלו לא ירדו,<sup class="footnote-marker">13</sup><i class="footnote">כמשנת זבחים פ"ט מ"ב ותוספתא שם פ"ט ה"ב.</i> ואין כאן מקלקל, כמפורש בבבלי כאן ע"ג א'. ועיין ירושלמי שבת פ"ב ה"ה, ה' רע"ב,<sup class="footnote-marker">14</sup><i class="footnote">ואני מתקן בזה את דבריי בירושלמי כפשוטו, עמ' 70.</i> ובבלי יבמות ל"ג ב' וברשב"א שם.<br>ובתוספתא מנחות פ"ה הנ"ל: ויקטיר אימורין, והיא ט"ס באשגרה מלמטה, והנכון כלפנינו כאן, וכ"ה גם בכי"ע ובכי"ל, ובד נשמט ע"י הדומות מ"חייב" עד "חייב", עיין להלן.
<small>33-34.</small> <b>עולות צבור ששחטן בשבת שלא לשמן הרי זה חייב. </b>וכ"ה בכי"ע ובכי"ל, וכן מעתיק במאירי ע"א ב' בשם התוספתא, וכ"ה להלן מנחות פ"ה ה"ג. ובד נשמטה בבא זו בטעות. וכן בר"מ פ"ב מה' שגגות הי"ג: השוחט בשבת קרבן צבור שלא לשמו הרי זה חייב חטאת וכו', והרי קרבן צבור רובו עולות, ומקורו מכאן. ועיין בכ"מ שם ומ"ש בצל"ח ע"א ב'. ואע"ג שהלכה זו כבר שנויה לעיל רה"ה, הרי כבר אמרנו שההלכות הללו באו ממקור אחר. 
<small>34.</small> <b>ויקטיר אמורין לערב. </b>וכ"ה בכל הנוסחאות ובמנחות הנ"ל, ובמאירי ובר"מ הנ"ל. ומפשוטה של לשונה מוכח שזורק את הדם בשבת, שאם לא כן נפסל הקרבן שהרי אין זורקין בלילה. ולעיל מנחות שם בה"א אמרו שאם שחט שני כבשי עצרת שלא לשמן לא יזרוק את הדם בשבת, וכ"ה בבבלי ביצה כ' סע"ב. ובאו"ש פ"ב מה' שגגות הי"ד תירץ שכבשי עצרת שנייה, שהרי בוודאי מדברים שהונפו הכבשים עם הלחם כמצותן, והתנופה קבעה את שניהם, וממילא אם שחטן שלא לשמן אבד הלחם, וכבשים בלא לחם אינם דוחין שבת, ודינן כקרבן יחיד בשעת הזריקה, ולפיכך לא יזרוק לכתחילה, כמו שמפורש בר"מ שם בהי"ד. 
<small>34-35.</small> <b>חטאת יחיד ועולת יחיד ששחטן בשבת לשמן וזרק דמן שלא לשמן חייב שהורצו הבעלים. </b>וכ"ה בד ובמאירי הנ"ל וכן העתיק בשו"ת הרמ"ע מפאנו סי' ק"ה, צ"ד ע"א. וכ"ה בכי"ע, אלא ששם: <b>והורצו</b> הבעלים. ובבי"ל: ששחטן בשבת <b>שלא</b> לשמן וזרק דמן שלא לשמן הרי זה חייב, <b>והורצו</b> הבעלים. אבל במנחות הנ"ל לנכון: ששחטן בשבת לשמן וזרק דמן לשמן הרי זה חייב ועלו לבעלים לשם חובה. וכן צ"ל לפנינו, וכן תיקן בפירוש מחנה לויה לה' שמחות להר"מ, כ' ע"ב, ע"פ התוספתא במנחות. והתוספתא מלמדת אותנו שאעפ"י שעבר ושחט בשבת כיפר, ויביא חטאת אחרת על שיגגתו, כמפורש בר"מ הנ"ל סהי"ד. וכן בירושלמי שבת פי"ג ה"ג, י"ד ע"א: השוחט חטאתו בשבת כיפר ומביא אחרת. 
<small>35-36.</small> <b>השוחט שתי חטאות לצבור ואין צריכין אלא אחת חייב על האחרונה. </b>וכ"ה להלן מנחות פ"ה ה"ב ובמאירי הנ"ל, אלא שצירף כאחת אף את הבבא שלהלן. ובבבלי מנחות ס"ד א': איתמר שחט שתי חטאות של ציבור ואינו צריך אלא אחת, אמר רבה ואיתימא ר' אמי חייב על השניה ופטור על הראשונה, ואפילו נתכפר לו בשניה, ואפילו נמצאת ראשונה כחושה. ופירש"י: כגון שחל ר"ח או חול המועד בשבת, דצריך להקריב שעיר חטאת אחד, ושגג בשתים, חייב על השניה חטאת, דשוגג הוא כסבור מותר לשוחטן בשבת הואיל ושל ציבור הוא, וטעה, דכיון דשחט ראשון, שוב לא חזי האי לציבור. ועיין ר"מ פ"ב מה' שגגות הי"ג. 
<small>36-37.</small> <b>שתי עולות לצבור ואין צריכין אלא אחת וכו'. </b>בגליון התוספות מנחות ס"ד רע"א (לפי שטמ"ק שם אות כ"א): עולות שהם [הרבה] הוי טרוד בדבר מצוה ופטור, והוי כר' יוסי (סוכה מ"ב א'). ובתוספתא כאן מפורש להפך, אלא שמדברי הגליון אנו למדים למה הוסיפה התוספתא במיוחד את הבבא של עולות, מפני שמצוי הוא שמביאים הרבה עולות, ואע"פ כן אינו טועה בדבר מצוה, וחייב. 

Halakhah 8

<small>37-38.</small> <b>ר' יהודה אומ' כשם של עץ אין נשרף וכו'. </b>במשנתנו פ"ז מ"ב: אין צולין את הפסח לא על השפוד וכו', כלומר, על השפוד של מתכת, מפני שהמתכת מתחממת והפסח נצלה מחמת המתכת, והתורה אמרה "צלי אש", ודרשו (מכילתא בא פ"ו, עמ' 19 ומקבילות): צלי אש ולא צלי שפוד וכו'. ור' יהודה חולק על משנתנו, וסובר שכשם שבשר הפסח שומר על השפוד של העץ שבפנים הטלה שלא ישרף, כך בשר הפסח שומר על השפוד של מתכת שלא יתחמם יותר מדאי. והברייתא שלנו גם במכילתא דרשב"י י"ב, ח', עמ' 13, ירושלמי פ"ז ה"א, ל"ד ע"א, ובבלי ע"ד א'.<br>ובכי"ע, וכן בכי"ל, להלן שו' 46: אין צולין את הפסח בשפוד של מתכת, ואם צלאו קולף את מקומו ואוכל את השאר, וכנראה שנשתרבב בטעות מכאן, עיין מ"ש להלן שו' 45–46, ד"ה ובכי"ע.
<small>39.</small> <b>מתכת חם מקצתו חם כולו וכו'. </b>כלומר, החום של חלק השפוד שמחוץ לטלה מתפשט גם על החלק שבפנים הטלה, מה שאין כן שפוד של עץ, שאין החום מתפשט בו ממקצתו לכולו, והחלק שבפנים הטלה אינו מתחמם, ואין הבשר נצלה מחמת השפוד. 

Halakhah 9

<small>40-41.</small> <b>פסח שסכו יין ושמן אע"פ מנטף מלמעלה למטה אין בו משום בישול וכו'. </b>בכי"ע: שמנטף מלמעלה ומלמטה וכו'. ובמשנתנו ספ"ב: אין מבשלין את הפסח לא במשקין ולא במי פירות, אבל סכין (כלומר לפני הצלייה) ומטבילין (כלומר, אחרי הצלייה) אותו בהן. ומלמדת התוספתא שאעפ"י שמנטף הוא בכלל סיכה ולא בכלל טבילה. ובבבלי ע"ו א': שאני סיכה דמשהו בעלמא הוא, אלא ששם מדברים בסיכה שאחר צלייה, אבל כ"ש הוא לפני צלייה. ועיין ר"מ פ"ח מה' קרבן פסח ה"ח, ומ"ש באו"ש פ"ח מה' חמץ ומצה ה"ז. ובמשנתנו פ"ז מ"ג: סכו בשמן של תרומה, אם חבורת כחנים יאכלו וכו'. ושם מדברים בסכו אחר צלייה, ומשום איסור תרומה לישראל אתינן עלה, ולא מחמת בישול. 
<small>41.</small> <b>בשלו ואחר כך צלאו, צלאו ואחר כך בשלו הרי זה אסור. </b>וכ"ה בד ובמכילתא דרשב"י י"ב, ט', עמ' 13. ובכי"ע ובכי"ל: חייב, וכ"ה בבבלי מ"א א', והיא היא. ובבבלי שם העמיד רב כהנא ברייתא זו כר' יוסי הסובר שאין יוצאין במצה אפוייה שבישלה אח"כ, אעפ"י שלא נימוחה, משום שבישול לאחר אפייה בישול הוא. ועולא אמר שאפילו ר' מאיר מודה בה משום דאמר קרא ובשל מבושל מכל מקום. ובמכילתא דר' ישמעאל לא נזכר שצלאו ואח"כ בשלו אסור. וכן בירושלמי כאן פ"ז ה"ב, ל"ד ע"ב: אילו אמר אל תאכלו ממנו כי אם צלי אש, ולא אמר ובשל, הייתי אומר שלקו וצלייו יהא מותר, הוי צורך הוא שיאמר ובשל, או אילו אמר אל תאכלו ממנו כי אם צלי אש, ולא אמר מבושל, הייתי אומר בישלו וצלייו יהא מותר, הוי צריך הוא שיאמר וכו'. והנה בירושלמי ריבו מ"בשל" ששלוק<sup class="footnote-marker">15</sup><i class="footnote">שאינו מבושל הרבה, אלא שנעשה ראוי לאכילה ע"י שפיכת מים רותחין, עיין מ"ש לעיל ח"א, עמ' 446, הע' 60, ח"ב, עמ' 693, הערה 1. ובירושלמי שבת פ"ז ה"ב, י' סע"ב, חושב שולק כתולדה למבשל. ועיין מה שנתקשה בזה באגלי טל מלאכת האופה ס"ק ב' אות א' ואות ב', קי"ד ע"ד. אבל אם שליקה אינה אלא "הרתחה" הרי הדברים פשוטים. ועיין בחי' הרשב"א נדרים דפ"ו, מ"ט א'.</i> שצלאוהו אח"כ אסור, וכן ריבו מ"מבושל"<sup class="footnote-marker">16</sup><i class="footnote">שהוא מבושל ביותר, עיין מכילתא בא פ"ו, עמ' 20, נדרים פ"ו מ"א, ובירושלמי שם ה"א, ל"ט ע"ג, ובמקבילות.</i> מבושל שאח"כ צלאוהו, ואין שם זכר לצלוי ואח"כ מבושל.<sup class="footnote-marker">17</sup><i class="footnote">בהגהות יפה עינים כאן מ"א א' מגיה בירושלמי כאן ע"פ הבבלי, אבל אף בקטעים מן הגניזה בסה"י לכבוד ר"א מדכס, עמ' רס"ז, הגירסא היא כלפנינו, ואין צורך בהגהה, והירושלמי מתפרש יפה כמו שפירשנו בפנים.</i> ומסתבר איפוא שלשיטת המכילתא והירושלמי אינו אסור אם צלאו ואח"כ בשלו, כשיטת רב כהנא הנ"ל אליבא דר"מ. ודכרי ר' יוסי לא נזכרו כלל בירושלמי (עיין פ"ג ה"א, כ"ט ע"ד). ושמא סבר הירושלמי שאף לר' יוסי מותר, ולא אסר ר' יוסי אלא במצה שאין מבשלים את הלחם, אלא אופים אותו, וכשבשלו בטל מתורת לחם, מה שאין כן בבשר שנאכל מבושל, עיין מ"ש לעיל פ"ב, שו' 50, ד"ה ואין יוצאין במבושל. ועיין מה שכתב באגלי טל מלאכת האופה ס"ק ט', קי"ח סע"ג ואילך. 

Halakhah 10

<small>42.</small> <b>אין מולגין את הראש ואת הכרעים וכו'. </b>כלומר, אין שופכין עליהם מים רותחין, כדי להשיר את שערותיהן, משום חשש מבשל. ונקטו ראש ורגלים מפני שדרכם היה למולגם, אבל את שאר העור היו מפשיטים לגמרי, עיין בבלי ביצה ל"ד א' ובאוה"ג שם, עמ' 38. וכנראה שכאן אסרו אפילו אם נפסק הקילוח מן הכלי,<sup class="footnote-marker">18</sup><i class="footnote">עיין בשו"ע יו"ד סי' ס"ח ס"ק י' ובאחרונים שם. ועיין באוה"ג שהזכרנו בפנים.</i> משום שבפסח החמירו יותר, שכל שנשארו בו מים, הרי כשהוא צולהו אח"כ יש כאן בישול. וכסגנון הברייתא שלנו גם להלן ביצה פ"ג, שו' 66 ואילך. 
<small>42-43.</small> <b>ואין טופלין אותן בחרסית ובאדמה. </b>חרסית שהירושלמי מפרשה: חוורה, כלומר, טיט לבן, גיפסוס,<sup class="footnote-marker">19</sup><i class="footnote">עיין מ"ש לעיל שבת פ"ב, שו' 22, סד"ה נותנין טיט.</i> וכן מין אדמה ידוע, וכולם היו משירות את השערות, ואסור לעשות כן בפסח, מפני שאין כאן צלי אש, עיין ר"מ פ"ח מה' קרבן פסח ה"י, ובבלי ע"ה א'. 
<small>43.</small> <b>אבל מפספסין אותן באור. </b>הנכון הוא בכי"ו ובקטע מן הגניזה להלן ביצה פ"ג הנ"ל: אבל <b>מספספין</b> אותן, כלומר מחרכין ומהבהבין אותן. וכן במקבילה שבבבלי ביצה הנ"ל גורס "מהבהבין" במקום "מספספין" של התוספתא. ועיין מ"ש בתס"ר ח"ב, עמ' 161 (לעמ' 434, שו' 13), בשם ר"ח ילון, עיי"ש. וכנראה שאין כאן אלא עצה כיצד יעשה להשיר את השערות, שהרי כן עשו לפעמים גם בחולין, ופשיטא שאין איסור בפסח. ושמא משמיעה לנו הברייתא שצלי אש הוא לאו דוקא שצולה בשפוד של עץ למעלה מן האש, אלא שאפילו נותנו באש ממש שמחרך אותו, אף הוא בכלל צלי. ועיין בבלי כאן מ"א א' ויומא ס"ח ב' (ורש"י שם ד"ה דשויה) וזבחים ספי"ב, ק"ו א'. 
<small>43-44.</small> <b>הפסח צולין אותו שלם ואין צולין אותו חתכות. רצה מנתחו ומטילו אבר אבר על גבי גחלים. </b>במכילתא דרשב"י י"ב, ח', עמ' 13: צלי אש, מכלל שנ' (שמות י"ב, ט'): כי אם צלי אש, ראשו על כרעיו ועל קרבו, מצוה לצלותו כולו כאחד, מנין רצה מנתחו ומטילו אבר אבר על גבי גחלים ת"ל צלי אש מכל מקום. ונראה בפירושו שהכוונה היא כשהוא צולהו בתנור מצוה לצלותו כולו כאחד, אבל אם אינו רוצה לצלותו בתנור אלא על גבי גחלים באויר העולם, ובכגון דא הרי לא ייצלה כולו כאחד, רשאי להניחו (כלומר, לתלותו) איברים איברים ע"ג הגחלים. והיא היא גם הברייתא של רבי בבבלי ע"ה א'. אבל כשהוא צולהו בתנור, אינו עושהו אלא מקולס, כלומר כולו שלם.<br>ובזמן הזה לא אסרו בלילי פסחים אלא גדיים מקולסים "מפני שקוראין אותן פסחים",<sup class="footnote-marker">20</sup><i class="footnote">להלן ביצה פ"ב, שו' 62, עיין מש"ש.</i> אבל שאינו מקולס, כגון שחתך ממנו אבר, מותר, <b>במקום שנהגו</b> (עיין במשנתנו פ"ד מ"ד), כמפורש בר"מ פ"ח מה' חו"מ הי"א.<sup class="footnote-marker">21</sup><i class="footnote">וברא"ש פ"ד סוף סי' ו' ובשאר פוסקים. אבל עיין ברש"י ע"ד א' ד"ה איזה גדי מקולס. וכ"ה באו"ז ח"ב ה' פסחים סי' ד"ל, נ"ה ע"א, ועיין שאילתות פרש' צו סי' פ' ד"ה דרשה. ועיין מ"ש בצל"ח במקומו על דברי רש"י הנ"ל, ועיין ירושלמי פ"ד ה"ד, ל"א ע"א, ומ"ש בפרי חדש או"ח סי' תע"ו ס"ק ב'.</i> ועיין בתוספות ע"ד א' ד"ה נחתך. ובתוספות הר"ש שם סיים: ובירושלמי משמע כן (כלומר, כפירש"י ע"ה א' ד"ה חתכו), דקמיבעי לי' התם אליבא דר' יוסי הגלילי, דאמר נותן את כרעיו ואת בני מעיו לתוכו, חתך ממנו בשר וצלאו בו מהו (פ"ז ה"א, ל"ד ע"א), משמע דאם לאו צלאו בתוכו אינו כשר. ולא זכיתי לרדת לסוף דעתו בזה, שהרי שאלת הירושלמי היא אם בכגון דא נקראת צלייה כמצותו,<sup class="footnote-marker">22</sup><i class="footnote">עיין בתוספות רי"ד רפ"ז.</i> ואעפ"י שהגדי מפסיק אינו כמין בישול (כדברי ר"ע במשנתנו), אבל אם צלאו על האש לבדו אפשר שהוא כשר. ולא עוד אלא שמן הירושלמי נראה לכאורה שבדיעבד כשר אפילו אם חתך וצלאו לחוד (כשיטת הריב"א שם), שאם לא כן למה כשר אם צלאו בו, אפילו אם דינו כירך עבה, הרי סוף כל סוף צריך לצלותו שלם. ואם כוונת הירושלמי היא בצד השני של השאלה, שאם קרייא דרש פסול, מפני שאינו שלם, הרי החיתוך לבד פוסל אותו. ועיין מה שהאריך בזהב שבא על הר"ש שם, שט"ז ע"ב ואילך, בעיקר הדין, ובדברים של טעם, אבל לא יצא מידי דוחק, ועיין ר"מ פ"ח מה' קרבן פסח ה"י ופ"י הי"א, ולהלן פ"ז, שו' 6–7, ומש"ש בסוף ד"ה ולפיכך.

Halakhah 11

<small>44-45.</small> <b>אין צולין שני פסחים בתנור אחד מפני תערובת וכו'. </b>וכ"ה בירושלמי תרומות פ"י ה"ד, מ"ז ע"ב. ובבבלי כאן ע"ו ב': אין צולין שני פסחים כאחד וכו'. ואף שם הכוונה לתנור אחד, כפי שמוכח מן הסיפא להלן. 
<small>45-46.</small> <b>אפי' זה גדי וזה טלה מפני הרגל. </b>בבבלי הנ"ל חסרות המלים "מפני הרגל", ופירש"י שם ד"ה מפני תערובת: ואפילו גדי וטלה זימנין דלאו אדעתייהו ואיחלפי. וכע"ז היה בגוף התלמוד בכ"י ב', עיין דק"ס, עמ' 228, הערה ע'. וכבר העיר באור חדש במקומו על התוספתא כאן שמפורש בה שהטעם הוא מפני הרגל, כלומר, שלא יתרגלו לצלות גדי וגדי, וטלה וטלה, ובזה אתי לאיחלופי, ונמצא הפסח נאכל שלא למנוייו. ובר"ח ע"ו ב' מפורש: דמשום תערובת גופין הוא, גזירה גדי וטלה אטו טלה וטלה וכו'. והעיר ע"ז באו"ש פ"ח מה' ק"פ הי"ד.<br>ובכי"ע ובכי"ל מוסיף אחרי בבא זו: אין צולין את הפסח בשפוד של מתכת, ואם צלאו קולף את מקומו וכו'. והלכה זו מפסיקה באמצע העניין, שהרי ההלכה הסמוכה היא המשך של צליית פסחים כאחד, ולא עוד אלא שאין כאן מקומה של הלכה זו אלא לעיל רה"ח, עיין מ"ש לעיל שו' 37–38, ד"ה ובכי"ע. ובמשנתנו פ"ז מ"ב: נגע בחרסו של תנור יקלף את מקומו. ובמאירי שם (122 ע"א): אם נגע במקרה והסירו מיד, עד שלא יתפשט בכלו וכו' שדיו שיקלוף את מקומו, ר"ל מקום מגעו בחרס, או בברזל, קליפה דקה, ואין צריך נטילת מקום בעומק וכו'. ועיין בבלי חולין צ"ו ב' ואילך ובראשונים שם. ועיין באור חדש ע"ו א' ד"ה תוספ' שנקט כדבר פשוט שאם צלאוהו בשפוד של ברזל אוסר כדי נטילה, עיי"ש. ועיין בהשגות הראב"ד פ"ח מה' ק"פ ח"ט.

Halakhah 12

<small>47-48.</small> <b>חמש חבורות שנתערבו פסחיהן נאמן אחד מבני חבורה לומר פסח זה של אותה חבורה הוא. </b>וכ"ה ("חמש חבורות") אף בד ובכי"ל. אבל בכי"ע: <b>שתי</b> חבורות שנתערבו וכו'. ובצפנת פענח פ"ט מה' אישות הי"ד (ופ"ב מה' גירושין ה"ג ופ"ד מה' איסורי ביאה ה"כ) חידש שדווקא ביותר מב' חבורות, שאם הוא מתיר פסח אחד עדיין אין השאר מותרים שהרי הם נשארים בספק, נאמן, אבל בשתי חבורות, מכיוון שאם מאמינים לו על שלו יותר גם השני, אינו נאמן. ולפי גירסת כי"ע מפורש שלא כן הוא. אלא שאף לפי גירסת כי"ע עדיין אינו מבורר אם הותר הפסח השני, שהרי אצל פסח השני הוא אינו מבני הבורה, והוא כשאר עד אחד שאינו נאמן בדיני ממונות להעיד שהפסח הוא של אחר. ועל שלו הוא נאמן, משום שלגבי דידיה לעולם לא נתערב הפסח, שהרי הוא מכירו, ואין מי שמערער עליו, ומיגו שהוא מהימן לגבי דידיה נאמן אף לגבי שאר בני חבורה. ואפשר שיהא נאמן אף על השני, שאין מעיד עליו אלא על של עצמו, עיין בירושלמי כתובות פ"ב ה"י, כ"ו ע"ד, ומ"ש בפירושי להלכות הירושלמי להר"מ, עמ' מ"ו אות ח', ובהערה 16 שם. ועיין ירושלמי יבמות פ"ב הי"א ומ"ש בטל תורה (בהשמטה ליבמות) ובפירוש הרדב"ז שם.<br>ועיין באו"ש פט"ז מה' סנהדרין ה"ו שהעיר על דברי בעל הנוב"י מהדו"ק אה"ע סי' ס"ט והסיק שם שהפסחים האחרים הם פסולין בין כך ובין כך, מפני היסח הדעת, מה שאין כן הפסח שהוא מעיד עליו, שהרי לגבי דידיה מעולם לא נתערב, עיי"ש.

Halakhah 13

<small>48-49.</small> <b>פסח אין נאכל אלא בלילה ואין נאכל אלא עד חצות, ואין חייבין עליו משם נותר וכו'. </b>באו"ז ה' פסחים סוף סי' רל"א, נ"ה ע"ב, הביא תוספתא זו, והעיר שמכאן משמע שאפילו לר' אלעזר בן עזריה הסובר שהפסח מטמא את הידים לאחר חצות (עיין במשנתנו בסוף מכילתין), מ"מ אינו חייב עליו מדאורייתא משום נותר וכו', ואין איסור נותר ופיגול תלוי באיסור האכילה אפילו אם הוא דאורייתא. ועיין גם בשטמ"ק ברכות ט' סע"א ד"ה ועד מתי, שו"ת הרמ"ע מפאנו סי' א', ג' ע"ב, טורי אבן מגילה, אבני שהם, כ"א א', או"ש פ"ו מה' חמץ ומצה ה"א, ובאחרונים שציין בזבחי אפרים לזבחים נ"ו ב', קכ"א ע"ג.<br>ולא עוד אלא שאין כאן וודאי שהברייתא שלנו כר"א בן עזריה, ואפשר שהיא כר"ע (עיין מ"ש לעיל ה"ב, שו' 11–12), ואינו נאכל אלא עד חצות מדרבנן, ולפיכך אין חייבין עליו משום נותר וכו'. אלא שבכי"ע ובכי"ל גורס כאן: <b>אבל</b> אין חייבין וכו', ומכאן משמע שהיה מקום לומר שחייבין עליו משום נותר, והוא כר"א בן עזריה. ברם לשון זו "אבל אין וכו' " היא גם בשאר קרבנות, בתו"כ צו פרק י"ב ה"ה, ל"ה ע"ג, ולהלן מגילה פ"ב, שו' 34, ועיין מש"ש. ועיין להלן זבחים פ"ו הט"ז.

Chapter 6



Halakhah 1

<small>1.</small> <b>אימתי אמרו הפסח נאכל בטומאה בזמן שבא מתחילה בטומאה וכו'. </b>במשנתנו פ"ז מ"ד: הפסח שבא בטומאה נאכל בטומאה, שלא בא מתחלתו אלא לאכילה. ומפרשת הברייתא אימתי וכו'. ועיין ירושלמי פ"ז ה"ה, ל"ד סע"ב, ובבלי ע"ח ב'. ולעצם העניין מניין שהפסח בא בטומאה, עיין ספרי בהעלותך פי' ס"ה, עמ' 62, ירושלמי פ"ז ה"ד, ל"ד ע"ב, בבלי ע"ז א', יומא נ' א'. 
<small>2-3.</small> <b>שחטו בטהרה וניטמא הציבור יזרק הדם בטומאה, ואל יאכל הבשר בטומאה. </b>צ"ל: יזרק הדם בטהרה, כמו שהוא בירושלמי ובבבלי הנ"ל, ולפי הגירסא שלפנינו היה יכול לכלול אף את הסיפא ברישא עיין להלן. ובירושלמי הנ"ל: אמר ר' לעזר מתניתא בבא בטומאה משעה ראשונה, אבל אם בא בטהרה וניטמא, אינו נאכל בטומאה. ובקטעים מן הגניזה (בסה"י לכבוד מרכס, עמ' ר"ע): אמ' ר' לעזר מתניתא בשבא בטומאה משעה ראשונה, אבל אם בא בטומאה וניטמא, כבא בטומאה (ברור שצ"ל כלפנינו בדפוסים: אם בא בטהרה וניטמא, כבא בטהרה) הוא, ולוקים על אכילתו. וכס"ז להלן בירושלמי סה"י, ל"ה ע"ב: ר' אבון בשם ר' אלעזר מתניתא כשבא בטומאה משעה ראשונה, אבל אם בא בטהרה ונטמא, כבא בטהרה, ולוקין על שבירתו. ולכאורה היה נראה לפרש שר' אלעזר סובר שאם נשחט בטהרה וניטמא הציבור, זורקין על הציבור בטהרה, ויוצאין בלא אכילה, כר' נתן,<sup class="footnote-marker">1</sup><i class="footnote">אלא שלשיטת הירושלמי דווקא חולה, או זקן, אינו נקרא ראוי לאכילה, אבל טמא ראוי הוא אלא שהתורה גזרה עליו, עיי"ש פ"ז ה"ה, ל"ד סע"ב, ובפירוש הרידב"ז שם.</i> ואין צורך שיהא ראוי לאכילה בשעת זריקה, כשיטתו בבבלי ע"ח ב'. ודין הפסח כבא בטהרה, וטמאים לוקין עליו אם התרו בהם. ויותר נראה שהכוונה היא בדברי ר' אלעזר שניטמאו אחר זריקה, וכ"ע מודי בה, ואינו עניין למאמרו בבבלי, שהרי במאמרו בירושלמי לא נזכר "שחטו בטהרה" וכו'. וכן משמע מהמשך הירושלמי.<br>ובבבלי ע"ח ב': דתנו רבנן שחטו בטהרה ואח"כ נטמאו <b>הבעלים</b> יזרק הדם בטהרה, ואל יאכל בשר בטומאה. כמאן? א"ר אלעזר במחלוקת שנויה, ור' נתן היא. ור' יוחנן אמר אפילו תימא רבנן היא, הכא במאי עסיקינן בציבור, דאפילו בטומאה נמי עבדי. אי בציבור, אמאי אין הבשר נאכל בטומאה ? גזירה שמא יטמאו הבעלים לאחר זריקה, ויאמרו אשתקד לא נטמאנו ואכלנו, השתא נמי ניכול, ולא ידעי דאשתקד כי איזדריק דם בעלים טמאים הוו, השתא בעלים טהורין הוו.<br>ובירושלמי הנ"ל: שחטו בטהרה ונטמא הצבור ייזרק הדם בטהרה ואל יאכל הבשר בטומאה. ר' לא בשם ר' יוחנן ר' נתן היא, דר' נתן אמ' יוצאין בזריקה בלא אכילה וכו', ר' ירמיה בשם ר' יוחנן מפני מראית העין, שלא יאמרו ראינו פסח בא בטהרה <b>ונאכל</b><sup class="footnote-marker">2</sup><i class="footnote">כגירסת הקטעים מן הגניזה בסה"י לכבוד ר"א מרכס, עמ' ר"ע. וכן הגיהו המפרשים. ובדפוסים בטעות: ונזרק.</i> בטומאה. כלומר, ר' ירמיה חולק על ר' לא, וסובר שמשנתנו כרבנן, ומן הדין נאכל בטומאה, שהרי עיקרו לאכילה, ומשום גזירה אסרו את האכילה. ושואל הירושלמי: מעתה לא יזרק הדם בטומאה (כלומר, אם נטמא הדם, כסיפא שלפנינו, שהובאה שם בירושלמי), שלא יהו אומרים, ראינו פסח שבא בטהרה ונזרק בטומאה, וכשם שביטלת אכילה בטומאה לרבנן משום גזירה, כן תבטל אף את הזריקה? אלא "הא סופך מימר דר' נתן היא", ולר' נתן אין האכילה מעכבת כלל, ולפיכך לא איכפת לנו אם לא יאכלו, אבל זריקה הרי מעכבת, ועיי"ש בפירוש הרידב"ז בירושלמי. ובבבלי הנ"ל המסורת בדברי ר' יוחנן היא לשיטת ר' ירמיה בירושלמי. ועיין או"ש פ"ז מה' קרבן פסח ה"ט.
<small>3.</small> <b>שחטו בטהרה וניטמא הדם וצבור יזרק הדם בטומאה וכו'. </b>בד: הדם <b>הצבור</b> וכו', וכ"ה בירושלמי הנ"ל. אבל בקטעים מן הגניזה הנ"ל (בהערה 2) אף בירושלמי: ונטמא הדם והציבור וכו'. ואף כאן אעפ"י שמוכרח לזרוק בטומאה, שהרי נטמא הדם, מ"מ לא יאכל הבשר משום גזירה הנ"ל, לרבנן. ולפי הירושלמי הברייתא היא כר' נתן, ומדינא אינו נאכל, שהרי יוצאים בזריקה בלי אכילה. 
<small>4-5.</small> <b>הצבור והכהנים טהורין וכלי שרת טמאין עושין אותו בטומאה. </b>כלי שרת כאן כוללים אף בגדי כהונה, כדברי רש"י זבחים י"ג א' (ועיין גם יומא כ"ד ב', תוספ' זבחים כ"ד א' ד"ה הואיל ועוד): וכל היכא דקתני נמי בכהן כשר ובכלי שרת, בבגדי כהונה קאמר. ובירושלמי פ"ז ה"ו, ל"ז ע"ג: אמ' ר' לעזר הבא בטומאת כלי שרת הבא בטומאה. הוא בא בטומאת כלי שרת, הבא (=הוא בא) בטומאת ידים (עיין בציון ירושלים במקומו), הבא (=הוא בא) בטומאת סכינין. ובקטעים מן הגניזה הנ"ל (סה"י לכבוד מרכס, עמ' רע"ד): הבא בטמאת כלי שרת <b>כבא</b> בטומאה הוא, הבא בטומאת <b>בגדי שרת</b>. בא בטמאת ידיין, הבא בטמאת סכינין.<br>ובבבלי ע"ט א': ת"ר הרי שהיו ישראל טמאין וכהנים וכלי שרת טהורין וכו', ואפילו ישראל וכהנים טהורין, וכלי שרת טמאין<sup class="footnote-marker">3</sup><i class="footnote">בכי"מ ובר"ח חסרה פיסקא זו, עין דק"ס, עמ' 238, הע' ת'.</i> יעשו בטומאה, שאין קרבן ציבור חלוק. ועיי"ש מחלוקת רב חסדא ורבא, ומוכח שם שבבבלי כללו סכינין בכלי שרת, ועיי"ש במאירי ובתוספות כאן ס"ו א' ד"ה תוחב ובראשונים שציינתי בתס"ר ח"ב, עמ' 245.

Halakhah 2

<small>6-7.</small> <b>היו חציין טהורין וחציין טמאין. הטהורין עושין את הראשון והטמאין עושין את השני. </b>וסובר תנא זה שמחצה על מחצה אינו כרוב, ולפיכך טהורין עושין את הראשון כדין, שהרי אין כאן רוב טמאין, וטמאין עושין את השני שהרי אינם כרוב שלא ידחו לפסח שני, והוא כלישנא קמא דרב כהנא בבבלי ע"ט סע"א, וסייעו לו (שם ע"ט ב') מברייתא זו. ובירושלמי פ"ז ה"ו, ל"ד ע"ג, הביא ברייתא זו, וסיימו בה: דברי ר' מאיר, ופירש ר' יוסה להלן שם כדברי רב כהנא שבבבלי הנ"ל. 
<small>7-8.</small> <b>היחיד מכריע את הפסח לעשותו בטומאה דברי ר' יהודה. </b>בבבלי ע"ט סע"ב: היו טמאין עודפין על הטהורין אפי' אחד יעשו בטומאה לפי שאין קרבן ציבור חלוק, ולא נזכרו שם דברי ר' יהודה. וכן בירושלמי פ"ז ה"ו, ל"ד ע"ג: על דעתיה דר' יודה ההן מחצה על מחצה מה את עבד ליה? מטמאין אחד בשרץ וכו', אתיא כמאן דאמר היחיד מכריע על הטומאה. ולפי התוספתא ר' יהודה בעצמו סובר כן. ובירושלמי פ"ח ה"ז, ל"ו ע"א: טעמא דר' יודה (כלומר, שסובר במשנה ז' שם שאין שוחטין את הפסח על היחיד) לא תוכל לזבוח את הפסח באחד שעריך. מה מקיים ר' יוסי (הסובר שם ששוחטין את הפסח על היחיד) טעמא דר' יודא? פתר לה כר' אלעזר בן מתיה, דתני ר' אלעזר אומ' יכול יהא היחיד מכריע על הטומאה וכו'. ומכאן שלפי ר' יהודה שדורש "לא תוכל לזבח את הפסח באחד" שאין שוחטין על היחיד, אין לו יסוד לסבור שאין היחיד מכריע את הפסח, וכשיטתו בתוספתא כאן. ועיין ספרי ראה פיס' קל"ב, מכילתא דרשב"י בא י"ב, ד', עמ' 10, ובבלי צ"א א'. ועיין להלן. 
<small>8-9.</small> <b>ר' אלעזר בן מתתיה אומר אין היחיד מכריע את הפסח לעשותו בטומאה. </b>בספרי הנ"ל:<sup class="footnote-marker">4</sup><i class="footnote">ברוב הנוסחאות, עיין בשנו"ס בהוצ' הר"א פינקלשטין, עמ' 190.</i> ר' אלעזר בן מתתיה אומר לפי שמצינו שהצבור עושים פסח בטומאה בזמן שרובם טמאים, יכול יהא יחיד מכריע את <b>הערלה</b>,<sup class="footnote-marker">5</sup><i class="footnote">בכ"י לונדון בספרי שם: מכריע את <b>העולה</b>, ובכ"י אוקספורד: את הציבור. ובתשב"ץ ח"ג סי' ק"כ: "מה שאמרו בספרי וכו', יכול יהא יחיד מכריע את <b>הערלה</b> וכו', אבל היא משובשת, ובספרים שלנו כתוב מכריע את <b>העולם</b>". וברור שהגירסא "העולם" הוא תיקון ע"פ הבבלי שגרסו שם "הציבור", וכבר הראיתי בירושלמי כפשוטו, עמ' 504, שעולם במשמעות ציבור הוא בעברית של בבל גרידא, ולא מצאנו דוגמתו בעברית של א"י. ובמדרש הגדול בא י"ב, מ"ח, הוצ' ר"מ מרגליות, עמ' רכ"ד: וכל ערל לא יאכל בו, לפי שמצינו שהצבור עושין פסח בטומאה בזמן שרובן טמאין, יכול יהא יחיד מכריע את הערלה, ת"ל וכל ערל לא יאכל בו. והדברים אינם מובנים כלל. והר"א פינקלשטין בספרי (שהזכרנו בפנים) משער שבעל מה"ג העביר את הדברים מן הספרי לשמות (מפני שגרס שם "את הערלה", כברוב הנוסחאות), ואין הברייתא ממכילתא דרשב"י. וקצת ראייה לדבריו שבמה"ג לדברים דלג על ברייתא זו של הספרי.</i> תלמוד לומר לא תוכל לזבוח את הפסח באחד. ובירושלמי הנ"ל: מכריע על הטומאה וכו' (וכ"ה גם בפ"ז ה"ו, ל"ד ע"ג). ובבבלי ע"ט סע"ב הנ"ל: אין היחיד מכריע את <b>הציבור</b> לטומאה וכו'. 
<small>10-11.</small> <b>ר' שמעון או' היו חציין טהורין וחציין טמאין הטהורין עושין לעצמן, והטמאין עושין לעצמן וכו'. </b>וכן מוכח בבבלי פ' א' שר' שמעון סובר כן. ובירושלמי פ"ז ה"ו, ל"ד ע"ג, גורס: ר' יהודה אומר הטהורין עושין לעצמן וכו', וכבר הראיתי בירושלמי כפשוטו, עמ' 485, שמתוך המשך דברי הירושלמי ברור שיש כאן ט"ס, וצ"ל שם: ר' שמעון אומר וכו', כלפנינו בתוספתא. 
<small>11-12.</small> <b>אמרו לו אין חולקין את הצבור, אלא או כלן עושין בטהרה וכו'. </b>וכן בירושלמי הנ"ל: אמרו לו אין הפסח בא חציין, אלא או כולם יעשו בטהרה וכו'. ובבבלי הנ"ל: ר' יהודה אומר וכו' יעשו בטומאה שאין קרבן ציבור חלוק. והוא כדעתיה במשנת מנחות פ"ב מ"ב, ועיי"ש בבבלי ט"ו א'. ובירושלמי הנ"ל: מנו אמרו לו כר' יודה דתנינן וכו'. אבל בכי"ל שם ובקטעי הגניזה (סה"י לכבוד מרכס, סוף עמ' רע"ב ואילך): מנו אמרו לו ר' מאיר, מחלפה שטתיה דר' יודה (צ"ל: דר' מאיר) דתנינן וכו'. ועיין מ"ש על כל זה בירושלמי כפשוטו, עמ' 485 ואילך. ועיין בבלי כאן ע"ט סע"ב, וע"ט א'. 

Halakhah 3

<small>12-13.</small> <b>ר' יהושע או' כל הזבחים שבתורה שנשתייר מהן כזית בשר וכזית חלב וכו', </b>כלומר, או כזית חלב וכו', וכ"ה בכמה מקומות בבבלי שנציין להלן, וכל הברייתא להלן זבחים פ"ד ה"ג. ובמשנתנו כאן פ"ז מ"ה: נטמא הבשר והחלב קיים, אינו זורק את הדם. נטמא החלב והבשר קיים זורק את הדם. ובמוקדשין אינו כן, אלא אעפ"י שנטמא הבשר והחלב קיים זורק את הדם. והעמידוה בבבלי ע"ט א' כר' יהושע בתוספתא כאן הסובר שבמוקדשין אם אין בשר זורקין על החלבים להתירן למזבח, ואם אין חלבים זורקים על הבשר להתירן לאכילה, ודלא כר' אליעזר הסובר שאעפ"י שאין בשר יש דם. ועיקר המחלוקת שלהם היא בספרי ראה פי' ע"ח, עמ' 143, ובתוספתא זבחים רפ"ד, בבלי כאן ע"ז א', זבחים ק"ד א', ובקיצור במשנת מנחות פ"ג מ"ד. ועיין בתו"כ נדבה פרשה ד' הי"ב, ו' ע"ג, ירושלמי כאן פ"ז ה"ה, ל"ד ע"ב וע"ג. וכל הברייתא שלנו בבבלי כאן ע"ט א', זבחים ק"ט א', מנחות ט' א', כ"ו א', מעילה ט"ו ב'. והרישא גם בזבחים כ"ה ב' ובכורות ל"ט ב'. 
<small>14-15.</small> <b>ובעולה אפי' לא נשתייר ממנה אלא כחצי זית בשר וכחצי זית וכו'. </b>עיין במשנת זבחים פי"ג מ"ד, תוספתא מעילה פ"א הכ"ח, ובאוקימתא של הבבלי שם ט"ו ב'. 
<small>16-17.</small> <b>ובמנחה אפי' כל המנחה קיימת ולא נשתייר מן הזבח כזית וכו'. </b>וכצ"ל להלן זבחים פ"ד הנ"ל: אם [לא] נשתייר מן הזבח וכו'. והעמידוה בבבלי ע"ט א' (ובמקבילות הנ"ל) במנחת נסכים, שבאה מכח הזבח, והייתי אומר שהיא כזבח עצמו, וזורקין עליה, אעפ"י שלא נשתייר כזית מן הזבח. 
<small>17.</small> <b>ובפסח אם יש כזית וכו'. </b>כלומר, שלא בא מתחילתו אלא לאכילה (כמשנתנו פ"ז מ"ד), ודלא כר' אליעזר<sup class="footnote-marker">6</sup><i class="footnote">מכילתא בא פ"ה. עמ' 17.</i> ור' נתן<sup class="footnote-marker">7</sup><i class="footnote">להלן פ"ז סה"ו, ירושלמי פ"ז רה"ה, ל"ד ע"ב, בבלי ע"ח ב', קידושין מ"א ב'.</i> שסוברים שכל ישראל יוצאים בפסח אחד, ואעפ"י שאין כזית לכל אחד ואחד, זורקין עליהם את הדם לכתחילה. 

Halakhah 4

<small>18-19.</small> <b>ר' יהושע או' כל הזבחים שבתורה שניטמא בשר וחלבים קיימין וכו'. </b>בזבחים פ"ד סה"ג הנ"ל (לפי גירסת כי"ו וד): ר' יהושע אומר כל הזבחים שבתורה ניטל (בד: נוטל) הבשר והחלבים קיימים וכו'. ובבבלי ע"ט א': דתניא ר' יהושע אומר כל הזבחים שבתורה בין שניטמא בשר וחלב קיים, בין שניטמא חלב ובשר קיים זורק את הדם וכו'. ועיי"ש ס"ב א', ע"ז ב'. 
<small>20-21.</small> <b>אבל פסח אינו כן אע"פ שניטמא בשר וחלבים קיימים וכו'. </b>בתוספתא זבחים הנ"ל: אבל בפסח אינו כן אע"פ שניטל בשר וכו'. ובבבלי הנ"ל: <b>נזיר</b> ועושה פסח נטמא בשר וחלב קיים אינו זורק את הדם, נטמא חלב ובשר קיים זורק את הדם וכו'.<sup class="footnote-marker">8</sup><i class="footnote">כ"ה הסדר בד' ישנים, בר"ח ובתוספות.</i> והריב"א בתוספות ובתוספ' הר"ש ע"ט א' ד"ה נזיר מחק בבבלי את המלה "נזיר" ע"פ התוספתא כאן, שהרי שילוח שער תחת דוד השלמים אינו מעכב,<sup class="footnote-marker">9</sup><i class="footnote">וכן בספרי זוטא, עמ' 246: נטמאו שלמים, מנין שיתן תחת זבח אחר, ת"ל זבח, נטמא הזבח מנין, ת"ל ונתן על האש מכל צד.</i> וכן תנופה אינה מעכבה. והר"ש הנ"ל כתב שם: ועל כורחין אומר ר' דר' יהושע סבר כר' אליעזר דהתם (נזיר מ"ו א'), לפי גירסת הספרים (כלומר, שגורסים: נזיר ועושה פסח. וכ"ה בכל כתה"י ובר"ח ובמאירי). ועיין בתוספ' נזיר מ"ה ב' ד"ה ואח"כ. ועיין בצפנת פענח פ"ח מה' נזירות ה"ב ד"ה ואם השליכה. 

Halakhah 5

<small>23-24.</small> <b>כל קרבנות הצבור והיחיד הציץ מרצה וכו'. </b>להלן נזיר פ"ו רה"ב, והובאה בשם תוספתא דנזיר בתוספ' רי"ד כאן פ"א ב' (י"ט ע"ד) ד"ה אלא. ומדברים כאן בקרבנות ציבור שאין קבוע להם זמן<sup class="footnote-marker">10</sup><i class="footnote">עיין יומא ז' א', ובריטב"א שם גרס: והא בין ביחיד בין בציבור קתני? ציבור דומיא דיחיד, דלא קביע להו זמן.</i> (כגון פר העלם דבר) למ"ד שטומאה הותרה בציבור, ואין צורך בריצוי ציץ. ולמ"ד שטומאה דחויה בציבור מדברים כאן בכל קרבנות ציבור, עיין ר"מ פ"ד מה' ביאת המקדש הט"ו, ועיי"ש ה"ז. ועיין רש"י יומא ז' א' ד"ה כי קתני ובתוספות ובתוספ' הר"ש כאן ע"ז א' ד"ה דלא ובהגהות ר"ב רנשבורג שם, ובתוספות בכורים כאן. ועיין מ"ש להלן ד"ה ולפיכך. 
<small>24.</small> <b>מרצה על טומאת אדם ועל טומאת הגוף וכו'. </b>בשאר נוסחאות: על טומאת הדם וכו', ואין "אדם" אלא דם בלשון א"י, עיין מ"ש בירושלמי כפשוטו, עמ' 72. וכן נמצא בכי"י של המשנה "אגיס" במקום "גיס", "אריסים" במקום "ריסים", עיין במבוא לנוה"מ של הרי"ן אפשטין, עמ' 1249. ולעניין טומאת דם, עיין בבלי ט"ז ב', ובפיה"מ להר"מ פ"ז מ"ז.<br>ולעצם העניין מפורש כאן בכל הנוסחאות, וכן במקבילה להלן נזיר, שהציץ מרצה אף על טומאת הגוף,<sup class="footnote-marker">11</sup><i class="footnote">אמנם בתוספות רי"ד פ"א ב' (שהזכרנו לעיל בפנים): וזו היא ששנינו בפ' בתרא דתוספתא דנזיר כל קרבנות הציבור והיחיד הציץ מרצה על טומאת הדם, <b>ואין</b> הציץ מרצה על טומאת הגוף, ואם נטמא טומאת התהום וכו'. אבל ברור שיש שם השמטה, וצ"ל: על טומאת הדם [ועל טומאת הגוף, חוץ מנזיר ועושה פסח שהציץ מרצה על טומאת הדם] ואין הציץ מרצה וכו'.</i> וכן מוכח מגוף הברייתא שבנזיר ובפסח גרידא אין הציץ מרצה על טומאת הגוף, מה שאין כן בשאר קרבנות. והדברים תמוהים מאד, שהרי בפירוש שנינו להלן מנחות פ"א ה"ו: אין הציץ מרצה על טומאת הגוף, על מה הציץ מרצה על טומאת הדם וכו'. וכן בירושלמי פ"ז ה"ה, ל"ד ע"ב: המקריבים ליחיד בין שיש לו בין שאין לו לא הורצה. וכן משמע מפשוטה של משנתנו בזבחים פ"ב מ"א, כריש לקיש בירושלמי כאן פ"ז ה"ז, ל"ד ע"ד, ובבלי זבחים כ"ב ב', ועיי"ש כ"ג ב'. ועיין מה שהאריך בפירוש התוספתא במרכבת המשנה ח"ג בפ"ד מה' ביאת מקדש ה"ז.<br>ולפיכך נראה לפרש ע"פ תוספ' רי"ד פ"א ב' הנ"ל שכל ברייתא וברייתא לפי עיניינה, ובנזיר ובעושה פסח הרי רוב השאלות הן בטומאת בעלים, ואמרו שבכל הקרבנות בין בקרבנות ציבור ובין בקרבנות יחיד, אעפ"י שהציבור טמאים, והיחיד טמא, הורצו הקרבנות, עיין בר"מ ספ"ב מה' ביאת מקדש, ועיין בתוספות כאן ס"ב א' ד"ה וערל ובמקבילות. והתוספתא סוברת, שמטעם ריצוי הציץ אתינן עלה.<sup class="footnote-marker">12</sup><i class="footnote">עיין ר"מ פ"ד מה' ביאת המקדש הי"ב. וביחיד דווקא בדיעבד אם זרקו את הדם הורצה. והיא דעה ממוצעת בין שיטת הר"מ ובעלי התוספות. ובספרי בהעלותך פי' ס"ה, עמ' 63: ומה חטאת שהיא קדשי קדשים דמה נזרק על הטמאים ובשרה נאכל לטהורים וכו'. ולכאורה הכוונה לטמאים טמא מת ששחטו עליהם חטאת שמותר לזרוק עליהם את הדם לכתחילה, דומיא דטמאי מת שנזכרו בעניין שם. ועיין בהשגות הראב"ד פ"ו מה' קרבן פסח ה"ב שפירש שלאחר שחיטה ולפני זריקה שאלו שם. אבל רבינו הלל שם, וכן בהגהות ובאורים שבסוף הספרי ד' ווילנא פירשו את הספרי שהכוונה שם לחטאת של מחוסרי כפרה, עיי"ש, ואינו איפוא עניין לכאן.</i> אבל בתוספתא מנחות ובמקבילות מדברים בכהן העובד, ובו אין הציץ מרצה בטומאת הגוף בקרבן יחיד, ועיי"ש בתוספ' רי"ד, שהסיק שבאמת בקרבן יחיד שברישא אין צורך בריצוי ציץ. ואיידי דתני בסיפא בטומאת התהום הציץ מרצה, תנא נמי בסיפא כן.<sup class="footnote-marker">13</sup><i class="footnote">וכע"ז פירש את התוספתא בתוספות בכורים מדעתו.</i> ועיין מ"ש הגר"י מפוניביז' בספרו זכר יצחק סי' ב', ח' ע"ב ואילך.
<small>24-25.</small> <b>חוץ מנזיר ועושה פסח שמרצה על טומאת אדם, ואין מרצה על טומאת הגוף. </b>כלומר, אם הבעלים טמאים טומאת מת אין הציץ מרצה עליהם, מפני ששניהם מחוסרי זמן הם, ואינם חייבים עכשיו כלל בקרבן. ובזבחים כ"ב ב' מוכח שלשיטת דרומאי אף בפסח מקריבין על הטמא, אבל בירושלמי פ"ז ה"ז, ל"ד ע"ד, מוכח שאף דרומאי מודים בפסח, עיין פירוש הסוגיא בס' ניר שם ומ"ש בירושלמי כפשוטו, עמ' 488. ועיין מ"ש בס' מרכבת המשנה ח"ג פ"ד מה' ביאת מקדש ה"ז הנ"ל.<br>ובמשנתנו פ"ז מ"ז: הפסח שנזרק דמו, ואח"כ נודע שהוא טמא, הציץ מרצה, נטמא הגוף אין הציץ מרצה, מפני שאמרו הנזיר ועושה פסח הציץ מרצה על טומאת הדם, ואין הציץ מרצה על טמאת הגוף. ופירש"י: נטמאו בעליו בטומאת הגוף במת. וכן מוכח בירושלמי שם ששאלו: עובד של פסח מהו שירצה עליו הציץ, ומכאן שפירשו את משנתנו בטומאת בעלים, ובזה נשתנה הפסח משאר קדשים, כלומר, ובמוקדשין אינו כן (עיין במשנה ה' שם), לפי התוספתא כאן, שאעפ"י שנטמאו הבעלים טומאת הגוף הציץ מרצה, ולפי תוספ' רי"ד הנ"ל, במוקדשין אין צורך בריצוי ציץ.
<small>25-26.</small> <b>ואם נטמא טומאת התחום הרי זה מרצה. </b>פיסקא ממשנתנו הנ"ל. ולהלן זבים ספ"ב: אי זה היא טומאת התהום שלא הכיר בה אחד בסוף העולם וכו', מצאו טמון בתבן או בעפר או בצרורות, הרי זה טומאת התהום וכו'. ובירושלמי כאן פ"ז ה"ז, ל"ד ע"ד, נזיר פ"ט ה"ב, נ"ז ע"ד: אי זהו קבר התהום, כל שאין אדם זוכרו. ולעיל שם: אי זהו קבר תהום המת שנקבר בקש ובתבן ובעפר ובצרורות וכו'. ובבבלי כאן פ"א ב', נזיר ס"ג ב' כלשון התוספתא. ובפיה"מ להר"מ למשנתנו: וטומאת התהום היא טומאת מת נעלמת, ולא תוכר לגמרי כאילו היא בתהום<sup class="footnote-marker">14</sup><i class="footnote">ועיין מ"ש במבוא לה' הירושלמי להר"מ, עמ' י"א.</i> וכו'. ובמבוא לעה"ש, עמ' XX מביא מס' עיקרי התלמוד כ"י בשם הערוך של רב צמח: קבר התהום, עצמות של אנשי דור המבול ננערו לתהום,<sup class="footnote-marker">15</sup><i class="footnote">עיין שבת קי"ג ב', זבחים קי"ג ב' ומקבילות בירושלמי ברכות פ"ד, ז' ע"ב, וב"ר פל"ז, ד', עמ' 346, בשנו"ס.</i> לכך קרוי קבר התהום. ועיין נזיר פ"ט מ"ב, בפיה"מ להר"מ שם, ובספרי נשא ריש פי' כ"ח, עמ' 34, ובהערה 13 שם. ועיין צפנת פענח פ"ו מה' נזירות הט"ז. 
<small>26-27.</small> <b>ואמרו לו מת היה עמך בבית שנכנסתה בו וכו'. </b>כל הברייתא ברש"י פ' ב' בשם תוספתא דפסחים, כגי' רש"י כת"י, עיין דק"ס, עמ' 243, הערה ת'. ועיין בהגהות הגר"א והגר"ב רנשבורג שם. 
<small>27-28.</small> <b>בין משעשה פסחו וכו'. </b>בכי"ל: בין מה שעשה פסחו וכו', והיא היא, עיין מ"ש במבוא לירושלמי כפשוטו, עמ' כ"ג. ובכי"ע לקתה הגירסא בחסרון. והנכון כלפנינו, וכ"ה להלן בנזיר, ובתוספ' רי"ד הנ"ל. 
<small>30.</small> <b>עד שלא עשה פסחו צריך לעשות פסח שיני וכו'. </b>עיין ירושלמי פ"ז ה"ז, ל"ד ע"ד, ונזיר פ"ט ה"ב, נ"ז ע"ג, ועיין ר"מ פ"ו מה' קרבן פסח הי"ב ובאו"ש שם. ועיין תוספות ותוספות הר"ש משנץ פ"א ב' ד"ה וטמא (בתוספ' שנץ ד"ה והרי טמא), רש"י נזיר ס"ג ב' סד"ה ת"ר. וברור מתוך הירושלמי שהכוונה לשחיטה, שעדיין לא שחט את פסחו. וכן הסיקו בבבלי פ"א ב': אפילו נודע לו לפני זריקה (כלומר, ולאחר שחיטה) מרצה. ועיין בתוספ' רי"ד פ"א ב' סד"ה אלא הנ"ל. ועיין מה שהאריך בהגהות מלא הרועים (בסוף המסכת בש"ס הוצ' ראם) פ"א א'. 
<small>35.</small> <b>ונודע לו עד שלא הביא קרבנותיו וכו'. </b>עיין נזיר פ"ט מ"ב, בבבלי שם ס"ג א' ובירושלמי הנ"ל. ועיין רש"י נזיר ס"ג ב' הנ"ל. 

Halakhah 6

<small>36-37.</small> <b>שחטו ונודע שמשכו בעלים את ידן או שמתו או שנטמאו ישרף מיד. </b>וכ"ה ("ונודע שמשכו בעלים") גם בכי"ע ובכי"ל (ובד בטעות: ונודע עד שלא משכו בעלים), וכן בבבלי ע"ג סע"א: שחטו ונודע שמשכו בעלים את ידן וכו' (משנה שם), ותני עלה, בחול כי האי גונא ישרף מיד. וכבר הכרענו לעיל פ"ה, שו' 30, ד"ה שחטו, ששם וכאן מדברים שנודע לו לאחר שחיטה שנטמאו הבעלים לפני השחיטה, ושחט קרבן שאין לו בעלים, ופסול גוף הוא, ולפיכך ישרף מיד, עיין מש"ש. ובכי"ע כאן חסרות המלים "ישרף מיד", ולגירסא זו כל הברייתא היא מדברי ר' ישמעאל בר"י בן ברוקה שלהלן. אבל גם בד ובכי"ל גורס: "ישרף מיד", וכן מוכח גם מן הברייתא שבבבלי הנ"ל. ובמשנתנו פ"ז מ"ט: נטמאו הבעלים או שמתו, תעובר צורתו, וישרף בששה עשר. ומדברים שם בשנטמאו או מתו לאחר שחיטה ולפני זריקה, עיין בבלי פ"ב, ב', ומ"ש לעיל פ"ה הנ"ל, ומ"ש להלן ד"ה ובמשנתנו. 
<small>38-39.</small> <b>אם יש שהות כדי שידע ישרף מיד, ואם לאו תעבר צורתו ויצא לבית השריפה. </b>בבבלי ע"ג ב': דתניא ר' ישמעאל בנו של ר' יוחנן בן ברוקה אומר אם יש שהות ביום לידע אם משכו בעלים את ידיהם או שמתו או שנטמאו חייב (הברייתא שלעיל פ"ה ה"ו), ותעובר צורתו ויוצא לבית השריפה. והעמידוה בבבלי שם שר' ישמעאל בר' יוחנן ב"ב סובר שאפילו פסול גוף טעון עיבור צורה. ברם כבר הראה הגרמ"ש (באו"ש פ"ד מה' קרבן פסח ה"ג) על הירושלמי ספ"ו, ל"ג ע"ד, ששנינו שם: ועל כולם<sup class="footnote-marker">16</sup><i class="footnote">כלומר, על כל מה ששנינו במשנתנו שם, דהיינו: שחטו ונודע שמשכו בעלים את ידם, או שנטמאו, או שמתו וכו'.</i> היה ר' ישמעאל בנו של ר' יוחנן בן ברוקה אומר תעובר צורתו, ויצא לבית השריפה. ושאלו שם: ניחא שמתו, ושניטמאו. שמשכו הבעלים את ידם, מה אנן קיימין, אם בחיים, פסול מכשיר הוא?<sup class="footnote-marker">17</sup><i class="footnote">כצ"ל שם, עיין בקטעים מן הגניזה בסה"י לכבוד ר"א מרכס, עמ' רס"ג. ולפנינו בטעות: פסול מכשיר, פסול הוא. ושמא הכוונה היא: פסול מכשיר, פסול [גוף], הוא!</i> אם לאחר שחיטה, יש משיכה לאחר שחיטה? אלא כר' שמע', דר' שמעון אמ' (פ"ח סמ"ג) יש משיכה לאחר שחיטה?<sup class="footnote-marker">18</sup><i class="footnote">שאלה זו (אלא כר' שמעון וכו') נשמטה לפנינו בהוצאות ע"י הדומות, אבל ישנה בקטעים הנ"ל.</i> מכיון שיש לו רשות למשוך, פסול מכשיר הוא, וטעון צורה.<sup class="footnote-marker">19</sup><i class="footnote">עיין מ"ש על הדיבור "טעון צורה" בירושלמי כפשוטו, סוף עמ' 477, ויש להוסיף שם, ערוך ערך פגול, מאירי שקלים, עמ' 101 (ועיי"ש בהערה ה').</i> הרי לך שלפי הירושלמי סובר ר' ישמעאל בנו של ר"י בן ברוקה שמכיון שנתנה תורה לבעלים רשות למשוך את ידיהם לפני השחיטה, אין המשיכה פוסלת את גוף הפסח, שיהא דינו כפסול גוף, ופשיטא שהוא הדין אם נטמאו או מתו, אין כאן פסול גוף, והואיל ולא היתה שהות לשוחט להוודע, הרי שחט ברשות (כשיטתו לעיל פ"ה ה"ו), ואינו אלא פסול מכשיר, וטעון עיבור צורה, מה שאין כן אם היתה שהות להיוודע, הרי שחט שלא ברשות, והוא פסול גוף, ולפיכך טעון עיבור צורה, וישרף בששה עשר. ועיין מ"ש על עיבור צורה לעיל רפ"ד, שו' 2, ד"ה תעבר, ובהערה 1 שם.<br>ובמשנתנו פ"ז מ"ט הנ"ל: נטמאו הבעלים או שמתו וכו', ר' יוחנן בן ברוקה אומר אף זה ישרף מיד, לפי שאין לו אוכלין. ובבבלי שם פ"ב ב': אלא אי איתמר הכי איתמר מחלוקת שנטמאו בעלים לפני זריקה, דלא איתחזי בשר לאכילה, אבל נטמאו בעלים לאחר זריקה, דאיתחזי בשר לאכילה, דברי הכל פסולו מחמת דבר אחר הוא, ובעי עיבור צורה. ומסתבר שמדברים כאן שנטמאו או מתו לאחר שחיטה, ושחט ברשות, תדע לך שהוא כן, שמשנתנו שבקה כאן את ההלכה של משיכת הבעלים<sup class="footnote-marker">20</sup><i class="footnote">במאירי פ"א ב' (129 סע"ב): "נטמאו הבעלים, או שמתו. והוא הדין אם משכו ידיהם הימנו". ולפי דברינו המשנה היא בדווקא. ועיין היטב בלשון הר"מ פ"ד מה' קרבן פסח ה"ג, ושם מוכח כדברינו.</i> הבאה יחד עם טומאה ומיתה (עיין במשנתנו ספ"ו ובתוספתא פ"ה ה"ו, ולעיל בסמוך), והוא משום שאין משיכה לאחר שחיטה, כסתם משנתנו בפ"ח מ"ג, והפסח כשר הוא. ושוב אמרו שם בבבלי בשם ר' יוחנן שאף לאחר זריקה נמי מחלוקת, וסובר ר' יוחנן בן ברוקה שאף אם פסולו מחמת דבר אחר ישרף מיד. וכ"ה בירושלמי פ"ז ה"ח, ל"ה ע"א. ולפי שתי השיטות חולק ר' ישמעאל בר' יוחנן בן ברוקה על אביו במשנתנו הנ"ל.
<small>39-40.</small> <b>זה הכלל אירע פסול בגופו ישרף מיד וכו'. </b>כ"ה בד, בכי"ע ובכי"ל, ובכי"ו נשמט בטעות ע"י הדומות. ובבא זו סתמא היא, ואינה מדברי ר' ישמעאל בנו של ר' יוחנן ב"ב. וכן בירושלמי פ"ז ה"ח, ל"ה ע"א:<sup class="footnote-marker">21</sup><i class="footnote">כגירסת כי"ל וקטעים מן הגניזה הנ"ל (לעיל הע' 17), סוף עמ' רע"ט.</i> תני ר' חייה פסול גוף נשרף מיד, פסול מכשיר טעון צורה. ובבבלי ל"ד סע"א (ע"ג ב', פ"ב ב'): זה הכלל כל שפסולו בגופו ישרף מיד, בדם ובבעלים תעובר צורתן, ויוצאין לבית השריפה. 

Halakhah 7

<small>40-41.</small> <b>השורף את העצמות והמחתך בגידין ובקרנים ובטלפים אינו עובר בלא תעשה. </b>בבבלי פ"ד ב', חולין י"א א' (כגי' כי"י, עיין דק"ס שם): השורף בעצמות והמחתך בגידין אין בו משום שבירת העצם. וקרנים וטלפים לא נזכרו שם. ובמכילתא בא פ"ו עמ' 18: ואכלו את הבשר. בשר לא גידים, ולא עצמות, ולא קרנים ולא טלפים. ומכאן שכל אלה אינם בכלל בשר הפסח, ומדברים בגידים קשים ובעצמות שאין בהם מוח. ופירש ר' אליהו מזרחי לרש"י במקומו: ובגידין שאינן נאכלין מחמת קושיין קמיירי, כגון גידי צואר (עיין בבלי פ"ג ב') דהוי כעץ בעלמא וכו'. ולפי פשוטה פירושה שאין סתם גידין<sup class="footnote-marker">22</sup><i class="footnote">עיין ר"מ פ"ח מה' שחיטה הי"ב ובכ"מ שם, והארכנו בזה להלן. ועיין מכילתא דרשב"י, עמ' 179, ומ"ש הרמ"מ כשר בתו"ש משפטים חי"ז, עמ' 275 ואילך.</i> בכלל בשר, וכן העצמות שאפשר לאכול אותן בגדי הרך ע"י צלייה, אינן בכלל בשר, ואין נמנין עליהן בפסח, ועיין מכילתא דרשב"י בא י"ב, ח', סוף עמ' 12. והוא הדין לקרנים ולטלפים שאינם בכלל בשר, אפילו במקום שחותכין ויוצא מהן דם.<sup class="footnote-marker">23</sup><i class="footnote">עיין בבלי חולין קכ"א א' ובפיה"מ להר"מ זבחים פ"ג מ"ד, חולין פ"ט מ"א, טהרות פ"א מ"ד. ועיין גם בחיבורו פי"ד מה' פסולי המוקדשין ה"ז ובפ"א מה' טומאת אוכלין ה"ד ועוד. ועיין בתוספות חולין קי"ז ב' סד"ה והטלפים.</i> וכן נתמעטו כל אילו מכלל נותר (תו"כ צו פי"ב סוף פרש' ג', ל"ו ע"א) ומכלל אכילת נבלה (שם שמיני פרק ד' ה"ח, מ"ט ע"א) ומכלל טומאת נבלה (שם פרשה י' ה"ה, נ"ו ע"ד, חולין ע"ז ב'), משום שאינם בשר, אע"פ שהם אוכלין<sup class="footnote-marker">24</sup><i class="footnote">עיין רש"י חולין ע"ז א' וקי"ז ב' ד"ה אבל לא טומאת אוכלין, ועיי"ש קכ"א א' ד"ה באנפי נפשיה, שם קכ"א סע"ב ד"ה והוא שכנסו, ועיין בפיה"מ להר"מ חולין פ"ט מ"א. וכן מודגש בתוספתא זבחים פ"ב ה"ג: וכל הנאכלין משום עור <b>כבשר</b> וכו'. ועיין בלשון הבבלי שם כ"ח א'.</i> כשחשב עליהם. ועיין בתו"כ צו פרש' ג', סוף פרק ה', ל"ב ע"ב, בבלי זבחים צ"ז ב', ובהערות הורוביץ למכילתא, הנ"ל.<br>וברור שדווקא לעניין אכילת פסח, נותר וטומאת נבילה ואכילתה נתמעטו מפני שכתוב בהם בשר, כמו שדרשו בתו"כ הנ"ל, והבשר שבזכרותה של קרן ובטלפים הרכים אינו חשוב בשר, אבל לא נתמעטו מכלל אוכל, שהרי אמרו בירושלמי עירובין פ"א ה"ז, י"ט ע"ב, וגיטין פ"ב ה"ג, מ"ד ע"ב, שזכרותה של קרן תלושה היא יד אוכל,<sup class="footnote-marker">25</sup><i class="footnote">ומכאן שאינם שומר בלבד (כמשנת חולין רפ"ט וטהרות פ"א מ"ד) אלא יד ושומר.</i> משום האוכל שבתוך הקרן.<sup class="footnote-marker">26</sup><i class="footnote">כפירושו הנכון והמוכרח שבגליון אפרים שם (נדפס בירושלמי הוצ' ראם בסוף מסכת גיטין). והגהתו שם "גררו" במקום "גדדו" מקויימת ע"י שרידי הירושלמי בעירובין ובגיטין, עיי"ש עמ' 94, ועמ' 223, והשוה הלשון בבבלי כאן פ"ד ב'.</i> ולר' אלעזר הבשר שבתוכם הוא כעוקצי תאנים וגרוגרות וכו', שהעמידם ר' אלעזר בירושלמי תרומות פי"א סה"ג, מ"ז סע"ד: במובלעות באוכל, וכדין צפרנים שהעמידן ר' אלעזר בחולין קכ"א א': במובלעים בבשר.<sup class="footnote-marker">27</sup><i class="footnote">כגירסת כי"ר א' שם, עיין דק"ס, קס"ד ע"ב, הע' ד'. ואם יש בהם כביצה מטמאים טומאת אוכלין, כדין אלל לחכמים (עיי"ש בחולין קכ"א א'), וכן מצטרפים בינם לבין עצמם לכביצה, ולאו דווקא לבשר הנבלה עצמה, עיין בפיה"מ להר"מ חולין פ"ט מ"א. ודברי ר' אלעזר אינם עונים על "טמאים ומטמאים" אלא על "מצטרפים".</i> ולפיכך בתרומה שאינה שייכת בבשר אלא בפירות ודגן הראויים לאכילה אסורים העוקצין המובלעין בבשר הפירות לזרים. וכן אמרו בירושלמי מע"ש פ"א ה"ב, נ"ב ע"ג, שמקדשין אשה בגידיו, בעצמיו, בקרניו ובטלפיו של מע"ש. והדברים תמוהים, שהרי לפי המקורות הנ"ל (ועיין גם בבבלי זבחים פ"ו א') אין בהם קדושה כלל. ונראה שלזה כיוון ר' אלעזר שם שפירש: מפני שכתוב בו ברכה. ושאלו עלה בירושלמי שם: כלום למדו מעשר אלא מחרמי כהנים, מה חרמי כהנים אין מקדשים בו האשה וכו', מעתה לא יקדשו לא בגידיו וכו', הוי צורכא להדא דאמר ר' לעזר, מפני שכתוב בהן (צ"ל: בו) ברכה, כלומר, ומטעם זה כל האוכל שבו מצוה לאכלו (ולאו דווקא בשר), אבל מאותו טעם של ברכה יש לו רשות אף לקדש בהן את האשה.<br>ובתוספתא כאן פירושו ששריפה אינה בכלל שבירה, וגידין הקשים והקרנים והטלפים אינן בכלל עצמות,<sup class="footnote-marker">28</sup><i class="footnote">ושיטת התוספתא היא שחייב על שבירת העצם אעפ"י שאין בו בשר, עיין מ"ש להלן שו' 49–50, ד"ה ובמכילתא.</i> ובמכילתא הנ"ל נתמעט הבשר שבתוכם מכלל בשר, וכאן נתמעטו הם עצמם מכלל עצמות. ובכי"ל בתוספתא כאן: השורף את העצמות והמחתך בגידים ובקרנים הרי עובר בלא תעשה. ובירושלמי כאן פ"ז ה"ט, ל"ה ע"א: ר' אימי בשם ר' לעזר מה טעם אמרו (במשנתנו פ"ז מ"י) העצמות והגידין והנותר ישרפו בששה עשר, שהשורף יש בו משום שובר וכו', על דעתיה דר' יוחנן וישרף וימנה? מפני אבדן קדשים. ועיין בבלי פ"ד ב'. ואעפ"י שלעניין שריפת עצמות יש לגירסת כי"ל קיום מן הירושלמי, אבל קשה להניח שגידין הקשים דינם כעצמות לעניין שבירה, וצ"ע. ועיין מ"ש להלן בסמוך.

Halakhah 8

<small>42.</small> <b>העצמות והגידין הרכין הרי הן כבשר לכל דבר. </b>כלומר, העצמות הרכין והגידין הרכין וכו'. ומהמשך העניין משמע שהם כבשר לכל דבר, בין לעניין שנמנין עליהם ובין שאין בהם משום שבירת העצם. ולפי גירסת כי"ל לעיל פירושו שדווקא עצמות קשים וגידין קשים (או שסופן להקשות) חייבין עליהן משום שבירת העצם, אבל ברכין אין בהן משום שבירת העצם, ונמנין עליהן, מפני שהן כבשר לכל דבר. ולפי הגירסא הנכונה שלפנינו לא נשנו כאן רכין אצל גידין, אלא כדי להודיעך שנמנין עליהן.<br>ובמשנתנו פ"ז מי"א: כל הנאכל בשור הגדול יאכל בגדי הרך, וראשי כנפים והסחוסים. ובברייתא שבבבלי פ"ד א' מפרש: כל הנאכל בשור הגדול בשלקא, יאכל בגדי הרך בצלי, ומה הן, ראשי כנפים והסחוסים, וגידין הרכין נידונין כבשר. ופירש"י במשנתנו שם: אבל מה שאין נאכל בשור הגדול אין נמנין עליו בפסח, אע"פ שעכשיו רך, הוא עתיד להקשות בסופו. אבל במאירי שם (131 ע"א): כל הנאכל בשור הגדול יאכל בגדי הרך. פי' בא לבאר עכשיו שיש עצמות שהם רכים ונלעסים היטב בין השינים, ואמר עליהם שאינם נקראים עצם ללקות עליהם בשבירתם ובלעיסתם, אלא נאכלין כשאר הבשר, ונמנין עליו כעל שאר הבשר וכו', אבל שאר העצמות שאין נאכלין בשור הגדול אף בשליקה, [אין] נאכלין בגדי זה, אעפ"י שמתוך רכותם נלעסים היטב, ואם אכל מהם לוקה משום שבירת עצם, ואין צריך לומר שאין נמנין עליהן. ועיין גם ברלב"ג בא, ס"ג רע"ג. ופירשו ע"פ הר"מ פ"י מה' קרבן פסח ה"ח וה"ט, ועיי"ש בהשגות הראב"ד ומ"ש במרכבת המשנה במקומו.<br>ובירושלמי פ"ז רה"י, ל"ה ע"א, סנהדרין פ"ח ה"ב, כ"ו ע"א: גידים הרכים, ר' יוחנן אמר נמנין עליהן. ר' שמעון בן לקיש אמר אין נימנין עליהן וכו'. ופירשו המפרשים ע"פ הבבלי פ"ד א' שהמחלוקת שלהם היא בגידין שסופן להקשות, אבל כבר העיר לנכון בהגהות יפה עינים לבבלי הנ"ל, שמסוף דברי הירושלמי (ל"ה רע"ב) מוכח שהמחלוקת היא בגידין שאין סופן להקשות, שהרי אמרו בפירוש על דברי ריש לקיש: מה אין תמן שסופו להקשות (כלומר בעור הרך) הוא עבד ליה בשר, כאן (כלומר, בגידין שבפסח) שאין סופו להקשות לא כל שכן. והסיקו שם: טעמא דרבי שמעון בן לקיש, ואכלו את הבשר ולא גידים.<sup class="footnote-marker">29</sup><i class="footnote">עיין בתוספות חולין ע"ז א' ד"ה אל תקניטני, ומשמע שם שהיתה להם גירסא אחרת בירושלמי. ובתוספות הר"ש כאן פ"ד א' סד"ה אל תקניטני משמע שהריב"א פירש שלפי מסקנת הירושלמי בטל הטעם של ר' יודה בן פזי "שנייא הוא תמן שהוא עור וסופו להקשות", ואף בגידין בסופן להקשות פליגי, אלא שבפסח גזירת הכתוב היא שאין נמנין על הגידין. ברם לפי הגירסא שלנו בירושלמי סנהדרין פ"ח ה"ב, כ"ו סע"א: טעמא <b>דר' יודה בן פזי</b> ואכלו את הבשר ולא גידים, אי אפשר לפרש כן, ואף לפי הלשון שלפנינו בירושלמי פסחים פירוש רבינו צ"ע.</i> והיא המכילתא הנ"ל שהעתקנו לעיל, שו' 40–41, ד"ה השורף, ומפרשה ריש לקיש אפילו בגידים הראויים לאכילה, עיין מ"ש לעיל שם. ובבבלי פ"ג ב': אמר רב יהודה אמר רב כל הגידין בשר, חוץ מגידי צואר וכו'. ועיי"ש פ"ד א' ובתוספות ד"ה גידין וד"ה הא. ועיין ר"מ פ"ח מה' שחיטה סהי"ב, בכ"מ שם, ובב"י טיו"ד סי' נ"ה, ובהגהת הרמ"א בשו"ע שם, ובצל"ח פ"ד א' ד"ה איתיביה, ובמנחת חינוך סי' ח', ומ"ש בתוספות העזרה לתו"כ פ' צו, פ"ה ע"א, עיי"ש.
<small>42-44.</small> <b>השובר את העצם בפסח טהור הרי זה לוקה ארבעים ופסח עצמו כשר, ויוצא בו ידי חובתו בפסח. </b>להלן, שו' 51, מפורש שלאו דווקא שהפסח עצמו כשר, אלא שיוצא ידי חובתו אפילו במוח של העצם השבורה, עיין מש"ש. ולעניין הסיגנון "הפסח כשר ויוצא בו" וכו', עיין לעיל פ"ד רה"ג, שו' 22–23, ומש"ש בהערה 15. 

Halakhah 9

<small>44-45.</small> <b>פסח כשר חייבין עליו משום שבירת עצם, פסח פסול אין חייבין עליו וכו'. </b>במשנתנו פ"ז מי"א: השובר את העצם בפסח <b>הטהור</b> הרי זה לוקה וכו' והשובר <b>בטמא</b> אינו לוקה וכו'. ובפירוש ר' מיוחס לשמות:<sup class="footnote-marker">30</sup><i class="footnote">הצופה ההגרי חי"ג, ריש עמ' 30.</i> בו בטהור הראוי לאכילה יש בו משום שבירת עצם, ולא בטמא, והוא ששנינו אבל המותיר בטהור וכו'. וכן במכילתא דרשב"י בא י"ב, מ"ו, עמ' 36: ועצם לא תשברו בו בטהור ולא בטמא. ובספרי זוטא בהעלותך ט', י"ב, עמ' 260: לא תשברו בו פרט לטמא, פרט ליוצא ולנותר. ר' יהודה אומר בו למעט שאר כל הפסולין. ופירש בזית רענן שר' יהודה בא למעט את שהיה לו שעת הכושר. וכבר העיר הורוביץ במקומו שלהלן שם, קרח י"ח, י', עמ' 294, אי אפשר לפרש כן. וכנראה שכוונת ר' יהודה למעט שאר פסולים שלא מנה הת"ק, כגון שנפסל בהיסח הדעת, וכדומה. ובפסח אפשר לפרש שהכוונה לפסח מבושל, והוא סובר שאפילו היה לו שעת הכושר ונפסל, אין בו משום שבירת העצם. ועיין בבלי ע' א', פ"ג א', צ"ו א' ומ"ש להלן.<br>ובבבלי פ"ד א': בו בכשר ולא בפסול. ר' אומר בבית אחד יאכל ועצם לא תשברו בו, כל הראוי לאכילה יש בו משום שבירת עצם, ושאין ראוי לאכילה אין בו משום שבירת עצם. מאי בינייהו? א"ר ירמיה פסח הבא בטומאה איכא בינייהו, למ"ד כשר, האי פסול הוא,<sup class="footnote-marker">31</sup><i class="footnote">פירש"י: שנעשה בפסול, דטומאה דחויה היא בצבור, אלא שכאן גזירת הכתוב היא לפוטרן בו.</i> למ"ד ראוי לאכילה האי נמי ראוי לאכילה וכו'. ועיי"ש בהמשך הסוגיא ובדק"ס שם, עמ' 254, הערה ג'-ד', ובתוספ' ובתוספ' הר"ש שם ד"ה ה"ג, במהרש"א שם, ובמאירי פ"ד סע"א ד"ה כבר. ומלשון המשנה שנקטה: בפסח הטהור וכו' בטמא, משמע שאפילו בטומאה בציבור פטור בשבירת העצם, ולפיכך לא שנתה: בכשר וכו' בפסול, משום שהייתי מחייב לפ"ז השובר בפסח הבא בטומאת ציבור, משום שטומאה הותרה בציבור, והפסח כשר. ומלמדת המשנה שטומאה דחויה בציבור, והוא הדין לשאר פסולים.
<small>45.</small> <b>ר' יעקב או' היתה לו שעת כושר ונפסל חייבין וכו'. </b>ירושלמי פ"ז ה"ט, ל"ה ע"א, בבלי פ"ג א' (ושם נשנו גם דברי ר' שמעון), ועיי"ש פ"ד ב'. ומחלוקת כזו בין ר' יעקב ור' שמעון גם להלן זבחים פ"י ה"ט והי"א, עיין מ"ש בתס"ר ח"ב, עמ' 212. ושעת הכושר נתבאר במשנת זבחים פי"א מ"ב. 
<small>48-49.</small> <b>אפי' לא נפסל בו אלא אבר אחד בלבד אין חייבין עליו משם שבירת העצם. </b>כלומר, על אותו אבר, וכן מפורש בכי"ע. ולפי הגירסא בתוספתא הכוונה היא שאפילו כל הפסח כשר, ואבר אחד ממנו פסול, אין חייבין על אותו אבר, והדרש בכשר ולא בפסול, מתייחס לכל אבר ואבר, כמו שפירש לנכון באו"ש פ"י מה' קרבן פסח ה"ו, עיי"ש מה שפירש בבבלי. ובבבלי פ"ד ב': אבר שיצא מקצתו ושברו אין בו משום שבירת העצם. ולפי גירסא זו אינו עובר אם שובר את מקצתו שיצא, אפילו אם שאר האבר שלא יצא מתבקע ע"י השבירה, ובא לחלוק על משנתנו פ"ז מי"ב ששנתה: אבר שיצא מקצתו חותך עד שהוא מגיע לעצם וקולף וכו', ומכאן שאם יצא מקצת אבר, חייב עליו בשבירת העצם.<br>ולא עוד שלפי הגירסא בבבלי מדבר ר' ישמעאל בן ר' יוחנן ב"ב באבר שיצא בערב הפסח מחוץ לירושלים, וכן פירשו רבינו חננאל (פ"ה א') ורש"י (פ"ד ב') את משנתנו הנ"ל, וכן מפורש בתו"כ צו פרש' ט' ה"ז, ל"ז ע"ג: מיכן אמרו אבר שיצא <b>חוץ לחומה</b> בפסחים (עיי"ש בר"ח פ"ה סע"א) וכו', ולפי פשוטו "חוץ לחומה" בוודאי פירושו שיצא חוץ לחומת ירושלים, והכוונה לערב הפסח שעדיין אין עליו לאו בהוצאה מחוץ לחבורה, עיין להלן, שו' 56, וכמשנתנו פ"ז מ"ט, עיי"ש בתיו"ט. וכבר הראה במנחת חינוך מצוה ט"ו שדין יציאת מקצת אבר אינה שייכת בהוצאה מן החבורה, מפני שכל זמן שלא יצא כולו אין כאן הוצאה כדין שבת, עיין בבלי פ"ה ב' ובתוספות זבחים ק"ד ב' ד"ה שיצא.<br>אבל הר"מ בפיה"מ ושאר מפרשים פירשו את משנתנו פ"ז מי"ב במקצת אבר שיצא מן החבורה, ופירש בצל"ח פ"ה סע"ב, שדווקא לעניין מלקות הצריכו הוצאה כהוצאת שבת, אבל לעניין איסור האבר אין הבדל, משום שנאמר ובשר בשדה טריפה לא תאכלו, כיון שיצא בשר מחוץ למחיצתו נאסר. ויפה טען במנחת חינוך הנ"ל שפסוק זה אינו אוסר בלי הנחה אלא יוצא בבשר קדשי קדשים וקדשים קלים,<sup class="footnote-marker">32</sup><i class="footnote">ואף שבמכילתא דרשב"י משפטים כ"ב, ל', עמ' 214, למדו מפסוק זה אף פסח שיצא מחוץ לחבורה שהיא בלא תעשה על אכילתו (וכ"ה בפיה"מ להר"מ למשנתנו פ"ז מי"ב, בסה"מ ל"ת קפ"א, ובחיבורו פ"ט מה' קרבן פסח ה"ב) מ"מ אפשר לומר שבכל אחד איסור טריפה הוא כדינו, ובפסח שיצא מחוץ לחבורה לא נאסר הבשר אלא אם כן הניח. והוא הדין אם אנו למדים מן הפסוק <b>לא תאכל באש ישרף</b>, ודורשין "כל שטעון שריפה בא הכתוב ליתן לא תעשה על אכילתו" (תו"כ פרש' צו פ"ח ה"ז, ל"ג סע"ב. ועיין בבלי כאן כ"ד א' ומקבילות), אף כאן אינו חייב בכל אחד ואחד אלא כדינו. בדם במכילתא בא פט"ו, עמ' 55, מוכח שדין פסול פסח מחוץ לחבורה כדין שלמים מחוץ לחומה, כדברי הצל"ח שהבאנו בפנים. וכנראה שהר"מ סמך על המכילתא, ולפיכך פירש את משנתנו ביוצא מחוץ לחבורה.</i> (זבחים פ"ב ב') שלא נזכרה בהם הוצאה, אלא "במקום קדוש" לקדשי קדשים, ו"במקום טהור" לקדשים קלים (עיי"ש נ"ה א'), אבל בפסח מחוץ לחבורה הרי נאמר בפירוש "הוצאה", ודינו כדין פרים הנשרפים לעניין טומאה, וכל זמן שלא הוציא את כל האבר מן החבורה אין האבר נפסל. וכדבריו מצאתי מפורש בסדר מהלכות פסח בקצרה בבבלי נ"ז ב': ובשר הפסח שהוציאו <b>בעקירה והנחה</b> וכו' <b>נאסר באכילה</b>. ומכאן שבלי הנחה מותר. ברם כשהוציא בערב הפסח מחוץ לירושלים, דין הפסח כשאר קדשים קלים, ואפילו אם הוציא מקצת אבר נפסל הבשר, וכמפורש במשנתנו לפי הגירסא בתו"כ הנ"ל. ולפי גירסת התוספתא כאן, שלא הזכירה "מקצת אבר", הרי מסתבר שמדברים כאן באבר שלם שיצא מחוץ לחבורה, ונפסל מפני שיצא כולו. ואין כאן גם חשש של טומאת הטהור מן הטמא, עיין ירושלמי פ"ז הי"א, ל"ה ע"ב, בבלי פ"ה א', שהרי כאן אפשר לפרש בשנחתך כל האבר ואח"כ יצא.

Halakhah 10

<small>49-50.</small> <b>השובר את העצמות לוכל כזית מוח מן המוח שבעצמות שבראש ושבקולית אינו עובר בלא תעשה וכו'. </b>וכ"ה בד. אבל בכי"ע ובכי"ל חסרה המלה "אינו", וכן משמע מהמשך הברייתא "והמוח עצמו כשר וכו' ", כלומר, אעפ"י שעובר בלא תעשה, עיין הסיגנון לעיל סה"ח, שו' 43, ופ"ד רה"ג, שו' 22. ועיין בצפנת פענח פי"ג מה' שחיטה שפירש ע"פ גירסת הדפוסים המשובשת.<br>ובמכילתא בא פט"ו, עמ' 55: לפי שנאמר ואכלו את הבשר. הבשר שחוצה לעצם. אתה אומר הבשר שחוצה לעצם או אינו אלא הבשר שבתוך העצם. הא מה אני מקיים ועצם לא תשברו בו, עצם שאין בו בשר, או עצם שיש בו בשר, תלמוד לומר ועצם לא תשברו בו בין שיש בו בשר, בין שאין בו בשר. וכע"ז בבבלי פ"ה א', ועיין זבחים צ"ז ב'. כלומר, הברייתא מלמדת אותנו שלא נטעה לחשוב שאיסור שבירת עצם הוא דווקא בעצם שאינו יכול לקיים בו אכילת בשר, אלא שאסור לשבור עצם אפילו כדי לאכול את המוח שבתוכו. וכן תרגם יונתן שם: וגרמא לא תתברון ביה בדיל למיכול מה דבגויהי וכן הפירוש גם בתוספתא כאן.<sup class="footnote-marker">33</sup><i class="footnote">בהדר זקנים לבעלי התוספות לפסוק זה (בא י"ב, מ"ו): ושמעתי האי פירוש, נמנו חבורה על הפסח והמה מרובים כל כך שלא הגיע לחלק אחד מהם כזית, אך צריך לחזור על המוח לשברו, ואין (צ"ל: אין) בו משום שבירת עצם וכו', אך לשון התלמוד לא משמע כן לפי'. וכנראה שהפירוש הנ"ל יסודו בתוספתא כאן, לפי הגירסא המשובשת של הדפוסים וכי"ו.</i> ובברייתות לא נזכר כלל החילוק בין עצם שיש <b>עליו</b> בשר ובין עצם שאין <b>עליו</b> בשר, אלא דווקא בין שיש <b>בתוכו</b> מוח. ופשיטא שלדעתם חייב על כל עצם אפילו אין עליו בשר, כפשוטה של הברייתא בבבלי פ"ד סע"ב.<sup class="footnote-marker">34</sup><i class="footnote">ובפי' ר' אליהו מזרחי בא י"ב, מ"ו, פירש את המכילתא ע"פ שיטת הבבלי, עיי"ש. ועיין רלב"ג בא, ס"ג רע"א, ומ"ש הרמ"מ כשר בתו"ש חי"ב, עמ' ע"ה, סי' תרע"ד.</i> ור' יוחנן ור"ל סוברים כר', ולפיכך פירשו את הברייתא שתעמוד אף בשיטת רבי, כמו שפירשו בתוספות ותוספות הר"ש שם ד"ה איתמר. ועיין ירושלמי פ"ז רה"ט, ל"ה, ע"א, ולהלן שם ה"י, ל"ה ע"ב, וכנראה שבה"י חולק על רה"ט והיא שיטה אחרת, כלומר [אית דאמרי] ר' יוחנן ור' שמעון בן לקיש תריהון אמרי לעולם אינו חייב עד שישבור עצם שיש עליו בשר, ובמקום בשר. ופירוש המפרשים ברה"ט שם ע"פ הבבלי הוא דחוק מאד, וכבר ראה בס' ניר שם שאין לפרש ע"פ הבבלי, עיי"ש, ולפי הירושלמי שם סובר ר' יוחנן שעצם שאין עליו בשר כלל אסור לשברו. ועיין מ"ש להלן.
<small>50-51.</small> <b>והמוח עצמו כשר, ויוצא בו ידי חובתו בפסח. </b>כלומר, אעפ"י שאסור לשבור את העצם, והייתי סבור לומר שהמוח שבו דינו כפסח שלא נמנה עליו, והוי ליה כאוכל מפסח שלא נמנה עליו מחיים, מ"מ יוצא בו בפסח, שהרי על מוח שבראש נמנין לכתחילה שיכול להוציא את המוח דרך האוזן (ירושלמי פ"ז ה"ט, ל"ה, ע"א, בבלי פ"ד ב'), ואף מוח שבקולית יכול להוציא ע"י שריפה בגחלת (עיין ירושלמי ובבלי הנ"ל), ואפילו אם שריפה כשבירה, אם עבר והוציאו יוצא בו. 
<small>51.</small> <b>וחייבין עליו משם פיגול ומשם נותר ומשם טמא וכו'. </b>כלומר, ולא זו בלבד שמוח ראוי לאכילה ואוכל הוא, אלא דינו כבשר לכל דבר, כמו שמסיים. וכל הברייתא בתוספתא אהלות פ"א ה"ה: המוח בין באדם ובין בבהמה וכו', ובין בשקצים ובין ברמשים טמא, וחייבין עליו משום פגול וכו', כלשון כל הברייתא כאן, ועיקר מקומה הוא שם. ועיין בר"ש אהלות ספ"א, ועיין להלן. 
<small>52.</small> <b>ומטמא כזית במשא וכעדשה במגע וכו'. </b>כלומר, כזית במשא באדם ובבהמה, וכעדשה במגע בשקצים ורמשים, עיין מ"ש לעיל. 
<small>53.</small> <b>אכל ממנו כזית נא ומבושל וכו'. </b>ובמכילתא בא פ"ו, עמ' 30: אל תאכלו ממנו נא, אין נא אלא חי, ובשל מבושל, לחייב על החי ועל המבושל. אתה אומר לחייב על החי ועל המבושל, או אינו אלא לחייב על החי ועל המבושל ביותר, ת"ל כי אם צלי אש וכו'. ולפי פשוטו "חי" פירושו, חי ממש, והמכילתא ממשיכה, ובשל מבושל, שאף אליו מתייחס הלאו של אל תאכלו, והכתוב מחייב בין שאכלו חי, ובין שאכלו מבושל; ושמא תפרש שבשל מבושל פירושו מבושל ביותר, ולא חייבה תורה אלא או באוכל חי, או באוכל מבושל ביותר, אבל לא על בישול רגיל, ת"ל כי אם וכו'. והנה אף התרגומים תרגמו נא - חי, אבל אף לפי תרגום זה השאלה היא עד מתי נקרא חי? וכי אם העבירו על האש ונחרך קצת כבר אינו חי? ובס' השרשים לר' יונה ן' ג'נח ערך נא: נא חי, על דמיון פעיל, כלומר אינו מבושל כל צרכו. ובבבלי מ"א א': היכי דמי נא, אמר רב כדאמרי פרסאי אברנים, ופירשו המומחים ללשון פרסית<sup class="footnote-marker">35</sup><i class="footnote">עיין בתוספות הערוך השלם, עמ' 6, ערך אברנים.</i> שהכוונה "לחצי" כלומר, צלוי לחצי, והוא כמאכל בר דרוסאי לשיטת הר"מ בפ"ט מה' שבת ה"ה, ועיין גם בהשגות שם, ועיין מ"ש להלן. ולעיל שם בבבלי: יכול אכל כזית חי יהא חייב תלמוד לומר אל תאכלו ממנו נא ובשל מבושל, נא ובשל אמרתי לך ולא חי וכו', ועיין ברש"י שם. ובמכילתא דרשב"י י"ב, ט', עמ' 13: אל תאכלו ממנו נא, אין נא אלא שלא בישל כל צורכו, יכול יהא מותר לאכל ממנו חי ת"ל צלי אש, צלי מותר לך, ושאר הכל אסור לך.<br>ונראה שאף המכילתא דר' ישמעאל מודה שלשון "נא" אין פירושו חי ממש דווקא, אלא כל שלא עבר את הדרגא של נא עדיין דינו כחי, וממילא אם אכל חי ממש בוודאי שעבר, ועיין סנהדרין ע' א' ומ"ש להלן סד"ה והנה. וכן מפורש להלן מכות רפ"ג (בכי"ע רפ"ד): האוכל מן הפסח כזית חי כזית נא וכו' חייב. אמנם בד ובכי"ו חסר שם "כזית חי", אבל גם בס' יחוסי תו"א כת"י ערך רב יהודה סתם מעתיק בשם תוספתא מכות כגי' כי"ע, וכותב: "ונראה דאו או קתני, כזית חי, או כזית נא וכו' ". ומשמע קצת שחי ונא אינם היינו הך, אעפ"י שלדינא הוא כמו במכילתא. ובשום מקום אחר בתוספתא אינו נזכר חי יחד עם נא (עיין לעיל פ"ד רה"ז, ואף שם לא נזכר כזית חי).<br>והנה בפוסקים לא נזכר השיעור המדוייק של נא לעניין פסח, משום שלא היתה בידם מסורת מוסמכת בפירוש המלה "אברנים" שבבבלי מ"א א' הנ"ל, וכולם סתמו את דבריהם. ובר"מ פ"ח מה' קרבן פסח ה"ו: נא שהזהירה עליו התורה הוא הבשר שהתחיל בו מעשה האור ונצלה מעט, ואינו ראוי לאכילת אדם עדיין. וכ"ה בחינוך ל"ת ז'. ועיין ר"ש כלים פ"ג סמ"ב, ופירוש ר' מיוחס בצופה ההגרי חי"ג, עמ' 22 (והיתה לו גירסא אחרת בתוספתא שם). ובמנחת חינוך על החינוך הנ"ל נסתפק בנצלה כמאכל בן דרוסאי<sup class="footnote-marker">36</sup><i class="footnote">שהוא שליש בישולו לשיטת רש"י בשבת כ' א' ומנחות נ"ז א', וחצי בישולו לשיטת הר"מ פ"ט מה' שבת ה"ה.</i> אם עדיין נקרא נא לעניין פסח. ובערוך ערך הבהב: אל תאכלו ממנו נא. תרגום ירושלמי מהבהב. ובסוף פיסקא דהחודש<sup class="footnote-marker">37</sup><i class="footnote">עיין בפסיקתא דר"כ, נ"ו ע"ב, ובהע' רמ"ו שם, פסיקתא רבתי, הוצ' רמא"ש ע"ט רע"ב.</i> לא תיכלון יתיה מהבהב. ונראה שכן היה התרגום המקובל בא"י, ל"נא" שבבשר. וכן אמרו בירושלמי כאן פ"ז ה"ב, ל"ד ע"ב, אילו אמר לא תאכלו ממנו כי אם צלי אש, ולא נאמר נא, הייתי אומר היבהבו וצלייו מותר,<sup class="footnote-marker">38</sup><i class="footnote">במכילתא דרשב"י י"ב, ט', עמ' 13: יאמר אל תאכלו ממנו כי אם צלי אש. אילו כן הייתי אומר יהא מותר לאכל ממנו נא.</i> הוי צורך הוא שיאמר נא. הרי לך שהבהוב הוא בכלל נא. ובירושלמי סנהדרין פ"ח ה"ב, כ"ו ע"א: אינו חייב עד שיאכלנו מהובהב.<sup class="footnote-marker">39</sup><i class="footnote">בתנחומא וארא הוצ' בובר סי' י"ח: <b>ואין סעודת בבל כסעודת א"י,</b> הכניס לפניו בשר <b>שהיבהב</b>, ראה לנבוכדנצר אוכל ורירו יורד על זקנו, והיה צדקיהו מביט בו ותמה וכו'. ומוכח משם שנבוכדנצר עצמו לא ראה באכילתו שום פגם, והשביעו שלא יחזור לא"י, אבל בבבלי נדרים ס"ה א': אשכחיה צדקיהו לנבוכד נצר דהוה קאכיל ארנבא <b>חיה</b>. א"ל אישתבע לי דלא מגלית וכו' (ומשם בהוספה לתנחומא ואתחנן סי' א', עיין בהערת בובר שם סי' ט"ו). ומכאן משמע שבא"י לא אכלו בשר מהובהב אלא ליסטים וגנבים (השיעור של אכילת "בר דרוסאי" גם בירושלמי שבת פ"א ה"י, ד' ע"ב, ע"ז פ"ב ה"י, מ"ב ע"א), ולפיכך תמה צדקיהו. אבל אין מביאין ראייה מן האגדות.</i> אכלו חי, כלב הוא וכו'. ובמקבילה שבבבלי שם ע' א': אינו חייב עד שיאכל בשר חי וכו', בשר חי בשיל ולא בשיל, כבשר כיבא דאכלי גנבי. ובחי' הרמב"ן לשבת י"ח סע"ב כותב: ובעל הלכות גדולות ז"ל, מאכל בר דרוסאי בשיל ולא בשיל (שלא כדברי התוספות שם ד"ה בשיל), ועיין גם ברשב"א נדרים רפ"ו מ"ט א', והוא מאכל בר דרוסאי (פירש"י שבת כ' א': בן דרוסאי ליסטים היה), הוא בשר כיבא דאכלי גנבי, ולפ"ז בפסח אם עדיין לא נתבשל כל צורכו, אעפ"י שנתבשל כמאכל בר דרוסאי, עדיין לא יצא מכלל נא. ועיין בס' מנחת סולת להגרד"צ זעהמאן מצוה ז', ל"ד ע"ג ואילך, שהביא כמה ראייות (והעיר אף על הירושלמי הנ"ל) שלעניין פסח צריך שיהא מבושל כל צורכו, ואם נתבשל כמאכל בן דרוסאי עדיין לא יצא מכלל נא, עיי"ש דברים נכוחים. ועיין מ"ש להלן פ"ז רה"ב, שו' 6–7, ד"ה ולהלן, ובהערה 1 שם הבאנו ראיות נוספות לדברי בעל מנחת סולת.
<b>עד שלא חשיכה הרי זה פטור וכו'. </b>בבבלי מ"א ב': בשעה שישנו בקום אכול צלי ישנו בבל תאכל נא, בשעה שאינו בקום אכול צלי אינו בבל תאכל נא,<sup class="footnote-marker">40</sup><i class="footnote">עד כאן גם בבבלי ב"מ קט"ז א'.</i> רבי אומר אקרא אני בשל, מה ת"ל מבושל, שיכול אין לי אלא שבישלו משחשיכה, בשלו מבעוד יום מנין ת"ל בשל מבושל מכל מקום. ופירש"י: אין לי שיתחייב על אכילת בשר אלא אם כן בישלו משחשיכה, שהוא עיקר זמנו, בישלו מבעוד יום ואכלו משחשיכה מניין וכו'. ואמנם הלשון בתלמוד משמע כרש"י, אבל כבר תמה על פירש"י במהרש"א במקומו, מה איכפת לי במעשה הבישול והרי בישול דומיא דצלייה שהיא מבעוד יום, ולמה תיסק אדעתין שיהא פטור. ולפיכך הסיק שלולא דברי רש"י היה מפרש שרבי חולק על החכמים, ומחייב אפילו בישל <b>ואכל</b> מבעוד יום, והביא ראייה מן המכילתא, וכן שנו שם (בא פ"ו, עמ' 21): ר' אומר וכו' שיכול אין לי אלא בשעה שהוא באכול צלי, שהוא בבל תאכל נא ומבושל, מבעוד יום מנין, ת"ל ובשל מבושל, לחייב עליו מבעוד יום. וכן מפורש גם במכילתא דרשב"י י"ב, ט', סוף עמ' 13 ואילך (בלי הזכרת שם רבי). וכן בירושלמי פ"ז ה"ב, ל"ד ע"ב: אכל כזית נא מבעוד יום, אית תניי תני חייב, ואית תניי תני פטור, מאן דאמר חייב, אל תאכלו ממנו נא מכל מקום וכו'. ורמז למחלוקת רבי ורבנן. וכן, כנראה, פירש גם הר"ח בבבלי שדלג על דברי רבי (מפני שהחכמים חולקים עליו), וכן פירש הר"מ בפ"ח מה' קרבן פסח ה"ד, כפי שראה לנכון בהר המריה שם אות י'.<br>אלא שכנראה יש הבדל בין נא ומבושל, שמבושל מבעוד יום נפסל הפסח בגופו<sup class="footnote-marker">41</sup><i class="footnote">עיין רש"י חולין קט"ו ב' ד"ה אבל בהנאה, שטמ"ק מנחות מ"ח ב', אות א', ומ"ש בזהב שבא (בסוף תוספ' שנץ) כאן, שמ"ח ע"ב.</i> (עיין ירושלמי פ"ז סה"ב, ל"ד ע"ב) ואם אוכלו עובר על "כל שבקודש פסול בא הכתוב ליתן לא תעשה על אכילתו".<sup class="footnote-marker">42</sup><i class="footnote">עיין לעיל הע' 32.</i> וכן מפורש בתוספתא מכות רפ"ג (בכי"ע רפ"ד): האוכל מן הפסח כזית וכו', הוציא ממנו כזית וכו' <b>בשעת אכילה</b> הרי זה חייב וכו', ואם בישלו עובר עליו משום פסול בקודש. והגרי"פ פערלא פירש (בהערותיו למנחת חינוך) שאם בישלו עובר עליו מ"מ, אפילו שלא בשעת אכילה, משום כל שבקודש פסול עובר עליו, מה שאין כן בנא שעדיין לא נפסל, ועיין מ"ש בפירוש התוספתא בשו"ת זרע אברהם להגר"מ זעמבא זצוק"ל סי' י"א אות כ' ואילך. ובאור שמח פי"ח מה' פסולי המוקדשין ה"ג למד מתוספתא זו שאינו עובר על עצם הבישול אעפ"י שפוסל את הפסח, עיי"ש.
<small>54-55.</small> <b>כזית צלי עד שלא חשיכה לא פטר את עצמו מבני חבורה וכו'. </b>בבבלי מ"א ב': לא פסל עצמו מבני חבורה, כזית צלי משחשיכה פסל עצמו מבני חבורה. ופירש"י: ואכילה דמבעוד יום לאו אכילה היא, ומותר לאכול משתחשך עם בני חבורה שנמנה עמהן. כזית צלי משחשיכה. מפסח שנמנה עליו. פסל וכו', שאין האוכל מותר לאכול ממנו בשני מקומות. ועיין בירושלמי ספ"ז, ל"ה ע"ג, ואף שם הלשון "פסל עצמו מבני חבורתו", ואף לפנינו הפירוש כן שאם פטר עצמו מבני חבורתו, כבר פסל עצמו לאכול עמהם. 

Halakhah 11

<small>55-56.</small> <b>המוציא כזית בשר מבית לבית ומחבורה לחבורה בשעת אכילה הרי זה חייב וכו'. </b>וכ"ה להלן מכות רפ"ג (כי"ע רפ"ד). וכן בפירוש ר' מיוחס לשמות:<sup class="footnote-marker">43</sup><i class="footnote">הצופה ההגרי חי"ג, סוף עמ' 29.</i> וזהו ששנו רבותינו, המוציא <b>כזית</b> בשר מחבורה לחבורה <b>בשעת אכילה</b> חייב. ובמכילתא דרשב"י בא י"ב, ט"ו עמ' 36: <b>לא תוציא מן הבית</b>, אין לי מבית לבית, מחבורה לחבורה מנין, ת"ל חוצה חוץ למקום אכילתו. <b>יאכל לא תוציא מן הבית מן הבשר</b>, בשעת אכילה הוא חייב, ואינו חייב שלא בשעת אכילה. <b>יאכל לא תוציא מן הבית</b>, על כדי אכילה הוא חייב, ואינו חייב על פחות מכזית. וכל הברייתא בתוספתא כאן עד סוף הפרק הובאה במרכבת המשנה ה"ג פ"ט מה' קרבן פסח ה"ה, ונתפרשה עיי"ש.<br>ולמדנו מכאן שלשה דברים. א. שהוא חייב במיוחד על הוצאה מן החבורה והוצאה מן הבית. וכן אמרו בירושלמי פ"ז הי"ב, ל"ה ע"ב: כת' ולא תוציאו וכו', אין לי אלא חוץ לבית, חוץ לחבורה מנין, ת"ל לא תוציא חוצה. אמר ר' יודן<sup class="footnote-marker">44</sup><i class="footnote">והוא ר' יהודה התנא, עיין בבלי פ"ו א' ולהלן בתוספתא.</i> מיכן שאם הוציא מחוץ לחבורה שהוא מתחייב. א"ר מנא יאמר קרייא לא תוציא חוצה, ונן אמרין אם חוץ לחבורה שהוא מתחייב, לא כל שכן חוץ לבית. ר' אימי בעי הוציא מחבורה לחבורה כשני זתים (צ"ל: בשני בתים, כמו שהגיה בק"ע) חייב שתים, משום לא תוציא מן הבית ומשום לא תוציא חוצה. ועיין במכילתא בא פט"ו, עמ' 55.<br>ב. שהוא חייב בכזית, ולא בכגרוגרת כהוצאת שבת, וכן פסק הר"מ בפ"ט מה' קרבן פסח ה"א, ועיין באו"ש שם. ובמנחת חינוך מצוה ט"ו חיפש מקור לדברי הר"מ, ודחה את הראייה מן הבבלי פ"ה א' (שהביא באו"ש). וכבר תפסו עליו האחרונים מן התוספתא ומכילתא דרשב"י, עיין בהערות הגרי"פ פערלא בסוף הספר בהוצאות החדשות.<br>ג. שאינו חייב בהוצאה אלא בשעת אכילה. והדיבור "בשעת אכילה" אינו ברור, אם הכוונה לשעת אכילה ממש, והיינו שכבר התחילו לאכול, אבל לפני שהתחילו לאכול עדיין אינו עובר, או שהכוונה ללילה, פרט ליום שאיננו שעת אכילה, דוגמת הלשון בברייתא שבבבלי פ"ד סע"ב: בשעת אכילה יש בו משום שבירת עצם, שלא בשעת אכילה אין בו משום שבירת עצם. ושם ברור שהכוונה ללילה ולא לשעת אכילה ממש. וכן בר"מ הנ"ל: והמוציא ממנו כזית בשר מחבורה לחבורה <b>בליל ט"ו</b> לוקה וכו'. ובירושלמי פ"ז הי"ב, ל"ה ע"ג: אתא ר' שמואל ר' אבהו בשם ר' יוחנן המוציא אינו חייב עד שעה שיאכל. אבל לעיל ולהלן שם משמע שנסתפקו בזה. וכנראה שמקור הספק הוא בפירוש הדיבור "שעת אכילה" שבברייתות.
<small>57-59.</small> <b>אע"פ שנ' בבית אחד יאכל אוכלין אותו בחצרותיהן ובגגותיהן מה ת"ל בבית אחד יאכל, בחבורה אחת. </b>וכ"ה בד. ובכי"ע: ועל גגותיהן וכו'. ובכי"ל יש כאן חסרון. ובמכילתא דרשב"י בא י"ב, מ"ו, עמ' 36: בבית אחד, אין לי אלא בית, מנין לרבות חצר גנה וסוכה ת"ל באחד יאכל,<sup class="footnote-marker">45</sup><i class="footnote">הפירוש סתום, וכנראה שהכוונה לניקוד של יאכל (ויש אם למסורת, עיין בבלי פ"ו ב'), והיינו שהפסח עצמו יאכל באחד, כלומר שלא יתחלק לשתי חבורות כמו שמסיים. ושמא פירושו באחד יאכל פרט לחבורה אחת שלא תאכל חציה בפנים וחציה בחוץ, עיין מ"ש להלן, שו' 59–60, בשם הירושלמי.</i> א"כ למה נאמר בבית אחד יאכל, בחבורה אחת, כלומר, שאין פסח אחד נחלק לשתי חבורות, וכן הפירוש גם בתוספתא כאן, כשיטת ר' שמעון לפי הבבלי והמכילתא, עיין מ"ש להלן. ובהר המריה פ"ט מה' קרבן פסח ה"א סוף אות ט' כתב: בתוספתא דפסחים פ"ו וכו', ואולי הוא ט"ס וצ"ל ובגנותיהן, ומן המכילתא דרשב"י ראייה לדבריו, עיין מ"ש הרמ"מ כשר בתו"ש חי"ב, עמ' ע', הערה תרנ"ה.<br>ברם כבר העירותי בכ"מ שאין להגיה את המקורות אחד ע"פ השני. ובתוספתא הגירסא בטוחה, ובפרט לפי גירסת כי"ע "ועל גגותיהן". ומה שהקשו, שהרי נאמר בירושלמי פ"ז הי"ב, ל"ה ע"ב, ובבלי פ"ה סע"ב ואילך, שגגות ירושלים חול לעניין אכילת פסח, כבר אמרו בירושלמי שם שגג המבוצר לאויר חצר, כלומר שמחיצות החצר מקיפות אותו מכל צד,<sup class="footnote-marker">46</sup><i class="footnote">עיין מ"ש לעיל עירובין פ"ז, שו' 58.</i> נתקדש בקדושת ירושלים, והוא הדין לגגות שאינן גבוהים יותר מחומת ירושלים, אעפ"י שאינם בחצר. ולפיכך קיימו שם את המשל "פיסחא כזיתא והלילא מתבר אגרייא", שאכלו אף את הפסח בגג, והתוספתא היא ע"פ רוב בשיטת הירושלמי. ועיין מ"ש בירושלמי כפשוטו, עמ' 494 ואילך. ועיין מה שהאריך בזה בשו"ת זרע אברהם להגר"מ זעמבא סי' ח' אות כ', והעיר שם על דברי המיוחס להראב"ד תמיד פ"א<sup class="footnote-marker">47</sup><i class="footnote">שם בטה"ד: בראב"ד "ריש תמיד", והוא באמצע פ"א.</i> (ד' פראג, י"א ע"ב) שגגים ועליות שנבנו אחרי שקדשה ירושלים לא פקעה מהם קדושתם. וכבר קידמו הרי"ר אלפאנדארי בספרו דרך הקודש, ה' ע"א (נדפס בסוף ספר מגיד מראשית), והביא בפרוט את השיטות בעניין קדושת הגגים והעליות, וכתב שם: והנה מצאתי בהגהות הרב מהר"ר בצלאל אשכנזי זלה"ה למס' תמיד שכתב וז"ל, בתוספות צרפת מקשים בשם ה"ר אלחנן בן ה"ר יצחק וכו', ול"נ דבל"ה ל"ק (=ולי נראה דבלאו הכי לא קשה) וכו' שאפי' למ"ד גגין ועליות לא נתקדשו, היינו אותם שהיו באותה שעה וכו', אלא שחשב הרב שהדיבור "לי נראה" ואילך היא דעת ר' בצלאל אשכנזי עצמו, ואנו רואים עכשיו שר"ב אשכנזי העתיק את הכל מן המיוחס להראב"ד, והוא שאמר "ולי נראה" ואילך.
<small>59-60.</small> <b>ר' שמעון או' הרי שהיו יושבין ואוכלין וראו נחש או עקרב עוקרין אילו את פסחיהן וכו'. </b>בכי"ל: וראו <b>דלף</b> או נחש וכו'. ובמכילתא בא פט"ו, עמ' 55: מכאן אמרו הפסח נאכל בשני מקומות ואין נאכל בשתי חבורות. ר' שמעון בן יוחאי אומר בשני מקומות כיצד, היו בתוך הבית ובקעה עליהם הקורה ויוצאים לחוץ, היו בחצר וירדו גשמים עליהם (השוה גירסת כי"ל לעיל) ונכנסו בתוך הבית וכו'. ובירושלמי פ"ז הי"ב, ל"ה ע"ב: דתני על הבתים אשר יאכלו אותו בהם, מלמד שהפסח נאכל בשני מקומות (כלומר, שפסח אחד יכול להחלק לשתי חבורות). יכול אף אוכליו יהוא אוכלין אותו בשני מקומות (כלומר, שיעברו ממקום למקום), ת"ל בבית אחד יאכל, הא כיצד פסח אחד נאכל בשני מקומות, ואין אוכליו אוכלין אותו בשני מקומות. ר' שמעון אומר <b>אף</b> אוכליו אוכלין אותו בשני מקומות. מה מקיים ר' שמעון בבית א' יאכל, שלא תהא חבורה אחת מקצתה אוכלת בפנים ומקצתה אוכלת בחוץ וכו', הכל מודין בתחילה שהן חולקין, בסוף שאינן חולקין, מה פליגין בשהיו יושבים ואוכלין ופקעה עליהן הקורה וכו'. ולפ"ז מודה ר"ש לת"ק שפסח אחד נאכל בשתי חבורות, אלא שהוא מתיר לאוכלו אף בשני מקומות לאותה חבורה. וכן משמע מלשון התוספתא להלן. אבל בבבלי פ"ו סע"א: ר' שמעון אומר על הכתים אשר יאכלו אותו בהם, מלמד שהאוכל אוכל בשני מקומות, יכול יהא נאכל בשתי חבורות, ת"ל בבית אחד יאכל. ולפ"ז מוכח שלר' שמעון אין פסח אחד נחלק לשתי חבורות, ועיין במכילתא הנ"ל ובהערות הורוביץ שם. ועיין ר"מ פ"ט מה' קרבן פסח ה"א וה"ה ובמרכבת המשנה שם, ומ"ש בשו"ת כרכת אברהם לבנו של הר"מ סי' ח', וברש"י ובר"ח כאן. 
<small>61-62.</small> <b>אם כן למה נאמ' בבית אחד יאכל שלא יהוא שתי חבורות אוכלות זו כנגד זו. </b>וכן בפירוש ר' מיוחס לשמות (הצופה ההגרי הי"ג, עמ' 29): ועוד שנו רבותינו בבית אחד יאכל. שלא יהיו שתי חבורות אוכלות אותו זו כנגד זו. ומכאן משמע שאף ר' שמעון מודה שפסח אחד נאכל לשתי חבורות, וחולק על הת"ק שלעיל, ובבית אחד אין הכוונה שהפסח נאכל בחבורה אחת גרידא, אלא הכוונה שאין שתי חבורות אוכלות בבית אחד בלי הפיכת פנים, שלא יאכלו זו כנגד זו, כאילו נתערבו שתי חבורות אחרי שנחלקו.<br>ובמשנתנו ספ"ז: שתי חבורות שהיו אוכלין בבית אחד אלו הופכין את פניהם הילך ואוכלין, ואלו הופכין את פניהם הילך ואוכלין וכו'. ופירש"י: שתי חבורות שהיו אוכלות פסח אחד בבית אחד. אלו הופכין פניהן אילך. <b>אינן צריכין</b> להסב אלו כנגד אלו להיות נראין כחבורה אחת, אלא רשאין להפוך פניהם אלו אילך ואלו אילך, ואפילו נראין כשתי חבורות לא איכפת לן, כדיליף בגמרא שהפסח נאכל אף בשתי בתים לשתי חבורות. אבל בר"מ פ"ט מה' קרבן פסח ה"ג: שתי חבורות שהיו אוכלות בבית אחד <b>צריכה</b> כל חבורה מהן לעשות לה היקף וכו', ואלו הופכין את פניהם אילך ואוכלין, כדי שלא יראו מעורבין. ובשו"ת ברכת אברהם סי' ח' הנ"ל פירש שהיקף כאן אינה מחיצה ממש, אלא היכר גרידא (אפילו בכלים) שהן שתי חבורות נפרדות, והוא נוטה לחשוב שאפילו הפיכת פנים לבד הוא היכר, וכעין מחיצת בני אדם. ומן התוספתא כאן ראיה ברורה לשיטת הר"מ, והכוונה שהפסח לא יאכל בשתי חבורות מעורבבות, בין שהוא פסח אחד, בין שהן שני פסחים, והפיכת פנים אינה רשות, אלא חובה. ועיין בבלי פ"ו ב', ברש"י שם ובשו"ת ברכת אברהם הנ"ל.
<small>62-64.</small> <b>כשהשמש עומד למזוג קופץ את פיו ומחזיר את פניו ולועס עד שמגיע אצל חבורתו ובולע, כדי שלא יראה אוכל משני פסחים. </b>במשנתנו הנ"ל: והמיחם באמצע, כשהשמש עומד למזוג קופץ את פיו ומחזיר את פניו עד שמגיע אצל חבורתו ואוכל. ובכי"ע ובכי"ל כאן חסרות המלים "ומחזיר את פניו", וכן הן חסרות במשנתנו הנ"ל במשנה שבירושלמי כי"ל (ונוספו בגליון) ובבבלי בכי"מ, עיין דק"ס, עמ' 261, הערה ב'. ופירש"י במשנתנו שם (פ"ו א'): והמיחם שמחממין בו המין שמוזגין בו היין רשאין לתת באמצע,<sup class="footnote-marker">48</sup><i class="footnote">בהר המריה פ"ט מה' קרבן פסח ה"ד אות ט"ו כתב: אולם תוספות שם קי"ט ב' בד"ה אמר רב פירשו דבעינן דוקא שיהא המיחם באמצע משום הכירא יעו"ש היטב. ברם אין כל הכרח לפרש כן בתוספות, וכנראה שכוונתם היא להפיכת פנים, כלומר, הופכים את פניהם משום הכירא, כדי שלא יראו כחבורה אחת.</i> כדי שיהא נוח לשמש המשמש לשתיהן וכו', ואעפ"י שמפסיק בין החבורות לא איכפת לן, וכשהשמש משמש לשתיהן וכו' קופץ את פיו ומחזיר את פניו לצד חבורתו, שלא יחשדוהו שאוכל עם חבורה אחרת וכו'. ולפי פירוש רבינו השמש קופץ את פיו להראות שאין בשר בפיו שלא יחשדוהו שהוא הולך לאכול עם החבורה האחרת, ולא עוד אלא שהוא מפרש את משנתנו במשמש שתי חבורות. אבל במאירי מפורש: שכשהשמש עומד להזמין מים לאותם שבחבורה האחרת <b>והמאכל לתוך פיו</b>, קופץ את פיו שלא יראה כאוכל כלל, שאלו כן הרי נמצא אוכל בשני מקומות וכו'. ועיין מ"ש להלן.<br>ובתוספתא כאן מפורש "ולועס וכו' ובולע", כלומר כשיש בשר בפיו. וכן בר"מ פ"ט מה' קרבן פסח ה"ד: היו המים שמוזגים בו יינם באמצע הבית בין שתי החבורות, כשהשמש עומד למזוג קופץ את פיו ומחזיר את פניו עד שמגיע אצל חבורתו, ואח"כ אוכל מה שבפיו, שאסור לאכול בשתי חבורות. ולפ"ז צריך לעשות כן דווקא כשיש בשר בפיו, אבל אם אין בשר בפיו אין צריך להחזיר פניו כלפי חבורתו, ואנו מדברים כאן בשמש ושמש שמשמשים חבורתן גרידא, והשמש של כל חבורה וחבורה לא ילך כלפי המיחם (שבאמצע החבורות) ובשר בפיו אלא אם כן הופך את פניו אל חבורתו, שיראוהו שאינו אוכל מחוץ לחבורתו, כפי שפירש לנכון במנחת חינוך מצוה ט"ו. וכן העיר שם שמכאן מוכח שאין איסור הוצאה אלא כשמוציא מחוץ לחבורתו לרשות אחרת,<sup class="footnote-marker">49</sup><i class="footnote">עיין בבלי פ"ה ב' וברש"י שם ד"ה תן, בדק"ס, עמ' 259, הע' ד', ובכ"מ להר"מ שהזכרנו לעיל בפנים. ועיין מ"ש הרמ"מ כשר בתו"ש חי"ב, עמ' ע"ב, הע' תרס"ג.</i> אבל כל זמן ששתי החבורות בבית אחד, אינו חייב אלא אם כן מכניס לרשות החבורה השניה, או שמוציא מן הבית, אבל מ"מ אסור לו לאכול אלא ברשות חבורתו ממש. ולפיכך מן הדין אסור לו לבלוע כשיצא מחוץ למחיצת החבורה, אעפ"י שאין כאן איסור הוצאה עד שיכנס לרשות החבורה האחרת.<br>ברם פירוש המאירי שהבאנו לעיל שמדברים כאן בשמש של שתי חבורות והוא יוצא לחבורה אחרת, והמאכל בפיו, לכאורה קשה מאד קושיית בעל מנחת חינוך הנ"ל, והרי הפסח נפסל ביוצא, והיא הוצאה אף לעניין שבת, כמפורש במשנת כריתות פ"ג מ"ד. אבל אין ראייתו משם מוכרחת כלל, ואפשר לומר שלא חייבו אותו בשבת אלא כשדעתו לאכול ברשות שהוציא, וכלשון רש"י בשבת ק"ב סע"א: שצריך לאוכלה בהליכתו, ואחשבה להוצאה זו בפיו,<sup class="footnote-marker">50</sup><i class="footnote">ועיין גם בתוספות כריתות י"ד א' ד"ה אם ובמקבילות.</i> אבל כאן הרי אסור לו לאכול בחבורה אחרת, ודעתו במפורש לבלוע כשיגיע בחזרה לחבורתו, הוי ליה כמוציא אוכלים בפיו ע"מ שלא לאוכלן, ודינו ככל מוציא בפיו שפטור, כמשנת שבת פ"י מ"ג (ועיין בתוספות שם ק"ב א' ד"ה המוציא), כמו שהעיר לנכון במנחת סולת להגרד"צ זעהמאן, הוצאה שניה, נ"ט ע"ד. אלא שנראה שעיקר הטעם הוא שכל זמן שהוא אגוד בפיו אין כאן הוצאה, ואין כאן עניין למשנת שבת הנ"ל, שהרי אם הוציא את הפסח שלא כדרך הוצאה, אעפ"י שאינו מתחייב, מ"מ נפסל ביוצא,<sup class="footnote-marker">51</sup><i class="footnote">אפילו לפי דברינו לעיל, שו' 48–49, ד"ה ולא עוד.</i> ואפילו יפלט מאליו יפסל ביוצא, ולא אמרנו לעיל שאינו נפסל ביוצא אלא במקום שאין כאן הוצאה גמורה לעניין שבת, כגון שעדיין לא הניחו, או אגוד בו. ועיין ירושלמי ספ"ז, ל"ה ע"ג, ומ"ש במיכל המים שם, והבאתיו בירושלמי כפשוטו, עמ' 477.
<small>64-65.</small> <b>אם אין שם אלא חבורה אחת אוכל בכל הבית כולו ואינו חושש. </b>כלומר, מחיצות הבית הן מחיצות החבורה, ומותר לו לאכל בכל הבית. ובירושלמי ספ"ז הנ"ל: יחיד מפשיט ידו בכל הבית. ועיי"ש בהמשך הירושלמי ובמיכל המים הנ"ל. ואפשר שצ"ל שם: דתנינן, במקום "והא תנינן", כמו שתיקן בשערי תורת א"י שם, וכיוון בעיקרו לפירוש מיכל המים הנ"ל. ועיין במרכבת המשנה שהזכרנו לעיל ברישא, שו' 55–56, סד"ה המוציא כזית. 

Chapter 7



Halakhah 1

<small>1-2.</small> <b>ארבעה עשר שחל להיות בערב שב' משלשלין את הפסח לתנור עם חשיכה. </b>משנת שבת ספ"א. וברע"ב שם: התנורין שלהן פיהן למעלה, ומורידין הצלי לתוכו, ולהכי תני משלשלין. ובפיה"מ להר"מ שם: משלשלין, תולין עם חשיכה, כשיחול י"ד בניסן ערב שבת, ולא נגזור שמא יחתה בגחלים כדי למהר הבשול (כשם שאסור בשאר צלי, כמפורש במ"י שם), כי בני חבורה זריזין הן. עיין ירושלמי שם פ"א הי"א, ד' ע"ב, מע"ש פ"ג ה"ב, נ"ד ע"א, ובבלי שבת כ' א', עירובין ק"ג א', פסחים פ"ה א' ובתוספ' שם ד"ה דבני. 
<small>2.</small> <b>ועושה לו למודין ונותנן עליו מערב שבת. </b>ופירשו המפרשים שלמודין כאן הם נסרים (דוגמת משנת מו"ק פ"ב סמ"ב) שמכסה בהם פי התנור, והוא כיסוי עראי, ואפשר לתלות עליהם את הפסח, ולא היו ממרחים אותם בטיט. 
<small>2-3.</small> <b>נותן על גביו כסוי ונוטלו בשבת וכו'. </b>כלומר, או שנותן עליו כיסוי, אלא שאסור להחזירו כשנוטלו בשבת, כדי שלא יבוא לידי מירוח. 
<small>4.</small> <b>והממרח בשבת הרי זה חייב חטאת. </b>עיין לעיל שבת פ"ה סה"ו, שו' 17, ומש"ש. 
<small>6.</small> <b>קולף ואוכל עד שמגיע לנא. </b>עיין בכ"מ פ"י מה' קרבן פסח הי"א ובהר המריה שם. ואעפ"י שהוא מגלה את הנא, כשהוא קולף את הצלי, וממהר בישולו מותר. 

Halakhah 2

<small>6-7.</small> <b>הפסח מחזירין אותו שלם ואין מחזירין אותו חתכות דברי ר' יהודה. </b>לפי העניין משמע שדברי ר' יהודה דבוקים להלכה שלפניה, כלומר, בשבת. ובירושלמי שבת פ"א ה"י, ד' ע"ב: אתא ר' אחא בשם ר' שמעון בי רבי פסח שנצלה כל צורכו מותר להחזירו על גבי כירה שאינה קטומה. ולעיל פ"ו ה"י, שו' 53, סד"ה והנה הסקנו ששיעור צלייה בפסח הוא יותר משיעור מאכל בן דרוסאי, ולפ"ז אם הפסח נתבשל כמאכל בר דרוסאי עדיין הוא נא, ואסור בפסח, ומסתבר שאסור להחזירו לתנור אפילו כשהוא שלם, שהרי ע"י הצלייה הנוספת מתקנו לאכילת שבת, ולא התירו אלא כשנתבשל כל צורכו, והוא יותר ממאכל בר דרוסאי, כמי שהכריח לנכון במנחת סולת, ל"ד ע"ג ואילך. ולהלן בהערה 1 הבאנו ראיות נוספות לדבריו.<br>ולהלן בירושלמי שבת שם הי"א: פסח מחזירו את שלם, ואין את מחזירו מחותך. ר' שמואל בשם ר' זעירא מפני פסולו. א"ר יוסי ויאות, לאוכלו אין את יכול דכתיב אל תאכלו ממנו נא. ולצלותו אין את יכול שלא יהא <b>כצולה</b><sup class="footnote-marker">1</sup><i class="footnote">מלשון זו משמע שאינו אלא איסור דרבנן, שנראה כצולה, ומוכח מכאן שאפילו אם נתבשל כמאכל בן דרוסאי עדיין הוא נא, אבל אם נאמר שאין נא אלא דווקא אם עדיין לא נתבשל כמאכל בן דרוסאי, הרי אם מחזירו כשהוא נא הוא צולה ממש, ולא "כצולה". וכן מפורש ב"סדר והלכות קרבן פסח ראשון בקצרה" (שנדפס בבבלי, נ"ז ע"ג): ואסור לאוכלו חי, <b>אפילו חצי צלי</b> (כלומר, מאכל בן דרוסאי לשיטת הר"מ בפ"ט מה' שבת ה"ה). ועיין מ"ש לעיל בפנים.</i> בשבת. מתוך שאת אומר שהוא מותר, אף הוא אינו צולה אותו כל צורכו מבעוד יום. מתוך שאת אומר לו שהוא אסור אף הוא צולה אותו כל צורכו מבעוד יום. ר' ליעזר בי ר' יוסי שאל צלייו שלם, וחיתכו מהו מיחזרתיה ומשחנתיה. ומכאן שהירושלמי פירש "אין את מחזירו מחותך", כשצלאו מלכתחילה מחותך,<sup class="footnote-marker">2</sup><i class="footnote">עיין מ"ש לעיל פ"ה, שו' 43–44, ד"ה ובזמן.</i> ואסור להחזיר את החתיכות, אפילו נצלו כל צורכן, שמא יתן אותן סמוך לחשיכה, ויחשוב שהן נצלו, מפני שהן ניצלות בזמן מועט, וימצא שעדיין הן נא, ולא יוכל להחזירן, ומביא את הפסח לידי פסול. אבל כשהוא יודע שאסור להחזיר את החתיכות אפילו אם נצלו כל צורכן, אלא שהוא רוצה לצלות אותן יותר, אף הוא נותן את כל הפסח מבעוד יום, כדי שיהא בטוח שיצלה כל צורכו לפני האכילה.<br>ובספרי ראה פי' קל"ד, עמ' 190: ובשלת ואכלת וכו', מלמד שמחזיר את החתיכות ואת האברים דברי ר' יהודה, ר' יוסי אומר בשבת בין כך ובין כך אסור וכו'. ובהגהות ר' סולימן הביא את התוספתא שלנו, והגיה על פיה את הספרי. ועיין בספרי דבי רב לרד"ף, רל"ב ע"ב, שחזר ופירש את התוספתא שלפנינו, ברם פירושו הוא בניגוד לירושלמי שבת הנ"ל. ולא עוד אלא שקשה להגיה את נוסח הספרי נגד כל הנוסחאות בדפוס ובכי"י, וכ"ה גם בפירוש רבינו הלל ובילקוט רמז תתק"ד.<br>ולפיכך נראה שהספרי חולק על התוספתא כאן, ולפיו סובר ר' יהודה שמחזירין אפילו חתיכות. והטעם הוא משום שלדעתו הפסח נצלה בכל ערב פסח כבוא השמש,<sup class="footnote-marker">3</sup><i class="footnote">כדעת ר' שמעון במכילתא בא ספ"ה, עמ' 18: <b>כבוא השמש</b>, לצלייתו. <b>בערב</b>, לאכילתו. ועיין גם בהוספה שבכי"ר לספרי ראה הנ"ל פי' קל"ג.</i> ונאכל בתחילת הערב, עיין לעיל ספ"ב, שו' 67, ומש"ש ד"ה ומלשון. ואם יש לו כבש אחד גדול שצלייתו ממושכת מותר לו לחתכו לכתחילה וליתנו ע"ג גחלים,<sup class="footnote-marker">4</sup><i class="footnote">עיין מ"ש לעיל פ"ה, שו' 43–44, סד"ה ובזמן.</i> ודרש את הכתוב (ראה ט"ז, ו') "כבוא השמש מועד צאתך ממצרים, ובשלת ואכלת במקום", שיצלה כבוא השמש ויאכל אח"כ בערב על אתר. ומכיוון שמצותו בכך, הרי אם חל ערב הפסח בערב שבת מותר לו להחזיר בין באברים ובין בחתיכות, אעפ"י שניראות כבשר של חול. ואפילו אם ימצא שהן עדיין נא, כיוון שנתבשלו כמאכל בן דרוסאי מחזירין, מפני שלא גזרו על כך בקרבן פסח.<sup class="footnote-marker">5</sup><i class="footnote">ולעצם העניין בצלייה בשבת אחר שנתבשל כמאכל בן דרוסאי, עיין מ"ש באגלי טל מלאכת האופה סי' ז' וסי' ח', קט"ז ע"ג ואילך.</i> ור' יוסי חולק על ר' יהודה וסובר שבשבת אסור להחזיר מכל מקום בין שלם בין חתיכות ובין אברים,<sup class="footnote-marker">6</sup><i class="footnote">עיין מ"ש להלן, שו' 9–10, ד"ה על מה.</i> וביום טוב מחזיר בכולם, אעפ"י שעדיין לא נצלו כל צורכן, ומה שסובר ר' יוסי שהפסח אין צולין אותו חתיכות,<sup class="footnote-marker">7</sup><i class="footnote">בירושלמי פ"ז ה"א, לפי גירסת קטעי הגניזה שבסה"י לכבוד ר"א מרכס, עמ' רס"ד שו' 19.</i> הוא דווקא לכתחילה, אבל בדיעבד אף ר' יוסי מודה, עיין מ"ש לעיל פ"ה ה"י, שו' 43–44, סד"ה ובזמן הזה.
<small>9.</small> <b>ואין מחזירין אותו חתכות. </b>כלומר, מפני שחתיכות נראות כבשר של חול, שאין מחזירין אותן בשבת לתנור. 
<small>9-10.</small> <b>על מה נחלקו על האברין וכו'. </b>כלומר, מכיוון שלא חתכו לחתיכות אלא איברין איברין נראה כקרבן פסח, שחשש בו משום שבירת העצם, ועיין ר"מ פ"י מה' קרבן פסח הי"א. 
<small>10.</small> <b>שבית שמיי או' מחזירין ובית הלל או' אין מחזירין. </b>וכ"ה בד. אבל בכי"ע ובכי"ל: שבית שמאי אומ' אין מחזירין ובית הילל אומ' מחזירין. ועיין לעיל שבת פ"ב, שו' 45 ואילך. 

Halakhah 3

<small>11.</small> <b>יתום ששחטו עליו אפטרופין יאכל ממקום שהוא רוצה. </b>משנתנו פ"ח מ"א. והעמידוה בירושלמי פ"ח ה"א, ל"ח ע"ד: מתנית' ביתום קטן (שדעתו אינה מעלה ואינה מורידה), אבל ביתום גדול נעשה כממנה עצמו על שני פסחים כאחת, דתני ר' חייא (להלן בסמוך ולהלן ה"ה) הנמנה על שני פסחים כאחת<sup class="footnote-marker">8</sup><i class="footnote">עיין בס' ניר שם שהקשה היכי משכחת לה נמנה על שני פסחים, והרי כשנמנה על השני משך ידו מן הראשון, עיי"ש שנדחק. אבל לשיטת הירושלמי והתוספתא פירושו שאמר שלא איכפת לו מאיזה מהם יאכל, עיין מ"ש להלן בפנים.</i> אוכל מאיזה מהן שנשחט ראשון. ועיין בבלי פ"ח א' ובתוספות שם ד"ה שה, בבלי נדרים ל"ו א' ובראשונים שם. ופסק הר"מ בפ"ק מה' קרבן פסח הי"א כלשון הירושלמי. וכ"ה במאירי פ"ז א', 136 רע"א. וכבר הקשו האחרונים<sup class="footnote-marker">9</sup><i class="footnote">עיין בגליון הש"ס בירושלמי במקומו, במעשה רוקח על הר"מ שהזכרנו בפנים, בהגהות יפה עינים פ"ה ב', במנהת חינוך מצוה ה', ובהר המריה על הר"מ פ"ג מה' קרבן פסח ה"א, אות ב' ועוד.</i> שהרי הירושלמי ממשיך: אמר ר' יוסי מתניתא (פ"ח מ"ב) אמרה כן שחט גדי וטלה יאכל מן הראשון, ובבבלי פ"ח ב' העמידו את משנתנו במלך ומלכה דווקא, דדעתם קלה, אבל בשאר כל אדם אינו אוכל משניהם, ויוצא לבית השריפה, וכן פסק הר"מ הנ"ל ברפ"ג, ולמה ביתום גדול אוכל ממי שנשחט ראשון. ולפי פשוטו חולק הירושלמי על הבבלי, עיין מ"ש להלן בסמוך סד"ה ברם. ואשר לסתירה ממלך ומלכה כבר תירץ לנכון בקול הרמז למשנתנו דמלך ומלכה לאו דווקא, אלא כל שאינו מקפיד, ולא איכפת לו מאיזה פסח הוא אוכל, דעתו על מי שנשחט ראשון, והוא הדין ביתום גדול ששחטו עליו אפטרופסין בלי תשלום. ומדברי בעל או"ז ח"ב סי' רי"ט, נ"ג ע"ד, מוכח שאין עניין ברירה שייך אלא אם רוצח בפירוש לאכול דווקא מאחד מהם, ויחליט עליו לאחר שחיטה, בזה שייך ברירה, אבל אם אין קפידא "אין כאן דין ברירה דבתרוייהו ניחא ליה, לפיכך יאכל מן הראשון, דכיון דליכא קפידא יצא בראשון ידי פסח, ואידך בכדי אישתחיט".<br>ברם בר"מ הנ"ל רפ"ג פסק דבמלך ובמלכה אוכל מן הראשון, משום שלום מלכות, כלומר, משום סכנת נפשות. וכנראה שפירש כן ע"פ הבבלי נ"ז א'-ב'. ולפ"ז מדברת המשנה בגדי וטלה דווקא, וכל בן אדם מקפיד בזה, ולא אמרו שיאכל מן הנשחט ראשון אלא במלך ומלכה, וכמעשה שהיה, אעפ"י שהקפידו, עיין בבלי נ"ז א', ומשום שדעתם קלה וכורתים ידי בני אדם בקפידא שלהם, התירו להם לאכול מן הראשון.<sup class="footnote-marker">10</sup><i class="footnote">עיין בס' זכרון יוסף להגר"י אבעלמאן, רכ"ב סע"ד ואילך.</i> ועיין בחידושי מהרי"ח במשניות הוצ' ראם שרצה לפרש פירוש חדש במשנתנו נגד כל הראשונים, ואין פירושו מסתבר לא מתוך לשון משנתנו ולא מלשון הברייתא של מלך ומלכה. ועיין במתא דירושלים על הירושלמי, באו"ז הנ"ל ובסדר והלכות קרבן פסח ראשון בקצרה שבבבלי, נ"ז ע"ד. והירושלמי מפרש את משנתנו בלי שום תנאים והגבלות, ואם לא שינה השליח בשליחותו אוכל מן הראשון. ועיין בירושלמי שם ה"ד, ל"ו ע"א, ובה"א שם, וכפירושו הנכון של הרידב"ז ד"ה ר"ז בשם ר' יוחנן.
<small>11-12.</small> <b>הומנה על אחד מהן אוכל ממקום שהומנא. </b>ואעפ"י שדעת הקטן אינה מעלה ואינה מורידה, מ"מ אם הומנה בפירוש על אחד מהם כבר הוקבע בחבורה, ודינו כיתום גדול. והר"מ השמיט הלכה זו והלכה הבאה, משום שקטן אין לו דעת כלל להימנות, והוא כשיטת הבבלי, והתוספתא לשיטתה, עיין מ"ש להלן, שו' 17–18, ד"ה וכולן ששחטו. 
<small>12-13.</small> <b>הומנא על שני פסחים אוכל מאי זה מהן שנשחט ראשון. </b>ואף כאן דינו כגדול. ועיין ירושלמי פ"ה ה"א ורה"ב, ל"ה ע"ד. ועיין מ"ש לעיל, שו' 11, ד"ה יתום. 
<small>13-14.</small> <b>לעולם נימנין על הפסח עד שישחט ומושכין ידיהן ממנו עד שיזרק עליו הדם. </b>במשנתנו פ"ח מ"ג: נמנין ומושכין את ידיהן ממנו עד שישחוט. ר' שמעון אומר עד שיזרוק עליו את הדם. ועיין מכילתא בא פ"ג, עמ' 11 ועמ' 12, ומכילתא דרשב"י, עמ' 11, כת"ק.<br>ובבבלי פ"ט א': אמר אביי מחלוקת לימשך וכו' אבל לימנות ד"ה עד שישחט, דאמר קרא במכסת נפשות והדר תכוסו. תניא נמי הכי נמנין ומושכין ידיהן ממנו עד שישחט. ר' שמעון אומר נמנין עד שישחט ומושכין עד שיזרק הדם. ועיין בר"ח ובדק"ס שם. ועיין ירושלמי פ"ח סה"ג, ל"ו ע"א, ומוכח שם שאף הירושלמי סובר כן בדעת ר' שמעון. ובמכילתא דרשב"י בא י"ב מ"ג, עמ' 35 (עיי"ש בשנו"ס): ד"א כל בן נכר לא יאכל בו, מיכאן אתה למד שאם משך ידו הימנו וחזר ונמנה עליו שעובר בלא תעשה. וכנראה שה"ד"א" היא דעת ר' שמעון כאן, ואם משך את ידו ממנו לאחר שחיטה ומיד חזר בו עובר בלא תעשה שמשיכתו היא משיכה, אבל מינוייו אינו מינוי.

Halakhah 4

<small>14-15.</small> <b>לא ישחוט אדם ע"י בנו ובתו הגדולים ועל ידי עבדו וכו'. </b>כתניא אידך שבבבלי פ"ח א', ועיין לעיל עירובין פ"ו הי"א, שו' 32, ובבלי שם פ"ב ב'. 
<small>15.</small> <b>וע"י אשתו אלא מדעת'. </b>ופירשו בבבלי פ"ח א' ש"מדעתן" לאו דווקא, אלא כל שלא מיחו כמדעתן דמי, שהרי הם אוכלים משל אביהם, והאשה אוכלת משל בעלה. ועיין בירושלמי פ"ח ה"א, ל"ה ע"ד, וכפירושו הנכון של הרידב"ז ד"ה ר"ז בשם ר' יוחנן. 
<small>17-18.</small> <b>וכולן ששחטו לעצמן או ששחט רבן עליהן אוכלין משל עצמן וכו'. </b>צ"ל: ששחטו לעצמן ושחט רבן וכו', כעין גירסת כי"ע,<sup class="footnote-marker">11</sup><i class="footnote">בכי"ע: וכולן ששחטו ה' (סימן הקיצור = הן, או סימן מחיקה?), ושחט רבן עליהם וכו'.</i> והגירסא "או ששחט" היא באשגרה מעירובין פ"ו הנ"ל, ושם פירושו שעירבו לעצמן, או שעירבו אחרים עליהם מדעתן, אין יוצאין בעירובן, ולא בעירובן של אחרים על ידיהם, אלא בעירוב רבן גרידא, או אביהם. וכאן בתוספתא ברור שהדברים דבוקים לסיפא דווקא, לבנו ובתו הקטנים, שהרי הברייתא מסיימת: חוץ מן העבד שאוכל משל רבו. ושאני פסח מעירובין, שאם הקטן שחט על עצמו, נקבע בפסחו, ויוצא בו אפילו כשיגדיל בין פסח ראשון לשני,<sup class="footnote-marker">12</sup><i class="footnote">עיין ר"מ פ"ה מה' קרבן פסח סה"ז, בהר המריה ובאו"ש שם, ובפירוש הרידב"ז לירושלמי פ"ח ה"א.</i> וכשיטת התוספתא לעיל, שו' 12, שאם הומנה הקטן על פסח של אפטרופוס אחד אוכל ממקום שהומנא. ועיין ירושלמי תרומות פ"א ה"ג, מ' ע"ג, יבמות פי"ג ה"ב, י"ג ע"ד.<br>ברם בבבלי פ"ח א': וכולן ששחטו ושחט רבן עליהן יוצאין בשל רבן ואין יוצאין בשל עצמן, חוץ מן האשה שיכולה למחות וכו', אשה וכל דדמי לה, כלומר, עבדו ושפחתו העברים ובנו ובתו הגדולים, עיין רש"י שם ד"ה ה"ג וד"ה ומשני. ולפ"ז ברור לשיטת הבבלי שאם שחטו הקטנים לעצמן, ושחט עליהם אביהם אין מינויין כלום, ויוצאים בשל אביהם גרידא, והוא משום שלשיטת הבבלי אין להם דעת להמנות, ואוכלים משל אביהם, משום שה לבית, עיין מ"ש לעיל, שו' 11, ד"ה יתום.

Halakhah 5

<small>18-19.</small> <b>עבד עברי ומי שחציו עבד וחציו בן חורין אוכלין משל עצמן. </b>במשנתנו פ"ח מ"א: חציו עבד וחציו בן חורין לא יאכל משל רבו. ושאלו בבבלי פ"ח א': משל רבו הוא דלא יאכל, אבל משל עצמו יאכל, והא תניא לא יאכל לא משלו ולא משל רבו, לא קשיא כאן כמשנה ראשונה, כאן כמשנה אחרונה (גיטין פ"ד מ"ה ועדיות פ"א מי"ג). ופירש הר"ח ורש"י שלמשנה ראשונה שאין כופין את רבו לשחרר אותו לא יאכל לא משל רבו ולא משל עצמו, מפני שאין חלק העבדות נמשך אחרי דעתו, אבל למשנה אחרונה שכופין את רבו לשחררו, ואינו עובד את רבו, אוכל משל עצמו. אבל הר"מ בפיה"מ כאן ובפ"ב מה' קרבן פסח הי"ג פירש להפך שלמשנה אחרונה אינו אוכל לא משלו ולא משל רבו, מפני שאינו לא עבד ולא בן חורין. ועיין בפיה"מ ריש חגיגה ובחיבורו רפ"ב מה' חגיגה ומ"ש בנו הר"א בברכת אברהם סי' ג' ובמרכבת המשנה בה' קרבן פסח הנ"ל. ועיין מאירי ריש חגיגה, הוצ' שניה, עמ' 5 ואילך.<br>ובתוספתא עירובין פ"ו הי"ב הנ"ל: עבד עברי ומי שחציו עבד וחציו בן חורין יוצאין (כלומר, בעירוב) בשל עצמן. ומסתבר שהדין הוא לפי משנה אחרונה, שדינו כמשוחרר, דומיא דעבד עברי, אבל לפי משנה ראשונה, שחציו משועבד לרבו, למה אין רבו מעכב עליו בעירובו. וכן משמע גם מן הירושלמי בסוגיין פ"ח ה"א, ל"ה ע"ד עיי"ש בפירוש הרידב"ז, נועם ירושלמי ובמיכל המים. ועיין ירושלמי גיטין פ"ד ה"ה, מ"ו ע"א, ובפ"מ שם. ולפי הסוגיא שם אינו יכול לשחוט עליו בערב הפסח,<sup class="footnote-marker">13</sup><i class="footnote">לפי משנה ראשונה, שהוא עובד את רבו יום אחד ואת עצמו יום אחד.</i> משום שהוא עבד בשעת שחיטה ובן חורין בשעת אכילה, או להפך, עיי"ש. ופשיטא שאין משם ראייה גמורה, משום שלעניין שעבוד לרב אין היום מוכרח ללכת אחרי הלילה. אבל סוף דבר לא מצאתי חבר לשיטת הר"מ.
<small>19-20.</small> <b>עבד של שני שותפין אוכל משל שניהן. </b>במשנתנו פ"ח מ"א: לא יאכל משל שניהן. ובבבלי פ"ח א': והתניא רצה מזה אוכל רצה מזה אוכל וכו', מתניתין בדקפדי אהדדי, ברייתא דלא קפדי אהדדי. ועיין ר"ח, רש"י ותוספות ור"מ בפיה"מ למשנתנו ובחיבורו פ"ב מה' קרבן פסח הי"ב. ועיין מ"ש במרכבת המשנה שם הי"ג. ומתוך המשך התוספתא להלן מוכח שאוכל משל שניהן אף הוא פירושו אוכל מאיזה מהן שירצה. ועיין היטב בירושלמי פ"ה סה"א, ל"ה ע"ד, בנועם ירושלמי ברידב"ז (ד"ה שמואל בר אבא) ובמיכל המים שם. וצ"ע. ולעיל שם בירושלמי: אין רשות לרבו לומר לו איפשר (צ"ל: איפשי=אי אפשי) שתימנה על הפסח, אבל אומר' לו איפשי שתמנא על זה אלא על זה. ועיין בתוספ' רי"ד פ"ז א'. 
<small>20.</small> <b>הומנא על אחד מהן וכו'. </b>כלומר, מדעת השותפין ומדעתו, והוקבע. וברישא מדברים שכל אחד מן השותפין שחט עליו שלא מדעתו, ואין מקפידין זה על זה. 
<small>20-21.</small> <b>הומנה על שני פסחים וכו'. </b>כלומר מדעתו ומדעתם, והם אינם מקפידים זה על זה, הוקבע בפסח שנשחט ראשון. 
<small>22.</small> <b>או ששחטו שניהם כאחת אוכל משל רבו. </b>הנכון בכי"ל: <b>לא</b> יאכל משל רבו. והתוספתא סוברת שמכיוון שהשותפין הסכימו למנותו על הפסח שהוא רוצה לאכול, והוא הסכים לשניהם, הוקבע בפסח שנשחט ראשון, ולפיכך אם אינו ידוע איזה נשחט ראשון, או ששחטו שניהם כאחת, אינו אוכל משניהם. 
<small>22-23.</small> <b>שכח רבו מה אמר לו שניהם יצאו לבית השריפה וצריכין לעשות פסח שני. </b>וכ"ה בד. אבל בכי"ע ובכי"ל חסרות המלים "וצריכין לעשות פסח שני". ובמשנתנו פ"ח מ"ב: האומר לעבדו צא ושחוט עלי את הפסח וכו', שכח מה אמר לו רבו (כלומר, אם גדי או טלה) כיצד יעשה? ישחוט טלה וגדי ויאמר אם גדי אמר לי רבי גדי שלו וכו', שכח רבו מה אמר לו שניהם יצאו לבית השריפה <b>ופטורין</b> מלעשות פסח שני. וכנראה שע"פ משנתנו השמיטו כאן בכי"ר ובכי"ל מה שהשמיטו, אבל מתוך המשך הדברים מוכח שהנכון כלפנינו.<br>ובבבלי פ"ח ב': אמר אביי לא שנו אלא ששכח אחר זריקה, דבעידנא דאיזריק דם הוה חזי לאכילה, אבל שכח לפני זריקה, דכי איזריק דם לא הוי חזי לאכילה, חייבין לעשות פסח שני וכו', מאן דמתני אברייתא, אבל אמתניתין לא, כיון דכשירין נינהו, דאי אידכר הוי חזי לאכילה, קמי שמיא גליא. ולפי לשון שני, משנתנו היא כששכח לפני זריקה, ואפילו הכי פטורין מפסח שני. והוא בניגוד לברייתא שלנו, שמפורש בה שחייבין בפסח שני, שהרי אם שכח לפני שחיטה, לכאורה אף ר' נתן יודה בה, והוא חולק בסיפא.<br>ובירושלמי פ"ח ה"ב, ל"ה ע"ד: ר' לעזר ור' יוחנן תריהון אמרין דר' נתן היא (כלומר, משנתנו הנ"ל שפוטרת מפסח שני), דר' נתן אמר יוצאין בזריקה בלא אכילה. ר' חזקיה בשם ר' בא בר ממל תיפתר ששכח רבו בין שחיטה לזריקה (כלומר, ובזה אף החכמים מודים, כשיטה השניה שבבבלי שם) וכו', והא תנינן שכח רבו מה אמר לו (צ"ל: שכח מה אמר לו רבו, כמו שהגיה בפ"מ) ישחוט גדי וטלה, כלומר וסיפא דומיא דרישא, כששכח לפני שחיטה, ובעל כרחינו אנו אומרים שמשנתנו כר' נתן. ומכאן שהירושלמי סובר שבכגון דא שהבעלים ראויים לאכילה, אלא שאין אוכלים מחמת ספק, אפילו אם הספק היה בשעת שחיטה פוטר ר' נתן. ומשנתנו כר' נתן שלהלן בתוספתא. ועיין בירושלמי פ"ז ה"ה, ל"ד סע"ב: "מודה ר' נתן בחולה ובזקן, מודה ר' נתן בחבורה שניטמא עובד שלה וכו' ", ושאני הכא שאין פסול לא בבעלים ולא בקרבן, דהא קמי שמיא גליא, ואפילו אם שכח יכול הוא להזכר. ולהלן בירושלמי כאן סה"ב: אמר ר' יודן כל הספיקות דר' נתן אינון וכו'. וכן אמר ר' יוחנן על הספיקות שבפ"ט (פ"ט ה"ט, ד"ו ה"ח, ל"ז ע"א): דר' נתן היא. ועיין ר"מ פ"ג מה' קרבן פסח ה"ב, ובהר המריה שם אות ה', וקשה לקבל את הגהת בעל ק"ע ופירושו, ודברי בעל פ"מ <b>אינם</b> "שלא בדקדוק".

Halakhah 6

<small>24-25.</small> <b>בני חבורה שנמנו על הפסח אם יש כזית לכל אחד ואחד יאכלו וכו'. </b>כסתם משנתנו בפ"ח מ"ז, ועיין להלן. 
<small>25-26.</small> <b>נמנו עליו זה אחר זה הראשנים שיש להם יאכלו והאחרנים לא יאכלו וכו'. </b>בירושלמי פ"ח ה"ד, ל"ו ע"א, אמר רב הונא שאם הפריש פסחו סתם כל מה שיבואו מינוייו הם, כלומר, אפילו אם נמנו עליו מאה בני אדם זה אחר זה דינו כאילו הופרש מתחילה על כולם בבת אחת. ואמרו שם: נמנו עליו מאה בני אדם כאחת (נראה שמלה זו באה לכאן בט"ס, והכוונה לזה אחר זה, כמו שהגיה בס' ניר), רב הונה אומר, אם יש כזית לכל אחד ואחד כשר, ואם לאו פסול. אמ' ר' זעורא מקום שיש כזית לכל אחד ואחד מהם כשר,<sup class="footnote-marker">14</sup><i class="footnote">כלומד אין כשרים אלא הללו שעדיין הגיע כזית לחלקם.</i> ואם לאו, פסול, ותני כן נמנו עליו וחזרו ונמנו עליו עד מקום שיש כזית לכל אחד מהם כשר וכו'. וכן בבבלי ע"ח ב': דתניא נמנו עליו וחזרו ונמנו עליו (כגי' כי"י והר"ח), ראשונים שיש להן כזית אוכלין ופטורין מפסח שני וכו'. 
<small>26-27.</small> <b>וצריכין לעשות פסח שני דברי ר', ר' נתן אומ' אין צריכין וכו'. </b>וכ"ה גם בכי"ע, ואצל צוקרמ' נשמטה שורה בטעות. ובירושלמי ובבבלי הנ"ל חסר "דברי ר' ". ור' נתן חולק אף על הרישא, וסובר שאף אם נמנו עליו מתחילה אלף בני אדם שאין לכל אחד מהם כזית הפסח כשר, שהרי כל ישראל יוצאין בפסח אחד, כמפורש בירושלמי פ"ז רה"ה, ל"ד ע"ב, ובבלי ע"ח ב' וקידושין מ"א ב'. וכן סובר ר' אליעזר במכילתא בא פ"ה, עמ' 17, ועיין בבלי ס"ט ב', ובתוספות שם ד"ה אכילת. 

Halakhah 7

<small>28-29.</small> <b>בני חבורה שרצו להמנות אחרים על פסחן הרשות בידן. </b>במכילתא דרשב"י בא י"ב, ד', עמ' 10: במכסת תכסו. מלמד שנמנין וממנין. מיכאן אמרו בני חבורה שהמנו אחרים על חלקם הרשות בידם וכו'. והכוונה שמן הפסוק אנו למדים שמותר להוסיף ולמנות אחרים על הפסח, אעפ"י שהוא מוכר להם חלק מן הפסח שכבר הוקדש על ידו, והרי המוכר את קדשיו לא עשה ולא כלום (כמפורש להלן סה"ח), שאני פסח שמצותו בכך לאכול למנוייו, ולכך הקדישו משעה ראשונה, עיין בירושלמי פ"ח ה"ג, ל"ו רע"א. ולהלן שם בה"ד: רב הונא אמר המפריש פסחו, ואמר על מנת שלא יימנה אחר עמי, אין אחר נמנה עמו, הפרישו סתם כל מה שיבואו מינוייו הם. ומכאן שאם הפריש ע"מ שלא למנות אחר עמו, דין הפסח כדין שאר הקרבנות, שאינו נמכר. ועיין בתוספות פ"ט ב' ד"ה וזה. 
<small>29.</small> <b>רצו להמשך ולהמנות אחרים על פסחן הרשות בידן. </b>וכ"ה במכילתא דרשב"י הנ"ל (אלא ששם: על חלקם). והכוונה שבני החבורה יכולים למכור את כל חלקם בפסח לאחרים, ובלבד שלא ימכרו וימשכו בבת אחת, ויניחו לרגע את הפסח בלי מנויין, כמפורש להלן. 
<small>29-31.</small> <b>הממנא אחרים על פסחו הרשות בידו. רצה להמשך ולהמנות אחרין על חלקו הרשות בידו. </b>וכ"ה בכי"ל ובכי"ע (אלא שבכי"ע גם בסיפא "על פסחן"), ובד נשמטה הרישא. ובמכילתא דרשב"י הנ"ל: אחד מבני חבורה שהמנה אחר על חלקו הרשות בידו, רצה להמשך ולהמנות אחרים על חלקו הרשות בידו. וכאן הכוונה שאפילו אחד שנמנה ע"י בעל הפסח, אחרי שהקדיש את הפסח, אף הוא יכול להוסיף עוד אחרים ולמכור חלק מחלקו, ואף למכור את חלקו לגמרי. 
<small>31-32.</small> <b>לעולם נמשכין והולכין ובלבד שנשתייר אחד מחבורה ראשונה דברי ר' יהודה. </b>בכי"ל: ובלבד <b>שלא</b> ישתייר אחד מחבורה ראשונה וכו'. וכן במכילתא בא פ"ג, עמ' 11 (כגירסת רוב הנוסחאות): ר' יהודה אומר בלבד שלא יהא שם אחד מחבורה הראשונה, שלא לעשות עיקר טפלה וטפלה עיקר. וכבר הראינו לעיל ח"ב, עמ' 567, ולעיל שבת פ"ה, שו' 7, ועירובין פ"ה, שו' 24, ש"ובלבד שלא" פירושו "ובלבד ש", עיין מש"ש, ואין הבדל להלכה בין הגירסאות. וסובר ר' יהודה שאין כל המנויין הראשונים יכולים להסתלק, כדי שלא יעשו השניים שנמנו אח"כ עיקר. ובמכילתא דרשב"י, עמ' 9: מלמד שמתמעטין והולכין, ובלבד שישתייר שם אחד מחבורה ראשונה דברי ר' יהודה.<br>ובירושלמי פ"ח ה"ד, ל"ו ע"א: בלבד שיהא שם אחד מבני חבורה הראשונ' ואחד מבני החבורה השנייה דברי ר' יודה. כלומר, שלא יתמעטו עד כדי יחיד, שהרי ר' יהודה סובר (בפ"ח מ"ז) שאין שוחטין על היחיד. ובבבלי צ"ט א': ובלבד שיהא אחד מבני חבורה קיים דברי ר' יהודה. ופירש"י אחד מבני החבורה הראשונה, וכן מוכרח מן העניין.
<small>32.</small> <b>ור' יוסה או' בין מחבורה ראשונה וכו'. </b>מכילתא דרשב"י, ירושלמי ובבלי הנ"ל. ועיין להלן. 
<small>33.</small> <b>ובלבד שלא יניחו את הפסח כמות שהוא. </b>וכ"ה במקורות הנ"ל. ובמכילתא דר' ישמעאל, עמ' 11 הנ"ל (כגי' כי"י אוקספורד ומינכן): בלבד שיניח את הפסח וכו'. וכן להלן שם, עמ' 12 (כגי' כי"י הנ"ל): ר' ישמעאל אומר וכו', ובלבד שיניח את הפסח וכו'. והיא היא, עיין מ"ש לעיל, שו' 31–32, ד"ה לעולם. 

Halakhah 8

<small>33-34.</small> <b>בני חבורה שרצו להמנות אחרים על חלקן וכו'. </b>המסדר חוזר על הברייתות ששנה כבר לעיל, כדי להשמיע לנו שהמעות שקבלו בני החבורה (או שקבל היחיד) הן חולין, ויכול להשתמש בהן, ולהמנות על פסח אחר בחנם או בכסף אחר, ועיין בירושלמי פ"ח ה"ג, ל"ד רע"א, ובבלי פ"ט סע"ב. ועיין במחלוקת של החכמים ורבי במכילתא דרשב"י, סוף עמ' 9, ובבבלי צ' א', ובמחלוקת רבה ור' זירא שם. וכשם שהלכה זו נוהגת במוסיפים, ומוכרים חלק מחלקם, כן היא נוהגת במוכרים את כל חלקם, וכן הדין ביחיד שמוכר חלק מחלקו, או כל חלקו. 
<small>37.</small> <b>הממנה אחרים על חגיגתו המעות חולין וכו'. </b>כלומר. כשם שמותר להמנות אחרים על הפסח ואין כאן משום מכירת קדשיו, אף בחגיגה כן. ובבבלי פ"ט ב': ת"ר הממנה אחרים על פסחו <b>ועל חגיגתו</b> מעות שבידו חולין. ועיין להלן שם צ' א', ובדק"ס, עמ' 277, הערה ש', אבל הדין דין אמת גם לגבי חגיגה, ואף שאין הלכה כבן תימא הסובר שאין החגיגה נאכלת אלא למנוייה (בבלי ע' א'). מ"מ מותר להמנות עליה והמעות חולין,<sup class="footnote-marker">15</sup><i class="footnote">מלשון רש"י פ"ט ב' ד"ה ועל חגיגתו ("לכל המנויין") משמע קצת שהנמנין על הפסח נמנין אף על החגיגה.</i> כנראה, משום תנאי בית דין (עיין ירושלמי פ"ח רה"ג, ל"ו רע"א), ואין דינה לעניין זה כשלמים, עיין להלן. 
<small>38-39.</small> <b>המוכר עולתו ושלמיו לא עשה כלום. המעות גזל ביד בעלים. ואין צריך לומר בחטאת ואשם. </b>בבבלי פ"ט ב' הנ"ל: והמוכר עולתו ושלמיו לא עשה ולא כלום, ומעות כל שהן יפלו לנדבה. ופירש רבא שם שהוא קנסא, וקנסו ללוקח בכל הדמים שנתן (אפילו יותר משוויו של קרבן), שאין חוזרין ללוקח אלא יפלו לנדבה. והתוספתא סתמה את דבריה, ולא שנתה אלא את עיקר הדין שהמוכר לא קנה את הדמים, משום שאין כאן מכירה. ומכל שכן במוכר חטאתו ואשמו שלא עשה כלום, שהרי אף הבעלים עצמם אינם יכולים להקריבם על חטא אחר שלא הופרשו עליו, עיין כריתות פ"ו מ"ז. ועיין בתוספות ב"ק ס"ו ב' ד"ה דגזל ובתוספות הר"ש משנץ כאן צ' א' סד"ה כי פליגי, ומה שהאריך בזה בזהב שבא שם, שמ"ח סע"ב ואילך, ועיי"ש שמ"ט רע"א (וכדבריו מפורש בתוספתא כאן), ועיי"ש ש"נ ע"ב ואילך. ועיין בקצות החושן סי' ת"ו ומ"ש הגרא"ד לאפ בזבחי אפרים לזבחים ז' א'. 

Halakhah 9

<small>39-40.</small> <b>בני חבורה שמתו מקצתן או שנטמאו מקצתן השאר אוכלין. </b>במאירי פ"א ב' (130 ע"א): <b>ובברייתא</b> יתבאר שדבריהם אילו (כלומר, משנתנו פ"ז מ"ט: נטמאו הבעלים או שמתו תעובר צורתו וישרף וכו') בנטמאו כל בני החבורה, אבל אם נטמאו או מתו מקצתם, אם לא התחילו הטהורים עדיין לאכול [זכו הטהורים בחלק הטמאים. אבל אם התחילו כולן לאכול] לא זכו הטהורים בחלק הטמאים, אלא אוכלים חלקם, וחלק הטמאים ישרף, וכך היא בתלמוד המערב (ספ"ז, ל"ה ע"ג). ועיין ר"מ פ"ד מה' קרבן פסח ה"ג ובכ"מ שם. והברייתא נסדרה כאן, משום שאנו עסוקים בהעברת החלקים של בני חבורה, ומלמדת התוספתא שאם מתו או נטמאו לפני זריקה, זוכים החיים והטהורים בחלקם של מתים וטמאים,<sup class="footnote-marker">16</sup><i class="footnote">שהרי הם אינם יכולים לאכול, והחלקים עדיין לא נתייחדו לכל בני החבורה ומה איכפת להם אם הנשארים יאכלו את חלקם.</i> ולפיכך לא קבעה שום תנאים בהתחלת האכילה, שהרי לא חולק עדיין הפסח לבני החבורה, וכולה נשאר בחזקת החיים והטהורים. אבל אם מתו או נטמאו בלילה, וכבר התחילו כולם לאכול זכו כל אחד בחלקו, וחלק המתים והטמאים ישרף, עיין במאירי ובר"מ הנ"ל. 

Halakhah 10

<small>41.</small> <b>בני חבורה שהיה אחד בהן שהיו ידיו רפות רשאין לומר לו וכו'. </b>וכ"ה ("רפות") בד. ובכי"ע, בכי"ל (כאן ולהלן שו' 43), בירושלמי פ"ח רה"ד, ל"ו ע"א, ובבלי פ"ט ב': ידיו יפות, וכבר העירונו בכ"מ<sup class="footnote-marker">17</sup><i class="footnote">עיין לעיל פ"ו, הע' 5, ד"ה והנה.</i> על דברי שו"ת הרא"ש כלל מ"ה סי' ב': ורי"ש כותבין גג שלה קצר, עד שנקראת במקום אחר כמין יו"ד. ופשיטא שהוא הדין להפך. ופירש"י: ידיו יפות. לישנא מעליא ממהר לאכול הרבה.<sup class="footnote-marker">18</sup><i class="footnote">כלומר, ידיו חזקות וזריזות, עיין תשב"ץ ח"א סי' קל"ו ד"ה השלישית. ודרכם היה לאכול מתמחוי אחד (עיין לעיל שבת פי"ז, שו' 10), ולפיכך מסלקים אותו. ובר"מ ספ"ב מה' קרבן פסח ניסח: שהיה אחד מהן <b>גרגרן</b> וכו', ואם אינו <b>זולל</b> וכו'. ועיין בפיה"מ להר"מ טהרות ספ"ז.</i> והברייתא נסמכה למשנתנו פ"ח מ"ד: הממנה עמו אחרים בחלקו, רשאין בני חבורה ליתן לו את שלו, והוא אוכל משלו וכו'. ומוסיפה הברייתא שאפילו אם לא המנה אחרים על חלקו, אלא שהוא בעצמו גרגרן ואכלן גדול, יכולה החבורה לסלק אותו, עיין בבבלי הנ"ל. 
<small>42.</small> <b>ולא מפני שהוא פסח אלא אף בני חבורה שעשו סבול וכו'. </b>בכי"ע ובבבלי הנ"ל: סיבולת. ובד בטעות: חבול. ובירושלמי הנ"ל: לא סוף דבר פסח אלא אפילו עשו סינבול וכו'. ופירש"י: סיבולת. תערובת סעודה של כל ימות השנה, עיין מ"ש על סינבול זה לעיל ח"ב, עמ' 779, ועיי"ש עמ' 716, הערה 23. ואמרו בבבלי הנ"ל: לא מיבעי פסח דמצי אמרי ליה כי קבלינך לתקוניה זביחא (כלומר, שלא יעשה נותר), אלא אפילו סיבולת נמי, דצוותא בעלמא הוא, רשאין לומר לו וכו'. ואין כאן עניין לבני חבורה המקפידים זה על זה (עיין בבלי שבת קמ"ט א', ב"מ ע"ה א'), דאין כאן דבר מועט בבן אדם שידיו יפות. 
<small>43-44.</small> <b>רצו לעשות עמו טובה בא ואוכל מהן. </b>וכ"ה בד. ובכי"ע ובכי"ל: ואוכל עמהם (עמהן). ובבא זו חוזרת על הרישא לעניין פסח, ופירושה שאעפ"י שכבר נתנו לו את חלקו, אין כאן חיוב לסלק אותו שיאכל לבדו, אלא הוא יכול לאכול משלו יחד עמהן, והוא כלשון הברייתא בבבלי פ"ו א': השמש שאכל כזית בצד התנור, אי פקח הוא ממלא כריסו ממנו, ואם רצו בני חבורה לעשות עמו טובה באין ויושבין בצדו, כלומר, שיוכל לאכול עמהן. ובירושלמי פ"ז הי"ב, ל"ה רע"ג: אם רצו לחלוק לו כבוד באין ואוכלין עמו בצד התנור, ואם לאו נותנין לו חלקו ואוכל במקומו. והסיקו בבבלי (פ"ט ב') שדווקא אם המנה אחרים על חלקו, או שהיו ידיו יפות, אבל בלאו הכי אין רשאין ליחלק.<br>ובירושלמי כאן הנ"ל מסיים: אם היו מכירין אותו, לכך התנו עמו משעה ראשונה. ועיין בתוספות פ"ט ב' ד"ה בני.

Halakhah 11

<small>44-45.</small> <b>מצורע מוסגר שוחטין עליו בשביעי. מוחלט שוחטין עליו בשמיני. </b>במשנתנו פ"ח מ"ה: זב שראה שתי ראיות שוחטין עליו בשביעי. ראה שלש שוחטין עליו בשמיני שלו. והטעם הוא שבשתי ראיות אינו חייב קרבן, ומכיון שטבל בשביעי, ואינו מחוסר שום מעשה, והערב שמש ממילא קאתי, שוחטין עליו בשביעי, שהרי בלילה מותר לאכול בקדשים. אבל כשחייב קרבן, הרי בלילה עדיין אסור לאכול בקדשים, ואין שוחטין עליו בשביעי, אבל בשמיני כשכבר מסר את קרבנותיו לב"ד שוחטין עליו, אעפ"י שעדיין לא הקריבו עליו את חטאתו, משום חזקה שאין ב"ד מתעצלין בו (עיין בבלי צ' ב'), ויקריבו את השאר לאחר הפסח, עיין לעיל פ"ד, שו' 9–11, ומש"ש. והתוספתא הוסיפה שדין מצורע כדין זב, ומצורע מוסגר (שאינו חייב בקרבן), כזב בן שתי ראיות, ומוחלט, כבן שלש ראיות. 
<small>45.</small> <b>יולדת שוחטין עליה יום ארבעים לזכר ויום שמונים לנקבה. </b>ברייתא קשה מאד, וכבר דנו בה בבבלי כריתות י' א', למה שוחטין עליה ביום ארבעים וכו', והרי הוא מחוסרת כפרה, ואין קרבנותיה קרבים אלא ביום מ"א, וכיצד תוכל לאכול בפסח בערב. ופירשה רב חסדא בבבלי הנ"ל בפסח הבא בטומאה, וסובר תנא זה מחוסר כפורים דזב לאו כזב דמי, ומחוסר כפורים מותר לאכול מן הפסח שבא בטומאה. ברם בתוספתא כאן אי אפשר לפרש כן, שהרי ברישא אמרו בפירוש שאין שוחטין על המוחלט ביום שביעי שלו, אעפ"י שאינו אלא מחוסר כפורים. ועיין מ"ש באו"ש פ"ב מה' ביאת מקדש הי"א דברים מחודדים, וקשה להכניס את פירושו לתוך התוספתא.<br>ואין התוספתא מתיישבת אלא לפירוש רב אשי אליבא דרבא שהכוונה שיולדת שוחטין עליה אם ילדה זכר ליום ארבעים לעיבורה, או נקבה ליום שמונים לעיבורה, מפני שבכגון דא דווקא אין כאן לא ולד ולא נדה (אם לא ראתה דם), כשיטת השאילתות תזריע סי' פ"ה. והברייתא שלנו היא כר' ישמעאל במשנת נדה ספ"ג.<sup class="footnote-marker">19</sup><i class="footnote">ולפי דרכנו למדנו שלפני הזמן אפילו אם ניכר ההבדל שבין זכר לנקיבה. מ"מ אינה טמאה לידה, כפי שיוצא מן הבבלי ומן השאילתות הנ"ל. ואעפ"י ששפיר מרוקם מטמא בלידה, אינו אלא כשיש בו כל הסימנים של שפיר מרוקם (עיין להלן נדה פ"ד ה"י ובמקבילות, ועיין תס"ר ח"ג, סוף עמ' 265 ואילך), אבל אם ניכר בין זכר לנקיבה, ואין בו שאר הסימנים, והוא פחות מבן ארבעים לזכר ומבן שמונים לנקיבה אינו וולד כלל. ועיין בס' משנה אחרונה נדה ספ"ג, והשגתו על רש"י אינה מחוורת, עיין ר"מ פ"י מה' איסורי ביאה ה"ג.</i><br>וכנראה שהברייתא שלנו הוסיפה שאף ביולדת יתכן שלא תהא מחוסרת כפרה, ולאו דווקא בזב (בן ב' ראיות), בזבה (שומרת יום כנגד יום) ומצורע ומצורעת (שטהרו מתוך הסגר) בלבד.<sup class="footnote-marker">20</sup><i class="footnote">ובבבלי צ' ב': תני תנא קמיה דרב אדא בר אהבה והזבה שוחטין עליה <b>בשביעי</b> שלה (כלומר. הלכה שמתאימה לבבא שלנו בתוספתא), ורב אדא בר אהבה אמר לו: אימא בשמיני. ורבינא אמר: נדה תנא קמיה (כלומר, שאינה מחוייבת בקרבן) וכו', עיי"ש.</i>
<small>46-47.</small> <b>וכולן שנטמאו בין לפני זריקת דמים בין לאחר זריקת דמים הרי הן כמפקח הגל וצריכין לעשות פסח שני. </b>וכ"ה בד ובכי"ל (אלא שבכי"ל חסר "וצריכין לעשות פסח שני"). ובכי"ע: וכולן שנטמאו לפני זריקת דמים הרי הן וכו'. וכנראה שנוסחא "מתוקנת" היא. ובמשנתנו פ"ח מ"ו: האונן<sup class="footnote-marker">21</sup><i class="footnote">עיין זבחים ק' א'. ועיין במנחת חינוך מצוה רס"ד סי' ד' ומה שהאריך בזהב שבא בסוף תוספות הר"ש משנץ, שנ"ב ע"א ואילך. וכדבריהם מפורש בר"ח צ"ב א': ואנינות לא פסק ליה יו"ט, אלא למצות שבעה.</i> והמפקח את הגל, וכן מי שהבטיחוהו להוציאו מבית האסורים והחולה והזקן שהן יכולין לאכול כזית שוחטין עליהן.<sup class="footnote-marker">22</sup><i class="footnote">בספרי זוטא בהעלתך ט', י', עמ' 259: הרי מי שהוזה הזאה אחת וזב שראה ראיה אחת והקטן והחולה וטבול יום ומחוסר כפורים והאונן והמפקח בהגל, וכן מי שהבטיחוהו להוציאו מבית האסורין וכו', אין כל אלו עושין פ"ש. וסוברת ברייתא זו ששוחטין על כל מי שבידו לטהר את עצמו ולאכול בערב, וכן על חולה וקטן שבשעת שחיטה יכולים לאכול כזית (ואין חוששים שמא לא יוכלו לאכול בערב), חוץ מערל שאעפ"י שיכול למול את עצמו ולאכול בערב אין שוחטין עליו, ועיין מ"ש להלן שו' 62–63, ד"ה אבל ערל וד"ה ובירושלמי.</i> על כלן אין שוחטין עליהן בפני עצמן שמא יביאו את הפסח לידי פסול,<sup class="footnote-marker">23</sup><i class="footnote">כלומר, שמא יטמא האונן בשעת הקבורה, ושמא לא יוציאו אותו מבית האסורים, ושמא לא יוכלו החולה והזקן לאכול כזית בערב.</i> לפיכך אם אירע בהן פסול<sup class="footnote-marker">24</sup><i class="footnote">כלומר, שבאמת נטמא, או לא יצא מבית האסורים, או שלא היה יכול לאכול כזית.</i> פטורין מלעשות פסח שני, חוץ מן המפקח בגל שהוא טמא מתחלתו. וכל המפרשים הסמיכו ברייתא זו למשנתנו והגיהו בה כגירסת כי"ע.<sup class="footnote-marker">25</sup><i class="footnote">חוץ מבעל ח"ד שמפרש שתנא זה סובר שצריך שיהא ראוי בשעת אכילה.</i> ואפילו לגירסתם קשה, מה עניין טומאה לכולן, והיה צריך לומר, וכולן שאירע בהן פסול (כלשון משנתנו), או כל שנטמא וכו', ומהו כאן הדמיון למפקח את הגל. ולא עוד אלא שלפירושם צריך להגיה גם בסיפא נגד כל הנוסחאות, לרבות כי"ע.<br>ולפיכך נ"ל קרוב מאד שהברייתא נסמכה למשנתנו פ"ח מ"ה:<sup class="footnote-marker">26</sup><i class="footnote">ואין בפירוש זה שום דוחק, והוא רגיל בתוספתא שהלכות הנראות כאילו הן בבא אחת סמוכות למשניות שונות, ובפרט בנידן דידן שר' ישמעאל בריב"ב משוה מפקח את הגל לשתי המשניות, עיין מ"ש להלן בפנים.</i> זב שראה שתי ראיות שוחטין עליו בשביעי וכו', שומרת יום כנגד יום שוחטין עליה בשני שלה. ראתה שני ימים שוחטין עליה בשלישי. ומלמדת הברייתא: וכולן שנטמאו (כלומר, שראו זיבה, לובן באיש ואודם באשה), בין לפני זריקת דם הפסח בין לאחרי זריקת דמו, חייבין בפסח שני, שהרי נטמאו למפרע,<sup class="footnote-marker">27</sup><i class="footnote">שהרי הזב שראה זיבה ביום השביעי לטהרתו סותר את הכל, עיין זבים פ"א סמ"ב ובבלי נדה ל"ג ב', וכן זבה שראתה דם ביום שמירתה אחרי הטבילה שמטמאה למפרע.</i> דומיא דמפקח את הגל, ובניגוד לשיטת ר' יוסי בר' יהודה להלן ור' יוסי בבבלי פ"א א'. ועיין היטב בתוספות רי"ד צ' א'. ועיין מ"ש להלן שו' 50–51, ד"ה וכולן.
<small>47-48.</small> <b>ר' ישמעאל בי ר' יוחנן בן ברוקה אומ' פעמים שהן כמפקה הגל, ופעמים שאין מפקיח הגל כיוצא בהן. </b>כנראה שצ"ל: ופעמים שמפקח הגל כיוצא בהן. ודברי ר' ישמעאל סמוכים למשנתנו פ"ח מ"ו: לפיכך אם אירע בהן פסול וכו', חוץ מן המפקח בגל שהוא טמא מתחילתו. וכן בירושלמי פ"ח ה"ו, ל"ו ע"א: פעמים שהוא נעשה כיוצא בהם. פעמים שהן נעשין כיוצא בו. פעמים שהוא נעשה כיוצא בהם בגל ארוך. אני אומר נזרק עליו הדם עד שלא הגיע לטומאה. פעמים שהן נעשין כיוצא בו. בגל עגול. ועיין בבבלי צ"א א'. 
<small>49-50.</small> <b>בדק בצד זה ונמצאת טומאה בצד השני הרי הן כיוצא בו וצריכין לעשות פסח שני. </b>וכ"ה בד ובכי"ל. ובכי"ע: הרי הוא כיוצא בהן ופטור לעשות פסח שני. ומתוך גירסת כי"ע ברור שלפנינו וגם בכי"ע השמטה ע"י הדומות, וצ"ל: בצד השני הרי [הוא כיוצא בהן ופטור מלעשות פסח שני. היה גל עגול הרי] הן כיוצא בו וצריכין לעשות פסח שני. וכל הלכה זו היא דווקא באלה המנויים במשנה ו'. 
<small>50-51.</small> <b>וכולן שנטמאו לאחר זריקת דמים הרי הוא כיוצא בהן וצריכין לעשות פסח שני. </b>וכ"ה בד. וכע"ז גם בכי"ע ובכי"ל, עיין להלן. וכל המפרשים מגיהים כאן: לפני זריקת דמים, והוא נגד כל הנוסחאות.<sup class="footnote-marker">28</sup><i class="footnote">ולא עוד אלא שאין לדמיון שום טעם, שהרי אם נטמאו לפני זריקת דמים, מה לו למפקח את הגל עמהם שנטמא לפני שחיטה. ולפי פירושנו הדמיון הוא שאף שנטמאו אח"כ הוברר הדבר למפרע בין בזב, בין בשומרת יום כנגד יום ובין במפקח את הגל, שהיו טמאים גם בשעת שחיטה. וכן יוצא ברור מגירסת כי"ע וכי"ל שגורסים: זה הכלל כל שניטמא (במקום: וכולן שנטמאו) וכו', ר' יוסי בר' יהודה וכו', עיין מ"ש בפנים.</i> ולפי פירושנו הנ"ל הכוונה היא: אבל כולן (כלומר הללו שהזכיר הת"ק לעיל, שו' 46) שנטמאו לאחר זריקת דמים הרי הוא כיוצא בהן, ואם מצאו שם מת לאחר זריקת דמים טמא למפרע, דומיא דזב בן שתי ראיות ושומרת יום כנגד יום שראו זיבה שהם טמאים למפרע. ובכי"ע ובכי"ל: זה הכלל כל שניטמא לאחר זריקת דם הרי הן (צ"ל: הו, כלומר, המפקח את הגל) כיוצא בו, וצריך לעשות פסח שני, ר' יוסי בר' יהודה אומ' שומרת יום כנגד יום שנזרק עליה דם ואחר כך ראתה הרי זו אינה אוכלת, ופטורה לעשות פסח שני (לפנינו וכן בד באה הלכה זו להלן, שו' 60). והוא הדין לזב בעל שתי ראיות ששחטו עליו בשביעי ונזרק עליו הדם, כמפורש בבבלי פ"א א', ופירשו שם שר' יוסי סובר שמטמאין מכאן ולהבא, ומכיוון שנזרק עליו הדם פטור מלעשות פסח שני, והוא חולק על הת"ק כאן. אבל אם ראו זיבה (לובן באיש ואודם באשה) לפני זריקה, אף ר' יוסי מודה שחייבין בפסח שני, ואין כאן דמיון למפקח את הגל, שהרי פשיטא שאם נמצא מת לפני זריקה, שהוא חייב בפסח שני, עיין בתוספות צ"א א' ד"ה שהיה.<br>ובירושלמי פ"ח סה"ו, ל"ו ע"א, הנ"ל: אירע בהן פסול בין שחיטה לזריקה הן נעשין כיוצא בו בגל עגול. וכבר אמרנו לעיל, שו' 47–48, ד"ה ר' ישמעאל שזו היא ברייתא אחרת שנסמכה למ"ו בפירקין.

Halakhah 12

<small>51-52.</small> <b>היה טמא בשעת שחיטה וטהור בשעת זריקה וכו'. </b>וכ"ה הסדר בד. אבל בכי"ע ובכי"ל כאן: ר' יוסי בר' יהודה אומ' שומרת יום כנגד יום שנזרק עליה דם וכו', והוא להלן, שו' 60, עיין מ"ש לעיל בסמוך ד"ה וכולן. ופירש בתוספות בכורים שתנא זה סובר שאין שוחטין על טמא שרץ,<sup class="footnote-marker">29</sup><i class="footnote">עיין בבלי ס"ט סע"א ובמקבילות שצוינו בגליון שם.</i> שהרי בטמא שטהר בשעת זריקה עסיקינן, ומ"מ כל זמן שלא טבל אין שוחטין עליו, אעפ"י שבידו לטבול, אבל שוחטין על טבול יום (עיין בבלי צ' ב'), ולוא היה באותו מצב בשעת שחיטה כמו שהוא בשעת זריקה היו שוחטין עליו. ועיין מ"ש להלן. ולפי שיטתנו לעיל הדברים מתפרשים בזב בשביעי שלו ובשומרת יום כנגד יום שטבלו בין שחיטה לזריקה, ולהלן (בסיפא) מדברים בטהורים לגמרי שראו בפעם ראשונה בין שחיטה לזריקה. 
<small>53-54.</small> <b>חולה בשעת שחיטה ואין יכול לוכל כזית, חלום בשעת זריקה ויכול לוכל כזית וכו'. </b>בבלי ע"ח ב', והעמידוה בבבלי שם אפילו כר' נתן, "דגברא דחזי לאכילה בעינן", ולא הכשיר ר' נתן אלא בחסרון שבקרבן, שאין בו כזית לכל אחד וכדומה. ולשיטת ר' אלעזר שם (עיין רש"י שם ד"ה ור' נתן היא) הברייתא היא כרבנן גרידא, וכן מוכח להלן בתוספתא. 
<small>54.</small> <b>חלום בשעת שחיטה וכו'. </b>בכי"ו הגי' משובשת, ועיין בשנו"ס. 
<small>56-57.</small> <b>לעולם אין יוצא ידי חובתו עד שיהא חלום בשעת שחיטה ובשעת זריקה. </b>בח"ד העיר על השינוי שבלשון הבבלי שם: עד שיהא חלים משעת שחיטה עד שעת זריקה, וכן העתיק הר"מ בפ"ב מה' קרבן פסח ה"ז, ומשמע שאם חלה בין שחיטה לזריקה נדחה הפסח, אפילו היה חלום בשעת שחיטה ובשעת זריקה, ולא בא התלמוד אלא להוציא שאם היה חלום כל הזמן, וחלה בשעת אכילה פטור מפסח שני, עיין בתוספות רי"ד ע"ח ב' ד"ה עד. 
<small>57.</small> <b>וכולן ספק נזרק עליהן דם וכו'. </b>עיין באו"ש פ"ג מה' קרבן פסח ה"ב ד"ה תוספתא, והעיר שם על הירושלמי פ"ח ה"ב, ל"ה סע"ד: אמר ר' יודן כל הספיקות דר' נתן אינון, ואף הברייתא שלנו היא כר' נתן, ולפיכך הואיל ויוצאין בזריקה בלא אכילה, אינו יכול להביא פסח שני מספק, עיי"ש. אבל להלן, שו' 57–58, מוכח שהברייתא שלנו כרבנן, ואין מביאין מספק פסח שני (עיין בבבלי פ"ט א'). ולא זכיתי לרדת לסוף דעתו של הגאון בעל אור שמח ז"ל לא בפירושו לתוספתא כאן, שהעמידה כר' נתן, ולא בפירושו לירושלמי.<br>והרי לשון הירושלמי הנ"ל: כל הספיקות דר' נתן אינון, חוץ מן הזורק דם חטאתו ודם אשמו, ספק בלילה זרק, ספק ביום זרק, נעשה כספק כפרה כיפר. ועיין בירושלמי הוריות פ"ג ה"ב, מ"ז ע"ב, בגליון אפרים שם ובבבלי שם ד' א'. ופירש לנכון הגרי"א מסלונים<sup class="footnote-marker">30</sup><i class="footnote">בספרו נחלת יהושע ח"ב, דרוש ו', י"ז ע"א ואילך.</i> שכל הפסחים האסורים באכילה מספק, ופוטרים את בעליהם מפסח שני, אין פוטרים אלא בשיטת ר' נתן, שסובר שאכילת פסחים אינה מעכבת, אבל בשיטת החכמים חייב בפסח שני, הואיל והפסח אסור באכילה מחמת ספק, אין הזריקה מועילה על פסח שאינו נאכל, אבל אם נולד ספק בזריקה עצמה, אם היא כדין או לא, אף החכמים מודים שהוא פטור מפסח שני.<br>ונ"ל ש"כל הספיקות" שרמז להם הירושלמי הם ספיקות כעין שנשנו במשנתנו שם ופ"ט, והיינו שבשעת זריקה כבר היה הספק, כגון שנתברר שבשעת זריקה כבר שכחו הבעלים והעבד מה אמר לו רבו, ונמצא שזרק על פסח האסור באכילה, ואין זריקה כזאת פוטרת לרבנן, וכן להלן בסוף פירקין בנמצא יבלת בעורו של אחד מהם חייבים בפסח שני, והוא כגון שנתערבו העורות לפני הזריקה, אלא שגילו את היבלת בערב בשעת האכילה, אף כאן חייבין בפסח שני, שהרי הוברר שכבר בשעת זריקה לא היה הפסח ראוי לאכילה מחמת ספק,<sup class="footnote-marker">31</sup><i class="footnote">ובאו"ש שהזכרנו לעיל בפנים כתב: "איך תני בסיפא דנמצאה יבלת וכו' מביאים פסח שני, וליכא לאוקמי בנתערבו קודם זריקה וכו', וכדאמר אביי בגמרא דילן (פ"ה ב'), דהא תני באכלו פסחן של חבריהם, ועל כרחך בשאכלו בזמן אכילה, היינו בערב, ואח"כ נמצאה היבלת. וצ"ע". ולא זכיתי לרדת לסוף דעתו הגדולה, וכי מה איכפת לנו אימתי גילו את היבלת, והרי העיקר הוא אימתי נתערבו העורות, ואם עירבו את העורות לפני זריקה הוברר הדבר למפרע, שזרקו על פסח שלא היה ראוי לאכילה, וחייב בפסח שני לרבנן.</i> וחייב בפסח שני לרבנן. ולפיכך אמרו בירושלמי שכל המשניות והברייתות הפוטרות בספיקות מפסח שני הן כר' נתן, הסובר שאכילת פסחים אינה מעכבת, ומספק פטור מפסח שני, אבל לרבנן בכגון דא חייב בפסח שני, שהרי הבשר אסור באכילה מחמת ספק, ואכילה מעכבת את הזריקה. ברם אם הספק הוא בזריקה עצמה, הרי אין הבדל בין חכמים לר' נתן, שאם נזרק הדם, הרי באותו זמן היה הפסח מותר באכילה, ונפטר כבר מפסח שני, ובכל ספק שנולד אחרי זריקה, ויש להסתפק שבשעת זריקה היה הפסח ראוי לאכילה, הרי הוא ספק ככל ספיקות בקדשים, ואין לחייב אותו בקרבן אחר, אפילו לרבנן, שהרי אף הם מודים בנפסל אחר זריקה שפטור מפסח שני. ומכאן שהברייתא שלנו בספק נזרק עליהם הדם הפוטרת מפסח שני היא אפילו כרבנן, ואין הבדל בין ספק נזרק הדם ביום או בלילה, ובין ספק נזרק ספק לא נזרק כלל. אלא שמתוך המשך הברייתא נראה שהברייתא היא כרבנן דווקא, ולא כר' נתן.
<small>57-58.</small> <b>ספק יש בהן כזית לכל אחד ואחד ספק אין בהן וכו'. </b>אף כאן ברור שנולד להם הספק בשעת אכילה, אחרי שצלו את הבשר ונצטמק הרבה, ונולד הספק שמא מלכתחילה לא היה בו כזית לכל אחד ואחד, ונשחט הפסח שלא לאוכליו, או שמא בשעת הזריקה היה בו כזית לכל אחד ואחד, אלא שצלו אותו יותר מדאי ונצטמק הבשר אח"כ, ונמצא שבשעת זריקה היה הפסח ראוי לאכילה, והרי הוא ספק כבכל הקדשים, ואינו מביא פסח שני מספק, אפילו כרבנן. אלא שמכאן ברור שהברייתא שלנו היא כרבנן דווקא, שהרי לר' נתן, אפילו וודאי אין בהן כזית לכל אחד ואחד, יוצאין בו לכתחילה, כמפורש בברייתא שבירושלמי פ"ז רה"ה, ל"ד ע"ב, ושבבבלי ע"ח ב' ובמקבילה. 
<small>58-59.</small> <b>ספק טמאין ספק טהורין פטורין מלעשות פסח שני. </b>כגון זב בשביעי שלו ושומרת יום כנגד יום שראו זיבה (לובן באיש ואודם באשה) בין השמשות, ואם בין השמשות כיום, הרי נמצאו טמאים למפרע, והזריקה נעשית בפסול, אבל אם בין השמשות כלילה הרי הם טמאים מכאן ולהבא, והפסח נזרק כהלכתו, ומספק פטורים מלעשות שני. ולשיטת הירושלמי פ"ז ה"ה, ל"ד סע"ב, אף בבא זו היא שלא כר' נתן, שהרי לר' נתן אפילו בטמא וודאי פטור מפסח שני, עיי"ש בתוספות רי"ד להרידב"ז ד"ה מודה ר"נ. והיא גם שיטת רש"י ס"ט ב' ד"ה אכילת, ודלא כשיטת התוספות שם ד"ה אכילת וזבחים ק' ב' ד"ה אכילת, ועיין שטמ"ק שם אות ל"ב. ועיין להלן, שו' 68, ד"ה בני חבורה. 
<small>59.</small> <b>זה הכלל כל הספיקות פטורין וכו'. </b>כלומר ספיקות בדם הפסח שנזרק כהלכתו, או שלא כהלכתו, וכמו שכתבנו לעיל. 

Halakhah 13

<small>60-61.</small> <b>ר' יוסה בי ר' יהודה אומ' שומרת יום כנגד יום שנזרק עליה דם ואחר כך ראתה הרי זה אין אוכלת ופטורה מלעשות פסח שני וכו'. </b>בבלי פ' סע"א, וגרסו שם ר' יוסי (סתם), וכ"ה סובר (שם פ"א א') אף בזב בעל שתי ראייות ששחטו עליו בשביעי שלו, ופירשו שם שר' יוסי סובר שמכאן ולהבא הם טמאים, ולפי זה חולק ר' יוסי על הברייתא שלעיל בסמוך ולעיל, שו' 46 ואילך, וסובר שהיו טהורים וודאי אם ראו זיבה לאחר זריקה, ואפילו זבה ביום שני, וזב ביום שביעי. ועיין ר"מ פ"ו מה' קרבן פסח ה"ג ובהר המריה שם אות ו'. ועיין בקרן אורה נזיר ט"ז א'. 
<small>62-63.</small> <b>אבל ערל שנזרק עליו דם ואחר כך מל הרי זה אין אוכל וחייב לעשות פסח שני. </b>במשנתנו פ"ח מ"ח: אונן טובל ואוכל את פסחו לערב, ואעפ"י שעכשיו אינו ראוי, אבל הרי בלילה יהא ראוי ושוחטין עליו. ומוסיפה הברייתא, אבל ערל ישראל שבדעתו לימול אחרי הזריקה, אינו אוכל וחייב לעשות פסח שני. ועיין בתוספות ס"ט ב' ד"ה האי, ומ"ש באו"ש פ"ב מה' קרבן פסח ה"ו, ד"ה ונקדים.<br>ובירושלמי פ"ח ה"ו, ל"ו ע"א: ר' יונה ור' יוסי תריהון אמרין בקדמיתא הוינן אמרין ישראל ערל מזין עליו,<sup class="footnote-marker">32</sup><i class="footnote">כלומר, זורקין עליו את דם הפסח, עיין לעיל שם פ"ה ה"ו, ל"ב ע"ג. והלשון "מזין" הוא באשגרה מלהלן שם ספ"ח, ל"ו ע"ב.</i> ולא הוינן אמרין כלום. תנא ר' סימון בר זיבדי קומי ר' הילא, נאמר כאן ואז יקרב לעשותו, ונאמר להלן אז יאכל בו, מה אז שנאמר להלן עד שיהא כשר בשעת אכילה, אף אז שנאמר כאן עד שיהא כשר בשעת שחיטה. ועיין מכילתא דרשב"י י"ב, מ"ד, עמ' 36. ועיין בתוספ' רי"ד ס"ט א' ד"ה איתיביה, י"ח ע"ג (מן הספר), ומ"ש הרמ"מ כשר בתו"ש חי"ב, עמ' 189. ובירושלמי הפירוש הוא שרצו לומר שימול אחר זריקה ויאכל לערב, ואפילו מחוסר מעשה בגופו, נקרא חזי לאכילה, ופשטו מן הברייתא שאין זורקין עליו, וחייב בפסח שני, כמפורש בתוספתא כאן.

Halakhah 14

<small>63-64.</small> <b>אמ' ר' לעזר בי ר' צדוק מודין בית שמיי ובית הלל בערל זכר שמקבל הזאה ואוכל. </b>וכ"ה בד, אלא ששם: בערל <b>זר</b> וכו'. ובכי"ע: א' ר' יוסי בר' יהודה לא נחלקו בית שמאי ובית הילל על ערל <b>זר</b> שמקבל עליו הזאה ואוכל. ובכי"ל: אמ"ר יוסי מודין בית שמאי לבית (צ"ל: ובית) הלל בערל זר שמקבל הזייה ואוכל. ובבבלי צ"ב א': אמר ר' שמעון בן אלעזר לא נחלקו ב"ש וב"ה על ערל ישראל <b>שטובל</b> ואוכל את פסחו לערב. והגירסא שלפנינו "ערל זכר" נכונה, והוא לשון המקרא בבראשית י"ז, י"ד, והכוונה לערל ישראל, כמפורש בבבלי.<br>ובמשנתנו ספ"ח: גר שנתגייר בערב פסח. בית שמאי אומרים טובל ואוכל את פסחו לערב. ובית הלל אומרים הפורש מן הערלה כפורש מן הקבר. ופירשו בבבלי צ"ב א' שלא אמרו בית הלל אלא משום גזירה שלא יאמר אח"כ כשיטמא בטומאת מת, מי לא טבלתי אחר הגירות ואכלתי בלי הזייה, עכשיו נמי כן, ולא ידע שמתחילה היה גוי, וגוי אינו מיטמא, והביאו ראייה מן הברייתא שלנו. אבל בירושלמי פ"ח ה"ח, ל"ו ע"ב: מה טעמון דבית שמאי <b>אתם ושביכם</b> (במדבר ל"א, י"ט), מה אתם לא נטמאתם עד שנכנסתם לברית, אף שביכם לא נטמא עד שנכנסו לברית. מה טעמ' דבית הלל. אתם ושביכם. מה אתם טעונים הזייה בשלישי ובשביעי, אף שביכם טעונין הזייה בשלישי ובשביעי, והכוונה שאף התינוקות שהטבילון לשם שפחות (עיין להלן) חלה עליהן טומאה למפרע, וצריכות הזייה, כאילו פרשו מן הקבר.<sup class="footnote-marker">33</sup><i class="footnote">ולא משום שהגיות עצמה טומאה היא שמזקיקה הזייה, שאין הזייה אלא בטומאת מת. וכן משמע מפשוטו של מקרא: <b>וכל נגע בחלל תתחטאו ביום השלישי וביום השביעי אתם ושביכם</b>, כלומר, אתם ושביכם משום טומאת מת, עיין מ"ש להלן בפנים בשם ספרי זוטא.</i> עיין מ"ש להלן.<br>ובספרי הירושלמי כפשוטו, עמ' 506, רמזתי לספרי זוטא חקת י"ט, י':<sup class="footnote-marker">34</sup><i class="footnote">נתפרסם מן הגניזה בתרביץ ש"א ס"א, עמ' 60, ובהוצ' הורביץ, עמ' 305.</i> א' ר' ליעזר בן יעקב וכו' בני ישראל מקבלין הזיה, אין הגוים מקבלין הזיה.<sup class="footnote-marker">35</sup><i class="footnote">כלומר, אינם צריכים הזייה, מפני שגוי אינו נטמא.</i> א' לו ר' מאיר והלא כבר נאמר תתחטאו [אתם] ושביכם.<sup class="footnote-marker">36</sup><i class="footnote">דברי ר' מאיר לכאורה אינם מובנים כלל, וכי עלה על דעתו שגוי מיטמא בטומאת מת וטהר בהזיית אפר פרה. ואם כוונתו שהגוי צריך הזייה אחרי הגירות, מפני שטהר מגיותו שהיא עצמה טומאה, הרי אין לו עניין כלל לדברי ר' אליעזר בן יעקב. ובעל כרחינו אנו אומרים שר' מאיר פירש שמזין על התינוקות (ששבו לשם שפחות) אחרי טבילתן, משום שניטמאו בחללים, דומיא ד"אתם", ומכאן שהגוי מזין עליו לכשיתגייר, מפני טומאת מת שעליו, כשיטת הירושלמי.</i> אמר לו, רבי,<sup class="footnote-marker">37</sup><i class="footnote">בילקוט ובמדרש הגדול חסרה המלה "רבי", וכנראה שזו היא הגירסא הנכונה, ור' אליעזר בן יעקב השני, שהיח חברו של ר' מאיר (עיין ב"ר פס"א, ג', עמ' 660, ירושלמי חגיגה פ"ג ה"א, ע"ח ע"ד ועוד) לא היה קורא לו "רבי", אבל מן הסדר במקורות (הנ"ל) משמע שהיה צעיר מר' מאיר.</i> בוודי שאמרתה, אלא שהינחתה שם דבר אחד, ואנו צריכים לו, אתם ושביכם, מה אתם בני ברית מקבלים הזיה, אף <b>השבויה</b> כשתבוא לברית, <b>ותיטמא</b> תהי מקבלת הזיה. ומיכן שר' מאיר סובר שגוי שנטמא, לכשיתגייר מזין עליו, אעפ"י שבגיותו אין מקבל טומאה, כבית הלל בירושלמי הנ"ל. ומכיוון שכל הגוים הם בחזקת טמאי מתים,<sup class="footnote-marker">38</sup><i class="footnote">שהרי לא יתכן שלא נטמאו במת גוי. ועיין בבלי יבמות ס"א א'.</i> הרי כל גר שנתגייר צריך הזאה. ואעפ"י שאמרו אח"כ בירושלמי שדרשה זו אינה מחוורת, מ"מ טעם הירושלמי לא בטל, וטעם הגזירה לא נזכר שם כלל, והכוונה שהדרשה כוחה ככל אסמכתא דרבנן. ועיין מ"ש להלן, שו' 66, ד"ה אחד נכרי.<br>ולפיכך מפרשת הברייתא כאן שלא אמרו בית הלל את דבריהם אלא בגוי, שהוא בחזקת טמא מת, ואינו מקבל הזייה בגיותו ומזין עליו מיד לאחר גירות משום הטומאה שעליו, אבל ערל ישראל טמא מת מזין עליו כשהוא ערל,<sup class="footnote-marker">39</sup><i class="footnote">עיין ירושלמי כאן ספ"ח, ל"ו ע"ב, נזיר פ"ח סה"א, נ"ז ע"א (וכצ"ל גם בפסחים), ובבלי יבמות ע"ב ב'.</i> ובשביעי שלו טובל ואוכל בפסח מיד. ומכאן לשון הברייתא בבבלי הנ"ל: על ערל ישראל <b>שטובל</b> ואוכל, משום שבטמא מת עסיקינן, עיין בתוספות שם ד"ה אבל, בתוספות הר"ש משנץ שם ומ"ש בזהב שבא שם, שנ"ד ע"א ואילך. ועיין גם בגליוני הש"ס לר"י ענגיל שם. וכבר ראה בהר המריה על הר"מ פ"ו מה' קרבן פסח ה"ז אות י"ח שהטבילה שבבבלי מתבארת ע"פ לשון התוספתא כאן.<br>ועיין בפרקי דר"א פכ"ט (בהוצאות הישנות, ונשמט בהוצ' הרד"ל, ס"ד ע"ב), אבל אין למדין מן האגדות.
<small>64-65.</small> <b>על מה נחלקו על ערל גוי שבית שמיי או' טובל ואוכל את פסחו וכו'. </b>משנתנו ספ"ח, עדיות פ"ה סמ"ב (כר' יוסי). 
<small>65-66.</small> <b>כפורש מן הקבר. </b>וכל זמן שהוא ערל אינו מקבל הזייה, כזה שעומד בבית הקברות, ועכשיו צריך הזייה. ועיין מ"ש להלן, שו' 66–67, סד"ה ר' ליעזר בן יעקב. 
<small>66.</small> <b>אחד נכרי שמל ואחת שפחה שטבלה. </b>נראה שיש כאן רמז לדרשה שבספרי זוטא וירושלמי הנ"ל, שבית הלל למדים כן מן הפסוק "אתם ושביכם", והשבויה שם היתה רק שפחה שטבלה (שהרי את כל הזכרים הרגו), וכדברי החכמים בירושלמי בכורים פ"א ה"ה, ס"ד ע"א (ומקבילה) והבבלי ביבמות ס' ב' (ומקבילות): החיו לכם לעבדים ("לעבדים" לאו דווקא, שהרי לא היו שם זכרים) <b>ולשפחות</b>. ודרשו מה אתם בני ברית טעונים הזייה אחרי המלחמה (עיין בירושלמי הנ"ל), אף שביכם בני ברית,<sup class="footnote-marker">40</sup><i class="footnote">עיין ספרי במדבר פי' קנ"ז, עמ' 212, ספרי זוטא הנ"ל בפנים, ולהלן שם ל"א, י"ט, עמ' 329, וב"ה לא פירשו "לכשיטמא", אלא כר' מאיר בספרי זוטא הנ"ל.</i> כלומר, עבדים ושפחות כשהם נעשים בני ברית (עיין בבלי ב"ק ט"ו רע"א) צריכים הזייה אחרי המלחמה. ועיין היטב בבבלי נזיר ס"א ב'. ולפיכך כל גוי וגויה, שהם בחזקת טמאי מת, צריכים הזייה, והפורש מן הערלה כפורש מן הקבר. ועיין היטב בר"מ פ"ו מה' קרבן פסח ה"ז, ולטעמו יש חלוק בין גר לגיורת, והוא פסק כבבלי שאינה אלא משום גזירה.<sup class="footnote-marker">41</sup><i class="footnote">ואפשר שהר"מ יעמיד את הברייתא שלנו כמ"ד שנשים אפילו בראשון רשות, עיין להלן פ"ח ה"י.</i> 
<small>66-67.</small> <b>ר' ליעזר בן יעקב או' אצטדריוטות ושומרי צירין היו בירושלם שטובלין ואוכלין פסחיהן לערב. </b>וכ"ה הגירסא ("צירין") גם בד ובכי"ל (צירים), ובירושלמי שנביא להלן. ובכי"ע בטעות: צורים. ובירושלמי ספ"ח, ל"ו ע"ב, נזיר פ"ח סה"א, נ"ז ע"א: תני (כ"ה בנזיר, ובפסחים: ותני כן) ר' אליעזר בן יעקב אומר איסטרטיות ושומרי צירים היו בירושלים (בפסחים: איסרטיוטות היו שומרי צירין בירושלם) וטבלו ואכלו פסחיהן לערב. וקרוב לוודאי שהאיסטרטיוטות (στρατιώται) היו רומאים, כשם שהיו שומרי הצירים<sup class="footnote-marker">42</sup><i class="footnote">השוה "שומרי הסף" שבמקרא.</i> (φύλακες κατὰ τὰς θύρας), שהרי ידוע כמה הקפידו הרומאים על השמירה בירושלים בפרוס הפסח, ורבים מהם היו מתגיירים סמוך לפסח, כדי ליטול חלק בפסחים, ולא הוזקקו להזאת שלישי ושביעי. וכבר הראינו לעיל, שו' 63–64, ד"ה ובספרי, שר' אליעזר בן יעקב דורש בספרי זוטא, עמ' 305 (וכ"ה סתם להלן שם, עמ' 329): אף השבוייה כשתבוא לברית <b>ותטמא</b> תהא מקבלת הזייה, כלומר, דווקא כשתטמא אח"כ צריכה הזייה, אבל לפני שתטמא אינה צריכה הזייה, והוא כדרשת בית שמאי בירושלמי, שלא כר' מאיר שם שסובר כבית הלל. וכן תפסו בירושלמי חגיגה פ"א ה"א, ע"ו ע"א, כדבר פשוט שגר שנתגייר נכנס לעזרה מיד, עיי"ש.<br>אבל בירושלמי פסחים ספ"ח גורס: <b>ותני כן</b> ר' אליעזר בן יעקב אומר וכו', ולפי גירסא זו הדברים מודבקים למעלה, שישראל ערל מקבל הזייה, עיי"ש. אבל אין ספק שהנכון הוא בנזיר הנ"ל שגרסו שם: תני ר' אליעזר וכו', והברייתא נסמכה למשנתנו, וכב"ש, וכן פירש בק"ע בנזיר ובשי"ק כאן ד"ה איסרטיוטות, ושלא כפ"מ שם וכק"ע בפירושו ופ"מ כאן. ועיין כריתות פ"ב מ"א, ובבבלי שם ח' ב' ומ"ש באור שמח רפ"א מה' מחוסרי כפרה ובמשך חכמה בהעלותך, קל"ג ע"ג, ד"ה ויתכן. וכנראה שר"א בן יעקב במשנת בריתות שם הוא הראשון, ולפנינו הרי הוא בעל מחלוקתו של ר' מאיר.

Halakhah 15

<small>68.</small> <b>בני חבורה שנטמא אחד מהן ואין ידוע אי זהו צריכין לעשות פסח שני. </b>כלומר, שנטמא אחד מהן לפני זריקה, וכולן אין ראויין לאכילה, והואיל ואין פסח אלא לאכילה, נמצא שנזרק הדם על פסח שאינו נאכל, וחייבין בפסח שני, וכרבנן, עיין מ"ש לעיל, שו' 57, ד"ה והרי. והברייתא שלנו בירושלמי פ"ז ה"ו, ל"ד ע"ג. ועיין ר"מ פ"ז מה' קרבן פסח ה"ז ובהר המריה שם. ועיין מ"ש לעיל, שו' 58–59, ד"ה ספק טמאין. 
<small>69.</small> <b>ציבור שנטמא אחד מהן ואין ידוע אי זהו עושין אותו בטומאה. </b>בירושלמי הנ"ל: צבור שנטמא אחד מהן ואין ידוע איזהו, רבי זעורא אמר יעשו בטומאה. תני ר' הושעיה יעשו בספיקן.<sup class="footnote-marker">43</sup><i class="footnote">כלומר, הפסח בא בטהרה, וכולם אוכלים ממנו אפילו הספיקות, אבל טמא וודאי לא יאכל עמהם.</i> ושניהם מודים שהפסח נאכל, שהרי הציבור אינו נדחה לפסח שני, ואפילו כולם טמאים וודאי. ועיין מהרי"ט אלגזי בכורות פ"ה סי' מ"ב, קל"ח ע"ג, ד"ה והנה אמרינן בירושלמי. ועיין בר"מ פ"ז מה' ק"פ ה"ז הנ"ל ובהר המריה שם. 

Halakhah 16

<small>69-70.</small> <b>בני חבורה שהומנא אחד עמהן אפי' מן הצדקה הרי זה חולק עמהן בעורות. </b>כל המפרשים פירשו שהכוונה שהומנא מכספי צדקה, והוא קשה, שמה איכפת לנו מניין קבל את הכסף, וכי מעות פורים הם, שאין העני רשאי לשנות ולקנות לו רצועה למנעלו. ולמה לא יהא לו בעורות.<br>ולפיכך ברור הוא שהנכון הוא בח"ד שהכוונה לעני שהומנא ע"י בעל הקרבן בתורת צדקה, ולא קיבל ממנו כלום, ואעפ"י כן זכה בעור, אלא שטעמו של הרב ז"ל דחוק, עיי"ש. וכנראה שהטעם הוא משום שאין נמנין אלא לפני שחיטה לכולי עלמא (עיין לעיל סה"ג, שו' 13), והרי בשעת ההקדש הקדיש את הפסח מתחילה לשם מינוייו (ואף "שהימנה אותו על חנם", כמפורש בירושלמי פ"ח ה"ג, ל"ו רע"א, וכפירושו הנכון של בעל ק"ע שם), וכשם שהמפריש פסח על חבירו שלא מדעתו זכה בכל הפסח לרבות עורו, אף המפריש חלק ממנו זכה בחלקו, כדין כל קדשים קלים שעורותיהם לבעלים. ועיין מ"ש בצפנת פענח פ"ט מה' מתנות עניים הי"ט.

Halakhah 17

<small>71-72.</small> <b>בני חבורה שטעו ואכלו פסחיהן של חביריהן, אומרין להן אכלו את שלנו וכו'. </b>כלומר, בני החבורה השניה אומרים לבני החבורה שטעו: אכלו עכשיו את הפסח שנשאר בידינו, שהרי הם אינם יכולים לאכול את הפסח של חביריהם. 
<small>72.</small> <b>ונמצא יבולת בעורו של אחד מהן. </b>כלומר, בעורו של הפסח שאכלו באחרונה, ונמצא שהפסח היה פסול מתחילה, וחייבין בפסח שני, אפילו לר' נתן, כמפורש בירושלמי פ"ז ה"ה, ל"ד רע"ג: מודה ר' נתן בחבורה שנמצאת יבולת בעורה<sup class="footnote-marker">44</sup><i class="footnote">כלומר, שאין כאן תערובת, והרי ברור שנזרק הדם על פסח בעל מום, ולא יצאו בזריקה.</i> שהן נדחין לפסח שני. אבל בני החבורה האחרת פטורים מפסח שני, שהרי נזרק עליהם הדם כדין, והפסח שנאכל בראשונה היה כשר. 
<small>73.</small> <b>עשו פסח שני וטעו ואכלו פסחיהן של חביריהן וכו'. </b>כלומר, שאף בפסח שני קרה להם אותו דבר (עם חבורה אחרת), כשם שקרה להם בפסח ראשון,<sup class="footnote-marker">45</sup><i class="footnote">פירוש המפרשים שאף כאן מדברים בעורות שנתערבו, ואינו ידוע של מי הוא הפסח אינו מחוור כלל, שהרי הלכה זו נתבארה להלן בסמוך. ולא עוד אלא שכל העוקץ שבברייתא זו היא שהחבורה שאכלה ארבעה פסחים לא יצאה ידי חובתה, והשאר שלא אכלו כלל פטורים מפסח שני, וזה לא יתכן אלא אם ידוע שהיבלת היתה בעורות הפסח שאכלו בשנייה, שאם לא כן אף הראשונים חייבים בפסח שני, כמפורש בסוף פירקין.</i> צריכין לעשות פסח שני, כלומר, לא יצאו ידי חובתן, כמפורש להלן. נמצאת אומר שחבורה אחת אכלה ארבעה פסחים ולא יצאה ידי חובתה, ושתי חבורות לא אכלו כלום ויצאו ידי חובתן. 
<small>75-77.</small> <b>חמש חבורות שנתערבו פסחיהן ונמצאת יבולת בעורו של אחד מהן צריכין לעשות פסח שני. </b>וכ"ה בד, כי"ע וכי"ל. ובירושלמי פ"ז ה"ה, ל"ד רע"ג: חמש חבורות וכו' כולהון יצאו לבית השריפה, <b>ופטורין</b> מלעשות פסה שני. סברין מימר דר' נתן היא.<sup class="footnote-marker">46</sup><i class="footnote">כלומר, הסובר שאכילת פסחים אינה מעכבת, והרי ארבע חבורות היו פסחיהם תמימים, ויצאו ידי חובתן. ומספק אף אחד מהן אינו מביא פסח שני.</i> תיפתר דברי הכל במיטמא בספק קבר התהום, וכר' נתן זורק את הדם. ואף הבבלי פ"ח ב' גורס בברייתא כגי' הירושלמי, ומעמידה אביי כשנתערבו העורות לאחר זריקה. ובספרי הירושלמי כפשוטו, עמ' 484, הבאתי את פירושו של בעל מיכל המים שצ"ל בירושלמי: <b>כמיטמא</b> בספק קבר וכו', כלומר, שהירושלמי מעמיד לה <b>שמצאו</b> את היבלת לאחר זריקה, ואינו נדחה לפסח שני, כשם שהניטמא בספק קבר התהום פטור מפסח שני אף לרבנן, אעפ"י שאינו אוכל את הפסח, שאם לא כן, וכר' נתן זורק את הדם? וכי יתיר ר' נתן לזרוק את הדם על פסח שהוא ספק בעל מום? ובעל כרחינו אנו אומרים שהיבלת נמצאת אחר זריקה. פירוש זה נתקיים בעיקרו עכשיו ע"י הקטעים מן הגניזה שנתפרסמו בסה"י לכבוד מרכס, עמ' רע"א: תיפתר דברי הכל, <b>ועשו אותו</b> כמטמא בספק קבר וכו', ועיין מש"ש, עמ' רפ"ה.<br>עכשיו אני רואה ששיניתי את דברי הרב הנ"ל, והוא לא אמר אלא כשנתערבו העורות אחר זריקה, והבינותי שכוונתו שנתגלתה היבלת לאחר זריקה, אבל העורות נתערבו לפני זריקה (ועיין גם בפירוש הרידב"ז במקומו שפירש כן), מפני סוף דבריו, כלומר פירושו בדברי ר' נתן, עיין מ"ש לעיל. ברם ברור שכוונת הירושלמי היא כדברי אביי שבבבלי הנ"ל, כלומר שבשעת זריקה עדיין לא היו העורות מעורבין, ובני החבורות של הפסחים התמימים כבר נתכפרו, והספק נולד אחר זריקה, ופטורין מפסח שני אעפ"י שהבשר אינו נאכל, דומיא דקבר התהום בציבור שאם נתוודע להם לאחר זריקה נעשה כמו שניטמא לאחר זריקה שלא יאכל הבשר,<sup class="footnote-marker">47</sup><i class="footnote">עיין להלן בירושלמי שם ה"ו, ל"ד רע"ב, וכהגהתו של בעל ק"ע שם.</i> ומספק אינם עושים פסח שני, כמפורש לעיל, שו' 51, ד"ה וכולן ספק.<br>ולפ"ז אין לפרש כפירושו של הרב הנ"ל ז"ל בדברי ר' נתן, שהרי בשעת זריקה עדיין לא היו מעורבין, ולא ידעו כלל על היבלת, ומותר היה לזרוק את הדם, ואין שום הוכחה שבכגון דא אין להעמיד את הברייתא אפילו כר' נתן.<sup class="footnote-marker">48</sup><i class="footnote">ומה שאמרו בירושלמי לעיל שם, ל"ד רע"ג: מודה ר' נתן בחבורה שנמצאת יבולת בעורה שהן נדחין לפסח שני, הוא בחבורה אחת, ובזה הרי בוודאי היה הקרבן פסול מתחילה, ולא יצאו בו.</i> ולפיכך נראה שהדיבור "וכר' נתן זורק את הדם" עונה על משנתנו שם (פ"ז מ"ה): נטמא הבשר, והחלב קיים אינו זורק את הדם, וע"ז אומר הירושלמי: וכר' נתן זורק את הדם, וחוזר על מה שאמרו בריש ה"ה שם: ודלא כר' נתן וכו', כדי להסמיך לו את דרשת ר' יהושע בעניין שאר קרבנות שזורקין על החלבים אעפ"י שאין בשר, ור' נתן סובר שאף בפסח זורקין על החלבים אעפ"י שנטמא הבשר.

Chapter 8



Halakhah 1

<small>1.</small> <b>אילו עושין את השני הזבין והזבות הנדות והיולדות וכו'. </b>בבלי צ"ג א', והעמידוה כר' יוסי (להלן ה"י) הסובר ששוחטין פסח שני על האשה בפני עצמה. ובספרי בהעלותך פי' ס"ט, עמ' 64: כי יהיה טמא לנפש, אין לי אלא טמא מת, שאר טמאים מנין, ת"ל או בדרך רחוקה, הרי אתה דן בנין אב מבין שניהם וכו'. ועיין בירושלמי רפ"ט, ל"ו ע"ג, ובבבלי ס"ז א', ובסוגיין צ"ג א'. ולהלן בירושלמי שם: טמא לנפש אין לי אלא טמא לנפש טמא זיבה וטמא צרעת מנין, ת"ל טמא מת ריבה. ובספרי זוטא, עמ' 259: טמאים לנפש אדם. אין בתוכן לא זבין, ולא מצורעין. ובבבלי ס"ט ב': יכול לא יהא ענוש כרת אלא שהיה טהור וכו', ערל וטמא שרץ ושאר כל הטמאים מנין, ת"ל והאיש. ועיין בתרגום יונתן בהעלותך פ"ט, י', ומ"ש להלן. וכל הברייתא בשם התוספתא בילקוט ת"ת כ"י בהעלותך ט', י'. 
<small>1-3.</small> <b>האנוסין והשוגגין והמזידין והמצורעין ובועלי נדות ומי שהיה טמא או בדרך רחוקה וכו'. </b>וכ"ה בילקוט ת"ת כ"י הנ"ל. אבל בבבלי הנ"ל הסדר יותר מתוקן, ושנו שם מצורעין ובועלי נדות ברישא אצל הזבין והזבות. ובכי"ל חסר "והמזידין", וכן ליתא במשנתנו רפ"ט, והשלימוה האמוראים בירושלמי רפ"ט (ע"פ תני ר' חייא) ובבבלי צ"ב ב', עיין מ"ש להלן. 
<small>3-4.</small> <b>אם כן למה נאמ' טמא או בדרך רחוקה שבא הכת' לפוטרו מן ההכרת. </b>בילקוט ת"ת הנ"ל: לפטרן מן הכרת. ובמשנתנו רפ"ט: מי שהיה טמא, או בדרך רחוקה, לא עשה את הראשון יעשה את השני, שגג או נאנס לא עשה את הראשון יעשה את השני, א"כ למה נאמר טמא או בדרך רחוקה שאלו פטורין מן ההכרת ואלו חייבין בהכרת. ופירש הר"מ בפיה"מ ובחיבורו פ"ה מה' קרבן פסח ה"ב, שדווקא מי שהיה טמא ולא היה יכול להטהר ולהכנס לעזרה, דינו כאילו היה בדרך רחוקה, ופטור מן ההכרת, אפילו לא עשה את השני במזיד, אבל שוגג או אנוס, או טמא שהיה יכול לתקן את עצמו, חייב כרת אם לא עשה את השני במזיד. ומזיד בראשון חייב כרת, אפילו שגג בשני.<sup class="footnote-marker">1</sup><i class="footnote">ועיין מ"ש הר"מ בסה"מ עשין סי' נ"ז, בהערות הגר"ח הילר ז"ל, הוצ' שניה, עמ' נ"ב, ומ"ש במרכבת המשנה ח"ג פ"ה מה' קרבן פסח ה"ד. ועיין מ"ש הגרי"פ פערלא במניין המצות לרס"ג ח"א, ר"מ ע"א וע"ג ואילך.</i> וכ"ה במאירי בריש פ"ט, ועיין בהשגות הראב"ד. ובאו"ש על הר"מ שם הוכיח מן הירושלמי כפירוש הר"מ, ומה שאמרו בירושלמי רפ"ט: ואילו חייבין בכרת, מה אית לך חייב כרת לא מזיד, ומוכח שבשוגג או אנוס בראשון לא יתכן חיוב כרת הוא כמ"ד שאין חיוב כרת בשני, אם לא נתחייב בראשון, עיין להלן, שו' 25–26, ד"ה ר' חנינא. ועיין מ"ש להלן, שו' 8–9, ד"ה ובירושלמי וד"ה וכן. 

Halakhah 2

<small>4-5.</small> <b>ר' עקיבא אומ' נאמ' טמא נפש ונאמ' דרך רחוקה, מה טמא נפש רוצה לעשות ואין יכול וכו'. </b>במשנתנו פ"ט מ"ב: איזו היא דרך רחוקה, מן המודיעים ולחוץ וכמדתה לכל רוח דברי ר' עקיבא. ר' אליעזר אומר מאסקופת העזרה ולחוץ. ומפרשת הברייתא שר' עקיבא למד דרך רחוקה מטמא, מה טמא אפילו רוצה אינו יכול, אף דרך רחוקה היא כזו שאינו יכול להגיע לירושלים. ונחלקו אמוראים בירושלמי (פ"ט רה"ב, ל"ו ע"ד) ובבבלי (צ"ג ב') אם הוא צריך להיות רחוק עד שלא יוכל להגיע עד שעת אכילה (הלילה), או אם אפילו רחוק עד שאינו יכול להגיע עד שעת שחיטה, אף היא דרך רחוקה. ועיין ספרי בהעלותך פי' ס"ט, עמ' 64, ובבלי צ"ג רע"א ובתוספות שם ד"ה ה"ג. ועיין ספרי זוטא, עמ' 260, ומ"ש להלן. 
<small>7.</small> <b>מה רחוק מקום האמור במעשר חוץ למקום אכילתו וכו'. </b>וכ"ה בספרי הנ"ל ובבלי צ"ד ב'. ועיין בירושלמי פ"ו ה"ג, ל"ג רע"ג, ומ"ש בירושלמי כפשוטו, עמ' 473. ותנא זה חולק על משנתנו הנ"ל בדעת ר' אליעזר. וסובר ר' אליעזר שאם היה מחוץ לירושלים אפילו אמה אחת היא דרך רחוקה. ועיין בתוספ' הר"ש משנץ צ"ד ב' ד"ה אף כאן. 
<small>8-9.</small> <b>ר' יוסה בי ר' יהודה אומ' חוץ למקום עשייתו. </b>וכ"ה בד. ובבבלי הנ"ל: ר' יוסי בר' יהודה אומר משום ר' אליעזר חוץ לעשייתו. ובכי"ל: ר' יוסי בר' עקיבא או' חוץ למקום עשייתו, והיא היא, עיין בבלי כאן קי"ג סע"ב. ובכי"ע: ר' יהודה אומ' חוץ למקום עשייתו. וכן בספרי הנ"ל: ר' יהודה אומר משמו נאמר ריחוק מקום במעשר וכו', אף ריחוק מקום הנאמר בפסח חוץ למקום הכשירו, ואיזה מקום הכשירו, מפתח העזרה ולפנים. וסתם משנתנו כר' יהודה. וכן בתרגום יונתן בהעלותך פ"ט, י': והוה בר מן סקיף משכנא. ועיין בתוספ' הר"ש הנ"ל, ובתוספות שם.<br>ובירושלמי פ"ו ה"ב, ל"ג ע"ב: מאסקופת העזרה ולחוץ. אמ' ר' יוחנן לא אמר ר' אליעזר אלא לפוטרו מן ההכרת. ופירש לנכון באו"ש פ"ה מה' קרבן פסח ה"ב שהכוונה שאינו חייב כרת אפילו אם לא עשה את השני במזיד, שהרי היה בדרך רחוקה בפסח ראשון. וכמו שמבאר ר' יוחנן עצמו בפ"ט ה"ב, ל"ו ע"ד: כשהוא מזהיר (כלומר, לעשות פסח שני) הוא מזכיר רחוקה (במדבר פ"ט, י'), כשהוא עונש (כ"ה בכי"ל, ולפנינו בטעות הדפוס: אונס) אינו מזכיר רחוקה (שם י"ג), כלומר, אינו אומר אלא "ובדרך לא היה", והיינו אפילו דרך כל שהוא, אפילו מחוץ לאיסקופת העזרה אינו חייב בכרת אם לא עשה את השני אפילו במזיד, והוא כשיטת הר"מ הנ"ל לעיל, שו' 3–4, ד"ה אם כן.<br>וכן בספרי זוטא, עמ' 260: "ובדרך לא היה. היכן היה בבית המטבחים. ר' אליעזר אומר את שהוא בבית המטבחים חייב בהכרת. ר' עקיבא אומר כל שהוא מן המודעים ולחוץ פטור מן ההכרת", אבל אם לא היה מן המודעים ולחוץ, אעפ"י שאינו יכול להכנס לירושלים, מפני הדרך שהיתה חסומה,<sup class="footnote-marker">2</sup><i class="footnote">עיין ירושלמי פ"ט ה"ב, ל"ו ע"ד, ובבלי צ"ד א'.</i> הרי הוא כשאר אונסים וחייב כרת אם לא עשה את השני במזיד, שהרי לא היה בדרך בראשון, וכשיטת הר"מ בפיה"מ פ"ט מ"ב ובחיבורו פ"ב מה' קרבן פסח ה"ב, וכבאורו בה"ט שם. ועיין מ"ש בירושלמי כפשוטו, עמ' 509. ועיין בספרי בהעלותך פי' ע', עמ' 66, ומוכח שם שלדברי ר"ע, אם לא היה בדרך רחוקה (אעפ"י שהיה אנוס) והזיד אח"כ חייב כרת, עיי"ש. ועיין בספרי דבי רב שם, ס"ז ע"ג.

Halakhah 3

<small>9-10.</small> <b>אמ' ר' יוסה לפיכך נקוד על הי, כלומ' לא מפני שהיא רחוקה ודיי, אלא מאסקופת העזרה ולחוץ. </b>פיסקא ממשנתנו פ"ט סמ"ב. ועיין אבות דר"ן נו"א פל"ד, נ' סע"ב, נו"ב פל"ז, מ"ט סע"א, מדרש משלי פכ"ו, כ"ט, הוצ' בובר, נ' ע"א, מס' סופרים פ"ו ה"ג, הוצ' היגר, עמ' קס"ו ובציונים שם. ובמדרש במ"ר פ"ג, י"ג: או בדרך רחוקה לכם, נקוד על <b>חי"ת</b> של רחוקה וכו', וצ"ל: על הי"ת וכו' (עיין מ"ש בתרביץ ש"כ, עמ' 110) וכן בכי"א שם: על ה"א של רחוקה. והכוונה כאן שהנקודה כוונתה "תן דעתך", כלומר אין רחוקה במשמעותה הרגיל, שהיא רחוקה ממש, עיין מ"ש בספרי היליניסמוס בא"י היהודית (אנגלית), עמ' 45.<br>ובירושלמי פ"ט סה"ב, ל"ו ע"ד: ה"א שברחוקה נקוד. איש רחוק ואין דרך רחוקה. והפיסקא איש רחוק וכו', היא תשובת החכמים לר' יוסי, כפירושו של בעל ק"ע. וכן בספרי בהעלותך פי' ס"ט, עמ' 64: נקוד על הה"א, שאפילו בדרך קרובה והוא טמא, לא היה עושה עמהם את הפסח. ופירש רבינו הלל (לפי ספרי דבי רב שם, ס"ה סע"ב) לרבות שאר טמאים, והנקודה באה ללמד שאם האיש רחוק (כגון שהוא בעל קרי), אעפ"י שהדרך קרובה עושה פסח שני (עיין בספרי דבי רב הנ"ל). ועיין בבלי צ"ג סע"ב וברש"י שם. ועיין בפי' הרמב"ן בהעלותך שם.
<small>10-11.</small> <b>ר' יוסה הגלילי או' דרך רחוקה שומע אני מהלך יום אחד או שני ימים או שלשה ימים וכו'. </b>וכ"ה בד. ובכי"ע ובכי"ל: שומע אני מהלך שני ימים ומהלך (בכי"ל: או מהלך) שלשה ימים וכו'. וכן ברש"י צ"ד סע"ב: ה"ג בתוספתא ר' יוסי הגלילי אומר דרך רחוקה שומע אני מהלך שנים ושלושה ימים וכו'. ועיין גם בתוספות ובתוספ' הר"ש שם. ומגירסא זו משמע שמהלך יום אחד אינה דרך רחוקה, אבל לפי הגירסא שלנו מוכח שאף מהלך יום אחד נקרא בדרך כלל "דרך רחוקה". וכן בשו"ת הגאונים חמדה גנוזה סי' ל"ו (נעתקה בשו"ת הרדב"ז ח"א סי' תל"ה): שמצאנו בדרך רחוקה שאמרו חכמים <b>מהלך יום אחד</b>. ועיין תוספ' רי"ד כתובות ק"י ב'. ועיין תוספ' מו"ק כ"א ב' ד"ה מקום, בה"ג ד"ו, מ"ב סע"ב, ד"ב, עמ' 207, פי' ר"ש בן היתום שם, עמ' 108, ובהערה 9 שם. ולמ"ד בשעת שחיטה (עיין לעיל, שו' 4–5, ד"ה ר"ע) ברור שאפילו מהלך יום אחד היא דרך רחוקה.<br>ובבבלי צ"ד סע"ב:<sup class="footnote-marker">3</sup><i class="footnote">לפי דפוסים ישנים, ילקוט וכ"י ב', עיין דק"ס.</i> שומע אני שנים ושלשה פרסאות ת"ל רחוקה אפילו פסיעה אחת. וכן היתה הגירסא גם לפני רש"י ותוספות אלא שהגיהו ע"פ התוספתא כאן. ולפי גירסא זו אינו מבורר אם הכוונה לפסיעה אחת מירושלים, או מן העזרה. וביוחסין השלם (67 ע"ב): וכן בפרק מי שהיה טמא או בדרך רחוקה המשנה זוכרת ר' יוסי שהוא בן חלפתא, והברייתא שם זוכרת ר' יוסי הגלילי, כי שניהם בדעת אחת, וכן בתוספתא דפסחים בפרק ח' זוכר ר' יוסי ור' יוסי הגלילי בדעת אחת.

Halakhah 4

<small>13.</small> <b>גר שנתגייר בין שני פסחים צריך לעשות פסח שני דברי ר'. </b>וכ"ה בבבלי צ"ג א', אלא ששם מוסיף: וכן קטן שהגדיל בין שני פסחים. ובארו בבבלי שם שרבי לטעמיה הסובר שהוא חייב כרת על הראשון ועל השני, כלומר אם שגג באחד מהן והזיד בשני חייב כרת. אבל להלן, שו' 24–25, מפורש בכל הנוסחאות: הראשון חייבין עליו כרת והשני אין חייבין עליו כרת דברי ר'. ועיין מ"ש להלן בסמוך בדברי ר' נתן. 
<small>13-14.</small> <b>ר' נתן או' אין צריך לעשות פסח שני שכבר לא נתחייב בראשון. </b>וכן בבבלי הנ"ל: ר' נתן אומר כל שזקוק לראשון זקוק לשני, כל שאין זקוק לראשון אין זקוק לשני. וכ"ה דעת ר' שמעון בן אלעזר במכילתא בא פט"ו, עמ' 56, ובספרי בהעלותך<sup class="footnote-marker">4</sup><i class="footnote">במכילתא ובספרי שם: וכי יגור אתך גר ועשה פסח לה' שומע אני כיון שנתגייר יעשה פסח מיד. ת"ל והיה כאזרח הארץ. מה אזרח בי"ד. אף גר בי"ד. ר' שמעון בן אלעזר אומר הרי שנתגייר בין שני פסחים וכו'. ופירש במאירי (יבמות ע"א ב', הוצ' הר"ח אלבק, עמ' 268, וכאן כ"ח סע"ב) את דברי הת"ק: יכול מיד, כלומר שאם נתגייר ערב פסח יהא טובל ואוכל פסח לערב, ת"ל וכו'. וכבר תמה הר"ח אלבק במקומו שם איך אפשר לפרש את המשך הדברים (מה אזרח בי"ד וכו') לפי פירוש המאירי. ונראה שהמאירי פירש מה אזרח בי"ד, כלומר, אינו עושה בי"ד אלא כשהוא טהור, כמפורש בכתוב (במדבר ט', י"ג) שהוא נסמך ל"וכי יגור אתכם גר" (שם ט', י"ד), אף גר אינו עושה בי"ד אלא כשהוא טהור, פרט לנתגייר בערב הפסח שהוא טמא, והיא אסמכתא בעלמא. ובוודאי שפירוש זה במכילתא הוא דחוק מאד. ופשוטה של המכילתא הוא כפירוש כל המפרשים שהכוונה לכל גר שהייתי סבור שצריך לעשות פסח תיכף כשנתגייר. ונראה בבאורו שהטעם הוא מפני שאמדנו להלן שם (ט"ו, י"ד): <b>וכי יגור אתכם גר</b> וכו' <b>ועשה אשה</b> וכו'. ולמדו משם (ספרי שם פי' ק"ח, עמ' 112, כריתות ט' א') שאין הגר נכנס לברית אלא בקרבן. והרי יכול אני לטעות ולפרש "וכי יגור אתכם גר ועשה פסח" שהכוונה היא שאין גר נכנס לברית אלא בהרצאת שני דמים, דם מילה ודם פסח (עיין כריתות ט' ובערוך לנר שם), ולפיכך ת"ל והיה כאזרח הארץ שאינו עושה פסח אלא בי"ד. ועיין מ"ש להלן שקלים פ"ג, שו' 62, ד"ה לנזירותיו.</i> פי' ע"א, עמ' 67. ובספרי זוטא שם, עמ' 261: אף הגר אם הזיד ולא עשה את הראשון, יעשה את השני. ומכאן שאם נתגייר בין שני פסחים, אינו צריך לעשות את השני. ועיין תו"ש חי"ב, עמ' ע"ט, הערה תר"ץ שהעיר על גירסת ר"מ נגארי בלקח טוב [י"ט ע"ב] שגרס במכילתא: שומע אני <b>לא</b> יעשה פסח שני וכו', ולפי גירסא זו סובר ר' שמעון בן אלעזר כרבי, וכן משמע קצת במכילתא שנתקצרה בתנחומא שם.<br>ואף על דברי ר' נתן אמרו בבבלי שם שהוא הולך לטעמו, שסובר: חייב כרת על הראשון ופטור על השני, כלומר, אם שגג בראשון והזיד בשני פטור. ואמרו להלן שם שר' נתן סובר שני תשלומין דראשון הוא, ואם הזיד בראשון, אינו נפטר מן הכרת, אפילו אם עשה פסח שני, ולפיכך הראשון הוא עיקר, ואם היה גוי בראשון, כבר נפטר. ברם גם בזה שנינו להלן, שו' 25, בכל הנוסחאות: ר' נתן אומ' אף השני חייבין עליו כרת. והמפרשים הפכו שם את הגירסא ע"פ הבבלי הנ"ל, אבל קשה לשבש את כל הנוסחאות. ועיין מ"ש הגרי"פ פערלא במניין המצות לרס"ג ח"א, ר"מ ע"א ואילך.<br>ונראה שיש כאן מחלוקת בין הבבלי והירושלמי. ובבבלי כאן צ"ג א' נקטו כדבר פשוט שמי שסובר שהשני תשלומין לראשון אם היה פטור מן הראשון פטור מן השני, וכן אמרו שם בחגיגה ט' א' שר' יוחנן סובר ששאר ימים של חג הם תשלומין לראשון, וכיון דלא חזי לראשון (לעניין חגיגה) לא חזי לשני. ברם בירושלמי חגיגה פ"א ח"א, ע"ו ע"א, אמרו: חזקיה אמ' וכו' את שהוא חייב בא' חייב בשיני, את שאינו חייב בראשון אינו חייב בשני. א"ר יוחנן כל ז' תשלומין לראשון. א"ר אילא מפסח השיני למד ר' יוחנן, כמה דר' יוחנן אמ' תמן פסח שני תשלומין לראשון, כן הוא אמר הכא כל ז' תשלומין לראשון. ר' הושעיה אמר כל ז' חובה. מה נפק מן ביניהון? גר שנתגייר בשאר הימים. על דעתיה דחזקיה פטור, על דעתי' דר' יוחנן ודר' הושע' חייב.<sup class="footnote-marker">5</sup><i class="footnote">רוב המפרשים הגיה את הירושלמי ע"פ הבבלי, ואין הכרח בהגהה. ואף בפ"מ מקיים את הנוסחא שלפנינו.</i> אף בטמא כן. ניטמא (כלומר, ואח"כ נטהר). בשאר הימים על דעתיה דחזקיה פטור, ע"ד דר' יוחנן ודר' הושעיה חייב. הרי לך מפורש שלשיטת הירושלמי אף מי שסובר שהשני תשלומין לראשון אף הוא יכול לסבור שאם נתגייר בין שני פסחים חייב בפסח שני. וממילא אף שסובר רבי להלן בתוספתא שאין חייבין כרת על השני, מפני שהשני תשלומין לראשון, מ"מ יכול לסבור שגר שנתגייר בין שני פסחים חייב בפסח שני. וכן להפך, לר' נתן, שהוא סובר, לשיטת התוספתא, שגם על השני חייב כרת כשהזיד בראשון, מ"מ הראשון עיקר, וכשלא היה עליו חיוב כלל בפסח ראשון פטור מן השני.
<small>14-15.</small> <b>ניתן להן לישראל לבנות בית הבירה היחיד עושה פסח שני, ואין הצבור עושה פסח שני. </b>כלומר, אם זכו ישראל לבנות את בית המקדש בין פסח ראשון לפסח שני, כפירוש בעל מרכבת המשנה ח"ג, פ"ז מה' ק"פ סה"א. והגר"א ז"ל מגיה: וכן כשניתן להן וכו'. וכבר העירותי בכמה מקומות שרבינו לא כיוון בכל זמן להגיה את הנוסח, אלא באר בדרך פירוש "כאילו היה כתוב", או שציין לנוסחא אחרת.<sup class="footnote-marker">6</sup><i class="footnote">עיין מ"ש בהקדמה לתוספת ראשונים ח"ג, סוף עמ' ה', שם עמ' 275, מבוא לח"ד שם, עמ' כ"ד.</i> ואף כאן הכוונה שהכל הוא מדברי ר' נתן, כמפורש בספרי בהעלותך פי' ע', עמ' 66: <b>ר' נתן אומר</b> אין צריך שהרי ככר נאמר <b>והאיש</b>,<sup class="footnote-marker">7</sup><i class="footnote">הגר"א מגיה: <b>איש</b>, כלומר, כבר נאמר בפסח ראשון (במדבר ט', י'): <b>איש איש כי יהיה טמא וגו'</b>, ומשם אנו למדים שאיש נדחה לפסח שני, ואין הציבור נדחה לפסח שני אלא עושה בטומאה, כמפורש בירושלמי ובבבלי שהבאנו בפנים, ואם כן למה נאמר לעניין פסח שני <b>והאיש אשר הוא טהור</b>, לומר לך שאפילו אם לא יכלו לעשות את הראשון אין עושין את השני. ואפשר לפרש פירוש זה אף לגירסתינו, אלא שיש כאן קיצור לשון, והכוונה שהרי כבר נאמר (למעלה "איש איש"), אלא <b>והאיש</b> בא ללמדנו וכו'.</i> היחיד עושה פסח שני, ואין הצבור עושה פסח שני. והכוונה היא שאעפ"י שלא יכלו לעשות פסח ראשון, מ"מ פטורים מפסח שני, כמו שהסיקו בבבלי ס"ז א'. ובירושלמי כאן פ"ט ה"א, ל"ו ע"ג: איש טמא נפש נדחה לפסח שני, ואין ציבור טמא נפש נדחין לפסח שני.<sup class="footnote-marker">8</sup><i class="footnote">כלומר, אלא עושין את הראשון, כדברי ר' יוחנן בבבלי ס"ו סע"ב.</i> טמא זיבה וטמא צרעת נדחין לפסח שני. טומאת עבודה זרה עשו אותה כטמא זיבה וטמא צרעת. ניתן לישראל לבנות בית הבחירה, יחיד עושה פסח שני ואין ציבור עושין פסח שיני. ר' יודה אומר ציבור עושה פסח שני וכו'. והירושלמי מבאר לשיטת ר' יהודה, ור' נתן סובר שאפילו בטומאת זיבה וצרעת, שלא יכלו לעשות פסח ראשון, אין הציבור עושה פסח שני, אבל יחיד זב וצרוע עושה פסח שני, שהרי היה חייב אלא שלא היה יכול, מה שאין כן ציבור אם לא היה יכול בראשון פטור מן השני, דומיא דגר שנתגייר, שלא היה עליו חיוב כלל בראשון. ועיין מ"ש להלן. 
<small>15-17.</small> <b>ר' יהודה או' אף הצבור עושה פסח שני. אמ' ר' יהודה מעשה בחזקיה מלך יהודה שהעשה את הצבור לעשות פסח שני וכו'. </b>וכן בירושלמי הנ"ל: ר' יודה אומר ציבור עושה פסח שיני, שכן מצינו בחזקיה שעשה פסח שיני וכו'. וכבר העירו המפרשים על הסתירה שבין הברייתא שלנו והברייתא להלן סנהדרין פ"ב ה"י:<sup class="footnote-marker">9</sup><i class="footnote">כגי' ד וכי"ו, ובכי"ע שם "מתוקן".</i> אין מעברין את השנה מפני הטומאה. ר' יהודה אומר מעברין את השנה מפני הטומאה, שנאמר (דבה"ב, ל', י"ח) <b>כי מרבית</b> העם רבת מאפרים ומנשה יששכר וזבולון לא הטהרו וגומ'. וכ"ה בירושלמי נדרים פ"ו הי"ג (בד"ח ה"ח), ל"ט ע"ד, וסנהדרין פ"א ה"ב, י"ח ע"ד (אלא ששם בטעות: ר' יוסי במקום "ר' יהודה"). וכ"ה בבבלי (בשינויים, עיין להלן) סנהדרין י"ב א', אלא שלהלן שם (י"ב ב') הקשו על הברייתא, והחסירוה ושנו בה: אין מעברין את השנה מפני הטומאה, ואם עיברוה מעוברת. ר' יהודה אומר אינה מעוברת, ואמר ר' יהודה מעשה בחזקיה מלך יהודה שעיבר את השנה מפני הטומאה <b>ובקש רחמים על עצמו</b> וכו'. אבל בירושלמי לא הגיהו ולא החסירו את הברייתא ופירשוה כפשוטה, עיין להלן.<br>וכבר פירשתי את הדברים באריכות ב"סיני - ספר היובל" (ירושלים תשי"ח), עמ' פ' ואילך, והוכחנו שהיו קיימות שתי מסורות בטומאה שהיתה בימי חזקיהו, כמפורש בירושלמי כאן פ"ט ה"א, ל"ו ע"ג (ובמקבילות). לפי האחת היתה שם טומאת עבודה זרה שלא יכלו לבער אותה בבת אחת, ובטומאת עבודה זרה אין הציבור עושה בטומאה, וסובר ר' יהודה שכבר נכנס ניסן, ולא יכלו לעבר את השנה, וחזקיה דחה את הציבור לפסח שני. לפי מסורת השניה היתה שם טומאת מת, וסובר ר' יהודה שחזקיהו עיבר את השנה מפני הטומאה, אעפ"י שהציבור יכול היה לעשות בטומאה, מ"מ מעברין כדי לעשותו בטהרה, עיין מ"ש להלן.
<small>17.</small> <b>שנא' כי מרבית העם וכו'. </b>הראייה היא מסוף הפסוק: כי אכלו את הפסח בלא ככתוב, כי התפלל יחזקיהו עליהם לאמר ה' הטוב יכפר. ובבבלי סנהדרין הנ"ל גרסו בדברי ר' יהודה: ובקש <b>רחמים על עצמו</b> דכתיב כי מרבית העם וכו', והביאו שם את סוף הפסוק הנ"ל. ולפיכך הקשו אם מעברין את השנה, למה בקש רחמים על עצמו, והרי כדין עשה, ומשום זה החסירו את הברייתא והגיהו בה שר' יהודה סובר שאינה מעוברת. ברם בירושלמי הנ"ל וכן בתוספתות הנ"ל, לא נזכר כלל שחזקיהו בקש רחמים "על עצמו", ופירשו את הכתוב כפשוטו, שחזקיהו בקש רחמים "עליהם". ולא עוד אלא שבירושלמי נדרים הנ"ל מפורש: מ"ד מעברין, מינה, כי אכלו את הפסח בלא ככתוב. ומ"ד אין מעברין. מה מקיים כי אכלו את הפסח בלא ככתוב וכו'. הרי לך מפורש שפירשו שחזקיה עשה כדין.<sup class="footnote-marker">10</sup><i class="footnote">המפרשים הפכו את הגירסא בירושלמי נדרים ע"פ הירושלמי בסנהדרין, אבל גם בירושלמי כאן הגירסא היא כמו בנדרים, וברור שבסנהדרין הגיהו ע"פ הבבלי.</i><br>ובסיני הנ"ל בארתי שמן הכתובים משמע שמקצת הציבור לא שמעו בקול חזקיה ואכלו את הפסח בזמנו בטומאת ע"ז לפי מסורת אחת, ובטומאת מת לפי מסורת שניה, ועליהם בקש חזקיה רחמים, שאכלו פסח בטומאת ע"ז שאינו דוחה את הטומאה אפילו בצבור, או שאכלו קרבן טמא באדר שני, שהרי חזקיהו עיבר את השנה, ונעשה ניסן אדר. וכן מפורש בתרגום במקומו שחזקיהו התפלל על אלה שאכלו את פסח הראשון שלא כדין, עיי"ש. ובברייתא שלנו מסתייע ר' יהודה מחזקיהו שבקש רחמים על אלה שאכלו פסח הראשון שלא כדין, מכלל שעכשיו עשה כהלכה, עיין שם בסיני שבארנו את סדר הכתובים, ואת שאר הסוגיות בש"ס.

Halakhah 5

<small>19-20.</small> <b>ר' שמעון או' לא מפני שהעשי את הצבור לעשות פסח שני, אלא מפני שעיבר ניסן אין מעברין אלא אדר. </b>ועיין בתוספתא סנהדרין וירושלמי ובבלי הנ"ל. ובירושלמי פירשו כפשוטו שחזקיהו אחרי שראה שמיעוט הקהל עשה את הפסח בטומאה עשה שני "ניסנים", כמו שרצו לומר בבבלי סנהדרין י"ב ב', וכפירוש הרמ"ה (שם ד"ה אמר מר) והרא"ש (בחמרא וחיי, קכ"ג ע"ג מן הספר), ועשו את הפסח בניסן שני, וכל הפסח נעשה שלא כדין, ולפיכך ביקש רחמים, עיין מ"ש בסיני הנ"ל. 
<small>20-21.</small> <b>ר' שמעון בן יהודה או' משם ר' שמעון אף מפני שהעשי את הצבור לעשות פסח שני. </b>וכ"ה ("אף") גם בתוספתא סנהדרין. ובירושלמי ובבבלי הנ"ל<sup class="footnote-marker">11</sup><i class="footnote">וברש"י שם: ר' שמעון בן יהודה אומר <b>לא עיברה</b>, אלא השיאן לפסח שני שלא כדין.</i> לא גרסו כאן "אף". <b>ואף</b> הגירסא שלפנינו מתפרשת יפה, והכוונה שחזקיה עשה שני דברים שלא כדין, ראשית שעיבר ניסן בניסן, והקריבו את הפסח בניסן שני שלא כדין, ועוד אעפ"י שעיבורו לא היה עיבור, וניסן שני היה באמת אייר, ונמצא שהקריבו פסח שני באייר, בזמן שרוב הציבור לא עשה פסח ראשון אף הוא שלא כדין משום שר' שמעון סובר שאין הצבור עושה פסח שני, וכדבריו בספרי זוטא, עמ' 259: ר' שמעון אומר האיש עושה פסח שני, אין הצבור עושין פסח שני, כלומר, אפילו לא הקריבו בראשון, עיין לעיל שם, שו' 8, ומ"ש לעיל, שו' 14–15, ד"ה ניתן. ועיין מ"ש על העשייה בטהרה ובטומאה בזמן חזקיהו ועל באור הכתובים בסיני - ספר יובל הנ"ל. אבל לר' יהודה הסובר שציבור עושין פסח שני הרי עשו כדין, אעפ"י שאין עיבורו עיבור, עיין מש"ש. ועיין בבבלי סנהדרין י"ב ב' שהעמידו את דברי ר"ש בן יהודה בשהיו ישראל מחצה טהורים ומחצה טמאים, ונשים משלימות לטהורים ועודפות עליהם, עיי"ש. 

Halakhah 6

<small>21-22.</small> <b>אין עושין חבורה של נשים ועבדים וקטנים שלא לרבות את התפלה. </b>ירושלמי פ"ח ה"ז, ל"ו סע"א. והוסיפו שם: תני בר קפרא שלא יביאו את הקדשים לידי בזיון. ומכאן מוכח שפירשו שאין עושין חבורה שכולה נשים, או כולה עבדים וכו'. וכן רצו לפרש גם בבבלי צ"א א', אבל הסיקו שם (כגירסת כת"י, עיין דק"ס, עמ' 282, הערה צ'): לא נשים ועבדים, משום תפלות, קטנים ועבדים, משום פריצותא, וכן פסק הר"מ בפ"ב מה' קרבן פסח ה"ד. 

Halakhah 7

<small>23.</small> <b>הראשון בשלש כתים ואין השיני בשלש כתים. </b>לעיל פ"ד רה"י, שו' 60, עיי"ש. ובתוספות צ"ה רע"א ובתוספות הר"ש שם: בתוספתא נמי קתני הראשון נשחט בג' כיתות, ואין השני נשחט בג' כיתות, והכא (כלומר, במשנתנו פ"ט מ"ג) תנא ושייר, דשייר נמי ביקור ד' ימים, כדאמר בגמרא (צ"ו א'), ובתוספתא דלא קתני ביקור, דלא קחשיב אלא הנך שנוהגין בפסח לבדו, וביקור נוהג נמי בתמיד. ובס' יש סדר למשנה (פ"ט מ"ג) האריך בזה בשם חבורו תנא תוספאה לתוספתא (עיין מ"ש במבוא לח"א, עמ' י"ד ואילך), עיי"ש. 
<small>23-24.</small> <b>הראשון דוחה את הטומאה, ואין השני דוחה את הטומאה. </b>בספרי בהעלותך פי' ע', עמ' 67: כי קרבן ה' לא הקריב במועדו, בא הכתוב ולימד על פסח שני שדוחה את השבת, או ידחה את הטומאה, אמרת כל עצמו אינו בא אלא מפני הטומאה. ועיין לעיל שם פי' ס"ה, עמ' 62, ירושלמי פ"ט סה"ג, ל"ו ע"ד (ועיין הירושלמי כפשוטו, עמ' 510), בבלי צ"ה ב', יומא נ"א א'. ובבבלי שם הביא ברייתא שר' יהודה חולק וסובר שאף השני דוחה את הטומאה, וכנראה שלמד כן מן הפסח שעשה חזקיהו, עיין מ"ש בסיני - ספר יובל (ירושלים תשי"ח), עמ' פ"ו ואילך. 
<small>24-25.</small> <b>הראשון חייבין עליו כרת והשני אין חייבין עליו כרת דברי ר'. ר' נתן אומ' אף השני חייבין וכו'. </b>כל המפרשים מגיהים בפה אחד: דברי ר' נתן. ר' אומר אף השני וכו', והוא ע"פ הבבלי צ"ג א'. וקשה מאד להגיה ארבע נוסחאות בתוספתא, וכבר קיימנו לעיל (רה"ד, שו' 13–14, ד"ה ונראה) את הנוסחא שלפנינו. ובתוספות בכורים העיר על דברי התוספות ביומא כ"ט ב' סד"ה אלא, עיי"ש, ועיין מ"ש בזהב שבא בסוף תוספות הר"ש, שנ"ט ע"א. ובעיקר המחלוקת של ר' ור' נתן עיין מ"ש להלן בסמוך. ועיין ספרי בהעלותך פי' ע', סוף עמ' 66, ספרי זוטא פ"ט, ז', עמ' 259. ועיין מ"ש הגרי"פ פערלא במניין המצות לרס"ג ח"א, רמ"א ע"א ואילך. 
<small>25-26.</small> <b>ר' חנינא בן עקביא או' אם עשו את השני אין חייבין עליו כרת על הראשון וכו'. </b>בבבלי צ"ג ב' סיכמו: הזיד בזה ובזה דברי הכל חייב. שגג בזה ובזה דברי הכל פטור. הזיד בראשון ושגג בשני לר' ור' נתן מחייבי,<sup class="footnote-marker">12</sup><i class="footnote">עיי"ש צ"ג א', והוא כסתם משנתנו רפ"ט, לפירוש הר"מ, עיין מ"ש לעיל שו' 3–4, ד"ה אם כן.</i> לר' חנניא בן עקביא פטור. שגג בראשון והזיד בשני לרבי (והוא ר' נתן שלנו) חייב. לר' נתן (והוא רבי שלנו) ולר' חנניא בן עקביא פטור. ועיין בשו"ת הר"א בן הר"מ, ברכת אברהם סי' ד'. ובירושלמי פ"ט ה"ג, ל"ו ע"ד (אלא שהמגיה תיקן שם את הגירסא, והנכון הוא בכי"ל): אית תניי תני על השיני הוא ענוש כרת, על הראשון אינו ענוש כרת. אית תניי תני על הראשון הוא ענוש כרת על השיני אינו ענוש כרת. ואית תניי תני בין על הראשון בין על השיני <b>פטור אינו</b> (ונמחקו שתי המלים האחרונות ע"י המגיה. ועיין להלן) ענוש כרת. מאן דאמר על הראשון הוא ענוש כרת. חטאו ישא בראשון (כלומר, אם היה מזיד בראשון, אפילו שגג בשני חייב כרת). מאן דאמר על השני הוא ענוש כרת. חטאו ישא בשני (עיין להלן). מאן דאמר בין על הראשון בין על השני <b>אינו</b> (ואף כאן מחק המגיה מלה זו) ענוש כרת. חטאו ישא בין על הראשון בין על השני (כלומר, דווקא כשהזיד בשניהם חייב כרת, כשיטת ר' חנניא בן עקביא). מאן דאמר על השיני. אינו ענוש כרת אלא אם כן לא עשה את הראשון, כי את קרבן ה' לא הקריב במועדו בראשון. חטאו ישא בשיני, כלומר, אפילו היה אנוס או שוגג בראשון והזיד בשני חייב כרת, אבל אם שגג בשני פטור מן הכרת, אפילו היה מזיד בראשון. ועיין מ"ש בירושלמי כפשוטו, עמ' 510. 
<small>27-28.</small> <b>הראשון טעון חגיגה, ואין השיני טעון חגיגה. </b>בירושלמי פ"ט ה"ג, ל"ו ע"ד: את שהוא טעון הלל (כלומר, באכילתו) טעון חגיגה, את שאינו טעון הלל אינו טעון חגיגה. ועיין ר"מ ספ"י מה' קרבן פסח ובכ"מ שם, ורש"י ס"ט ב' (במשנה) ד"ה עמו ובאור חדש שם (תכ"מ). ועיין סמ"ג עשין סוף סי' רכ"ו, רכ"ט ע"ב, ומאירי צ"ה א', 142 ע"א. 
<small>28.</small> <b>הראשון נוהג כל שבעה והשיני יום אחד. </b>רבינו הילל בפירושו לספרי בהעלותך פי' ס"ה, י"ז ע"א. ובספרי שם פי' ס"ט, עמ' 66: או אף לשבעה ולמצה ולביעור חמץ וכו'. כלומר, שיאכל מצה ושיבער את החמץ בכל שבעה וכו'. ובפי' הרמב"ן שם ט', ג': וכן בפסח שני נאמר חקותיו ומשפטיו ומצה וחמץ עמו בבית, <b>ואינו נוהג אלא יום אחד</b>, כלומר רק בלילה שאוכל את הפסח אוכל עמו מצה. ועיין מ"ש על דברי הרמב"ן בספרי דבי רב, ס"ב סע"ב ואילך, ובתכלת מרדכי על הרמב"ן שם. ובס' משך חכמה בהעלותך, קל"ד ע"ג, פירש את התוספתא ע"פ פירש"י שם ט' י'. ועיין בירושלמי פ"ט ה"ג, ל"ו ע"ד, ובבלי צ"ה א'.<br>ובספרי דברים פי' קל"ד, עמ' 191: יצא פסח קטן שאינו טעון אלא יום אחד. ועיין רש"י צ"ה ב' ד"ה הנאכל לששה.

Halakhah 8

<small>29-30.</small> <b>הראשון נאמ' בו שה תמים זכר בן שנה והשני כיוצא בו. </b>בספרי בהעלותך סוף פי' ס"ה, עמ' 62: ככל חקותיו, אלו מצות שבגופו. שה תמים זכר בן שנה, ועיין בפי' רבינו הלל שם הנ"ל, ובספרי שם סוף פי' ס"ט, עמ' 66, ובהערות רח"ש הורוביץ שם. 
<small>30.</small> <b>הראשון נאמ' בו אל תאכלו ממנו נא ובשל וכו'. </b>עיין בבלי צ"ה רע"ב ובמשנה שם פ"ט מ"ג. 
<small>31.</small> <b>הראשון נאמ' בו ולא תותירו ממנו עד בקר וכו'. </b>בבלי צ"ה א'. ועיין במקורות שצוינו לעיל, שו' 29–30. 
<small>32.</small> <b>הראשון דוחה את השבת. </b>עיין לעיל פ"ד, שו' 85. ועיין בבלי צ"ה ב'. 
<b>והשיני דוחה את השבת. </b>בכי"ע בטעות: ואין השיני דוחה את השבת. ועיין במשנתנו פ"ט מ"ג, לעיל פ"ד, שו' 89, ספרי בהעלותך סוף פי' ע', עמ' 67, שם פי' ס"ה, עמ' 62, בבלי צ"ה ב', יומא נ"א א'. 
<small>32-33.</small> <b>הראשון טעון לינה והשיני טעון לינה. </b>בבלי פסחים הנ"ל. ועיין ספרי ראה פי' קל"ד, עמ' 190, ומ"ש להלן. 
<small>33.</small> <b>ר' יהודה או' אין השיני טעון לינה. </b>ספרי, עמ' 191, ובבלי הנ"ל, סוכה מ"ז ב'. ועיין בתוספות כאן צ"ה ב', סוכה מ"ז א' ד"ה ופנית, ר"ה ה' א' ד"ה מה, חגיגה י"ז ב' ד"ה דכתיב וזבחים צ"ז א' ד"ה ופנית. ובר"מ לא נתבאר אם פסח שני טעון לינה, עיין מנחת חינוך מצוה ש"פ (קרוב לסופה), ומ"ש באור שמח סוף ה' קרבן פסח, וערוך לנר סוכה מ"ז ב' ד"ה למעוטי פסח שני. ובמאירי צ"ה א', 142 ע"א: והשני וכו' ואינו טעון לינה, ופסק כר' יהודה. 
<small>34.</small> <b>נכנס ושוחט את פסחו בעזרה ויוצא ומספיד את אביו בבית פגי. </b>לפי פשוטו פרושו שיוצא ומספיד את אביו שמת אחר שחיטה, וחוזר ואוכל את פסחו, כדין אונן שמת אביו אחר חצות (עיין זבחים ק' א'). ונקט בית פאגי, מפני שהיא סמוכה לירושלים,<sup class="footnote-marker">13</sup><i class="footnote">עיין בס' בני אשר לר' יעקב גולדמן (יפו תרפ"ד), עמ' א' ואילך שאסף את רוב המקומות שבית פגי נזכרת בהם, והביא את הסתירות שביניהם, ועיין בספרי דבי רב לרד"ף, קנ"ב ע"ד.</i> ואין משהין את המת בירושלים עד השקיעה,<sup class="footnote-marker">14</sup><i class="footnote">עיין מ"ש בתס"ר ח"ג, עמ' 190.</i> ומוציאים אותו לבית פגי, ויוצא בנו אחריו, ומספיד אותו. ואעפ"י שאסור בהספד, שהרי הביא קרבן (עיין ירושלמי כאן רפ"ד ומקבילות), ועוד שאין מספידין בי"ד אייר, כמפורש במגילת תענית ובבלי חולין קכ"ט, ב', בפניו שאני (אם הוא ת"ח), עיין בבלי מו"ק כ"ז ב' ומגילה ג' ב'.<br>ולפי דרכנו למדנו, שאין לינה לינה דווקא, אלא שאסור לצאת מירושלים אפילו על מנת לחזור, שהרי בכתוב לא נזכרה לינה, אלא (דברים ט"ז, ז'): ופנית בבקר והלכת וגו'. וכן בספרי פנחס פי' קנ"א, עמ' 196: ביום השמיני עצרת תהיה לכם. <b>עצרו הכתוב מלצאת</b>. הרי שהביא קדשיו מבית פגי לירושלם שומע אני יאכלם בירושלם וילך וילן בבית פאגי, ת"ל ביום השמיני עצרת תהיה לכם, עצרו הכתוב מלצאת, אין עצירה אלא כניסה, שנאמר (ירמיה ל"ו, מ') אני עצור לא אוכל לבוא בית ה'. ופירש רבינו הלל שם, ע' ע"ב: אלא כניסה, דהיינו כנוס בירושלים עד הבקר.<br>והר"מ בפ"ה מה' כלי המקדש פ"ה ה"ז פסק בדין כהן גדול: ויהיה ביתו בירושלים ואינו זז משם לעולם.<sup class="footnote-marker">15</sup><i class="footnote">וכבר העירו לשמות רבה פל"ז, ג', עיי"ש.</i> והעיר במנחת חינוך מצוה קל"ו שהטעם הוא מפני שכהן גדול מקריב בכל יום מנחת חביתין, ולפיכך אסור לו לצאת מירושלים, וכדברי משנתנו סנהדרין רפ"ב: מת לו מת וכו' ויוצא עמהן עד פתח שער העיר, ואף כאן הטעם משום שהוא עצור בירושלים מפני הקרבן שלו. אבל ר' יהודה חולק שם ואוסר לצאת אפילו מן המקדש,<sup class="footnote-marker">16</sup><i class="footnote">עיין בסה"מ להר"מ ל"ת קס"ה ובשרש ה' שם, ובהשגות הרמב"ן שם. ועיין בחידושי הר"ן סנהדרין י"ט א'.</i> אלא שמטעם לינה היה מותר לו לצאת אפילו לבית פאגי ולהספיד את מתו, כמפורש כאן, מפני שאין לינה אלא בקרבן הטעון שבעה, כדבריו בספרי דברים ובברייתא שבבבלי הנ"ל.

Halakhah 9

<small>35.</small> <b>בזמן שהפסח נאכל בטומא' וכו'. </b>בכי"ל באה כאן ה"י ואח"כ ה"ט, כלומר: פסח ראשון שוחטין על האשה וכו', והוא סדר הגיוני, ומסיים בה את החילוקים בין פסח ראשון ובין פסח שני, ואח"כ באה ההלכה שלפנינו שנסמכה למשנתנו פ"ט מ"ד. 
<small>35-36.</small> <b>זבים וזבות נדות ויולדות הרי אילו לא יכנסו, ואם נכנסו הרי אילו חייבין. ר' לעזר או' וכו'. </b>במשנתנו פ"ט מ"ד: הפסח שבא בטומאה לא יאכלו ממנו זבין וזבות נדות ויולדות, ואם אכלו פטורין מכרת. ור' אליעזר פוטר אף על ביאת מקדש. ומכאן שלת"ק לא נפטרו אלא אם אכלו את הפסח בטומאת הגוף, אבל חייבין על ביאת מקדש, כפירש"י במשנתנו שם. וכן פסק הר"מ בפ"ד מה' ביאת מקדש הי"ב. וכן מוכח במנחות צ"ה סע"א שהחכמים חולקים על ר' אליעזר בביאת מקדש, וכמפורש כאן. וכנראה שהברייתא שלנו היא כר' מאיר שמחייב בין בנכנסו בין באכלו כלהלן בסיפא, וכן מפורש בירושלמי פ"ט רה"ד, ל"ו ע"ד: תני ר' מאיר מחייב (כלומר, באכלו) ור' שמעון פוטר. אבל ר' יהודה (בבבלי ס"ז ב') סובר כר' אליעזר ופוטר בשתיהן. וכ"ה בספרי זוטא, עמ' 229, עיי"ש בהערה 10. 
<small>36-37.</small> <b>ר' לעזר או' אם נכנסו הרי אילו פטורין שנ' וישלחו וכו'. </b>עיין מ"ש לעיל. וכ"ה בתו"כ צו פרק י"ד ה"ב, ל"ז ע"ד, ובבבלי שהבאנו לעיל. 
<small>40-41.</small> <b>ואם שחטו הרי אילו חייבין. </b>כלומר, אם שחטו בשבילם ואכלו. והיא דעת ר' מאיר בירושלמי רה"ד הנ"ל. 
<small>41-42.</small> <b>ר' שמעון אומ' משם ר' יהושע אם שחטו הרי אילו פטורין וכו'. </b>כלומר, אם שחטו בשבילן ואכלו בטומאת הגוף פטורין. וכ"ה בשם ר' יהושע בתו"כ הנ"ל רפי"ד, ל"ז ע"ד, ובבבלי צ"ה ב', כגירסת כ"י ב' ור"ח, עיין בהגהות דק"ס, ריש עמ' 296. וכן בירושלמי רה"ד הנ"ל: ור' שמעון פוטר. ועיין בהמשך הירושלמי שם, ומ"ש בתוספות העזרה לתו"כ הנ"ל, ק"ג ע"א, ומ"ש בירושלמי כפשוטו, עמ' 511. 

Halakhah 10

<small>44-46.</small> <b>פסח ראשון שוחטין על האשה בפני עצמה והשני עושה טפילה אצל אחרים דברי ר' יהודה. </b>וכ"ה ("ר' יהודה") בבבלי צ"א א', צ"א ב', צ"ג א', ומוכח שם (צ"א א') מן הסוגיא שגרסו כאן ר' יהודה, ופירשו בפני עצמה, כלומר בפני עצמן, שהרי ר' יהודה סובר (פ"ח מ"ז) שאין שוחטין את הפסח על היחיד. אבל בירושלמי סוף חלה, ס' ע"ב, כאן פ"ח ה"א, ל"ה ע"ד, קידושין פ"א ה"ח, ס"א ע"ג, גרסו כאן: דברי ר' מאיר, וכן במשא ומתן שם. ופירשו בבבלי צ"א ב': ר' יהודה סבר במכסת נפשות ואפילו נשים וכו' בשני כתיב חטאו ישא האיש ההוא. איש אין אשה לא וכו', אהני ככל חקת הפסח לטפילה. ובירושלמי הנ"ל: מה טעמא דר' מאיר. איש שה לבית אבות, אם רצו לבית. ועיין מכילתא בא ספ"ג, עמ' 12, ומכילתא דרשב"י י"ב, ד', עמ' 10. 
<small>46-47.</small> <b>ר' יוסה או' פסח שיני שוחטין על האשה בפני עצמה ואין צריך לומ' פסח ראשון. </b>וכ"ה בבבלי הנ"ל. ובירושלמי חלה ופסחים הנ"ל: עושה פסח שיני לעצמה אפילו בשבת. ופירשו בבבלי צ"א ב' הנ"ל: וכתיב בפסח שני ונכרתה הנפש ההיא מישראל. נפש ואפילו נשים. 
<small>47-48.</small> <b>ר' לעזר בי ר' שמעון או' פסח ראשון עושה טפילה אצל אחרין, ואין עושה פסח שיני. </b>וכ"ה ("ר' אלעזר בר' שמעון") גם בירושלמי קידושין הנ"ל. ובירושלמי פסחים הנ"ל: ר' שמעון בן אלעזר אומר וכו', אבל להלן שם: מ"ט דר' לעזר בי ר' שמעון. ובירושלמי חלה הנ"ל: ר' שמעון בן אלעזר וכו', מה טעמא דר' שמעון בן אלעזר איש ולא אשה. והנכון כלפנינו וכירושלמי קידושין, ור' אלעזר בר' שמעון מוסר את ההלכה של ר' שמעון אביו. וכן הגירסא בבבלי הנ"ל: ר' שמעון אומר אשה בראשון עושין אותה טפילה וכו'. וכן מוכח מן הסוגיא שם. ועיין גם בבבלי סנהדרין י"ב ב'. וכן בספרי בהעלותך סוף פי' ע', עמ' 67: רשב"י אומר חטאו ישא האיש ההוא להוציא את האשה. ומפרש בבבלי שם שבשני כתיב חטאו ישא האיש. איש אין, אשה לא, ואי מכרת הרי כבר נתמעטה אפילו בראשון, ובעל כרחינו אנו אומרים שמיעטו אותה בפסח שני אפילו מטפילה. 
<small>48.</small> <b>אמרו לו מעשה ביוסף הכהן וכו'. </b>משנת חלה ספ"ד. 
<small>48-49.</small> <b>שהעלה את בן בתו לעשות פסח שיני וכו'. </b>הנכון הוא בכי"ל: שהעלה את בני ביתו, וכן במשנת חלה הנ"ל: אף הוא העלה את בניו ובני ביתו לעשות פסח קטן וכו'. ובני ביתו היא אשתו, עיין מ"ש לעיל ח"א, עמ' 23, ולהלן פ"י, שו' 8–9, ד"ה מצוה. ויוסף הכהן מתה אשתו בערב הפסח (זבחים ק' א') ונשא את אחותה (עיין בבלי מו"ק כ"ג א' ובתוספות שם ד"ה ואמר), ושניהם היו בבית הקברות בערב הפסח, כמפורש בבבלי שם, והביאה לירושלים לעשות פסח שני, כמו שפירש הרש"ס בחלה, פ"ו ע"א. ובירושלמי הנ"ל הוכיחו מכאן שפסחן של נשים רשות, ובשיני אין עושין אותן טפילה לאחרים, עיי"ש, ועיין בירושלמי כפשוטו, עמ' 498. ועיין במשנת ר' יעקב להגר"י שור, י"ז ע"א. 
<small>49-50.</small> <b>אמ' להם לא שיקבע הדבר חובה, אלא שאין האשה עושה פסח שני. </b>כלומר, ר"ש לא שנה במשנתו את המלים "שלא יקבע הדבר חובה". ועיין היטב בירושלמי הנ"ל. 

Halakhah 11

<small>50-51.</small> <b>אילו דברים שבין פסח מצרים וכו'. </b>וכ"ה בד ובכי"ל. וכן בילקוט המכירי משלי כ"ז, י', ס"ח ע"א: תוספתא אלו דברים שבין וכו'. ובכי"ע: מה בין פסח מצרים וכו'. וכ"ה באו"ז ה' פסחים סי' רט"ז, ה"ב נ"ג ע"ד, בשם התוספתא, וכ"ה במשנתנו פ"ט מ"ה. והיא היא שאף "אילו" היא שאלה, כידוע. 
<small>51.</small> <b>לפסח דורות. </b>בכי"ל מוסיף: פסח מצרים מקחו מבעשור ושחיטתו בארבעה עשר, ופסח דורות מקחו ושחיטתו בארבעה עשר. ועיין בשנו"ס גירסת ד. ובמשנתנו הנ"ל: מה בין פסח מצרים לפסח דורות. פסח מצרים מקחו מבעשור וטעון הזאה וכו'. ובאו"ז הנ"ל: ולא תקשי לך אמאי לא קתני<sup class="footnote-marker">17</sup><i class="footnote">כלומר, בתוספתא, וחסרה לפניו בבא זו, כמו בכי"ע ובכי"ו.</i> פסח מצרים מקחו מבעשור משא"כ בפסח דורות, משום דקולי פסח מצרים קתני, ולא חומרי (כלומר, מה שאין כן במשנתנו ששנתה חומרי פסח) וכו'. וכוונתו לעיקר ולרוב הדברים שהרי נשנו כאן להלן גם חומרות. ועיין בבלי צ"ו א' וברש"י שם ד"ה ופסח דורות וד"ה דכוותיה. ועיין בתוספות שם ד"ה למעוטי<sup class="footnote-marker">18</sup><i class="footnote">ואף הם סוברים שפסח דורות טעון ביקור, עיי"ש צ"ה א' ד"ה מה.</i> ובתוספ' הר"ש שם ד"ה ואלא. והר"מ השמיט את ההלכה שפסח דורות טעון ביקור, עיין בהר המריה סוף ה' קרבן פסח, ועיין פירוש הר"ח בסוגיין צ"ו א'. ועיין מ"ש במרכבת המשנה סוף ה' קרבן פסח<sup class="footnote-marker">19</sup><i class="footnote">והוא מחדש שם לפי פירושו שאף פסח שני צריך בקור. וכן מפורש במאירי צ"ו א' (142 ע"ב) שכתב: ופסח שני <b>אף</b> הוא כראשון לעניין ביקור. ובמשנה שם צ"ה א' (142 ע"א) כתב במפורש שהראשון צריך ביקור. אבל קרוב לוודאי בעיני שצ"ל במאירי: ופסח שני אין הוא כראשון לעניין ביקור.</i> (וכן כיון מדעתו בס' חזון איש) ומ"ש בס' מנחת סולת להגרד"צ זעהמאן, כ"ו ע"ג ד"ה ודע, ומסקנותיהן הפוכות אעפ"י שהלכו בכיוון אחד בערך. ומן המכילתא דרשב"י י"ב, ג', עמ' 9, ברור שהכוונה לפסח קטן, ולא לפסח השני שהקריבו במדבר. ועיין מ"ש לעיל פ"ה, שו' 27–28, ד"ה והנה.<br>ובמכילתא בא פ"ג, סוף עמ' 10: בעשור לחדש הזה להוציא פסח דורות. שפסח מצרים מקחו מבעשור ופסח דורות מקחו כל זמן. וכן בפ"ה שם, סוף עמ' 16: והיה לכם למשמרת להוציא פסח דורות. שפסח מצרים מקחו בעשור, ופסח דורות מקחו בכל זמן. ומפשוטה של לשון משמע שפסח דורות אין בו משמרת. ועיין בבלי צ"ו א' ומ"ש בישועות מלכו להגר"י מקוטנא פ"א מה' קרבן פסח ה"א. ובקרית ספר שי"ב (ניסן תרצ"ה), עמ' 59, ציינתי למאירי צ"ו א', 142 ע"ב, והוא כותב שם: וזה שביארנו שמקחו היה מבעשור אנו רגילים לפרש שלא להקדים ולא לאחר, ומ"מ במכילתא שנינו (עמ' 10 הנ"ל) אין לי אלא בעשור בי"ד מניין וכו', ומתוך כך פירשו גדולי קדמונינו מקחו מבעשור שלא להקדים, אבל לאחר רשאין עד י"ד וכו', ולפ"ז אין עניינו לביקור. בשנת תרצ"ז זכינו לאורו של ס' משפט כהן להגרא"י קוק, ובסי' קכ"ג שם (בתשובה מי"ב שבט תרצ"א) העיר על פירוש המאירי, עיי"ש. אבל מדברי התוספתא בכי"ל כאן משמע שפסח מצרים מבעשור דווקא, ולא אח"כ, וכן משמע מלשון המכילתא בפ"ה הנ"ל.
<b>פסח מצרים אין חייבין עליו כרת וכו'. </b>שהרי לא נאמר בו כרת, ועדיין לא ניתנה התורה. 
<small>52.</small> <b>פסח מצרים לא נהגו בו דקין ותבלולים אתנן ומחיר וכו'. </b>או"ז הנ"ל. ובירושלמי פ"ט ה"ד, ל"ו ע"ד: אית תניי תני דוקים ותבלולים פוסלין בו. אית תניי תני אין דוקים ותבלולים פוסלין בו. מאן דאמר דקים ותבלולים פוסלין בו ניחא. דכתיב שה תמים. מאן דאמר אין דקים ותבלולים פוסלין בו מה מקיים שה תמים, אפילו כקרבנות בני נח אינו,<sup class="footnote-marker">20</sup><i class="footnote">בתמיה, כלומר, וכי צריך למעט מחוסר אבר, וכי פסח מצרים היה גרוע מקרבנות בני נח?</i> לא כן אמ' ר' יסא וכו'. תמן יש מהן למזבח. ברם הכא אין מהן למזבח, כלומר, ולפיכך צריך למעט מחוסר אבר שהוא פסול אעפ"י שאין מהם למזבח. ולמי שאומר שאין מום פוסל בו אף אתנן אינו פוסל בו, עיין חולין כ"ג א'. ובמכילתא בא רפ"ד, עמ' 12: תמים להוציא בעל מום, וכן במכילתא דרשב"י, עמ' 11, עיי"ש. ועיין במשך חכמה, ל' ע"ג, ובמנחת סולת הנ"ל, כ"ו ע"ג. והברייתא להלן הי"ט, שו' 68, סוברת כמכילתא, עיין מ"ש שם ד"ה פסח מצרים. ולהלן שם בירושלמי: שלש מזבחות היו לאבותינו במצרים משקוף ושתי מזוזות. אית תניי תני ארבעה, סף ומשקוף ושתי מזוזות. ועיין במכילתא בא פ"ו, עמ' 18, מכילתא דרשב"י, עמ' 26, ובבלי צ"ו א'. 

Halakhah 12

<small>53.</small> <b>פסח מצרים נאמ' בו ולקח הוא ושכנו וכו'. </b>מכילתא דרשב"י י"ב, ד', עמ' 10. ועיין במכילתא דר' ישמעאל בא פט"ו, עמ' 56, שו' 6 ואילך. 

Halakhah 13

<small>54-55.</small> <b>ר' שמעון או' אומ' אני אף בפסח דורות נאמ' כן וכו'. </b>וכ"ה ("ר' שמעון") גם בד, כי"ל, מכירי משלי, ס"ח ע"א, ומכילתא דרשב"י הנ"ל. ובכי"ע: ר' שמעון בן אלעזר אומר וכו'. ובאו"ז הנ"ל: ר' אלעזר אומר וכו'. 

Halakhah 14

<small>57.</small> <b>פסח מצרים לא היה טעון דמים וחלבים לגבי מזבח וכו'. </b>עיין בבלי צ"ו א', ומ"ש לעיל, שו' 52, סד"ה פסח מצרים. 
<small>58.</small> <b>פסח מצרים נאמר בו והגעתם וכו'. </b>בבא זו חסרה בכי"ו, אבל ישנה בד, כי"ל, כי"ע ואו"ז הנ"ל, אלא שבכי"ע חילוק זה בא אחרי החילוק הבא (של ואתם לא תצאו). ועיין במשנתנו פ"ט מ"ה ומ"ש לעיל, שו' 51, ד"ה לפסח. 

Halakhah 15

<small>59-60.</small> <b>פסח מצרים נאמ' בו ואתם לא תצאו וכו'. </b>בבא זו ליתא באו"ז הנ"ל, וכנראה שנשמטה ע"י הדומות, שהרי היא ישנה גם בד, כי"ע וכי"ל. ואף שלהלן בסמוך שנינו: פסח מצרים מקום אכילה שם לינה, והיא היא ההלכה שלנו, התוספתא מונה כאן שתי חומרות, והיינו אם היה לו הפסח בביתו אינו יכול להוציאו מפתח ביתו ולאכול אותו בבית אחר, ואחרי שאכל אותו, אינו רשאי לצאת וללון במקום אחר. 

Halakhah 16

<small>62.</small> <b>פסח דורות כל ישראל שוחטין במקום אחד. </b>עיין ר"מ פ"א מה' קרבן פסח ה"ג ובהר המריה שם אות ח'. 

Halakhah 17

<small>63.</small> <b>אוכלין במקום אחד ולנין במקום אחר. </b>כלומר, בבית אחר, בירושלים. 

Halakhah 18

<small>64-65.</small> <b>מי שהיו לו עבדים שלא מלו ושפחות שלא טבלו מעכבין אותו וכו'. </b>או"ז הנ"ל. ובר"מ פ"ה מה' קרבן פסח ה"ה: וכן טבילת אמהותיו לשם עבדות מעכבתו. ודבר זה מפי הקבלה שהטבילה לשפחות כמילה לעבדים. וכ"ה בסמ"ג עשין רכ"ד, רכ"ט ע"א. ובהשגות שם: וכן טבילת אמהותיו. א"א בתוספתא דפסחים בדברים שבין פסח מצרים לפסח דורות. ואין כאן אלא ציון מקור לדברי הר"מ, כמ"ש במרכבת המשנה ח"ג במקומו. ועיין מ"ש רש"ח קוק בסיני כסלו-טבת תשי"א, עמ' רל"ז ואילך. ובמאירי צ"ו סע"א: והתבאר בברייתא שאף טבילת אמהותיו לשם עבדות מעכבתו, שהטבילה באמה לשפחות, כמילה בעבד. ובפירוש ר' מיוחס על התורה:<sup class="footnote-marker">21</sup><i class="footnote">הצופה ההגרי חי"ג, תרפ"ט, עמ' 29.</i> והוא ששנו רבותי' אחד פסח מצרים ואחד פסח דורות מי שהיו לו עבדים שלא מלו ושפחות שלא טבלו מעכבין אותן (צ"ל: אותו) מלוכל בפסח. ובמכילתא דרשב"י, סוף עמ' 35: אז יאכל בו. זה רבו, שאם היו לו עבדים שלא מלו ושפחות שלא טבלו מעכבין אותו לאכול פסח. ועיין מה שתמה בשאגת אריה סי' נ"ג. ועיין מ"ש הגרי"פ פערלא במניין המצות לרס"ג ח"א, קצ"א ע"ג ואילך. 
<small>65-66.</small> <b>ר' ליעזר בן יעקב אומ' אומ' אני בפסח מצרים הכתוב מדבר. </b>אבל בפסח דורות אין הם מעכבים אותו מלוכל בפסח. ועיין במכילתא בא פט"ו, עמ' 53, ועמ' 55, ומצאנו שם תנאים הסוברים שאף פסח מצרים אין עבדים מעכבים את רבם מלאכול בפסח, והכוונה בכתוב היא שהם בעצמם לא יאכלו. ועיין תוספות יבמות ע' סע"ב ד"ה אי. 

Halakhah 19

<small>67.</small> <b>פסח מצרים בשלש כתים ופסח דורות כיוצא בו. </b>עיין מכילתא פ"ה, עמ' 17. ועיין מ"ש לעיל פ"ד, שו' 60, ד"ה ובירושלמי. 
<small>67-68.</small> <b>פסח מצרים נאמ' בו שה תמים זכר וכו'. </b>בספרי זוטא בהעלותך, עמ' 258: וככל משפטיו. ליתן בפסח דורות מה שלימד בפסח מצרים. ומה לימד בפסח מצרים, אמ' שה תמים זכר בן שנה, אף של דורות כן. מה לימד בפסח מצרים, אמ' מן הכבשים ומן העזים תקחו, אף של דורות כן, כללו של דבר כל שלימד בפסח מצרים לימד בפסח דורות. ואף פשוטה של התוספתא היא שבפסח מצרים שה תמים דווקא, ומומים פוסלים בו, וחולק על הברייתא לעיל, שו' 52, עיין מש"ש ד"ה פסח מצרים. ולפנינו כאן מקור אחר, והמקור הראשון הסתיים בהי"ח: אחד פסח מצרים ואחד פסח דורות וכו', וכאן הסיגנון הוא אחר. 

Halakhah 20

<small>69.</small> <b>פסח מצרים נאמ' בו ולא תותירו ממנו עד בקר. פסח דורות כיוצא בו. </b>עיין רש"י ראח ט"ז, ד', ומ"ש ר"א מזרחי שם. ועיין אור חדש כאן ע"א רע"ב. 

Halakhah 21

<small>70.</small> <b>פסח מצרים נוהג כל שבעה, פסח דורות כיוצא בו. </b>וכ"ה בכי"ע. אבל בד ובכי"ל חסרה בבא זו. ועיין רש"י כ"ח ב' ד"ה לא יאכל שכתב שר' יהודה לית ליה דר' יוסי הגלילי להלן, עיין בבבלי שם ובירושלמי פ"ב ה"ב, כ"ח סע"ד. ועיין מ"ש הרמ"מ כשר בתו"ש חי"א, עמ' רכ"ב ואילך. ועיין מ"ש להלן בסמוך. 
<small>70-71.</small> <b>ר' יוסה הגלילי אומ' אומ' אני שלא נאסר חמץ במצרים אלא יום אחד וכו'. </b>וכע"ז בבבלי הנ"ל ובפירקין צ"ו ב'. ובמשנתנו פ"ט מ"ה: מה בין פסח מצרים לפסח דורות וכו' ופסח דורות נוהג כל שבעה. ובירושלמי שם ה"ה, ל"ז ע"א: אמר ר' יוסה אף ר' יוסה הגלילי דכוותהון (דכוותיה?) דתני ר' יוסי הגלילי אומ' אומ' אני שלא היה פסח מצרים אלא יום א' בלבד, שנאמר ולא יאכל חמץ היום, וכ"ה בירושלמי פ"ב הנ"ל. ומן הלשון "דכוותהון" משמע שיש חולקים עליו. 

Halakhah 22

<small>72.</small> <b>פסח מצרים טעון שיר ופסח דורות טעון שיר. </b>עיין מ"ש לעיל פ"ד, שו' 67, ד"ה הלוים וד"ה ובירושלמי ואילך, עיי"ש. ועיין מ"ש על ברייתא זו רמ"מ כשר בתו"ש חי"ב, עמ' 163. 

Chapter 9



Halakhah 1

<small>1.</small> <b>פסח שנתערב בחולין יקדיש חולין לשם פסח וכו'. </b>כלומר, ימכור את החולין לצריכי פסח, ויקדישו אותו לשם פסח, עיין במשנת זבחים פ"ח סמ"א ובתוספתא שם פ"ח ה"ב. 
<small>1-2.</small> <b>והרי הן כשני זבחים שנתערבו. </b>כלומר, כשני פסחים שנתערבו. וכן מפורש בכי"ע. ובשני זבחים שנתערבו יקרב כל אחד לשם בעליו בכל מקום שהוא (כמשנת זבחים פ"ח מ"ב), מה שאין כן פסח שהוא לאכילת מנוייו, וכל אחד צריך לאכול מפסחו דווקא, ולפיכך מפרש להלן כיצד יעשה. 
<small>2.</small> <b>שנים שנתערבו פסחיהן זה מושך לו אחד וכו'. </b>משנתנו ספ"ט. ויסוד ההלכה היא שאי אפשר להניח את הפסח כמות שהוא, ואין אחד נמנה על שני פסחים, ולפיכך אינו יכול לימשך את ידו מפסחו כל זמן שלא המנה עוד אחד עליו, ואינו יכול להמנות על הפסח השני כל זמן שלא משך את ידו מן הפסח הראשון. 
<small>3-4.</small> <b>זה בא אצל זה וזה בא אצל זה וכו'. </b>כלומר, שני הבעלים הראשונים אומרים אחד לשני וכו'. ואמרו בירושלמי ובבבלי בסוף פירקין שמשנתנו כר' יהודה הסובר שאין שוחטין פסח על היחיד לכתחילה<sup class="footnote-marker">1</sup><i class="footnote">עיין מכילתא דרשב"י, ריש עמ' 10, ירושלמי פ"ח ה"ז, ל"ו ע"א, ר"מ פ"ב מה' קרבן פסח ה"ב. ועיין מ"ש הרמ"מ כשר בתו"ש חי"א, עמ' 185 ואילך.</i> וממילא היה בדעתו מתחילה להמנות עליו עוד אחד, ואפילו הפרישו סתם, המנוי השני הוא מנויו מתחילה (עיין ירושלמי פ"ח ה"ד, ל"ו ע"א), והוא עיקר ואינו טפל. ונמצא כשהבעלים הראשונים מושכים את ידיהם מן הפסח, עדיין נשאר הפסח בבעלים של עיקר. וזהו דווקא בשני פסחים של יחידים, או בשני פסחים של שנים שנים, או בשלשה פסחים של שלשה שלשה מנויים, כמבואר במשנתנו הנ"ל. אבל בשלשה פסחים של שנים שנים אינו יכול לעשות כן ולהמנות עוד אחד מן השוק על כל פסח, מפני שיתכן שפסח אחד ישאר רק על שם השלישי מן השוק, שהוא טפל ואינו מעיקר חבורה הראשונה, ואינו כדין לדעת ר' יהודה לעיל פ"ז, שו' 31. ועיין להלן, שו' 10 ואילך. אבל לדעת ר' יוסי (לעיל פ"ז הנ"ל) אפילו בשלשה פסחים של שנים שנים שנתערבו יכול להמנות אחד מן השוק על כל פסח, כדי שיהיו שלשה של שלשה, ולא איכפת לנו אם הפסח ישאר על שם הטפל, ומכיוון שמפורש להלן שאינו יכול לעשות כן (וכן אפשר לדייק ממשנתנו, כירושלמי ובבלי ספ"ט), הרי מוכח שמשנתנו והברייתא כאן אינה כר' יוסי, אלא כר' יהודה, עיין מ"ש להלן. 
<small>5-6.</small> <b>שתים של שלשה שלשה שלש של ארבעה ארבעה וכו'. </b>במשנתנו ספ"ט נתבאר שאם היו שלש חבורות של שלשה שלשה אנשים וכו' (כלומר, שמתחילה נמנו עליהם שלשה) שנתערבו פסחיהם, באים שלשה אנשים, אחד אחד מכל חבורה, ומושכים להם פסח אחד, ונמצא שבוודאי יש כאן בעל הפסח, וכל אחד אומר אם הפסח אינו שלי הרי אני מושך את ידי מפסחי, ואם הפסח שלי, הריני ממנה את שנים האחרים שמשכו את ידיהם מפסחם על פסח זה. ואח"כ באים עוד שלשה, אחד אחד מכל חבורה ומושכים את הפסח השני ואומרים כנ"ל, וכן עושים בפסח שלישי. והוא הדין אם היו ארבע חבורות של ארבעה, או חמש של חמשה חמשה עושים כסדר הזה. והברייתא שלנו מוסיפה את ההלכה בהיו מספר האנשים בכל חבורה יותר ממספר הפסחים, ומפרשת כיצד נוהגים. 
<small>8-9.</small> <b>ממנין להם אחד מכל חבורה וחבורה ומחבורה אחרונה שנים וכו'. </b>כלומר, אם היו שלש חבורות של ארבעה ארבעה, באים אחד אחד מחבורה ראשונה ושניה, ושנים מהחבורה השלישית, ונמצא שבוודאי יש כאן לכל הפחות אחד מבעלי הפסח, ואח"כ באים אחד אחד מן החבורה הראשונה והשלישית ושנים מן החבורה השניה, ואח"כ באים אחד אחד מן החבורה השניה והשלישית ושנים מן החבורה הראשונה, ונמצא שוב שלש חבורות של ארבעה ארבעה, ולכל אחת מהם יש בוודאי חלק בפסח, ונוהגים כסדר הנ"ל. 
<small>10-11.</small> <b>שלש של שנים שנים ארבע של שלשה שלשה וכו'. </b>כלומר, כיצד נוהגים אם היה מספר האנשים בכל חבורה פחות ממספר החבורות והפסחים, כגון שהיו ארבע חבורות שנמנו על ארבעה פסחים, ובכל חבורה שלשה אנשים, הרי אי אפשר שיבא אחד אחד מכל חבורה וימשוך לו פסח, שהרי יש כאן ארבעה פסחים, ואין כאן אלא שלשה בני אדם, ואינם יכולים באופן כזה אלא למשוך שלשה פסחים, ועדיין נשאר פסח אחד פנוי. 
<small>13.</small> <b>נמשכין להן אחד מכל חבורה וחבורה ומפרישין פסח אחד וכו'. </b>כלומר, נוהגין כמו שכתבו לעיל, שאם היו ארבע חבורות של שלשה שלשה, מושכים פסח אחד, ובאים אחד אחד מכל חבורה, והיינו ארבעה אנשים לפסח אחד, והרי יש כאן בוודאי בעלים של הפסח, וכל אחד אומר אם אין הפסח שלי ידי משוכות משלי, ואם הפסח שלי הריני ממנה את המושכים על פסח זה, וכן נוהגים בפסח השני והשלישי. והפסח הרביעי נעשה מותר הפסח וקרב שלמים. 
<small>14-15.</small> <b>נמצאו אוחזין את הטפילה ומניחין את העיקר. </b>כלומר, עכשיו שנמצא שיש כאן שלשה פסחים של ארבעה ארבעה, הרי הרביעי שבכל חבורה וחבורה הניח את עיקר הפסח שנמנה עליו מתחילה ונעשה טפל. ומתוך הברייתא ברור שאין עושים כאן כמו ברישא, שכל חבורה תמנה לה אחד מן השוק על פסחה בכל מקום שהוא, ונמצא שיש כאן ארבע חבורות של ארבעה ארבעה, ובאים אחד אחד מכל חבורה אצל כל פסח ופסח, וכולם קרבים כדין משנתנו, וכמו שכתבנו לעיל. ואין נוהגין כן, משום שאם ימנו אחד מן השוק בכל חבורה, ויבואו אחד אחד מכל חבורה וימשכו פסח אחד, הרי יתכן שהפסח הוא של האורח, והוא ממנה את אחרים, ונמצאו הפסחים אוחזין את הטפילה ומניחין את העיקר, את הללו שמשכו את ידיהם ממנו, והוא שלא כדין לדעת ר' יהודה לעיל פ"ז ה"ז, וכלשונו במכילתא בא פ"ג, עמ' 11: ר' יהודה אומר בלבד שיהא שם אחד מחבורה הראשונה, שלא לעשות עיקר טפלה וטפלה עיקר. אבל ברישא שלא היה שם אלא יחיד, הרי מתחילה הפריש את הפסח על מנת להמנות עליו עוד אחד, והאורח דינו כאילו נמנה עליו מתחילה, וכדברי ר' יוחנן בבבלי צ"ו א'. ומוטב שהמנוי יניח את העיקר ויעשה טפל, מאשר שהפסח יאחוז מתחילה את הטפל.<br>וכן דייקו בירושלמי ספ"ט (ממשנתנו שם ששנתה: וכן חמש חבורות של חמשה חמשה וכו'): "הא של ארבעה (עשר) [ארבעה] לא", כלומר, אם היו <b>חמש</b> חבורות של ארבעה ארבעה אנשים אין תקנה שיקרבו כל הפסחים,<sup class="footnote-marker">2</sup><i class="footnote">עיין בבלי צ"ט א' ובר"ח שם. ובחנם תקנו שם את הגירסא.</i> "לא כן אמ' ר' יוחנן דר' יודה היא", כלומר שהוא סובר שאין עושין את העיקר טפילה, אבל לר' יוסי (לעיל פ"ז ה"ז), אף בכגון דא כל הפסחים קרבים, וכל חבורה ממנה לה אחד מן השוק, עיי"ש הפירוש בפ"מ. וכן השיטה גם בבבלי צ"ט א', עיי"ש.

Halakhah 2

<small>15-16.</small> <b>אמ' להן ואמרו לו אוכלין מן הראשון וכו'. </b>פיסקא ממשנתנו פ"ט מ"ט, ואמרו שם: חבורה שאבד פסחה ואמרה לאחד צא ובקש ושחוט עלינו וכו', אמר להן אם אחרתי צאו ושחטו עלי וכו', אמר להן ואמרו לו (כנ"ל) אוכלין כולן מן הראשון, ואם אין ידוע איזה נשחט ראשון שניהן יוצאין לבית השריפה. לא אמר להן ולא אמרו לו אינן אחראין זה לזה. ולא הוסיפה כאן התוספתא אלא את הטעם מן הכתוב. 
<small>16-18.</small> <b>מיכן יפה שתיקה לחכמים וקל וחומר לטפשים. וכן הוא או' גם אויל מחריש חכם ייחשב, ואין צריך לומ' חכם מחריש, אטם שפתיו נבון. </b>וכע"ז בד ובערוך ערך מל ח' (עה"ש, קמ"ג ע"א) בשם התוספתא. ובכי"ע חסרות המלים "חכם מחריש". ובירושלמי פ"ט ה"ח, ל"ז ע"א: תני בר קפרא יפה שתיקה לחכמים קל וחומר לטפשים וכו' ואין צורך לומר חכם מחריש. ובירושלמי שבעין יעקב גורס: תני ר' חייא יפה שתיקה וכו', וכ"ה בדרך ארץ זוטא ספ"ז (הוצ' היגר, עמ' 124) ובמס' דרך ארץ זעירא ספ"ג (מס' זעירות, הוצאת הנ"ל, עמ' 90). והכוונה איפוא לתוספתא כאן. [תיקונים והוספות: נשמט הציון לאבות דר״ן ספכ״ב, ל״ח ע״א.] ובבבלי צ"ט רע"א: מכאן אמרו חכמים יפה שתיקה לחכמים קל וחומר לטפשים, שנאמר אויל מחריש חכם יחשב. ואינו נזכר שם חכם מחריש. ור"י נחמיאש בפירושו למשלי ספי"ז, עמ' 95, העתיק בשם הבבלי כגירסת הבבלי, וסיים: ובתוספתא דפסחים פכ"ו (צ"ל: פ"ט).<br>ועיין בכותב לעין יעקב בירושלמי וביפה מראה שם ובנחלת יעקב לדרך ארץ זוטא הנ"ל שנדחקו מאד בפירוש המאמר, שראו בו סתירה מיניה וביה, שמתחילה אמרו "וקל וחמר לטפשים", ואח"כ אמרו "ואין צריך לומר חכם מחריש". והפירוש הנכון הוא אצל ר' אברהם גבישון בעומר השכחה על משלי ספי"ז שכתב: וחז"ל בהלכות דרך ארץ עשו ק"ו בזה, ומה אם אויל לכשישתוק חכם יחשב, כל שכן האיש שהוא מוחזק כחכם, וישתוק שיחשבו לו אותה השתיקה לחכמה רמה. כלומר, הברייתא מפרשת את הכתוב: וגם אויל מחריש חכם יחשב, ואין צריך לומר כשנבון אוטם שפתיו, וכגירסת כי"ע, אבל בוודאי שיפה שתיקה לטפשים שלא ידברו דברים שאין בהם צורך (כשליח הנ"ל שאמר להם "שחטו עלי"), יותר מלחכמים, שאינם מדברים דברים בטלים ומיותרים. ועיין בהגהות יפה עינים כאן צ"ט א', ובפירוש ר' יונה בר"ג לתוספתא ברי"ף הוצ' ראם. 

Halakhah 3

<small>19.</small> <b>נתערבו בעולה ירעו עד שיסתאבו וימכרו ויביא בדמי יפה שבהן פסח וכו'. </b>כלומר, אם נתערבו בעולה, ועכשיו אין אחד מהם ראוי להקרבה, שהרי אינן שוים לא במתן דמים ולא באכילה, ירעו וכו'. ובמשנתנו פ"ט מ"ח: הפסח שנתערב בזבחים כולן ירעו עד שיסתאבו וימכרו ויביא בדמי היפה שבהן ממין זה ובדמי היפה שבהן ממין זה ויפסיד המותר מביתו. ובפיה"מ להר"מ שם: אם נתערב לו פסח בשתי עולות, מניח שלשת הכבשים עד שיפסלו וכו'. וברש"י: בדמי היפה שבהן עולה, דשמא היפה עולה היה וכו', ובדמי היפה שבהן פסח אם קודם פסח נסתאבו וכו', ואותו מותר שהוא צריך להוסיף על השנים עד שיגיעו לדמי היפה שבהן יפסיד משלו.<br>וכעין הברייתא שלפנינו גם במשנת זבחים פ"ח מ"ב ובתוספתא שם פ"ח ה"ג. ובכולם הגירסא "ימכרו", ועיין גם לעיל בתוספתא שם, ולהלן שם תמורה פ"ג הי"ג. וברש"י זבחים ע"א ב' כתב: ול"נ דלא גרסינן וימכרו, אלא ירעו עד שיסתאבו ויביא בדמי היפה וכו'. כלומר, הבעלים יכולים לפדות אותם בעצמם, ואין צורך במכירה. ולא עוד אלא שאם הבעלים מוכרים אותם הרי קדושת הקרבן חלה על הדמים, ועדיין הוא בספק אילו הם דמי פסח ואילו הם דמי עולה, ואף הדמים אין משנים אותם מקדושה לקדושה, ולפיכך צריכים הבעלים להביא מעות חולין מביתו, ולומר בכל מקום שיש כאן מעות עולה יתחללו על המעות הללו, וכן במעות פסח, והמעות שקיבל מן הלוקח יוצאים לחולין. אבל אם הבעלים בעצמם פודים את הקדשים אין צורך בחילול מעות על מעות אלא הבעלים אומרים הפסח שנסתאב בכל מקום שהוא מחולל על המעות הללו, וכן בעולה.<br>וקשה לשבש את כל הנוסחאות ולמחוק "ימכרו". ועיין בח"ד זבחים פ"ח ה"א, אבל גם הר"מ בפ"ו מה' פסולי המוקדשין ה"ו הזכיר "וימכרו", אעפ"י שבשאר מקומות שם, וכן בפ"ד מה' קרבן פסח ה"ח, לא הזכיר וימכרו. ונראה שהמקורות נקטו "וימכרו" מפני שמחיר הפדיון תלוי בהיתר המכירה, וכמשנת בכורות רפ"ה, עיין ר"מ ספ"א מה' איסורי מזבח. ובהעמדה ובהערכה אומדים אותם כאילו נמכרין באטליס. ואפשר ג"כ שאין מדברים אלא בהווה, והבעלים שצריכים להביא את שניהם מן היפה שבהם רוצים להפטר לכל הפחות מן החומש, ולפיכך מוכרים אותם לאחרים.
<small>20-21.</small> <b>כבר קרב פסחו יביא בדמיו פסח אחר. כבר קרבו עולתו וכו'. </b>כלומר, אפילו כבר הקריב את הפסח בזמנו לפני שנסתאבו, ואפילו כבר נפטר מנדרו ע"י שהקריב עולה אחרת לפני שנסתאבו, הדמים שפודה בהם אחרי שנסתאבו, חלה עליהם קדושת הקרבן. ועיין בתוספתא זבחים פ"ח ה"ג, ובר"מ פ"ו מה' פסולי המוקדשין ה"ז. 

Halakhah 4

<small>21.</small> <b>נתערבו בתודה ירעו וכו'. </b>כלומר, שהרי פסח ותודה אינם שוים לא במתן דמים ולא בזמן אכילתן, ותודה טעונה לחם וכו'. ולפיכך אי אפשר להקריב אותן. ועיין להלן זבחים פ"ח ה"ח. 
<small>23-24.</small> <b>קרבה תודתו יביא בדמיה תודה אחרת. </b>עיין בתוספתא זבחים הנ"ל ובר"מ פ"ו מה' פסולי המוקדשין ה"י ובהשגות ובכ"מ שם. 

Halakhah 5

<small>24.</small> <b>נתערבו בחטאות וכו'. </b>פירש בח"ד שנתערבו בחטאות ציבור שהן זכרים. אבל בחטאת יחיד (חוץ משעיר נשיא שאינו שכיח) הרי אינו יכול להתערב שהפסח הוא זכר, והחטאת היא נקבה. ועיין להלן. 
<small>26.</small> <b>קרבה חטאתו יביא בדמיה חטאת אחרת. </b>בזבחים פ"ח סה"ד: כבר קרבה חטאתו שניהם ימותו. וכן פסק הר"מ בפ"ו מה' פסולי המוקדשין ה"ח, ועיי"ש בלחם משנה ובהר המריה אות י"ח. ובתוספתא שלפנינו הרי מדברים בנתערבה בחטאת ציבור (עיין מ"ש לעיל) שאינה מתה (תמורה פ"ב מ"ב), אלא רועה עד שתסתאב ודמיה נופלין לנדבה,<sup class="footnote-marker">3</sup><i class="footnote">עיין להלן יומא פ"ג, שו' 39–40, ומש"ש.</i> כלומר, דינה כמותר חטאת (שקלים פ"ב מ"ה), וכשם שברישא "קרב פסחו יביא בדמיו פסח אחר" פירושו מותר הפסח, שלמים הבאים מחמת פסח, אף "חטאת אחרת" כאן פירושה "מותר חטאת", כלומר, קיץ המזבח. ועיין מ"ש להלן בסמוך ד"ה קרב אשמו. 

Halakhah 6

<b>נתערבו באשם וכו'. </b>בזבחים ע"ה ב': פסח ואשם נמי לא מערב, האי בן שנה והאי בן שתי שנים. איכא אשם נזיר ואשם מצורע (שהם בני שנה). ואיבעית אימא איכא בן שנה דמיחזי כבן שתי שנים, ואיכא בן שתים דמיחזי כבן שנה, ועיין רש"י במשנתנו כאן צ"ה א'. 
<small>28.</small> <b>קרב אשמו יביא בדמיו אשם אחר. </b>בתוספתא זבחים פ"ה ה"ה: אשם שנתערב באחד מכל הזבחים וכו', כבר קרב אשמו שניהן יפלו לנדבה. וכן בר"מ פ"ו מה' פסולי המוקדשין ה"ט. ואף כאן "אשם אחר" פירושו "מותר האשם", דומיא ד"פסח אחר" וד"חטאת אחרת" שלעיל, שפירושם מותר הפסח ומותר החטאת, כל אחד כדינו. ומותר האשם אף הוא לקיץ המזבח, עיין תמורה פ"ג סמ"ג ומ"ד ובתיו"ט שם מ"ג ושקלים פ"ב מ"ה, ותו"כ ויקרא נדבה פרש' ה' ה"ד, ז' ע"ד, ובתוספות העזרה שם, ל"א ע"ג ד"ה וחכ"א. ואין בין התוספתא כאן לתוספתא בזבחים הנ"ל אלא שינוי בסיגנון, אגב "פסח אחר" ו"חטאת אחרת" שנשנו לעיל. ועיין בתכ"מ. 

Halakhah 7

<small>29.</small> <b>בשלמים שניהן ירעו עד שיסתאבו וימכרו ויביא בדמי היפה שבהן וכו'. </b>כבר העירו האחרונים על דברי הר"מ בפ"ד מה' קרבן פסח ה"ח שפסק: פסח שנתערב בשלמים יקריבו כולן שלמים. כלומר, אין צורך שירעו עד שיסתאבו אלא הפסח נעשה מותר הפסח ומותר הפסח שנתערב בשלמים יקרבו כולם שלמים, שלא כתוספתא שלנו והברייתא שבאה אח"כ. ועיין בשער המלך פ"ו מה' מעשה הקרבנות הי"ח ופ"ג מה' פסח ה"ט (וציין לו הגר"ב רנשבורג בבבלי פ"ט א') ומה שהאריך בהר המריה במקומו אות ל"ב, ובצל"ח כאן ע' ב', פ"ט א', ובקרן אורח זבחים ט' א', ובשיח יצחק יומא כ"ט ב' ובתוספות העזרה לתו"כ ויקרא, ע"א ע"ב. ולפי התוספתא כאן רועים מפני שאי אפשר להקריבן, שהרי ממעט בזמן אכילת השלמים, ועיין מ"ש באו"ש פ"ד מה' ק"פ ה"ח הנ"ל. ועיין מ"ש להלן. 

Halakhah 8

<small>31-32.</small> <b>שלמים שנתערבו בשלמים הבאין מחמת הפסח ירעו עד שיסתאבו וכו'. </b>כל הברייתא כפולה להלן זבחים פ"ח ה"י. 
<small>33.</small> <b>ויאכלו ליום ולילה עד חצות. </b>כ"ה בכל הנוסחאות כאן ולהלן זבחים הנ"ל. וברש"י פ"ט א': מותר הפסח שהוא קרב שלמים, והוא כפסח שנאכל ליום ולילה. והכי תניא בתוספתא דזבחים (צ"ל: דפסחים, כמו שתיקנו בגליון) בפ' הפסח שנתערב. ולא היתה לרש"י שום גירסא אחרת בתוספתא אלא שקיצר, כדי להביא ראייה ללשון הבבלי שם. ועיין בפירוש הר"ש סיריליאו למע"ש, מ"ה ע"א, וכנראה שהעתיק ע"פ רש"י הנ"ל. ועיין מ"ש להלן. 
<small>34-35.</small> <b>בן עזאי אומ' שלמים הבאין מחמת הפסח הרי הן כפסח לכל דבר אלא שהן נאכלין ליום ולילה. </b>וכ"ה בד, בכי"ל ולהלן זבחים הנ"ל, ובכי"ע כאן בט"ס: <b>שאין</b> נאכלין וכו'. ולכאורה דברי בן עזאי אינם מובנים, מה הוסיף על דברי הת"ק? והרי אף לת"ק שלמים הבאים מחמת הפסח אין נאכלין אלא בלילה, ולפיכך רועים אם נתערבו בשלמים. ובתו"כ ויקרא, נדבה, פרק י"ח ה"ד, י"ד ע"ד, הוצ' רמא"ש, עמ' 143: לרבות פסח שעבר זמנו ושלמים הבאין מחמת הפסח לכל מצות שלמים שיטענו סמיכה ונסכים ותנופת חזה ושוק, אבל אין נאכלין אלא ליום ולילה, כתחילת הקדשן. בן עזאי אומר אין נאכלין אלא בלילה ואין נאכלין אלא צלי. ובתוספתא לא נתבאר בדברי הת"ק אם הוא סובר ששלמים הבאים מחמת הפסח דינם כשלמים לכל דבר (חוץ מזמן אכילתם), ומ"מ אם נתערבו בשלמים גמורים ירעו כולם עד שיסתאבו, מפני שאם יקריב כולם נמצא ממעט באכילת השלמים, או שהוא סובר שדינם כפסח ואין טעונים לא סמיכה ולא חזה ושוק ואין בהם אלא מתנה אחת על גבי המזבח, ולפיכך רועים עד שיסתאבו, ואין להקריב את כולם, שהרי שינה במתן דמם, כפסח שנתערב באשם. וקשה להשלים בין גירסת התוספתא ובין הגירסא בתו"כ הנ"ל. ובהר המריה על הר"מ פ"ד מה' קרבן פסח ה"ח רצה לפרש כדברי בן עזאי כאן שהכוונה שהן כפסח, אלא שנאכלין גם ביום, ולאו דווקא בלילה, והת"ק סבר שהן כשלמים אלא שאין נאכלין לשני ימים. אבל הוא בעצמו העיר שם על התו"כ שמוכח משם שלבן עזאי אינו נאכל אלא בלילה. ועיין בח"ד בזבחים פ"ח הנ"ל. ועיין מ"ש באו"ש פ"ד מה' ק"פ ה"ח.<br>וכנראה שהמלים "אלא שהן נאכלין ליום ולילה" הוא פירוש מוטעה שבא מן הגליון, ובן עזאי סובר ששלמים הבאים מחמת הפסח הם כפסח לכל דבר, ואף לאכילת צלי בלילה דווקא, וכדבריו בתו"כ הנ"ל. והת"ק סובר שהם כשלמים לכל דבר, אלא מכיון שתחילת הקדשן היתה לקדושה חמורה,<sup class="footnote-marker">4</sup><i class="footnote">עיין תוספתא פרה פ"ג ה"ו, וכגירסת כי"ו והר"ש, עיין מ"ש בתס"ר ח"ג, עמ' 217.</i> כלומר להאכל ליום ולילה, דינם כשלמי נזיר הבאים נדבה שלא פקע מהם כח האב,<sup class="footnote-marker">5</sup><i class="footnote">עיין נזיר פ"ד מ"ד ומ"ו ובבלי שם כ"ד ב' ובקרן אורה שם כ"ד א' ד"ה ולעניין.</i> ונשארה עליהם הקדושה להאכל ליום ולילה,<sup class="footnote-marker">6</sup><i class="footnote">והר"י אלפאנדרי במוצל מאש (בס' רב יוסף לר"י קצבי) סי' י"ז תפס כדבר פשוט ששלמים הבאים מחמת תודה (מנחות מ"ו א') נאכלים לשני ימים ולילה אחד, והסכים לו גם הגאון בעל מרכבת המשנה בח"ג פ"ב מה' חגיגה הי"ג, והביא בשם שיטה כ"י שכתבו שהבשר נאכל לשם שלמים. ועיין גם מש"ש בפי"ז מה' פסולי המוקדשין ה"כ. ועיין מ"ש הרי"פ פערלא במניין המצות לרס"ג ח"א, רנ"ט ע"ד, אלא שלא ראה את דברי בעל מרכבת המשנה הנ"ל ומה שמביא בשם שיטה כ"י. ולפי הסברא משמע ששלמים הבאים מחמת תודה אין משנים אותם מתחילת הקדשם, דומיא דפסח. ועיין מנחות שם מ"ז ב'. וצ"ע.</i> אבל חלה עליהם קדושת שלמים לעניין מתן דמים, סמיכה וכו'. אבל בוודאי שמותרים הם באכילה אף ביום, כדין שלמי תודה ושלמי ציבור, שאין לילה באכילת פסח אלא תנאי בפסח דווקא דוגמת אכילת צלי וכו'. ובן עזאי שמחייב באכילת צלי הרי בוודאי מחייב לאוכלו בלילה דווקא. ועיין בס' הר המריה הנ"ל, ובתוספות העזרה ויקרא, ע"ב ע"א, ד"ה בן עזאי. ועיין בס' ישועות יעקב או"ח סי' תע"ז. ובס' זכר יצחק להגר"י מפוניביז' סי' מ"ג כתב דכ"ע (כלומר, אף בן עזאי, עיי"ש) סוברים שמותר הפסח נאכל אף ביום, והא דפסח אינו נאכל ביום, הוא לא משום דבעי לילה, אלא משום שהוא צריך להאכל בליל ט"ו דווקא שהוא זמן האכילה, וא"כ במותר הפסח לא שייך כלל להאכל רק בלילה. ודבריו צ"ע שהרי הוא בעצמו לעיל שם רמז למחלוקת החכמים ובן עזאי שבתו"כ הנ"ל, ושם הרי מפורש שלבן עזאי אינו נאכל אלא בלילה. וכולם תופסים בפשיטות שלא כדברי הגאון בעל אור חדש פ"ח ב'.<br>על כל פנים לשיטת החכמים הסוברים ששלמים הבאים מחמת הפסח דינם כשלמים, אעפ"י שאין נאכלין אלא ליום ולילה, נאכלים גם ביום, כברייתא בתו"כ צו רפי"ב, ל"ה ע"ג, ומקבילות בבבלי. ואף שרש"י (כאן צ"ו ב' ד"ה לכל מצות בשם וזו שמעתי) ועוד פירשו "שלמים הבאים מחמת פסח" חגיגת י"ד, הרי כבר השיגו בתוספות צ"ו ב' ד"ה ושלמים ולעיל ע"א ב' ד"ה לימד, ר"ה ה' א' ד"ה שלמי, וזבחים ט' א' ד"ה ושלמים, על פירש"י. ועיין מ"ש לעיל פ"ה סה"ג, שו' 18, ד"ה ר' שמעון בן לעזר, בשם המאירי. ובברייתא בבבלי צ"ו ב' לא נזכר זמן אכילת שלמים הבאים מחמת הפסח, אלא אמרו שדינם כשלמים לכל מצות שלמים, ואף לעניין מתן דמים (עיין תוספתא זבחים פ"ו הי"ב ובח"ד שם) דינם כשלמים. ושיטת הבבלי פ"ט א' היא כדברי הת"ק שבתו"כ נדבה סוף פרק י"ח הנ"ל, שהוא כנראה אף הת"ק שלנו בתוספתא כאן, ולפיכך מצריך רעייה אם נתערבו בשלמים.

Halakhah 9

<small>35-36.</small> <b>נתערבו בבכור שניהן ירעו ויסתאבו ויאכלו כבכור. ר' שמעון אומ' זה ישחט וכו'. </b>וכ"ה להלן זבחים פ"ח הי"ב. ופירושו, שאם נתערבו בבכור, הרי אין כאן פדיון, שבכור אינו נפדה. ובמשנתנו פ"ט מ"ח: נתערב בבכורות. ר' שמעון אומר אם חבורת כהנים יאכלו. וטעמו שהרי מתן דם הפסח ודם הבכור שוה, ואין טעונין חזה ושוק, ולא תנופה ולא סמיכה ולא נסכים. וכן סובר ר' שמעון (במשנת זבחים פ"ח מ"ג) באשם שנתערב בשלמים שכולם קרבים, ויאכלו כחמור שבהם, דהיינו רק ליום ולילה. וחכמים סוברים שם שאין מביאים קדשים לבית הפסול (שהרי ממעט בזמן אכילת שלמים), אלא ירעו עד שיסתאבו. והתוספתא מביאה כאן את דעת החכמים, ומפרשת ששניהם ירעו עד שיסתאבו, ושניהם נאכלים כבכור, כלומר, שאינם נמכרים בליטרא ולא באטליס אחרי שהוממו, כמו שמפרש ר' יוסי בזבחים ע"ה ב'. ואשר לפסח מפרש רבא בבבלי כאן צ"ח ב' שמביא בהמה שמנה כיפה שבתערובת ומחלל עליה את הפסח בכל מקום שהוא בתערובת ומקריבה שלמים כמותר הפסח.<sup class="footnote-marker">7</sup><i class="footnote">וכ"ה בפיה"מ להר"מ למשנתנו ובחיבורו פ"ד מה' קרבן פסח ה"ח. וברש"י צ"ח ב' ד"ה ביפה שבהן: ונימא כל היכא דאיתיה לפסח תיחול קדושתיה אהנך מעות, ומייתי בהנך <b>מעות</b> שלמים וכו'. ובהגהות הרש"ש שם תמה למה נקט רש"י "מעות". ועיין בצפנת פענח פ"ז מה ערכין ה"ב ד"ה והחומש.</i> 
<small>37.</small> <b>יאכלו כפסח וכמנוייו של פסח. </b>כלומר, צלי ובלילה, והבעלים ממנים עליו כהנים גרידא, ומוציאים את המוח מן העצמות ע"י גומרתא, עיין בתוספות בכורים. 
<small>37-38.</small> <b>נתערבו במעשר שניהן ירעו ויסתאבו ויאכלו כמעשר. </b>וכ"ה להלן זבחים פ"ח הי"ב<sup class="footnote-marker">8</sup><i class="footnote">אלא ששם בטעות: <b>וימכרו</b>, וצ"ל: ויאכלו, כלפנינו כאן, כמו שהגיה בח"ד שם, שהרי מעשר אינו נמכר.</i> ובר"מ פ"ו מה' פסולי המוקדשין הי"ג. ואעפ"י שמעשר נאכל לכל אדם, ובקל יוכל למצוא עוד מנויין שיאכלו את שניהם עד חצות ולא יבואו לידי נותר, מ"מ אף כאן אסור למעט בזמן אכילת המעשר, וירעו עד שיסתאבו, ושניהם יאכלו בקדושת מעשר, ולא ימכרו כלל, עיין במשנת מע"ש פ"א מ"ב, ובירושלמי שם ה"ב, נ"ב ע"ג, ובבלי בכורות ל"א ב'. 

Halakhah 10

<small>40.</small> <b>בכור ומעשר שנתערבו זה בזה שניהם ירעו עד שיסתאבו. </b>ואעפ"י שמתן דמן וזמן אכילתם שוה, מ"מ ממעט באוכליהם, שהרי המעשר נאכל לכל אדם, ובכור אינו נאכל אלא לכהנים, וממעט באוכלי המעשר, עיין בירושלמי מע"ש פ"ג ה"ב, נ"ד ע"א, ומ"ש לעיל ח"ב, עמ' 571. ועיין רש"י בכורות ס"א רע"א ד"ה אין מביאין. וכן פסק הר"מ בפ"ו מה' פסולי המוקדשין סהי"ג. 
<small>42.</small> <b>וכן היה ר' שמעון אומ' באשם ושלמים שנתערבו וכו'. </b>זבחים פ"ח מ"ג. ועיין מה שהאריך בתוספות בכורים. 
<small>43-44.</small> <b>במי דברים אמורים וכו'. </b>עיין מ"ש על צורה זו לעיל ח"א, עמ' 227, הערה 14. 
<small>44-45.</small> <b>בזמן שנתערבו חיין, אבל בזמן שנתערבו שחוטין יאכלו כחמור שבהן. </b>משנת זבחים הנ"ל, ופירשו בגמרא שם (ע"ו א'): חתיכה שבחתיכות, כיוון דלית ליה תקנתא אוכל כחמור שבהן. 

Halakhah 11

<small>45-46.</small> <b>נתערבו בפסולי המוקדשין, או בחולין שנשחטו בעזרה, תעבר צורתן וכו'. </b>להלן זבחים פ"ח הי"ד, ר"מ פ"ו מה' פסולי המוקדשין הי"ט, ועיי"ש בכ"מ. ועיין במשנת זבחים פ"ח מ"ה. ועיין מ"ש על עיבור צורה לעיל רפ"ד, שו' 2, ד"ה תעבר. 

Halakhah 12

<small>46-47.</small> <b>המפריש פסחו ואבד והפריש אחר תחתיו וכו'. </b>ירושלמי פ"ט ה"ה, ל"ז ע"ב, בבלי יומא ס"ב א', ס"ד א'. ובתוספות צ"ו ב' ד"ה קודם: ובתוספתא פליגי ר' יוסי ורבנן איזה מהן יקריב לכתחילה, ומייתי לה בפ' שני שעירי. 
<small>47.</small> <b>ולא הספיק להקריבו עד שנמצא הראשון וכו'. </b>וכע"ז בירושלמי הנ"ל. ובבבלי הנ"ל: ואחר כך נמצא הראשון, ומלשון התוספתא והירושלמי "ולא הספיק להקריבו עד שנמצא" וכו' משמע שנמצא אחר חצות, ואף בכגון דא אין הראשון נדחה, אע"פ שבזמן הקרבת הפסח היה אבוד, וכן אם הקריב את השני אין הראשון קרב שלמים אלא ירעה, כמפורש בסיפא. ועיין ריטב"א ביומא שם ס"ב א'. ועיין בבלי כאן צ"ו ב', צ"ז ב', ובירושלמי הנ"ל. ועיין להלן, שו' 62 ואילך, ועיין מ"ש בס' שער יוסף להחיד"א ח"ב סי' ח', כ"ו ע"א ואילך. 
<small>48.</small> <b>יביא אי זה מהן שירצה כדברי חכמים. </b>וכע"ז בבבלי הנ"ל. ובירושלמי הנ"ל: אית תניי תני מצוה להקריב את הראשון. אית תניי תני מצוה להקריב את השני.<sup class="footnote-marker">9</sup><i class="footnote">שהרי כשהגיע חצות היה הראשון אבוד (לפי משמעות הגירסא בתוספתא ובירושלמי, עיין מ"ש בפנים, שו' 47), ואיתחזי השני לפני הראשון, כסברת הצל"ח צ"ו ב' ד"ה ר' זירא. אבל בבבלי קשה לקבל את פירושו, עיין צל"ח צ"ח רע"א ד"ה רבינא. ועיין להלן שקלים פ"א, שו' 36, ד"ה הראשון, ירושלמי שם פ"ב סה"א, מ"ו ע"ג, ר"מ פ"ג מה' שקלים סה"ט, בהשגות שם, ומ"ש באור שמח במקומו שם. ועיין בנועם ירושלמי לשקלים הנ"ל, צ"ה ע"א.</i> ופירש בפ"מ במשנה שם שתנא זה סובר הואיל ובזמן הקרבת הפסח היה אבוד, הרי השני במקומו, והוא עיקר, וכן משמע מלשון המשנה שם, ועיין מ"ש בח"ד מנחות פ"ח, נ"ד ע"ג, תמורה פ"ב, צ"ז ע"ד, ד"ה המפריש אשמו. ועיין מ"ש להלן. 
<small>48-49.</small> <b>ר' יוסה או' מצוה להביא את הראשון. </b>וכ"ה בבבלי הנ"ל, והוא סובר הואיל ועדיין לא שחט את השני, לא פקעה זכות קדימה של הראשון. ועיין ירושלמי יומא פ"ו ה"א, מ"ג ע"ג. 
<small>49.</small> <b>ואם היה השני מן המובחר יביאנו. </b>וכ"ה בבבלי הנ"ל. ועיין מ"ש להלן בשם הירושלמי. 
<small>49-50.</small> <b>והראשון ירעה עד שיסתאב וימכר ויביא בדמיו שלמים לששה עשר. </b>בד, כי"ע וכי"ל: <b>והשני</b> ירעה וכו'. ולפי גירסא זו משמע יותר שבבא זו חוזרת לדברי חכמים שברישא. אבל לגירסת כי"ו משמע שהיא מדברי ר' יוסי. וכל הבבא חסרה בבבלי הנ"ל. אבל בכ"י לונדון ביומא ס"ד א' ברישא: איזה שירצה יקריב לפסחו והשאר לשלמים דברי חכמים. ומן הלשון "לפסחו" "לשלמים" משמע שהוא גופו קרב שלמים, וסובר הת"ק שאין בעלי חיים נדחים, והוא גופו קרב שלמים. וכן בר"מ פ"ד מה' קרבן פסח ה"ו: יקריב איזה מהן שירצה לשם פסח, והב' יקרב שלמים.<sup class="footnote-marker">10</sup><i class="footnote">וכ"ה בסמ"ג עשין סוף רכ"ג, רכ"ט ע"א, ובמאירי צ"ו ב' (142 סע"ב).</i> והוא ממש לשון הבבלי ביומא לגירסת כי"ל הנ"ל. ועיין בקרית ספר, בכ"מ ובלח"מ שם, ובשו"ת חכם צבי סי' מ"ה ד"ה וראיתי ובשער יוסף להחיד"א סי' ח' הנ"ל, ובשעה"מ ובמרכבת המשנה ובאור שמח במקומו, ובח"ד כאן. וכבר האריכו בזה האחרונים.<br>ובירושלמי פ"ט ה"ה: ותני שמואל (כן) בורר את היפה שבהן, והשני ירעה עד שיסתאב וימכר ויביא בדמיו שלמים בששה עשר (שהרי ט"ו יום טוב הוא, ואין נדרים ונדבות קרבים ביו"ט, עיין בבלי צ"ח א'). ר' לעזר אמר הוא עצמו קרב שלמים בששה עשר. אתיא דרבי כר' לעזר. ושמואל תניתה<sup class="footnote-marker">11</sup><i class="footnote">כלומר את משנת תמורה פ"ד סמ"ג, והיינו שהפך את דברי החכמים לדברי רבי ודברי רבי לדברי חכמים, כפירוש שבשי"ק ד"ה ושמואל. ועיין במבוא לנוה"מ למהרי"ן אפשטין, עמ' 314, שהביא כמה דוגמאות לכך.</i> בשיטתיה. דתני רבי אומר אין חטאת מתה<sup class="footnote-marker">12</sup><i class="footnote">לפנינו חסרה מלה זו, אבל כן מעתיק במלא"ש תמורה ספ"ד בשם ירושלמי כתיבת יד.</i> אלא שנמצאת מאחר שכיפרו הבעלים וכו'. ואין להגיה בירושלמי, שהרי כן היה גם בירושלמי כת"י,<sup class="footnote-marker">13</sup><i class="footnote">לפני בעל מלא"ש הנ"ל.</i> אלא ששמואל סובר שהלכה כרבי, וסובר כל שבחטאת רועה בפסח נמי רועה, עיין בירושלמי לעיל שם ובבבלי צ"ז א'. ובבבלי שם שיטה אחרת בדברי שמואל, ואין להגיה את הירושלמי ע"פ הבבלי.
<small>50-51.</small> <b>המפריש מעות לפסחו ואבדו והפריש מעות וכו'. </b>עיין במשנת תמורה פ"ד מ"ג ובתוספתא שם פ"ב ה"ז ומנחות פ"ח הכ"א. 
<small>53-54.</small> <b>המפריש מעות לפסחו ואבדו והפריש פסח תחתיהן ולא הספיק וכו'. </b>פירש בח"ד שהרבותא היא לר' יוסי, שאעפ"י שיש כאן הפסח עצמו, מכל מקום המעות שהופרשו ראשונה קודמים, ובמעות הרי אינו שייך מובחר. ועיין מנחות פ"ח הכ"ב ותמורה פ"ב ה"ח, ויש שם ט"ס, וצריכים להגיהה ע"פ המקבילות, עיין ח"ד שם. ועיין צל"ה צ"ו ב' ד"ה ר' זירא, ועיין מ"ש בחידושי חזון יחזקאל כאן. 

Halakhah 13

<small>58-59.</small> <b>והקריבו, ואחר כך נמצא ראשון הוא עצמו יקרב שלמים וכו'. </b>כמשנתנו פ"ט מ"ו, ובנמצא לאחר שחיטה כ"ע מודי שהוא עצמו קרב שלמים. 

Halakhah 14

<small>59-60.</small> <b>המפריש מעות לפסחו ואבדו והפריש מעות תחתיהן ולקח בהן פסח והקריבו וכו'. </b>כבר הסיקו כל המפרשים שמשנה שאינה צריכה היא, ואין כאן שום חידוש. 

Halakhah 15

<small>61-62.</small> <b>הפסח שנמצא בשלשה עשר ירעה עד שיסתאב. בארבעה עשר יקרב שלמים. </b>תנא זה סובר כבן בתירא שפסח ששחטו בשחרית כשר, ואם הפסח נמצא בי"ג הרי היה ראוי מתחילת זמן הקרבת הפסח, ואם לא הקריבו דינו כאילו דחאו בידים ואינו קרב, אבל אם נמצא בי"ד כבר נכנס זמן הקרבת הפסח כשהיה אבוד, ולא היה ראוי כל היום, ואין כאן דיחוי, ולפיכך עצמו קרב. ובירושלמי פ"ט ה"ה, ל"ז ע"א: המיר בו בשלשה עשר וכו', מתו בעלים בשלשה עשר וכו'. ובס' ניר שם. לאו דווקא י"ג, אלא הוא הדין קודם לשש שעות, אלא משום דלא בעי להיכנס בדעה הסוברת פסח ששחטו בשחרית כשר. וכן לעיל שם ה"ד, ל"ו ע"ד: נכנס בלילה. נכנס קודם לשש שעות. והשאלה הראשונה היא לבן בתירא. ומוכח מכאן שלבן בתירה פסח ששחטו בשחרית כשר, שלא כשיטת ר' יוחנן בזבחים י"ב א', עיין מ"ש לעיל פ"ד, שו' 57–58, ד"ה השיב. ועיין באו"ש פ"ד מה' קרבן פסח ה"ו שפירש את התוספתא בשיטת ר' יוחנן בזבחים הנ"ל, ובוודאי שמכאן אין ראיה נגד ר' יוחנן, אבל משאר המקורות מוכח כמו שפירשנו. 
<small>62-63.</small> <b>ר' לעזר אומ' קודם חצות יהא רועה עד שיסתאב וכו'. </b>בבלי צ"ו ב', והוכיחו שם שר' אלעזר סובר שזמן הראוי להקרבה קובע, ומכאן שנמצא קודם חצות, אם לא הקריבו, דינו כאילו דחאו בידים ורועה, אבל אם היה אבוד כשהגיע זמן שחיטת הפסח, הרי לא היה ראוי כל זמן הקרבת הפסח, ואין כאן דיחוי, והוא עצמו קרב. והת"ק שם סובר: הפסח שנמצא קודם שחיטה ירעה, לאחר שחיטה יקרב. והשחיטה היא שקובעת, והוא כשיטת התנאים לעיל, שו' 47 ואילך. 
<small>64.</small> <b>הפסח שלא קרב בראשון יקרב בשני וכו'. </b>להלן יומא פ"ג הי"ט. ובבבלי יומא ס"ו א': דתניא חדא פסח שלא קרב בראשון יקרב בשני, בשני יקרב לשנה הבאה. ותניא אידך לא יקרב (כלומר, בשנה הבאה, עיין בשיח יצחק שם). ופירש"י בשני: בפסח שני ימכר לטמא ושהיה בדרך רחוקה. ולשנה הבאה פירשוה בבבלי שם כר' הסובר "שנה תמימה מונה שלש מאות וששים וחמשה יום כמניין ימות החמה", ואם הקדישו בי"ג ניסן שבא אחרי שנה מעוברת, הרי לשנה הבאה עדיין יהא בן שנה וראוי להקריב פסח. ועיין בריטב"א שם. ומדברי תוספות ישנים שם (נדפסו על הגליון ס"ז ב') ד"ה אלא לאו ש"מ, נראה שפירשו שהכוונה לפסח שנטמאו בעליו לפני חצות, ועדיין הפסח עומד להקרב בפסח שני, עיין בבלי כאן ס"ד א', צ"ח א', וירושלמי פ"ה ה"ד, ל"ב ע"ג.<br>ונדחקו בבבלי לפרש שבפסח עצמו אנן קיימין, מפני שהוא עובר בנדרים ובנדבות בבל תאחר בכל יום אחרי שעברו עליו שלש רגלים (ר"ה ו' ב'), והרי אף במותר הפסח דינו כן, וכיצד התירו לו להמתין עד השנה הבאה, והרי כבר עברו עליו שלש רגלים אחרי סוכות. ולא עוד אלא שאם לא הביאו ברגל הראשון ב"ד מחייבין אותו להביא מיד אחרי הרגל הראשון,<sup class="footnote-marker">14</sup><i class="footnote">עיין תמורה י"ח ב' ובשטמ"ק שם אות ו', אבל גם בכי"מ שם הגירסא כלפנינו. ועיין בפני יהושע ר"ה ד' א', ובהגהות מהר"ץ שם ו' א'.</i> וכיצד מתירין לו להביא ברגל השני.<sup class="footnote-marker">15</sup><i class="footnote">ועיין ר"מ פי"ד מה' מעשה הקרבנות הט"ו ובריטב"א ר"ה ו' א'.</i> ובעל כרחינו בפסח עצמו אנן קיימין ובנטמאו בעלים לפני הפסח, ועדיין הפסח עצמו עומד לקרבן פסח, ומצוותו להקריב בזמנו, ויקריבו בפסח שני, ואם לא הקריבו בפסח שני, יקריבו לפסח בשנה הבאה, אם עדיין לא תעבור שנתו ויהא ראוי לפסח.<br>ברם לפי הגירסא שבתוספתא<sup class="footnote-marker">16</sup><i class="footnote">כלומר, בשני וכו', <b>בשלישי</b> וכו'. וקשה לפרש שבשני פירושו פסח שני ובשלישי פירושו רגל שני (שהוא הזמן השלישי). ולא עוד שכאן שנו "בשני" גם לעניין חגיגה, ובה הרי אי אפשר לפרש בשני, בפסח שני.</i> הכוונה לפסח שלא קרב בראשון מפני שהיה אבוד, ונמצא לאחר שנתכפרו הבעלים, ומצוותו לקרב בששה עשר, ואם משום איזה טעם לא קרב בחג הפסח, יקרב בשבועות, ואם משום איזה טעם לא קרב בשבועות יקרב בסוכות. ובין רגל לרגל אינו עובר. וכן מפורש בירושלמי ר"ה פ"א ה"א, נ"ו רע"ג: פסח בזמנן מהו שיעבור ? דלא כן מה אנן אמרין<sup class="footnote-marker">17</sup><i class="footnote">כלומר, פסח זימנא קביעא ליה וכו', כשאלת הבבלי בר"ה שם ה' א'.</i> וכו', שאם אבד ונמצא מאחר שכיפרו בו הבעלים גופו קרב שלמים, עד כדון צריכה פסחים בזמנן מהו שיעבור (כפירוש הבבלי הנ"ל). בעון קומי ר' זעורא בין רגל לרגל מהו שיעבור ? התיב ר' בא והתני חגיגה שלא קרבה בראשון תיקרב בשני (כלומר, הסיפא שלהלן), ומתירין לו לעבור. ועוד מן הדא ועשית בעשה. תשמור בלא תעשה. כלום הוא עובר על עשה ועל לא תעשה. לא עד שיעברו עליו שלש רגלים? והירושלמי לא שאל מן הבבא שלפנינו, מפני שאפשר היה לדחות, ולפרש שבפסח עצמו אנן קיימין, ובשני פירושו פסח שני, כפירוש הבבלי,<sup class="footnote-marker">18</sup><i class="footnote">ולא גרסו כאן: לא קרב בשני יקרב בשלישי.</i> ולפיכך שאלו מחגיגה שאינו שייך כלל לפסח שני (עיין לעיל פ"ח סה"ז).
<small>65.</small> <b>מעות שלא קרבו בראשון יקרבו בשיני וכו'. </b>בבבלי יומא ס"ו א' הנ"ל: והתניא וכן המעות. וכיונו לבבא שלנו כאן וביומא פ"ג הנ"ל. 
<small>66.</small> <b>חגיגה שלא קרבה בראשון וכו'. </b>וכ"ה להלן יומא פ"ג הנ"ל, אבל בבא זו חסרה כאן בכי"ע, ולהלן בכי"ל, ואף לא היתה לפני הבבלי יומא הנ"ל, שהרי כאן אי אפשר לפרש "בשני" בפסח שני, עיין מ"ש לעיל, שו' 64, ד"ה ברם בשם הירושלמי. ועיין בתוספות ר"ה ה' ב' ד"ה אלו, ברשב"א ובטורי אבן שם. 
<small>66-67.</small> <b>תקרב בשלישי. </b>ביומא הנ"ל מוסיף: לא קרבה בשלישי תקרב להבא, כלומר, מיד אחר הרגל, עיין מש"ש. 

Halakhah 16

<small>67-68.</small> <b>המפריש פסחו ומת אם היה בנו מומנה עמו יביאנו אחריו לשם פסח, ואם לאו, יביאם שלמים לששה עשר. </b>במשנתנו פ"ט מ"ז: המפריש פסחו ומת לא יביאנו בנו לשם פסח אלא לשם שלמים. והקשו עלה בירושלמי: לא כן סברנן מימר כל שנראה לקרב בפסח אין גופו קרב שלמים,<sup class="footnote-marker">19</sup><i class="footnote">כלומר, הרי בעל כרחינו אנו אומרים שמת האב אחר חצות, וכבר נראה הפסח ליקרב לפני שמת, שאם מת האב לפני חצות הרי כבר חלה אנינות על הבן לפני זמן הקרבת הפסח, ובלאו הכי אינו יכול להביאו לשם פסח, עיין בבלי צ"ה א' וברש"י שם ד"ה אי נימא, ועיין ירושלמי פ"ח רה"ח, ל"ו ע"א, ובס' ניר שם.</i> פתר לה בשהפריש מעות. והוא ע"פ הסיפא שלנו, ומשנתנו בשלא היה הבן ממונה עמו, ולפיכך לא יביאם לשם פסחו, אלא לשם שלמים, עיין ברש"י ובתוספ' רי"ד צ"ח א' ד"ה המפריש ובמאירי שם. אבל בבבלי צ"ח א' הביאו את הברייתא שלנו, והעמידוה כר' שמעון הסובר שאין בעלי חיים נדחים אלא מחמת מום והשחתה, ולפיכך קרב שלמים אפילו מת אביו אחר חצות, אם לא היה בנו ממונה עמו. ורבינא העמידה כר' אלעזר (לעיל, שו' 63) וכשהפרישו אחר חצות, ובחצות היה עדיין חולין ואינו ראוי להקרבה, ולא נדחה בידים. 

Halakhah 17

<small>68-69.</small> <b>המפריש מעות לפסחו ומת אם היה בנו ממונה עמו וכו'. </b>בבא זו חסרה בכי"ו, וישנה בד, בכי"ע ובכי"ל, וכנראה שנשמטה לפנינו ע"י הדומות. ובתוספתא הוצ' ראם הסדר מסורס, והיינו מתחילה: המפריש מעות לפסחו וכו', ואח"כ: המפריש פסחו וכו', אבל בכל הדפוסים הישנים הסדר הוא כלפנינו. 

Halakhah 18

<small>70.</small> <b>תמורת הפסח ולד תמורת הפסח וכו'. </b>להלן תמורה פ"ב ה"ד. ובמשנתנו פ"ט מ"ו: א"ר יהושע שמעתי שתמורת פסח קריבה ותמורת פסח אינה קריבה, ואין לי לפרש. א"ר עקיבא אני אפרש, הפסח שנמצא קודם שחיטת הפסח ירעה עד שיסתאב וימכר ויקח בדמיו שלמים, וכן תמורתו, אחר שחיטת הפסח קרב שלמים, וכן תמורתו. ומתוך סוגית הבבלי צ"ו א' ברור שפירשו "וכן תמורתו" תמורת הפסח שאבד ונמצא. ובאור חדש שם תמה למה לא פירשו "וכן תמורתו" תמורת הפסח עצמו, והיינו אם המיר בפסח בערב פסח לפני חצות שעדיין אין הפסח עומד להקרבה, אף תמורתו אינה קריבה, אבל לאחר חצות שהפסח עומד להקרבה תמורתו קריבה שלמים. ובשלמא למ"ד שלאחר שחיטת הפסח פירושו לאחר שחיטה ממש, פשיטא שאין לפרש שהמיר בפסח עצמו, שהרי אין ממירין בשחוט, אבל למ"ד שחצות קובעת למה לא פירשו בתמורת הפסח עצמו. והוא מוסיף: וכן פירש הרמב"ם להדיא בפ"ג מה' תמורה ה"א, עיי"ש שציין לשיטת רש"י בזבחים ל"ז ב', וכע"ז כתב במרכבת המשנה רפ"ג מה' תמורה. והאריך בזה בח"ג בפ"ד מה' קרבן פסח ה"ו, עיי"ש. ועיין גם בח"ד כאן ובצל"ח צ"ו ב'.<br>ברם עלינו לברר מתחילה את הפירוש במשנתנו עצמה. והרי לכאורה קשה למה היה לו לר"ע להכניס כאן פסח שאבד ונמצא, ולמה לא פירש לו שאם המיר בפסח עצמו לפני חצות אין תמורתו קריבה, ואם המיר בו אחר חצות תמורתו קריבה. וכבר העיר לנכון בצל"ח הנ"ל על משנת זבחים פ"א מ"ג: הפסח ששחטו בשחרית בי"ד שלא לשמו. ר' יהושע מכשיר, כאילו נשחט בי"ג. והממיר בי"ג תמורתו קריבה שלמים,<sup class="footnote-marker">20</sup><i class="footnote">כשיטת ר' זירא בירושלמי פ"ט ה"ה, ל"ז ע"א. וכן נקט בתוספ' רי"ד צ"ו ב' כדבר פשוט. ועיין מ"ש להלן בפנים ד"ה וכן.</i> וממילא אין הבדל בין ממיר בפסח לפני חצות ובין ממיר בו, לאחרי חצות. והואיל וחז"ל נקטו בכלל "אין מושיבין את האדם אלא כמדותיו" (עיין תס"ר ח"ב, עמ' 158), מוכרח היה ר"ע להכניס כאן פסח שנמצא קודם שחיטה והקריב את השני תחתיו ונדחה, ובזה אף תמורתו אינה קריבה, ובה אף ר' יהושע יודה.<sup class="footnote-marker">21</sup><i class="footnote">והוא הדין שר' יהושע יכול היה לשאול גם בפסח עצמו שנאבד, עיין בבלי צ"ו ב' ובפירוש הר"ח שם. ומפורש שם שלא כדברי הגאון בעל מרכבת המשנה ח"ג פ"ד מה' קרבן פסח ה"ו, שהזכרנו להלן בפנים.</i> ומטעם זה כתב הר"מ בפיה"מ למשנתנו: דברי ר"ע אמת אין חולק עליו, והיינו שבממיר בפסח שנמצא אין שום מחלוקת. אבל ר"ע עצמו יוכל לסבור כהלכה של הבבלי (זבחים י"ב א') שהפסח שקרב בשחרית פסול בין שהקריבו לשם פסח בין שהקריבו לשם שלמים, וכמו שפסק הר"מ בפט"ו מה' פסולי המוקדשין הי"א והי"ב. וממילא אם המיר בפסח לפני חצות אין תמורתו קריבה, שהרי אביו אינו ראוי לשום קרבן באותו זמן, וכמו שבאר לנכון בצל"ח הנ"ל. נמצאנו למדים שתשובת ר"ע (לפי שיטת ר' יהושע) לא תתפרש בשום פנים אלא דווקא אם אנו מכניסים לכאן פסח שנאבד ונמצא, אבל לא בממיר בפסח עצמו שמעולם לא אבד. ומ"ש רש"י בזבחים ל"ז ב': וקיימא לן דתמורה שהמיר בה אחר הפסח וכו', אין כאן פירוש למשנתנו, אלא היא מסקנת הבבלי בפסחים הנ"ל, ורש"י מכוונה לשאלת ר' יהושע, ובשאלת ר' יהושע הרי אין ספק שכיוון לממיר בפסח עצמו שלא נאבד, ור"ע הוא שהכניס פסח שאבד ונמצא, ובדבריו אנו דנים. אבל עיין מ"ש במרכבת המשנה ה"ג פ"ד מה' קרבן פסח ה"ו דברים מחודשים בטוב טעם.<br>ומכאן שיש לפנינו שתי הלכות מיוחדות, והיינו בממיר בפסח שנמצא אחר חצות קודם שנשחט השני, והאב ראוי לפסח ולשלמים (לשיטת הר"מ) אין תמורתו קריבה מפני שבא מחמת קדושה דחוייה, כרבה בבבלי צ"ו ב'. ואם המיר בפסח שנמצא אחר שנשחט השני אף תמורתו קריבה. והלכה שניה היא בממיר בפסח עצמו שמעולם לא נאבד, ובכגון דא הרי ברור שיש הבדל בין קודם חצות ובין לאחר חצות. ובמאירי צ"ו ב', 142 סע"ב, הביא את פסק הר"מ בפ"ד מה' קרבן ה"ו ומיד בסמוך לו את פסק הר"מ בפ"ג מה' תמורה ה"א, ולא ראה כאן סתירה מיניה וביה. ומכיוון שמתוך הבבלי משמע (עיין בתוספות זבחים ל"ז ב' ד"ה שמעתי) שתמורת הפסח עצמו (שלא נאבד) קריבה לפעמים, הרי פירש הר"מ שהכוונה לממיר בו אחר חצות, שהאב ראוי ועומד להקרב בעצמו, מה שאין כן לפני חצות שהאב אינו ראוי להקרב באותה שעה לא לפסח ולא לשלמים.<br>ואשר לירושלמי מוכח מתוכו שלשיטתו אין תמורת הפסח קריבה כל זמן ששם פסח על האב, וכפשוטה של הברייתא בבבלי צ"ו ב', וכמו שאמרו (זבחים ל"ז ב'): הם קריבין ואין תמורתן קריבה (ועיין בתוספות שם ד"ה שמעתי), וכפי שמוכח בתוספתא כאן שסתמה ושנתה: תמורת הפסח וכו' ירעו עד שיסתאבו וכו', והיינו כל זמן ששם פסח עליו. מעכשיו מובן למה הכניסה משנתנו את עניין פסח שנאבד ונמצא, מפני שהממיר בפסח אין תמורתו קריבה, ולא מצאנו תמורה בפסח שהיא קריבה אלא בממיר בפסח שנאבד ונמצא לאחר שחיטת הפסח, או לאחר חצות (לשיטת ר' זירא), שהפסח עצמו קרב שלמים.<br>וכן אמרו בירושלמי פ"ט ה"ה, ל"ז ע"א: אמר ר' יוסה פסח שהקריבו בשחרית אינו פסח. והוא מפרש את דברי ר' יהושע במשנתנו שאמר: שמעתי שתמורת הפסח קריבה וכו'. ועליו אמר ר' יוסי שפסח שהקריבו שחרית אינו פסח, ואם המיר בו תמורתו קרבה, מפני שאין כאן תמורת פסח, אלא תמורת שלמים, כר' זעירא להלן.<sup class="footnote-marker">22</sup><i class="footnote">פירוש בעל גליון הש"ס שהכוונה שאינו עושה תמורה, מפני שאינו ראוי לא לפסח ולא לשלמים קשה, שהרי במקורות של א"י לא מצאנו מי שיסבור כן, עיין מ"ש לעיל פ"ד, שו' 57–59, ד"ה השיב, ולעיל, שו' 61–62, ד"ה הפסח שנמצא. ולא עוד אלא והרי לר' יהושע אנן קיימין, והוא סובר בפירוש (במשנת זבחים פ"א מ"ג) שהשוחט בי"ד בשחרית שלא לשם פסח, כאילו שחטו בי"ג בניסן.</i> וממשיך הירושלמי: המיר בו בשלשה עשר. ר' זעורה אמר תמורתו קריבה שלמים.<sup class="footnote-marker">23</sup><i class="footnote">כלומר, מפני שלפני זמנו הוא כשר לשלמים אם עוקרו משם פסח, ולפיכך תמורתו קריבה. ושיטת הירושלמי היא שמותר לכתחילה לשנותו לשם שלמים, כמפורש בתרומות פ"א ה"ג, מ' ע"ג (ובמקבילה ביבמות פי"ג, י"ג ע"ד): מביא אדם פסח בשאר ימות השנה ומשנהו לשם שלמים. ובבבלי לא מצאנו שמותר לעשות כן לכתחילה, עיין בס' ניר שם.</i> ר' שמואל בר רב יצחק אמר אין תמורתו קריבה שלמים.<sup class="footnote-marker">24</sup><i class="footnote">מפני שכל זמן ששם פסח עליו אין תמורתו קריבה. ואעפ"י שכשר לשם שלמים, הרי קודם הפסח צריך עקירה, וכל זמן שלא עקר את שמו שם פסח עליו. ובירושלמי מע"ש פ"ג ה"ג, נ"ג ע"ג: טעמא דר"ש דו אמר אין הפסח עושה תמורה ושונה. הימר בו עודהו פסח, מימר בו עודהו שלמים ? ובאו"ש פ"ד מה' פסולי המוקדשין סהט"ז קשר הלכה זו בשיטת רב שמואל בר יצחק כאן, ופירש שלשיטתו אין על הפסח שום זיקה לשלמים לפני זמנו (אם לא עקרו בפירוש בשחיטה), ונמצא שאח"כ כשהוא משתנה לשלמים הויא לה כאילו קדושה אחרת. ברם נראה יותר שכוונת השאלה בירושלמי מע"ש היא, אם המיר בפסח לפני חצות (ותמורתו רועה), ונאבד הפסח לפני חצות והפריש אחר תחתיו, והקריבו, ואח"כ נמצא הראשון, והמיר בו שוב, אם חלה התמורה, עיין בבלי תמורה ט' א', ט' ב', ובנועם ירושלמי שקלים פ"ד, צ"ו ע"ג, ובפ"מ ובפירוש השני שבס' ניר בירושלמי מע"ש שם.</i> חייליה דרב שמואל בר רב יצחק מן הדא, לאחר הפסח יביא שלמים,<sup class="footnote-marker">25</sup><i class="footnote">כ"ה במשנה שבירושלמי בכי"ל, בהוצ' לו, קויפמן ועוד.</i> וכן תמורתו. אין תימר המיר בו בשלשה עשר ותמורתו קריבה שלמים ויתיביניה. לא מוטב ללמד תמורת פסח בפסח ולא ללמד תמורת שלמים בפסח. ופירושו, למה לנו להכניס פסח שנמצא, והיינו שהפסח בעצמו איננו פסח אלא שלמים, והרי מוטב היה לחלק בהמיר בפסח עצמו, והיינו בהמיר בפסח בי"ג שהפסח עדיין עומד לקרבן פסח, ומ"מ תמורתו קריבה שלמים, אבל אם המיר בו בי"ד אין תמורתו קריבה שלמים, מפני שאין תמורת הפסח קריבה. ור' זעורה לא חש לראייה זו, מפני שפסח בי"ג אינו פסח, כמו שאמר ר' יוסה לעיל שם, אבל בי"ד כבר חל עליו שם פסח, אלא שנדחה לשלמים.<br>ולפי דרכנו למדנו מן הירושלמי שתמורת פסח אינה קריבה בשום פנים כל זמן ששם פסח על האב, ומפרשת התוספתא שהתמורה, ולדה (אם המיר בו נקיבה) וכו' ירעו עד שיסתאבו. ועיין ר"מ פ"ד מה' תמורה ה"ז.
<b>ולדן וכו'. </b>כלומר, ולדן של הולדות,<sup class="footnote-marker">26</sup><i class="footnote">וכאן אין לפרש כפירוש המשניות להר"מ בתמורה רפ"ג, שהרי הפסח זכר הוא. ואף לפירוש הר"מ שם אין כאן אלא מטבע שגור מן הנוסחא הקבועה, עיין תמורה פ"ג מ"ב.</i> כסיגנון המשניות בתמורה פ"ג. 
<small>72.</small> <b>ר' ליעזר אומ' ולדות עצמן וכו'. </b>צ"ל: ר' לעזר וכו'. וכ"ה להלן תמורה פ"ב ה"ד הנ"ל בכי"ו. ור' אלעזר לשיטתיה במשנת תמורה פ"ג מ"ג, שהולד קרב אעפ"י שאין אמו קריבה, עיין בבבלי שם י"ח ב' ואילך, ובשטמ"ק שם כ' ב', אות י"ט. 
<small>72-73.</small> <b>תמורת שלמים ולד תמורת שלמים וכו'. </b>כ"ה בכי"ע. וכע"ז אף בד ובכי"ל, ולפנינו נשמט ע"י הדומות. וכגירסא שלפנינו כ"ה גם להלן תמורה פ"ב הנ"ל בכי"ו, אלא שבד חסרות שם המלים "תמורת שלמים". וקשה להגיה את כל הנוסחאות כאן ולהלן תמורה. ברם הגירסא שלפנינו בלתי אפשרית, שהרי תמורת שלמים בוודאי קריבה (כמשנת תמורה רפ"ג), ולא נחלק אדם עליה מעולם, שהרי כן מפורש בכתוב (ויקרא כ"ז, י'): והיה הוא ותמורתו יהיה קדש.<sup class="footnote-marker">27</sup><i class="footnote">בח"ד כאן ותמורה פ"ב כתב: צ"ל דהכא במאי עסקינן בשלמים הבאים מחמת פסח שדינם כשלמים, והוי לה כמו תמורת הפסח, ותנא תרתי גווני דתמורת הפסח וכו'. וכל המפרשים לא השגיחו בפירוש זה, מפני שאם התנא קורא להם תמורת שלמים, הרי הכוונה שהם קרבים שלמים, ואף התמורה שלהם קריבה, כמפורש במשנתנו. ואף שלשיטת הר"מ בפ"ד מה' פסחים ה"ו יתכן שהפסח קרב שלמים, ותמורתו רועה, אין להכניס פירוש זה לתוספתא משום שעיקר הציור חסר מן הספר, ולא עוד אלא שבכגון דא הפסח עצמו רועה לשיטת התוספתא והירושלמי, עיין לעיל שו' 49–50, ומש"ש.</i> ובתוספות בכורים והבאים אחריו פירשו שמדברים כאן בתמורת שלמים בעל מום, ופירשו שהתוספתא סוברת שתמורת שלמים בעל מום רועה עד שתסתאב, כבר פדא בתמורה י"ז ב' ובכורות ט"ו ב'. אבל בתוספות בכורות ט"ז א' ד"ה ותמורה ובשטמ"ק שם אות ד' מפורש שלא נחלקו אלא בולד בעל מום, אבל תמורת בעל מום קריבה, וכן מוכח מתוך העניין, שהרי לעניין שהקדש חל על תמורת בעל מום מפורש בכתוב במקומו, ובעל כרחינו שהריבוי הוא לעניין הקרבה, כמו שהעיר בעזרת כהנים לתו"כ ויקרא, ע' ע"ד, אות ע"א. ועיין בראב"ד לתו"כ שם, י"ג סע"ב, ואף שם הכוונה שנחלקו בולד בעל מום, ולא בתמורת בעל מום.<br>ובירושלמי נזיר פ"ב ה"א, נ"א ע"ד: אהן [תחת] משמש לשון חילול ולשון תמורה. אילין קדשי מזבח (כלומר, שהוממו) אית בהו חילול ואין (צ"ל: ואית) בהו תמורה. קדשי בדק הבית (צ"ל: קדשי מזבח, כמו שהגיהו כל המפרשים) שקדם הקדישן את מומן. הרי זו תחת זו. בא להקריב תמימה. אומר לו לדמים קדשה. בא לוכל בעל מום (כלומר, את האב) אומר לו לתמורה קדשה. והיה הוא ותמורתו יהי קודש. ותמה בס' ניר למה אסור לו להקריב את השניה, והרי ממה נפשך מותר, אם היא תמורה היא קריבה, ואם הוא חילול היא קריבה. ועיין באו"ש פ"ב מה' תמורה ה"ב שנדחק מאד בפירושו. ובגליון אפרים על הירושלמי שם סרס את הגירסא, כלומר: בא להקריב תמימה אומר לו לתמורה קדשה, וסובר הירושלמי שתמורת בעל מום אינה קריבה, וכמו שנסתפקו בתוספות שבשטמ"ק תמורה י"ז ב' אות י"ז.<br>ברם אין צורך בהגהה בירושלמי, והפירוש הנכון הוא בשערי תוא"י שאם בא להקריב תמימה אומרים לו לדמים קדשה, וצריך להעריך אם אינה פחותה בשוויה מבעלת מום, כמשנת תמורה ספ"ה. וכל זמן שלא נתן את העודף להקדש אין מניחין לו לקרב,<sup class="footnote-marker">28</sup><i class="footnote">למ"ד שצריך לעשות דמים מדרבנן, הרי לשיטתו בוודאי הותרה הראשונה בעלת המום, אלא שאין מניחין לו מדרבנן לשחוט את השניה התמימה עד שיתן את העודף, ולכל הפחות עד שיעריכו את השניה התמימה אם אינה פחותה בדמיה מן הראשונה. ולמ"ד שצריך לעשות דמים מדאורייתא (עיין ירושלמי כתובות פי"א ה"ד, ל"ד ע"ג, בבלי ב"מ נ"ז א', תמורה כ"ז א') אף שאפשר לומר שגם הראשונה לא יצאה לחולין (עיין שטמ"ק ב"מ נ"ז א' בשם הר"י ובתוספות תמורה כ"ז א' ד"ה אף), מ"מ מעכבין אותו מלהקריב את השניה התמימה, כדי להעריך ולהודע שמא היא שוה כראשונה, או יותר ממנה, וחל החילול. והירושלמי אומר, כשבא לו אצל השניה התמימה להקריבה, אומרין לו לדמים קדשה, ולך והערך. וכשנתברר שהיא מובחרת מן הראשונה, או שנתן את העודף, ובא לו אצל ראשונה כדי לאוכלה (שהרי חל החילול), אומרים לו לתמורה קדשה, ואסור לו לאוכלה.</i> ואם נתן את העודף ורוצה לאכול את האב, אומרים לו לתמורה קדשה, והאב לא יצא מידי קדושתו. נמצאנו למדים מן הירושלמי שתמורת בעל מום קריבה, וכמו שאמרו שם בירושלמי "והיה הוא ותמורתו יהיה קודש", וכפשוטו של הכתוב, שאומר כן על טוב ברע (בעל מום) ועל רע בטוב. ודווקא בנידון דידן מעכבים אותו מלהקריב את תמורת בעל מום מחמת ספק, שמא אין כאן תמורה כלל אלא חילול שלא כדין.<br>ומכאן שאין לפרש בתוספתא כאן בשום פנים שהכוונה לשלמים בעל מום, מלבד זו שהעיקר חסר מן הספר. ואף מי שהגיה כאן תמורת אשם (במקום תמורת שלמים) וציין לתמורה כ' ב' לא חש לקימחיה, שהרי מפורש להלן "ויביא בדמיהן שלמים", ור"א אומר "ולדות עצמן יקרבו שלמים", ומה עניין שלמים לתמורת אשם.<br>ולפיכך נ"ל לשער שהברייתא כאן נסמכה למשנתנו (פ"ט מ"ו) ששנינו שם: הפסח שנמצא קודם שחיטת הפסח ירעה עד שיסתאב, וכן תמורתו. ולא נתבאר בפירוש בשום מקום מה דינה של התמורה שהמיר בפסח שכבר נסתאב, והרי כאן הפסח כבר עומד לדמי שלמים, ולוא היה מחלל אותו על בהמה, היתה קריבה שלמים, ואין הפסח שהומם מחוסר אלא פדיון. ומפרשת התוספתא: תמורה שֶלַמומם,<sup class="footnote-marker">29</sup><i class="footnote">ככתיב הרגיל במקורות א"י, עיין במבוא לנוה"מ למהרי"ן אפשטין, ריש עמ' 1208, וכניקוד המצוי בכ"י קויפמן ועוד.</i> כלומר של המומם, של הפסח שכבר הומם, אף היא רועה וכו', כדין תמורה לפני שהומם,<sup class="footnote-marker">30</sup><i class="footnote">ועיין בהשגת הראב"ד פ"ג מה' תמורה ה"ו ומה שכתב עליו במרכבת המשנה שם ח"ג במקומו.</i> וכן ולד תמורה שֶלַמומם, ולדן וכו' כמו שכתבנו לעיל, שו' 70 ד"ה ולדן.
<small>74.</small> <b>ר' אלעזר אומ' וולדות עצמן וכו'. </b>כשיטתיה לעיל, שו' 72, ד"ה ר' ליעזר, עיין מש"ש. ועיין מ"ש להלן בסוף פירקין ד"ה ר' לעזר. 

Halakhah 19

<small>75.</small> <b>המפריש נקבה לעולתו לפסחו ולאשמו עושה תמורה. </b>להלן תמורה פ"ב ה"ה, ירושלמי שקלים פ"ד ה"ז, מ"ח ע"ב, בבלי תמורה כ' רע"א. ובפירוש תלמיד ר"ש בר' שניאור לשקלים שם, עמ' 50: עולה ופסח ואשם אין באין נקבה. ואפילו הכי אם הפריש נקבה לעולתו עושה תמורה, הואיל ונקבה ראויה לעולה, כגון בעולת העוף, דאין תמות וזכרות בעופות, הכי נמי קדושת הגוף חיילה עלה ועושה תמורה, אם הפריש נקבה [לפסחו] נמי, הואיל ומותר הפסח קרב שלמים כדלקמן וכו', ולאשמו נמי כיון דמותר אשם הוי עולה, ועולה נקבה אשכחן בעוף וכו'. וכן בר"מ ספ"א מה' תמורה: "המפריש נקבח לפסחו, או לעולתו, או לאשמו, עושה תמורה אעפ"י שאינן ראויין ליקרב, הואיל וירדו לקדושת דמים, והרי הם תמימים ירדו לקדושת הגוף". וכשם שהן אינן קריבות, אף תמורתן כיוצא בהן, וירעו עד שיסתאבו ויקחו בדמיהן קרבן, כל אחד כדינו, עיין בבלי תמורה כ"ו א'. 
<small>76.</small> <b>לעולתו עושה תמורה וכו'. </b>ופירשו בירושלמי שקלים הנ"ל ובבבלי תמורה י"ח סע"ב ואילך מפני שיש שם עולה על נקבה בעולת העוף (עיין מ"ש לעיל), מה שאין כן בפסח ואשם שאינם באים עולה לעולם. ובירושלמי שם מסיים: ר' שמעון בן יהודה אומר משום ר' שמעון לעולתו ולפסחו ולאשמו אינו עושה תמורה. ובבבלי תמורה כ' ב': אף לעולתו אין עושה תמורה. וכן בירושלמי כאן פ"ט ה"ה, ל"ז ע"א: דר' שמעון אמר נקבה לעולה לא קדשה אלא הקדש דמים.<sup class="footnote-marker">31</sup><i class="footnote">ועיין מ"ש להלן, שו' 79–80, ד"ה ר' שמעון בן יהודה.</i> 
<small>77.</small> <b>אלא דבר הרועה ומסתאב. </b>מה שאין כן פסח ואשם שאם הקדיש נקיבה לשמם אין קדושת הגוף חלה עליהם לר"ש, וימכרו שלא במום, כמשנת תמורה פ"ג מ"ג (באשם) ולהלן בסמוך ובמקבילות (בפסח). 
<small>77-78.</small> <b>אמ' ר' רואה אני דברי ר' שמעון וכו'. </b>כ"ה בכי"ל ולהלן תמורה פ"ב ה"ה הנ"ל בד. ובכי"ו ובד כאן: רואה את דברי וכו', וצ"ל: רואה אני (ונתחברו הנו"ן והיו"ד לתי"ו) וכו'. ובכי"ע כאן וכן בתמורה בכי"ו: רואה אני את דברי וכו'. וכן בירושלמי שקלים הנ"ל: אמר רבי אני רואה את דברי ר' שמעון בפסח וכו'. ובירושלמי הנספח לבבלי, וכן בכ"י מינכן שם: א"ר רואה אני את דברי ר' שמעון בפסח וכו', וכ"ה בנוסח הכ"י עם פירוש רבינו משולם, הוצ' הר"א סופר, עמ' 51. וכן יוצא ברור מירושלמי כת"י פסחים פ"ט, שרבי סובר כר' שמעון במפריש נקיבה לפסחו, עיין מ"ש בירושלמי כפשוטו, עמ' 514, ולהלן שו' 78–79, סד"ה וממשיך.<br>ברם בבבלי תמורה כ' א': אמר רבי <b>אין</b> אני רואה דברי ר' שמעון בפסח וכו', וכן יוצא ברור מן הסוגיא שם, וכן הגיהו כל מפרשי התוספתא בתוספתא כאן ובתמורה פ"ב: <b>אין</b> אני רואה וכו'. וכן הגיהו רוב מפרשי הירושלמי בירושלמי שקלים. וברור שאין להגיה את כל נוסחאות התוספתא כאן ובתמורה ואת כל נוסחאות הירושלמי הנ"ל,<sup class="footnote-marker">32</sup><i class="footnote">ובאו"ש פ"ד מה' פסולי המוקדשין הט"ז פירש את הירושלמי במע"ש פ"ג ה"ג, נ"ד ע"א: "ולא דמויי הוה ר' מדמי לה" ע"פ ההגהה בירושלמי כאן ("<b>אין</b> אני רואה"). ברם כל פירושו בירושלמי שם דחוק מאד, ואין הכוונה שם לרבינו הקדוש כלל. אלא שר' מנא הוא שאמר כן לרב הונא רבו, ורב הונא הוא דהוה מדמי לה, ויתבאר אי"ה במ"א, ועיין לפ"ש במפרשים שצוינו לעיל הע' 24.</i> ולא עוד אלא שהמפרשים האחרונים ז"ל לא ידעו מגירסת ירושלמי כת"י בפסחים המקיימת באופן ברור את הגירסא שלנו, ולפיכך אין להגיה בשום אופן, עיין מ"ש בפירושה להלן.
<small>78.</small> <b>שמהמקדיש פסח באו שלמי'. </b>בד: שהמקדיש פסח יביא שלמים. ובכי"ע: שהמקדש שֵמֵהִקדִש פסח באו שלמים. ובכי"ל: שמהקדש פסח יביא שלמים. ובתמורה פ"ב הנ"ל בד וככי"ו: שמא הקדיש הפסח באו שלמים. ובבבלי הנ"ל: אמר רבי <b>אין</b> אני רואה דבריו של ר' שמעון בפסח שהמקדיש לשם פסח בא שלמים (כגירסת שטמ"ק שם אות ב' בשם ל"א). ולימא אין אני רואה דבריו של ר' שמעון באשם, הואיל ומותר אשם קרב עולה וכו'. אבל בירושלמי הנ"ל: אמר רבי אני רואה את דברי ר' שמעון בפסח, שמא הקדש פסח בא שלמים, ולא אראה את דברי ר' שמעון באשם, שמא הקדש אשם בא עולה. א"ר אבין אם הקדיש פסח בא שלמים, גופו קרב שלמים, אם הקדש אשם בא עולה, אין גופו קרב עולה. והפירוש הנכון הוא כעין שפירש בפ"מ וברידב"ז שם, שרבי אמר שמא הקדש פסח בא שלמים, כלומר בתמיה, והרי כל זמן ששם פסח עליו אינו בא שלמים, עיין היטב בבבלי תמורה י"ט א'. ואם אני רואה את דברי ר' שמעון בפסח, לא אראה את דבריו באשם? שמא הקדש אשם בא עולה, כלומר, בתמיה, והרי ק"ו הוא מפסח, שמותר הפסח גופו קרב שלמים, מה שאין כן באשם, וכמו שמבאר ר' אבין בירושלמי שם.<br>ולפ"ז קרוב מאד שאף לפנינו כאן צ"ל: שמה הקדיש פסח באו שלמים, כגירסא שלהלן בתמורה ובירושלמי שקלים, ופירושו, כמו בירושלמי הנ"ל. והגירסא שלפנינו היא אשגרה מלעיל פ"ד ה"ו, שו' 42, עיין מש"ש בהערה 26.

Halakhah 20

<small>78-79.</small> <b>המפריש נקבה לפסחו תרעה עד שתסאב ותמכר ויפלו דמיה לפסח. </b>וכ"ה להלן תמורה פ"ב ה"ג, בבלי שם י"ט א', כריתות כ"ח א'. ובמשנתנו פ"ט מ"ז: המפריש נקבה לפסחו וכו' ירעה עד שיסתאב וימכר ויביא בדמיו שלמים.<sup class="footnote-marker">33</sup><i class="footnote">כ"ה בכ"י אוקספורד ובראשונים, עיין דק"ס, עמ' 302, הע' ט'. ועיין גם בהשמטות וחידושין משטמ"ק כריתות כ"ח א', סוף אות ג' מתוספות כ"י.</i> וברור שכן היתה הגירסא לפני הירושלמי, שכן שנינו שם ברה"ו: מתניתא לאחר כפרה. וכבר הוכיח בתוספ' רי"ד צ"ז ב' שהירושלמי גרס במשנתנו שם "ויביא בדמיו שלמים", ולפיכך פירש את משנתנו "לאחר כפרה" שכבר הקריב את הפסח, ומשום כך יביא בדמיו שלמים, כמפורש בבבלי תמורה י"ט א' הנ"ל, עיין בתוספ' רי"ד הנ"ל. ועיין בתוספות זבחים י"ב ב' ד"ה וש"מ (הראשון).<br>וממשיך בירושלמי שם: וכר' שמעון דתני קודם לפסח וכו', ונדחקו מאד המפרשים בפירושו. ובס' זבחי אפרים להגרא"ד לאפ זבחים ט' א', כ"ג ע"ג, וכן בגליון אפרים שלו כיון מעצמו לדברי תוספ' רי"ד, והגיה שם: <b>ודלא</b> כר' שמעון וכו'. וחכם עדיף מנביא, שכן מביא במלא"ש כאן פ"ט מ"ז: <b>ירוש' כתיבת יד מתני' דלא כרבי ודלא כר"ש</b>, דתני קודם לפסח תהא רועה עד שתסתאב ויביא בדמיה פסח, אחר הפסח תבוא (צ"ל: יביא, כלומר בדמיה) שלמים. ר' שמעון אומר קודם לפסח תימכר שלא במום, לאחר הפסח תבוא שלמים. כלומר לר' שמעון באה הנקיבה עצמה שלמים לאחר הפסח, שהרי לשיטתו לא חלה עליה קדושת הגוף ולא נדחית מעולם. ומשנתנו בפסחים ששונה "ויביא בדמיו פסחים" היא שלא כר' שמעון, כמו שפירש לנכון בזבחי אפרים הנ"ל.<sup class="footnote-marker">34</sup><i class="footnote">עיין מ"ש על כ"ז בירושלמי כפשוטו, עמ' 514.</i> ומה שאמרו בירושלמי כת"י הנ"ל "ודלא כר' " הוא מפני שלשיטת הירושלמי והתוספתא סובר רבי כר' שמעון במקדיש נקיבה לפסחו שלא חלה עליה קדושת הגוף כלל, עיין מ"ש לעיל, שו' 77–78, ד"ה אמ' רבי. ועיין בגליון הש"ס בירושלמי כאן מה שהקשה על התוספות.
<small>79-80.</small> <b>ר' שמעון בן יהודה אומ' משם ר' שמעון תמכר שלא במום. </b>מן הירושלמי שקלים והבבלי משמע שר' שמעון בן יהודה בשם ר' שמעון אמר כן אף בעולה, עיין מ"ש לעיל, שו' 76, ד"ה לעולתו עושה תמורה. ובפירוש ר' משולם לירושלמי שקלים, עמ' 50: והכא מוסיף ר' שמעון בן יהודה משם ר' שמעון [לעולתו ולפסחו ולאשמו אינו עושה תמורה], ועיקרה בתוספתא דפסחים בפ' הפסח שנתערב, ושנויה כמו כן בתמורה. והכוונה שר' שמעון בן יהודה סובר שאף בעולה תמכר שלא במום, וממילא המפריש נקיבה לעולתו אינה עושה תמורה. ואף שבירושלמי כאן הנ"ל מביא דברי ר' שמעון בן יהודה בשם ר' שמעון (לעניין פסח) כדברי ר' שמעון סתם, הרי לעיל שם בה"ה מביא כן גם לעניין המפריש נקיבה לעולה בשם ר' שמעון סתם. 
<small>80-81.</small> <b>ילדה זכר ירעה עד שיסתאב וימכר ויביא בדמיו פסח. </b>וכ"ה להלן תמורה פ"ב ה"ג הנ"ל ובבלי שם י"ט א'. 
<small>81.</small> <b>ר' לעזר אומ' הוא עצמו יקרב פסח. </b>בבבלי הנ"ל לא נזכרו דברי ר' אלעזר בבבא זו, ונחלקו שם אביי ורבא אם חולק ר' אלעזר גם במפריש נקיבה לפסחו וילדה קודם הפסח או שהוא מודה כאן לחכמים, ושוב הביאו שם ברייתא שאמר שם ר' אלעזר הוא עצמו יקרב פסח, עיי"ש מה שתירצו. וכבר העיר בח"ד לתמורה שם שמן התוספתא ראייה לדברי רבא, עיי"ש בתוספות ד"ה אי הכי. 

Chapter 10



Halakhah 1

<small>1.</small> <b>ערב פסחים וכו'. </b>וכ"ה בד ובכי"ע. ובכי"ל: ערבי פסחים וכו'. וזו היא פיסקא ממשנתנו רפ"י, ועיין דק"ס שם, עמ' 306, הערה א', ובתוספות שם צ"ט ב' ד"ה ערב. ובכי"ו אין כאן פרק חדש, אבל בד, כי"ע וכי"ל הוא פ"י, ולפנינו נשמט, כנראה, בט"ס, שהרי פרק זה שייך באמת לפסח ראשון, ובמאירי הוא פ"ה, עיין מש"ש בריש פירקין.<sup class="footnote-marker">1</sup><i class="footnote">ועיין גם במבוא להגדה שלמה של הרמ"מ כשר, ירושלים תשט"ו, עמ' 206.</i> ועיין דק"ס, עמ' 170 סוף הערה נ', ריטב"א ב"מ כ"ט סע"ב, ה' ברכות שלו פ"ב סי' ו' ועוד. ועיין במשניות מועד, הוצ' הר"ח אלבק, עמ' 140, הערה 9. 
<b>סמוך למנחה. </b>בירושלמי רפ"י, ל"ז ע"ב, העמידוה כר' יהודה, וה"ה לשאר ערבי שבתות וימים טובים. ובבבלי צ"ט ב' העמידוה אפילו כר' יוסי, ושאני ערבי פסחים משום חיובא דמצה, עיי"ש עוד תירוצים. ועיין שם נ' ב'. ועיין מ"ש במאיר עין על סדר והגדה של לילי פסח לרמא"ש, עמ' 13 ואילך. ועיין לעיל ברכות רפ"ה ומש"ש בח"א, עמ' 7. 
<b>לא יאכל אדם עד שתחשך. </b>עיין בתוספות צ"ט ב' ד"ה עד ומ"ש לעיל ספ"ב, שו' 67, ד"ה מאימתי. 
<small>1-2.</small> <b>אפי' עני שבישראל לא יאכל עד שיסב. </b>וכ"ה בד ובכי"ל ובמשנתנו רפ"י. ובכי"ע: ואפילו עני וכו', וכ"ה במשנה שבבבלי בכי"מ, ובמשנה שבמשניות ושבירושלמי. ועיין בתוספות צ"ט ב' ד"ה ואפילו. ובשמו"ר פ"כ סוף סי' ח': מכאן אמרו רבותינו, אפילו עני שבישראל לא יאכל עד שיסב וכו'. ומכאן מוכח שלא כיש מפרשים בתוספות הנ"ל (והיא בתוספות הר"ש שם ד"ה ואפילו), כמו שהעיר לנכון רמא"ש במאיר עין הנ"ל, עמ' 15. אבל בכגון דא אין מביאין ראיה מן המדרשות, עיין באיכ"ר פ"א, כ"ט, ובהערת הרד"ל אות נ', הוצ' בובר, עמ' 63, הערה רי"ז. ועיין מ"ש על הסיבה במאיר עין שם, עמ' 18 ואילך. 
<small>2.</small> <b>ולא יפחתו לו מארבע כוסות של יין. </b>עד כאן היא פיסקא מן המשנה הנ"ל. וכ"ה ("ולא") גם בד ובכי"ל. ובכי"ע: לא יפחתו וכו', והוא ע"פ הגהת הרשב"ם, עיין בתוספות צ"ט ב' ד"ה לא ובהגהות הב"ח אות ד'. וכל הברייתא כאן בשם התוספתא בתשב"ץ ח"א סי' פ"ה, מ"ו סע"ג. ופירשו הרשב"ם ועוד שהכוונה כאן לגבאי צדקה שלא יפחתו לו לעני שבישראל. ובמאירי פירש שעל עצמו קאי, ור"ל שצריך להשתדל בכל כחו עד שיהא לו יין כשיעור ארבע כוסות וכו'. ועיין ר"מ פ"ז מה' חמץ ומצה ה"ז. ולפי פשוטו פירושו שלא יפחתו לו בני ביתו המשרתים אותו בהסבתו, דוגמת: מזגו לו וכו' הביאו לפניו וכו' שבמשניות להלן, כמו שפירש במאיר עין הנ"ל, עמ' 25. 
<small>2-3.</small> <b>שיש בהן כדי רביעית. </b>כלומר, שיש בו רביעית יין חי בין כולן, ואם מזגן צריך שיהא ממנו בכל אחת רובע דרובע, עיין ירושלמי שבת פ"ח ה"א, י"א ע"א, כאן פ"י ה"א, ל"ז ע"ג, שקלים פ"ג ה"ב, מ"ז ע"ב, בבלי כאן ק"ח ב'. ואם שתיו חי, צריך שיהא בכל אחת רביעית, שבפחות מכאן אין כאן שתיה, עיין בירושלמי ובבבלי הנ"ל. 
<small>3-4.</small> <b>בין חי בין מזוג. בין חדש בין ישן. ר' יהודה או' ובלבד שיהא בו טעם יין ומראה. </b>וכ"ה הסדר בד, בכי"ל ובתשב"ץ ח"א סי' פ"ה הנ"ל. וכ"ה בבבלי הנ"ל. ופירשו הראשונים שר' יהודה אומר ובלבד שיהא בו טעם יין אם מזגו, ושיהא בו מראה יין אם הוא ישן, עיין ברי"ץ גיאת ה' פסחים עמ' צ"ח, הוצ' צאמבער, עמ' 34. ובתשב"ץ הנ"ל, וכן ביבין שמועה שלו ל"ג ע"ד, העיר על הבבלי מנחות פ"ז א': אין מביאין ישן דברי רבי וכו', טעמא דרבי אל תרא יין כי יתאדם. ופירש"י: ושנה ראשונה יש בו עיקר אדמומית טפי.<br>ובכי"ע כאן: בין חדש בין ישן בין חי בין מזוג וכו'. וכן בסמ"ג עשין מ"א, קי"ח ע"א: בין חדש בין ישן בין חי בין מזוג, כדתניא בתוספתא. ולפי גירסא זו מסתבר יותר שר' יהודה מבאר את טיב המזוג גרידא. ובירושלמי הנ"ל: מהו לצאת בהן מזוגין.<sup class="footnote-marker">2</sup><i class="footnote">כלומר, יותר מן הראוי, עיין בבלי ב"ב צ"ו ב', נדה כ"ד ב', ובמ"ר פ"א, ד'. ועיין בתוספות כאן ק"ה ב' ד"ה שתאן ובמקבילות. ועיין בתוה"ב להרשב"א בית ה' ש"ג, ק"מ סע"ב ואילך, ומ"ש לעיל שבת פ"ח ה"י, הע' 43. ועיין בפירוש תלמיד רשב"ש לשקלים, עמ' 33, ובהלכות פסוקות שרמז להן (והן נתפרסמו ביאהרבוך הפרנקפורטי חי"ב, עמ' 119). ורוב הראשונים סוברים שיין מזוג פסול לגבי מזבח, כפשוטו של הספרי בפנחס פי' קמ"ג, עמ' 190, עיין ברשב"ם ב"ב צ"ז ב', ברשב"א, במאירי ובריטב"א שם (ואל תשגיח בהערות המו"ל שם שנתערב לו יין מזוג ביין מבושל). ועיין ר"מ פכ"ט מה' שבת הי"ד והט"ו. ומדבריו בפ"י מה' פסולי המוקדשין ה"ז מוכח שיין מזוג (אם החי כשיעורו נתקדש בכלי, ואח"כ נתערבו בו מים) כשר בדיעבד לנסכים, עיין בקרית ספר להמבי"ט שם, ובאו"ש פי"א מה' מאכלות אסורות ה"ט.</i> מן מה דתני ר' חייה ארבעה כוסות שאמרו יוצאין בהן בין חיין בין מזוגין. והוא שיהא בהן טעם ומראה יין. כלומר, [נישמעינה] מן מה דתני ר' חייה וכו', והכוונה לתוספתא כאן,<sup class="footnote-marker">3</sup><i class="footnote">ועיין תשב"ץ שהזכרנו בפנים, וכנראה שלפניו היו דברי ר' יהודה בירושלמי שקלים, עיי"ש. ועיין בילקוט המכירי משלי כ"ג, ל"א, מ"ד ע"א.</i> ומשמע ממנה שטעם ומראה יין מתייחסים למזיגה.<br>ובבבלי ב"ב צ"ז ב': חמר חוריין מהו. אמר ליה אל תרא יין כי יתאדם. ופירש הרשב"ם: מהו לנסכים. ויש מפרשים לקידוש. ולא נהירא. ובחי' הרמב"ן שם מפרש שהשאלה היא גם לעניין קידוש, ואף בדיעבד יין אדום מעכב. ובבבלי כאן ק"ח ב': ר' יהודה אומר צריך שיהא בו טעם ומראה. אבל ברי"ץ גיאת הנ"ל גורס: עד שיהא בו וכו', וכן גרס ברמב"ן הנ"ל, והוכיח מלשון זו ("עד שיהא") שהוא לעיכובא. ובתשב"ץ הנ"ל ציין ללשון התוספתא כאן "ובלבד שיהא" והוא אומר "והאי לישנא לא מוכח דבדיעבד פסול". ובכי"ע כאן: ר' יהודה או' עד שיהא בו טעם וריח. ואף שהגירסא בכי"ע היא "עד שיהא", אבל לא נזכר בו מראה אלא שיהא טעמו יין וריחו יין, עיין ב"ב צ"ו א', ע"ז ס"ו א', וברי"ף כאן פ"י סי' תשע"ט ומ"ש במאירי כאן ק"ז א'.<br>ובירושלמי הנ"ל: אמר ר' ירמיה מצוה לצאת ביין אדום, שנ' אל תרא יין כי יתאדם. וכבר ראינו שברמב"ן הנ"ל פירש שמצוה לאו דווקא אלא לעיכובא, והוא מפני שהשאלה בבבלי ב"ב בחמר חווריין מתפרשת לעניין קידוש לדעתו. וכן מוכח בשאילתות יתרו סי' נ"ד שהעתיק שאלה זו להלכה. וכן פירש ביד רמה שהשאלה היא אף לעניין קידוש, אלא שהסיק: ומסתברא דהני מילי היכא דחמרא דההוא אתרא הוי אדום, אבל היכא דהוי חמרא דרובא דאתרא לבן, חמר מדינא הוא וכשר. ובה"ג לא הובאה שאלה זו, וכנראה שפירשו שלעניין נסכים גרידא נשאלה. ומדברי ר' יהודה כאן אין הוכחה גמורה לא לכאן ולא לכאן. ועיין בשו"ע או"ח סי' ער"ב ס"ק ד' ובבאור הגר"א שם, ובסי' תע"ב ס"ק י"א.<br>וברוקח סי' רפ"ג (ד' פאנו): בתוספ' שתאן בפוסין לא יצא, פי' שפסק שעה גדולה ביניהן, וצ"ל: שתאן בפוסקין כגי' ברוקח ד' קרימונא ואילך. ואין לפנינו הלכה זו בתוספתא אלא בירושלמי, עיין מ"ש בירושלמי כפשוטו, עמ' 151.

Halakhah 2

<small>4.</small> <b>מזגו לו כוס ראשון בית שמיי או' מברך על היום וכו'. </b>משנתנו פ"י מ"ב. ומחלוקת ב"ש וב"ה היא לאו דוקא בפסח, אלא אף בקידוש לילי שבתות כמפורש במשנת ברכות פ"ח מ"א. וכל הברייתא שלנו נכפלה לעיל ברכות פ"ה הכ"ה, ונתפרשה לעיל בח"א, עמ' 90 ואילך. 

Halakhah 3



Halakhah 4

<small>8-9.</small> <b>מצוה על אדם לשמח בניו ובני ביתו ברגל וכו'. </b>כל הברייתות עד ה"ח נעתקו בשם התוספתא בילקוט המכירי תהלים קי"ח מ"א, ח"ב ק"ח ע"א. ובירושלמי פ"י ה"א, ל"ז ע"ב: תני צריך הוא אדם לשמח את אשתו<sup class="footnote-marker">4</sup><i class="footnote">= בני ביתו שבתוספתא, עיין לעיל פ"ח, שו' 48)-49, ד"ה שהעלה.</i> ואת בניו ברגל וכו'. ובבבלי ק"ט א': תנו רבנן חייב אדם לשמח את ביתו ברגל וכו', כלומר, את אשתו, ובניו לא נזכרו שם,<sup class="footnote-marker">5</sup><i class="footnote">לפנינו בטעות: לשמח בניו ובני ביתו, אבל כמו שהעתקנו כ"ה בכל כתה"י ובראשונים, עיין דק"ס, עמ' 329, הע' צ'.</i> וכן מוכח מגירסתם בדברי ר' יהודה להלן. 
<small>10.</small> <b>ר' יהודה או' נשים בראוי להם וקטנים בראוי להם. </b>וכ"ה בירושלמי הנ"ל. ומפרש הירושלמי: נשים בראוי להן, כגון מסנים<sup class="footnote-marker">6</sup><i class="footnote">צ"ל: ביסמים, ביסמין, כלי פשתן, עיין מ"ש בירושלמי כפשוטו, סוף עמ' 516.</i> וצוצלין (חגורות). וקטנים בראוי להן, כגון אגוזין ולוזין. אמרין הוה ר' טרפון עביד כן. ובראבי"ה ח"ב סי' תקכ"ח, עמ' 169, מביא את הירושלמי, ומוסיף: "ובתוספתא בתרא דפסחים שנויה כך כי האי גוונא (כלומר, שמשמח את הקטנים), ומיהו לא מפרש במה משמח בניו הקטנים, אלא קתני קטנים הראוי (צ"ל: בראוי) להם". ולעיל שם הוא אומר שהעם לא נהגו כן אלא ביום הכיפורים, כדי לשכח את התענית מן התינוקות, עיי"ש.<br>ובבבלי הנ"ל: ר' יהודה אומר אנשים בראוי להם ונשים בראוי להן, אנשים בראוי להן ביין. ונשים במאי? תני רב יוסף בבבל בבגדי צבעונין, בארץ ישראל בבגדי פשתן מגוחצין. וקטנים לא נזכרו שם. ולא עוד אלא שלעיל שם (ק"ח סע"ב) אמרו: אמר ר' יהודה וכי מה תועלת יש לתינוקות ביין, אלא מחלקין להן קליות ואגוזין בערב פסח, כדי שלא ישנו, וישאלו. אמרו עליו על ר' טרפון<sup class="footnote-marker">7</sup><i class="footnote">כגי' כי"י וראשונים, עיין דק"ס, עמ' 328, הע' מ'.</i> שהיה מחלק קליות ואגוזין לתינוקות בערב פסח כדי שלא ישנו, וישאלו. וכל זה הוא שלא כמסורת הירושלמי שעושים כן בכל רגל כדי לשמח את הקטנים, ואף ר' טרפון עשה כן בכל רגל.<br>ובר"מ פ"ז מה' חמץ ומצה ה"ג פסק שמחלק קליות ואגוזים לבנים בלילי פסחים, ובפ"ו מה' יו"ט הי"ח פסק שמשמח את הקטנים בקליות ואגוזים ומגדנות בכל יום טוב. וכבר העיר בים של שלמה ביצה פ"ב סי' ה' שמקור הר"מ הוא מן התוספתא כאן.<sup class="footnote-marker">8</sup><i class="footnote">עיי"ש שאמר כן בדרך אולי, מפני שבתוספתא לא נזכר במה משמחן, והוא שער כן מדעתו. וכדבריו מפורש בירושלמי הנ"ל.</i> ועיין בב"ח טאו"ח סוף סי' תקכ"ט. ושמא בכל יום טוב היו מחלקים לתינוקות ביום, כדי שלא לעכב את השינה שלהם בלילה, ובפרט שלכמה שיטות שמחת יו"ט מן התורה אינה אלא ביום, עיין בטורי אבן מגילה ז' ב', ומ"ש בשערי תשובה או"ח סי' תקכ"ט, אות ב'.

Halakhah 5

<small>10-11.</small> <b>השמש מכביש בבני מעים ונותן לפני האורחין וכו'. </b>ילקוט המכירי תהלים הנ"ל, והושע י' י"ב (הצופה האנגלי סדרא חדשה כט"ו, עמ' 198). ובבבלי ק"ז ב': ר' יצחק מטביל בירקי. תניא נמי הכי השמש מטביל בבני מעיין ונותנן (בר"ח ובמכירי הושע בשם הבבלי: ונותן) לפני האורחין וכו'. וברשב"ם שם: מטביל בבני מעים של בהמות הנשחטות לסעודת יו"ט, וגם נותן מהן לפני האורחין וכו', כדי שיאכלו מצה ופסח לתיאבון. ובערב הפסח קאי בתוספתא דפסחים, ואפי' מן המנחה ולמעלה, דלעיל מינה תניא ע"פ סמוך למנחה לא יאכל. ואף כאן פירושו שהשמש מכביש ירקות בבני מעים ונותן וכו', כדי לפתוח את המעים, ויאכלו לתאבון. ועיין בפירש"י בבבלי שם. ועיין מ"ש בצפנת פענח פ"ג מה' ערכין סהי"ג. 

Halakhah 6

<small>12-13.</small> <b>המקרא את ההלל הם הולכין אצלו וקורין והוא אין הולך אצלם. </b>וכע"ז בד ובכי"ע. וכן בראבי"ה סי' תקכ"ח, סוף עמ' 127: תניא בתוספתא פרק בתרא דמכילתין הקורא את ההלל הם הולכים אצלו והוא אינו הולך אצלם וכו'. וכלשון זו אף בס' מנוח על הר"מ פ"ח מה' חמץ ומצה ה"י, כ"ו רע"ב. אבל בכי"ל: המקרא את ההלל הם <b>אוכלין</b> אצלו וקורין, וכ"ה במכירי תהלים הנ"ל.<br>ובס' מנוח הנ"ל הביא מכאן ראיה לדברי הר"מ שם שפסק: ויש לו לגמור את ההלל בכל מקום שירצה, אעפ"י שאינו מקום סעודה. ובהשגות שם: אין הדעת מקבלת כן, לפי שאין כאן שם לארבעה כוסות אם אינן במקום אחד. ולפי גירסת כי"ל ומכירי תהלים הנ"ל אין מכאן ראיה, אלא מן ה"ח להלן. ועיין במגיד משנה שם ולהלן בס' מנוח שם שהביאו ראיה לדברי הר"מ מפסחים פ"ו א', וכן הביא משם הראבי"ה הנ"ל שמותר לומר את ההלל במקום אחר. ועיין מ"ש רמא"ש במאיר עין על סדר והגדה של פסח, עמ' 72.

Halakhah 7

<small>13-14.</small> <b>המקרא את בניו ובנותיו קטנים וכו'. </b>וכ"ה בד, בכי"ל ובמכירי הנ"ל. אבל בכי"ע: המקרא את בניו קטנים, וכן, כנראה, היתה הגירסא גם לפני הראבי"ה הנ"ל. 
<small>14.</small> <b>צריך להיות עונה עמהן במקום שעונין. </b>שהרי אם גדולים קורין את ההלל העונה מוציא גם את השומע, כמפורש בירושלמי ברכות ספ"ח ובמקבילות. ועיין בבלי סוכה ל"ח ב'. ולהלן סוטה פ"ו ה"ב (ובמקבילות): כקטן שהוא קורא את ההלל בבית הסופר, ועונין אחריו על כל עינין ועינין, ועיין מ"ש לעיל ח"א, עמ' 11. 
<small>14-15.</small> <b>באי זה מקום הוא עונה. הגיע לברוך הבא, אומ' עמהן בשם ה' וכו'. </b>עיין בתוספתא סוטה הנ"ל ובמקבילות, ובירושלמי הנ"ל ובמקבילות. 

Halakhah 8

<small>16.</small> <b>בני העיר שאין להן מי שיקרא את ההלל וכו'. </b>ראבי"ה הנ"ל, ר' אליהו מלונדריש בסוף פירושו לסדר ליל פסח,<sup class="footnote-marker">9</sup><i class="footnote">בנספח לפירושי ר' אליהו מלונדריש, הוצ' הרמ"ל זק"ש (ירושלים תשט"ז), עמ' קנ"ח.</i> רוקח סי' רפ"ג (קרוב לסופו), או"ז ח"א ה' ק"ש סי' מ"ג, י"ג ע"ד, פירוש תלמיד ר"ש בר' שניאור לשקלים, עמ' 32, רשב"א ברכות י"א סע"א, ועיין בתוספות שם י"ד א' סד"ה ימים, מאירי כאן קי"ז ב' (100 סע"ב) ומהר"מ חלאווה קי"ח א' סד"ה מאי (ס"ה ע"ג), ס' מנוח על הר"מ פ"ח מה' חמץ ומצה ה"י, כ"ו רע"ב, שבה"ל ס' פסח סי' רי"ח, צ"ט ע"א, אבודרהם סדר של ליל פסח, ד"ו שכ"ד, פ"ו ע"ד,<sup class="footnote-marker">10</sup><i class="footnote">נדפס שם בטעות, וכל העמוד שייך לדף פ"ד ע"ב, ופ"ד ע"ב שייך לפ"ו ע"ב.</i> ארחות חיים ח"א ליל פסח סי' כ"א, פ' ע"ג (בשם הרא"ה), ס' אמרכל על ה' פסח, עמ' כ"ד (בסה"י לכבוד מרכס, עמ' קס"ו). ועיין מ"ש רמא"ש במאיר עין הנ"ל (לעיל סוף שו' 12–13), עמ' 70 ואילך. 
<small>17.</small> <b>הולכין לבית הכנסת וקורין פרק ראשון והולכין וכו'. </b>וכ"ה ("פרק ראשון") בד, בכי"ע ובכי"ל. וכ"ה בפי' ר"א מלונדריש, בראבי"ה, בס' מנוח על הר"מ, בשבה"ל, באבודרהם, במאירי ומהר"מ חלאווה הנ"ל. אבל ברוקח הנ"ל: וקורין <b>פסוק</b> ראשון וכו', וכ"ה בס' אמרכל הנ"ל. וכן באו"ז הנ"ל: וקורין בפסוק ראשון. וברשב"א הנ"ל: וקורין פ' ראשון, ובפי' תלמיד רשב"ש למס' שקלים הנ"ל: וקוראין ראשון (ונשמטה המלה שבנתים) וכו'. ובשם הרא"ה באו"ח הנ"ל: וקורין פ' ראשון ושני. ועיין על פרקי ההלל במס' סופרים פ"כ ה"ז, הוצ' היגר, עמ' 347. ולפנינו הכוונה על שני הפרקים הראשונים (כבית הלל בפ"י מ"ו), אלא משום שקראו חלק מן ההלל לפני האכילה וחלק אחרי האכילה, קראו לחלק ראשון פרק ראשון. אבל עיין בבבלי קי"ז ב'.<br>והראשונים הנ"ל העירו גם על הירושלמי ברכות פ"א ה"ה, ג' ע"ד: התיב ר' ירמיה הרי גאולה,<sup class="footnote-marker">11</sup><i class="footnote">כלומר, הרי ברכת אשר גאלנו שבהגדה של פסח פותחת בברוך, אעפ"י שקדם לה הלל, והם היו מברכים על ההלל.</i> שנייא היא דמר ר' יוחנן הלל אם שמעה בבית הכנסת יצא, כלומר והרי כשהוא שב לביתו אומר ברכת אשר גאלנו בלי הלל, ונמצא שאינה סמוכה לחברתה. וכן בירושלמי כאן פ"י ה"א, ל"ז ע"ג (ובמקבילות בשבת פ"ח ה"א, י"א ע"א, שקלים פ"ג ה"ב, מ"ז ע"ב): מהו לשתותן בכרך אחד (כלומר, בלי הפסק ביניהם)? מן מה דאמר ר' יוחנן הלל אם שמען בבית הכנסת יצא, הדא אמרה אפילו שתיין בכרך אחד יצא (כלומר, שהרי אינו מפסיק באמירת הלל בין שתי כוסות האחרונות), עיין בפי' תלמיד הרשב"ש הנ"ל.<br>וכן העירו הראשונים הנ"ל ואחרים (לקוטות הרמב"ן בסוף מכילתין, הר"ן ועוד) על התוספתא בסוכה פ"ג ה"ב (עיין מש"ש) שמפורש שם שקורין את ההלל בלילי פסחים, ובמס' סופרים הנ"ל מפורש: ומצוה מן המובחר לקרות את ההלל בשני לילות של גליות ולברך עליהן<sup class="footnote-marker">12</sup><i class="footnote">ועיין על מחלוקת הגאונים והראשונים בעניין ברכה על ההלל בספרים שציין להם היגר במבואו למס' סופרים, עמ' 56.</i> וכו', וכשהוא קורא אותו בביתו אינו צריך לברך שכבר בירך ברבים. ועיין מ"ש להלן.
<small>17-18.</small> <b>וחוזרין ובאין וגומרין את כולו. </b>וכ"ה בד ובכי"ל. וכ"ה ברשב"א, מהר"מ חלאווה וא"ח הנ"ל. ואצל תלמיד הרשב"ש הנ"ל: וגומרין הלל. וכן במאירי הנ"ל: וגומרין את ההלל. ובכי"ע: וגומרין עד סוף. וכ"ה בפי' ר' אליהו מלונדריש, ברוקח, או"ז, ס' מנוח, שבה"ל וס' אמרכל הנ"ל. ובראבי"ה הנ"ל: וגומרין עד סוף העניין. ושמא טעה הסופר שחשב שיש כאן קיצור ולפיכך הוסיף "העניין". אבל עיין בלשון התוספתא סוטה פ"ו ה"ב ואילך. 
<small>18.</small> <b>ואם אי איפשר להן גומרין את כולו. </b>כלומר, קורין את כל ההלל בבית הכנסת, וחוזרים ואוכלים בבתיהם, ואם יודעים את ההגדה (ואינם יודעים את ההלל) מסדרים אותה בבתיהם, ועיין במאירי כאן הנ"ל, ומ"ש לעיל. ועיין מ"ש להלן, שו' 27–28, ד"ה המצה והחזרת. 
<small>18-19.</small> <b>ההלל אין פוחתין ממנו ואין מוסיפין עליו. </b>וכ"ה בראבי"ה הנ"ל. ולפי פשוטו פירושו שאסור לגרוע מהלל שלם. וכבר נחלקו הראשונים והאחרונים אם הלל הוא דאורייתא או דרבנן, עיין מ"ש הרי"פ פערלא במניין המצות לרס"ג ח"א, רנ"ד ע"ג ואילך, והרמ"מ כשר בתו"ש חי"ב, עמ' 163 ואילך. ובפירוש הרא"ה על הרי"ף ברכות, עמ' כ"ד: א"נ אפשר דהלל בימים שהיחיד גומר בהם את ההלל דאורייתא, דמן התורה חייב אדם לומר שירה באותן מקומות, אבל נוסח שלו מדרבנן, ועיין בהערה כ"ג שם. ואפילו אם הנוסח הוא דרבנן ראו אותו כקבוע ולא הוסיפו ולא גרעו ממנו. ומן הבבלי בתענית כ"ח ב' מוכח שרב כשבא מא"י תמה בראותו אותם קוראים את החלל בר"ח, ולא ראה כן בא"י אפילו קריאה בדילוג, עיי"ש. וכן מוכח מן המשנה שם, עיי"ש בבבלי. ועיין בראבי"ה תענית ח"ב סי' תתע"ט, עמ' 643 ואילך, ובהערות 11, 12 שם, ועיי"ש עמ' 644, הערה 10, ועיין בתוספות סוכה מ"ד ב' ד"ה כאן, ובחילופי מנהגים בין ישיבות סורא ופומבדיתא לר"ש אסף סי' ה'. ולהלן סוכה פ"ג ה"ב נראה שבמקורות א"י הגירסא הנכונה היא "קורין את ההלל" ולא "גומרין את ההלל". ועיין לעיל פ"ד הי"א, שו' 67, ד"ה הלוים עומדים.<br>וברור שבא"י לא היו קורין כלל הלל לא בר"ח ולא בפסח (חוץ מיום ראשון), וכפשוטן של המדרשות, עיין פסיקתא דר"כ, קפ"ט ע"א, ובהערות שם, ובילקוט משלי סוף רמז תתק"ס. ובפיוט של ר' נחמיה (ידיעות המכון לחקר השירה העברית ח"ה, עמ' קל"ג): תנות בראשון הלל, ובאחרון שיר. ולא ידעו שם על דילוג כלל, מפני שההלל אין פוחתין ממנו, כמפורש כאן. ואף אין מוסיפין עליו, ושלא כר' טרפון, עיין בבלי קי"ח א'. ועיין להלן סוכה פ"ג, שו' 7, ד"ה קורין ומש"ש.

Halakhah 9

<small>19-20.</small> <b>ר' לעזר בן פרטא היה פושט בו דברים. ר' היה כופל בו דברים. </b>וכ"ה בד ובכי"ל. אבל בכי"ע ובראבי"ה הנ"ל: פושט בה וכו' כופל <b>בה</b> וכו'. וכן בירושלמי סוכה פ"ג הי"ב, נ"ד ע"א: רבי היה כופל <b>בה</b><sup class="footnote-marker">13</sup><i class="footnote">וכ"ה "בה" אף בברייתא שבבבלי, עיין להלן. והלל היא לשון נקיבה במקורות א"י, עיין מ"ש לעיל פ"ד, הע' 40.</i> דברים. ר' לעזר בן פרטא פושט <b>בה</b> דברים. ובירושלמי כאן פ"ח ה"ח, ל"ו ע"ב אמרו (לעניין אחר): אומר עליהן דברים. מהו דברים. רבנן דקיסרין אמרין קילוסין.<sup class="footnote-marker">14</sup><i class="footnote">ועיין במדרש תנאים הוצ' הרד"צ הופמן, עמ' 91, ובבלי כאן קט"ו סע"ב.</i> וכבר הראינו בכ"מ שדברים במקורות א"י פירושו בהרבה מקומות קילוסין, עיין מ"ש לעיל ח"א, עמ' 31, ד"ה ואשר לפירושה.<br>ואף לפנינו הכוונה שר' לעזר בן פרטא היה פושט, ולא היה כופל, את הקילוסין שבהלל, ורבי היה כופל את הקילוסין, ואין בו משום הלל אין מוסיפין עליו. והקילוסין שבהלל הם "הודו לה' וכו' " ו"אנא ה' הושיעה נא", ובשניהם היו החכמים מטרפין, מנענעין בלולביהן (סוכה פ"ג מ"ט), כלומר היו משעננים בלולביהן, סימן מובהק לקילוס, עיין באבות דר"ן נו"א פ"ד ובמדרש הגדול בראשית ב', כ"ב, הוצ' ר"מ מרגליות, עמ' פ"ח, ובהערות שם. וכן בירושלמי פאה ה"א, ט"ו ע"ד (ובמקבילות): הוה נסיב שיבשתיה והוא מקלס קומי כליא. ועיין בבלי כתובות י"ז א'. ובמשנת סוכה פ"ד מ"ה: בכל יום מקיפין (בלולב או בהושענא, עיין בבלי שם מ"ג ב') את המזבח פעם אחת ואומרים אנא ה' הושיעה נא, אנא ה' הצליחה נא וכו', בשעת פטירתן מה הן אומרין יופי לך מזבח, יופי לך מזבח. ואף כאן הוא קילוס<sup class="footnote-marker">15</sup><i class="footnote">ומכאן נהגו העם לשענן אף באנא ה' הצליחה נא כב"ש בפ"ג מ"ט שם.</i> בלולב, או בערבה.<sup class="footnote-marker">16</sup><i class="footnote">ועיין מ"ש דלמן בדקדוק לשון ארמי של יהודי א"י, הוצ' שניה, עמ' 249, הע' 1, ושולתיס בליקסיקון שלו לסורית של א"י, עמ' 212, ערך שענן.</i> ורבי היה כופל את הקילוסין, משום שכן הוא מנהג הקילוס, לכפול (השוה: יופי לך מזבח, יופי לך מזבח שהבאנו לעיל בפנים, ועוד), ואין בו משום הוספה בהלל.<br>ובמשנת סוכה פ"ג מי"א: מקום שנהגו לכפול יכפול, לפשוט יפשוט, ופירושו כנ"ל. אבל בבבלי כאן קי"ט ב' וסוכה ל"ט א': תנא רבי כופל בה דברים. ר' אלעזר בן פרטא <b>מוסיף בה</b> דברים (כסדר שבמשנה, וכסדר המחלוקת שבירושלמי). מאי מוסיף? אמר אביי מוסיף לכפול מאודך ולמטה.<sup class="footnote-marker">17</sup><i class="footnote">בירושלמי כאן פ"ה ה"ז, ל"ב ע"ג (ובמקבילה בתענית ספ"ג) שנינו: חד <b>בר אביי</b> עבר קומי תיבותא, אמר לון ענון בתריי מה דנה אמר. הדא אמרה לית הדא דידן. א"ר מנא הדא דידן, נסא הוה רב בגין כן אמר לון ענון בתריי מה דנא אמר. וכבר פירשתי את הדברים בסה"י לכבוד מרכס, עמ' שי"ז, הע' 179, שהירושלמי הוכיח מזה שהמקרא (בר אביי, עיין מ"ש על פירוש השם להלן סוף ר"ה הע' 68) בקש שיענו אחריו על כל דבר ודבר, שאין הכוונה להלל שלנו, שלא ענו בה אלא ראשי פרקים. ודחה ר' מנא שהלל שלנו היה אלא שהנס היה גדול, ולגודל הנס ענו אחריו כל מה שאמר, כפלו את כל ההלל, כפלו כל פסוק ופסוק. ומכאן שלפעמים היו נוהגים כן, כפירש"י במשנת סוכה ל"ח א'.</i> ועיין בראבי"ה הנ"ל שהרגיש שאין התוספתא מתאימה למסורת הבבלי.
<small>20-21.</small> <b>ר' לעזר אמ' חוטפין מצה לתינוקות בשביל שלא ישנו. </b>וכ"ה בד ובכי"ל (אלא שבו חסרה המלה "בשביל"). ובכי"ע: לתינוק כדי שלא יישן. וכן מעתיק בשם התוספתא ברשב"ם ק"ט א' ד"ה חוטפין. ובבבלי שם: תניא ר' אליעזר אומר חוטפין מצה בלילי פסחים בשביל תינוקות שלא ישנו. תניא אמרו עליו על ר' עקיבא מימיו לא אמר הגיע עת לעמוד בבית המדרש חוץ מערבי פסחים וכו' בשביל תינוקות, כדי שלא ישנו. ופירש הרשב"ם ע"פ התוספתא כאן (עיין גם בסיפא להלן) שחוטפין מצה מן התינוקות כדי שלא יאכלו הרבה ולא יבואו לידי שינה מתוך כרס מלאה. וכן פירש הר"ן בפ"י סוף סי' תשפ"א, והביא ראיה מן התוספתא כאן. והלשון "חוטפין מצה לתינוקות" מגומגמת לפי זה. אמנם בספר מנוח על הר"מ פ"ז מה' חו"מ ה"ג, כ"ב ע"א מעתיק: לשון התוספתא חוטפין מצה <b>מתינוקות</b>, כדי שישאלו וכדי שלא ישנו, ועיין דק"ס, עמ' 329, הערה ס'. אבל ברור שיש כאן ט"ס, כפי שמוכח מדבריו (עיין להלן), וצ"ל: לתינוקות.<br>ובר"מ פ"ז מה' חו"מ ה"ג: וצריך לעשות שינוי בלילה הזה, כדי שיראו הבנים וישאלו וכו', וחוטפין מצה זה מיד זה וכו'. ובס' מנוח הנ"ל הביא ראיה מן התוספתא לפסק הר"מ. וכן במהר"מ חלאווה ק"ט רע"א: פי' הר"מ במז"ל גוזלין זה מיד זה לשמחה, כדי שישאלו התינוקות ולא ישנו, וה"ג בתוספ' חוטפין מצה לתינוקות. ולדעת הר"מ התוספתא מתפרשת יפה, והיינו שחוטפין מצה מזה לזה, ונותנין לתינוקות בשביל שלא ישנו. ולגירסת כי"ל הפירוש הוא שחוטפין מצה מזה לזה, בשביל התינוקות שלא יישנו, כלומר כדי שלא ישנו התינוקות, מתוך שהם מסתכלים במשחק של חטיפת המצה מגדולים לגדולים. ועיין במרכבת המשנה על הר"מ הנ"ל.<br>ובהשגות הראב"ד על הר"מ הנ"ל: פירוש אחר ממהרין לאכול, כדי שלא יישנו. וכן פירש"י: ואית דמפרש חוטפין מצה, אוכלין מהר. וזה הלשון עיקר, מדמייתי הא דר' עקיבא בהדא. וכן במאמר חמץ להרשב"ץ (יבין שמועה, ל"ה ע"א): תניא בתוספתא ר' אליעזר אומר חוטפין מצה לתינוקות כדי שלא [יהו]<sup class="footnote-marker">18</sup><i class="footnote">כצ"ל, כגירסת הר"ן שהבאנו לעיל בפנים.</i> ישנים. פי' ממהרין להאכילם, כדי שלא יהיו ישנים וישאלו, וכן אמרו בגמרא שר' עקיבא לא אמר לעולם הגיעה שעה וכו', וכן עושין שינוי אחר, כדי שישאלו התינוקות שאהר קידוש עוקרין השולחן (עיין בבלי קט"ו ב') וכו'. ופירש רבינו אף בתוספתא כפירש"י שחוטפין מצות, ואוכלין אותן במהירות (עיין הלשון בבבלי עירובין נ"ד א'), בשביל התינוקות שלא יהו ישנים. ועיין בתיו"ט פ"י מ"ו. ועיין להלן בסיפא.
<small>21.</small> <b>ר' יהודה או' אפי' וכו'. </b>וכ"ה בכי"ע, אבל בד ובכי"ל: ר' יהודה אומר <b>משמו</b> אפילו וכו'. וכ"ה ברשב"ם ובס' המנוח הנ"ל. 
<small>21-22.</small> <b>אפי' לא אכל אלא פרפרת אחת, אפי' לא טבל אלא חזרת אחת חוטפין מצה לתינוקות וכו'. </b>וכ"ה הסדר בד ובכי"ל. ובכי"ע: אפילו לא אכל אלא חזרת ולא טיבל אלא פרפרת אחת חוטפין וכו'. וכ"ה בס' המנוח הנ"ל. וכן ברשב"ם הנ"ל: אפילו לא אכל אלא חזרת אחת ולא טיבל וכו'. והדברים מתפרשים יפה לדעת הר"מ הנ"ל, והכוונה אפילו לא אכל הגדול, אלא פרפרת אחת וכו', ועדיין אינו שבע, חוטפין מצה מזה לזה ונותנין לתינוק, וכן הפירוש לדעת הרשב"ם הנ"ל שאפילו לא אכל התינוק אלא חזרת אחת וכו', והוא עדיין רעב, אין נותנין לו לאכול יותר, וחוטפין ממנו את המצה, שלא יאכל וישבע ויישן. ולדעת רש"י והראב"ד הכוונה היא שאפילו לא אכלו כדי שבעם חוטפין ואוכלין במהירות, כדי שלא יישנו התינוקות. ועיין במאיר עין על ההגדה של פסח לרמא"ש, עמ' 35. 
<small>23.</small> <b>בית שמיי או' עד אם הבנים שמחה. </b>וכ"ה בד ובכי"ע. והיא פיסקא ממשנתנו פ"י מ"ו, אבל בכי"ל מוסיף: ואינו חותם. ובמאיר עין הנ"ל, עמ' 63, כתב: ואומר אני דב"ש סברי שעל מזמור א' יכול הוא לחתום בגאולה, שהרי הוא אומר עבדי ה', ולא עבדי פרעה, וב"ה סברי דעדיף הוא לומר גם בצאת ישראל ממצרים וכו'. ואח"כ חותם בגאולה וכו'. ומגירסת כי"ל אנו רואים שלב"ש אינו חותם בגאולה אחרי מזמור ראשון. 
<small>23-24.</small> <b>ובית הלל אומ' עד חלמיש למעינו מים וחותם בגאולה. </b>פיסקא ממשנה הנ"ל. ובבבלי קי"ז סע"א: ותניא אידך עד היכן הוא אומר, בית שמאי אומרים עד בצאת ישראל ממצרים. ובית הלל אומרים עד לא לנו ה', לא לנו ה' וכו'. 
<small>24-25.</small> <b>אמרו בית שמיי לבית הלל וכי כבר יצאו וכו'. </b>ירושלמי פ"י ה"ו, ל"ז ע"ד. 
<small>26-27.</small> <b>היאך אומר את הגאולה ועדין לא נגאלו. </b>כלומר, הרי אף אתם מודים שמזכיר אח"כ את הגאולה, והרי לא נגאלו אלא ביום. ומסיים בירושלמי: אלא מכיון שהתחיל במצוה אומר לו מרק. 
<small>27-28.</small> <b>המצה והחזרת והחרוסת אף על פי שאין חרוסת מצוה. </b>פיסקא קטועה ממשנתנו פ"י מ"ג, עיין מ"ש לעיל, ח"ב, עמ' 653, הערה 26. והתוספתא חוזרת לעיקר הסדר, שהרי בזמן הבית היו אומרים את הסדר לאחר הסעודה, כפי שכבר ראה רבינו מאיר [מרוטנברג], שהביא בהגהה למרדכי כאן בפ"י ב"הא לך הסדר בקצרה". ובמשנתנו הנ"ל: וחרוסת <b>ושני תבשילין</b>, אע"פ שאין חרוסת מצוה. ברם ברוב הנוסחאות חסר "ושני תבשילין", עיין דק"ס, עמ' 355, הערה ו'. וכן ליתא במשניות הוצ' לו, קויפמן, פרמה, משניות סדר מועד על קלף שבביה"מ כאן, משניות כ"י עם פירוש הר"מ ועוד. ונוסף במשניות ע"פ הברייתא שבירושלמי פ"י סה"ג, ל"ז ע"ד: תני ובגבולין שני תבשילין, אחד זיכר לפסח, ואחד זיכר לחגיגה (כ"ה בכי"ל שם). ועיין בבלי קי"ד ב'. 
<small>28.</small> <b>ר' לעזר בי ר' צדוק וכו'. </b>משנתנו הנ"ל. 
<small>28-29.</small> <b>במקדש מביאין לפניו גופו של פסח. </b>במשנתנו הנ"ל: ובמקדש <b>היו</b> מביאין וכו'. אבל במשנה שבירושלמי ובכל נוסחאות המשנה שהבאנו לעיל חסרה המלה "היו", והכוונה כאן למעט את הגבולין, ועדיין בזמן הבית אנו קיימין, עיין במאיר עין על ההגדה לרמא"ש, עמ' 36. 

Halakhah 10

<small>29-30.</small> <b>מעשה ואמ' להם ר' לעזר בר' [צדוק] לתגרי לוד בואו וטלו לכם תבלי מצוה. </b>בכי"ו ובד חסרה המלה צדוק, אבל היא ישנה בכי"ע ובכי"ל. ובבבלי קט"ז א': אמר ר' אלעזר בר' צדוק כך היו אומרים תגרי חרך שבירושלים, בואו וטלו לכם תבלין למצוה. ובירושלמי פ"י ה"ג, ל"ז ע"ד: תגרי ירושלם היו אומרים בואו וטלו לכם תבלי מצוה. ולא נזכר שם ר' אלעזר בר' צדוק, ואפשר שסמכו ברייתא זו לדבריו במשנתנו, ולפיכך לא הזכירו את שמו. ועיין מ"ש בירושלמי כפשוטו, עמ' 520. ועיין במאיר עין הנ"ל, סוף עמ' 36, שכתב שתגרי לוד היא באשגרה מב"מ פ"ד מ"ג, והעיקר הוא תגרי ירושלים, מקום אכילת פסחים. 

Halakhah 11

<small>30-31.</small> <b>אין מפטירין אחר הפסח אפיקומן כגון אגוזין תמרים וקליות. </b>במשנתנו פ"י מ"ח: אין מפטירין אחר הפסח אפיקומן,<sup class="footnote-marker">19</sup><i class="footnote">והובאה במכילתא בא פי"ח, עמ' 53.</i> ומפרשת התוספתא מהו אפיקומן. ובבבלי קי"ט ב': מאי אפיקומן וכו' ר' יוחנן אמר כגון תמרים קליות ואגוזים. תניא כוותיה דר' יוחנן אין מפטירין אחר הפסח כגון תמרים קליות ואגוזים. ואפשר שהמלים תניא כוותיה וכו' היא הוספה מאוחרת ע"פ התוספתא כאן, ואינה בכ"י ב' של הבבלי, עיין דק"ס, עמ' 383. וכן בערוך ערך אפקומן: ור' יוחנן אמר וכו', וכן מפורש בסוף תוספת פסחים. אבל בכ"י הערוך הגירסא היא: בסוף מסכת פסחים. ועיין דק"ס הנ"ל, הערה א', ובר"ה שם. ובירושלמי פ"י סה"ז, ל"ז ע"ד: ר' יוחנן אמר מיני מתיקה. ולפ"ז פירשו "אפיקומן" שאין גומרין את סעודת הפסח במיני מתיקה, שלא לבטל את טעמו של הפסח.<br>ובירושלמי שם ה"ד: <b>מהו אפיקימון</b>,<sup class="footnote-marker">20</sup><i class="footnote">כגי' כי"ל ועין יעקב, עיין מ"ש בירושלמי כפשוטו, עמ' 521.</i> שלא יהא עומד מחבורה זו ונכנס לחבורה אחרת. וכן בבבלי הנ"ל: מאי אפיקומן אמר רב שלא יעקרו מחבורה לחבורה. ובירושלמי בה"ח פירשו: מיני זמר. וכבר פירשו לנכון שהכוונה היא שלא ינהגו כמנהגי ההוללים בזמן ההוא שהיו מתפרצים אחרי הסעודה לבתים אחרים ומכריחים את בני הבית להצטרף אתם והיו ממשיכים שם את החגיגה, עיין מ"ש בירושלמי כפשוטו, עמ' 521.
<small>31.</small> <b>חייב אדם לעסוק בהלכות הפסח וכו'. </b>כל הברייתא בראבי"ה ח"ב סי' תקכ"ח, עמ' 173, ובהגה"מ ריש נוסח ההגדה. ובחי' מהר"מ חלאווה קי"ח א' (ס"ו ע"ב): והרב ר' יונה ז"ל וכו' ותניא בתוספתא וחייב אדם לדרוש בהלכות הפסח וכו'. ובאבודרהם סדר ליל של פסח (ד"ו שכ"ו), פ"ז סע"א (בשם רבינו יונה): והכי אמרינן בתוספתא שחייב אדם לעסוק בהלכות הפסח <b>וביציאת מצרים</b> וכו'. וכ"ה ברא"ש פ"י סוף סי' ל"ג<sup class="footnote-marker">21</sup><i class="footnote">ושם בטעות: ופירש הר"מ ז"ל, וצ"ל: הר"י ז"ל, כמו שהוא בראשונים הנ"ל. וכ"ה בטור שהבאנו בסמוך בפנים.</i> ובטאו"ח סוף סי' תפ"א, ובקימחא דאבישונה במחזור רומי ח"א, סדר ההגדה, פ"ה ע"ב. וכנראה שרבינו יונה כתב כן מעצמו בדרך באור והרחבה ע"פ לשון ההגדה של פסח. "וביציאת מצרים" לא נזכר בשום נוסח. ועיין מ"ש להלן. 
<b>כל הלילה. </b>וכ"ה בד ובכי"ל. ובכי"ע, בראבי"ה ובהגה"מ הנ"ל חסר, אבל ישנו בשאר הראשונים הנ"ל (בשם רבינו יונה). ובמכילתא סוף בא, עמ' 74: ר' אליעזר אומר מנין אתה אומר שאם היתה חבורה של חכמים או של תלמידים שצריכים לעסוק בהלכות הפסח <b>עד חצות</b><sup class="footnote-marker">22</sup><i class="footnote">כ"ה בכל הנוסחאות. ובכ"י מדרש חכמים "המתוקן" חסר "עד חצות".</i> וכו'. ובפי' הריטב"א על ההגדה (ווילנא תרל"ה, ז' ע"ד): ובמכילתין אמרו ר' אליעזר אומר חייב אדם לעסוק בהלכות הפסח עד חצות, לפי שהוא סובר שזמן אכילת הפסח וההלל עד שנגאלו, ומסדר ההגדה לא נראה לי כן, אלא כרבנן דאמרי עד עמוד השחר, וכן הלכה, אעפ"כ ראוי להחמיר וכו', ועוד י"ל כי החכמים הללו לאחר שסיימו ד' כוסות האריכו בענין יציאת מצרים. ועיין במכילתא שם פ"ו, עמ' 19, שו' 7. 
<small>31-32.</small> <b>אפלו בינו לבין בנו, אפלו בינו לבין עצמו, אפלו בינו לבין תלמידו. </b>וכ"ה בד ובכי"ל. ובכי"ע: אפילו בינו לבין עצמו, בינו לבין ביתו, בינו לבין תלמידו. וכ"ה בראבי"ה הנ"ל בכי"א ובהגה"מ הנ"ל. ועיין בבלי קט"ז א' ובמכילתא שהעתקנו לעיל. ובין ביתו פירושו בין אשתו. ובכ"י לונדון של הראבי"ה הנ"ל: בינו לבין <b>בני</b> ביתו וכו', עיין מ"ש לעיל פ"ח ה"י, שו' 48–49, ד"ה שהעלה. 

Halakhah 12

<small>33.</small> <b>בבית ביתוס בן זונין בלוד. </b>עיין לעיל פ"ג הי"א, שו' 38. 
<small>34.</small> <b>עד קרות הגבר. </b>פעמים הוא קרות הגבר הוא עמוד השחר, עיין ברכות פ"א מ"א ואבות דר"ן נו"א ספ"ב, נו"ב ספ"ג. אבל עיין להלן תענית פ"א, שו' 26–27, ומש"ש. ועיין במיוחס לרש"י תענית י"ב א'. 
<small>34-35.</small> <b>הגביהו מלפניהן ונועדו והלכו להן לבית המדרש וכו'. </b>וכ"ה ("ונועדו") בד ובראבי"ה הנ"ל. אבל בכי"ע: ונוערו וכו'. ובכי"ל: וניצרו וכו', וברור שצ"ל: וניערו, וכ"ה בהגה"מ הנ"ל (בדפוסים ישנים. ובד"ח תיקנו "ונועדו"). ופירשתי בתס"ר שהכוונה היא שהגביהו מלפניהם את שיורי האוכלין (העצמות והקליפין) כשיטת ב"ה, וניערו, כלומר, ר"ג וזקנים ניערו את הטבלא, והחמירו כשיטת ב"ש, עיין לעיל שבת פט"ז ה"ז, שו' 14–15, ומש"ש.<br>עכשיו נ"ל לפרש שהכוונה היא שהגביהו מלפניהן את השולחן<sup class="footnote-marker">23</sup><i class="footnote">דלו לתכא, עיין בבלי קט"ו ב', ב"מ פ"ו א', ומ"ש לעיל ח"א, עמ' 93, הע' 59.</i> וננערו<sup class="footnote-marker">24</sup><i class="footnote">כלשון הבבלי ר"ה ל' א' ומו"ק כ"ב א': ננערו לעמוד. ובחולין נ"א ב': ניערה לעמוד, ובכי"י ובדפוסים ישנים שם: ננערה, והיא היא.</i> והלכו לבית המדרש. והוא כעין שאמרו לעיל ברכות פ"ה ה"ג: ועקרו עם חשיכה לבית המדרש וכו'. ובבבלי כאן ק"ב א': ועקרו רגליהם לילך לבית הכנסת וכו', ועיי"ש ק"א ב'. ואף כאן פירושו: וננערו ועמדו והלכו וכו'.

Halakhah 13

<small>35.</small> <b>אי זו היא ברכת הפסח וכו'. </b>במשנתנו ספ"י: בירך ברכת הפסח פטר את של זבח. בירך את של זבח לא פטר את של פסח. דברי ר' ישמעאל. ר' עקיבא אומר לא זו פוטרת זו ולא זו פוטרת זו. ועיין בירושלמי סוף מכילתין. ועיין או"ז ה' ק"ש סי' כ"ה, ח"א י"ב ע"ג, ומ"ש הגרא"ד לאפ בזבחי אפרים זבחים ל"ז א', פ"ה סע"א ואילך.<br>והברייתא שלנו הובאה בשם התוספתא בערוך ערך ברך א', רש"י זבחים ל"ז א'. פיה"מ להר"מ סוף פסחים (בהוצ' טולידנו חסר), רשב"ם קכ"א א' במשנה, פרדס הוצ' הרח"י עהרענרייך זצוק"ל, עמ' רי"א, תוספ' ר' יהודה ברכות מ"א ב' ד"ה אמר (כ"ח ע"ג), פסקי ברכות למהר"מ ב"ב סי' אלף אות י"ג, עמ' 303 (=תשב"ץ קטן סי' שכ"ב), פירוש הר"ש מפלייש לפיוט אלקי הרוחות באו"ז ח"ב סי' רנ"ו, ס' רע"א, או"ז שם סי' רל"ו, נ"ה ע"ד, רמב"ן כאן ז' א' ד"ה ובתקיעת, מאירי שם ד"ה ולענין (14 סע"ב), מגן אבות שלו, עניין ח', עמ' מ"ב ועמ' מ"ה, שבה"ל השלם ס' פסח סי' רי"ח, עמ' 199, מרדכי סוף סדר של פסח, ר"ן פ"א סי' ת"ש, אבודרהם ברכת המצות הוצ' הרח"י עהרענרייך, עמ' ק', ד"ו שכ"ו, י' סע"ד. ופסקה הר"מ בפ"ח מה' חמץ ומצה ה"ז.
<small>36.</small> <b>אי זו היא ברכת הזבח וכו'. </b>בר"ח סוף פסחים: תאנא איזו היא ברכת הזבח וכו', וכן העתיקוה רוב הראשונים הנ"ל. ועיין מ"ש לעיל ח"א, עמ' 88, ד"ה לאכל זבחים. 