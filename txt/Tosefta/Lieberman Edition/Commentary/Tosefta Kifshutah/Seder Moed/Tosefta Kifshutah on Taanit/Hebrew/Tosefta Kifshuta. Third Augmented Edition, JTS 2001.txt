Tosefta Kifshutah on Taanit
תוספתא כפשוטה על תענית
Tosefta Kifshuta. Third Augmented Edition, JTS 2001
https://www.nli.org.il/he/books/NNL_ALEPH001234513/NLI

תוספתא כפשוטה על תענית



Chapter 1



Halakhah 1

<small>1-2.</small> <b>שואלין את הגשמים עד שיצא ניסן שנ' ויורד לכם גשם יורה ומלקוש בראשון דברי ר' מאי'. </b>כל הברייתא בשם התוספתא במכירי יואל, עמ' 18. ובמשנתנו פ"א מ"ב: עד אימתי שואלין את הגשמים (כלומר, טל ומטר), ר' יהודה אומר עד שיעבר הפסח, ר' מאיר אומר עד שיצא ניסן שנאמר ויורד לכם גשם <b>מורה</b><sup class="footnote-marker">1</sup><i class="footnote">וכ"ה בכי"ל כאן ובמכירי הנ"ל (בפנים). ועיין בשנו"ס במשניות הוצ' ראם.</i> ומלקוש בראשון. ועיין במלא"ש שכתב שאפשר שהפסוק הוא מסתמא דמתניתין ולא מדברי ר"מ גרידא. אבל מתוך התוספתא כאן מוכח שר"מ הוא שמביא את הפסוק כראייה לדבריו. ור"מ סובר שאף היורה פעמים יורד בניסן, ובמקרה כזה התבואה רכה, ומלקוש מועיל כל החודש למלילות ולקשין, עיין בבלי ו' א', ועיין בהגהות הרש"ש ה' רע"א. ובכמה נוסחאות במשנתנו גורס "ר' יוסי" במקום "ר' מאיר", עיין בהוצ' מלטר, ובשנו"ס שם, סוף עמ' 1, ועיין מ"ש להלן. ועיין נדרים פ"ח מ"ה, ואף משם מוכח שהגירסא "ר' מאיר" נכונה, כמפורש בירושלמי שם ה"ז, מ"א ע"א, עיי"ש.<br>ובתוספתא לא הזכירו כלל עניין הזכרת גשמים, ושמא היא סוברת במקום שמזכירין שואלין, עיין ירושלמי פ"א ה"ב, ס"ד ע"א, ובבלי ד' ב'.
<small>2-3.</small> <b>וחכמים או' יורה במרחשון ומלקוש בניסן. </b>וכ"ה ("במרחשון") גם בד, בכי"ל ובמכירי הנ"ל. אבל בכי"ע: יורה <b>בכסליו</b> וכו'. ושינוי הנוסח אינו נוגע לעניינינו כאן, והוא תלוי במחלוקת התנאים, עיין בבלי ו' א', ספרי עקב פי' מ"ב, הוצ' הר"א פינקלשטין, עמ' 89, ומדרש וי"ר פל"ה, י"ב, הוצ' ר"מ מרגליות, עמ' תת"ל, ובשנו"ס שם. וכאן הכוונה היא שלדברי החכמים אין הפסוק ביואל מדבר ביורה ומלקוש בניסן, אלא בגשמים בזמנן, יורה בזמנו (בחשון, או בכסלו, לכל תנא לפי שיטתו) ומלקוש בניסן. ואף כשיורה ירד לפני ניסן, המלקוש<sup class="footnote-marker">2</sup><i class="footnote">ועיין בירושלמי ספ"א, ס"ד ע"ד.</i> אינו סימן ברכה אלא עד הפסח. ומלקוש בראשון פירושו בתוך חודש ניסן, כרגיל ברוב השנים. והברייתא בבבלי ו' א' אינה עניין לכאן, והיא סובבת על הפסוק בדברים י"א, י"ד, עיין בספרי הנ"ל. 
<small>3-4.</small> <b>אמ' להם ר' מאיר הואיל ואילן עושה פירות לשנים עשר, ותבואה לששה חדשים וכו'. </b>כלומר, ברגיל תבואה עושה לששה חדשים,<sup class="footnote-marker">3</sup><i class="footnote">עיין להלן, שו' 35 ואילך.</i> ובימי יואל נעשה נס ועשתה תבואה לחמשה עשר יום, וממילא מוכח שהכוונה ליורה בניסן, ואם היורה בניסן הרי המלקוש סימן ברכה בכל החודש, אעפ"י שבאותו זמן ביכרה התבואה לחמשה עשר יום. ועיין בבלי ה' א' ובתוספות שם ד"ה ובחזירתו. ובירושלמי פ"א סה"ב, ס"ד ע"א, ושקלים פ"ו ה"ב, נ' ע"א, סובר ר' יוסי שלעתיד לבוא התבואה עושה לחמשה עשר יום, שכן מצינו שעשתה בימי יואל, ור' יהודה חולק שם וסובר שלעתיד לבוא התבואה עושה לחודש. ואפשר שהטעם הוא מפני שר' יהודה מפרש את הפסוק ביואל כחכמים כאן, שהיורה ירד בזמנו ולא בניסן, וכשיטתו במשנתנו שאין שואלין עד סוף ניסן. ואשר לר' יוסי, עיין בח"ד, ועיין מ"ש לעיל שו' 1 סד"ה שואלין. 

Halakhah 2

<small>5-6.</small> <b>מימתיי שואלין את הגשמים משתגיע זמנה של רביעה. </b>במשנתנו פ"א מ"ג: בשלשה במרחשון שואלין את הגשמים, רבן גמליאל אומר בשבעה בו וכו'. ולהלן נחלקו בזמנה של רביעה. 
<small>6-7.</small> <b>אם היתה שנה חסירה נותנין לה חסרונה, אם לאו הולכין אחר סדרן דברי ר'. רבן שמעון בן גמליאל וכו'. </b>ירושלמי פ"א סה"ג, ס"ד ע"ב, אלא ששם המחלוקת הפוכה: דברי רבן שמעון בן גמליאל. רבי אומר וכו'. וברוב המקומות מקדימים דברי רבי לדברי רשב"ג אביו. ועיין מ"ש לעיל ח"ב, עמ' 681. ולפי פשוטו "שנה חסירה" פירושה שלפי תקופת החמה עדיין לא הגיע זמנה של רביעה, וסובר רבי שאין שואלין לפני הזמן האמיתי של התקופה, אבל אם היתה יתירה, כגון שלפי התקופה הגיע זמנה של רביעה לפני כן, מתחיל לשאול כבשנים כסדרן, ולא איכפת לנו אם הוא מאחר קצת בהתחלת השאלה, שעדיין יש פנאי לגשמי ברכה. ועיין ר"מ פ"ח מה' קידוש החודש ה"ו, וקשה להכניס את הדבורים המאוחרים לתוך התוספתא. 
<small>8.</small> <b>לעולם הולכין אחר סדרן. </b>כלומר, לעולם מתחילין לשאול בכל שנה בזמן אחד, בין אם היתה חסירה, בין אם היתה יתירה. 
<b>אם היתה שנה מעוברת נותנין לה עיבורה. </b>בירושלמי הנ"ל אמרו עלה: לבסוף נצרכה. ופירשו בהגהות המיוחסות (כנראה, בצדק) לר"ב אשכנזי: "ר"ל האי דקאמר הולכים אחר עיבורה חוזר על סוף הזמנים של תעניות, דתנן היחידים חוזרין ומתענין עד שיצא ניסן". ונראה שהכוונה שאחרי העיבור הולכין אחר תקופת החמה, וכשעבר ניסן לפי תקופת החמה, אעפ"י שעדיין לא עבר לפי סדר השנה שנתעברה, הרי הגשמים הם סימן קללה, אם לא ירדו גשמים לפני כן, כמפורש בירושלמי ספ"א, עיין מ"ש בסה"י לכבוד מרכס, עמ' שט"ז. וכן פירש מדעתו בצפנת פענח פ"ג מה' תענית ה"ט. 

Halakhah 3

<small>9.</small> <b>אי זו היא רביעה ראשונה ר' מאיר או' ביכורה לשלשה, בנונית לשבעה וכו'. </b>כל הברייתא בירושלמי פ"א רה"ג, ס"ד ע"א, בבלי ו' א', נדרים ס"ג א'. ומשנתנו פ"א מ"ג, היא כר' מאיר, כמו שאמרו בירושלמי הנ"ל: מתניתא דר' מאיר. 
<small>10-11.</small> <b>רבי יהודה אומ' הבכירה לשבעה, בינונית לשבעה עשר וכו'. </b>כ"ה לנכון בד ובכי"ל. ובכי"ו, וכן בכי"ע, ישנה השמטה ע"י הדומות. וכגירסא שלפנינו כ"ה גם בבבלי הנ"ל. ובירושלמי שם: ר' יודה אומר הבכירה בשבעה והבינונית בשבעה וכו', וברור שצ"ל שם: והבינונית בשבעה [עשר], כמו שהגיהו המפרשים. ובמלא"ש פ"א מ"ג: אבל בירוש' כתיבת יד אמר ר' יהודה בז' ובשלשה עשר ובכ"ג. [תיקונים והשלמות: גירסא זו לא תתכן, שהרי הירושלמי אומר להלן שם: הכל מודים בשבעה עשר וכו׳. אלא כשם שביטלנו בהחלט את גירסת הדפוסים כך לא נקבל את קיום גירסת ירושלמי כת״י.]
<small>11.</small> <b>ר' יוסה אומ' ביכירה לשבעה עשר וכו'. </b>ר"ח ו' א' בשם התוספתא. 
<small>12.</small> <b>אפילה לראש חדש כסליו </b>וכ"ה בד ובבבלי הנ"ל. וכן בכי"ל: והאפילה בראש חדש. ובכי"ע ובר"ח הנ"ל: אפילה בשלשים. וכן בירושלמי הנ"ל: והאפילה בשלשים יום. 
<small>12-13.</small> <b>אין היחידים מתענין אלא מראש החודש. </b>כלומר, כשהגיע זמן האפילה ולא ירדו גשמים. ובמשנתנו פ"א מ"ד: הגיע שבעה עשר במרחשון ולא ירדו גשמים התחילו היחידים מתענין. והוא מפני שמשנתנו כר' מאיר (עיין מ"ש לעיל, שו' 9, סד"ה איזו היא), והוא הרי סובר לעיל שהאפילה היא בשבעה עשר. ועיין ראבי"ה ח"ב סי' תתמ"ט, עמ' 594 ואילך, ומ"ש בקרן אורה ו' א'. ולהלן, שו' 30 ואילך, מבואר מי הם היחידים. 

Halakhah 4

<small>13-14.</small> <b>אי זו היא רביעה שנייה משתגיע זמנה של רביעה וכו'. </b>בבבלי ו' ב' הביאו כמה משניות שהלכותיהן תלויות ברביעה שניה, עיין פאה פ"ח מ"א ושביעית פ"ט מ"ו ומ"ז.<sup class="footnote-marker">4</sup><i class="footnote">עיין מ"ש בגליון הש"ס לר"ע איגר כאן ו' סע"א, והשוה מאירי, עמ' 12.</i> ורב פפא אמר שם: כדי להלך בשבילי הרשות, דאמר מר מהלכין כל אדם בשבילי הרשות עד שתרד רביעה שניה. ובשרידים מפירוש הר"א לתענית הוצ' ר"ד הלבני, עמ' 30: שבילי הרשות, דרכים, שהן ברשות (צ"ל: כרשות) הרבים, בשדות. ופירש רבינו שבילי הרשות דרכים בשדות שנכנסין להם ברשות, כרשות הרבים. וכן פירש גאון (לפי שטמ"ק ב"ק פ"א ב' סד"ה לעניין פסק): להכי קרי להו שביל הרשות שיש לו לכל אדם רשות להלך בו וכו'. ועיין בפי' ר"ג כאן. והמחלוקת בין הראשונים היא לעניין הלשון גרידא, אבל עצם ההלכה ברורה, ובשדה של יחיד עסיקינן, שהרי בדרך של רשות הרבים יכול ללכת אימתי שירצה. ועיין מ"ש לעיל ח"ב, עמ' 581, ד"ה מאימתי.<br>ובמשנת טהרות פ"ו מ"ז: הבקעה בימות החמה וכו' <b>רשות הרבים</b> לטומאה. ובתוספתא שם פ"ז ה"ח: ואלו הן ימות החמה משתיעקר תבואה מתוכה. אלו הן ימות הגשמים משתרד רביעה שניה. ובירושלמי ב"ב פ"ה ה"א, ט"ו ע"א: ומוטלין (צ"ל: ומטיילין) בשבילי הרשות משתיעקר התבואה עד שתרד רביעה שניה. ואפשר לומר שדין המשנה בטהרות הנ"ל תלוי בתנאי יהושע (או של שלמה, לפי הבבלי בב"ק פ"א ב'), כלומר, משום כך היא רשות הרבים לטומאה, משום שכל אדם רשאי לילך בה עד רביעה שנייה. ורב פפא נקט את התנאי הקדום ולא את משנת טהרות התלויה בו. ועיין בהגהות יפה עינים ו' ב' ד"ה דתנן. ועיין בתוספות ב"ב קנ"ג ב' ד"ה בימות. אבל עיין בפיה"מ להר"מ במשנת טהרות הנ"ל, ולטעמו אין רשות הרבים לטומאה תלויה ברשות שניתנה לרבים ללכת בה, אלא צריך שיהו רגילים ללכת שם, ואפילו רשות הרבים בלילה, בזמן שאין רגילין ללכת שם רשות היחיד היא לעניין טומאה, ולפיכך נתן שם טעם אחר, עיי"ש. ועיין מ"ש להלן.
<small>14.</small> <b>וחכמים אומ' משתרד רביעה שנייה. </b>בנדרים פ"ח מ"ה: עד הגשמים, עד שיהיו הגשמים, עד שתרד רביעה שניה, רבן שמעון בן גמליאל אומר עד שיגיע זמנה של רביעה. ולעניין נדר המחלוקת מובנת, ובזה הכל תלוי בלשון בני אדם, ורבן שמעון בן גמליאל יכול לסבור שאין אדם מכניס את עצמו לספק ונודר עד זמן קבוע. אבל בנידן דידן לא נזכרו כלל נדרים, ומשמע שבכל מקום שאמרו רביעה שניה סובר ר' מאיר שהכוונה לזמנה של רביעה, וחכמים סוברים שהכוונה לגשמי הרביעה. ובמאירי כאן, עמ' 12: כל שאמרנו שזמנו ברביעה שניה יראה לי שאין בדבר חלוק בין ירדו בין לא ירדו, אלא אפילו לא ירדו נדון לאותו דבר כאילו ירדו וכו', עיין להלן. ובדברי חכמים לא נתבאר אם הם מצריכים תרתי, זמן רביעה וגשמי רביעה, אבל אם ירדו גשמים לפני הזמן, אין כאן רביעה שניה, ואין רביעה שניה לפני זמנה, או שאם היתה שנה בכירה וירדו גשמים ברביעה שניה לפני זמנה, רביעה שניה היא. ועיין בגבורות ארי ו' סע"א ד"ה לנדרים שחקר כן לעניין משנת נדרים הנ"ל. 
<small>14-16.</small> <b>ר' יוסה אומ' כל התלוי ברביעה משתגיע זמנה של רביעה, וכל שאין תלוי ברביעה משתרד וכו'. </b>וכ"ה בד ובכי"ל. אבל בכי"ע: כל שתלוי ברביעה משתרד רביעה שנייה כל שאין תלוי ברביע משתגיע זמנה של רביע. וכע"ז גם בירושלמי שביעית פ"ט ה"ז, ל"ט ע"א, ונדרים פ"ח ה"ו, מ"א ע"א, בשם תני ר' יוסי. ובמאירי, עמ' 12 הנ"ל: ויש בזו חולקין בקצת דברים מצד שהטעם אצלם בקצת דברים אלו סבת הגשמים, כעין שתאמר בהיתר הנאת תבן וקש, מפני שהגשמים עשאום כזבל גמור, כמו שפירשנו, וכן בהיתר זיתים הנשארים לעניים, מפני שהגשמים המאיסום ונתיאשו העניים מתוך כך. ואחר שכן אין קרויה רביעה שניה אלא א"כ ירדו גשמים. ועיין בגבורות ארי ו' ב' ד"ה רב פפא אמר.<br>ובפי' הרש"ס לשביעית, קנ"ג ע"א, כתב: ר' יוסי ס"ל כרשב"ג דפרק קונם יין, דלא בעי עד שירד אלא עד שיגיע סגי, וקאמר דאם תלה נדרו במידי דשייך לרביעה, כגון שנדר שלא לנעול מנעלים עד הגשמים, דוודאי בגשמים נתן דעת, בההוא בעינן ירדו ממש, אבל לא ירדו אסור, ואי אינו תלוי ברביעה כגון הנודר מחבירו שלא ליהנות ממנו עד הגשמים, עד שיגיע סגי.
<small>16-17.</small> <b>רבן שמעון בן גמליאל אומ' גשמים שירדו שבעה ימים זה אחר זה ולא פסקו יש בהן כדי רביעה שניה. </b>לעיל שביעית ספ"ז, ועיין במסורת התוספתא שם, ומ"ש לעיל ח"ב, עמ' 581, ועיין בגבורות ארי ו' א' ד"ה גשמים ואילך. ולפי גירסת התוספתא פירושו שאין צורך בהפסק גשמים בין רביעה לרביעה, ואפילו ירדו גשמים ז' ימים בלי הפסק, נקראת רביעה שניה. ועיין מאירי, עמ' 13, שכתב: ואף אחרים פרשו בה אלא א"כ ירדו בראשונה, שאין שניה אלא אחר הראשונה, אבל בירדו ז' ימים כ"ע מודים שיש כאן רביעה שניה. 
<small>17-18.</small> <b>כמה גשמים יורדין ויהא בהן כדי רביעה מלא כלי של שלשה טפחים דברי ר' מאיר. </b>וכ"ה בד ובכי"ל. וכע"ז בירושלמי ברכות פ"ט ה"ג, י"ד ע"א, וכאן פ"א ה"ג, ס"ד ע"ב, וב"ר פי"ג, י"ג, עמ' 122. ובבבלי כ"ה ב': ת"ר עד מתי יהו הגשמים יורדין והצבור פוסקין מתעניתם, כמלא ברך המחרישה דברי ר' מאיר. וכבר פירשו שהוא ברך של מחרשה הן ג' טפחים, עיין בהערות תיאודור לב"ר הנ"ל. ברם בכי"ע כאן: ויהא בהן כדי רביעה <b>שנייה</b> וכו'. וע"פ גירסא זו הדברים דבוקים למעלה, שהרי ברביעה שנייה עסיקינן באן. אבל גירסא זו מתנגדת לכל הנוסחאות ולכל המקבילות, ולא זו בלבד אלא שר"מ סובר לעיל שבעניינים התלויים ברביעה שנייה אנו הולכים אחר זמנה של רביעה, ולא אחרי ירידת גשמים. ולפיכך קרוב לוודאי שהכוונה כאן להפסק תענית, כמפורש בבבלי ובירושלמי הנ"ל, או לברכת הגשמים, עיין בירושלמי הנ"ל, ועיין מ"ש להלן. 
<small>18-19.</small> <b>ר' יהודה או' ראשונה טפח שניה טפחיים ורביעה שלש' טפחים. </b>בירושלמי הנ"ל: ר' יהודה אומר בתחילה טפח ובשנייה שני טפחים <b>ובשלישית</b> שלשה טפחים. ובב"ר הנ"ל: בקטנה (ברוב הנוסחאות: בקשה) טפח ובבינונית טפחיים ובשביעה ג' טפחים. ובבבלי הנ"ל: ר' יהודה אומר (כגי' כי"י וראשונים, עיין בהוצ' מלטר) בחרבה טפח בבינונית טפחים ובעבודה שלשה טפחים. ואין לפרש בכל המקורות באופן שוה, אלא יש כאן מסורות דומות. וברביעה ראשונה שהאדמה היא חריבה וצמאה והמים נבלעים מיד, כשחדרו לעומק טפח היא רביעה, וברביעה שניה שהאדמה היא בינונית, צריך ג' טפחים, וברביעה שלישית (כלשון הירושלמי) שהאדמה כבר שביעה צריך שיחדרו לעומק ג' טפחים. ואשר ללשון התוספתא "ורביעה" הרי נראה שבכי"ל רצו לתקן "סביעה" (במקום: רביעה), כלומר, שביעה כב"ר הנ"ל. ואף רבֵיעה כאן, ארץ רבויה, רוייה, עיין ישעיה נ"ה, י', ובבלי ו' ב'. ובבבלי כ"ב סע"ב: לא <b>שכורה</b> (=רוויה) ולא צמאה אלא בינונית.<br>ובבבלי ו' ב': ואמר ר' אבהו רביעה ראשונה כדי שתרד בקרקע טפח, שניה כדי לגוף בה חבית. ועיין במיוחס לרש"י ובירושלמי ברכות (י"ג סע"ד) ותענית הנ"ל, ומשמע שם שהשיעור השני הוא מרובה מן הראשון. ועיין במאירי, עמ' 13, ומ"ש בגבורות ארי ו' ב' ד"ה רביעה. ולפי פשוטו לא נזכרו השיעורים אלא להגדרת הרביעה, ואם ירדו בפעם הראשונה גשמים פחות מטפח כשהאדמה צמאה, אין כאן רביעה, ומה שבא אחריה היא רביעה ראשונה, והשלישית היא שנייה, ואם בכל אלו ירדו בפחות מכשיעור מתחילים להתענות.
<small>19-20.</small> <b>אמ' ר' שמעון בן לעזר אין לך כל טפח וטפח שיורד מלמעלה וכו'. </b>ילקוט המכירי תהלים מ"ב י"ז, ח"א, עמ' 246, בשם הירושלמי והתוספתא. ועיין בס' הישר לר"ת שבת סי' קצ"ח, כ"א ע"ב, וסי' ר"ה, כ"א ע"ד. ואף הברייתא שלנו בירושלמי, ב"ר ובבלי הנ"ל, ועיין בבבלי שם. ועיין בירושלמי ובב"ר למטה בסמוך שם, בקה"ר פ"א, ז', קהלת זוטא שם, עמ' 87, מדרש תהלים פמ"ב, ה', קל"ד, ע"א, פרקי דר"א פ"ה, הוצ' הרד"ל, י"ב סע"ב ואילך. 
<small>21-22.</small> <b>למה נקרא רביעה שרובעת את הארץ. </b>בירושלמי נדרים פ"ח ה"ו, מ"א ע"א, בבא זו היא המשך דברי רשב"ג שלעיל, שו' 16. ובירושלמי שביעית פ"ט ה"ז, ל"ט ע"א: תני רבן שמעון בן גמליאל אומ' שבעת ימים וכו', תני ר' חייה בשם רבן שמעון בן גמליאל ולמה נקרא שמה רביעה וכו'. אבל בירושלמי כאן פ"א ה"ג, ס"ד ע"ב הנ"ל: ר' אחא ותני לה בשם רבן שמעון בן גמליאל וכו'. ובירושלמי ברכות פ"ט ה"ג, י"ד ע"א הנ"ל: ר' אחא תני לה בשם רבי שמעון בן גמליאל וכו'. ובבבלי כאן ו' ב': אמר ר' אבהו מאי לשון רביעה דבר שרובע את הקרקע וכו'. 

Halakhah 5

<small>22.</small> <b>כל אילו שאמרו אוכלין ושותין מבעוד יום ואסורין במלאכה וכו'. </b>וכ"ה בד. ובכי"ע ובכי"ל: אסורין במלאכה וכו'. והנכון כלפנינו, והיא פיסקא ממשנתנו פ"א מ"ו, והתוספתא מוסיפה את החילוק בין יום ולילה. ובתוה"א להרמב"ן, עניין אבילות ישנה, פ"א ע"ב, והובא בר"ן ר"ה ספ"א ובחידושיו שם י"ח ב' ד"ה שאני, מעתיק בשם התוספתא: אסורין במלאכה וכו', כגי' כי"ע וכי"ל. 
<small>23-24.</small> <b>היום אסור במלאכה והלילה מותר. </b>ירושלמי פ"א ה"ו, ס"ד ע"ג, בבלי י"ג א', מו"ק ט"ו ב', אלא שבבבלי היא ברייתא אחרת, ולא התוספתא שלנו, עיי"ש. ופירשו בירושלמי שם ובבבלי י"ב ב' שאיסור מלאכה ילפינן <b>מקדשו צום קראו עצרה</b> (יואל א', י"ד), ומה אסיפת זקנים ביום, אף עצרה ממלאכה אינה אלא ביום.<br>ובמיוחס לרש"י בבבלי שם (בדפוסים ישנים, ועיין גם בהגהות הב"ח): כשאמרו אסור <b>ברחיצה</b>. גבי תענית צבור לא אמרו אלא ביום אבל בלילה מותר. מהכא משמע דבלילי תשעה באב מותר <b>במלאכה</b> וכו'. ובאו"ז ח"ב ה' אבילות סי' תמ"ג, צ' ע"ג: זה לשון רבינו שמואל זצ"ל וכו', ותניא לעיל (כלומר, במו"ק הנ"ל) ואף במסכת תענית פ"ק מיתניא כשאמרו אסור <b>ברחיצה</b> לא אמרו אלא ביום אבל בלילה מותר וכו' עכ"ל, משמע דה"ג בברייתא בשאסרו ברחיצה לא אסרו אלא ביום, אבל בלילה מותר, וכך פי' רש"י להדיא בברייתא ספ"ק דתענית, מיהו בספרים שלפני ליתא לא בפ' ואלו מגלחין ולא בפ"ק דתענית, וגם באלפס ליתא, וגם בתוספתא בדקתי פ"ק דתענית, וה"ג התם היום אסור במלאכה והלילה מותר, אבל לעניין רחיצה אינו מחלק בין יום ללילה. ועיין ר"מ פ"ג מה' תענית ה"ד.
<small>24-25.</small> <b>מניין שהיום הולך אחר הלילה שנ' לך כנוס את כל היהודים וגו'. </b>מכאן הביא הרמב"ן בתוה"א הנ"ל (עיין לעיל, שו' 22, ד"ה כל אילו) ראייה שמן הדין גם בארבע צומות מפסיקין מבעוד יום, שהוקשו לתעניות שגוזרין ב"ד על הגשמים, אלא הואיל ותלו את ד' התעניות ברצון הציבור (עיין ר"ה י"ח ב'), הרי המנהג שלנו מוכיח שלא רצו להפסיק מבעוד יום, עיין בר"ן הנ"ל, ובמגיד משנה פ"ה מה' תענית סה"ה ומ"ש בצפנת פענח שם.<br>ולעיל בתוה"א הנ"ל: אמרינן במדרש תלים (פכ"ב, ה', הוצ' בובר, צ"ב ע"א) וצומו עלי שלשת ימים לילה ויום, וכי אפשר לאדם לעשות כן אלא שהיו מפסיקין מבעוד יום. ועיין פרקי דר"א פ"נ, ובהערות הרד"ל שם, קכ"א ע"א, הערה נ"ט. וכבר העיר על הסתירה בין המדרש הנ"ל ובין הבבלי יבמות קכ"א ב' בשו"ת הריב"ש סי' תט"ז, עיי"ש. ושיטת המדרש הוא כשיטת התוספתא כאן, ולפי הבבלי בוודאי שאין כאן עניין להפסק מבעוד יום.

Halakhah 6

<small>25.</small> <b>כל אילו שאמרו וכו'. </b>משנתנו פ"א מ"ד ומ"ה. 
<small>26-27.</small> <b>אוכלין ושותין עד שיאור המזרח דברי ר', רבי לעזר בי ר' שמעון או' עד קרית הגבר. </b>וכע"ז גם בד. ובכי"ע: דברי ר', ר' שמע' בן אלעזר אומ' וכו'. ובכי"ל: דברי ר' אלעזר, ר' שמעון או' וכו'. ובאו"ז ח"ב ה' תענית סי' ת"ו: תניא בתוספתא דמכילתין אוכלין ושותין עד שהאיר המזרח דברי רבי ראב"ש אומר וכו'. ובירושלמי פ"א סה"ד, ס"ד ע"ג: תני מותר לוכל עד שיאור המזרח דברי רבי, רבן שמעון בן גמליאל אומר וכו'. ובבבלי י"ב א': תנו רבנן עד מתי אוכל ושותה <b>עד שיעלה עמוד השחר</b> דברי רבי, ר' אלעזר בר' שמעון אומר וכו'. ולכאורה הוא "האיר המזרח" הוא "עלה עמוד השחר", עיין בשנות אליהו ברכות פ"א מ"א, ובבלי פסחים ב' ב', אבל עיין מ"ש לעיל פסחים פ"י, שו' 34, ד"ה עד.<br>ולעניין השמות בברייתא שבבבלי רבו בהם הנוסחאות, וכגירסא שלנו בבבלי תענית כ"ה גם בה"ג ד"ו ברכות פ"ז, י' סע"ג, ד"ב, עמ' 65 ועוד, עיין בשנו"ס אצל מלטר. ובקטע של הלכות פסוקות שפרסם הרי"ן אפשטין ביאהרבוך הפרנקפורטי חי"ב, עמ' 112: דברי ר' אליעזר, ור' שמעון או' עד קריאת הגבר. ובראבי"ה ח"ב ריש סי' תתנ"ט, עמ' 618: דברי ר' אלעזר בר' שמעון אומר וכו', ושמא צ"ל שם: דברי ר' אלעזר ור' (במקום: בר) שמעון וכו', והוא כגי' כי"ל בתוספתא. ובבבלי פסחים ב' ב': דברי ר' אליעזר בן יעקב, ר' שמעון אומר וכו', אבל בכי"י שם ובראשונים גורס כמו בבבלי תענית. ובראב"ן ה' תענית, פ"ב ע"ד: דברי רבי, <b>רבן</b> שמעון אומר וכו', וב"ה באו"ז ח"ב ה' תענית סי' ת"ו, פ"ב ע"ד. ובר"ח כאן י"ב סע"א: דברי רבי, ר"ש בן אלעזר אומר וכו', והוא כגי' כי"ע בתוספתא.
<small>27-28.</small> <b>ישן ועמד אסור מיד. </b>כ"ה בכל הנוסחאות, וכ"ה באו"ז הנ"ל. וכ"ה בירושלמי הנ"ל (אלא שאין שם "מיד"). ובראבי"ה ח"ב סי' תתנ"ט, עמ' 618 הנ"ל: ובתוספתא דתענית פרק קמא מסיים בה ישן ועמד ב"ה <b>אסון</b>, וכנראה שצ"ל: מיד אסור. ובבבלי י"ב א': איכא דאמרי אמר רבא לא שנו אלא כשלא ישן, אבל ישן אינו אוכל. איתיביה אביי ישן ועמד הרי זה אוכל, התם במתנמנם. ובראבי"ה הנ"ל: והך ברייתא דמותיב מינה אביי ישן ועמד הרי זה אוכל, ברייתא אחרת היא, ולא ידענא איפה שנויה. אבל הגירסא בבבלי שם אינח בטוחה כלל, עיין בהוצ' מלטר ובהערות שם שציין לגירסאות הראשונים, עיין מש"ש. 
<small>28-29.</small> <b>כל אילו שאמרו אסורין בנעילת הסנדל יוצא מן הכרך נועל הגיע לכרך חולץ, וכן אתה אומ' במנודה ובאבל. </b>וכ"ה בירושלמי פ"א ה"ו, ס"ד ע"ג, וביומא פ"ה ה"א, מ"ד ע"ד. ולעיל שם: תני אבל ומנודה שהיו מהלכין בדרך מותרין בנעילת הסנדל לכשיבואו בעיר יהלוצו, וכן בתשעה באב וכן בתענית ציבור. וכ"ה גם בירושלמי ברכות פ"ב ה"ז, ה' ע"ב, מו"ק פ"ג ה"ה, פ"ב ע"ד. וכ"ה בשמחות פ"ה הי"ב, הוצ' היגר, עמ' 128. וכן מעתיק בשם הירושלמי בראבי"ה ח"ב סי' תתס"ד, עמ' 627, ומוסיף: והכי נמי תניא בתוספתא דמכילתין. וכן כתב הראב"ד:<sup class="footnote-marker">5</sup><i class="footnote">לפי ס' המכתם למו"ק, עמ' 297, הרא"ש שם פ"ג סי' ד' (ועיין גם בתוספות הרא"ש הוצ' הגר"ד קוק, עמ' נ"א, ובהע' 8 שם), נ"י שם סי' אלף קפ"ג ועוד.</i> וכן נמי תניא בתוספתא ובירושלמי אבל ומנודה וכו'. ועיין גם ברבינו ירוחם, הוה, נתיב כ"ח ח"ב, בארחות חיים ח"ב, עמ' 576, ובשיטת הריב"ב למו"ק פ"ג בסוגיין שם. ונראה שלא כיוונו אלא לירושלמי, ובחרו בברייתא זו שמפורש בה שמנודה אסור בנעילת הסנדל (עיין להלן), ורמזו לתוספתא שלנו שאף מתוכה ברור שמנודה אסור בנעילת הסנדל, אבל לא היתה להם שום גירסא אחרת בתוספתא. ובשו"ת הרשב"א ח"א סי' תק"ע: ומנודה מותר בנעילת הסנדל, אך רבי' אברהם (כלומר, הראב"ד הנ"ל) פסק לחומרא מההיא דתוספת' דאבל ומנודה שהיו מהלכין בדרך כשיגיע לעיר יחלוצו, וכן אתה מוצא וכו', ולא הזכיר כלל את הירושלמי. ושמא כיוון לברייתא של מס' שמחות הנ"ל.<br>ובבבלי י"ג א': תא שמע כשאמרו אסור ברחיצה וכו' וכשאמרו אסור במלאכה וכו', וכשאמרו אסור בנעילת הסנדל לא אמרו אלא בעיר אבל בדרך מותר, הא כיצד יצא לדרך נועל הגיע לעיר חולץ (כ"ה הסדר בכי"י ובר"ה), וכן אתה מוצא במנודה ובאבל. מאי לאו אכולהו. לא אשארא.<sup class="footnote-marker">6</sup><i class="footnote">כגי' הגאונים והראשונים, עיין בהוצ' מלטר.</i> ולפי פירוש הבבלי אין הוכחה שמנודה אסור בנעילת הסנדל, עיין בתוספות מו"ק ט"ו ב' ד"ה לא (השני), במאירי שם, עמ' פ"ח, ובהערה 10 שם. אבל מתוך דברי התוספתא כאן ברור שמנודה אסור בנעילת הסנדל, שהרי לא שנו בבבא זו דברים אחרים, אלא נעילת הסנדל גרידא, ולפיכך צרפוה הראשונים לירושלמי הנ"ל. ועיין בראב"ד הנ"ל.

Halakhah 7

<small>29-31.</small> <b>אי זהו יחיד ר' שמעון בן לעזר או' לא כל הרוצה לעשות עצמו יחיד תלמיד חכם עושה אלא אם כן מנוהו בית דין על הצבור. </b>וכ"ה בכי"ל, אלא ששם: יחיד עושה תלמיד חכם עושה וכו'. ובכי"ע כגי' כי"ל, אלא שאחרי המלים "תלמיד חכם עושה" נשמט ע"י הדומות, עיין בשנו"ס. ובד משובש. והברייתא מפרשת את משנתנו (פ"א מ"ד): התחילו היחידים מתענים, ועיין לעיל שו' 13. ובבבלי י' א': מאן יחידים. אמר רב הונא רבנן. ועיין לעיל יומא פ"א, שו' 51. ובירושלמי פ"א רה"ד, ס"ד ע"ב: אילו הם היחידים, אילו שהן מתמנין פרנסין על הציבור. ועיין ספרי האזינו פי' ש"ו, הוצ' הר"א פינקלשטין, סוף עמ' 339.<br>ובבבלי י' ב': תניא אידך לא כל הרוצה לעשות עצמו יחיד עושה תלמיד עושה דברי ר' שמעון בן אלעזר. אבל בכי"י ובראשונים (עיין בהוצ' מלטר): לא כל הרוצה לעשות עצמו יחיד עושה, והתלמידים עושין דברי וכו'. ועיין בברייתא שלעיל בבבלי שם. ומתוך התוספתא ברור שר"ש בן אלעזר אינו מדבר בתלמידים שרוצים לעשות את עצמם יחידים, אלא בכל אדם שרוצים לעשות את עצמן יחידים, או תלמידי חכמים, כפי שמוכח מן הסיום "אלא אם כן וכו'", והוא כגירסא שלפנינו בבבלי, וכלישנא אחרינא שבמיוחס לרש"י. ועניין התלמידים לא נזכר כלל בתוספתא.<br>ובראבי"ה ח"ב סי' תת"ן, עמ' 599: ובירושלמי (הנ"ל) וכו' מכיון שהוא מתמנה על הציבור ונמצא נאמן כדיי הוא מצלייא ומתענייא, פירוש שנאמן לציבור לעמוד בעדם מפני האומות כשבאים שונאי ישראל לידי צער (עיין ירושלמי הוריות פ"ג, מ"ה רע"ג) ראויים להתקבל תפלתן. ובתוספתא תניא איזה יחיד כל שמינוהו בית דין פרנס <b>בדבר צער</b>, והוא הוא. וכן בכותב לעין יעקב סי' מ' בשם תוספות (בשם אבי העזרי): ובתוספתא תניא אי זהו יחיד כל שמינוהו רבים פרנס בדבר צער. וכ"ה ברא"ש פ"ב סי' כ"ב. ובמרדכי פ"א פי' תרי"ח: שנינו בתוספ' אי זהו יחיד כל שמינוהו בית דין פרנס ע"י כך שאירע להם צער, ונזדקק להם. וכע"ז גם באגודה פ"א סוף סי' ג', קל"ה ע"ב. ועיין בפיסקי תוספות פ"א סי' י"ב (בשם ירושלמי), ובאהצו"י, עמ' 63. ולפ"ז מדברים כאן בפרנס מיוחד שנמנה בשעת צרה. ועיין בתוספות י' ב' ד"ה איזהו. אבל, כנראה, שבטופס שהיה לפני הראבי"ה נכפלו המלים "בדבר צער" בטעות מלמטה, ושאר הראשונים שהבאנו לעיל העתיקו ע"פ הראבי"ה.
<small>31-32.</small> <b>ר' שמעון בן גמליאל או' דבר שהו של צער הרוצה לעשות עצמו יחיד עושה ותלמיד חכם עושה וכו'. </b>בירושלמי ברכות פ"ב רה"ט, ה' סע"ג: תני כל דבר שהוא של צער וכו', כגירסת התוספתא. ובבבלי י' ב' הנ"ל: רבן שמעון בן גמליאל אומר במה דברים אמורים בדבר של שבח, אבל בדבר של צער עושה וכו'. ולפי גירסת כי"י וראשונים ברישא שם בבבלי, אפשר היה לפרש שר"ש בן גמליאל מדבר בתלמידים גרידא אבל לא בכל אדם, אבל מגירסת התוספתא והירושלמי ברור שבכל אדם אנן קיימין. ועיין במשנת פסחים פ"ד מ"ה, בבבלי שם נ"ה א' וברכות י"ז ב'. ועיין בבבלי כאן ל' ב', בדק"ס שם, הערה ל', בהגהות חות יאיר ברי"ף סוף תענית, ומ"ש בגבורות ארי כאן י' ב'. ועיין מ"ש בקרן אורה בסוגיין ומ"ש בפירושי על הלכות הירושלמי להרמב"ם, עמ' כ"ו, הערה ל'. 
<small>34-35.</small> <b>ר' שמעון בן לעזר אומ' משם ר' מאיר וכן היה ר' דוסא או' בדבריו חצי תשרי מרחשון וחצי כסליו זרע וכו'. </b>וכ"ה בבבלי ב"מ ק"ו ב' לפי גירסת כי"י, עיין דק"ס שם, עמ' 312, הערה ה'. ובהוצ' שלנו שם: רשב"ג משום ר"מ אומר, וכן היה ר' שמעון בן מנסיא אומר כדבריו וכו'. ובב"ר פל"ד, י"א, עמ' 322: רבן שמעון בן גמליאל (כגי' הוצאות שלנו בבבלי) משם ר' מאיר, וכן היה ר' דוסא אומר כדבריו וכו'.<br>והברייתא שלנו נסמכה למשנתנו ספ"א: יצא ניסן וירדו גשמים, סימן קללה, שנאמר הלוא קציר חטים היום וגומר. ולר' יהודה להלן, מרחשון וכסלו זרע וכו' אדר וניסן קור, אייר וסיוון קציר וכו', כלומר, יצא ניסן נכנס קציר.

Halakhah 8

<small>38-39.</small> <b>סדר תעניות כיצד מוציאין את התיבה לרחובה של עיר ונותנין עליה אפר מקלה. </b>פיסקא ממשנתנו רפ"ב. והיו קורין בו ברבים<sup class="footnote-marker">7</sup><i class="footnote">ולעצם העניין באילו תעניות מוציאין את התיבה עיין מ"ש להלן, שו' 28–29, ד"ה מה בין.</i> (ירושלמי מגילה רפ"ג, ע"ג ע"ד), ועיין בבלי מגילה כ"ו א'. ובכי"ל חסרה כאן המלה "מקלה", ואינה גם במשנה שבמאירי,<sup class="footnote-marker">8</sup><i class="footnote">ועיין גם להלן, הע' 11.</i> עמ' 40 (אבל בפירושו להלן שם פירש ע"פ הגירסא מקלה), וכ"ה בברייתא שבבבלי ט"ו ב', עיין שם ברש"י ובתוספות ד"ה ונותנין.<sup class="footnote-marker">9</sup><i class="footnote">ואם הפיסקא שייכת באמת למשנתנו, הרי אף התוספות לא גרסו במשנתנו "מקלה".</i> ובבבלי ט"ז א': ולמה נותנין אפר בראש כל אחד ואחד פליגי בה וכו', איכא בינייהו עפר סתם.<sup class="footnote-marker">10</sup><i class="footnote">עיין נחמיה ט', א', וברש"י שם. ועיין ש"ב י"ג, י"ט, ודניאל ט', ג'. אבל בשאר המקומות במקרא נזכר "אפר" ע"פ רוב ב"הצעה".</i> ועיין בירושלמי פ"ב ה"א, ס"ה ע"א, ובב"ר פמ"ט, י"א, עמ' 513, ובהערות שם. ונראה שהמלה "מקלה" במשנתנו היא הוספה ע"פ שיטת ר' נתן בברייתא ט"ו ב', והאמוראים לא גרסוה גם במשנתנו, והמחלוקת היא גם באפר שע"ג התיבה, עיין בלחם משנה פ"ד מה' תענית ה"א ד"ה אפר מקלה. ועיין מ"ש להלן.<br>ולפנינו בגמרא ט"ז א': ולמה נותנין אפר מקלה<sup class="footnote-marker">11</sup><i class="footnote">המלה "מקלה" חסרה ברוב כתה"י, עיין בשנו"ס בהוצ' מלטר, ועיין לעיל הע' 8.</i> על גבי התיבה וכו' [תיקונים והוספות: עיין בס׳ יחוסי תנאים ואמוראים ערך זוטרא, הוצ׳ רי״ל מימון, עמ׳ ק״ג. ולהלן שם הביא (ממקור בלתי ידוע לנו): כעניין שעשו לארון הקודש, שכשברח דוד מפני אבשלום וכו׳ כת׳ (ש״ב ט״ו, כ״ד) <b>ויציקו ארון ה׳</b>, מלמד שנתנו עליו אפר מקלה וכו'. ומפי הקבלה משמיה דגמרא קבלתי כי באגדה מפורש ויציקו לארון, שכל הפותרים פי׳ כמו ויציגו, אבל הקבלה לשון ציקה, כמו שכתבתי.], וכ"ה ("התיבה") גם בירושלמי ובר"ח, אבל בכל כתה"י ובראשונים: על גבי ספר תורה וכו'. ועיין ר"מ פ"ד מה' תענית ה"א. ובתרגום שני<sup class="footnote-marker">12</sup><i class="footnote">והעיד עליו בראשונה כמקור להר"מ הגאון ר' שלמה זלמן מווילנא (בתולדות אדם ח"ב ד' ווילנא תרפ"ח, ה' ע"ב. והספר נדפס בראשונה בשנת תקס"א-תקס"ט). ובהערות להרא"ה כאן, עמ' ט"ו, הע' ו', הביאו בשם אביו.</i> לאסתר ד', א': בההיא שעתא אפיקו ית ארונא לתרעי שושן ואפיקו עלוי ספרא דאורייתא כד מכרך בסקא ומפלפל<sup class="footnote-marker">13</sup><i class="footnote">עיין מ"ש על "פלפל" ר"ח ילון בתרביץ ש"ו, עמ' 225.</i> בקטמא וכו'. וכן בתשובת מר שר שלום גאון (אוה"ג, עמ' 23): <b>ושק על התיבה ועל הספרים</b>. וכן בתשובת רב האיי (שם, עמ' 24): וכד נחית <b>שק על תיבותא וספרי</b><sup class="footnote-marker">14</sup><i class="footnote">וכ"ה בלקוטות הרמב"ן בסוגיין, אבל בפי' תלמיד הרמב"ן, עמ' ל"ד: על תיבותא <b>דספרי</b> וכו'. והוא "תיקון", עיין בהערה שם.</i> וכו'. ועיין אשכול ה"א, הוצ' הר"ח אלבק, עמ' 133, 135.
<small>40.</small> <b>ולא היו מתעלפין עליה, אחד יושב ומשמרה כל היום. </b>וכ"ה בד ובכי"ע (אלא ששם: ואחד יושב). ובכי"ל: ולא היו <b>מתחלפין</b> עליה, אלא אחד יושב וכו'. ובירושלמי פ"ב ה"א, ס"ה ע"א: ביומוי דר' אילא הוון שבקין ארונא ועללין לון. אמר ליה ר' זעורה לא כן תני לא היו <b>מתחלפין</b> עליה כל היום, אלא אחד היה יושב ומשמרה כל היום. והוא מתעלפין הוא מתחלפין,<sup class="footnote-marker">15</sup><i class="footnote">וכן במגילת הסרכים (7, VI): על יפות איש לרעהו וכו'. וכבר תקנו משמי: עליפות, חליפות. ועיין מ"ש בן-חיים ב"עברית וארמית נוסח שומרון" ח"ב, עמ' 551, הע' 306.</i> וכן להלן סוף מכות בכי"ע: ולא היו מתעלפין עליו, אבל בד ובכי"ו: מתחלפין עליו. וכ"ז הוא מפני עגמת נפש שהניחו את התורה בודדת. 
<small>40-41.</small> <b>זקן שבהם או' לפניהם דברי כיבושין. </b>פיסקא ממשנתנו רפ"ב. ודברי כיבושין הם דברי עידוד, עיין מ"ש על מלה זו ר"י ווארטסקי במצודה של ראבידוביץ ח"א (לונדון תש"ד), עמ' 110 ואילך, ובתרביץ שכ"ב (תשי"א), עמ' 110 ואילך. 
<small>41.</small> <b>בניי יתבייש אדם מחבירו, ואל יתבייש אדם ממעשיו וכו'. </b>כלומר, ולא זו בלבד שעיקר התשובה היא עזיבת הדרך הרעה (כמבואר במשנתנו) אלא מוטב שיתבייש אדם מחבירו ויודה לו שגזל אותו ויחזיר לו את הגזילה, מאשר יתבייש אדם כל ימיו בפני עצמו ממעשיו הרעים. ובדא"ר זוטא פ"ב (היגר, מס' ד"א, עמ' 80, ועיי"ש בהערות): מוטב שתבוש מעצמך ואל תבוש מאחרים, ואל יכלימוך שפתיך, ואל יבזך פיך וכו', ועיין ירוש' פ"ב ה"א, ס"ה ע"א, ובבלי ט"ו סע"ב, ואינו עניין לכאן. 
<small>42.</small> <b>מוטב יתבייש אדם מחבירו, ואל יהא הוא ובניו מציבין ברעב. </b>בד ובכי"ל: מצובין ברעב, והיא היא והכוונה שמוטב לו להתבייש מחבירו, להודות ולהחזיר את הגזל (כנ"ל), ואל יהא הוא ובניו צבין ברעב,<sup class="footnote-marker">16</sup><i class="footnote">נפיחי כפן, עיין בבלי כאן י"ט ב' ושבת ל"ג א'.</i> שהרי בעון גזל הגשמים נעצרים, כבבלי ז' ב'. ובכי"ע בטעות: <b>מצירין</b> מרעב. ובד, כי"ע וכי"ל: מחבירו <b>וממעשיו</b> וכו', ופירושו שיחזיר את הגזל ויתוודה בדברים שבין אדם למקום (וחטאתי נגדי תמיד) וכו'. 
<small>44.</small> <b>הכזה יהיה צום אבחרהו וכו'. </b>בילקוט המכירי ישעי', עמ' 228: תוספתא דתענית <b>אמ"ר אלעזר</b> הכזה יהיה צום אבחרהו וכו'. ולפנינו כאן לא נזכר ר' אלעזר בשום נוסח. וכנראה שהוא גליון שנכנס שלא במקומו, ומי שהוא רצה להשלים את מאמר ר' אלעזר לפסוק זה מן הבבלי שבת נ"ד ב' וקידושין ס"ב ב'. 
<small>46.</small> <b>אם היה שרץ וכו'. </b>ערוגת הבושם ח"ב, עמ' 144, מכירי הנ"ל, ירושלמי פסחים פ"ו ה"א, ל"ג ע"א.<sup class="footnote-marker">17</sup><i class="footnote">בהוצאות שלנו, והיא חסרה שם בקטעים מן הגניזה ובראשונים, עיין מ"ש בירושלמי כפשוטו, עמ' 466.</i> ובירושלמי כאן פ"ב ה"א, ס"ה ע"א, ובאיכ"ר פ"ג מ"א, בשם ר' בא בר זבדא, בשנוי סדר מן התוספתא. וכן בבבלי ט"ז א' בשם רב אדא בר אהבה. אבל בכי"י שם (עיין בהוצ' מלטר): ת"ר וכו'. ועיין להלן בשם בן סירא. 
<small>47-48.</small> <b>השליך שרץ מידו עלתה לו טבילה בארבעים סאה וכו'. </b>וכ"ה ("מידו") בכל הנוסחאות ובמכירי הנ"ל, ובכי"ו בטעות ובאשגרה מלעיל: בידו. ובאיכ"ר הנ"ל: כשהשליכו אם יטבול בארבעים סאה יטהר. ובבבלי הנ"ל: זרקו מידו כיון שטבל בארבעים סאה מיד עלתה לו טבילה. ובכי"י ובראשונים (עיין בהוצ' מלטר): זרקו מידו מיד עלתה לו טבילה וכו'. וכן בירושלמי הנ"ל: השליכו מידו מיד טהור, כלומר אפילו עדיין לא עלה מן המקוה. ועיין בפי' הרא"ש נדרים ע"ו א' ובהגהות הרש"ש שם, בגליון התוספות שבת ל"ה א' ד"ה וירד ובגליוני הש"ס לר"י ענגיל שם.<br>ובבן סירא ספל"ד: טובל ממת ושוב נוגע בו מה יועיל ברחיצתו? כן אדם צם על חטאיו ושוב הולך ועושה אלה. עיין מ"ש בירושלמי כפשוטו, עמ' 466, בשם הגר"ל גינצבורג.
<small>48-49.</small> <b>ואו' נשא לבבינו אל כפים וגו'. </b>וכ"ה בבבלי הנ"ל. ובירושלמי הנ"ל: ואיפשר כן, אית בר נש דנסב ליביה ויהיב גו ידיה? אלא מהו נישא, נשוי ליבינן לכף ידינן, ואחר כך אל אל בשמים. ובאיכ"ר הנ"ל: איפשר דליביה דבר נש נסיב מיניה וחזר עלייה, אלא נשווי לבינן לגבי ידינן ואחר כך אל אל בשמים. ובהוצ' בובר, עמ' 136: כד ליבא דבר נש מתנסיב מיניה הוא עביד תתובית (צ"ל: תתובה) אלא מהו וכו'. והירושלמי פירש: נשוה ונדמה את לבנו לידינו לראות אם הלב דומה לידים, שלא יהיו מטונפות בגזל, עיין ר"ח ט"ז א'. וכן בתרגום איכה ג', מ"א: נטול לבננא <b>בריר</b>,<sup class="footnote-marker">18</sup><i class="footnote">בידן ? ואם אין כאן שיבוש כוונתו: נישא את לבבנו נקי.</i> ונרמי חטוף וגזילן מן ידנא וכו', כלומר "כפים" הוא גזל, עיין בבלי ז' ב'. ובבבלי ח' א': אין תפלתו של אדם נשמעת אל אם כן משים נפשו (בהוצ' מלטר: לבו) בכפו, שנאמר נשא לבנו אל כפים, ועיי"ש במיוחס לרש"י. ושמא "בכפו" הוא כמו "לכפו", והיינו ששם לבו לכפו, נותן את דעתו לכפו, לגזל שבידו להחזירו. 

Halakhah 9

<small>49.</small> <b>או' לפניהן עשרים וארבע ברכות וכו'. </b>פיסקא ממשנתנו פ"ב סמ"ב. ועיין נוסח הברכות הנוספות (הארוכות) בלקוטות הרמב"ן, בפי' תלמיד הרמב"ן, עמ' ל"ה ואילך, בטאו"ח סי' תקע"ט ובמנוה"מ ח"ב, עמ' 310 ואילך. 

Halakhah 10

<small>50.</small> <b>שביעית. סמכוס או' משפיל הרמים. </b>לפי משנתנו פ"ב סמ"ד חתימת ההוספה השביעית<sup class="footnote-marker">19</sup><i class="footnote">ופירשו בבבלי ט"ז ב': שביעית לארוכה, שהרי בגואל ישראל של תפילת שמונה עשרה כבר מתחיל להאריך.</i> היא: המרחם על הארץ, ועליה חולק סומכוס. וברייתא זו בירושלמי פ"ב ה"י, ס"ה ע"ד,<sup class="footnote-marker">20</sup><i class="footnote">בירושלמי: משפיל רמים, וכ"ה בבבלי בהוצ' מלטר, אבל בהוצאות שלנו שם (וברוב כתה"י): הרמים.</i> ובבבלי י"ז א'. ועיין ריטב"א ט"ו א' ד"ה ודוד ושלמה, והגירסא שם משובשת, ושמא צ"ל שם: משפיל ומרים, עיי"ש. ובשרידים מפירוש הר"א הוצ' ר"ד הלבני, עמ' 51: משפיל <b>ההרים</b>. 
<small>51.</small> <b>היא ברכת המינין. </b>ליתא בד, בכי"ע ובכי"ל. 
<b>היכן אומ' בין גואל לרופא חולים. </b>בכי"ע ובכי"ל באה בבא זו לעיל בסמוך אחרי "ושש היה מוסיף". וכ"ה בברייתא שבבבלי ט"ז ב'. 
<small>51-52.</small> <b>עונין אמן על כל ברכה וברכה תוקעין ומריעין ותוקעין כך היו נוהגין בגבולין. </b>כאן מפורש שאף בגבולין היו תוקעין ומריעין ותוקעין, אלא שלא נתבאר אם עשו כן בכל ברכה וברכה, או שאחרי כל הברכות היו תוקעין ומריעין ותוקעין. ובתשובת רב האיי (אוה"ג, עמ' 24, אשכול ח"א הוצ' הר"ח אלבק, עמ' 134): הכין חזינא דתקיעות לחודיהו הוא דאמרו חכמים אין נוהגות אלא בשער המזרח וכו'. ותוקעין כהני בסוף כל חדא וחדא, וכו'. והר"מ פסק, בפ"ד מה' תעניות הי"ד: וגומר התפלה על הסדר ותוקעין בחצוצרות, וכסדר הזה עושין בכל מקום. והוא ע"פ הברייתא בבבלי ר"ה כ"ז א', וכן פסק בעל המאור שם פ"ג סי' תתקמ"ג והרי"ד בתוספותיו ובסוף ס' המכריע, ובתוספות שהביא בדרשת הרמב"ן לר"ה, עמ' 19 (וממנו בריטב"א כאן). ועיין במלחמות שם ובלקוטות להרמב"ן כאן ובדרשה שלו, עמ' 18 ואילך, שקיים את שיטת הגאונים שאף בגבולין תוקעין בתעניות גשמים בשופרות. ובפי' תלמיד הרמב"ן, סוף עמ' כ"ט: לא היו נוהגין כן. פירש <b>רבינו האיי</b> דאפי' אתקיעות קאי, מה שאנו אומרים דבא' תוקעין ומריעין ותוקעין, ובא' מריעין ותוקעין ומריעין (היתה לפניו הגירסא בברייתא השלישית שבבבלי ט"ז ב' כגי' שלפנינו) דוקא במקדש, אבל בגבולין תוקעין פשוטה לבדה, ובא' מריעין תרועה לבדה, וכן בכל ברכה וברכה. ובתשובת רב האיי בכל הנוסחאות שלה (עיין אוה"ג, עמ' 24, הערה א'), לרבות גם פי' תלמיד הרמב"ן עצמו להלן שם, עמ' ל"ג (בשם רב שרירא), אין זכר לזה. ואפשר שהוא פירוש תלמיד הרמב"ן עצמו לדברי רב האיי. ועיין בתשובת מר שר שלום גאון באוה"ג, עמ' 23, ושם מוכח שבגבולין תוקעין ומריעין אחר כל ברכה. ומן המשנה פ"ב סמ"ה, אין ראייה, והיא תלויה בפירושים. והברייתות בהוצאות שלנו בבבלי ט"ז ב' משובשות, והיו בהן נוסחאות שונות, עיין בהוצ' מלטר ובשנו"ס שם.<br>ואשר לתוספתא כאן, אפשר שהיא בשיטת ר' יהודה (לעיל סוכה פ"ד, שו' 30, עיין מש"ש) שתקיעה תרועה ותקיעה מצוה אחת היא, עיין מ"ש הריטב"א בסוגיין. ועיין בהשגות הראב"ד פ"ד מה' תעניות הי"ז. ועיין מ"ש להלן, שו' 66, ד"ה תוקעין.

Halakhah 11

<small>54-55.</small> <b>ואין עונין אמן במקדש. מנין שאין עונין אמן במקדש שנ' קומו וברכו וכו'. </b>לעיל ברכות פ"ו הכ"ב, ועיין במסורת התוספתא שם. ופירושו שאין מאמנין ומקיימין את הברכה (עיין מ"ש לעיל ח"א, עמ' 295, שו' 14) אלא עונים בברכה, והיא ברוך שם כבוד מלכותו, כמפורש להלן. ולשיטת כמה מן הראשונים היא ברכה ממש, ולא שבה גרידא, עיין מ"ש בפירושי להלכות הירושלמי להר"מ, עמ' ל"ח, הערה ד'. 
<small>56-57.</small> <b>על כל ברכה ברכה ועל כל תהלה תהלה. </b>עיין בשנו"ס. ועיין במשנת תמיד פ"ז מ"ב וסמ"ג, והשוה בן סירא פ"נ, י"ח-כ"ב (בעברי כ"ב-ל"ב). 

Halakhah 12

<small>57-58.</small> <b>על הראשונה הוא אומ' ברוך ה' וכו'. </b>התוספתא מבארת כאן את הנוהג במקדש, ועיין בבלי ט"ז ב'. 

Halakhah 13

<small>60.</small> <b>וחוזר ואו' להם מי שענה וכו'. </b>וכן הלשון בברייתות שבבבלי ט"ז ב'. ומלשון זה משמע שחזר ואמר שוב מי שענה, כדי להפסיק בין ברוך שם כבוד מלכותו ובין התקיעות, שלא יראה כאילו תוקעים על ברוך שם כבוד מלכותו שהיא ברכה לעצמה, עיין מ"ש לעיל, שו' 54–55, סד"ה ואין עונין. ועיין בפירוש רבינו גרשום ט"ז ב' ובחידושי תענית להרי"ד (בסוף ס' המכריע) ספ"ב (בשם: ראיתי למפרש אחד), ברא"ה, עמ' כ"א, בר"ן למשנתנו ד"ה מעשה, ומ"ש בגבורות ארי ט"ז ב' ד"ה עוד פירש הר"ן. ועיין במאירי, עמ' 46. 
<small>61.</small> <b>הוא יענה אתכם וישמע קול צעקתכם. </b>כ"ה בכל הנוסחאות כאן, וברוב נוסחאות המשנה. אבל בכ"י ב' ואצל הגאונים והרי"ף (עיין דק"ס): יענה אותנו וישמע קול צעקתנו. ועיין בגליוני הש"ס לר"י ענגיל ט"ו ב'. 
<small>62.</small> <b>תוקעין ומריעין ותוקעין. </b>וכ"ה בברייתא השלישית שבבבלי ט"ז ב'. אבל בכי"י ליתא, עיין בהוצ' מלטר ובשנו"ס שם. ועיין להלן. 
<small>66.</small> <b>תוקעין ומריעין אחת תקיעה ואחת הרעה וכו'. </b>בד, בכי"ל, ובכי"ע: תוקעין (בכי"ל: ותוקעין) ומריעין ותוקעין וכו'. ובר"מ פ"ד מה' תעניות הט"ז ואילך: ואחר כך מריעין ותוקעין ומריעין וכו', ונמצאו הכהנים פעם תוקעין ומריעין ותוקעין, ופעם מריעין ותוקעין ומריעין וכו'. וכ"ה בברייתא השלישית שבבבלי ט"ז ב' בהוצאות שלפנינו, אבל בכמה כי"י ליתא, או שגורסים בשניהם ותוקעין ומריעין ותוקעין (כגירסת התוספתא כאן), עיין בהוצ' מלטר ובשנו"ס שם. ברם בהשגות הראב"ד להר"מ הנ"ל: מן התוספתא אסף את אלה, ולא כמ"ש הוא, והתוספתא עצמה משובשת וכו'. ונראה שהיתה לפניו בתוספתא הגירסא כאן: מריעין ותוקעין ומריעין, כמו שפסק הר"מ (ולא היה לפניו כן בבבלי, עיין מ"ש לעיל). וכן מעתיק בפי' הרש"ס שביעית פ"א, י"א ע"ב: אי נמי מריעין ותוקעין ומריעין, כדאיתא בתוספתא פ"ק דתענית. ועיין בריטב"א ובמאירי, עמ' 46. ולפ"ז אחת תקיעה ואחת הרעה פירושו שבאחת תוקע בתחילה ובאחת מריע בתחילה. ועיין במיוחס לרש"י ד"ה כשמריעין. ואפשר שלזה כיוון הראב"ד הנ"ל בהשגתו של הר"מ, ולעיל היתה לפניו כגירסא שלפנינו בנוסחאות, אבל יותר נראה כמו שכתבנו בתחילה. 
<small>67-69.</small> <b>וכך הנהיג ר' חלפתא בצפורי ור' חנניא בן תרדיון בסיכני, וכשבא דבר אצל חכמים אמרו לא היו נוהגין כן אלא בשערי מזרח בלבד. </b>וכ"ה בברייתא השניה והשלישית שבבבלי ט"ז ב'. ובמשנתנו פ"ב מ"ה: מעשה בימי ר' חלפתא ור' חנניה בן תרדיון שעבר אחד לפני התיבה וגמר את הברכה כלה, <b>ולא</b> ענו אחריו אמן, תקעו הכהנים תקעו. מי שענה וכו', וכשבא דבר אצל חכמים, אמרו לא היינו נוהגין כן אלא בשער המזרח ובהר הבית. ברם הגירסא "ולא ענו וכו'", היא בדפוסים ובכי"מ שהוגהו ע"פ תיקונו של המיוחס לרש"י,<sup class="footnote-marker">21</sup><i class="footnote">וכנראה שאף רש"י (ולאו דווקא המיוחס לרש"י) תיקן כן, עיין בתוספ' רי"ד ר"ה כ"ז א'. וכן הביאו כמה ראשונים בשם רש"י.</i> אבל בשאר כל כתה"י: <b>וענו</b> אחריו אמן, עיין בהוצ' מלטר ובשנו"ס שם, ויש להוסיף שכ"ה גם במשניות סדר מועד על קלף שבביה"מ כאן, ובמשניות כ"י עם פירוש הר"מ. ולפי גירסא מקויימת זו הרי בהכרח אין דברי החכמים עולים על עניית אמן, אלא ע"ז שהנהיגו שלאחר הברכה חזרו ואמרו מי שענה וכו', ועל דבר זה אמרו חכמים שלא נהגו כן אלא בשער המזרח בלבד, כדי שלא לתקוע אחר ברוך שם כבוד מלכותו, כפירושן של כמה מן הראשונים, עיין מ"ש לעיל, שו' 60, ד"ה וחוזר, או שהכוונה לסדר התקיעות, עיין מ"ש לעיל, שו' 51–52, ד"ה עונין אמן. ועיין בדרשת הרמב"ן לר"ה, עמ' 19, ובהערה 3 שם קלקל מה שתיקן בפנים, והכוונה לתוספות ולא לתוספתא, ועיין מ"ש הריטב"א בשם הרמב"ן ט"ו סע"א ד"ה תקעו, וכוונתו לדרשה הנ"ל. 

Chapter 2



Halakhah 1

<small>1.</small> <b>ארבע משמרות עלו מן הגולה וכו'. </b>ערוך ערך בית אב, וראבי"ה ח"ב סי' תתס"ט, עמ' 630, כל הברייתות בשם התוספתא. ועיין בערוגת הבשם ח"א הוצ' ר"א אורבך, עמ' 118, בשם הערוך. והברייתא נסמכה למשנתנו פ"ב מ"ו: שלש תעניות הראשונות אנשי משמר וכו'. ובירושלמי פ"ד ה"ב, ס"ח ע"א, ובבבלי כ"ז סע"א ואילך נסמכה ברייתא זו לפ"ד מ"ב: התקינו הנביאים הראשונים עשרים וארבעה משמרות. ועיין גם ערכין י"ב ב'. 
<b>ידעיה חרים פשחור ואמר. </b>וכ"ה בירושלמי ובבבלי הנ"ל. ובעזרא פ"ב, ל"ו ואילך הסדר הוא: ידעיה אמר פשחור חרם. ועיין במיוחס לרש"י כ"ז סע"א, ובחי' תענית להריד"א בסוף ס' המכריע, ומ"ש בס' שערי תורת א"י, עמ' 295. 
<small>1-2.</small> <b>עמדו נביאים שבירושלם. </b>עיין מ"ש להלן פ"ג, שו' 8, ד"ה עמדו. 
<small>2.</small> <b>ועשאום עשרים וארבע וכו'. </b>עיין להלן פ"ג, שו' 6, ומש"ש. 
<small>3.</small> <b>בא ידעיה ונטל חמש והוא הרי כן שש. </b>בד: הרי כאן שש, והיא היא. וכ"ה בכי"ע ובכי"ל ובירושלמי הנ"ל (אלא שהסר בהם "כן"). ובבבלי הנ"ל: ונטל חלקו וחלק חבריו שש. ועיין במיוחס לרש"י כאן, בחי' להרי"ד בסוף ספר המכריע, בשרידים מפי' הר"א, הוצ' ר"ד הלבני, עמ' 69, ובשנו"ס בהוצ' מלטר כאן. וברש"י ערכין י"ב סע"ב: וכוון ידעיה ברוח הקודש ועלתה איגרתו בידו (כלומר, ראשונה) וכו'. ומלשון התוספתא משמע שידעיה לא לקח אלא חמש פתקאות, שהרי הוא היה קבוע מתחילה, ולא נזכר כאן שעשו כ"ד גורלות אלא כ"ד משמרות. ויש גירסאות בבבלי שלא עשו אלא עשרים פתקאות, עיין בפי' ר"א הנ"ל. אבל בירושלמי מפורש: ועשו עשרים וארבע גורלות והטילום בקלפי. 
<small>5-6.</small> <b>שאפלו יהויריב עולה מן הגולה לא יהא אחד מכם נדחה מפניו אלא יעשה טפילה לו. </b>בירושלמי הנ"ל: שלא ידחה את המשמר שלפניו אלא ייעשה טפילה לו. ובבבלי הנ"ל: שאפילו יהויריב ראש משמרות עולה לא ידחה ידעיה ממקומו אלא ידעיה עיקר, ויהויריב טפל לו. ולפ"ז לא היה בבית שני משמר יהויריב, אלא היה טפל לאחרים. ופירש הרי"ד הנ"ל: ויויריב טפל לו, ומתחברים עמם במשמרותם ככהנים אכסנאים, ולא שיפיסו עמהם בקרבנות וכו', והוא הדין אם עלו עוד משמרות וכו'. ובערכין י"ג רע"א פירש"י: ויהויריב שוב לא עלה, ועיי"ש בתוספות ד"ה שאפי'. ועיין במיוחס לרש"י כאן כ"ז ב'.<br>וכן אמרו בערכין י"ב ב':<sup class="footnote-marker">1</sup><i class="footnote">על הברייתא בסדר עולם פ"ל, וכ"ה להלן פ"ג ה"ט.</i> משמרתו של יהויריב בשניה מי הואי, והתניא (הברייתא שלנו כאן) וכו', אלא אשארא, כלומר מה שאמרו "וכן בשנייה" אינו עולה על משמרת יהויריב. אבל בירושלמי כאן פ"ד ה"ח, ס"ח ע"ד, הובאה הברייתא הנ"ל, ולא העירו כלום על "וכן בשנייה" ביחס למשמרת יהויריב. ובתוספות ערכין י"ג א' ד"ה משמרתו הקשו ממשנת ב"ק ספ"ט, ותירצו שהמשנה נשנית בסמוך לבית ראשון. ועיין גם בס"ז נשא, עמ' 232. ואף בירושלמי בכורים פ"ג רה"ב, ס"ה ע"ג, בארו את המשנה שם: כגון יהויריב ומכיריו ידעיה ומכיריו (כגירסת הר"ש ונוסח הרש"ס). ועיין גם מ"ש בהערות לוי"ר הוצ' ר"מ מרגליות, עמ' תתע"ט. ודוחק לומר שבכל המקומות נתנו דוגמא מבית ראשון. ולא עוד אלא שמן הברייתא של המשמרות אנו יודעים שאף בזמן הבית השני היה יהויריב ראשון, עיין בס' הישוב כ"א ח"א, עמ' 163. ועיין גם בידיעות המכון לחקר השירה העברית ח"ה, עמ' ק"י ואילך. וכבר עמד על עיקר הדברים בח"א למהרש"א והקשה גם מבלגה וישבב שבוודאי היו בזמן בית שני. ועיין בקרן אורה בסוגיין כ"ז ב'.<br>ושמא וויתרו הכהנים מדעתם לחשמונאים שהיו ממשפחת יהויריב (חשמונאים א' רפ"ב), והחזירו את הסדר ליושנו. ועיין מ"ש לעיל, עמ' 909 ואילך. ויוסף הכהן בספרו חיי יוסף (בתחילתו) אומר שהוא היה מן המשמרת הראשונה, ומבית אב שלה המיוחס ביותר, אבל לא גילה את שם המשמרת.
<small>6-7.</small> <b>עמדו ראשי משמרות וקבעו את עצמן וכו'. </b>ערוך, ראבי"ה וערוגת הבשם הנ"ל. ועיין ר"ח כ"ז ב', ומלשונו שם נראה שהעתיק את הברייתא מן הירושלמי ולא מן התוספתא אעפ"י שהכניס באמצע הפיסקא "ירושלמי". ועיין ר"מ פ"ד מה' כלי המקדש הי"א. 

Halakhah 2

<small>7.</small> <b>כל משמר שיש בו ארבעה וכו'. </b>וכ"ה בד. אבל בכי"ע ובכי"ל חסרה המלה "כל". ובר"ח י"ז א': וכן הוא מפורש בתוספתא משמר שיש בו ד' בתי אבות, או ז' בתי אבות, או ח', או ט' וכו'. וכן בראבי"ה הנ"ל: משמר שיש בו וכו'. ועיין גם בערוך ובערוגת הבשם הנ"ל. ובירושלמי פ"ד ה"ב הנ"ל: ויש משמר שהיה בו חמשה וכו'. וכנראה שהמלה "שיש" היא באשגרה מלמטה בסמוך, והכוונה שכל משמר יש בו לא פחות מארבעה בתי אבות ולא יותר מתשעה, עיין ח"ד. ועיין בבאורי הגר"א למשניות ראש תמיד שכתב: ובירושלמי איתא שהיו כמה משמרות שלא היה להם אלא ב' או ג' בתי אבות. ואינו נמצא בירושלמי שלפנינו. 
<small>8.</small> <b>שלשה מקריבין שני שני ימים וכו'. </b>וכ"ה בד ובכי"ל. ובר"ח הנ"ל: ג' מהן מקריבין כל אחד ב' ימים והרביעי מקריב יום אחד, ורבינו כתב דרך פירוש. ובכי"ע: שלשה מקריבין שנים שני ימים וכו'. וכ"ה בראבי"ה הנ"ל, וצ"ל כלפנינו. ועיין מ"ש להלן, שו' 11, ד"ה משמר שיש בו שבעה. 
<small>9-10.</small> <b>משמר שיש בו חמשה, שלשה מקריבין שני שני ימים, ושנים מקריבין יום אחד. </b>וכ"ה בד (אלא ששם נשמטה המלה "שני") ובכי"ל. אבל בכי"ע: משמר שיש בו <b>שלשה</b> חמשה, שנים מקריבין שנים ימים ושלשה מקריבין יום אחד. וכ"ה מלה במלה בראבי"ה הנ"ל (אלא ששם: שני ימים במקום "שנים ימים"). וברור שהמלה "שלשה" היא ט"ס (כנראה תיקון מן הגליון שנכנס שלא במקומו), וצ"ל: משמר שיש בו חמשה וכו', ולגירסא זו שנים מקריבין כל אחד שני ימים, ושלשת הנשארים כל אחד מקריב יומו. וכן בירושלמי הנ"ל: משמר שהיה בו חמשה, ג' מקריבין ג' ימים, ושנים מקריבין ארבעה ימים. וכן גרס בירושלמי גם בר"ח כ"ז ב', אבל בפיסקא מן התוספתא שהביא (י"ז א' הנ"ל) קיצר. וגירסא זו יותר הגיונית, ולפי הנוסחא שלפנינו קשה למה יעבדו שלשה בתי אבות שני ימים כל אחד ואחד, ואילו שני בתי אבות יעבדו בין שניהם רק יום אחד. ועיין בבבא שלהלן בסמוך. 
<small>11.</small> <b>משמר שיש בו שבעה כל אחד ואחד מקריב יומו. </b>בר"ח י"ז א': כל אחד משמר (צ"ל: משמש) יומו. ועיין ערוך ערך בית אב וערוגת הבשם הנ"ל. ומכאן, וכן מן המקבילה שבירושלמי, וכן ממה ששנינו לעיל ולהלן בסמוך, מוכח שאף בשבת שמש בית אב מיוחד, ועיין ירושלמי שקלים ספ"ו, נ' ע"ב, ובבלי מנחות ק"ז ב' וברש"י שם ופסחים נ"ז א' ד"ה ולערב. וכבר העירו על הסתירה בין המקורות ובין הפירושים ברש"י עצמו, עיין מ"ש הגר"י פיק בראשון לציון ריש תמיד, בשו"ת חתם סופר או"ח סי' ר', בציון ירושלים לירושלמי שקלים הנ"ל, בס' הר המריה פ"ד מה' כלי המקדש הי"א, אות כ"ד, בגליוני הש"ס לר"י ענגיל כאן ט"ו ב' ועוד. ועיין מ"ש הר"י בנת בלוח התיקונים לס' מועד שהוציא לאור (עם תרגום בגרמנית), עמ' 533 ואילך. 
ברם עצם שעת היום שבה היו מתחלפין <b>בתי אבות</b> לא נתבאר במפורש במקורות. אנו יודעים שבית האב הראשון של המשמר היה נכנס בשבת<sup class="footnote-marker">2</sup><i class="footnote">בפי' לרה"י המיוחס לתלמיד רב סעדיה גאון, עמ' 37: והיו ד' משמרות (הוא מבאר להלן שם שהם משמרת הכהנים, משמרת הלוים המשרתים את הכהנים, משמרת השוערים, משמרת המשוררים) באים אל הקדש <b>ביום הששי</b> ויוצאות <b>ביום הששי</b> האחר. וכן להלן שם, עמ' 41: ואלו ד' משמרות היו משרתים בשבוע עד <b>יום ששי.</b> ואמנם יש בספר זה כמה דברים תמוהים.</i> ועובד בתמיד של בין הערבים (עיין לעיל סוכה פ"ד, שו' 70 ואילך), והיה מגיף את דלתות העזרה ערבית (עיין בבלי שם נ"ו ב'). ואם נניח שביום ראשון בבוקר נכנס בית אב אחר, הרי בשבת שלאחריו בבוקר צריך להכנס בית אב שכבר שמש בשבוע זה, ונמצא שבית אב אחד עובד שני ימים, בניגוד למה ששנינו כאן. ויוסף הכהן בספרו נגד אפיון ס"ב פ"ח סי' ק"ח כותב שחלקים מן המשמר (בתי אבות) עובדים בימים קבועים (של השבוע), והם מתאספים בכל יום באמצע היום (mediante die) ומקבלים את המפתחות מן הכהנים היוצאים, ומשמע מדבריו שהיו בתי האבות מתחלפים ביום. ולפ"ז היתה החלוקה שוה, והיו בתי האבות מתחלפים בכל יום לפני תמיד של בין הערבים, וכל אחד מהם שמש יומו משבת לשבת. אבל מקורות התלמוד מתנגדים לו,<sup class="footnote-marker">3</sup><i class="footnote">מעצם דברי ר' יוחנן בירושלמי ובבבלי שהזכרנו בפנים אין סתירה לדברי יוסף הכהן, שהרי אמרו לעיל בסמוך שכל משמר שהיו בו פחות משבעה בתי אבות היה לכל הפחות בית אב אחד מקריב שני ימים, ובכגון דא אמרו שמי שזכה בפייס בתמיד של שחר זוכה בתמיד של בין הערבים. ומן הברייתות שם יש קצת סיוע לדברי יוסף הכהן שהיה עד ראיה למה שהוא מספר. ועיין גם בתוספות יומא כ"ו א' ד"ה ואי משכחת. ואם ישאל השואל הרי פשיטא שצריך פייס אחד לתמיד של בין הערבים, אם בתי האבות מתחלפים לפניו, אף אתה אמור לו ששאלה זו קיימת גם לתירוץ של שני התלמודים, ובעל כרחינו היא גופא קא משמע לן שבאותו זמן מתחלפים הכהנים. אבל מתוך המשא והמתן בירושלמי ובבבלי מוכח שבימות החול מעולם לא היה פייס בין הערבים.</i> עיין ירושלמי יומא פ"ב ה"ג, ל"ט ע"ד, ובבלי שם כ"ו א'. וצ"ל שבית אב הראשון שהתחיל בשבת אחרי הצהרים משלים את יומו בשבת הבאה עד שנכנס המשמר החדש. ועדיין אינו ברור מי מתעסק בעבודת הלילה, החדש או הישן. ובמשנת תמיד פ"א מ"א: וזקני בית אב ישנים שם. ופירש שם המפרש שהכוונה לבית אב שצריכים לעבוד למחר, וכן פירש הרא"ש שם, וכן משמע מפירוש המיוחס להראב"ד שם. ועיין בח"ד להלן רה"ג ובס' יד דוד י"ז א'. ועיין בבלי זבחים כ' ב', ובתוספות שם כ' א' ד"ה מיתיביה. ואין משם ראייה לא לכאן ולא לכאן, ואפשר שאנשי בית אב של יום העבר נשארו בפנים להשגיח על המזבח, וזקני בית אב של יום הבא היו נכנסים מבערב והיו ישנים בבית המוקד כדי להשגיח אח"כ על הפייס של תרומת הדשן שהיא תחילת העבודה של יום,<sup class="footnote-marker">4</sup><i class="footnote">עיין בירושלמי יומא ספ"א, ל"ט ע"ב, בבלי שם כ"ב א' ומקבילות.</i> ועיין מ"ש להלן, שו' 24, ד"ה ופירושו. 12. <b>ששה מקריבין ששה ימים וכו'. </b>וכ"ה בד, בערוך ובערוגת הבשם הנ"ל. ובכי"ע בטעות: ששה מקריבין שמונה ימים. 
<small>14.</small> <b>יש מהן שקבעו עצמן לעולם. הבא בשבת, בא בשבת לעולם וכו'. </b>בר"ח י"ז א': ויש באלו כ"ד משמרות <b>שהפילו גורלות</b>, מי שעלה גורלו ביום ראשון נקבע במשמרתו להיות הוא משמש ביום ראשון לעולם, ומי שנקבע ביום שני כמוהו וכו', ועיין להלן. ובהשגות הרמב"ן על ס' המצות להר"מ, עשין ל"ו: ומבואר בתוספתא יש מהן שקבעו עצמן לעולם הבא בשבת בא בשבת לעולם, לאחר שבת, לאחר שבת לעולם וכו'. 
<small>15-16.</small> <b>יש מהן שמגדילין פעם אחת בחודש, יש מהן שמגדילין פעם אחת בשנה וכו'. </b>וכ"ה ("מגדילין") גם בד ובכי"ל. וכ"ה בראבי"ה הנ"ל (לעיל, שו' 6–7), עמ' 630 (בכי"א, עיי"ש הערה 6), ברמב"ן הנ"ל ובריטב"א ט"ז ב' במשנה (וכ"ה בריטב"א כ"י ירושלים). ובכי"ע ובראבי"ה בכי"ל: יש מהן <b>שמדלגין</b> וכו'. ובירושלמי פ"ד הנ"ל: <b>מגרילין</b> (רק פעם אחת). אבל בר"ח כ"ז ב': ויש <b>שמגדילין</b> על כל משמר, ויש שהוא <b>מגדילין</b> בכל שבוע ושבוע. נמצאנו למדים שהגירסא מגדילין היא בלי שום ספק הנכונה, אלא שהראבי"ה פירש ע"פ הר"ח (י"ז א') הנ"ל מגדילין - מגרילין. וברמב"ן הנ"ל (וממנו בריטב"א הנ"ל) פירש: ועניין <b>ההגדלה</b> הוא שלא קבעו לעצמם משמר, אלא באים ומסייעים לעובדים שם <b>ומגדילים</b> המשמר, ואין להם זמן אלא ברצונם פעם אחת בשבוע וכו'. ועיין ש"א ספ"ב ובתרגום שם. ובתס"ר ח"א, עמ' 220, שערתי שאין מגדילין אלא מוציאים גודל. והרי המלה הרגילה "מצביעים" אינה נמצאת אלא פעם אחת, ופירושה כמו שאמרו בירושלמי יומא פ"ב, ל"ט רע"ד: מהו הצביעו, הוציאו אצבע, ועיין בבלי שם כ"ב ב'. ובמשנה שם רפ"ב: הממונה אמר להם הצביעו וכו', ואין מוציאים <b>גודל</b> (עיין דק"ס שם, עמ' 53, הערה ג') במקדש. אבל מחוץ למקדש (אנשי בית אב בינם לבין עצמן) היו מוציאין גודל, ומגדילין.<br>ברם לגירסא זו (וכן לפירוש הר"ח והראבי"ה הנ"ל) קשה מה עניין "חודש" לכאן,<sup class="footnote-marker">5</sup><i class="footnote">לפי הרמב"ן ניחא, והכוונה שהממונים היו מגדילים בכל חודש את המשמרות ומספחים להן כהנים שלא היה להם משמר קבוע.</i> והרי אין משמר משמש ושונה בחודש אחד,<sup class="footnote-marker">6</sup><i class="footnote">וכבר תמה ע"ז בהר המריה פ"ד מה' כלי המקדש, אות כ"ד. ושמא הכוונה כאן לכהנים שלא הכירו את משמרתם וחלקו אותם לחדשי השנה, והם הם שהגדילו (הפיסו בגודל) בינם לבין עצמם בכל חודש. ועיין מ"ש להלן, שו' 20–21, ד"ה והנה.</i> אלא שבכי"ל באמת חסר "יש מהן שמגדילין פעם אחת בחודש", ולא נזכר שם אלא שנה, שבוע ומשמר, והיינו שיש שהיו מגדילין פעם אחת בשנה, כלומר קובעין עצמן ליום ידוע לכל השנה, שמשמשים בה פעמים, או שלש פעמים, ויש שקובעין עצמן לשבע שנים, ויש שמגדילין על כל משמר ומשמר, ועיין הגירסא בירושלמי. ואף שהגירסא "פעם אחת בחודש" מקויימת ע"י שאר הנוסחאות והראשונים הנ"ל, יש להניח שהיא לאו בדווקא, ובאשגרה ממשנת סנהדרין רפ"ה. ועיין להלן. ועיין היטב בפירוש לדבה"י המיוחס לאחד מתלמידי רב סעדיה גאון, עמ' 45, ובשרידים מפי' ר"א לתענית, עמ' 67, ובתוספות הרא"ש להלן רפ"ד.<sup class="footnote-marker">7</sup><i class="footnote">הובא בפתח עינים להרחיד"א רפ"ד. ורק על פיהם אפשר להבין את הדברים התמוהים שבפי' לדבה"י שזכרנו בפנים. ואפשר איפוא שהכוונה כאן למעמד הקבוע בירושלים, ובו היו מגדילים (מגדילין ע"י הוצאת גודל) בכל חודש. ועיין היטב בריש מגילת תענית, ושמא הם הם שהביאו את הקרבנות לפני שגברה יד הפרושים, עיי"ש.</i>
<small>17.</small> <b>כל שמכיר את משמרתו וכו'. </b>ירושלמי פ"ב הי"ב, ס"ה סע"ד, בבלי י"ז א'. 
<small>17-18.</small> <b>והוא מבתי אבות קבועין אין אסור אלא אותו היום בלבד. </b>וכן בבבלי הנ"ל: ויודע שבתי אבותיו קבועין וכו', ובירושלמי הנ"ל: <b>ואינו</b><sup class="footnote-marker">8</sup><i class="footnote">עיין במיוחס לרש"י י"ז א' ד"ה ואיני יודע, ובתענית הוצ' מלטר, עמ' 63, בשנו"ס לשו' 19. ואעפ"י שהגירסא "ואינו" היא גם בשרי"ר, עמ' 179 (שם: ואנו, והיא היא), מ"מ נראה שכאן צ"ל: "והוא" כמו שהוא בתוספתא וברוב נוסחאות הבבלי. ועיין מאירי, עמ' 52.</i> מבתי אבות קבועין וכו'. ובר"ח י"ז א': מי שעלה גורלו ביום ראשון נקבע במשמרתו להיות הוא משמש ביום ראשון לעולם וכו', לפיכך אמרו [המכיר] משמרתו באיזה חדש ובאיזה שבוע זמנו, ובית אב שלו באיזה יום מן השבוע זמנו, והוא מן הקבועים לעולם, אסורין לשתות יין בו ביום, מ"ט אמרינן <b>שמא יבנה הבית</b> ויהיה שתוי, ואינו יכול לשמש בו ביום וכו'. ועיין בידיעות המכון לחקר השירה העברית ח"ה, עמ' קי"א, ואנו למדים משם שנהגו להכריז בא"י (כאלף שנים אחרי החורבן): היום שבת קדש וכו', איזו היא המשמרת, כך וכך, משמרת כך וכך, הרחמן ישיב את המשמרות (צ"ל: המשמרת) למקומה מהרה בימינו אמן. ועיי"ש עמ' קי"ב.<br>ולמדנו מפירוש הר"ח שבתי אבות קבועין פירושו בתי אבות שקבעו עצמן לעולם לשמש ביום ידוע בשבת של משמרתה, כמפורש ברישא. וכן בפי' ר"ג י"ז א': שיודעין באיזה יום עובדין בית אב שלו. ובר"מ פ"א מה' ביאת מקדש ה"ז: ויודע שבתי אבותיו קבועים בעבודה <b>היום</b>. וכן במאירי, עמ' 52: ויודע שבית אב שלו קבוע לעבודת <b>אותו היום</b>. וכ"ה בספרו לסנהדרין, עמ' 76. והוא כפירוש הר"ח ור"ג הנ"ל. ובחנם מחקו בר"מ את המלה "היום", והיא ישנה בכל הנוסחאות. אבל לפירוש הרמב"ן והריטב"א הנ"ל "בתי אבות קבועין" פירושו בתי אבות העיקריים, ולא מן הנטפלים והנספחים שהגדילו את הקבועין, עיין מ"ש לעיל. ועיין במיוחס לרש"י ד"ה קבועין.
<small>19.</small> <b>ואין מכיר את בית אב שלו, והוא מבתי אבות קבועין אסור כל אותה שבת. </b>וכע"ז בבבלי הנ"ל בהוצ' שלפנינו, ועיין בשנו"ס בהוצ' מלטר, עמ' 63, ובהשגות הרמב"ן על סה"מ להר"מ הנ"ל. ובירושלמי הנ"ל: וכל מי שהוא מכיר אנשי משמר שלו ואינו מכיר אנשי בית אב שלו, <b>ואינו</b> מבתי אבות קבועים אסור כל אותה השבת. ובבבא זו היה אפשר לפרש: <b>או</b> שאינו מבתי אבות קבועים, כלומר, הוא מבתי אבות שהיו מגדילים על כל משמר ומשמר, כפירוש הר"ח והר"ג הנ"ל, עיין מ"ש לעיל, אבל עיין לעיל בירושלמי ולהלן שם, ובמיוחס לרש"י ד"ה ואינו יודע, ובשנו"ס הנ"ל. 
<small>20-21.</small> <b>כל שאין מכיר לא את משמרתו ולא את בית אב שלו והוא מבתי אבות קבועין אסור כל אותו חודש. </b>וכ"ה בכי"ל: כל אותו החדש. ובד: אסו' כל חדש. ובכי"ע לקתה הנוסחא בחסרון ע"י הדומות, ולא נשרדה מן הסיפא אלא המלה "חודש". ובבבלי הנ"ל: ויודע שבתי אבותיו קבועין שם אסור לשתות יין כל השנה. ובירושלמי הנ"ל: וכל מי שאינו מכיר לא אנשי משמר שלו ולא אנשי בית אב שלו <b>ואינו</b> מבתי אבות קבועים. ר' אומר וכו', ודברי החכמים חסרים שם. ועיין מ"ש להלן.<br>והנה נוסח התוספתא "אסור כל אותו חודש" או "אסור כל חדש" (כגי' ד) קשה מאד, וחדש מאי עבידתיה, ואי אפשר להגיה נגד ארבע נוסחאות. ועיין מ"ש לעיל הערה 6, ואם השערתנו נכונה הכוונה כאן לאותו חודש שהיו רגילים לשמש בו. ו"מבתי אבות קבועין" פירושו מבתי אבות שהיו קבועים בחודש ידוע שהיו מגדילין בו.<br>ויותר נראה שהברייתות שלנו נסמכו לשתי הבבות של משנתנו פ"ב מ"ז: אנשי משמר מותרים לשתות יין בלילות אבל לא בימים וכו', אנשי משמר ואנשי מעמד אסורים מלספר ומלכבס וכו'. ושתי הבבות הראשונות שלנו נסמכו לרישא של משנתנו (שתיית יין) אבל הבבא האחרונה שלנו נסמכה לסיפא של משנתנו (לאיסור תספורת). והתוספתא עוסקת בזמן הבית, ובכהנים שהם חוץ לירושלים, כפירוש המאירי ועוד, עיין להלן, ולשיטת התוספתא (וכ"ה שיטת הירושלמי, עיין להלן) לא נאסרו כהנים ביין יותר משבוע אחד (והוא, כשהם מכירים את משמרתם), ואם אין מכירים את משמרתם לא נאסרו כלל ביין, אם הם חוץ לירושלים. ודין תספורת כדין שתיית יין במכירים את משמרתם, אבל אם אין מכירין את משמרתם אסורים בתספורת כל חדש (כגי' ד. ובשאר הנוסחאות היא אשגרה מן הבבות שלעיל), שהרי אם יגדלו פרע יותר מחדש יפסלו מעבודה, ואפילו בזמן משמרתם מגלחים, אם במקרה גדלו פרע, עיין מאירי, עמ' 51, ובליקוטי ר' בצלאל אשכנזי שהביא בפתח עינים, ק"ד ע"א. וההבדל בין שתיית יין ותספורת היא ששתיית יין לא נאסרה אלא משום עבודה, ואם הם חוץ לירושלים, ואף אין יודעים את זמן משמרתם, לא אסרו להם שתיית יין, משום ספק ספיקא. אבל תספורת אסורה, משום שהוא רגל שלהם (עיין ירושלמי למשנתנו ובמקבילות במו"ק רפ"ג, ובבלי כאן י"ז א', מו"ק י"ד א'), ואסורה אפילו אם אינו מכיר את משמרתו, אלא שלא יכלו לאסור אותה יותר מחדש, משום גדול פרע. ועיין להלן בתוספתא בדין תספורת אחרי החורבן, אבל דין שתיית יין אחרי החורבן לא נזכר בתוספתא כלל. ועיין בצפנת פענח השמטות לה' שבת פ"ל ה"ג, שממנו למדתי לפרש כן.<br>ונראה שכ"ה שיטת הירושלמי שהסמיך ברייתא שלנו לתספורת, עיי"ש, וכפי שנציע להלן כדברי רבי. ובבבלי שיטה אחרת, ופירשו את כל הברייתא ביין גרידא. ועיין מ"ש להלן.
<small>21-22.</small> <b>ר' אומ' אומ' אני שיהא זה אסור לעולם אלא שתקנתו קלקלתו. </b>בבבלי י"ז א' הנ"ל (וכן להלן שם וסנהדרין כ"ב ב'): רבי אומר, אומר אני <b>אסור לשתות יין</b> לעולם, אבל מה אעשה שתקנתו קלקלתו. ובירושלמי הנ"ל: ר' אומר אומר אני שהוא אסור לעולם, אלא שתקנתו (בשרי"ר: שתיקנתו) קלקלתו שהוא מותר <b>בהספד</b>. כמה דתימר קלקלתו תקנתו, שהוא <b>אסור בהספד</b> ודכוותה קלקלתו תקנתו שיהא אסור במלאכה. פירוש המפרשים הוא דחוק מאד, ואעפ"י שאף בשרי"ר גורס "בהספד", מ"מ נראה קרוב בעיני שצ"ל: בתספר' (במקום "בהספד"), ור' אומר שהיה בדין שיהא אסור בתספרת לעולם (אם אינו מכיר את משמרתו), וכשיקראו אותו לירושלים יסתפר כדי להתכשר לעבודה (עיין בבלי י"ז ב', וסנהדרין כ"ב ב'), אבל מה אעשה שתיקנתו (כגי' שרי"ר) קלקלתו, כלומר הקלקלה שלו, שאינו יודע את משמרתו, ויצטרך להאסר לעולם בתספורת, היא תקנתו<sup class="footnote-marker">9</sup><i class="footnote">עיין כפו"פ פ"ו, עמ' פ"ו (ד"ר, כ"ג סע"ב) שפירש להפך שתקנתו תהיה קלקלתו. ועיין בשנו"ס אצל מלטר, עמ' 64, שו' 1. ופירושו קשה, עיין ירושלמי מגילה פ"א ה"א, ע' ע"א, ובהערת ר"ז דימיטרובסקי לחי' הרשב"א מגילה, עמ' 32, הע' 408. והוסיף בכפו"פ שם: אבל הירושלמי יש בו פי' אחד, וכנראה שכוונתו שיש בו פירוש אחר בברייתא לעיקר העניין, ולאו דווקא ל"תקנתו קלקלתו".</i> ומתירה אותו להסתפר מפני שהיא גזירה שאינו יכול לעמוד בה.<sup class="footnote-marker">10</sup><i class="footnote">עיין מ"ש הריטב"א ט"ז סע"ב בשם מודו. ואפשר לפרש גם ע"פ פירוש המאירי סנהדרין, עמ' 76 (ואעפ"י שכל הפירושים נאמרו לעניין שתיית יין, הם קיימים גם לעניין תספורת), או ע"פ פירוש בעל ערוך לנר בסנהדרין כ"ב ב'.</i> ושואל הירושלמי: כמה דתימר קלקלתו תקנתו, שהוא אסור <b>בתספר'</b> (כצ"ל במקום "בהספד"), כלומר, במכיר את משמרתו, שאף רבי מודה בה שהוא אסור בתספרת כל אותה השבת, ודכוותה קלקלתו תקנתו שיהא אסור גם במלאכה, כלומר, האף לעניין מלאכה קלקלתו תקנתו, והוא אסור במלאכה כל אותה השבת, כדין המשמר בירושלים, כמפורש להלן פ"ג, שו' 13–14. אבל עיין מ"ש להלן, עמ' 1338.<br>וברור ששיטת הבבלי הנ"ל היא אחרת כמפורש שם, אבל אף מתוך הבבלי לא נתברר אם הברייתא עוסקת בזמן הבית, או לאחר החורבן. ושיטת המאירי היא שכל הברייתא מדברת בזמן הבית לרבות גם דברי רבי, וממילא לא ידעינן מה סוברים החכמים בדין שתיית יין אחר החרבן, ולפיכך דייקו בבבלי י"ז רע"ב (וסנהדרין כ"ב ב') מדברי אביי שהחכמים אוסרים אפילו אחרי החרבן, אבל מתוך הברייתא שבבבלי אין להוכיח כלום. ועיין באוה"ג, עמ' 29, ובפי' ר"ג, בר"מ פ"א מה' ביאת המקדש ה"ז,<sup class="footnote-marker">11</sup><i class="footnote">עיין במעשה רוקח שם שהביא בשם ספר כ"י את דברי הר"ח בסוגיין (ועל פיו צריך לתקן את הנוסחא שבדפוסים כאן) וציין גם ליד רמה בסנהדרין כ"ב ב'.</i> בכ"מ ובהר המריה שם. ועיין בחי' הר"ן סנהדרין כ"ב ב' ד"ה מכלל, בקרן אורה כאן י"ז א' ובהגהות הרש"ש שם, ובערוך לנר לסנהדרין שם.
<small>22.</small> <b>מפני מה אנשי משמר מותרין וכו'. </b>חוזר למשנתנו פ"ב מ"ז הנ"ל, ונותן לה טעם. ובבבלי י"ז א' נשנית בבא זו בתחילת הברייתא שלנו (לפני הבבא: כל שמכיר את משמרתו וכו'), וממנה הסיקו: מכאן אמרו כל כהן שמכיר משמרתו וכו', מפני שלשיטת הבבלי כל הברייתות לעיל בשתיית יין גרידא עסיקינן. ובירושלמי פ"ב רהי"ב, ס"ה ע"ד,<sup class="footnote-marker">12</sup><i class="footnote">גירסא יותר מתוקנת בשרי"ר, עמ' 178.</i> הביאוה כפירוש למשנתנו הנ"ל, ואח"כ פירשו את עניין איסור התספורת, ואח"כ הביאו את הבבות שלעיל (כל שמכיר את משמרתו וכו'), עיין מ"ש לעיל. 

Halakhah 3

<small>24.</small> <b>לא ביום ולא בלילה מפני שהן תדירין בעבודה. </b>וכ"ה בירושלמי הנ"ל, וכן גרס הר"ח בבבלי י"ז א'. ולפנינו בבבלי: מפני שהן עסוקין תמיד בעבודה. ובכי"י שם (עיין הוצ' מלטר, עמ' 63): מפני שהן רגילין בעבודה, והן רגילין הן תדירין.<sup class="footnote-marker">13</sup><i class="footnote">עיין ירושלמי יומא ספ"ד, מ"ב ע"א: תדירא הא מילתא בפומהון דרבנן, ובבבלי (ברכות י"ז א' ועוד): מרגלא בפומא דפלוני. ועיין מ"ש הגר"ל גינצבורג בפירושים וחידושים לירושלמי ח"ב, עמ' 141, ובהערה 15 שם. אבל מ"ש שם בשם הרמ"ה לסנהדרין ג' ב' (ויש להוסיף גם תשובת הרמ"ה בכתאב אלרסאייל, עמ' נ"ב), רבינו אינו יחידי בפירושו, עיין בפי' רבינו יונה לאבות פ"ב מי"ג שכתב: <b>מרגניתא</b> בפומיה דרב וכו', <b>מרגניתא</b> בפומיה דר' אליעזר וכו'. ואפשר שאין כאן אלא דרך המליצה. ועיין תשב"ץ ח"א פ"ד, מ"ח ע"ד ומ"ה ע"א.</i><br>ופירושו שהם עובדים תדיר בין ביום ובין בלילה, ואף לילה היא שעת העבודה להם, עיין בפירוש הראב"ד לתו"כ שמיני, מ"ו ע"ג. ובמיוחס לרש"י (ט"ו ב') כתב לפי שהיו מעלין כל הלילה אברים ופדרים שפקעו מעל המזבח, א"נ לא גמרו ביום גומרים בלילה. ועיין בהשגת הראב"ד בפ"א מה' ביאת המקדש ה"ו. ובר"מ שם: שמא ישתה בלילה וישכים לעבודתו, ועדיין לא סר יינו מעליו. ויפה העיר בח"ד שלפי הר"מ אסור לשתות יין בלילה שלפני יום העבודה שלו, אבל ביום שלאחרי העבודה מותר, מפני שעפ"י רוב כבר נגמרו כל העבודות לפני הלילה, עיין במרכבת המשנה במקומו שציין לר"מ פ"ד מה' מעשה הקרבנות ה"ג. ולרש"י וסייעתו אינו אסור אלא בלילה שלאחרי היום ששמשו בו. ועיין מ"ש לעיל ה"ב, שו' 11, ד"ה ברם.
<small>24-25.</small> <b>אנשי משמר ואנשי מעמד אסורין לספר ולכבס בין משחרב הבית וכו'. </b>ברייתא זו לא מצאתיה במקום אחר, ומשנתנו (פ"ב מ"ז) לא דברה אלא בזמן הבית. ועיין בבלי י"ז ב', וסנהדרין כ"ב ב' ומ"ש לעיל, שו' 20–21, ד"ה ויותר. וכעין מחלוקת זו בין החכמים ור' יוסי היא גם להלן פ"ג ה"ו, ובבלי ר"ה י"ט רע"ב. 
<small>26.</small> <b>משחרב הבית מותרין מפני שאבל הוא להם. </b>ואע"פ שאיסור התספורת נוהגת גם באבל, אבל דווקא איסור התספורת לכהן בזמן המשמר הוא מחמת שהוא יו"ט שלהם (עיין ירושלמי פ"ב הי"ב, ס"ה ע"ד, ומקבילה במו"ק רפ"ג, בבלי כאן י"ז א' ומו"ק י"ד א'), ואם הוא נמנע מלהסתפר בשבוע שחל בו זמן משמרו נוהג כבמועד, ולא כאבל. 

Halakhah 4

<small>26-27.</small> <b>יום שיני וחמשי הוחדו לתענית צבור. </b>וכ"ה בד ובכי"ל. אבל בכי"ע: יחיד יושב בתענית ציבור. וכן מעתיק בראבי"ה ח"ב סי' תתמ"ט, עמ' 596, בשם התוספתא פרק שני דתענית. ולפי הגירסא שלנו הוא דין המשנה בפ"ב מ"ט שכל תעניות ציבור הן ביום שני וחמישי, שלא להפקיע את השערים. ועיין מאירי, עמ' 19.<br>אבל גירסת כי"ע והראבי"ה נראית יותר מקורית, והכוונה, כנראה, ליחידים<sup class="footnote-marker">14</sup><i class="footnote">ונקטה התוספתא "יחיד" (ולא "יחידים" בלשון רבים) ע"פ הברייתא לעיל פ"א, סוף שו' 29 ואילך. ועיקר הפירוש בס' הוספות ותקונים לס' ראבי"ה, עמ' 181.</i> שמתענים על הגשמים (פ"א מ"ד), וכן אמרו בבבלי י' סע"א: תניא נמי הכי כשהתחילו היחידים להתענות מתענין שני וחמישי ושני וכו'. והוא הדין ביחידים שמתענים אחרי י"ג תעניות של ציבור (ספ"א), כמו שפסק הר"מ בפ"ג מה' תעניות ה"ט.<sup class="footnote-marker">15</sup><i class="footnote">במאירי עירובין ספ"ג מ"א א' כתב בשם "יש מפרשים" שהיחידים המתענים על הגשמים מתענים בכל יום שירצו, ולא השיג עליהם כלום. אבל במגן אבות שלו, עניין כ"ג, הביא את דבריהם, ומוכח מתוכם שלא אמרו כן אלא במתענין אחר שבע תעניות אחרונות, וממילא אין סתירה מפורשת לשיטתם מן הבבלי י' א', אבל מדברי הר"מ שהבאנו מוכח שלא כדבריהם. וכן דחה אותם גם המאירי, במגן אבות שלו.</i> ואע"פ שדין היחידים הוא שלא כציבור, ואוכלים משחשיכה, מ"מ קוראת להם התוספתא "תענית ציבור", כשם שניסח המאירי, עמ' 19: ואפילו יחיד המתענה לשם הצבור אינו מתחיל אלא בשני.<sup class="footnote-marker">16</sup><i class="footnote">ועיין מ"ש להלן, שו' 28–29, ד"ה מה בין.</i><br>ובראבי"ה הנ"ל (לפני שהביא את התוספתא) העיר על מדרש תנחומא (וירא הוצ' בובר סי' ט"ז), והעתיקו להלן שם בשם הריצב"ש, ועיי"ש, עמ' 597, הערה 1. ואמרו שם: ומנין סמכו הדורות שיהו מתענין בשני ובחמישי וכו', ולכך התקינו חכמים שיהו מתענין בשני ובחמישי. והמדרש הובא ע"י כמה מן הראשונים, עיין בהערת בובר שם, ועיין בשלטה"ג רפ"ג כאן. ובשבה"ל השלם סוף סי' רע"ז הביא את המדרש והסמיך לו את הירושלמי בפסחים פ"ד ה"א, ל' רע"ד (תענית פ"א ה"ו, ס"ד ע"ג): ובשני ובחמישי עד דיתפני תעניתא וכו', וכנראה שהבין שמדברים בכל יום שני וחמישי. ור"נ ברילל אסף את כל המקורות שלנו ושל הגויים המעידים שנהגו בא"י להתענות בכל יום שני וחמישי.<sup class="footnote-marker">17</sup><i class="footnote">המגיד שי"א, עמ' 310, ועמ' 317, שם שי"ב, עמ' 23, ועמ' 47.</i> ועיין מ"ש קרויס בצופה האנגלי סדרא ישנה ח"ו, עמ' 235, וגינצבורג בגנזי שכטר ח"א, עמ' 483, ועמ' 548, ולאחרונה אלון בתרביץ ש"ד, עמ' 285 ואילך, וכמעט שלא הוסיפו כלום על דברי ברילל, וכולם כיוונו מדעתם, ולא ידעו אחד מהשני. ועיין בבלי שבת כ"ד א', תענית י"ב א', גמרא של סוף מגילת תענית, הוצ' ליכטנשטין בשנו"ס, עיי"ש. ובמס' סופרים רפכ"א, הוצ' היגר, עמ' 354: והתלמידים<sup class="footnote-marker">18</sup><i class="footnote">כלומר, היחידים שבתוספתא כאן לפי כי"ע והראבי"ה.</i> מתענין בשני<sup class="footnote-marker">19</sup><i class="footnote">כ"ה בכ"י אדלר. ובשאר הנוסחאות: מתענין <b>בו.</b> כלומר בניסן, ונוספה מלה זו ("בו") ע"פ המנהג שלנו להתענות בה"ב.</i> ובחמישי.<sup class="footnote-marker">20</sup><i class="footnote">היגר הוסיף בגוף הנוסח שלו: ושני. אבל מלה זו אינה ברוב הנוסחאות, עיין בשנו"ס שם. ועיין ב"י טאו"ח סי' תכ"ט. וכן בס' מנהג טוב סי' ס"ז (הצופה ההגרי חי"ג, עמ' 232): ומנהג טוב להתענות בכל מיני עינויים כל שני וחמישי שבשנה, לבד ר"ח וכו'.</i> ובב"ר פע"ו, הוצ' תיאודור־אלבק, עמ' 900: מתענין היו עליהם בשני וחמישי (והעיר ע"ז ר"א אפשטין בהחוקר ש"א, עמ' 333). ועל דברי החכמים הנ"ל יש להוסיף שכן נהגו גם הכותים והפלשים, עיין מ"ש ר"א אפשטין בספרו אלדד הדני, עמ' 163, ובהערה 1 שם. וכן נמצא בהשבעת משומדים מתקופת ביצנץ על מנהג הפרושים, עיין בסה"י לכבוד סימאנסען, עמ' 141. ולפי כ"ז אפשר שהכוונה בתוספתא כאן גם ליום שני וחמשי של כל השנה, שבו היו היחידים מתענים.
<small>27.</small> <b>ובהן בתי דינין יושבין בעיירות. </b>משנת כתובות רפ"א. והיא מתקנות עזרא, עיין ירושלמי מגילה פ"ד ה"א, ע"ה ע"א, בבלי כתובות ג' א' (ועיי"ש בתוספות ד"ה שבתי), ב"ק פ"ב א'. 
<small>27-28.</small> <b>ובהן נכנסין לבתי כנסיות וקורין. </b>וכ"ה בד ובכי"ל. ובכי"ע: ובהן יושבין בבתי כנסיות וקורין. וכ"ה בראבי"ה, עמ' 596 הנ"ל. והנכון כלפנינו, עיין הלשון במשנת מגילה פ"א מ"ג, שם מ"א ואילך ("יום הכניסה"). ואף היא מתקנות עזרא, כירושלמי מגילה הנ"ל, וכ"ה במס' סופרים רפ"י. ובמכילתא ויסע פ"א, עמ' 154, (ותנחומא שנדפס מכבר בשלח סי' י"ט) אמרו: התקינו להם הנביאים והזקנים שיהיו קורין בתורה, בשבת בשני ובחמישי. וכ"ה במכילתא דרשב"י, עמ' 103, ובבבלי ב"ק פ"ב א' (אלא שבשניהם חסר "והזקנים"). ותירצו בבבלי שם שהראשונים תקנו שיקרא אחד שלשה פסוקים, או שיקראו שלשה אנשים שלשה פסוקים, ובא עזרא ותיקן שיקראו שלשה אנשים, ועשרה פסוקים. אבל בירושלמי ומס' סופרים הנ"ל מוכח שלפני עזרא לא היו קורין כלל בשני וחמישי, וכן מוכרח מדברי הירושלמי במגילה פ"א סה"א, ע' ע"ב. 
<small>28.</small> <b>ובהן מפסיקין למקרא מגלה. </b>וכ"ה בד. ובכי"ע: לקרית מגילה. ובכי"ל: ובהן מספיקין מקריאת מגלה. ובראבי"ה הנ"ל דלג על פיסקא זו, וכנראה שקיצר. והברייתא סתומה מאד. ונראה שאין "למקרא" אלא "במקרא" (עיין מ"ש הרי"ן אפשטין במבוא לנוה"מ, עמ' 1110 ואילך), בזמן שקורין את המגילה, והכוונה שביום שני וחמישי מפסיקין מסדר הפרשיות כשקורין בהן את המגילה לבני הכפרים (מגילה פ"א מ"א ואילך), ואעפ"י שלא חל פורים בהם. וכאמרם במשנת מגילה פ"ג מ"ד: לכל מפסיקין בראשי חדשים בחנוכה ובפורים, ובכמה נוסחאות: לראשי חדשים לחנוכה וכו'. והחידוש כאן הוא שאף שבכל מקום קורין בסדר הפרשיות, אבל לבני כפרים שמקדימים ליום הכניסה מפסיקין מסדר הפרשיות, וקורין ויבא עמלק.<sup class="footnote-marker">21</sup><i class="footnote">וכן נראה מלשון השאילתות ויקהל סי' ס"ז (וסדר רב עמרם השלם ה"ב, צ"ד ע"א): ואסור (כלומר, בזמן הזה שבטלו את יום הכניסה) <b>לכפרים</b> ולעיירות גדולות ולכרכים שאין מוקפין חומה מימות יהושע בן נון לקרוא מגילה ולקרא בספר תורה בויבא עמלק, ולהזכיר על הניסים במודים אלא יום ארביסר בלבד. ומכאן משמע שבראשונה כשהיו קורין את המגילה ביום הכניסה היו קורין בתורה בויבא עמלק באותו יום. ובתקון יששכר (ד"ו של"ט), ס"א ע"ב, מביא שפעם הל ט"ו אדר בשבת, ונפלה מחלוקת בין חכמי ירושלים (שהיא עיר מוקפת חומה, ועיקר פורים שלה חל בשבת), ויש שסברו שצריכים להוציא ס"ת בי"ד ולקרוא בו ויבא עמלק. ובכנה"ג או"ה הגהות ב"י פי' תרפ"ה כתב: וכמרומה לי שמנהג בני רומניא בקושטנטינא להוציאו. ולפ"ז הוא הדין שקורין ויבא עמלק ביום הכניסה לבני כפרים. ואפילו לדעת החולקים על המנהג הנ"ל (עיין בב"י טאו"ה סי' תרפ"ה בשם "מצאתי כתוב") שסוברים שאין מוציאין ס"ת בי"ד הטעם הוא משום שעיקר פורים למוקפים הוא בט"ו אפילו אם חל בשבת, ולא נדחית קריאת המגילה אלא משום גזירה דרבה, ואין טעם להקדים את הקריאה בתורה לפני שבת שהוא עיקר זמנה (עיין שו"ת הרלב"ח סי' ל"ב), אבל בבני כפרים שלא יכנסו לעיר בפורים (לפי פירושם של כמה מן הראשונים), הרי לא יקראו פרשת עמלק בפורים עצמו, וממילא דוחה את סדר השבוע, ודינם יהיה כדין העיירות, בזמן שחל י"ד בשבת (בשעה שהיו מקדשים ע"פ הראיה) שנדחות ליום הכניסה (כמשנת מגילה פ"א מ"ב).</i> ועיין במס' סופרים פי"ז ה"ו, הוצ' היגר, עמ' 305, ובהערות מיללער, עמ' 233. ושמא פירושו כפשוטו שמפסיקין ביום ב' וה' לבני הכפרים למקרא מגילה, ואין קורין בפרשת השבוע כלל, מפני שהן דחוקין וטרודין ביום השוק. ועיין בבלי מגילה ג' א' ואילך. ובפורים עצמו קורין ויבא עמלק. 
<small>28-29.</small> <b>מה בין תענית צבור לתענית יחיד וכו'. </b>לא נתבאר בוודאות מה היא תענית יחיד שבתוספתא כאן. ולעיל שו' 26–27, ד"ה יום שיני, בררנו לפי גירסת כי"ע והראבי"ה ש"יחיד" שם הכוונה ליחידים שהוזכרו במשנתנו פ"א מ"ד ומ"ז. וכן מוכח מן הבבא האחרונה כאן שהביאוה בבבלי לעניין תענית "יחידים" הנ"ל,<sup class="footnote-marker">22</sup><i class="footnote">וכן מסתבר שהייתי יכול לטעות שדינם כציבור, שהרי הם ממשיכים את תעניות הציבור, ולא פטרו את הציבור אלא משום שאין מטריחין את הציבור יותר מדאי, כמפורש בבבלי י"ד ב'.</i> עיין מ"ש להלן שו' 35–36, ד"ה תענית צבור אין מפסיקין. והראשונים נחלקו בפירוש "יחיד" כאן, עיין מ"ש להלן, שו' 31, ד"ה תענית צבור נכנסין. ואשר לתענית ציבור כאן נראה שהתוספתא כיונה לתעניות האמצעיות והאחרונות, כפי שמוכח להלן, שמנתה מתחילה את הדברים הנוהגים בשתיהן (ולא בראשונות), ודלא כשיטת הבבלי. ועיין מ"ש להלן. 
<small>29.</small> <b>תענית צבור אוכלין ושותין מבעוד יום וכו'. </b>עיין במשנתנו פ"א מ"ו. אבל בתענית "יחידים" אוכלים משחשיכה, כמפורש במשנתנו פ"א מ"ד, ומוסיפה התוספתא שאף בסוף (עיין בסוף פירקין) דינם כן, עיין לעיל שו' 26–27, ד"ה יום שיני. ועיין מ"ש להלן, ולעיל הערה 22. 
<small>30.</small> <b>תענית צבור אסורין במלאכה וכו'. </b>עיין במשניות הנ"ל. 
<small>31.</small> <b>תענית צבור נכנסין לבתי כנסיות וקורין מה שאין כן בתענית יחיד. </b>עיין בבלי ט"ו ב'. והמלה "וקורין" חסרה בד, ובכי"ל חסרה כל הבבא, אבל היא ישנה גם בכי"ע, וכן הביא הראבי"ה ח"ב סי' תתמ"ט, עמ' 596 הנ"ל. וכן להלן שם סי' תתס"ג, עמ' 625: דאילו בתענית יחיד אין קורין בתורה כדמפרש בתוספתא דתענית. וממנו בשו"ת מהר"מ ב"ב הוצ' רבינוביץ סי' שט"ו, במרדכי סי' תרכ"ט וברא"ש פ"א סי' כ', עיי"ש בהערות ר"א אפטוביצר, והביא שם הראבי"ה בשם אביו ר' יואל שהיו תמיהים על מה סמכו הראשונים כשמתענים בשביל גזירה שקורין ויחל, שהרי אין קורין אלא בתענית ציבור ממש, ואפילו אנשי ננוה שהוצרכו לגשמים לא היו אלא כיחידים, עיין בבבלי י"ד ב' ובמקבילות בירושלמי. ולשיטת התוספתא לא שינו את סדר הקריאה אלא בשניות ובאחרונות כשאר הדברים שנשנו כאן, עיין מ"ש לעיל ומ"ש להלן. ועיין במס' סופרים פי"ז ה"ח, עמ' 303 ואילך, ובשנו"ס שם, עמ' 304, וברוקח סי' רי"א.<sup class="footnote-marker">23</sup><i class="footnote">ועיין ראבי"ה ח"ב סי' תקצ"ה, עמ' 330 ואילך, ובהערות שם.</i> וכתב הרא"ש בשם הראב"ד שתעניות בה"ב, במקום דאיכא דעביד להו ואיכא דלא עביד להו, אע"פ שמכריזין עליהן בבית הכנסת דינן כתענית יחיד, ואין קורין בהן ויחל, ושליח ציבור אינו אומר ענינו בין גואל לרופא אלא בשומע תפילה כיחיד. וכן הביא בשמו בארחות חיים ח"א ה' תענית, צ"ג רע"ב, וסיים (בשמו): אלא דעמא דבר הכי, ולא מעיקר שמעתא. ובב"י טאו"ח סי' תקס"ו הביא בשם הגהת מרדכי ישן: נראה דתענית יחיד, ר"ל כגון מי שיש לו חולה בתוך ביתו וכיוצא בזה, דלא שייך לקהל אחד ולא למדינה וכו', כי לקהל או לקהלות לא קרי בתוספתא תענית יחיד וכו', אבל בין כסא לעשור אין קורין בתורה, לפי שכל אחד מתענה לבדו לשוב ולשבור לבו, ואינו אומר עננו בין גואל לרופא, דמיקרי יחידים לענין קביעות. ובטאו"ח סוף סי' תקס"ו הביא בשם רב שר שלום גאון שבכל תעניות צבור, וכל תעניות שגוזרין על הגשמים (כלומר, ואפילו בחו"ל, עיין להלן) וכל דבר הצריך להם אומרים ויחל בשחרית ובמנחה וכו', ותשובת הגאון היא באוה"ג מגילה, עמ' 59. ועיין בשו"ע ובנו"כ שם. ועיין מ"ש להלן בסמוך לעניין תענית ציבור בחו"ל. ועיין בקרן אורה כ"ו ב' ד"ה הר"ן, ולדעתו התוספתא מדברת כאן פעמים בכולן, פעמים באמצעיות ואחרונות, ופעמים באחרונות גרידא, והוא דחוק, ועיין מ"ש להלן. 
<small>32.</small> <b>מוציאין את התיבה לרחובה של עיר וכו'. </b>בבבלי י"ד א' וט"ו ב' מוכח שלא עשו כן אלא בשבע תעניות האחרונות, אבל מלשון התוספתא מוכח שלשיטתה נהגו כן גם באמצעיות, כשאר הדברים שמנתה ברישא, עיין מ"ש לעיל. ועיין לעיל פ"א רה"ח, שו' 39. ועיין להלן מגילה פ"א, שו' 34, ובבלי כאן י"ג סע"ב, וכפשוטה של הברייתא. 
<small>33.</small> <b>מתפללין עשרים וארבע ברכות וכו'. </b>אף כאן הכוונה לשניות ולאחרונות, עיין להלן מגילה ובבלי הנ"ל. וכן אמרו, בלשון ראשון שבבבלי י"ג ב', אבל אח"כ הסיקו שם שאין מתפללין כ"ד אלא באחרונות בלבד, וכן פסקו הפוסקים. אבל עיין בר"ן שנביא להלן ובריטב"א י"ב ב' סד"ה ומה אלו, אלא שאף הוא הסיק: מ"מ אין לנו לזוז משיטת רבותינו ז"ל. ועיין רשב"א מגילה הוצ' רח"ז דימיטרובסקי, עמ' 113.<br>והנה כאן אמרו בפירוש שאין מתפללין כ"ד אלא בתענית ציבור, ובבבלי (י"א ב', וש"נ) אמרו שאין תענית ציבור בבבל, אלא תשעה באב בלבד. ועיין גם בירושלמי כאן פ"ב ה"א, ס"ה ע"א, שם סה"א, ס"ה ע"ב, ובשו"ת הגאונים שנביא להלן. ולפ"ז אין להתפלל כ"ד בתעניות שגזרו בחו"ל. ובריטב"א י"ד ב' ד"ה ור"י נשיאה, ובר"ן פ"א סי' תתי"ט הביאו את התוספתא כאן, ופירשו שלא אמרו שאין תענית ציבור בבבל אלא לעניין חמשה עינויין<sup class="footnote-marker">24</sup><i class="footnote">עיין במיוחס לרש"י י"א ב' וברש"י כת"י שהביא היות בצייטשריפט פיר הבראעישע ביבליאוגרפיא חי"ב, עמ' 62.</i> ובטול מלאכה, אבל לעניין כ"ד ברכות יש תענית ציבור בבבל. ועיין בפירוש שבה"ג ד"ב, עמ' 190. ועיין בריטב"א י' א' ד"ה מאן יחידים, ומה שהאריך בעניין זה הרמב"ן בלקוטות בריש מכילתין. תדע לך שלא כיוונו בבבלי הנ"ל לכ"ד ברכות, שהרי בתשעה באב שהוא תענית ציבור אפילו בבבל אין אומרים כ"ד ברכות, כמפורש בבבלי פסחים נ"ד ב', ועיין ירושלמי ר"ה פ"ג ה"ד, נ"ח ע"ד. ועיין בשו"ת הגאונים הרכבי סי' רנ"ט, עמ' 133 (אוה"ג, עמ' 26), ועיין בר"ן פ"ד סי' תתל"ה, ונביא אותו להלן. ועיין בשו"ת הרשב"א ח"א סי' שע"ז, ומ"ש עליו בתשב"ץ ח"ג סי' רכ"ד, שו"ת הרשב"ש סי' שפ"ה, וברכי יוסף או"ח סי' תקע"ה אות ח'-ט'.
<small>34-35.</small> <b>תענית צבור כהנים נושאין כפיהן ארבעה פעמים ביום וכו'. </b>משנתנו רפ"ד, ועיין מ"ש להלן רפ"ג. ובמנהיג ה' תעניות סי' ט"ו, מ"ח ע"ב: ותניא נמי במה בין תענית צבור לתענית יחיד, תענית צבור הכהנים נושאים את כפיהם ד' פעמים ביום, מה שאין כן בתענית יחיד. והסתייע מכאן שבכל תענית ציבור יש נעילה, אבל לא השגיח ב"מוסף", מפני שהבבלי חולק עליה, עיין מ"ש להלן. וזקן זקני הגאון בעל קרן אורה כ"ו ב' ד"ה הר"ן (ס"ג סע"ג) הוכיח מכאן שלפי התוספתא התפללו בתענית ציבור מוסף ונעילה, וכפשוטה של משנתנו ברפ"ד. ובבבלי שם כ"ו ב' שאלו: תעניות ומעמדות<sup class="footnote-marker">25</sup><i class="footnote">הר"ח במקומו, הר"י מיגש בשו"ת שלו סי' מ"ח (והעיר עליו ביד דוד כ"ו ב', באו"ש שנביא להלן ועוד), הר"מ בפיה"מ (ועיין בחיבורו פ"ו מה' כלי המקדש, ה"ד) ועוד לא גרסו בקושיית הבבלי "ומעמדות".</i> מי איכא מוסף? חיסורי מיחסרא וכו'. ותירוץ הבבלי לא יתכן בתוספתא שלא הזכירו בה כאן יום הכיפורים כלל. ועיין בקרן אורה שם רפ"ד ד"ה במשנה שהזכיר את שיטת בעל המאור בריש ברכות, ואת הירושלמי כאן רפ"ד ששנו שם: את שמע מינה תלת. את שמע מינה שמתענין במעמדות. ושמתפללים ארבע וכו'. ולפי פשוטו הדברים עונים אף על תעניות, כמו שהביא המאירי, עמ' 74 בשם "יש מפרשים".<sup class="footnote-marker">26</sup><i class="footnote">כנראה שהכוונה לבעל המאור ריש ברכות הנ"ל בפנים, אלא שדבריו נתקצרו בדפוסים (וכפירושו של בעל ק"ע בירושלמי כאן רפ"ד, ועיין גם בנועם ירושלמי שם). וכן כנראה פירש גם בעל המאור בבבלי מגילה כ"ב א': "או דילמא הכא נמי (כלומר, בתענית ציבור) איכא מוסף תפילה" שהכוונה לתפילה שמוסיפין בין שחרית למנחה, ועיין במאירי כאן סוף עמ' 73, ובריטב"א כ"ו רע"ב, ועיי"ש כ"ו רע"א. וסרה בזה תמיהת בעל יד דוד מגילה כ"ב א' ד"ה רב איקלע, משום שנראה שבעל המאור בעצמו הביא ראייה זו.</i> ובראבי"ה ח"ב סי' תתע"ז, עמ' 635: בירושלמי בריש פירקין בתעניות ובמעמדות וכו' (כלומר פיסקא מן המשנה). וכי יש מוסף בתענית. שמע מינה תלת וכו'. ואע"פ שהמלים "וכי יש מוסף בתענית" חסרות לפנינו בירושלמי, אבל בוודאי שהירושלמי בא לתרץ קושיא זו ואומר, שאנו למדים מן המשנה שיש מוסף בתענית.<sup class="footnote-marker">27</sup><i class="footnote">דברי ר"א אפטוביצר שם בהע' 11 לא נאמרו אלא לפלפולא בעלמא.</i> וכן משמע מפסקי רי"ד רפ"ד שפירש שפירוש הירושלמי עונה אף על תעניות, אף שהבבלי חולק עליו בזה.<br>ולפי פשוטו חולק הבבלי<sup class="footnote-marker">28</sup><i class="footnote">כמפורש שם כ"ו ב', וכמו שהוכיחו הראשונים. ועיין בפירוש תלמיד הרמב"ן, עמ' ל"א (והע' 63 שם צריכה תיקון).</i> על הירושלמי,<sup class="footnote-marker">29</sup><i class="footnote">וכן הבין גם בראבי"ה הנ"ל, שהביא את הירושלמי, ועיין ראבי"ה ח"ב סי' תקע"ה, עמ' 306.</i> ומה שאמרו במגילה כ"ב א' "מוסף תפילה" הכוונה לברכת ענינו כפירש"י שם, או לתפילת נעילה,<sup class="footnote-marker">30</sup><i class="footnote">כבמנהיג, מ"ח ע"ב, שהזכרנו לעיל בפנים: או דילמא הכא נמי איכא מוסף תפילה, <b>ומאי ניהו תפלת נעילה.</b> ומסיגנונו משמע קצת שהיתה לפניו הוספה זו בגמרא גופא. ועיין גם מ"ש ר' ישעי' דטראני בחידושיו ובפסקיו רפ"ד כאן, הרמב"ן בלקוטות כאן, וממנו בריטב"א מגילה כ"ב א', ובר"ן כאן פ"א סי' תתי"ט, עיי"ש.</i> או להוספת ו' ברכות.<sup class="footnote-marker">31</sup><i class="footnote">עיין בריטב"א כאן כ"ו א' וברשב"א מגילה, עמ' 112.</i> ובר"ן רפ"ד הביא את התוספתא כאן (עיי"ש בהגהות הב"ח), והסיק: אלמא כ"ד ברכות ותפילה ונעילה כי הדדי נינהו, וכיון דליכא כ"ד בראשונות נעילה נמי לית בהו, אלא שאם נסמוך על ראייה זו נצטרך לומר דאיכא כ"ד באמצעיות כסידריה דרב אשי (י"ד א') כיון דנעילה אית בהו וכו'. ועיין גם במאירי, עמ' 75. וכבר הראינו לעיל, שו' 28–29 ואילך, שהתוספתא מדברת כאן בתעניות האמצעיות והאחרונות, ודברי המאירי והר"ן מוכרחים לפי שיטת התוספתא. ובריטב"א כ"ו א' ד"ה בתעניות: אבל לא נהגו כן (כלומר להתפלל נעילה) בכל ספרד, וטעם הדבר שאעפ"י שנעילה אינה צריכה חומר תעניות, מ"מ תענית צבור בעי וכו', לעניין תפילת נעילה שהיא תפילה גמורה לעצמה, עשינו עצמינו כיחידים שאין היחיד מתפלל נעילה, כדאי' בתוספתא. ועיין בלקוטות הרמב"ן בריש מכילתין. ושיטת המיוחס לרש"י (כ"ו א' סד"ה נעילת), קצת גאונים שהביא במאירי, עמ' 75, הר"מ פ"ד מה' תעניות סהי"ח, הראב"ד (עיין בלקוטות הרמב"ן הנ"ל ובמגיד משנה שם), הרי"ד רפ"ד ובקונטרס הראיות (עיין שלטה"ג רפ"ד) ועוד שמתפללים נעילה בכל התעניות. ויש פוסקים שאין מתפללים נעילה אלא באחרונות, עיין מאירי, עמ' 75, ובטאו"ח סוף סי' תקע"ט ד"ה נעילה ובב"ח שם. ברם כבר אמרנו שהתוספתא כאן מדברת באמצעיות ובאחרונות גרידא.
<small>35-36.</small> <b>תענית צבור אין מפסיקין לימים טובים הכתובים במגלה, מה שאין כן בתענית יחיד. </b>בבבלי י' סע"א: תניא נמי הכי כשהתחילו היחידים להתענות מתענין שני וחמישי ושני ומפסיקין בראשי חדשים ובימים טובים הכתובין במגילת תענית. והיא כברייתא שלפנינו ברישא<sup class="footnote-marker">32</sup><i class="footnote">לעיל, שו' 26–27, עיין מש"ש ד"ה אבל.</i> ובסיפא כאן, ועיין בגמרא של סוף מגילת תענית. ומכאן שתענית יחיד השנויה כאן כוונתה לתענית "היחידים" שבמשנתנו, עיין מ"ש לעיל, שו' 28–29, ד"ה מה בין, ועיין ר"מ פ"ג מה' תעניות ה"י. והברייתא נסמכה למשנתנו ספ"ב: אין גוזרין תענית על הצבור בראש חדש בחנוכה ובפורים, ואם התחילו אין מפסיקין דברי רבן גמליאל. והשלימה התוספתא שבתענית יחיד אפילו אם התחילו מפסיקין, ואפילו אם הם מתענים אחרי התעניות האחרונות, עיין מ"ש לעיל, שו' 29, סד"ה תענית צבור אוכלין. ועיין היטב בס' ההשלמה כאן, עמ' 238, ועמ' 242. ועיין בפי' תלמיד הרמב"ן, סוף עמ' מ'. ועיין בבלי י"ב א' ובגמרא של סוף מגילת תענית ובירושלמי נדרים פ"ח ה"א, מ' ע"ד. ועיין בפיסקי תוספות כאן פ"א סי' כ"ז, בריטב"א י' א' ובב"ח טאו"ח סי' תקע"ב.<br>והנה התוספתא כאן פסקה שבתעניות ציבור אין מפסיקין, ולא חילקה בין התחילו ובין לא התחילו, ברם לפי מה שכתבנו לעיל שהברייתות כאן מדברות בשניות ובאחרונות, הרי בהן כבר התחילו,<sup class="footnote-marker">33</sup><i class="footnote">עיין בגבורות ארי י"ב ב' ד"ה גוזרין וד"ה והא דתנן. וכדבריו משמע בירושלמי רפ"ג.</i> עיין ירושלמי פ"ב רהט"ו, ס"ו ע"א, ובבלי י"ח ב' (עיי"ש בדברי ר' אחא).<sup class="footnote-marker">34</sup><i class="footnote">עיין בפיה"מ להר"מ, אבל בנוסחאות כ"י הוצ' קלנר, סוף עמ' 12: אם התחילו אין מפסיקין רוצה לומר, אם התחילו להתענות תענית אחת וכו'. וכ"ה בהוצ' שיק, סוף עמ' 13. אבל הגירסא שלפנינו בפיה"מ "שעה אחת" היתה כבר לפני הריטב"א ספ"ב.</i>

Halakhah 5

<small>36-38.</small> <b>מעשה וגזרו תענית בחנוכה בלוד, אמרו לו לר' ליעזר וסיפר, לר' יהושע ורחץ, אמ' להם ר' יהושע צאו והתענו על מה שהתעניתם וכו'. </b>ירושלמי פ"ב הי"ג, ס"ו ע"א, מגילה פ"א ה"ו, ע' ע"ד, נדרים פ"ח ה"א, מ' ע"ד, כגירסא שלפנינו (בשינויים קלים). ובבבלי ר"ה י"ח ב': וירד ר' אליעזר ורחץ, ור' יהושע וסיפר, אמר להם ר' יהושע (כג' כת"י וראשונים, עיין דק"ס) צאו והתענו וכו'. ורצו להוכיח מכאן שלא בטלה מגילת תענית. ועיין בהשגות הראב"ד על בעל המאור מגילה פ"א סי' אלף ע"א (והביאוהו כמה מן הראשונים בסוגיין ובר"ה) שכתב שלא בטלה מגילת תענית אלא ליחידים, אבל תענית ציבור לא גזרינן ביה. ועיין בקרבן נתנאל על הרא"ש פ"ב סי' כ"ד, אות י'.<br>ולפי פשוטה של תוספתא הדברים דבוקים למה ששנו לעיל, והיינו שגזרו תעניות שניות שחלו בחנוכה<sup class="footnote-marker">35</sup><i class="footnote">שאין הראשונות יכולות לחול בחנוכה, אם לא שירד גשם במרחשון ופסק לארבעים יום (עיין במשנה רפ"ג), או שהתענו על צמחים ששנו וכדומה. וכן מוכח גם מן הלשון "וירד ר' אליעזר ורחץ" (או: ר' יהושע ורחץ, לפי התוספתא), והרי רחיצה אינה אסורה בתעניות ראשונות, עיין במשנ' פ"א מ"ה, ור' אליעזר לא הפגין כלל ברחיצתו. ואשר למעשה ר' יהושע שסיפר (או: ר' אליעזר וסיפר, לפי התוספתא), עניין התספורת בתענית ציבור לא נתבאר בפירוש. ועיין בירושלמי פ"ג הי"ג, ס"ז ע"א: בגין דרבי בעי מספרא וכו', ועיין בח"ד כאן. ובטורי אבן ר"ה י"ח ב' כתב: "ור' יהושע וסיפר, איני יודע מה עניין סיפר לתענית, וכי תענית ציבור אסור בתספורת וכו'. ברם בראבי"ה ח"ב סי' תתנ"ד, עמ' 604, פסק (בשם אביו) בפירוש שבתענית ציבור אסור בתספורת, והביא ראייה מן הבבלי ר"ה הנ"ל, ממעשה של ר' יהושע שסיפר.</i> (עיין במשנתנו פ"א מ"ה ומ"ו), ור' אליעזר ור' יהושע סוברים שאפילו התחילו מפסיקין,<sup class="footnote-marker">36</sup><i class="footnote">ואעפ"י שאותו ב"ד שגזר שלא להפסיק בוודאי סבר כרבן גמליאל, ולא השלימו, ולדעת ר' אליעזר ור' יהושע כל תענית שלא שקעה עליו חמה אינה תענית (עיין מ"ש להלן בפנים), מ"מ הצטער הציבור שלא כדין, וכדי להוציא מדברי רבן גמליאל אמר להם צאו והתענו על מה שהתעניתם (לפי שיטתכם שהיא תענית אעפ"י שלא השלימו). ואפשר שהואיל ולפי שיטת ר' אליעזר ור' יהושע לא קיימו את התענית שלהם (שהרי לא השלימו) אמרו להם שיתענו תענית אחרת על (כלומר, נוסף) מה שהתעניתם לשיטתכם.</i> והם הם החכמים שחולקים על רבן גמליאל, עיין בתוספות עירובין מ"א א' ד"ה מודה (ועיין בחי' הרשב"א שם שחולק על התוספות). ועיין במהרש"א על התוספות בעירובין שם, ומ"ש בס' קרן אורה שם.
<small>38-39.</small> <b>כל זמן שהיה רבן גמליאל קיים היתה הלכה נוהגת בדבריו. </b>בכי"ל: היתה הלכה <b>הולכת</b> כדברי ר"ג. ופירושו שאם התחילו להתענות מקודם אין מפסיקין, ולפיכך גזרו בחנוכה תעניות שניות בלוד לפי ההלכה שהיתה נוהגת בזמן רבן גמליאל שמת לפני ר' אליעזר ור' יהושע (עיין בבלי ב"מ נ"ט ב' ועוד). ומתוך הבבלי עירובין מ"א א' מוכח לכאורה שפירשו שהכוונה היא לתשעה באב שחל להיות בערב שבת, שאמרו עלה במשנתנו: וכן בתשעה באב שחל להיות בערב שבת, שפירשוה שאף היא בשיטת רבן גמליאל, ואף בה סובר שמתענה ואינו משלים. ור' יהושע (להלן בסמוך) חולק עליו וסובר שמתענה ומשלים, כשיטת החכמים שחולקים על משנתנו, עיי"ש, וכר' יוסי להלן בתוספתא, שו' 49.<br>ברם מתוך התוספתא מוכח שאין מדברים כאן כלל בתשעה באב שחל להיות בערב שבת, אלא בתעניות שניות שגזרו עליהם בחנוכה, ור' יהושע כשיטתיה לעיל הסובר שמפסיקין, אפילו אם כבר התחילו, כפי שעמד ע"ז לנכון בס' קרן אורה בעירובין במקומו. ועיי"ש שכתב שהבבלי סובר שהא בהא תליא. ולהלן, שו' 46–47, ד"ה ובמשנתנו, הוכחנו את צדקת דבריו, עיי"ש.
<small>39-40.</small> <b>לאחר מיתתו של רבן גמליאל בקש ר' יהושע לבטל את דבריו וכו'. </b>בבלי עירובין מ"א א', וכגירסת כי"י, עיין דק"ס שם, עמ' 153, הערה ג'. וכבר כתבנו לעיל בסמוך שכוונתו שר' יהושע בקש לקבוע הלכה שאם חלו התעניות בימים הכתובים במגילת תענית מפסיקים לגמרי, אעפ"י שכבר התחילו להתענות, ובזה היה מעשה בלוד לעיל. 
<small>40-41.</small> <b>בתר רישא גופא אזיל. </b>וכ"ה בבבלי הנ"ל. ובעברית:<sup class="footnote-marker">37</sup><i class="footnote">מדרש השכם בס' הלקוטים של גרינהוט ח"א, ז' ע"ב, ס' והזהיר ח"א, ל"ח ע"א.</i> שהגוף הולך אחר הראש. ועיין בשו"ת באר שבע סי' נ"א, ד"ר קי"א ע"ג. 
<small>42-43.</small> <b>אמ' ר' יהושע אנו שומעין לך. נקבעה הלכה כדברי רבן גמליאל וכו'. </b>וכ"ה בד. ובכי"ע: א' לו ר' יהושע אין אנו שומעין לך נקבע הלכה וכו'. ובכי"ל: ר' יהושע (ואין שם המלה "אמר") אין אנו שומעין לך נקבעה הלכה. ונראה שגירסת כי"ל נכונה, אלא שהסופרים הוסיפו באשגרה את המלה "ר'", וצ"ל: יהושע, אין אנו וכו'. ואף בכי"ע צ"ל: א' לו (כלומר, ר' יוחנן בן נורי אמר לו לר' יהושע), יהושע, אין אנו וכו'. וכן בבבלי הנ"ל: יהושע אין שומעין לך שכבר נקבעה הלכה וכו'. 

Halakhah 6

<small>43-44.</small> <b>בשבתות ובימים טובים מותר להתענות לפניהם ולאחריהם וכו'. </b>ראבי"ה ח"ב סי' תתנ"ו, עמ' 610, בשם התוספתא. ירושלמי כאן פ"ב הי"ג, ס"ו ע"א, מגילה פ"א ה"ו, ע' ע"ג, בבלי כאן י"ז ב', ר"ה י"ט א'. 
<small>45.</small> <b>אילו מדברי תורה ואין דברי תורה צריכין חזוק וכו'. </b>המקורות הנ"ל, להלן יבמות פ"ב סה"ד, ובמקבילות שבירושלמי שם פ"ט ה"ה, י' ע"ב, כתובות ספי"א, ל"ד ע"ג, ובבלי יבמות פ"ה ב'. ועיין בבלי כאן כ"ח א'. 
<small>46-47.</small> <b>אבא יוסי בן דוסאי אומ' משם ר' יוסה הגלילי נשבע שיתענה בערב שבת הרי זו שבועת שקר. </b>וכ"ה ("שקר") גם בד ובכי"ל, אבל בכי"ע לנכון: שבועת שוא, וכ"ה בגמרא שבסוף מגילת תענית ובראשונים שנציין להלן, ובכי"ל: אבא יוסי בן דסי או' משום <b>ר' אליעזר</b> וכו'. ובראבי"ה הנ"ל: אבא יוסף בן דוסתאי אומר הרי שנשבע שיתענה וכו'. וברוקח סי' ר"י בתוספתא דתענית פ"ב אבא אסי בן דוסתאי אומר משום ר' יוסי הגלילי וכו'. ובס' אדם לרבינו ירוחם נתיב י"ח ח"א: וכן בירושלמי (ליתא לפנינו)<sup class="footnote-marker">38</sup><i class="footnote">ומ"ש ע"ז בתס"ר ח"א, עמ' 221, הם דברים בטלים, עיין לעיל, שו' 36–38, ד"ה מעשה וגזרו. ובקטעים ממרדכי הגדול כ"י ששון (לפי הקטלוג של ששון ח"א, 181 ע"א): וכן משמע בשאלתות, וכן משמ' בירושלמי דתענית דמגלת (צ"ל: ומגלת) תענית א"ר יוסי בר' דוסתאי וכו'.</i> ובתוספת' ובסוף מגלת תענית הנשבע להתענות וכו', וכל הראשונים הנ"ל גרסו בתוספתא כאן: הרי זו שבועת <b>שוא</b>, כגי' כי"ע. ובס' יהודית ח', ו', אמרו על יהודית שלא התענתה בערבי שבתות ובערבי ראשי חדשים, והוא כדברי ר' יוסי הגלילי (או ר' אליעזר לפי גירסת כי"ל) כאן. ודברי הגר"ל גינצבורג בגנזי שכטר ח"א, עמ' 543, צריכים תיקון. ועיין תנחומא שנדפס מכבר בראשית סוף סי' ג'. אבל עיין בשאילתות בראשית סי' א' שפסק בפירוש שמתענה ומשלים, כשיטת הירושלמי והבבלי בכמה מקומות.<br>ומ"מ גירסתנו ("שבועת שקר") המקויימת ע"י ד וכי"ל אינו שיבוש וודאי, ואפשר שאם השבועה חלה מדאורייתא, והחכמים הם שמכריחים אותו לבטלה (עיין להלן) אין כאן שבועת שוא אלא שבועת שקר לשיטת התוספתא. ועיין ר"מ פ"ה מה' שבועות ה"ח ובכ"מ שם סה"ז. ועיין בלחם משנה פ"ג מה' נדרים ה"ט. ועיין מ"ש להלן בשם מגילת תענית, ויש כאן שתי מסורות חולקות.<br>והנה הבבא שלנו צריכה ברור, והיא תלויה בפירוש הראשונים בברייתא של מגילת תענית שהובאה בבבלי י"ב א': יחיד שקיבל עליו שני וחמישי וכו', אם גזרתנו קודמת לנדרו תבטל גזרתנו את נדרו. ותמהו הראשונים למה מבטלת גזרתנו את נדרו, והרי נדר חל על דבר מצוה כעל דבר הרשות (עיין במשנת נדרים פ"ב מ"ב, שם פ"ט מ"ו ובה' נדרים להרמב"ן שם ועוד). ותירץ בעל ס' המקצועות (לפי הראבי"ה סי' תתנ"ו, עמ' 610 הנ"ל), שבאמת אין הנדר חל, וצריך היתר חכם, ואם נשבע שלא יתענה, בימים אלו לוקה וכו', עיי"ש בראבי"ה שנוטה לפרש אף את התוספתא שלנו שלוקה מכת מרדות על שנשבע לעבור על איסור דרבנן, ונשאל לחכם ומתיר לו את שבועתו, ואינו מתענה, עיי"ש. ועיין בס' ההשלמה, עמ' 242, שפירש את הבבלי הנ"ל שיש כאן נדר טעות, ואין צורך בשאלת חכם, עיי"ש. ולס' זה כיון תלמיד הרמב"ן בפירושו, עמ' מ"א, ועיי"ש, עמ' מ'.<br>ולפי שיטת הראשונים שעשו חיזוק באיסור דרבנן,<sup class="footnote-marker">39</sup><i class="footnote">עיין ר"מ פ"ג מה' נדרים ה"ט, ברדב"ז שם, בשו"ת ללשונות הר"מ סי' פ"ח, בשו"ת שלו ד' ליוורנו תי"ד סי' קצ"ה, בב"י טאו"ח סי' תי"ח ובאחרונים שם. ועיין בס' ההשלמה, עמ' 243.</i> ולפיכך אפילו נדר אינו חל על איסור מדבריהם שאין לו יסוד בתורה, אף בשבועה כן ואינה חלה אם נשבע שלא להתענות בערב שבת (לתנא שלנו), ולוקה. ולשיטת הראב"ד בפ"ג מה' נדרים ה"ט, ה' נדרים להרמב"ן פ"ט, ס"ו א' ועוד, הרי הברייתא במגילת תענית הנ"ל אינה מדברת בנדר גמור אלא בקבלה בעלמא, ולפיכך מבטלת גזרתנו את נדרו, ולפי שיטה זו אינה עניין כלל לנידון שלנו שיש כאן שבועה גמורה, ולשיטת כמה מן הראשונים שבועה חלה על איסור דרבנן, ואין כאן שבועת שוא וצריך לקיים את שבועתו. ועיין בקרן אורה בסוגיין י"ב א'.<br>ברם בברייתא שבסוף מגילת תענית<sup class="footnote-marker">40</sup><i class="footnote">והביאוה כמה מן הראשונים הנ"ל בפנים. וכן במחז"ו סי' רע"ג, עמ' 234, במנהיג ה' תענית סי' י"ג, מ"ה רע"א (ומ"ש במנהיג שם לפני כן: "ובהלכות רבי' האלפסי מייתי לה" שייך לסימן הקודם, והכוונה לרי"ף כאן ספ"ג. ומתוך ד' קושטא שם נראה שהסימן "י"ג" נכנס שלא במקומו, ויש שם ריוח אחרי המלים "מייתי לה"), במגן אבות למאירי עניין כ"ג, עמ' קנ"ב, בספרו למגילה ב' ע"ב (מן הספר) ועוד.</i> המקבילה לתוספתא כאן מפורש: הרי זו שבועת שוא, שמקצת ערב שבת כשבת, ומקצת ערב יום טוב כיום טוב. ומתוך פשוטן של דברים משמע שלוקה מדאורייתא, ודינו כנשבע שיתענה בשבת שהיא שבועת שוא, כמו שפסק הר"מ בפ"א מה' שבועות סה"ו. וכן פירשה הרשב"א בשו"ת ח"א סי' תרי"ד. והתנא שלנו סובר שכל תענית שלא שקעה עליו החמה אינה תענית, ודינו כנשבע שיכנס לתוך השבת כשהוא מעונה, והוא איסור מדאורייתא לתנא שלנו, כפירוש הרשב"א.<br>ובראבי"ה הנ"ל העיר על הירושלמי בנדרים פ"ח ה"א, מ' ע"ד: נדר להתענות ונמצאו ימים טובים ושבתות לוקה, ואין צריך היתר חכם. נדר להתענות ונמצאו ימים טובים הכתובים במגילת תענית ר' חזקיה ר' יודן ר' ירמיה בשם ר' חייה בר בא חד אמר מתענה ואינו משלים, וחרנה אמר לוקה ואינו צריך היתר חכם, הדא דאת אמר עד שלא בטלה מגילת תענית וכו'. וכתב עליו הראבי"ה שם: ואיני יודע אם טעות סופר היא בירושלמי (כלומר, שצ"ל: והוא צריך היתר חכם), כי איני יכול ליישבו כלל.<sup class="footnote-marker">41</sup><i class="footnote">הראבי"ה שם סובר ששבועה חלה על איסור דרבנן (וכל שכן נדר), ובירושלמי מפורש שלוקה (משום שבועת שוא) ואינו צריך היתר חכם.</i> ברם קשה מאד להגיה בירושלמי, שהרי כן העתיקו גם בה' נדרים להרמב"ן ס"ו א', בריטב"א ונ"י שם, בפי' הרנב"י, לפי שטמ"ק שם, והר"ן כאן פ"א סי' תת"ז סד"ה גמרא (ברוקח סי' ר"י קיצר), ופירשוה ע"פ שיטת הראב"ד הנ"ל בבבלי תענית י"ב א' שאין מדברים בנדר גמור, ולוקה מכת מרדות ואינו מתענה. ועיין גם בריטב"א כאן י"ב א'. ונראה שהר"מ פירש את הירושלמי שנדר פי' נשבע,<sup class="footnote-marker">42</sup><i class="footnote">עיין בבלי נדרים פ' ב', בר"ן שם ח' א' ד"ה והלא מושבע, שם י"ד ב' ד"ה הנודר, שטמ"ק שם ט' א' ד"ה כנדרי, ועוד בכ"מ, עיין לעיל עירובין, עמ' 330, ד"ה אימתי.</i> והכריח כן מן הרישא שאם נמצאו שבתות ויו"ט לוקה, ואין צריך היתר חכם, מפני שאין השבועה חלה כלל (מה שאין כן בנדר שהוא חל אף על השבתות). וכן בימים טובים הכתובים במגילת תענית עשו חיזוק לדבריהם, ולוקה ואינו צריך היתר חכם (עיין בפ"ג מה' נדרים ה"ט).<br>ולכל הפירושים למדנו מדברי הירושלמי שביו"ט דרבנן המחלוקת היא בעניין השלמה, ולחד מאן דאמר אם אינו משלים מקיים את דבריו ויוצא ידי תעניתו, ואף לא ביטל דברי חכמים. אבל למ"ד השני כל תענית שלא שקעה עליו החמה אינה תענית כלל, ולפיכך לוקה ואינו מתענה (לכל אחד מן הראשונים לפי שיטתו).<br>ובמשנתנו ספ"ב שנינו: אין גוזרין תענית על הציבור בראשי חדשים וכו', ואם התחילו אין מפסיקין דברי רבן גמליאל. אמר ר' מאיר אעפ"י שאמר רבן גמליאל אין מפסיקין מודה היה שאין משלימין. וכן תשעה באב שחל להיות בערב שבת. ולפי ההלכה הקדומה שהמנהג היה שלא להתענות בערבי שבתות (עיין מ"ש לעיל סד"ה אבא יוסי), דין ערבי שבתות כדין חנוכה וכו', ולרבן גמליאל הסובר שאם אין משלימין יצאו ידי תעניתם, וגם לא ביטלו תקנת חכמים, הרי גם בתשעה באב שחל להיות בערב שבת הדין כן, והתנא הסתמי של משנתנו הסיק כן מדברי רבן גמליאל. אבל החכמים שסוברים שמפסיקין (עיין מ"ש לעיל, שו' 38–39, ד"ה כל זמן ואילך), או שמשלימין, סוברים שכל תענית שלא שקעה עליו החמה אינה תענית, שאלמלא כן אין צורך לא להפסיק לגמרי ולא להשלים (בימים טובים שאסור להתענות מדרבנן), ומקיים דברי שניהם, כמפורש גם בירושלמי נדרים הנ"ל. ולפי התוספתא כאן מי שנשבע שיתענה בערב שבת לוקה משום שבועת שוא, משום שאינו יוצא ידי שבועתו אלא אם כן התענה והשלים, ונכנס לשבת כשהוא מעונה (עיין בשו"ת הרשב"א ח"א סוף סי' תרי"ד שצויין לעיל), ואין השבועה חלה עליו. ותנא זה יסבור או שמפסיקין לחנוכה (עיין גירסת כי"ל בתוספתא כאן, ולעיל שו' 37), או שמשלימין, מפני שאין איסור התענית אלא מדרבנן. ובתשעה באב שחל להיות בערב שבת לתנא שלנו ידחה ליום ראשון (ואין תשעה באב יותר חמור משבועה). סוף דבר כל מי שסובר שמפסיקין לחנוכה, או שאין שבועה חלה על הנשבע שיתענה בערב שבת, מוכרח לסבור (לפי מגילת תענית) שכל תענית שלא שקעה עליו החמה אינה תענית, וחולק על רבן גמליאל שאם מתענה ואינו משלים יצא ידי תעניתו, והא בהא תליא לשיטת הבבלי בעירובין מ"א א',<sup class="footnote-marker">43</sup><i class="footnote">ור"א בר' צדוק שהתענה ולא השלים בתשעה באב שנדחה ליום ראשון, הוא מפני שהיה יו"ט שלו, ולא היתה אצלו תענית כלל, אלא לצעורי נפשיה בעלמא הוא. כמפורש בבבלי כאן י"ב א', ועיי"ש בגבורות ארי שכתב שלא התענה מפני שהקל בנדחה (עיין בירושלמי כאן פ"ד סה"ט, ס"ט ע"ג ובמקבילות, ובבבלי מגילה ה' ב'), ולפיכך לא הוכיחו בבבלי עירובין מ"א א' ממעשה דר' אלעזר בר' צדוק שהוא סובר כרבן גמליאל, אלא אדרבא הראו מדיוקא שהוא חולק עליו.</i> וכמו שהסיק בקרן אורה שם שהבאנו לעיל שו' 38–39, סד"ה ברם. אלא שלפי המסקנא אין הנכנס לשבת כשהוא מעונה כאילו התענה בשבת, ושלא כר' יוסי הגלילי ומגילת תענית הנ"ל.

Halakhah 7

<small>47-48.</small> <b>תשעה באב שחל להיות בערב שבת אוכל אדם כביצה ושותה אפי' כביצה וכו'. </b>בד חסרה המלה "אפי'". ובכי"ע ובכי"ל: אוכל אדם <b>אפילו</b> כביצה (ע"כ בכי"ל, ונשמט שם מ"כביצה" עד "כביצה") ושותה כביצה. ובירושלמי ספ"ב, ס"ו רע"ב: אוכל אפילו ביצה אחת ושותה אפילו כוס אחד וכו'. ובבבלי עירובין מ"א א': מביאין לו כביצה ואוכל וכו'. ועיין בשאילתות בראשית סי' א' ובהוספה להעמק שאלה שם בד' ירושלים, י"ג ע"א, ומתוך הגירסא בתוספתא ובירושלמי מוכח שלא כדיוקו ז"ל. 
<small>49.</small> <b>דברי ר' יהודה. ר' יוסה אומ' הרי זה מתענה ומשלים. </b>וכ"ה בירושלמי ובבבלי הנ"ל. אלא שבירושלמי שם אמרו: אית תניי תני ומחליף, כלומר, שמחליף דברי ר' יהודה בדברי ר' יוסי ולהפך. אבל בבבלי שם הביאו עוד ברייתא ומוכח ממנה שהנכון כלפנינו. ועיין בר"ח שם ובתוספ' ישנים ד"ה ביצה מגולגלת. 
<small>50.</small> <b>אמ' לו ר' יוסה אי אתה מודה וכו'. </b>כל המשא והמתן עד סוף ההלכה חסר בירושלמי, אבל ישנו בבבלי הנ"ל, בשינויים קלים. 

Halakhah 8

<small>53-54.</small> <b>כשם שמתריעין על הגשמים בשאר שני שבוע, כך מתריעין עליהן בשביעית מפני פרנסת אחרין. </b>ירושלמי רפ"ג, ס"ו ע"ב. ואמרו שם: מהו מפני פרנסת אחרים? חברייא אמרי מפני פרנסת גוים. ר' זעורא אמר מפני פרנסת חשודים. ובבבלי י"ט ב' החמירו יותר, ולחד מ"ד אין מתריעין בשביעית אפילו על האילנות, אעפ"י שהפירות שלהם הם היתר גמור, מפני שאין מתריעין על ההפקר, ולחד מ"ד מתריעין על האילנות בשביעית מפני שיש בהם פרנסה לעניים, ולחד מ"ד מתריעין אפילו על ספיחי תבואה בשביעית מפני פרנסת עניים, והוא סובר שספיחים מותרים, עיין בר"ש שביעית פ"ט סמ"א, ובתענית הוצ' מלטר, עמ' 76, ובשנו"ס שם. ועיין בתוספות י"ט ב' ד"ה רבן, ובחי' תענית לר' ישעי' רפ"ג. 
<small>54-55.</small> <b>ומתריעין על האילן בפרס הפסח, ועל הבורות ועל השיחין ועל המערות בפרס החג. </b>וכ"ה בבבלי י"ט ב' בכל הנוסחאות (עיין בהוצ' מלטר, עמ' 75). ופירש"י: בפרוס הפסח. בימי הפסח וכו'. ועיין מה שתמה עליו בגבורות ארי. וכבר הוכחנו לעיל שקלים רפ"ב שבברייתות פרוס (או פרס) פירושו סמוך, ערב. וכן פירש תלמיד הרמב"ן, עמ' מ"ג: בפרס. לפני הפסח. ובירושלמי פ"ג ה"ב, ס"ו ע"ג, גרס בברייתא זו: לבורות לשיחין ולמערות בפרס <b>העצרת</b>. והקשו עליה: מעתה אפילו יותר מיכן? יותר מיכן מעשה ניסים, ואין מתריעין על מעשה ניסים. ופירש בריטב"א בסוגיין שאף "חג" שבבבלי פירושו "עצרת", כמו שאמרו בר"ה ו' רע"ב: רב אשי אמר מאי ואכלנו ולדה שלמים בחג דקתני חג השבועות. ואעפ"י שרב זביד חלק עליו שם, היינו משום שיש לו פירוש אחר, אבל כאן קשה לפרש אחרת. אלא שלפירוש רבינו קשה לפרש את הסיפא.<br>ומסתבר כפירוש השני שבריטב"א שם, שדווקא בפרס החג קתני, משום שבערב סוכות (עיין לעיל על "פרס") כבר מצויים גשמים בא"י (עיין במשנת סוכה ספ"ב), אבל לפני כן (בקיץ) אין מתריעין משום שאין מתריעין על מעשה נסים. ועיין מ"ש להלן בסמוך.
<small>55-56.</small> <b>אם אין להן מה שישתו מתריעין עליהן מיד. </b>ברישא מדברים בשהיה להם עדיין מה לשתות, אלא שהבורות נתרוקנו ברובם, אבל אם לא היה להם מה לשתות מתריעין מיד, אפילו באמצע הקיץ, ואעפ"י שבדרך כלל אין מתריעין על מעשה נסים, שאני הכא, והיד ה' תקצר, ויתברכו המעיינות הנובעים. וכן פירש הר"מ בפ"ב מה' תעניות הי"ז. ועיין במיוחס לרש"י בסוגיין. 
<small>56.</small> <b>אי זו היא יד שלהן יום שיני וכו'. </b>וכ"ה ("יד") גם בכי"ע. אבל בד ובכי"ל: מיד שלהן. וכ"ה בבבלי הנ"ל, אלא ששם: שני וחמשי <b>ושני</b>. ואף לפנינו הכוונה כן, אלא שהברייתא קיצרה. ומתוך הירושלמי רפ"ג משמע שבבא זו אינה דבוקה דווקא לרישא כאן, אלא מבארת את "מיד" של משנתנו פ"ג מ"א. ועיין מ"ש להלן בסמוך. 
<small>56-57.</small> <b>ועל כולן אין מתריעין עליהן אלא באותה הפרכיא בלבד. </b>כלומר, באותה מדינה בלבד,<sup class="footnote-marker">44</sup><i class="footnote">וכל א"י כמדינה אחת היא, עיין בלקוטות הרמב"ן כ"ב ב'.</i> וכאמרם בריש רות ואסתר רבה: מדינה אפרכיה מניין וכו', כלומר מניין שמדינה שבאסתר שם פירושה איפרכיא (ἐπαρχεία, provincia) וכו'. ובבא זו ליתא בירושלמי, ועיין מ"ש לעיל בסמוך. והרמב"ן, הריטב"א והר"ן פירשו שהיא מבארת גם את דיני המשנה, ואפילו מכה מהלכת, שאמרו (פ"ג מ"ה) עליה: ועל אילו מתריעין בכל מקום. ובכל מקום לאו דווקא, שהרי פשיטא שאין מתריעין עליה בכל העולם כולו, אלא באותה מדינה דווקא, לאפוקי עיר שלא ירדו עליה גשמים, או שיש בה דבר או מפולת, שאין מתענות אלא סביבותיה. והביאו ראייה מן התוספתא להלן, שו' 73–74, ד"ה ועל כולם. ועיין בהערות מלטר, סוף עמ' 75 ואילך. ועיין בלקוטות הרמב"ן כ"ב א' סד"ה וראיתי ואילך. 

Halakhah 9

<small>57-58.</small> <b>דבר שיש בו הפסק אפי' שלשה מתים ביום אחד זה אחר זה אין זה דבר. </b>במשנתנו פ"ג מ"ד: איזהו דבר. עיר המוציאה חמש מאות רגלי (כלומר, גברים), ויצאו ממנה שלשה מתים בשלשה ימים זה אחר זה הרי זה דבר. פחות מכאן אין זה דבר. ועיין בירושלמי פ"ג ה"ה, ס"ו ע"ד,<sup class="footnote-marker">45</sup><i class="footnote">אלא שהגירסא שם משובשת, והנכון הוא בקטעים מן הגניזה בגנזי שכטר ח"א, עמ' 422.</i> ובבלי כ"א א'. ופירושה שאפילו מתו שלשה ביום אחד והפסיק בינתים ואח"כ מתו עוד ג' ביום שלישי, אעפ"י שיש כאן ששה מתים בשלשה ימים אין כאן דבר. והמפרשים פירשוה ע"פ הבבלי כ"א ב', ו"אפילו" הוא כדי להוציא מדברי ר"מ. אבל הלשון "יש בו הפסק" אינו סובל פירוש זה. ולעניין טיב המתים, עיין ירושלמי פ"ג ה"ה, ס"ו ע"ד, ובר"מ פ"ב מה' תעניות ה"ה, והא בהא תליא (עיין ברכי יוסף או"ח סי' תקע"ו אות ג'), כפי שמוכח מן הירושלמי,<sup class="footnote-marker">46</sup><i class="footnote">אלא שהר"מ נתן הגדרה לזקנים [תיקונים והשלמות: מקור הר״מ הם דברי הגאונים, עיין אוצר הגאונים במקומו, עמ׳ 30, סי׳ ס״ג (חיבור כת״י שהזכרתי לעיל במלואים לח״ג, עמ׳ 287).], והם "זקנים ששבתו ממלאכה", שהם עשויים למות מחמת הבטלה, ועיין אבות דר"ן נו"א פי"א, כ"ג ע"א, נו"ב פכ"א, כ"ב סע"ב ואילך. ופשיטא שהר"מ לא כיון לכך, אלא פירש זקנים ששבתו ממלאכה [שהם רגילים בה].</i> עיין מ"ש הריא"ז בשלטה"ג למשנתנו. 
<small>60.</small> <b>אסכרה אם מתין בה מתריעין עליה וכו'. </b>בירושלמי פ"ג ה"ה, ס"ו ע"ד: תני אסכרה כל שהיא. ובבבלי י"ט ב': ואסכרא בזמן שיש בה מיתה מתריעין עליה וכו'. ולפי פשוטה פירושה שאפילו אם מת אחד מתריעין עליה מפני שמחלה זו<sup class="footnote-marker">47</sup><i class="footnote">מוצא המלה לא נתברר, ונחלקו בו חכמי זמננו.</i> היא מחלה מדבקת וממארת ומצויה בפי הילדים<sup class="footnote-marker">48</sup><i class="footnote">ירושלמי פ"ד ה"ד, ס"ח ע"ב. ועיין בלשון הבבלי כ"ז ב' ושבת ל"ג ב'.</i> ובגרונם.<sup class="footnote-marker">49</sup><i class="footnote">עיין בבלי ברכות ח' א', ובפי' ר"ג למעילה י"ז ב'.</i> ועיין ר"מ פ"ב מה' תעניות הי"ג ובלח"מ שם. ושמא סובר הר"מ שאין לעמוד על טיבה האמיתי אלא אם כן מתו בה כמה אנשים, אלא שבה אין הבדל אם מתו ביום אחד, או בכמה ימים, לסירוגין. 

Halakhah 10

<small>61.</small> <b>מתריעין על הגוביי כל שהו מפני שהיא מכה מהלכת. </b>רמב"ן בלקוטות כ"ב ב' ד"ה ומצאתי בתוספתא, תוספ' שנץ ב"ק פ' ב' (לפי שטמ"ק שם ד"ה מתריעין), רשב"א שם ד"ה ה"ג, ר"ן כאן פ"ג סי' תת"ל ד"ה ועל כולם, ועיין ריטב"א שנביא להלן. ועיין בתוספות ב"ק שם ד"ה על החגב, אבל כ"ה גם בתענית י"ד א' בכה"י, עיין בהוצ' מלטר, עמ' 50. ובכ"י ב' שם: כגון החוך <b>והגוב</b> (עיין נחום ג, י"ז) וכו'. וגוביי הוא ארבה, כאמרם בתו"כ שמיני פ"ה רה"ט (בבלי חולין ס"ה א'), נ' ע"ד: ארבה זה גובאי (ועיין עמוס ז', א'). ובבבלי י"ט ב' חסר "מפני שהיא מכה מהלכת", אבל ישנו במשנתנו פ"ג מ"ה, כטעם שמתריעין עליהם בכל מקום. 
<small>61-62.</small> <b>ר' שמעון או' אף על החגב. </b>וכ"ה בד. וברמב"ן ובר"ן הנ"ל: ר' שמעון אומר אף על החרב, וכנראה שהיא ט"ס, וצ"ל: אף על החגב. ובכי"ע ובכי"ל: ר' שמעון <b>בן אלעזר</b> או' וכו'. וכ"ה בתוספ' שנץ וברשב"א הנ"ל. וכ"ה בבבלי י"ט ב' הנ"ל. 
<small>62.</small> <b>חרב העוברת ממקום למקום וכו'. </b>רמב"ן ור"ן הנ"ל, וקיצרוה. ועיין במשנתנו פ"ג מ"ה. 
<b>אפי' הרב של שלום וכו'. </b>ירושלמי פ"ג סה"ו, ס"ו ע"ד, בבלי כ"ב סע"א ואילך, מדרש איכה פ"א, י"ח, הוצ' בובר, עמ' 91. 
<small>64.</small> <b>ושטפה את הצדיק ההוא וכו'. </b>כבר העירותי במחברתי מדרשי תימן, עמ' 7, על כמה מקומות בספרות חז"ל שהשתמשו בפעל "שטף" במובן להעביר מן העולם. וכן בסדר עולם פכ"ג: שטף עמונים ומואבים וכו', שטף שבנא הסופר וכו'. שם ספכ"ו ושטף את כל היהודים וכו'. וכן במס' דרך ארץ הוצ' היגר, עמ' 157 (הוספה לאבות דר"ן, הוצ' שכטר, עמ' 158): ולידון בגהינם ולישטף באור. וכן בס' אליהו רבה פ"א, הוצ' רמא"ש, עמ' 5: נתחייבו אומות העולם לישטף ולהיאבד מן העולם וכו'. ועיין דניאל י"א כ"ב. 
<small>65-66.</small> <b>ואלים אמר לבהלני. מפי הקודש אני עולה וכו'. </b>וכ"ה ("הקודש") גם בכי"ע. ובד ובכי"ל: הקדש. ובד"ח תקנו: הקדוש, והנכון כלפנינו, עיין מ"ש בנספח לה' הירושלמי להר"מ, עמ' ס"ז, הערה 12, ואמרו הקודש ב"ה, ובארמית קודשא בריך הוא, כפי שהעיר בראשונה רמא"ש בספרא שהוציא לאור, עמ' 30, ועמ' 31. וכן בשרי"ר, עמ' 185: שביטל הקודש בר' ה' וכו', וכן שם בכמה מקומות. ועיין ברשימת רע"צ מלמד במכילתא דרשב"י, עמ' 276. ועיי"ש עמ' 208, שו' 18, 21 (קדשה).<br>ובחידושי אגדות למהרש"א כתב: מיהו הא דכתיב בתר הכי ולא שמע אל דברי נכו, מפי אלהים גו' משמע שהוא קודש, והכי איתא במדרש שכן אמר ישעיהו וסכסכתי מצרים במצרים וכו'. ובמדרש איכ"ר פ"א י"ח (בד"ר): ואלדים אמר לבהלני מפי הקדוש ברוך הוא אני עולה וכו' מפי אלדים זה ירמיהו שאמר ליאשיהו כך מקובלני מישעיה רבי וסכסכתי מצרים במצרים וכו'. ועיין בפי' המיוחס לרש"י דה"ב ל"ה, כ"ג, שרמז לפיוט הקליר, וממנו שאב במהרש"א שם. וכן במס' סופרים פ"ד הכ"ג, הוצ' היגר, עמ' 149: ואלהים אמר לבהלני. קדש. ברם בתרגום דה"י שם: <b>וטעוותי</b> אמר לסרהבותי (כלומר, להאיצני, לבהלני), הרי לך שפירש בבבלי הנ"ל שלא כמהרש"א הנ"ל. ולפלא שרבינו לא הביא את התוספתא שמפורש בה כדבריו. אבל במנחת בכורים פירש גם את התוספתא: מפי הקדש. פרעה נכה אמר שעולה מפי הקדש, והיא הע"ז אשר עמו. והוא כדברי התרגום.
<small>66.</small> <b>חדל לך מאלהים אשר עמדי זה לשון ע"ז. </b>בכי"ו בטעות: מאלים אשר עמדי וכו', וכתב הסופר בשיטפא דלישנא מלעיל, ולא השגיח שהיא ע"ז, וכן באיכ"ר פ"א, י"ח הנ"ל (בד"ר): חדל לך <b>מאלדים</b>(!) אשר עמדי זה לשון עבודה זרה. ובבבלי הנ"ל: מאן אלהים אמר רב יהודה אמר רב זו עבודה זרה. אבל במס' סופרים הנ"ל (והעיר עליה בהגהות הרד"ל לאיכ"ר הנ"ל): חדל לך מאלהים אשר עמדי קדש, כדברי ר' יוסי בר' יהודה. ועיין רד"ק דה"ב ל"ה, כ"א. 
<small>68.</small> <b>ויורו היורים למלך יאשיהו וכו'. </b>וכ"ה בד ובבבלי הנ"ל בכי"י וכ"ה במקרא (בכתיב חסר). אבל בכי"ע ובכי"ל: ויורו המורים וכו'. וכ"ה בסדר עולם רבה פכ"ד בכי"א, עיין בהוצ' רטנר, עמ' 108, הע' כ"ג, ובפסיקתא דר"כ פי' כ"ז, קס"ח ע"א, הע' י"ד. ובבבלי (בכי"י): אמר רב יהודה אמר רב,<sup class="footnote-marker">50</sup><i class="footnote">בדפוסים: אמר ר' שמואל בר נחמני אמר ר' יוחנן וכו', ועיין בבלי שבת ספ"ה, נ"ו ב' וביד דוד בסוגיין.</i> מפני מה נענש יאשיהו מפני שהיה לו לימלך בירמיהו וכו'. ובתרגום לדה"י שם: ומן בגלל דלא תבע אולפן מן קדם ה' וכו'. ועיין גם בתרגום לאיכה פ"א, י"ח. ועיין מ"ש הראב"ד לפי ר' בצלאל אשכנזי שהובא בפתח עינים כ"ב רע"ב. 
<small>72-73.</small> <b>היכן פירושו של דבר רוח אפינו משיח ה'. </b>סדר עולם רבה פכ"ד הנ"ל, בבלי הנ"ל. וכן היה גם באיכה רבה לפני ר"ש בן היתום בפי' למו"ק, עמ' 119. 

Halakhah 11

<small>73-74.</small> <b>ועל כולם אין מתריעין עליהן אלא באותה הפרכיא בלבד. </b>רמב"ן כ"ב ב' ד"ה מצאתי בתוספתא, ר"ן פ"ג סי' תת"ל, ריטב"א י"ט ב' סד"ה ועל הבורות, וכפו"פ פ"י, עמ' קפ"ג, כגירסא שלפנינו. וכ"ה בכי"ל (אפרכיה). אבל בכי"ע: אלא באותו <b>מקום</b> בלבד. ורבותינו הנ"ל (חוץ מכפו"פ) מוכיחים מכאן שאפילו במכה מהלכת אין מתריעין אלא באותה איפרכיא, עיין מ"ש לעיל, שו' 56–57, ד"ה ועל כולן. 
<small>74-75.</small> <b>היה בסוריא אין מתריעין עליה בארץ ישראל. בארץ ישראל אין מתריעין עליה בסוריא. </b>בד ובכי"ל יש כאן חסרון. אבל בראשונים הנ"ל גרסו כגירסת כי"ו. והקשה הרמב"ן הנ"ל, והרי אמרו בבבלי כ"א ב': אם גבירה לוקה שפחה לא כל שכן. ותירץ שברייתא זו סוברת שכיבוש יחיד שמו כיבוש, ואין כאן שפחה.<br>אבל בכי"ע: בארץ ישר' מתריעין עליה בסוריא, וכ"ה בכפו"פ הנ"ל. וגירסא זו מתאימה לבבלי הנ"ל. ולפ"ז הכוונה ברישא למקומות בגולה, ושם אין מתריעין אלא באותה אפרכיא, ואם היה בסוריא אין מתריעין עליה אפילו בא"י, אעפ"י שמבחינה אדמיניסטרטיבית של רומא היתה איפרכיא אחת, ומכל שכן שאין מתריעין עליה במקום אחר. ברם גירסת כי"ו המקויימת ע"י הרמב"ן, הריטב"א והר"ן היא, כנראה, הנכונה, וגי' כי"ע וכפו"פ תוקנה ע"פ הבבלי כ"א ב' הנ"ל, וכקושיית הרמב"ן.

Halakhah 12

<small>75.</small> <b>עיר שהקיפוה גוים או נהר וכו'. </b>בכי"ע: שהקיפוה <b>גייס</b> וכו'. וכ"ה בכמה נוסחאות של משנתנו פ"ג מ"ז (עיין בהוצ' מלטר, עמ' 73), ובהבאה שבבבלי שם י"ד א' (עיי"ש, עמ' 50), ובברייתא כ"ב ב' (עיי"ש, עמ' 94). והברייתא שלנו בשם התוספתא הביאה הריא"ז (לפי שלטה"ג ספ"ג) והר"מ מקוצי בסמ"ג ה' תשעה באב, רמ"ט ע"ב. 
<small>76-77.</small> <b>וכן יחיד הנרדף מפני גוים ומפני לסטין ומפני רוח רעה אין רשאין לסגף עצמן וכו'. </b>בבבלי כ"ב ב': עיר שהקיפוה וכו' ואחד יחיד שנרדף מפני גוים או מפני לסטין ומפני רוח רעה, על כולן יחיד רשאי לסגף את עצמו בתענית וכו'. אבל ברוב הנוסחאות שם: מתריעין עליהן בשבת, ועל כלן יחיד רשאי וכו'. והברייתא שם אינה מדברת באנשים שהם בתוך הסכנה, אלא ביהודים שהם מחוץ לסכנה ומתפללים על אחיהם, ומתענין עליהם (אפילו בשבת, לשיטת הר"מ בפיה"מ שם ובחיבורו פ"א מה' תעניות ה"ו), ואף הם אינם רשאים לסגף את עצמן בתעניות רצופות (כשם שעשו בזמן אסתר), אבל היחיד רשאי לעשות כן, אם יכול לסבול (עיין במגיד משנה על הר"מ הנ"ל), והתוספתא שלנו מדברת באנשים שהם בפנים הסכנה, ובהם אין חילוק בין יחיד לרבים, ואסורים לסגף את עצמן, כמו שכתב הריא"ז הנ"ל. ועיין גם בס' חסידים הוצ' מק"נ סי' ס"ח, עמ' 50. 
<small>77-79.</small> <b>וכן היה רבי יוסי אומ' אין היחיד רשאי לסגף את עצמו בתענית שמא יפול על הצבור ויהיו צריכין לפרנסו. </b>כלומר, ר' יוסי חולק וסובר שאף היחיד שהוא מחוץ לסכנה ומתענה על אחרים, דינו כאילו הוא בפנים הסכנה ואסור בסיגופים, מטעם אחר, שמא יפול על הציבור שיצטרכו לפרנסו. ובבבלי הנ"ל: שמא יצטרך לבריות ואין הבריות מרחמות עליו, ופי' במיוחס לרש"י שמחמת תעניותיו יחלש ולא יהיה בו כח להרויח ולהתפרנס מיגיעו. ועיין ירושלמי סוף פיאה, כ"א סע"ב. ועיין ר"מ סוף ה' ערכין ופ"ג מה' דעות סה"א ובעבודת המלך שם. ועיין מאירי סוטה כ"א ב'. 

Halakhah 13

<small>80.</small> <b>מעשה בחסיד אחד שאמרו לו התפלל וכו'. </b>הברייתא נסמכה למשנתנו פ"ג מ"ח, למעשה של הוני המעגל. ולפנינו מעשה אחר בדומה לו. 
<small>81-82.</small> <b>אמ' להם צאו וראו אם עומד אדם בקרן אפל ומשקשק את רגלו בנחל קדרון וכו'. </b>בכי"ל: בקרן <b>העופל</b> ומשקשק וכו'. ובכי"ע: על קרן אפל משקשק וכו'. ובד: ומקשקיש וכו'. ובירושלמי פ"ג הי"א, ס"ז רע"א: שאלו את ר' <b>אליעזר</b> (כ"ה בד"ו) מאימתי מתפללין על הגשמים שילכו להם. אמר להן כדי שיהא אדם עומד בקרן <b>העופל</b> ומשקשק את רגליו בנחל קדרון וכו'. ובבבלי כ"ב ב': שאלו את ר' <b>אליעזר</b><sup class="footnote-marker">51</sup><i class="footnote">כ"ה בדפוסים וברוב כתה"י, ובר"ח שם, ובירושלמי שהעתקנו לעיל בפנים. ובחנם הגיה מלטר: <b>ר' אלעזר.</b></i> וכו' אמר להם כדי שישב (כ"ה ברוב הנוסחאות ובר"ח. ולפנינו: שיעמוד) אדם על קרן אפל וישכשך רגלו במים. והקשו שם: והתניא ידו. אמר אביי רגלו כידו. ועיין בהוצ' מלטר ומ"ש במיוחס לרש"י במקומו. ולכאורה היה אפשר לומר שהחסיד הוא ר' אליעזר, אבל קשה להניח שלא קראו לו לר' אליעזר בשמו. ועיין גם בירושלמי פ"ג ה"ד, ס"ו סע"ג ואילך, ובבלי כ"ה ב'. ושמא קרה כן אחרי שאמר להם ר' אליעזר "תקנתם קברים לעצמכם" (עיי"ש בבבלי), ומפני כבודו לא הזכירו כאן את הפרטים.<br>ואשר לקרן העפל שיערו חכמי זמנינו שהוא העופל שנזכר במקרא (עיין בס' השרשים להרד"ק ערך עפל). ועיין במסעות ר' בנימין מטודילו, הוצ' גרינהוט, עמ' 33.
<small>85.</small> <b>ר' מאיר או' מבול של מים אין, אבל מבול של אש וכו'. </b>וכ"ה בד. אבל בכי"ע: ר' מאיר אומ' מבול של <b>כל</b> בשר אינו מביא אבל מבול בשר מביא, כיצד נפל לים וכו'. וכן בכי"ל: ר' מאיר או' מבול שלכל בשר אין, אבל מבול של יחידים יש וכו'. וכן בילקוט נח רמז ס"א: ר' אומ' (צ"ל: ר' מאיר אומ' וכו', שינוי שמצוי מאד במקורות) מבול של כל בשר אין אבל מבול של יחידים יש, כיצד נפל לים וכו'. ובקטעים ממחזור נירנברג (במגצין של ברלינר חי"ג, עמ' 184) בשם ר' קלונימוס בר' שבתי: ר' <b>יוסי</b> (עיין להלן, שו' 88) אומר מבול של רבים אינו מביא אבל מבול של יחידים הוא מביא, כיצד אדם מתחייב שריפה נחש מכישו, סקילה נופל מן הגג כו'. והסיום הוא ע"פ הבבלי סוטה ח' ב' ובמקבילות, ועיין אגדת בראשית רפ"א. ועיין בבלי סוטה י"א א', שמו"ר פ"א, ט', שם פכ"ב, א', שה"ש רבה פ"א, ט"ו (אחזו לנו שועלים). ודעה זו יוחסה להלן לר' יהודה, עיין מ"ש להלן בסמוך על מבול של אש. 
<small>87.</small> <b>ר' יהודה אומר מבול של כל בשר אין אבל מבול של יחידים וכו'. </b>וכ"ה בד. אבל בכי"ע: ר' יהודה אומ' מבול של מים אינו מביא אבל מבול של אש וגפרית מביא כדרך שהביא וכו'. וכ"ה בילקוט הנ"ל. וכן בכי"ל: ר' יהודה אומ' מבול של מים אין, אבל מבול של אש וגפרית כדרך שהביא על הסדומיים יש שנ' וה' המטיר וכו'. ובקטעים ממחזור נירנברג הנ"ל (עמ' 183): זעו בגידוע מקלות. לשון המקרא הוא, ואקח את מקלי השני ואגדע אותו להפר את בריתי אשר כרתי את העמים ונדר' (=ונדרש) <b>בתוס'</b> במסכת סוטה<sup class="footnote-marker">52</sup><i class="footnote">שמא צ"ל: ובמסכת סוטה, ורחפה לפניו הסוגיא שם י"א א'. ועיין מ"ש לעיל בפנים סד"ה ר' מאיר.</i> ר' יהודה אומר מבול של מים אינו מביא אבל מביא מבול של אש, שנא' ואקח את מקלי השני, כלומר בדבר הזה תזכר את בריתי שמבול של מים אינו מביא, אבל של אש מביא, וזהו שיסד זעו בגדוע מקלות. אבל לפנינו ייסד ר' יוסי להלן את דעתו על פסוק זה, והוא מתאים יותר לאומות העולם. ועיין במכילתא ריש יתרו, עמ' 188, מכילתא דרשב"י שם, עמ' 127, בבלי זבחים קט"ז א',<sup class="footnote-marker">53</sup><i class="footnote">בילקוט שהבאנו בפנים הסמיך לתוספתא זו: פרת חטאת. והיתה לפניו הגירסא בזבחים באריכות קצת, עיין דק"ס שם, עמ' 240, הע' ט'.</i> תנחומא בובר בראשית סי' ל"ו, מדרש חדש על התורה הוצ' מאן, עמ' קנ"א. ועיין מ"ש הר"ל גינצבורג במאמרו "מבול של אש" בהגרן של הורודצקי ח"ח, עמ' 35 ואילך, ובספרו אגדות היהודים ח"ה, עמ' 149, הע' 53. והנבואה על מבול של אש (וכתיבתה על לוחות של שיש) יוחסה גם לחנוך, עיין מ"ש A. Vassiliev, ב־Anecdota Graeco-Byzantina (מוסקבה, 1893), עמ' 196 ואילך, מכ"י ווינה של Παλαιά (ספר שיוחס ע"י ווסילייף הנ"ל למאה התשיעית, אבל מבוסס על ספר יותר עתיק, עיי"ש במבוא), ועיין גם מ"ש Festugiere בספרו La Revelation Hermes, ח"א עמ' 344. ומכולם נעלם ספרו של Vassiliev הנ"ל שיש בו כמה אגדות על גבורי התורה שלא נכנסו לספרו המונומנטלי של הר"ל גינצבורג. [תיקונים והוספות: עיין באיגרת תימן הוצ׳ ר״א הלקין, עמ׳ 72 ואילך, ובמבוא שם, עמ׳ XXV, הערה 244. ועיין ב״ר פל״ט, ו', הוצ׳ תיאודור, עמ׳ 368, שו' 6, ובהערות שם.]
<small>88-90.</small> <b>ר' יוסה או' מבול של כל דבר אין אבל מבול של דבר לאומות העולם לימות המשיח יש וכו'. </b>בד ובכי"ל: מבול של מים אין וכו'. וכן במכירי זכריה, עמ' 107: תוספתא ר' (צ"ל: ר' יוסה) אומר מבול של מים אין וכו'. ובכי"ע ובילקוט נח הנ"ל: מבול של מים אינו מביא וכו' לימות המשיח מביא. ובליקוטים ממחזור נירנברג הנ"ל נתייחסה לר' יוסי דעת ר' יהודה (או ר' מאיר, לגי' כי"ע וכי"ל), עיין מ"ש לעיל, שו' 85, ד"ה ר' מאיר. וכנראה שאף לפנינו צ"ל: מבול של מים אין וכו', אבל וודאי אין כאן, ושמא פירושו שאינו מביא לא מבול של מים ולא של אש, אבל מביא דבר, ו"מבול של דבר" אינה אלא מליצה. 

Halakhah 14

<small>93.</small> <b>ובשלש תעניות השניות של צבור. </b>וכן ("שניות") בכי"ע ובמאירי, עמ' 36, ובריא"ז שנביא להלן. אבל בד ובכי"ל חסר "שניות", אלא שבכי"ל הושלמה בין השורות. ובירושלמי פ"א ה"ה, ס"ד ע"ג: ותני כן עוברות ומיניקות מתענות כדרכן בתשעה באב וביום הכיפורים ובשלש תעניות הראשונות ובשלש השניות, אבל בשבע האחרונות אין מתענות בהן. ברם בר"ח י"ד א' ובאו"ז ח"ב ה' ת"ב סי' תט"ז, פ"ד ע"ג, לא גרסו בירושלמי "ובשלש תעניות הראשונות". וכן מעתיק במאירי, עמ' 24, ועמ' 36, ומוסיף: ואף <b>בבריתא בפ"ב</b> היא שנויה כן. ובבבלי י"ד א': תני חדא עוברות ומיניקות מתענות בראשונות ואין מתענות באחרונות, ותניא אידך מתענות באחרונות ואין מתענות בראשונות, ותניא אידך אין מתענות לא בראשונות ולא באחרונות. אמר רב אשי נקוט אמצעייתא בידך דמיתרצון כולהו. ולפי גירסא זו בהכרח הפירוש הוא כמו שפירש בר"ח, בר"ג, במיוחס לרש"י ועוד, שהכוונה לתעניות האמצעיות (השניות) ואין הברייתות חולקות כלל, והברייתא הראשונה קוראת לשניות ראשונות,<sup class="footnote-marker">54</sup><i class="footnote">ואינה מונה את הראשונות, מפני שבהן אוכלין ושותין משחשיכה, כפ"א מ"ה, ואינן דומות לת"ב ויוה"כ, והן בכלל שאר תעניות שנזכרו להלן.</i> ובהן דווקא מתענות, והברייתא השניה קוראת לשניות אחרונות שהן אחרונות לראשונות, והברייתא השלישית קוראת לראשון ראשון ולאחרון אחרון, ובהן אינן מתענות, אבל מתענות בתעניות שבנתים, והיינו השניות. והוא כתוספתא כאן וכירושלמי לגירסת הר"ח ובעל או"ז הנ"ל. אבל בכמה כת"י חסרות המלים "דמיתרצון כולהו" (עיין בהוצ' מלטר, עמ' 49), ולפ"ז פשוטו של הפירוש הוא: נקוט <b>מציעתא</b> (כ"ה בכי"י), כלומר את הברייתא האמצעית ששונה מתענות באחרונות וכו', היינו אחרונות ממש, כמו שפסק הר"מ בפ"ג מה' תעניות ה"ה, וכמו שבאר במגיד משנה שם, ובמאירי, עמ' 35. ועיין בריטב"א בסוגיין שמפרש את הר"מ גם לפי הגירסא שלפנינו. 
<small>94.</small> <b>ולא שינהגו את עצמן בתפנוקין וכו'. </b>לשון ריא"ז בשלטה"ג פ"א סי' תתי"ו, ירושלמי ור"מ הנ"ל. ובבבלי י' ב': שכח ואכל ושתה אל יתראה בפני הציבור ואל ינהיג עידונין בעצמו. ופירש"י: שלא יאמר הואיל ואכלתי כל שהוא, אוכל הרבה. ובראבי"ה ח"ב סוף סי' תתנ"ב, עמ' 602, הביא ראייה מן הירושלמי (וכ"ה בתוספתא כאן) שהן עידונין הן תפנוקין.<sup class="footnote-marker">55</sup><i class="footnote">ועיי"ש, עמ' 601. אבל עיין בלשון הגאונים באוה"ג, עמ' 65 (י"ג א'), ובר"מ פ"א מה' תעניות הי"ד (והוא ע"פ הבבלי י"א א') והט"ו.</i> 

Halakhah 15

<small>95-96.</small> <b>הרי שהיה מתענה על החולה ונתרפא על הצרה ועברה הרי זה משלים תעניתו. </b>בבלי י' ב', ובכי"י שם הסדר הוא כלפנינו בתוספתא, עיין בהוצ' מלטר, עמ' 35. ובמיוחס לרש"י שם ד"ה על החולה ונתרפא: הוא הדין אם מת החולה בעי לקיומי נדרו. וכ"ה בפיסקי תוספות פ"א סי' י"ג, וכן פסק הרא"ש בסוגיין, ועיין בטאו"ח סי' תקס"ט ובנו"כ שם. ולעניין ציבור שהתענו על החולה ומת נחלקו הפוסקים, עיין בטאו"ח הנ"ל ובשו"ת הרשב"ש סי' תקפ"ד. ועיין ראבי"ה ח"ב סי' תתנ"א, עמ' 600, שמעתיק את הברייתא כצורתה, ופוסק שדווקא אם נתרפא אחר חצות משלים, אבל לפני חצות מפסיק, כר' יהודה בספ"ג, ואינו מחלק כלל בין ציבור ליחיד. ועיין בשרידים מפי' הר"א, עמ' 39, ברא"ה, עמ' ה', ובהערה י"ג שם, במאירי, עמ' 21 ואילך, ובפי' תלמיד הרמב"ן, עמ' ח' ואילך.<br>ובס' אור שמח פ"א מה' תעניות ה"ו תמה על הראשונים שלא הזכירו את המעשה בדוד (ש"ב י"ב, כ') שהפסיק את צומו ואכל אחרי מות בנו, ולא השלים את תעניתו. ועיי"ש שהוא נוטה לפסוק שאם מת החולה מפסיק את תעניתו, וסומך על תירוץ אחד של הראב"ד שבגשמים מפסיקים, מפני שגשמים יותר מדאי רעה היא לעולם, ובחולה ובשאר צרות משלימים מפני שעדיין צריך רחמים שלא יחזיר החולה לחוליו, ושלא תשוב הצרה. ולפ"ז אם מת, אין צורך להשלים. וכן רצה לפרש גם בגבורות ארי בסוגיין, עיי"ש. ברם קשה מאד להקל נגד רבותינו הראשונים. ואשר לדוד המלך הרי מן הכתובים מוכח שלא היתה שם קבלת תענית כלל, שהרי דוד לן בתעניתו, ובוודאי לא קיבל עליו מספר תעניות בלי גבול, אלא צם בדעת עד שיחלים בנו, ובכגון דא אינו צריך להשלים, עיין בהגהת הרמ"א י"ד סי' ר"כ ס"ק ט"ו. ולא עוד אלא שמלשון הכתוב "ויצם דוד צום" אין הכרח כלל שהיתה כאן קבלת תענית כדין, אלא פשוט תפילה של אדם שלא אכל ושלא שתה. תדע לך שהוא כן, שהרי גם באחאב כתוב (מ"א כ"א, כ"ו): <b>ויצום</b> וכו', הראית כי נכנע אחאב מלפני, ואמרו בירושלמי (סנהדרין פ"י ה"ב, כ"ח ע"ב) ובמדרשות (פסיקתא דר"כ, שובה, ק"ס ע"ב, שה"ש רבה פ"א, ה') שלא צם אלא ג' שעות, ומכל מקום נתקבלה תפילתו, משום שציער את נפשו, והכתוב קראו "צום". ואעפ"י שבבבלי כאן כ"ה ב' הובאה מסורת אחרת, הרי אין כאן אלא גילוי מילתא בעלמא בפירוש הכתובים שאין במלה "צום" שבנביאים תענית כדין. ולפיכך לא השגיחו רבותינו במעשה דוד.

Halakhah 16

<small>96-97.</small> <b>הרי שהיה מתענה ושכח ואכל ושתה הרי זה משלים את תעניתו. </b>מגילת סתרים לר"ן גאון בס' היובל לכבוד ברלינר,<sup class="footnote-marker">56</sup><i class="footnote">ושם נתייחסה בטעות לר"א בנו של הר"מ, עיין מ"ש בתס"ר ח"א, עמ' 223.</i> ובשם רבינו נסים בשו"ת הרשב"א ח"א סי' תתל"ה, בשו"ת מהר"מ ב"ב ד' קרימונא סי' קע"ג, ובהוצ' מק"נ, עמ' 53, וממנו בהגהות מרדכי מו"ק סי' תתקל"ד, בשם תוספת תעניות. ועיין במפתח למגילת סתרים בתרביץ שי"א, עמ' 251, סי' קצ"א. וברוקח סי' ר"ט: בתוספתא בפר' <b>בתרא</b><sup class="footnote-marker">57</sup><i class="footnote">והיה לפניו חילוק הפרקים כבכי"ל. ושמא צ"ל שם: בפ"ב, והסופרים פתרו בטעות: בפרק בתרא.</i> דתענית הרי שהיה מתענה ושכח ואכל הרי זה משלים תעניתו. ומסתבר ש"משלים" כאן פירושו גומר, כלומר גומר את היום בתענית, כשם שהוא לעיל, שו' 96, ולהלן בסמוך. אבל הראשונים הנ"ל שהביאו את מגילת סתרים נקדו כאן מְשַלֵים (בשו"ת הרשב"א הנ"ל בד"ח: משלם, וצ"ל: משלים, כמו שהוא בד"ר), כלומר צריך לשלם את תעניתו ביום אחר, ופירשוה בקבל עליו תענית סתם ולא ביום קבוע, כחילוק המבואר בירושלמי שלהלן. אבל מתוך מגילת סתרים עצמה ברור שפירש כפשוטו, וכ"ה שם (ואני מעתיק מתרגומו של יהושע חטר באגרות ר' אברהם מיימוני, הוצ' הר"ר מרגליות, עמ' 44): ומי ששכח ביום צום ואכל חייב להשלים יום זה בתענית, וזה כתוב בתוספת תעניות הרי שהיה מתענה ושכח ואכל ושתה הרי זה משלים תעניתו, והמקבל על עצמו בנדר לצום ביום בלתי קבוע וכו' והתחיל לקיים תעניתו ביום שני ושכח ואכל בו ביום הפסיד תעניתו ביום זה, וחייב להשלים תעניתו ביום אחר, ואם הנדר חל על יום קבוע וידוע, והתחיל לצום בו ושכח ואכל בו, עליו להשלים תעניתו ביום זה, כי הנדר חל על יום זה, ולא על זולתו, וזה מבואר בתלמוד א"י במס' נדרים פ' קונם יין שאני טועם (פ"ח ה"א, מ' ע"ד), וכך גרסו: נדר להתענות ושכח ואכל <b>כבר</b> אבד תעניתו. ר' אבא בשם רבנן דתמן, והוא שאמר יום סתם, הא אם אמר יום זה מתענה ומשלים ולא אמרו אלא אכל, טעם לא וכו'. ועיין ר"מ פ"א מה' תעניות הי"ד, וכנראה שניסח ע"פ מגילת סתרים הנ"ל, עיין מ"ש במבואי לה' הירושלמי להר"מ, עמ' י"ד ואילך.<br>והנה לא נתברר כאן כמה הוא שיעור אכילה שמבטלת את התענית, ובירושלמי הנ"ל בהוצאות שלפנינו: ושכח ואכל <b>כזית</b> אבד תעניתו. וכן מעתיקים בשם הירושלמי ברוקח סי' ר"ט, באו"ז ח"ב ה' תענית סי' ת"ז, פ"ג רע"א, בפיסקי ריקנטי סי' קפ"א, וברא"ש כאן פ"א סי' ט"ז (ועל פיו אצל רבינו ירוחם בס' אדם נתיב י"ח ח"א). ובמרדכי הגדול כ"י ששון (לפי אהל דוד ח"א, 181 ע"א): מצאתי, נדר להתענות ושכח ואכל <b>כזית</b> וכו', כך השיב רבי' נסים גאון וכו'. וכבר ראינו לעיל, שרבינו נסים גורס בירושלמי "כבר" במקום "כזית". וכ"ה ברי"ף כאן פ"א סי' תתי"ד, בס' האשכל הוצ' הר"ח אלבק, עמ' 130, בראבי"ה ח"ב סי' תתס"א, עמ' 622, בשבה"ל השלם סוף סי' רע"ט, בריטב"א י"ב א' ועוד. ובמנהיג ריש ה' תענית, מ"ו ע"א, מעתיק בשם הירושלמי: ושכח ואכל אבד תעניתו וכו', וכ"ה במאירי, עמ' 27, עיי"ש. וכן מעתיקים הראבי"ה (לעיל שם, עמ' 150), הרא"ש (עיין לעיל) בשבת פ"א סי' כ"ה והר"ן בשבת שם סי' רפ"ד. ולפ"ז לא נזכר השיעור בירושלמי. והרא"ה, עמ' ט', העתיק את הירושלמי ע"פ הרי"ף הנ"ל, והוסיף: והוא שאכל ככותבת, שכן שיעור אכילה לתענית, ומיום הכפורים ילפינן לה וכו', ועיי"ש בהערה כ"ט שציין לשו"ת הריב"ש סי' רפ"ז. ובטאו"ח סי' תקס"ח פסק כירושלמי שלפנינו, וכן סובר ר' יהונתן בפי' על הרי"ף (ואכל כזית או יותר), לפי רב סעדיה אבן דנאן (בשו"ת הר"מ פאר הדור סי' רכ"ט).<br>והנה בבבלי י' ב' דלגו על בבא זו, אלא שבסיפא כאן שנו מעין ברייתא זו, עיין מ"ש להלן, שו' 98, סד"ה הנכנס.
<small>97.</small> <b>ההולך ממקום שמתענין למקום שאין מתענין וכו'. </b>בבלי י' ב' הנ"ל, כסדר התוספתא, עיין בהוצ' מלטר, סוף עמ' 35 ואילך. ולפנינו בהוצאות בשינוי סדר. ועיי"ש במיוחס לרש"י, בתוד"ה ההולך, ובקרן אורה שם. 

Halakhah 17

<small>98.</small> <b>הנכנס לעיר ומצאן שמתענין הרי זה משלים עמהן. </b>בבבלי הנ"ל: למקום שמתענין הרי זה מתענה עמהן. ובטאו"ח סי' תקע"ד כתב: אבל סוגיא דשמעתה מוכח (נגד הריב"א שהביא בראבי"ה ח"ב סי' תתנ"ב, עמ' 601) דמיירי בהולך לשם קודם לכן, וקבל עליו תענית וכו'. וכבר העיר באליהו רבה שם אות ה' על התוספתא שלנו שמוכח מתוכה ("ומצאן שמתענין") שהלך לשם ביום התענית, והוסיף שם: ונ"ל פירושו אף שאכל היום קודם שבא לעיר, מ"מ משלים עמהן. וע"פ דבריו נראה לפרש גם את הבבלי הנ"ל שמוסיף אחר בבא זו: <b>שכח</b> ואכל ושתה וכו', אבל בכי"מ השני, במיוחס לרש"י, בפי' תלמיד הרמב"ן, עמ' ט', חסרה המלה "שכח",<sup class="footnote-marker">58</sup><i class="footnote">עיין בשנו"ס אצל מלטר, עמ' 36. אבל מש"ש שאף לפני הראב"ן חסרה המלה "שכח" אינו נכון, ואף שם, פ"ב ע"ג: <b>שכח</b> אכל ושתה וכו'. ומלטר טעה בדברי בעל דק"ס, עמ' 53, הע' ק'. וכן מה שכתב שם: אבל איתה בתוספתא אינו נכון, והבבא שלעיל, שו' 96–97, אינו עניין לכאן, לפי הנוסחאות שבבבלי שחסר בהן "שכח", ולפי פירושנו.</i> וגורס שם: אכל ושתה וכו', ולפ"ז הדברים דבוקים לסמוך לה (לפי גירסת כת"י), והכוונה שאם הלך ממקום שאין מתענין למקום שמתענין<sup class="footnote-marker">59</sup><i class="footnote">וכן צריך לפרש לכל הפירושים (אפילו לפי הסדר שבבבלי בדפוסים) ששכח ואכל (או שאכל "דיעבד", לפי המיוחס לרש"י), היינו כשהלך למקום שמתענים, שאם לא כן אינו שייך לא יתראה וכו'.</i> וכבר אכל ושתה מקודם, אל יתראה בפני הצבור כשהוא שבע ורווי,<sup class="footnote-marker">60</sup><i class="footnote">עיין בתוספות י' ב' ד"ה למה, ובתו"ש מקץ מ"ב, א', הע' י"ד.</i> ואל ינהיג עידונין בעצמו, כלומר תפנוקין ותענוגין.<sup class="footnote-marker">61</sup><i class="footnote">עיין בלשון הגאונים באוה"ג, עמ' 65, ומ"ש לעיל הע' 55.</i> ולפי הפירוש שלנו אין לבבא זו שום יחס להלכה שלעיל, שו' 96–97, עיין מש"ש ד"ה והנה בבבלי. אבל לפירוש הטור הנ"ל (ועיין בקרן אורה בסוגיין) הרי הבבא האחרונה מדברת בקבל עליו תענית, ושכח ואכל,<sup class="footnote-marker">62</sup><i class="footnote">והברייתא מלמדת שלא יתראה בפני הציבור וכו', ופשיטא שאסור לו לאכל אח"כ אלא אף להתראות אסור, והוא הדין בכל תעניות ציבור. והבבא שלעיל, שו' 96–97, מלמדת שצריך להשלים תעניתו, ושלא יאמר הואיל וכבר בטלתי את תעניתי, אף אני מותר באכילה, וכפירוש המיוחס לרש"י י' ב' ד"ה ואל ינהיג.</i> והיא כעין הברייתא לעיל, שו' 96, ד"ה הרי שהיה. 
<small>99.</small> <b>אי זהו הלל הגדול הודו לאלי האלים, הודו לאדוני האדונים וכו'. </b>ובכי"ע: איזו הלל <b>הגדולה</b> וכו'. וכן במשנה ספ"ג בהוצ' לו: וקראו הלל הגדולה, איזה הוא הלל הגדולה וכו'. וכן ("הגדולה") נכון,<sup class="footnote-marker">63</sup><i class="footnote">והיא לשון נקיבה, עיין מ"ש לעיל פסחים פ"ד, הע' 40.</i> שהרי בירושלמי כאן ספ"ג, ס"ז ע"א, ובמקבילה בפסחים פ"ה ה"ז, ל"ב ע"ג, אמרו על ההלל (חמש פעמים): <b>הדא</b> דידן, כלומר, <b>זו</b> שלנו, ואף שם פתחו: אי זו הלל הגדולה וכו'. וברייתא זו נוספה בכמה נוסחאות של המשנה, עיין מלא"ש ספ"ג ומ"ש מהרי"ן אפשטין במבוא לנוה"מ, עמ' 972. ועיין בירושלמי הנ"ל (ויש שאמרו שם שזו הלל שלנו) ובבלי פסחים קי"ח א'. 

Chapter 3



Halakhah 1

<small>1.</small> <b>בשלשה פרקים כהנים נושאין וכו'. </b>משנתנו רפ"ד. ועיין ירושלמי ברכות פ"ד ה"א, ז' ע"ג (ובמקבילה בסוגיין פ"ד ה"א, ס"ז ע"ג) וברפ"ד כאן מה שדייקו מן המלה "ביום". ועיין בבלי יומא פ"ז ב'. וכל הברייתא בשם תוספתא דתעניות הובאה בילקוט ת"ת כת"י דברים י"ח, ה'. 
<small>1-2.</small> <b>בשחר בחצות במנחה ובנעילה. </b>כ"ה בד, בכי"ע, בכי"ל ובילקוט ת"ת הנ"ל. ובכי"ו בטעות: בחצות המנחה. והסופר כתב באשגרה ע"פ "פלג המנחה" שבברכות רפ"ד. ובמשנתנו הנ"ל: בשחרית <b>במוסף</b> ובמנחה ובנעילת שערים בתעניות ובמעמדות וביום הכפורים. וכבר העירו לנכון בח"ד במקומו ובמרכבת המשנה ח"א לפ"ו מה' כלי המקדש ה"ד שהתוספתא דייקא בלשונה וכתבה "בחצות" במקום "במוסף", מפני שבמעמדות אין מוסף ממש אלא תפילה נוספה כפירוש הר"י מיגש בשו"ת סי' מ"ח,<sup class="footnote-marker">1</sup><i class="footnote">וציינו לו ביד דוד בריש פירקין, באו"ש על הר"מ פ"ו מה' כלי המקדש ה"ד, ועוד.</i> הר"מ בפיה"מ כאן ובחיבורו הנ"ל ועוד, ולשיטת הירושלמי והתוספתא אף בתעניות ישנה "מוסף תפילה", עיין מ"ש לעיל פ"ב, שו' 34–35, ד"ה תענית צבור. 
<small>2-3.</small> <b>דברי ר' מאיר וחכמים אומ' במנחה ובנעילה לא היה שם נשיאות וכו'. </b>בילקוט ת"ת הנ"ל: ובנעילה לא היו נושאין כפיהם שנ' וכו'. ובמשנתנו הנ"ל לא נזכרו ר' מאיר ומחלוקת החכמים. ובירושלמי רפ"ד, ס"ז ע"ב: תני זו דברי ר' מאיר. ובבבלי כ"ו ב': א"ר נחמן אמר רבה בר אבוה זו דברי ר' מאיר, אבל חכמים אומרים שחרית <b>ומוסף</b> יש בהן נשיאת כפים מנחה ונעילה אין בהן נשיאת כפים. מאן חכמים ר' יהודה וכו'. וכאן לא הזכירו חכמים "מוסף", מפני שלשיטתם לא היה כלל "מוסף" במעמדות (עיין להלן, שו' 17, ד"ה וחכמים אומ', ומה שכתבנו שם), אבל ביום שיש בו מוסף נושאין כפיהן במוסף, כמפורש בבבלי הנ"ל. 

Halakhah 2

<small>5.</small> <b>שמנה משמרות תיקן משה לכהונה ושמנה ללוייה. </b>בירושלמי פ"ד ה"ב, ס"ז ע"ד, ובבבלי כ"ז א' לא נזכר שמשה תיקן משמרות ללוייה. אבל כ"ה גם בבמ"ר פ"ג, י' ועיי"ש במהרז"ו שציין לדבריו במדרש תנאים (ל"ב מדות, מדה י"ז), כ"ב ע"א. ובירושלמי (בשם ר' יוחנן) ובבבלי הנ"ל: ארבעה משל אלעזר וארבעה מאיתמר. ולהלן שם: מיתיבי משה תקן להם לישראל ששה עשר משמרות, שמונה מאלעזר וכו'. והסיקו שם: תנאי היא. ועיין וי"ר פ"א, ג', הוצ' ר"מ מרגליות, עמ' י"ב, ובהערות שם. 
<small>5-6.</small> <b>משעמד דוד ושמואל הרואה עשאום עשרים וארבע וכו'. </b>במשנתנו פ"ד מ"ב: התקינו הנביאים הראשונים עשרים וארבע משמרות. ובירושלמי הנ"ל: עד שעמד דוד ושמואל הרואה והוסיפו עליהם עוד שמונה, ארבע משל אלעזר וכו' וביקשו להוסיף עוד שמונה ולעשותן עשרים וארבעה, ומצאו משל אלעזר, ולא מצאו משל איתמר, הדא הוא דכתיב (דבה"י א', כ"ד, ד') וימצאו בני אלעזר וכו'. ועיין מדרש תנאים, עמ' 109. ובבבלי הנ"ל: אמר רב חסדא וכו', בא שמואל והעמידן על ששה עשר, בא דוד והעמידן על עשרים וארבעה וכו', מיתיבי משה תקן להם לישראל שמונה משמרות וכו' בא דוד ושמואל והעמידום על עשרים וארבעה וכו' מיתיבי וכו', ועיין בהוצ' מלטר, עמ' 120, ובהערות שם. ועיין בברייתא להלן שם כ"ז סע"א. 
<small>6-7.</small> <b>ועשרים וארבע משמרות לויה. </b>ליתא בירושלמי ובבלי הנ"ל. ובמדרש במ"ר הנ"ל: עד שעמד דוד ועשה אותן כ"ד לכהונה ולויה. ועיין בפירוש המיוחס לאחד מתלמידי רב סעדיה גאון לדבה"י, עמ' 36 ואילך. 
<small>7-8.</small> <b>באמונתם אילו משמרות כהונה ולויה. </b>ירושלמי ובבלי הנ"ל, ירושלמי סוף סוכה, נ"ה ע"ד, ובכולם חסר "ולויה", ועיין מ"ש לעיל. ובר"ח כ"ז ב': תנא בתוספתא אלו משמרות כהנים לוים <b>וישראלים</b>.<sup class="footnote-marker">2</sup><i class="footnote">אבל הר"א העתיק בשם הר"ח (לפי ר"ד הלבני, "שרידים מפי' הר"א על תענית", עמ' 83): משמרות כהונה ולויה, עמדו וכו'.</i> 
<small>8-9.</small> <b>עמדו נביאים שבירושלם וקבעו שם עשרים וארבעה עמודים כנגד וכו'. </b>בר"ח הנ"ל: עמדו נביאים שביניהם וקבעום כ"ד משמרות וכו'. וכנראה שיש שם השמטה ע"י הדומות, והנכון בר"א הנ"ל (לעיל הערה 2) בשם הר"ח: וקבעום לכ"ד מעמדות כנגד כ"ד משמרות. וגרס כאן "שביניהם" כגירסת הירושלמי פ"ד ה"ב, ס"ח ע"א, ובבלי כאן כ"ז רע"א בברייתא שלעיל פ"ב, שו' 1–2. אבל לפנינו גם לעיל שם: שבירושלם. ובכי"מ גורס גם במשנתנו פ"ד מ"ב: התקינו הנביאים הראשונים עשרים וארבע <b>מעמדות</b>. אבל בכל הנוסחאות: משמרות.<br>ובכי"ע חסרה המלה "עמודים", אבל בכי"ל כלפנינו, ובד: מעמדו'. והנכון כלפנינו, וכ"ה ("עמוד") בירושלמי כאן פ"ד ה"ב, ס"ז ע"ד, ובמקבילה שבפסחים פ"ד ה"א, ל' ע"ג (כמה פעמים).
<small>10-11.</small> <b>אי איפשר לומ' כל ישראל, אלא מלמד ששלוחו של אדם כמותו. </b>ר"ח הנ"ל. ועיין במשנתנו פ"ג מ"ב, בירושלמי שם ובמקבילה שבפסחים רפ"ד הנ"ל, בבלי כ"ז א', ספרי פנחס פי' קמ"ב, עמ' 188, בבלי סוטה ח' א'.<br>ובמדרש ל"ב מדות (משנת ר' אליעזר) הוצ' ענעלאו, עמ' 154: ר' עקיבה אומ' מנ' ששלוחו שלאדם כמותו, שנ' והקרבתם אשה לה', והלא הכהנים מקריבים, אלא ששלוחו של אדם כמותו. ועיין במשנת ברכות פ"ה מ"ה, מכילתא בא פ"ג, עמ' 11, שם פ"ה, עמ' 17 (ובמקבילות שבירושלמי קידושין רפ"ב ובבלי שם מ"א ב' ואילך), ספרי מטות פי' קנ"ג, עמ' 203, סוף פי' קנ"ה, עמ' 206, ובכ"מ בבבלי (עיין במסורת הש"ס לברכות ל"ד ב'). ובמדרש הנ"ל נשנו עוד כמה ראייות מן הכתובים ששלוחו של אדם כמותו שלא נמצאו במקום אחר. ועיין בס"ז של הורוביץ, עמ' 279, וכל העמוד שם אינו מס"ז, אלא ממדרש ל"ב מדות הנ"ל.

Halakhah 3

<small>11-12.</small> <b>הגיע זמן המשמר כהניו ולויו עולין לירושלם וכו'. </b>ר"ח כ"ז ב' הנ"ל, ערוך ערך אנשי משמר, וממנו בערוגת הבשם הוצ' ר"א אורבך ח"א, עמ' 118. ועיין הלשון במשנתנו פ"ד מ"ב, אבל הראשונים הנ"ל העתיקו את כל לשון התוספתא כאן. ועיין בבלי כ"ז א', ואינה אלא פיסקא ממשנתנו הנ"ל, עיין בהוצ' מלטר, עמ' 125. 
<small>12-13.</small> <b>וישראל שבאותו משמר שאין יכולין לעלות לירושלם מתכנסין לעריהן. </b>וכ"ה במאירי, עמ' 80, ובראשונים הנ"ל.<sup class="footnote-marker">3</sup><i class="footnote">אלא ששם: בעריהם, כגי' כי"ע כאן. אבל במשנתנו ברוב הנוסחאות: לעריהן, ועיין בהערות מלטר, עמ' 121, מה שדייק בזה. אבל באמת היא היא, כפי שהעירותי בכ"מ.</i> ובמשנתנו שם חסר "שאין יכולים לעלות לירושלם". ועיין ר"מ פ"ו מה' כלי המקדש ה"ב, ובפיה"מ כאן. ובמאירי הנ"ל, פירש שאין יכולין לעלות מפני זקנותן. ולעצם העניין עיין בפי' הראב"ד שהביא ר' בצלאל אשכנזי בשם תוספות הרא"ש (לפי פתח עינים להרחיד"א רפ"ד), והמאירי, עמ' 79, ועיין מ"ש לעיל שם. ועיין בחי' הרי"ד ובריטב"א במקומו ומ"ש מלטר בהערותיו, עמ' 120. ועיין במשנת בכורים פ"ג מ"ב. ועיין מ"ש להלן, שו' 14–15, ד"ה ובספרי. 
<small>13.</small> <b>וקורין מעשה בראשית. </b>וכ"ה במשנתנו הנ"ל ובמשנת מגילה ספ"ג. ולהלן במשנתנו כאן מפורש סדר הפרשיות. ובר"ח, ערוך וערוגת הבשם הנ"ל: וקורין <b>בענין קרבנות</b> ובענין מעשה בראשית. אבל המלים "בענין קרבנות" אינן בשום נוסח של המשניות הנ"ל ומס' סופרים פי"ז ותוספתא כאן, ואף במאירי הנ"ל ליתא. ואף הר"מ בפ"ו מה' כלי המקדש ה"ו לא העתיק אלא את לשון משנתנו, ועיין מ"ש להלן בסמוך ד"ה ובר"ח. 
<small>13-14.</small> <b>ובטלין מן המלאכה כל אותה שבת. </b>ר"ח, ערוך, ערוגת הבשם ומאירי הנ"ל. ובקרן אורה כ"ז ב' פירש שהטעם הוא שדינם כאילו קרבנם קרב, שהרי הם במקום כל ישראל (עיין ירושלמי פסחים רפ"ד, ל' ע"ג), ולפיכך אסורים במלאכה, כדין מי שקרבנו קרב בו ביום. אבל נראה שהם מותרים לקצור שבלים לעיסתם, כירושלמי מגילה פ"א ה"ד, ע' ע"ג, וחגיגה פ"ב ה"ד, ע"ח סע"א, ועיין בגליון הש"ס שם ובמשנה למלך פ"ו מה' כלי המקדש ה"ט. אבל הר"מ לא פסקה בחיבורו, אעפ"י שהר"ח הנ"ל הביאה. ועיין בח"א למהרש"א כ"ז ב' ד"ה מפני הגליליים, וכבר תפס עליו בקרן אורה כ"ז סע"ב הנ"ל.<br>ובר"ח שם מסיים: ולמה <b>קורין בקרבנות</b> ובמעשה בראשית ללמדך שאלמלא המעמדות שמתקבצין וקורין לא נתקיים מעשה בראשית וכו'. וכנראה שכן היה לפניו בתוספתא, שהרי מן הבבלי כ"ז ב' ומגילה ל"א ב', משמע שלא היו קורין בקרבנות בשעה שהיה בית המקדש קיים, ועיי"ש בחידושי אגדות למהרש"א. וכאן מדברים באנשי מעשה שהיו מחוץ לירושלים, ושמא הם קראו בקרבנות, בניגוד לאנשי מעמד שבירושלים.<sup class="footnote-marker">4</sup><i class="footnote">ועיין בר"ח כ"ח א' ד"ה מתני' ובאוה"ג, עמ' 62. ועיין היטב באוה"ג, עמ' 34–35. ואם נאמר שאף בירושלים קראו בקרבנות, אלא שהמשנה קיצרה, נופלת קושיית הראשונים (עיין ס' הישר לר"ת מגילה סי' של"ד, ראבי"ה ח"ב סי' תקע"ח, עמ' 306, רשב"א מגילה כ"ב א', הוצ' ר"ז דימיטרובסקי, עמ' 111, ובהע' 205 שם, ובהגהות הרש"ש במקומו) משום שהרביעי קרא בקרבנות. ובריטב"א במגילה שם תירץ שהרביעי קרא ויחל, אבל בס' הישר לר"ת (הנ"ל): ואידך קרא בעניינא אחרינא.</i>
<small>14-15.</small> <b>ר' שמעון בן לעזר או' כהנים ולוים וכלי שיר והעם מעכבין את העבודה. </b>וכ"ה בבבלי כ"ז א' בכל כתה"י, אלא ששם: וישראל (וישראלים), ובדפוסים נשמטה המלה "וישראל". וסובר רשב"א שעיקר שירה בכלי, ושמואל חולק וסובר שעיקר שירה בפה, ועיין בבלי סוכה נ' ב' ואילך, ע"ז מ"ז א', ערכין י"א א'. ובירושלמי כאן פ"ד ה"ב, ס"ז ע"ד: תני ר' שמעון הכהנים והלוים והישראל <b>ושיר</b> מעכבין את הקרבן. וכ"ה ("ושיר") גם בירושלמי פסחים פ"ד ה"א, ל' ע"ג, אלא ששם לנכון: ר' שמעון בן אלעזר וכו'. וכ"ה בשרי"ר שם, עמ' 110. ובר"ה כ"ז א' מעתיק: וכלי שיר. וכן בירושלמי עירובין פ"י הי"ב, כ"ו סע"ג: תני ר' שמעון בן אלעזר אומר הכהנים והלוים וישראל <b>וכלי שיר</b> מעכבין וכו'. ובכי"ל שם חסרות המלים "וכלי שיר", והן תלויות בין השורות, אבל מתוך הסוגיא שם מוכח שהשלמה נכונה היא, ושר"ש בן אלעזר סובר שעיקר שירה בכלי, עיי"ש, וכפי שמוכיח גם בבבלי.<sup class="footnote-marker">5</sup><i class="footnote">עיין בבלי עירובין ק"ב ב', ק"ג א'.</i><br>ובספרי פנחס פי' קמ"ב, עמ' 188: תשמרו שיהו כהנים ולוים וישראלים עומדים על גביו. ובפי' רבינו הלל שם, ס"ו סע"א: דקא מזהר להו לכלהו לכהנים לוים וישראלים, והכי גרסינן <b>בתוספת'</b> בפרק בתרא בהילכתא דאלו הן מעמדות אמ' שמואל כהנים לוים וישראלי' מערבין (צ"ל: מעכבין) את הקרבן. וברור שצ"ל <b>בתענית</b> (במקום "בתוספתא"), וכוונתו לשמואל שבבבלי כ"ז א'. ומוכיח מכאן שכ"ע מודים שאף כהנים ולויים נמנו במעמד, כמו שפירש במיוחס לרש"י ועוד. ועיין ברש"י מהדורא תניינא (לפי מלא"ש למשנתנו), בריטב"א כ"ו א' ובמאירי, עמ' 79, שפירשו שבמעמד לא היו אלא ישראל, עיי"ש בריטב"א שנדחק לפרש את לשון משנתנו. ועיין בפיה"מ להר"מ, ובח"ד ובס' יד דוד כ"ו א' ד"ה רש"י.<sup class="footnote-marker">6</sup><i class="footnote">ומה שהשיג שם על בעל ח"ד וכתב כדבר פשוט שהמעמד מעכב בדיעבד אפילו לת"ק, אין הדבר פשוט כל כך, עיין רשב"א מגילה ג' סע"א ובטורי אבן שם ד"ה אמש. אמנם בקונטרס אחרון בטורי אבן שם ד"ה אמש טרח ליישב שגם לפי "יש מפרשים" שמביא הרשב"א המעמד מעכב, אבל במאירי כאן, ריש עמ' 81, כתב בשם גדולי המפרשים שאין המעמד מעכב. ועיין בחי' הרשב"א הוצ' ר"ז דימיטרובסקי, עמ' 23, ובהע' 293 שם. ובפירוש לדה"י המיוחס לאחד מתלמידי רב סעדיה גאון, עמ' 43, כתב: שאין הקרבן <b>כשר</b> עד שיהיו שם כהנים לוים וישראלים. ושמא כוונתו שאין הקרבן כשר לפני המקום ב"ה, אבל בדיעבד לא נפסל, ואין צורך להביא אחר במקומו, אפילו אם עדיין יש פנאי באותו יום.</i> ועיין בהערות מלטר, עמ' 120.

Halakhah 4

<small>15-16.</small> <b>באחד בניסן אין בו מנחה ונעילה משם שיש בו קרבן מוסף וקרבן עצים. </b>מנהיג ה' תעניות סי' ט"ו, מ"ח ע"ב, בשם התוספתא. וכדי להבין יפה ברייתא זו, עלינו לבאר את הגירסא הנכונה במשנתנו פ"ד מ"ד, וכן שנינו שם: כל יום שיש בו הלל, אין בו מעמד בשחרית, קרבן מוסף אין בו בנעילה, קרבן עצים<sup class="footnote-marker">7</sup><i class="footnote">כלומר, עצים למערכה, בזמני עצי כהנים שנתבארו בפ"ד מ"ה ולהלן בתוספתא. אבל הגאונים (אוה"ג, עמ' 34) פירשו שהכוונה לעצים למזבח (כלומר, עצים שקרבים כקרבן), כמו שמשמע מן הבבלי מנחות כ' ב', ק"ו ב', ועיין מ"ש בגבורות ארי כ"ו א' ד"ה קרבן עצים (הראשון) ובשי"ק שקלים רפ"ד. וצריך לומר שהפסוק בנחמיה (י', ל"ה) שהביאו בבבלי מנחות שם אינו אלא אסמכתא, כמו ששער לנכון הר"ח אלבק בהשלמות ותוספות לפ"ר סמ"ר, עמ' 497. אבל מתוך העניין בתוספתא להלן ובמקבילות מוכח שאנו עוסקים כאן בעצים למערכה, ולא בגיזרין למזבח. ועיין מ"ש לעיל ח"ב, עמ' 849.</i> אין בו במנחה דברי ר' עקיבא. אמר לו בן עזאי כך היה ר' יהושע שונה קרבן מוסף אין בו במנחה, קרבן עצים אין בו בנעילה, חזר ר' עקיבא להיות שונה כבן עזאי. ברם בכי"י (עיין בהוצ' מלטר, עמ' 121), אצל הגאונים (ראה אוה"ג, עמ' 34 ועמ' 35), בר"ח ועוד הגירסא להפך: קרבן מוסף אין בו במנחה, קרבן עצים אין בו בנעילה דברי ר' עקיבה, אמר לו בן עזאי כך היה ר' יהושע שונה קרבן מוסף אין בו בנעילה וכו', עיין מ"ש הרי"ן אפשטין במבוא לנוה"מ, עמ' 126, ובמלא"ש במקומו. וגירסת התלמוד הבבלי במשנתנו היא כגירסת כתה"י והגאונים, שהרי אמרו שם (כ"ח ב') בפירוש: אלא דמנחה, קרבן עצים דחי,<sup class="footnote-marker">8</sup><i class="footnote">וכ"ה הגירסא בגמרא בכל כתה"י, חוץ מכ"י לונדון, שחסר שם "אלא דמנחה קרבן עצים דחי', עיין בהוצ' מלטר, עמ' 133, ובשנו"ס שם. ועיין אוה"ג, עמ' 35. וכנראה היה מי שתיקן את הגירסא בבבלי שם לפי הנוסחא הרגילה שם שלפי המסקנא קרבן עצים אין בו נעילה, והנכון הוא כמו שהוא בכל כתה"י. ועיין מ"ש להלן בפנים בשם מהרי"ן אפשטין שפירש להפך.</i> ובוודאי נאמרו הדברים לפי המסקנא, עיין במהרש"א שם במקומו, בדק"ס, עמ' 161, הערה ל', ובמבוא לנוה"מ, עמ' 127.<br>וכן בירושלמי פ"ד ה"ה, ס"ח ע"ב: ר' אחא בשם ר' יסא כמתניתן. אית תניי תני ומחלף. ר' יעקב בר חה<sup class="footnote-marker">9</sup><i class="footnote">אחה, אחא, וכן מעתיק בראבי"ה ח"ב סי' תק"ל, סוף עמ' 209. וברוקח סי' שע"ז מעתיק מירושלמי יומא פ"ג, מ"א ע"א: ר' שמעון בן ברסנא בשם <b>ר' הא</b> וכו', ולפנינו ביומא שם: בשם ר' אחא. ובחנם תיקן אפטוביצר בהערות לראבי"ה הנ"ל (הע' 22) את גירסת כתה"י. ועיין מ"ש לעיל שבת פ"ח, הע' 55. ולפנינו בירושלמי בטעות: ר' אחא, והנכון הוא: ר' [יעקב בר] וכו', כגי' הראבי"ה, כפי שיוצא מן המקבילות בכלאים ובפסחים, עיין להלן, הע' 10.</i> כמתניתן. אמר ר' [יודן] סימון<sup class="footnote-marker">10</sup><i class="footnote">כן תיקן לנכון הרי"ן אפשטין במבוא לנוה"מ, עמ' 126, ע"פ הירושלמי כלאים פ"ו ה"ד, ל' ע"ג, ופסחים ספ"ג, ל' ע"ב. וכבר עמד על עיקר הדברים ר' יוסף ענגיל כלאים הנ"ל במקומו. עיין מ"ש בירושלמי כפשוטו, עמ' 427, ובתרביץ ש"ה, עמ' 103, הע' 3. אלא שהרי"ן אפשטין הביא ראייה מן הראבי"ה הנ"ל, ומשם מוכח שכן היתה לפניו הגירסא גם בתענית.</i> סוכרא דקיסא טרד. ופירש הרי"ן אפשטין:<sup class="footnote-marker">11</sup><i class="footnote">הנ"ל (בהע' 10), עמ' 126.</i> בריח העץ נועל, ז"א שהסדר הוא נעילה - עצים - עצים - נעילה, והיינו: קרבן מוסף אין בו בנעילה, קרבן עצים אין בו במנחה וכו', קרבן עצים אין בו בנעילה. ולפי דבריו גרס הירושלמי במשנה כמו בהוצאות שלנו בבבלי, והמשנה תוקנה שם ע"פ דברי ר' יסא, ועיי"ש במבוא לנוה"מ, עמ' 714. ולפי דבריו גרסו שני התלמודים במשנתנו כבהוצאות שלפנינו, אלא שהיתה ידועה להם ברייתא המחלפת את דברי התנאים.<br>איברא אין ספק בעיני ששני התלמודים<sup class="footnote-marker">12</sup><i class="footnote">עיין מ"ש על גירסת הבבלי לעיל בפנים, ובהע' 8 שם.</i> גרסו כגירסת כתה"י, הגאונים והר"ח הנ"ל, והיינו שלפי המסקנא (אחרי שנתקבלו דברי בן עזאי): קרבן מוסף אין בו [מעמד] בנעילה, קרבן עצים אין בו [מעמד] במנחה, ופירוש הסימן "בריח של עץ סוגר" הוא בשעה שיש עצים (בריח) יש נעילה (סגירה), ויזכור התנא לשנות: קרבן מוסף אין בו בנעילה, קרבן עצים אין בו במנחה (אבל יש בו בנעילה). וכן מוכרח מן הסוגייא להלן שם, אלא שנשתבשו בה המפרשים. ומתוך הירושלמי והתוספתא שנביא להלן (שו' 17–18, ד"ה ולפי) משמע שאין בו מעמד פירושו שלא היתה בו קריאת מעשה בראשית (בירושלים), אבל היו מתפללין על הקרבן במוסף אף את התפילה הנוספת שלהם.<sup class="footnote-marker">13</sup><i class="footnote">עיין בלשון הר"ח כ"א א', בשרידים מפירוש הר"א לתענית, עמ' 71, במיוחס לר"ג ולרש"י למשנתנו, בפי' רבינו יהונתן שבמלא"ש פ"ד מ"ד ועוד. ועיין בפיה"מ למשנתנו ובחיבורו פ"ו מה' כלי המקדש ה"ה ואילך, בקרן אורה רפ"ד ומ"ש הר"ח אלבק בהשלמות ותוספות לפ"ד מ"ד, עמ' 496. אלא שנחלקו בפי' אין בו נעילה אם פירושו שאין בו תפילת נעילה כלל, או שאין בו קריאה בתורה, עיין מ"ש במרכבת המשנה ח"א פ"ו מה' כלי המקדש ה"ה, ומ"ש בקרן אורה הנ"ל, והשוה ר"ח הנ"ל, ומ"ש בהשלמות ותוספות הנ"ל לפ"ד מ"ג.</i><br>ברם לא נתברר בפירוש מהו יום שיש בו קרבן מוסף. ובשרידים מפי' הר"א, הוצ' ר"ד הלבני, עמ' 71: קרבן מוסף אין בו במנחה. כגון ראש חודש וראש השנה וחולו של פסח שהיה בו קרבן מוסף (כלומר, ולא הלל) וכו'. ומוכח מדבריו שאף ביום טוב היה מעמד. ובר"ח כ"ח א': כגון ר"ח וחולו של מועד וכו'. וכן בשו"ת הר"י מיגש סי' מ"ח: יום שיש בו קרבן מוסף, כגון ר"ח <b>וכיוצא בו</b>. ומתוך דברי הר"ח מוכח שביום טוב לא היה מעמד, כשם שלא היה בשבת, אבל בחול המועד לא בטל המעמד. ברם מתוך פסק הר"מ<sup class="footnote-marker">14</sup><i class="footnote">פ"ו מה' כלי המקדש ה"ה. וכן משמע מפיה"מ למשנתנו שכתב: יום שיש בו הלל בלי מוסף הם ימים של חנוכה, ולפי שהם מדברי סופרים עשו להם חיזוק ודחו המעמד בתחילת היום (הר"מ באר כן את הבבלי כ"ח א', עיי"ש). ורבינו כתב במדוייק "שהם מדברי סופרים" (ולא שהוא, כלומר ההלל, הוא מדברי סופרים, עיין בסה"מ שלו שרש א' ופ"ג מה' חנוכה ה"ו), מפני שהחיזוק הוא לא מחמת ההלל שהוא מדברי סופרים, אלא מחמת היום שהוא מדברי סופרים (עיין בבבלי י"ז ב' ובמקבילות), ומכאן משמע שבחוה"מ סוכות לא היה מעמד כלל, שאם לא כן הרי היום הוא מן התורה, ולא היה המעמד נדחה מפני ההלל, והמשנה סתמה ופסקה כל יום שיש בו הלל אין בו מעמד שחרית, ובעל כרחינו אנו אומרים שלא דברו ביו"ט ובחולו של מועד, מפני שלא היו בהם מעמד כלל.</i> מוכח שלא היה מעמד בחול המועד כלל, וכן משמע מפירוש רבינו יהונתן הנ"ל (לעיל הערה 13) שביו"ט לא היה מעמד כלל, אפילו בחולו של מועד.<sup class="footnote-marker">15</sup><i class="footnote">וכן משמע מדברי הגאון באוה"ג, עמ' 35. ואף שגרס בבבלי כ"ח ב' (כגירסא שלפנינו): יש בו מעמד, אילימא דשחרית תנא נמי הכי קאמר וכו', יפרשה בר"ח ניסן שיש בו קרבן מוסף וקרבן עצים, ואין בו הלל, ולפיכך יש בו מעמד בשחרית.</i> וכן מוכח מפירוש הרי"ד בסוף ספר המכריע ומפסקיו (באהלי יצחק) בסוגיין שכתב: כבוד ההלל (כלומר, בחנוכה) דוחה את המעמד, <b>כאילו היה י"ט וכו' שהוא כמו יו"ט וכו', וקרבן עצים הוא כמו י"ט</b>. וכן במנהיג ה' תעניות סי' ט"ו, מ"ח ע"ב: דזמן עצי כהנים אין מעמד בנעילה, <b>מפני שהוא י"ט</b>. ולפי כל הנ"ל לא היה מעמד לא בשבת ולא ביו"ט ולא בחולו של מועד.<br>נמצאנו למדים שיום שיש בו הלל הכוונה לחנוכה גרידא, ויום שיש בו קרבן מוסף הכוונה לר"ח גרידא, ור' יוסי בבבלי כ"ח ב' שמזכיר קרבן מוסף הכוונה לר"ח טבת (שהוא חל בחנוכה) גרידא, כפי שנוכיח להלן, שו' 17–18, ד"ה איברא. וע"פ הנחה זו, ורק ע"פ הנחה זו, נבין את הירושלמי בפ"ד ה"ה, ס"ח ע"א הנ"ל. וכן אמרו שם: אמר ר' יוחנן<sup class="footnote-marker">16</sup><i class="footnote">כגירסת הראבי"ה ח"ב סי' תק"ל, סוף עמ' 209, וכן מוכרח מהמשך הירושלמי. ולפנינו בטעות: ר' מנא.</i> מפני סעודות ראש חדש. אמר ר' לעזר על שם כל התדיר מחבירו קודם את חבירו. קרייא מסייע לר' יוחנן ויהי ממחרת החדש השני וכו'. ר' יוחנן מפקד לכנישתא דכופרא סכון מיעול עד דו איממא ואתון אמרין זמנו ועיבורו. ואין ספק בעיני ששניהם מפרשים את הבבא "קרבן מוסף אין בו נעילה", והכוונה לר"ח גרידא (שהרי בכל יום אחר שיש בו מוסף הוא יום טוב, ואין בו מעמד כלל, כמו שכתבנו לעיל). והעניין מתפרש לפי הנוהג העתיק שבימיהם, בנדון של שני ימים ר"ח.<br>והדברים נתבארו בר"מ פ"ח מה' קידוש החודש ואילך, וביתר ברור בשו"ת הרי"ד<sup class="footnote-marker">17</sup><i class="footnote">והובא (מכ"י) בברכי יוסף או"ח סי' תכ"ז, ובשבה"ל השלם סי' קס"ח, ס"ז ע"ב.</i> כת"י קנטבריא סי' כ"א, 57 ע"א, וז"ל: ומה ששאלת על ר"ח למה אנו עושים שני ימים יפה שאלת. ודע לך שאין טעם ר"ח כמו שני ימים טובים, ששני ימים טובים אנו עושים בעבור ספק,<sup class="footnote-marker">18</sup><i class="footnote">עיין מ"ש דו"ז הגאון ר' צדוק הכהן בס' הזכרונות (תל אביב תשט"ז), עמ' 86.</i> אבל שני ימים של ר"ח לא בעבור ספק אנו עושים, שאם [כן] כל ר"ח נעשה ב' ימים, ואפילו חדש מלא, אלא טעם הדבר כך נ"ל, כבר ידוע כי חודשה של לבנה היא כ"ט ימים ומחצה, ויום ל' היה ראוי לחלקו חציו לחדש העבר וחציו לחדש הבא, אבל לא נוכל לחלק היום לחצאין מפני זה תקנו חכמים לעשות החדשים אחד מלא ואחד חסר, ואפילו הכי הדין היה שביום ל' נקבע, נקדש החדש שכיון שמקצתו קודש כלו קודש, ולמחר בל"א לא נקדש, אבל כיון שתיקנו חכמים ליתן כל יום ל' לחדש שעבר אנו מקדשין יום ל"א למנות יום ראשון לחדש. ואע"פ שאנו מקדשין יום ל' ויום ל"א, אנו מקדימים ומקדשים יום ל', מפני שהוא זמנו של קידוש, שהרי חצי היום הוא ראוי להיות לחדש שבא, וצריכין אנו לקדש החדש הבא, והוא זמן הקידוש, ועוד אנו מקדשין למחר להיות מונין ממנו שלא נמנה מיום ל', אלא מיום ל"א וכו'. ושניהם נקראים ר"ח [זה]<sup class="footnote-marker">19</sup><i class="footnote">כ"ה בברכי יוסף ובשבה"ל הנ"ל (לעיל הע' 17).</i> לקידוש, זה למנין, וכך היו עושים מימות הנביאים<sup class="footnote-marker">20</sup><i class="footnote">רב סעדיה גאון הוכיח מן הכתובים הללו שבימי הנביאים היו מקדשים ע"פ החשבון, עיין אוה"ג ר"ה, עמ' 84 ואילך. אבל לפי פירוש הר"ש (עיין להלן) והרי"ד אין משם ראייה. ועיין גם בתשב"ץ ח"ג סי' רמ"ד וח"א סי' קנ"ג (וציין לו בברכי יוסף הנ"ל). ואף לפי שיטתו מתבאר הירושלמי יפה.</i> כדכתי' בדוד ביום החדש השני וכו'. וכן הביא בשבה"ל<sup class="footnote-marker">21</sup><i class="footnote">הנ"ל לעיל הע' 17.</i> גם בשם רבינו שלמה.<sup class="footnote-marker">22</sup><i class="footnote">בן היתום ? ובפירושיו השתמשו הרבה נם הרי"ד וגם בעל שבה"ל, עיין במבוא של חיות לפירוש בן היתום על מסכת משקין (מו"ק), עמ' XI. ועיין בס' המנהגות לר' אשר בר' שאול שפרסם ר"ש אסף בספרן של ראשונים, עמ' 170.</i> ועיין מ"ש הגר"י פרלמן באור גדול סי' נ"ח, קמ"ד ע"ב ואילך.<br>ולפיכך הזהיר ר' יוחנן שיכנסו לסעודה לפנות ערב ביום ראשון כדי שיזכירו זמנו ועיבורו.<sup class="footnote-marker">23</sup><i class="footnote">ואפילו אם קידשו יום ל' גרידא לא שינו את זמן הסעודה, ואכלוה בבית הכנסת ביום ל' עם חשיכה. ולפיכך קראו לסעודות אילו "איבריות", "עיבריות". והירושלמי חולק על הבבלי סנהדרין ע' ב', עיין מ"ש ע"ז להלן מגילה פ"ג, שו' 33–44, ד"ה וכבר ואילך.</i> ועיין ירושלמי ר"ה פ"ד סה"ד, נ"ט רע"ג. ובמס' סופרים פי"ט ה"ז, עמ' 329 ואילך: בראש חדש ישבו החבורות של זקנים ושל בולווטין ושל תלמידים מן המנחה ולמעלה עד (כלומר, לפני) שתשקע החמה, וצריך בברכת היין לומר וכו' מקודש בזמנו מקודש בעיבורו וכו'. ועיין בקידוש ירחים דר' פנחס בצופה ההגרי ח"ו, עמ' 48 ואילך. ומשום סעודה זו<sup class="footnote-marker">24</sup><i class="footnote">ומוכח מן הירושלמי שאנשי מעמד לא היו מתענים בר"ח, ועיין ר"ח כ"ח א'. אבל בריטב"א כ"ו א' כתב שהיו מתענים בו. ועיין מ"ש בקרן אורה כ"ו סע"א.</i> שהיתה לפני חשיכה לא היה ביום שיש בו קרבן מוסף (והכוונה לר"ח גרידא, כמו שהוכחנו לעיל) מעמד בנעילה. ור' אלעזר פירש שהמעמד של נעילה נדהה ביום זה ולא המעמד של מנחה, משום שמנחה תדירה ונעילה אינה תדירה, ותדיר ושאינו תדיר תדיר קודם.<sup class="footnote-marker">25</sup><i class="footnote">על הפירוש הנכון בדברי ר' אלעזר בירושלמי כבר עמד בקיצור נמרץ בשערי תורת א"י במקומו, אלא שכתב כמסיח לפי תומו, עיי"ש. ועיין מ"ש בהר המריה פ"ו מה' כלי המקדש, אות י"ד, ודבריו דחוקים מאד.</i> אבל ביום שיש בו קרבן עצים שהוא מדרבנן נדחה התדיר, מפני שהחכמים עשו חיזוק לדבריהם יותר משל תורה, כפירוש הר"ח בבבלי כ"ח א',<sup class="footnote-marker">26</sup><i class="footnote">וממנו, כנראה, בפירוש רבינו יהונתן שהביא במלא"ש למשנתנו.</i> ובוודאי רחפו לפניו דברי הירושלמי כאן. ולשיטת הסוברים שיש מעמד אף בחול המועד (והר"ח הנ"ל בתוכם) אין דברי ר' יוחנן שבירושלמי מספיקים כלל.<sup class="footnote-marker">27</sup><i class="footnote">משום שטעמו אינו מבאר אלא מוסף של ר"ח.</i><br>והואיל ומתוך דברי הירושלמי כאן מוכח שיום שיש בו קרבן מוסף אין בו נעילה, הרי בהכרח יום שיש בו קרבן עצים אין בו מנחה ויש בו נעילה, והסימן "סוכרא דקיסא טרד" שבירושלמי הנ"ל פירושו "נועל", יש בו נעילה, כמו שכתבנו לעיל. נמצאנו למדים לפי דרכנו מן הירושלמי (כמפורש בדברי ר' אלעזר) שאפילו למ"ד יום שיש בו קרבן מוסף אין בו מעמד בנעילה, הכוונה לנעילה גרידא, אבל במנחה יש בו, כמפורש בריטב"א כ"ו א' ובמאירי, עמ' 83 ("שאין מתבטל בשבילו <b>אלא</b> מעמד נעילה"), ודלא כרוב המפרשים (עיין במיוחס לרש"י למשנתנו כ"ו א' ועוד) הסוברים שאם מעמד הנעילה מתבטל מחמת מוסף (ולא מחמת עצים) אין בו מעמד גם במנחה.<sup class="footnote-marker">28</sup><i class="footnote">בפי' הר"ח אלבק למשניות סדר מועד במקומו כתב: בנעילה, ופירשו בגמרא שכל שכן שלא היה בו מעמד במוסף עצמו ובמנחה. והיא פליטת הקולמוס (שאין שום חכם ניצל ממנה), ואין זכר לכך בגמרא, והכל תלוי בפירוש הדברים בבבלי כ"ח א': מה הפרש בין זה לזה וכו'. וכבר הראינו לעיל על פירוש הר"ח ורבינו יהונתן. ובפיה"מ ובשרידים מפירוש הר"א לתענית, סוף עמ' 71, פירשו שהשאלה היא למה נדחה המעמד, ולא ההלל (לפירוש הר"מ), או קרבן עצים (לפירוש הר"א). ולשני הפירושים הללו אינו עניין כלל למחלוקת ר"ע ובן עזאי. ואף לפירוש הר"ח אין משם שום הכרח שקרבן מוסף דוחה אף את המעמד של מנחה.</i><br>והדברים משתמעים גם מן התוספתא כאן ששנתה: באחד בניסן אין בו מנחה ונעילה משום שיש בו קרבן מוסף וקרבן עצים. ובוודאי שנתה התוספתא לפי המסקנא, שיום שיש בו מוסף אין בו נעילה, הרי לך שאין בו מנחה מפני שיש בו קרבן עצים. ולשיטת המיוחס לרש"י וסייעתו שאם המעמד של נעילה נדחה מפני קרבן מוסף, כל שכן שאין בו מעמד במנחה, הרי בכל ראש חדש אין בו לא מנחה ולא נעילה. אלא שלמפרשים הנ"ל עדיין יש לפרש שהם גרסו כגירסת ההוצאות שלנו במשנתנו (עיין מ"ש לעיל), שהמסקנא היא: קרבן עצים אין בנעילה (אבל במנחה יש בו, עיין במיוחס לרש"י כ"ח רע"א, ובר"מ פ"ו מה' כלי המקדש ה"ח ועוד), ולפיכך הוצרכו כאן לקרבן מוסף. ברם בהי' הרי"ד סוף תענית, וכן בפסקיו באהלי יצחק, כתב שבכל יום שנדחה המעמד של נעילה (בין מחמת קרבן מוסף, בין מחמת קרבן עצים) נדחה גם המעמד של מנחה, וכן פירש הרע"ב במשנתנו. ולפיהם קשה לפרש את התוספתא כאן, משום שלדעתם אין צורך במוסף ובעצים, כדי שלא יהיה מעמד במנחה ובנעילה, אלא אחד מהם מספיק. ועיין גבורות ארי כ"ו א' ד"ה קרבן מוסף ודק"ס, עמ' 161, הערה ל'.<br>ולפי דברינו לעיל שיום שיש בו מוסף אין בו מעמד וכו', הכוונה לראשי חדשים גרידא, בארה התוספתא שר"ח ניסן הוא יוצא מן הכלל, כשם שר"ח טבת הוא יוצא מן הכלל, עיין במשנתנו פ"ד סמ"ה, ויתבאר אי"ה להלן, שו' 17–18. ובבבלי כ"ח ב': וליתני נמי באחד בניסן לא היה בו מעמד מפני שיש בו הלל וקרבן מוסף וקרבן עצים<sup class="footnote-marker">29</sup><i class="footnote">מן הבבלי כאן, וכן ממשנתנו פ"ד סמ"ה, אין סתירה לדברי בעל תוספות רי"ד, מפני שבקושיית הבבלי נקטו את שלשתן לרווחא דמילתא, ובמשנתנו מנו את כל הדברים שנהגו בר"ח טבת, אבל התוספתא שייחדה את ר"ח ניסן קשה, למה נתנה את שני הטעמים, והרי טעם אחד מספיק לבעל תוספ' רי"ד והרע"ב.</i> וכו', והוכיחו מכאן שהלל דר"ח לאו דאורייתא, עיי"ש. ועיין מ"ש על קריאת ההלל בא"י לעיל סוכה פ"ג, שו' 7, ד"ה קורין, אבל הברייתא כאן לא הזכירה כלל אם יש בו מעמד במוסף, עיין מ"ש ע"ז להלן, שו' 17–18, ד"ה נמצאנו ואילך.<br>נסכם את דברינו בשיטת התוספתא והירושלמי. א. "אין בו מעמד" פירושו אין בו קריאת התורה של מעמדות גרידא (אבל אין משמיטין את תפילת המעמד, כמפורש להלן בסמוך); ב. בימים טובים ובחולו של מועד לא היה שם מעמד כלל, כשם שלא היה בשבת (ומשנתנו במגילה פ"ג סמ"ד מתייחסת ליום שני וחמישי גרידא); ג. ביום שיש בו קרבן מוסף (והוא ר"ח גרידא, שהרי בשבתות וביו"ט לא היה מעמד) נדחה מעמד אחד (ולא יותר מאחד) שלאחר חצות (מנחה, או נעילה, עיין לעיל), אבל לא המעמד של המוסף עצמו, כמפורש להלן בתוספתא: ד. ביום שאין בו קרבן מוסף נחלקו ר"מ והחכמים אם יש בו מעמד בתפילה הנוספת, כמפורש להלן בתוספתא ובירושלמי: ה. בר"ח טבת שיש בו הלל, קרבן מוסף וקרבן עצים אין בו מעמד כלל לר"מ (כמשנתנו פ"ד סמ"ה), משום שעשאוה כיום טוב ממש שאין בו מעמד כלל, אבל ר' יוסי (החכמים שלהלן) חולק וסובר שבכל ר"ח יש מעמד במוסף, לרבות ר"ח טבת, ואינו כיו"ט גמור (ולא נדחו בו אלא מעמדות של שחרית מנחה ונעילה, משום הלל, קרבן מוסף וקרבן עצים); ו. בר"ח ניסן אין בו מעמד במנחה ובנעילה, אבל יש בו בשחרית ובמוסף, שהרי אין בו הלל ויש בו קרבן מוסף, וביום שיש בו קרבן מוסף (ר"ח) יש בו מעמד במוסף לכל הדעות, כמפורש להלן.
<small>16-17.</small> <b>פרשה גדולה קורין אותה בשנים וקטנה ביחיד. בשחרית ובמוסף. </b>פיסקא ממשנתנו פ"ד מ"ג. ופירשו בבבלי (כ"ז ב', מגילה כ"ב א') שפרשה שיש בה חמשה פסוקים (כגון פרשה ראשונה של בראשית, וכדומה), או ששה פסוקים (יהי מאורות), שנים קורין בפרשה זו, ופרשה שאין בה אלא שלש (יהי רקיע) אחד קורא אותה. ועיין בירושלמי כאן פ"ד ה"ג, ס"ח ע"ב, ובמקבילה במגילה פ"ד ה"ב, ע"ה ע"א. 
<small>17-18.</small> <b>דברי ר' מאיר, וחכמים אומ' כל שיש בו קרבן מוסף קורין בו מוסף, וכל שאין בו מוסף אין קורין בו מוסף. </b>במשנתנו ובבבלי לא נזכרה מחלוקת זו. ובירושלמי פ"ד ה"ה, ס"ח ע"ב: מתניתא דר' מאיר, דר' מאיר אמר מתפללין וקורין מתפללין וקורין. ברם כרבנן מתפללין וקורין מתפללין והולכין להן. ופירש לנכון בפ"מ שדברים אילו עונים על מ"ג (הבבא שבתוספתא לעיל בסמוך): קורין אותה וכו' בשחרית ובמוסף. ועלה אמר הירושלמי שהיא כר"מ דווקא, אבל לחכמים מתפללין שחרית וקורין, מתפללין מוסף (כלומר, התפילה הנוספת שלהלן) והולכין להן, ואין קורין,<sup class="footnote-marker">30</sup><i class="footnote">ומה שאמרו בירושלמי בסמוך לה: הא מוסף יש בו. מתניתא דר"מ, דר"מ אמר מתפללין וקורין וכו' הכוונה לריש משנה ד': כל יום שיש בו הלל (כלומר, חנוכה) אין בו מעמד שחרית (ודלא כפירוש המפרשים), ודייק הירושלמי הא מעמד של מוסף יש בו, והיינו קריאת מעשה בראשית, אבל לחכמים אין בו קריאה, מפני שאין בו קרבן מוסף, אבל תפילה נוספת יש בו (מתפללין והולכין להן). ומכאן ש"מעמד" (בירושלים) כאן פירושו קריאת מעשה בראשית, כמו שהראינו להלן בפנים. אבל הגאון (אוה"ג, עמ' 36) והראב"ד (עיין מאירי, עמ' 83) פירשו בדיוק להפך שאריכות התפילה בטלה, אבל קריאת התורה אינה נדחית בשום פנים, והוא בניגוד גמור לירושלמי. ורבותינו ז"ל פירשו ע"פ הבבלי שחולק בכל סוגיא זו על הירושלמי.</i> והוא כשיטת הר"י מיגש בשו"ת סי' מ"ח והר"מ בפיה"מ ובה' כלי המקדש, עיין מ"ש בריש פירקין. ולא עוד אלא שלמדנו מן הירושלמי שבתפילה הנוספת אין מחלוקת בין ר"מ והחכמים,<sup class="footnote-marker">31</sup><i class="footnote">עיין בח"ד, בס' יד דוד כ"ח ב' ובקרן אורה כ"ו ב'.</i> והמחלוקת ביניהם אם <b>קורין</b> במוסף ביום שאין בו קרבן מוסף. ומן התוספתא כאן אנו למדים ש"קורין בו מוסף" פירושו יש בו מעמד במוסף, אבל על התפילה לא נחלקו, ולשניהם מתפללים במוסף תפילה יתירה אפילו ביום שיש בו מוסף, שאין כוונת "אין בו" מעמד ברישא כאן אלא לקריאת מעשה בראשית, וכן מוכח מן הירושלמי שהבאנו לעיל, הערה 30. ועיין מ"ש לעיל, שו' 15–16, ד"ה איברא.<br>נמצאנו למדים ששיטת התוספתא היא שאין מוסף דוחה את המעמד ("קריאת התורה") שלו, מפני שעדיין יש פנאי ביום (עין ברכות פ"ד מ"א), מה שאין כן בשחרית אם יש בו הלל, נדחה המעמד, משום שזמנו מוגבל, ואפילו ביום שאין בו הלל היו מאחרים, עיין ירושלמי ברכות פ"א ה"ה, ג' ע"ג, ובבלי יומא ל"ז ב'. והוא שלא כשיטת הבבלי כאן כ"ח ב', אלא כמו שרצה מר קשישא בריה דרב חסדא לומר שם. ולהלן שם הביאו: דתניא ר' יוסי אומר <b>כל</b><sup class="footnote-marker">32</sup><i class="footnote">וכ"ה הגירסא בכל כתה"י, ובחנם מחק מלה זו מהרי"ן אפשטין במבוא לנוה"מ, עמ' 127. ועיין מ"ש על כך להלן בפנים.</i> יום שיש בו מוסף יש בו מעמד, ופירשוה בבבלי שם שיש בו מעמד בנעילה. אבל כבר העיר לנכון ביד דוד כ"ח ב' על הקשר בין ר' יוסי שבבבלי והתוספתא שלנו, ונדחק מאד בפירוש הדברים.<br>ברם כבר הוכחנו לעיל, שו' 15–16, ד"ה ברם, שיום שיש בו קרבן מוסף הכוונה לראשי חדשים גרידא, ובמשנתנו פ"ד סמ"ה (משנת ר"מ, כמפורש בירושלמי) אמרו: באחד בטבת לא היה בו מעמד, שהיה בו הלל, וקרבן מוסף וקרבן עצים. והטעם הוא הואיל ויש בו כל הדברים הללו עשאוהו כיו"ט גמור, שאין בו מעמד כלל, ולא כר"ח ניסן שאין בו הלל (עיין לעיל, שו' 15–16, ד"ה באחד בניסן). ועלה חולק ר' יוסי וסובר <b>שכל יום</b> שיש בו מוסף יש בו מעמד, ואפילו אחד בטבת, ואינו כיו"ט גמור, אלא כשאר ראשי חדשים שיש בהם מעמד במוסף.<br>איברא אף מתוך הבבלי מוכח שידעו שר' יוסי חולק על ר"ח טבת גרידא, וכן אמרו שם (כ"ח ב'): כל יום שיש בו מוסף יש בו מעמד, מעמד דמאי אילימא מעמד דשחרית, הא תנא קמא נמי הכי קאמר, אלא דמוסף וכו'. ובכי"ל שם (עיין בשנו"ס אצל מלטר, עמ' 133): אילימא דמוסף דידיה נמי לא דהי (בתמיה), ועניין השחרית חסר. אבל בשני כת"י אחרים (עיי"ש בשנו"ס): אילימא דשחרית <b>הלל דחי ליה</b>,<sup class="footnote-marker">33</sup><i class="footnote">או: אמרי' הלל נמי דחי.</i> אלא דמוסף וכו'. והחליטו שם בעל דק"ס<sup class="footnote-marker">34</sup><i class="footnote">עמ' 173, הע' ת'.</i> ומלטר שהיא גירסא משובשת, ברם להלן שם בכל כתה"י: אלא דמנחה, קרבן עצים דחי וכו', הרי לך ברור שהבבלי ידע שר' יוסי מכוין ליום שיש בו מוסף וגם קרבן עצים, מעכשיו אין צורך לשבש את הגירסא המקורית שבשני כת"י, והבבלי ידע שדברי ר' יוסי שנויים בר"ח טבת, ולפיכך הקשו שמעמד של שחרית נדחה מפני ההלל (של חנוכה) והמעמד של מנחה מפני קרבן עצים שבו.<sup class="footnote-marker">35</sup><i class="footnote">ובאוה"ג, עמ' 35, כתב הגאון: ושמועה זו משובשת בכמה גירסי וכו'. ושמא כיוון אף לגירסת שני כתה"י הנ"ל.</i><br>ולפי התוספתא כאן אין מחלוקת בין ר"מ והחכמים ביום שיש בו קרבן מוסף שיש בו מעמד (קריאת מעשה בראשית) במוסף. אלא שר"מ (משנתנו) סובר שבר"ח טבת לא היה מעמד כלל, מפני שעשאוהו כיום טוב גמור, ור' יוסי (בברייתא שבבבלי) סובר שכל יום שיש בו מוסף, כל ראשי חדשים, לרבות אף ר"ח טבת יש בו מעמד במוסף. ומתוך רהיטות הלשון בתוספתא כאן משמע שהחכמים סוברים שכל שיש בו מוסף קורין, אפילו ר"ח טבת, וכר' יוסי הנ"ל. ובתוספתא לעיל, שו' 15, אמרו שבאחד בניסן אין בו מנחה ונעילה, אבל שחרית ומוסף יש בו לכולי עלמא, אפילו לר' מאיר, שאינו כיו"ט גמור, שהרי אין בו הלל. וברור שהבבלי חולק ויש בו שיטה אחרת בכל העניין, אבל מתוך הירושלמי שהבאנו לעיל משמע שפירש את התוספתא כפשוטה, שלא נחלקו ר"מ וחכמים אלא אם יש מעמד (קריאת מעשה בראשית) ביום שאין בו קרבן מוסף, ואפילו לחכמים יש מעמד במוסף ביום שיש בו קרבן מוסף.
<small>18-20.</small> <b>בשחרית ובמוסף נכנסין לבתי כנסיות וקורין, ובמנחה קורין על פה. ר' יהודה אומר אין היחי' קורא על פה אלא נכנסין לבתי כנסיו' וקורין כקורין את שמע. </b>כ"ה בד. וכע"ז בכי"ע (אלא ששם, וכן בכי"ל: ובמנחה <b>קורא</b> על פה) ובמקום "אלא" נכפל שם: ר' יהודה או'. ובכי"ל נשמט ע"י הדומות "ר' יהודה אומר אין היחי' קורא על פה". ובכי"ו נשמט ע"י הדומות מ"וקורין" עד "וקורין".<br>ובמשנתנו: בשחרית ובמוסף, ובמנחה נכנסין וקורין על פיהן כקורין את שמע. ובבבלי כ"ח א' נסתפקו אם המלה ובמוסף דבוקה ל"בשחרית" או ל"ובמנחה". ופשטו מן הברייתא שלנו אלא שגרסו בה: ובמנחה יחיד קורא (כעין גירסת כי"ע וכי"ל) אותה על פה. אמר ר' <b>יוסי</b> וכי יחיד יכול לקרות דברי תורה על פה בצבור, אלא כולן נכנסין וקורין אותה על פה כקורין את שמע. וכיצד קראו את שמע נתבאר להלן בתוספתא סוטה פ"ו ה"ג. ועיין הגירסא בבבלי שם ל' ב', ובתוספות שם ד"ה ר' נחמיה. וכיצד עשו בנעילה לא נתבאר בפירוש, ומסתבר שאף בנעילה קראו על פה, כשיטת הר"י מיגש בשו"ת סי' מ"ח, והמאירי, עמ' 80. ועיין בפיה"מ להר"מ כאן. אבל במיוחס לרש"י למשנתנו כ"ו א' פירש שלא היתה בנעילה קריאה כלל, וכן מוכח מדברי הר"מ פ"ו מה' כלי המקדש ה"ד, עיין בהערות הר"א סופר למאירי הנ"ל. וברור שלשיטת התוספתא והירושלמי אין לפרש כן, עיין מ"ש לעיל, שו' 17–18, סד"ה דברי ר' מאיר.

Halakhah 5

<small>21.</small> <b>מה ראו זמן עצי כהנים והעם לימנות וכו'. </b>וכ"ה בירושלמי פ"ד ה"ו, ס"ה ע"ב, שקלים רפ"ד, מ"ז ע"ד, מגילה פ"א ה"ו, ע' רע"ג. ובבבלי כ"ח א': למה הוצרכו (כ"ה גם ברוב כתה"י) זמן עצי כהנים והעם לימנות<sup class="footnote-marker">36</sup><i class="footnote">כ"ה בכל כתה"י. ואצל מלטר בטה"ד: למינות, ועיי"ש בשנו"ס.</i> וכו'. והכוונה למה ייחדו את עצי הכהנים במשנתנו (פ"ד מ"ה), והרי כל מי שהביא קרבן עצים (כקרבן יחיד) יו"ט הוא לו, ואפילו אם הביאו אנשי המעמד בימים אחרים נדחה המעמד. ועל הגירסא "והעם", עיין מ"ש מהרי"ן אפשטין במ"ח חע"ח, עמ' 98, הערה 1, שם עמ' 102, הערה 4. ועיין מ"ש הר"ח אלבק בהשלמות ותוספות לסדר מועד, עמ' 497. ועיין מגילת תענית הוצ' ליכטנשטין, עמ' 75 ואילך, ובמ"ש מהרי"ן אפשטין הנ"ל, ומ"ש לעיל ח"ב, עמ' 848 ואילך. 
<small>22.</small> <b>ומסרום לצבור. </b>עיין מ"ש לעיל ח"ב, עמ' 849, ולעיל יומא ספ"א. 
<small>24.</small> <b>יהוא אילו מתנדבין עצים בזמן הזה וכל שעה שירצו. </b>בכי"ע: כל שעה שירצו. ואף לפנינו צ"ל: בכל (עיין מ"ש בח"א, עמ' 51, הערה 68) שעה וכו', כלומר, בזמן עצי כהנים והעם שמנתה המשנה כל זמן שירצו להקריב באותם זמנים. ובד: לא יהא קרבן מתקרב אלא משלה' תחילה. וכ"ה בכי"ל ובירושלמי הנ"ל. ובגמרא של מגילת תענית הנ"ל, עמ' 77: יהו אלו מתנדבים עצים זמן הזה ומביאין כל זמן שירצו, ולא יהיה קרבן מתקרב אלא משלהם תחילה, כלומר שתי הגירסאות. 

Halakhah 6

<small>27-29.</small> <b>אותן ימים אסורין בהספד ובתענית בין משחרב הבית ובין עד שלא חרב הבית. ר' יוסה אומ' משחרב הבית מותרין, מפני שאבל הוא להם. </b>בכי"ל: אסורין בספד. ועיין מ"ש לעיל ח"ב, עמ' 515, הערה 14. וכ"ה להלן מגילה פ"א, שו' 30.<br>והברייתא שלנו הובאה בירושלמי הנ"ל, והוכיחו ממנה שאפילו במכשירי קרבן (כגון עצים למערכה) אוסרים החכמים להביא משל יחיד. ופירשו הראב"ד (הובא ברש"ס שקלים, כ"ט ע"א) ור' משולם (שם, עמ' 39) שלרבנן לא הביאו אח"כ עצים,<sup class="footnote-marker">37</sup><i class="footnote">כלומר, משלהם, אלא משל ציבור לזכר בעלמא.</i> אלא חגגו את הימים הללו לזכרון נדבתם הראשונה,<sup class="footnote-marker">38</sup><i class="footnote">כנראה, שהכוונה היא שהתנאי הראשון לא היה אלא עם המשפחות שיביאו שנה בשנה כל זמן חייהם (עיין נחמיה י', ל"ה). והגר"נ וויידערפעלד בספרו חזון נחום סי' צ"ג הביע השערה יפה שלא קבלו קרבנות ציבור מיחידים, משום שחששו לצדוקים שהיו אומרים שתמידים באים משל יחיד (ריש מגילת תענית ובבלי מנחות ס"ה א'), ולפיכך לא חששו למכשירי קרבן (וצ"ל שלמ"ד חששו, גזרה אטו קרבן). ולפ"ז אפשר לפרש שלדברי החכמים וויתרו המשפחות על התנאי כשקלקלו הצדוקים, וחגגו את הימים הללו לזכרון בעלמא.</i> משום שאין מקבלים עצים למערכה מיחיד,<sup class="footnote-marker">39</sup><i class="footnote">ועיין לעיל הע' 7.</i> אעפ"י שהם מכשירי קרבן. וממילא אסורים אפילו משחרב הבית שהרי אף בזמן הבית לא חגגו אלא לזכרון בעלמא,<sup class="footnote-marker">40</sup><i class="footnote">ככמה ימים שבמגילת תענית שנהגו בהם יו"ט לזכר מאורע שקרה רק פעם אחת.</i> אבל ר' יוסי לשיטתיה הסובר שיחיד מתנדב (עיי"ש), ובזמן הבית קבלו גם מבניהם עצים למערכה, וממילא כשחרב הבית מותרים בהספד וכו', מפני שאבל הוא להם. ובק"ע שם, וכן בנועם ירושלמי מגילה, פ"א ע"ד, ועוד הגיהו את הירושלמי, אבל אין להגיה את הנוסח המקויים ע"י המקבילות והראשונים. ואעפ"י שפירוש הראשונים ז"ל נראה לכאורה דחוק, אבל כשנתבונן נראה שפירושם אינו דחוק, שהרי רוב רובן של הימים שנשנו במגילת תענית הם ימים טובים לזכר מאורעות שקרו בימים קדמונים,<sup class="footnote-marker">41</sup><i class="footnote">היוצא מן הכלל היחידי הוא י"ד אייר משום פסח שני (עיי"ש, עמ' 70, ובבלי חולין קכ"ט ב').</i> ולפ"ז אין עניין עצי כהנים לשם, שהרי הדבר נוהג בכל שנה ושנה,<sup class="footnote-marker">42</sup><i class="footnote">ואעפ"י ששם לא נשנה אלא ט"ו באב, מ"מ אף יום זה היה נוהג <b>למעשה</b> בעם בזמן הבית.</i> והוא יו"ט מחמת עצמו. ולפיכך פירש הירושלמי שלרבנן עיקר היו"ט היה מפני מעשה שאירע גרידא, ולא קיבלו מהם אח"כ עצים למערכה, והוא יום טוב כמו כל הימים שנשנו במגילת תענית על שם נס שאירע. ור' יוסי חולק וסובר שיחיד מתנדב, והיו מקבלים מהם עצים לציבור, ואינו כשאר ימים טובים שנשנו, וכשחרב הבית מותרים, משום שאבל הוא להם, כאנשי משמר שמותרים בתספורת ובכביסה לדעתו, עיין לעיל פ"ב, שו' 26.<br>ובבבלי ר"ה י"ט ב': תנאי היא (כלומר, אם בטלה מגילת תענית) דתניא הימים האלו הכתובין במגילת תענית בין בזמן שבית המקדש קיים, בין בזמן שאין בית המקדש קיים אסורין דברי ר' מאיר, ר' יוסי אומר בזמן שבית המקדש קיים אסורין, מפני ששמחה היא להם, אין בית המקדש קיים מותרין מפני שאבל הוא להם. ועיי"ש בהגהות יפה עינים שהעיר על הירושלמי כאן, שממנו מוכח שמדברים רק בזמנים של קרבן עצים, עיי"ש מה שתמה על הבבלי. ובאמת גם בגמרא של מגילת תענית הנ"ל, עמ' 77: ואותן הימים אסורין בהספד ובתענית וכו', כלפנינו בתוספתא, ומוכח מן העניין שם ש"אותן הימים" פירושו זמני קרבן עצים. ולפי פירוש הראב"ד ור' משולם הנ"ל בירושלמי אף בזמני קרבן עצים לא נהגו יו"ט אלא על שם המאורע הראשון, ואין הבדל ביניהם לשאר ימים טובים שנשנו שם. אלא שלשיטת הבבלי סובר ר' יוסי שאין נוהגים אחר החורבן, משום שבטלה מגילת תענית, ודלא כסברת הירושלמי הנ"ל. והברייתא שלעיל פ"ב, שו' 26, לא היתה ידועה להם (או שלא קבלוה). והירושלמי יפרש את הברייתא בפ"ב הנ"ל, שחכמים אסרום, משום שאף בזמן הבית היו כל הכהנים של אותו משמר אסורים בתספורת ובכיבוס, אף שלא עלו לירושלים, מפני שהיה יום טוב שלהם,<sup class="footnote-marker">43</sup><i class="footnote">עיין בהערות למאירי, עמ' 80, הע' ב'. ובוודאי שאין הדברים פשוטים כל כך, כמו שסבר ידידי הרב המעיר.</i> ולפיכך אמרו שאף משחרב המקדש לא נשתנה דינם, ור' יוסי התיר משום שאבל הוא להם, וכשיטתו כאן.
<small>29-30.</small> <b>אמ' ר' לעזר בי ר' צדוק אני הייתי מבני סנואה בן בנימן וכו'. </b>ירושלמי הנ"ל, בבלי י"ב א', עירובין מ"א א' (ועיי"ש בתוספות ד"ה מבני), גמרא של מגילת תענית הנ"ל, עמ' 77. ובס' יוחסין השלם, 26 ע"ב: ובפרק שלישי<sup class="footnote-marker">44</sup><i class="footnote">כחילוק הפרקים שלפנינו, או ככי"ל.</i> דתעניות בתוספתא אמר ר' אלעזר בר ר' צדוק אני הייתי מבני סנואה בן בנימין וכו'. 
<small>30.</small> <b>ודחינוהו לאחר שבת וכו'. </b>בירושלמי הנ"ל הוכיחו מכאן שהימים הללו נוהגים אף אחר החורבן, כרבנן לעיל, מפני שאף בזמן הבית לא היו אלא לזכר בעלמא (עיין מ"ש לעיל, שו' 27–29, ד"ה אותן ימים). ועיין מ"ש בס' יחוסי תנאים ואמוראים ערך בר נתן (הוצ' הרי"ל פישמן, עמ' 8), ולפי הירושלמי סובר ר' אלעזר בר' צדוק כחכמים לעיל שימים אילו נוהגים בין בפני הבית ובין שלא בפני הבית,<sup class="footnote-marker">45</sup><i class="footnote">עיין בס' יחוסי תנאים ואמוראים שהזכרנו בפנים שפירש שההוכחה היא משום שהתענו בתשעה באב, שלא נהג בזמן הבית. ועיין גם בתוספות כאן י"ב א' ד"ה התם. ומכאן אין הכרח (שת"ב לא היה נוהג בזמן הבית), משום שלפי סדר הזמנים מוכח שר"א בר' צדוק לא סיפר על זמן הבית, עיין במקורות שהביא ביוחסין השלם שהבאנו לעיל בפנים. ועיין לעיל סוכה פ"ב ה"ב, שו' 7–8, ומש"ש.</i> והם הם שסוברים שלא בטלה מגילת תענית (עיין מ"ש לעיל במקום הנ"ל), וממילא אין מקום לקושיית רבינו. ולפלא שרבינו לא הביא את התוספתא כאן.<br>ולעצם הדחייה, עיין מ"ש מהרי"ן אפשטין הנ"ל במ"ח חע"ח, עמ' 98. ובמשנת מגילה פ"א מ"ג מבואר שאם נזדמנו ימים אילו בשבת מאחרין ולא מקדימין, כלומר נדחין ליום ראשון.

Halakhah 7

<small>31.</small> <b>מהו בני גונבי עלי וכו'. </b>כלומר, שנזכרו במשנתנו פ"ד מ"ה. והברייתא שלפנינו בירושלמי פ"ד ה"ז, ס"ח ע"ב, בבלי כ"ח א', גמרא של מגילת תענית, עמ' 76 הנ"ל. 
<small>32-33.</small> <b>שבשעה שהושיבו מלכי יון פרדדיאות על הדרכי' שלא לעלות לירושלם כדרך שהושיב ירבעם בן נבט וכו'. </b>בד: פרדסאות, ובכי"ע: פרדסיאות, ובכי"ל: פרסדאות, אלא שהאותיות "סדא" מתוקנות, ושם ממשיך: כדרך שהושיב ירבעם בן נבט פרסדאות על הדרכים. ובירושלמי: פרסדאות, וכן להלן שם ספ"ד, ס"ט ע"ג: פרוסדיות (בשרי"ר, עמ' 184: פרסדאות) ועיין מ"ש להלן, שו' 39–40. והוא הכתיב הנכון, πραισίδια, משמרות הגבולים, אבל הנוסח הנכון בבבלי הנ"ל הוא פרדסאות, עיין מ"ש הרא"ש רוזנטל בסה"י לכבוד עגנון (יובל שי), סוף עמ' 321, דברים יפים ונכונים.<br>ולעצם העניין הגירסא בבבלי היא כעין גירסת התוספתא (אלא שגרסו שם: מלכות הרשעה, וסתמה מלכות רומי), וכ"ה בנוסח ה' שבגמרא של מגילת תענית הנ"ל. אבל בירושלמי הנ"ל: אלא בשעה שהושיב ירבעם בן נבט פרסדאות על הדרכים לא היו מניחין את ישראל לעלות לירושלם וכו'. וכן בנוסח א' של גמרת מגילת תענית הנ"ל: מה הם גונבי עלי, גונבים העלי והבכורים בימי ירבעם בן נבט שהושיב משמרות שלא יעלו ישראל לרגל וכו', ולא נזכרה שם לא מלכות יון ולא מלכות הרשעה. ועיין בהערות מלטר, עמ' 131. ונעלם ממנו שכבר עמד על מדוכה זו בפי' רבינו יהונתן (לפי מלא"ש פ"ד מ"ה): וכל אילו החסידים הראשונים שהיו בבית ראשון, בניהם גם הם התנדבו להביא עצים. ובמאירי, עמ' 85: <b>ופי' ענינם בגמרא</b> שהיתה משפחה אחת נכבדת בזמן בית ראשון וכו'.<br>ועיין סדר עולם רבה פכ"ב, ירושלמי ספ"ד הנ"ל, בבלי כאן ל' ב', מו"ק כ"ח ב', גיטין פ"ח א', ב"ב קכ"א ב', איכ"ר פתיחה ל"ב.
<small>34-35.</small> <b>הוא מביא את הבכורים ועושין כמין סלים ומחפן בקציעות ונוטל את הסל ואת הבכורים ומחפן כמין קציעות ומניחן בסלים וכו'. </b>עירבוב גירסאות יש כאן. ובד: היה נוטל את הבכורים ומחפין כמן קציעות ומניחן בכלים ונוטל את הסל ואת העלי וכו'. ובכי"ע ובכי"ל יש כאן השמטה ע"י הדומות. אלא שבכי"ל: היה מביא את בכוריו ונותנן לתוך הסל ומחפה אותן קציעות ונוטל את הסל ואת העלי וכו'. ובכל אופן המלים "ועושין כמין סלים" הן באשגרה מלהלן. ובירושלמי הנ"ל, כגירסת כי"ל. וכע"ז גם בבבלי, ועיין בגמרא של מגילת תענית הנ"ל. ומה שחיפו אותם בקציעות הוא מפני שאין הקרובים מביאים בכורים יבשים, עיין בכורים פ"ג מ"ג, ובירושלמי שם ה"ג, ס"ה ע"ג. ומיכאן דרשו את השם "בני קוצעי קציעות". 
<small>37.</small> <b>שני כפין של דבילה. </b>כלומר, שני גושין של דבילה. ובירושלמי הנ"ל: כפות אחת של דבילה. ובבבלי הנ"ל: שני עגולי דבלה וכו'. ובנוסח ה' גמרת מגילת תענית הנ"ל: שני פלחי דבלה, והיא היא. 
<small>38.</small> <b>בעלי זה שעל כתפי. </b>כן דרשו את השם "בני גונבי עלי". 

Halakhah 8

<small>39.</small> <b>מהו או' בני סלמאי הנטופתי וכו'. </b>וכן ("מהו אומר") בירושלמי הנ"ל. ובמשנתנו לא נזכרו בני סלמאי הנטופתי. ובבבלי הנ"ל (כגי' כי"י): תנא ובני סלמי הנטופתי (כלומר, שאף הם עשו כן), מה הן בני סלמי הנטופתי וכו'. ובכי"ע כאן: הנתוצתי. ובכי"ל: סולמי הנתצי. וכ"ה במקצת כי"י בבבלי,<sup class="footnote-marker">46</sup><i class="footnote">ופירש הרע"ב (פ"ד מ"ה): ועל שם כך נקראו בני סלמאי הנתוצתי, שהיו נותצים הסולמות אחרי שעברו מן השומרים.</i> וכן בירושלמי: בני סלמיי דנתיצתי. והנכון כלפנינו וכ"ה גם ברוב כתה"י של הבבלי. ויפה העיר במצפה שמואל כאן, שהכוונה (בתוספתא ובירושלמי): מהו אומר הכתוב בדהי"א ב', נ"ד: ובני שלמא בית לחם <b>ונטופתי</b> וכו'. וכדבריו מפורש בתרגום במקומו: בנוי דשלמא דמן בית להם צדיקיא דשומהון טב היכנטופא (=היך נטופא, עיין במשנת פיאה רפ"ז), דבטילו פרוזדואוון (בהוצ' לגרד: פרוזדואן) דאותיב ירבעם באורחא דלא ייעלון בכורייא לירושלם, והוון בנוי דשלמא מעטרין פירי בכוריא בצנייא<sup class="footnote-marker">47</sup><i class="footnote">כלומר, בצילייא, גרוגרות, עיין מ"ש לעיל ח"א, עמ' 339, הע' 4.</i> ומובלין בצינעא לירושלם, וצלחין קיסיא ועבדין סולמיא ומסקין לירושלם לסדור בית מוקדא (כלומר, לסדר המערכה) לקרבניא וכו'. הרי לך מפורש שהתרגום ייחס להם גם הבאת בכורים וגם הבאת עצים. ועיין בפי' רבינו יהונתן ובמאירי שהבאנו לעיל, שו' 32–33, סד"ה ולעצם. וכן העיר במצפה שמואל על תרגום רות ד', כ',<sup class="footnote-marker">48</sup><i class="footnote">בהוצ' לגרד שם לנכון: דבטילו בנוי פרזדאוון. ובפי' בעל העקדה סוף רות: פרסדאוון, ובאשכול הכפר לר"א סבע שם, מ' ע"א: פרזדוואן.</i> ושם לא נזכר אלא שבטלו את הפרוזדאות שהושיב ירבעם, ולא יותר. 
<small>39-40.</small> <b>שבשעה שהושיבו מלכי יון פרסדדיאות על הדרכים שלא לעלות לירושלם כדרך וכו'. </b>בד פרדסאות, בכי"ע פרדסיאות, ובכי"ל: פרסדאות. ובכי"ע ובכי"ל חסר "כדרך שהושיב ירבעם בן נבט". ועיין מ"ש לעיל, שו' 32–33, ד"ה שבשעה. ובבבלי: אמרו פעם אחת גזרה מלכות הרשעה שמד על ישראל שלא יביאו עצים למערכה. והושיבו פרזדאות על הדרכים כדרך שהושיב ירבעם בן נבט שלא יעלו ישראל לרגל וכו'. וכ"ה בגמרא של מגילת תענית הנ"ל, עמ' 77, אלא ששם: "והושיבו מלכי יון פרדסיאות על הדרכים כדרך שהושיב" וכו', פתחה בגזרת מלכות הרשעה, וסיימה במלכי יון. ובירושלמי לא נזכרו לא מלכות הרשעה ולא מלכות יון, אלא: מהו אומר בני סלמיי דנתיצתי, אלא כל מי שהיה מתנדב עצים וגיזרים למערכה וכו'. ועיין מ"ש לעיל, שו' 32–33, סד"ה ולעצם, בשם ר' יהונתן והמאירי, שכתבו שאבותיהם בבית ראשון התנדבו בכורים, ובניהם בבית שני התנדבו עצים. 
<small>42.</small> <b>ועושה אותן כמין סולם. </b>דרשו את השם "סלמאי". ובירושלמי הנ"ל: ועושה אותן כמין שלבין, והיא היא. 

Halakhah 9

<small>47-48.</small> <b>ר' יוסה אומ' מגלגלין זכות ליום זכיי וכו'. </b>כל הברייתא בס"ע רבה פ"ל, הוצ' רטנר, ע"ד ע"א, ירושלמי כאן פ"ד ה"ח, ס"ח ע"ד (אלא שבירושלמי חסר מגלגלין זכות וכו'), בבלי כ"ט א', ערכין י"א ב', ומדרש תהלים סוף פצ"ד. ועל הביטוי מגלגלין זכות ע"י זכאי וכו', עיין מ"ש לעיל יומא פ"ד, שו' 54–55, ד"ה מגלגלין ולהלן שם ד"ה וחובה. 
<small>48-49.</small> <b>ומוצאי שביעית היה ומשמרתו של יהויריב היתה ותשעה באב היה וכן בשניה. </b>בבבלי ערכין י"ב ב' הסיקו ש"וכן בשניה" אינו עונה על "ומשמרתו של יהויריב", מפני שבבית שני לא שמשה משמרת יהויריב. וכן אמרו שם שלרבנן אינו עונה אף על "מוצאי שביעית" עיי"ש. וכבר הארכנו בזה לעיל פ"ב, שו' 5–6, ד"ה שאפלו יהויריב ואילך, עיי"ש.<br>ובכי"ע ובכי"ל: ומוצאי שביעית <b>היתה</b>, וכ"ה בס"ע הנ"ל ברוב כתה"י ובבבלי בהוצאות שלפנינו<sup class="footnote-marker">49</sup><i class="footnote">ושם בטעות: אותו היום <b>ערב</b> תשעה באב היה. אבל בכי"י חסרה המלה "ערב", עיין בהוצ' מלטר.</i> ובראשונים, והכוונה לשנה, והיינו שנה שמינית. אבל ברוב כתה"י הבבלי ובשני כתי"י של ס"ע רבה: היה (כגי' כי"ו וד כאן), ובירושלמי הנ"ל: יום שחרב הבית היה מוצאי שבת ומוצאי שמיטה וכו', והוא עונה על "היום". ועיין בהערות מלטר, עמ' 137.
<small>50.</small> <b>והלוים עומדין על דוכנן וכו'. </b>בס"ע, בירושלמי ובמדרש תהלים הנ"ל: בזה ובזה היו הלוים עומדין על הדוכן (על דוכנם, דוכנן). וכ"ה במס' סופרים פי"ח ה"ב, הוצ' היגר, עמ' 310. ובבבלי ערכין י"א ב' הנ"ל: והיו <b>כהנים</b> ולוים וכו', אבל בכי"מ חסר "כהנים", עיין בהערות מלטר. 
<b>וישב עליהם את אונם וגו'. </b>בבבלי הנ"ל: ולא הספיקו לומר יצמיתם ה' אלקינו עד שבאו גוים וכבשום וכן בשניה. וכע"ז במדרש תהלים הנ"ל. 
<small>50-51.</small> <b>למחר כשיבנה הבית מהן אומ' ברוך ה' וכו'. </b>בכל המקבילות חסר סיום זה. ועיין בשנו"ס גירסת כי"ע וכי"ל. ועיין בח"ד שהגיה, אבל ברור שלפנינו הרכבה של שני פסוקים. וכן יוצא ברור מן הגירסא בס"ע רבה הנ"ל: וישב עליהם את אונם, בחודש הרביעי בט' לחדש הובקעה העיר בראשונה, בשנייה בי"ז בו. ברוך ה' אלקי ישראל מן העולם ועד העולם, ויאמרו כל העם אמן והלל לה', ברוך ה' אלקים אלקי ישראל עושה נפלאות לבדו וברוך שם כבודו לעולם וכו'. וכנראה שנסתרסו השורות שם, וצ"ל הפסוקים הללו לפני בחודש הרביעי וכו', והיא כגירסת התוספתא כאן, עיין מ"ש להלן. 

Halakhah 10

<small>53.</small> <b>בתשעה בחודש הובקעה העיר בשנייה, ובראשונה בשבעה בו. </b>וכ"ה בד. אבל בכי"ע ובכי"ל: בתשעה לחודש הובקע (בכי"ל: הבקעה) העיר בראשנה, ובשנייה בשבעה עשר (בכי"ל מוסיף: בו). וכ"ה בס"ע שהעתקנו לעיל,<sup class="footnote-marker">50</sup><i class="footnote">בכי"א שם: בשבעה בו (כגי' ד וכי"ו כאן), ובכי"מ שם: בט"ו בו.</i> ובבבלי כ"ח ב' (כגי' כי"י). וכן נכון. וכן במ"ב כ"ה, ג'-ד', ירמיהו נ"ב, ו'-ז'. ועיין ירושלמי פ"ד ה"ח, ס"ח ע"ג. 
<small>54-56.</small> <b>אם נאמר בשבעה בחדש למה נאמ' בתשעה בחדש, ואם נאמ' בתשעה בחודש למה נאמ' בשבע' בחדש, אלא בשבעה בחדש כיבשו וכו'. </b>וכע"ז בד. ובכי"ל: אם נאמר בתשעה בחדש למה נאמר בשבעה בחדש אלא בשבעה בחדש כבשו וכו'. וברור שאף שם היתה הגירסא כגי' ד וכי"ו, אלא שנשמט שם ע"י הדומות מ"נאמר" עד "נאמר". אבל מן הסיום מוכח שהכוונה לתרץ עשור לחודש, ולא תשעה בחודש, וכנראה שהגי' "בתשעה" בחודש היא באשגרה מלעיל. והנכון הוא בכי"ע: אם נאמר בשבעה לחודש (מ"ב כ"ה, ח') למה נאמ' בעשור לחדש (ירמי' נ"ב, י"ב), ואם נאמר בעשור לחודש למה נאמר בשבעה, אלא בשבעה בחודש כיבשו וכו'. וכ"ה בס"ע רבה פכ"ז, הוצ' רטנר, ס"א סע"א, וכע"ז בבבלי כ"ט א'.<br>ובפי' לאחד הקדמונים כ"י (לפי אוה"ג, עמ' 42): ומה שמצאתם (כלומר בבבלי הנ"ל) אפשר לומר בתשעה שכבר נאמר בשבעה ואי אפשר לומר בשבעה שכבר נאמר בתשעה (וגרסו כגי' ד, כי"ו וכי"ל בתוספתא) וזו היא מן התוספה הובא בתלמוד, וכאשר מצאתם אותה בתוספ' (כלומר, נוסח התלמוד הנכון הוא כאשר מצאתם אותו בתוספתא), ואי אפשר לומר בשבעה, שכבר נאמ' בעשור, ואי אפשר לומר בעשור, שכבר נאמ' בשבעה, ויש בה [נוסחאות אחרות מאשר] מצ[את]ם כנוסח (ושמא צ"ל: בנוסח) תלמוד. ואעפ"י שהדברים מגומגמים, מ"מ ברור מדבריו שהיו לפניו כאן נוסחאות שונות בתלמוד, או בתוספתא, או בשניהם.
<small>56-57.</small> <b>כיבשו גוים את ההיכל ונטלו את העמודים ואת הים ואת המכונות והיו מקרקרין וכו'. </b>וכ"ה בד. ובכי"ע ובכי"ל: ההיכל, והיו מקרקרין וכו', ומה שבאמצע חסר. וכן ליתא בירושלמי פ"ד ה"ט, ס"ט סע"ב ואילך, ומגילה פ"א ה"ו, ע' ע"ג, ובבבלי כ"ט א' הנ"ל. אבל בס"ע רבה הנ"ל: בשבעה נכנסו גוים להיכל, ונטלו את הים ואת המכונות ואת העמודים, והיו מקרקרין בו וכו'. ובכי"א שם: ונטלו את העמודים ואת המכונות ואת ים הנחושת וכו', והוא כסדר הכתוב (מ"ב כ"ה, י"ג). 
<small>59.</small> <b>ונשרף עם שקיעת החמה בעשור לחודש. </b>וכ"ה בבבלי הנ"ל בכי"י. ובהוצאות שלפנינו: והיה דולק והולך כל היום כולו. והיא היא. אבל בס"ע הנ"ל: והיה נשרף בעשור לחודש. וכן בירושלמי הנ"ל: ובעשירי נשרף. ועיין בפתח עינים להרחיד"א כ"ט א' בשם מדרש איכה כת"י, והעתיקה הורוביץ בבית עקד האגדות ח"א, עמ' 37, ועיי"ש במבואו, עמ' 29. ועיין מדבר קדמות להרחיד"א, י', מ"ז, וקונטרס המגיד ליעללינעק, עמ' 31. 

Halakhah 11

<small>59-60.</small> <b>כל שהוא מסעודת תשעה באב אסור לוכל בשר וכו'. </b>כל הברייתא (בשם התוספתא) בראבי"ה ח"ב סי' תתנ"ד, עמ' 603, בתוה"א להרמב"ן עניין אבלות ישנה, פ"ב ע"ד, בשם התוספתא. ודברי הרמב"ן (והפיסקא מן התוספתא בכללם) נעתקו בפירוש לתלמידו, עמ' נ"ו, ברא"ש פ"ד סי' ל"ח, בריטב"א י"ב א' ד"ה אמר רבא, ובר"ן פ"ד סי' תתל"ח. ועיין בס' אדם לרבינו ירוחם נתיב י"ח ח"ב, וצ"ל שם: כתב הרמב"ן<sup class="footnote-marker">51</sup><i class="footnote">במקום "הרמב"ם", וכצ"ל באגור סי' תתל"ד.</i> דכיון שאכל סעודה המפסיק וכו', והראב"ד כתב וכו', וכן פי' הוא התוספתא. ועיין מ"ש להלן. ובבבלי ל' א' נעתקה כל הברייתא שלפנינו, ויש בה חילופי נוסחאות בכי"י ובראשונים, עיין מ"ש להלן.<br>ברם בכל הנוסחאות שם: כל שהוא משום תשעה באב וכו' וכל שאינו משום תשעה באב. ופירשו הר"ג והראב"ד (לפי תוה"א להרמב"ן הנ"ל, פ"ג ע"ב ועוד): כגון ערבו של תשעה באב וכו' משהפסיק וכו', וכל שאינו משום תשעה באב, כגון תענית צבור אע"פ שמפסיק מבעוד יום וכו'. והשיג עליו הרמב"ן שם מלשון התוספתא כאן: כל שהוא <b>מסעודת</b> תשעה באב וכו', וכל שאינו <b>מסעודת</b> תשעה באב וכו', ואם כן בסעודה המפסקת ושאינה מפסקת בערב ת"ב גרידא עסיקינן.
<small>60.</small> <b>ואסור לוכל שני תבשילין. </b>ליתא בברייתא שבבבלי, אבל ישנה במשנה פ"ד מ"ז: ערב תשעה באב לא יאכל אדם שני תבשילין (ועיין בברייתא שבבבלי ל' א', לעיל מן הברייתא שלנו). ופירשו בירושלמי (ה"י, ס"ט ע"ג) ובבבלי (ל' א'), שהכוונה לסעודה המפסקת שאכלה משש שעות ולמעלה גרידא. ואשר לטיב שני תבשילין, נחלקו בה הקדמונים, עיין מ"ש לעיל ביצה פ"ב סה"ד, שו' 13–14, ד"ה מודים, ובהערה 18 שם. 
<small>61.</small> <b>ואסור לרחוץ ולסוך. </b>בבבלי חסר "ולסוך" בכל הנוסחאות, והביאה הרמב"ן הנ"ל ובריטב"א ל' א' מכאן.<sup class="footnote-marker">52</sup><i class="footnote">עיין מנהיג ה' ת"ב סוף סי' כ', נ' ע"א, בשם רב האיי, והגאון פסק כר' ישמעאל בר' יוסי להלן (עיין מ"ש להלן, הע' 59), ולפיכך כתב: ורוצה לאכול הרשות בידו ולרחוץ <b>ולסוך</b> וכו'.</i> ופירש הרמב"ן שרחיצה (וסיכה) הן הנאות דלאחר שעה,<sup class="footnote-marker">53</sup><i class="footnote">כצ"ל במקום "דלאחר תשעה", וכן מעתיק בפי' תלמיד הרמב"ן, עמ' נ"ו, ברא"ש פ"ד סי' ל"ח ועוד.</i> ונראה כרוחץ (וסך) לתשעה באב, ומשום הכי אסור, הא בנעילת הסנדל ובשאר דיני אבלות אינו נוהג אלא משתחשך. ולהלן בתוה"א שם, פ"ג ע"א: הילכך מכי אזיל<sup class="footnote-marker">54</sup><i class="footnote">צ"ל: מכי אכיל, כמו שהוא ברא"ש הנ"ל, או: מכי אכל, כמו שהוא בפי' תלמיד הרמב"ן הנ"ל.</i> סעודה המפסיק בה משש שעות ולמעלה אסור לרחוץ אפילו פניו ידיו ורגליו ואסור לסוך בתשעה<sup class="footnote-marker">55</sup><i class="footnote">וכ"ה בפי' תלמידו הנ"ל. וצ"ל: <b>כתשעה,</b> כמו שהוא ברא"ש הנ"ל (בד"י), או: כמו בתשעה, כהעתקת הטור או"ה ריש סי' תקנ"ג.</i> באב עצמו, כדאיתא בתוספתא. וכפי' הר"ג והראב"ד הנ"ל (לעיל, שו' 59–60, ד"ה ברם) פירש גם במאירי, עמ' 90 ואילך. ובמיוחס לרש"י, וכן בס' ההשלמה הביאו את שני הפירושים. ועיין בשרידים מפי' הר"א, עמ' 75. 
<b>וכל שאינו מסעודת תשעה באב. </b>בבבלי הנ"ל: וכל שאינו משום תשעה באב. ועיין מ"ש לעיל, שו' 59–60, ד"ה ברם, בהבדל הנוסחאות. 
<small>61-62.</small> <b>מותר לוכל בשר ולשתות יין ומותר לוכל שני תבשילין ומותר לרחוץ ולסוך. </b>בבבלי הנ"ל, בהוצאות שלפנינו: מותר לאכול בשר ולשתות יין <b>ואסור</b> לרחוץ. וכן גרסו גם הראב"ן ה' תענית, פ"ד ע"ד, והראבי"ה, עמ' 603 הנ"ל, והביא הראבי"ה את התוספתא שהיא חולקת. ובס' ההשלמה, עמ' 251, הביא שתי גירסאות (עיין להלן), והוסיף: מיהו בתוספת' תניא כגירסא קמייתא מותר לרחוץ.<br>ברם ברוב נוסחאות הבבלי (עיין בהוצ' מלטר, עמ' 142): ומותר לרחוץ, כגירסת התוספתא. וכן גרסו הגאונים בבבלי (עיין אוה"ג, עמ' 46), הראב"ד, (לפי תוה"א להרמב"ן הנ"ל, פ"ג ע"ב), הרמב"ן<sup class="footnote-marker">56</sup><i class="footnote">שם פ"ב ע"ד, אלא שנשמטה שם שורה ע"י הדומות, והנכון הוא בפי' תלמיד הרמב"ן, עמ' נ"ו, ברא"ש פ"ד, סי' ל"ח, ועוד.</i> וסייעתו ואו"ז ח"ב סי' תט"ו, פ"ד ע"א.<sup class="footnote-marker">57</sup><i class="footnote">בשם אב"י העזרי. וכבר ראינו שהראבי"ה גורס: ואסור. ושאר הדברים שמביא שם בשמו לא מצאתים בראבי"ה.</i> ועיין מ"ש להלן.
<small>62-64.</small> <b>ר' ישמע' בי ר' יוסה אומ' משם אביו כל שעה שמותר לוכל מותר לרחוץ פניו ידיו ורגליו. </b>וכ"ה בכל הנוסחאות (אלא שבכי"ל נשמטה המלה "פניו"), בראבי"ה (ושם חסר "בי ר' יוסה") וברמב"ן הנ"ל וסייעתו. וכ"ה בבבלי ברוב הנוסחאות, אלא שחסר שם בכל הנוסחאות "פניו ידיו ורגליו". ולפנינו בהוצאות הבבלי: כל שעה שמותר לאכול <b>בשר</b> מותר לרחוץ. וכ"ה באו"ז הנ"ל, וכן היה לפני המיוחס לרש"י אלא שמחקה, וכתב: ולא גרסינן בשר, כלומר אפילו בשעת סעודה המפסיק מותר לרחוץ הואיל ומותר לאכול. וכן כתבו בחי' גאונים (עיין אוה"ג, עמ' 46) שהגירסא "בשר" משובשת היא. וכן בריטב"א ל' א' לא גרס "בשר" (והמלה "בשם" שם היא ט"ס), שהרי מסיים: "מותר לרחוץ, והיינו עד בין השמשות".<br>ולפי הגירסא שלפנינו ורוב נוסחאות הבבלי לעיל ("ומותר לרחוץ") חולק ר' ישמעאל בר' יוסה על הרישא, על סעודה המפסקת, ולדעתו כל זמן שלא קיבל עליו תענית מותר לרחוץ עד בין השמשות, וכן מותר לרחוץ בתוך סעודה המפסקת, מה שאין כן לת"ק, כפי' הגאון<sup class="footnote-marker">58</sup><i class="footnote">עיין בלשון הטור או"ח ריש סי' תקנ"ג, ומ"ש עליו בב"ח שם. אבל כדברי הטור מפורש בחי' הגאונים שהזכרנו בפנים: דרבנן סברי מן כד <b>מתחיל</b> בסעודה שהיא משום ט' באב נאסר ברחיצה. וכע"ז גם במאירי, עמ' 90.</i> באוה"ג, עמ' 46. אבל לפי הגירסא בהוצאות שלנו בבבלי ("ואסור לרחוץ") חולק ר' ישמעאל בר' יוסי על הסיפא, ומתיר לרחוץ כל שעה שמותר לאכול.<sup class="footnote-marker">59</sup><i class="footnote">עיין ר"ח ל' א', ופסק כר' ישמעאל בר' יוסי, וכן פסק רב האיי לפי המנהיג ה' ת"ב סוף סי' כ', נ' ע"א, וטעמם שסתם מתניתין מסייע לו, עיין בתוה"א להרמב"ן, אבילות ישנה, פ"ב סע"ד ואילך. אלא שרב האיי לשיטתו שמותר לאכול כל היום, עיין רי"ף כאן פ"א סי' תתי"ב, ואוה"ג, עמ' 19.</i> והת"ק סובר שאעפ"י שמותר לאכול, מ"מ אסור לרחוץ אחר שש שעות, משום שהיא הנאה דלאחר שעה, ונראה כרוחץ לתשעה באב, כסברת הרמב"ן לעיל (לשיטתו) במי שכבר אכל סעודה המפסקת, שמותר בנעילת הסנדל ואסור לרחוץ, עיין במאירי, עמ' 91. ולפי הגירסא בבבלי בקצת נוסחאות: כל שעה שמותר לאכל <b>בשר</b> מותר לרחוץ, אינו מתיר אלא אחרי סעודה שאינה מפסקת אחר שש שעות, שהרי יכול עדיין לאכול כמה סעודות, אבל אחרי סעודה המפסקת ובתוך הסעודה, אף הוא אוסר לרחוץ. ומ"מ לפי גירסת התוספתא "פניו ידיו ורגליו" משמע שלא התיר אלא באילו, אבל כל גופו אסור, הואיל וכבר אכל את הסעודה המפסקת. ועיין ארחות חיים ה' ט"ב, ריש סי' י"א, צ"ה ע"א. ושמא נקט "פניו ידיו ורגליו" אגב הרישא שבסעודת תשעה באב אפילו פניו וכו', אסור, עיין בתוה"א הנ"ל, פ"ג ע"א, וריטב"א ל' א' הנ"ל, ומאירי, עמ' 90 הנ"ל.

Halakhah 12

<small>64.</small> <b>ואין שאילת שלום לחבירים בתשעה באב. </b>וכ"ה באשכול הוצ' הר"ח אלבק ח"ב, עמ' 179, במנהיג ה' ת"ב סי' כ"ה, עמ' 50, באו"ז ה' ת"ב ח"ב סוף סי' תט"ו, פ"ד ע"ב, תוה"א להרמב"ן אבילות ישנה, פ"ו ע"ב, בפי' תלמידו, עמ' נ"ז, שו"ת הרשב"א ח"א סי' תקכ"א, רא"ש פ"ד סי' ל"ז, הגה"מ פ"ה מה' תעניות הי"א אות ש', מגיד משנה שם, שבה"ל השלם סי' רב"ע, ק"ל סע"א. וכ"ה בירושלמי ספ"א, ס"ד ע"ד, וכן בר"מ פ"ה מה' תעניות הי"א: <b>תלמידי חכמים</b> אין נותנין זה לזה שלום בתשעה באב. ועיין גם בתשב"ץ קטן סי' תמ"א שנביא להלן.<br>ובראבי"ה ח"ב סי' תתפ"ח, עמ' 760: תניא בתוספתא אין שאילת שלום <b>לחברו</b> בתשעה באב וכו'. וכן מעתיק במרדכי מו"ק סי' תתצ"ה. ובריטב"א ל' א' (בד"ר): תוספתא אין שאילת שלום <b>לחבריו</b> בט' באב וכו'. אבל בריטב"א כ"י ירושלים: לחברים וכו', ואף בדפוס צ"ל: לחברין. ובה' שמחות למהר"מ סי' נ"ו, ל"ג ע"א: תניא בתוספתא אין שאילת שלום לחברי' בט"ב וכו', וכ"ה בס' אדם לר"י נתיב י"ח ח"ב, בשם התוספתא והירושלמי. ואפשר לפתור: לחבריו.<sup class="footnote-marker">60</sup><i class="footnote">כגירסת הריטב"א בדפוסים. ולשון זו מגומגמת, ולא באנו להעיר על כך, אלא משום גירסת הראבי"ה שגרס: לחברו.</i> ועיין ב"ח סי' תקנ"ד ד"ה אין, בשו"ע שם ס"ק כ' ובמגן אברהם שם. ועיין מ"ש להלן.
<small>64-65.</small> <b>ולהדיוטות בשפה רפה. </b>וכן מעתיקים בראבי"ה, במרדכי, בהגה"מ, בפי' תלמיד הרמב"ן ובה' שמחות למהר"מ הנ"ל. ולפי פשוטה משמע לכאורה: ולהדיוטות יש שאילת שלום וכו' עיין להלן. ובתוה"א להרמב"ן, בריטב"א, ובמ"מ הנ"ל מעתיקים כלפנינו, ומפרשים: ולהדיוטות <b>משיבין</b> בשפה רפה, ומסתייעים מן הירושלמי הנ"ל.<sup class="footnote-marker">61</sup><i class="footnote">וכן צריך לפרש גם בפי' תלמיד הרמב"ן שהזכרנו, עיי"ש בהע' 70.</i> וכן פסק הר"מ הנ"ל. וברוקח סי' ש"י (בלי הזכרת המקור): אין שאילת שלום בט' באב. ולהדיוטות <b>משיבין</b> בשפה רפה.<br>אבל באשכול הנ"ל: ולהדיוטות <b>משיבין</b> בשפה רפה. וכן מעתיקים בשם התוספתא בשבה"ל השלם וברא"ש הנ"ל. ובמנהיג, בשו"ת הרשב"א ובס' אדם לר"י הנ"ל בשם התוספתא והירושלמי, וכ"ה במאירי, עמ' 92. ולעיל ראינו שאפילו הקדמונים שמעתיקים את התוספתא בנוסח שלפנינו אף הם מפרשים אותה ע"פ הירושלמי שלהדיוטות משיבין בשפה רפה, אבל אין שואלין. ברם בתשב"ץ קטן סי' תמ"א: מההיא דתוספת' דתענית פרק בתר' בט' באב אין שאילת שלום לחבירים, אבל לעמי הארץ יש <b>שאילת שלום</b> בכובד ראש ובשפה רפה.<sup class="footnote-marker">62</sup><i class="footnote">וכן באגודה סוף תענית, קל"ז ע"ד: ואין שאילת שלום לחבירים בתשעה באב, ולהדיוטות שאין יודעים הלכות תשעה באב <b>אומרים</b> שלום בשפה רפה. ומדבריו מוכח שלהדיוטות שואלים, כשיטת התשב"ץ הנ"ל.</i> ועיין בתכלת מרדכי שהעיר על מגן אברהם או"ח סי' תקנ"ד ס"ק כ', שתמה על הב"ח. ולדברינו בא הב"ח להוציא מדברי התשב"ץ קטן והאגודה הנ"ל (בהערה 62) שפירשו את התוספתא, ולהדיוטות שואלין בשפה רפה, והוכיח הב"ח ע"פ הגירסא "לחבירו" שאין שואלין לחבירו בין אם הוא ת"ח ובין אם הוא ע"ה, אבל אם ע"ה שואל משיבין לו, ופירש את התוספתא ע"פ הירושלמי: ולהדיוטות <b>משיבין</b> וכו', כפסק הרוקח הנ"ל, וכפירוש הרמב"ן וסייעתו, עיין מ"ש לעיל. ועיין בבלי מו"ק כ"א ב' והשוה הלשון במס' שמחות פ"ו ה"ב, עמ' 131. ועיין מחז"ו, עמ' 241, ועיי"ש במס' שמחות פ"י, עמ' 183.
<small>65.</small> <b>מתקנין מט' באב למוצאי ט' באב וכו'. </b>וכ"ה הסדר בד. ובכי"ע ובכי"ל סדר הבבות הפוך: תשעה באב שחל להיות בשבת וכו' ואינו מונע מעצמו כלום. מתקנין מט' באב וכו'. ובד: מתקנין מתשעה באב לתשעה באב. ובכי"ל: מתקנין מתשעה באב (ולא יותר). ובכי"ע: מתקנין מתשעה באב למוצאי <b>שבת</b>. והנכון כלפנינו בכי"ו, וכן מעתיקים כל הראשונים שנביא להלן בשם התוספתא [תיקונים והוספות: כל הברייתות עד סוף הפרק בילקוט המכירי זכרי׳, סוף עמ׳ 73 ואילך. והסדר שם כגי׳ כי״ע וכי״ל (אלא שיש שם השמטה קטנה).]. ופירושו מכינים<sup class="footnote-marker">63</sup><i class="footnote">עיין מ"ש לעיל שבת פ"א, הע' 38, על מתקנין=מכינין.</i> צרכי סעודה מתשעה באב וכו'. ובראבי"ה סי' תתפ"ח, עמ' 670, דייק מלשון התוספתא "מתשעה באב" (ולא: "בתשעה באב"), שהכוונה לסוף היום, כלומר מיום תשעה באב ישר למוצאי תשעה באב מן המנחה ולמעלה, דומיא דיום הכיפורים, עיי"ש. והובאו דבריו באו"ז ח"ב ה' תשעה באב סי' תט"ו, פ"ד סע"א-רע"ב. ועיין בה' שמחות למהר"מ סי' נ"ז, ל"ג ע"א, מרדכי כאן סי' תרל"ו, מו"ק סי' תתצ"ה, הגה"מ פ"ה מה' תעניות ה"י, אות ר', רא"ש פ"ד סי' ל"ז ורבינו ירוחם ס' אדם נתיב י"ח ח"ב. ובמאירי, עמ' 93: ומחצות למעלה מיהא נהוג בכל מקום לשחוט ולתקן לצורך הלילה, ולשון הבריתא בזה מתקנין בט' באב למוצאי ט' באב. וקיבל את ההלכה, אעפ"י שגרס "בתשעה" ולא "מתשעה", שלא כגירסת כל הנוסחאות והראשונים הנ"ל. ועיין בפירוש הראב"ן למס' כלה, עמ' כ"ב, ובהערה ל"ד שם. 
<b>עבר תשעה באב מותרין בכולן. </b>בירושלמי (פ"ד ה"ט, ס"ט ע"ב) ובבבלי (כ"ט ב') נחלקו אמוראים בתספורת ובכיבוס אם מותרין לאחר תשעה באב באותה שבת שחל בה. ועיין להלן שם בבבלי מחלוקת תנאים, ולהלן שם בירושלמי מנהגים שונים בדרום (יהודה), ציפורי וטבריא. ולפי ההלכה התוספתא מתפרשת כפשוטה, שאם עבר תשעה באב מותרין בכל הדברים שנשנו במשנתנו פ"ד מ"ז, ואין אנו אומרים הואיל ונאסרו בהם אפילו שלא ביום הצום עצמו, יהיו אסורים אף לאחריו באותו שבוע (או באותו חודש, למחמירים) אלא מותר בכולם מיד. והאוסרים בכיבוס ובתספורת אפילו לאחר תשעה באב יפרשוה על בשר ויין, שנזכרו לעיל.<br>ובפסיקתא רבתי רפל"א, הוצ' רמא"ש, קמ"ג ע"ב: ילמדינו רבינו כיון שיצא תשעה באב מהו שיהא מותר בכל? כך שנה ר' חייא הגדול, כיון שיצא ת"ב מותר אדם בכל. למה, מפני שהוא כמתו של אדם מוטל לפניו, והוא אסור לאכול בשר ולשתות יין,<sup class="footnote-marker">64</sup><i class="footnote">ירושלמי ברכות פ"ג ה"א, ו' ע"א, ובמקבילה במו"ק פ"ג, בבלי ברכות י"ז סע"ב ואילך, מו"ק כ"ג ב', שמחות פ"י ה"ג.</i> וכיון שנקבר המת האבל מותר להם (עיין לשון הר"מ בפ"ד מה' אבל ה"ו וברדב"ז שם), אף זה תשעה באב אבל הוא, כיון שיצא האבל מותר אדם בכל. אע"פ שמותר לנו וכו'. ואעפ"י שאין למדים מדברי אגדה, מ"מ אנו רואים שראו את עצמם בתשעה באב גם כאוננים. ואעפ"י שאין זכר לכך בבבלי, אבל בירושלמי כאן פ"ד סה"י, ס"ט ע"ג: עשו אותו כמי שמתו מוטל לפניו. ועיין בהוספה שברי"ף כאן פ"ד ריש סי' תתל"ח, בחידושי אנשי שם אות א' ובדק"ס, עמ' 181, הערה נ'. ועיין מנהיג ה' ת"ב סי' כ"ו, עמ' 50, ומ"ש להלן בשם שבה"ל.

Halakhah 13

<small>66-67.</small> <b>תשעה באב שחל להיות בשבת אוכל אדם כל צרכו ושותה כל צרכו ומעלה על שלחנו אפי' כסעודת שלמה בשעתו ואין מונע מעצמו כלום. </b>בירושלמי פ"ד ה"י, ס"ט ע"ג: תני תשעה באב שחל להיות ערב שבת (צ"ל: בשבת) וכן ערב תשעה באב שחל להיות בשבת אפילו עולה על שולחנו כסעודת שלמה בשעתו (ופירש"י, בשעה שהיה מלך ולא הדיוט) מותר. וכע"ז בבבלי כ"ט ב' ועירובין מ' סע"ב ואילך. ובשניהם לא נזכר "ואינו מונע מעצמו כלום". ומהוספה זו שבתוספתא מדייק הרמב"ן בתוה"א עניין אבילות ישנה, פ"א ע"ד, שאינו מונע את עצמו אפילו מדברים שבצינעא. וכ"ה בפירוש תלמיד הרמב"ן, עמ' נ"ג (אלא שנשמט שם הציון לתוספתא), ברא"ש פ"ד סי' ל"ב, טאו"ח סי' תקנ"ד, רבינו ירוחם בס' אדם נתיב י"ח ח"ב, והר"ן פ"ד סי' תתל"ז ד"ה תניא. ועיין בהגהות הרי"ף וכו' בתמת ישרים, ט"ו סע"ג. ובמאירי, עמ' 93, מעתיק את לשון הברייתא שבבבלי, ומוסיף: והסמיכו הגאונים שאף לדברים שבצנעה כן. ועיין מ"ש להלן הערה 65.<br>ובטאו"ח סי' תקנ"ד הביא בשם ר' יצחק (והוא ר' יצחק בעל או"ז) שאוסר בשבת בדברים שבצינעא (עיין או"ז ח"ב ה' אבילות סי' תל"ז, צ' ע"א), וכן מביא בשבה"ל השלם סי' רס"ו, קכ"ז סע"ב, גם בשם ר' יהודה בר' בנימין הרופא. אבל רוב הפוסקים חלקו עליו. ולהלן שם (קכ"ח ע"א) כתב: ואם תאמר מידי דהוי אאונן (עיין ברכות י"ח א', מו"ק כ"ג ב') וכו', דלא דמי לאונן, שיום ט' באב אבילות הוא, ולא יום אנינות וכו'. ועיין מ"ש לעיל, שו' 65, ד"ה ובפסיקתא.<br>ופשיטא שלפי הגירסא שלפנינו בתוספתא (שלא נזכר כאן ערב תשעה באב שחל להיות בשבת) אין לדייק הרבה מן הלשון "ואינו מונע עצמו כלום", והכוונה שהוא מותר בכל הדברים שבפרהסיא שנוהגים בתשעה אב עצמו. אבל לפי גירסת הבבלי "וכן בערב תשעה באב שחל להיות בשבת", מסתבר שבסעודה המפסקת גרידא עסיקינן, כפי שהוכיח בה"ג<sup class="footnote-marker">65</sup><i class="footnote">בס' מעשה הגאונים הוצ' ר"א אפשטין, עמ' 36 (והובא בפרדס סי' קנ"ח, הוצ' הרח"י עהרענרייך זצוק"ל, עמ' רנ"ט, ברוקח סי' שי"ב ושבה"ל השלם סי' רס"ו, קכ"ז ע"ב): אבל אני יקר (כלומר, יקר בר' מכיר, עיין במבואו של אפשטין שם, עמ' XII) מצאתי בהלכות גדולות בפי' שחייב להפסיק לסעודת שבת משש שעות ולמעלה שלא לאכול בשר ושלא לשתות יין. ובוודאי היתה לפניו שם הוספה ע"פ רב נטרונאי (עיין אוה"ג, ריש עמ' 44). וכנראה שאין כאן אלא מנהג (עיין אוה"ג שם סוף עמ' 43, בשם רב שר שלום), מפני שלא היו רגילים בסעודה שלישית בבשר וביין, ואין כאן דברים שבפרהסיא. ומכאן שסברו שאף בת"ב שחל להיות בשבת נוהגים בדברים שבצינעא, עיין מ"ש לעיל בפנים סד"ה תשעה באב בשם המאירי. עמ' 93.</i> ה' ת"ב, ד"ו ל"ט ע"א, ד"ב, עמ' 192.

Halakhah 14

<small>68.</small> <b>אותן ימים עתידין להיות ימים טובים וכו'. </b>ר"מ סוף ה' תעניות, ומקורו מכאן, כפי שציין בצפנת פענח במקומו. ועיין בח"ד שפירש שהכוונה שיהיו ימים טובים לכל ישראל, ולאו דוקא לאותם שבא"י, עיי"ש שהעיר על הבבלי בר"ה י"ח ב'. ועיין בפסיקתא רבתי ספכ"ח, הוצ' רמא"ש, קל"ו סע"א ואילך, ובהערות שם. ועיין איכה זוטא, סי' כ"ח, עמ' 74. 
<small>69.</small> <b>וכל המתאבלים עליה בעולם הזה שמחין עמה לעולם הבא וכו'. </b>וכ"ה להלן סוף סוטה. ובכי"ע שם: כל המתאבל על ירושלם זוכה ורואה בשמחתה שנ' וכו'. וכ"ה בבבלי כאן ל' ב' וב"ב ס' ב'. ועיין פסיקתא דר"כ (פיסקא אחרת דשוש אשיש), קמ"ח ע"ב ואילך, ובפסיקתא רבתי הנ"ל, קל"ו סע"א, ואיכה זוטא הנ"ל 