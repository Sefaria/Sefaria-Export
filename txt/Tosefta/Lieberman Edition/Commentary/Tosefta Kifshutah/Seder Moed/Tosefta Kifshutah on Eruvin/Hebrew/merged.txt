Tosefta Kifshutah on Eruvin
תוספתא כפשוטה על עירובין
merged
https://www.sefaria.org/Tosefta_Kifshutah_on_Eruvin
This file contains merged sections from the following text versions:
-Tosefta Kifshuta. Third Augmented Edition, JTS 2001
-https://www.nli.org.il/he/books/NNL_ALEPH001234513/NLI

תוספתא כפשוטה על עירובין



Chapter 1



Halakhah 1

<small>1.</small> <b>מבוי שגבוה מעשרים אמה יתר מפתחו של היכל וכו'. </b>כ"ה בכל נוסחאות התוספתא. ובכי"ו בטעות: מעשרים אמה ימעט. יתר וכו'. ובמשנתנו פ"א מ"א: מבוי שהוא גבוה מעשרים<sup class="footnote-marker">1</sup><i class="footnote">כ"ה ברוב הנוסחאות, עיין בבלי ג' ב', סוכה ב' א', ומ"ש בדק"ס, עמ' 1, הע' א', ומש"ש בשם הגאונים, ועיין הגהות הרש"ש כאן.</i> אמה ימעט. ופירש"י: שהוא גבוה. שהניחו את הקורה למעלה מעשרים אמה וכו', ולפ"ז ימעט כוונתו ישפיל את הקורה.<sup class="footnote-marker">2</sup><i class="footnote">במאירי (4 ע"א): ועל דרך זה הוא קורא במשנה זו קורת המבוי בשם מבוי.</i> וכן הבינו רוב הראשונים. ולפי פשוטו פירושו שאם סוף המבוי<sup class="footnote-marker">3</sup><i class="footnote">כותלי סוף המבוי, שבהם אנו מעוניינים.</i> גבוה מעשרים אמה ימעט את הגובה,<sup class="footnote-marker">4</sup><i class="footnote">דומיא דסיפא: והרחב מעשר אמות ימעט, כלומר, את הרוחב.</i> ולא נזכרה עדיין קורה כלל. ועיין מ"ש להלן.<br>והתוספתא הוסיפה: יתר מפתחו של היכל, שהיה גבוה כ' אמה. והובאה ברייתא זו בבבלי ב' ב', ג' ב'. ועיין ירושלמי פ"א ה"א, י"ח ע"ב. ובבבלי ג' א' אמרו שאין כאן אלא סימן בעלמא (פירש"י שלא תחליף את הגירסא ותאמר למעלה מל', או מארבעים), שהרי להיכל היה צורת הפתח, ועיקר הטעם הוא שהצריכו קורה משום היכירא (שיכירו שאין כאן רשות הרבים), ולמעלה מכ' אמה אין העין שולטת.
<small>2.</small> <b>כיצד ממעטו נותן עליה קורה וכו'. </b>בד ובכי"ע: נותן עליו קורה וכו'. ובכי"ל ובמאירי (שנביא להלן): נותן לו קורה וכו'. ולפי פירושי הראשונים ברישא ש"מבוי שגבוה מעשרים אמה" כוונתו לקורה שמונחת למעלה מעשרים אמה, הלשון "נותן עליו קורה" מגומגם קצת, עיין מ"ש להלן. ובבבלי ג' רע"ב: חלל מבוי תנן. והקשו עליה: כיצד הוא עושה <b>מניח את הקורה</b><sup class="footnote-marker">5</sup><i class="footnote">כ"ה בכי"מ ובכ"י אוקספורד ובר' שלוניקי, עיין דק"ס, עמ' 7, הע' ד'. ואף בר"ח: הקורה.</i> משפת עשרים ולמטה (כלומר, ומכאן שהחלל צריך להיות פחות מעשרים). אימא ולמעלה. והא למטה קתני. הא קמ"ל דלמטה כלמעלה, מה למעלה חללה עשרים אף למטה חללה עשרה. ופירש"י: [ולמטה], וכן למטה, אם בא לעשותו נמוך מניחה משפת עשרה טפחים ולמעלה, דבפחות מעשרה לא הוי מבוי.<br>והנה מלשון הברייתא שבבבלי: מניח <b>את הקורה</b> משמע שמוריד את אותה הקורה שלמעלה, כלומר משפילה משפת עשרים ולמטה. אבל מלשון התוספתא משמע יותר שנותן קורה אחרת, אם טריחא ליה מילתא לתלוש את הקורה העליונה ממקום חיבורה, ולהורידה למטה. וכן מוכח מן הגירסא בכי"ו, נותן עליה, כלומר, נוסף על הקורה העליונה<sup class="footnote-marker">6</sup><i class="footnote">דוגמת: נתתי לך שכם אחד על אחיך (בראשית מ"ח, כ"ב), או נושאין על האנוסה ועל המפותה (משנ' יבמות דפי"א), וכדומה בלשון המקרא והמשנה.</i> נותן אחרת תחתיה. וכן במאירי ד' סע"ב, (ד' ע"ד מן הספר): ואעפ"י ששנינו בתוספתא כיצד ממעטו נותן לו (כגי' כי"ל) קורה מעשרים ולמטה, לא שיהא צריך לה על כל פנים (כלומר לא שחייב לתת קורה אחרת תחת העליונה), אלא מיני הכשר הם, ותפש אחד מהם. וכמה מן הראשונים הבינו בלשון הרי"ף והר"מ שנותן קורה אחרת תחת העליונה, עיין מ"ש להלן.<br>ובירושלמי פ"א ה"א, י"ח ע"ב: לא אמר (כלומר, במשנתנו) אלא למעלה מעשרים, הא בסוף עשרים כשר. ותייא כרב, דרב אמר סוף שיעורן (כלומר, של חכמים) להקל. ר' יוחנן אמר סוף שיעורן להחמיר. ר' חייה בשם ר' יוחנן מבוי שקורתו למעלה מעשרים נותן קורה (קורה אחרת?) בתוך עשרים וממעט בתוך עשרים, אמר ר' יוסה והוא שיהא <b>כל</b> הכשר קורה (כלומר, שאם ינטל מה שלמעלה מעשרים ישאר הכשר קורה בתוך עשרים. ועיין בבלי ג' א') בתוך עשרים. ר' חלקיה אמר בשם ר' אחא ואפילו <b>ברוב</b><sup class="footnote-marker">7</sup><i class="footnote">כן מעתיק בשם הירושלמי ברשב"א ט"ז ב', 22 ע"א, עיין מ"ש בירושלמי כפשוטו, עמ' 219. ולפנינו בירושלמי בטעות: ואפילו כרב וכו'.</i> אתיא היא<sup class="footnote-marker">8</sup><i class="footnote">כלומר, אין צורך שיהא כל הכשר קורה בתוך עשרים אמה, אלא אפילו רובה של קורה (ואע"פ שאין ברוב כשיעור הכשר קורה, עיין להלן שו' 11 ואילך) בתוך כ' אמה דיו. ועיין מ"ש בירושלמי כפשוטו הנ"ל בבאור המשך הירושלמי.</i> וכו'. נמצאנו למדים שאפילו רב אינו מכשיר אלא אם כבר נתן את הקורה בשעור חלל מצומצם של עשרים אמה, מפני שסוף שיעור דרבנן להקל, ואין מחמירין עליו להוריד את הקורה. אבל בוודאי כשנותן בתחילה, אינו מצמצם, ונותן מקצת הקורה בתוך עשרים אמה, ודלא כר' יוחנן שמצריך לכל הפחות רוב שיעור קורה בתוך עשרים.<br>וברי"ף ריש פירקין (והעירו עליו מפרשי התוספתא): כיצד ממעטו נותן עליו קורה מעשרים אמה ולמטה.<sup class="footnote-marker">9</sup><i class="footnote">וכ"ה בס' העתים, ריש עמ' 112. אבל מ"ש ברי"ף בסמוך "כי היכי דהוי חלליה עשרים דאמרינן" ליתא ברי"ף כ"י ובס' העתים הנ"ל, ועיין דק"ס, עמ' 6, סוף הע' ע'.</i> מקצת קורה בתוך עשרים ומקצתה למעלה מעשרים וכו', ואסיקנא רבא אמר זה וזה כשר, חלל סוכה תנן, חלל מבוי תנן. ונראה שהרי"ף העתיק את התוספתא שלנו, ופירשה שנותן חלק מן הקורה למטה, וכדברי התלמוד: מקצת קורה וכו'. ופירושו, שמכיון שהוא צריך להשפיל את הקורה העליונה, או שנותן קורה אחרת, נותן את הקורה מעשרים אמה ולמטה, אעפ"י שבידי אדם אפשר לצמצם, מכל מקום לכתחילה אפילו סוף שיעורן להחמיר, וכמו שמשמע מן הירושלמי שכתבנו לעיל. וכן כתב מדעתו בדרכי משה טאו"ח סי' שס"ג אות ז'.<sup class="footnote-marker">10</sup><i class="footnote">בתוספות בכורים הביא את הירושלמי ואת דברי בעל דרכי משה, אלא שהרב ז"ל נסמך על הגירסא המשובשת בירושלמי "אפילו כרב אתיא היא", ולפי גירסא זו הרי מפורש שאפילו למ"ד חלל תנן, מ"מ צריך לכתחילה להניח מקצת הקורה בתוך עשרים, אבל כבר הראינו לעיל שאין כאן אלא ט"ס בירושלמי. ובקרבן נתנאל על הרא"ש פ"א, אות ו', הביא את דברי בעל דרכי משה הנ"ל והבין בטעמו שלפיכך צריך למעט בתוך עשרים מפני שעשה שלא כדין. ולפ"ז הטעם הוא משום קנס. ואין זכר מזה בדברי הרב ז"ל. ובקרבן נתנאל שם הקשה למה לא תירצו כן בתלמוד עצמו את הברייתא שהביאו, עיי"ש שנדחק (ולפי הגירסא הנכונה בבבלי אין תירוצו עולה כלל). ובאמת אין כאן קושי, שהרי בברייתא שבבבלי הגירסא היא בכל הנוסחאות: מניח את הקורה <b>משפת</b> עשרים ולמטה, ולפי זה ברור שכל הכשר קורה צריך להיות למטה, ואם מטעם צמצום אתינן עלה, הרי אפילו במקצת קורה דיה. ולפיכך תירצו בתלמוד כמו שתירצו, וכפירש"י.</i><br>והנה בעל המאור במקומו, הרשב"א,<sup class="footnote-marker">11</sup><i class="footnote">לפי הרב המגיד פי"ז מה' שבת הט"ז. ועיין בעבודת הקודש שלו ריש שער א' סי' ג'.</i> הרא"ש פ"א סי' ד', והמאירי (ד' סע"ב) הבינו בלשון הרי"ף והר"מ שנותן תחתיה קורה שניה, נוסף על העליונה (אם אינו רוצה להשפיל את העליונה), וכמו שמשמע מלשון התוספתא (עיין מ"ש לעיל), אבל באמת אין שום הכרח בדבריהם, והרי"ף והר"מ אינם מדברים בקורה שלמטה מן העליונה,<sup class="footnote-marker">12</sup><i class="footnote">ברי"ף שלפנינו הגירסא היא: כך הקורה שממעט בה למטה <b>ממנה,</b> דיה שתהא רחבה טפח. ברם המלה "ממנה" חסרה ברי"ף כ"י, עיין בגליון הרי"ף בשם הגהות מא"י, ואיננה גם בס' העתים הנ"ל (לעיל הע' 9).</i> אלא בקורה שלמטה בקרקע,<sup class="footnote-marker">13</sup><i class="footnote">ועיין בפי' ר' יהונתן במקומו.</i> שאף היא ממעטת את הגובה, כמו שהוכיח הרב המגיד בפי"ז מה' שבת הט"ז מתוך דברי בעל ס' העתים.<sup class="footnote-marker">14</sup><i class="footnote">עמ' 112 הנ"ל. ועיין בב"י טאו"ח סי' שס"ג.</i> ופשיטא שכ"ז הוא רק לשיטת הראשונים שבמשנה עצמה (וכן ברישא של התוספתא) כבר נרמזה קורה, אבל לפי מה שפירשנו בריש פרקין שמדברין על הגובה של סוף המבוי, ובתחילת התיקון עסיקינן, הרי בוודאי שאנו מדברים כאן בקורה אחת גרידא, ואין שום הבדל בין "קורה" ובין "את הקורה". ובכי"ו צ"ל: נותן עליו (או לו), כבשאר הנוסחאות.
<small>2-3.</small> <b>הרחב מעשר אמות יתר מפתחו של היכל וכו'. </b>וכ"ה ("מעשר") אף בכי"ע, ואצל צוק' בטעות: מעשרים. והיא פיסקא ממשנתנו, ולא הוסיפה התוספתא אלא את הסימן "יתר מפתחו של היכל", אבל לא כפתחו של היכל ממש, שהרי פתחו של היכל היתה לו צורת הפתח, עיין בבלי ב' ב'. 
<small>3-4.</small> <b>עושה לו פס וממעטו עד עשר אמות. </b>בירושלמי פ"א ה"א, י"ח ע"ג: כיצד ממעט נותן מלתרה בפתח המבוי ומתיר המבוי. ולהלן שם, וכן בבבלי י' ב', מפרש שמעמיד פס של ג' אמות<sup class="footnote-marker">15</sup><i class="footnote">בירושלמי: ג' אמות וכל שהוא. ועיין בתוספות י' ב' ד"ה ועושה.</i> רחוק ב' אמות מן הכותל, והוי ליה עומד מרובה על הפרוץ, ונחשב כאילו כל החמש אמות גדורות. ועיין מ"ש בירושלמי כפשוטו, עמ' 221. 

Halakhah 2

<small>4-5.</small> <b>מבוי שיש לו צורת פתח אע"פ שרחב מעשר אמות וכו'. </b>פיסקא ממשנתנו הנ"ל, ופירש"י: צורת הפתח לחי מכאן ולחי מכאן וקנה על גביהן, וכוונתו שיש לו לפתח מזוזות ומשקוף. ובירושלמי פ"א ה"א, י"ח ע"ד, ובבבלי ב' ב', י"א א', אמרו שרב צוה לתנא שישנה לבנו: <b>צריך</b> למעט.<sup class="footnote-marker">16</sup><i class="footnote">ועיין מ"ש מהרי"ן אפשטין במבוא לנוה"מ, עמ' 205.</i> ואמרו בירושלמי שהבבליים (רב) לשיטתם שהם סוברים שצורת הפתח היא קנה מכאן וקנה מכאן, וקנה על גביהן, ולפיכך אמרו שצורת הפתח אינה מועילה, אבל בני א"י סוברים שצורת הפתח היא ציר<sup class="footnote-marker">17</sup><i class="footnote">כנראה שהכוונה לחור שבו מסתובב הציר, שהרי הציר היה בולט מתוך הדלת (ואינו חלק מן הפתח), עיין מ"ש במחברתי שקיעין, עמ' 38–39, הע' 4. וכן ראיתי בדלתות האבן שבקברות בית שערים.</i> ובן ציר,<sup class="footnote-marker">18</sup><i class="footnote">כנראה שיש כאן וי"ו המחלק, או בן ציר, והכוונה להיכר ציר, אבקתא שבבבלי י"א ב', כפירוש בעל ס' האשכול הוצ' הר"ח אלבק ח"א, עמ' 192, ומאירי במקומו.</i> ואינו מחוסר אלא דלת, ולפיכך סוברים כמשנה שלנו וכברייתא כאן.<br>ובבבלי י"א רע"א: דתניא מבוי שהוא גבוה מעשרים אמה ימעט, ואם יש לו צורת הפתח אינו צריך למעט. ובירושלמי פ"א ה"א, י"ח ע"ג: לרוחב איתמרת. ורבנן עבדין לה אפילו בגבוה. ופירש בפ"מ: על ואם יש לו צורת הפתח קאי, דקתני במתניתין גבי רחב מעשר אמות. ורבנין עבדין לה להך היתירא אפילו בגבוה, שאם יש לו צורת הפתח אפילו גבוה ביותר אינו צריך למעט. אבל הפירוש בירושלמי אינו ברור, עיין בס' ניר ובהגהות יפה עינים לבבלי י"א א'. ולעצם ההלכה עיין ר"מ פי"ז מה' שבת הי"ד.
<small>5.</small> <b>ר' ליעזר אומ' הכשר מבוי בלחיים. </b>בכי"ל: ור' אליעזר או' וכו'. ובכי"ע: ר' אליע' אומ' הכשירו בלחיים. והיא פיסקא ממשנתנו פ"א מ"ב. 
<small>6.</small> <b>מעשה בר' ליעזר שהלך אצל יוסף בן פרידה וכו'. </b>ירושלמי פ"א ה"ב, י"ח סע"ד, בבלי י"א סע"ב. ועיין מ"ש בירושלמי כפשוטו, עמ' 229. 
<small>7.</small> <b>אמ' לו אתה או' לסותמו. </b>בירושלמי הוכיחו מכאן שר' אליעזר סובר כר' יוסי (פ"א מ"ו) שלחיים רחבן שלשה טפחים. ועיין בבלי י"ב א'. 
<small>8.</small> <b>מה ראיה לשבת בכך. </b>וכ"ה ("ראיה") בכל הנוסחאות (אצל צוק' בטעות: ראה). ובבבלי חסר כ"ז. ושמא צ"ל: מה ראית וכו'. אבל בירושלמי: וכי מה ראייה רשות לשבת לבוא לכאן. ופי' בס' ניר שיוסף בן פרידא אמר לר' אליעזר: אתה אומר לסותמו, והרי בני ר"ה לא יתנו לי לעשות כן, כמו שאמרו בבבלי (ב"ב י"ב א'): מבואות המפולשין לר"ה ובקשו בני מבואות להעמיד להן דלתות בני ר"ה מעכבין עליהן<sup class="footnote-marker">19</sup><i class="footnote">והלכה זו נרמזה גם בירושלמי כאן, עיין מ"ש בירושלמי כפשוטו, עמ' 228.</i> וכו', וע"ז ענה לו ר' אליעזר, וכי מה ראייה רשות לשבת לבוא לכאן, וכי אטו אם לחיים חשובים סתימה לגבי שבת תחשב סתימה גם לענייני דיני ממונות. 

Halakhah 3

<small>8-9.</small> <b>כל מבוי שפחות מארבע אמות הרי זה אין צריך כלום. </b>וכ"ה בכי"ע, אלא שחסרה שם המלה "שפחות". וכן בבבלי י"ב א': אמר רשב"ג לא נחלקו ב"ש וב"ה (במשנתנו פ"א מ"ב) על מבוי שהוא פחות מארבע אמות שאינו צריך כלום וכו' הכי קאמר אינו צריך לחי וקורה כב"ש ולא לחיין כר' אליעזר, אלא או לחי, או קורה, כבית הלל. ועיין הסיגנון בבבלי ברכות ל"ז סע"א, ברש"י שם ד"ה ולא כלום, ומ"ש לעיל ח"א, עמ' 68, שו' 61.<br>ברם כבר הוכיח בעיטור בכורים שמן הירושלמי מוכח שפירשו אין צריך כלום כפשוטו. וכן שנו שם (פ"א ה"ב, י"ט ע"א): תני הלכה כדברי התלמיד.<sup class="footnote-marker">20</sup><i class="footnote">כלומר, במשנתנו פ"א מ"ב, שלא נחלקו ב"ש וב"ה במבוי שהוא פחות מד' אמות.</i> דלכן מה נן אמרין כבית שמאי, ויש הלכה כבית שמאי, ולא כבית הלל?<sup class="footnote-marker">21</sup><i class="footnote">כלומר, ואם הלכה כב"ה, הרי לשיטתם מספיקה קורה, או לחי, אפילו במבוי שהוא רחב מד' אמות, ומאי נפקא מינה להלכה אם נחלקו בפחות מד' אמות, או לא.</i> אלא בגין דתני רבן שמעון בן גמליאל אומר מבוי שאין בו ארבעה טפחים אינו צריך קורה.<sup class="footnote-marker">22</sup><i class="footnote">לפי נוסחא זו "קורה" לאו דווקא, אלא אינו צריך כלום, שהרי רשב"ג סובר להלן שפחות מד' טפחים כלבוד דמי, ועיין במאירי שהבאנו להלן בפנים. ובתוספ' רי"ד מהדורא תליתאה י"ב ב' (ח' ע"א מן הספר) הקשה מעצמו את קושיית הירושלמי. ועיין בתוספות י"ג רע"א ד"ה על, במהרש"א שם, ומ"ש בס' יש סדר למשנה פ"א מ"ב על דברי בעל תיו"ט שם.</i> דברי חכמים רב הונא בשם רב מבוי שהוא פחות מארבע אמות אינו צריך כלום. וכן היה הנוסח בירושלמי בדברי רשב"ג גם לפני הרשב"א י"ג א' ד"ה הלכה, והמאירי י"א ב' סד"ה המשנה (23 ע"א). והרשב"א מגיה ברישא: שאין בו ארבע אמות.<sup class="footnote-marker">23</sup><i class="footnote">ואינו מעתיק את דברי חכמים. וברור שלפי הגהת הרשב"א צריך לגרוס בדברי חכמים "ארבעה טפחים", כמו שהגיה בגליון אפרים מדעתו, עיי"ש.</i> ושמא הכוונה שלפי דברי חכמים (ההלכה) שנה רשב"ג מבוי שהוא פחות מארבע אמות וכו', כנוסח התוספתא והבבלי, אלא שהירושלמי מפרש כפשוטו שלדברי רשב"ג בפחות מארבע אמות אינו צריך כלום, ולפיכך אמרו שהלכה כדברי התלמיד שצריך לחי או קורה, ולאפוקי מדברי רשב"ג. אבל בד כאן: כל מבוי שפחות <b>מעשר</b> אמות הרי זה אין צריך כלום. ובכי"ל: מבוי שפחות <b>מעשר</b> אמות אין צריך <b>למעט</b>. ונוסחא זו מתנגדת בין לירושלמי ובין לבבלי, וכנראה שיש כאן תיקון סופרים ע"פ הסיפא.
<small>9-10.</small> <b>הרחב מעשר אמות מעמיד פס באמצע ונותן קורה על אחד וכו'. </b>אף בבא זו היא מדברי רשב"ג. וכן ברשב"א י' ע"א ד"ה הוא תני לה: והא נמי דתניא בתוס' בפ"ק דמכילתין והרחב מעשר אמות נותן פס באמצע, ונותן קורה על אחד מהן, איכא למימר דוקא בשהפס שבאמצע רבה על אחד מן החללין וכו', וא"נ ס"ל להאי תנא דמבוי שיש לו שני פתחים, וכל אחד ואחד רבה על העומד, נותן את הקורה על אחד מהן ודיו, וכדעת הירושלמי דגר' התם (פ"א ה"א, י"ח ע"ג) תניא <b>רשב"ג</b> אומר מבוי שיש לו שני פתחים נותן את הקורה על אחת מהן ומתיר. ר' אחא בשם ר' לוי אין הלכה כרשב"ג. א"ר אבא והוא שמעמיד קנה בדקרן,<sup class="footnote-marker">24</sup><i class="footnote">לפנינו: ודוקרן, כלומר, או דוקרן.</i> אבל אם עשה פס של ארבעה טפחים<sup class="footnote-marker">25</sup><i class="footnote">כלומר, דוקא קנה, או דוקרן, מתבטלים בחלל, אבל אם העמיד פס שיש בו כדי מקום לרוחב המבוי, אינו בטל. ועיין להלן בירושלמי י"ח סע"ג: מבוי שנפרץ מצידו כלפי ראשו וכו', אם יש שם עומד ארבעה צריך קורה, ואי לא, לא צריך. אילו מבוי שיש לו שני פתחים שמא אינו נותן קורה על אחר מהן ומתיר? ועיין בס' ניר שם.</i> הלכה כרשב"ג וכו', וכל זה שלא כדעת גמרתינו וכו'.<br>ובבבלי י' א': תנא לוי מבוי שהוא רחב עשרים אמה נועץ קנה באמצעיתו ודיו, הוא תני לה והוא אמר לה דאין הלכה כאותה משנה. ובמאירי שם: ומכל מקום יש מפרשים שאינו צריך קורה מכותל לכותל, אלא מכותל של צד אחד לפס, איזה צד שירצה, ויחשב אותו צד שהקורה עליו מבוי, והצד האחר יקרא פתח. ובשם תוספתא כתבו הרחב מעשר אמות מעמיד שם (צ"ל: פס) באמצע ונותן קורה על אחד מהם ודיו, ומאחר שאמרו באמצע, ודאי ברהב עשרים אמרוה. ויש אומרים וכו' ולא הקלו אלא בנפרץ, ומכל מקום בתוספתא שכתבנו נראה כן אף בתחלת מבוי. ועיין שם בריטב"א ובגאון יעקב. ועיין מ"ש באו"ש פי"ז מה' שבת הכ"ה ד"ה אולם.

Halakhah 4

<small>10-11.</small> <b>היו שתי קורות קטנות יוצאות מן הכותל מובדלות וכו'. </b>כלומר היו שתי קורות דקות,<sup class="footnote-marker">26</sup><i class="footnote">וכן בר"ח י"ד א': וכן ב' קורות <b>דקות</b> משוכות ע"ג המבוי וכו'. וקטן במובן "דק" מצוי במקורות. וכן "שרש קטן" שבמשנת עוקצין פ"ב מ"י ופ"ג מ"ח פירושו "שרש דק" (עיין במשנת ערלה פ"א מ"ד). ועיין גם במשנת כלים פי"ז סמ"ח. ובירושלמי תרומות פ"ח סה"ה, מ"ה סע"ד: מין קטן ושפיפון שמו, והוא דומה לשערה, ואף שם קטן פירושו דק. וכן גדולים וקטנים שבבבלי (ברכות כ"ה א' ועוד) הם גסים ודקים שבירושלמי (ברכות פ"ב סה"ג, ד' ע"א ועוד). ועיין מ"ש ר"ש אברמסון על "קטין" בארמית בלשוננו תשי"ד (קובץ מיוחד), עמ' 66 ואילך. ועיין להלן הע' 40.</i> שכל אחת מהן פחותה מטפח, אלא שבין שתיהן מקבלות אריח, המבוי כשר.<br>ובמשנתנו פ"א מ"ג: הקורה שאמרו רחבה כדי לקבל אריח, והאריח חצי לבנה של שלשה טפחים (כלומר, אריח רחבו טפח וחצי וארכו שלשה טפחים), דיה לקורה שתהא רחבה טפח, כדי לקבל אריח לארכו. ואעפ"י שבכמה נוסחאות הגירסא היא, "לרחבו",<sup class="footnote-marker">27</sup><i class="footnote">עיין דק"ס בהגהות, ריש עמ' 40, ומ"ש בירושלמי כפשוטו, סוף עמ' 230 ואילך.</i> הרי ברור מן הבבלי י"ד רע"א שבשיטתו אין הבדל למעשה בין הנוסחאות, ולארכו פירושו שמניח את האריח לארכו ע"ג אורך הקורה, ונמצא רחבו של אריח (שהוא טפח ומחצה) תופס טפח בקורח ובולט רבע טפח מכאן ורבע טפח כאן. ולפי הגירסא לרחבו פירושו לרחבו של פתח המבוי, כלומר כל אורך האריח מכוון לרחבו של פתח המבוי. ועיין מ"ש להלן בסיפא בשיטת הירושלמי.<br>ובברייתא שלפנינו גורס בבבלי שם:<sup class="footnote-marker">28</sup><i class="footnote">אלא שיש שם (וכן בסוכה כ"ב ב') שינוי בסדר הבבות, והיינו ה"ו לפני ה"ד וה"ה, עיי"ש. וכנראה שאף לפני הירושלמי היה הסדר כמו בבבלי, עיי"ש פ"א ה"ג, י"ט ע"א.</i> וכן ב' קורות המתאימות, לא בזו כדי לקבל אריח ולא בזו כדי לקבל אריח, אם מקבלות אריח לרחבו (בד"ו גורס: לרחבן) טפח<sup class="footnote-marker">29</sup><i class="footnote">בד"י: טפח ומחצה, וכן היה לפני כמה מן הראשונים, עיין דק"ס, עמ' 40, הע' ג'.</i> אין צריך להביא קורה אחרת, ואם לאו צריך להביא קורח אחרת. ופירש"י בד"ש (לפנינו נשמט) ובסוכה כ"ב ב': אם מקבלות אריח לרחבו טפח. כשהן סמוכות זו לזו, אין צריך להביא קורה אחרת. ואם לאו, שאין שתיהן רחבות טפח צריך להביא קורה אחרת. ומפשוטו של לשונו משמע שהקורות צריכות להיות סמוכות ממש.<sup class="footnote-marker">30</sup><i class="footnote">אבל הכרח גמור אין כאן, עיין הלשון בריטב"א סוכה כ"ב ב', ובדבריו בסוגיין י"ד א'. ועיין הלשון ברש"י שהבאנו להלן בפנים בדברי רשב"ג.</i> וכן היא שיטת מהר"מ ב"ב (לפי הגה"מ פי"ז מה' שבת הכ"ה אות ו') שהקורות צריכות להיות נוגעות זו בזו. ובתוספתא כאן מפורש "מובדלות", כלומר, שיש ריוח ביניהן, וכן מפורש בירושלמי פ"א ה"ג, י"ט ע"א: כמה יהא ביניהן? ר' זעירא אמר חצי טפח וכו'. תני ר' הושעיה טפח. ור' זעירא באר דבריו, שאם כל קורה היא חצי טפח וביניהן חצי טפח כשר, מפני שמה לי אם חצי הטפח של האריח בולט מן הצדדין, ומה לי אם הוא באמצע, עיין מ"ש בירושלמי כפשוטו, עמ' 232, וברשב"א י"ד א' ד"ה רשב"ג. ועיי"ש בהמשך הירושלמי<sup class="footnote-marker">31</sup><i class="footnote">ושם מבואר שאפילו אם אין רוחב טפח בשתי הקורות יחד כשר, ובלבד שיהא החלל שביניהן פחות מרוחב שתי הקורות (העומד רבה על החלל).</i> ומש"ש. ומלשון התוספתא והברייתא שבבבלי אין להוכיח כמה צריך שיהא המרחק ביניהן, ונחלקו בו הראשונים, עיין בר"מ פי"ז מה' שבת הכ"ה,<sup class="footnote-marker">32</sup><i class="footnote">לפנינו בר"מ שם: וכן שתי קורות המתאימות לא בזו כדי לקבל אריח ולא בזו כדי לקבל אריח אם יש בשתיהן כדי לקבל אריח אינו צריך להביא קורה אחרת. אבל במאירי י"ד א' סד"ה התאים: ומכל מקום גדולי המחברים כתבוה כדבריהם (כלומר, כפירוש הראב"ד) ולשונם בזה, לפי שמצאנו בקצת ספרים, אם יש בין שתיהן טפח כדי לקבל אריח <b>ושאין בין זו לזו שלשה</b> כשר. וכן, כנראה, היתה הגירסא לפני הרב המגיד, עיי"ש. ולא מצאתי גירסא זו בשלשה כ"י תימנים ובכ"י רבינוביץ על קלף. אבל עצם הדין שאם אין בין המתאימות שלשה כשר לשיטת הר"מ מוכח מן הסיפא של ההלכה, עיי"ש. אבל עיין במרכבת המשנה על הר"מ שם.</i> בהשגות שם, ברשב"א, במאירי ובריטב"א במקומו ובתוספ' רי"ד כאן ד"ה קורה וברבינו יהונתן על הרי"ף ובתוס' סוכה כ"ב ב' ד"ה הא. ועיין בבאור הגר"א או"ח סי' שס"ג אות כ"ב, ומ"ש בס' גאון יעקב כאן.
<small>11-12.</small> <b>רבן שמעון בן גמליאל או' יושב לארכו שלשה טפחים. </b>כלומר, האריח יושב על רחבה של קורה (או על רוחבו של מבוי) לארכו של אריח שהוא שלשה טפחים. ובבבלי הנ"ל: רשב"ג אומר אם מקבלת אריח לארכו שלשה אין צריך להביא קורה אחרת, ואם לאו צריך להביא קורה אחרת. ופירש"י בד"ש הנ"ל ובסוכה כ"ב ב': ורשב"ג להקל בא, כלומר אפילו אין בהן טפח, ואם מושיב על שתיהן אריח לרחבו אינו עומד, מרחיקן זו מזו, ומושיב עליהן לארכו, ובלבד שיהו בריאות לקבל כובדו ואורכו של אריח שלשה.<br>והנה משנתנו סתמה ואמרה "כדי לקבל אריח" ולא פירשה אם הקורה צריכה להיות רחבה וחזקה כדי לקבל אריח אחד, או שצריכה להיות ראויה לקבל אריחים לכל אורכה. ובירושלמי למשנתנו מפורש כלשון אחרון,<sup class="footnote-marker">33</sup><i class="footnote">וכן משמע גם מלשון הירושלמי פ"א סה"א, י"ח ע"ד: את הקורה <b>ואריחיה.</b></i> ולא עוד אלא שבזה נחלקו החכמים ורשב"ג, לפי דברי החכמים שמניח את האריח לאורכו, נמצאת הקורה ראויה לקבל עשרים אריחין,<sup class="footnote-marker">34</sup><i class="footnote">אורך האריח הוא ג' טפחים - חצי אמה, ופתח המבוא הוא - עשר אמות.</i> ולדעת רשב"ג שמניח את האריח לרוחבו של פתח המבוי, ואינו תופס בקורה אלא טפח וחצי צריכה הקורה לקבל פי שתים, והיינו ארבעים אריחין.<sup class="footnote-marker">35</sup><i class="footnote">לפנינו בירושלמי הגירסא היא להפך, אבל כן מעתיק בשם הירושלמי במאירי י"ד א', וכן, כנראה, מגיה גם הרשב"א, עיין מ"ש על כ"ז בירושלמי כפשוטו, עמ' 230 ואילך. וכן נראה מהמשך הירושלמי שאמרו להלן שם: מה בין חצי טפח מיכן וחצי טפח מיכן וחצי טפח באמצע? ומכאן שלחכמים מניח את האריח לאורכו על הקורה ואינו בולט אלא חצי טפה מן הצד, וכשיטת הבבלי. אבל אם מניח את האריח באורכו לרחבו של הפתח, נמצא שיש כאן שני טפחים בליטה מן הצדדים. ודוחק לומר שבשיטת רשב"ג אנן קיימין שם, וכגירסא שלפנינו בירושלמי. ועיין במאירי שם שפירש שדברי הירושלמי עונים על קורות המתאימות, ובירושלמי שלפנינו משמע שהמחלוקת היא ביחס למשנתנו.</i> ולפ"ז רשב"ג לשיטתיה שסובר שמניח את האריח לארכו, לרחבו של פתח, מצריך בקורות מתאימות שיקבלו את האריח לאורכו, ויש כאן קולא וחומרא: קולא, שאעפ"י שהן מובדלות זו מזו שני טפחים, וכל אחת מן הקורות מקבלת חצי טפח מן האריח מכאן וחצי טפח מכאן, מצטרפות; וחומרא, שהן צריכות להיות חזקות כדי לקבל ארבעים אריחין.<sup class="footnote-marker">36</sup><i class="footnote">ופשיטא שהמספר הוא לאו בדווקא, שהרי אנו מכשירין את הקורה בלבוד, ואף האויר נכנס לחשבון של עשר האמות, ועיין ברשב"א שצייננו בפנים.</i> ועיין בפירוש הראב"ד שהביא הרשב"א י"ד א' ד"ה ר' יהודה, ועיין היטב במאירי שם ד"ה התאים. ועיין מ"ש בס' גאון יעקב כאן.

Halakhah 5

<small>12.</small> <b>היתה אחת למעלה ואחת למטה וכו'. </b>ירושלמי פ"א ה"ג, י"ט ע"א, בבלי י"ד א', סוכה כ"ב ב'. ומסדר התוספתא ברור שבקורות קטנות עסיקינן, ואין בכל אחת מהן טפח. ועיין בערוך לנר סוכה כ"ב ב', ונעלמה ממנו לפ"ש התוספתא. 
<small>13.</small> <b>רואין את התחתונה כאילו היא עולה למעלה וכו'. </b>כלומר, אומרים גוד אסיק, או חבוט רמי.<sup class="footnote-marker">37</sup><i class="footnote">ונקט את שניהם מפני הסיפא, שאם אחת מהן למעלה מכ' אמה אין אומרים חבוט רמי, ואם אחת מהן למטה מעשרה טפחים, אין אומרים גוד אסיק.</i> ובירושלמי ובבבלי עירובין הנ"ל אמרו שר' יוסי בר' יהודה סובר כאביו שאמר (בפ"א מ"ד) רחבה אעפ"י שאינה בריאה, ורואין אותה כאילו היא של מתכת, ואף כאן אעפ"י ששתי הקורות אינן מונחות בשוה, ואינן ראויות לקבל אריח כמו שהן, מ"מ רואין אותן כאילו מונחות בשוה.<br>ברם בבבלי סוכה הסיקו שאם אין בין הקורות ג' טפחים אמרינן חבוט רמי, ואעפ"י שאין בכל אחת מהן טפח. וכן בירושלמי הנ"ל אמרו בשם רב: והוא שתהא העליונה בתוך שלשה טפחים לתחתונה. ופירשו הרשב"א והריטב"א כאן שאם אין ביניהן ג' טפחים אף רבנן מודי, וחבוט רמי עדיפא מלבוד, ורואין אותן כאילו שתיהן זו בצד זו ממש, ועיין בגאון יעקב כאן. וכן נראה מן הירושלמי הנ"ל, שהרי רב פסק להלן שם ברה"ד שהלכה כר"מ שאין אומרין רחבה אעפ"י שאינה בריאה, ומסתבר יותר שמה שאמר והוא שתהא העליונה בתוך שלשה לתחתונה היא אפילו כר"מ.<br>ובמאירי כאן י"ד א' ד"ה היו משמע שהוא מפרש שהיו הקורות זו על גבי זו בשוה, ואם לא היה ביניהן ג' טפחים אנו אומרים לבוד, "ואעפ"י שבמתאימות לא הכשרנו בתורת לבוד, הואיל ותחתונה סובלת העליונה אם ארחי מכניעים אותה, די לנו בכך, ורואין כאילו נסמכו". ועיין בר"מ פי"ז מה' שבת הכ"ה, במ"מ ובכ"מ שם, ומפשוטה של לשון הר"מ משמע שהמבוי כשר, אעפ"י שהקורות מרוחקות זו פחות מג' טפחים גם כשנוריד אותן לשטח שוה. אבל במרכבת המשנה שם פירש את דברי הר"מ שהוא מדבר על מרחק הגובה, אבל כשנוריד אותן יהיו דבוקות ממש. ועיין באו"ש שם ובשי"ק לירושלמי הנ"ל ד"ה ובלבד.<br>ברם כמה מן הראשונים<sup class="footnote-marker">38</sup><i class="footnote">לרבות גם את הריטב"א בעצמו בסוכה כ"ב ב'. ושמא יש לפנינו שם מהדורא קמא.</i> סוברים שר' יוסי בר' יהודה בשיטת אביו ממש (ואין כאן מליצה) ואין הלכה כמותו, וכ"ה ברי"ף שלפנינו,<sup class="footnote-marker">39</sup><i class="footnote">אבל ברי"ף כ"י חסרה כל הפיסקא "וכן הא דא"ר יוסי בר' יהודה וכו' ולית הלכתא כותיה". עיין בגליון שם בהגהות א"י אות ג' ואות ד' ובדק"ס, עמ' 41, אות ח'. וכן מוכח ברא"ש כאן פ"א סי' י"ח. וכן לא העתיקה בס' העתים, עמ' 120 ואילך, ועיין בהערה פ"ו שם.</i> ובתוספות עירובין וסוכה במקומו וכ"ה ברא"ש פ"א סי' י"ח ובהגה"מ להר"מ הנ"ל בשם מהר"מ [בר ברוך] ועוד.
<small>14.</small> <b>ובלבד שלא תהא התחתונה למטה מעשרה וכו'. </b>פירש הר"ח: למעלה מעשרים אמה שיצאה מתורת פתחו של היכל וכו', למטה מעשרה טפחים שיצאת מתורת מחיצה. 

Halakhah 6

<small>15.</small> <b>היתה זו יוצאה מכותל זו וכו'. </b>ירושלמי ובבלי הנ"ל. 
<small>16-17.</small> <b>או שהיתה רחבה מראשה אחד וקצרה מראשה אחד. </b>כלומר, שמראשה אחד היתה רחבה טפח ומראשה שני היתה צרה,<sup class="footnote-marker">40</sup><i class="footnote">והיא קצרה היא צרה, עיין להלן פ"ד, שו' 24. וכן בתיו"ט כלים פי"א מ"ז: שהרבה פעמים נמצא בלשונם שמשתמשים בלשון "קצר" והמכוון בו צר, ולפי שאינו רחב קראוהו קצר. ועיין רש"י כאן כ"ב א' סד"ה אריך וקטין. וכן ברש"י ע"ז ט"ז א' (במשנה שם) ד"ה בימה: קצר הוא וגבוה. ועיין הרשימה אצל ר"ש אברמסון בלשוננו הנ"ל (לעיל הע' 26), עמ' 67, ובהע' 2 שם.</i> ואין ברוחבה טפח. ובבא זו אינה בירושלמי ובבבלי הנ"ל, ואף הר"מ לא הביאה, ופשוטה היא, שהרי אפילו אויר בפחות משלשה אינו פוסל. 
<small>17-18.</small> <b>הרי זה צריך. </b>בד, כי"ע וכי"ל: צריך למעט, והיא באשגרה מלמטה, והנכון כלפנינו, ופירושו, הרי זה צריך קורה אחרת, וכ"ה בירושלמי (בלי המלה "אחרת") ובבבלי הנ"ל. 
<small>18.</small> <b>רבן שמעון בן גמליאל אומ' ארבעה. </b>וכ"ה בבבלי הנ"ל ובמקבילה שבסוכה כ"ב א'. ובס' המפתח לרבינו נסים כאן ע"ו א': והיא שנויה בתוספתא דעירובין פ"א. וכ"ה דעת הבבלי בכ"מ שרשב"ג סובר שלבוד הוא בפחות מד' טפחים, עיי"ש ט' א', י"ד ב', ט"ז ב', ע"ו א', פ"ז ב'. אבל בירושלמי כאן: אית תניי תני ארבעה. מאן דמר שלשה כדי עבירת אדם, מאן דמר ארבעה כדי מקום, ועיין באו"ש פי"ז מה' שבת הכ"ד. ועיין להלן, שו' 24–25, ומש"ש. ועיין בירושלמי פ"א סה"ב, י"ט ע"א, ובגליון אפרים שם, ולפי הגהתו ידע גם הירושלמי שזו היא שיטת רשב"ג, אבל כבר כתבנו לעיל, שו' 8–9, סד"ה ברם שאין הכרח להגיה בירושלמי. 
<small>19.</small> <b>ומגעת בכותל אחר אם גבוהה הימנו שלשה טפחים וכו'. </b>כלומר, אעפ"י שהקורה מגעת לכותל ממש אלא שהיא תלויה באויר (או מונחת ע"ג יתד דק) למעלה מן הכותל ג' טפחים צריך למעט את הגובה ולהוריד את הקורה עד פחות מג' טפחים. ועיין בבלי ט' א' ובתוספ' שם ד"ה שאין וברשב"א שם. אבל מתוך דברי הריטב"א ח' ע"ב מוכח, שאם הקורה מגעת עד הכותל ממש, אנו אומרים חבוט רמי אפילו אם הקורה גבוהה יותר מג' טפחים, וצ"ע מן הברייתא שלנו שמפורש בה שאפילו בכגון דא צריך למעט. וצריך לפרש שהמדרון של הקורה כאן אינו שופע הרבה, ואינו מפריע להנחת אריחים כדרכם. ועיין להלן. 
<small>20.</small> <b>עשויה מדרון מקבלת אורח בנוי חיושב כדרכו וכו'. </b>כלומר שהקורה מונחת באלכסון, והיא יכולה לקבל אריח בנוי בטיט על גביה, שאינו צריך חיזוק יותר מאשר אריח המונח ע"ג קורה ישרה. ובמשנתנו פ"א מ"ה: עקומה רואין אותה כאילו הוא פשוטה, עגולה רואין אותה כאילו היא מרובעת. ונחלקו אמוראים בירושלמי בבבא ראשונה אם היא מדברי ר' יהודה (הסובר ברישא שאפילו היתה של קש רואין אותה כאילו היא של מתכת) או דברי הכל היא. ועל הסיפא ("עגולה וכו' ") אמרו שם שהיא דר' יהודה. וכמה מן הראשונים פירשו שבבבלי סברו שעקומה ועגולה כשרה לדברי הכל.<sup class="footnote-marker">41</sup><i class="footnote">עיין רשב"א י"ד א' ד"ה עקומה, מאירי וריטב"א י"ג סע"ב, ומ"ש הגר"י שור בהגהותיו לס' העתים, עמ' 121, הע' פ"ו, ומ"ש לעיל הע' 39.</i> וכבר העיר בגאון יעקב כאן י"ד א' סד"ה והיכא על התוספתא כאן שמפורש בה שאם אין הקורה מקבלת אריח מחמת מדרונה צריך להגביה, ואין אומרין רואין, וסיים: וצריך תירוץ. 

Halakhah 7

<small>21-22.</small> <b>מבוי המקרה מרוח אחת והדלה עליה וכו'. </b>המפרשים נדחקו בפירוש בבא זו. ולכאורה משמע שבמבוי המפולש משני צדדין עסיקינן (כלומר, מצד אחד הוא מפולש לחצר שאינה מעורבת, ומצד שני לרשות הרבים) ומלמדת הברייתא שאם יש כאן קירוי (וסתם קירוי הוא לא פחות מד' טפחים) מצד אחד, אעפ"י שלא נעשה לשם עירוב, ואח"כ הדלה את הגפן וכו' מצד שני מותר לטלטל בכולו, ואעפ"י שאין הקירוי והגפן מקבלין אריח (עיין להלן), ואעפ"י שלא עשה להי בראשו, עיין בהגהת הר"ף לסמ"ק סי' רפ"ב, ד' קרימונה, קמ"ט סע"ב, בטאו"ח ריש סי' שס"ד, בב"ח, בשו"ע ובנו"כ שם. אבל מסתימת לשון הברייתא משמע שמדברים כאן בסתם מבוי שהוא מפולש רק מצד אחד. ובכי"ל גורס כאן, הדלה (בלי וי"ו) עליה וכו', ולהלן בסמוך גורס (וכ"ה בכי"ע שם): מרוח אחת וכו'. ולפ"ז אפשר לפרש שיש לפנינו שתי דוגמאות, והוי"ו שלפנינו הוא וי"ו המחלק, כלומר, <b>או</b> שהדלת עליה וכו'. וכן משמע קצת מן הירושלמי כאן פ"א ה"א, י"ח ע"ב, וסוכה פ"א ה"א, נ"א רע"ד.<sup class="footnote-marker">42</sup><i class="footnote">ועיין מ"ש בפירוש הירושלמי לעיל שבת פ"י, שו' 37, ד"ה ובלבד.</i> והכוונה שאם המבוי מקורה מרוח אחת (כלומר, שאינו מקורה כולו, אלא בסופו גרידא), או שהדלה עליו את הגפן מרוח אחת, אינו צריך כלום, אעפ"י שאין הקירוי מקבל אריח (ואין דינו כקורה של קש וקנים שבמשנתנו פ"א מ"ה), והדברים דבוקים להלכה שלעיל שהתנו שם בקורה העשויה מדרון שהיא צריכה לקבל אריח יושב עליה כדרכו. ובירושלמי הנ"ל: מבוי המקורה כשר וכו', לא סוף דבר מקורה אלא נתן מלתרא ויש בו רחב ארבעה טפחים מתרת את המבוי. ובבבלי ג' א': א"ר אילעא אמר רב רחבה ד' אעפ"י שאינה בריאה (וכ"ה להלן שם י"ד א'), ואם יש לה אמלתרא<sup class="footnote-marker">43</sup><i class="footnote">היא אמלתרא היא קורה בת ד' טפחים, עיין ר"ח שם ד"ה מאי אמלתרא, ועיין מ"ש בירושלמי כפשוטו, סוף עמ' 228 ואילך.</i> אפילו גבוהה יותר מעשרים אמה אינו צריך למעט. ורב שנה ע"פ התוספתא כאן, ועיין מ"ש להלן בהלכה הסמוכה סד"ה עשוי. ועיין ירושלמי פ"א ה"א, י"ח ע"ג, ואינו עניין לכאן, ושם מדברים במבוי שהוא כולו מקורה. 
<small>22.</small> <b>ואת הדלעת ואת הקיסוס וכו'. </b>לשון משנתנו בסוכה פ"א מ"ד. וקיסוס הוא צמח מטפס, עיין מ"ש לעיל ח"ב, עמ' 631, הערה 46. 
<b>מרוח אחרת וכו'. </b>וכ"ה בד. ובכי"ע ובכי"ל: מרוח אחת, והסופרים שחשבו שיש לפנינו דוגמא אחת (עיין מ"ש לעיל שו' 21–22) כתבו: מרוח אחרת. ועיין מ"ש לעיל שו' 21–22 בפירוש הגירסא שלפנינו. 

Halakhah 8

<small>23.</small> <b>עשוי לחיים למבוי גבוהים מן הארץ שלשה טפחים וכו'. </b>וכ"ה בד, אבל בכי"ע ובכי"ל: עשה לחיים למבוי וכו'. וכנראה שהמלה "למבוי" שלפנינו הוא תיקון סופרים, וצ"ל: עשוי לחיים גבוהים וכו'. וכן ברוקח סי' קע"ה: בתוספתא לחיים גבוהים מן הארץ ג', או משוכין מן הכותל ג' טפחים, צריך למעט. ובירושלמי פ"א ה"ו, י"ט סע"א: ותני כן עשה לחיים למבוי (כגי' כי"ע וכי"ל) אם גבוהין מן הארץ פחות משלשה, או שהיו סמוכין לכותל פחות משלשה, מותר. שלשה (כלומר, אם משוכין שלשה), והוא שיהא העומד רבה על החלל.<sup class="footnote-marker">44</sup><i class="footnote">ועיין מ"ש בירושלמי כפשוטו, סוף עמ' 234 ואילך.</i> ובבבלי י"ד ב': אמר רב<sup class="footnote-marker">45</sup><i class="footnote">כגי' כי"מ, ולפנינו בטעות: רבא, עיין דק"ס, עמ' 43, הע' ר'.</i> עשה לחי למבוי והגביהו מן הקרקע שלשה, או שהפליגו מן הכותל שלשה, לא עשה ולא כלום. אפילו לרשב"ג דאמר אמרינן לבוד (כלומר, בארבעה טפחים), הני מילי למעלה, אבל למטה, כיון דהויא מחיצה שהגדיין בוקעין בה לא קאמר. ולפי זה אף כאן שנה רב<sup class="footnote-marker">46</sup><i class="footnote">עיין מ"ש לעיל, שו' 21–22 סד"ה מבוי המקרה.</i> בשיטת התוספתא.<sup class="footnote-marker">47</sup><i class="footnote">הדבור "אפילו לרשב"ג וכו' " הוא, כנראה, מסתם התלמוד.</i> 

Halakhah 9

<small>24-25.</small> <b>אבני בנין היוצאות מן הכותל ובין זו לזו ארבעה טפחים וכו'. </b>וכ"ה בד. אבל בכי"ע ובכי"ל: שלשה טפחים וכו'. ולשתי הנוסחאות "בין זו לזו" פירושו מתחילת האחת עד סוף חבירתה.<sup class="footnote-marker">48</sup><i class="footnote">עיין מ"ש לעיל ח"א, עמ' 397, הע' 13.</i> ואף שעובי האבנים הוא כל שהוא, הרי מכל מקום ממעט הוא את שיעור ד' טפחים. ואשר לעצם השינוי בין הנוסחאות, כן שנינו בירושלמי פ"א ה"ו, י"ט רע"ב: אבני הבניין היוצאות מן הבניין (כלומר, זו למעלה מזו) אם אין בין אחת לחבירתה <b>שלשה</b> טפחים נידון כלחיים. וכן מעתיק משם בר"ח סוכה י"ט א'. ובבבלי ט"ו א': ת"ש אבני גדר היוצאות מן הגדר מובדלות זו מזו פחות משלשה אין צריך לחי אחר, שלשה צריך לחי אחר. ברם אין להגיה את הנוסח שבכי"ו ובד, שהרי כן שנינו בירושלמי פ"א סה"א, י"ח סע"ד: ותני כן מבוי העשוי לחיים לחיים (כלומר, לאורך המבוי) אם יש בין זו לזו (כאן ברור שאין הלחיים בכלל) <b>ארבעה</b> טפחים מטלטלין עד החיצון (שהרי אין הלחיים מצטרפים, והחיצון גרידא נחשב ללחי) ואם לאו (כלומר, שאין ביניהן ד' טפחים), מטלטלין עד הפנימי.<sup class="footnote-marker">49</sup><i class="footnote">מפני שכולם נחשבים ללחי אחד, ואסור לטלטל בין הלחיים, כמפורש בירושלמי לעיל שם בסמוך, ובבבלי ח' ב'.</i> ואעפ"י שהברייתא שם מדברת בלחיים לאורך המבוי, וכאן מדברים בלחיים זו למעלה מזו, מ"מ מצינו ברייתא ארצי ישראלית סתמית, מעין ברייתא שלנו, ששנתה בשיטת רשב"ג. ובבבלי ט' א' אמרו כן בשם ר' יוחנן: מבוי שרצפו בלחיין פחות פחות מד' באנו למחלוקת רשב"ג ורבנן וכו'. 
<small>25.</small> <b>אין צריך לחי וקורה אותו מקום. </b>וכ"ה בכל הנוסחאות, אבל בירושלמי ובבבלי אין המלים "אותו מקום". ובבבלי שם העמידוה (למ"ד לחי העומד מאליו לא הוי לחי) כשעשאום מתחילה לשם לחי. 

Halakhah 10

<small>26.</small> <b>כותל שצדו אחד כנוס מחבירו ושויה מבפנים וכו'. </b>ירושלמי פ"א ה"ו י"ט ע"ב, בבלי ט' ב', ט"ו א' בשם תני ר' חייא. ועיין בציורים של רש"י ט' ב'. 

Halakhah 11

<small>27-28.</small> <b>היתה קרן זוית זו יוצאה מכותל זה וכו'. </b>בכי"ו חסרה בבא זו, ואיננה אף בכי"ל ובבבלי אבל ישנה בד, בכי"ע ובירושלמי הנ"ל (בשינוי סדר). ומסתבר שנשמטה ע"י הדומות. ופירש בשי"ק שם שברייתא זו היא כר' אליעזר (במשנתנו פ"א מ"ב) המצריך שתי לחיין. ועיין במתא דירושלים מ"ש על שי"ק, ונעלמה ממנו לפ"ש התוספתא שמפורש בה "מכותל זה וכו' מכותל זה", ולא כלשון הירושלמי "יוצא מיכן וכו' יוצא מיכן" שרצה לפרש בה שבכותל אחד עסיקינן, והן יוצאות זו למעלה מזו. 
<small>28-29.</small> <b>העמיד לחי וקורה באמצע מבוי אין לו אלא עד מקום לחי וקורה. </b>בבבלי י"ד ב': תנא עשה לחי לחצי מבוי אין לו אלא חצי מבוי. פשיטא. אלא אימא יש לו חצי מבוי. הא נמי פשיטא. מהו דתימא ליחוש דילמא אתי לאישתמושי בכוליה קמ"ל. והוכיה הרשב"א<sup class="footnote-marker">50</sup><i class="footnote">לפי המאירי י"ד ב' ד"ה מי שעשה, מגיד משנה פי"ז מה' שבת ה"כ, הגהות הרי"ף בתמת ישרים, י"ב ע"ג.</i> מן התוספתא כאן שלהי לאו דווקא, אלא אפילו קורה דינה כלחי, כמפורש כאן, "ולא תאמר דוקא לחי שהוא משום מחיצה, ומחיצה בכל מקום נמוקה עמה, אבל קורה שאינה אלא משום היכר, אין היכר אלא בשנעשית בראש המבוי". ועיי"ש שהוכיח כן מסוגיית הבבלי עצמה.<sup class="footnote-marker">51</sup><i class="footnote">הרשב"א הטיל על החצי המתוקן כל תנאי מבוי, והיינו שלא יהא פחות מד' אמות, ושיהא ארכו יותר מרחבו, ושיהו חצרות ובתים פתוחים לתוכו, עיין במקורות הנ"ל ובעבוה"ק להרשב"א שער א' סי' י', ו' ע"א.</i><br>והנה אף בתוספתא כאן מפורש כגירסת הבבלי שאין לו אלא עד מקום לחי וקורה,<sup class="footnote-marker">52</sup><i class="footnote">בתוספות בכורים כותב: עד מקום לחי וקורה. ולעניין המקום לחי וקורה אם מותר להשתמש עיין ש"ס ח' ע"ב וכו'. וכנראה שהרגיש שאפשר לפרש בלשון התוספתא שאין לו אלא עד מקום לחי וקורה, ולא בין הלחיים ותחת הקורה. אבל העיקר חסר מן הספר.</i> ומשמע מלשונה שיש כאן חידוש שאסור לטלטל בכולו. ונראה שלפי מסורת א"י (עיין להלן) אפשר לפרש שהדברים דבוקים לרישא, והיינו אם קרן זוית יוצאת מכותל זה וקרן זוית יוצאת מכותל זה שדינן כלחיים, מ"מ אם העמידו לחי וקורה באמצע המבוי אין להם אלא עד מקום הקורה והפסידו את השאר, מפני שהוכיחו במעשיהם שאינם סומכים על הקרנות, ולא נעשו הקרנות אלא לצורך הבניין. ואפילו למ"ד לחי העומד מאליו הוי לחי, מ"מ כשגילו דעתם שאינם סומכים עליו, אינו מתיר, כמפורש בבבלי ט"ו סע"א, עיי"ש בפירש"י.<br>ובירושלמי פ"ה ה"ה, כ"ב ע"ד: חד רבי פנחס סלק להכא חמא כפתה<sup class="footnote-marker">53</sup><i class="footnote">כ"ה במאירי נ"ט א', 83 ע"א. ולפנינו בטעות: חזא בפתח.</i> דשקתא דגזוראי. אמר להן חלקתם עירובכם. א"ל ר' יודה בר שלום לחיזוק בתים נעשית. כלומר, הכיפה לא נעשית לשם עירוב, אלא לשם חיזוק הבתים (עיין בבלי מנחות ל"ג ב'), ואין סומכין עליה. ועיין בעבודת הקודש להרשב"א שער א' סי' ח, ה' ע"ב. ועיין בבלי י"א ב', ואינו עניין לכאן.<br>וכ"ז הוא לשיטת בני א"י ששנו לפני כן את הבבא של קרנות היוצאות מן הכותל, אבל בבבל לא שנו ברייתא זו,<sup class="footnote-marker">54</sup><i class="footnote">עיין מ"ש לעיל בפנים, שו' 27–28, שהברייתא ההיא אינה הלכה, ונשנתה בשיטת ר' אליעזר.</i> וממילא היו מוכרחים לפרש אותה אחרת, ויש כאן שתי מסורות. וכי"ע וד הם במסורת הירושלמי, וכי"ו וכי"ל במסורת הבבלי.<br>ועיין בתוספות נ"ט ב' ד"ה מבוי, לקוטות הרמב"ן, רשב"א וריטב"א שם, מאירי נ"ט א', רא"ש פ"ה סי' ט', שו"ת הריב"ש סי' ת"ה, תשב"ץ ח"ב סי' ל"ה, והעתקתי אותם בהירושלמי כפשוטו, עמ' 300 ואילך. ועיין להלן פ"ה, שו' 14, ומש"ש.

Halakhah 12

<small>30.</small> <b>עושין פסין לבוראות ארבעה דיומדין נראין כשמונה. </b>פיסקא ממשנתנו פ"ב מ"א, אלא ששם נוסף: דברי ר' יהודה. ר' מאיר אומר שמונה נראין כשנים עשר, ארבעה דיומדין וארבעה פשוטין. והתוספתא לא הזכירה כאן את דעת ר' מאיר, עיין מ"ש להלן בהלכה הסמוכה. ומתבאר מתוך התלמוד שאנו מדברים בבארות<sup class="footnote-marker">55</sup><i class="footnote">הנובעות מים חיים. ובירושלמי פ"ב ה"ד, כ' ע"ב: לביריות ולא לבורות. ובבבלי י"ח א': לביראות אין, לבורות לא.</i> עמוקות שהן עצמן רשות היחיד (שהן עמוקות י' טפחים ורחבות ארבעה), ומוקפות רשות הרבים, או כרמלית, ואינו יכול למלאות מהן מים ולהוציאן על שפת הבאר שהיא רשות הרבים או כרמלית. ומפני תקנת הרבים<sup class="footnote-marker">56</sup><i class="footnote">עיין בירושלמי פ"ב ה"א, י"ט ע"ד ואילך, בבלי כ' סע"ב ואילך. ועיין בתוספתא ב"ק פ"ו הט"ו.</i> התירו כאן לעשות ארבעה דיומדין<sup class="footnote-marker">57</sup><i class="footnote">שני קרשים בצורת אות דלי"ת עומדים בזויות הבאר. וארבעת הדיומדין נראין כשמונה, כלומר שמונה קרשים מכל הצדדים. ואמרו בבבלי י"ח א': מאי דיומדין, א"ר ירמיה בן אלעזר דיו עמודין. וכנראה שצדקו החכמים שגזרו מלה זו מן היוונית δίδυμον תאום, והיינו שני קרשים התואמים למעלה ולמטה ועומדים בזוית.</i> בזויות הבאר, "גובהן עשרה טפחים ורחבן ששה" (משנתנו הנ"ל), ומכניס את בהמתו לבין הדיומדין ומשקה אותה מים מן הבאר. ואעפ"י שיש כאן פרוץ מרובה על העומד, שהרי אין כאן דופן בכל צד יותר משתי אמות, מ"מ מכיון שיש כאן מחיצות בזוית התירו חכמים מפני תקנת הרבים. ואמרו בירושלמי פ"ב ה"א, י"ט ע"ד: לפי שבכל מקום עומד רבה על הפרוץ, וכאן היקלת עליו שיהא הפרוץ רבה על העומד, החמרת עליו בדבר אחר, שבכל מקום עושה פס של ארבעה טפחים, וכאן עושה פס של ששה טפחים. 
<small>30-31.</small> <b>היתה אבן אחת מרובעת וכו'. </b>כלומר, בראש כל זוית. ובירושלמי פ"ב ה"א, כ' ע"א: היתה אבן אחת גדולה וכו'. אבל בבבלי י"ט ב': <b>ר' שמעון בן אלעזר</b> אומר היתה שם אבן מרובעת וכו'. ועיין בר"ח שם, ואפשר שקיצר, אעפ"י שהזכיר שם התנא שבסיפא. 
<small>33.</small> <b>היתה עגולה רואין אותה שאם תחלק וכו'. </b>וכ"ה בכי"ל. ובד: שאם תחקק. ובבבלי הנ"ל: כל שאילו תיחקק ותחלק וכו', כלומר, רואין כאילו חקוק מרובע בתוך העיגול,<sup class="footnote-marker">58</sup><i class="footnote">עיין בבלי סוכה ח' א'.</i> ואח"כ רואין את שני צלעי המרובע כדיומדין, וסבירא ליה לתנא זה תרי רואין. ובירושלמי הנ"ל: אית תניי תני שאם תיחקק וכו', מאן דמר שאם תיחקק בעגולה, ומאן דמר שאם תיחלק במרובעת. 

Halakhah 13

<small>34-35.</small> <b>כמלוא שתי רבקות של שלש שלש בקר וכו'. </b>פיסקא ממשנתנו פ"ב מ"א. ורבקה הוא מלשון המקרא עגל מרבק (ש"א כ"ח, כ"ד ועוד), ופירש ר' יונה ן' ג'נח בשרש רבק: והרבק חבל יקשרו בו הצואר, כדי שלא יסור השה, או העגל, כשרוצים להשמינם. ועיין ערוך ערך רבק. ולא הוסיפה התוספתא אלא שיעור המדה של שתי הרבקות. 
<small>35.</small> <b>וישנן מעשר אמות וכו'. </b>בד, כי"ע וכי"ל: כעשר אמות וכו'. וכ"ה בירושלמי פ"ב סה"א, כ' ע"א. ובבבלי י"ט סע"א: ת"ר כמה ראשה ורובה של פרה שתי אמות. וכמה עוביה של פרה אמה ושני שלישי אמה, שהן (כלומר, שני צמדים של שלשה, שלשה) כעשר אמות דברי ר' מאיר וכו'. ושאלו שם: כעשר? הא עשר הויין. ותירצו ששנו כן אגב הסיפא. אבל הרשב"א שם מביא את הקושיא ואת התירוץ בשם "יש ספרים", ולפניו לא היה כ"ז בתלמוד. 
<small>35-36.</small> <b>ר' יהודה או' כשלש עשרה וכארבע עשרה אמה. </b>וכ"ה בירושלמי ובבבלי הנ"ל. ובמשנתנו הנ"ל: ר' יהודה אומר של ארבע ארבע (כלומר, וביניהן שתי רבקות של ארבע ארבע). והוסיפה התוספתא את שיעור המדה. ולפי החשבון של אמה ושני שלישי אמה לכל פרה יוצא שלש עשרה אמה ושליש לשמונה פרות. ולפיכך אמר רב פפא (בבלי שם י"ט ב'): יתירות על שלש עשרה ואינן מגיעות לארבע עשרה.<sup class="footnote-marker">59</sup><i class="footnote">עיין מ"ש בירושלמי כפשוטו, עמ' 250, ד"ה ר' יודה. ואם הגהתי נכונה, אפשר שפירשו שם שהסיפא של משנתנו ("קשורות ולא מותרות, אחת נכנסת ואחת יוצאת") היא מדברי ר' יהודה, והריוח צריך להיות יותר משלש עשרה אמות ושליש, ולפיכך אמרו: כשלש עשרה וכארבע עשרה פרא [ציבחד], ולא אמרו: כשלש עשרה אוף ציבחד.</i><br>והנה בתוספתא כאן לא נזכרו כלל דברי ר' מאיר שבמשנתנו: שמונה נראין כשנים עשר, ארבעה דיומדין וארבעה פשוטין. ולשיטת הבבלי י"ט ב' אין צורך בזה, שהרי אין כאן אלא מחלוקת אחת, והיא בשיעור גודל הפתח. לר"מ גודל הפתח אינו יותר מעשר אמות, ולפיכך אם הפתח הוא יותר מעשר אמות צריך להוסיף פשוטין. ור' יהודה מתיר בפתח עד י"ג אמה ושליש בלי פשוטין. אבל אם הבור עצמו הוא שתים עשרה אמה, וכשהוא מרחיק שתי אמות ממנו מכל צד (כדי להכניס ראשה ורובה של פרה), נמצא חלל של שש עשרה אמה המוקף בדיומדין של אמה אמה מכל צד, וביניהן ארבע עשרה אמה, בזה אפילו ר' יהודה מודה שצריך פשוטין.<br>אבל שיטת הירושלמי היא שיש כאן שתי מחלוקות בלתי תלויות, "ועל דעתיה דר' מאיר דיומדין ופשוטין,<sup class="footnote-marker">60</sup><i class="footnote">כלומר, אפילו אם הפתח הוא פחות מעשר אמות צריך לעשות פשוטין.</i> מתוך שאת עושה דיומדין אבל לא פשוטין, אף הוא סבור לומר שמא מחיצת שבת כך היא, והוא הולך ועושה כן במקום אחר ומתחייב". ולהלן שם אמרו: א"ר בא בר ממל לא נצרך ר' מאיר לפשוטים אלא בשיטת ר' יודה (והוא כדברי הבבלי הנ"ל). א"ר יוסה ואפילו משיטתיה, מכל מקום אין העומד רבה על הפרוץ, מכיון ש[אין] העומד רבה על הפרוץ צריך פשוט. ועיין מ"ש בבאור כל הסוגיא שם בהירושלמי כפשוטו, עמ' 247 ואילך.
<small>36.</small> <b>וכמה יהוא קרובין לבאר וכו'. </b>משנתנו פ"ב מ"ב. ולעיל הבאנו את הברייתא שבבבלי י"ט סע"א: כמה ראשה ורובה של פרה שתי אמות. ואמרו בירושלמי פ"ב ה"ב, כ' ע"א: והוא שיעורא (כלומר, ראשה ורובה של פרה הוא שיעור קבוע),<sup class="footnote-marker">61</sup><i class="footnote">וכן בירושלמי פאה פ"ו סה"א, י"ט ע"ב: ר' יונה בעי והוא שיעורה (כ"ה בכי"ר ובכי"ס שם, ולפנינו בטעות: והוא בעי שיעורה), כלומר, ר' יונה שאל אם השיעור ששנתה המשנה שם הוא שיעור קבוע ומסויים. וכן בירושלמי ב"מ פ"ד דה"ג, ט' ע"ד: האונאה ארבעה כסף כו'. רב אמר שיעור הוא. ר' יוחנן אמר לית היא שיעורה. ופירושו שרב סובר שהשיעור מעה כסף הוא בדווקא, ואין אונאה בפחות ממעה כסף, ור' יוחנן סובר שאין השיעור בדווקא, אלא אפילו בפרוטה יש אונאה אם הונה לפי חשבון המשנה, כמו שפירש לנכון בנתיבות ירושלים שם במקומו.</i> כשיעור הזה, אפילו גמל כולו מבחוץ מותר. פחות מכשיעור הזה, אפילו גדי כולו מבפנים אסור. וכן פסק הר"מ בפי"ז מה' שבת הכ"ט. ועיין ברשב"א ובריטב"א י"ז ב' ובמאירי כ' א'. 
<small>37.</small> <b>כמה יהוא רחוקין מן הבור וכו'. </b>משנתנו פ"ב מ"ב. וכל הברייתא הובאה בבבלי כ"ב א'. ועיי"ש י"ט ב'. 
<small>38.</small> <b>ובלבד שירבה בפסין. </b>וכ"ה במשנתנו, אבל בבבלי הנ"ל חסר. ובבבלי י"ט ב'<sup class="footnote-marker">62</sup><i class="footnote">כגירסת ד"ו וכי"א, עיין דק"ס, עמ' 64, הע' ד'.</i> דייקו מן הלשון שירבה "בפסין" שהכוונה שיאריך בדיומדין,<sup class="footnote-marker">63</sup><i class="footnote">דוגמת "המרבה בתפילה" שבירושלמי ברכות פ"ד ה"א, ז' ע"ג, ובמקבילה בתענית, שפירושו "המאריך בתפילה", עיין לעיל שם בירושלמי.</i> שאם לא כן היה צריך לומר: שירבה פסין, כלומר, לשון ברורה, שיוסיף פשוטין, ולא היה צריך לשנות בלשון שהיא משתמעת לשתי פנים. ועיין מ"ש מהרי"ן אפשטין במבוא לנוה"מ, עמ' 512, ודבריו צריכים תיקון. ולשיטת הירושלמי שהבאנו שר"מ מצריך בכל מקום פשוטין, הרי ברור שהכוונה שירבה במניין הפסין. 
<small>38-39.</small> <b>ר' יהודה אומ' בית סאתים מותר וכו'. </b>וכ"ה בבבלי הנ"ל י"ט ב', כ"ב א'. ובמשנתנו ר' יהודה אומר עד בית סאתים. ובהוצ' לו וקויפמן: <b>אף</b> בית סאתים.<br>והנה מפשוטה של משנתנו והברייתא שלנו משמע שדברי ר' יהודה דבוקים ללשון הרישא ("מותר להרחיק כל שהוא", "כמה יהוא רחוקין מן הבור"), והיינו כמה יהוא הפסין רחוקין מן הבור. ובבבלי כ"ב א' שאלו: בור ופסין קאמר (כלומר, לא התיר ר' יהודה יותר מבית סאתים כלל, והבור עצמו עולה למדת בית סאתים), או דילמא בור ולא פסין קאמר (כלומר, שאם הבור הוא בית סאתים מותר, ומקיפו בפסין ברחוק ב' אמות) וכו'. ועיין בתוספות שם ד"ה או דילמא.<br>ברם בתוספ' רי"ד במקומו (א' ע"ד מן הספר): נ"ל דה"ג או דילמא פסין בלא בור קאמר, וקמבעיא ליה אם עולה רוחב הבור לבית סאתים אי לא וכו'. ולפי גירסא זו פירושו כפשוטו שאם נאמר שאין רוחב הבור עולה לבית סאתים יכול להרחיק את הפסים עד בית סאתים. וכן בריטב"א במקומו: ומיהו קשה לי דהא ת"ק בבין הפסין איירי להקריב או להרחיק, ועלה קתני ר' יהודה בית סאתים, והיכי אפשר דלא מיירי ר' יהודה אלא בבור בלא פסין וכו'. ואעפ"י שהמשך הסוגיא מתפרש בדוחק רב לפי פירוש זה, עיי"ש בתוספ' רי"ד ובריטב"א ובגאון יעקב במקומו, מ"מ הרי כבר ראו רבותינו הראשונים שקשה להוציא את הדברים מידי פשוטם.<br>ובירושלמי (פ"ב רה"ג, כ' ע"א): על דעתיה דר' יודה באר מהו שתעלה ממידת סאתים ? נישמעינה מן הדא, ר' שמעון בן אלעזר אומר באר שיש בה מידת סאתים אינו צריך<sup class="footnote-marker">64</sup><i class="footnote">כלומר, אינו יכול, אינו רשאי, עיין מ"ש להלן פ"ה, שו' 26–27, סד"ה מבוי. ועיין להלן הע' 72.</i> להרחיק ממנה אלא מלא ראשה ורובה של פרה. הדא אמרה שהבאר עולה ממידת סאתים.<sup class="footnote-marker">65</sup><i class="footnote">כלומר לר"ש בן אלעזר, ומכאן שלר' יהודה אין הבאר עולה למדת בית סאתים, ומרחיק את הפסים מן הבאר בית סאתים, כפשוטה של משנתנו. ושאלת הירושלמי היא ממש כפירוש בעל תוספות רי"ד (שהבאנו לעיל בפנים) בבבלי. ועיין מ"ש להלן, שו' 43.</i>
<small>39-40.</small> <b>אי אתה מודה בדיר בסהר במוקצה ובחצר<sup class="footnote-marker">66</sup><i class="footnote">מכאן ואילך מתחילים קטעים מן הגניזה שבבית המדרש כאן, אלא שהם קטועים בצידי הדף, אבל מה שנשתמר הוא בכתב ברור מאד.</i> וכו'. </b>כמשנתנו פ"ב מ"ג ולהלן פ"ב, שו' 31 (עיין מש"ש), וככללו של ר"ש בן אלעזר שם ובברייתא שבבבלי כ"ב א'. ופירש"י (במשנתנו י"ח א'): והני פסי ביראות נמי הואיל ומימיהן ראויין לשתיית אדם, תשמיש דירה מעלייתא היא. ועיי"ש בתוספות ד"ה אפילו. אבל ברשב"א שם (י"ג ע"ג מן הספר): ובתוספות פירשו דפסין לא חשיבי מוקפין לדירה וכו', אלא הכי פרכינין ליה, אי אתה מודה בדיר וסהר אעפ"י שהוא אויר שתשמישו לדירה, הלכך אף בפסין יש לך להקל משום קולת הפסין, ואפילו בלא הוקף לדירה, כמו שהתרת בה כך ע"י היקף וכו', עיי"ש. והנה רש"י י"ט ב' ורבינו יהונתן במשנתנו פירשו: דיר מוקף לדירה, שהרועה דר שם בלילה. ובס' העתים, עמ' 68, מוכח שפירש שדיר וסהר אינם מוקפים כהלכתם (והיינו שתי ולא ערב, או להפך). ולפ"ז הפירוש הוא, אי אתה מודה בדיר וסהר שמטלטלים בהם אפילו אם הם יותר מבית סאתים, אעפ"י שהוקפו במחיצות גרועות, אף פסים כן. אבל במשנתנו לא פירש רש"י שהרועה דר שם. והרשב"א הנ"ל מביא משמו: פסין נמי הוקפו לדירה שהבהמה עומדת שם,<sup class="footnote-marker">67</sup><i class="footnote">ועיין היטב בס' העתים, עמ' 54, ובהע' ע"ד שם, ועיין באו"ז ח"ב, ה' עירובין ס' קנ"א, מ' רע"ג, ומ"ש בשו"ת נודע ביהודה מהדו"ת או"ח סי' מ"ז. וצ"ע. ובירושלמי פ"ה ה"ז, כ"ג ע"א, מדמה דיר וסהר (אם הניח עירובו שם) לעיר שחרבו בתיה ודיוריה, עיי"ש. וצ"ע.</i> ומכאן שאף דיר תשמישו לדירה מחמת הבהמה, שבעליה מטפלין בה, עיין רש"י כ"ב ד"ה כל אויר. 
<small>40-41.</small> <b>אמ' להן זו מחיצה ואילו פסין וכו'. </b>ופירש ברשב"א הנ"ל: ומשום דלא הוקפה לדירה לא הייתי מחמיר אם היתה מחיצה גמורה. ובבבלי י"ט ב': זו תורת מחיצה עליה ופרצותיה ביותר מעשר (כגי' כי"ו וראשונים, עיין דק"ס), ואלו תורת פסין עליהן, ופרצותיהן יותר משלש עשרה אמה ושליש. ועיין בתוספ' רי"ד מהדו' תליתאה וברשב"א שם ד"ה הכי קאמר ובריטב"א ובגאון יעקב שם. ועיין בירושלמי פ"ב ה"ד, כ' ע"ב. 
<small>41-42.</small> <b>ואם עשה לרבות ירבה. </b>כ"ז חסר בבבלי י"ט ב', כ"ב ב'. ופירושו, שאף בכל באר יכול לעשות מחיצה גמורה, ואם עושה כן יכול לרבות את המחיצה כמה שירצה. 
<small>42.</small> <b>שהוא בית סאתים על בית סאתים מותר וכו'. </b>המלה "מותר" חסרה בכל שאר נוסחאות<sup class="footnote-marker">68</sup><i class="footnote">בקג"נ הוא בצידי הדף הקטוע (עיין לעיל הע' 66), ואין לדעת אם היתה שם מלה זו.</i> התוספתא, ואינה גם בירושלמי. אבל כ"ה בבבלי כ"ב א'. ופירש"י ד"ה אריך וקטין: ולר"ש בן אלעזר בעינן מרובע כדאמר בהדיא בית סאתים על בית סאתים (כלומר, מרובע), דהוי שבעים אמה ושיריים על שבעים אמה ושיריים. ובירושלמי שהעתקנו לעיל, שו' 38–39, ד"ה ובירושלמי, מפורש: באר שיש בה מידת סאתים, והוא כפירש"י.<sup class="footnote-marker">69</sup><i class="footnote">בר"ח כ"ב א' מעתיק: באר שהוא בית סאתים אינו מותר להרחיק וכו'. אבל מהמשך דבריו להלן מוכח שהוא קיצר, ואף הוא גרס: בית סאתים על בית סאתים.</i> וכבר הוכיחו ממנו הראשונים (הרשב"א והריטב"א במקומו) נגד פירוש הראב"ד שפירש בית סאתים על בית סאתים, שהן ארבע סאין.<sup class="footnote-marker">70</sup><i class="footnote">כלומר, רבינו פירש בית סאתים על בית סאתים, דוגמת "שש מאות רבוא על שש מאות רבוא", עיין מ"ש להלן סוכה פ"ד הע' 8. וכן במכילתא ויסע פ"ג, עמ' 166: ארבע על ארבע הרי שמונה, ח' על ח' ט"ז, ועיין גם בדק"ס יומא, עמ' 235, הע' ז'. ובספרי שופטים פי' קפ"ה, עמ' 225: שלש על שלש הרי שש, ועוד שלש הרי תשע.</i> 
<small>43.</small> <b>אין מותר להרחיב עליה אלא כמלא ראשה ורובה של פרה בלבד. </b>בבבלי הנ"ל: ולא אמרו להרחיק אלא כדי ראשה ורובה של פרה. ובתוספ' רי"ד שם (א' ע"ד מן הספר) ד"ה ר' יהודה: ודחי, דר' יהודה פסין בלא בור קאמר (כן גרס בגמרא, עיין מ"ש לעיל, שו' 38–39, ד"ה ברם), דאין חלל הבור מן המניין, ובכי האי גוונא איהו נמי שרי, ואיכא בינייהו ארוך וקטן, דר' יהודה הוה שרי בית סאתים פסין בלא בור, אפילו אריך וקטין, ור"ש דנקט בית סאתים אבית סאתים לא שרי אריך וקטין וכו', והאי דקאמר לא אמרו להרחיק, לאו דלא ליטפי היא, אלא דלא ליבצר, וכך אתה צריך לפרש, ולא אמרו שצריך להרחיק אלא כדי ראשה ורובה של פרה, ואין ביניהן דבר אחר אלא דאריך וקטין.<br>והנה פירוש רבינו נראה לכאורה דוחק שבדוחקין, אבל קרוב לוודאי בעיני שהוא פירש ע"פ הירושלמי, וכבר ראינו לעיל (הערה 65) שתחילת דבריו שם היא ממש לשון הירושלמי, ובירושלמי גרסינן: באר שיש בה מידת סאתים אינו <b>צריך</b><sup class="footnote-marker">71</sup><i class="footnote">וכן מעתיקים בשם הירושלמי גם הרשב"א י"ח א' סד"ה מתני' וד"ה ר' שמעון ובריטב"א שם.</i> להרחיק ממנה אלא מלא ראשה ורובה של פרה. ופירש רבינו "אינו צריך" במשמעו הרגיל,<sup class="footnote-marker">72</sup><i class="footnote">ודלא כמו שפירשנו לעיל הע' 64.</i> ודין באר בת סאתים דינה כשאר הביראות, ואינו צריך להרחיק ממנה אלא כשיעור שאר הביראות, אבל אם רצה להוסיף מוסיף. ומכאן פשט הירושלמי: הדא אמרה שהבאר עולה ממידת סאתים, כלומר, בתמיהה. והירושלמי סבר שאין מחלוקת בין ר' יהודה ור' שמעון בן אלעזר, אלא שר' יהודה סתם את דבריו ולא אמר במפורש שאין הבור עולה מן המידה, ור"ש בן אלעזר נקט במפורש שאפילו הבור בעצמה היא בת סאתים מותר להרחיק כשיעור. ולשון הברייתא בירושלמי מגלה על הפירוש בדברי ר"א בר' שמעון, אע"פ שבעצם המחלוקת פירשו בבבלי אחרת, לפי גירסתם: סאתים על סאתים.<br>אבל מלשון התוספתא: "אין מותר להרחיב וכו' בלבד" מוכח שלא כפירוש רבינו בדברי ר"ש בן אלעזר. ובירושלמי הנ"ל "אינו צריך" פירושו אינו יכול, עיין מ"ש לעיל, הערה 64.

Halakhah 14

<small>43-44.</small> <b>היתה גבוהה משלש רוחותיה וכו'. </b>ברייתא קשה, ולא הובאה בשום מקום אחר. ובחסדי דוד, וכן בפירוש מרא דמתניתא, שערו שהיא נשתרבבה מלהלן פ"ב ה"ד. וכס"ז גם להלן פ"ז ה"ה. אבל היא ישנה בכל הנוסחאות, וקשה למוחקה לגמרי, אלא שרגיל הוא בתוספתא לחזור בדיוק על ברייתות דומות, אעפ"י שכמה חלקים ותנאים שבה שייכים רק לאחת מהן, עיין מ"ש לעיל ח"א, עמ' 398, שו' 11, ח"ב, עמ' 579, שו' 18, ד"ה ואין פודין, שם עמ' 736, שו' 42–43, ועוד בכ"מ. ובפירושה נראה כפירוש בעל תכ"מ שהכוונה לבאר שחולייתה היתה גבוהה עשרה טפחים משלש רוחותיה ונמוכה (כלומר, פחות מעשרה טפחים) מרוח אחת, רואין את הנמוך כאילו הוא פתח. ועיין מ"ש להלן. 
<small>45.</small> <b>ובלבד שלא יהא נמוך יתר על הגבוה. </b>לכאורה לית לה פיתרא. ושמא הכוונה שבין אבן ואבן שבחוליא היו מקומות פחות מי' טפחים, ומצריכה התוספתא שלא יהיו המקומות הללו יתר על הגבוה, כדין פרוץ מרובה על העומד. ולא עוד אלא שהפתח מצטרף לפרוץ, עיין ר"מ פט"ז מה' שבת סהט"ז. 
<small>45-46.</small> <b>היתה נמכה משלש רוחותיה, וגבוהה מרוח אחת, אין צריך לעשות מחיצה אלא לגבוה בלבד. </b>בקג"נ: [ב]קנים בלבד. ונראה שצ"ל לפנינו: אלא לגובהה בלבד,<sup class="footnote-marker">73</sup><i class="footnote">כלומר, אין צריך לעשות מחיצה מקרקעית של הצד הנמוך, אלא עושה מחיצה במקום הגובה, כדי שיהא הגובה (בצרוף הנמוך) עשרה טפחים.</i> וסתם גובהה הוא עשרה טפחים, והנמוך משלים לעשרה, עיין להלן פ"ו, שו' 48–49, ומש"ש. וכן הפירוש גם לפי גירסת קג"נ שמשלים את הגובה בקנים בלבד, כלומר, בקנים קטנים בלבד. ובירושלמי פ"ב ה"א, כ' ע"א: היה שם חריץ עמוק עשרה ורחב ארבעה ויש בו ששה לכאן וששה לכאן נידון משום דיומד. לא סוף דבר חריץ אלא אפילו גבשושית. מקצתו חריץ ומקצתו גבשושית (כלומר, אף הם מצטרפין). ועיין בבלי י"ט ב'. 

Halakhah 15

<small>46-47.</small> <b>היה שם אילן או גדר או מחיצת הקנים נידונת כפסין. </b>בכי"ע: או חיצת הקנים וכו', וכ"ה בבבלי ט"ו א', י"ט ב', אלא שמסיים שם: נידון משום דיומד. ובירושלמי פ"ב ה"א, כ' ע"א: <b>הכותל</b> והאילן ואישות<sup class="footnote-marker">74</sup><i class="footnote">בכי"ל שם: ואשת, ונמחק, ותוקן בגליון: ואישות. ועיין מ"ש על כ"ז לעיל ח"ב, עמ' 523.</i> קנים נידונין משום דיומד. עלו מאיליהן מטלטלין בהן עד בית סאתים,<sup class="footnote-marker">75</sup><i class="footnote">עיין בבלי ט"ו א' ומה שהארכתי בשיטת הירושלמי לעיל שבת פ"י, שו' 37, ד"ה ובלבד.</i> עשאן ביד מטלטלין בהן אפילו כור אפילו כוריים.<br>ומתוך סוגיית הבבלי משמע שפירשו גדר כפשוטו, שהרי אמרו: קנה קנה פחות משלשה היינו גדר וכו'. ולעיל שבת פ"א, שו' 2, הוכחנו שבא"י קראו לגל אבנים, או לתל, גדר. ובכל מקום שנשנה גדר על יד אילן בדרך, מסתבר שהכוונה לגל אבנים, או לתל. ואשר לירושלמי שהעתקנו לעיל: הכותל והאילן ואישות קנים וכו', אפשר שצ"ל שם: תני תל<sup class="footnote-marker">76</sup><i class="footnote">האותיות "תני" דומות בכ"י לאותיות "הכו", וקרא הסופר "הכותל" במקום "תני תל". ומכיוון שכתב הכותל כתב ע"פ ההרגל "והאילן", אבל השאיר "ואישות קנים" ולא תיקן "ואישות הקנים".</i> ואילן וכו', או שהכוונה לכותל ישן,<sup class="footnote-marker">77</sup><i class="footnote">דוגמת משנת ב"מ פ"ב מ"ג: מצא בגל ובכותל ישן.</i> שאינו אלא גל אבנים, גדר. ולפ"ז סיום הירושלמי "עלו מאיליהן וכו' " אינו עונה על אילן ואישות קנים גרידא אלא אף על תל, על גל אבנים מכותל שחרב ונפל, ולא נעשה הגל לשם מחיצה.
<small>47.</small> <b>היתה חצר פתוחה לביניהן וכו'. </b>ירושלמי פ"ב ה"א, כ' ע"א, בבלי כ' א'. 
<small>48.</small> <b>ומפסין לחצר. </b>וכ"ה בבבלי הנ"ל. אבל בירושלמי הנ"ל: אבל לא מן הפסים לחצר. והגיהו המפרשים שם כבתוספתא וכבבבלי. אבל כבר הוכיח באו"ש פ"ג מה' עירובין הכ"ד שאין להגיה בירושלמי, שהרי שיטת הירושלמי ששתי רשויות המובדלות, אפילו אם הן של אדם אחד (כמו חצר וקרפף וכדומה), אם נפרצה אחת במלואה לשניה, והפירצה היא בשיעור פתח, מותר לטלטל מרשות שלא נפרצה לראשונה, אבל לא להפך. והטעם הוא כעין שאמרו בבבלי צ"ב א': דיורי גדולה בקטנה, ואין דיורי קטנה בגדולה. וכן מפורש בירושלמי פ"ב ה"ה, כ' ע"ב: חצר שהיא פתוחה לקרפף מטלטלין מן החצר לקרפף, אבל לא מן הקרפף לחצר וכו'. עיי"ש שהביא כמה ראיות שכן היא שיטת הירושלמי. והתוספתא כאן נשנתה בשיטת הבבלי. 
<b>היו שתים שתיהן אסורות. </b>בבבלי הנ"ל: אבל שתים אסור, במה דברים אמורים שלא ערבו, אבל ערבו מותרין. ורב הונא שם סובר שאפילו עירבו ערובי הצרות ע"י הפתח שביניהן אסורין, שהרואה לא ידע שיש פתח ביניהן, ויטעה לחשוב שיש כאן שיתופי מבואות, שנתנו עירובן בתוך הפסין, והרי אין ערוב מועיל בין הפסין. ורב הונא מפרש "אבל עירבו מותרין" שנתערבבו שתיהן ממש, והיינו שנפרצו אחת לשניה, וכולם רואים שיש כאן עירוב חצירות של דיירים ולא שיתופי מבואות.<br>ובירושלמי הנ"ל: הא שתים אסור. אמר ר' בא לא סוף דבר שתי חצירות, אלא אפילו חצר אחת ובה שני בתים. סברין מימר בשלא עירבו, הא עירבו מותרין, וכו'. רב הונא אפילו עירבו אסורות שאין עירוב עושה אותן אחת וכו', שמא למחר תיחרב הבאר, אף הוא סבור לומר שמא עירוב מועיל בפסי ביראות.
<small>48-49.</small> <b>ומותר לטלטל בין הפסין. </b>בבבלי לא נזכרה בבא זו. ובירושלמי פ"ב ה"א, כ' ע"א: מהו לטלטל בין הפסין. נימר אם יש בין זה לזה ארבעה טפחים כאסקופה אסורה. ואם לאו כאיסקופה מותרת. מותר לכאן ולכאן, ובלבד שלא יחליף. ועיין לעיל שם פ"א ה"א (קרוב לסופה), י"ח ע"ד. [תיקונים והשלמות: לפי פירוש המפרשים בירושלמי שהכוונה לטלטול בשטח המוסגר בתוך הפסין, הרי עניין זה נזכר גם בבבלי, אבל כבר ראה בפ״מ שם (ד״ה ר׳ נסא שאל ובמה״פ שם) את הדוחק שבפירושו. יתר על כן תשובת הירושלמי והדמיק לאיסקופה אינם הולמים כלל את פירוש המפרשים. וקבלתי כדבר פשוט שהכוונה לשטח שבין עובי הפסין, ולפיכך ציינתי שם ובמסורת התוספתא במקומה ובירושלמי כפשוטו, עמ׳ 250, לירושלמי פ״א ה״א (קרוב לסופה), י״ח ע״ד, כלומר הסמכתי את הברייתא כאן לטלטול בין הלחיים, עיי״ש. עכשיו ראיתי שכבר דחה את פירוש המפרשים ביפה עינים כ׳ סע״א, ופירש כנ״ל שהכוונה לבין הדפנות, עיי״ש.<br>תדע לך שהוא כן, שהבבלי משתמש תכופות בדיבור ״בין הפסין״ במשמעות השטח המוסגר ביניהן (עיי״ש כ׳ א׳, כ׳ ב׳, כ״א א׳), ובתוספתא לעיל: מחצר לפסין ומפסין לחצר.<sup class="footnote-marker">2</sup><i class="footnote">ומה שנקטה התוספתא כאן: היתה חצר פתוחה <b>לביניהן</b>, הוא בדווקא, שהרי פתיחת החצר היא לבין עובי הפסין.</i> וכן בירושלמי שם: מן החצר לפסים, אבל לא מן הפסים לחצר. אבל בבבלי הנ״ל גורם בבבא ההיא: מותר לטלטל מתוכה <b>לבין</b> הפסין, <b>ומבין</b> הפסין לתוכה וכו׳, ועיין לעיל שם. ולפי זה ״בין הפסין״ שבתוספתא ובירושלמי כאן הוא בין הפסין ממש, בין העובי שלהם, ואינו עניין כלל לדברי הבבלי כ׳ א׳ ולדברי ר׳ נסא שבירושלמי פ״ב ה״א, כ׳ ע״א.]

Halakhah 16

<small>49-50.</small> <b>אלא לבור ברשות הרבים בלבד. </b>בד: לבור הרבים וכו'. אבל הנכון בכי"ע ובכי"ל: אלא לבאר הרבים בלבד, וכ"ה במשנתנו פ"ב מ"ד. ור' יהודה בן בבא מצריך תרתי לטיבותא שיהיה באר נובע, ואינו מצוי שיכזב, ואפילו אם יכזב, רבים מזכירים זה את זה. אבל בשאר בורות לא התירו מחיצה גרועה של פסים, אלא עושה חגורה (חולית הבור) גבוהה עשרה, כמפורש במשנתנו הנ"ל. 
<small>50-51.</small> <b>חוץ מבור של רשות היחיד בלבד. </b>בד, כי"ע, כי"ל וקג"נ; מבור היחיד וכו'. ובמשנתנו פ"ב מ"ד: אבל לבור היחיד עושין לו מחיצה גבוהה עשרה טפחים. ואף בכי"ו פירושו שהבור הוא של יחיד, אבל מקומו הוא בשדהו, או אפילו ברשות הרבים, עיין בטחו"מ סי' ת"י ובסמ"ע חו"מ שם ס"ק ז' אות י"א. ולר"ע מספיק חדא לטיבותא, או באר נובע ואפילו של יחיד, ואפילו בור שמימיו מכונסים, ובלבד של רבים, עיין מ"ש לעיל. 

Chapter 2



Halakhah 1

<small>1.</small> <b>שיירה ששרתה בבקעה וכו'. </b>בכי"ל: שיארה וכו'. ועיין מ"ש על כתיב זה להלן, שו' 11, ד"ה שיארה. ומשנתנו שנתה דיני שיירה, שהקלו במחיצותיה, בפ"א מ"ח-מ"י, ואח"כ שנתה (פ"ב) דיני ביראות שהקלו במחיצתן, ולפני התנא של התוספתא נשנו מקודם (לעיל פ"א הי"ב ואילך) מחיצות ביראות ואח"כ מחיצות שיירא ודיניה. 
<b>והקיפוה בגמלים ובעביטין וכו'. </b>ירושלמי פ"א ה"ח, י"ט ע"ב, בבלי ט"ו סע"ב ואילך. ופירשו בירושלמי שבכגון דא אפילו ר' יוסי בר' יהודה (פ"א מ"י) מודה (שהרי יש בכל אחד ג' טפחים). ועיין ברשב"א ובריטב"א ט"ז ב' סד"ה מקיפין שהביאו בשם הראב"ד להפך, ובגאון יעקב שם סד"ה מסתברא כתב ע"ז וצריך תלמוד, וצ"ע שלא הביאו את הירושלמי. 
<b>ובסקין. </b>בבבלי הנ"ל: בשליפין. ופירש"י: במשאות. ומשאות לאו דווקא, והכוונה לשקין, עיין לעיל שבת פי"ז, שו' 51, ומש"ש. ולעיל שביעית פ"ב הי"ט וכלאים פ"ד ה"ג: ובמחצלות. 
<small>2.</small> <b>ובקנין ובקשין ובקילחות. </b>וכן לעיל שביעית וכלאים הנ"ל, ועיין מ"ש לעיל ח"ב, עמ' 510. ובכי"ע, בכי"ל ובבבלי חסר "ובקשין". 
<b>אפי' שלשה חבלים וכו'. </b>משנתנו פ"א מ"ט. 
<small>3.</small> <b>ובלבד שלא יהא בין גמל וכו'. </b>ירושלמי ובבלי הנ"ל. ובירושלמי מוסיף: ובלבד שלא יהא עומד כנגד עומד ופרוץ כנגד פרוץ, אלא עומד כנגד פרוץ ופרוץ כנגד עומד.<sup class="footnote-marker">1</sup><i class="footnote">בס' ניר פירש שבמחיצה של גמלים, אוכפין ועביטין (קנים לא נזכרו בירושלמי) כ"ע מודו שאין היא נקראת מחיצה של שתי, או של ערב, שהרי הם רחבים ג' טפחים, והיא מחיצה מעלייתא לכולי עלמא (עיין מ"ש לעיל בפנים, שו' 1, ד"ה והקיפוה), ולפיכך הצריכו בירושלמי שלא יהא עומד כנגד עומד ופרוץ כנגד פרוץ, משום שבכגון דא היא מחיצה שאינה של שתי וערב. ועיין בירושלמי פ"ד ה"ב, כ"א ע"ד. ובתוספ' רי"ד מהדו' תניינא מ"ב ב' (ד' ע"א מן הספר) ובראבי"ה ח"א סי' שפ"ו, עמ' 417, פירשו את הירושלמי שם שעומד כנגד עומד וכו' כוונתו שלא יהא הפרוץ מרובה על העומד, עיי"ש. וצ"ע.</i> 

Halakhah 2

<small>5-6.</small> <b>כל שהו שלשה ומשלשה ועד ארבעה צריך שלא יהא בינו לחבירו שלשה טפחים וכו'. </b>וכע"ז בד ובכי"ע. וגירסא זו מתאימה לשיטת ר' יוחנן בירושלמי פ"א ה"ח, י"ט ע"ג (כלאים פ"ד ה"ד, כ"ט ע"ב, סוכה פ"א ה"א, נ"ב ע"ב), הסובר שאם אין ארבעה טפחים בעומד ויש פירצה של שלשה טפחים בין העמודין, הרי יש כאן פרצה שלשה ואין כאן מקום ארבעה ואסור, אעפ"י שהעומד מרובה על הפרוץ. אבל בכי"ל כאן: כל שפחות משלשה צריך שלא יהא בין קנה לחבירו שלשה טפחים, כדי שיכנס הגדי.<sup class="footnote-marker">2</sup><i class="footnote">עיין בס' המפתח לרבינו נסים שבת ק"א א', עירובין י"ד א', אבל כוונתו היא לתוספתא כלאים, עיין מ"ש לעיל ח"ב, עמ' 639, שו' 11–12.</i> וכל משלשה ועד ארבעה צריך שלא יהא בינו לבין חבירו כמלואו (וכע"ז גם בקג"נ, עיין בשנו"ס) כדי שלא יהו פרצות כבנין. וכע"ז לעיל כלאים פ"ד ה"ו ובבלי הנ"ל. וכן סובר רב בירושלמי הנ"ל שאם העומד רבה על הפרוץ אעפ"י שאין בכל עומד לחוד ד' טפחים יש כאן מחיצה שלשה ומותר. ועיין מ"ש לעיל ח"ב, עמ' 639. 
<small>7.</small> <b>צריך שיהא בינו לחבירו כמלואו. </b>וכע"ז (כמלואי ?) היתה הגירסא גם בקג"נ. וכן בכי"ע: צריך בינו לבין חבירו כמלואו, אלא שמוסיף שם: כדי <b>שלא</b> יהו פרצות כבינין. ועיין בגי' כי"ל שהעתקנו לעיל ומש"ש. ובד: צריך שלא יהא בינו וכו'. וכנראה שכצ"ל לפנינו. והנחתי בפנים את גירסתנו כמו שהיא, מפני שכ"ה בקג"נ, ואף גירסת כי"ע מסייעת לה בחלקה. ושמא סוברת הברייתא כשיטת רב פפא בבבלי ט"ו ב' שפרוץ כעומד מותר, עיי"ש.<sup class="footnote-marker">3</sup><i class="footnote">אלא שאפילו לדעת רב פפא הלשון כאן מגומגמת.</i> ולפי גירסת רוב הנוסחאות והבבלי מפרש רב פפא שכמלואו כוונתו, כדי שהגדול יכנס ויצא בתוך הפרוץ, והיינו קצת יותר מן העומד, אבל פרוץ כעומד מותר. 
<small>8-9.</small> <b>שעביין יתר על טפח. </b>במשנתנו פ"א מ"ט: שעור חבלים עוביין יותר על טפח, כדי שיהא הכל עשרה טפחים. כלומר, אם שפת החבל העליון היא בגובה עשרה טפחים והחלל שלמטה מחולק באופן שוה בין שלשת החבלים, הרי בהכרח שבין כל חבל וחבל פחות משלשה טפחים, מפני שעובי החבלים תופס באויר יותר מטפח. 
<small>9.</small> <b>או ארבעה אע"פ שלא היה עביין וכו'. </b>כלומר, או ארבעה חבלים שמחלקים חלל עשרה טפחים באופן שוה, הרי בהכרח אין בין חבל לחבל שלשה טפחים, ואפילו אם עובי כל החבלים הוא פחות מטפח. 
<small>10.</small> <b>אע"פ שיש שם פרצות וכו'. </b>כלומר, אעפ"י שלא הקיף את כל היתידות, אלא השאיר פרצות בין היתידות המוקפים אינן כלום, מפני שיש כאן עומד מרובה על הפרוץ, ודין הפרצות כפתחים. 
<b>ובלבד שלא תהא פירצה וכו'. </b>ואחרת אף כנגד העומד אסור, ובטלה כל המחיצה. ועיין מ"ש לעיל ח"ב, עמ' 640. 

Halakhah 3

<small>11.</small> <b>שיארה ששרתה בתיל גבוה עשרה טפחים ובנקע וכו'. </b>וכ"ה ("שיארה") בכי"ל כאן ולעיל בריש פירקין. וכ"ה בכ"מ בכי"ו בפרק זה,<sup class="footnote-marker">4</sup><i class="footnote">עיין להלן, שו' 17, שו' 19. וכן להלן פסחים פ"א, שו' 13, בכי"ו ובקו"ג. אבל בקג"נ כאן בכל מקום: שיירה. והכתיב "שיארה" נמצא תכופות בספרות הגאונים.</i> והוא, כנראה, הכתיב המקורי.<sup class="footnote-marker">5</sup><i class="footnote">עיין מ"ש פרנקל בספרו Die Aramaischen Fremdworter im Arabischen עמ' 180, הע' 1.</i> וברשב"א (וממנו במגיד משנה פט"ז מה' שבת הי"ד) ט"ז ב' ד"ה ונראה, ובריטב"א שם ד"ה וחכ"א, מסתייעים מתוספתא זו שבשיירה התירו לטלטל אפילו במקום שלא הוקף לדירה. וכן מפורש בירושלמי פ"א ה"י, י"ט ע"ג:<sup class="footnote-marker">6</sup><i class="footnote">על משנתנו פ"א מ"ט-מ"י: מקיפין בחבלים וכו', בשירא דברו דברי ר' יהודה, וחכ"א לא דברו בשירא אלא בהוה.</i> והא ר' יודה מאי שנא (צ"ל: מהשני, עיין מ"ש בהירושלמי כפשוטו, עמ' 242) בין יחיד לשיירא, ורבנן לא מהשניי בין יחיד לשיירא.<sup class="footnote-marker">7</sup><i class="footnote">כלומר, וכי החכמים אינם מבדילים כלל בין יחיד לשיירא ?</i> נישמעינה מן הדא, שיירא שחנת בתל שהוא גבוהה עשרה, בנקע שהוא עמוק עשרה, בגינה שהיא מוקפת גדר, מטלטלין בה אפילו כור אפילו כוריים (מטלטלין בה עד בית סאתים),<sup class="footnote-marker">8</sup><i class="footnote">המוקף אין לו מובן כלל, והוא חסד בתוספתא. ונ"ל שמקומו למטה בירושלמי (עיין מ"ש להלן בפנים), ונכנס בטעות שלא במקומו.</i> ובלבד שלא ישיירו בה בית סאתים פנוי [וביחיד מטלטלין בה עד בית סאתים].<sup class="footnote-marker">9</sup><i class="footnote">כנ"ל להגיה, והמוקף שלמעלה שייך לכאן (עיין לעיל הע' 8). וכן פירשו את הירושלמי (בלי הגהה זו) בגליון הש"ס במקומו, בגאון יעקב ובס' ניר.</i> ומכאן ראייה שאף החכמים מבדילין בין שיירא ויחיד, שבשיירא התירו יותר מבית סאתים אפילו הוקף ולבסוף ישב, אבל לא ביחיד,<sup class="footnote-marker">10</sup><i class="footnote">אפילו הוא בדרך, עיין בבלי ט"ו א', סוכה כ"ה א'. ועיין מה שהארכנו להלן פ"ג, שו' 42–43. ובבבלי י"ז א' הסיקו שלרבנן בתראי (שהלכה כמותם) אין הבדל בין מדבר ויישוב אפילו ביחיד.</i> "דאי לא תימא הכי כל הני מתנייתא דתנינן בקרפף שלא הוקף לדירה יותר מבית סאתים אין מטלטלין בו אלא בד' אמות דלא כרבנן".<sup class="footnote-marker">11</sup><i class="footnote">גאון יעקב ט"ז ב' רד"ה אמר הריטב"א, ע"פ הריטב"א סד"ה וחכ"א.</i> ובגאון יעקב הנ"ל (לעיל הע' 11) העיר על הירושלמי פ"ב ה"ה, כ' ע"ב, שמפורש שם שהתירו קרפף לשיירא ולא ליחיד, ועיין מ"ש בהירושלמי כפשוטו, עמ' 254.<br>והנה האחרונים (עיין בגאון יעקב הנ"ל ובס' בית מאיר או"ח סי' ש"ס) כתבו שהרי"ף, רש"י והרא"ש סוברים שאפילו לשיירא לא התירו אלא מחיצות שהוקפו לדירה, אבל קרפף שהוקף ולבסוף ישב לא התירו אפילו לשיירא. וברי"ף בסוגיין, וממנו ברא"ש פ"א ריש סי' כ"ג, משמע להפך שאפילו בקרפף נותנין לשיירא כל צרכם. ואשר לרש"י הוא אמנם מדגיש (ט"ז סע"ב) שהקפת חבלים היא מחיצה שהוקפה לדירה, אבל הוא לא אמר כן אלא משום היחיד שלא התירו לו מחיצות גרועות יותר מבית סאתים, אע"פ שהוקפו לדירה.<br>ברם ברש"י צ"ג א' כתב: ג' קרפיפות זה בצד זה. כגון שהיו מהלכין בדרך, והקיפו ג' קרפיפות לדירה במחיצה של שתי, כגון של קנים וכו', שלא התירו בו ליחיד אלא בית סאתים כדמפרש בפ"ק, דשיירא מותרת להקיף כל צרכן ובחבלים לדירה וכו'. ולהלן שם כתב: וכגון שעירבו. ומכאן הוכיח בגאון יעקב ועוד שרש"י סובר שלא התירו בקרפף המוקף מחיצות גמורות (שלא לדירה) אפילו לשיירא, שאם לא כן למה לו לרש"י להדחק שהקיפו את הקרפיפים במחיצות גרועות ועירבו ביניהן, הרי יכול היה לפרש כפשוטו, שמדברים בקרפיפים המוקפים במחיצות גמורות אלא שלא הוקפו לדירה, ומטלטלין מקרפיף לקרפיף אפילו בלא עירוב, וכמו שפירש הר"מ בפי"ד מה' שבת הט"ז. וכן משמע מלשון הר"ח בסוגיין שם. ובעל כרחך אתה אומר שרש"י סובר שמקום שלא הוקף לדירה לא התירו אפילו לשיירא. אבל גם הריטב"א והמאירי שבסוגיין כאן הסתייעו מן המאמר בעירובין צ"ג א' שבשיירא התירו אפילו מקום שלא הוקף לדירה, מפרשים שם כפירש"י, עיי"ש.<br>איברא באו"ז ה' עירובין סי' קכ"ג, ח"ב ל"א ע"א, כתב: שיירא שחנתה בבקעה והקיפוה כלי בהמה וכו', וקדש עליהם היום והקיפו עצמם באוכפים ובעביטים<sup class="footnote-marker">12</sup><i class="footnote">לכאורה משמע שפירש שלא ככל המפרשים שפירשו שהקיפוה מערב שבת, אבל אפשר שהכוונה שהקיפו את עצמם מכבר, כלומר, אחרי שחנו, ובערב שבת.</i> וכו', ואם באים לסטים עליהם נלחמים משם, כמו עיר מבצר מוקפת חומה, ופירש רבינו שמואל זצ"ל, ואפילו יותר מבית סאתים, לפי שהיתה בקעה זו ישבה <b>ולבסוף הוקפה,</b><sup class="footnote-marker">13</sup><i class="footnote">מדבריו ברור שאפילו אם מקיפים מלכתחילה לשם דירה אין דינו כמוקף לדירה, אלא דווקא אם בנו את בית הדירה מתחילה, ואח"כ הקיפוה, או שנתיישבו מתחילה, ואח"כ הקיפו את עצמם מחיצות, ולפיכך נדחק לפרש שחנו שם מתחילה ואחר כך העמידו את המחיצה. וכן כתב בפירוש הרא"ש למדות פ"ב מ"ג (על הסורג): ומצאתי כתוב שלהיתר טלטול שבת נעשה. וצריך לפרש זה הטעם דמחיצות הר הבית נעשית תחילה לכל הבניינים שבתוכו, והוי ליה הקף ולבסוף פתח, ואחר שנעשו הבניינים נעשה הסורג להקיף הר הבית לדירה להיותו פתוח ולבסוף הוקף (ועיין בתוספות כאן כ"ג א' ד"ה שהוא). ובשו"ת הרמ"ע מפאנו סי' צ"ה (וציין לו במלא"ש במדות שם) כתב עליו: ניחזי אנן דהואיל והר הבית הוקף ודאי על מנת לפתוח למה לא יהא מותר לטלטל בכולו, ושפתי הרמב"ם ברור מללו בפי"ג (צ"ל: בפט"ז ה"ה, עיי"ש במ"מ) מה' שבת דהקף לשם דירה סגי, ואעפ"י שיש לשאר מפרשים שטה אחרת, לפחות צריכין אנו לשאול על דעתיה וכו'. ואנו רואים כאן שאף הרשב"ם סובר כמפרש שהביא הרא"ש. וכן יוצא מפורש מפסק מהר"מ שהביא ברא"ש פ"ד סוף סי' י'. ועיין בתוספות ישנים יומא י"א א' ד"ה ואחד. ועיין בב"י טאו"ח סי' שנ"ח ועיין מ"ש להלן פ"ג, שו' 45–46, סד"ה השובת במערה.</i> הלכך נותנים להם כל צורכם. הרי לך מפורש שאף לשיירא לא התירו מקום שלא הוקף לדירה. וכן משמע מלשון רש"י בעירובין צ"ג א' הנ"ל: "דשיירא מותרת להקיף כל צרכן ובחבלים <b>לדירה</b>". וזהו נגד התוספתא כאן והירושלמי הנ"ל.
<small>12-13.</small> <b>ובלבד שימלאו את כולה. </b>וכ"ה בד, בכי"ע, בכי"ל, בקג"נ וברשב"א הנ"ל, אבל בירושלמי הנ"ל חסרה בבא זו, עיין מ"ש להלן. 
<small>13.</small> <b>ולא ישאירו בה בית סאתים. </b>וכן בד: ולא שיירו בה בית סאתים. וכן בירושלמי הנ"ל: ובלבד שלא ישיירו בה בית סאתים פנוי, וכן יוצא מברייתא אחת שבבבלי ט"ז ב'. אבל בכי"ע: ולא ישיירו בה <b>אלא</b> בית סאתים. וכן בכי"ל: ולא שיירו בה <b>אלא</b> בית סאתים. וכן מעתיק בשם התוספתא כאן ברשב"א ט"ז ב' הנ"ל, אלא שהוא מסיים: ונראה שיש קצת שבוש בתוספתא, ולא גרסי' ולא שיירו בה <b>אלא</b> בית סאתים, אלא הכי גרסי' בה, ולא שיירו בה בית סאתים. והיא כגי' כי"ו וד, ובקג"נ התוך צד הדף.<br>ובירושלמי הנ"ל אמרו עלה: אפילו אוכפות, אפילו עביטין (כלומר, אפילו מלאו את המקום הפנוי בכלי בהמה שפיר דמי). מילתיה דרב הונא אמרה ובלבד אדם,<sup class="footnote-marker">14</sup><i class="footnote">כלומר, שנותנים סאתים לכל אחד לפי חשבון האנשים גרידא, וכעין שרצו לומר בבבלי י"ז א', וכפירושו הנכון של בעל גאון יעקב וס' ניר, אלא שהם פירשו, <b>אף</b> לפי חשבון אנשים, עיי"ש, ועיין מ"ש להלן.</i> דמר רבי בא בשם רב חונה אחד או שנים נותנין להן<sup class="footnote-marker">15</sup><i class="footnote">מלשון זו משמע שלשניהם אין נותנין אלא בית סאתים, וכן פירשו כמעט כל הראשונים שבדקתי (עיין בראשונים שהביא הב"ח בטאו"ח ריש סי' ש"ס, וכן גם בראב"ן ריש ה' עירובין, ס"ח ע"ד, ואו"ז ח"ב ה' עירובין סי' קכ"ו, ל"ב ע"א) את הברייתא שבבבלי ט"ז ב' שהעתקנו להלן בפנים ד"ה ובבבלי. ובפירוש רבינו יהונתן על הרי"ף פ"א ריש סי' תקצ"ב ד"ה מקיפין ג' חבלים כתב: אינה מחיצה להתיר יותר מבית סאתים ליחיד, ובית סאתים לשני יחידים, וכ"ה בכל הדפוסים הישנים. אבל בהגהות הרי"ף שבתמת ישרים, י"ב סע"ג, כותב: "ובית סאתים, צ"ל ובית ד' סאים", והגיה כן ע"פ כת"י. וכן הביא במאירי ט"ו ב' ד"ה מקיפין, ט"ז ב' ד"ה זה שאמרו, בשם יש מפרשים: בית סאתים לכל אחד ואחד. וכן כתב להלן צ"ג א' ד"ה כבר ביארנו: וכן לשנים בית סאתים לכל אחד לדעת קצת. וכנראה שכיוון לרבינו יהונתן. ומרן בב"י טאו"ח ריש סי' ש"ס נסתפק בזה אם נותנים לשנים בית סאתים לשניהם, או לכל אחד ואחד, והניח בצ"ע. Bברם בירושלמי כי"ל הגירסא היא: נותנין לו (ובגליון הוגה: להן) בית סאתים, ולפ"ז משמע שנותנין בית סאתים לכל אחד ואחד בניגוד ל"להן" שלהלן שפירושו לכולם יחד. ולגירסא זו למעשה אין הבדל בין יחיד, שנים, שלשה וכו', ולכולם נותנים בית סאתים לכל אחד לפי חשבון בני אדם, וכל ההבדל בניהם הוא שלשלשה (לשיירא) התירו מקום שלא הוקף לדידה אפילו הוא יותר מבית סאתים, אבל ליחיד לא התירו אלא בית סאתים, אעפ"י שהקיף בחבלים או בקנים, והוא מקום המוקף לדידה, מפני שהן מחיצות ארעי.</i> בית סאתים, שלשה נותנין להן בית ששת סאין, מיכן והילך לפי חשבון. וכתב הרשב"א (ט"ז סע"ב): "ומסתברא דלפי חשבון בית סאתים לכל אחד קאמר, שאם נתוספו עליהן, והיו ארבעה נותנין להן ח' סאין, ולחמשה עשרה סאין, וכן לעולם לפי חשבון זה". ומיכאן הביאו בירושלמי ראייה שרב הונא סובר "ובלבד אדם", עיין להלן.<br>ובבבלי ט"ז ב': והתניא אחד יחיד ואחד שיירא לחבלים, ומה בין יחיד לשיירא, יחיד נותנין לו בית סאתים, ב' נותנין להן בית סאתים, ג' נעשו שיירא ונותנין להן בית שש דברי ר' יוסי בר' יהודה. וחכמים אומרים אחד יחיד ואחד שיירא נותנין להן כל צרכן, ובלבד שלא יהא בית סאתים פנוי. והירושלמי לא הכיר כלל ברייתא זו, ולשיטתו לא התיר ר' יוסי בר' יהודה חבלים אפילו לשיירא,<sup class="footnote-marker">16</sup><i class="footnote">עיין מ"ש להלן בפנים, שו' 18, ד"ה ובבבלי.</i> והביאו את הסיפא של דברי ר"י בר' יהודה כמימרא של רב הונא. ואף על דברי ר' יוסי בר' יהודה שבבבלי שם כתב הריטב"א (ט"ז סע"ב ד"ה ובשיירא): כי הוא מתיר להן שש סאין ואפילו יש פנוי הרבה, ואינו מתיר להם יותר מבית שש סאין, ואפילו הן צריכין יותר.<sup class="footnote-marker">17</sup><i class="footnote">אלא שסיים: ומיהו מסתברא דלא מפשינן פלוגתא וכו'.</i> וכן פירש הירושלמי את דברי רב הונא שהכוונה ובלבד שלא ישיירו בית סאתים פנוי מאדם (כעין שרצו לומר בבבלי י"ז א'), לפי חשבון האנשים שבשיירא.<br>אבל מלשון התוספתא ששנתה לפני כן: ובלבד שימלאו את כולה (בבא זו לא נעתקה בירושלמי), ולא ישאירו בה בית סאתים, משמע שהעיקר הוא תפיסת המקום ע"י כלים, וכמו שהסיקו בבבלי י"ז א', וכמאמר ר' חיננה בירושלמי לעיל שם. ושמא כיוון רב הונא שאם יש בית סאתים לכל אחד ואחד שבשיירא אין צורך למלא את השטח בכלים, אבל אם ממלא את השטח בכלים מותר אפילו השטח הוא יותר גדול מחשבון בית סאתים לכל אחד, כשיטת הר"י שהביא המרדכי בספ"א. אבל מן הלשון "ובלבד אדם" משמע שרב הונא מחמיר יותר מרב חיננא לעיל שם.
<small>13-14.</small> <b>אם אין בכולה [אלא] בית סאתים מטלטלין וכו'. </b>כ"ה בכי"ע, בכי"ל וברשב"א הנ"ל. כלומר, מטלטלין, ואפילו יחיד שהרי בבית סאתים מותר לטלטל אפילו לא הוקפה לדירה. (גאון יעקב). 

Halakhah 4

<small>14-15.</small> <b>היתה גבוהה משלש רוחותיה ונמוכה מרוח אחת וכו'. </b>ברייתא קשה מאד, והיא נשנתנה לעיל פ"א, שו' 44, עיין מש"ש. ונראה שהלשון "היתה גבוהה וכו' ", "היתה נמוכה וכו' " היא באשגרה מלעיל שם, וכאן הכוונה לתל שהזכרנו לעיל. והברייתא אומרת, שאם התל היה גבוה משלש רוחות, והולך ומשתפע במדרון ברוח אחת בנחת, ואינו מתלקט עשרה טפחים מתוך ד' אמות (עיין לעיל שבת פ"י, שו' 10 ואילך, ומש"ש), רואין את המדרון כפתח, ודינו ככל הפתחים שאם יש בו יותר מעשר אמות צריך צורת הפתח. 
<small>15-16.</small> <b>ובלבד שלא יהא נמוך יתר על הגבוה. </b>עיין מ"ש לעיל פ"א, שו' 45, ד"ה ובלבד. ואף כאן אפשר לפרש שאם גם בשלש הרוחות יש מדרונות ובכולם יחד (עם הפתח) הנמוך יתר על הגבוה, הרי פתח אינו מועיל, והכל אסור,<sup class="footnote-marker">18</sup><i class="footnote">ובנידון דידן פרוץ מרובה על העומד בוודאי אסור, מה שאין כן במחיצת הבאר, עיי"ש.</i> עיין ר"מ פט"ז מה' שבת סהט"ז. 
<small>16.</small> <b>היתה נמוכה משלש רוחותיה וכו'. </b>עיין לעיל פ"א, שו' 45–46, ואף כאן צ"ל להלן: אלא לגובהה (המפורש לעיל, שו' 11) בלבד, והנמוך מצטרף לעשרה. 

Halakhah 5

<small>17-18.</small> <b>אחד שיארה ואחד יחיד עושין להן מחיצה. </b>ברשב"א י"ז רע"ב: "וכן היא בתוספתא דתניא התם בפרק ב'<sup class="footnote-marker">19</sup><i class="footnote">היה לפניו חילוק הפרקים כברוב הנוסחאות, ושלא ככי"ע.</i> אחד שיירא ואחד יחיד עושה להן מחיצה וכו' ". והכוונה שלת"ק עושין מחיצה גרועה (בחבלים או בקנים) אפילו ליחיד כל צורכו, וכמשנתנו פ"א מ"י: וחכמים אומרים לא דברו בשיירא אלא בהווה. ולא חילקו בין שיירא ליחיד אלא במקום שלא הוקף לדירה, אבל כאן הרי עושה מחיצה לדירה מערב שבת. ועיין מ"ש לעיל רה"ג, שו' 11, ד"ה שיארה. 
<small>18.</small> <b>ר' יהודה או' לא ירבה ליחיד יתר מבית סאתים. </b>רשב"א הנ"ל, ריטב"א שם סע"א. ובבבלי ט"ז ב': מקיפין בקנים וכו' [בשיירא דברו דברי ר' יהודה]. בשירא אין, ביחיד לא, והתניא ר' יהודה אומר כל מחיצות שבת<sup class="footnote-marker">20</sup><i class="footnote">פירש"י: בהנך מחיצות רעועות שהן דשתי או דערב קאמר שהתירום לרבים ע"י הדחק.</i> לא התירו ליחיד יותר מבית סאתים וכו', לא נצרכה אלא ליתן להן כל צרכן. כלומר, שלת"ק נותנין אף ליחיד כל צורכו, ולר' יהודה אין נותנין ליחיד אלא בית סאתים.<br>ונ"ל שברייתא זו הובאה בירושלמי אלא שנשמטה לפנינו, וכל המפרשים<sup class="footnote-marker">21</sup><i class="footnote">עיין בק"ע, בנועם ירושלמי ובס' ניר שהגיהו ונדחקו מאד. ועיין מ"ש בירושלמי כפשוטו, עמ' 243, ואני מבטל כאן את דברי שם.</i> טרחו לעמוד על פירושו. וכ"ה שם (פ"א ה"י, י"ט ע"ג): אתייא דר' יוסי בי ר' יודה (כלומר, שאמר במשנתנו ספ"א: כל מחיצה שאינה של שתי ושל ערב אינה מחיצה) בשיטת אביו, וחלוק על אביו, בשיטת אביו ביחיד יתר מבית סאתים (כלומר, ששניהם סוברים שאינה מחיצה ליחיד יתר מבית סאתים) וחלוק על אביו בשיירא פחות מבית סאתים (שר' יהודה מתיר ליחיד פחות מבית סאתים<sup class="footnote-marker">22</sup><i class="footnote">וה"ה בית סאתים, ואנב דנקט ברישא יתר מבית סאתים נקט כאן פחות מבית סאתים. ובברייתא דמלאכת המשכן ספ"ה, הוצ' רמא"ש, עמ' 34: מכאן היה ר' יוסי בר' יהודה אומר קרפף בית סאתים שהוא כחצר המשכן ומטלטלין בתוכו בשבת. ואפשר שכוונתו לא לשיעור גרידא, אלא אף למחיצות המשכן שהיו מחיצות גמורות. ועיין בהערות רמא"ש שם, עמ' 40.</i> במחיצה רעועה, ובנו אוסר). והן אשכחנן דר' יודה אמר ביחיד יותר מבית סאתים צריך שתי וערב [דתני ר' יהודה אומר לא ירבה ליחיד יותר מבית סאתים. והן אשכחנן דר' יוסי בר' יהודה אמר בשיירא פחות מבית סאתים צריך שתי וערב]<sup class="footnote-marker">23</sup><i class="footnote">ואף שגם במלא"ש פ"א מ"י מעתיק בשם הירושלמי כגירסת הדפוסים (אף שהיה לו גם ירושלמי כ"י למס' עירובין, עיין מ"ש בירושלמי כפשוטו, עמ' 349, ועמ' 367), ועיין גם ברשב"א ט"ז ב' ד"ה מתני', מ"מ נ"ל קרוב לוודאי שהנכון הוא כמו שתקנתי, ולפנינו נשמט ע"י הדומות מן "מבית סאתים צריך שתי וערב" עד "מבית סאתים צריך שתי וערב".</i> נישמעינה מן הדא, דמר ר' אחא תנא ר' חנין ר' יוסי בשם רב ששת כשם שחלוקין כאן כך חלוקים בכלאים, וכלאים לאו אפילו היא בית רובע. וברייתא זו של רב ששת מפורשת בתוספתא כלאים פ"ד ה"ז, עיין מ"ש לעיל ח"ב, עמ' 640, שו' 19–20. וממנה מוכיח הירושלמי שלר' יוסי בר' יהודה מחיצה שאינה של שתי וערב אינה מחיצה כלל, שהרי בכלאים אין צורך בהיקף רשות, אלא במחיצה מבדילה גרידא, ומ"מ אוסר ר' יוסי בר' יהודה.<br>ובבבלי ט"ז ב' שנו בשם ר' יוסי בר' יהודה שאפילו ליחיד נותנין בית סאתים במחיצה רעועה, ולשיירא נותנים לפי חשבון האנשים, וכבר הוכחנו לעיל, שו' 13, ד"ה ובבבלי, שהירושלמי לא ידע כלל מברייתא זו בשם ר' יוסי בר' יהודה.
<small>18-19.</small> <b>ואין שיארה פחותה משלשה. </b>רשב"א וריטב"א הנ"ל בשם התוספתא, ירושלמי פ"א ה"י, י"ט ע"ג, בבלי ט"ז ב', צ"ג א'. והכתיב "שיארה", גם בכי"ל כאן, עיין מ"ש לעיל, שו' 11. 
<small>19.</small> <b>אחד שיארה ואחד מחנה. </b>רשב"א הנ"ל, ומפרש: לבית סאתים. ובריטב"א הנ"ל: פירוש לכולהו תנאי (כלומר, דינם שוה), למר כדאית ליה, ולמר כדאית ליה. ובירושלמי נחלקו כמה הוא שיעור מחנה. ועיין מ"ש בירושלמי כפשוטו, עמ' 244. 
<small>20.</small> <b>אהלים שבשיירה פטורין בעירוב, שבמחנה חייבין מן העירוב. </b>בד, כי"ע, כי"ל, קג"נ, רשב"א, ריטב"א הנ"ל<sup class="footnote-marker">24</sup><i class="footnote">לעיל בסמוך לפיסקא של הרישא כאן שהעתיק.</i> ומ"מ פ"א מה' עירובין ה"ג הגירסא להפך: שבשיירה חייבין בעירוב, שבמחנה פטורין מן העירוב.<sup class="footnote-marker">25</sup><i class="footnote">בקג"נ חסרות המלים "מן העירוב".</i> וכע"ז היתה הגירסא לפני המאירי י"ז א' ד"ה כבר, ובחידושיו כת"י (עיין הירושלמי כפשוטו, עמ' 245). וכנראה שאף בטופס הקדום ששמש טפוס לכי"ו היתה הגירסא כן, ועדיין נשאר לנו שריד בגירסא פטורין "בערוב" וחייבין "מן הערוב". וכן במשנתנו ספ"א: ארבעה דברים פטרו במחנה וכו' <b>ומלערב</b>.<br>אבל בירושלמי ספ"א, י"ט ע"ד: ויש חצירות במחנה ? להתיר<sup class="footnote-marker">26</sup><i class="footnote">כ"ה ברשב"א ובמאירי, עיין מ"ש בירושלמי כפשוטו, סוף עמ' 244 ואילך. ולפנינו בטעות: לסתור.</i> אוהלים שבמחנה, כהדא דתני אהלים שבמחנה צריכין עירוב, אהלים שבשיירה אינן צריכין עירוב.<sup class="footnote-marker">27</sup><i class="footnote">אמנם בריטב"א י"ז א' גורס בירושלמי להפך (כגירסת רוב הנוסחאות בתוספתא), והוסיף: אבל יש ששבשו הירושלמי וגורסי' בהפך דבשיירא אין צריכין עירוב ובמחנה צריכין עירוב וכו'. אבל אין ספק שהגירסא שבירושלמי שלפנינו בטוחה ומאושרת ע"י הרשב"א, המאירי והר"מ הנ"ל.</i> וכן פסק הר"מ בפ"א מה' עירובין ה"ג: וכן יושבי אהלים או סוכות או מחנה שהקיפוהו מחיצה אין מטלטלין מאהל לאהל עד שיערבו כולן. אבל שיירא שהקיפה מחיצה אין צריכין לערב, אלא מוציאין מאהל לאהל, לפי שהן כולן מעורבין ואין אותן אהלים קבועין להן.<br>ברם כבר תירץ הרב המגיד שם שהירושלמי מדבר במחנה קבוע,<sup class="footnote-marker">28</sup><i class="footnote">מעין מחנה ישראל, שלא נסעו אלא על פי הדיבור, עיין בבלי נ"ה ב' וירושלמי פ"ה ה"א, כ"ב ע"ג, ומ"ש בירושלמי כפשוטו, עמ' 294, הע' 1.</i> שאינו מיוחד לצבא הולך למלחמה, ולפיכך חייבים בעירוב, אבל אהלים שבשיירא אינם אלא לשעה קלה והם כולם מעורבים כאחד, ואין צורך בעירובי חצרות. ובמשנתנו מדברים במחנה ההולך להלחם, ואינם חונים אלא להנפש, ולפיכך דינם כשיירא, ולא עוד אלא שהקלו בהם בעוד כמה דברים, ואף הר"מ פסק כמשנתנו בפ"ו מה' מלכים הי"ג.<br>נמצאנו למדים שהגירסא בתוספתא בטוחה כגירסת רוב המכריע של הנוסחאות (וכבר הראינו שאף בכי"ו חלו ידי סופרים), והיא מפרשת את משנתנו המדברת במחנה היוצא למלחמה, והוא פטור מן הערוב. ואף בירושלמי הגירסא בטוחה, אלא שהוא הביא ברייתא ממקום אחר המדברת במחנה קבוע, ובשיירא נחלקו התוספתא והירושלמי, והר"מ פסק כירושלמי נגד התוספתא.<sup class="footnote-marker">29</sup><i class="footnote">עיין שו"ת הרש"ך ח"ג סי' נ"ז על נוהג הפוסקים לבחור בין הירושלמי והתוספתא.</i>
<small>20-21.</small> <b>ושאר שאין להן אהלים הרי הן כשרויין בחצר. </b>לפי עיקר הנוסח שבתוספתא (עיין מ"ש לעיל) הדברים עונים על הרישא, והכוונה לאנשים שבשיירא שאין להם אהלים הרי הן כשרויים בחצר, ואינם אוסרים זה על זה ולא על דיירי האוהלים. ועיין בפירוש רבינו יהונתן על הרי"ף למשנתנו ספ"א (לעניין מחנה). ועיין מ"ש לעיל שבת פ"י, שו' 48–49, ד"ה ושאר. 

Halakhah 6

<small>21-22.</small> <b>מחנה היוצאת למלחמת הרשות וכו'. </b>בבלי י"ז א'. ופירש"י: סתם מלחמת רשות ממלחמת יהושע ואילך, שהיא היתה מלחמת מצוה. ועיין להלן סוטה ספ"ז ומש"ש. 
<small>22.</small> <b>מותרין לגזול עצים יבשין. </b>במשנתנו ספ"א: מביאין עצים מכל מקום. ובירושלמי ספ"א, י"ט סע"ג: היוצאים למלחמת הרשות מותרין בגזל עצים לחים ואסורין בגזל עצים יבשים. היוצאי' למלחמת חובה מותרין בגזל עצים יבישין וכו'. 
<b>בן תימא וכו'. </b>וכ"ה בירושלמי ספ"א, י"ט ע"ד, ובבבלי הנ"ל. ובכי"ע בטעות: בן בתירא. 
<small>23.</small> <b>ומקום שנהרגין שם נקברין. </b>ירושלמי ובבלי הנ"ל. ופירשו בירושלמי: שלא תאמר יעשו כהרוגי פלמוסיות. ואמרו במס' שמחות פי"ד ה"ד (הוצ' ר"מ היגר, עמ' 205): קבר גולין אין להם חזקה (עיין או"ש פי"ד מה' אבל הט"ו ד"ה ובזה), בשעת הדבר ובשעת המלחמה אין להם חזקה. והטעם כנראה שקוברים אותם מכונסים (בירושלמי הנ"ל: מאן דמר מותר לפנותן במכונסין) לשעה, ואח"כ מפנים אותם לבית הקברות,<sup class="footnote-marker">30</sup><i class="footnote">עיין תוספתא אהלות פט"ז הי"ב, ומ"ש בתס"ר ח"ג, סוף עמ' 147.</i> ולפיכך אמרו שאם נהרגו במחנה (ולא בשדה המלחמה) נקברים במקומם לעולם, ואין מפנים אותם. ובבבלי י"ז א' אמרו: פשיטא מת מצוה הוא, ומת מצוה קונה מקומו.<sup class="footnote-marker">31</sup><i class="footnote">נראה שעיקר הדיבור "מת מצוה" כוונתו מת מלחמת מצוה, והיא הלכה עתיקה (עיין ירוש' ב"ב פ"ה ה"א, ט"ו ע"א, בבלי ב"ק פ"א א'). ופשיטא שיש סכנה להעביר מת בשעת מלחמה ממקום למקום. ובזמן מלחמת אספסיינוס והדריאנוס הרי הטיפול במת מצוה היה כרוך בסכנה רבה למטפל ולמשפחתו, וגזרו כן על כל הרוג שנמצא בדרך. ולפיכך אמרו לו לר"ע (ירוש' נזיר פ"ז ה"א, נ"ו ע"א, שמחות פ"ד הי"ט, עמ' 125): על כל פסיעה ופסיעה שהיית פוסע מעלין עליך כאילו היית שופך דמים. ובשעת מלחמה רגילה היו קוברים את כל הנהרגים בקבר אחד (פוסא שמטילין לתוכה הרוגים), ואח"כ בשעת שלום היה מותר לפנות אותם. וקבורת רבים בוודאי לא היתה נעשית אלא אם כן היתה שם סכנה. ושוב הרחיבוה לכל מת שאין לו קוברים.</i> ותירצו: לא צריכה אע"ג דאית ליה קוברין. כלומר, אפילו נהרג במחנה עצמו, שאין סכנה לשהות ולקבור אותו בבית הקברות, מ"מ נקבר במקום שנהרג. 

Halakhah 7

<b>ר' לעזר או' הגנה והקרפיף וכו'. </b>אין לעמוד יפה על שתי הברייתות שלהלן אלא אם נקדים תחילה את משנתנו בגירסתה המקורית ולפי פירושי הגאונים בה. וכן שנינו (פ"ב מ"ה): אמר ר' יהודה בן בבא הגנה והקרפף (כלומר, מקום שמוקף מחיצות בלי קירוי, ומחזיקים שם עצים, וכדומה) שהן שבעים אמה ושירים על שבעים אמה ושירים מוקפת גדר גבוה עשרה טפחים מטלטלין בתוכה, ובלבד שיהא בה שומירה (סוכת שומרים), או בית דירה, או שתהא סמוכה לעיר<sup class="footnote-marker">32</sup><i class="footnote">עיין מ"ש על סמוך לעיר להלן, שו' 27–28, סד"ה ובה"ג.</i> וכו', ר' עקיבא אומר אפילו אין בה אלא<sup class="footnote-marker">33</sup><i class="footnote">כ"ה ("אלא") בהוצ' לו, קויפמן, פרמה, בה"ג ה' מילה, ד"ו כ"ג ע"ב, ד"ב ריש עמ' 103, הרי"ף בד"ק ובד"ו, ס' העתים, עמ' 150 ועוד. וכן מעיד הרשב"א במקומו: כך היא הגירסא ברוב הספרים וכו', וכן מצאתי בספרים הישנים ובספרי הגאונים ז"ל. וכן מעיד בריטב"א שם שכ"ה בנוסחאות ישנות. וכן כתב תלמידו (לפי דק"ס, עמ' 83, סוף הע' ז') שכ"ה בספרי דווקני. אבל בהוצ' שלפנינו, וכן במשנ' ד' נפולי, משנה שבירושלמי, כי"מ, משניות על קלף שבביה"מ כאן ועוד חסרה המלה "אלא". וכן בס' העתים הנ"ל: ואית דגרסי ר"ע אומר אפי' אין בה אחד מכל אלו וכו'. וכן מעיד הריטב"א הנ"ל: כך היא הגירסא בכל הספרים שלנו (בניגוד לנוסחאות ישנות). אבל קרוב לוודאי שהגירסא שלפנינו "תוקנה" ע"י הסופרים, וכדברי הרשב"א הנ"ל: ומקצת ספרים יש שהעבירו קולמוס עליה (כלומר, על המלה "אלא"), וגרסי ר' עקיבא אומר אפילו אין בו אחד מכל אלו.</i> אחת מכל אלו מטלטלין, ובלבד שיהא בה שבעים אמה ושירים על שבעים ושירים. ר' אליעזר<sup class="footnote-marker">34</sup><i class="footnote">כ"ה ברוב הנוסחאות. ולפי נוסחא זו צריך לפרש שר' אלעאי תלמידו של ר' אליעזר הגדול קבל מסורת אחרת בשם ר' אליעזר (עיין פ"ב מ"ו. ועיין בירושלמי שם רה"ח, ומ"ש בירושלמי כפשוטו, עמ' 255. וכנראה שהירושלמי נדחק לפרש, מפני שגרס כאן: ר' אליעזר). אבל בהוצ' קויפמן ומשניות סדר מועד על קלף שבביה"מ כאן גורסים: ר' אלעזר. וכן בהוצ' לו וכ"י פרמה: ר' לעזר (ולא: ליעזר), כגי' התוספתא כאן, ועיין בשנו"ס.</i> אומר אם היתה ארכה יתר על רחבה אפילו אמה אחת אין מטלטלין בתוכה. ר' יוסי אומר אפילו ארכה פי שנים ברחבה מטלטלין בתוכה.<br>ולפי גירסא קדמונית זו, הרי אין לנו לפרש את דברי ר' עקיבא אלא כמו שפירשו הרשב"א והריטב"א. וכן כותב הרשב"א: "דר' עקיבא אדר' יהודה בן בבא קאי, וה"ק אפילו אין בה אלא אחד מאלו העניינים, כלומר, או שיהא בו שומירה, או בית דירה, <b>או סמוכה לעיר, ואעפ"י שאינה מרובעת</b> של שבעים ושירים על שבעים ושירים, אלא אפילו אריך וקטין, או שתהא מרובעת אעפ"י שאין בה אלא אחד מאלו, ובלבד שתהא שבעים ושירים על שבעים ושירים, כלומר שיהא שבעים ושירים בלבד, שלא יהא בית סאתים גמור, וכדאמרי' בגמ' דבר מועט איכא בינייהו וכו' ". וכע"ז כותב גם הריטב"א ומוסיף: ופרכינן בתלמודא (כ"ג רע"ב), ר' עקיבא היינו ת"ק, כלומר ר' יהודה בן בבא שהוא ת"ק שלו, שדבר עתה בתחלה בעניין קרפף, דכיון דקתני (כלומר ר"ע) סיפא ובלבד שתהא מרובעת, אלמא תרתי בעי נמי רבוע ותשמיש (כלומר, ולפ"ז הם ממש דברי ר' יהודה בן בתירא). ופרקינן דאיכא נמי ביניהו דבר מועט, ולעולם כל היכא דאיכא רבוע לא בעי שומרה רשות תשמיש, כדאיתא בתלמודא, ונכון הוא. והגאונים ז"ל<sup class="footnote-marker">35</sup><i class="footnote">וכ"ה בר"ח וברי"ף כת"י, עיין דק"ס, עמ' 84, הע' נ'.</i> כך פי' אפילו לפי הגירסא האחרת, דכי אמרי' בתלמודא היינו ת"ק, על ר' יהודה בן בבא קאמר וכו'.<br>נמצאנו למדים לפי מסורת הגאונים שלר"ע בבית סאתים מרובע מותר לטלטל אפילו לא הוקף לדירה כלל, אבל אם יש בו שומירה, או שהוא סמוך לעיר, מטלטלים בו אעפ"י שאינו מרובע. ומסתבר שלר"ע אם אין הקרפף יתר מבית סאתים והוא מרובע ממש הרי הוא נראה כחצר,<sup class="footnote-marker">36</sup><i class="footnote">שהחצרות שלהם היו מרובעות כמפורש בירושלמי פ"א ה"א, י"ח ע"ד, פ"ו ה"ח, כ"ג סע"ד, ובבלי י"ב סע"ב.</i> והתירו בו אפילו אין בו סוכת שומרים, או שאינו סמוך לעיר. אבל אם יש בו סוכת שומרים, או שהוא סמוך לעיר, לא הקפידו ברבוע שלו, ובלבד שכל השטח שלו לא יהא יותר מבית סאתים.<br>ואשר לדברי ר' אליעזר שבמשנתנו שאלו בבבלי כ"ג ב': והתניא ר' אלעזר<sup class="footnote-marker">37</sup><i class="footnote">עיין לעיל הע' 34.</i> אומר אם היתה ארכה יתר על פי שנים ברחבה אפי' אמה אחת אין מטלטלין בתוכה (והיא סיפא של הברייתא שלפנינו בתוספתא) וכו', כי תנן נמי במתניתין פי שנים ברחבה תנן. אי הכי היינו ר' יוסי? איכא בינייהו ריבוע דריבעוה רבנן.<sup class="footnote-marker">38</sup><i class="footnote">עיי"ש בפירש"י, בפר"ח, ברי"ף, בבעל המאור ועוד. והרמ"ע מפאנו בשו"ת שלו סי' ח' מאן בכל הפירושים וסלל דרך לעצמו שאין כוונת התלמוד להגיה את המשנה, עיי"ש. וקשה לקבל את פירושו המקורי.</i> אבל הירושלמי לא הכיר ברייתא זו של התוספתא, ופירש את דברי ר' אליעזר כפשוטן, ואמרו שר' אליעזר לא למד מחצר המשכן<sup class="footnote-marker">39</sup><i class="footnote">הלימוד מחצר המשכן אעפ"י שלא נזכר אלא בשם אמוראים בירושלמי ובבבלי כבר נמצא בברייתא דמלאכת המשכן ספ"ה בשם ר' יוסי בר' יהודה, עיין לעיל הע' 22.</i> (כפירושו הנכון של בעל פ"מ), אלא הוא מצריך מרובע ממש, כצורת החצרות, עיין מ"ש לעיל בסמוך ד"ה נמצאנו. ועכשיו נעבור לברייתא שלנו בתוספתא.
<small>23-24.</small> <b>והקרפיף שהיא שבעים ושירים על שבעים ושירים מוקפת גדיר וכו'. </b>במלחמות להרמב"ן ספ"ב: ומצאתי בתוספתא הגנה והקרפף <b>צריך</b> שיהא שבעים אמה ושירים על שבעים אמה ושירים מוקפת גדר גבוה עשרה טפחים. אם היא ארכה וכו'. ולפי גירסת הרמב"ן הרישא היא בבא בפני עצמה, ופירושה שהקרפף המותר צריך להיות מרובע ומוקף מחיצות כחצר, עיין מ"ש לעיל בסמוך ד"ה נמצאנו. 
<small>24-25.</small> <b>אם היתה ארכה כשנים ברחבה וכו'. </b>כלומר, ואפילו אם היתה ארכה כשנים ברחבה, עדיין מותר לטלטל בתוכה, שהרי אינה פחותה ממלבן חצי מרובע, וכעין מה שרצה שמואל לומר בבבלי י"ב סע"ב. ולא עוד אלא שכן היה חצר המשכן, אעפ"י שר' אליעזר לא למד ממנו, וכמפורש בירושלמי, ומשנתנו כפשוטה חולקת על ברייתא זו. 

Halakhah 8

<small>26-27.</small> <b>וכן היה ר' לעזר או' קרפיף הסמוך לעיר ויש בארכו שבעים ושיריים אע"פ שאינו מרובע מטלטלין וכו'. </b>וכ"ה במלחמות הנ"ל. ופירושו שאם יש בשטח שלו שבעים אמה על שבעים אמה, אעפ"י שאינו מרובע כלל, ואינו אלא רצועה ארוכה בת חמשת אלפים אמה מטלטלין בתוכה, מפני שהיא סמוכה לעיר ואין צורך שיהא לה צורת חצר, והיא ממש שיטת ר' עקיבה לגירסת ספרים ישנים והגאונים במשנתנו, עיין מ"ש לעיל, שו' 23, ד"ה נמצאנו. וכנראה שמפני טעם זה לא פירש הרמב"ן את הסיפא של התוספתא כלל, אלא הסתייע ממנה שמרובע ממש עדיף מצורת חצר המשכן, וסמך על פירושו בדברי ר"ע כגירסת הגאונים (אלא שלא נשתמרו לנו אלא לקוטים גרידא מחידושיו לעירובין).<br>ובד ובכי"ל לקתה הגירסא בחסרון (עיין בשנו"ס). ובקג"נ: וכן היה ר' אליע' או' קרפף הסמ' לעיר וכו', אף ע' פי' <b>מרובע</b> מטל' וכו'. וכן בכי"ע גורס: ר' אליעזר אומ' (וחסרות שם המלים "וכן היה") קרפיף הסמוך לעיר, ויש בארכו שבעים ושיריים אף על פי <b>מרובע</b> מטלטלין וכו'. וגירסא זו מתאימה למסורת הבבלי במשנתנו שלא התיר ר' אליעזר אלא קרפיף כצורת חצר המשכן, והיינו שארכו פי שנים מרחבו גרידא,<sup class="footnote-marker">40</sup><i class="footnote">וכפירוש "יש מי שמפרש" שהביא בס' העתים, עמ' 150, ובעל המאור לריבוע דרבנן בבבלי כ"ג ב'. ואפשר שהיתה לפניהם הגירסא בתוספתא כאן כגירסת קג"נ וכי"ע, ולפיכך פירשו בבבלי כמו שפירשו.</i> וכגירסת ד וכי"ע לעיל שו' 23, אבל אם הקרפף סמוך לעיר התיר אף במרובע ממש, ובלבד שתהא לו צורת חצר, וכסברת ר"ע הנ"ל, שאם הוא סמוך לעיר לא הטילו בו את כל התנאים של קרפף רחוק מן העיר.
<small>27-28.</small> <b>יותר משבעים ושיריים אין מטלטלין בתוכו בשבת. </b>וכ"ה בכי"ע. וכן היה בקג"נ. ופירושה שאם יש בקרפף יותר משבעים על שבעים (יותר מבית סאתים) אין מטלטלין בתוכו אפילו אם הוא סמוך לעיר, ולא הקילו בסמוך לעיר אלא בקרפף שאין צורתו כהלכה, ובלבד שאין בו יותר מבית סאתים.<br>והנה ר' יהודה בן בבא במשנתנו הנ"ל הזכיר "סמוך לעיר" יחד עם "בית דירה" ועוד, שהם מתירים לטלטל בקרפף בית סאתים, ואפשר לפרש כפירש"י שביתר מבית סאתים אוסר ר' יהודה בן בבא, אפילו אם יש בו בית דירה. וממילא אפשר ללמוד מתוך דברי ר' יהודה בן בבא אף להלכה שאנו פוסקים כמותה, והיינו שכשם שבית דירה מתירה לטלטל ביותר מסאתים, אף סמוך לעיר כן. וכן כתב בב"י טאו"ח ריש סי' שנ"ח ד"ה כתוב בהגהת אשר"י.<sup class="footnote-marker">41</sup><i class="footnote">בערוך השלחן סי' שנ"ח סוף ס"ק ח' העיר שמוכח מהגהת אשר"י שהוא פוסק שבסמוך לעיר מותר לטלטל אפילו ביותר מבית סאתים, ואפשר שאין שם אלא ביאור לדברי ר' יהודה בן בבא, ולא עוד אלא שכן מבואר בהדיא במקור בעל הגהת אשר"י, באו"ז ח"ב ה' עירובין ריש סי' ק"ל, ל"ב ע"ג.</i> אבל מדברי ר' אליעזר שבתוספתא שלא הזכיר אלא סמוך לעיר, וחילק בין בית סאתים ויתר מבית סאתים, הרי משמע שלא נאמר סמוך לעיר אלא על בית סאתים, ואינו מסתבר כלל שר' אליעזר לא יתיר לטלטל בקרפף יותר מבית סאתים שיש בו בית דירה. וכן דעת הר"י שהביא באגודה כאן פ"ב סוף סי' כ"ז, קנ"ב ע"ג (ועיין בתוספות כ"ג א' ד"ה ובלבד), וכן נראה מסתימת כמה מן הראשונים, שאסור לטלטל בקרפף יותר מבית סאתים, אפילו אם הוא סמוך לעיר.<br>ברם בירושלמי פ"ב ה"ו, כ' ע"ב,<sup class="footnote-marker">42</sup><i class="footnote">וכ"ה בירושלמי ביצה פ"ד סה"א, ס"ב ע"ג. וכאן פ"א סה"ד, י"ט ע"א, נשתרבבה ההלכה מכאן בטעות, וצריך להפסיק אחרי "דלא יהוון סברין כר' יודה", והפירוש הנכון שם הוא בגליון הש"ס.</i> אמרו (על משנתנו פ"ב מ"ה: ר' יהודה אומר אפילו אין בה אלא בור שיח ומערה מטלטלין בתוכה): מחלפה שיטתיה דר' יודה, דתנינן תמן (ביצה פ"ד מ"ב) אי זהו קרפף כל שהוא סמוך לעיר. דברי ר' יודה. וכא הוא אומר הכין (כלומר, שמתיר במשנתנו בבור שיח ומערה<sup class="footnote-marker">43</sup><i class="footnote">והוא מתיר בהם אפילו בקרפף יותר מבית סאתים אם יש לו מחיצה, כמפורש לעיל פ"א, שו' 41. ומסתבר שבור שיח ומערה הם אף לשימוש מימיהם, כירושלמי דמאי פ"א ה"ג, כ"ב ע"א, ומקבילות: בחסיד אחד שהיה חופר בורות שיחין ומערות לעוברים ושבים (כלומר, שישתמשו במימיהם).</i> אפילו רחוק מן העיר, שהרי בסמוך לעיר אין צורך בהם). א"ר מנא כבית דירה עביד לה ר' יודה. כלומר, ובבור שיח ומערה הרחוקים מן העיר עסיקינן, והם מתירים את הקרפף אפילו אם הוא יותר מבית סאתים, ככל מקום שהוקף לדירה. ומכאן מוכח שלדעת הירושלמי מותר לטלטל בקרפף הסמוך לעיר אפילו אם אין שם בור שיח ומערה.<br>ובה"ג ה' מילה (ד"ו כ"ג ע"ב, ד"ב, עמ' 102 ואילך): ואין מביאין איזמל בשבת דרך רשות הרבים, וכשם שאין מביאין אותו דרך רשות הרבים כך אין מביאין אותו דרך גגות ודרך קרפיפות ודרך חצירות (בבלי שבת ק"ל ב'), ואיזה הוא קרפיף כל שסמוך לעיר דברי ר' יהודה. ר' יוסי אומר כל שנכנסין לו בפותחת, ואפי' בתוך תחום שבת. אמר רב סלא אמר ר' זירא הלכה כר' יוסי (בבלי ביצה ל"א א'). ותנן הגנה והקרפיף שהוא שבעים אמה וכו' (כל משנתנו כאן פ"ב מ"ה). ומוכח מדבריו שדין קרפף לעניין יו"ט כדין קרפף לעניין שבת, ופסק כר' יוסי שבקרפף הסמוך לעיר בתחום שבת מותר לטלטל. וכן מצאתי בהגהות כת"י למשנה ד' נפולי<sup class="footnote-marker">44</sup><i class="footnote">עיין מ"ש על ההגהות האלו במבוא לה' הירושלמי של הר"מ, עמ' ו', הע' 21.</i> למשנתנו: "ופסק רבי' ישעיה ז"ל שאם היה שם בהקף ההוא בית דירה, או סוכה של שומר, או שהיה סמוך לעיר בתוך אלפים אמה,<sup class="footnote-marker">45</sup><i class="footnote">כבה"ג הנ"ל. וכן פירש רבינו יהונתן על הרי"ף למשנתנו שסמוכה לעיר פירושו בתוך תחום שבת. אבל במאירי (כ"ג רע"א) כתב: או שתהא סמוכה לעיר, ופירשו בה בתוך שבעים אמה ושיריים וכו', עיי"ש שהכריע כדעה זו נגד פירושו של ר' יהונתן הנ"ל.</i> או שהיה בו בור או שיח או מערה ששואבין ממנו מים תדיר, שהרי הוא כאלו הוקף לדירה, מטלטלין בכולו אפילו היה בהקיפו בית עשרת כורין". וכן משמע מדברי ר' שמעון להלן בסמוך, עיין מש"ש.
<small>28-30.</small> <b>ר' שמעון או' אפי' עשרה קרפיפות זה לפנים מזה והיה אחד מהן בית דירה, או שהיה אחד מהן סמוך לעיר, מטלטלין בכולן. </b>לפי פשוטו משמע שדברי ר' שמעון דבוקים לדברי ר' אליעזר, והוא חולק וסובר שסמוך לעיר דינו כבית דירה ומטלטלין בתוכו אפילו אם הוא יותר מבית סאתים. ועוד הוסיף ר' שמעון שאפילו אם היו עשרה קרפיפות זה לפנים מזה ופתוחים אחד לשני, ובית דירה בפנימי, או שהראשון סמוך לעיר, מותר לטלטל אפילו בקרפף הקיצוני הרחוק מן העיר,<sup class="footnote-marker">46</sup><i class="footnote">עיין להלן פ"ד, שו' 47–48.</i> כלהלן פ"ה שו' 69, עיין מש"ש. ומכאן ראייה לפסק שהבאנו לעיל (ד"ה ובה"ג וד"ה ברם) שבקרפף סמוך לעיר מטלטלין אפילו ביותר מבית סאתים. ועיין בתכ"מ מה שהעיר על הגהות אשר"י ומ"ש לעיל הערה 41. 

Halakhah 9

<small>30.</small> <b>בורגנין שבשדה בית סאתים מותר וכו'. </b>בכי"ע: טרגיס וכו', וצ"ל: פירגוס,<sup class="footnote-marker">47</sup><i class="footnote">הפ"י והיו"ד של "פירגוס" נתחברו ויצא: טרגיס.</i> כלומר מגדל (πύργος), והוא פירגוס הוא בורגוס burgus, βοῦργος, עיין מ"ש שוובה בתרביץ ש"כ, עמ' 280, הערה 34, עמ' 281, הערה 35. ובורגן ומגדל הם שמות נרדפים, ולפעמים נשנו אחד על יד השני, עיין בתוספתא ערכין פ"ד הי"ג. ובמקום "מגדלות" שלהלן פ"ד סהי"א נשנה בירושלמי: בורגוסין, עיין מש"ש. ובורגנין<sup class="footnote-marker">48</sup><i class="footnote">במקורות התלמוד באות המלים היוניות תכופות ב־accusativus, ואף כאן βοῦργον</i> שבשאר הנוסחאות (וכ"ה להלן בסמוך אף בכי"ע) אינו אלא תרגום נכון של פירגוס, ואפשר שאין כאן תיקון סופרים אלא שינוי של עורך מאוחר, עיין מ"ש ע"ז בתרביץ ש"כ, עמ' 114.<br>והברייתא מלמדת אותנו שבורגן שלנו שאינו אלא לשמירת השדה, ואין לנים בו ביום ובלילה<sup class="footnote-marker">49</sup><i class="footnote">בניגוד לבורגן שלהלן פ"ד, שו' 39.</i> אין דינו כבית דירה, ואם הוא בשדה מוקפת יותר מבית סאתים אין מטלטלין בשדה, וכפי שמבאר ר"ש בן אלעזר להלן.
<small>31.</small> <b>אבל דיר או סהר או מוקצה וכו'. </b>משנתנו פ"ב מ"ג. ופירש"י (י"ח א'): דיר של בהמות שעושין בשדות, היום כאן, והיום כאן, כדי לזבלה בגללי הבהמות. סהר לבהמות של עיר (והיו מקיפים אותו אפילו בחבלים, עיין לעיל שביעית פ"ד הי"ט). מוקצה רחבה שאחורי הבתים, וחצר שלפני הבתים, דכל הני הקיפן לדירה הוא. ועיין בס' העתים, עמ' 151. ועיין מ"ש לעיל פ"א, שו' 39–40. 
<small>32.</small> <b>כלל אמ' ר' שמעון בן לעזר וכו'. </b>במשנה כי"מ (עיין דק"ס, עמ' 54) נוספה ברייתא זו כהמשך של משנתנו הנ"ל, ועיין בבלי כ"ב א', ק' א'. ובס' המפתח לרבינו נסים שם: ואיתה בתוספת' דעירובין בפרק ב',<sup class="footnote-marker">50</sup><i class="footnote">והיה לפניו חילוק הפרקים כלפנינו.</i> ואיתה נמי בגמ' דעושין פסין, כלל אמ' ר' שמעון וכו'. ועיין גם בדבריו לברכות כ"ה ב' שהעתיק את התוספתא ע"פ לשון הבבלי. 
<small>32-33.</small> <b>כל אויר שהוא תשמיש לבית דירה וכו'. </b>"אויר" שלנו היא מחיצה שאין לה קירוי, דוגמת "אויר החצר"<sup class="footnote-marker">51</sup><i class="footnote">בר"ח כ"ב א': קרפף הוא כעין כתלים בלא קירוי, והיא נקראת אילוסא של חצר. וקרוב לוודאי שצ"ל: מילוסא של חצר, כמו שהגיהו בגליון שם. ועיין בפיה"ג לטהרות, עמ' 84, ועמ' 141, ובגנזי שכטר ח"ב, עמ' 354, שו' 25. ועיין ירושלמי פ"ה סה"א, כ"ב ע"ג, ומ"ש להלן פ"ד, שו' 39, ד"ה בור שיח ומערה.</i> שבמשנת ב"ב פ"ד סמ"ד, סוף אהלות ומקבילה שבתוספתא שם פי"ח הי"ב ועוד, ו"אויר הכנסת" שנזכר תכופות בירושלמי (עיין מ"ש בתס"ר ח"ג, עמ' 102), מעין ה־ὑπαίθριον היוני. ו"אויר" כזה משמש את הדירה, ואין הדירה משמשת אותו.<br>ובכי"ע: כל אויר שתשמישו לבית דירה וכו', וכנראה שהנוסחא הוגהה ע"פ הבבלי הנ"ל. ופירש"י שם: כל אויר, אעפ"י שאינו מקורה, אם תשמישו לדירת אדם לכניסה וליציאה תמיד. והנוסחא שלנו יותר נכונה, והיא מקויימת גם ע"י ד וכי"ל. והוא מעין הסגנון במשנת אהלות פ"ו מ"ג ומ"ו: כותל המשמש את הבית (ולפיכך חציו נחשב כבית עצמו) וכו' בית המשמש את הכותל (ולפיכך כל הכותל נחשב כלחוץ, חוץ מכקליפת השום שלצד הבית) וכו'.
<small>34.</small> <b>וכל בית דירה שהוא תשמיש לאויר וכו'. </b>וכ"ה בד ובכי"ל (אלא שבכי"ל חסירה המלה "בית"). ואף כאן בכי"ע ובבבלי הנ"ל: וכל דירה שתשמישה לאויר. ועיין מ"ש לעיל. וגם כאן הנכון כלפנינו, ופירושו שהבית דירה משמשת את האויר, כגון בורגנין, שעיקרו אינו אלא להשגיח על האויר. וכן פירש"י גם את נוסחת הבבלי: וכל דירה שהיא מכוסה בגג, והיא עשויה לשמירת אויר שחוצה לה. 

Halakhah 10

<small>35-36.</small> <b>מערבין במעשר שני בירושלם, אבל לא בגבולין. </b>ר"מ פ"א מה' עירובין סהט"ו. ובמשנתנו פ"ג מ"ב: ולא (כלומר, ואין מערבין) במעשר שני. ומפרשת התוספתא שהכוונה לגבולין שאסור לאוכלו שם בלא פדיון, וכל זמן שלא נפדה אסור לכל, ואפילו בטלטול אסור בשבת, עיין לעיל שבת פי"ד, שו' 30, ומשנה שם פי"ח מ"א. ועיין להלן.<br>ובירושלמי פ"ג ה"ב, כ' ע"ד: ותני בית שמאי אין מערבין במעשר שני בירושלם. אמ' [ר'] ירמיה הדא דאת אמר בעירובי חצירות, אבל בעירובי תחומין, <b>בקרתני</b><sup class="footnote-marker">52</sup><i class="footnote">לפנינו בטעות "תני", וכבר העירותי בירושלמי כפשוטו, עמ' 262, שבכי"ל גורס: בקרתני, והמגיה מחק את האותיות "בקר". וכגירסת כי"ל כ"ה אף בשרי"ר, עמ' 95. וקרתני כאן הוא בניגוד לירושלמי, וכלשון המשנה בדמאי פ"ו מ"ד: יכול הוא הקרתני לעלות ולאכלו בירושלים.</i> שנתן עירובו בירושלם שהוא יכול לעלות ולאוכלו שם. ולפ"ז לא נחלקו ב"ש אלא בעירובי חצרות מפני שע"י העירוב מתערבות הרשויות, ונראה כאילו עושה מסחר במע"ש, או שב"ש סוברים שעירוב משום קניין (עיין בבלי מ"ט א'), אבל בעירובי תחומין שאינה אלא קביעת סעודה מותר לערב אפילו לב"ש. ועיין צפנת פענח פ"א מה' עירובין הט"ו.<br>והברייתא שלנו מדברת בין בעירובי תחומין ובין בעירובי חצרות, והיא כב"ה. וכנראה שכמה מן המשניות בפ"ג מדברות בשניהם, ועיין בתוספות כ"ו ב' ד"ה בכל ומ"ש בירושלמי כפשוטו, עמ' 256.
<small>36.</small> <b>הנודר מן הפת מערבין לו בה. </b>ירושלמי פ"ג ה"א, כ' ע"ד, בבלי ל' א'. ופירשו בירושלמי: שכן אחר ראוי לאוכלו. ואף כאן הדין שוה בעירובי חצרות ובעירובי תחומין, עיין ר"מ פ"א מה' עירובין הי"ד, ועיין מ"ש להלן. 
<small>37.</small> <b>אימתי בזמן שנדר שלא לטעמה. </b>בבבלי הנ"ל: אימתי בזמן שאמר שבועה שלא אטעמנה. והיא היא, כדברי הר"ן נדרים ח' א' ד"ה והלא מושבע (השני): כדאשכחן בדוכתא טובא דקרי ליה לשבועה נדר וכו', במאי נדרת באלהא דישראל. וכן שם י"ד ב': הנודר בתורה, כלומר שנשבע בתורה וכו'. וכן במשנת סנהדרין פ"ג מ"ב: דור לי בחיי ראשך וכו', ועוד בכמה וכמה מקומות. ועיין שטמ"ק נדרים ט' א' ד"ה כנדרי ובבלי שם פ' ב'. ועיין להלן תענית פ"ב, הערה 42.<br>והתוספתא סתמה ולא שנתה מה דינו אם אסרה עליו אף בהנאה. ועיין בתוספות ל' א' ד"ה ככר, במאירי ובגאון יעקב שם, ויש שחילקו בין עירובי תחומין ובין עירובי חצרות ושתופי מבואות, ובעירובי תחומין שאין מערבין אלא לדבר מצוה, הרי מצוות לאו ליהנות ניתנו, ומכיון שהיא ראויה לאחרים מערבין בה, אבל בשתופי מבואות אין מערבין בה מפני שנהנה. עיין במקורות הנ"ל ובטאו"ח סי' שפ"ו ובמפרשים שם ובבאורי הגר"א סוף סי' שפ"ו. ובתוספ' רי"ד מהדו' תליתאה (ט' רע"א מן הספר) כתב: אבל ככר זה עלי דאסורה בהנאה, ולא מצי לזבונה, הו"ל לגבי דידיה כעפרא דעלמא, ומש"ה אין מערבין בה.
<b>ואם הקדישה הרי זה אסור וכו'. </b>ואעפ"י שבהקדש דמים אפשר לפדותה, הרי לכשיפדנה יש כאן פנים חדשות, עיין ברשב"א ל' א', במאירי הנ"ל ובתוספות ל' ב' סד"ה ולפרוש. ובירושלמי הנ"ל: הקדישו אין מערבין בו שלא הוא ולא אחר ראויין לאוכלו. ר' אחא בעי ואין אדם נשאל על הקדישו וכו'. ועיין מ"ש ע"ז בהגהות יפה עינים ל' א' ד"ה ככר זו הקדש. 

Halakhah 11

<small>38-39.</small> <b>אמ' ר' מאיר לא נמנעו בנות ישראל מלשלח עירוביהן ביד בניהן וביד בנותיהן הקטנים וכו'. </b>במשנתנו פ"ג מ"ב: השולח ערובו ביד הרש שוטה וקטן וכו' אינו עירוב. ואם אמר לאחר לקבלו ממנו הרי זה ערוב. ובירושלמי פ"ג ה"ב, כ' ע"ד: שמואל אמר כבן תשע, כבן עשר, עירובו עירוב. א"ר יוסה הדא דתימר בעירובי תחומין, אבל בעירובי חצרות אפילו קטן. א"ר יהושע [בן לוי] מפני מה מערבין בחצירות מפני דרכי שלום. מעשה באשה אחת שהיתה דבובה לחבירתה ושלחה עירובה גבי ברה וכו'. ועיין מ"ש בהירושלמי כפשוטו, עמ' 262, ועמ' 363 ואילך. ולפ"ז ברור שבעירובי חצרות אפילו קטן ממש כשר, ואין צורך שיאמר לאחר לקבלו ממנו. ומדברי הברייתא כאן שמדברת בעירובי חצירות ("לא נמנעו בנות ישראל וכו' ", כמו שדייק לנכון בח"ד) משמע לכאורה שמשנתנו מדברת אף בעירובי חצרות, וסתמה כר' יהודה להלן.<br>ובבבלי ל"א ב': וקטן לא, והאמר רב הונא קטן גובה את העירוב. לא קשיא כאן בעירובי תחומין, כאן בעירובי חצרות. והבבלי מעמיד סתם משנתנו כר' מאיר כאן, והיא מדברת בעירובי תחומין גרידא. ופירש"י: עירובי חצירות דערובי רשותייהו בעלמא הוא, הלכך ממילא מיערב, ואע"ג דאין מעשה קטן כלום וכו', אבל עירוב תחומין אקנויי שביתה הוא, וקטן לא אלים למיקני. ועיין בפי' ר' יהונתן. והרשב"א פירש שבעירובי חצרות יש דעת אחרת מקנה, ולפיכך כשר אף בקטן, מה שאין כן בעירובי תחומין. ועיין מ"ש להלן.
<small>40.</small> <b>באומרת לחברתה קבלי המני, באומ' לחבירו קבלו הימיני. </b>בכי"ע: אף היא אומרת לחברתה לקבלו הימנו, והוא אומ' לחבירו לקבלו הימנו. וכע"ז בכי"ל. וכע"ז היה בקג"נ אלא ששם: קבלי וכו' קבל. ובד חסרה הבבא השניה. ולפ"ז פירושו שהשולח עירובו ביד חרש שוטה וקטן עירובו עירוב, מפני שאין כאן צורך בשליחות, ומעשה קוף בעלמא כשר (כמפורש להלן), ובלבד שידע שקיימו את דבריו, והמשלח הוא הוא שקונה את השביתה, ואין לו אלא להיות בטוח שהעירוב הגיע למקומו, ולפיכך צריך שתאמר מתחילה לחברתה קבלי ממני את ערוב החצרות לכשאשלחנו, ויאמר כן לחבירו בעירובי תחומין כדי שתוכל לשאול אותה (או אותו) אח"כ.<sup class="footnote-marker">53</sup><i class="footnote">ואפילו אם נאמר שקטן נאמן בדרבנן בששאלו אח"כ אם עשה שליחותו (עיין בגליון הש"ס לרע"א לתוספות ל"א ב' ד"ה כאן) הרי משנתנו מזכירה גם חרש ושוטה ומי שאינו מודה בעירוב, והם אינם נאמנים אף אח"כ. ולפיכך הטילו תנאי שיצוה עליהם שימסרו לנאמן.</i> וכן, כנראה, פירש הירושלמי את משנתנו הנ"ל: ואם אמר לאחר לקבלו ממנו הרי זה עירוב, מפני שישאלנו אח"כ, עיין להלן. ואפשר שכן פירש ר' יוחנן גם בבבלי מעילה כ"א א', עיין מ"ש להלן, שו' 40–41, ד"ה נתנו לקוף.<br>ובבבלי ל"א ב': ואם אמר לאחר לקבלו הימנו<sup class="footnote-marker">54</sup><i class="footnote">ופירש"י: לקבל הימנו, קודם שיגיע שם, והמקבלו עירב עליו. וכן פירש הר"מ בפיה"מ ובחיבורו פ"ו מה' עירובין הכ"ב, וכן משמע מסוגיית הבבלי בעירובין.</i> הרי זה עירוב. וליחוש דילמא לא ממטי ליה? כדאמר רב חסדא בעומד ורואהו, ה"נ בעומד ורואהו. וליחוש דילמא לא שקיל מיניה? כדאמר רב יחיאל חזקה שליח עושה שליחותו, הכי נמי חזקה שליח עושה שליחותו וכו'. ועיין בראשונים שם. אבל בירושלמי כאן פ"ג ה"ב, כ' ע"ד (ובמקבילה במעשרות פ"ב ה"א, מ"ט ע"ג): א"ר לעזר וצריך לעמוד עמו. ופירשו כל המפרשים ע"פ דברי רב חסדא הנ"ל שצריך לעמוד עמו, כלומר עם השליח, ולראות שממלא את שליחותו. ברם "לעמוד עם" בלשון א"י פירושו "לגשת אל", דוגמת "שתעמוד עמי לערב" (לעיל שבת פי"ז הי"א ומקבילות) שפירושו: שתגש אלי בערב. ורגיל מאד בירושלמי: קם ר' פלוני עם ר' פלוני,<sup class="footnote-marker">55</sup><i class="footnote">עיין לדוגמא בירושלמי ברכות פ"ד ה"א, ז' ע"ג (ובמקבילה בתענית פ"ד ה"א, ס"ז ע"ג): קם ר' יוסי עם ר' יודה בן פזי וכו'; מע"ש פ"א סה"ג, נ"ב ע"ד; קם ר' ירמיה עם ר' זעידא א"ל וכו'; מו"ק פ"ג סה"ה, פ"ג ע"א: קם ר' יוסה עם ר' יודה בר פזי א"ל וכו', קם ר' ירמיה עם ר' יודה בי ר' סימון וכו'. וכן בכ"מ.</i> ופירושו: נגש ר' פלוני לר' פלוני כדי לשאל אותו, או לומר לו. ואף כאן פירושו וצריך לעמוד עמו, עם אותו שאמר לו לקבלו הימנו,<sup class="footnote-marker">56</sup><i class="footnote">וכן בירושלמי מעשרות שצויין לעיל בפנים (לפי גירסת כי"ר, ובדפוסים משובש): תמן תנינן ואם אמ' לאחר לקבלה הימנו הרי זה עירוב. ואמ' ר' אלעזר וצריך לעמוד עמו. וכן יוצא אף משרי"ר כאן, עמ' 95, שו' 22. ומכאן שר' אלעזר מבאר את הסיפא, ולא את הרישא, ואינו מדבר בשליחים.</i> צריך לגשת אליו, כדי לשאל אותו אם קבל את הערוב.<br>וע"פ זה יתפרש אף המשך הסוגיא בירושלמי שם; תמן א"ר יוסה וכו' באומר לחבירו הרי אני מעשר על ידיך אינו צריך לעמוד עמו (כלומר, אינו צריך לגשת אליו כדי לברר אם עשה שליחותו). והכא את אמר הכין (שצריך לשאל אותו, ואינו סומך על בקשתו לקבלו מן הקטן). א"ר חייא בר אדא כאן בגדול, וכאן בקטן (כלומר, לפנינו הרי שלח קטן, והרי יתכן שהקטן לא הביא לו את העירוב). ר' אחא בשם ר' חיננא ואפילו תימר כאן וכאן בגדול, [כאן] וכאן בקטון.<sup class="footnote-marker">57</sup><i class="footnote">וכגון שאמר להפריש ולהסיר משאר הפירות את התאנים שמעשר, ועצם המעשר נעשה ע"י גדול, או שהוא מכוין לשיטת ר' יהודה, עיין מ"ש לעיל ח"א, עמ' 295, שו' 14.</i> תמן באומר לו הרי אני מעשר על ידך, שאינו צריך לעמוד עמו. ברם הכא באומר לו ערב על ידי. ופירשו כל המפרשים שההבדל הוא בזה, שבמעשרות התנדב המעשר מעצמו לעשר, מה שאין בעירוב שהמשלח התחיל בבקשה לקבל מן הקטן את העירוב. וכן משמע שפירש הר"מ בפ"א מה' מעשרות ה"ח. ולולא דברי רבותינו היה נראה שהפירוש בירושלמי הוא שההבדל הוא בין שהשליח הסכים בפירוש שיעשה שליחותו, ואנו אומרים חזקה שליח עושה שליחותו (בדרבנן,<sup class="footnote-marker">58</sup><i class="footnote">והוא סובר מאליהן קבלו את המעשרות, עיין ירושלמי תרומות פי"א ה"ח, מ"ח ע"א, יומא פ"ח סה"ד, מ"ה ע"ב, שביעית פ"ו ה"א, ל"ו ע"ב, ומקבילה בקידושין פ"א ה"ט, ס"א רע"ד, ועוד בכ"מ. ועיין בתוספות כאן ל"ב א' ד"ה תאנים.</i> או אפילו בדאורייתא כשיטת רב ששת בבבלי ל"ב א'), ובין שהשליח לא אמר כלום, אלא שהמשלח בקש אותו לעשות. ואם הסכים אין הבדל בין שהתנדב מעצמו מתחילה, או שהסכים לבסוף.<br>וכן מתפרשת סוף הסוגיא:<sup class="footnote-marker">59</sup><i class="footnote">הגירסא הנכונה היא במעשרות פ"ב ה"א, מ"ט ע"ג. ולפנינו בעירובין נסתרסו הדברים.</i> הדא ילפה מן ההיא, באומר לו אני מערב על ידיך (כלומר, אם הסכים בפירוש) שאינו צריך לעמוד עמו (אינו צריך לשאול אותו, וחזקה שליח עושה שליחותו). וההיא ילפא מן הדא שאם אמר לו עשר על ידי (כלומר, וההוא לא אמר כלום) שהוא צריך לעמוד עמו (צריך לשאול אותו אם קיים שליחותו).

Halakhah 12

<small>40-41.</small> <b>נתנו לקוף והוליכו נתנו על גבי בהמה והוליכתו עירובו עירוב. </b>וכן בבבלי מעילה כ"א א': ר' יוחנן אמר כאותה ששנינו נתנו ע"ג הקוף והוליכו, או ע"ג הפיל והוליכו הרי זה עירוב, אלמא איתעבדא<sup class="footnote-marker">60</sup><i class="footnote">כן, כנראה, גרס במיוחס לר"ג וברש"י. ועיין גם בתוספות כאן ל"א ב' ד"ה כאן. ולפנינו שם: קא עבדא.</i> שליחותיה, ה"נ (כלומר, בחרש שוטה וקטן) איתעביד שליחותיה. ולפי פשוטו הוא ממש הפירוש שייחסנו לירושלמי לעיל, שהקטן והקוף שוין בזה, ואין צורך בשליחות לעירוב, ובלבד שידע שעשו שליחותם.<br>ברם בקג"נ: נתנו על גבי בהמה והוליכתו אין עירובו עירוב. וכן בבבלי כאן ל"א ב': דתניא נתנו לפיל והוליכו, לקוף והוליכו אין זה עירוב, ואם אמר לאחר לקבלו הימנו הרי זה עירוב. והראשונים<sup class="footnote-marker">61</sup><i class="footnote">עיין בתוספות כאן ל"א ב' ד"ה כאן ומעילה כ"א א' ד"ה נתנו, רשב"א, ריטב"א ומאירי בסוגיין.</i> עמדו על הסתירה בין סוגיית עירובין ומעילה, ותירצו שבעירובין מדברים שנתן לקוף ולפיל וסמכו על חכמתם, ולפיכך אינו עירוב, אבל במעילה נתן על גבי הקוף ועל גבי הפיל, ובעל כרחינו אנו אומרים שבעומד ורואהו עסיקינן, תדע לך שהוא כן שבעירובין שנו: לפיל וכו' לקוף וכו', ובמעילה שנו: <b>על גבי</b> הקוף וכו' <b>על גבי</b> הפיל. וכן הביא גם באו"ז שו"ת סי' תשמ"ט ח"א, ק"ז סע"ד, והסיק:<sup class="footnote-marker">62</sup><i class="footnote">אבל עיי"ש ח"ב סי' קל"ג, ל"ה ע"א, ולא הביא שם את התוספתא.</i> אך <b>בתוספתא</b> קתני בתרוויהו על הפיל. ודבריו אינם מובנים, שהרי הדברים לא נשנו בתוספתא פעמיים, ולא עוד אלא ש"פיל" לא נזכר כלל בתוספתא בשום נוסח. וכנראה שיש שם השמטה וצ"ל: אך בתוספתא קתני תרוויהו,<sup class="footnote-marker">63</sup><i class="footnote">כלומר, גם "ל" ("לקוף") וגם "על" ("על גבי בהמה"). ושמא היתה לפניו הגירסא בתוספתא: נתנו <b>על</b> הקוף (במקום: לקוף) והוליכו וכו', וצ"ל באו"ז: אך בתוספתא קתני בתרוויהו על [והיינו לפיל היינו על] הפיל וכו'. אבל גירסא זו אינה מסתברת כלל, ומה לי על הפיל מה לי על הבהמה.</i> [והיינו לפיל היינו] על הפיל, והצור קמיך לפניך יפיל.<sup class="footnote-marker">64</sup><i class="footnote">עיין בפי' הראב"ע לקהלת ה', א'.</i><br>וכנראה שגירסת קג"נ "מתוקנת" ע"פ הבבלי כאן, והנכון כברוב הנוסחאות, ולפי פשוטו אין סתירה בין הגירסא בברייתא שבעירובין ובין הברייתא שבמעילה, והיא התוספתא שלנו, והיא דבוקה לרישא לאמר לחבירו לקבל הימנו, ובין אם סמך על חכמת הקוף<sup class="footnote-marker">65</sup><i class="footnote">במאירי ל"א ב' סד"ה המשנה השלישית כתב: שאמרו בתלמוד המערב שאדם יכול ללמדם (כלומר, את הקוף ואת הפיל) שבעים לשון. ואין זכר מזה בירושלמי. ונראה שמצא כן במדרש שאבד מאתנו. והקדמונים ספרו כמה פלאות על החיות הללו. וכן מספר פליניאוס (תולדות הטבע ס"ח פ"ג סי' ו') בשם Mutianus (בן זמנו של נירון ואספסיינוס) על פיל שכתב משפט שלם ביונית. ואיליאנוס (.nat. anim ספר ב' סי"א) כותב שראה בעצמו פיל שרשם באפו אותיות רומיות. וכן מספר פליניאוס (שם פנ"ד סי' רט"ו) בשם Mutianus הנ"ל על קוף שידע לשחק במשחק האישקוקי (latrunculis lusisse). ועיין מאירי ברכות נ"ח ב' (צ"ח ע"ג מן הספר) ד"ה הרואה פיל קוף וכו'.</i> שיוביל את העירוב למקומו, ובין נתן על גבי בהמה, וסמך שתלך למקום שהיא רגילה ללכת, עירובו עירוב, ואין כאן צורך בשליחות כלל,<sup class="footnote-marker">66</sup><i class="footnote">ואף גוי כשר, עיין ריטב"א בסוגיין ד"ה נתנו לפיל.</i> ובלבד שיעמוד אח"כ עם אותו האיש שבקש ממנו לקבלו מהם, וילמוד ממנו שעשו שליחותם.
<small>41-42.</small> <b>נתנו על גבי קורה שהוא גבוהה עשרה טפחים עירובו עירוב. </b>בכי"ע מוסיף: ואם לאו אין עירובו עירוב. והיא טעות ברורה שנשתרבבה מדברי ר' יהודה להלן. ואינה גם בד, בכי"ל, בקג"נ ובתוספתא שהביא מהר"מ לפי הרא"ש פ"ג סי' ד' ושלטה"ג בסוגיין. ומכאן ואילך אנו עוסקים בעיקר בעירובי תחומין.<br>ובבא זו לא הובאה לא בירושלמי ולא בבבלי, אבל פירושה ברור שלת"ק כאן אין הבדל בין אם הקורה רחבה ארבעה או לא. וכן אין הבדל בין אם קנה שביתה על הקורה או תחתיה, ואפילו קנה שביתה תחתיה יכול להפוך את הקורה ולבטל את רשות היחיד שבה, עיין להלן. ובמשנתנו פ"ג מ"ג: נתנו בראש הקנה או בראש הקנדס, בזמן שהוא תלוש ונעוץ, אפילו גבוה מאה אמה הרי זה עירוב. ופירש מהר"מ הנ"ל שמשנתנו אפילו באין בראשו ארבעה טפחים (שלא כפירש"י ל"ד ב'),<sup class="footnote-marker">67</sup><i class="footnote">אמנם בירושלמי מעמידים את משנתנו בשטבלא רחבה ארבעה נתונה בראשו, אבל אוקימתא זו היא מטעם אחר, ולא מטעמו של רש"י, עיין מ"ש להלן בפנים.</i> וכת"ק של התוספתא כאן.<sup class="footnote-marker">68</sup><i class="footnote">ועיין גם במאירי ל"ג רע"ב ד"ה כל, ולא הזכיר את התוספתא, אעפ"י שגם הוא הסיק שאין הלכה כר' יהודה. אבל הרשב"א בעבוה"ק ש"ה סי' י"ט, ל"ה ע"א, פסק כר' יהודה, וכשיטת רש"י.</i> ובירושלמי בסוגיין פירשו את משנתנו בשנתן טבלא רחבה ד' על ראש הקנה (שאם לא כן אפילו אם הוא מחובר לארץ, עירובו עירוב), ומ"מ עירובו עירוב, מפני שהוא תלוש ונעוץ כלומר, ויכול להוציא את הקנה ולהפוך אותו וליטול את העירוב. ולפ"ז היא הבבא שלנו היא משנתנו הנ"ל. אבל בבבלי השיטה אחרת לגמרי, עיין מ"ש להלן.
<small>42-43.</small> <b>ר' יהודה או' אם היתה רחבה ארבעה עירובו עירוב, ואם לאו אין עירובו עירוב. </b>בבא זו ליתא בירושלמי, אבל הובאה בבבלי ל"ג ב'. וכ"ה שם: דתניא ר' יהודה אומר נעץ קורה ברשות הרבים והניח עירובו עליה, גבוה י' ורחבה ד' עירובו עירוב, ואם לאו אין עירובו עירוב.<sup class="footnote-marker">69</sup><i class="footnote">ועיי"ש בדק"ס, עמ' 124, הע' צ', והיא היא לפירוש הבבלי שם.</i> ופירש"י שם ע"פ הבבלי (ל"ב ב') שהנותן עירובו יש לו ארבע אמות, והן רשות היחיד שלו, ורשות היחיד עולה עד לרקיע, ולפיכך נחשב הוא ועירובו במקום אחד, אפילו אם קנה שביתה למטה, עיין רש"י ל"ב סע"ב ד"ה ורשות היחיד. אבל אם הקורה אין בה רוחב ד' טפחים, הוי ליה עירוב המונח באויר, ואינו עירוב, בין אם נתכוין לשבות למעלה בין אם נתכוין לשבות למטה, עיין רש"י ל"ג סע"א.<br>ברם בירושלמי אין זכר ממאמר רבא שבבבלי הנ"ל, ולא עוד אלא שברור מסוגיית הירושלמי כאן והמקבילה שבסוכה פ"ב שלא סברו כלל כשיטה זו של הבבלי, עיין מ"ש להלן בסמוך. ולפיכך נראה שלשיטת בני א"י מודה ר' יהודה לטעם הת"ק ביש בה רוחב ד', וכמו שכתבנו לעיל בטעמו, ולא נחלק עליו אלא באין בה רוחב ד', וסובר שהעירוב המונח באויר למעלה מעשרה אינו עירוב, וכפירש"י ל"ג סע"א. ועיין מ"ש להלן בסמוך.

Halakhah 13

<small>43-44.</small> <b>נתנו באילן למעלה מעשרה טפחים אין עירובו עירוב וכו'. </b>הרישא היא פיסקא ממשנתנו פ"ג מ"ג. וכל הברייתא בירושלמי פ"ג ה"ג, כ"א ע"א, וסוכה פ"ב ה"ד, נ"ב ע"ד, ובבלי כאן ל"ג א'. ופירשו בירושלמי ובבבלי שיש בו באילן רוחב ד' טפחים והוא עומד בר"ה, ונותן העירוב נתכוין לקנות שביתה למטה, והוי ליה עירובו ברשות היחיד והוא ברשות הרבים. אלא שקשה היה לו לבבלי לשיטתו שהנותן עירובו יש לו ד' אמות, הרי אף אם נתכוין לשבות למטה עדיין הוא ועירובו במקום אחד. ולפיכך העמידוהו (ל"ב סע"ב ואילך) באילן הנוטה חוץ לארבע אמות, ומאי למעלה ומאי למטה דהדר זקיף וכו'. ועיי"ש בתוספות ד"ה דהדר. ועיין במאירי שם (כ"ד סע"א מן הספר) סד"ה ולמדת. אבל בירושלמי אין זכר מזה, ופירשו כפשוטו שאין עירובו עירוב מפני שעירובו ברשות היחיד והוא בר"ה, ואינו יכול ליטלו. ואף הרי"ף וס' העתים, עמ' 73, והר"מ השמיטו את כל האוקימתא, עיין בבעל המאור ובמאירי במקומו (כ"ג ע"ד מן הספר) ומ"ש הרב המגיד בפ"ו מה' עירובין ה"ח ובמרכבת המשנה שם. 
<small>44-45.</small> <b>למטה מעשרה טפחים עירובו עירוב. </b>וכ"ה במשנתנו הנ"ל, והוסיפה הברייתא: ואסור ליטלו וכו'. ופירשו בירושלמי: ראוי הוא לעבור על השבות ולאכול. כלומר, מכיוון שהוא ועירובו במקום אחד מדאורייתא, אלא שכל החסרון הוא מפני שאסור ליטלו משום שמשתמש באילן בשבת, ראוי הוא לעבור על השבות, ואין העירוב בטל. ובבבלי פירשוה כרבי הסובר כל דבר שהוא משום שבות לא גזרו עליו בין השמשות, ונמצא שבשעת קניית העירוב (בין השמשות) היה מותר לו ליטול את העירוב והיא סעודה הראויה לו באותה שעה. 
<small>45-47.</small> <b>נתנו בכלכלה ותלאה באילן למעלה מעשרה טפחים אין עירובו עירוב, למטה מעשרה טפחים עירובו עירוב, ואסור ליטלו דברי ר'. </b>וכ"ה בירושלמי כאן וסוכה הנ"ל ובשרי"ר, עמ' 96, אלא שבמקום "דברי ר' " כתוב שם: למטה משלשה מותר. ובכי"ע ובכי"ל כאן: למעלה מעשרה טפחים עירובו עירוב ואסור ליטלו, בתוך עשרה מותר ליטלו דברי ר'. ובבבלי הנ"ל: נתנו בכלכלה ותלאו באילן אפילו למעלה מעשרה טפחים עירובו עירוב, ואסור ליטלו<sup class="footnote-marker">70</sup><i class="footnote">כ"ה בכי"מ, וכן היה לפני רש"י, אלא שהגיה. וכ"ה בכל הספרים לפי עדות הרשב"א במקומו. ועיין גם בתוספ' רי"ד ובריטב"א. וכן בר"ח: ואסור לטלטלו דברי רבי.</i> דברי רבי וכו'. ופירשה ר' ירמיה (ל"ג ב'): שאני כלכלה הואיל ויכול לנטותה ולהביאה לתוך עשרה.<br>ובירושלמי הנ"ל: וקשייא אם עירובו עירוב יהא מותר לטלטלו, אם אסור לטלטלו לא יהא עירובו עירוב.<sup class="footnote-marker">71</sup><i class="footnote">הקושיא היא על הסיפא, על למטה מעשרה, והיא חזרה מלעיל שם, ולא סיים את התירוץ: ראוי הוא לעבור על השבות ולאכול, כרגיל בירושלמי.</i> ר' אחא בשם ר' חיננא ראוי הוא להופכה ולבטל רשות היחיד שבה.<sup class="footnote-marker">72</sup><i class="footnote">כלומר, ר' אחא חולק ואומר שאין הלכה כברייתא זו, אלא אפילו למעלה מעשרה עירובו עירוב, וכר' ירמיה בבבלי הנ"ל (בפנים).</i> א"ר יוסה הדא אמרה<sup class="footnote-marker">73</sup><i class="footnote">נ"ל שהכוונה לסיפא של משנתנו: נתנו בראש הקנה וכו' הרי זה עירוב. וכן מוכח להלן בירושלמי שם שפירשו את משנתנו זו מפני שהקנה תלוש ונעוץ, לפיכך עירובו עירוב, וכמו שפירש בס' ניר להלן שם.</i> ספסל שהוא נתון ברשות הרבים גבוה עשרה ורחב ארבעה מכיון שהוא ראוי להפכו ולבטל רשות היחיד שבו, הדא אמרה שעירובו עירוב ומותר לטלטלו.<sup class="footnote-marker">74</sup><i class="footnote">והוא סיום דברי ר' אחא, שמכיוון שראוי להפוך את הכלכלה וליטלו מותר לטלטלו בין אם הוא למעלה מעשרה בין אם הוא למטה, מפני שהוא משתמש בכלכלה התלויה באילן, ומותר להשתמש בצידי האילן. וכן מוכח מהמשך הירושלמי.</i> ור' אחא מסתייע בדברי ר' יוסה שהוכיח כן ממשנתנו.<br>נמצאנו למדים שגירסת כי"ע וכי"ל מוגהת ע"פ הבבלי<sup class="footnote-marker">75</sup><i class="footnote">אלא שנראה שצ"ל שם בכי"ע ובכי"ל: בתוך שלשה (במקום "עשרה") מותר ליטלו, אבל וודאי אין כאן, עיין מ"ש להלן בפנים, שו' 48–49, ד"ה שרשי.</i> ומסקנת הירושלמי, וגירסת כי"ו וד מקויימת ע"י הפיסקא בירושלמי שאין להגיהה בשום אופן (שהרי כן הוא גם במקבילה בסוכה ובשרי"ר כאן). וברייתא זו סברה שאעפ"י שהוא יכול להפוך את הכלכלה ולבטל רשות היחיד שבה, מ"מ כל זמן שלא עשה כן הרי הוא בר"ה ועירובו ברשות היחיד, מה שאין כן אם עירובו למטה מעשרה, ששניהם ברשות אחת מדאורייתא, ואין כאן אלא חסרון בנטילת העירוב מחמת שבות. ובבבלי שבת קנ"ה רע"א שנינו: נעץ יתד באילן ותלה בה כלכלה למעלה מעשרה טפחים אין עירובו עירוב, למטה מי' טפחים עירובו עירוב. והיא כעין ברייתא שלנו לפי גירסת כי"ו וד. ואעפ"י שמתוך הסוגייא שם מוכח שהברייתא היא כחכמים כאן,<sup class="footnote-marker">76</sup><i class="footnote">עיין בגליון הש"ס לרע"א שם לתוספות ד"ה למטה.</i> ולמטה מעשרה טפחים עירובו עירוב, מפני שתלה את הכלכלה ביתד, ומותר להשתמש בצדי צדדים של האילן, מ"מ אם תלה את הכלכלה ביתד למעלה מעשרה, אעפ"י שמותר לו להפך את הכלכלה (שהרי אינו משתמש באילן), אין עירובו עירוב מפני שהוא ברשות הרבים ועירובו ברשות היחיד, עיין ברש"י ובמאירי שם. ועיין בהגהות מצפה איתן ומהר"א הורוויץ שם.
<small>47-48.</small> <b>וחכמים או' כל שאסור ליטלו אין עירובו עירוב. </b>וכ"ה בד, בכי"ל ובבבלי הנ"ל. ובכי"ע בטעות: וחכמ' אומ' עירובו עירוב. ויש כאן השמטה. ובירושלמי לא נזכרו דברי החכמים. 
<small>48.</small> <b>אחד העירוב ואחד כל הכלים. </b>וכ"ה בד ובכי"ל. ובכי"ע נשמטה המלה "הכלים". ובבבלי חסירה בבא זו. ופירושה שאעפ"י שכאן אינו משתמש באילן גופא אלא בצדדיו (בכלכלה שתלויה בו) אסור להשתמש בצידי אילן בין להטיל שם עירוב ובין לתלות שם כלי. 
<small>48-49.</small> <b>שרשי אילן שהן גבוהין מן הארץ שלשה טפחים וכו'. </b>וכ"ה הסדר בד, כי"ע וכי"ל. אבל בקג"נ כל הברייתא עד שו' 53, חסרה כאן, וישנה בסוף פירקין. וכגירסת כי"ו כ"ה גם בד כי"ל וקג"נ. וכ"ה בברייתא שבבבלי כאן ק' א'. וכן יוצא ממשנתנו שם פ"י מ"ח. אבל בכי"ע: שגבוהין מן הארץ <b>עשרה</b> טפחים וכו'. ועיין מ"ש לעיל שבת פ"י, שו' 50–51, ד"ה לא יתלה אדן, ולעיל הערה 75. ולעצם העניין על איסור שימוש באילן, עיין מ"ש לעיל סוף שבת. 
<small>49-50.</small> <b>או שיש חלל תחתיהן שלשה טפחים אע"פ שהן שוין לארץ מרוח אחת לא ידרוס ויעבר עליהן ממקום למקום. </b>המלים "לא ידרוס וכו' למקום" אינן בברייתא שבבבלי. ולפי גירסת כי"ע לעיל ("עשרה טפחים") הוא מאמר המוסגר, שאם יש חלל תחתיהן שלשה טפחים, לא ידרוס עליהן<sup class="footnote-marker">77</sup><i class="footnote">אעפ"י שאינן גבוהין עשרה (ועיין וי"ר פ"ד, ג', עמ' פ"ה). ואח"כ צ"ל (<b>לפי מסורת כי"ע</b>): <b>לא</b> (בלי וי"ו) ישב עליהן וכו', כמו שהוא בכי"ל כאן (וכ"ה בבבלי, אלא ששם הדברים מובנים מאליהם, שהרי לא הזכיר שם את הבבא של דריסה), והוא חוזר לשרשים שגבוהים "עשרה" טפחים. ובירושלמי שהבאנו בפנים מפורש שאם אינם גבוהים שלשה כארץ הן, ומותר גם לדרוס עליהן.</i> משום חשש תלישה, עיין בירושלמי כאן פ"י ה"ח, כ"ו ע"ב, וביצה פ"ה ה"ב, ס"ג ע"א, ובבלי כאן ק' ב'. 
<small>51-52.</small> <b>ואין נתלין באילן ואין נסמכין על האילן וכו'. </b>וכ"ה בבבלי ק' א' בכי"י ובראשונים, עיין דק"ס, עמ' 390, הערה פ'. 

Halakhah 14

<small>53.</small> <b>אחד אילן ואחד כל הבהמה. </b>וכ"ה בבבלי הנ"ל, ועיין דק"ס הנ"ל, הע' ק'. אבל הנכון כלפנינו, ופירושו שאפילו על גמל שכוחו רב לא יעלה מבעוד יום וישב עליו, עיין מ"ש לעיל סוף שבת סד"ה לא עולין באילן. 
<small>53-54.</small> <b>אבל שיח בור ומערה וגדיר מטפיס וכו'. </b>ופירש"י: דטעמא לאו משום דטרחא, אלא שלא יתלוש מן המחובר במתכוין. ועיין להלן ביצה פ"א, שו' 31, ומ"ש לעיל שבת פ"י, שו' 52, ד"ה אבל נתלה. ובכי"ע בטעות: <b>ואפילו</b> בור וכו'. ושמא צ"ל: <b>ואילו</b> בור וכו'. 

Halakhah 15

<small>54-55.</small> <b>נתנו במגדל, נעל בפניו ואבד המפתח וכו'. </b>פיסקא ממשנתנו פ"ג סמ"ג, וכגירסת רוב הנוסחאות, עיין דק"ס, עמ' 128, הערה ש'. והסיקו בבבלי ל"ה א': במנעול וקטיר במיתנא עסיקינן, ובעי סכינא למיפסקיה, ת"ק סבר לה כר' יוסי דאמר כל הכלים ניטלין בשבת וכו' ור' <b>אליעזר</b> (עיין מ"ש ע"ז להלן) סבר לה כר' נחמיה, דאמר אפילו טלית, אפי' תרווד אין ניטלין אלא לצורך תשמישן. ור' אליעזר שהוא שמותי הולך כאן בשיטת ב"ש, עיין לעיל שבת פי"ד, שו' 6. ובירושלמי (פ"ג ה"ג, כ"א ע"א) אמרו שהת"ק הוא כר' אליעזר בן יעקב שמתיר לחתוך את הקשר בשבת. ועוד אמרו שלא נחלקו אלא במגדל של אבן, אבל במגדל של עץ כ"ע מודי שנעשה כשובר את החבית לוכל ממנה כגרוגרות. ועיין בתוספות ל"ד ב' ד"ה ואמאי, ובהערות לס' יריאים השלם, ק"מ ע"ב, הערה קל"א. 
<small>55-56.</small> <b>ר' לעזר או' אם בעיר אבד עירובו עירוב וכו'. </b>וכן בד, כי"ע וכי"ל: ר' אלעזר וכו'. ובמשנתנו הנ"ל: ר' <b>אלעזר</b><sup class="footnote-marker">78</sup><i class="footnote">כ"ה בכ"י קויפמן ובמשניות סדר מועד על קלף שבביה"מ כאן. ואף בהוצ' לו וכ"י פרמה: ר' לעזר (ולא: ר' ליעזר).</i> אומר אם אינו יודע שהמפתח במקומו אינו עירוב. אבל במשנה שבמשניות, במשנה שבבבלי (וכ"ה בכי"מ), במשנה שבירושלמי, ברי"ף, בס' העתים, עמ' 72, ועוד הגירסא במשנה היא: ר' אליעזר. וכן גרסו בברייתא זו בירושלמי פ"ג ה"ג, כ"א ע"א, ובבבלי ל"ד ב', ועיי"ש ל"ה א' ומ"ש לעיל. ועיין מ"ש להלן בשם כי"ע והתוספות.<br>ופירשו בירושלמי הנ"ל: אם בשדה אבד אין עירובו עירוב, שאינו יכול להביאו דרך שביתה, אם בעיר אבד הרי זה עירוב שהוא יכול להביאו דרך פטור. וכן פירש"י ל"ד ב'. ואעפ"י שבבבלי החסירו את הברייתא והעמידוה בדרך חיסורא מחסרא, אינו אלא לפי שיטת רב ושמואל, אבל לפי המסקנא אף הם פירשוה כפשוטה. ולפ"ז אפילו לא נמצא המפתח אלא שידוע שאבד בעיר, עירובו עירוב (ודינו כאילו המפתח במקומו אלא ששכח אנה הניחו),<sup class="footnote-marker">79</sup><i class="footnote">לפי פסק הראב"ד שהביא הרשב"א והריטב"א ל"ד ב'. והטעם הוא שמצוי הוא להזכר, עיין בריטב"א שם.</i> וכפירש"י ל"ד סע"ב. וכן הכריע בגאון יעקב ל"ד ב' סד"ה אי הכי.<sup class="footnote-marker">80</sup><i class="footnote">תדע לך שהוא כן, שהרי אפילו לפי החיסורי מחסרא שבבבלי עירובו עירוב לר"א אם נמצא המפתח בשבת, אעפ"י שהיה אבוד בין השמשות (עיין בתוספות ל"ה א' ד"ה בעיר), והטעם הוא מפני שמצוי הוא למצוא, כפירוש הטור או"ח סי' שצ"ד.</i>
<small>56-57.</small> <b>מודים חכמים לר' לעזר בבני חצר ובבני מרפסת וכו'. </b>בכי"ע: ומודים חכמ' לר' <b>אליע'</b> וכו'. וכן בתוספות ל"ה א' ד"ה חסורי: דתניא בתוספתא דעירובין ומודים חכמים לר' <b>אליעזר</b> וכו' (עיין מ"ש לעיל בסמוך). והברייתא קשה מאד, שהרי היה צ"ל: ומודה ר' לעזר לחכמים וכו', כמו שהעירו בתוספות הנ"ל, ופירוש התוספות אפשרי לפי גירסת הבבלי שם בברייתא זו, אבל לפי הגירסא שלפנינו וגירסת הירושלמי (והיא גם גירסת הבבלי לפי המסקנא) העיקר חסר מן הספר.<br>ושמא צ"ל: מודים חכמים ור' (במקום: <b>לר'</b>) לעזר וכו', והכוונה שכאן מודה ר' לעזר לחכמים. וכס"ז לעיל פאה פ"ג סה"א: מודים בית שמיי ובית הלל שאם הפקיר לאדם וכו'. והכוונה שבית הלל מודים לב"ש, כפי שיוצא ממשנתנו שם רפ"ו. וכן לעיל מעשרות פ"ג הי"ג: מודין בית שמיי ובית הלל וכו', והכוונה כנ"ל, כפי שיוצא ממשנת דמאי פ"ו מ"ו. וכע"ז נשתבש בכל הנוסחאות לעיל תרומות פ"ט ה"ט, עמ' 158, שו' 40: מודה ר' יהושע <b>לר'</b> ליעזר וכו', וכבר הגהנו שם: מודה ר' יהושע <b>ור'</b> ליעזר וכו', ופירושו, מודה ר' אליעזר לר' יהושע, כפי שיוצא ברור מן העניין. ובירושלמי שם: מודה ר' אליעזר ור' יהושע וכו', עיין מ"ש לעיל ח"א, עמ' 457, שו' 40.<br>ואם לא נגיה את הנוסח צריך לקבל את פירושו של מרא דמתניתא שבברייתא כאן הרי מפורש ונתנוהו <b>בבית</b> (בניגוד לנתנו <b>במגדל</b> שברישא), והכוונה שאבד מפתח הבית, ובדלתות הבית נוהגים במנעל גמור, ואם שוברים את הדלת יש כאן סתירה מדאורייתא במחובר לקרקע, ובכגון דא בעירובי תחומין אין עירובו עירוב, אבל בעירובי חצירות מודים לר' לעזר שאם אבד המפתח, אנו תולים שאבד בעיר<sup class="footnote-marker">81</sup><i class="footnote">ולא דברו אלא בהווה. אבל לעיל, בעירובי תחומין, שהן בשדה, הרי רגיל שהמפתח יאבד שם לחלוטין.</i> ועירובו עירוב, מפני שיכול להביאו דרך פטור. ועיין ר"מ ה' עירובין ספ"א שהביא דין אבידת המפתח של המגדל לעניין עירובי חצירות ושתופי מבואות,<sup class="footnote-marker">82</sup><i class="footnote">ועיין בפ"ו מה' עירובין ה"י ובפיה"מ כאן פ"ג מ"ג.</i> ומקורו מן התוספתא כאן שהיא מוכיחה שדין משנתנו (פ"ג סמ"ג) נוהג אף בעירובי חצרות, ונסתלקה תמיהת ב"י בטאו"ח סי' שצ"ד, כפי שהעיר לנכון בתוספות בכורים כאן. ועיין מה שהאריך בס' עצי אלמוגים סי' שצ"ד, רל"א ע"א, בבאור התוספתא. אבל מחוורתא כמו שהגהנו לעיל, והיא הגהה קלה מאד, והתוספתא מתפרשת בלי שום דוחק.

Halakhah 16

<small>58-59.</small> <b>אמ' ר' יוסה אבטילס העיד משם חמשה זקנים וכו'. </b>פיסקא ממשנתנו פ"ג סמ"ד. ועיין מ"ש לעיל ח"ב, עמ' 546, שו' 73. ובקג"נ נראה שיש השמטה קטנה בין "ר' יוסי" ובין "כשר" (השני) שבשו' 59. 
<small>59.</small> <b>אי זהו ספק העירוב כשר וכו'. </b>כל הברייתא בבבלי ל"ו א'. 
<small>60-61.</small> <b>ספק מבעוד יום נתקנו ספק משחשיכה נתקנו עירובו עירוב. </b>בכי"ל יש כאן חסרון. ובקג"נ: <b>אין</b> עירו' עיר'. אבל בד ובכי"ע כלפנינו. וכ"ה גם בבבלי הנ"ל. ומקשינן עלה: מאי שנא תרומה, דאמר העמד תרומה על חזקתה, ואימא טהורה היא פירות נמי העמד טבל על חזקתו, ואימא לא נתקנו. לא תימא ספק מבעוד יום נתקנו, אלא ספק מבעוד יום נדמעו ספק משחשיכה נדמעו. ופירש הריטב"א בשם התוספות שנדמעו בתרומה טמאה, שאינה ראויה אפילו לכהן.<br>ברם כל זה היא לשיטת הבבלי, שאמר רבא לעיל שם שר' יוסי מטמא בטובל מטומאה דרבנן במקוה ספק כשר ספק פסול, משום דאמרינן העמד טמא על חזקתו, ולפי זה בספק נתקנו מבעוד יום ספק נתקנו משחשיכה נמי אמרינן העמד טבל על חזקתו. אבל בירושלמי (פ"ג ה"ד, כ"א ע"א): אמר ר' יונה לא טמא ר' יוסי אלא משום הוכח, כלומר, דווקא בשיש שם שני מקוואות אחד טמא ואהד טהור בזה מטמא ר' יוסי, אבל במקוה אחד אף ר' יוסי מטהר, ואין אומרים בדרבנן העמד טמא על חזקתו,<sup class="footnote-marker">83</sup><i class="footnote">עיין מ"ש בבאור הירושלמי בירושלמי כפשוטו, עמ' 266 ואילך.</i> ולפ"ז אף בטבל ספק נתקן מבעוד יום ספק נתקן משחשיכה עירובו עירוב, לשיטת הסובר שעירובי תחומין מדרבנן.<sup class="footnote-marker">84</sup><i class="footnote">ועיין בהמשך הירושלמי שם (והפירוש הנכון הוא בס' ניר) שאמרו שאפילו למ"ד שר' יוסי מטמא אפילו במקוה אחד הוא מקל בעירובין, ועיין בבלי ל"ו רע"א.</i>
<small>61-62.</small> <b>אבל עירב בתרומה ספק טמאה ספק טהורה וכו'. </b>וכאן העירוב אינו ראוי לאכילה כלל, מחמת ספק איסור מתחילה ועד סוף, ואינו עירוב, כפירוש הר"מ בפ"ו מה' עירובין הט"ו, וכפי שהסביר הרב המגיד בהי"ג שם. ובירושלמי פ"ג רה"ד, כ"א ע"א: לא אמרו אלא וניטמאת. ספק ניטמאת מבעוד יום, ספק נטמאת משחשיכה, אבל אם היתה ספק טהורה ספק טמאה מערבין בה (כלומר בתמיה, והרי אינה ראויה לאכילה). ר' שמואל בר נחמן בשם ר' יונתן אחר חזקות הלכו. כלומר, המחלוקת במשנתנו היא אם אנו הולכים אחר חזקת העירוב שהיה טהור מבעוד יום, או שהיה קיים מבעוד יום, וכפי שמבאר הירושלמי בעצמו להלן. אבל אם הוא אף עכשיו ספק טמא, כ"ע מודי שאין מערבין בו, מפני שאינו ראוי לאכילה. ובירושלמי תרומות רפ"ג, מ"ב ע"א: ר' יונה בעי ולכל הדברים עשו אותן כספק אוכל וכו', עירב בה נעשה חמר גמל? והשאלה היא למ"ד תחומין דאורייתא, ולדידיה אין מערבין בכל הספיקות שאין להם חזקה לא לכאן ולא לכאן, עיין במ"מ פ"ו הי"ג הנ"ל. 

Chapter 3



Halakhah 1

<small>1-2.</small> <b>ר' יהודה אומ' אין אדם מתנה על עירובו אלא בשני דברים, או' בא חכם וכו'. </b>ברייתא זו חולקת על משנתנו פ"ג מ"ה, הבאה מיד אחרי ברייתא זו. ולפי דעה זו בשיטת ר' יהודה אין אדם מתנה בעירובו אלא בשני דברים, והיינו: אומר אם בא (כלומר, אם כבר בא) חכם למזרח ערובי למזרח, [ואם כבר בא] למערב עירובי למערב, אבל אינו יכול לומר אם בא לכאן ולכאן למקום שארצה אלך, מפני שאין הדבר מבורר בשעת קניית העירוב לאיזה צד ירצה ללכת, ור' יהודה סובר אין ברירה. והוא הדין שאינו יכול להתנות: אם יבוא חכם למזרח, והחכם עדיין לא בא בין השמשות, בשעת קניית העירוב. ובבבלי ל"ו ב': אמר רב ליתא למתניתין<sup class="footnote-marker">1</sup><i class="footnote">ששנתה בדעת ר' יהודה (משנתנו רפ"ג ולהלן בסמוך): ואם היו שניהן רבותיו למקום שירצה ילך.</i> מדתני איו, דתני איו ר' יהודה אומר אין אדם מתנה על שני דברים כאחד, אלא אם בא חכם למזרח, עירובו למזרח, ואם בא חכם למערב עירובי למערב, אבל לכאן ולכאן לא. והיא התוספתא שלפנינו. 
<small>2-3.</small> <b>בא לכן ולכן למקום שירצה הולך, לא בא וכו'. </b>מכאן עד "ילך אצל רבו" היא פיסקא ממשנתנו פ"ג מ"ה (ובקג"נ הפיסקא מקוצרת), והיא חולקת על הבבא שלעיל, ומסדר התוספתא הביא את שתי הדעות החולקות בשיטת ר' יהודה, כלומר את הברייתא של [איו] ומשנתנו, עיין מ"ש לעיל. ועיין מ"ש הר"ח אלבק בספרו מחקרים בברייתא ותוספתא, ריש עמ' 160, ועמ' 165. ושמא נכנסה פיסקא זו שלא במקומה, וצריך לגרסה לפני מאמר ר' יהודה.<sup class="footnote-marker">2</sup><i class="footnote">ועיין בס' העתים, סוף עמ' 62, ובהערה שם. ואין ספק בעיני שרבינו לא כיוון לבבא שלנו, שהרי לא נזכרו בה גוים כלל, ולא עוד אלא שלא הוסיפה כלום על משנתנו. והעיקר הוא בכ"י שם (עיין בהערה קכ"ו שם): ושניא נמי בתוספתא, [וכן] במס' יום טוב פרק משילין ת"ר וכו', וכוונתו לברייתא שלהלן, שו' 13–14 ואילך, עיין מש"ש, ד"ה עירובי.</i> 
<small>4.</small> <b>אילו היה מהן רבו וכו'. </b>וכע"ז בד ובכי"ע, אבל בכי"ל ובמשנתנו: אם היה וכו'. ובקג"נ:... היה אחד מהם רבו וכו'. ועיין רש"י ל"ו ב' ד"ה ר' יהודה. 
<small>4-5.</small> <b>שניהם רבותיו ילך אצל מי הרגיל אצלו אם היה רגיל אצל שניהם וכו'. </b>וכ"ה ("מי הרגיל") גם בד, בכי"ל ובקג"נ. ובכי"ע: אצל הרגיל וכו'. ובמשנתנו הנ"ל: ר' יהודה אומר וכו' שניהן רבותיו, למקום שירצה ילך. והוסיפה התוספתא שאף ברבותיו יש חילוק, ואם יש ביניהם רב שהוא רגיל אצלו, ילך אצל מי שרגיל אצלו, ודווקא אם היה רגיל אצל שניהם יש הרשות בידו ללכת למקום שירצה. וברייתא זו גם בירושלמי, אלא שהסופרים השמיטוה, ונשתמרה בשרי"ר, עמ' 99 (ואני מעתיק מן הצילום של כתה"י): ר' יודה או' אם היה אחד מהם רַגִול ילך לו אצל רָגול (ואפשר לקרוא גם: רגיל), שניהן רגילין למקום שירצה ילך. ולפי הירושלמי הכוונה שרבו האחד היה רגיל, כלומר, רגיל של בית הוועד<sup class="footnote-marker">3</sup><i class="footnote">בירושלמי ר"ה פ"ב ה"ו, נ"ח ע"ב (סנהדרין פ"א ה"ב, י"ח ע"ג): לעיבור הולכין אחר המינוי, לבית הועד הולכין אחר הרגיל, עיין מ"ש ע"ז בתרביץ ש"ד, עמ' 378 ואילך.</i> או, שהיה רגיל בחכמה ורגיל באגדה,<sup class="footnote-marker">4</sup><i class="footnote">ירוש' תענית פ"ב רה"ב, ס"ה ע"ב. ועיין בבלי שם ט"ז סע"א.</i> והוא עדיף מרבו שאינו רגיל. ועיין בתוספות ל"ו ב' ד"ה ואם, וכבר העיר בח"ד שבדבריהם הם נגד התוספתא. ויש להוסיף שהם אף נגד הירושלמי שהבאנו. 

Halakhah 2

<small>6.</small> <b>ואו' עירובי לשבת זו ולא לשבת אחרת, לשבת אחרת וכו'. </b>וכן פסק הר"מ בפ"ח מה' עירובין ה"ו. ובמ"מ שם: כמדומה לי שמבואר זה בתוספתא, ופשוט הוא. וכעין ברייתא זו להלן פ"ו ה"י והובאה בבבלי ל"ז ב': דתניא הריני מערב לשבתות של כל השנה, רציתי אלך, רציתי לא אלך, רצה מבעוד יום עירובו עירוב וכו'. ופירש"י: היה מונח עירובו בסוף אלפים אמה למזרח במקום המשתמר, והרי הוא מניחו שם עכשיו לכל השנה כולה, שבשבת שירצה יקנה לו עירובו, ובשבת שלא ירצה יהא כבני עירו וכו'. ופסקה הר"מ בה"ז שם (וכר' שמעון שם שאפילו אם רצה משתחשך, עירובו עירוב). 
<small>7.</small> <b>לשבתות ולא לימים טובים, לימים טובים וכו'. </b>רמב"ם הנ"ל. וקצת מפרשים הסמיכוה למשנתנו פ"ג מ"ו (להלן רפ"ד), למחלוקת אם יו"ט ושבת היא קדושה אחת, או שתי קדושות. ברם מתוך העניין כאן מוכח שאינם מדברים כאן ביום טוב הסמוך לשבת, אלא במובדלים זה מזה, דומיא דרישא, וכשם שמערב לשבת זו ולא לאחרת ולהפך, כך גם ביו"ט ושבת כן, ועיין מ"ש להלן. 
<small>7-8.</small> <b>לשבת ולא ליום הכפורים, ליום הכפורים ולא לשבת. </b>ומותר לערב ליום הכפורים, מפני שהסעודה ראוייה לקטן, שמאכילין אותו בשתי ידים, ולא עוד אלא שאין שום איסור על המאכל עצמו, אלא היום הוא הגורם, עיין רשב"א, ריטב"א ומאירי ל' ב', ומ"ש ביבמות קי"ד א'. ובקג"נ חסרה בבא זו. ואף הר"מ בפ"ח ה"ו הנ"ל השמיטה, ועשה כן בכוונה שהרי ברישא כאן ("לשבתות ולא לימים טובים וכו' ") הדין רווח בין במובדלים בין בסמוכים לפי פסק הר"מ בה"ה שם, אבל כאן אינו אלא בשבת שהיא מובדלת מיוה"כ, אבל לא בסמוכה, לשיטת הרמב"ם. וכן הוא כותב בה"י שם: יום הכפורים שחל להיות ערב שבת, או לאחר שבת, בזמן שמקדשין על פי הראיה, יראה לי שהן כיום אחד, וקדושה אחת הם. וכן בעבוה"ק להרשב"א ש"ה, סוף סי' י"ח, ל"ד רע"ב: יום הכפורים ושבת, יש מי שהורה ששניהם כקדושה אחת, ונראין דבריו. ועיין במ"מ במקומו. ולפי זה אם מערב לשבת ולא ליוה"כ, או להפך (כשהשבת סמוכה ליוה"כ), הוי ליה כמערב לחצי יום. ועיין בירושלמי פ"ג ה"ז, כ"א ע"ב, ומ"ש הרשב"א ל"ח א' והמאירי ל"ג ב' ד"ה יתבאר. 

Halakhah 3

<small>8-9.</small> <b>האומ' לחבירו ערב לי בתמרים וכו'. </b>בבלי גיטין ס"ה ב'. 
<small>9-10.</small> <b>במגדל, ועירב עליו בשובך וכו'. </b>בר"מ פ"ו מה' עירובין הכ"ג: אמר לו הניח עירובי במגדל והניחו בשובך, בשובך והניחו במגדל, בבית והניחו בעליה וכו'. וניסח כן מפני שפסק כרבה בגיטין ס"ה ב'.<sup class="footnote-marker">5</sup><i class="footnote">וכרבנן שם בפ"ו מ"ג שסוברים שהמשלח מקפיד שלא ישנה השליח בשום תנאי מדבריו, ואפילו בדבר שאין רגילים להקפיד בו, ולאו דווקא בשליחות הגט, אלא בכל שליחות.</i> אבל לרב יוסף שם בכגון דא עירובו עירוב, ודווקא אם אמר לשלוחו שיערב לו מפירותיו של המערב ושינה בפירות, או ששינה ממקום הפירות ולקח מפירות השובך או העלייה, והמערב א"ל שיקח מפירות המגדל או הבית, אין עירובו עירוב. והברייתא השניה שהובאה בבבלי שם ששונה: עירובו עירוב, מעמידה רב יוסף שהשליח מערב מפירותיו, ובזה לא איכפת לו לבעה"ב אם הוא משנה מציוויו.<sup class="footnote-marker">6</sup><i class="footnote">כפירוש התוספות שם ד"ה הא והרמב"ן במקומו. והרשב"א, המאירי והר"ן שבחו לפירוש זה.</i> 
<small>11-12.</small> <b>אבל אמר ערב לי סתם וכו'. </b>ר"מ פ"ו סהכ"ג הנ"ל, ומקורו מכאן, כמו שציין הגר"א באו"ח סי' ת"ט. 

Halakhah 4

<small>13-14.</small> <b>עירובי זה לצפון וזה לדרום, זה מהלך בצפון וכו'. </b>וכ"ה בד ובכי"ל. וברור שצ"ל: עיריבו (כגי' כי"ע) זה לצפון וכו', וגירסא זו מתאימה לברייתא שבבבלי ביצה ל"ז ב',<sup class="footnote-marker">7</sup><i class="footnote">אלא שכאן נשנתה ההלכה לעניין שבת, ובשאלו בגד בערב שבת עסיקינן, ורגלי הבגד כרגלי שניהם. ועיין להלן בסיפא, ומוכח ממנה שבשני מהלכים אנו מדברים, וקשה להגיה את רוב הנוסחאות, ועיין גם בס' העתים, עמ' 62, ומ"ש לעיל הע' 2. ולפיכך שערנו מה ששערנו.</i> והיינו שנים ששאלו בגד מבעל הבית, ועיריבו זה לצפון וזה לדרום וכו'. וברייתא זו נסמכה למשנה ששנתה מעין משנת ביצה פ"ה מ"ד. אבל בכי"ע: עיריבו זה לצפון וזה לדרום מהלך לצפון וכו', ובאדם אחד המהלך עסיקינן. וגירסא זו מתאימה לתוספתא להלן ביצה פ"ד, שו' 23, ולברייתא שבבבלי כאן נ' ב': אמר לשני עבדיו<sup class="footnote-marker">8</sup><i class="footnote">כגי' כ"י אוקספורד וד' שלוניקי, עיין דק"ס, עמ' 189, הע' ו'.</i> צאו ועירבו לי, אחד עירב עליו לצפון, ואחד עירב עליו לדרום מהלך לצפון וכו', וזו היא בוודאי הברייתא שלפנינו, שהרי התלמוד מביא שם גם את הרישא (אלא שבבבלי הסדר הפוך). וגירסת כי"ע היא, איפוא, הנכונה. והר"מ פסק כשתי הברייתות, עיין בפ"ח מה' עירובין ה"א ובפ"ה מה' יו"ט הי"ח והי"ט. ועיין ברי"ף פ"ד סוף סי' תרכ"א. 
<small>14.</small> <b>כעירובו של זה בדרום וכו'. </b>כלומר, אם אחד מהם נתן את עירובו אלף אמה מן העיר בצפון, ואחד מהם אלף אמה מדרום (והעיר עצמה אלף אמה, או פחות), אין לו אלא אלף אמה מכל צד ולא יותר, שהרי יש לו אלפים אמה ממה נפשך, שאם העירוב שבדרום קנה לו שביתה, יש לו ממנו אלפים אמה (והעיר נחשבת לו כד' אמות), ויכול ללכת בבגד ששאל אלף אמה לצפון העיר, ואם העירוב שבצפון קנה לו שביתה יכול ללכת מטעם זה אלף אמות לדרום העיר. 
<small>15.</small> <b>אם מיצעו את התחום אל יזוזו ממקומן. </b>וכ"ה בד. ובכי"ל: לא יזיזם ממקומן. וגירסא זו מתאימה לגירסא של נוסחאות אילו ברישא, ולברייתא בביצה הנ"ל, והכוונה לשנים ששאלו בגד מבעל הבית, ולפיכך אם כל אחד מהם הניח את עירובו אלף והמש מאות אמה מן העיר ואלפים אמה ממקום הבגד וכלתה מדתם באמצע העיר, ואחד הניח לצפון, והשני לדרום, אל יזוזו ממקומן בבגד ששאלו. ולפי גירסת כי"ל פירושו שלא יזיזו את הבגדים ממקומן, אבל כל אחד יכול ללכת בעצמו לצד עירובו. אבל בכי"ע: לא יזוז ממקומו. והכוונה לשנים שעירבו בשביל בעל הבית, ולפיכך לא יזוז בעל הבית ממקומו, כשמיצעו את התחום, וכברייתא שבעירובין הנ"ל. 
<small>15-16.</small> <b>ועירב לצפון וחזר ועירב לדרום ביטל האחרון וכו'. </b>בכל הנוסחאות: עירב (ערב) לצפון וכו'. ושמא יש לפנינו וי"ו התנאי, כלומר אם עירב לצפון וכו', ועיין מבוא לנוה"מ של מהרי"ן אפשטין, עמ' 1090 ואילך. ולעצם העניין יפה הסמיך לכאן בעל מרא דמתניתא את הירושלמי פ"ד ה"ה, כ"ב ע"א: בירר לו מבעוד יום חוזר בו מבעוד יום וכו', והיינו שיכול לחזור בו מעירובו כל זמן שלא החשיך. ועיין מ"ש בפירוש הירושלמי שם בספרי הירושלמי כפשוטו, עמ' 285 ואילך. 
<small>16-17.</small> <b>טעה ועירב לשתי רוחות, כמדומה שמותר בשתיהן וכו'. </b>כלומר, שעירב ע"י שלוחים חצי יום לצפון וחצי יום לדרום, וטעה שמערבין לחצי יום,<sup class="footnote-marker">9</sup><i class="footnote">עיין להלן פ"ד, שו' 3, ומקבילות.</i> ורצה בשני העירובין, דינו כשני שלוחיו שעירבו עליו אחד לכל היום בצפון ואחד לכל היום בדרום, וכמו ששנינו ברישא. וברייתא זו הובאה בבבלי נ' ב', ושם: כמדומה הוא (וכ"ה בכי"ע כאן), ובד"י שם: דומה הוא וכו'. ובירושלמי פ"ג ה"ה, כ"א ע"ב: הרי שעירב בין שני תחומין מהלך בדרום כעירובו בצפון, בצפון כעירובו בדרום וכו'. 
<small>17-18.</small> <b>כעירובו של זה בדרום, ובדרום כעירובו של זה בצפון. </b>וכ"ה בד. והברייתא מדברת בשלא עירב בעצמו, אלא ע"י שלוחים, עיין בבבלי הנ"ל. ובכי"ע: כעירובו לדרום, ולדרום כעירובו לצפון. וכע"ז בכי"ל ובירושלמי הנ"ל. 
<small>18.</small> <b>אל יזוז ממקומו. </b>כ"ה ("יזוז") בד, כי"ע, כי"ל, קג"נ, ובירושלמי הנ"ל. ובכי"ו בטעות: יזוזו. 

Halakhah 5

<small>19.</small> <b>גוים שבאו על עיירות ישראל וכו'. </b>לכאורה היה נראה שברייתא זו נסמכה למשנתנו פ"ג מ"ה: מתנה אדם על עירובו ואומר אם באו גוים מן המזרח ערובי למערב וכו'. אבל מתוך סדר ההלכות כאן משמע שהיה לו לתנא ברא סדר אחר במשניות שלו, והוא מוסיף על משנתנו פ"ד סמ"ג: שכל היוצאים להציל חוזרין למקומן. ועיין מ"ש מ"ד הר בתרביץ ח"ל, עמ' 242 ואילך, עמ' 341 ואילך. 
<small>20.</small> <b>אימתי בזמן שבאו על עסקי נפשות וכו'. </b>בירושלמי פ"ד ה"ג, כ"א ע"ד: תני גוים שבאו לעיירות הסמוכות לספר (הסיפא כאן) ליטול מהן אפילו תבן, אפילו עצים וכו', באו לעיירות המובלעות אין יוצאין עליהן בזיין, אלא אם כן באו על עיסקי נפשות וכו'. וכן בבבלי מ"ה א' (כג' כי"א ובה"ג ד"ב, עמ' 82): תניא נמי הכי גוים שצרו על עיירות ישראל אין יוצאין עליהן בכלי זיין, ואין מחללין עליהן את השבת, במה דברים אמורים בשבאו על עסקי ממון, אבל באו על עסקי נפשות יוצאין עליהן וכו'. ובר"מ פ"ב מה' שבת הכ"ג: אם באו על עסקי ממון אין מחללין עליהן את השבת, ואין עושין עמהן מלחמה, ובעיר הסמוכה לספר וכו'. 
<small>21-22.</small> <b>באו לעיירות הסמוכות לספר וכו'. </b>בבבלי הנ"ל הוסיפו לו טעם לשבח מן הכתוב (ש"א כ"ג, א') והמה שוסים את הגרנות. ועיי"ש בתוספות ד"ה אי. ועיין מ"ש בצפנת פענח פ"ב מה' שבת הכ"ג. 
<small>22.</small> <b>ליטול את הפת. </b>צ"ל: את הקש, כמו שהוא בד, כי"ע, כי"ל וקג"נ. וכע"ז בבבלי הנ"ל, אבל וודאי גמור אין כאן. 

Halakhah 6

<small>23.</small> <b>בראשנה היו מניחין וכו'. </b>ירושלמי הנ"ל ובבלי לעיל שם. 
<small>25.</small> <b>התקינו שיהא כל אחד ואחד מחזיר לביתו. </b>בר"מ הנ"ל מוסיף: כדי שלא להכשילן לעתיד לבוא. וכן בפירוש האגדות להרשב"א (מובא בעין יעקב ברכות ספ"א): כאמרם בחזרת כלי זין בשבת כדי שלא תהא מכשילן לעתיד לבא. וכע"ז בחידושיו לנדה ס"א ב', ועיין שם בהוצ' הגרי"מ בן מנחם בסוף הספר בהשמטות. 

Halakhah 7

<small>25-26.</small> <b>מחנה היוצאה למלחמת הרשות אין צרין על עיר של גוים פחות משלשה ימים קודם לשבת וכו'. </b>בספרי שופטים פי' ר"ג, הוצ' הר"א פינקלשטין, עמ' 238: <b>כי תצור על עיר</b>. במלחמת הרשות הכתוב מדבר וכו', <b>ימים רבים</b>. ימים שנים, רבים שלשה, מיכן אמרו אין צרים על עיר של גוים פחות משלשה ימים קודם לשבת, ועיין להלן שם, עמ' 239. ובירושלמי שבת פ"א סה"ח, ד' סע"א: אין מקיפין על עיר של גוים וכו', הדא דתימא במלחמת הרשות וכו'. ובבבלי שם י"ט א': ת"ר אין צרין על עיירות של נכרין פחות משלשה ימים וכו'. ולא נזכר שם החילוק בין מלחמת רשות ומצוה. ועיין מ"ש להלן. וכנראה שלפנינו קיצור לשון, והיינו: מחנה היוצאה למלחמת הרשות אין יוצאה לדרך פחות מג' ימים קודם השבת, וכן אין צרין על עיר של גוים וכו'. וכן במס' שמחות פ"ו ה"י, הוצ' היגר, עמ' 133: אין יוצאין לשיירא קודם לשבת פחות משלשה ימים, ואין יוצאין למלחמת הרשות קודם לשבת פחות משלשה ימים, אין צרין על העיר מפחות משלשה ימים קודם לשבת (כ"ה בכ"י אדלר, עיי"ש בשנו"ס). אבל פשיטא שאף אין צרין וכו' במלחמת הרשות עסיקינן, אבל במלחמת מצוה מתחילין אף בשבת, כלשון הטור או"ח ריש סי' רמ"ט. ועיין מ"ש להלן ד"ה וכך היה שמיי. ובטעם האיסור נחלקו הראשונים, עיין ברי"ף שבת פ"א סוף סי' רצ"ט ובר"מ פ"ל מה' שבת הי"ג שכתבו שעד שלשה ימים אין דעתם מתיישבת עליהם והם אחוזי פחד, ומתבטלים מעונג שבת, ובבעל המאור כתב משום שיש כאן חשש של חילול שבת. ואעפ"י שבספרי הנ"ל למדו כן מן הכתוב אינה אלא אסמכתא. ועיין מה שהארכנו בזה לעיל שבת פי"ג, שו' 57, ד"ה אין מפליגין. 
[<small></small> <b>נמושות [לתוספתא עירובין פ"ג, עמ' 100] </b><br>אחרי שנגמר הסדור בעמודים של כל ספרי הופיע (באחור זמן) כרך כ״ט (1960-61) של Proceedings of the American Academy for Jewish Research ובתוכו מאמרו החשוב מאד של הר״מ צוקר: מספר המצות לר׳ חפץ בן יצליח. רב חפץ מביא שם (סוף עמ׳ 50): ושנתחיל במלחמה ג׳ ימים קודם השבת.............כאמרם (שבת י״ט א׳) תנו רבנן אין צרין על עיירות של גוים פחות מג' ימים קודם לשבת, ואם התחילו להלחם נגדנו ובאו על עסקי נפשות מותר לנו להלחם נגדם בכל זמן שהוא, ואפילו ביום השבת, כאמרם ואם התחילו <b>אף בשבת</b> אין מפסיקין, וכך היה שמי הזקן דורש עד רדתה וכו׳. וודאי גמור הוא שהמאמר האחרון הוא מן התוספתא עירובין פ״ג (עמ' 100, שו' 27) ולא מן הבבלי הנ״ל, שהרי המלים ״אף בשבח״ אינן בשום נוסח של הבבלי שלפנינו, ולעומת זה הן נמצאות בכל נוסחאות התוספתא (לרבות קטעי הגניזה).<br>והנה הסיגנון בתוספתא מגומגם מאד, והגר״א ז״ל הגיה בה. אבל אין ספק שרב חפץ פירש את התוספתא: ואם התחילו אפילו בשבת וכו', כלומר, אפילו אם אירע שהתחילו במצור בשבת אין מפסיקין. וכן צריך לפרש גם באריכות לשון הספרי (שופטים פי׳ ר״ג, עמ׳ 239): ואם הקיפוה <b>ואירעה שבת להיות</b> (כלומר, בשעה שהקיפוה), אין השבת מפסקת מלחמתה. ומה לי התחלנו אנו, מה לי התחילו הם, והרי ק״ו הוא. וכשהמלחמה מתחילה שוב יש כאן מלחמת הגנה, ואם נעזב אותם סופם שיעשו אתנו מלחמה, עיין בלשון המקרא שופטים םס״כ (שהיא <b>עושה עמך מלחמה</b>, עד רדתה), שם כ׳, י״ב, ובספרי במקומו פי׳ ר׳, עמ׳ 237, ובמדרש תנאים, עמ׳ 121. וכן הסביר פירקוי בן כבוי (תרביץ ש״ב, תרצ״א, עמ׳ 404) גם את מלחמת יהושע בשבת. ועיין גם בדברי רב חפץ לעיל שם ריש עמ׳ 50. והתוספתא מוכיחה גם על הבבלי הנ״ל, ופירושו שאם התחילו, בדיעבד, פחות מג׳ ימים אין מפסיקין<sup class="footnote-marker">1</sup><i class="footnote">ועיין בתוספות שבת ט׳ ב' ד״ה ואם ובפיה"מ להר"מ תענית ספ״ב ומ׳ש לעיל, עמ׳ 1088, הע׳ 34. ודברי הפרישה בטאו"ח שם קשים, והגע עצמך אדם שחילל את השבת ונסתכן, הרי אפילו אחרים מחללים עליו את השבת בטון דא, כמפורש בבבלי סנהדרין ע"ב ב׳. וכנראה שאף הרב לא כיוון אלא לעניין הפירוש אבל לא להלכה.</i>, כפי שהבין בכנה״ג בלשון טאו״ח ריש סי׳ רמ״ט.<sup class="footnote-marker">2</sup><i class="footnote">הקטעים מלאים פירושים חשובים ונוסחאות משובחות. כן, לדוגמא, שנינו בספרי (פי׳ קצ״ט, הוצ׳ הר"א פינקלשטין, עמ׳ 237, שם פי׳ ר׳־נ, עם׳ 238): אל עיר ולא לכרך, אל עיר ולא לכפר. ובמדרש תנאים שם בעמ׳ 121): אל עיר ולא לכרך ולא לכפר וכו׳, <b>ופתחה לך</b>, במעשה ולא בדברים. ורב חפץ גרס, כנראה, במדרש: <b>אל עיר</b>. לכרך, ולא לכפר, שכן כתב (עמ׳ 55): ועיר, הערים הגדולות והמצודות המבוצרות, כאמרם אל עיר ולא לכפר, אלא אם כן הם מקדימים ומבקשים ממנו שלום, אז מאמינים להם אם זה בכנות. וכוונת דבריו שאנו צריכים לפתוח בשלום לכרך שהוא יכול להוכיח במעשים את קבלת השלום, בפתיחת שעריו, אבל כפר. אם כוונתו לשלום, צריך לצאת לקראתנו ולבקש שלום, ובזה הוא מוכיח את כנות כוונתו. ודבריו מיוסדים על המכילתא שבמדרש תנאים. ועיין לעיל שם בדברי רב חפץ (עמ׳ 29) ומ״ש על פיסקא זו (העתקתי את דבריו מתוך הקטלוג של נויבאוער קווילי, סבלי לדעת מי הוא המחבר) בקרית ספר שי"ד, עמ׳ 328. ועיין לעיל שם, עמ׳ 12, מה שתמה הר"מ צוקר על רב סעדיה. הדברים מבוארים בספרי קרח פי׳ קט"ו, סוף עמ׳ 132, שם פנחס פי׳ קמ׳ב, עמ׳ 189, שב״ד מוזהרין על עשיית הקרבנות כתיקונן. ועוד ישנם כמה חדושים רבים באותם הקטעים, ועל רובם עמד לנכון המהדיר בעצמו, ואין כאן המקום להאריך בכך.</i>]
<small>27-28.</small> <b>וכך היה שמיי הזקן דורש עד רדתה ואפי' בשבת. </b>בכי"ע: וכן היה הילל הזקן וכו'. אבל בד, כי"ל ובבלי הנ"ל כלפנינו. ובמדרש תנאים, עמ' 123: <b>ובנית מצור</b> (דברים כ', ב'). בין בחול בין בשבת, מה אני מקיים <b>מחל' מות יומת</b> בשאר כל דבר חוץ ממלחמת רשות, או אף במלחמת רשות וכו', ת"ל עד רדתה אפלו בשבת, דברי ר' יאשיה. ולפי כל זה אנו מדברים במלחמת רשות גרידא, ובשהתחילו לצור שלשה ימים קודם השבת. ומלחמת מצוה לא נזכרה כאן כלל.<br>ובירושלמי הנ"ל: הדא דתימר במלחמת הרשות, אבל במלחמת חובה אפילו בשבת, שכן מצינו שלא נכבשה יריחו אלא בשבת, דכתיב <b>כה תעשה ששת ימים</b> (יהושע ו', ג'), וכתיב וביום השביעי תסובו את העיר שבע פעמים, וכתיב עד רדתה אפילו בשבת. ומדברי הירושלמי מוכח שסיבוב העיר במשך ששת ימים אינו נחשב כהתחלת המצור, שהרי בכל יום שבו ולנו במחנה (יהושע ו', י"א ואילך), והכבוש בשבת דינו כתחילת מלחמה,<sup class="footnote-marker">10</sup><i class="footnote">ומה שסיימו שם "עד רדתה אפילו בשבת" אינה אלא ראייה מן התורה שמותר להלחם בשבת, עיין מ"ש להלן בפנים.</i> ולפ"ז במלחמת מצוה (חובה, עיין לעיל פ"ב ה"ו, שו' 21–22, ומש"ש) מתחילין אפילו בשבת, וכדברי טאו"ח ריש סי' רמ"ט הנ"ל. וכן מוכח בירושלמי מו"ק פ"ב ה"ד, פ"א ע"ד, שבכבוש הארץ מתחילין אף בשבת. ומן הרישא כאן (ומן המקבילות שהבאנו) שהדגישו "מלחמת הרשות" מוכח שמלחמת מצוה מותר להתחיל פחות מג' ימים לפני השבת, אבל בשבת עצמה עדיין לא שמענו.<br>והנה עצם המסורת שיריחו נכבשה בשבת רווחת ברוב המקורות שלנו. וכ"ה בסדר עולם רבה פי"א ובב"ר פמ"ז-י', עמ' 477. אלא שבמדרשות אמרו<sup class="footnote-marker">11</sup><i class="footnote">במ"ר פי"ד, א', פכ"ג, ו'; תנחומא נשא סי' כ"ח (הוצ' בובר סי' ל"א), שם מסעי סי' ה' (הוצ' בובר סי' ד'), בראשית רבתי לר"מ הדרשן, עמ' 232.</i> שיהושע עשה כן ע"פ הדבור, או שעשה מדעתו והסכים הקב"ה על ידו. ובפרקי דר' אליעזר פנ"ב אמרו שאותו יום שיהושע העמיד בו את השמש והירח (יהושע י', י"ב) ערב שבת היה, כדי שלא יחללו ישראל את השבת. ולפי זה אין להתחיל בשבת אפילו במלחמת מצוה. ועיין במדרש במ"ר פ"ב, ט', ובשתי המהדורות של התנחומא פרש' במדבר סי' ט', ומשמע קצת משם שלא כבשו את יריחו בשבת. ובאמונות ודעות לרב סעדי' גאון מאמר ג' פ"ט: ואמרו כי יהושע נלחם בשבת, ואין הדבר כן, כי לא זכר בכל יום מלחמה, אבל היו בכל יום נושאים את הארון, ותוקעים בשופרות, ואלו המעשים מותרין, אבל היום שבו היתה המלחמה לא היה שבת. וכנראה שכבר בזמן המדרשות הנ"ל אמרו מה שאמרו כדי להוציא מלבן של המונין את ישראל, ואח"כ נתוספו גם הקראים על המציקין, עיין מ"ש הר"ל גינצבורג בספרו אגדות היהודים ח"ו, עמ' 174, ור"ד רטנר במבוא לסדר עולם, עמ' 58 ואילך. ועיין על כל העניין כאן מ"ש הר הנ"ל (לעיל סוף שו' 19).<br>ובר"מ ספ"ב מה' שבת ופ"ו מה' מלכים הי"א לא חילק בין מלחמת רשות ומלחמת מצוה. ועיין מ"ש להלן.

Halakhah 8

<small>28.</small> <b>עיר שהקיפוה גוים או נהר וכן ספינה המטורפת בים וכו'. </b>בכי"ע: עיר שהקיפוה <b>גייס</b><sup class="footnote-marker">12</sup><i class="footnote">אצל צוקרמ' בטעות: גוים.</i> וכו'. ונראה שנקטו כאן את לשון המשנה בתענית פ"ג מ"ז.<sup class="footnote-marker">13</sup><i class="footnote">ואף במשנה שם בכי"מ ובכי"ל: גייס, עיין בהוצ' מלטר, עמ' 73. ויש להוסיף שכ"ה גם בכ"י פרמה ובמשנה סדר מועד על קלף של ביה"מ כאן. וכ"ה גם בבבלי לפנינו שם י"ד א'. וכ"ה בכי"ע להלן תענית פ"ב, שו' 75, עיין מש"ש.</i> ובעיר שהקיפוה גייסות, או נהר שעומד לשטוף את העיר, אעפ"י שאין שם סכנת נפשות מחללין את השבת משום כבוש הארץ,<sup class="footnote-marker">14</sup><i class="footnote">עיין ירושלמי חלה פ"ד ח"ח, ס' ע"א, ובשטמ"ק ב"מ כ"ב רע"א.</i> וכמו שהבאנו לעיל. וכן בילקוט עקב רמז תתס"א (בד"ח רמז תת"ס): <b>ואף את בריתי אברהם אזכור והארץ אזכור</b> (ויקרא כ"ו, מ"ב) מן הפסוק הזה אתה למד וכו', כשם שהמילה דוחה את השבת, כך כיבושה של ארץ ישראל דוחה את השבת.<sup class="footnote-marker">15</sup><i class="footnote">מקורו, כנראה, בילמדנו, כמו ששער לנכון ר"א גרינהוט בס' הליקוטים ח"ה, ק"ל ע"א, הע' ז'.</i> וכשהם באים עליו דינו כמלחמת חובה, כמפורש בירושלמי סוטה ספ"ח, כ"ג ע"א, ובר"מ רפ"ה מה' מלכים.<sup class="footnote-marker">16</sup><i class="footnote">ועיין בספרי בהעלותך ריש פיס' ע"ו, עמ' 70. ו"בארצכם" לא חילקו בין אם הם באין עלינו, ובין אם אנו באים עליהם.</i> ולעיל, שו' 19 ואילך, בגוים שבאו על עיירות ישראל, אין מדברים אלא ברומאים שבאו לבוז, והארץ בין כך ובין כך כבושה לפניהם, ואין כאן כלל שאלה של כיבוש הארץ, ולפיכך אם באו במפורש על ענייני ממונות גרידא, אין מחללין עליהן את השבת. אבל אם באו סתם מחללין עליהן את השבת, כמו שפסק הר"מ בפ"ב מה' שבת הכ"ג. ועיין בבלי כתובות כ"ז א' ובמקבילות, והברייתא כאן כללה דין הכיבוש עם דין סכנת נפשות של רבים שהלכה אחת להם, ונקטה את לשון המשנה הנ"ל. ועיין גם במשנת ר"ה פ"ב סמ"ה. ועיין ר"מ הנ"ל הכ"ד ובמ"מ שם. 
<small>28-29.</small> <b>וכן היחיד שהיה נרדף מפני גוים ומפני ליסטים ומפני רוח רעה וכו'. </b>וכלשון זו גם להלן תענית פ"ב הי"ב, ובבלי שם כ"ב ב'.<sup class="footnote-marker">17</sup><i class="footnote">ועיין גם במשנתנו כאן רפ"ד. אבל בספרי זוטא פרשה שלח, עמ' 287, נזכרו גם ליסטים.</i> ובתנחומא בשתי המהדורות ריש מסעי: ילמדנו רבינו מי שנרדף מן <b>הגייס</b> ומן הליסטין מהו שיחלל את השבת, כך שנו רבותינו מי שהיה נרדף מן הגייס ומן הליסטים מחלל את השבת ומציל את נפשו, שכך אנו מוצאים בדוד כשביקש שאול להורגו ברח מפניו וכו'. ובבמ"ר ריש מסעי: ילמדנו רבינו (כ"ה בכ"י אוקספורד) מי שהוא נרדף מן הגוים וכו', שנו רבותינו הנרדף מן הגוים וכו'. והגירסא מן הגוים יותר נכונה.<br>ודין התוספתא כאן מפורש במשנתנו שבת פ"ב מ"ה: המכבה את הנר מפני שהוא מתיירא מפני גוים, מפני לסטים, מפני רוח רעה וכו' פטור. ובירושלמי שם פ"ב ה"ה, ה' ע"א: א"ר שמואל בר רב יצחק כיני מתניתה (כ"ה בשרי"ר ובראשונים) מפני גוים של סכנה, מפני ליסטים של סכנה וכו', ניתני מותר. רבנין דקיסרין בשם ר' יוסי בר חנינה מותר. וכן מפרש גם הבבלי ל' א', לפי פירוש הרמב"ן, הרשב"א ועוד שם.<br>ובר"מ פ"ב מה' שבת הכ"ד: ואפילו יחיד הנרדף מפני הגוים, או שהוא רודף אחריו להרגו, מצוה להצילו ואפילו בעשיית כמה מלאכות וכו'. כ"ה הנוסחא בכל הדפוסים הישנים ובכת"י שבדקתי, וכ"ה בשנו"ס מר"מ כת"י על קלף פראנקפורט תר"ן, עמ' 17. ולפ"ז הפירוש הוא שהנרדף מפני הגוים, או שיחיד (ישראל) רודף אחריו, מותר לחלל עליו את השבת, כפירוש מרן בכ"מ. ורבינו פסק ע"פ המדרשות הנ"ל שנזכר שם הנרדף ע"י הגוים ופשטו משאול שרדף אחרי דוד.<sup class="footnote-marker">18</sup><i class="footnote">והר"מ אינו מזכיר כאן כלל אם מותר להרג את הרודף בשבת, ופסקה בפ"ט מה' גניבה ה"ז ע"פ התלמוד בסנהדרין ע"ב ב' (וכ"ה במכילתא דרשב"י, עמ' 192). ועיין במשנה למלך פכ"ד מה' שבת ה"ז, ותפס עליו הרש"ש מן הבבלי הנ"ל. אבל במאירי סנהדרין שם, עמ' 268, כתב: כשם שבארנו בבא במחתרת שמותר להורגו אף בשבת, כך הרודף אחר חברו להרגו <b>יראה</b> שניתן להצילו בנפשו אף בשבת. ומן הלשון "יראה" משמע שסבר שאין מגמרא זו ראייה מכרחת.</i><br>ובר"מ ד"ו של"ד ואילך הגירסא היא: או <b>מפני נחש או דוב</b> שהוא רודף אחריו להורגו. ויש שפירשו כאן בתוספתא שכוונת הר"מ לנסח בזה "רוח רעה" שבתוספתא, וכמובן שאין לדברים הללו יסוד כלל, עיין בפיה"מ לרבינו שבת פ"ב מ"ה ובחיבורו פכ"ז מה' שבת הי"ב ובפ"א מה' תעניות ה"ו. והדין דין אמת, שכן שנינו בתוספתא ע"ז פ"א הט"ז: אפילו מתיירא מפני גוים, ומפני ליסטים ומפני רוח רעה. ובר"ח שם כ"ב סע"א: מפני רוח רעה, חיה רעה וכו'. ובבבלי יומא פ"ג סע"ב: כלב שוטה וכו' רוח רעה שורה עליו. ואף דוד שבמדרשות הנ"ל נרדף ע"י רוח רעה, עיין ש"א ט"ז, י"ד. וברד"ק שם: ובעתתו, עד שלא היה בדעתו. ומ"מ אין להוספה זו שבד"ח מקום, עיין ר"מ פי"א מה' שבת ה"ד.
<small>29-30.</small> <b>הרי אילו מחללין את השבת ומצילין את עצמן. </b>וכ"ה בד ובכי"ל. וכ"ה במדרשות הנ"ל: מחלל את השבת ומציל את נפשו, כלומר בורח. ובכי"ע: מחללין <b>עליהן</b> את השבת וכו', והוא באשגרה מן הלשונות לעיל בתוספתא, אעפ"י שהדין דין אמת. 

Halakhah 9

<small>30.</small> <b>הרועין והקייצין והבורגנין וכו'. </b>כל הברייתא בבבלי ע"ג רע"א. וקבוצה זו אף בבבלי סוכה ח' ב', סוכת רקב"ש. וקייצין פירושו קוצצי תאנים, והם קייטיא בארמית, וכן מתורגם "קייט[י]א" שבירושלמי תענית פ"ד ה"ח, ס"ט ע"א, ואיכ"ר פ"ב, ב' (הוצ' בובר, עמ' 106. ועיין ערוך ערך גרב ג') "קוצצי תאנים" בבבלי ברכות מ"ד א'. ומפני שהתאנים אין לקיטתן כאחד (לעיל פאה פ"א ה"ז ובמקבילות), והיו נוהגים לקוצצן בכל יום בקריצתא, בבוקר השכם לפני זריחת השמש,<sup class="footnote-marker">19</sup><i class="footnote">ירושלמי ברכות פ"ב ה"ח, ה' ע"ג; ב"ר פס"ב, ב', עמ' 673; שהש"ר פ"ו, ב'; קה"ר פ"ה, י"א.</i> היו הקייצים לנים לפעמים בשדה. וכנראה שאח"כ היו נשארים שם לשמור את התאנים השטוחות בשדה, והיו שומרים אף בשבת, עיין בר"ח וברש"י. והבורגנין כאן הם יושבי הבורגן, כעין פירוש ר"ח, βουργάριοι, burgarii.<br>ובראבי"ה סי' ת"ב, ח"א, עמ' 458: וכן מוכח בתוספתא דמכילתין פרק שלישי<sup class="footnote-marker">20</sup><i class="footnote">והיה לפניו חילוק הפרקים כלפנינו, ושלא ככי"ע, אעפ"י שבדרך כלל הגירסאות שלו בתוספתא מתאימות לכי"ע. ועיין להלן, הע' 61.</i> ומייתי לה בפרק הדר וכו'.
<small>31.</small> <b>אעפ"י שחשיכו חוץ לתחום. </b>בבבלי הנ"ל ליתא, אבל גם בראבי"ה הנ"ל: אף על פי שהחשיכו חוץ לתחום וכו'. ופירש רבינו: "חוץ לתחום, בסוף התחום, אי נמי חוץ לתחום ממש, ובתוך שתי אמות לר' אליעזר (כמשנתנו ספ"ד), כדגרסינן לעיל (נ"א ע"ב) לא יצא עשיר חוץ לתחום וכו'<sup class="footnote-marker">21</sup><i class="footnote">עיין רש"י שם ד"ה ה"ג ולא יצא. ובתוספות שם ד"ה ויצא פירש ר"י שחוץ לתחום פירושו כאן חוץ לעיבורה של עיר, והביא ראייה ממשנתנו פ"ה מ"ז, וכפירוש התלמוד ס' ב'. ועיין במבוא לנוה"מ למהרי"ן אפשטין, עמ' 513. ובהשלמות ותוספות של הר"ח אלבק למשנה כאן, עמ' 434. ועיין להלן, שו' 48, ושו' 63–64, ד"ה ובלבד, ומש"ש.</i> הרי אלו כאנשי העיר. אלמא אע"ג דחשיכו להו בסוף התחום, כיון דדעתיהו ללון בעיר הרי הם כאנשי העיר". 
<small>32.</small> <b>ובזמן שדרכן ללון בשדה וכו'. </b>ופירש"י: אעפ"י שאוכלין בעיר. ואמרו שם בגמרא שאפילו למ"ד מקום פיתא גורם, שאני הכא דאנן סהדי שנוח להם יותר להשאר בשדה לוא היו מביאים להם פת לשם. 
<small>32-33.</small> <b>אין להן אלא אלפים אמה בלבד. </b>וכ"ה בראבי"ה הנ"ל. ופירושו שאינם יכולים להכנס אלא לתחילת העיר, עד מקום שכלה מדתן בלבד. ובבבלי הנ"ל: יש להם אלפים לכל רוח. אבל בר"ח שם גרס גם בבבלי כמו בתוספתא כאן, והיא גירסא יותר נוחה, שהרי העיקר הוא שאינן כבני העיר. 

Halakhah 10

<small>33.</small> <b>מי שיצא לילך בעיר שמערבין בה וכו'. </b>במשנתנו פ"ד מ"י: מי שיצא לילך לעיר<sup class="footnote-marker">22</sup><i class="footnote">כ"ה ברוב הנוסחאות, עיין במבוא לנוה"מ למהרי"ן אפשטין, עמ' 1224.</i> שמערבין בה (ופירש"י: "שסמוכה לעירו בתוך ד' אלפים", כלומר, שמערבין לה), והחזירו חברו, הוא מותר לילך, וכל בני העיר אסורין. ונראה "שמערבין בה" פירושו לעיר שבני העיר רגילין לערב לה (עיין להלן בסוף פירקין), והם שלחו את עירובם ביד שליח וחזר ולא עירב. וכן מוכח מן הברייתא כאן, שהרי כאן אמרו מפורש שהיו מחוץ לתחום. ועיין מ"ש להלן. ובברייתא שבבבלי נ"ב א': תניא נמי הכי מי שיש לו שני בתים וביניהן וכו'. וכאן לא נזכר שהיו לו שני בתים, אבל כן משמע קצת מן הסיפא להלן. ועיין מ"ש הרב המגיד בפ"ז מה' עירובין ה"ח, ומ"ש בגאון יעקב נ"ב א' ד"ה והרמב"ם. 
<small>34.</small> <b>ובין זו לזו כארבעת אלפים אמה חסר אחת. </b>וכ"ה בד. אבל בכי"ע ובכי"ל: ארבעת אלפים אמה חסר אחת. וזו הגירסא הנכונה בתוספתא, ולפנינו נתערבבו שתי גירסאות, וצ"ל: כארבעת אלפים אמה (ולא יותר). וכן בבבלי הנ"ל בד' שלוניקי: וביניהן <b>כשני</b> תחומי שבת. אבל אם יש ביניהם ארבעת אלפים אמה ממש, הרי מדתו כלה בתחילת העיר, ואינו יכול להכנס לביתו, אפילו אם הוא סמוך לחומה, כמו שפירש בתוספות בכורים. 
<small>34-35.</small> <b>הואיל והחזיק בדרך מותר לילך וכו'. </b>כלומר, מכיוון שהחזיק בדרך<sup class="footnote-marker">23</sup><i class="footnote">בלשוננו חכ"ג (ניסן תשי"ט), עמ' 179: מביא ש' נובל משו"ת מהר"מ סי' תתק"ב: וביום שהחזיק בדרך, ומסיק שהוא תרגום מגרמנית. ופשיטא שהוא דבור תלמודי מובהק כמו שאנו רואים כאן ובמקבילה שבבבלי נ"ב א'. וכ"ה בבבלי פסחים פ"ב א', נזיר ז' א', הוריות ד' א', ברכות ל' א' (לפי כ"י, עיין דק"ס שם, עמ' 154, הע' ס') ועוד. וכן הוא מונה בלשוננו שם (עמ' 178) "מעבירין עליו את הדרך" (שו"ת מהר"מ סי' רמ"ט) כתרגום מגרמנית, ואף הוא ביטוי תלמודי מובהק, עיין בבלי סנהדרין ל"א ב', תוספ' ב"מ פי"א סהכ"ז, ספרי ואתחנן פי' כ"ט, הוצ' הר"א פינקלשטין, עמ' 46. ועיין גם מאירי סנהדרין, עמ' 96. ובילקוט איוב רמז תתק"ח: בעל זרוע אינו מבקש משפט אלא מעביר את הדרך. ומצאתי שמקורו הוא בתנחומא ריש שופטים (ואינו נמצא בהוצאות שלפנינו), שכן מביא בס' תנחומות אל (שאלוניקי של"ח) ריש שופטים, ק"מ ע"ב, בשם התנחומא, עיי"ש.</i> וכוונתו היתה ללכת לעיר השניה ממש (ולא לקנות שביתה באמצע התחומין) הרי הוא כמי שבא בדרך ואמר שביתתי במקום פלוני שדינו כעני לכ"ע (וכשיטת רוב הראשונים), ומערב ברגליו. וכאן אפילו לא אמר, כמי שאמר שהרי הולך לביתו (לפי גירסת הבבלי) או שהולך לעיר שרגיל לערב לה, ואפילו לא אמר, כמי שאמר, עיין בבלי נ"ב א' וברש"י שם בל"א, וברש"י נ"א ב' ד"ה איהו כיון דנפק. 
<small>35-36.</small> <b>יתר על כן אמ' ר' יהודה אפי' החזירו חבירו מן הדרך וכו'. </b>כ"ה בכל נוסחאות התוספתא. אבל בבבלי הנ"ל: יתר על כן אמר ר' יוסי בר' יהודה אפילו מצאו חבירו ואמר לו לין פה, עת חמה היא, עת צינה היא, למחר משכים וכו'. ופירש רבה שם שיתר על כן כוונתו אעפ"י שלא החזיק בדרך וכו', ובניגוד לר' יהודה שסובר שצריך להחזיק בדרך. ורב יוסף מפרש שיתר על כן כוונתו, אעפ"י שחבירו אמר לו שלא ילך מחמת החום והצינה, ואפשר לחשוב שבטל את מחשבתו ללכת לעיר, מ"מ מותר לו ללכת. ור' יהודה סובר שאסור לו ללכת אלא אם כן אמר בפירוש שכוונתו ללכת, ולקנות שם שביתה. ושוין רבה ורב יוסף שיש כאן מחלוקת של תנאים. אבל לפי הנוסחא שלפנינו מפורש שהכל הוא מדברי ר' יהודה. והחזירו מן הדרך דווקא. ועיין מ"ש להלן. 
<small>36-37.</small> <b>החזירו מן העיר הרי הוא כאנשי העיר. </b>כלומר, אם לא החזיק בדרך, אלא החזירו כשעדיין היה בפנים העיר, הרי הוא כאנשי העיר. והוא בהפך מן הבבלי הנ"ל, ולא עוד אלא ששם (נ"ב סע"א) אמרו בפירוש שאפילו ירד מדרגה אחת (מן העלייה) דינו כהחזיק בדרך. ושמא הוסיף כאן הבבלי: יתר על כן אמר ר' יוסי בר' יהודה אפילו מצאו חבירו וכו', כלעיל.<sup class="footnote-marker">24</sup><i class="footnote">והרי ממש כעין זה בתוספתא יבמות פי"ג סה"א. ובבבלי שם ק"ח א' הוסיפו: יתר על כן אמר ר' יוסי בר' יהודה אפילו שיגרה בעלה אצל חנוני וכו'. אמנם בב"ח שם מגיה: יתר על כן אמר ר' יהודה וכו', והוא ע"פ הרי"ף שם. אבל ברי"ף ד' קושטא גורס: ר' יוסי בר' יהודה וכו', וכ"ה בבבלי כי"מ ובה"ג ד"ו, ס"ב ע"ג, ד"ב, עמ' 297, ה' פסוקות, עמ' ק"ג ועוד. ברם בירושלמי שם פי"ג סה"א, י"ג ע"ג: תני בשם ר' יודה אפילו לא נכנסה אלא ליטול חפץ מן החנווני וכו'.</i> ור' יוסי בר' יהודה חולק על אביו, ואומר שאפילו לא החזיק בדרך מותר ללכת, וכפירוש רבה שם. ובמרא דמתניתא מפרש החזירו מן העיר, מן העיר שהלך לה, עיי"ש. ונדחק לפרש כן, כדי שלא תחלוק על הבבלי הנ"ל, אבל בין כך ובין כך ברור שלבבלי היתה שיטה אחרת בזה. 

Halakhah 11

<small>37.</small> <b>רשות שבת כך הוא. </b>כלומר, אם אדם יוצא מחוץ לעיר ורוצה לקנות שם שביתה, הרי עליו מתחילה לקנות רשות שבת, שאם אין לו ד' אמות אין לו תחום. עיין ר"ח מ"ט ב'. 
<b>עומד אדם במקומו וכו'. </b>כדי שיסתיימו לו ד' אמותיו. ועיין במאירי מ"ט ב' (68 ע"ב), ולפי שיטתו אפילו במסיים ואומר שביתתי במקום פלוני, אף הוא צריך לאמרו בעמידה. 
<small>37-38.</small> <b>ואומ' שביתתי במקומי. </b>וכ"ה במדרש במ"ר פ"ב, ט', ובתנחומא בשתי המהדורות פרש' במדבר סי' ט'.<sup class="footnote-marker">25</sup><i class="footnote">ואף שבמדרשות שם משמע שבבא בדרך עסיקינן, אין שם אלא צרוף מקורות שונים, והעתיקו מן התוספתא כאן כלשונה.</i> ושנו כאן שהיוצא מחוץ לעיר צריך כוונה לשבות, עיין להלן הי"ז, שו' 61 ואילך. וכן כתב הרשב"א נ"א א' סד"ה מתני'. ועיין בס' העתים, עמ' 76, ובהערה קצ"א שם. ועיין ר"מ פ"ז מה' עירובין סה"ט, ובתוספות מ"ט ב' ד"ה ואמר, וברא"ש פ"ד סי' י"ג ועוד. ועיין בבלי ל"ח ב' ובראשונים שם. 
<small>38.</small> <b>שנ' שבו איש תחתיו. כמה תחתיו מלוא קומתו. </b>מסוגיית הירושלמי רפ"ד משמע שבבא זו נסמכה למשנתנו רפ"ד: מי שהוציאוהו גוים או רוח רעה, אין לו אלא ארבע אמות. ומביאה התוספתא ראייה מן הכתוב. ומלשון התוספתא משמע שהיא מקדימה את עיקר ההלכה, שהוא קונה ד' אמות, בין ביוצא מחוץ לתחום בשבת, ובין בקונה שביתה, אלא שביוצא מחוץ לתחום אין לו אלא ד' אמות, ובקונה שביתה מוסיפים לו אלפים אמה לכל רוח מחוץ לד' אמות שקנה.<br>ופירשו חז"ל שכתוב זה ("שבו איש תחתיו") הוא אזהרה ליוצא מחוץ לתחום. וכ"ה במקרא (שמות ט"ז, כ"ז ואילך): ויהי ביום השביעי יצאו מן העם ללקט ולא מצאו. ויאמר ה' אל משה עד אנה מאנתם לשמר מצותי וגו', שבו איש תחתיו אל יצא איש ממקומו ביום השביעי. ובמכילתא שם, ויסע פ"ה, עמ' 170: שבו איש תחתיו. אלו ארבע אמות. אל יצא איש ממקומו. אלו אלפים אמה. וכ"ה במכילתא דרשב"י שם, עמ' 114, ובירושלמי כאן רפ"ד, כ"א ע"ד, ובבבלי נ"א א'. ופירשו חז"ל שמשה הזהיר מתחילה את האנשים שיצאו ללקט שלא יזוזו מתוך ד' אמות שלהם. וכן פירש הרשב"ם:<sup class="footnote-marker">26</sup><i class="footnote">לפי או"ז ח"ב ה' עירובין סי' קנ"ב, מ' ע"ג.</i> הני ד' אמות שיש לו לאדם וכו', כדתניא שבו איש תחתיו וכו', וביוצא חוץ לתחום איירי, דכתיב לעיל מיניה <b>יצאו מן העם ללקוט</b>, וקאמר להו קב"ה שבו איש תחתיו. וכן בטאו"ח ריש סי' שצ"ו: <b>שבו איש תחתיו</b> וכו', משה אמר כן לאותן שיצאו חוץ לתחום ללקוט. ועיין בראב"ע וברלב"ג במקומו, ע' ע"ג, שפירשו שלשאר העם ציווה שלא יצאו ממקומם, כלומר, מחוץ לתחום, כמו שעשו המלקטים.<sup class="footnote-marker">27</sup><i class="footnote">עיין היטב בתוספ' רי"ד מהדו' תניינא נ"ב א' (ד' ע"ד מן הספר) ד"ה אמר.</i><br>ובספרי זוטא שלח, הוצ' הורוביץ, עמ' 287: לפה שאמר שבו איש תחתיו, יכול אם היה מוטל צפון דרום אל יפול לו (כלומר, אל יפול לרשותו)<sup class="footnote-marker">28</sup><i class="footnote">שהרי הלשון "נפל ל" פירושו נפל לחלק, לרשות, מגיע. וכן בספרי בהעלותך פי' צ"ה, עמ' 95: הרי הם <b>נופלים</b> ששה לכל שבט. וכן בירושלמי יומא פ"ו ה"ג, מ"ג ע"ג: והיה <b>נופל</b> לכל אחד ואחד עד כזית. ובמקבילות (תוספתא סוטה פי"ג ה"ז, בבלי יומא ל"ט א'): מגיע (במקום: נופל). וכן בירושלמי שקלים פ"ב סה"ד, מ"ו ע"ד: ונפל לכל אחד מהן טבע וכו'. ולהלן שם פ"ד ה"ה, מ"ח ע"א: מה דנפל לסאה רביעית נפל לבירוצים, ועיי"ש בפ"מ. וכן רגיל בירושלמי: מה דנפל לדין נפל לדין (פסחים ספ"ג, שם פ"ז ה"ז, ל"ד ע"ד, ומקבילה בנזיר פ"ט ה"ב, נ"ז ע"ד). והארכתי בזה מפני חכמי זמננו שתלו בוקי סריקי בספרי זוטא.</i> מזרח מערב, מזרח מערב, אל יפול לו צפון דרום, תלמוד לומר אל יצא איש ממקומו,<sup class="footnote-marker">29</sup><i class="footnote">במדרש זה דרשו "ממקומו" במקום "תחתיו". ועיין מכילתא משפטים פ"ד, עמ' 262, ירושלמי כאן רפ"ד, בבלי נ"א א'. ועיין ירוש' פ"ג ה"ד, כ"א ע"א, פסחים פ"ו ה"ב, ל"ג ע"ב.</i> יהא לו מקום. וכמה? אמרו ארבע אמות. וכן מי שיצא שכור, וכן מי שהוציאתו רוח רעה, וכן מי שהוציאוהו גוים או ליסטים אין לו אלא ארבע אמות וכו'. ואף כאן הפירוש הוא שהאזהרה היתה לאלה שיצאו חוץ לתחום במזיד, ולפיכך הוסיפו: וכן מי שיצא שכור וכו', כלומר אפילו יצאו באונס, אף הם אין להם אלא ארבע אמות.<sup class="footnote-marker">30</sup><i class="footnote">מן הלשון "אין לו אלא ארבע אמות" (שלא אמרו: יש לו ד' אמות) מוכח שמוסיפים כאן על הרישא, שאפילו הללו שיצאו בשוגג אין להם יותר. ועיין בשאילתות בשלח סי' מ"ח ובהעמק שאלה שם אות ב'.</i> ולפי דברי חז"ל למדו מכאן שקונה ד' אמות כשיצא מחוץ לתחום. ועיין בפסיקתא זוטרתי שמות ט"ז, כ"ט, נ"ו ע"ב, בתרגום יונתן שם, ומה שהאריך בזה באור גדול לעירובין פ"ד מ"א. ולפי הברייתא כאן פירושו שד' אמות יש לו תמיד, כרשות מיוחדת, בין שקנה שביתה, בין שלא קנה שביתה, עיין מ"ש להלן, שו' 40–41, ד"ה חוץ לארבע.
<small>38-39.</small> <b>כמה תחתיו מלוא קומתו ופשוט ידיו, הרי ארבע. </b>וכן בירושלמי כאן רפ"ד, כ"א ע"ד: ארבע אמות שאמרו מלא קומתו ופישוט ידיים. ובבבלי מ"ח א': וכמה תחתיו ? גופו שלש אמות, ואמה כדי לפשוט ידיו ורגליו <b>דברי ר' מאיר</b>. ועיין דב"ר הוצ' ליברמן, עמ' 32, ומ"ש בהערות 7–8 שם, ובתוספות כאן ד"ה גופו. 
<small>39-40.</small> <b>ר' יהודה אומ' גופו שלש חוץ לארבע אמ' כדי שיהא נוטל חבית ממראשתיו ונותן למרגלותיו וכו'. בד: גופו שלש אמו' כדי שיהא וכו', </b>והמלים "חוץ לארבע" חסרות שם. וכן הן חסרות גם בקג"נ, עיין בשנו"ס. ובכי"ל: גופו שלש אמות וכדי שיהא וכו'. ובכי"ע: גופו שלש אמות... שיהא וכו'. ובשלש הנקודות שנתן הסופר בריווח שהשאיר סימן שהיו כאן מלים שלא העתיק אותן. ואפשר שאף לפניו היה כתוב: שלש אמות חוץ לארבע שיהא וכו'. ובבבלי הנ"ל: ר' יהודה אומר גופו שלש אמות, ואמה כדי שיטול חפץ מתחת מרגלותיו וכו'. ולפי גירסת הבבלי הם דברי ר' מאיר הם דברי ר' יהודה. ולפיכך שאלו: מאי בינייהו? איכא בינייהו ארבע אמות מצומצמות וכו'. ועיין בשאילתות פרש' בשלח סי' מ"ח. ועיין במדרשות שהבאנו לעיל שו' 37–38, ד"ה ואומ' שביתתי.<br>אבל בירושלמי הנ"ל: ר' יהודה אומר הוא ושלש אמו' כדי שיהא נוטל חבית מראשותיו. ולא שאלו בירושלמי "מה ביניהון"? ולפיכך ברור בעיני שצ"ל שם: והוא שלש אמו', כדי שיהא וכו'. כלומר, ר' יהודה מוסיף על דברי הת"ק שמחוץ לארבע אמות נותנים לו עוד ד' אמות,<sup class="footnote-marker">31</sup><i class="footnote">באו"ז ה' עירובין ח"ב סי' קנ"ב, מ' רע"ד: ונראה היה בעיני לומר דארבע אמות משערינן לבד ממקום שהוא עומד בו וכו'. ולפ"ז היה אפשר לפרש שר' יהודה מוסיף שנותנים עוד ארבע אמות אורך (אורך גופו ג' אמות, ואמה לחבית אצל מראשותיו) על רוחב אמה אחת (עיין דב"ר הוצ' ליברמן, עמ' 32). אבל לפ"ז קשה למה לו להזכיר "כדי שיהא נוטל חבית ממראשותיו ונותן למרגלותיו", והרי יש לו ד' אמות מסביבו, ויכול להעביר את החבית, ובעל כרחינו אנו אומרים שהכוונה שמוסיפים לו עוד ד' על ד' של העברת החבית מכל צד ממראשותיו למרגלותיו.</i> שלש לגופו, ואחת כדי שיהא נוטל וכו', כמפורש בתוספתא, כאן בנוסח שלפנינו, והיינו ד' לטלטול, ושמנה ללכת.<sup class="footnote-marker">32</sup><i class="footnote">ואפשר שצריך להפסיק לפנינו אחרי המלה לארבע, כלומר, גופו שלש חוץ לארבע, אמ' (=אמה) כדי שיהא נוטל וכו',</i> ועיין בלשון הספרי זוטא שהעתקנו לעיל, שו' 38, ד"ה ובס"ז. אבל בבבלי לא יכלו לפרש כן, שהרי אמרו לעיל שם בפירוש: תניא נמי הכי יש לו שמונה על שמונה דברי ר' מאיר. ולפ"ז ר' מאיר הוא שסובר שיש לו שמנה על שמנה, ור' יהודה הוא שסובר שאין לו אלא ארבע על ארבע. והוא לשיטת הבבלי שמפרש את משנתנו שם פ"ד מ"ה: ר' יהודה אומר לאיזה רוח שירצה וכו', עיי"ש. אבל מתוך הירושלמי פ"ד ה"ה, כ"ב ע"א, יוצא שהם פירשו שר' יהודה אינו מדבר כלל בד' אמות אלא ברוחות של אלפים אמה, עיין מ"ש בפירוש הירושלמי בספרי הירושלמי כפשוטו, עמ' 284 ואילך. ולפי שיטת הירושלמי והתוספתא סובר ר' יהודה שנותנים לו שמונה על שמונה.
<small>40-41.</small> <b>חוץ לארבע אמ' יש לו אלפים אמה וכו'. </b>כלומר חוץ לארבע אמות שהוא קונה בשביתתו כרשותו, מוסיפים לו עוד אלפים אמה, עיין בבלי נ"ב רע"א, וברש"י ד"ה שבת. וכן בשאילתות פרש' בשלח סי' מ"ח: משחינן ליה אלפים אמה <b>לבר מארבעה אמות</b> וכו'. 
<small>41-42.</small> <b>מרובעות לא עגולות. ר' חנינא בן אנטיגנוס או' עגולות ולא מרובעות. </b>משנתנו פ"ד מ"ח. ועיין במדרשות הנ"ל, לעיל שו' 37–38, ד"ה ואומ' שביתתי. ולר' חנינא בן אנטיגנוס אין לו אלא אלפים אמה מכל נקודה שהוא פונה ממקום שביתתו. אבל לת"ק יכול ללכת בשטח כל הריבוע שבתוכו עיגול בקוטר של ארבעת אלפים אמה, ונמצא שיכול ללכת באלכסון יותר מאלפים אמה, עיין להלן פ"ד, שו' 67, ומש"ש. 

Halakhah 12

<small>42-43.</small> <b>השובת בתל גבוה עשרה טפחים ובנקע עמוק עשרה וכו'. </b>רוב המפרשים הגיהו כאן (ע"פ הבבלי ט"ו א' וסוכה כ"ה א') והוסיפו את התנאי: והוא מארבע אמות עד בית סאתים. אבל פשיטא שאין להגיה את כל הנוסחאות. והתוספתא סוברת שאם שבת ממש בתוך המחיצות, וקידש עליו היום, ובדעתו ללון שם, כל הרשות נחשבת לו כד' אמות, ואפילו אם יש שם יותר מבית סאתים. ובתוספות בכורים העיר שכ"ה שיטת הירושלמי והרמב"ם,<sup class="footnote-marker">33</sup><i class="footnote">פכ"ז מה' שבת ה"ד. ועיין בפ"ז מה' עירובין ה"ד.</i> ולא חילקו בין בית סאתים ויותר מבית סאתים (להלן שו' 50 ואילך ומקבילות) אלא בקונה שביתה שם ע"י פת או ע"י רגליו, אבל בשובת ממש, כלומר שקידש עליו היום ובדעתו ללון שם אין חילוק בגודל השטח, ובלבד שיהא מוקף מחיצות,<sup class="footnote-marker">34</sup><i class="footnote">וכן משמע בס' העתים, עמ' 68, שאם שבת במקום מוקף מחיצות גמורות (כלומר, שתי וערב) אעפ"י שהוא יותר מבית סאתים מהלך בכולו וחוצה לו אלפים אמה. וכן, כנראה, סובר אף הראב"ד, עיין מ"ש במאירי מ"ד סע"ב ד"ה גדולי המפרשים.</i> עיין מ"ש הרב המגיד על הר"מ הנ"ל.<br>ונברר מתחילה את שיטת המקורות בזה. בירושלמי שהעיר עליו בתוספות בכורים הנ"ל שנינו (פ"ה ה"ח, כ"ג ע"א): ר' יעקב בר אחא בשם ר' אלעזר קל הוא הקונה שביתה בקרפף מן הנותן עירובו בקרפף, הקונה שביתה בקרפף מהלך את כולו וחוצה לו אלפים אמה, הנותן עירובו בקרפף אין לו מקום עירובו אלא אלפים אמה. ופירש בשי"ק שעלינו לומר שהקרפף הוא יותר מבית סאתים, שאם לא כן למה לא יחשב לו כד' אמות בנתן שם עירובו, ומכאן שאם שבת ממש בקרפף יותר מבית סאתים מהלך בכולו וחוצה לו אלפים אמה, כשיטת הר"מ הנ"ל, ותמה מכאן על הרשב"א, ועיין גם בגליון הש"ס בירושלמי שם במקומו.<br>ותמה אני על תמיהתם של רבותינו, שהרי מפורש בעבודת הקודש להרשב"א ש"ה סי' ט"ו, ל"ב ע"א: וכן [אם נתן עירובו] בקרפף <b>שלא הוקף לדירה</b> אעפ"י שאין בו אלא בית סאתים, או פחות מכאן, אין לו אלא אלפים אמה ממקום עירובו.<sup class="footnote-marker">35</sup><i class="footnote">ואעפ"י שכבר העירו האחרונים שספר זה איננו מצוי אפילו ביד אחד ממשפחה, ואינו רגיל בפומייהו דרבנן (עיין מ"ש בס' אור החיים לר"ח מיכל, עמ' 580, ועיין בשו"ת נודע ביהודה מהדו"ת או"ח סי' מ"ח מה שתמה על הפרישה), אבל כן הביא גם הרב המגיד בפ"ז מה' עירובין ה"ד. וכן פסק בס' אהל מועד להר"ש ירונדי בשער עירובין דרך שביעי נתיב א', ס"א ע"ב.</i> וכן מבואר בחידושי הריטב"א (אמשטרדם תפ"ט) כאן נ"ב רע"א, ובחידושי הרשב"א שם. הרי לך מפורש החילוק בין קונה שביתה ובין נותן עירובו בקרפף, שבנותן עירובו בקרפף שלא הוקף לדירה אפילו אם הוא פחות מבית סאתים אין הקרפף כד' אמות, והשובת בקרפף בית סאתים או פחות לכולי עלמא נחשב כולו כד' אמות. והרשב"א מפרש שהירושלמי מדבר בקרפף שהוא לא יותר מבית סאתים. ועכשיו שזכינו לחידושי הרשב"א לעירובין (שלא היה בדפוס לפני רבותינו הנ"ל) אנו רואים שכן כתב בפירוש בספ"ה שם, והביא את הירושלמי הנ"ל, וכן הובאו דבריו גם במאירי שם. ועדיין לא שמענו מה דינו של שובת בקרפף יותר מבית סאתים שלא הוקף לדירה לשיטת הירושלמי.<br>ברם עצם חידושו של הרשב"א, שהנותן עירובו בקרפף פחות מבית סאתים שלא הוקף לדירה, אעפ"י שמותר לטלטל בכל הקרפף, מ"מ אם נתן עירובו בתוכו אין הקרפף נחשב כד' אמות, ואין לו אלא אלפים אמה ממקום עירובו, צריך ברור.<sup class="footnote-marker">36</sup><i class="footnote">עיין להלן הערה 41.</i> והנה הרשב"א בחידושיו ס"א רע"ב כתב:<sup class="footnote-marker">37</sup><i class="footnote">על לשון הגמרא שם "לא תימא שאין בה (כלומר, במערה) דיורין, אלא שאינה ראויה לדירה", היינו אם אין המערה ראוייה לדירה ונתן שם עירובו אינה נחשבת כולה כד' אמות,</i> נמצא עכשיו דבין למר (כלומר, לשמואל שם) ובין למר (כלומר, לר' אלעזר) כל שאינו ראוי לדירה והניח שם עירובו אין לו אלא אלפים אמה ממקום עירובו, ומינה שמעינן למניחו בתל גבוה עשרה, או בבקעה עמוק עשרה, אעפ"י שאין יתירים על בית סאתים, אי נמי בקרפף שאינו יתר על בית סאתים שלא הוקף לדירה, שאין לו ממקום עירובו אלא אלפים אמה וכו'.<br>ומפרש רבינו מערה שאינה ראויה לדירה, היינו "שנפלו קצת ממחיצותיה ואדם ירא ללון בתוכה".<sup class="footnote-marker">38</sup><i class="footnote">לשון רבינו יהונתן למשנתנו ד"ה והשיבו לו רבנן ומאירי ס"א ב' (86 ע"ב).</i> ולפ"ז אפילו עדיין נשארו לה מחיצות גמורות שמותר לטלטל בכולה, אם היא לא יותר מבית סאתים, מ"מ אינה ראויה לדירה קרינן בה,<sup class="footnote-marker">39</sup><i class="footnote">ואע"פ שהוקפה לדידה, כגון שעשה דלתות למערה מפולשת משתי רוחותיה.</i> דומיה דעיר חריבה (עיי"ש בגמרא), והוא הדין בתל ונקע וקרפף שלא הוקף לשם דירה, אעפ"י שאין בהם בית סאתים ומותר לטלטל בהם, מ"מ אינם נחשבים כד' אמות אם הניח שם עירובו. אבל פירוש זה הוא בשיטת הרשב"א שקיבל את פסק הראב"ד<sup class="footnote-marker">40</sup><i class="footnote">"כתוב שם" כאן ספ"ה ("הסגלה" חל"ו, עמ' 8) והביאו הרשב"א בספ"ה והסכים לו.</i> שפסק כשמואל שהמניח את עירובו בעיר חריבה אעפ"י שמותר לטלטל בכולה מ"מ אם הניח שם עירובו אינה נחשבת לו כד' אמות. אבל לפסק הר"מ בפ"ו מה' עירובין ה"ד שפסק כר' אלעזר שעיר חריבה נחשבת לו כד' אמות, אף מערה שיש לה מחיצות ודינה כרשות היחיד, אף היא נחשבת לו כד' אמות אם הניח שם עירובו, אף שלא הוקפה לדירה, ופירש בפיה"מ אינה ראויה לדירה, היינו שנפלו מחיצותיה, כפירש"י במקומו. ולפ"ז אף תל וקרפף שלא הוקף לדירה נחשבים לו כד' אמות אם הניח שם עירובו, ואין בהם יותר מבית סאתים. ובירושלמי הנ"ל הרי ר' <b>אלעזר</b> הוא המחלק בין קונה שביתה בקרפף ובין נתן שם עירובו, ור' אלעזר סובר (לעיל בירושלמי שם בה"ז) שעיר חריבה נחשבת כד' אמות, כשיטתו בבבלי, וממילא אף קרפף שלא הוקף לדירה דינו כן, ובעל כרחינו אנו אומרים שר' אלעזר בירושלמי הנ"ל מדבר בקרפף יותר מבית סאתים,<sup class="footnote-marker">41</sup><i class="footnote">וכשנדייק בדברי הרשב"א בחידושיו שם ספ"ה נראה שאין הוא מסתייע כלל מן הירושלמי לשיטתו במניח עירובו בקרפף בית סאתים שלא הוקף לדירה, אלא מכוין שם לפירושו שיש חילוק בין המניח עירובו ובין מערב מרגליו, עיי"ש ובזה הוא מסתייע מן הירושלמי. אבל את עצם חידושו למד מן הבבלי שם, כפי שכתבנו לעיל בפנים ד"ה ברם. ורבינו סבר שאין להביא ראייה מן הירושלמי לתחילת דבריו שם, שהרי בירושלמי בעל החילוק הוא <b>ר' אלעזר,</b> אלא שפירש את דברי ר' אלעזר לפי הנחתו הראשונה. אבל ראייה מן הירושלמי בוודאי שאין כאן.</i> והשובת בתוכו מהלך את כולו וחוצה לו אלפים אמה,<sup class="footnote-marker">42</sup><i class="footnote">ואעפ"י שאמרו בירושלמי פ"ד ה"ב, כ"א ע"ד: תיפתר שהיה בלמן יותר מבית סאתים, ומכאן שהיוצא באונס ונמצא נתון בקרפף יותר מבית סאתים אינו נחשב לו כד' אמות, הוא מפני שלא הקילו עליו אלא שיהא דינו כדין יוצא בדרך ואמר תהא שביתתי במקום פלוני המוקף לדירה (שהרי סוף כל סוף לא שבת שם מבעוד יום), ובזה בעינן שלא יהא יותר מבית סאתים לכולי עלמא, עיין להלן שו' 50 ומש"ש. ומה שאמרו לעיל בה"א שם בירושלמי על דין רבן גמליאל "קל הוא מי שקנה לו שביתה" כוונתו לשביתה במקום דחוק ע"י אמירה שהשוו לו את היוצא באונס ונתון במחיצות.</i> כשיטת התוספתא שלנו, וכפסק הר"מ בפ"ז מה' עירובין ה"ד. ולא עוד אלא שבירושלמי (בה"ח שם) מפורש שמערה שאינה ראוייה לדירה פירושה מערה שמים נכנסים לשם, או שלחלוחית האויר מהפך את קרקעיתה לטיט, וממילא אפילו אם היא באותו זמן יבשה רואים אנו אותה כאילו מלאה מים וטיט, אבל כשאין מים וטיט נכנסים לתוכה ראויה לדירה היא, אעפ"י שלא נעשתה לשם דירה, והנותן שם עירובו מהלך את כולה וחוצה לה אלפים אמה.<br>וכן שנינו גם בבבלי מ"ד ב': שבת במערה שבתוכה ארבעת אלפים וכו' מהלך את כולה וחוצה לה אלפים אמה. ולפי פשוטה היא מערה יותר מבית סאתים (עיין להלן) ואין בה דיורין, כפירוש הראב"ד שהובא במאירי שם.<sup class="footnote-marker">43</sup><i class="footnote">ועיי"ש בראב"ד שמחלק בין שובת בתוכה ממש, ובין נתן עירובו לשם. ואף הראב"ד סובר כשיטת הר"מ שאם שבת ממש בתוך מחיצות שלא הוקפו לדירה נחשב לו כל המקום כד' אמות ואעפ"י שהוא יותר מבית סאתים, כמו שכתבנו לעיל, הע' 34.</i> הרי לך שאם שבת ממש במקום שלא הוקף לדירה אפילו אם הוא יותר מבית סאתים מהלך את כולה<sup class="footnote-marker">44</sup><i class="footnote">ומה שהיא מקורה אינו מועיל לעניינו כלום, שהרי אינה מקורה לשם דירה, עיין בבלי ט"ו א', צ' ב', צ"ט סע"ב ומקבילות, סוכה כ"ה רע"א וברש"י שם. ועיין מ"ש לעיל שבת פ"י, שו' 37, ד"ה ובלבד.</i> וחוצה לה אלפים אמה.<sup class="footnote-marker">45</sup><i class="footnote">ועיין גם בירושלמי פ"ה ה"ח, כ"ג ע"א, אלא שהנוסח שם משובש, והנכון הוא כמו שתיקן בגליון הש"ס, וצ"ל: הדא אמרה <b>מערה</b> (במקום "עיר" שלפנינו) שיש לו שני פתחים וכו'. והפירוש הנכון הוא בגליון הש"ס הנ"ל, אלא ש"הדא אמרה" אין כוונתה לברייתא שלעיל שם, אלא למה שנאמר שם בסמוך, והיינו למערה שראוייה לדיורין שנחשבת כד' אמות לעניין הנחת העירוב אם היא אינה יותר מבית סאתים. ומכאן שהשובת שם (ובזה הרי אין חילוק בין בית סאתים ובין יותר מכאן) מהלך את כולה (לרבות את גגה) וכו', כבבלי הג"ל, עיי"ש בגליון הש"ס.</i> וכן יוצא אף מן הבבלי ס"א ב', עיין מ"ש להלן, שו' 45–46, ד"ה השובת במערה.<br>ברם בבבלי ט"ו א', וסוכה כ"ה א' אמרו: ת"ש שבת בתל שהוא גבוה עשרה, והוא מארבע אמות ועד בית סאתים וכו'. ומכאן שאפילו שבת בתוכו בעינן שלא יהא יותר מבית סאתים. אלא שהר"מ יפרש ששבת, שקנה שביתה ע"י אמירה ממקום רחוק, כפירוש בעל גליון הש"ס בירושלמי פ"ה רה"ח.<br>אבל רש"י שם, ובתוספות מ"ז ב' ד"ה דכולה, ובתשובת רבינו יואל בראבי"ה סי' שפ"ו, ח"א, עמ' 420, והסכים לו רבינו אפרים שם, עמ' 422, רשב"א ס"א ב' הנ"ל מאירי ט"ו א', הרא"ש פ"ד סי' י' ועוד פירשו את הברייתא כפשוטה ששבת שם ממש וקידש עליו היום שם,<sup class="footnote-marker">46</sup><i class="footnote">ועיין להלן הע' 60.</i> ולפ"ז אפילו שבת ממש במקום שלא הוקף לדירה אינו נחשב לו כד' אמות אם הוא יותר מבית סאתים.<sup class="footnote-marker">47</sup><i class="footnote">אבל עיין מ"ש בהעמק שאלה לשאילתות סי' מ"ח, ד' ירושלים תש"ח, ש"ד ע"ד.</i> ולשיטה זו עלינו להדחק ולפרש בבבלי מ"ד ב' שהמערה נחפרה לשם דירה, או שעשו מחיצות בתוך המערה, או שהמערה רחבה אמה וטפח, ולפיכך אם ארכה ארבעת אלפים אמה עדיין אין בה בית סאתים<sup class="footnote-marker">48</sup><i class="footnote">חמשת אלפים אמה מרובעות.</i> ומטלטלין בכולה, כשיטת התוספות כ"ה ב' סד"ה קרפף. והשובת ממש בתוכה כולה נחשבת לו כד' אמות. ועיין מ"ש להלן הערה 49. ולשיטת הראשונים הנ"ל חולקים התוספתא והירושלמי על הבבלי בשובת במקום שאינו מוקף לדירה, והוא יותר מבית סאתים.

Halakhah 13

<small>44.</small> <b>השובת בעיר אפי' גדולה כאנטוכיא וכו'. </b>בבלי ס"א ב', מדרש במ"ר פ"ב סי' ט', תנחומא בשתי המהדורות פרש' במדבר סי' ט', ילמדנו בערוך ערך עבר (ה'). והביטוי "עיר גדולה כאנטוכיא" אף להלן בירושלמי פ"ה ה"ה, כ"ב ע"ד, ותענית פ"ג ה"ה, ס"ו ע"ד. ובמס' שמחות ספ"ב: לא ישרה באותה העיר, אלא אם כן היתה עיר גדולה כאנטוכיא.<br>ובבבלי הנ"ל לא הביאו את הרישא (הי"ב) שלנו. ועיין ברש"י שם ד"ה אפילו ישיבה, ורבינו לא הזכיר ששבת בחריבה נתפרש ברישא של אותה ברייתא עצמה שהביא הבבלי.
45–46. <b>השובת במערה, אפי' כמערת צדקיהו מהלך את כולה וכו'. </b>בתנחומא הנ"ל: והשובת במערה אפי' היא גדולה כמערה שברח בה צדקיה מלך יהודה, שהיה בה שנים עשר מיל. ובבמ"ר וערוך הנ"ל: י"ח מיל. וגירסא זו יותר נכונה, כפי שיוצא מפסיקתא רבתי פכ"ו, הוצ' רמא"ש, קל"א ע"א, והערה ס"ז שם. וי"ח מיל הוא מספר לדוגמא, והיתה קצת יותר גדולה. הרי לך ברור בשבת במערה יותר מבית סאתים, שהרי המערה הנ"ל תהיה יותר מב' סאתים אפילו אם היתה צרה פחות מכדי מקום (ד' טפחים), מ"מ נחשבת לו כולה כד' אמות, והוא מפני ששבת בתוכה ממש, וקידש עליו היום שם, וכמו שכתבנו לעיל.<sup class="footnote-marker">49</sup><i class="footnote">ולשיטת רש"י וסייעתו שאפילו שובת ממש במקום שלא הוקף לדירה והוא יותר מבית סאתים אינו נחשב לו כד' אמות נפרש בבבלי כמערת צדקיהו לאו דווקא, אלא מערה ארוכה כתחום שבת ורחבה קצת פחות משתי אמות ומחצה, ויש בכולה פחות מבית סאתים ומטלטלין בכולה כשיטת התוספות כ"ה ב' ד"ה קרפף. ועיין ברש"י ס"א ב' ד"ה והא כמערת צדקיהו, ולפיכך אפילו אם אין בה דיורין השובת בתוכה נחשבת לו כד' אמות.</i> והיא מערה שלנו הוא נקע שברישא, ולא שנו כאן מערה אלא כדי לפרש להלן בסמוך דין גגה.<br>אמנם הבבלי ס"א ב' מפרשה אליבא דר' אלעזר במערה מיושבת, אבל הבבלי לא נדחק כן אלא אליבא דר' אלעזר, וכדברי הראב"ד בכתוב שם (הסגלה חל"ו, עמ' 8, והביאו הרשב"א כאן בספ"ה): שינוייא דחיקא הוא, ודחייה בעלמא הוא, ולא סמכינן עלה.<sup class="footnote-marker">50</sup><i class="footnote">ועיין מ"ש להלן בפנים, סוף שו' 46–47, ד"ה ובבבלי.</i> אבל לשמואל פירשו כפשוטו, "עיר דומיא דמערה, מה מערה חריבה" (כלומר, שאין בה דיורין, כרוב המערות) "אף עיר חריבה" (כלומר, שאין בה עכשיו דיורין, מפני שחרבה). ולפ"ז מפורש שאעפ"י שאין במערה דיורין ויש בה יותר מבית סאתים השובת בתוכה ממש נחשבת לו כד' אמות, וכפשוטה של הברייתא.
<small>46-47.</small> <b>על גגה אין לו אלא ארבע אמות בלבד. </b>כלומר, אם שבת על גג המערה, דינו כשבת בשדה. ובמשנתנו ספ"ה: נמצא קל תוכה מעל גבה. כלומר, אם הניח עירוב בתוך המערה הראוייה לדיורין נחשבת לו כולה כד' אמות, אבל אם הניח על גבה אין לו אלא אלפים אמה ממקום עירובו. ודין המשנה אינו עניין לתוספתא כאן, שהרי במשנה אנו מדברים במניח עירובו, ובזה כולי עלמא מודי שאין המקום נחשב לו כד' אמות אלא אם הוא ראוי לדירה, וגב המערה אינו ראוי לדירה, כפירוש רבינו יהונתן והרע"ב במשנתנו. ואף אם נאמר גוד אסיק מחיצתא אפילו במערה, מ"מ אינה ראויה לדירה היא.<br>ובירושלמי פ"ה ה"ח, כ"ג ע"א: גג המגדל נידון כעיר, גג המערה נידן כשדות. ואעפ"י שהירושלמי נקט כעין לשון התוספתא להלן פ"ד ה"י,<sup class="footnote-marker">51</sup><i class="footnote">עיין מש"ש, שו' 51.</i> אבל כוונתו לנידון של משנתנו, והוא שאם הניח את עירובו על גג המגדל, אעפ"י שהמגדל יוצא למעלה מחומת העיר, דינו כאילו הניח את העירוב בפלטיא של העיר (עיין בירושלמי בה"ז שם, כ"ג רע"א), שכל העיר נחשבת כמקום דירה, אבל אם מניח על גג המערה כהניח בשדה. ובכוונה שינה הירושלמי מלשון התוספתא הנ"ל ששנתה "גג המערה הרי זה כארץ", אלא שנה "כשדות", כלומר כמניח באינו מקום דירה.<br>ברם בנידון דידן שהוא שבת בעצמו על גג המערה, ולוא היה שובת בתוכה היתה נחשבת לו כד' אמות, אעפ"י שלא הוקפה לדירה, היה מקום לחשוב שאנו אומרים גוד אסיק מחיצתא, ואפילו הגג נחשב לו כד' אמות. ובחידושי הרשב"א מ"ד ב' מביא בשם הראב"ד שהשובת במערה נעשית המערה כבית מיושב, ורשותה עולה עד לרקיע, ואע"ג שלעניין טלטול נחשב גג המערה כרשות הרבים, אבל לעניין מדידה דין הגג כדין המערה. והוא לכאורה ההפך ממה שלפנינו בתוספתא. והשיג עליו הרשב"א שהרי במערה לא מסיימי מחיצתא,<sup class="footnote-marker">52</sup><i class="footnote">עיין בבלי צ' א' וירושלמי רפ"ט ובנוע"י שם, ומ"ש בירושלמי כפשוטו, עמ' 351.</i> ואפילו לשמואל שסובר שאף שאין המחיצות ניכרות שפיר דמי, מ"מ מודה ביותר מבית סאתים שדינו ככרמלית.<sup class="footnote-marker">53</sup><i class="footnote">אבל הראב"ד יסבור שאם אין המחיצות ניכרות אין הן מתירות לטלטל ודינן ככרמלית, אבל לעניין מדידת תחומין הרי אפילו שבת בכרמלית מוקפת מחיצה נחשבת לו כד' אמות, עיי"ש ברשב"א.</i> ופירוש הראב"ד, כפי שמביאו הרשב"א, קשה מאד, וכי יחיד ששבת במקרה במערה עושה אותה מקום דירה, ואם המערה נחשבת כרשות היחיד, מה לי אם שבת בתוכה מה לי אם לא שבת, גג המערה הוא כרשות היחיד, ואפילו אם שבת על גג המערה היתה צריכה להחשב לו כד' אמות, כדין שובת ממש במחיצות שלא הוקפו לדירה שהמקום נחשב לו כד' אמות, אפילו אם הוא יותר מבית סאתים, לשיטת הראב"ד עצמו.<br>אבל במאירי שם מביא בשם גדולי המפרשים (הראב"ד): ואף <b>בששבת אין גגה נמדד בתוכה</b> (צ"ל: כתוכה), אבל אם היו בה דיורין הרי היא כבית, ואף בלא שבת (כלומר, בתוכה) מודדין למעלה כלמטה, שהמחיצות התחתונות בוקעות למעלה. ולפ"ז בשובת בתוך מערה שאין בה דיורין, אין הגג נמדד כתוכה, מפני שלא אמרו גוד אסיק מחיצתא אלא במחיצות המועילות לעניין טלטול, אבל במערה שהיא יותר מבית סאתים, ואין בה דיורין אסור לטלטל בה, ובה כולי עלמא מודי שאין אומרים גוד אסיק מחיצתא. ובתוספתא כאן מדברים בשובת על גג מערה שאין בה דיורין ושהיא יותר מבית סאתים, ואין כאן סתירה לדברי הראב"ד.<br>ובבבלי ס"א ב' העמידו את המערה שלנו ("כמערת צדקיהו" שברישא), אליבא דר' אלעזר, במערה המיושבת, ולפי שיטת הראב"ד במערה מיושבת אנו רואים את המחיצות כאילו הן עולות, אפילו אם המערה יותר מבית סאתים, וגגה נמדד כתוכה, ולפ"ז קשה למה אינו נחשב לו גג המערה כד' אמות, ומה לי שבת בתוך המערה מה לי שבת על גגה, ודינו היה צריך להיות כאילו שבת על גג המגדל בתוך העיר. אבל כבר הראינו לעיל, שו' 45–46, ד"ה אמנם, שהראב"ד בעצמו כתב על האוקימתא שבבבלי "שינוייא דחיקא הוא, ודחייה בעלמא הוא, ולא סמכינן עלה", ופירש אליבא דהילכתא שאנו מדברים כאן במערה שאין בה דיורין, והיא יותר מבית סאתים.

Halakhah 14

<small>47.</small> <b>הנותן את עירובו בעיבורה של עיר וכו'. </b>משנתנו פ"ה מ"ז, בבלי ס' ב'. ופירש"י: "בעיבורה של עיר באחד מן הבתים העומדין בתוך שבעים אמה ושירים". ולהלן פ"ד ה"ז, שו' 36 ואילך, נמנו הבניינים המתעברים עם העיר, אעפ"י שהן חוצה לה. ובתנחומא במדבר סי' ט' בד"ר: השובת במדינה אפילו היא כאנטוכיא שהיא מדינה גדולה (לעיל שו' 44) מהלך את כולה ועיבורה, וחוץ מעיבורה אלפים אמה. ומהו עיבורה, <b>סטיות</b><sup class="footnote-marker">54</sup><i class="footnote">כ"ה בערוך כ"י ברסלוי, לפי תוספות הערוך השלם ערך עבר ה', עמ' 307. ובתנחומא ד"ק וד"ו: חטיות, וברור שצ"ל: סטיות (רבים מסטיו), כלומר, איסטווניות, ובתנחומא הוצ' מנטובא ואילך, וכן בהוצ' בובר שם ובשאר נוסחאות הערוך בטעות: חנויות.</i> וסנדקאיות<sup class="footnote-marker">55</sup><i class="footnote">כ"ה בד"ק ובד"ו, ובד' מנטובא: ופנדקאיות. ובילקוט במדבר רמז תרפ"ג: ופונדקיות, ובהוצ' בובר: והפונדקיות, ובערוך: ופונדקין, וכנראה שכן צ"ל גם לפנינו: ופונדקאיות. אבל וודאי גמור אין כאן, והכתיב החסר "פנדקאיות" (במקום פונדקאיות הרגיל במקורות) מעורר חשד, ושמא צ"ל: וסנדמאיות (במקום "וסנדקאיות" שלפנינו), והכוונה לשלדי בניין המכוסים בלוחות ששמשו מחסה מפני הגשמים לעוברי דרכים, σανιδόματα, ולפנינו צורת הרבים הארמית של המלה σανίδομα, ואין סנדמיאות אלא פיגמין, עיין מ"ש להלן פ"ד הע' 20.</i> שהן חוץ למדינה על הדרך. 
<small>48.</small> <b>נתנו חוץ לתחום אמה אחת וכו'. </b>וכ"ה במשנתנו הנ"ל. ושאלו בבבלי ס' ב': חוץ לתחום סלקא דעתך (כלומר, הרי הנותן עירובו חוץ לתחום אינו עירוב), אלא אימא חוץ לעיבורה. ובברייתא שלנו גרסו בבבלי שם: נתנו חוץ לעיבורה של עיר אמה אחת וכו'. ועיין להלן רפ"ה ומ"ש לעיל, שו' 31, ד"ה אעפ"י שחשיכו, ובהערה 21 שם. 
<small>48-49.</small> <b>מסתכר באותה אמה ומפסיד את כל העיר מפני וכו'. </b>וכ"ה בבברייתא שבבבלי הנ"ל. ובמשנתנו הנ"ל: מה שנשכר הוא מפסיד. ופירשו בבבלי הנ"ל שמשנתנו מדברת בכלתה מדתו בסוף העיר, והעיר עולה לו כד' אמות, ולא הפסיד אלא אמה אחת מצד השני של העיר, והולך לצד השני אלפים אמה חסר אחת, עיין בתוספות שם ד"ה כאן. אבל הברייתא שלנו מדברת בעיר גדולה, ואם נתן עירובו מחוץ לעיר אפילו אמה אחת מודד אלפים אמה ממקום עירובו ומפסיד את עודף העיר וכל האלפים אמה חוצה לה מן הצד השני. ועיין בתוספות שם ד"ה אין. 

Halakhah 15

<small>49-50.</small> <b>האומ' שביתתי על גבי אילן, על גבי חרוב וכו'. </b>וכ"ה בד אלא שחסר שם "על גבי חרוב". ובכי"ל: בצד אילן, בצד הרוב וכו'. ובכי"ע: בצל האילן, בצל החרוב וכו'. והנכון כלפנינו, ודווקא אם אמר שקונה שביתה על גב האילן קנה עירובו, אבל אם אמר ששביתתו בצדו לא אמר כלום, שהרי לא סיים מקום שביתתו, עיין במשנתנו פ"ד מ"ז<sup class="footnote-marker">56</sup><i class="footnote">במשנתנו שם: ואמר שביתתי תחתיו לא אמר כלום. ובפי' רבינו יהונתן שם: כשאומר תהא שביתתי תחת <b>צל</b> האילן, ואותו <b>צל</b> מחזיק כ' או ל' אמה וכו'. הרי שפירש תחתיו שבמשנתנו "בצל האילן", ואמרו שם שלא אמר כלום. ועדיין אפשר לפרש בדוחק את גי' כי"ע באילן קטן שצילו מכל צד פחות מד' אמות, עיין בבלי נ' ב' ובפירוש הר"ח שם וברי"ף פ"ד סי' תרכ"א, וכיוון שבתי השביתות מובלעים אחד בשני הרי הוא כמי שסיים. אבל גירסת כי"ל "בצד" האילן בוודאי קשה מאד.</i> ומ"ש להלן, שו' 56–57, ד"ה האומ' שביתתי בצד אילן. ועיין מ"ש להלן בסמוך בשם הרש"ש. 
<small>50.</small> <b>על גבי הגה. </b>בד בט"ס: על גבי הגנה. ובכי"ל: בצד אגא וכו', ובכי"ע: בצל האגא וכו'. ואף כאן הגירסא "על גבי" נכונה, עיין מ"ש לעיל בסמוך. ואשר להגה, היא הגה היא אגא, והוא "היגי" הרגילים בבבלי, קוץ הגמל, עיין מ"ש לעיל ח"ב, עמ' 551, ד"ה עיקר, ושם, עמ' 634. והגה נשנה תכופות במקורות בסמוך לחרוב, עיין לעיל ח"ב, עמ' 551 הנ"ל. ובפירוש הרש"ס לשביעית פ"ו, ק"ח ע"א: ובתוספתא דעירובין פ"ג<sup class="footnote-marker">57</sup><i class="footnote">כחלוקת הפרקים שלפנינו.</i> נמי תניא <b>עיקר</b> החרוב עיקר <b>האגא</b>. וכנראה שהיתה לפניו הגירסא כאן: האומר שביתתי בעיקר האילן, בעיקר החרוב, בעיקר האגא. וגירסא זו מתאימה למשנתנו פ"ד מ"ז הנ"ל. 
<b>בתל גבוה עשרה טפחים לא יתר מבית סאתים וכו'. </b>וכן בבבלי נ' ב': כגון ששבת בתל שהוא גבוה י' טפחים והוא מד' אמות עד בית סאתים וכו'. ולעיל שו' 42–43, ד"ה השובת בתל, הוכחנו בשיטת התוספתא והירושלמי (ולכמה מן הראשונים היא אף שיטת הבבלי) שבשובת ממש בנקע או בתל, והיינו שקידש עליו היום שם, נחשבים לו כד' אמות, אפילו הם יותר מבית סאתים. ובירושלמי פ"ה ה"ח, כ"ג ע"א, אמרו: ר' זעירא בעי אמר תקנה לי שביתה בקרפף? א"ר חנניה בריה דר' הילל מחלוקת ר' מאיר ור' יודא, ר' מאיר אומר עיקר עירוב בככר, כנותן עירובו בקרפף,<sup class="footnote-marker">58</sup><i class="footnote">כלומר, שהוא יותר מבית סאתים, עיין מ"ש לעיל בפנים, שו' 42–43, ד"ה ומפרש רבינו.</i> אין לו מקום עירובו אלא אלפים אמה, ר' יודה אומר עיקר עירוב ברגליו, באומר תקנה לי שביתה בקרפף, מהלך את כולה וחוצה לה אלפים אמה.<sup class="footnote-marker">59</sup><i class="footnote">ולא עוד אלא במקום שאנו דנים את הקרפף כד' אמות אינו צריך לסיים בדיוק את מקום שביתתו, אבל אם אין הקרפף כד' אמות צריך לסיים את מקום שביתתו בקרפף עצמו, ואחרת לא אמר כלום, עיין מ"ש לעיל בפנים, שו' 49–50, ד"ה האומ', ועיין בראבי"ה ח"א סי' שצ"ג, ריש עמ' 450.</i> ובבבלי נ' ב' מוכח שהברייתא שלנו מדברת בבא בדרך, עיי"ש. ולפי הירושלמי צ"ל שנשנית בשיטת ר"מ שעיקר עירוב בפת, והאומר תקנה לי שביתה במקום פלוני דינו כדין נותן פת במחיצות שלא הוקפו לדירה, שאם השטח שביניהן יותר מבית סאתים<sup class="footnote-marker">60</sup><i class="footnote">ולשיטת הרשב"א הסובר שהנותן עירובו בקרפף שלא הוקף לדירה אעפ"י שאינו יותר מבית סאתים אין לו ממקום עירובו אלא אלפים אמה (עיין מ"ש לעיל, שו' 42–43, ד"ה ותמה אני) הרי הוא הולך לשיטתו שאם שבת ממש בתוך המחיצה, שנחשב לו כל המקום כד' אמות אינו אלא דווקא אם המקום המוקף אינו יותר מבית סאתים, ולדעתו הברייתא שלנו היא כר' יהודה, והקונה שביתה ברגליו (ולא בככר ע"י שליח) כאילו שבת שם ממש.</i> אין לו ממקום עירובו אלא אלפים אמה. אבל לר' יודה הרי המערב ברגליו דינו כמו ששבת ממש בתוך המחיצות שלא הוקפו לדירה, ואפילו אם יש בתוכן יותר מבית סאתים נחשב לו כל המקום כד' אמות. ועיין היטב בשאילתות סי' מ"ח ובהעמק שאלה שם אות י"א, ולפלא שלא הזכיר את הירושלמי הנ"ל. 
<small>51.</small> <b>פחו' מעשרה טפחים אין יתר מארבע אמות וכו'. </b>כלומר אם התל גבוה פחות מעשרה טפחים ורחבו לא יותר מארבע אמות, אף הוא מודד מן התל, שהרי ד' אמות יש לו אפילו שובת ברשות הרבים, עיין רש"י נ' ב' ד"ה במקום המסויים. 
<small>52-53.</small> <b>ובגנה מוקפת גדר גבוה עשרה וכו'. </b>בראבי"ה סי' שצ"ז, ח"א, סוף עמ' 455: ומסתייעא מתוספתא דעירובין פרק שלישי<sup class="footnote-marker">61</sup><i class="footnote">כמניין הפרקים שלפנינו, עיין לעיל, הע' 20.</i> האומר שביתתי בגינה מוקפת גדר גבוה עשרה טפחים לא יתר על בית סאתים וכו'. וכל התשובה שם היא של ר' שמואל בר נטרונאי. וכ"ה באו"ז ה' עירובין סי' קס"ו, ח"ב מ"ג ע"ד, בפירוש בשם רשב"ט הנ"ל. וכן ברוקח סוף סי' קצ"ג: בפ' ג' בתוספתא האומר שביתתי בגנה וכו', מלה במלה כמו באו"ז הנ"ל בשם רשב"ט. ועיין מ"ש להלן. 
<small>54-55.</small> <b>בא לאותו מקום מהלך את כולה וכו'. </b>בר"ח נ' ב': ואין אדם קונה שביתה חוץ למקומו, דתניא הגיע לאותו מקום מהלך את כולו וחוצה לו אלפים אמה, אימתי בזמן שהוא בתוך אלפים אמה שלו וכו'. וכוונת רבינו היא לא לברייתא שבבבלי שם, אלא לתוספתא כאן<sup class="footnote-marker">62</sup><i class="footnote">אעפ"י שלא ציין לה, כרגיל אצלו, עיין מ"ש במבוא לתס"ר ח"ב, עמ' 13 ואילך.</i> שהרי כל הסיום שהביא בר"ח אינו בבבלי שם אלא בתוספתא כאן. והמו"ל של הר"ח הגיהו שם, מפני שחשבו שהר"ח מכוין לברייתא שבבבלי, ושכל הדיבור "אימתי בזמן וכו' " הוא מהר"ח עצמו. 
<small>56.</small> <b>לא היה בתוך אלפים אמה אין לו אלא אלפים אמה בלבד. </b>בד, כי"ע, כי"ל, ר"ח ורשב"ט בראבי"ה ובאו"ז הנ"ל, רוקח הנ"ל: אין לו אלא <b>ארבע אמות</b> בלבד. ברם לא שלחתי יד בפנים הנוסח, שהרי כן פוסק הר"מ בפ"ז מה' עירובין ה"ג: או שהיה בין המקום שנתכוין לשבות ובין המקום שעומד בו כשחשכה יותר מאלפים אמה וכו', ואין לו אלא אלפים אמה לכל רוח ממקום שהוא עומד כשחשכה. והוא כגירסת כי"ו כאן.<sup class="footnote-marker">63</sup><i class="footnote">ועיין גם להלן מגילה פ"ב, שו' 54, ואף שם גירסת כי"ו משונה מכל הנוסחאות, אבל מתאימה בדיוק לניסוח הר"מ, עיין מש"ש ד"ה אבנים. וחכם עדיף מנביא, והוא הגר"י כהנא בפירושו מרא דמתניתא כאן ובגאון יעקב נ' ב', שהסיק: וצריכנא למימר הרמב"ם מתני אין לו אלא אלפים אמה ממקומו.</i> וכן יוצא מן התוספתא להלן פ"ה ה"א, שו' 2, עיין מש"ש ד"ה נתנו חוץ לתחום. ובעיקר הדין מצאתי חבר לרבינו והוא הרי"ד בתוספותיו מ"ט ב' (ט' ע"ד מן הספר), עיי"ש היטב. ועיין להלן, הערה 70. ופירושו, איפוא, אין לו אלא אלפים אמה ממקום שעמד בו כשחשיכה לכיוון שהולך לשם.<br>והרשב"ט הנ"ל הביא מכאן ראייה (לפי גירסתו) לשיטת השאילתות (סי' מ"ח) ובה"ג (ריש ה' עירובין, ד"ו כ"ה סע"ד, ד"ב, עמ' 122) וספר והזהיר, ויקהל, עמ' 234, שהנותן עירובו מחוץ לתחום אינו זז מתוך ד' אמותיו.<sup class="footnote-marker">64</sup><i class="footnote">וטעמם, שהנותן עירובו מחוץ לתחומו קנה שם שביתה ונמצא שהוא נתון מחוץ לתחומו כשקידש עליו היום, וממילא אין לו אלא ד' אמות, כדין היוצא מחוץ לתחום, כמפורש בראב"ן, ע' ע"א. אבל שיטת הר"מ והתוספתא לפי כי"ו היא שהנותן עירובו חוץ לתחום לא עשה ולא כלום, ודינו כאילו לא עירב כלל.</i> והר"ח, וכן הרשב"ט, הסתייעו מכאן לפי גירסתם בתוספתא שאף שמואל מודה (כבבלי נ' ב') שאם נתכוין לקנות שביתה מחוץ לתחום הפסיד גם את מקומו, ואינו זז מחוץ לד' אמות. ולא עוד אלא שהרשב"ט חולק על רש"י (ס' סע"א) ותוספות (מ"ט ב') הסוברים שאם היה בעירו, וטעה ועירב מחוץ לתחום שאינו מפסיד את תחומי עירו, משום שאנן סהדי שלא עקר את עצמו מעירו אם לא יקנה לו עירובו, ורשב"ט סובר שבכל מקום שנתכוין לקנות שביתה מחוץ לתחום, אינו זז ממקומו. וכן היתה דעת הרשב"א בעבודת הקודש הארוך, לפי הרב המגיד בפ"ו מה' עירובין ה"ה.<sup class="footnote-marker">65</sup><i class="footnote">ועיין בהסכמת הגר"א מסאכאטשוב לחי' הרשב"א עירובין, ורמז שם לשטמ"ק ביצה כ"ד סע"ב, כ"ח ב'. ועיין מ"ש להלן פ"ו, שו' 4, ד"ה נתוספו. ולעצם העניין עיין בציוניו של מהרש"מ בארחות חיים של הר"ן כהנא סוף סי' ת"ח שציין לכמה מן הראשונים שהבאתי כאן.</i><br>ומה שאמרו במשנתנו פ"ג מ"ד: נתגלגל חוץ לתחום ונפל עליו גל וכו' מבעוד יום אינו עירוב, ולא אמרו שאינו זז ממקומו, פירש רשב"ט הנ"ל שהטעם הוא מפני שנתכוין לקנות שביתה במקום הראוי לו, אלא שהאונס גרם, ומה שאמרו במשנתנו פ"ה מ"ז: מי שהיה במזרח ואמר לבנו ערב לי במערב וכו', אם יש הימנו ולביתו אלפים אמה ולערובו יותר מכאן, מותר לביתו ואסור לעירובו, הטעם שמותר לביתו הוא לא מפני שלא נתן דעתו לעקור מבני עירו אם העירוב לא קנה (כפירש"י ותוספות), אלא מפני שעירב ע"י שליח, והשליח הוא שטעה, ויכול לומר לתיקוני שדרתיך ולא לעוותי, ובטלה כל השליחות. ועיין בפירוש רבינו יהונתן למשנה שם.<br>וסיים באו"ז הנ"ל (מ"ד ע"א): מיהו אין לו (לרשב"ט) ראיה ברורה לחלוק על רבינו שלמה, דההיא דתוספתא נמי איכא לאוקומיה בבא בדרך.<sup class="footnote-marker">66</sup><i class="footnote">במקבילה שבבבלי נ' ב' משמע באמת שהדברים אמורים בבא בדרך, ולא עוד אלא שמסתבר שהברייתא שלנו נסמכה למשנתנו פ"ד מ"ז, ובבא בדרך עסיקינן.</i>

Halakhah 16

<small>56-57.</small> <b>האומ' שביתתי בצד אילן בצד חרוב בצד הגה לא אמ' כלום וכו'. </b>וכ"ה בד.<sup class="footnote-marker">67</sup><i class="footnote">אלא ששם בטעות: גנה (במקום: הגה).</i> ובכי"ע: האומר שביתתי על גבי האילן, על גבי חרוב, על גבי האגא וכו'. וכע"ז בכי"ל. וכן בראבי"ה הנ"ל, סוף עמ' 456: תניא בתוספתא האומר שביתתי על גבי אילן, על גבי חרוב, לא אמר כלום וכו'. ואף כאן הגירסא הנכונה כלפנינו, והאומר בצד אילן וכו', כוונתו לד' אמות בצד האילן, ומכיוון שלא ברר לאילו ד' אמות כיוון, אם לתחילת ד' אמות לצד צפון, או לסוף ד' אמות לצד דרום, הרי לא סיים מקום שביתתו, עיין בבלי נ' ב'. אבל אם אמר על גבי האילן וכו', למה לא אמר כלום, והרי אפילו החרוב הרחב ביותר שראה ר' חנינא<sup class="footnote-marker">68</sup><i class="footnote">ירושלמי פיאה פ"ז ה"ד, כ' ע"א, סוטה פ"א ה"ח, י"ז ע"ב; במ"ד פ"ט סי' כ"ד.</i> לא היה בקוטר כוורתו יותר מד אמות.<sup class="footnote-marker">69</sup><i class="footnote">ופשיטא שאין להדחק ולומר שלא אמר כלום, מפני שאין משתמשין באילן (עיין בבלי ל"ב ב'), דמה עניינו לכאן, ולא עוד אלא אם אמר שביתתי על גבי האילן יכול לשבת תחתיו שהרי יש לו ד' אמות לכל צד.</i> ואפילו אם נדחק ונאמר שהכוונה לנופו, הרי להיגין בוודאי אין נוף רחב ד' אמות מכל צד. ועיין מ"ש לעיל, שו' 49–50, ד"ה האומ' שביתתי על גבי אילן.<br>ובבבלי מ"ט ב' נחלקו רב ושמואל, לרב לא קנה בכגון דא שביתה כלל, ואינו זז ממקומו, ולשמואל יכול ללכת לכל הפחות עד האילן מן הצד הסמוך לו, ונעשה תחתיו של אילן חמר גמל. ועיי"ש בשני הפירושים של רש"י ומ"ש להלן שו' 59, ד"ה אם מכיר. ועיין ר"מ פ"ז מה' עירובין ה"ה ומ"ש הרב המגיד שם ומ"ש בבאור הגר"א או"ח סי' ת"ט ס"ק י"א,<sup class="footnote-marker">70</sup><i class="footnote">וכיוון בעיקרו לפירוש בעל תוספ' רי"ד מהדורא תליתאה מ"ט ב' (ט' ע"ד מן הספר), עיי"ש היטב. ופירש "לא יזוז ממקומו", לא יזוז מתחום שביתתו הראשונה. וע"פ זה מובן מ"ש בשלטה"ג פ"ד (בהוצ' ראם, י"ד ע"ב, אות א') בשם הריא"ז. אבל הר"מ סובר שבמקום שיש להסתפק שעירובו קנה לו לא יזוז ממקומו מספק (עיין פ"ח מה' עירובין סה"ב), ודווקא במקום שעירובו לא קנה לו כלל הוא כבני עירו. ומ"ש הגר"א שם שהר"מ פסק כרב, כן פסק גם הרי"ף במהדו"ק, עיין דק"ס, עמ' 188, הע' ג', בס' העתים, עמ' 70, ומאירי מ"ט ב' רד"ה ולעניין פסק.</i> ומ"ש עליו בהעמק שאלה לשאילתות סי' מ"ח אות י"ז. ועיין מה שהאריך בגאון יעקב נ' ב' ד"ה אמר הרמב"ם.
<small>57-58.</small> <b>עד שיקנה לצפונו או לדרומו ארבע אמות. קנה לצפונו וכו'. </b>וכ"ה ("עד שיקנה") בד, בכי"ל ובראבי"ה הנ"ל. ובכי"ע נשמטו בטעות המלים "עד שיקנה". 
<small>59.</small> <b>אם מכיר את מקומו הרי זה מותר. ואם לאו הרי זה אסור. </b>לרב הנ"ל פירושו שלא יזוז ממקומו. ושמואל יפרש שאסור לו ללכת לביתו, אפילו אם ידע בוודאי שאין מן המקום שהיה שם האילן או הגדר אלפים אמה לביתו, כשם שאסור לו ללכת לביתו אם אמר שביתתי תחת האילן, אפילו אם האילן הוא בתוך אלפים לביתו, וכפירוש הר"ח, הר"י ברצלוני בס' העתים, עמ' 69, קצת פירושי ספרד שהביא במאירי מ"ט ב' סד"ה המשנה, ורש"י מ"ט ב' בל"א שאמר עליו "וזה שמעתי". ועיין לעיל, שו' 56, ד"ה לא היה בתוך אלפים ומש"ש. ושמא בכגון דא שנעקר האילן ונמצא שאינו נותן כלל שעור לדבריו, אף שמואל יודה שאינו זז ממקומו, לפירוש רוב הראשונים שאם לא קנה עירובו כלל והוא בדרך אינו זז ממקומו.<sup class="footnote-marker">71</sup><i class="footnote">תדע לך שהוא כן, שהרי לפירש"י בלשון ראשון וסייעתו סובר שמואל שאם כל האילן הוא בתוך תחום ביתו מותר לו ללכת לביתו, וא"כ למה אמרו במשנתנו פ"ד מ"ז: מי שבא בדרך וכו', והיה מכיר אילן או גדר וכו' אם אינו מכיר, או שאינו בקי בהלכה, ואמר שביתתי במקומי וכו', והרי אם הוא בקי בהלכה, אפילו אינו מכיר יכול לומר שביתתי בסוף התחום. ומכאן שאפילו לשמואל אם אינו מסיים כלל את מקום שביתתו לא קנה עירוב כלל.</i> ובמאירי מ"ט ב' ד"ה המשנה: ונחלקו רב ושמואל בגמרא שלדעת רב לא אמר כלום, דאפי' תחת האילן אינו יכול לילך וכו', שלא סיים את מקומו, וכל שאומר שביתתי בשדה פלוני, או בבקעה פלונית, או ברחוק אלף אמה לא קנה שם שביתה. ומדבריו משמע קצת שלרב גרידא אמר כן. 
<small>60.</small> <b>ר' יוסה או' היו שנים וכו'. </b>בירושלמי פ"ד ה"ו, כ"ב ע"א, ובבבלי נ' ב', נשנית הלכה זו בסתם, אבל בבבלי נ"א א' שנאה רבה לרב יוסף בשם ר' יוסי, ואמרו שם: ולא היא, לא תנא ליה כר' יוסי אלא כי היכי דליקבל ליה מיניה משום דר' יוסי נימוקו עמו. אבל בכל הנוסחאות של התוספתא נשנית בשם ר' יוסי, וכ"ה בראבי"ה הנ"ל, עמ' 457. ובראשון לציון להגר"י ברלין אבות פ"ה מ"ז כתב: ודע כי בחבורי על התוספתא<sup class="footnote-marker">72</sup><i class="footnote">עיין מ"ש עליו במבוא לח"א, עמ' י"ד ואילך.</i> כתבתי דיש לתמוה אמאי דאמר לא אמר ר"י דבר זה, דבתוספתא דעירובין איתא להדיא דבר זה בשם ר"י. וצ"ע. 

Halakhah 17

<small>61-62.</small> <b>האומ' שביתתי במקום פלני בשדה פלני במקום שאזכה בו משתחשך וכו'. </b>כלומר, אם סיים את המקום ואת השדה, אלא שהוא מקום שאינו יכול להגיע אליו מבעוד יום אפילו אם ירוץ, אין עירובו עירוב, מפני שאין מערבין משתחשך. ודווקא אם יכול להגיע למקום עירובו מבעוד יום, אלא שהוא עייף ורוצה לנוח, וללכת אח"כ לאטו, יכול לקנות שביתה שם, אבל אם אינו יכול להגיע אליו מבעוד יום, אין עירובו עירוב. וכבר העירו המפרשים שהיא מימרא של רבא בבבלי נ"א רע"א. 
<small>62.</small> <b>שאין מערבין משתחשך. </b>משנתנו רפ"ח, להלן פ"ו, שו' 19. 
<small>62-63.</small> <b>זהו שאמרו העני מערב ברגליו אחד עני ואחד עשיר. </b>במשנתנו פ"ד מ"ח: אם אינו מכיר, או שאינו בקי בהלכה, ואמר שביתתי במקומי זכה לו מקומו אלפים אמה לכל רוח וכו', וזו היא שאמרו העני מערב ברגליו. אמר ר' מאיר אנו אין לנו אלא עני. ר' יהודה אומר אחד עני ואחד עשיר, לא אמרו וכו'. ולנכון פירש בגאון יעקב נ"א ב' שאין כאן מחלוקת בין המשנה והתוספתא, והכוונה כאן שמה שאמרנו במשנתנו הנ"ל שהמהלך בדרך הוא בדווקא, מפני שכל המהלך בדרך הוא עני, מפני שאין פת מצויה לרוב הולכי דרכים (כשיעור עירוב),<sup class="footnote-marker">73</sup><i class="footnote">ואפילו אם יש לו דינו כן, דלא פלוג רבנן (רשב"א, ריטב"א ומאירי נ"א ב').</i> כפירוש הר"ח נ"א ב', ואחד עני ואחד עשיר דינו כן. ובמשנתנו "אין לנו אלא עני" פירושו אין לנו אלא דין משנתנו, כלומר, ההולך בדרך דווקא שדינו תמיד כעני, ואפילו הוא עשיר.<br>וברישא של משנתנו הנ"ל שנינו: מי שבא בדרך וחשכה לו והיה מכיר אילן או גדר, ואמר וכו' שביתתי בעקרו, מהלך ממקום רגליו ועד עקרו אלפים אמה וכו'. ופירשו הראשונים (הרשב"א, הריטב"א והמאירי) שלבבא זו אין להסמיך את ההלכה של עני מערב ברגליו, משום שעירוב ברגל לר"מ הוא כשבא למקום שרוצה לשבות שם, וברישא הנ"ל קולא אחרת היא שלא הטריחוהו לרוץ למקום שרוצה לשבות בו. והר"מ בפיה"מ (פ"ד סמ"ט) פירש שהקלו עליו, מפני "שאין לו יכולת להגיע שם ולהניח שם פת". וכנראה שהר"מ סבר מתחילה כשיטת הראב"ד שאעפ"י שהוא עייף ואינו יכול להגיע לשם, מ"מ יכול לערב, מפני שלולא היה עיף היה יכול להגיע לשם כשהיה רץ בכל כוחו.<sup class="footnote-marker">74</sup><i class="footnote">כ"ה במאירי מ"ט ב' (68 ע"ב) על מאמר רבא (נ"א רע"א): "ושיהא יכול להגיע שם קודם חשיכה אף ע"י הדחק, כגון במרוצה גדולה ואפילו לא היה הוא יכול לרוץ. וכן מצאתיה לגדולי המפרשים".</i> והרי המשנה לא נתנה שיעור לדבריה, ומכיוון שאף באין הוא יכול להגיע מבעוד יום למקום עירובו, מחמת עייפותו, התירו לו לקנות שביתה במקום פלוני, אף בכל הולכי דרכים הקונים שביתה ברחוק מקום, מפני שקשה להם להגיע לאותו מקום מבעוד יום, התירו להם לומר כן, ומגיעים לשם משחשיכה, וקונים שם שביתה. ומטעם זה אמרו בבבלי נ"א ב' אליבא דרב נחמן (והלכה כמותו) שהבבא "וזו היא שאמרו העני מערב ברגליו" דבוקה למשנה שלפניה דווקא, ולא לרישא דרישא, עיי"ש בפיה"מ הנ"ל ובתוספות נ"א ב' ד"ה ואהיכא.<br>ובבבלי נ"א ב' הביאו ראייה מן הברייתא שלנו לרב נחמן הסובר שלא נחלקו ר"מ ור"י אלא באומר שביתתי במקומי, אבל אם אומר שביתתי במקום פלוני דברי הכל עני אין עשיר לא, וכ"ה שם: תניא כוותיה דרב נחמן אחד עני ואחד עשיר מערבין<sup class="footnote-marker">75</sup><i class="footnote">המלה "מערבין" חסרה בה"ג ה' עירובין פ"ח, ד"ו כ"ו ע"ג, ובס' העתים, עמ' 71. אבל ישנה בה"ג ד"ב, עמ' 125.</i> בפת ולא יצא עשיר וכו'. וכנראה שהמלים "מערבין בפת" הוא פירוש התלמוד עצמו שהוסיפו לתוך הברייתא. ובר"ח שם: וקיי"ל כרב נחמן דתניא כוותיה, דתניא זהו שאמרו (מפני) העני מערב ברגליו ולא יצא העשיר וכו'. ונראה שכיוון לתוספתא כאן (שהרי בבבלי לא מצאנו את הרישא בשום נוסח), אלא שקיצר, והרכיב אח"כ את לשון התוספתא עם לשון הבבלי.
<small>63-64.</small> <b>ובלבד שלא יצא מן העיר ויאמר שביתתי במקומי וכו'. </b>בבבלי הנ"ל: ולא יצא עשיר <b>חוץ לתחום</b> ויאמר שביתתי <b>במקומי</b> וכו'. ולפי גירסא זו ברור שר"מ אינו מתיר לעשיר לערב ברגליו, אעפ"י שהוא מגיע למקום שרוצה לקנות שביתה שם. ומלשון התוספתא כאן, משמע שבין עני ובין עשיר אינם יכולים לצאת <b>מביתם</b> כדי לערב ברגליהם, מפני שכל אדם יש לו פת בביתו, ואף עני כשהוא בביתו עשיר הוא לעניין זה. וכן סוברים רש"י (ד"ה ומחשיכין על התחום), הרשב"א והריטב"א, וכן מביא במאירי (68 ע"ב) בשם התוספות. ואשר לדבור "חוץ לתהום" שבבבלי, עיין בתוספות נ"א ב' ד"ה ויצא, ומ"ש לעיל הערה 21. ובר"ח נ"א ב' מעתיק: ולא יצא עשיר חוץ לתחום וכו'. אבל לעיל ל"ח א' מעתיק: ולא יצא העשיר חוץ <b>לעיר</b> וכו'. ועיין מ"ש להלן, שו' 65, ד"ה אחד עני.<br>וברי"ף פ"ד סי' תרכ"ב גורס בבבלי: ולא יצא עשיר חוץ לתחום ויאמר שביתתי במקום <b>פלוני</b>. וכן מביא בעל המאור שם, ומעיר "ושמא טעות סופר הוא", אבל הוא מקיים גירסא זו, ומפרש שלא אסר ר' מאיר לעשיר אלא דווקא אם קונה שביתה במקום רחוק, אבל כשמגיע ברגליו למקום שביתה אף ר"מ מודה, ומכ"ש שר' יהודה יודה בזה. אמנם הראב"ד בכתוב שם (הסגלה חל"ה, עמ' 7) השיג עליו: "טעותו היה, כי לא כן בהלכות אלא שביתתי במקומי בדברי שניהם" (כלומר, בין בדברי ר"מ ובין בדברי ר' יהודה). וכן במלחמות שם: בהלכות שלו בלבד טעה הסופר, ובשאר כל נוסחי ההלכות הבדוקות כתוב לא יצא עשיר חוץ לתחום ויאמר תהא שביתתי במקומי. ברם גם בס' העתים, עמ' 71, מעתיק כדברי בעל המאור. וכן הגירסא גם בה"ג ה' עירובין פ"ח, ד"ו כ"ו ע"ג, וד"ב, עמ' 125.<sup class="footnote-marker">76</sup><i class="footnote">וכן, כנראה היתה הגירסא גם לפני רש"י, אלא שהגיה, ולפיכך כתב: ה"ג ולא יצא וכו' ותהא שביתתי <b>במקומי.</b> וכמובן שאין כאן הכרח כלל להניח שרש"י כיוון לגירסא זו.</i> וקשה מאד לפרש את הסוגיא בבבלי לגירסא זו. ועיין ר"מ פ"ז מה' עירובין ה"ג ומ"ש בגאון יעקב נ"א ב' בבאור שיטות הראשונים בזה.
<small>65.</small> <b>אחד עני ואחד עשיר היוצא מן העיר ואמ' שביתתי במקומי וכו'. </b>בבבלי הנ"ל: אחד עני ואחד עשיר מערבין ברגל, ויצא עשיר חוץ <b>לתחום</b> ויאמר תהא שביתתי במקומי וכו'. ובר"ח שם: ויוצא העשיר חוץ <b>לעיר</b>, לתחום<sup class="footnote-marker">77</sup><i class="footnote">כנראה שהרכיב כאן את לשון התוספתא עם לשון הבבלי, עיין מ"ש לעיל, שו' 62–63, סד"ה ובבבלי, שו' 63–64 סד"ה ובלבד. ושמא פירש כן את לשון הבבלי, עיין בירושלמי שהעתקנו להלן בסמוך בפנים.</i> ואמר שביתתי תהא במקומי. ובירושלמי פ"ד ה"ה, כ"ב ע"א: אע"ג דר' יודה אמר עיקר עירוב ברגליו, ובלבד שלא ישב לו בתוך ביתו, ויאמר תקנה לי שביתה במקום פלוני אלא יוצא לו חוץ, <b>לשדה</b>,<sup class="footnote-marker">78</sup><i class="footnote">כ"ה בכי"ל שם, וכן מעתיק הראבי"ה ח"א סי' שצ"ט, עמ' 457, ובחנם תיקן המו"ל שם את גירסת שני כתה"י.</i> ויאמר תקנה לי שביתה במקום הזה,<sup class="footnote-marker">79</sup><i class="footnote">בראבי"ה הנ"ל: במקום פלוני. אבל מהמשך הירושלמי "וממתין שם עד שחשיכה" ברור שצריך להגיע למקום שרוצה לקנות לו שביתה.</i> וממתין שם עד שחשיכה, וחוזר ובא לעירו. 
<small>67-68.</small> <b>אמ' ר' יהודה מעשה בבית ממל ובבית גוריון ברומה וכו'. </b>בד ובכי"ל: ברומא, ובכי"ע: בדרומא. ובירושלמי הנ"ל: מעשה במשפחת בית ממה ומשפחת בית גוריון מרומה וכו'. ובראבי"ה הנ"ל (לעיל הערה 78) מעתיק בשם הירושלמי: מעשה במשפחת בית דימה ומשפחת בית גוריון מדומה וכו'. ובבבלי הנ"ל: מעשה באנשי בית ממל ובאנשי בית גוריון בארומא<sup class="footnote-marker">80</sup><i class="footnote">ושמא צ"ל גם בכי"ע: בארומא (במקום: בדרומא). ובירושלמי תענית פ"ד ה"ח, ס"ט ע"א: שני אחים הוון בכפר חריבה והוון רומים אזלין עליהון ומקטלין לון וכו'. ובאיכ"ר פ"ב, ב', הוצ' בובר, נ"ג ע"א: תרין אחין הוון בכפר <b>חרובה,</b> הווה אדריינוס משלח גייסין עליהון וכו'. ובילקוט האזינו רמז תתקמ"ו מביא משם: בכפר חנניא. ומכיוון שהשם כפר חרובה לא נזכר במקום אחר, ומקומו בלתי ידוע שמא מותר לשער בדרך אולי ואפשר שהכוונה לכפר חרומה, ארומה (בחילוף הרגיל בין בי"ת ומי"ם, עיין מבוא הירושלמי לרז"ף פרנקל, ח' ע"א), ורומזים שם לשני האחים נטירא ופיליפא מכפר רומא (απο 'Ροῦμας κώμης) שהיו עושים שמות ברומאים, כפי שמספר יוסיפוס במלחמות ס"ג פ"ז סי' כ"א (233). ובעלי האגדה העבידו את המאורע לתקופת אדריינוס, כרגיל אצל דרבנן דאגדתא.</i> וכו'. ואף שם יש גורסים: ברומה, ברומא,<sup class="footnote-marker">81</sup><i class="footnote">ובראב"ן, ס"ט ע"א, גורס שם: מעשה באנשי בית גולגול ובאנשי בית חורון שהיו מחלקין גרוגרות וכו'. ושמא כתב רבינו באשגרת לשון מעירובין כ"ב ב', וגרס שם: בית חורון (במקום: בית מרון), כגירסת הר"ח, הריטב"א ועוד, עיין דק"ס, עמ' 81 הע' כ'.</i> עיין דק"ס. ומתקבלת דעת החוקרים שקבעו את רומה במקום חרבת רומה של ימינו, והיא Ροῦμα' שמזכיר יוסף הכהן במלחמות (הנ"ל, לעיל הערה 80). והיא בדרום מערב של בקעת נטופה. והיא באמת כשני תחומי שבת מתל בדויה, המקום שקובעים שם את כפר שיחין, עיין להלן. 
<small>68-69.</small> <b>והיו עניי שיחין יוצאין ומערבין ברגליהן ונכנסין ואוכלין משחשיכה. </b>ובירושלמי הנ"ל: והיו עניי שיחין יוצאין ומערבין ברגליהן וממתינים שם עד שתחשך, ולמחר היו נכנסין ואוכלין שם וחוזרין. וכל מה שהיו עושין על פי חכמים עושין. וכ"ה בראבי"ה הנ"ל. אבל בבבלי הנ"ל: ובאין עניי כפר שיחין ועניי <b>כפר חנניה</b><sup class="footnote-marker">82</sup><i class="footnote">אמנם בריטב"א נ"א ב' סד"ה ויוצא עשיר מעתיק: ובאין עניי כפר שיחין ומחשיכין וכו', אבל נראה שאין שם אלא קיצור לשון, שכן גם הראב"ן (הנ"ל), הרשב"א והמאירי מ"ט ב' (68 ע"ב) מעתיקים: כפר שיחין וכפר חנניה.</i> ומחשיכין על התחום, למחרת משכימין ובאין. ברם כפר חנניה (לפי המקום שקובעים אותו חוקרי זמננו) הוא הרבה יותר משני תחומי שבת מרומה הנ"ל, ובתוספתא ובירושלמי לא נזכרו כאן עניי כפר חנניה, ושמא נוספו בבבלי באשגרה משבת ק"כ ב', ב"מ ע"ד א'.<br>ולעצם העניין מגירסת התוספתא משמע שהעניים היו הולכים בערב שבת לרומא, ולא היו חוזרים לעירם מיד אחרי שקנו שביתה, אלא המשיכו ללכת לרומא, כדי לאכול שם. אבל מכיוון שלמחרת היו חוזרים לעירם, הרי יצאו על מנת לערב, כדי שיוכלו לחזור, ובכגון דא היו צריכים לערב ברגליהם, כלומר, לבוא עד מקום התחום ולקנות שם שביתה, שהרי כל עני בביתו עשיר הוא (עיין מ"ש לעיל, שו' 63–64, ד"ה ובלבד), וש"מ שאף עשיר אם הוא מחשיך על התחום שפיר דמי, מפני שעיקר עירוב ברגל. ועיין בתוספות נ"א ב' ד"ה ויצא, ברשב"א ובריטב"א שם ובמאירי מ"ט ב' (68 ע"ב). אבל בעל המאור פירש שר' יהודה אינו מוסר אלא מעשה שהיה, ואף ר"מ מודה בה, עיי"ש, וכבר כתבנו לעיל, שו' 63–64, סד"ה וברי"ף, ששיטת בעל המאור קשה מאד.

Chapter 4



Halakhah 1

<small>1.</small> <b>ר' ליעזר אומ' יום טוב סמוך לשבת וכו'. </b>משנתנו פ"ג מ"ו. 
<small>2.</small> <b>יום אחד לצפון ויום אחד לדרום וכו'. </b>פירשו בבבלי ל"ח ב' שאינו מותר לעשות כן אלא בשאין בין שני העירובין יותר מאלפים אמה, והוא יכול להגיע לעירובו שבדרום אפילו ביום שעירב לצפון, אבל אם יש ביניהם יותר מאלפים אמה, הרי אינו יכול להגיע ביום הראשון לעירובו שבצד השני, ואנן בעינן בעירוב שתהיה סעודה הראויה מבעוד יום, ואם לאו אינו עירוב. ועיין ר"מ פ"ח מה' עירובין הי"א ואילך, ובמגדל עוז שם ה"ה.<br>ברם בירושלמי פ"ג ה"ז, כ"א ע"ב, שיטה אחרת בהסבר המחלוקת בין ר' אליעזר והחכמים. ולשיטת הירושלמי אדם קונה שביתה כהרף עין לפני השבת והרשויות מתערבות בתחילת היום. ואף ר' אליעזר מודה במשנת טבול יום פ"ד מ"ד, שאם אדם נתן מעשר טבל בכלי טבול יום (שאינו מטמא את המעשר), ואמר הרי הוא תרומת מעשר לכשתחשך (ובאותו זמן, כלומר, אחרי הערב שמש, הכלי טהור ואינו מטמא תרומה) והוא עירובי, אינו עירוב, מפני שהוא צריך לקנות שביתה מבעוד יום, ובאותו זמן היה עדיין טבל. ולפי זה אין אדם יכול לערב לשבת ביום טוב שחל להיות בערב שבת, שהרי ביום טוב יש לו התחום ששבת בו, ואינו יכול לקנות מבעוד יום תחום לשבת, שאי אפשר שיהיו לו שני תחומים בבת אחת. אבל יכול הוא לקנות מערב יו"ט תחום אחד ליום טוב ותחום אחר לשבת, ובתחילת השבת מתחלפים לו התחומים.<sup class="footnote-marker">1</sup><i class="footnote">עיין מ"ש בגאון יעקב ל"ח ב' ד"ה אלא הא דתנן.</i> ואף החכמים מודים שצריך לקנות שביתה מבעוד יום, "ולמה אין מערבין לאדם מיום טוב לשבת, שכן מערבין לאדם מערב שבת לשבת", כלומר, שצריך לקנות שביתה מבעוד יום דווקא,<sup class="footnote-marker">2</sup><i class="footnote">עיין בפ"מ. אבל קשה להגיה בירושלמי, שהרי גם בשרי"ר הגירסא כלפנינו, וכן היה לפני הרשב"א ל"ה א' אלא שהציע להגיה. ובמאירי שם העתיק ע"פ הצעת הרשב"א, כרגיל אצלו, עיין מ"ש בספרי הירושלמי כפשוטו, עמ' 274.</i> ואינו יכול לעשות כן ביו"ט לשבת אפילו לשיטתם שסוברים שיום טוב ושבת קדושה אחת היא (עיין מ"ש להלן), ובכגון דא אינו יכול לקנות שביתה ליום טוב ושבת בבת אחת אפילו מערב יום טוב, וכל שאינו יכול לעשות בערב שבת, אינו יכול לעשות אפילו ביום חמישי. ועיין בריטב"א ל"ח א' שהעיר שלירושלמי יש כאן שיטה אחרת מן הבבלי. ועיין רשב"א שם. ועיין בהגהות יפה עינים ל"ח ב'.
<small>3.</small> <b>מודה ר' ליעזר שאין מערבין חצי היום לצפון וכו'. </b>ירושלמי פ"ג ה"ז, כ"א ע"ב, ובבלי ל"ח א', ופירשו שמשנתנו הנ"ל כבר רומזת לבבא זו, ועיין במבוא לנוה"מ למהרי"ן אפשטין, עמ' 459. 
<small>4-5.</small> <b>כך אין חולקין שני ימים. </b>בבבלי ל"ח א' אמרו שהחכמים מסתפקים אם שבת ויום טוב הן שתי קדושות, ולפיכך אפילו אם הוא מערב לצד אחד, צריך לערב גם ליום טוב וגם לשבת, או שהן קדושה אחת, ולפיכך אינו יכול לערב ליום טוב לצד אחד ולשבת לצד שני. אבל בירושלמי אין זכר לזה. ולשיטת הירושלמי צריך לפרש שהחכמים סוברים ששבת ויום טוב קדושה אחת היא לעניין זה שאינו יכול לחלק עירובו, אבל הרי קדושת שבת חמורה מקדושת יו"ט,<sup class="footnote-marker">3</sup><i class="footnote">האחרונים נסתפקו אם תחומין ביו"ט הם מדרבנן לכולי עלמא, אפילו אם נסבור שתחומין בשבת הם מדאורייתא, עיין בס' ערך השלחן לר' יצחק טייב לאו"ח סי' ת"ד ס"ק ב' שהעיר על הכל בו (ארחות חיים ה' יו"ט סי' ה', ח"א פ"ד ע"ג) והתשב"ץ ח"ב סי' רי"ג והבבלי בביצה ל"ו ב'. ועיין בטורי אבן חגיגה י"ז ובארחות חיים להר"ן כהנא סי' תקכ"ח, ובמה שהאריך הרמ"מ כשר בתו"ש חי"ד (בשלח) במילואים סי' כ"ג, עמ' של"ז ואילך. ועל כולם יש להוסיף שכן כתב בקרן אורה כאן ל"ה א' ד"ה משנה: דנהי דבשבת תחומין דאורייתא, ביו"ט לכו"ע לא הוי אלא מדרבנן, וא"כ איך אפשר לומר דע"י קניינו ביו"ט יוצא בו בשבת, כיוון דביו"ט לאו בר תחומין הוא מן התורה, אם לא שנאמר, כיון דכבר קבע ביתו במקום עירובו ביו"ט מהני גם לשבת שלאחריו, ומה שאמרו ז"ל בפ' משילין (ביצה ל"ו ב') ש"מ תחומין דאורייתא, כבר כתבו המפרשים ע"ז וכו'. ועיין גם בציון ירושלים לירושלמי פסחים פ"ט ה"ב ומ"ש בצפנת פענח פכ"ז מה' שבת ה"א שדייק מלשון הר"מ שתחומין ביו"ט הם מדרבנן עיי"ש. ועיין מ"ש הגר"י ענגיל בגליוני הש"ס ל"ט א' סד"ה תוד"ה מודים. ועיין בתשובת ר"א בנו של הרמב"ם לר' דניאל הבבלי (מעשה נסים פאריש תרכ"ז), עמ' 100, ושניהם תפסו כדבר פשוט שתחומין בי"ט הם מדרבנן לכולי עלמא.</i> ולמעשה הם שני ימים, ואינו יכול להניח עירוב אחד לשני ימים שקדושתם שונה, ולפיכך מניח עירוב בערב יום טוב ומחדש את אותו העירוב ליום שני. 
<small>5-6.</small> <b>אי אתם מודים במערב ברגליו ביום הראשון שצריך לערב ברגליו וכו'. </b>וכ"ה בבבלי ל"ח א'. ובריטב"א שם: לשון בריתא הוא וכו', וכן היא בתוספתא אי אתם מודים לי שאם עירב ברגליו בראשון מערב ברגליו בשני וכו'. ור' אליעזר משיב לחכמים לשיטתם, שהרי אף הם מודים שהוא צריך עירוב מיוחד ליום השני, ואם נאכל עירובו ביום ראשון אינו יוצא עליו ביום השני, ואם אתם דנים את יו"ט ושבת כקדושה אחת, למה אינו מועיל העירוב לשני הימים.<br>וברשב"א ל"ח ב' הביא בשם גדול אחד שלר' אליעזר אינו מערב ביום השני בפת (ואפילו באותה פת עצמה) מפני שנראה כמערב מחדש.<sup class="footnote-marker">4</sup><i class="footnote">ולשיטת הבבלי אוסר ר' אליעזר לערב מיו"ט לשבת משום הכנה, עיין להלן.</i> וכשמערב לשני צדדין מניח מערב יום טוב את הפת בשני המקומות ומתנה על שניהם מערב יו"ט. ויש שאוסרים לר' אליעזר אפילו לערב ברגליו משני הצדדים, עיין רשב"א וריטב"א ל"ח א', ומאירי שם סד"ה כבר בשם גדולי המפרשים, ועיין מש"ש בשם עצמו. ועיין פרישה סי' תצ"ז ותיו"ט למשנתנו.<sup class="footnote-marker">5</sup><i class="footnote">ועיין בשו"ת נודע ביהודה מהדו"ת סי' מ"ח.</i> והנה מלשון התוספתא והבבלי היה לכאורה להביא ראיה שלר' אליעזר אינו מערב בפת ביום שני אם הוא מערב לצד אחד, שהרי צריך לטלטל את הפת ממקום אחד לשני, כשיטת הגדול שהביא הרשב"א הנ"ל. ולפיכך תפס ר' אליעזר את הלשון: אי אתם מודים במערב ברגליו וכו'. ולשון זו היא בדווקא, אבל כבר דחו הרשב"א והריטב"א, שר' אליעזר לרבותא נקט מערב ברגליו, עיי"ש. ולא עוד אלא שהרשב"א הביא ראייה מן הירושלמי פ"ג ה"ז, כ"א ע"ב, שגרסו בברייתא זו: אי אתם מודין לי שאם עירב בככר בראשון שהוא מערב בככר בשני וכו'. וכן מוכח ברה"ז שם שאף ר' אליעזר מודה שמערבין בפת אפילו אם הוא מערב לצד אחד, ומוליך אותה הפת ביום שני. ועיין בבלי ל"ט א' וירושלמי פ"ג ה"ח, כ"א ע"ג, ומ"ש בספרי הירושלמי כפשוטו, עמ' 276. ואפשר לפרש שם במערב לצד אחד.
<small>7.</small> <b>אמרו לו אבל. </b>כלומר, אמת הדבר. ופירשו בבבלי שצריך לערב שנייה משום ספק, שמא שתי קדושות הן. אבל לשיטת הירושלמי צריך לפרש אחרת, עיין מ"ש לעיל, שו' 4–5, ד"ה כך אין חולקין.<br>ואשר ללשון "אבל" היא מצויה בראשונה אצל התנאים שביהודה, ב"ש וב"ה ור' אליעזר ור"ג, עיין בבלי ל' ב', כתובות י"ג ב', נדה ג' ב'. וכן מעיד ר' אבא בר כהנא בב"ר פצ"א, ח', עמ' 1130: <b>אבל אשמים אנחנו</b> (בראשית י"ב, כ"א) וכו', לשון דרומיי הוא, אבל ברם, כלומר, בקושטא, עיין ברש"י על התורה שם. ומכיוון שלשון זו נתייחדה לוויכוח אחרי "אי אתם מודין" השתמשו בה גם התנאים האחרונים, עיין להלן בבבלי מ"א א', נדה י"ד ב', כ"ז א'.
<b>אמ' להם הא לוי וכו'. </b>בכי"ע: הַא לְוו וכו'. ובד ובכי"ל: הללו וכו'. ועיין להלן, שו' 8 ומש"ש, ועיין בסוף מכילתין סהכ"ג ומש"ש. ובבבלי ל"ח א': הא לאיי וכו', ועיין רש"י שם. אבל בכי"מ ובראשונים (עיין דק"ס, עמ' 141, הערה פ'): הא לאו וכו'. ובירושלמי: הווי וכו'. ואין חילוק בין הגירסאות, והא לוי, הא לאיי פירושו "הלוא היא" שאמרתי. והא לאו פירושו הלא הוא דברי, וכלשון הכתוב (יונה ד', ב'): <b>הלוא זה דברי</b>. 
<b>שני ימים הן. </b>בירושלמי ובבבלי הנ"ל: שתי קדושות הן. 
<small>7-8.</small> <b>אמרו לו אי אתה מודה שאין מערבין מיום טוב לחבירו וכו'. </b>כ"ה בכל נוסחאות התוספתא. ובירושלמי הנ"ל: אין אתה מודה לנו שאין מערבין לאדם בתחילה ביום טוב וכו'. ובבבלי הנ"ל: שאין מערבין בתחילה מיום טוב לשבת וכו'. ואפשר שצ"ל לפנינו: מיום לחבירו, כלומר מיו"ט לשבת, והואיל ואנו מדברים כאן ביו"ט ושבת כתבו הסופרים באשגרה "מיום טוב לחבירו". ועיין בראבי"ה ח"ב סי' תשמ"ח, עמ' 451, שפירש (לעניין אחר) מיום טוב לחבירו, מיו"ט לשבת, אלא שהוא מדבר בימים טובים של גליות, ושבת הוא יום טוב שני. ועיין מ"ש להלן, שו' 8, ד"ה יום אחד הוא. 
<small>8.</small> <b>אמ' לו הא לוי וכו'. </b>בכי"ע: הַא לְוו וכו', ובכי"ל: הלואי (=הלוא היא) וכו', ובד: הללו וכו'. ובבבלי: הא לאיי, ובכ"י ובראשונים שם: הא לאו וכו'. ובירושלמי: הווי וכו'. ועיין מ"ש לעיל, שו' 7, ד"ה אמ' להם. 
<b>יום אחד הוא. </b>בירושלמי ובבבלי: קדושה אחת היא. ובבבלי הוסיפו: ור' אליעזר, התם משום הכנה. ופירש"י: שמכין מיו"ט לשבת, ולא משום טעמא דחד יומא הוא. ועיין בתוספות שם ד"ה ור"א וד"ה משום, ברשב"א, בריטב"א שם, ומ"ש בגאון יעקב שם. ברם בירושלמי לא נזכר כלל שר"א אוסר לערב מיו"ט לשבת משום הכנה, וכבר כתבנו לעיל, שו' 2, ד"ה ברם, שלשיטת הירושלמי אינו יכול לערב מיו"ט לשבת, מפני שביו"ט יש לו תחום אחד, ואינו יכול להחליפו מבעוד יום לתחום אחר, שהרי הוא צריך לקנות שביתה מבעוד יום. ושאלת החכמים היתה ממערב לשני צדדין שאינו יכול לערב ברגליו ביום שני לצד אחר, אעפ"י שאין כאן לא הכנה ולא קניין ביו"ט.<sup class="footnote-marker">6</sup><i class="footnote">ועיין מ"ש לעיל, שו' 5–6, ד"ה וברשב"א.</i> 

Halakhah 2

<small>9.</small> <b>עירב ברגליו ביום הראשון וכו'. </b>בבלי ל"ח א'. 
<small>9-10.</small> <b>נאכל עירובו עד שלא חשיכה אין יוצא עליו ביום השני. </b>וכ"ה ("אין יוצא") בד ובכי"ל. וכ"ה בבבלי הנ"ל. אבל בכי"ע: יוצא עליו וכו'. וכן מעתיק בר"ח ל"ח א'. אבל כנראה שהר"ח ניסח את הברייתא ע"פ מסקנת הבבלי ל"ח ב': רבי תני לה ולא סבר לה, עיי"ש ל"ח ב' בגירסת הר"ח של דברי רשב"ג ור"י בנו של ר' יוחנן בן ברוקא, ובמסקנת הבבלי שם. וברור שהנכון כלפנינו. 
<small>10.</small> <b>דברי ר' מאיר. </b>בד וכי"ל: דברי רבי. וכ"ה בבבלי הנ"ל,<sup class="footnote-marker">7</sup><i class="footnote">בפירוש רבינו יהונתן על הרי"ף: ופלוגתא דר' יוסי ור' יהודה, דלר' יוסי ודאי שתי קדושות הן וכו'. אבל בכ"י שם: ופלוגתא [דר'] ור' יהודה, דלר' ודאי וכו', עיין דק"ס, עמ' 142, הע' צ'.</i> וכן מוכח מתוך הסוגיא שם. ובכי"ע חסר שם האומר.<sup class="footnote-marker">8</sup><i class="footnote">אצל צוקרמ' בטעות: ר' (כלומר, דברי ר').</i> ונראה שבכי"ו נשתמרה לנו מסורת הירושלמי, ור' מאיר סובר שהן שתי קדושות, ומכיוון שנאכל עירובו מבעוד יום ודאי אינו עירוב כלל, אפילו לר' מאיר, כמשנתנו פ"ג מ"ד. וכן אמרו בירושלמי פ"ג ה"ח, כ"א סע"ב: ר' יוסי אמר לה מן דיעה (כלומר, מדעת עצמו, ולא מן אולפן) בארבעה זקנים כר' אליעזר<sup class="footnote-marker">9</sup><i class="footnote">ולא עוד אלא שארבעה זקנים הללו סוברים "הנאכל עירובו בראשון הרי הוא כבני עירו בשני".</i> (כלומר, והלכה כמותו). אמר ר' מנא קומי ר' יוסה, ר"מ ור' יודה, אין הלכה כר' יודה? בארבעה זקנים כר' אליעזר? מה אין תמן שלא זכה לו עירובו, לא הייתי או' שיעקור את רגליו מבני עירו, כאן שזכה לו עירובו לא כל שכן. והמפרשים נדחקו מאד בפירוש הירושלמי.<sup class="footnote-marker">10</sup><i class="footnote">בספרי הירושלמי כפשוטו כתבתי עלה: הפירוש צ"ע,</i> אבל ברור שהירושלמי כיוון לברייתא שלפנינו, ולפיה סובר ר' מאיר ששתי קדושות הן, כמו שכתבנו לעיל. אבל ר' יהודה הרי אומר מפורש הרי זה חמר גמל, שלא כארבעה זקנים.<sup class="footnote-marker">11</sup><i class="footnote">עיין לעיל הע' 9.</i> והירושלמי מוכיח שר' יהודה סובר ששבת ויו"ט קדושה אחת היא, שהרי בפ"ד מ"ד סובר ר' יהודה שבמקום שישן<sup class="footnote-marker">12</sup><i class="footnote">זו היא הגירסא הנכונה במשנתנו, עיין מ"ש בירושלמי כפשוטו, עמ' 284, הע' 2.</i> בדרך, וקנה שביתה בטעות, ולא זכה לו עירובו, ונמצא סמוך לעיר יכנס, והוא כבני עירו, מכל שכן כאן שהוא נמצא בעירו, אם נאכל עירובו מבעוד יום היה צריך להיות כבני עירו ביום השני. ובהכרח אנו אומרים שר' יהודה סובר שיו"ט ושבת הן קדושה אחת, ועירובו כבר קנה לו ליום הראשון, והוא צריך לחדש אותו ביום השני (עיין מ"ש לעיל, שו' 4–5, ד"ה כך), ומכיוון שנאכל ביום ראשון הרי הוא חמר גמל, שמצד אחד הוא נגרר אחרי יום ראשון ומצד שני אין לו עירוב כלל ליום שני. ולפיכך שאל ר' מנא למה פסק ר' יוסה שהן שתי קדושות נגד דעת ר' יהודה כאן. ועיין גם בירושלמי להלן שם ה"ט, כ"א ע"ג.<br>ולהלן ביצה רפ"ב שנינו: יום טוב שחל להיות ערב שבת אין מערבין לא בחצירות ולא בתחומין דברי רבי, וחכמים אומ' מערבין בחצרות אבל לא בתחומין. ובבבלי שם ט"ז ב' המחלוקת הפוכה, אלא שר' אלעזר אמר שם: לא כשאתם שונים בבבל רבי מתיר וחכמים אוסרין, אלא רבי אוסר וחכמים מתירין (כגירסת התוספתא). ובירושלמי שם פ"ב סמ"א, ס"א ע"ב, גרס "ר' מאיר"<sup class="footnote-marker">13</sup><i class="footnote">ואף שם שנו: אית תניי תני ומחלף, כלומר כמסורת ששנו בבבל. ועיין באו"ז ח"ב ה' יו"ט סי' שמ"ג, ע"ג ע"ב, ומדבריו נראה שגרס גם בירושלמי "רבי" (במקום "ר' מאיר" שלפנינו). וכן בפירוש בעל ס' חרדים כת"י לירושלמי שם: מחליפין דר' לדחכמים וכו'. ושמא הגיה ע"פ הבבלי.</i> במקום "רבי", וכבר ראינו כאן שר' מאיר סובר ששבת ויו"ט הן שתי קדושות, ואינו מערב עירובי תחומין ביו"ט, מפני שצריך לקנות שביתה מבעוד יום, ואינו יכול לחלק את תחומו (עיין מ"ש לעיל, שו' 2, ד"ה ברם). ואפילו אם כבר ערב ביו"ט לצד אחד בככר ונאכל הככר, אינו יכול לערב לאותו צד בככר אחר אפילו למ"ד שהן שתי קדושות, מפני שנראה כמערב מחדש וקונה רשות ביו"ט. ועיין בתוספ' ביצה שם ד"ה רבי, י"ז א' ד"ה מאי, כאן ל"ח א' ד"ה ורבי ובריטב"א ל"ח סע"א. ועיין בר"ן ביצה פ"ב סוף סי' תתע"ח ד"ה ת"ר.
<small>10-11.</small> <b>ר' יהודה אומ' הרי זה חמר גמל. </b>וכ"ה בבבלי הנ"ל. ועיין בירושלמי שהעתקנו לעיל בסמוך ד"ה דברי ר' מאיר. 
<small>12.</small> <b>ערב ברגליו ביום הראשון אין צריך לערב וכו'. </b>בבבלי ל"ח ב': עירב ברגליו בראשון אין מערב ברגליו בשני וכו'. ופירש"י אין מערב וכו', אין צריך לערב, דוודאי קדושה אחת נינהו, וכחדא יומא אריכא הוי. ובבבלי שם הסיקו שרב היתה לו קבלה שרשב"ג ור' ישמעאל בנו של ר' יוחנן בן ברוקה סוברים שיו"ט ושבת שתי קדושות הן, ולפ"ז סוברים רשב"ג ור"י בנו של ר"י בן ברוקה כדעת הת"ק כאן, ועיין דק"ס, עמ' 142, הערה ת', ועמ' 143, הערה ג'. ובירושלמי פ"ג ה"ט, כ"א ע"ב, ובמקבילות אמרו בשם רב שד' זקנים סוברים כר' אליעזר, אבל לא פרטו את שמותם. 
<small>13-14.</small> <b>מודים חכמים לר' ליעזר בשני ימים טובים של ראש השנה וכו'. </b>בבלי ל"ט א'. ובמשנתנו פ"ג מ"ז: ר' יהודה אומר ראש השנה שהיה ירא שמא תתעבר מערב אדם שני עירובין וכו'. והברייתא שלנו ר' יהודה היא, ואף שהוא סובר לעיל בסמוך כחכמים ששבת ויו"ט קדושה אחת היא, ואין מערבין לשני צדדין, מ"מ כאן הוא סובר שאף החכמים מודים שהן שתי קדושות, שהרי יום אחד הוא בוודאי חול, ואין נוהגין קדושה אלא משום ספק שמא יבואו עדים ויתקדש היום. 
<small>15.</small> <b>ור' יוסה אוסר שקדושת שניהם אחת היא וכו'. </b>בבלי הנ"ל. ואמרו לעיל שם שמה ששנינו במשנתנו הנ"ל על דברי ר' יהודה "ולא הודו לו חכמים" הכוונה לר' יוסי שלא הודה לר' יהודה, והוא סובר שאף בר"ה קדושה אחת היא. 
<small>16-17.</small> <b>שאם באו עדים מן המנחה ולמעלה שנוהגין אותו קדש ולמחר קדש. </b>כמפורש בר"ה פ"ד מ"ד. ומכאן אנו רואים שאפילו אם בוודאי נתקדש יום ראשון אף השני קודש, ולאו משום ספיקא דיומא אתינן עלה. ודין הרחוקים מבית הועד כדין המשנה לפני תקנת רבן יוחנן בן זכאי במשנת ר"ה שם, עיין רש"י ל"ט סע"א. ועיין בתוספות שם ד"ה אי, בריטב"א שם ובראשונים לביצה ה' ב', ו' א'. 

Halakhah 3

<small>17-18.</small> <b>הרי שהיתה בידו כלכלה של פירות שאין מותקנת וכו'. </b>במשנתנו פ"ג מ"ח: ועוד אמר ר' יהודה מתנה אדם על הכלכלה ביום טוב ראשון (כלומר, של ר"ה) ואוכלה בשני. ומפרשת כאן התוספתא כיצד מתנה. ובבבלי ל"ט ב': תניא כיצד אמר ר' יהודה מתנה אדם על הכלכלה ביום טוב ראשון (בכ"י אוקספורד מוסיף: של ר"ה) ואוכלה בשני, היו לפניו שתי כלכלות של טבל, אומר אם היום חול ולמחר קודש תהא זו תרומה על זו וכו'. ובכפו"פ ספי"ג, עמ' שמ"ב (ד"ר ע"ח סע"א): מסכת עירובין פרק בכל מערבין, ובתוספת פ"ד<sup class="footnote-marker">14</sup><i class="footnote">כחילוק הפרקים לפנינו.</i> הרי שהיתה בידו כלכלה של פירות שאינה מתוקנת היום הוא אומר אם יום טוב הוא אין בדברי כלום וכו', והעתיק את לשון התוספתא, ולא את לשון הבבלי. 
<small>20-21.</small> <b>ור' יוסה אוסר. מודה ר' יוסה בשני ימים טובים של גליות. </b>כ"ה בכל הנוסחאות. אבל בכפו"פ הנ"ל: ר' יוסה <b>אומר</b> (כ"ה בד"ר) בשני ימים טובים של גליות. ובבבלי הנ"ל: ר' יוסי אוסר, וכן היה ר' יוסי אוסר בשני ימים טובים של גליות. אבל להלן שם אמר רבה בר שמואל: תנינא מודה ר' יוסי בשני ימים טובים של גליות. ובר"ה לכ"ע אוסר ר' יוסי, כשיטתו לעיל, ואף במשנה שם סמ"ח שנו: ולא הודו לו חכמים (כלומר, לר' יהודה), ומאן חכמים ר' יוסי. 

Halakhah 4

<small>22.</small> <b>כיצד מעברין את הערים וכו'. </b>במשנתנו רפ"ה: כיצד מעברין את הערים ? בית נכנס ובית יוצא וכו', עיין להלן, שו' 28 ואילך. ובירושלמי רפ"ה, כ"ב ע"ב (ובמקבילות בברכות פ"ח וע"ז פ"א): רב אמר מאברים, ושמואל אמר מעברין. מאן דמר מאברין מוסיפין לה אבר. מאן דמר מעברין כאשה עוברה. וכן בבבלי נ"ג א': רב ושמואל, חד תני מעברין, וחד תני מאברין וכו', ועיי"ש נ"ג ב'. ועיין מ"ש בספרי הירושלמי כפשוטו, עמ' 371, ובמבוא לתס"ר ח"א, עמ' 4 ואילך. ולהלן פ"ה, שו' 10: הרי זו <b>מתעברת</b> להיות וכו'. ובכי"ל שם: הרי זו <b>מתחברת</b> להיות וכו'. ובספרי כי תצא סוף פי' רכ"ט, עמ' 262: ואין עושים אותו עיבור לעיר, ובירושלמי:<sup class="footnote-marker">15</sup><i class="footnote">מעשרות פ"ג ה"ז, נ' ע"ד, סוטה פ"ח ה"ד, כ"ב ע"ד.</i> ואין עושין אותו חיבור לעיר, ועיין בבבלי סוכה ג' ב' ובתוספ' שם ד"ה ואין ובאו"ז ה' עירובין סי' קס"ב, ח"ב מ"ב סע"ד, וברשב"א ובריטב"א נ"ז סע"ב ומש"ש בשם הרשב"ם. ובכ"י אוקספורד של הספרי שם: ואין עושים אותו <b>עירוב</b> לעיר. עיין בשנו"ס בהוצ' הר"א פינקלשטין ובהערות שם.<br>ומכאן שאיבור, עיבור וחיבור הם היינו הך,<sup class="footnote-marker">16</sup><i class="footnote">ועיין מ"ש מהרי"ן אפשטין במבוא לנוה"מ, עמ' 9 ואילך, ועיי"ש עמ' 10, הע' 5, והשוה מ"ש במבוא לתס"ר הנ"ל.</i> ואין כאן אלא חילופים במבטא, ולא עוד אלא שראינו שבספרי כי"א הנ"ל נשתבש: עיבור לעירוב. ובתו"כ ויקרא חובה פרק י"ב ה"ו, הוצ' ווייס כ"ג ע"ב: בנבלת שרץ שיכול אין לי אלא בשרו דמו צירופו <b>עירובו</b> מניין ת"ל טמא. אבל בכ"י רומי (31 .Vat) הגירסא: וחיבורו (במקום "עירובו"). ובכ"י לונדון שם: <b>וחיבורו</b> עירובו. ובילקוט ד"ש רמז תע"א: דמו עורו <b>חיבורו</b> ועירובו מניין וכו'. ובילקוט כת"י: דמו <b>חיבורו</b> עורו ועירובו וכו'. וקרוב לוודאי בעיני שאין "עירובו" (שברוב הנוסחאות) אלא עיבורו, כלומר, חיבורו.<sup class="footnote-marker">17</sup><i class="footnote">לעיל בסמוך שם בתו"כ: בנבלת בהמה וכו', שיכול אין לי אלא נבלה עצמה קרנה שערה <b>חיבורה</b> מניין. ת"ל טמאה.</i> ובתוספתא זבים פ"ה ה"ב נתפרש: ואלו הן חיבורין השניים והצפרניים והשער, עיין מ"ש בתס"ר ח"ד, עמ' 135. ואעפ"י שאמרו בתו"כ להלן שם שמיני פרק י' ה"ב (נ"ה ע"ב): בנבלתם לא מן העצמות, לא מן השיניים, לא מן הציפרניים ולא מן השיער שלהם, הכוונה לנפרשים מגופם, אבל בחיבורים הכל טמא, כפי שנתבאר במפורש להלן שם (לעניין נבילה) פרשה י' ה"ה (נ"ו ע"ד): לא בעצמות ולא בגידים וכו', או יכול אפילו בשעת חיבורן, ת"ל יטמא. ובתוספתא מעילה פ"א הכ"ט שנינו: השרץ דמו בשרו <b>ואימוריו</b> מצטרפין לכעדשה. וכנראה שצ"ל שם: דמו בשרו ואיבוריו<sup class="footnote-marker">18</sup><i class="footnote">ושמא אין צורך בהגהה, ואין "אימוריו" אלא "איבוריו" (בחילוף הרגיל בין בי"ת ומי"ם), עיין מ"ש לעיל פ"ג, הע' 80.</i> (=וחיבוריו) מצטרפין.
<b>ארוכה כמות שהוא וכו'. </b>בבלי נ"ה א'. ובס' העתים, עמ' 78: ושנוי בתוספתא נמי ת"ר כיצד מעברין את הערים ארוכה כמות שהיא וכו'. ופירשו בבבלי שם שאעפ"י שהעיר ארוכה וצרה אין מרבעין אותה שתהא רחבה כאורכה, אלא מודדין ממנה כמות שהיא, שהרי יש לה ארבע זויות. 
<b>עגולה עושין לה זויות. </b>כלומר עושים רבוע סביב העיגול שיהיו ארבעת קצוות העיגול נוגעים בקוי הריבוע. 
<small>23.</small> <b>מרובעות אין עושין לה זויות. </b>בכי"ע וכי"ל ובבבלי: מרובעת אין וכו' ופירשו בבבלי שם שאם היתה מרובעת אלא שלא היתה מכוונת לריבוע של עולם, שהיתה בצורת אלכסון כזה: @@@@, אין עושין מסביבה רבוע בצורת מי"ם סופית. 
<small>23-24.</small> <b>היתה עשויה כמין קשת, כמין גם, רואין אותה כאילו היא שוה. </b>בבבלי הנ"ל: רואין אותה כאילו היא מלאה בתים וחצירות, ומודד ממנו ולהלן אלפים אמה. ואמרו בירושלמי פ"ה ה"א, כ"ב ע"ג: ר' בא רב יהודה בשם רב עיר שהיא בנויה כמין קשת אם יש בין זו לזו ארבעת אלפים חסר אחת מהלך את כולה וחוצה לה אלפים אמה, ארבעת אלפים אין לו ממקום <b>עירובו</b> אלא אלפים אמה. ומלשון זו מוכח שכל זמן שיש בין שני קצוות הקשת ארבעת אלפים אמה אין לו ממקום שהניח את עירובו אלא אלפים אמה, ואפילו חלק מן העיר אינו נחשב לו כד' אמות. והוא כשיטת הר"ח (נ"ה א'), הר"י ברצלוני בס' העתים, עמ' 79, ורש"י במקומו, שבכגון דא מודדין להם מפתחי בתיהם. אבל הר"י פירש שאפילו אם יש בין שני הקצות ארבעת אלפים אמה מודדין להם מבפנים הקשת, מאותו מקום שנתקצר בפנים ואין שם ארבעת אלפים אמה, עיין בתוספות נ"ה ב' ד"ה ואם וברשב"א, ריטב"א ומאירי נ"ה א'. ובירושלמי לא נזכר כלל המרחק בין גבנונית הקשת ליתר, אלא המרחק בין שני הקצוות גרידא.<br>ובבבלי נ"ה א': אמר רב הונא עיר העשויה כקשת אם יש בין שני ראשיה פחות מארבעת אלפים אמה מודדין לה מן היתר. ואם לאו מודדין לה מן הקשת. ופירש"י: פחות מארבעת אלפים אמה, שתחום ראשה זה נבלע בתוך תחום ראשה האחר, נעשית עיר אחת, ומודדין לה מן היתר, ורואין כאילו היא מלאה בתים וכו'. וכן הסבירו בירושלמי הנ"ל שאם אין יתר הקשת רחבה ד' אלפים אמה, הרי בכל מקום שיתן כליו ביתר יכול הוא ליטלם, ואם יהיו יותר מאלפים אמה מצד אחד יוכל לבוא מצד השני. ולהלן בבבלי שם (נ"ה ב') אמרו: וכמה הוי בין יתר לקשת? רבה בר רב הונא אמר אלפים אמה, רבא בריה דרבה בר רב הונא אמר אפילו יותר מאלפים אמה וכו'. ופירשו בתוספות נ"ה א' ד"ה פחות, ובשלטה"ג רפ"ה בשם ריא"ז, וברא"ש פ"ה סי' ב' ועוד, שלרבא בריה דרבה בחדא למעליותא סגי, ואם אין בין הקשת ליתר אלפים אמה, מודדין מן היתר אפילו הוא רחב ארבעת אלפים אמה; ואם אין היתר רחב ארבעת אלפים אמה מודדין ממנו, אפילו אם הוא רחוק מגבנונית הקשת יותר מאלפים אמה. אבל יש חולקים וסוברים שרבה בר רב הונא ובנו מפרשים את דברי רב הונא, וכל המחלוקת היא באין היתר רחב ארבעת אלפים אמה, ורבה מצריך תרתי לטיבותא, שיהא היתר פחות מד' אלפים אמה ושלא יהא בינו ובין גבנונית הקשת יתר מאלפים אמה, ורבא בנו מתיר אפילו אם יש ביניהם יתר מאלפים אמה, ובלבד שלא יהא ביתר רוחב ארבעת אלפים אמה, עיין ברשב"א, ריטב"א ומאירי נ"ה א', ומש"ש בשם תשובת הרשב"א אליו (ל"ז ע"ג מן הספר). ועיין בר"ח נ"ה ב' ובס' העתים, עמ' 79.<br>ואשר לעיר כמין גם, כתבו בתשה"ג הרכבי סי' ל"ה, עמ' 13 (אוה"ג הפירושים, עמ' 95): חצי המרובע שיש לו שני צלעות וזוית אחת נקרא גמא, כאות המכתב שליוני (=של יוני), וכן פירש"י. וכתב בס' העתים, עמ' 79: ואיבעי' לן אנן לפי עניות דעתן, מאי שנא דפרישו רבנן בגמרא שיעור בעיר העשויה כקשת, כגון אם יש בין שני ראשיה, וכמה יהא בין היתר לקשת, ובעיר העשויה כמין גאם לא נתנו שיעור כמה יהא בין ראשי הגם עד הקרן הרביעי החרב, הקרוי כנגד היוצא, והא מילתא איבעי' לן ולא חזינן בה מידי. ועיי"ש שדעתו נוטה שעיר העשוייה כמין גם דינה כעשוייה כקשת. וכן הביא המאירי נ"ה א' בשם גדולי המפרשים (הראב"ד), וכ"ה דעת הר"מ פכ"ח מה' שבת ה"ח והרשב"א והריטב"א נ"ה א'.

Halakhah 5

<small>24.</small> <b>היתה רחבה מראשה אחת, וצרה מראשה אחר וכו'. </b>בבבלי נ"ה א': היתה רחבה מצד אחד וקצרה מצד אחר וכו'. והיא קצרה היא צרה, עיין מ"ש לעיל פ"א, הערה 40. 
<small>25-26.</small> <b>מכניסו לאמצע מרביע כנגדו ומודד המינו וכו'. </b>הביטוי "מכניסו לאמצע" נמצא כמה פעמים להלן בפירקין. ושמא הכוונה כאן שמכניס את הצר לתוך אמצע העיר, וע"י זה העיר מתנפחת, ומרבע אותה.<br>והרשב"א (נ"ה א') כתב: ועיר שרחבה מצד אחד וקצרה מצד אחר צריך עדיין עיון, כיון שמושבה כן אם יש בין ראשה הרחב לראשה הקצר ארבעת אלפים אמה, אם מרבעים אותם אם לאו, דהרי הוא גם כן כעיר העשויה כקשת וכו'. וכן ברא"ש פ"ח סי' ב': וגם צריך לדקדק ברחבה מצד אחד וקצרה מצד אחר, שזו היא עיקר העיר שכך היא עשויה, אם נאמר רואין אותה כאילו היא שוה, אפילו אורך העיר ד' אלפים אמה. והנה הר"ח נ"ה א' השוה עיר העשויה כקשת לעיר שיוצאין ממנו שני פיגמין, והתנאים המגבילים בעיר העשויה כקשת (עיין מ"ש לעיל) קיימים גם בפיגמין (עיין בתוספות נ"ה א' ד"ה עיר ובשאר הראשונים שם). ובמאירי נ"ה א' הביא בשם הרשב"א שכתב בשם גאוני ראשונים<sup class="footnote-marker">19</sup><i class="footnote">בחידושי הרשב"א שלפנינו הביא כן בשם הראב"ד. ושמא כוונת המאירי לעבודת הקודש הארוך (עיין לעיל פ"ג, הע' 35), או לתשובה שהשיב לו, עיי"ש במאירי, ל"ז ע"ג (מן הספר).</i> שאין מרבעים את העיר נגד הפיגם אלא דווקא כשהוא נגד אמצע העיר, אבל אם הוא מצדו אין מרבעין כנגדו אלא דווקא אם הוא פחות מד' אלפים. ודעה זו יסודה בירושלמי פ"ה ה"א, כ"ב ע"ב, שכן אמרו שם: ר' בר אחא ר' יסא בשם ר' יוחנן מאיכן מעברין כנגד השקוף עד אלפין אמה וכו' לא מסתברא אלא כנגד הפגום, אבל מכנגד העיר אפילו כמה וכו', עיין מ"ש בספרי הירושלמי כפשוטו, עמ' 291. ולהלן שם אמרו בשם מ"ד אחד שבעיר קטנה (כלומר, שהיא פחות מאלפים אמה) אין מעברין כנגד הפגום אם ארכו יותר מן העיר, שלא תהא התוספת יתירה על העיקר, עיי"ש.<br>ושמא צריך לפרש ע"פ זה גם את הברייתא שלנו שלא נאמרו ההגבלות הללו אלא בפיגמין, אבל עיר שהיא ארוכה מצד אחד וצרה מצד אחר, אפילו הצד הצר שבה הוא עיקר העיר, ומוציאין אותו לאמצע העיר ומרבעין את העיר אפילו אם צידה הצר ארוך כמה, כדין פיגם שהוא כנגד אמצעיתו של עיר.
<small>26.</small> <b>היה בית אחד יוצא המינה כמין פיגם וכו'. </b>וכ"ה בד ובתוספ' רי"ד שנביא להלן. ובכי"ע: פגום, ובכי"ל: פגם. ובמשנתנו רפ"ה: פגום נכנס פגום יוצא וכו'. וכבר העירותי בספרי הירושלמי כפשוטו, עמ' 291, על תשה"ג הרכבי סי' שנ"ט, עמ' 182, והם גרסו גם במשנתנו: פיגם נכנס ופיגם יוצא, והכוונה כנראה למלה היונית פיגמא (πηγυα), והוא שלד של בניין לפני הבית,<sup class="footnote-marker">20</sup><i class="footnote">עיין מ"ש לעיל פ"ג, הע' 55.</i> או מדרגות של במה, ובליטות מן העיר נראין כן, וכן פירשוה יעקב לוי במלונו ואחרים. ובירושלמי רפ"ה: פגום יוצא מוציאין את העיר כנגדו. ועיין מ"ש להלן בגירסת הבבלי. 

Halakhah 6

<small>28-29.</small> <b>כמין שני פיגמין לשתי רוחות רואין כנגדן וכו'. </b>בבבלי נ"ה א': היה בית אחד יוצא כמין פגום, או שני בתים יוצאין כמין שני פגומין רואין אותן כאילו חוט מתוח עליהן, ומודד ממנו ולהלן אלפים אמה וכו', השתא בית אחד אמרת, שני בתים מיבעיא, לא צריכה משתי רוחות (פירש"י: אחד לצפון, ואחד לדרום), מהו דתימא מרוח אחת אמרינן, משתי רוחות לא אמרינן קא משמע לן. ובתוספ' רי"ד מהדו' תליתאה שם: בתוספתא בפ' ר"א אומר<sup class="footnote-marker">21</sup><i class="footnote">היה לפניו חילוק הפרקים כלפנינו. ועיין להלן הע' 23.</i> תני הכי בפירוש הי' בית אחד יוצא הימנו כמין <b>פיגם</b> לרוח אחד רואה כנגדו כאלו מלא בתים וחצרות, מרבע כנגדו ומודד הימנו ולהלן אלפים אמה, היו שני בתים יוצאין ממנה כמין שני <b>פיגמין</b> לשתי רוחות, רואה כנגדו כאילו מלאים בתים וחצרות, מרבע כנגדו ומודד מהן ולהלן אלפים אמה. 
<small>30.</small> <b>מרבעה כריבוע עולם וכו'. </b>פירש"י (נ"ו א'): ולא באלכסונו של עולם. וצריך לעשות ריבוע שיהא צפונו לצפון העולם וכו', ואעפ"י שלפעמים נוח להם לבני העיר לרבע לכיוון אחר, כדי שיוכלו ללכת בלי עירוב למקום ידוע. ועיין במאירי נ"ו רע"א. ובפי' ר' יהונתן על הרי"ף בסוגיין משמע קצת שאין כאן עיכוב, ועיין מ"ש בנודע ביהודה מהדו"ת או"ח סי' נ"א. ועיין ר"מ פכ"ח מה' שבת ה"ז.<br>ובבבלי נ"ו א' מוסיף על הברייתא שלנו: וסימניך עגלה בצפון ועקרב בדרום. ובמאירי הנ"ל: וכיוון הרוחות הוא נעשה ע"פ הכוכבי', והוא שאמרו עגלה בצפון ועקרב בדרום, ופירושו על קוטב צפוני ועל קוטב דרומי, ואנו קורין עגלה מלשון <b>וירא את העגלות</b> (בראשית מ"ה, כ"ז). ויש מפרשים על המזלות הצפוניים והמזלות הדרומים, וקורין עגלה יפפיה (ירמי' מ"ו, כ'), ומפרשים אותה על מזל שור. וכן פירש"י פסחים צ"ד א': עגלה אותן כוכבים העשוים כעגלה, והוא מזל שור. ועיין בבלי ברכות נ"ח ב' וברש"י שם. ובתוספות שם צ"ד ב' ד"ה מעולם חלקו על רש"י. והחכמים האחרונים לא הכריעו במוחלט בין הפירושים (עיין בשו"ת חות יאיר סי' רי"ט ובמלונות ערך עגלה). אבל מתוך המקורות החיצוניים משמע יותר שהכוונה לעגלה־קרון.<sup class="footnote-marker">22</sup><i class="footnote">עיין במלונו של לידדעלל וסקוטט ערך III ἅμαξα. ועיין במה"ג במדבר, הוצ' פיש, מנצ'סטר 1940, עמ' 163, הערה a ובבאורו של Burrows שם, עמ' 164, ובמה"ג הנ"ל, לונדון תשי"ח, עמ' ט"ו, ובהערה ט' שם, וכן בהוספות Burrows הנ"ל שם.</i> וכן קוראין לדובה הגדולה בלשונות שמיות העתיקות, עיין מ"ש לעיל, הערה 22. ובפרקי דר"א פ"ז: כל מאורי האור הגדולים נתונים בדרום, חוץ מן העגלה שהיא נתונה בצפון. ולפ"ז אין ספק שהכוונה למזלת ursa maior, לדובה הגדולה שאינה זזה מן הצפון.
<small>31.</small> <b>אמ' ר' יוסה אין אין יכול לרבעה כמין עולם וכו'. </b>בירושלמי פ"ה ה"א, כ"ב ע"ג: אמר ר' יוסה אם אין יודע לכוין את הרוחות, צא ולמד מן התקופה וכו'. וכ"ה בבבלי הנ"ל: ר' יוסי אומר אם אינו יודע לרבעה וכו', ופירש"י: שאינו מכיר מזלות הללו. אבל בר"ח נ"ו א' ובס' העתים, עמ' 80, מעתיקים מן הירושלמי: מי שאין יכול לכוון וכו', וכע"ז אף בבבלי בכי"י ובראשונים, עיין דק"ס, עמ' 225. 
<small>32.</small> <b>מקום שחמה יוצאה ביום קצר ושוקעת ביום קצר זהו פני דרום וכו'. </b>וכ"ה בבבלי הנ"ל בשינוי סדר. כלומר מתאר את הצפון ואח"כ את הדרום. והנה ביום הקצר החמה עולה בדרום מזרח והולכת בדרום ושוקעת בדרום מערב, ובלילה היא סובבת ג' רוחות (מערב צפון מזרח), ומכאן ואילך החמה זזה בזריחתה לצד צפון, וחוזרת לדרום והולכת לצד מערב ושוקעת במערב ממול מקום הזריחה, ובתקופת ניסן היא עולה באמצע הרקיע, חוזרת לדרום והולכת ושוקעת באמצע הרקיע. מיכאן ואילך היא מתקרבת יותר לצפון, חוזרת לדרום והולכת למערב ושוקעת במערב מול מקום זריחתה, ובתקופת תמוז היא עולה בצפון מזרח, חוזרת לדרום והולכת לצד מערב ואח"כ לצפון ושוקעת בצפון מערב (כלומר מקיפה את המזרח, הדרום ואת המערב, ובלילה סובבת את הצפון). מכאן ואילך היא זזה בזריחתה לצד דרום וכו'. וכל הדברים הללו אינם אלא בקירוב ולא בדיוק גמור, כמו שאמר רב משרשיא בבבלי שם. ועיין בפרקי ר"א פ"ו, הוצ' הרד"ל, ט"ו ע"א, ובהערות שם. ועיין בבלי ב"ב כ"ה ב' וקה"ר פ"א, ו'.<br>ובירושלמי הנ"ל: ממקום שהחמה זורחת באחד בתקופת תמוז (כלומר, בצפון מזרח) עד מקום שהיא זורחת באחד בתקופת טבת (כלומר, בדרום מזרח) אילו פני מזרח. ממקום שהחמה שוקעת באחד בתקופת טבת (כלומר, בדרום מערב) עד מקום שהיא שוקעת באחד בתקופת תמוז (כלומר, בצפון מערב) אילו פני המערב. והשאר צפון ודרום. והיא היא, אלא שהתוספתא והבבלי נתנו סימנים בדרום וצפון, והירושלמי במזרח ובמערב.
<small>35.</small> <b>הולך אל דרום, ביום. וסובב אל צפון, בלילה. </b>שהרי אין לך יום שאין החמה הולכת בו בדרום, ואין לך לילה שאין החמה סובבת בו בצפון, עיין מ"ש לעיל. 
<small>35-36.</small> <b>סובב סובב הולך וגו', זה הוא מזרח ומערב. </b>בבבלי הנ"ל מוסיף: פעמים מהלכתן (כלומר, בימים הארוכים) ופעמים מסבבתן (כלומר, בימים הקצרים). 

Halakhah 7

<small>36.</small> <b>אלו שמתעברין עמה נפש שהיא ארבע על ארבע. </b>בבלי נ"ה ב'. ובתוספות רי"ד מהדורא תניינא שם (ה' סע"א מן הספר): בתוספתא בפ' ר"א אומר<sup class="footnote-marker">23</sup><i class="footnote">עיין לעיל הע' 21.</i> תניא ואלו שמתעברין עמה נפש שהיא ד"א על ד"א<sup class="footnote-marker">24</sup><i class="footnote">וכוונתו להביא ראייה מן הסיפא, מבור שיח ומערה, שלעניין עיבור אין צורך אלא בראוייה לדידה, והאריך בזה בשו"ת שלו כ"י קנטבריא סי' ל"ה, 70 סע"ב ואילך, ועיי"ש 72 ע"א.</i> כו'. ובמשנתנו פ"ה מ"א: וגשרים ונפשות שיש בהן בית דירה. ומפרשת כאן התוספתא שבנפש בית דירה לאו דווקא אלא כוונתו שהיא ראוייה לדירה, והיינו שהיא ארבע על ארבע. ופירש"י נ"ה ב' ובתוספות נ"ג א' ד"ה וגשרים שסתם נפשות יש בהן דירה, לשומר, ולפיכך אעפ"י שאינו דר בה דירה היא, ועיין גם בתוספות נ"ה ב' ד"ה נפש. והנפשות שלהן כשלא היו אטומות היו ראויות לדירה,<sup class="footnote-marker">25</sup><i class="footnote">וכן במשנתנו ספ"ה: בזמן שאין בה דיורין וכו', ופירשו בירושלמי ובבבלי שהכוונה שאינה ראויה לדיורין. ועיין ירושלמי סוכה פ"א ה"ב, נ"ב ע"ב, ובבלי שם י' א'.</i> ואת ארון המת היו בונים בכותלה של נפש, ואפשר היה להכנס לנפש בטהרה, עיין תוספתא אהלות פ"י ה"ז. ואף לנפש אטומה היו סומכים סוכות מסביב, עיין אהלות פ"ז מ"א. וכנראה שעשו כן גם בירושלים לנפשות אטומות של מלכים<sup class="footnote-marker">26</sup><i class="footnote">עיין במקורות שציין ר"י בראנד בספרו כלי החרס בספרות התלמוד, עמ' ס"ט ואילך.</i> ונביאים שלא פינו אותן (עיין להלן ב"ב פ"א הי"א ומש"ש), ואפשר היה לאכול את הפסח בסוכות שסמכון לנפש, עיין תוספתא אהלות ספ"ז. ובירושלמי פ"ה ה"א, כ"ב ע"א, אמרו שאפשר היה לעבר את בית מעון וטבריא ע"י נפשה דסיריקון שצרפוה לשאר פיגמין, עיין מ"ש בספרי הירושלמי כפשוטו, עמ' 292.<br>ואשר "לארבע על ארבע" הרי פחות מכאן, אפילו בית אין עושין אותו עיבור לעיר, כמפורש בספרי כי תצא סוף פי' רכ"ט, עמ' 262 ובמקבילות, עיין מ"ש לעיל, שו' 22, ד"ה כיצד מעברין.
<small>37.</small> <b>אמ' ר' יהודה כתליה וחזיזיה מתעברין עמה. </b>בבבלי הנ"ל חסרה בבא זו. אבל בירושלמי פ"ה סה"א, כ"ב ע"ג: תני בשם ר' יודה אף זיזיה וכתליה היו נמדדין עמה. ומלשון התוספתא כאן משמע שהכוונה לנפש. אבל יותר נראה שבבא זו מוסיפה על משנתנו הנ"ל שאף זיזה וכותליה של העיר נמדדין עם העיר, ומתחיל למדוד מן הכותל החיצוני, או מן הזיז. ועיין בבלי ב"ב ו' רע"ב.<br>ואשר לכתיב "חזיז" במקום "זיז" כ"ה אף בתוספתא אהלות פי"ג הי"א. ובר"ש שם ספי"ב: חזיזין כמו חזיזין בה"א, עיין מ"ש בתס"ר ח"ג, עמ' 135. ולעיל שם בר"ש פי"א רמ"ח: החדות כמו הדות, אלא בלשון משנה דסדר טהרות כולן כתובין חדות, והוא ששנינו בכל מקום בור ודות וכו'. ועיין במבוא לנוה"מ למהרי"ן אפשטין, עמ' 1208, 1233. ובתרביץ ס"א ש"ג, סוף עמ' 132, העיר על השינויים: צובה, חצובה; סחוס, חסחוס: שיפה, חשיפה, וכדומה.
<b>הגשר והקבר שיש בהן וכו'. </b>בבלי נ"ה ב' הנ"ל. ובמשנתנו רפ"ה: וגשרים ונפשות שיש בהן בית דירה. ועיין מ"ש לעיל, שו' 36. 
<small>38.</small> <b>בית ע"ז וכו'. </b>בגאון יעקב נ"ה ב' כתב: הא דלא חשיב מתהני מעכו"ם צריך תלמוד. ושמא הכוונה לבתי ע"ז-מערות (ἅδυτα ,μέγαρα), וקרקע עולם אינו נאסר בהנאה. ואם אין שם דירה לכומרין דינן כקברות. 
<b>האוריות והאוצרות שבשדה וכו'. </b>וכ"ה ("והאוריות") בבבלי הנ"ל בכמה דפוסים ישנים ובראשונים, עיין דק"ס, עמ' 223, הערה ט'. וכבר פירשו לנכון שזו היא המלה הלועזית ὡρεῖον, horreum, מחסן, אוצר. עיין מ"ש לעיל ח"ב, עמ' 691, שו' 72. 
<small>39.</small> <b>בור שיח ומערה וכו'. </b>בברייתא שבבבלי הנ"ל, נמנו הדברים הללו בין המקומות שאינם מתעברים עם העיר. ואח"כ שאלו שם: והתני ר' חייא מערה מתעברת עמה? אמר אביי כשיש בנין על פיה וכו'.<sup class="footnote-marker">27</sup><i class="footnote">ועיין הפירוש בתוספות ובריטב"א שם.</i> ובתוספ' רי"ד שם מהדורא תניינא (ה' סע"א מן הספר): והא תאני ר' חייא מערה מתעברת עמה בתוספתא וכו' ובור שיח ומערה, ותניא נמי התם (להלן, שו' 53) אמר ר"ש יכול אני שיהא עולין מטבריא לצפר (צ"ל: לצפר'), ומצור לצידן, מפני מערות ומגדלים שביניהן, עיין מש"ש. ולפי פשוטו חולקת התוספתא והירושלמי על הבבלי הנ"ל וסוברים שכל מקום שראוי לדירה מתעבר עם העיר, ואף איצטדין (ירושלמי פ"ה ה"א, כ"ב ע"א) ואויר חצר<sup class="footnote-marker">28</sup><i class="footnote">ירושלמי שם סה"א, כ"ב ע"ג, וכפירוש הראשונים, עיין מ"ש בירושלמי כפשוטו, עמ' 296, בירושלמי הוצ' ראם ובס' ניר שם. ועיין מ"ש לעיל פ"ב, הע' 51.</i> מתעברים עם העיר. ועיין מ"ש להלן, שו' 43–44, ד"ה כמה יהוא קרובין. ועיין בפי' רבינו יהונתן על הרי"ף ד"ה ומערה. וצ"ע. 
<b>וגדיר. </b>בבבלי הנ"ל<sup class="footnote-marker">29</sup><i class="footnote">וכ"ה בכי"י ובראשונים. והר"מ בפכ"ח מה' שבת ה"ד לא העתיקה.</i> נמנה גדר בין אלו שאין מתעברין עמה. וכנראה שהכוונה לגדר, חורבה,<sup class="footnote-marker">30</sup><i class="footnote">עיין מ"ש לעיל שבת פ"א, שו' 2, ד"ה וכן גדר.</i> וסובר הבבלי שחורבה שבשדה, שהיא רחוקה מן העיר, אלא שיש בינה ובין העיר פיגמין, אינה מתעברת מן העיר, מפני שיריאים לדור בה, עיין בבלי ס"א ב' ובפי' ר' יהונתן על הרי"ף ספ"ה במשנה שם. והתוספתא והירושלמי סוברים שגדר מתעבר עם העיר, מפני שיש לה מחיצות. ולעיל פ"ג, הערה 55 הראינו שאף איסטווניות מתעברות עם העיר. ועיין להלן פ"ה, שורה 9, ד"ה עיר של רבים ומש"ש. 
<b>ובורגנין שבתוכה וכו'. </b>וכ"ה בבבלי הנ"ל. 
<b>ובית שבים. </b>עיין בפירש"י. ובבבלי להלן שם אמרו שהוא עשוי להכניס בתוכו כלים שבספינה. ונראה שהכוונה לארבע מחיצות בים עצמו, עיין ר"מ פכ"ח מה' שבת ה"ג.<sup class="footnote-marker">31</sup><i class="footnote">ועיין ר"ח ג"ז סע"ב.</i> 

Halakhah 8

<small>40.</small> <b>ואילו שאין מתעברין וכו'. </b>כל הברייתא בבבלי הנ"ל, אלא שהוסיפו שם בור שיח ומערה וגדר, עיין מ"ש לעיל, ריש שו' 39. 
<b>שנפרצה משתי רוחותיה וכו'. </b>וכ"ה בבבלי הנ"ל, ועיי"ש שנסתפקו אם יש עליה תקרה. ועיין בירושלמי פ"ה סה"א, כ"ב ע"ג, ומ"ש לעיל, הערה 28. 
<small>43.</small> <b>שובך שבתוכה. </b>בכי"ע: ושובך שבשדה. ואצל צוקרמ' בטעות: <b>ושוק</b> שבשדה. ובכי"ל ככי"ע. 

Halakhah 9

<small>43-44.</small> <b>כמה יהוא קרובין לעיר ויהיו מתעברין עמה שבעים ושיריים על שבעים ושיריים וכו'. </b>הברייתא קשה מאד. וכנראה שיש כאן אשגרה, והמלים "על שבעים וכו' ואחד ושליש" אינן שייכות לכאן, כמו שהגיה בעל גאון יעקב, נ"ז ב'. ושמא יש כאן השמטה, וצ"ל: שבעים ושיריים. [ולא יהא בהן יותר משבעים ושיריים] על שבעים ושיריים, שהן מאה וארבעים ואחד ושליש (כלומר, בשני הצלעים), והכוונה לבור שיח ומערה, בורגנין שבשדה ובית שבים שנשנו ברישא, ואם יש בהם יותר מבית סאתים דינם כקרפף שלא הוקף לדירה (עיין לעיל פ"ב ה"ט ובמקבילות), ואינם מתעברים עם העיר, עיין ירושלמי פ"ה ה"ז, כ"ג ע"א, ובס' ניר שם. ועיין מ"ש בפירוש התוספתא באו"ש פכ"ח מה' שבת ה"א ד"ה ובתוספתא, וקשה להדחיק את פירושו לתוך התוספתא.<br>ובתוספות בכורים ובנמשכים אחריו פירשו ע"פ שיטת ר"ת<sup class="footnote-marker">32</sup><i class="footnote">בתוספות סוכה נ"ג ב'. ועיין בתוספ' כאן נ"ז א' ד"ה רב הונא.</i> שאף לבית בודד נותנים שבעים אמה ושיריים, מחוץ לשבעים ושיריים הסמוכים לעיר שהן קרפף העיר, ואף כאן פירושו שיהו קרובין שבעים אמה ושיריים על (כלומר, נוסף)<sup class="footnote-marker">33</sup><i class="footnote">דוגמת "על בנותי" בלשון המקרא, או "נושאין על האנוסה" בלשון המשנה. ועיין לעיל פ"א הע' 70.</i> שבעים אמה וכו'. אבל פירוש זה קשה, שהרי הברייתא מפרשת את הרישא, את המקומות שמתעברים עם העיר, ורובם הן דירות גרועות, ולמקומות הללו אף לשיטת ר"ת אין נותנין קרפף, עיין במאירי נ"ז א' ד"ה זהו ביאור (ל"ט ע"ג מן הספר). ובגאון יעקב נ"ז ב' ד"ה אמר הר"מ אף הוא פירש את התוספתא בדרך זו, והביא ממנה ראייה לשיטת ר"ת הנ"ל, אלא שהסיק: ומסתברא דט"ס היא וכו', עיי"ש. ואגב שהזכירה הברייתא שבעים אמה ושירים הביאה את דברי ר' יהודה להלן, שאין להם עניין ישר להלכה שלנו, ומקומם להלן הי"ב, ועיין בתוספות כ"ג ב' ד"ה דבר. ועצם שיטתו של ר"ת אינו מוסכם ע"י רוב הראשונים.
<small>45-46.</small> <b>ר' יהודה אומ' חוץ לשבעים ושירים היה שם דבר מועט וכו'. </b>בבלי כ"ג ב'. ועיין בירושלמי פ"ב ה"ה, כ' ע"ב, ובראשונים שצוינו בירושלמי כפשוטו, עמ' 253. ולעצם העניין והחשבון עיין מ"ש ר' שלום דייכעס בספרו של הגרי"ח דייכעס "דרשות מהרי"ח" בהקדמה, עמ' 111.<br>ולפי פירושנו הנ"ל (שיש כאן השמטה) עונים דברי ר' יהודה על מה שאמרנו לעיל ששבעים אמה ושיריים על שבעים אמה ושיריים הן מאה וארבעים ואחד ושליש בשני הצלעות, כלומר, כל צלע הוא שבעים אמה ושני שלישים, וכמו שאמרו בירושלמי פ"ב הנ"ל: ותני שמואל בשני שלישי אמה שנו,<sup class="footnote-marker">34</sup><i class="footnote">כ"ה בירושלמי כלאים פ"ו ה"ה, ל' ע"ג. וכן גרסו גם בירושלמי כאן הר"ח כ"ג ב' ובס' העתים, עמ' 85. ולפנינו בטעות: <b>אמה</b> ושני שלישי אמה שנו.</i> כלומר, השירים הם שני שלישי אמה מכל צד. וע"ז אמר ר' יהודה שהחשבון אינו מדוייק לגמרי, מפני שהשורש המרובע של חמשת אלפים אמה (=חצר המשכן) הוא מספר אירציונלי, ויש בו יותר משבעים אמה ושני שלישים, עיין במאמרו של דייכעס הנ"ל. ועיין בבלי כ"ג ב' הנ"ל ובראשונים שצוינו לעיל, הערה 34.

Halakhah 10

<small>47-48.</small> <b>אפי' בית לפנים מן הבית וכו'. </b>כלומר, אפילו אם הבית החיצוני והמגדל החיצוני היו מחוץ לשבעים אמה ושיריים לעיר מכניס את החיצון לאמצע העיבור (עיין מ"ש לעיל, שו' 25–26, ד"ה מכניסו לאמצע), ומרבע את כולו. ולכאורה תמוה מה היא הרבותא בבית לפנים מבית, והרי הבתים מצטרפים כשאין ביניהם שבעים אמה ושיריים, ואפילו אם יש ריוח בין הבתים מכניסן לאמצע (עיין ירושלמי פ"ה ה"א, כ"ב ע"ב, ובבלי כ"א א'). וכנראה שהכוונה היא למקרה שהגיעה המדה לבית שבסוף העיבור,<sup class="footnote-marker">35</sup><i class="footnote">כגון שעיבור העיר נמשך עד אלפים אמה, או שהיה משכו של העיבור כמשך העיר, אפילו היה פחות מאלפים אמה, עיין בירושלמי שהזכרנו בפנים.</i> ובכגון דא אין מותחין יותר את עיבור העיר, אפילו אם הבתים שלהלן הם בתוך שבעים אמה ושיריים לבתים שבסוף העיבור. ומלמדת הברייתא שאם הגיעה המדה בתוך אמצע הבית שמקצתו עומד מחוץ לגבול העיבור מכניסים את כל הבית לתוך העיבור. ובית הנתון לפנים מבית (כלומר שנכנסים מאחד לשני בלי הפסק חצר ביניהם) וכן מגדל לפנים ממגדל נחשבים כבית אחד. ועיין מ"ש להלן, שו' 50, ד"ה אלא. 
<small>49.</small> <b>והגיע המדה למערה וכו'. </b>כלומר, סוף מדת העיבור שאין נותנין מכאן ולהלן שבעים אמה ושיריים, עיין מ"ש לעיל. 
<small>50.</small> <b>אלא אומד מכנגד פתחה של מערה וכו'. </b>כלומר, דווקא אם המערה היא בתוך השטח המתעבר מכניסים את כולה לתוך העיבור,<sup class="footnote-marker">36</sup><i class="footnote">לשיטת התוספתא והירושלמי, עיין מ"ש לעיל, שו' 39, ד"ה בור.</i> אבל אם סוף מדת העיבור הגיע למערה אין רואין אותה כבית העומד מקצתו בתוך גבול העיבור ומקצתו חוצה לו, שמכניסים את כולו. והטעם הוא שאין מכניסים לסוף מדת העיבור אלא בניין שמחיצותיו ניכרות, ורואין אותו כאילו כולו בפנים. אבל מערה אין מחיצותיה ניכרות, ואפילו אם היא רשות היחיד גמורה ויש בה דיירין, אין מכניסים את כל גגה לתוך העיבור בכגון דא. אבל כנגד פתחה שיש שם בניין ודלתות דינה כבית (ונותנים לה ד' אמות?), ואומד שיעור כנגד פתחה ומכניסה לתוך העיבור. ועיין להלן. 
<small>50-51.</small> <b>אחד מערה ואחד מגדל וכו'. </b>כלומר, מתעברים עם העיר לשיטת התוספתא, עיין מ"ש לעיל, שו' 39, ד"ה בור. 
<small>51.</small> <b>מה בין מערה למגדל גג המערה הרי הוא כארץ וכו'. </b>כלומר, אם סוף מדת שטח המתעבר חל בתוך מערה אין מכניסים את כל המערה, מפני שגגה כארץ, ואין מחיצותיה ניכרות. אבל אם חל במגדל הרי מחיצותיו ניכרים וגגו כעיר, וכולו נכנס לעיבור העיר. ועיין מ"ש לעיל פ"ג, שו' 46–47, ד"ה ובירושלמי. 
<small>52.</small> <b>במי דברים אמורים וכו'. </b>עיין מ"ש על צורה זו לעיל ח"א, עמ' 227, הערה 14. 
<small>52-53.</small> <b>במידת העיבור, אבל במידת התחום אפי' כלת וכו'. </b>כלומר, דווקא בסוף שטח המתעבר שחל בחצי ביתו (או בבית לפנים מבית או במגדל) מכניסים את כל הבניין לתוך העיבור, אבל במדת התחום, כשמדד אלפים אמה מסוף העיבור והגיעה מדתו לחצי ביתו, אין לו אלא חצי ביתו, כמשנתנו ספ"ה. ועיין בבלי מ"ב ב' ובתוספות שם ד"ה וכלתה. 

Halakhah 11

<small>53-54.</small> <b>אמ' ר' שמעון יכולני אני שיהו עולין מטבריא וכו'. </b>בכי"ע ובתוספות רי"ד נ"ה ב' (ה' סע"א מן הספר): יכול אני וכו'. ובכי"ל: יכולני שיהו עולין וכו'. ובתוספ' רי"ד הביא מכאן ראייה שמערה מתעברת עם העיר, והעתקנו את הפיסקא לעיל, שו' 39, ד"ה בור. ובירושלמי פ"ה ה"א, כ"ב ע"ב, הביאו מתחילה ברייתא זו לראייה שנותנין פגום לפגום, ואח"כ למדו מכאן שנותנין עיבור לעיבור, ודחו: כאן להילוך וכאן לעיבור. כלומר, מותר להלך בין הבתים והפגומים, אם אין ביניהם יתר משבעים אמה ושיריים, עד סוף המדינה. אבל לעניין עיבור אין מתעברין עם העיר אם הם נמשכים יותר מאלפים אמה, או יותר מגודל העיר עצמה, אפילו פחות מאלפים אמה, עיין מ"ש לעיל, שו' 25–26, ד"ה והרשב"א. 

Halakhah 12

<small>55-56.</small> <b>לכל עיירות נתנו קרפיף דברי ר' מאיר. וחכמים אומ' לא נתנו קרפיף אלא בין שתי עיירות. </b>משנתנו פ"ה מ"ב, ושם מוסיף: אם יש לזו שבעים אמה ושירים, ולזו שבעים אמה ושירים, עושה קרפף לשתיהן להיות כאחת. ועיין להלן בסמוך בתוספתא ומש"ש. וכדי להבין את הברייתות כאן עלינו לברר מתחילה את שיטת הבבלי והירושלמי כאן. בבבלי נ"ז א' אמרו: רב הונא אמר נותנין קרפף לזו וקרפף לזו, ומה שאמרו חכמים לא אמרו קרפף אלא בין שתי עיירות כוונתן תורת קרפף. אבל חייא בר רב אמר שלחכמים אין נותנין אלא קרפף אחד בין שתי עיירות, והקשו עליו מסיפא של משנתנו: אם יש לזו שבעים אמה ושיריים ולזו שבעים אמה וכו', ותירצו שהבבא "וחכמים אומרים וכו' " הוא מאמר המוסגר, והסיפא חוזרת לדברי ר' מאיר.<br>ובירושלמי פ"ה ה"ב, כ"ב ע"ג: רבנין דורשין וכו', מיכן <b>שאין</b><sup class="footnote-marker">37</sup><i class="footnote">כ"ה בכי"ל וברשב"א נ"ז א'. ולפנינו בטעות: שנותנין.</i> נותנין קרפף לעיר. הדא אמרה שנותנין קרפף לעיר,<sup class="footnote-marker">38</sup><i class="footnote">כלומר סיפא של משנתנו: אם יש לזו שבעים וכו', כקושיית הבבלי. ועיין בתוספות נ"ז א' מ"ש בשם הר"י. ובפי' רבינו הלל לספרי כי תצא, ס"ט ע"ג: <b>תוספ' ר' יצחק</b> כיצד מעבדין וכו', והוא גליון שנכנס לפנים, וכוונתו לתוספות ר"י הו"ל שהיה לפניו בדף נ"ה א', עיי"ש. וכן כתב הרשב"א ועוד שלפי החכמים עיירות לאו דווקא, שהרי בתים בודדים בתוך שבעים אמה ושיריים אף הם מתעברים עם העיר, אלא אגב שנקט ר' מאיר עיר נקטו גם הם עיר. ועיין במאירי שם שתירץ אחרת. ולעיל, שו' 25–26, ד"ה והרשב"א, וכן לעיל בסמוך הראינו שלשיטת הירושלמי קיימות כמה הגבלות בעניין עיבור בתים בודדים, אבל כשמעבדים כפרים, אפילו הם גדולים ככפר ביש וכפר שיחלייא וכו' כולם מתעברים כאחד.</i> ר' יעקב בר אחא ר' אבונה ר' נחום בשם שמואל בר אבא סלקת מתניתא, כלומר, המשנה עלתה (נגמרה) במאמר החכמים, והסיפא היא מדברי ר' מאיר, כתירוץ הבבלי לחייא בר רב, עיין מ"ש בספרי הירושלמי כפשוטו, עמ' 297. והנה כבר הוכחתי בכ"מ<sup class="footnote-marker">39</sup><i class="footnote">הירושלמי כפשוטו, עמ' 80, נספח להלכות הירושלמי להר"מ, עמ' ס"ח, לעיל ח"ב, ריש עמ' 733.</i> שדיבור זה ("סלקת מתניתא") בא במקום שאנו חותכים את המשנה בכח. ולא עוד אלא שכן מוכח מסוגיית הירושלמי עצמו, שהרי שמואל בר אבא בירושלמי הוא סתם שמואל שבבבלי,<sup class="footnote-marker">40</sup><i class="footnote">ואין לערבבו עם ר' שמואל בר אבא שהוא מן האמוראים האחרונים, ונזכר בתואר "רבי". וכאן אמר ר' נחום בשמו, שהוא מן האמוראים הראשונים, עיין בתולדות תנאים ואמוראים לר"א היימן, עמ' 920.</i> ולהלן בסמוך אמרו שם: וכן שלשה כפרים המשולשין כו' (כלומר, משנתנו פ"ה מ"ג). שמואל אמר בעשויים שורה, בר קפרה אמר בעשויים צובה<sup class="footnote-marker">41</sup><i class="footnote">חצובה, כלי שיש לו שלש רגלים, שתים זו כנגד זו, ואחת יוצאה זנב.</i> וכו'. ושמואל שמעמיד את משנתנו בשלשה כפרים העשויים שורה<sup class="footnote-marker">42</sup><i class="footnote">שעליהם אמרו: אם יש בין שנים החיצונים מאה וארבעים ואחד ושליש עשה האמצעי את שלשתן להיות כאחד.</i> בהכרח סובר שלחכמים אין נותנין אלא קרפף אחד בין שתי עיירות, שאם לא כן אין צורך בכפר האמצעי, שהרי אם אין בין החיצוניים אלא מאה וארבעים ואחת, ונותנין קרפף לכל אחד ואחד, הם מתעברים כאחד בלי האמצעי. אלא ששמואל לשיטתיה לעיל שם שאמר "סלקת מתניתא" והסיפא היא מדברי ר' מאיר, ומשנה ג' כחכמים שאין נותנין אלא קרפף אחד לעיר. וכן הסיקו ברשב"א, ריטב"א ומאירי בסוגיין שחייא בר רב (שסובר שאין נותנין אלא קרפף אחד לעיר לחכמים) מפרש את משנה ג' שהכפרים עשויין שורה, כשמואל בירושלמי, וכפשוטו של הבבלי נ"ז ב'.<br>נמצאנו למדים שבירושלמי לא נזכרה כלל שיטת רב הונא<sup class="footnote-marker">43</sup><i class="footnote">עיין מה שהאריכו הראשונים בשיטת רב הונא בבבלי במקומו. ועיין ר"מ פכ"ח מה' שבת ה"ה, ומה שהאריך במרכבת המשנה שם.</i> שלחכמים נותנין שני קרפיפים לשתי עיירות. ואעפ"י שבר קפרא מעמיד את משנת כפרים המשולשים בעשויים צובה, אין מכאן ראייה שסובר כרב הונא, אלא שמדייק כן מלשון המשנה, ואף הוא סובר כשמואל<sup class="footnote-marker">44</sup><i class="footnote">שהנה שמואל שמעמיד את משנתנו בעשויים שורה בהכרח סובר שאין בין כל אחד ואחד אלא שבעים אמה ושיריים, ומזה נראה שאף בר קפרא סובר שאין בין האמצעי והחלל שבין החיצוניים יותר משבעים אמה ושיריים, אלא שלשמואל דין הכפר האמצעי כדין כל פיגם שמצטרף לעיר, וממילא נעשה עיבור לשתי עיירות (ועיין מ"ש לעיל הע' 38), אבל בר קפרא סובר שבזה נבדל כפר מפיגם, שרואים את הכפר כאילו הוא באמצע, ואפילו רחוק יותר משבעים אמה ושיריים מן החיצוניים. אבל אף הוא אינו מתעבר עם החיצוניים אלא דווקא אם אינו רחוק יותר משבעים ושיריים מאמצע החלל בקו ישר, וחולק על הבבלי, ועיין מ"ש להלן, הערה 48, בפירוש המשך הירושלמי שם.</i> שאין נותנין אלא קרפף אחד לשתי עיירות, עיין בתוספות נ"ז ב' ד"ה אלא. ולא עוד אלא שמלשון רב הונא (בשם רב) עצמו בירושלמי שם (רה"ב, עיין מ"ש בירושלמי כפשוטו, עמ' 296) משמע שלחכמים אין שום יסוד לתת קרפף לעיר, ובשתי עיירות קרפף אחד מחברן, כדין כל שבעים אמה ושיריים שהם מתבטלים בין שני מקומות מיושבים.<sup class="footnote-marker">45</sup><i class="footnote">ולפיכך אמרו בירושלמי שהעתקנו לעיל ד"ה ובירושלמי: הדא אמרה שנותנין קרפף לעיר, כלומר מי שאומר שבין שתי עיירות נותנין שני קרפיפים מוכרח לסבור שנותנין קרפף אפילו לעיר אחת. ודחו שר' מאיר הוא שאומר כן, כמו שכתבנו לעיל בפנים.</i> ושיטת התוספתא כשיטת הירושלמי.
<small>57.</small> <b>אם יש לזו שבעים ושיריים ולזו שבעים ושיריים וכו'. </b>וכע"ז בד. אבל בכי"ע ובכי"ל חסרה בבא זו. ומכיוון שכי"ע וכי"ל הם ממוצא שונה, וכי"ו וד הם ממוצא אחד, הרי כאילו יש לפנינו שני עדים כנגד עד אחד. ולפי גירסא זו הברייתא הסמוכה דבוקה לדברי חכמים ולקרפיף אחד. ברם קשה להניח שמי שהוא הוסיף בבא זו מדעתו, ואפשר שיסודה בבתי המדרש שבבבל ובשיטת רב הונא, עיין מ"ש לעיל ח"ב, עמ' 633, ד"ה נמצאנו למדים. ואפילו אם נניח שבבא זו מקורה בא"י, הרי אינה עדיפה ממשנתנו, ואף אותה פירשו בא"י שדברי החכמים הוא מאמר המוסגר, ובבא זו חוזרת לדברי ר' מאיר, וכמו שפירשו את משנתנו בירושלמי (ובבבלי לשיטת חייא בר רב). 
<b>מכניסן לאמצע וכו'. </b>כלומר, רואין את הקרפיפים כאילו הן בתוך העיר, והעיירות מתחברות יחד. 
<small>58-59.</small> <b>היו שלשה מגדלים והאמצעי מובלע בינתים וכו'. </b>ברייתא זו סמוכה למשנתנו פ"ה מ"ג: וכן שלשה כפרים המשלשין, אם יש בין שנים החיצונים מאה וארבעים ואחד ושליש, עשה האמצעי את שלשתן להיות כאחד. ולעיל הבאנו את המחלוקת בירושלמי אם משולשין פירושו שלשה העומדים בשורה אחת, או שכוונתו שהיו עשויין חצובה, כלומר אחד כנגד אחד, ואחד יוצא זנב, כמין סגול. ובירושלמי כפשוטו, עמ' 297, הבאתי את הירושלמי בב"מ פ"ב ה"ג, ח' רע"ג, שהשוו שלשה מטבעות עשויות מצובה למצובה של כפרים משולשים של משנתנו, עיי"ש. ובניגוד למצובה זו אמרו שם שאם היו שלש מטבעות עשויין גודלין חייב להכריז. ובבבלי שם כ"ה א': שלשה מטבעות זה על גב זה (פיסקא ממשנתנו שם) וכו', והוא שעשויין כמגדלין. תניא נמי הכי (תוספתא שם פ"ב ה"ז) מצא מעות וכו' עשויין כמגדלים (בתוספתא: עשויות מגדלות) חייב להכריז, ואלו הן עשויין כמגדלים (בתוספתא: וכמה הוא מגדלין), שלשה מטבעין זה על גב זה. ומן הירושלמי בב"מ הנ"ל מוכח שמגדלים ומצובה אינם היינו הך, אלא מגדל היא צורה שיש לה לכל הפחות שלש שכבות אחת על גבי השניה, והתחתונות רחבות יותר מן העליונות.<br>ולפיכך קרוב לוודאי שאף בתוספתא כאן הכוונה כן, והיינו שהיו שלשה מגדלים, שלש מדרגות,<sup class="footnote-marker">46</sup><i class="footnote">עיין תרגום יחזקאל ל"ח, כ'. ודחוק לפרש שהכוונה לישובים קטנים של מגדלים בהקבלה לערים וכפרים של משנתנו הנ"ל, וכמו שאמרו בדבה"א כ"ז, כ"ה: בערים ובכפרים ובמגדלות.</i> כלומר, שלשה כפרים עומדים בשורה למטה, שנים למעלה מהם כנגד הביניים של התחתונים, ואחד למעלה כנגד הבינים של האמצעים כזה @@@@ והתוספתא מלמדת שאם אין בין שני החיצוניים (לכל שני כפרים שיש כנגד חללם כפר קורא חיצוניים) אלא מאה וארבעים ואחד ושליש, מכניס את הכפר שכנגדם לתוך הבינים, והוא נידון לכאן ולכאן, ונמצא עכשיו רק קרפף אחד בין כל כפר וכפר, וכל הששה מתעברים כאחד.<sup class="footnote-marker">47</sup><i class="footnote">מפני שאתה רואה את האמצעיים כאילו הם באמצע החלל, ובזה מתחברים שני הכפרים החיצונים כאחד, ורואים את הקרפיפים כאילו מלאים בתים, ונמצאים האמצעיים בתוך שבעים ושיריים לשני הכפרים החיצוניים שנעשו עכשיו כפר אחד. וכל המגדל הוא כעיר אחת שהיא רחבה מראשה אחד, וצרה מראשה אחר, כלעיל שו' 24.</i> והברייתא שלנו כחכמים, וכשיטת הירושלמי, וכחייא בר רב בבבלי, עיין מ"ש לעיל. ועיין מ"ש להלן.<br>ומלשון התוספתא משמע שמדברים בכפרים האמצעיים שהם בתוך שבעים ושיריים לאמצע הביניים, אבל רחוקים יותר מן החיצוניים שהם בקו אלכסון שלהם. ואפשר שכן פירשו בא"י גם את משנתנו.
<small>59.</small> <b>אם אין בין שנים החיצונים מאה וארבעים וכו'. </b>קיצור לשון יש כאן, וצ"ל: [אלא] מאה וארבעים<sup class="footnote-marker">48</sup><i class="footnote">עיין מ"ש לעיל הע' 44, ולהלן שם בירושלמי פ"ה ה"ב, כ"ב סע"ג: ר' יעקב בר אחא ר' יוסה בשם ר' חנניה ובלבד שלא יהא האמצעי מופלג יותר מאלפים אמה. אמר [ר'] יוסה קשייתה קומי ר' יעקב בר אחא תנינן אם יש בין שני החיצונים מאה וארבעים ואחת ושליש עשה האמצעי שלשתן? ונראה שכוונת הקושיא היא כיצד אפשר לומר שאם אין האמצעי מופלג יותר מאלפים אמה הוא עושה את כל הכפרים כאחד. ומתרץ הירושלמי: להתיר שני החיצונים. כלומר, ר' חנניה לא כיוון אלא להתיר את שני החיצוניים שהכפר האמצעי נותן להם קרפף משני צדדיו (וסובר כבר קפרא בעניין רואים, עיין לעיל הע' 44), ואין אומרים "רואים" אלא להתיר את שני החיצוניים שיהיו כעיר אחת, אבל האמצעי בוודאי אינו מתחבר עם החיצוניים לעיר אחת. ואם הוא מופלג יותר מאלפים אמה אינו מתיר אף את החיצוניים. והירושלמי חולק על הבבלי נ"ז ב' שמוכח משם שאם האמצעי אינו מופלג יותר מאלפים אמה מעברים את כולם כאחד.</i> וכו'. וכע"ז גם בר"ח, נ"ז ב': ואין בין זה לזה ק"מ אמה וכו', וצ"ל: אלא ק"מ אמה, כמו שתקנו שם. 
<small>60.</small> <b>מכניסן לאמצע. </b>וכ"ה בד, כי"ע וכי"ל. ופירושו מכניסים את הכפר העליון לתוך שורה הבינונית ואת השורה הבינונית לתוך התחתונה. ועיין מ"ש להלן בסמוך. 
<small>60-61.</small> <b>היו עשוין שורה ואחרים ביניהן וכו'. </b>הנכון בכי"ע: היו עשויין שורה שורה וכו'. כלומר שהיו כאן שמנה כפרים, שלשה בשורה התחתונה ושלשה בעליונה, ושנים ביניהן, כנגד הביניים, כזה: @@@@ ואף כאן מכניס את האמצעים לבין החללים, ונידונים לכאן ולכאן, ונמצא שיש כאן קרפף אחד בין כל שני כפרים ומתעברים כולם כאחד, וכדברי החכמים במשנתנו, עיין מ"ש לעיל. והתוספתא מלמדת שאפשר לצרף את האמצעים לכל הצדדים, וכמו שבארנו לעיל, הערה 47.<br>ובירושלמי פ"ה סה"ב, כ"ב ע"ד: היו שנים, האמצעי מהו שידון לכאן ולכאן? והנכון כפירוש השני שבק"ע וכציורו שם.<sup class="footnote-marker">49</sup><i class="footnote">מ"ש בירושלמי שם אח"כ: מה צריכה כשהיו שנים מהלכין, אבל אם היה אחד מהלך נידון לכאן ולכאן הוא כנראה באשגרה מפ"ב ה"א, כ' ע"א, ומי שהוא תיקן ע"פ העניין כאן "מהלכין", במקום "מעלין". וכל הפירושים שנאמרו בירושלמי שם הם דוחקי דוחקין.</i> וכנראה שלא היתה לפניהם הברייתא שלפנינו.
<small>61.</small> <b>אם אין בין שורה החיצונה מאה וכו'. </b>וכ"ה בד. ובכי"ל: אם אין בין שנים החיצונים וכו'. ובכי"ע לנכון: אם היו בין שנים החיצונים וכו'. ואף בכי"ל צ"ל: אם אין בין שנים החיצונים [אלא] מאה וכו', עיין מ"ש לעיל, שו' 59, ד"ה אם אין. 

Halakhah 13

<small>62-63.</small> <b>ריבע את העיר ועשאה כטבלה מרובעת וכו'. </b>בבבלי נ"ו ב': המרבע את העיר עושה אותה וכו'. ופירש"י: המרבע עיר עגולה. ומדברים כאן בעיר עגולה שהקוטר שלה אלפים אמה, עיין להלן, שו' 67–68, ד"ה נמצאת העיר. ועיין לעיל, שו' 22 ואילך, ופ"ג, שו' 41. 
<small>63.</small> <b>ועשה את תחומה כטבלה וכו'. </b>בד: ועשה ומרבע כנגדן את תחומה וכו'. ובכי"ל: עושה תרומה בטבלה מרובעת וכו', וברור שצ"ל: עושה תחמה (ונתפרדה החי"ת לרי"ש וי"ו) וכו'. ובכי"ע: עושה את תחתיה כטבלא וכו'. וברור שאף שם צ"ל: עושה את תחומה<sup class="footnote-marker">50</sup><i class="footnote">המי"ם נתפרדה לכ"ף ויו"ד, והכ"ף נתחברה עם הוי"ו שלפניה, ויצא: תחתיה.</i> וכו'. ובבבלי הנ"ל: וחוזר ומרבע את התחומין, ועושה אותן כמין טבלא מרובעת וכו'. ובכי"ו הקריאה בספק, ואפשר לקרוא "החומה", כלהלן, שו' 66 (בכי"ו), ובשנו"ס לא הבאנוה, וברור שצ"ל: תחומה כבשאר נוסחאות. 
<small>63-64.</small> <b>אין מודד את האמצע מפני שהו כמפסיד וכו'. </b>בד: מפני שהוא מפסיד למזרח' וכו'. ובכי"ע ובכי"ל: מן האמצע מפני שהוא מפסיד וכו', ואף לפנינו צ"ל: אין מודד מן האמצע וכו'. ופירושו שאינו מודד אלפים אמה מאמצע הצלע, ואח"כ מעגל מסביב הזויות, כדי שאף שם לא יהיו לו אלא אלפים אמה, כמו מאמצע הצלע, "לפי שהוא מפסיד את הזויות, והתורה נתנה לתחומי העיר פיאות ואין כאן פיאות גמורות" (לשון הרשב"א נ"ו רע"ב סד"ה וכשהוא).<br>ובבבלי הנ"ל: לא ימדוד מאמצע הקרן אלפים אמה, מפני שהוא מפסיד את הזויות. ופירש הרשב"א הנ"ל: לא ימדוד אלפים מאמצע הקרן, ויאמר שאין לו בשום מקום, ואפילו בקרנות אלא אלפים אמה, כמו שיש לו בכל צידי התחומין, לפי שהוא מפסיד את הזויות וכו'. והוא ממש כעניין התוספתא אלא שניסחו אחרת. ועיין בפירש"י, באוה"ג, עמ' 47, ובמאירי בסוגיין.
<small>64-66.</small> <b>אלא מודד לקרן מזרחית צפונית, ונותן למזרחה צפונה אלפים אמה, ומודד לקרן מערבית דרומית, ונותן למערבה דרומה אלפים אמה, וחוזר ומרבעה. </b>כלומר נותן ריבוע של אלפים על אלפים בזוית מזרחית צפונית, וכן בזוית מערבית דרומית, ואח"כ מרבע את כולו, ונמצא שיכול ללכת מן הזוית באלכסון, עוד שמונה מאות אמה, עיין להלן, ובבבלי הנ"ל: אלא מביא טבלא מרובעת שהיא אלפים אמה על אלפים אמה, ומניחה בקרן באלכסונה. והיא היא. 
<small>66.</small> <b>ועושה את תחומה כטבלה וכו'. </b>וכ"ה בד (אלא ששם: כטבלא). ובכי"ו בטעות: ועושה את החומה כטבלה וכו'. ובכי"ע: ועושה אותה כמין טבלא וכו'. ובכי"ל ועושה אותה בטבלה וכו'. 
<small>67-68.</small> <b>נמצאת העיר מושכרת ארבע מאות אמה אילך וארבע מאות אמה אילך. </b>וכ"ה ("מושכרת") גם בכי"ל. ובד: מושכתו, ובכי"ע ובבבלי: משתכרת, והיא מושכרת, היא משתכרת. והעיר כאן כוונתו לעיר העגולה שריבעו אותה. ובעיר שקוטרה אלפים אמה עסיקינן. וחצי קוטרה (radius) מן המרכז עד המקום שהוא נוגע בריבוע שסביבה הוא אלף אמה, וכשמותחים אותו עד הזוית שבריבוע שמסביב העיגול, הוא אלף וארבע מאות אמה, שהרי אמרו (נ"ז א' ובמקבילות): כל אמתא בריבוע, אמתא ותרי חומשי באלכסונה,<sup class="footnote-marker">51</sup><i class="footnote">כבר ידעו הראשונים שאין חשבון זה אלא בערך, כיחס היתר אל הצלע במשולש שזויתו היא °90 ושני צלעיו שוים.</i> ונמצא מרויח שני חומשין של אלף אמה, שהן ארבע מאות אמה מצפון, וכן מרויח בדרום. וזהו לעניין העיר עצמה, אבל לעניין התחום, שהקו הישר שלו הוא אלפים אמה מכל צד, משתכר באלכסונו פי שתים, כלומר, שמונה מאות אמה, מכל צד.<br>וכ"ה בבבלי הנ"ל: נמצאת העיר משתכרת ארבע מאות לכאן וארבע מאות אמה לכאן, נמצאו תחומין משתכרין שמונה מאות אמה לכאן ושמונה מאות אמה לכאן, נמצאו העיר ותחומין משתכרין אלף ומאתים לכאן ואלף ומאתים לכאן.

Halakhah 14

<small>68.</small> <b>כיצד מקרדין בהרים וכו'. </b>במשנתנו פ"ה מ"ד: אין מודדין אלא בחבל של חמשים אמה, לא פחות ולא יותר, ולא ימדוד אלא כנגד לבו. היה מודד וכו' הגיע להר, מבליעו וחוזר למדתו, ובלבד שלא יצא חוץ לתחום. אם אינו יכול להבליעו, בזו אמר ר' דוסתאי בר' ינאי משום ר' מאיר שמעתי שמקדרין בהרים. והמשנה מבארת את מדידת התחומין של אלפים אמה, ותיקנו שלא ימודו אלא בחבל של חמישים אמה,<sup class="footnote-marker">52</sup><i class="footnote">פירשו בירושלמי ובבבלי שאם החבל קצר מחמישים אמה הוא עלול להמתח יותר מדאי ומאריך את המדה, ולהפך, אם החבל ארוך מחמישים אמה הוא עלול להתכויץ והוא ממעט את המדה, ומפסיד.</i> ושנים מחזיקים בשני קצוות החבל, כל אחד כנגד לבו.<sup class="footnote-marker">53</sup><i class="footnote">כלומר, בשטח שוה. ותקנו כן, מפני שהעין מצויה לכוין בה יותר בדיוק מאשר לוא היו נותנים אותו כנגד הראש, או הרגלים. ולא עוד אלא שכן נוח להם יותר, שהרי צריכים למתוח את החבל, וכשכופף את ידו למעלה, כדי למתוח את החבל, נמצא החבל כנגד לבו, עיין במאירי, ועיין להלן.</i> ואם הגיע להר, אינו מודד את מדרון ההר, אלא מבליעו,<sup class="footnote-marker">54</sup><i class="footnote">כלומר, זוקף שני יתידות גבוהים בשני קצוי ההר, וממתח עליהם חבל. ועיין בתיו"ט.</i> ועיין בתיו"ט. ואם אינו יכול להבליעו<sup class="footnote-marker">55</sup><i class="footnote">כגון שרוחבו יוצאת חוץ לתחום, או שאינו יכול להכנס לשם, עיין במאירי במקומו.</i> מקדר (או מקדד כגירסת כמה נוסחאות) בהר, מנקב בהר, כלומר רואים כאילו ההר מנוקב, כמו שיתבאר להלן. 
<small>68-69.</small> <b>העליון כנגד פרסותיו והתחתון כנגד לבו וכו'. </b>בבבלי נ"ח ב': תנו רבנן כיצד מקדרין תחתון כנגד לבו, עליון כנגד מרגלותיו. אמר אביי נקיטינן אין מקדרין אלא בחבל של ארבע אמות. ועיין בירושלמי פ"ה רה"ג, כ"ב ע"ד. וכדי להבין יפה את כל העניין עלינו להקדים שהחכמים נקטו כאן לדוגמא את מדת האדם הבינוני לקידור ההרים. ומן המקורות אנו למדים שאדם בינוני גובהו שלש אמות,<sup class="footnote-marker">56</sup><i class="footnote">עיין מדרש דברים רבה, הוצ' ליברמן, עמ' 32. וכן הסכימו כמה מן הראשונים, עיין בהערות 7–8 שם, ובריטב"א ב"ב ק' ב'. והוא בניגוד לתוספות שבת צ"ב א' ד"ה אישתכח, עירובין מ"ח א' ד"ה גופו, פסחים ק"ט ב' ד"ה ברום.</i> ומרגליו עד לבו שתי אמות<sup class="footnote-marker">57</sup><i class="footnote">במכילתא ויסע פ"ג, עמ' 164, מכילתא דרשב"י, עמ' 109: שמלבו ולמטה שתי אמות, ומלבו ולמעלה אמה אחת.</i> ומרגליו למתניו אמה וחצי.<sup class="footnote-marker">58</sup><i class="footnote">עיין רש"י כתובות ס"ב א' ד"ה מתנים.</i> וכששני אנשים שעומדים במדרון ההר מחזיקים חבל מתוח בן ארבע אמות, והתחתון מחזיק אותו כנגד לבו והעליון כנגד רגליו, מתקבל משולש שצלעו האחד הוא בן שתי אמות והשני הוא בן ארבע אמות, והמדרון הוא היתר, ומרויח את עודף היתר על הצלע של ארבע אמות, עיין בציורים ובחשבונות של בנט במשניות עם תרגום גרמני (ברלין 1927), עמ' 79. ועיין להלן.<br>נמצאנו למדים שהר כזה מתלקט י"ב טפחים (שתי אמות) מתוך ד' אמות, והמדרון שלו אינו נוח לשימוש, ולפיכך אינו מודד לר' מאיר את המדרון כמות שהוא אלא מקדר את ההר, עיין להלן.
<small>69.</small> <b>מקדיר ועולה מקדיר ויורד. </b>כלומר, חוזר העליון לעמוד במקום התחתון, והתחתון עולה ומרחיק ממנו מדת החבל, וכן מתגלגלים והולכין עד שמודדין את כולו.<sup class="footnote-marker">59</sup><i class="footnote">לשון הר"מ פכ"ה מה' שבת הט"ז, אלא שהר"מ מתאר שם גם את קדירת הגיא, ולפיכך אמר והתחתון יורד וכו', עיי"ש.</i> והכוונה שהעליון נשאר במקומו ונעשה תחתון, כשחבירו עולה למעלה. 
<b>רואה את ההר כאילו בקוע לפניו. </b>כלומר, העליון רואה את ההר כאילו בקוע לפניו, והוא יורד לנקע עד לבו, ונמצא ששניהם עומדים בשטח שוה ומחזיקים את החבל כנגד לבם בשטח שוה בן ד' אמות, כמו שהם מודדים במישור בחבל של חמישים אמה, וכדין משנתנו. 
<small>70.</small> <b>דברי ר'. </b>וכ"ה בד. ובכי"ע וכי"ל: דברי ר' מאיר. וכ"ה במשנתנו, ועיין מ"ש להלן בשם הירושלמי. אבל עיין בבבלי ל"ה ב'. 
<b>וחכמים או' אין מקרדין בהרים. </b>מתוך סוגיית הבבלי ל"ה ב' משמע שלדברי חכמים אין מקדרין כלל בהרים, אלא מודדין אותם כמות שהם, מפני שהם סוברים תחומין דאורייתא. אבל לבני א"י שיטה אחרת לגמרי בזה. וכן שנינו בירושלמי פ"ה ה"ג, כ"ב ע"ד: ר' יוסה ר' אבונה בשם רב יהודה, רבי יודן מטי בה בשם <b>רב</b> העליון כנגד ראשו, והתחתון כנגד רגליו כל עמא מודיי שמקדימין, העליון כנגד ראשו והתחתון כנגד מתניו כל עמא מודיי שמקדרין, מה פליגין כנגד לבו, ר' מאיר אומר מקדרין וחכמים אומרים אין מקדרין. והנה גירסת הירושלמי כמו שהיא לפנינו היא בלי ספק משובשת, שאם העליון כנגד ראשו והתחתון כנגד רגליו, אין זה קידור<sup class="footnote-marker">60</sup><i class="footnote">בנט שהזכרנו בפנים (שו' 68–69, סד"ה העליון) רוצה לפרש שהכוונה לא לאיש העליון אלא לקצה החוט העליון, עיי"ש. ודוחק זה אינו צריך לפנים.</i> אלא ריבוי בתחומין יותר מן המדרון עצמו, ולא עוד אלא שסיגנון הירושלמי בכגון דא הוא לנקוט שבנידון אחד הראשון מודה לשני, בנידון אחר השני מודה לראשון, ובנידון שלישי הם חולקים. ולפיכך וודאי גמור בעיני שהנכון הוא כמו שהגיה בספר ניר, והיינו: העליון כנגד רגליו, והתחתון כנגד ראשו כל עמא מודיי שמקדירין,<sup class="footnote-marker">61</sup><i class="footnote">כצ"ל במקום: שמקדימין שלפנינו.</i> העליון כנגד מתניו והתחתון כנגד ראשו כל עמא מודי ש[אין] מקדירין, מה פליגין כנגד לבו,<sup class="footnote-marker">62</sup><i class="footnote">כלומר, שהתחתון כנגד לבו והעליון כנגד רגליו, כבתוספתא כאן וכברייתא שבבבלי.</i> ר' מאיר אומר מקדרין, וחכמים אומרים אין מקדרין. הרי לך ברור משיטת הירושלמי שהכל תלוי במדת שפוע המדרון.<br>והנה אם התחתון מותח חבל של ד' אמות מכנגד ראשו והוא מגיע לרגליו של עליון נמצא שהמדרון מתלקט י"ח טפחים (ג' אמות) מתוך ד' אמות<sup class="footnote-marker">63</sup><i class="footnote">עיין מ"ש לעיל הע' 56–57 על מדות חלקי הגוף.</i> ובשיפוע גדול כזה כולי עלמא מודים שמקדרים. ואם התחתון מותח את החבל מכנגד ראשו והוא מגיע למתניו של עליון (חצי גופו), המדרון מתלקט תשעה טפחים מתוך ד' אמות, ודינו כמישור, וכולי עלמא מודים שאין מקדרין, ומודדים את המדרון כמות שהוא. אבל אם התחתון מותח את החבל מכנגד לבו והוא מגיע לרגליו של העליון, הרי המדרון מתלקט י"ב טפחים (ב' אמות) מתוך ד' אמות, ובזה חולקים ר' מאיר וחכמים, לר' מאיר דינו כהר ומקדרין, ולחכמים דינו כמישור ואין מקדרין.<br>וכן מפורש בירושלמי פ"א ה"א, י"ח רע"ג: היה שם גדר (כלומר, תל) אם מתלקט הוא עשרה טפחים מתוך שלש(ה) צריך קורה (כלומר, דינו כמישור), ואם לאו (כלומר, אם מתלקט יותר מעשרה טפחים) אין צריך. אית תניי תני מתוך ארבע. מאן דמר מתוך שלש רבנן, מאן דמר מתוך ארבע ר' מאיר. וכל המפרשים<sup class="footnote-marker">64</sup><i class="footnote">עיין במפרשים במקומו ומ"ש בהגהות יפה עינים שבת ק' א'.</i> נלאו למצוא את מקור המחלוקת של ר' מאיר וחכמים. ובספרי הירושלמי כפשוטו, עמ' 220, ציינתי לדברי האו"ש פי"ז מה' שבת ה"ד, עיי"ש שכבר עמד על עיקר הדברים שהירושלמי בפ"א רמז למחלוקת שלנו. אלא שנדחק מאד בפירוש הירושלמי כאן, עיי"ש, ולפיכך לא העתקתי שם את דבריו.<br>אבל לפי שכתבנו לעיל הדברים ברורים, שכל מחלוקת ר' מאיר וחכמים היא כברייתא כאן, והיינו תחתון כנגד לבו ועליון כנגד רגליו, כלומר במדרון מתלקט י"ב טפחים (ב' אמות) מתוך ארבע אמות, ולחכמים דינו כמישור, מפני שהם סוברים שאין דינו כהר אלא אם מתלקט יותר מעשרה טפחים לג' אמות,<sup class="footnote-marker">65</sup><i class="footnote">בירושלמי פ"א ה"א, י"ח ע"ד: "וההן שקקה דר' חנין וכו' כמתלקט עשרה טפחים מתוך שלש" (כלומר, שלש פחות משהוא), וסתמא כחכמים. אבל בפ"ה ה"א, כ"ב ע"ג: ר' בא אמי בר יחזקאל בשם <b>רב</b> עיר שהיא בנויה על שפת הנחל, אם יש בינה לנחל ארבעה טפחים (כדי מקום, ואפילו לרשב"ג אין דינו כלבוד) מודד מן החומה, שלש' מודד משפת הנחל החיצונה, ובלבד שלא יהא בנחל יותר משבעים ושיריים. מה נן קיימין, אם במתלקטת עשרה טפחים מתוך שלש מודד משפת הנחל החיצונה, אם מתוך ארבע מודד מן החומה, אלא כן אנן קיימין משלש ועד ארבע. ועיין בבלי ס"א א', בר"ח וברי"ף שם, בכתוב שם להראב"ד (הסגלה חל"ו, עמ' 8), ברשב"א ובריטב"א שם. ובמה"פ לירושלמי הנ"ל ד"ה עיר כתב שבמלחמות (לא מצאתיו במלחמות) הביא מן הירושלמי כאן ראיה לשיטת הרי"ף. Bברם קשה מאד לפרש את הירושלמי ע"פ הבבלי שם. ונראה שבנחל שיש בו עומק עשרה טפחים עסיקינן, והוא מתחבר עם העיר אם אין בו יותר משבעים אמה ושיריים (עיין מ"ש לעיל בפנים, שו' 43–44, ד"ה כמה). ולפיכך שאלו בירושלמי: אם מתלקט עשרה מתוך שלש (כלומר, פחות משהוא), הרי יש כאן מחיצה גמורה והוא רשות היחיד לכולי עלמא, ודינו להמדד משפתו החיצונה אפילו אם יש בינו ובין חומת העיר ד' טפחים, כדין בור, שיח ומערה; ואם הוא מתלקט עשרה מתוך ארבע הרי הוא כמישור לכולי עלמא ודינו להמדד מן החומה, אפילו הוא סמוך לה בתוך שלש. והעמידוה במתלקט משלש ועד ארבע. ולפיכך אם הנחל סמוך לחומה בתוך ג' טפחים הרי הוא כאילו בתוך העיר, ואפילו אם מתלקט עשרה טפחים ביותר מג' דינו ככרמלית שבתוך העיר ומודד משפתו החיצונה. אבל אם היה רחוק ד' טפחים מן החומה, דינו כמישור, וכשיטת החכמים כאן, ומודדין מן החומה. ועיין בירושלמי פ"ז ה"ב, כ"ד ע"ב, ומ"ש בירושלמי כפשוטו, עמ' 331.</i> שהם י"ג טפחים ושתי אצבעות לד' אמות. אבל אם התחתון מותח את החבל מכנגד ראשו והוא מגיע למתניו של עליון, הרי המדרון מתלקט תשעה טפחים מתוך ארבע, ובזה אף ר' מאיר מודה שדינו כמישור, ואין מקדרין, כמפורש בירושלמי פ"א הנ"ל. וסתם התוספתא לעיל שבת פ"י, שו' 10 ואילך, כשיטת ר' מאיר. ובבבלי נח ב': אמר רבא לא שנו אלא בהר המתלקט עשרה מתוך ארבע (ופירש"י: מוצא עשרה טפחים <b>קודם שיגיע</b> להילוך ד' אמות), אבל בהר המתלקט עשרה מתוך חמש מודדו מדידה יפה. ופירשו בתוספות (ד"ה אבל): מודד כל השיפוע, דכקרקע חלקה דמיא. כלומר, בזה גם ר"מ מודה שאין מקדרין. ועיין להלן שם בבבלי.

Halakhah 15

<small>70-71.</small> <b>היה לפניו הר ומישור מודד את המישור ונשכר ומניח את ההר. </b>כלומר, אם היו בתחום העיר הר ומישור, מודד את המישור לבד, ונשכר בזה שמניח את ההר ואינו צריך לטרוח ולקדור אותו, שהרי כל רוחב תחתית ההר כלול במדת המישור. ועיין בתוספות נ"ח סע"ב. ועיין בבאור הגר"א או"ח סוף סי' שצ"ט. ובגאון יעקב נ"ח ב' ד"ה מתני' הביא ראייה מן התוספתא שלנו שלא כר"ת, אלא אפילו אם ההר ומישור הם שלא כנגד העיר מודד מן המישור, שהרי הברייתא סתמה ולא הזכירה כנגד העיר, ועיי"ש שהעיר בעצמו שמן המשנה והברייתא בבבלי משמע שצריך למדוד מכנגד העיר. ועיין מ"ש להלן. 
<small>71.</small> <b>הר וגיאיות מודד את הגאיות וכו'. </b>כלומר, במקום שיכול להבליען, משום שגאיות יותר נוחות להבלעה מהר. ועיין מ"ש בגאון יעקב נ"ה א' ד"ה רבותינו. 
<small>72.</small> <b>היה מודד והגיע לגיא וכו'. </b>בבלי נ"ה א'. ועיין במשנתנו פ"ה מ"ד. 
<small>73-74.</small> <b>ואם לאו חוזר ומודד עד מקום שהוא יכול להבליעו, ומבליעו בתוך חמשים אמה. </b>בבבלי הנ"ל: ואם לאו, הולך למקום שיכול להבליעו ומבליעו, וצופה וחוזר למדתו. ופירש"י (במשנתנו נ"ז ב'): שאם היה רוחבו כנגד העיר יותר מחמישים אמה, ואינו יכול להבליעו בחבל, ובאחד מראשיו שלא כנגד העיר יכול להבליעו, הולך ומבליעו שם, ומודד והולך שם משפתו והלאה עד כנגד מקום שכלה בו שם רוחב הגיא כנגד העיר, וחוזר למדתו כנגד העיר, ומשלים מדת תחומין. ומלשון התוספתא משמע שאם הגיע לגיא שאינו יכול להבליעו, חוזר ומודד את התחומים מן הצד עד מקום שיכול להבליעו, ומבליעו שם בחבל של חמישים. ועיין מ"ש לעיל, שו' 70–71, סד"ה היה לפניו. ועיין במשנתנו הנ"ל וברשב"א ובריטב"א שם. 
<small>74-75.</small> <b>אם היה גיא מעוקם ואין יכול להבליעו מקדיר ועולה וכו'. </b>בבבלי הנ"ל חסרות המלים "ואין יכול להבליעו", ורש"י (וממנו בתוספות שם ד"ה ואם ובריטב"א שם) הסתייע מן התוספתא ופירש שגיא מעוקם פירושו שהתעקם לצד העיר, כגון שהיה רחב יותר מנ' אמה מצד מערב והתעקם לצד צפון, ונמצא שאינו יכול לעמוד מצד מערב ולהבליעו בחבל, ואף מצד צפון אינו יכול לעמוד כדי למדוד רחבו, ולפיכך מקדיר ועולה וכו'.<br>אבל מתוך דברי הר"מ פכ"ח הי"ג משמע שלא פירש כרש"י, וכתב במרכבת המשנה שם שגיא מעוקם שאינו יכול להבליעו כוונתו לגיא שראשו אחד גבוה והשני נמוך, כגון שעומד בשיפולי ההר, שאם מניח את החבל באלכסון ממעט התחום, הלכך מוטב לקדר. ועיין מ"ש להלן.
<small>75.</small> <b>וצופה כנגד מדתו ומודד. </b>וכע"ז בכל הנוסחאות, והמפרשים העבירו בבא זו למעלה, ע"פ הבבלי. אבל קשה לשבש את כל הנוסחאות. ובירושלמי פ"ה ה"ג, כ"ב ע"ד: היה הנחל מעוקם. ר' חסדיי אומר <b>נוטל</b><sup class="footnote-marker">66</sup><i class="footnote">כ"ה בר"ח נ"ח ב'. ולפנינו חסרה מלה זו.</i> מצופות ומשער בה בעיניו במישר, וחוזר ועושה כן בהר. והירושלמי מתאר כאן את השימוש במצופית, שהיו מכוונין אותה במישור, ומודדים שם את המדות השונות של שדה־הראייה של המצופית, שאפשר היה לשנותן במכשיר מיוחד. והלשון שם הוא באשגרה מירושלמי פ"ד רה"ב, כ"א ע"ד, עיי"ש בירושלמי כפשוטו, עמ' 282, ועיין בבבלי מ"ג ב'. וכאן הכוונה שהיה עומד על השפה הנמוכה של הנחל, ומכוין את המצופית שלא יראה אלא עד הצלע שכנגדו, וחוזר עם המצופית המכוונת למישור, ומודד את שדה הראייה, ונמצא מודד את השטח השוה של נחל מעוקם. ומלשון הירושלמי מוכח שבנחל גבוה מצד אחד (שהוא בצד הר) ונמוך מצד אחר עסיקינן, כפירוש בעל מרכבת המשנה הנ"ל ברישא של התוספתא.<br>ונראה שאף כאן "וצופה" פירושו "או צופה", כלומר, אם יש לו מצופית והוא יודע להשתמש בה, אינו צריך לטרוח ולקדר, הואיל ויכול למודדו במצופית, צופה כנגד מדתו (שקבע במישור) ומודד, ומבליעו, כשם שמבליע בחבל. ועיין לעיל, שו' 31, ואף שם נותנת התוספתא שתי עצות בעיבור העיר: אחת לאדם שמכיר במזלות, והשניה לאדם שאינו מכיר בהם. ועיין מ"ש להלן בסמוך.

Halakhah 16

<small>76-77.</small> <b>אין אומ' יקוב את הכותל אלא אומד את הכותל וצופה כנגד מדתו וכו'. </b>וכ"ה בד. ובבבלי הנ"ל: אין אומרים יקוב הכותל<sup class="footnote-marker">67</sup><i class="footnote">ופירשו בתוספות שם ד"ה אין: פירוש שיעמיד כלונסות ארוכין מכאן ומכאן, וימתח החבל מזה לזה להבליעו. ובר"ח שם: אין אומרים יקדיר את הכותל.</i> אלא אומדו והולך לו. אבל בכי"ע כאן: אלא <b>ימוד</b> את הכותל וצופה וכו'. וברי"ף שם רמז תרכ"ו גורס בבבלי: אלא <b>מודד</b> והולך לו וכו'. וכ"ה בס' העתים, עמ' 86, ועיין דק"ס, עמ' 234, הערה ז'. ובתוספות נ"ח ב' ד"ה אבל: ורבינו שמואל גרס לעיל בברייתא הגיע לכותל <b>ימוד</b> את הכותל, והכי איתא בתוספתא. ובכי"ל כאן: אין אומרין יקוב את הכותל אלא צופה כנגד מדתו ומודד. וברשב"א (נ"ח א' ד"ה גיר' הספרים) כותב בשם יש מפרשים: שהכותל ארוך וכו', או שמתעקם סביב העיר כגיא מעוקם הילכך אומדו וכו'.<br>ולפי מה שפירשנו לעיל בגיא מעוקם, אפשר שאף כאן מדברים בכותל מעוקם והולך בשיפוע, ולא הטריחו עליו לקדר בכותל אלא אומדו, או שצופה במצופית כנגד מדתו המשוערת (האומדנא), ומודד כנגדו במישור (כדי לקיים מצות מדידה). ועיין בגירסת כי"ל של התוספתא.<br>ולפי גירסת כי"ע והרשב"ם מדברים בכותל משופע שמתלקט פחות מעשרה טפחים מתוך ד' אמות, וניחא תשמישתיה, ולפיכך מודדו מדידה יפה, או צופה במצופית (אם יודע להשתמש בה) כנגד כל מדתו, ומודדו מדידה יפה, עיין מ"ש לעיל, שו' 75, ד"ה ונראה.<br>ובבבלי הנ"ל: אלא אומדו<sup class="footnote-marker">68</sup><i class="footnote">וכ"ה בר"ח שם, וכן היה לפני הר"מ, עיין בפכ"ח מה' שבת הי"ד.</i> והולך לו. והא אנן תנן מבליעו וחוזר למדתו, התם ניחא תשמישתא, הכא לא ניחא תשמישתא, ועיין בפירש"י. אבל ברשב"א נ"ח א': ויש ספרים דגרסי והא תניא מודדו מדידה יפה, וכן נראית גירסת רבינו אלפאסי ז"ל וגירסת הגאונים זצ"ל. וכן הביא גם במאירי בשם יש גורסים. ואפשר שהכוונה לברייתא כאן, וכגירסת כי"ע והרשב"ם, ותירצו שכאן מדברים בכותל שנוח תשמישו.<sup class="footnote-marker">69</sup><i class="footnote">ובמצופית יכול למדוד גם שטח משופע כשמכוין לכך את השפופרת, והתירו לו לעשות כן כדי להצילו מן הטירחה לעלות ולמדוד את השיפוע.</i> והגירסא הנכונה בברייתא שבבבלי לעיל היא "אלא אומדו והולך לו" (כגירסת רוב הספרים), ומקשה מן הברייתא כאן ששנו בה: אלא ימוד את הכותל.
<small>77-78.</small> <b>אחד מודד בחבל ואחד צופה בעיניו בין בהר בין בים בין במישור. </b>וכע"ז בד ובכי"ל. אבל בכי"ע: אחד מודד בכותל ואחד צופה בעיניו בין בים ובין בנהר בין במישור. והנכון כלפנינו, ופירושו שאחד מודד בחבל כדינו, ואחד משתמש במצופית כדי למדוד בהר (עיין בירושלמי שהעתקנו לעיל, שו' 75, ד"ה וצופה), או בים (עיין בירושלמי פ"ד רה"ב, כ"א ע"ד, ובבלי מ"ג ב') או במישור שהוא מלא קוצים וברקנים, שאינו יכול למדוד שם בחבל (עיין מאירי נ"ז סע"ב ד"ה ואם אינו יכול), בכולם קיימים התחומים. 
<small>78.</small> <b>אחד מידת העיבור וכו'. </b>כלומר, בין כשמודד שבעים אמה ושיריים, ובין כשמודד מדת התחומים יכול להשתמש בין בחבל ובין במצופית. 
<small>78-79.</small> <b>אלא שמדת התחום ארבעים בחבל. </b>וכ"ה בד. ובכי"ע ובכי"ל: ארבעים חבל. וכן בירושלמי פ"ה רה"ג, כ"ב ע"ד: כמה הוא מידת התחום? ארבעים חבל, כלומר, ארבעים חבל של חמישים אמה, כמפורש במשנתנו (פ"ה מ"ד), אלפים אמה. 
<small>79.</small> <b>אין מודדין לא בחוט ולא בשלשלת. </b>עיין בירושלמי הנ"ל ובבבלי נ"ח א' ובפיה"מ להר"מ כלים פי"ד מ"ג. 
<small>79-80.</small> <b>ולא בשבח של גמי אלא במשיחה. </b>בד: ולא בשבת וכו', וצ"ל: ולא בשבח וכו'. ובכי"ע: ולא בשוח וכו', ובכי"ל: ולא בשויא וכו', והיא היא, והכוונה שאין מודדין בענפים הרכים של שיח הגמי<sup class="footnote-marker">70</sup><i class="footnote">עיין לעיל שבת פי"ד, שו' 25–26, ד"ה חבילה ומש"ש.</i> אלא מודדין במשיחה של פשתן, עיין בירושלמי ובבבלי הנ"ל. 
<small>80.</small> <b>והמודד מותח בכל כוחו ומודד. </b>רש"י במשנתנו נ"ח ב', רבינו יהונתן ומאירי שם, רוקח סוף סי' ק"צ, רא"ש פ"ה סוף סי' ז'. 
<small>80-81.</small> <b>היה מודד והולך, ובא אחד ואמר עד כאן תחום שבת נאמן. </b>במשנתנו פ"ה מ"ה: רבה לאחד ומעט לאחד (בבבלי נ"ט א': הכי קאמר ריבה אחד ומיעט אחד) שומעין למרבה, אפילו עבד, אפילו שפחה נאמנין לומר עד כאן תחום שבת, שלא אמרו חכמים את הדבר להחמיר אלא להקל. ופירשו בבבלי נ"ט א': ותחומין דרבנן. וכבר הביאו מכאן הראשונים<sup class="footnote-marker">71</sup><i class="footnote">עיין תוספות נ"ט א' ד"ה ותחומין, פסחים ד' ב' ד"ה הימנוהו ועוד. ועיין בשיטות הראשונים שהביא במאירי פסחים שם.</i> ראייה שבדאורייתא אינם נאמנים בדבר שאין בידו. אבל כמה מן הראשונים סוברים שנשים נאמנות אפילו באיסור דאורייתא,<sup class="footnote-marker">72</sup><i class="footnote">ר' יוסף קמחי (ספר הברית במלחמת חובה, ל"ז ע"א), הרמב"ן (עיין להלן) ועוד.</i> וכאן אמרו בפירוש שלא האמינו להן אלא משום שתחומין דרבנן. וכתב הרא"ה בבדק הבית (ה' שחיטה ש"א ח' ע"ד): ומורי רבנו משה ז"ל לא כן אמר, אלא ההיא בהכחשה היא וכו', וארישא סמיך דקתני עד אחד מרבה ועד אחד ממעט שומעין למרבה וכו', ועלה קתני ואפילו עבד ואפילו שפחה נאמנין לומר עד כאן תחום שבת, פירוש, ואפילו מרבין בתחום בהכחשת עד כשר שממעט, שלא אמרו חכמים בדבר להחמיר אלא להקל, דבתחומין הקלו, מה שאין כן בשאר איסורין, ואפילו של דבריהם. וכע"ז בשם הרמב"ן בחידושי הר"ן חולין י' ב' סד"ה עד אחד, וסיים שם: הא כל היכא שהן מעידין, ואין אחר חולק עליהם, שומעין אפילו בדאורייתא.<br>ועכשיו זכינו לדברי הרמב"ן עצמו (ניו־יורק תשט"ו) בחולין שם שכתב כן, והוסיף: וכעניין הזה שנו בתוספתא היה מודד והולך ובא אחד ואמר עד כאן תחום שבת נאמן וכו'. ופירש רבינו שהאחד נאמן לומר עד כאן תחום שבת, אעפ"י שלפי המודד כלתה מדתו קודם לכן. ואעפ"י שאפשר לברר במדה סמכו על האחד, מפני שהעיר ועיבורה לפעמים מתקטנים, ונאמן עד אחד לומר שיודע שבראשונה היה ציון תחום שבת להלן ממדת המודד של עכשיו, כמפורש להלן.
<small>81.</small> <b>מעשה בזקן אחד רועה וכו'. </b>וכ"ה בד, בכי"ע, בתוספות ס"א א' ד"ה ועוד, בחידושי הרמב"ן הנ"ל, ובירושלמי פ"ה ה"ז, כ"ב ע"ד. אבל בכי"ל: מעשה <b>בקטן</b> אחד רועה וכו'. 
<small>82.</small> <b>זכור הייתי שהיו בני מגדל גדר יורדין לחמתה וכו'. </b>וכ"ה בד. ובחידושי הרמב"ן הנ"ל: שהיו בני מגדל עדר [י]ורדין לחמתן וכו'. ובכי"ע, בכי"ל ובתוספות הנ"ל חסרה המלה "גדר". ובכי"ל: שהיו בני מגדל <b>באין</b> לחמתה וכו'. ובירושלמי הנ"ל: שהיו בני מגדל <b>עולין</b> לחמתה וכו'. ובלי ספק שהגירסא "מגדל גדר" היא הנכונה, והכוונה לגדר שבעבר הירדן ולחמתה דגדר,<sup class="footnote-marker">73</sup><i class="footnote">עיין מ"ש על מקום זה בצופה האנגלי סדרא חדשה חל"ו, 1946, עמ' 354, ובהערה 189 שם.</i> והיא מגדל עדר לנוסח הרמב"ן, היא מגדל גדר שלפנינו.<sup class="footnote-marker">74</sup><i class="footnote">עיין אבות דר"ן פמ"א, בבלי תענית כ' א', מס' דרך ארץ, הוצ' היגר, עמ' 166, ובשנו"ס שם. ועיין בהערות שם, עמ' 165.</i> ומה שלא הזכירו בירושלמי מגדל "גדר", מפני שסתם מגדל בקשר עם חמתא, הוא מגדל גדר. 
<small>82-83.</small> <b>עד חצר החיצונה הסמוכה לגשר. </b>בירושלמי הנ"ל: ומהלכין את כל חמתה, ומגיעין לחצר החיצונה הסמוכה לגשר. ולפי הירושלמי היתה החצר החיצונה לא בין מגדל גדר וחמתה, אלא מצד השני של חמתה, בסוף העיר. ויפה העיר ר"ש קליין<sup class="footnote-marker">75</sup><i class="footnote">בספרו על משמרות הכהונה, בייטראגע צוד גיאוגראפיע אונד געשיכטע גאלילעאס, עמ' 79, הע' 4.</i> על התוספתא בטהרות ספ"ז:<sup class="footnote-marker">76</sup><i class="footnote">לפי גירסת הר"ש, עיין תס"ר ח"ד, עמ' 80.</i> בחצר של יחיד שדרך הרבים מפסקתה, כגון חצר בית גדר וחמתן. ונ"ל שכן קראו לחצר זו "בית גדר וחמתן", מקום בית גדר וחמתן, מפני שבחצר זו היה כלה תחום מגדל גדר בחמתה, עיין להלן. ונראה שהגשר היה על הירמוך במזרחה של חמת גדר, ובתוך החצר שעל יד הגשר עברה דרך רבים שהפסיקה את הגשר ופנתה צפונה מערבה של חמת גדר. ועיין בכפו"פ פ"י, עמ' קצ"ב ואילך. ועיין מ"ש להלן, שו' 83–84, ד"ה והנה.<br>ולעצם העניין נראה שבזמנו של רבי היתה מגדל גדר רחוקה מחמתה דגדר יותר מתחום שבת, והיו שם סביבות העיר קרפיפים יותר מבית סאתים שאינם מתעברים עם העיר,<sup class="footnote-marker">77</sup><i class="footnote">עיין מ"ש לעיל, שו' 43–44, ד"ה כמה.</i> והעיד אותו רועה זקן שהוא זכור כשהיו הולכין ממגדל גדר לחמתן, והוא מפני שבזמנו ידעו שהקרפיפים הוקפו לדירה ומתעברים עם העיר.<sup class="footnote-marker">78</sup><i class="footnote">עיין שו"ת הריב"ש סי' ר"א.</i> ורבי סמך כאן על הרועה נגד הנוהג של זמנו שלא הלכו ממגדל גדר לחמתא. ואעפ"י שסתם רועים פסולים לעדות,<sup class="footnote-marker">79</sup><i class="footnote">תוספתא סנהדרין ספ"ה ובמקבילות בירושלמי ובבבלי בכ"מ. ועיי"ש בתלמודים שחילקו בין רועי בהמה דקה ובין רועי בהמה גסה.</i> והרועה העיד נגד הנוהג, האמינו רבי כשם שמאמינים לעבד ואשה בכגון דא, וכפירוש הרמב"ן הנ"ל, ועיין במשנת ר"ה פ"א מ"ח. ובירושלמי ר"ה פ"ב, ה"א, נ"ח ע"א: רבי ביטל את המשואות והתיר רוצח, והתיר עד מפי עד. ושערתי בתרביץ ש"ב, עמ' 110, שצ"ל בירושלמי: והתיר רועה.<sup class="footnote-marker">80</sup><i class="footnote">האותיות "עה" דומות מאד בכי"י לאותיות "צח". אבל גם בשרי"ר הגירסא היא: [רו]צח. ועיין מ"ש להלן ר"ה פ"א, הע' 37.</i>
<small>83-84.</small> <b>והתיר ר' שיהו בני מגדל יורדין לחמתה עד חצר החיצונה סמוכה לגשר. </b>וכע"ז בד. אבל בכי"ע ובכי"ל חסרה כל בבא זו. וכן חסרה בבא זו בנוסח של התוספתא שהיה לפני הרשב"ם (עיין בתוספות ס"א א' ד"ה ועוד), והמשיך את המלה "ועוד" שלהלן למלה "לגדר" שלעיל, כלומר, לגשר ועוד, לגשר ולהלן, ולפיכך מחק מגירסת הבבלי בברייתא שלהלן בסמוך את המלים "עוד זה" (עוד זאת), עיין בר"ח שם ובדק"ס, עמ' 244, הערה פ'. אבל בתוספות שם העירו: ומיהו יש תוספתא שכתוב בה בתר עדותו דרועה, התיר רבי שיהו בני מגדל יורדין לחמתן עד החצר החיצונה הסמוכה לעיר (צ"ל: לגשר?). וכן בירושלמי הנ"ל: והתיר רבי שיהו בני מגדל עולין לחמתה, ומהלכין את כל חמתה, ומגיעין לחצר החיצונה עד הגשר.<sup class="footnote-marker">81</sup><i class="footnote">ברשב"א ס"א א' העתיק בשם הירושלמי בלי פיסקא זו, וכנראה שברשב"א נשמט ע"י הדומות.</i><br>והנה בירושלמי מזכיר פעמים "<b>עולין</b> לחמתה", ולפ"ז אפשר שהכוונה למגדל שהיה בצפון חמתה, והיו עולים ממנו<sup class="footnote-marker">82</sup><i class="footnote">במה"ג דברים כ"ו, י"ט (ונעתק ע"י הר"ד הופמן בהשמטות למדרש תנאים, עמ' 262): אמרו <b>כשעלה</b> הדרינוס במעלה חמת גרר (צ"ל: גדר, כמו שתיקן הר"ד הופמן) מצא קטנה אחת בת ישראל על מעלה שן חמת גרר וכו'. ועיין בבלי כאן כ"ב רע"ב, אבל ספק הוא אם הכוונה שם לגדר שלפנינו.</i> דרך הבקעה שבצפון חמתה דגדר לעיר חמתה. ולפ"ז היתה החצר החיצונה בדרום חמתה על יד הירמוך, והיו הולכים את העיר כולה עד סמוך לגשר הירמוך, עיין מ"ש לעיל.
<small>84-85.</small> <b>ועוד התיר ר' שיהו בני גדר יורדין לחמתה ועולין לגדר, ובני חמתה לא היו עולין לגדר. </b>וכ"ה בירושלמי הנ"ל. ופירושו שבני גדר יורדין לחמתה בשבת, ועולין לגדר בחזרה וכו'. ובבבלי ס"א א' חסרות המלים "ועולין לגדר" ברישא. והנכון כנראה כלפנינו, ולא דברו אלא בהוה, מפני שבחמתה דגדר היה קשה למצוא מקום ללון, עיין בירושלמי פ"ו ה"ד, כ"ג ע"ג, ומ"ש בצופה הנ"ל (לעיל הערה 73). ופירשו בירושלמי ובבבלי הנ"ל שבני גדר היו מכים ("טטרוגי מטטרגי להו" בבבלי, "מפני הרשויות" בירושלמי) לבני חמתא כשהיו באים לגדר. ועוד אמרו שם בירושלמי ובבבלי שגדר היתה עיר גדולה, וכנראה שהיו מסביבה הרבה קרפיפים שהוקפו לדירה, וכשהיו מודדים מהם נמצאת כל חמתה בתוך תחומה של גדר. אבל כשהיו מודדים אלפים אמה מסוף חמתה היתה המדה כלה בתוך הקרפיפים, ולא היו בני חמתה יכולים להכנס לגדר. ועיין מ"ש להלן פ"ה, שו' 4 ואילך, ובבבלי שם נתנו עוד טעמים אחרים, עיי"ש. 

Chapter 5



Halakhah 1

<small>1-2.</small> <b>הנותן את עירובו בתוך אלפים אמה של תחום אם היה ביתו סמוך לחומה יכנס וכו'. </b>וכ"ה בכי"ע. אבל בד ובכי"ל: בסוף אלפים וכו'. וכן ברוקח סוף סי' קפ"ז: ובתוספתא בריש פ' ה'<sup class="footnote-marker">1</sup><i class="footnote">כחילוק הפרקים שלפנינו.</i> הנותן עירובו בסוף אלפים אמה וכו'. וכ"ה ("בסוף אלפים וכו' ") גם בריש סי' קצ"א שם. ועיין במשנתנו פ"ד מי"א, ובר"מ פ"ו מה' עירובין הי"א ובמפרשים שם.<br>ועיין בבלי ע"ג א' ובדק"ס שם, עמ' 293, הערה ט'. ולפי שיטת רש"י (ל"ח ב' ד"ה מערב) אם נתכוין ללון בתוך העיר יכנס, וכל העיר נחשבת לו כד' אמות. וכאן מפורש שלא יכנס אלא דווקא אם היה ביתו סמוך לחומה, אבל אם היה ביתו באמצע העיר לא יכנס, אעפ"י שיכול היה להכנס לתחילת העיר בהיתר. וכן מוכח מדברי התוספות (ס' ב' ד"ה אין) שאפילו לא היה ביתו סמוך לחומה, אם נתכוין ללון בעיר, ותחילתה בתוך התחום שלו כולה נחשבת לו כד' אמות. ועיין בקרן אורה ס' ב' שהעיר על התוספתא, וכתב: ויפלא בעיני שלא הביאו הפוסקים דברי התוספתא. וכנראה שבעלי התוספות יפרשוה בשלא נתכוין ללון בעיר, אלא אח"כ נמלך לחזור לביתו, עיין בח"ד ובתוספות בכורים. ועיין בבאור הגר"א או"ח סי' ת"ח ס"ק א'. ועיין ר"מ פ"ו מה' עירובין ה"ד, ומ"ש לעיל פ"ג, שו' 56, ד"ה והרשב"ט. ועיין לעיל פ"ג, שו' 48, ד"ה נתנו.
<small>2-3.</small> <b>נתנו חוץ לתחום אמה אחת אם היה בתוך אלפים אמה שלו עירובו עירוב וכו'. </b>מפשוטה של לשון ("אם היה בתוך אלפים אמה שלו") משמע שנתן את עירובו מחוץ לתחום העיר, ולא היה בדעתו ללון בעיר, ולפיכך יש לחלק בין אם העירוב הוא בתוך אלפים אמה מן המקום שהיה שם בשעת חשיכה, ובין אם הוא מחוץ לאלפים אמה, אבל אם שבת בעיר, הרי כל מחוץ לתחום הוא ממילא מחוץ לאלפים אמה, ועיין גם מה שכתבנו לעיל ברישא. ומכאן מוכח שאם נתן את עירובו מחוץ לאלפים אמה, ואפילו לא היה בעיר, אין עירובו עירוב כלל, וקונה שביתה במקומו, כשיטת הר"מ בפ"ז מה' עירובין ה"ג, עיין מ"ש לעיל פ"ג, שו' 56, ד"ה לא היה בתוך אלפים אמה. ולדעת החולקים על הר"מ (עיין מ"ש לעיל שם) צריך לפרש כאן "ואם לאו, אין עירובו עירוב" שאינו זז מד' אמות שלו. 

Halakhah 2

<small>3-5.</small> <b>בראשונה היו בני טבריה מהלכין את כל חמתה, ואין בני חמתה באין אלא עד מקום הכיפה וכו'. </b>וכ"ה בירושלמי פ"ה ה"ז, כ"ב ע"ד. וסתם חמתה ע"י טבריה, היא חמתן מקום חמי טבריה, ואמרו בבבלי מגילה ב' ב': כמחמתן לטבריא מיל. ועיין גם בירושלמי שם פ"א ה"א, ע' ע"א. וחמתה היתה עיר קטנה, ולפיכך יכלו בני טבריא להלך את כולה, מפני שהיתה בתוך התחום שלהם, אבל טבריא היתה עיר גדולה, ובני חמתה לא יכלו ללכת אלא עד מקום הכיפה בטבריה,<sup class="footnote-marker">2</sup><i class="footnote">בירושלמי פ"ה ה"ח, כ"ב ע"ד: חד ר' פנחס סלק להכא חזא בפתח (צ"ל: חמא כפתא, כמו שמעתיק במאירי נ"ט א', עיין בירושלמי כפשוטו, עמ' 302) דשקתא דגזוראי וכו'. וספק גדול הוא אם הכוונה היא לכיפה שבתוספתא כאן.</i> מפני ששם כלתה מדת התחום שלהם, וכמו שמפרשת התוספתא להלן, שו' 8–9. 
<small>5.</small> <b>עכשיו בני טבריא ובני חמתה חזרו להיות עיר אחת. </b>אין לפרש ששתיהם נתחברו ממש, שהרי עדיין בזמן האמוראים היו מרוחקות אחת מן השניה, כפי שיוצא מן הירושלמי והבבלי מגילה הנ"ל. והכוונה היא שעיברו אותם יחד ע"י מערות ובורגנים, עיין לעיל פ"ד, שו' 54. 

Halakhah 3

<small>5-7.</small> <b>אנשי עיר גדולה מהלכין את כל עיר קטנה, ואין בני עיר קטנה מהלכין את כל עיר גדולה. </b>משנתנו פ"ה מ"ח, לפי כמה נוסחאות, ונחלקו בירושלמי ובבבלי במסורת משנה זו, אם היא כמו שהעתקנו, ואח"כ מתחיל עניין אחר במשנה שם, או שעיקר הנוסחא היא: ואנשי עיר קטנה מהלכין וכו', עיין מה שהאריך בזה מהרי"ן אפשטין במבוא לנוה"מ, עמ' 432 ואילך. ומהמשך התוספתא כאן מוכח ששנו: ואין אנשי עיר קטנה וכו', כמפורש לעיל ולהלן בסמוך. 
<small>7.</small> <b>אימתי בזמן שהיו בתוך אלפים אמה שלהן וכו'. </b>כלומר, אימתי מהלכין אנשי עיר גדולה את כל עיר קטנה בזמן שנשארו ולא יצאו מתוך האלפים אמה שלהן, והרי כל הקטנה מובלעת בתוך תחום הגדולה. 
<small>7-8.</small> <b>לא היו בתוך אלפים אמה וכו'. </b>כלומר, אם ילכו עד סוף העיר הקטנה, לא יהיו בתוך האלפים אמה שלהם, אין להן אלא אלפים אמה מן העיר הגדולה, מפני שכלתה להם מדתם בחצי העיר. ולא אמרו שאנשי עיר גדולה מהלכין את כל עיר קטנה אלא דווקא בזמן שכל הקטנה היתה בתחום שלהם. 
<small>8-9.</small> <b>ואנשי עיר קטנה אין להן אלא אלפים אמה בלבד. </b>מפני שסתם עיר גדולה היא אינה פחותה מאלפים על אלפים (עיין ירושלמי פ"ה ה"א, כ"ב סע"ב), ולפיכך אם יש הפסק בין העיר הקטנה והגדולה (שאינן עיר אחת), הרי אנשי עיר הקטנה לעולם אינם יכולים להגיע עד סוף העיר הגדולה, ואין להם אלא אלפים אמה, עד מקום שמדתם כלה בעיר הגדולה. 

Halakhah 4

<small>9-10.</small> <b>עיר של רבים שחרבה ונשתיירו בה גדודיות גבוהות וכו'. </b>וכ"ה בד. ובכי"ע: גודריות וכו', ובכי"ל: גדוריות וכו'. והנכון הוא כבכי"ע וכי"ל, והכוונה לחורבות וערימות אבנים של בתים. וכן בפסיקתא רבתי פכ"ו, הוצ' רמא"ש, קל"א ע"ב: בא ועמד לו על החומה, וראה בית המקדש עשוי לו גדירות גדירות של אבנים וכו'. וכן בשאילתות סי' מ"ח: גיאיות וגדירות, ועיי"ש בהעמק שאלה אות ז', ומ"ש לעיל שבת פ"א ה"א, שו' 2, ד"ה וכן גדר. ובמשנתנו פ"ה מ"א: היו שם גדודיות עשרה טפחים וכו', מוציאין את המדה כנגדן. ובס' העתים, עמ' 78 מעתיק: גדריות. ובבבלי שם נ"ה ב' היו שם גדוריות (כ"ה בד' שלוניקי) וכו' מאי גדוריות (כ"ה שם), אמר רב יהודה שלש מחיצות שאין עליהם תקרה. כלומר, חורבה. ועיין מ"ש להלן פ"ז, שו' 32, ד"ה חצר גדולה.<br>ואעפ"י שכבר הראינו לעיל (פ"ד, שו' 39, ד"ה וגדיר) שלשיטת התוספתא גדירות מתעברות עם העיר, אפילו הם בשדה ואדם ירא ללון שם, הנידון שלפנינו הוא עניין אחר. ובעיר שחרבה כולה עסיקינן, ועדיין נשארו מחיצות של חומתה, וכל העיר החריבה נחשבת לו כד' אמות, ואעפ"י שהחורבות הן רחוקות אחת מן השניה יותר משבעים אמה ושירים, דין כולן כעיר שהחומה צרפה אותן,<sup class="footnote-marker">3</sup><i class="footnote">ולפיכך נקטו "עיר של רבים", משום שבעיר של יחיד המוקפת חומה פשיטא שכולה אחת, שהרי היא רשות היחיד גמורה.</i> עיין בבבלי ס"א ב' ובמאירי שם. ועיין בירושלמי פ"ה ה"ז, כ"ג ע"א. וכע"ז פירשו בשלום ירושלים על הירושלמי ספ"ה ובתכ"מ כאן.
<small>10-11.</small> <b>הרי זו מתעברת להיות כעיר. </b>בכי"ל: הרי זו מתחברת להיות וכו'. והיא היא, עיין מ"ש לעיל פ"ד, שו' 22, ד"ה כיצד מעברין. והכוונה שכל העיר החריבה (חורבותיה הבודדות, עיין מ"ש לעיל בסמוך) מתעברת להיות נחשבת כד' אמות. 
<small>11-12.</small> <b>עיר של יחיד שנעשית של רבים ודרך הרבים עוברת בתוכה כיצד מעברין אותה וכו'. </b>וכ"ה ("מעברין") גם בד ובכי"ל. ובכי"ע: <b>מערבין</b> אותה וכו'. ובבבלי נ"ט א': ת"ר עיר של יחיד ונעשית של רבים <b>ורשות הרבים</b> עוברת בתוכה, כיצד <b>מערבין</b> אותה וכו'. והיא היא, והכוונה כיצד מחברין אותה לעיר אחת, ועיין מ"ש לעיל פ"ד, שו' 22, ד"ה כיצד (על החילוף בין עירוב ועיבור).<br>ובמשנתנו פ"ה מ"ו: עיר של יחיד ונעשית של רבים מערבין את כולה, ושל רבים ונעשית של יחיד אין מערבין את כלה, אלא אם כן עשה חוצה לה וכו'. ופירש"י: עיר של יחיד, שלא היה נכנסין בה תמיד ס' רבוא של בני אדם וכו', ונעשית של רבים, שנתוספו בה דיורין, או נקבעו בה שווקים. אבל רוב הראשונים חולקים על רש"י, ומפרשים עיר של יחיד שהיא קניין היחיד, ואעפ"י שיש בה רחוב של שש עשרה אמה, עדיין אינה רשות הרבים מן התורה, ונעשית של רבים, שקנו ממנו הרבים, אלא שעדיין שמו של יחיד נקרא עליה,<sup class="footnote-marker">4</sup><i class="footnote">ונחלקו שם הראשונים במהות תפיסת היחיד בעיר זו שנעשית עכשיו של רבים.</i> עיין ר"מ פ"ה מה' עירובין הי"ט, לקוטות הרמב"ן, רשב"א, ריטב"א ומאירי נ"ט א'. ובעיר של יחיד ונעשית של רבים, מכיוון שהיתה מקודם כולה רשות היחיד מן התורה מערב את כולה, ואינו עושה שיור, אבל בעיר של רבים שרשות הרבים שלה מן התורה, אעפ"י שנעשית אח"כ של יחיד, אין מערבין את כולה, משום היכרא, כדי שלא ישתכח איסור טלטול, ולפיכך אין מערבין את כולה, ועושין לה שיור מחוצה לה, והשיור מערב לעצמו,<sup class="footnote-marker">5</sup><i class="footnote">ועיין ברי"ף פ"ה סוף סי' תרכ"ז ובבעל המאור שם. והבין בעל המאור בדעת הרי"ף שאנשי השיור אינם מערבים ואסורים בטלטול בשלהם. אבל עיין בהגהות הב"ח שם מ"ש בשם הרא"ש. וכן מפרש הראב"ד בכתוב שם (הסגלה חל"ו, עמ' 8). אבל הגירסא ברי"ף נכונה ("אסור", ולא "אוסר", כהגהת בעל חו"י, עיי"ש בגליון הרי"ף), שכן מעתיק גם בס' העתים, עמ' 88, אבל פשיטא שאפשר לפרש בדעת הרי"ף שכוונתו שהשיור אסור לערב עם העיר, אבל מערב לעצמו, כמו שהבין הראב"ד הנ"ל.</i> והעיר מערבת לעצמה, ומכיוון שאסור לטלטל מזה לזה ידעו שאסור לטלטל בר"ה.<br>ועכשיו שנתברר במשנתנו שעיר של יחיד שנעשית של רבים מעברים את כולה, מלמדת אותנו הברייתא כיצד מעברים את כולה יחד כשיש דרך הרבים באמצע, וכדמפרש להלן.
<small>12.</small> <b>נותן לחי מיכן ולחי מיכן וכו'. </b>כלומר, מתחילה מערב את הדרך המפולשת, ונמצאת כל העיר מוקפת מחיצה,<sup class="footnote-marker">6</sup><i class="footnote">עיין בתוספ' רי"ד מהדו' תליתאה נ"ט א' ד"ה עיר.</i> ודינה כחצר אחת שאינה מעורבת, שאין צורך בתיקון המחיצות אלא בשיתוף בפת, כדי שיוכלו לטלטל בכל מקום (אחרי שערבו בחצרות). ובבבלי נ"ט ב' דייקו מלשון הברייתא, "נותן לחי וכו' ", שהיא כר' יהודה הסובר (להלן פ"ז, שו' 52 ובמקבילות) שמערבין רשות הרבים בכך, אבל עצם הדין הוא אף לחכמים, ולשיטתם מערב את הדרך בדלתות, אלא שבבבלי דייקו מן הלשון, כמו שפירשו הראשונים. ועיין מ"ש להלן. 
<small>13.</small> <b>ומערבין ונושאין ונותנין באמצע. </b>וכ"ה בד ולהלן פ"ז הי"ג, שו' 53, בכל הנוסחאות. אבל בכי"ע ובכי"ל חסרה בבא זו. ובבבלי חסרה המלה "מערבין". ובלקוטות הרמב"ן סוף עירובין: עוד ראיתי בגירסת הברייתא בתוספתא עושה לחי מכאן ולחי מכאן או קורה מכאן וקורה מכאן, ומערבין ונושאין ונותנין באמצע, וזה הלשון נכון ומחוור הוא, ופירושה שמערבין בפת אחר שהכשירו העיר בלחיים וקורות, ונושאין ונותנין באמצע (ואין מערבין), ולהכי קתני בסיפא אותה השמועה [ואין מערבין], כלומר בפת זו לחצאין, אלא כולה וכו'. ועיין מ"ש להלן. 
<small>13-14.</small> <b>ואין מערבין אותה לחצאין, אלא או כולה וכו'. </b>וכ"ה בבבלי נ"ט א'. וכבר הקשו הראשונים מן הברייתא שלעיל פ"א הי"א שהובאה בבבלי י"ד ב' שמפורש שם שמעברין חצי מבוי (עיין בתוספות נ"ט ב' ד"ה מבוי), וכן מוכח מכמה מקומות שיכולים לערב חצי רשות הרבים, עיין ברמב"ן, רשב"א, ריטב"א נ"ט ב' ומאירי נ"ט א'. ופירש הרמב"ן (וממנו אצל הבאים אחריו) שלא אמרו כאן אין מערבין חציה, אלא אין מערבין לחצאין, כלומר, שכל חצי מערב לחוד. והרי כאן הכשירו מתחילה את כל העיר, ועשו אותה כרשות אחת, ויש לכולם דריסת הרגל ברשות הרבים, ויכולים להשתתף כולם בפת, ולפיכך כיון שכבר נעשו כל בני חצר ובני מבואות רשות אחת, "שוב אי אפשר לחלק זכות אחד מהם מן העיר, ואעפ"י שיעשו לחי וקורה, או צורת פתח באמצע רשות הרבים לרחבה, אינו כלום, שאין הלחי ההוא בא להכשר ולעשותו כחצר, אלא להבדיל בין אלו לאלו, ושלא יהא זה פרוץ במלואו לחבירו, וכיון שכן, ויש להם דרך זה על זה, הוו להו כב' חצירות זו לפנים מזו וכו', כמו ששכח אחד מהם ולא עירב עמהם. אבל כשלא תקנו כל העיר וכל רשות הרבים, אלא שהכשירו חציו בלבד, הרי מה שהכשירו ממנו, היא כחצר המעורבת להם, ומה שנשאר בחוץ היא רשות הרבים גמורה, ואין אלו עם אלו בני רשות אחת, גם אינם ראוים לערב ביחד, ואפילו רצו (שהרי החצי השני אין לו עירוב), וכיון שכן, אין החיצונים אוסרין עליהן כלל, ואפילו שרגלם דורסת שם, וכלל גדול הוא זה, שאין לך אוסר על חבירו משום עירוב, אלא ביכול לערב עמו ולא עירב וכו'. והיינו דמתנייתא דהכא, קתני מעיקרא שמכשירין רשות הרבים כולה, והדר קתני שאין מערבין לחצאין, הא אילו באו לערב חציה בתחילה, והדר לערב חציה הרשות בידם, ואולי לזה נתכוון רש"י ז"ל כשכתב לעיל גבי שאין מערבין לחצאין, דכיון דמעיקרא חדא היא אסרי אהדדי, כלומר, כיון שכבר עירבו רה"ר כולה, והוו להו בני צד חצר, שוב אין מערבין לחצאין, ובירושלמי דפירקין מבואר כדברי רבינו ז"ל וכו' ". (לשון הריטב"א נ"ט ב'). ועיין בירושלמי פ"ה ה"ה, כ"ב ע"ד, והעתקתי את דברי הראשונים בפירוש הירושלמי בספרי הירושלמי כפשוטו, עמ' 300 ואילך.<br>ואף שבירושלמי שם מפורש שאפשר לערב חצי מבוי, ובלבד שהחצי החיצון ישאר בלתי מעורב, כשיטת הרמב"ן וסייעתו, אבל הסוגיא שונה שם משיטת הבבלי. וכן שנינו שם: עיר של יחיד שנעשית של רבים כו'. תני בשם ר' יודה אין מערבין אותה חציין. ופירש הירושלמי שאין מערבין אותה חציין אפילו לרחבה (כאיכא דאמרי בשם רב פפא בבבלי נ"ט ב'), ואף שהחצי האחד יש להם פתח מצד אחד, והשני מצד האחר, ואין להם דריסת הרגל זה על גבי זה. והטעם הוא שאין קורה ולחי מועיל באמצע רשות הרבים, מפני שכל אחד פרוץ במלואו למקום האסור לו.<sup class="footnote-marker">7</sup><i class="footnote">וכן כתב הריטב"א נ"ט ב' בשם הר"ש ללישנא קמא בבבלי שם שרב פפא מתיר לערב לחצאין לרוחב רשות הרבים: שאפילו רב פפא לא התיר שיערבו לחצאין ברחבה אלא כשעושין להם צורת הפתח ביניהם ברוחב רשות הרבים, כדי שלא יהא כל אחד ואחד פרוץ במלואו למקום האסור לו וכו'. ועיין גם ברא"ש פ"ה סי' ט' מ"ש בשם התוספות ובקרבן נתנאל שם אות ס'.</i> ולפיכך שאל הירושלמי: מחלפה שיטתיה דר' יודה, דתני ר' חייא כיצד מתירין רשות הרבים ר' יודה אומר לחי מיכן ולחי מיכן וכו'. ואם לר' יהודה מתירין רשות הרבים בכך, הרי יש כאן מחיצה גמורה ואין כאן פרוץ במלואו, ותירצו: לא על הדא איתאמרת, אלא על הדא, אפילו עיר גדולה כאנטוכיא ואין בה אלא דלת אחת (כלומר הסיפא שלנו), עליה, תני בשם ר' יודה אין מערבין אותה חציין. כלומר, מכיון שאין יציאה לפנימיים אלא דרך החיצוניים, הרי אם יערב אותה חצאין, יאסרו הפנימיים על החיצוניים, ומכאן שלשיטת הירושלמי מערבין רשות הרבים לחצאין לרוחבה, כשיטת רב פפא בלישנא קמא. ועיין בגאון יעקב נ"ט ב' סד"ה להריטב"א, שעמד על עיקר הפירוש בירושלמי.
<small>14.</small> <b>או מבוי בפני עצמו. </b>בכי"ע: או מבוי, מבוי בפני עצמו. וכ"ה בבבלי נ"ט א'. ופירשו שם (נ"ט ב'): כגון דעבוד דקה. וכתב הריטב"א: פרש"י ז"ל שעשו פתח נמוך שהוא רחב ד' בראש כל מבוי (עד כאן ברש"י שלפנינו) בחומת העיר, שיכולין לצאת משם מחוץ לעיר, ואינם צריכים לצאת דרך פתחי העיר, דכיון דכן גלו אדעתיהו דאסתלקו כל חד מחבריה. ועיין בתוספ' רי"ד מהדורא תליתאה נ"ט א' ד"ה עיר (קרוב לסופו). 
<small>14-15.</small> <b>עיר של רבים והרי היא של רבים ואין לה אלא פתח אחד מערבין את כולה. </b>בבלי נ"ט ב'. ועיין בירושלמי שהעתקנו לעיל, ולפיו מפורש שבעיר כזו, אין לערב חצאין לרחבה לכולי עלמא. והכל מודים שעיר כזאת אינה צריכה שיור, ומעברין את כולה. ועיין בבלי נ"ט ב' בעובדא דמתא דר' חייא. 

Halakhah 5

<small>15-16.</small> <b>סוכת החג ר' יהודה מחייב בעירוב ובמזוזה וכו'. </b>בכי"ע: מחייב בחג ובמזוזה. ושמא צ"ל: בחג [בעירוב] ובמזוזה. והברייתא מדגישה שלא נחלקו אלא בסוכת החג בחג, אבל בשאר ימות השנה אף ר' יהודה מודה שהיא פטורה מן העירוב ומן המזוזה, מפני שהיא דירת עראי, וכמסקנת רבא בבבלי יומא י' ב'. ובירושלמי (מעשרות פ"ג ה"ז, נ' נ"ד, סוכה פ"א ה"א, נ"ב ע"א) אמרו: וכן היה ר' יהודה מחייב במזוזה. ובנוסח הרש"ס מעשרות, מ"ט ע"ב: תניא<sup class="footnote-marker">8</sup><i class="footnote">הדבור "תניא" (במקום "תני") מוכיח קצת שיש כאן הוספת הרב עצמו כרגיל אצלו.</i> וכן היה ר' יהודה מחייבה במזוזה <b>ובעירוב</b>. ואמרו שם בירושלמי: מסתברא ר' יודה יודי לאילין רבנין וכו'. כלומר, בסוכה של שאר ימות השנה שהיא פטורה מן המזוזה. ומדברי הבבלי יומא י' סע"א משמע שברייתא זו נשנית לפניהם בתוספתא מעשרות פ"ב הכ"א. 
<small>16-17.</small> <b>ר' יהושע אומ' מערבין בככר שלם אפי' הוא כאיסר. </b>וכ"ה ("כאיסר") בכל נוסחאות התוספתא והמשנה (פ"ז מ"י), אלא שבכמה דפוסים שבמשניות: באיסר. והנה לפי הגירסא "באיסר" הרי בוודאי פירושה שהככר הוא שוה איסר, ואף הגירסא "כאיסר" יכולה להתפרש כן (עיין במשנת חולין פי"ב מ"ה). אלא שבדק"ס (עמ' 317, הערה א') ביטל לגמרי גירסא זו, והעיר: והא ודאי ליתא, דהוא שיעור סעודה שלימה של שלש ביצים, דאיסר חצי פונדיון.<br>וקרוב בעיני שכן גרס הר"ח, ופירש באיסר, בשוה איסר,<sup class="footnote-marker">9</sup><i class="footnote">עיין בפירוש רבינו יהונתן למשנתנו (פ"ז מ"י) ובהגהות הב"ח שם, אות ט'.</i> בככר הזל ביותר, בככר של כוסמין שהוא שוה איסר, והיינו מזון ב' סעודות.<sup class="footnote-marker">10</sup><i class="footnote">במשנתנו פ"ח מ"ב (לעניין עירובי תחומין): כמה הוא שיעורו, מזון שתי סעודות לכל אחד וכו' מככר בפונדיון מארבע סאין (כלומר, של חטין) בסלע. ר' שמעון אומר שתי ידות לככר משלש לקב וכו'. ור' יהושע סובר כר' שמעון (עיין במשנת פרה פ"א מ"א). ומכיוון שהכוסמין שוין כשליש מן החטים (עיין במשנת פיאה פ"ח מ"ה) הרי בככר של כוסמין באיסר (=חצי פונדיון) יש קצת יותר משתי סעודות, אפילו לר' שמעון. ואעפ"י שבמשנת כתובות (פ"ה מ"ח) פסקו לאשה בשעורים כפלים כבחטים, וכן אמרו גם במשנת פיאה (הנ"ל) לעניין עני, הרי הטעם הוא משום שחייב ליתן לאשה ולעני פת חטים, ולפיכך מרבים בשיעור שעורים וכוסמין כדי שיוכלו למוכרם ולקנות מן החנווני ככר של שתי סעודות בחטים. אבל בוודאי כשמערב בפת כוסמין דיו בככר שוה במדתו לככר של חטים, והוא שוה איסר. ור' יהושע תפס במדה המועטת ביותר.</i> וכן הוא אומר (פ"ב סע"ב): ומתני' (כלומר, ר' יוחנן בן ברוקה אומר מככר בפונדיון וכו') אליבא דר' יהושע שנויה, דאמ' אין עירוב אלא ככר שלם, למעוטי פרוסה, ויחיב ר' שמעון דמתני' שיעורא דעירוב דהוא ככר שלם, והוא שיעור ב' <b>סעודות</b> וכו'. וכן אומר רבינו (פ"א א') דרך אגב: ואם ניטלה ממנה כזה השיעור, ונשתייר בה מזון ב' <b>סעודות מערבין לו בה</b>. הרי לך מפורש שלשיטת הר"ח מצריך ר' יהושע מזון ב' סעודות בככר שלם של עירובי חצירות. אלא שאפשר שהר"ח סובר שדין עירובי חצרות כשיתופי מבואות, ומדברים כאן בככר שמערבין בו לבני החצר שהן מרובין, ולפיכך מצריך ככר שיש בו שתי סעודות.<sup class="footnote-marker">11</sup><i class="footnote">אבל מלשונו בדף פ"א הנ"ל משמע שר' יהושע מצריך שיעור שתי סעודות לכל אחד ואחד (שהרי שיעור עירובי חצרות לא נזכר בשום מקום, כפי שהעיר כבר הראב"ד בכתוב שם, ב"הסגלה" חל"ה, עמ' 7), שאם לא כן למה מוסיף הר"ח את השיור של ב' סעודות, והרי אפילו אם לא נשתייר ממנו לכל הפחות אלא כגרוגרת לאדם אחד כשר. ולפ"ז דין עירובי חצרות כדין עירובי תחומין, וצריך שתי סעודות לכל אחד ואחד, מפני שבשניהם העיקר היא הסעודה (עיין בפיה"מ להר"מ פ"ח מ"ב), מה שאין כן בשיתופי מבואות שאין צורך אלא בשיתוף באוכלין, והשיעור דיו בכדי הוצאת שבת לכל אחד ואחד. ועיין בברכי יוסף או"ח סי' תי"ג. ובתוספתא נגעים פ"ז ה"י: מזון שתי סעודות שאמרו חכמים בערובי תחומין. וכן מעתיק משם במפתח לרבינו נסים כאן פ"ב ב' (ס"א ע"א). ומשמע שלא אמרו כן אלא בעירובי תחומין גרידא. אבל בדפוסים שם: שאמרו חכמי' בערוב (ולא נזכרו תחומין), והכוונה אף לשיתופי מבואות כשיש שם הרבה אנשים, כמשנתנו פ"ז מ"ח.</i> אבל רחוק בעיני לפרש שהר"ח פירש את שתי הסוגייות אליבא דרבה דווקא, עיין בר"ח פ"א א' ובתוספות שם ד"ה איתיביה.<br>ובמשנתנו פ"ז מ"י: בכל מערבין ומשתתפין, חוץ מן המים ומן המלח, דברי ר' אליעזר. ר' יהושע אומר ככר הוא ערוב. אפילו מאפה סאה והיא פרוסה אין מערבין בה, ככר כאסר והוא שלם מערבין בו. ולשיטת הר"מ פ"א מה' עירובין ה"ח והט"ז משמע שככר שלם מספיק לעירובי חצרות כמו שהוא, אפילו הוא פחות מכגרוגרת. ובמ"מ שם (הט"ז) העיר שכן משמע מדברי הגאונים (עיין אוה"ג, התשובות, עמ' 18). ומה שאמרו במשנה ח' שם ששיעור האוכל, בזמן שהן מועטין, הוא כגרוגרת לכל אחד ואחד, כנראה מפרשה הר"מ בשיתופי מבואות,<sup class="footnote-marker">12</sup><i class="footnote">כהבנת המאירי בדעת הר"מ, עיי"ש פ' ב' (117 רע"ב).</i> עיין פיה"מ להר"מ כלים פי"ז מ"ז, ובחיבורו פ"א מה' עירובין ה"ט והי"ז.<sup class="footnote-marker">13</sup><i class="footnote">ובהלכות קצובות ה' עירובין סי' י"ב, הוצ' ר"מ מרגליות, עמ' 65: ושיעור העירוב של מובאות ו ש ל <b>חצירות</b> מן כזית ועד כאגוז. אם מוסיף מוסיף בקודש. ועיין בהערות שם. ועיין גם ברוקח סוף סי' ק"מ.</i> אבל הראב"ד בהשגות שם וכן רש"י במשנתנו, הרשב"א ועוד סוברים שאם הככר הוא כאיסר צריך לככרות הרבה, שיהא בכולם לכל הפחות כגרוגרת. ועיין בפי' רבינו יהונתן על הרי"ף שם.<br>ואמרו בבבלי פ"א א' בטעם ר' יהושע: אמר ר' יוסי בן שאול אמר רבי משום איבה. ופירש"י: שבאין לידי מחלוקת, שאומר אני נותן שלימה ואתה פרוסה. ולשיטת רבה בבבלי שם סובר ר' יהושע שאף בעירובי תחומין ושיתופי מבואות מצריך ר' יהושע שלמה (עיין בר"ח ובתוספות פ"א א' ד"ה איתיביה), ורבה בר בר חנה סובר שלא חלק ר' יהושע אלא בעירובי חצרות גרידא. אבל עיין רש"י וריטב"א ודק"ס, עמ' 318, הערה ד'. ועיין בירושלמי פ"ג ה"א, כ' ע"ג, ומ"ש בספרי הירושלמי כפשוטו, עמ' 256. ועיין בבעל המאור בסוגיין שכתב: דאפילו בשתופי מבואות לר' יהושע צריך שלם ולא פרוס, מאיזה מין שיהיה, בין מפת בין בשאר מינין, אבל בעירובי חצרות בעינן ככר שלם ולא פרוסה, ואין מערבין בחצרות משאר מינין. והשיג עליו הראב"ד בכתוב שם (הסגלה חל"ו, עמ' 10): והיכי שייכא שלמה בשאר מינין חוץ מפת, וביין ושכר היכי שייכי שלמים, אבל ר' יהושע לא פליג מידי אלא אערובי חצרות ובפרוסה לחוד, ור' אליעזר הוא דערבינהו לכולה וכו'.
<small>17.</small> <b>אפי' נוטל הימנו כדי דמוע וחלתו וכו'. </b>בבבלי פ"א א': א"ר יונתן (כגי' כי"י וראשונים) בן שאול ניטלה הימנה כדי חלתה וכדי דימועה מערבין לו בה. והתניא כדי דימועה מערבין לו בה, כדי חלתה אין מערבין לו בה. לא קשיא הא בחלת נחתום, הא בחלת בעל הבית וכו'. ופירשו רבינו חננאל ורש"י שבכדי דימועה כוונתו שנפלה תרומה למאה חולין, ועשו מהם ככר זה, ונטלו ממנו דימועו כדי לתקנו. ועיין בתוספות שם ד"ה כדי וברא"ש פ"ז סי' י"ב.<br>וכבר תמהו הראשונים על פירוש זה, דמאי שיאטיה דדימוע לכאן, דבר שאינו שכיח, ומה עניינו לחלה, ולפיכך פירש הראב"ד (לפי הרשב"א פ"א א') שדימוע כאן פירושו תרומה מלשון הכתוב (שמות כ"ב, כ"ח) <b>מלאתך ודמעך לא תאחר</b>. והכונה לתרומה גדולה שהיא אחד מחמישים, ועיי"ש ברשב"א, ריטב"א ומאירי שפירשו או כדי חלה, או כדי דמוע, ונדחקו מאד בפירוש הסוגיא.<sup class="footnote-marker">14</sup><i class="footnote">ולא עוד אלא שלפירושם קשה למה נקטה הברייתא בבבלי מקודם חלה ואח"כ תרומה שלא על פי הסדר.</i><br>ברם בס' העתים, עמ' 111, הביא בשם הגאון כפירוש ר"ח ורש"י, ושוב כתב: ובסיפא העושה למכור בשוק אחד ממ"ח, ודב"ז (=ודבר זה) כגון שעירב בדמאי, וחזר ונטל ממנה כדי חלה וכדי דמוע.<sup class="footnote-marker">15</sup><i class="footnote">כלומר, אעפ"י שמערבין ומשתתפין בדמאי (דמאי פ"א מ"ד, עירובין פ"ג מ"ב), אבל בוודאי שאם החמיר על עצמו ותיקן תבוא עליו ברכה.</i> וכן בעמ' 94 שם: וכתב הגאון בהא דר' יונתן בן שאול דניטלה כדי חלתה וכו' הכי, ודב"ז כגון שעירב בדמאי, וחזר וניטל ממנו כדי חלה וכדי דמוע. ועיי"ש בהערה ש"ב שנדחק מאד. אבל ברור שהגאון פירש שלפי המסקנא מתפרש כל העניין באופן אחר. וע"פ שיטתו נ"ל לפרש שדימועו פירושו כאן דמאו,<sup class="footnote-marker">16</sup><i class="footnote">עיין בבלי יבמות קט"ו ב' ובגליון שם. וכתב בעל כתר כהונה ובהשמטות מציון ירושלים סוף מע"ש (נדפס בירושלמי ד' זיטומיר בסוף סדר זרעים) שאין דמאי אלא מלשון דמע, והוא ספק שעדיין דמעו בתוכו. ועיין בירושלמי דמאי ספ"ה, ובפי' הרש"ס ובפ"מ שם.</i> דמאיו, דמיו (דמאי שלו, עיין במשנת מע"ש פ"ד סמ"ו ובמלא"ש שם). ואין מדברים כאן כלל בתרומה גדולה, שהרי אין הגורן נעקרת אלא אם כן הופרשה ממנה תרומה גדולה, ואף ע"ה אינו חשוד עליה, אלא בתרומת מעשר אנן קיימין, ולא דברו אלא בהווה, בלוקח מע"ה, שפעמים מפריש בעל הבית תרומת מעשר מן הככר. ולפיכך אמרו חכמים שאם הפריש חלה מן הככר, ואח"כ הפריש דמאיו, כלומר, תרומת מעשר (עיין מ"ש להלן שבדמאי יכול להקדים חלה למעשר), אין בו משום פרוסה, מפני שאין מקפידין בכגון דא, משום שהדבר מצוי.<sup class="footnote-marker">17</sup><i class="footnote">ועיין ירושלמי דמאי פ"ג ה"ג, כ"ג ע"ג. ואף שם היה ר' יוסי יכול להפריש מיניה וביה תרומה גדולה ותרומת מעשר (ולשלם ללוי ולעני בעד המעשר) שאינם אלא כשלשה אחוז, אלא שהנותן בעין יפה נותן ו"אין דרך בני אדם להיות משלחין לחביריהן דברים חסירין" כמפורש שם בירושלמי. אבל במערב שאין כאן מתנה אין מקפידין בחסרון קטן כגון זה.</i> ומתחילה סבר הבבלי שמדברים בחלה שנטבלה וודאי אצל בעה"ב (שלקח תבואה מע"ה, ולשה ואפאה בעצמו), ולפי זה כדי חלה (שהיא אחת מעשרים וארבע) וכדי דמאיו (שהוא אחד ממאה) הם חמשה אחוז בערך.<sup class="footnote-marker">18</sup><i class="footnote">שהרי ע"ה לא נחשד על תרומה גדולה, ומעשר ראשון ומעשר עני (בשנת מעשר עני) מעכבם לעצמו, ואינו אלא קובע להם מקום בככר וקורא להם שם, ואינו צריך להפריש. ובשנת מעשר שני קובע לו מקום, קורא לו שם ומחללו על המעות.</i> ולפיכך שאלו והא תניא כדי דימועה מערבין לו בה, כדי חלתה אין מערבין לו בה. ותירצו לא קשיא כאן בחלת נחתום, כאן בחלת בעל הבית, כלומר, ר' יונתן ב"ש מדבר בשיעור חלת נחתום, שהיא אחד מארבעים ושמונה, ואם נתן ככר שחסר בו כשלשה אחוז, אנו תולים שקנה את הככר מנחתום ע"ה,<sup class="footnote-marker">19</sup><i class="footnote">והוא רוצה להחמיר שלא לערב בדמאי, עיין לעיל הע' 15. ובוודאי שבני החצר לא יקפידו עליו אם הוא מדקדק שלא להאכילם דמאי.</i> ואין לו דרך אחרת אלא להפריש ממנו<sup class="footnote-marker">20</sup><i class="footnote">כלומר הוא מוכרח להפריש עליו מיניה וביה, ואינו יכול להפריש עליו ממקום אחר, שהרי אין מפרישין לא מן הוודאי על הדמאי, ולא מן הדמאי על הדמאי, כמשנת דמאי ספ"ה.</i> כדי דמאיו (תרומת מעשר) וכדי חלת נחתום, ואין מקפידים בכגון דא. אבל אם מפריש כדי חלת בעל הבית, שהיא אחד מכ"ד, כלומר יותר מארבע אחוז, החסרון ניכר בככר, ויש כאן פרוסה, ויש כאן קפידא, שהרי היה יכול להפריש מן העיסה, הואיל והיא נטבלה וודאי אצלו, לפני שאפה את הככר. ולפ"ז הפירוש של "דמועה" ברישא (של הברייתא בבבלי) כולל את דמאו של החלה והתרומה יחד, ששתיהם הם דמע של דמאי, בנגוד לחלה סתם, שהיא חלת וודאי של בעל הבית.<br>ולפי פירושנו נקטו רבותינו לדוגמא את משנת דמאי פ"ה מ"א: הלוקח מן הנחתום כיצד הוא מעשר, נוטל כדי תרומת מעשר וחלה וכו'. והתוספתא כאן ששנתה "כדי דמוע וחלתו" החזיקה בסדר המשנה הנ"ל, אלא שכבר אמרו בירושלמי שם שסדר המשנה הוא לאו בדווקא, ויכול להפריש חלה מקודם, שהרי בדמאי אנן קיימין, עיין בשנות אליהו שם ובפירוש הגר"א לירושלמי שם. והבבלי נקט חלה מקודם, עיין בפירוש הגר"א הנ"ל. ובתוספתא חלה פ"א ה"ח: הלוקח מן הנחתום ומן האשה שעושה למכור בשוק צריך להפריש חלת דמיי וכו', שחלת דמיי ניטלת אחד מארבעים ושמונה. ועיין מ"ש לעיל ח"ב, עמ' 798 ועמ' 799.<br>ומלשון התוספתא משמע שבבא זו היא מדברי ר' יהושע, או לכל הפחות אפילו בשיטת ר' יהושע, אבל הרי"ף והר"מ השמיטוה, ועיין בפירוש רבינו יהונתן, ומשמע מדבריו, שר' יהושע חולק עליה, עיי"ש.

Halakhah 6

<small>18.</small> <b>מי שיש לו חמש חצרות בעיר אחת וכו'. </b>ההלכה היא פשוטה אלא שלא מצאתיה כלשונה בתלמוד. והברייתא מלמדת שדירה בלי בעלים לאו שמה דירה, ועיין פ"ח מ"ה ובתוספות ר"ע איגר שם. 

Halakhah 7

<small>19-20.</small> <b>אמ' ר' מעשה בבן נפחא וכו'. </b>בד: אמר ר' יהודה מעשה בבן נשיא וכו', ובכי"ע: אמ' רבי יהודה מעשה בר' יצחק נפחא וכו'. ובכי"ל: אמ"ר יהודה מעשה בבן נפחא וכו', וכ"ה בבבלי ע"ב ב'. ובכי"י ובראשונים שם: בבן נפח וכו'. 
<small>20.</small> <b>שהיו לו חמש חצרות באושה וכו'. </b>וכ"ה בבבלי הנ"ל, אבל בכ"י אוקספורד וברי"ף שם: חמש אוצרות, עיין דק"ס, עמ' 292, הערה ב'. 
<small>20-21.</small> <b>אלא מקום דירתו בלבד. </b>בבבלי הנ"ל: אלא בית דירה בלבד. והקשו שם: בית דירה סלקא דעתך? ותירצו: אלא אימא מקום דירה. ונחלקו שם רב ושמואל, רב אומר מקום דירה הוא מקום שאוכל בו, ושמואל אמר מקום שלן בו. ועיין גם בירושלמי פ"ו ה"ז, כ"ג ע"ד. 

Halakhah 8

<small>21.</small> <b>חמש חבורות מקצת שרוין בחדרין וכו'. </b>במשנתנו פ"ו מ"ח: חמש חבורות ששבתו בטרקלין אחד, ב"ש אומרים ערוב לכל חבורה וחבורה, וב"ה אומרים ערוב אחד לכולן. ופירשו בירושלמי שהמחלוקת היא כשהיו שם פפיליונות גבוהים עשרה בטריקלין, ולא הגיעו מחיצותיהן עד התקרה, ב"ש רואים אותם כאילו הם גרים בחדרים מיוחדים, וב"ה סוברים שהטריקלין מחברם. ועיין בבבלי ע"ב א', ב', ולפיכך סיימו במשנה שם: ומודים, בזמן שמקצתן שרויין בחדרים, או בעליות, שהן צריכים עירוב לכל חבורה וחבורה. ופירשו ברש"י ובתוספות שכל חדר, או עליה, יש להם פתח לחצר. אבל בירושלמי שם: פ"ו רה"ז, כ"ג ע"ד: טריקלין לפניהם כחצר של בתים, כלומר, שאר הטריקלין שכל הפפיליונות פתוחים לו הוא כחצר לבתים, ולפיכך זקוקים לעירוב, עיין מ"ש להלן. 
<small>22.</small> <b>טרקלין שלהן כחצר לבתים. </b>מלשון התוספתא ברור שהכונה לחדרים ועליות שהם בתים מיוחדים ממש, ומשמע שאלמלי הטריקלין היו פטורים מעירוב, כדין בית משותף הבנוי דירות מיוחדות, אלא שאין להם חצר ולא מקום שכולם שוין בו, וכל החדרים פתוחים למבוי. כמו שדייק מכאן בח"ד, עיי"ש. ועיין בירושלמי שהעתקנו למעלה. אבל כל האחרונים פוסקים שבכגון דא צריכים עירוב. ועיין מ"ש לעיל שבת פ"י הערה 40. 

Halakhah 9

<small>22-23.</small> <b>שנים ששותפין זה לזה בין ביין בין בשמן אינן צריכין לערב. </b>במשנתנו פ"ו מ"ה: בעל הבית שהיה שותף לשכנים, לזה ביין ולזה ביין אינם צריכים לערב. ופירש"י: שהיה שותף עם שכניו שבמבוי לשם שותפות בעלמא, ולא לשם שיתוף. ומדברים כאן בשיתופי מבואות, שהרי התנא נקט יין ושמן, ובעירובי חצרות מערבים בפת (עיין בבלי ע"א ב'). אלא שלשיטת החכמים אם נשתתפו במבוי מותרין בחצרות אפילו לא ערבו שם, וממילא העירוב מועיל כאן בין למבוי ובין לחצרות, עיין בבלי ע"א סע"ב ולהלן פ"ו, שו' 18–19, ומש"ש.<br>ונחלקו בירושלמי (פ"ו ה"ה, כ"ג ע"ג) ובבבלי (ע"א א') אם הלכה זו נוהגת דווקא בשנתן את היין של שותפות בכלי אחד, או אפילו בשני כלים, עירובו עירוב. ועיין בריטב"א ע"א א' ומ"ש בגאון יעקב, עיי"ש שבאר יפה את שיטת הראשונים.
<small>23-24.</small> <b>היו שלשה, זה שותף לזה ביין, וזה שותף לזה בשמן צריכין לערב. </b>משנתנו הנ"ל, ועיין מ"ש בגאון יעקב ע"א א' הנ"ל ד"ה אלא. 
<small>24.</small> <b>ר' שמעון או' אחד יין ואחד שמן אין צריכין לערב. </b>בכי"ע: ר' שמעון בן אלעזר אומ' וכו'. אבל גם במשנתנו הנ"ל: ר' שמעון אומר אחד זה ואחד זה וכו', וגירסא זו מקויימת אף ע"י הסוגיא בבבלי. ובירושלמי (הנ"ל) אמרו: טעמא דר' שמעון שכן דרכן לשתותן אניגרון, כלומר אף יין ושמן פעמים מערבים אותם בכלי אחד (עיין מ"ש לעיל ח"א, סוף עמ' 458), ואינו מקפיד על תערובתו, ולמ"ד שצריך ליתנו בכלי אחד מדברים בשנתנן בכלי אחד, והם ראויים להיעשות אניגרון. ובבבלי ע"א ב' העמידוה שנתן את השמן על גבי היין בכלי אחד, והשמן צף על גביו, ור' שמעון סובר כר' יוחנן בן נורי ששניהם חבור זה לזה, וכאילו שניהם מעורבים ממש. אבל החכמים סוברים שאינם חיבור, ואעפ"י שהם בכלי אחד, כל אחד מונח לבדו, והואיל ולא נתנו את היין והשמן לשם עירוב, אלא לשם שותפות בעלמא, אינו עירוב אלא אם כן מעורבין ממש. וממילא אם לא הועיל לשיתוף מבואות אסורים בין במבוי בין בחצר, שהרי כבר כתבנו לעיל שמשנתנו מדברת כשסומכים על שתופי מבואות גם בחצירות. ועיין להלן. 
<small>25.</small> <b>לעזר בן תדיי אומ'. </b>וכ"ה (בלי התואר רבי) גם בד. וכ"ה בכתי"י הבבלי ובראשונים כאן ע"א ב'<sup class="footnote-marker">21</sup><i class="footnote">עיין דק"ס, עמ' 286, הע' צ'. ויש להוסיף שם גם את הר"ח.</i> ושבת קכ"ג א'.<sup class="footnote-marker">22</sup><i class="footnote">עיין דק"ס שם, עמ' 279, הע' פ'.</i> וכ"ה לעיל שבת פט"ז, שו' 24, בכי"ו, ד וכי"ע, ובכורות פ"ג ה"ז בד ובכי"ו. אבל בכי"ע ובכי"ל כאן: ר' אלעזר בן תדאי, וכ"ה בתוספתא שבת הנ"ל בכי"ל. וכ"ה בירושלמי כאן פ"ו ה"ה, כ"ג ע"ג, ובמקבילות לתוספתא שבת הנ"ל בכלאים פ"א ושבת פ"ג. וכ"ה בהוצאות הבבלי כאן ושבת הנ"ל. וכן נזכר בתואר "רבי" להלן בתוספתא גיטין פ"ה (כי"ע פ"ז) סה"ד, ובמקבילה שבירושלמי סוטה פ"א ה"א, ט"ז ע"ג, ובמכילתא שירה פ"א, עמ' 119. אבל במכילתא דרשב"י שם, עמ' 72: אלעזר בן תדאי. ור' שרירא באגרתו (הוצ' לוין, עמ' 15) קורהו: ר' אלעזר בן תדאי. וכנראה שהעיקר הוא כנוסחתנו, שאינו מסתבר כלל שמי שהוא ישמיט את התואר רבי בכל כך הרבה מקומות. ומן הירושלמי אין ראיה, שכן קראו שם רבי לכמה אמוראי בבל שלא נסמכו מעולם. ואף התנא שלנו כנראה לא נסמך. 
<b>אסורין עד שיערבו. </b>בירושלמי הנ"ל: תני ר' אלעזר בן תדאי אומר בין כך ובין כך אסורין עד שיערבו. ובבבלי הנ"ל:<sup class="footnote-marker">23</sup><i class="footnote">לפי' ד' שלוניקי וכי"א ועוד, עיין דק"ס, עמ' 286, הע' צ'.</i> תניא בעל הבית שהיה שותף עם שכניו לזה ביין ולזה ביין אין צריכין לערב, לזה ביין ולזה בשמן צריכין לערב. אלעזר בן תדאי אומר אחד זה ואחד זה צריכין לערב. ופירשוה בירושלמי ובבבלי שהכונה היא שצריכין לערב בחצרות, מפני שאין סומכין על שתופי מבואות, אפילו אם השתוף היה כדין,<sup class="footnote-marker">24</sup><i class="footnote">ובבבלי שם ע"א ב' יש מאן דאמר שלא נחלקו אלא בנשתתף ביין במבוי, שאין יין ראוי לעירובי חצרות. וחכמים סוברים הואיל והיין בשר לשיתופי מבואות מועיל השיתוף ממילא גם לעירובי חצרות. אבל אם נשתתפו בפת אף אלעזר בן תדאי מודה שהערוב מועיל אף לחצרות.</i> כלומר, לזה ביין ולזה ביין. ור' יוסי בר' בון פירשה שר' אלעזר בן תדאי סובר כר' מאיר שאין מערבין לאדם אלא מדעתו, ואין סומכין על שותפות שלא לשם עירוב. עיין מ"ש להלן פ"ו, שו' 22, ד"ה לפי שאין. 

Halakhah 10

<small>25-26.</small> <b>אב ובניו נשיו וכלותיו ועבדיו ושפחותיו בזמן שאין עמהן דיורין בחצר אין צריכין לערב. </b>במשנתנו פ"ו מ"ז: האחים (בכמה נוסחאות: האחים השותפים) שהיו אוכלין על שלחן אביהם וישנים בבתיהם צריכין עירוב לכל אחד ואחד וכו', אבל אם היה עירוב בא אצלן, או שאין עמהן דיורין בחצר, אינן צריכין לערב. ופירשוה בירושלמי פ"ו ה"ז, כ"ג ע"ד, ובבבלי ע"ב ב': במקבלי פרס שנו. כלומר, שלוקחים את המנות שלהם לבתיהם ואוכלים שם, והם נזונים ממקום אחד, ואוכלים בכמה מקומות, והם מאוחדים במקצת וחלוקים במקצת (עיין בהשגות פ"ד מה' עירובין ה"ו), והמאכל שנוטלים ממקום אחד מערבן (עיין בשלטה"ג על הרי"ף פ"ו), כפירוש רוב המפרשים.<br>ובבבלי ע"ג א': תנו רבנן מי שיש לו חמש נשים מקבלות פרס מבעליהן וחמשה עבדים מקבלין פרס מרביהן, ר' יהודה בן בתירה מתיר בנשים ואוסר בעבדים, ר' יהודה בן בבא מתיר בעבדים ואוסר בנשים. אמר רב מאי טעמא דר' יהודה בן בבא דכתיב (דניאל ספ"ב) ודניאל בתרע מלכא. ופירש"י: בכל מקום שהוא חשיב ליה בתרע מלכא. הרי לך שבין ר' יהודה בן בתירה ובין ר' יהודה בן בבא לא התירו למי שיש לו נשים ועבדים. והר"מ פ"ד מה' עירובין ה"ו פסק כשניהם לקולא, וכן פסק הריא"ז (לפי שלטה"ג פ"ו), ואף הראב"ד לא השיג על הר"מ אלא בפירושו לקבלת פרס, אבל לא על עצם ההלכה. אבל בעל המאור והרשב"א ע"ג א' פסקו כר' יהודה בן בבא שאוסר בנשים, וטעמם מפני שרב נותן טעם לדברי ר' יהודה בן בבא. אבל עיין בר"ח (ובתוספות ע"ג א' ד"ה ודניאל) שפירש שיש כאן סימן שלא תחליף דברי ר' יהודה בן בתירה בדברי ר' יהודה בן בבא, ולפיכך נתן סימן "בתרע מלכא", ואין תרע אלא בבא (שער), כלומר, בן בבא מתיר בעבדים הרגילים להיות בשער המלך. ואפשר שהרמב"ם סמך על התוספתא כאן שאינה מחלקת בין נשים ועבדים, כמו ששער בתוספות בכורים.
<small>26-27.</small> <b>מבוי שלהן בין כך ובין כך צריך לחי וקורה. </b>בבבלי ע"ג א': תניתוה אב ובנו הרב ותלמידו בזמן שאין עמהן דיורין הרי הן כיחידים ואין צריכין לערב. ומבוי שלהן ניתר בלחי וקורה, כלומר, אע"פ שכולם נחשבו כאחד, ואין מבוי ניתר בלחי וקורה עד שיהו בתים וחצרות פתוחים לתוכו,<sup class="footnote-marker">25</sup><i class="footnote">ירוש' פ"א ה"א, י"ח ע"ד, ובמקבילה בפ"ו ה"ה, כ"ג סע"ד; בבלי שבת קל"א רע"א ומקבילות.</i> מ"מ לעניין היתר המבוי בלחי וקורה דינם כשנים, שהרי סוף כל סוף יש כאן בתים וחצרות, אלא שאינם צריכים עירוב. ואף לפנינו צריך פירושו "מותר" [ב]לחי וקורה, עיין מ"ש לעיל שבת פי"ג ח"ז, שו' 38, ד"ה הציל, לעיל פ"א, שו' 38–39, ד"ה ובירושלמי, ולהלן הי"ח, שו' 46–48, סד"ה ישראל. 
<small>27-28.</small> <b>עם הארץ שהיו מוליכין אצלו עירוב וכו'. </b>מכאן ואילך (מן האותיות "רץ" שבמלה עם הארץ) מתחיל קטע הגניזה שבבית המדרש כאן. ולהלן בקיצור קג"נ. 
<small>28.</small> <b>מוליך לכהן ככר תרומה ויושב ומשמרו וכו'. </b>וכ"ה ("לכהן") גם בד, כי"ע וכי"ל. ולפי גירסא זו "לכהן" הוא צרוף של: לו כהן, עיין מ"ש בתרביץ ש"ה, עמ' 106 ואילך.<sup class="footnote-marker">26</sup><i class="footnote">על הדוגמאות שהבאתי שם יש להוסיף ירושלמי מו"ק פ"ג ה"ה, פ"ב ע"ג: הכא עבד (לה) להסגר, והכא הוא עבד להחלט וכו'. ופרושו: עבד לה הסגר וכו', עבד לה החלט וכו'. ועיין גם פ"ו העדה 16.</i> ובקג"נ האות הראשונה של "לכהן" מטושטשת, ומשרידי האות ברור שאף שם היה כתוב: לכהן. ומ"מ נראה דעתו של בעל ח"ד שפירש שגם העם הארץ שהיו מוליכין אצלו את העירוב היה כהן, והוא חשוד לנגוע בככר ולטמא את התרומה,<sup class="footnote-marker">27</sup><i class="footnote">עיין לעיל דמאי פ"ד הכ"ח, ומ"ש שם ח"א, סוף עמ' 242 ואילך.</i> ולפיכך יושב ומשמר את הככר עד שתחשך, שלא יגע בו ע"ה לפני כן, ותרומה טמאה אין מערבין בה לכולי עלמא, שאינה ראויה לא לכהן ולא לישראל. 
<b>ומחשיך עליו ואוכלו. </b>עיין בהגהת הרמ"א או"ח סי' שצ"ד ס"ק ב' ובבאורי הגר"א שם. 
<small>29.</small> <b>ובשביעית הרי זה מותר שלא נחשדו על השביעיות. </b>כלומר, לא נחשדו שיחליפו את הככר בככר אחר מתבואת שביעית האסורה. ומכאן מוכח שלא נחשדו ע"ה על השביעית, וכבר נחלקו בה הראשונים, עיין מ"ש לעיל ח"א, עמ' 240, ובהערה 18 שם. ועיין עכשיו ברמב"ן חולין ו' א' שיצא מחדש (ניו־יורק תשט"ו). והביא שם ששמע בשם הראב"ד שיש כאן מחלוקת תנאים, ובאתריה דר' יהודה חמירה להו שביעית (בבלי גיטין נ"ד א' ובמקבילות), ולפ"ז הברייתא שלנו ר' יהודה היא. 

Halakhah 11

<small>29-30.</small> <b>בית שמניחין בו עירוב אין צריך להפריש ככר. </b>מלשון זו משמע קצת שאין צורך בהפרשת הככר לשם ערוב, שהרי בעל הבית יש לו כמה ככרות לסעודתו, והוא אוכל בביתו, וממילא מתערב, אבל מ"מ צריך שיהא לו פת בביתו בשבת בין השמשות. אבל בבבלי מ"ט א' מפורש: והאמר שמואל בית שמניחין בו עירוב אינו צריך ליתן את הפת וכו', התם אעפ"י שאין פת, מ"ט, דכולהו הכא דיירי. ובירושלמי פ"ו ה"ז, כ"ג ע"ד: בית שמניחין בו את העירוב? ר' יעקב בר אחא דמכת אימיה. א"ר יסא לר' אבהו תני לה, ותני לה בית שמאי אוסרין ובית הלל מתירין. רבי המנונא אמר בית שמניחין בו את העירוב אינו צריך כלום.<sup class="footnote-marker">28</sup><i class="footnote">ועיי"ש בהמשך הירושלמי. וכנראה, שהוא עניין אחר, עיי"ש בס' ניר.</i> ונ"ל בפירושו שאמו של ר' יעקב בר אחא מתה בע"ש, ולא הספיקו לקוברה, ור' יעקב בר אחא היה אונן, ואסור היה לו לאכול בביתו עד שיקדש היום,<sup class="footnote-marker">29</sup><i class="footnote">עיין ירושלמי ברכות פ"ג ה"א, ו' ע"א ובמקבילה במו"ק פ"ג, בבלי ברכות י"ז ב' ומו"ק כ"ג ב', מס' שמחות פ"י ה"ג.</i> ואין מערבין אלא מבעוד יום,<sup class="footnote-marker">30</sup><i class="footnote">ולפיכך לא נתעוררה השאלה אצל ר' יעקב בר אחא אלא בשעה זו, שהרי בכל שבת היתה פת מצויה אצלו, והיה אוכל בביתו.</i> ולפיכך שנו לו את הברייתא של מחלוקת ב"ש וב"ה ופירוש רב המנונא שבית שמניחין בו עירוב אינו צריך כלום, ואפילו אין שם פת כלל אינו צריך עירוב, ואונן אף שאסרו לו אכילה בביתו, הרי לא פקעה ממנו זכות דירה מעולם.<sup class="footnote-marker">31</sup><i class="footnote">שמה שאכל אצל חבירו בע"ש מחמת אנינותו אינו אלא ארעי בעלמא.</i> ובתנחומא נח סי' ט"ז (הוצ' בובר סי' כ"ב): ילמדנו רבינו בית שנותנין בו עירוב, מהו שיהא צריכה עירוב, או לא. ר' יעקב בר אחא שאל את ר' אבהו, א"ל בית שמאי אומרים צריך, ובית הלל אומרים אינו צריך, והלכה כבית הלל. ועיין בצפנת פענח פ"א מה' עירובין הט"ו. 
<small>30.</small> <b>מערבין בבית ישן מפני דרכי שלום. </b>גיטין פ"ה מ"ח. ופירש הר"מ בפיה"מ שם: לפי שיש לו הנאה בזה, שהבית שמניחים בו את העירוב אין צריך ליתן את הפת. וכן כתב בפ"א מה' עירובין סהט"ז: ובית שמניחין בו עירוב אינו צריך ליתן את הפת. ואם היו רגילין להניח בו אין משנין אותו מפני דרכי שלום.<sup class="footnote-marker">32</sup><i class="footnote">ועיין במאירי גיטין במקומו, הוצ' שניה, עמ' 248.</i> ומתוך סמיכות הדברים מוכח שלא חזר בו מפירושו בפיה"מ. וכן משמע מתוך סמיכות הדברים בתוספתא ובירושלמי בסוגיין (ח"ד). ועיין מ"ש להלן, אבל בבבלי גיטין ס' ב' מפורש שהטעם הוא משום חשדא (בח"ד שער שהר"מ גרס שם: משום חסרא). וכבר פירשו בשלום ירושלים ובתכ"מ כאן שהכוונה היא שלא יחשדו בו בחדש שהוא מתכוין לחסוך לו את הפת, ומזלזל במצוה.<br>ובירושלמי גיטין שם פ"ה ה"ט, מ"ז ע"ב, וכאן פ"ו ה"ז, כ"ג ע"ד מפורש: ובדיור ישן היא מתניתא. ולפי פשוטו בוודאי פירושו כפירוש בעל ק"ע שאין הכוונה לבית ישן, אלא לדיור ישן, ואם יצא מבית זה לבית אחר יכול לדרוש שיניחו את הפת אצלו, שלא יבואו לידי מחלוקת, שזה יאמר יניחו פת אצלי, וזה יאמר יניחו את הפת אצלי. ועיין במלא"ש למשנת גיטין הנ"ל. ועיין באחרונים לשו"ע או"ח סי' שס"ו ס"ק ג' ומה שהאריך הגרש"מ מברעזאן בארחות חיים לר"נ כהנא שם.
<small>31.</small> <b>אם היה שם רבו או אדם גדול וכו'. </b>ואין כאן חשש שמא יבואו לידי מריבה, ועיין היטב בבבלי גיטין נ"ט ב'. ומכאן משמע שדווקא אם רצה מדעתו לעשות כן הרשות בידו, אבל שלא מדעתו אי אפשר לשנות. ועיין בשו"ע או"ח סי' שס"ו ס"ק ג' ובאחרונים שם ומ"ש בשם שו"ת מהרי"ק שרש קי"ג. 
<small>32-33.</small> <b>מצוה על אדם לבטל רשות, אם היה אדם גדול הרשות בידו. </b>בבא זו ליתא בכי"ע, ונראה שנשמטה בט"ס ע"י הדומות, שהרי היא ישנה גם בד, בכי"ל ובקג"נ. ופירשו כל המפרשים שאם שכח אחד מבני החצר ולא עירב, ונמצא אוסר את החצר בטלטול לשאר הדיירים, מצוה עליו לבטל את רשותו להם, כדי להתיר את החצר, והוא יהיה כאורח שלהם, ואף הוא מותר בטלטול בחצר. אבל אם הוא אדם גדול ואינו לפי כבודו שהוא יהיה כטפל להם מותר לו שלא לבטל את רשותו. ולפי פירוש זה קשה שהרי דברים הללו מפורשים להלן בסמוך: אנשי חצר ששכח אחד מהן ולא עירב וכו'. ושמא מדברים באדם שלא עירב בכוונה, מפני שהוא מחמיר יותר מבני החצר, ואינו מודה בעירובם,<sup class="footnote-marker">33</sup><i class="footnote">כגון שעירבו בככר שלם שיש בו פחות מכגרוגרת לכל אחר, וכדומה, בדבר שיש בו מחלוקת.</i> מצוה עליו לבטל את רשותו, כדי שלא לאסור עליהם את הטלטול לפי שיטתם. אבל אם היה אדם גדול ורוצה לעמוד על דעתו הרשות בידו. ובירושלמי פ"א ה"א, י"ח ע"ג: ר' יוחנן וריש לקיש הוון שריין בשקקה דר' יצחק, ריש לקיש טילטל כדעתיה, ר' יוחנן לא אסר ולא טילטל, אמר ר' יוחנן הניחו לבני מבוי שיהו שוגגין ואל יהו מזידין וכו', יואסר לבני המבוי, ר' יוחנן ביטל רשותו. אמר ר' אחא כף ריש לקיש לר' יוחנן וטילטל וכו'. ועיין מ"ש בירושלמי כפשוטו, עמ' 223. 

Halakhah 12

<small>33.</small> <b>אנשי חצר ששכח אחד מהן ולא עירב עליו לבטל רשות. </b>במשנתנו פ"ו מ"ז: לפיכך אם שכח אחד מהם ולא עירב מבטל את רשותו. ובמשניות מטיפוס א"י (ועיין גם במלא"ש שם): ביטל רשותו, כלומר, חזקתו שביטל את רשותו, עיין בבעל המאור שם. ואף כאן פירושו, עליו לבטל וכו', ואנו תולים שעשה כן. 
<small>33-34.</small> <b>אם היה בית האבל או בית המשתה וכו'. </b>כלומר, וגנאי הוא לו לבטל את רשותו, הרשות בידן לבטל את רשותם. ועיין בתוספות ס"ד א' ד"ה אם כן. 

Halakhah 13

<small>36.</small> <b>עד שלא חשיכה אינו אוסר, משחשיכה הרי זה אוסר. </b>וכ"ה בד. ובקג"נ: אינו <b>אסור</b> (עיין מ"ש להלן). ובכי"ע ובכי"ל הגירסא להפך. וכן בבבלי ע' ב': אחד מבני חצר שמת והניח רשותו לאחד מן השוק, מבעוד יום אוסר, משחשיכה אינו אוסר. ומסתבר שגירסתנו המקויימת ע"י הקטע מן הגניזה נכון. ובירושלמי פ"ו ה"ד, כ"ג ע"ג: תני שנים שהיו שותפין בחצר, ומת אחד מהן ונפל הבית ירושה לאחד מן השוק עד שלא חשיכה הרי זה אוסר, משחשיכה אינו אוסר, ר' אחא בשם ר' חיננא דבית שמאי היא, דבית שמאי אומרים אין מבטלין רשות משתחשך<sup class="footnote-marker">34</sup><i class="footnote">בירושלמי ברה"ד שם: כיני מתניתא בית הלל אומרים משתחשך. ובירושלמי כפשוטו, עמ' 310, הבאתי את גירסת כי"ל שגרס שם: כיני מתניתא בית שמי אומרים משתחשך, ותיקן המגיה כלפנינו. ובמבוא לנוה"מ למהרי"ן אפשטין, עמ' 459 ואילך, החזיק בגירסת כי"ל והוא משבש את הסוגיא שלאחר כך וסומך על גירסת התוספתא כאן בכי"ע ובכי"ל (אלא שאח"כ נשתבשו הדברים שם, ונתחלפו לו למהרי"ן אפשטין ז"ל גירסת כי"ע וכי"ל בגירסת ד וכי"ו, עיי"ש, ועיין שם, ריש עמ' 461). אבל אין דיוקו ז"ל מלשון המשנה "מאימתי" מספיק לבטל את גירסת המגיה (שהיו לו עוד שני כת"י), משום שאין "מאימתי" אלא "אימתי", ואמרו "מאימתי" בהשפעת "מבעוד יום", "משחשיכה", כפי שהרגיש לנכון הר"ח אלבק בהשלמות ותוספות למשנה שם. ועיין גם אהצו"י שביעית, עמ' 92. ולא עוד אלא שגם במלא"ש פ"ו מ"ד מעתיק: ובירושלמי כיני מתני' בה"א משתחשך וכו'. והרי לפני הרב היה ירושלמי עירובין בכ"י, עיין בפירושו לעירובין פ"ה מ"ט ונגעים פי"ד מ"ט. ולוא היתה לפגיו גירסת כי"ל לא היה נמנע להביאה. וקרוב שהגירסא הנכונה בירושלמי היא: כיני מתניתא בית או' (או כגירסת בעל מלא"ש: בה"א) משתחשך, והכוונה: בית הלל <b>אוף</b> (ככתיב הרגיל בירושלמי במקום "אף") משתחשך, ובהשמטת המלה אומרים, כרגיל בירושלמי. יתר על כן הדוגמא שהביא בנועם ירושלמי מיבמות פ"ו ה"ז, ז' ע"ג, היא מתאימה מאד לכאן, ואין לזוז איפוא מפירושו של בעל נועם ירושלמי, כפי שמוכח מכל הסוגיא. וכע"ז פירש גם בס' ניר.</i> וכו', אמר ר' יוסה בי ר' בון מכיון שמת אין ביטול רשות גדול מזה. וקרוב לוודאי שהירושלמי הוגה ע"פ הבבלי, וצ"ל להפך: עד שלא חשיכה אינו אוסר, משחשיכה הרי זה אוסר, כמו שהוא לפנינו בתוספתא בכי"ו,<sup class="footnote-marker">35</sup><i class="footnote">עיין להלן הע' 37.</i> בד ובקג"נ, וכמו שהגיהו בירושלמי בפ"מ ובס' ניר, ופירושו כמו שבאר בס' ניר שהירושלמי סובר שאחד מן השוק אינו אוסר, שהרי אינו דר שם,<sup class="footnote-marker">36</sup><i class="footnote">וכמו שמפורש לעיל, שו' 19. ועיין בתוספות ע' ב' סד"ה אחד וברשב"א שם בשם הראב"ד.</i> ומדברים בשנים שלא עירבו, ולפיכך אם מת אחד מהם מבעוד יום, ונשאר השני יחידי בחצר, אין היורש אוסר עליו, שהרי אינו דר שם. אבל אם מת השותף משחשיכה, הרי נכנס היום באיסור, ואין היורש יכול לבטל רשות. וע"ז אמרו בירושלמי שבעל כרחנו הברייתא כב"ש, שהרי לב"ה מבטלים רשות משתחשך (ואף היורש מבטל, עיין בבלי ע' ב'). ור' יוסה בר' בון מחזק את הראייה, שכיון שמת אין ביטול רשות גדול מזה, ולמה אסור לטלטל אם מת השותף משחשיכה ונשאר יחיד בחצר, אלא בוודאי הברייתא כב"ש שאין מבטלין רשות משתחשך. ועיין בבבלי ע"א א'. והגהה זו מקויימת מגירסת הירושלמי בסיפא שבברייתא.<sup class="footnote-marker">37</sup><i class="footnote">שהרי הסיפא שלהלן הובאה בירושלמי כמו שהיא לפנינו בתוספתא כי"ו, ואחת מן הבבות הוגהה בירושלמי בהכרח. ולפיכך נקוט האי כללא בידך, בכגון דא, ובשעה שהספק שקול, מסתבר שהסופרים הגיהו את הרישא והניחו את הסיפא כמות שהיא. וכן דרכם של הסופרים שמתחילה הם מגיהים, ואח"כ כשהם רואים שגם בסיפא צריך להגיה הם תכופות מושכים את ידם, אבל אינם מתקנים מה שהגיהו. ובנידון שלפנינו אין כאן ספק שקול, ומכל המשך העניין בירושלמי מוכח יותר ש"תיקנו" את הרישא, ולא את הסיפא.</i> ועיין מ"ש להלן בשם ס' עצי אלמוגים.<br>ברם בתוספתא כאן מפורש שלשה (ולא "שנים" כגירסת הירושלמי) שהיו שרויין בחצר, ואף אם מת אחד מהם, עדיין נשארו שנים שלא עירבו. אלא שאין עצם הפירוש משתנה ע"י כך. ופירושה שאם מת אחד מהן עד שלא חשיכה, והוריש את ביתו לאחד מן השוק אינו אוסר, אין החצר נאסרת שעדיין יכולים לערב, מפני שהיורש אינו דר בחצר. אבל אם מת אחד מהם משחשיכה הרי המת אוסר, מפני שנכנסה שבת באיסור, ושוב אינם יכולים לבטל רשות זה לזה, כבית שמאי שאין מבטלין רשות משחשיכה, וכפירוש הירושלמי הנ"ל. שוב מצאתי בס' עצי אלמוגים סי' שע"א, צ"ג ע"ב, שהביא את הירושלמי, ופירשו כנ"ל, ופירש את התוספתא גם בשיטת ב"ה, וכדעת הרשב"א והריטב"א שאם מת בשבת היורש אוסר, אעפ"י שלא נכנס לדור שם, ועיין לעיל שם, צ"ג ע"א ואילך, דברים מחוכמים מאד.<br>ובבבלי ע' ב' גירסא אחרת ומסורת אחרת, ועיין שם בראשונים ומה שהאריך בגאון יעקב שם.

Halakhah 14

<small>37-38.</small> <b>ונפלה ירושה לאחד מבני חצר, עד שלא חשיכה הרי זה אוסר. </b>וכ"ה בד ובקג"נ ובירושלמי הנ"ל, אלא שבק"ע הגיה ע"פ הבבלי. ובכי"ע ובכי"ל הגירסא: אינו אוסר. וכ"ה בבבלי ע' ב'. ואף כאן אין להגיה את גירסתנו, ומדברים שבני החצר עירבו, עיין בתוספות ע' ב' ד"ה אחד. וכל זמן שהיה אחד מן השוק חי לא אסר עליהם, מפני שלא גר שם, וכדין הרישא, אבל אם מת בערב שבת והוריש את ביתו לאחד מן החצר, והוא כבר ערב, הרי זה אוסר, ואין עירובו מועיל על הבית שירש אח"כ. ולעצם הדין מוכח מדברי רש"י (כ"ו ב') שאין עירוב מועיל על הנכסים שקנה מבעוד יום אחר שעירב. אבל ברשב"א ע' ב' כתב (לפי גירסת הבבלי שם שמבעוד יום אינו אוסר): ומסתברא, דאפילו עירב קודם שנפלה לו ירושה קאמר, וקמ"ל שלא תאמר, דכיון דבשעת עירוב עדיין לא נפלה לו, לא נכנס לו בית זה בכלל עירובו, קמ"ל דבכלל היתר עירובו הוא וכו'. וכן כתב במאירי, וכ"ה ברא"ש פ"ו סי' ט"ז (ועיי"ש בקרבן נתנאל אות ט'), וכן פסק בשו"ע או"ח סי' שע"א ס"ק ג', ולא הובא שם שום חולק. ועיין בב"ח שם, ומ"ש בס' עצי אלמוגים, צ"ג ע"א הנ"ל. ברם בירושלמי (עיין לעיל, ועיין להלן בסמוך) העמידו ברייתא זו כב"ש, ומסתבר שב"ש סוברים שעירוב משום קניין,<sup class="footnote-marker">38</sup><i class="footnote">עיין בירושלמי פ"ג רה"ב, כ' ע"ד, ומ"ש בצפנת פענח פ"א מה' עירובין הט"ו. ואפילו ביטול רשות לב"ש הוא משום קניין "דב"ש סברי ביטול רשות מיקנא רשותא היא" (בבלי ע"א א'). אבל לשיטת הירושלמי והתוספתא הטעם שאין מבטלין משתחשך הוא מפני שנכנסה שבת באיסור.</i> "דבהאי פת מיקני רשות להדדי" (תוספות מ"ט א' ד"ה עירוב), ולפיכך אין עירובו מועיל לנכסים שנפלו לו לאחר שכבר ערב, אבל בבבלי נקטו שעירוב משום דירה (עיין בתוספות שם מ"ט ב' ד"ה וקטן), ולפ"ז עירובו מועיל אפילו נפלו לו נכסים לאחר שעירב,<sup class="footnote-marker">39</sup><i class="footnote">ואפילו למ"ד שעירוב משום קניין יסבור הבבלי שאין הכרח לומר שלא יועיל עירובו לדירה שקנה אחר שערב.</i> ובלבד שזכה בהם לפני שחשיכה, בהפך משיטת ב"ש, עיין להלן. 
<small>38.</small> <b>משחשיכה אין אוסר. </b>וכ"ה בד ובקג"נ ובירושלמי הנ"ל. ובכי"ע ובכי"ל: הרי זה אוסר, וכ"ה בבבלי הנ"ל. ואמרו בירושלמי שם: עוד היא דבית שמאי, דבית שמאי אומרים אין מבטלין רשות משתחשך. ופירש בס' ניר (ע"פ סברת בעל ק"ע ברישא) דלב"ש כשם שאין מבטלין משתחשך, כך אין אוסרין משתחשך, אבל לב"ה כשם שמבטלין רשות משחשיכה, כך אוסרין משחשיכה. ועיין בס' עצי אלמוגים הנ"ל. 

Halakhah 15

<small>38-39.</small> <b>הרי ששכח ולא עירב והוציא בין בשוגג בין במזיד הרי זה אוסר וכו'. </b>כלומר, אדם שרגיל לערב, אלא שפעם זו שכח ולא עירב, חזקתו שביטל רשותו,<sup class="footnote-marker">40</sup><i class="footnote">עיין מ"ש לעיל, שו' 33, ד"ה אנשי חצר.</i> ואם הוציא במזיד פקעה חזקתו, ור"מ גוזר שוגג אטו מזיד (עיין בבלי ס"ה ב' ובריטב"א שם), ור' יהודה אינו גוזר שוגג אטו מזיד, ועיין מ"ש להלן. [תיקונים והשלמות: ברייתא זו בלי המלה ״והוציא״ בירושלמי ספ״ז, כ״ד ע״ד, אלא, שכנראה, הפירוש שם אחר, עיי״ש בירושלמי.]

Halakhah 16

<small>40-41.</small> <b>מי שביטל רשותו, חזר והוציא בין בשוגג בין במזיד הרי זה אוסר. </b>וכ"ה בד, בכי"ל ובקג"נ. ובכי"ע: הרי זה אינו אוסר. ואין לגירסת כי"ע קיום נגד ארבע עדיות של נוסחאות התוספתא. וגירסת כי"ע תוקנה ע"פ סוגיות התלמודים, ועדיין נשאר בכי"ע שריד של הגירסא העתיקה במלים "הרי זה", שהרי לעיל שם בכל מקום: הרי זה אוסר... אינו אוסר, בלי מלים "הרי זה" (אצל "אינו אוסר").<br>ובמשנתנו פ"ו מ"ד: מי שנתן רשותו והוציא בין בשוגג בין במזיד הרי זה אוסר, דברי ר' מאיר, ר' יהודה אומר במזיד אוסר, בשוגג אינו אוסר. ובירושלמי שם, כ"ג ע"ג: מי שנתן רשותו והוציא, כיני מתניתא מי שביטל רשותו והוציא. בין שוגג בין מזיד הרי זה אוסר. כיני מתניתא אינו אוסר. וכן לעיל שם סה"ב, כ"ג ע"ב: כיני מתניתא אינו אוסר. וכן הגיה רב יוסף את משנתנו בבבלי ס"ט א'. אבל אביי סובר שם שמשנתנו מדברת שהוציא לפני שהחזיקו בני החצר בחצר, ולפיכך אוסר ר' מאיר, מפני שבהוצאה שלו ביטל והפקיע את בטולו הראשון, והוא מסתייע בברייתא ששנתה כן בפירוש: במה דברים אמורים בשלא החזיקו בני מבוי במבוי, אבל החזיקו בני מבוי במבוי, בין בשוגג ובין במזיד אינו אוסר, ופירש"י: במה דברים אמורים ר"מ קאמר לה וכו'. ובירושלמי ה"ב הנ"ל (לעניין צדוקי): אע"ג דר' מאיר אמר מבטל רשותו, ואינו<sup class="footnote-marker">41</sup><i class="footnote">כ"ה ברשב"א ס"ט א', עיין מ"ש בירושלמי כפשוטו, עמ' 308. ועיי"ש ברשב"א ובריטב"א שהסתייעו מכאן שבישראל אף ר' יהודה מודה שאם החזיקו במבוי שוב אינו אוסר.</i> חוזר בו, מודה [ו]הוא שזכו במבוי תחילה. ומכאן שאם הוציא לפני שזכו אוסר לר' מאיר בין בשוגג בין במזיד. ולפיכך מגיה, או מפרש, הירושלמי ש"נתן" כוונתו ביטל,<sup class="footnote-marker">42</sup><i class="footnote">ואפילו אמר: רשותי נתונה לך, רשותי קנויה לך אין כוונתו אלא לביטול, ואין צורך בקניין, עיין להלן שו' 49–50 ובשנו"ס שם.</i> שאם נתן בקניין ממש, הרי אין כאן מחלוקת, ואינו יכול לחזור בו (ועיין בתוספות ס"ח ב' ד"ה למימרא), אפילו לא החזיקו בני המבוי או בני החצר. אבל אם ביטל רשותו לבני המבוי, או לבני החצר, ביטלה ההוצאה שלו את נתינת הרשות שלו, וכדברי הירושלמי בב"ב פ"ג סה"ו, י"ד ע"א: המוכר לחבירו (כלומר, שאמר לו לך חזק וקני) ונתעצל לוקח ולא החזיק בה, וירד המוכר והחזיק בה<sup class="footnote-marker">43</sup><i class="footnote">כנראה שהדין הוא באפילו לא נתכוין לבטל בזה את הרשות שנתן, שאם לא כן פשיטא שיכול לחזור בו. ועיין בפ"מ שם סה"ה.</i> ביטלה חזקה את המכר ואת המתנה. ולפ"ז אם הוציא לפני שהחזיקו בחצר, אוסר לר' מאיר בין אם הוציא בשוגג ובין אם הוציא במזיד. ועיין בירושלמי פ"א ה"א, י"ח ע"ג, ומ"ש בירושלמי כפשוטו שם, עמ' 223. ועיין בבלי ס"ח ב'.<br>והברייתא שלנו סוברת שלא נחלק ר' יהודה בישראל אלא בשכח ולא עירב שהוא בחזקת מבטל רשות, ולפיכך אם הוציא בשוגג, לא פקעה חזקת כשרות שלו, ועדיין אנו אומרים שהוא ביטל רשותו והוציא בשגגה לרשות האסורה לו. אבל אם ביטל רשותו במפורש, שהוא דייר חדש, שעדיין לא ערב עמהם מעולם, או שהוא אדם גדול שצריך לבטל בפירוש (עיין לעיל שו' 32), אין החצר ניתרת אלא מחמת דבורו, ומכיוון שהוציא, אפילו בשוגג, נתבטל דבורו, וכמו שהבאנו לעיל מן הירושלמי ב"ב.

Halakhah 17

<small>41-42.</small> <b>אחד שלא עירב נותן רשותו לאחד שעירב וכו'. </b>כל הברייתא בבבלי ע' א'. ודייק מכאן הבבלי שהמבטל רשותו אינו צריך לבטל לכל אחד ואחד, שהרי בשהיו שלשה עסיקינן כאן, שאם לא כן אין כאן אחד שעירב, ומלמדת הברייתא שאם בטל רשותו לאחד שערב, בטל גם לשני שערב עמו. ודחה רבה ראייה זו, והעמידה שהיו כאן מתחילה שלשה ומת האחד, מבטל האחד שלא עירב לשני שעירב, עיי"ש. ובירושלמי פ"ו ה"ג, כ"ג סע"ב: תני אחד שלא עירב נותן רשות לשנים שעירבו. ובמשנתנו פ"ו מ"ג: היו שנים אוסרים זה על זה, שאחד נותן רשות ונוטל רשות, שנים נותנים רשות ואין נוטלין רשות. ופירשו בבבלי ס"ט ב' שאם היו שנים שלא עירבו ובטלו להם השאר את רשותם, אוסרים זה על זה, אעפ"י שחזר אחד מהם ובטל את רשותו לשני, לא עשה ולא כלום, שאינו יכול לבטל אלא את רשותו גרידא, אבל לא את הרשות שבטלו לו בני החצר, שהרי בטולם לא הועיל, ולא קנה את רשותם. נמצאנו למדים שכולם שעירבו, או כולם שלא עירבו, יכולים לבטל ליחיד גרידא, או לשנים שעירבו, אבל אי אפשר לבטל לשנים שלא עירבו, מפני שהם אוסרים אחד על השני, ושוב אינם יכולים לבטל אחד לשני. 
<small>42.</small> <b>ושנים שעירבו נותנין רשותן לאחד שלא עירב. </b>וכ"ה בד, ובקג"נ, ובבבלי הנ"ל. ובירושלמי הנ"ל: ואין שנים שעירבו נותנין רשות לאחד שלא עירב. וצ"ל: וכן שנים שעירבו וכו'. ובכי"ע יש כאן חסרון, ויש להשלימו בפנים שונים, עיין בשנו"ס. ובכי"ל בטעות: ושנים <b>שלא</b> ערבו נותנין וכו'. ובבבלי שם שאלו: פשיטא, ותירצו: מהו דתימא כיון דלא עירב ליקנסיה, קמ"ל. 
<small>42-43.</small> <b>שנים ש[לא] עירבו נותנין רשותן לשנים שעירבו או לאחד שלא עירב. </b>וכ"ה בד, בכי"ל, בקג"נ ובבבלי הנ"ל. וכן מוכרח מכלל משנתנו הנ"ל. ובכי"ע יש כאן חסרון, ושמא החסרון הוא לעיל, וכאן גורס: ושנים שלא עיריבו נותנין רשותן לשנים <b>שלא</b> עיריבו, או לאחד שלא עירב. וט"ס ברורה היא, וצ"ל: לשנים שעיריבו. וכן בירושלמי הנ"ל בטעות: ולא שנים שלא עירבו נותנין רשות לשנים שעירבו. וצ"ל: ושנים שלא עירבו וכו', כמו שהגיהו המפרשים. ועיין בבבלי שם. 
<small>43-44.</small> <b>אבל אין אחד שעירב נותן רשותו לאחד שלא עירב. </b>וכ"ה בכל הנוסחאות ובבבלי הנ"ל. ופירשו בבבלי הנ"ל: לאביי תנא סיפא לגלויי רישא. ופירש"י: דלא איצטריך, דהא פשיטא דאיכא חד דלא בטיל ליה רשותיה, אלא להכי תנייה לאשמעינן דכולה מתניתא בדאיתנהו לתרווייהו המערבין עסיקינן, ואפילו הכי קתני רישא דרישא, אחד שלא עירב נותן רשותו לאחד שעירב, דאין צריך לבטל רשותו לכל אחד, ואיהו לא אסר אחבריה. 
<small>44-45.</small> <b>ולא שנים שעירבו נותנין רשותן לשנים שלא עירבו. </b>ואמרו בבבלי הנ"ל שקמ"ל שאפילו אם חזר ובטל אחד מן השנים שלא עירב לחברו שלא עירב לא עשה ולא כלום, שאינו יכול לבטל את רשות בני החצר שנתנו לו בתחילה, שהרי בטולם לא הועיל ולא קנה רשותם, ושוב אינו יכול לבטלה. 
<small>45.</small> <b>ולא שנים שלא עירבו נותנין רשותן לשנים שלא עירבו. </b>ופירשו בבבלי הנ"ל: לא צריכא דאמרי קני על מנת להקנות. כלומר, אפילו הרשו לו להקנות אחד לשני את רשותן שביטלו, אינו יכול לבטל, מפני שבשעה שביטלו את רשותן ואמרו לו כן, לא הועילה קנייתו להתיר את החצר (שהרי השני אסר עליו), שוב אינו יכול לבטל את רשותן שנתנו לו. 
<small>45-46.</small> <b>שכל זמן ששרוין בחצר ושכח אחד מהן ולא עירב הרי זה אוסר. </b>בד: שכל זמן שהי' <b>שני'</b> שרויי' בחצר וכו'. והמלה "שני' " ליתא גם בכי"ע, כי"ל וקג"נ, וט"ס היא. ושמא יש כאן הגהה שנכנסה שלא במקומה, וצ"ל: שכל זמן שהי' שרויי' בחצר, ושכחו שני' מהן ולא ערבו הרי זה אסור. ובירושלמי הנ"ל מסיים: הכל נותנין רשות ונוטלין רשות, חוץ משנים שלא עירבו שהן נותנין רשות, ואינן נוטלין רשות. ולפי הגירסא שלפנינו בתוספתא פירושו שכל זמן ששרויין בחצר (כלומר, אם אינן שרויין בחצר אינן אוסרין, כלעיל ה"ו), ושכח אחד מהן ולא עירב הוא אוסר על השאר, ולפיכך אם היו שנים שלא עירבו, וביטלו להם שאר בני החצר את רשותם, אוסר האחד שלא עירב על השני, ואין ביטולם מועיל. 

Halakhah 18

<small>46-48.</small> <b>ישראל המחלל את השבת בפרהסיא אין צריך לבטל רשות, וישראל שאינו מחלל את השבת בפרהסיא צריך לבטל רשות. </b>וכ"ה בד ובכי"ע. ובכי"ל יש כאן השמטה באמצע, ואין להסיק כלום מגירסתו. ובקג"נ הגירסא להפך: צריך לבטל וכו' אין צריך לבטל וכו'. ואף בכי"ו נשאר שריד מגירסא זו, אלא שמחקה הסופר ע"י נקודות. וברור שהגירסא הנכונה היא כלפנינו. ואין "צריך" אלא "יכול", עיין מ"ש לעיל ה"י שו' 26–27, סד"ה מבוי שלהן.<br>ובירושלמי פ"ו ה"ב, כ"ג ע"ב: גר תושב ועבד תושב<sup class="footnote-marker">44</sup><i class="footnote">עיין מ"ש הרמ"מ כשר בתו"ש חט"ז, יתרו, עמ' רנ"ב ואילך.</i> משומד בגילוי פני' (עיין בבלי ס"ט א') הרי הוא כגוי לכל דבר. ובבבלי ס"ט ב', ע"ז ס"ד ב', חולין ו' א': וכדתניא ישראל משומד,<sup class="footnote-marker">45</sup><i class="footnote">כ"ה בד"ו ובכי"מ ובה"ג ד"ו, כ"ז ע"ב, ד"ב עמ' 128, וברי"ף פ"ו ד"ק וד"ו, ובס' העתים, עמ' 103 ועוד. ובד"ח הגיהו מאימת הצינסור: מומר, ואף בעל דק"ס פחד להביא שינוי זה. אבל פשיטא שהנכון הוא "משומד", ומובנו העיקרו הוא ישראל שעבד ע"ז באונס, ישראל שאנסו אותו לעבור על הדת, ישראל ששימדו אותו, כלשון הירושלמי שביעית פ"ד ה"ב, ל"ה ע"א: לא <b>אתכוון משמדתהון</b> (כצ"ל שם, כמו שהוא במקבילה בסנהדרין פ"ג ה"ו, כ"א ע"ב), ולא אתכוון אלא מיגבי ארנונין וכו', לא אתכוון משמדתון, ולא אתכוון אלא מיכול פיתא חמימא. וכן בב"ר פפ"ב, ח', עמ' 985: ואם לאו, הריני משמד אתכם וכו', ועיי"ש בשנו"ס. ולפני תקופות השמד לא היו "משומדים" אלא עובדי עבודה זרה, מחללי שבת וכדומה. ואח"כ עבר כינוי זה גם למזידים ועושים ברצונם.</i> משמר שבתו בשוק מבטל רשות, שאינו משמר שבתו בשוק אינו מבטל רשות מפני שאמרו ישראל נותן רשות ומבטל רשות<sup class="footnote-marker">46</sup><i class="footnote">כ"ה בכי"י בעירובין ובראשונים ובמקבילות, עיין דק"ס, עמ' 280, הע' ק'.</i> וכו'.
<small>49.</small> <b>ובגוי עד שעה שישכיר. </b>וכ"ה בד ובקג"נ. וכן בבבלי הנ"ל בהוצאות שלנו: ובגוי עד שישכיר. ובירושלמי פ"ו ה"ג, כ"ג ע"ג: הלכה ישראל מבטל והגוי משכיר. ובכי"ע ובכי"ל כאן: ובגוי עד שישכור. וכ"ה בבבלי בכי"י כאן ובראשונים ובמקבילות (עיין דק"ס). ובתנחומא הוצ' בובר, ויצא סי' כ"א: עד שיקח רשותו של נכרי. ובכי"ר שם: עד שישכור רשותו וכו'. ובירושלמי הנ"ל מקשה: ויבטל הוא הגוי? חזר הוא בו. מעתה אפילו משכיר חזר הוא בו? מיכן והילך בגזל הוא משתמש.<sup class="footnote-marker">47</sup><i class="footnote">כלומר, ואינו אוסר, כשם שאינו אוסר אם נכנס לבתינו בעל כרחינו, עיין להלן שו' 58–59.</i> ועיין בגליון הש"ס שם. ועיין רש"י ס"ח ב' ד"ה והוציאו. 
<small>49-50.</small> <b>כיצד מבטל רשות, אומ' רשותי נתונה לך, רשותי מבוטלת לך ואין צריך לזכות. </b>וכ"ה בד ובקג"נ. אבל בכי"ע ובכי"ל: רשותי נתונה לך, רשותי קנויה לך, רשותי מבוטלת וכו'. ומסתבר שנוסח זה הוגה ע"פ הבבלי ס"ט ב' ומקבילות. ופרש"י שאו, או קתני. 
<small>50.</small> <b>ואין צריך לזכות. </b>פירש"י: בקניין סודר. 

Halakhah 19

<small>51-52.</small> <b>חצר של גוים הרי היא כדיר של בהמה, מותר להכניס ולהוציא מחצר לבתים וכו'. </b>במשנתנו רפ"ו: הדר עם הנכרי בחצר וכו' הרי זה אוסר עליו.<sup class="footnote-marker">48</sup><i class="footnote">במשנה שבמשניות, בכי"א של הבבלי ובכמה מן הראשונים מוסיף: דברי ר' מאיר, עיין דק"ס, עמ' 248, הע' א', וכן יוצא מסוגיית הבבלי ס"ב א'. ואף בברייתא שלנו גרס הבבלי: דברי ר' מאיר.</i> ר' אליעזר בן יעקב אומר, לעולם אינו אוסר עד שיהו שני ישראלים אוסרים זה על זה. ובירושלמי שם כ"ג ע"ב: חצר של נכרי כדיר וסהר של בהמה. מתיבין רבנין לר' אליעזר בן יעקב, אילו ישראל ובהמה שהיו דרים בחצר שמא אין הבהמה אוסרת, כשם שהבהמה אוסרת, כך הגוי אוסר. מתיב ר' אליעזר בן יעקב לרבנין אילו ישראל ובהמה שהיו דרין בחצר, מה, הבהמה אוסרת? כשם שהבהמה אינו אוסרת, כך הגוי אינו אוסר. ומכאן נראה שכולם הודו שדירת הגוי היא כדיר וסהר של בהמה, אלא שנחלקו אם דיר וסהר של בהמה אוסרים, ולדעת הת"ק (ר' מאיר בבבלי, עיין להלן) דיר של בהמה אוסר,<sup class="footnote-marker">49</sup><i class="footnote">דירה בלא בעלים שמה דירה, וכדעתו בפ"ח מ"ה, וכפירש"י שם פ"ו א'. ועיין בתוספות רע"א למשנה שם.</i> ולדעת ר"א בן יעקב אין דיר של בהמה אוסר, עיין במה"פ במקומו ובהגהות יפה עינים ע"ב ב'. ובירושלמי לא נזכר כלל הטעם שגוי אוסר משום גזירה שמא ילמד ממעשיו (עיין בבלי ס"ב א'), ולפ"ז קשה מהו ההבדל בין ישראל אחד ובין שני ישראלים,<sup class="footnote-marker">50</sup><i class="footnote">ובעל כרחינו אנו אומרים שאף בירושלמי פירשו שר' אליעזר בן יעקב אוסר בשני ישראלים וגוי בחצר, וכפשוטה של לשונו במשנתנו, שהרי פסקו שם הלכה כמותו, ונקטו בכל מקום כדבר פשוט שצריך לשכור רשות מן הגוי, הרי לך שהגוי אוסר (במקום שני ישראלים) לכולי עלמא.</i> הרי דירה בלא בעלים לאו שמה דירה.<br>ולפ"ז נראה לפרש בשיטת הירושלמי והתוספתא שהת"ק סובר שדירת גוי היא כדיר וסחר, שאין בהם דין חלוקת דיירים, וכל בתי הגוים שבחצר הם כדירים וסהרים, ואין רשותם חלוקה בחצר, והבית והחצר רשות אחת היא, וכשם שמותר לטלטל כלים ששבתו בחצר של ישראל שלא עירבו, כן מותר להוציא מן הבתים של גוים לחצר, שהכל רשות אחת היא, וכאילו גרו כולם בחצר אחת בלי בתים. וכן פרש"י ס"ב א': "אין רשות עכו"ם חלוקה להיחשב רשות כל אחד ואחד לבדו, דדירת עכו"ם לא שמה דירה". ולעניין זה גרידא סובר הת"ק שאין שמה דירה. וע"פ זה יתפרש יפה המשך התוספתא שהגיהו בה המפרשים.<br>ובבבלי ס"ב סע"א הביאו את הברייתא שלנו, ופירשוה ע"פ שיטתם שדירה בלא בעלים לאו שמה דירה, ומן הדין אין גוי אוסר כלל, אלא חכמים הם שגזרו שלא ידור ישראל עם הגוי, ולפיכך הטילו קושיים על הישראל והטריחו עליו שישכור את רשותו של הגוי, ור' אליעזר בן יעקב סובר שאינו שכיח שישראל אחד ידור עם הגוי, ומילתא דלא שכיחא לא גזרו בה רבנן.
<small>52.</small> <b>וכלים ששבתו בחצר מותר לטלטלן בחצר. </b>בבא זו ליתא בבבלי הנ"ל, ואינה גם בקג"נ, ואף המפרשים מחקוה. אבל היא ישנה גם בד, בכי"ע ובכי"ל, וישנה גם בבבלי בכ"י אוקספורד (עיין דק"ס, עמ' 250, הערה ע'), וקשה לשבש את כל נוסחאות התוספתא המקויימות גם ע"י כ"י של הבבלי. ולפיכך נראה שיש כאן פירוש לרישא, שלפיכך אין הגוים אוסרים, משום שכל החצר שלהם, יחד עם הבתים, היא כדיר וסהר, והדירות הם רשות אחת עם החצר, והרי כלים<sup class="footnote-marker">51</sup><i class="footnote">ואין "וכלים" (שבתוספתא כאן) אלא "שכלים" (והרי כלים), עיין תוספות ע"ז נ"ה א' ד"ה לוקחין.</i> ששבתו בחצר (של ישראל שלא עירבו) מותר לטלטלן בכל החצר, כמפורש להלן, שו' 61 ובמקבילות. וכן בארחות חיים ח"א, ה' עירובין סי' י"ט, נ"ט ע"א: חצרו של עכו"ם מותר <b>לטלטל בכולה</b>, ומן החצר לבתים, ומן הבתים לחצר וכו', וניסח ע"פ התוספתא. והתוספתא מסבירה שאעפ"י שאין חלוקת דיירים אצל גוים, מ"מ החצר נחשבת מקום מוקף לדירה,<sup class="footnote-marker">52</sup><i class="footnote">ועיין היטב בבבלי ע"ה א', בתוספות שם ד"ה הוה (הגה"מ פ"ב מה' עירובין אות ז'), והשוה בבלי ע"ג סע"א (לעיל שו' 26–27).</i> ומטלטלים בכולה, ואעפ"י שיש בה יותר מסאתים, משום שמ"מ דינה כחצר דאית לה מחיצות, ואית בה דיורין (עיין בבלי שבת ק"ל ב'), והרי אף דיר וסהר שמה דירה לעניין זה, כמפורש במשנתנו פ"ב מ"ג ומקבילות. 
<small>53.</small> <b>היה ישראל אחד שרוי בתוכה הרי זה אוסרה מפני שהיא כחצרו. </b>וכ"ה גם בד, כי"ל וקג"נ. ובכי"ע: הרי זו אסורה וכו'. ובבבלי הנ"ל: ואם יש שם ישראל אחד אוסר דברי ר' מאיר. ובכ"י אוקספורד שם (עיין דק"ס הנ"ל): היה שם ישראל אחד שרוי בחצר הרי זה אוסרה, מפני שהיא כחצירו דברי ר' מאיר. ופירש"י: ואם יש ישראל אחד דר עמהן אוסר על כל ישראל להוציא מן הבתים לחצר, מפני שהיא כחצירו. ולהלן שם ס"ב ב' ד"ה ל"א הוכיח רש"י ש"אוסר" בברייתא זו כוונתו שהישראל הוא שאוסר, וכ"ה שם: ועוד דבתוספ' הכי גרסינן ואם יש שם ישראל אחר הרי זה אוסר מפני שהוא כחצירו, ואי האי אוסר בעכו"ם קאמר, מאי מפני שהוא כחצירו וכו'. ואעפ"י שפירש"י שם קשה (עיין בגאון יעקב במקומו), מ"מ לפי סוגיית הבבלי אין לזוז מעיקר הפירוש של רש"י שם.<br>ברם לפי שיטת הירושלמי והתוספתא שכתבנו לעיל "אוסרה" שבכל מקום בברייתא זו הכוונה לגוי גרידא (עיין גם להלן בסמוך), כלומר, אם ישראל שרוי בחצר, הגוי אוסר את החצר מפני שדירתו של גוי היא כחצירו, ואף חצר שיש לגוי חלק בה אוסרת על הישראל, ואעפ"י שאין הגוי דר שם (עיין מ"ש לעיל), ולא אמרו שחצר של גוי כדיר וסהר אלא בשעה שאין ישראל דר שם, והגויים אין חולקים רשות כל אחד לעצמו, וכל הבתים שלהם הם רשות אחת עם החצר, כדיר וסהר.

Halakhah 20

<small>54-55.</small> <b>לעולם אין אוסר עד שיהו שני ישראל אוסרין זה על זה. </b>וכ"ה במשנתנו רפ"ו. ומפשוטה של לשון ברור שהכוונה שאין הגוי אוסר אלא בשעה שיש שם שני ישראלים שאוסרין זה על זה, ובכגון דא הוא מעכב עליהם שלא יוכלו לערב, והגוי הוא שאוסר, כפי שיוצא ברור מפירוש הבבלי בבבא זו. וכבר אמרנו לעיל שמן הירושלמי רפ"ו מוכח שבא"י לא ידעו כלל מטעם הבבלי שהגוי אינו אוסר כלל, ולא גזרו אלא שלא ילמדו ממעשיו, וחילק ר"א בן יעקב בין דבר מצוי ודבר שאינו מצוי. ונראה שלפי שיטתם בטעם ר' אליעזר בן יעקב אין הגוי אוסר, משום שדירת הגוי היא כדיר וסהר ממש, ובכל מקום שאין צורך בעירוב, כגון שאין שם אלא ישראל אחד, אין דירת הגוי אוסרת עליו, אבל בזמן שיש שם שני ישראלים והם זקוקים לערב משום שאוסרין זה על זה, הרי רשות הגוי מעכבת עליהם מלערב, מפני שאין עירוב אלא שכל הרשויות מתערבות, וגוי אעפ"י שאינו אוסר במקום שאין צורך בעירוב, מ"מ מעכב הוא את עירוב הרשויות, מפני שיש לו שותפות בהן.<sup class="footnote-marker">53</sup><i class="footnote">ואם יש הרבה גוים צריכים לשכור מכל אחד ואחד, שהרי יש להם קניין ורשות בחצר, כמפורש בירושלמי פ"ו ה"ג, כ"ג ע"ג. ועיין בירושלמי כפשוטו, עמ' 308 ואילך.</i> וישראל שאינו דר שם אינו מעכב את העירוב, ואפילו הניח את ביתו ושובת בעיר אינו אוסר לדעת ר' שמעון, מפני שהסיע מלבו, ומכל שכן אם הוא חוץ לעיר (עיין במשנתנו פ"ח מ"ה), ועשאוהו חכמים כמבטל רשות ויותר מכאן, אבל גוי שאין לו בטול רשות, הרי הוא מפסיק את העירוב עד שישכיר רשותו.<sup class="footnote-marker">54</sup><i class="footnote">ועיין היטב בב"י טאו"ה ריש סי' שפ"ב סד"ה ומ"ש ודבר זה מדרבנן.</i> ועיין היטב בתוספות ס"ג סע"ב. 
<small>55.</small> <b>והלכה כדבריו. </b>כ"ה בכל הנוסחאות, ובבבלי הנ"ל ליתא, אלא שכן פסקו האמוראים, עיי"ש ס"ב ב'. ועיין בירושלמי פ"ו סה"א ומ"ש בירושלמי כפשוטו, עמ' 306. 

Halakhah 21

<b>הגוסס אע"פ שאין יכול לחיות הרי זה אוסר. </b>וכ"ה בד, בכי"ל ובקג"נ. אבל בכי"ע יש כאן השמטה ע"י הדומות (ולא כמו שפקפק צוק' בשנו"ס שלו), אלא שבסוף כתוב: אוסר (ולא "אסור", כמו שהעתיק צוק'). ובר"מ פ"ד מה' עירובין הי"ב: אחד מבני המבוי שהיה גוסס, אף על פי שאינו יכול לחיות בו ביום, הרי זה אוסר על בני החצר עד שיזכו לו בפת ויערבו עליו. ובמ"מ וכן במ"ע שם: תוספתא. ובטאו"ח סוף סי' שע"א הביאו בשם הרמב"ם. ובהגה"ה לתוספות ס"ו א' כתבו בשם מהר"מ מרוטנבורק שאם אחד מבני החצר היה גוסס בשעת העירוב, וערבו עמו שבטל הערוב, הואיל ורוב גוססים למיתה, אינו ראוי להתקיים כל השבת. ועיין בישועות יעקב או"ח סי' שע"א אות ג'. ושמא פירש מהר"מ הנ"ל שהגוסס אוסר, ואין מערבין עליו, מפני שאין העירוב מתקיים בשבת.<sup class="footnote-marker">55</sup><i class="footnote">ולמ"ד עירוב משום קניין אפשר שאין יכולין לערב עליו משום שאין גוסס יכול להקנות (לשיטת הראשונים), עיין בבלי קידושין ע"ח ב', ברש"י, בתוספ' שם ד"ה לא וברא"ש שם פ"ד סי' ט"ז ובאחרונים שם. ועיין מ"ש להלן סד"ה קטן. ועיין מ"ש בס' עצי אלמוגים סי' שע"א, צ"ג ע"א.</i> אבל אף מדבריו מוכח שמה שאינו יכול לאכול אינו מוציאו מידי עירוב בפת. 
<small>56.</small> <b>קטן אע"פ שאין יכול לוכל כזית הרי זה אוסר. </b>וכ"ה בר"מ הנ"ל, והוסיף: עד שיערבו עליו, כלומר, עירוב מועיל לו אעפ"י שאינו יכול לאכול כזית. והברייתא נקטה "לוכל כזית", משום שעיקר דירה הוא מקום פתו (ירושלמי פ"ו ה"ז, כ"ג ע"ד; בבלי ע"ג רע"א), והייתי אומר שקטן שאינו יכול לאכול כזית<sup class="footnote-marker">56</sup><i class="footnote">עיין מ"ש לעיל ח"א, עמ' 84.</i> אין לו אלא מקום לינה, ואינו אוסר, קא משמע לן שאוסר, שהרי יניקתו זו היא אכילתו, ומקום לינתו הוא דירתו. ועיין בבלי מ"ט רע"ב, בר"ח ובתוספות שם ד"ה קטן וברשב"א שם. ולמ"ד עירוב משום קניין אוסר אפילו ערבו עליו, עיין מ"ש לעיל סד"ה הגוסס. 

Halakhah 22

<small>56-57.</small> <b>קסדור הבא לעיר עד שלשים יום הרי זה אוסר מיד. </b>וכ"ה ("מיד") בד, בכי"ע ובקג"נ. אבל בכי"ל חסרה המלה מיד. ועיין מ"ש להלן בשם הירושלמי. ומלשון התוספתא מוכח שאם דעתו לשהות שלשים יום אוסר מיד בבואו. ועיין בפתחי תשובה יו"ד סי' רפ"ו ס"ק כ"ב סוף אות י"ח, ובנחלת צבי שם, ועיין מ"ש להלן בבאור ברייתא זו, ועיין או"ח סי' שפ"ד. 
<small>57-58.</small> <b>אימתי בזמן שייחדו לו בית דירה, לא ייחדו לו בית דירה וכו'. </b>וכ"ה בד, בכי"ל ובקג"נ. ובכי"ע נשמט "לא יחדו לו בית דירה" בטעות ע"י הדומות. 
<small>58.</small> <b>או שאין עמהן דיורין בחצר אינו אוסר. </b>וכ"ה בד, כי"ע וקג"נ. ובכי"ל: או שהיה שרוי עמהן באותה חצר הרי זה אוסר. ובין השורות תלוי "אינו", כלומר, קרי: אינו אוסר. ומכאן ברור שבקסדור גוי עסיקינן, ואעפ"י שייחדו לו דירה בחצר אינו אוסר, כר' אליעזר בן יעקב לעיל, שגוי אינו אוסר עד שיהו שני ישראלים אוסרים זה על זה. 
<small>58-59.</small> <b>אכסני לעולם אין אוסר. </b>בירושלמי פ"ו ה"ב, כ"ג ע"ב: אית תניי תני הקוסטור אוסר מיד, ואכסנייא לאחר שלשים. אית תניי תני הקוסטור אוסר לאחר שלשים, ואכסנייא אינה אוסרת לעולם. מן דמר הקוסטור אוסר מיד, ברגיל, ואכסנייא לאחר שלשים, בשאינו רגיל. ומאן דמר הקוסטור אוסר לאחר שלשים, באילין דעיילין ברשות, ואכסנייא אינה אוסרת לעולם, באילין דעיילין דלא ברשות. ועיין בשי"ק ד"ה ומאן שהעיר שהירושלמי קשה מאד, שהרי לפי סיגנון הירושלמי בכל מקום שמביא שתי ברייתות בסיגנון זה ואומר: מאן דמר וכו' ומאן דמר וכו', הוא מיישב את הברייתות שאינן חולקות. ובאמת אין כאן חילוק בין קסדור ואכסנייא אלא בין רגיל ושאינו רגיל, ובין ברשות ושלא ברשות, ועיי"ש שרצה להגיה בירושלמי. ועיין בירושלמי כפשוטו, עמ' 307, שהבאנו כמה מן הראשונים שמעתיקים את הירושלמי כגירסא שלפנינו.<br>ונראה שהירושלמי אינו מדבר אלא בהווה של זמנם, והקסדור (κυαίστωρ, quaestor) היה פקיד גבוה הממונה והמשגיח על גביית המסים, והיה בא עם אכסנייא (ξένοι) שמשמעה ביונית של זמנם, חיילים פשוטים, עיין מ"ש לעיל ח"ב, עמ' 560, הערה 63. ושניהם, הקסדור והחייל, היו באים מטעם המלכות, ודינם כבאים ברשות, אלא שהקסדור לא היה מתחלף כל שעה, וכשהיה רגיל לבוא ולהתאכסן באותו בית, חשבו את דירתו כדירת קבע, ואוסר מיד, מה שאין כן החיילים שהם מרובים, והקסדור לא היה מביא עמו אותם החיילים בכל פעם שבא, וממילא כל זמן שלא שהו שם שלשים יום אין להם קבע, ואינם אוסרים.<sup class="footnote-marker">57</sup><i class="footnote">והפירוש רמוז בניסוח הירושלמי עצמו "ברגיל", והרגיל היה בא מטעם המלכות, והיה בוחר לו בית מובחר להתאכסן שם בכל זמן שהוא בא. ואח"כ צ"ל בירושלמי: ואכסניא לאחר שלשים (ב)שאינו רגיל, כלומר, הרי אכסניא (חייל פשוט) לעולם אינו רגיל שיבוא אותו חייל דווקא יחד עם הקסדור. ואגב סירכא שאמרו בקסדור "ברגיל" (שיש אצלו אף שאינו רגיל, עיין להלן בפנים) אמרו גם באכסניא "בשאינו" רגיל, והכוונה היא "שאינו" רגיל, שלעולם אין אכסניא רגיל.</i> והברייתא השניה בירושלמי (שהיא הברייתא שלנו בתוספתא) מדברת בקסדור ואכסנייא שלא באו בתפקיד המלכות, ולפיכך קסדור אינו אוסר אלא עד שלשים יום, מפני שאין כאן רגילות, ואחרי שלשים יום אוסר מפני שהוא "כאילין<sup class="footnote-marker">58</sup><i class="footnote">כצ"ל במקום "באילין", ואין כאן הגהה, שהרי בכי"י לפעמים קשה מאד להבחין בין בי"ת וכ"ף.</i> דעיילין ברשות", אבל אכסנאי (כלומר, חייל פשוט) אינו אוסר לעולם מפני שהוא "כאילין דעיילין שלא ברשות". וכבר הבאתי במאמרי בצופה האנגלי סדרא חדשה כל"ו (1946), עמ' 356, הערה 200, את הכתובת מן העיר סקפטופרה<sup class="footnote-marker">59</sup><i class="footnote">קובלנא למלך גורדיאנוס משנת 238 למספרם.</i> שבה מתלוננים בני העיר על הרומאים שנכנסים לבתיהם שלא ברשות, והם אומרים שמתוך הכרח הם מקבלים [ברצון] את בעלי השלטון (הקצינים), את הנכבדים,<sup class="footnote-marker">60</sup><i class="footnote">שהרי על ידיהם יכול בעל הבית לקבל כל מיני טובות והנחות.</i> אבל אינם יכולים לסבול את השאר. ומתוך הכתובת ההיא ברור שהקצינים הם "כאילין דעיילין ברשות", והאכסניא היא "כאילין דעיילין שלא ברשות." ועיין מש"ש, עמ' 354 ואילך. ועיין בח"ד שפירש את הירושלמי מעין זה, עיי"ש.<br>ובר"מ פ"ד סהי"ב: אבל האורח אינו אוסר לעולם. והוא דילג על הרישא כאן (עיי"ש). ועיין באו"ח סי' שפ"ד ס"ק א'-ב' ומ"ש בעצי אלמוגים שם, קפ"ט ע"א, וסוף סי' ש"ע, פ"ט ע"א ואילך, עיי"ש שהביא את התוספתא והירושלמי ודעת גדולי האחרונים.

Halakhah 23

<small>59-61.</small> <b>והיתה לו אכסדרה על פיתחו, בזמן שמגופפת מותרת לו ואסורה לכל בני חצר, אם אין מגופפת אסורה לו וכו'. </b>במשנתנו (מעשרות פ"ג מ"ו) מפורש שאכסדרה הרי היא כחצר, וכ"ה להלן ספ"ז. ופירשו הר"מ והר"ש במשנה שם שאכסדרה מוקפת משלש רוחות במחיצות (ע"פ הבבלי ב"ב כ"ה רע"ב). ולפיכך אם אינה מגופפת מכל רוחותיה הרי היא כחצר. ואעפ"י שהיא קניינו הפרטי, דינה כד' אמות שלפני פתחו שאף הן קניינו הפרטי, לדעת ר' יונתן (ירושלמי ב"ב פ"א ה"ז, י"ג ע"א. ועיי"ש שר' יוחנן חולק), ומ"מ אסורות לו אם לא עירב, מפני שהן פרוצות במילואן לרשות האסורה להן. אבל אם היא מגופפת מכל רוחותיה, הרי האכסדרה כביתו. וכן שנינו להלן ב"מ פי"א הי"ג: מי שיש לו אכסדרה לפנים מחצירו (בד ובכי"ע ובאשכול: מביתו), בזמן שמגופפת נותנין לו מכניס ומוציא ארבע אמות בחצר, אינה מגופפת הרי היא כשאר כל החצר. ועיין בס' האשכול ה' מזוזה, הוצ' הר"ח אלבק ח"א, עמ' 195, שהביא בשם גאון שסתם אכסדרה היא פרוצה מרוח אחת. ושוב הביא (על אכסדרה דבי רב, שהיא כחצר, בבלי ב"ב י"א ב', מנחות ל"ג ב'): ויש מי שפירש דד' כותלים היו לה מד' רוחותיה, והיא הנקרית אכסדרה לפנים מן הבית, והביא את התוספתא בב"מ הנ"ל. 
<small>61-62.</small> <b>כלים ששבתו בחצר מותרין ליטלטל בחצר. </b>בבא זו חסרה בכי"ע<sup class="footnote-marker">61</sup><i class="footnote">אלא שבכי"ע חסרה כל הסיפא מ"אם אין מגופפת וכו' ".</i> ובכי"ל, אבל ישנה גם בד ובקג"נ. ופירושה: והרי כלים וכו', ובזמן שאינה מגופפת דינה כחצר ממש, ומותר לטלטל כלים ששבתו בתוכה ולהוציאן לחצר. ואף החכמים מודים שהיא רשות אחת עם החצר, כפי שמוכח מן הבבלי כאן צ"א ב', עיי"ש ברש"י ד"ה רבנן היא וד"ה דלא קתני. ומכאן שר"ש להלן מנה את הרשויות שיש להם שמות מיוחדים, אעפ"י שלא בכולן נחלקו החכמים. ועיין בירושלמי פ"ט ה"א, כ"ה ע"ג, ולפי שיטתו הברייתא שלנו כר' יהודה. 

Halakhah 24

<small>62.</small> <b>אנשי חצר ששכחו ולא עירבו וכו'. </b>הלכה פשוטה, ולא נשנית אלא אגב סיפא, להשמיע לנו את עיקר הדין, שאפילו לא עירבו כלל בחצר, אין דין החצר ככרמלית, ומותר לטלטל בכולה. 
<small>63-64.</small> <b>חמש חצרות פתוחות למבוי אסור להכנס ולהוציא מחצר למבוי וממבוי לחצר. </b>כ"ז חסר בכי"ע ובכי"ל, אבל ישנו גם בד ובקג"נ. וברור שנשמט בכי"ע ובכי"ל ע"י הדומות. וכן בבבלי צ"א ב': ת"ש חמש חצירות <b>הפתוחות זו לזו</b> ופתוחות למבוי ושכחו כולם ולא עירבו אסור להכניס ולהוציא וכו'. ולהלן נראה שהברייתא שבתוספתא נשנית בשיטת רב, והוא לא שנה "פתוחות זו לזו" אף במשנתנו פ"ו מ"ח, כמפורש בבבלי ע"ג ב', ולא שנה אותן גם כאן, כמו שהעיר לנכון בגאון יעקב צ"א ב' ד"ה והא. ועיין בירושלמי פ"ו רה"ח, כ"ג ע"ד. 
<small>65.</small> <b>כלים ששבתו בחצר מותרין לטלטל בחצר. </b>וכ"ה בד, בקג"נ ובבבלי הנ"ל. ובכי"ע ובכי"ל נשמט. ולפי פשוטו באותה חצר ששבתו בה עסיקינן, ומלמדת הברייתא שאעפ"י שכלים ששבתו בחצר מותר לטלטלן בכל החצר, אבל כלים ששבתו במבוי אסורין לטלטל במבוי מחוץ לד' אמות, לת"ק, מפני שאין בו מחיצות גמורות, ואין בו דיורין, עיין בבלי שבת ק"ל ב'. ועיין בתוספות עירובין צ"א ב' ד"ה וכלים, אבל כבר העיר בגאון יעקב שם שפשוטה של התוספתא הוא באותה חצר עצמה. ועיין מ"ש להלן פ"ז, שו' 64, ד"ה לא. 
<b>שבמבוי אסורין. </b>בבבלי הנ"ל: במבוי אסור. ועיין מ"ש לעיל. ובבבלי שם רצו לפרש "במבוי" כמו "למבוי", כלומר, מן החצר למבוי, ומשנה יתירא משמיעה לנו שאפילו בלא עירבו אסור. 
<small>65-66.</small> <b>ור' שמעון מתיר. </b>כלומר, מתיר להוציא מחצר למבוי וממבוי לחצר אם לא עירבו (כמפורש בברייתא שבבבלי ברישא, ולהלן בתוספתא בסיפא) ומתיר לטלטל בכל המבוי עצמו, מפני שהוא סובר שחצר ומבוי כולן רשות אחת היא, וכשם שמותר לטלטל בחצר שלא עירבה, כן מותר לטלטל במבוי שלא נשתתפו בו, אם לא עירבו החצירות עם הבתים, עיין בבלי שבת ק"ל ב' הנ"ל, וירושלמי כאן פ"ו ה"ח, כ"ד ע"א, ושבת פי"ט ה"א, ט"ז ע"ד. 
<small>66-67.</small> <b>וכן היה ר' שמעון או' מותר להכניס ולהוציא ממבוי לחצר ומחצר לגג וכו'. </b>וכ"ה בד ובקג"נ. ובכי"ע ובכי"ל: שהיה ר' שמעון וכו'. וכ"ה בבבלי הנ"ל. 
<small>67.</small> <b>שכל זמן ששכחו ולא עירבו כולן רשות אחת הן. </b>בבבלי הנ"ל: כל זמן שהן של רבים ושכחו ולא עירבו גג וחצר ואכסדרה ומרפסת וקרפף ומבוי כולן רשות אחת הן. והוכיחו בבבלי שם מכאן שאף ר"ש לא אמר שכולן רשות אחת אלא דווקא בשלא עירבו. ודחו: מאי לא עירבו, לא נשתתפו (כלומר, אבל בעירוב חצרות אינו מדבר כלל, ומותר אפילו עירבו כל אחת לעצמה). ואיבעית אימא ר"ש לדבריהם דרבנן קאמר להו, לדידי לא שנא עירבו ולא שנא לא עירבו וכו'. ודחייה זו היא לשמואל ולר' יוחנן גרידא, שאינם מחלקים בין עירבו ולא עירבו לר' שמעון, אבל לרב הברייתא מתפרשת כפשוטה, ור"ש לא התיר אלא בשלא עירבו. ואמרו בבבלי שם (ובמקבילות) שבעירבו כל החצרות לעצמן, ושכיחי שם כלים שבבתים, אנו גוזרים שמא יוציא מן החצר את הכלים ששבתו בבית. ולפיכך אם עירבו החצרות עם הבתים, סובר רב שאף ר' שמעון מודה שאסור להוציא מן החצרות לקרפיפות, וכדומה. ומחמת גזירה שמא יוציא אתינן עליה.<br>ברם בירושלמי פ"ט ה"א, כ"ה ע"ג: ר' יוחנן אמר בשלא עירבו, אבל בשעירבו נעשית חצר כבתים, והגגות רשות בפני עצמן. אמר ר' זעירא<sup class="footnote-marker">62</sup><i class="footnote">בכי"ל שם: ר' יוחנן, ונמחק, ובין השורות תלוי: זעירא. ונראה שהמגיה טעה, וצריך היה לתקן בתחילת המאמר: ר' זעירא (במקום "ר' יוחנן" שלפנינו) אמר בשלא עירבו וכו', עיין בבלי שבת ק"ל ב', וכמו שפירשה רבה בר אבוה, וכעין שהסביר רב חנינא חוזאה שם. אבל כאן לא היה צריך להגיה, והנכון הוא כמו בכי"ל, ור' יוחנן סובר היא עיריבו היא לא עיריבו, כשיטתו בבבלי כאן צ"א א'. וכן נראה גם מהמשך הירושלמי: מתניתא פליגא על ר' <b>זעירא</b> וכו', עיי"ש.</i> היא עיריבו היא שלא עיריבו וכו'. ולפ"ז אף ר' שמעון אסר, בשעירבו הבתים עם החצירות, להוציא מן החצר לקרפיף, אבל לא מטעם גזירה, אלא מפני שנעשו שתי רשויות, משום שנעשו החצירות כבתים, והוי להו כמו כלים ששבתו בתוך הבית שאסור להוציאן לקרפיף ולמבוי שלא נשתתפו בו, משום דניתקו חצירות ונעשו בתים,<sup class="footnote-marker">63</sup><i class="footnote">עיין בבלי שבת ק"ל ב' הנ"ל.</i> וכמו שפירש לנכון בנועם ירושלמי שם, עיי"ש. ועניין הגזירה שמא יוציא את הכלים ששבתו בבית לא נזכר בירושלמי כלל. ועיין להלן פ"ז, שו' 31, ד"ה אבל אם היו ומש"ש.
<small>67-68.</small> <b>אמ' ר' כשהיתי למד תורה אצל ר' שמעון בתקוע וכו'. </b>ירושלמי פ"ט ה"א, כ"ה ע"ג, בבלי צ"א א', שבת קמ"ז ב', מנחות ע"ב א'. 
<small>68.</small> <b>היינו מוליכין שמן באלנטיאות וכו'. </b>וכ"ה בד (בקג"נ מטושטש). אבל בכי"ע, כי"ל (ושם: ולונטיאות) ובבבלי הנ"ל: ואלונטית (בוי"ו). ובירושלמי הנ"ל: והיינו נוטלין שמן ואלינטית וכו'. וכנראה שהנכון כלפנינו, וכן היה דרכם לסוך בשמן שעל אלונטית, עיין לעיל שבת פט"ז, שו' 39, ד"ה מוליך אדן. 
<small>69.</small> <b>מחצר לגג ומגג לקרפיף ומקרפיף לקרפיף אחר וכו'. </b>וכ"ה בד, בכי"ל, בקג"נ, בירושלמי ובבבלי מנחות הנ"ל, ובשבת ובעירובין בכי"י. ובכי"ע, וכן בהוצאות הבבלי בעירובין הנ"ל משובש. ואפשר שהקרפיפים כאן היו יותר מבית סאתים, אלא מכיון שהיו סמוכים לעיר דינם כהוקפו לדירה. עיין מ"ש לעיל פ"ב, שו' 28–30, ד"ה ר' שמעון. 
<small>70.</small> <b>אמ' ר' יהודה מעשה וכו'. </b>וכ"ה בכי"ע, כי"ל, קג"נ, ירושלמי ובבלי הנ"ל. אבל בד חסרה המלה "יהודה" בטעות. 
<b>בשעת סכנה וכו'. </b>בירושלמי הנ"ל: בשעת השמד וכו'. ועיין מ"ש על ההבדל בין שני הדבורים הללו ב־Annuaire de l’Institut de Philolog. et d’Hist. Orient. et Slaves ח"ז (1944–1939), עמ' 427 ואילך. 
<small>70-71.</small> <b>ספר תורה מחצר לגג ומגג לגג אחר והיינו קורין בו. </b>כ"ה בכל הנוסחאות כאן. וכ"ה בירושלמי הנ"ל, וסיימו שם: אשכח אמר ארבע פלגוון, כל גגות העיר רשות אחת הן, ר' יודן אומר חצר וגגות רשות אחת הן, ר' שמעון אומר חצר וגגות וקרפף רשות אחת הן.<sup class="footnote-marker">64</sup><i class="footnote">והמחלוקת הרביעית היא שיטת החכמים במשנתנו שם רפ"ט: כל אחד ואחד רשות בפני עצמו.</i> ברם בבבלי עירובין הנ"ל: ספר תורה מחצר לגג ומגג לחצר <b>ומחצר לקרפף</b> לקרות בו. אבל בכ"י אוקספורד שם (עיין דק"ס, עמ' 356, הערה ע'): מחצר לגג, ומגג לגג לקרות בו. וכנראה שכצ"ל. 
<small>71-72.</small> <b>אין שעת סכנה ראיה. </b>בירושלמי הנ"ל: אין שעת השמד ראיה. ועיין מ"ש לעיל ד"ה בשעת סכנה. ולעצם העניין נראה שבשעת השמד התירו כמה שבותים, שהרי בשעת השמד חייב למסור את עצמו על המצוות, והם למדו תורה ברבים אעפ"י שנתחייבו למלכות (עיין בבלי ס"א ב', ע"ז י"ח א' ומקבילות), ואם למוד התורה דחה פקוח נפש, מכ"ש שדחה שבות. ועיין מ"ש להלן יומא פ"ב, הע' 14, ד"ה ובמדרש. ועיין מ"ש באו"ש פ"ו מה' שבת ה"ט, ומ"ש בירושלמי כפשוטו, עמ' 359. 

Halakhah 25

<small>72.</small> <b>שתי חצרות זו לפנים מזו וכו'. </b>כדי להבין ברייתא זו עלינו להעתיק את משנתנו ושיטת הבבלי והירושלמי בפירושה. וכן שנינו שם (פ"ו מ"ט-מ"י): שתי חצרות זו לפנים מזו, עירבה הפנימית ולא עירבה החיצונה, הפנימית מותרת והחיצונה אסורה. החיצונה ולא הפנימית שתיהן אסורות, ערבה זו לעצמה וזו לעצמה, זו מותרת בפני עצמה וזו מותרת בפני עצמה. ר' עקיבא אוסר את החיצונה שדריסת הרגל אוסרתה וכו'. שכח אחד מן החיצונה ולא עירב, הפנימית מותרת והחיצונה אסורה, מן הפנימית ולא עירב שתיהן אסורות. נתנו את ערובן במקום אחד ושכח אחד בין מן הפנימית בין מן החיצונה ולא ערב שתיהן אסורות, ואם היו של יחידים אינן צריכין לערב. והנה בבבלי העמידו את הסתמות כרבנן, וברישא אם עירבה הפנימית ולא עירבה החיצונה, הפנימית מותרת שהרי עירבה, והחיצונה אסורה שלא עירבה. ואם עירבה החיצונה ולא הפנימית שתיהן אסורות, שהרי הפנימית לא עירבה, והיא אוסרת גם את החיצונה, שיש לה בה דריסת הרגל, ודריסת הרגל האסורה אוסרת אף לרבנן. ואם עירבה זו לעצמה וזו לעצמה אוסר ר' עקיבה, מפני שסובר שאף דריסת הרגל של חצר מעורבת, דריסת הרגל המותרת, אוסרת מחוצה לה. וכששכח אחד מבני החצירות ולא עירב דינו כאילו לא ערבה כל החצר, ואנו נוהגים בה כמו ברישא לעיל. ואם נתנו את ערובם במקום אחד ושכח אחד מהם בין מן הפנימית בין מן החיצונה שתיהן אסורות. ופירשו בבבלי ע"ה סע"א שמקום אחד פירושו "בחיצונה", ולפיכך אם שכח אחד מן החיצונה ולא עירב, הרי החיצונה אסורה, שלא עירבה, והפנימית אסורה שנתנה עירובה במקום האסור, ואם שכח אחד מן הפנימית ולא עירב, הפנימית אסורה מפני שלא עירבה, והחיצונה אסורה מחמת דריסת הרגל האסורה של הפנימית. אבל אם נתנו את עירובן בפנימית ושכח אחד מן החיצונה ולא עירב הפנימית מותרת, שהרי אין לחיצונה דריסת הרגל בפנימית, והיא יכולה לסגור את הדלת, ולא תתן לבני החיצונה להכנס לפנימית, ודינה כאילו עירבה הפנימית ולא עירבה החיצונה. "ואם היו של יחידים אין צריכים לערב" היא כרבנן, אבל לר"ע אף היחיד אוסר, שהרי הוא סובר שאף הרגל המותרת אוסרת שלא במקומה, עיי"ש בבבלי ע"ה א', ס"ה ב'.<br>ברם בירושלמי פירשו את הסתמות, כר"ע, עיי"ש ברה"ח, והנכון בפ"מ שם. וכן אמרו גם על הרישא של משנתנו: דר' עקיבה היא, ולא זו אף זו קתני, כמו שאמר ר' ינאי בבבלי ע"ה א', וכפירוש בעל פ"מ. ומה שאמרו "נתנו עירובן במקום אחד ושכח אחד מהן שתיהן אסורות" אף היא כר' עקיבה, ואפילו נתן עירובן בפנימית ושכח אחד מן החיצונה שתיהן אסורות, מפני שכל זמן שנתנו עירובן במקום אחד נתערבו שתי הרשויות, ואין כאן אלא חצר אחד, וממילא אם שכח אחד מהם, בין מן הפנימית ובין מן החיצונה, הרי דינה כאילו שכח אחד מבני חצר אחת, ולא עירב, וכולם אסורים, והפירוש הנכון בירושלמי הוא בק"ע, ושאר הפירושים אינם באים בחשבון כלל. "ואם היו של יחידים אינן צריכין לערב" אף היא כר' עקיבה, ולא אסר ר' עקיבה רגל המותרת במקומה אלא אם הותרה ע"י עירוב, ואין העירוב מתירם לדרוס בחיצונה שלא עירבו עמה אבל אם היו יחידים, ואינם זקוקים כלל לעירוב, אין רגל כזו אוסרת שלא במקומה, עיין מ"ש בספרי הירושלמי כפשוטו, עמ' 323.
<small>72-73.</small> <b>הראשנה של רבים והפנימית של יחיד חיצונה צריכה עירוב, והפנימית אין צריכה עירוב. </b>בד, כי"ע, כי"ל וקג"נ: החיצונה של רבים וכו'. ולשיטת הירושלמי הנ"ל, אף ר"ע מודה בה, שהרי יחיד אינו צריך לערב כלל, ורגל מותרת כזאת אינה אוסרת אפילו לר' עקיבה. אבל לשיטת הבבלי, בבא זו היא כחכמים, אבל לר"ע חיצונה אסורה אם לא עירבו שתי החצירות יחד, מפני שרגל המותרת של היחיד אוסרת את החיצונה.<br>ושוב אמרו בבבלי ע"ה ב': היו ג' אסורין, ופירש"י שדווקא אם היו החצירות של יחידים אינן צריכות לערב, אבל אם היו ג' אנשים בשתיהן, אפילו אחד בפנימית ושנים בחיצונה, צריכות החצירות לערב יחד, גזירה משום שנים בפנימית ואחד בחיצונה, שהפנימית אוסרת את החיצונה אם לא עירבו. ושמואל חולק שם על הלכה זו. ובס' עצי אלמוגים סי' שע"ח ס"ק ז', קנ"ו ע"א, הקשה מכאן על פירש"י, שהרי כאן מפורש שאם היתה החיצונה של רבים ופנימית של יחיד אין הפנימית אוסרת עליה, אם עירבה החיצונה לעצמה, והכריח מכאן כפירוש הרי"ף בבבלי שאם היו ג' פירושו שהיו ג' חצירות, ובכל חצר דר יחידי, וכן פירש הר"ח במקומו, ולפי פירוש זה אינו עניין כלל לתוספתא שלנו. ועיי"ש שתירץ שרש"י יפרש שברייתא זו כחכמים בתראי שאפילו רגל האסורה אינה אוסרת, עיי"ש שנדחק מאד. ועיין מ"ש להלן, שו' 81, ד"ה והואיל.
<small>74-75.</small> <b>והחיצונה אין צריכה עירוב. </b>מפני שהפנימית עירבה ומותרת ברשותה, ואין רגל מותרת אוסרת בחיצונה. 
<small>75.</small> <b>ר' עקיבא אוסר את החיצונה שדריסת הרגל אוסרתה. </b>לפי שיטת הירושלמי הנ"ל אינו חולק ר"ע אלא על הסיפא, במקום שהיו רבים בפנימית, ונזקקו לעירוב אין העירוב מתירן לדרוס בחיצונה, ואוסרים את החיצונה אעפ"י שמותרים במקומם. ולשיטת הבבלי הנ"ל חולק ר"ע אף על הרישא. 
<small>75-76.</small> <b>וחכמים אומ' אין דריסת הרגל אוסרת. </b>משנתנו פ"ו מ"ט. ופירשו בבבלי ע"ה א' שזו היא שיטה שלישית שסוברת שאפילו רגל האסורה במקומה אינה אוסרת שלא במקומה. 

Halakhah 26

<small>76-77.</small> <b>היו שתיהן של רבים ונתנו את עירובן בחיצונה ושכח אחד וכו'. </b>בבלי ע"ה ב'. ולפי פירוש הבבלי במשנתנו ש"נתנו עירובן במקום אחד" פירושו נתנו בחיצונה, הרי יש כאן פיסקא מן המשנה, וכבר כתבנו לעיל שהירושלמי פירש במשנתנו במקום אחד, בין בפנימית בין בחיצונה, והמשנה היא כר' עקיבה, וכאן היא משנת החכמים, ולפיכך אמרו דווקא בחיצונה, אבל אם נתנו בפנימית ושכח אחד מן החיצונה הפנימית מותרת. 

Halakhah 27

<small>78-79.</small> <b>נתנו עירובן בפנימית ושכח אחד מן הפנימית ולא עירב הפנימית אסורה. מן החיצונה ולא עירב שתיהן אסורות דברי ר' עקיבא. </b>וכ"ה בד ובקג"נ. ובכי"ע: נתנו את עירובן בפנימית ולא עירב שתיהן אסורות דברי ר' עקיבא. וברור שיש כאן השמטה ע"י הדומות, וכנראה שבכ"י שהיה לפני הסופר שטעה ודלג היה גם ברישא "שתיהן אסורות". ובכי"ל: נתנו את עירובן בפנימית ושכח אחד מן הפנימית (ובין החיצונה) ולא עירב שתיהן אסורות. מן החיצונה ולא עירב שתיהן אסורות דברי ר' עקיבא. והנה אם נמחוק בכי"ל את המלים שהקפתי שהן אולי אשגרה מלעיל שם, נקבל את גירסת הבבלי בברייתא זו. וכן הגיהו המפרשים בתוספתא. ובבא זו היא אף לחכמים, שהרי הפנימית אסורה מפני שאחד מהם לא עירב, והחיצונה אסורה מפני שדריסת הרגל האסורה אוסרת, ועוד שנתנו את עירובם במקום האסור. אבל נראה יותר שבכי"ל נתערבבו שתי נוסחאות, עיין בר"ח ע"ה ב' ובכ"י אוקספורד לפי דק"ס, עמ' 298, הערה ג'. ופירשו בבבלי שר"ע אוסר אפילו אם שכח אחד מן החיצונה, מפני שהעירוב מרגילן לבא לפנימית. ובירושלמי שהבאנו לעיל מפרש שהעירוב עושה את שתיהן רשות אחת, ודינו כשכח אחד מחצר אחת, שכולן אסורין. 
<small>80.</small> <b>וחכמים או' הפנימית מותרת וכו'. </b>וכ"ה בבבלי הנ"ל. ופירושו שאם לא שכח אלא אחד מן החיצונה, הרי אין להם לחיצונה דריסת הרגל בפנימית, ויכולים לסגור את השער בפניהם, ולא ליתן להם להכנס לפנימית. 
<small>81.</small> <b>ואחד שלש דיטאות זו למעלה מזו למעלה מזו. </b>וכ"ה בקג"נ. ובד ובכי"ל חסרות שתי המלים האחרונות. ובכי"ע: ואחד שלש דיוטאות זו על גבי זו, ועיין להלן פ"ח, שו' 8. והתוספתא מוסיפה שאם היו שלש דיטאות זו למעלה מזו, והעליונות אין להן יציאה אלא דרך התחתונות, דינן כדין שתי חצירות זו לפנים מזו, ויש בהן החילוקים שנשנו למעלה, ואם נתנו את עירובן בעליונה דינם כנתנו בחצר הפנימית, וכן אם שכח העליון ולא עירב אוסר על כולם מפני שהיא רגל אסורה.<br>והואיל ונקטה התוספתא דוגמא של שתי חצירות ושלש דיוטאות, ולא אמרה אחד שתי חצירות ואחד שתי דיוטאות, הרי מסתבר שבדווקא נקטו כן.<sup class="footnote-marker">65</sup><i class="footnote">אבל ראייה גמורה אין כאן, ואפשר שהלשון היא אשגרה מלהלן פ"ח, שו' 8.</i> ודייקו מכאן בתוספות בכורים ובס' עצי אלמוגים סוף סי' שע"ח, קנ"ו ע"ב, שסתם דיוטי חדר, דירה, δίαιτα, אין בה אלא דייר אחד, או בעל הבית עם בני ביתו<sup class="footnote-marker">66</sup><i class="footnote">עיין איכה רבה פ"א, א', הוצ' בובר, כ"ב ע"ב, ובהערה מ' שם.</i> שדינו כיחיד,<sup class="footnote-marker">67</sup><i class="footnote">פיה"מ להר"מ ספ"ו, עבודת הקודש להרשב"א שער ד' סי' ג', כ"ג סע"א, מאירי ע"ה א' (105 ע"ב), מגיד משנה פ"ד מה' עירובין סהי"ט.</i> ולפיכך שתי דיוטאות אינן צריכות לערב כלל, כמשנתנו ספ"ו. אבל אם היו שלש דיוטאות, ויש בכולן לכל הפחות שלשה אנשים, ונמצא ששנים עוברים דרך התחתונה, אוסרים זה על זה, כמפורש בבבלי ע"ה ב', וכפירוש הר"ח, הרי"ף ועוד. ועיין מ"ש לעיל, הכ"ה שו' 72–73, ד"ה ושוב אמרו. ואעפ"י ששמואל חולק שם בבבלי על הלכה זו, הוכיח בעצי אלמוגים הנ"ל מדברי רבינו ירוחם (והוא מדייק כן מדברי הרי"ף עצמו) שלא נחלק שמואל אלא בשתי חצרות, ואחד בפנימית ושתים בחיצונה, אבל בשלש חצירות, אף הוא מודה שיחידים אוסרים זה על זה, עיי"ש דברים מחוכמים.<sup class="footnote-marker">68</sup><i class="footnote">ועיי"ש בהמשך הירושלמי ובירושלמי ספ"ו ובשי"ק ובמה"פ שם.</i>
<b>במי דברים אמורים וכו'. </b>עיין מ"ש על צורה זו לעיל ח"א, עמ' 227, הערה 14. 
<small>82.</small> <b>לצאת על החיצונה ועל מקצתה וכו'. </b>כלומר, או על מקצתה, אפילו על מקצתה, כגון שהיה פתחה של פנימית בקצה החיצונה, ואין לה רשות ללכת אלא בקצה החצר, או שהיתה פתחה של עליונה בקצה התחתונה, ואין לה רשות אלא ללכת על יד הקיר, מ"מ נאסרת כל הרשות החיצונה, שהרי היא פרוצה במילואה לרשות האסורה לה, המשותפת לשניהם. ואינה ניתרת אלא אם כן עשה דקה עשרה טפחים, כירושלמי ספ"ו. ועיין בבלי ע"ה א'. 

Halakhah 28

<small>83-84.</small> <b>חמש חצירות פתוחות לבית שער ושכחו ולא עירבו וכו'. </b>כלומר לא עירבו כל החצרות בהדי הדדי, אלא שעירבה כל חצר לעצמה (וכסיגנון המשנה פ"ח מ"ג), מותרין בחצירות, שהרי עירבו,<sup class="footnote-marker">69</sup><i class="footnote">ואפילו ר"ע, הסובר לעיל שרגל המותרת במקומה אוסרת שלא במקומה, אינו אוסר כאן, משום שהחצרות אינן פתוחות זו לזו, אלא לכולן יש פתחים לבית שער אחר.</i> אבל אסורות בבית שער שהוא רשות כולן. 

Halakhah 29

<small>84-85.</small> <b>חמש דיטאות פתוחות לאלקטי וכו'. </b>כלומר חמש דיוטות שיש לכל אחת מהן פתח ומדרגות לאלקטי, ואינן פתוחות זו לזו. ואלקטי הוא מקום מוקף מחיצות שמדלים עליו צמחים מטפסים, ועשוי להתקרר בו בקיץ, עיין בפירוש הריבמ"ץ מעשרות פ"ג מ"ו, ר"ש שם ואהלות ספי"ח, פירוש הגאונים לטהרות, עמ' 89, על פי התוספתא אהלות פי"ד ה"ג (עיי"ש בתס"ר ח"ג, עמ' 137), והשוה מ"ש לעיל ח"ב, עמ' 638, ובהערה 8 שם, ועיין שבת קנ"ז סע"א, ברש"י ובתוספות שם ובר"ח קנ"ז ב'. 
<small>85.</small> <b>ושכחו ולא נשתתפו וכו'. </b>כלומר, באלקטי, אבל עירוב אינן צריכות כלל, שהרי סתם דיוטא אין דר שם אלא יחיד, או בעל הבית ובני ביתו (עיין מ"ש לעיל, שו' 81, ד"ה והואיל), ומכיוון שאינן פתוחות זו לזו אינן אוסרות זו על זו, ומותרין לטלטל בכל דיוטא בלי עירוב. 
<b>ואסורין בדיאלקטי. </b>צ"ל: באילקטי. ובקג"נ מסיים: ס'ל פ'ר ה' (=סלק פרק ה'). ואף שם היתה חלוקת הפרקים כלפנינו. 

Chapter 6



Halakhah 1

<small>1.</small> <b>שיתוף מבוי כיצד וכו'. </b>בבלי פ' א'. וברשב"א ע"ט סע"ב ובמאירי שם (115 ע"א) הביאו את כל הברייתא בשם התוספתא. ובמשנתנו פ"ז מ"ו: כיצד משתתפין במבוי, מניח את החבית ואומר וכו'. 
<small>1-2.</small> <b>חבית של יין ושל שמן ושל תבואה ושל גרוגרות ושל זתים וכו'. </b>וכ"ה ("ושל תבואה") בד, בכי"ע, בכי"ל, בקג"נ, ברשב"א ובמאירי הנ"ל. ובבבלי הנ"ל: ושל שמן ושל <b>תמרים</b> ושל גרוגרות ושל שאר מיני פירות וכו'. אמנם בכ"י אוקספורד שם חסרות המלים "ושל שמן ושל תמרים", אלא שמסתבר שנשמטו בט"ס, וישנן בכל הנוסחאות, וכ"ה בר"ח שם. אבל בתוספות פ"ב א' ד"ה כיצד חסרה המלה "ושל תמרים". ובח"ד הגיה גם כאן ושל "תמרים" במקום "ושל תבואה", והעיר "דמה עניין תבואה באמצע הפירות, ועוד דבתבואה אין מערבין ואין משתתפין". ברם ברור שאין להגיה בתוספתא נגד חמש נוסחאות המקויימות גם ע"י הרשב"א והמאירי. ולא עוד אלא שכן שנינו אף בתוספתא ב"מ פ"ב ה"ג: מצא וכו' וחביות של יין ושל שמן ושל תבואה ושל גרוגרות ושל זתים וכו', ממש כמו כאן, וכן מצינו כמה פעמים שהיו מחזיקים חטים ושעורים בכד, עיין בבלי חולין קי"ד ב'. ועיין ב"מ מ' א', נ"ט א' וב"ב נ"ה א', והיינו כד היינו חבית.<br>ואשר לקושייתו השניה שאין מערבין בתבואה, כפי שמוכח מן הבבלי כ"ט א', ופסקוה כל הפוסקים (עיין בשו"ע או"ח סי' שפ"ו ס"ק ה'), הרי כתב הר"מ בפ"א מה' עירובין ה"י: כל האוכל שהוא נאכל כמות שהוא, כגון פת <b>ומיני</b> דגן ובשר חי, אם נשתתפו בו, שיעורו וכו'. ואין מיני דגן אלא חמשת מיני תבואה (עיין לשון הר"מ בפ"ט מה' נדרים סה"ט). הרי לך שפסק שמערבין בתבואה, והתוספתא מסייעת לו. וכן פסק הר"מ בהי"א שם שמערבין בתבלין. ורבינו מפרש את הבבלי כ"ט א' בדרך הוה אמינא, כלומר, לדידך שאתה סובר שאין מערבין בתבלין, מפני שאינן בני אכילה "מי לא קתני חטין ושעורין, ולאו בני אכילה נינהו" והיינו שחטין חיות אינן יותר בני אכילה מתבלין. ולפי המסקנא מערבין בחטין, כפשוטה של משנתנו ברפ"ג,<sup class="footnote-marker">1</sup><i class="footnote">ועיי"ש בירושלמי פ"ג ה"א, כ' ע"ג: בכל מערבין ומשתתפין חוץ מן המים ומן המלח, בין בדבר שנאכל חי כמות שהוא, בין בדבר שאינו נאכל חי כמות שהוא. והכל נלקח בכסף מעשר ובלבד דבר וכו'. וקרוב לוודאי שצריך להפך שם את הגירסא, כמו שהגיהו המפרשים.</i> עיין בב"י טאו"ח סי' שפ"ו. ובמעשה רוקח על הר"מ במקומו הבין את דברי הר"מ כפשוטם שמערבין בחטים ושעורים, ובכל דבר שאינן בני אכילה לרוב בני אדם, אם יש מקצת בני אדם שאוכלים אותם לפעמים,<sup class="footnote-marker">2</sup><i class="footnote">ועיין במשנת חלה פ"א מ"ח ובתוספות אנשי שם במקומו, ומ"ש לעיל ח"ב, עמ' 796, ובהע' 27 שם.</i> עיין להלן ביצה ספ"א, ירושלמי שם פ"א הי"א, ס"א ע"א, בבלי שם י"ד ב' ובגירסת הר"ח שם. ועיין מ"ש הר"י קורקוס בפ"י מה' תרומות ה"ז. ועיין מ"ש להלן, שו' 5–6, ד"ה והיינו.<br>ופשוטה של ברייתא שמשתתפין לכתחילה בדברים הללו, והם עדיפים מפת. וכברייתא שבבבלי ע"א ב': משתתפין במבוי ביין, ואם רצו להשתתף בפת משתתפין. וכן בתוספות שם ד"ה משתתפין. אבל בס' העתים, עמ' 65: ואנן חזי לן וכו', ואי ערוב עירובי תחומין ושתופי מבוי בפת כש"כ דמעלי ליה, ובתשובה נמי וכו'.<sup class="footnote-marker">3</sup><i class="footnote">כלומר, ובתשובה לגאון נמי כתב כן. ועיין לעיל שם, עמ' 64, ובהערה קל"א שם. וכן מפורש בהלכות פסוקות סי' קמ"ח.</i> וכ"ה ברש"י ע"א ב' סד"ה ומשתתפין, כפי שהעיר לנכון בהערות שם.
<small>3.</small> <b>היתה משלהן אין צריך לזכות, היתה משלו מגביהה מן הארץ ואו' וכו'. </b>וכ"ה בד. וברש"י ע"ט ב': והכי תני לה בתוספתא אם משלהן אין צריך לזכות, ואם משלו, השליח מגביה מן הקרקע ואומר זכיתי לכם. וכ"ה ברש"י שברי"ף, וכן העתיק בשם רש"י בתשב"ץ ח"ב סי' רצ"ד, ס"ו ע"ב. וכן מעתיקים בשם התוספתא באו"ז ח"ב ה' עירובין סי' קפ"ב, מ"ח ע"א, רבינו יהונתן פ"ז סי' תר"ן, סמ"ג עשין דרבנן א' (ה' עירובין), רמ"ג ע"ב, פי' תלמיד הרמב"ן למס' ביצה ט"ז ב',<sup class="footnote-marker">4</sup><i class="footnote">ושם: בתוס' גבי עירובי חצרות וכו', וצ"ל: גבי שיתופי מבואות.</i> עמ' 63, ור"ן ביצה פ"ב סי' תתע"ח. וכנראה שכולם העתיקו ע"פ רש"י, ולפיכך הוסיפו "השליח" דרך באור, ושנו "הקרקע" (במקום "הארץ") ע"פ הבבלי פ' א'. ולפ"ז אף בנוסח של התוספתא של רש"י לא נזכר השעור של הגבהה. ועיין גם במ"מ פ"א מה' עירובין סהי"ז. אמנם בשבלי הלקט השלם ה' יו"ט סי' רמ"ו, עמ' 230, מעתיק בשם רש"י: ובתוספתא תני והשליח מגביה מן הקרקע <b>טפח</b>, ואומר זכיתי לכם. אבל כבר ראינו שהרב הוא בודד בגירסא זו, והוא תיקון ע"פ הבבלי שם.<br>אבל בכי"ע, כי"ל וקג"נ כאן: מגביהה (בכי"ע: מגביה) מן הארץ <b>כל שהוא</b> וכו'. וכן מעתיק הרשב"א והמאירי הנ"ל, וכן בשו"ת הרשב"א ח"ג סי' רס"ה ובריטב"א ע"ט ב'. ובבבלי פ' א' הנ"ל: אם משלו צריך לזכות, ואם משלהן צריך להודיע,<sup class="footnote-marker">5</sup><i class="footnote">פירש"י: צריך להודיע אם חפצין בכך, שמא מקפידין בעירובן וכו'.</i> ומגביה מן הקרקע משהו (בר"ח: כל שהוא). ופירשו שם: מאי משהו נמי דקאמר, טפח. ומלשון הבבלי משמע שצריך להגביה, אפילו אם היתה החבית שלהן. ולעיל שם ע"ט ב': אמר רב יהודה חבית של שיתופי מבואות צריך להגביה מן הקרקע טפח. אבל בה"ג ה' עירובין (ד"ו כ"ז ע"ג, ד"ב, עמ' 130): צריכה שתהא גבוהה מן הקרקע טפח. ומשמע מן הלשון שלאחר הזיכוי צריך להשאיר את החבית למעלה מן הקרקע טפח. וכן מפורש בה' קצובות ה' עירובין סוף סי' י"ד, הוצ' ר"מ מרגליות, עמ' 66. וכן ברבינו יהונתן הנ"ל אחרי שהביא את התוספתא שלנו מעיר: וי"מ (=ויש מפרשים) שיגביהנה מן הקרקע טפח אחר<sup class="footnote-marker">6</sup><i class="footnote">כ"ה בפי' רבינו יהונתן כת"י, עיין דק"ס, עמ' 313, סוף הע' ז'.</i> שזכו בה הזוכים כמשפט כל הגבהה, צריך שתעמוד החבית מופרשת משאר החביות העומדות באוצר, ותהיה גבוהה טפח מהם. וכן כתבו ברשב"א ובמאירי שם. וכן מוכח מדברי הר"מ בפיה"מ למשנתנו ובחיבורו פ"א מה' עירובין הי"ז, עיי"ש במגיד משנה. ולפי פירוש זה בבבלי אין ההגבהה עניין כלל לקניין, אלא אחרי שזיכו את החבית באחד מדרכי הקניין מגביהה, וממילא אין מכאן ראייה שהגבהה בטפח מספיקה, או שבעירובין הקלו, עיין בתוספות ע"ט ב' ד"ה צריך ובגליון שם. ועיין מ"ש להלן, שו' 14, סד"ה אין משתתפין.<br>אבל שאר הראשונים הנ"ל שהביאו את התוספתא הוכיחו מכאן שדווקא אם הוא מזכה משלו צריך השליח להגביה, ומטעם קניין אתינן עלה. וכן משמע מתשובה המיוחסת לרב נטרונאי (הלכות פסוקות סי' קמ"א, אוה"ג, עמ' 63) שמטעם קניין צריך הגבהה טפח. ומכאן מוכח שלכל הפחות בזיכוי של עירובין מספיקה הגבהת טפח.
<small>3-4.</small> <b>ואו' זכיתי לכם ולכל שנתוספו עליכם. </b>וכ"ה בכל הנוסחאות, בחידושי הרשב"א, בתשובתו ה"ג סי' רס"ה, ובמאירי הנ"ל. ועיין מ"ש בפירושה להלן. וכתב במאירי פ' ב' (117 ע"א): כתבו גדולי הדור (הרשב"א) שמתחלה מתכוונים לזכות לכל הבא, ואעפ"י שהוא כעין מקנה למי שאינו בעולם, בעירוב הקילו. 
<small>4.</small> <b>נתוספו עליהם מזכה ואין צריך להודיע. </b>וכ"ה בכל הנוסחאות. והראשונים הנ"ל לא הביאו אלא עד בבא זו ולא עד בכלל. ובמשנתנו פ"ז מ"ז: נתוספו עליהם מוסיף ומזכה, וצריך להודיע. ולכאורה נ"ל לשער שנתחלפו כאן השורות מלהלן סה"ג, שו' 10, וכאן צ"ל: מודיע, ואין צריך לזכות (שהרי כבר זכה להם מקודם), ולהלן שו' 10, צ"ל: מזכה ואין צריך להודיע (שהרי לא ידעו כלל שכלה העירוב, ואם זיכה להם מחדש, מה לי כלה מה לי לא כלה). אבל קשה לשבש חמש נוסחאות. ולא עוד אלא שכאן מפורש שאפילו אם התנה בתחילה "ולכל שנתוספו עליכם" צריך שוב לזכות. ועיין מ"ש לעיל, סוף שו' 3–4. ובעבודת הקודש להרשב"א ש"ד סי' ד', כ"ה ע"א כתב: וכשהוא מזכה, אם בקי בהלכה הוא צריך לזכות לבני המבוי ולכל מי <b>שניתוסף מיום זה ואילך</b> במבוי, שאם לא כן פעמי' שנתוספו דיורין ויאסרו עליהם עד שיוסיפו עליהם. ואם עשה כן (כלומר, אם היה בקי בהלכה ואמר "ולכל שנתוספו") אפי' נתוספו אין צריך להוסיף. וי"ל שאם נתמעט האוכל עד שלא נתוספו הדיורין צריך הוא להוסיף, שלא יאמרו (צ"ל: אמרו) סוף עירובו בכל שהו (הרשב"א פסק כר' יוסי במשנתנו פ"ז מ"ט) אלא באותן שזכו בתחלת הערוב, אבל אלו שלא היו בתחלת הערוב לא, וצריך להתיישב בדבר.<sup class="footnote-marker">7</sup><i class="footnote">וכן כתב בחידושיו כאן פ"א א' (ל"ה ע"ד מן הספר, והדברים שייכים לעיל שם פ' ב'): ומיהו אם נתמעט הערוב קודם שנתוספו, בזה <b>אפשר</b> שצריך להוסיף מחמת אותן דיורין שנתוספו, דלא אמרו סוף ערוב בכל שהו אלא לאותן שהיה להם בתחלת עירובן כשיעור וכו'. וכן בשו"ת שלו המיוחסות להרמב"ן סי' רי"ב: ומי' (=ומיהו) נ"ל שא' (=שאפשר כלשונו בחידושיו הנ"ל. ועיין גם בריטב"א ע"ט ב' ד"ה נתמעט מ"ש בשם רבו) בתוספות דיורים לאחר שנתמעט האוכל צריכי' להוסיף וכו'. ולא יפה עשו בד"ח של שו"ת המיוחסות שהדפיסו: <b>ומיהא</b> נ"ל שאמר וכו', שהרי רבינו לא אמרה אלא כמפקפק, כפי שיוצא מעבודת הקודש שלו ומלשונו בחידושיו הנ"ל. אבל במאירי פ' ב' (117 ע"א) כתבה בשם גדולי הדור (הרשב"א) כפסק הלכה, ולא הזכיר שרבינו היסס בדבר.</i> ומכיון שרבינו העיד בפירוש (בתשובתו ח"ג סי' רס"ה הנ"ל) שהביא את התוספתא שלנו בחיבורו עבודת הקודש,<sup class="footnote-marker">8</sup><i class="footnote">כוונתו לספרו הארוך, עיין מ"ש לעיל פ"ג, הע' 65.</i> ועל פיה כתב מה שכתב בקיצור בעבודת הקודש הקצר שלפנינו, הרי מסתבר מאד שיש כאן לפנינו שני פירושים לבבא שלנו. והיינו פירוש אחד שהרישא מדברת בחכם ובקי בהלכה שידע שעדיף לערב אף לנוספים אח"כ, והבבא שלנו היא באדם שלא ידע לעשות כן, ולא עירב מתחילה על הנוספים, ולפיכך צריך להוסיף על העירוב כשניתוספו דיירין, וכן פירש בח"ד מדעתו. והפירוש השני הוא שבבא זו סמוכה למשנתנו הנ"ל, לנתמעט האוכל, ומוסיפה התוספתא שאם נתמעט האוכל משתי סעודות, צריך עכשיו להוסיף אם נתוספו הדיירין, ודינן כעירוב בתחילתו ולא כשיירי העירוב.<sup class="footnote-marker">9</sup><i class="footnote">ולשיטת הראב"ד שהבאנו להלן, שו' 7, ד"ה וברשב"א, שהמערב במשקין צריך שיהא לעולם לכל אחד ואחד רביעית, התוספתא מתפרשת כפשוטה שאם נתוספו דיורין במדה כזו שאין עכשיו רביעית לכל אחד ואחד מוסיף ומזכה וכו'. אבל לא מצאתי לו חבר לרבינו בשיטה זו, עיין מש"ש.</i><br>ואשר לסתירה שבין משנתנו שאומרת מזכה וצריך להודיע, וכאן אמרו אינו צריך להודיע, הרי מן הסיפא כאן משמע שהברייתא נשנית בשיטת ר' יהודה, ור' יהודה סובר שמערבין לו לאדם שלא מדעתו, ולפיכך אינו צריך להודיע, עיין בבבלי פ' ב' ובראשונים שם, ומ"ש בגאון יעקב שם. אבל הרישא כאן ששנתה "זכיתי <b>לכם</b>" היא כר"מ.<br>ובירושלמי פ"ז ה"ז, כ"ד ע"ג: מהו מודיע? הלכה. ולנכון פירש באו"ש פ"א מה' עירובין סהי"ז: "שמודיע הלכה, כלומר, הדין, שזה להיתר המבוי", והיינו שאינו מבקש רשות מהם לערב, אלא מודיע להם הדין שצריך לערב והעירוב מתיר.<sup class="footnote-marker">10</sup><i class="footnote">בהלכות קצובות ה' עירובין ה"ט, הוצ' ר"מ מרגליות, עמ' 64: ואם עשה עירוב אחד מהם על כולם מקמח שלו עירובו קיים, אבל צריך להודיעם ולומר להם, סמוכו על עירובי אשר עשיתי עליכם.</i> וכן פירש בצפנת פענח פ"ה ה"ב שם, וציין לתוספות קידושין ה' א' ד"ה שכן, שם מ"ד א' ד"ה במאמר. ואפשר שהכוונה היא שצריך להודיע לנוספים שנתמעט העירוב ועירב עליהם, שמא יש ביניהם שרוצה לזכות במצוה בממונו, וירצה לשלם לו אח"כ בעד עירובו. ולפ"ז אף משנתנו כר' יהודה שיכול לערב על אדם שלא מדעתו, כדי להתיר את המבוי, ואם ירצה לזכות במצוה ישלם לו אח"כ. אבל בתוספתא כאן פירושו שאינו צריך להודיע ולבקש רשות לפני שערב, כמפורש להלן בסמוך. ועיין היטב בתוספ' רי"ד מהדו' תליתאה פ' ב' ד"ה ניתוספו ואילך.

Halakhah 2

<small>5-6.</small> <b>והיינו מבשלין קדירה של עדשים וכו'. </b>בבאורי הגר"א או"ח סי' שפ"ו ס"ק ה' הביא מכאן ראייה לשיטת הרא"ש פ"ג סי' א' (ועיי"ש בקרבן נתנאל אות ק') והטור סי' שפ"ו שאין מערבין בעדשים חיים (נגד הב"ח לטור שם ובהגהותיו לרא"ש הנ"ל), שהרי כאן הזכיר ר' יהודה בפירוש שהיו מבשלין את העדשים. ואף בריש פירקין לא הזכירו אלא חבית של תבואה,<sup class="footnote-marker">11</sup><i class="footnote">בח"ד שם הגיה ע"פ הבבלי "ושל תמרים" וכן הגיה שם הגר"א ז"ל, עיין מ"ש לעיל שו' 1–2.</i> ואין עדשים חיים בכלל תבואה,<sup class="footnote-marker">12</sup><i class="footnote">עיין נדרים פ"ז מ"ב. ועיין בבלי ביצה י"ד ב', ותבואה שם כוונתה חטים ושעורים, אלא שהוסיף אף עדשים לתבואה.</i> ואינם ראויים כלל לאכילה. ופשיטא שראייה גמורה אין כאן, משום שמעשה שהיה כך היה, ולכתחילה בוודאי עדיף יותר לערב בעדשים מבושלים. 
<small>6.</small> <b>עומד על פתח מבוי ואו' זכיתי לכם וכו'. </b>כלומר, מודיע אחרי שערבו, ואינו מבקש רשות, אלא מודיע שזכו להם, ואם אחד מהם רוצה להשתתף בממונו, הרשות בידו לשלם אח"כ, עיין מ"ש לעיל, שו' 4, ד"ה ובירושלמי. 

Halakhah 3

<small>7.</small> <b>היין כדי לשתות בו מזון שתי סעודות. </b>וכ"ה ("לשתות") אף בד, בכי"ע ובכי"ל. אבל בקג"נ: כדי <b>לאכל</b> בו וכו'. ובירושלמי פ"ג ה"א, כ' ע"ד (פאה פ"ח ה"ה, כ' סע"ד): תמן תנינן חצי לוג יין וכו', אמר ר' אלעזר וכן לעירוב. ובבבלי כ"ט א': משום דקתני חצי לוג יין, ואמר רב מערבין בשתי רביעיות של יין (=חצי לוג) וכו', ומי בעינן כולי האי, והתניא ר' שמעון בן אלעזר אומר יין כדי לאכול בו (פירש"י: לשרות בו פת מזון ב' סעודות), חומץ כדי לטבל בו, זיתים ובצלים כדי לאכול בהן, כי קאמר בחמרא מבשלא.<sup class="footnote-marker">13</sup><i class="footnote">כ"ה בכי"י ובד"ש, עיין דק"ס, עמ' 110 הע' ה'. ולפנינו: כדי לאכול בהן <b>שתי סעודות.</b> התם בחמרא מבשלא. ועיין ברשב"א ובריטב"א שם. ועיין בעבודת הקודש להרשב"א ש"ד סי' ד', נ"ה ע"א, והביאו הרב המגיד בפ"א מה' עירובין סה"י.</i> ולפ"ז בסתם יין, שאינו מבושל, שיעורו כדי לשתות בו מזון שתי סעודות, והיינו שתי רביעיות, אבל יין מבושל שיעורו כדי לאכול בו, כדי לטבל בו מזון ב' סעודות, והוא פחות מיין שאינו מבושל (ועיין מ"ש בירושלמי כפשוטו, סוף עמ' 152 ואילך). ועיין היטב בריטב"א שם.<br>ונראה שגירסת קג"נ תוקנה ע"פ הבבלי הנ"ל, והנכון כלפנינו, שאם לא כן למה לא כללה הברייתא את היין ואת השמן יחד. ושמא מפני שאין שיעורן שוה, ובשתי סעודות אוכלין ומטבלין ביותר יין מאשר בשמן.<br>וברשב"א פ"א א' (שייך לפ' ב', עיי"ש ל"ח ע"ד מן הספר) הביא בשם הראב"ד שאם משתתפין במשקין צריך שיהא לכל אחד ואחד רביעית,<sup class="footnote-marker">14</sup><i class="footnote">וכן הביא בעבודת הקודש הנ"ל בשם "ויש מגדולי המורים שאמר וכו' ".</i> ואפילו הן רבוא. וכן הביא בשמו בריטב"א פ' ב' ובמאירי כ"ט א' (בשם גדולי המפרשים בפ' חלון). ועיין בס' עצי אלמוגים סי' שפ"ו ס"ק ט"ו, קצ"ט ע"א, שתמה על הראב"ד הנ"ל מהבבלי עירובין כ"ט א' שאמרו שם שמערבין בשתי רביעיות יין, והרי להראב"ד צריך רביעית לכל אחד ואחד, ומאי שנא שתים דנקט. ותירץ: וסבירא ליה (כלומר, להראב"ד) דכל מה שנאמר בפרק בכל מערבין לעניין שיעור המשקין בשתי סעודות, לא נאמר אלא לעניין עירובי תחומין, דשם אין הטעם משום איסור הוצאת שבת,<sup class="footnote-marker">15</sup><i class="footnote">הראב"ד גרס במשנתנו פ"ז מ"ח: כגרוגרת להוצאת שבת לכל אחד, כברוב הנוסחאות, עיין במלא"ש, בתשה"ג חמדה גנוזה סי' ע"ג, בס' העתים, עמ' 92, ובחידושי הרשב"א הנ"ל.</i> אלא לקנות שביתה במקום סעודתו וכו', אבל בפרק הדר דמיירי משתופי מבואות, לכן צריך שיעור רביעית וכו'. ברם מתוך התוספתא שלנו מוכח שאפילו בשיתופי מבואות שנו שתי סעודות, ובהכרח נקטו כאן שתי סעודות, משום שבכגון דא אפילו הם רבוא אינו צריך להוסיף, כדין אוכלין של שתי סעודות ששנו במשנתנו פ"ז מ"ח.
<small>7-8.</small> <b>והשמן כדי לוכל בו מזון שתי סעודות. </b>בבבלי הנ"ל ליתא. אבל בירושלמי פ"ג ה"א, כ' ע"ד (פאה פ"ח ה"ה, כ' סע"ד): תני מערבין בשמן מזון שתי סעודות. 
<small>8.</small> <b>והחומץ כדי לטבל בו מזון שתי סעודות. </b>ירושלמי הנ"ל, בבלי כ"ט א' הנ"ל. ופירשו בירושלמי: כדי לטבל ירק הנאגד<sup class="footnote-marker">16</sup><i class="footnote">בחידושי הרשב"א כ"ט א' מעתיק בשם הירושלמי: ירק <b>הנאכל</b> וכו', כמו שהוא בבבלי. ובירוש' פיאה הגירסא היא: כדי לטבל <b>בירק</b> הנאגד וכו'. ואין "בירק" אלא "בו ירק", וכ"ה בנוסח הרש"ס שם, ועיין מ"ש לעיל פ"ה, הערה 26. והגירסא ירק הנאגד בוודאי נכונה, וירק זה שהיו אוגדים אותו פתילות, או עלים, היו טובלים בחומץ, אבל שאר ירקות שהיו מניחין אותם בכלים כמו שהם (עיין מעשרות פ"א מ"ה ובמלא"ש שם), רובם לא היו נטבלים בחומץ.</i> מזון שתי סעודות. ובבבלי שם: כדי לטבל בו מזון שתי סעודות של ירק (פירש"י: שכל הסעודה של ירק) וכו', איכא דאמרי וכו', ירק הנאכל בשתי סעודות (פירש"י: ירק הנאכל בב' סעודות בפת). ועיין בתוספות שם ד"ה חומץ ובשלטה"ג בשם קונטרס הראיות להריא"ז. 
<small>8-9.</small> <b>תחלתו וסופו כשיעור הזה. </b>כדעת הת"ק במשנתנו פ"ז מ"ז: נתמעט האוכל מוסיף ומזכה. 
<small>9.</small> <b>ר' שמעון אומ' תחלתו כשיעור הזה אע"פ שאין סופו וכו'. </b>בבא זו של ר' שמעון חסרה בכי"ע ובכי"ל, אבל ישנה גם בד ובקג"נ. והיא דעת ר' יוסי במשנתנו פ"ז מ"ט: אמר ר' יוסי במה דברים אמורים בתחלת הערוב, אבל בשירי הערוב כל שהוא. 
<small>10.</small> <b>כלה החפץ מודיע ואין צריך לזכות. </b>וכ"ה בד ובקג"נ. ובכי"ע בטעות: כל החפץ וכו'. ובכי"ל בטעות: כלה החומץ וכו'. ולעיל, שו' 4, ד"ה נתוספו, שערנו שנתחלפו הגירסאות משם לכאן, ומכאן לשם, וצ"ל: כלה החפץ מזכה ואין צריך להודיע. אבל כבר אמרנו שקשה להגיה נגד כל הנוסחאות. ובמשנתנו הנ"ל: נתמעט האוכל מוסיף ומזכה ואין צריך להודיע. ופירשוה בבבלי פ' ב': איבעית אימא ממין אחד, מאי נתמעט, נתמטמט. ופירשו הר"ח ורש"י שהוא כלה לגמרי. וכנראה שפירושו כאן מודיע שכלה, ואינו מחוייב לזכות משלו, אעפ"י שכלה בפשיעה שגררוהו העכברים, עיין בירושלמי פ"ז ה"ז, כ"ד ע"ג. ובמשנתנו אמרו שאם הוא רוצה מוסיף ומזכה, ואינו צריך להודיע ולבקש רשות מהם, אפילו לר' מאיר הסובר שאין מערבין לאדם אלא מדעתו, מפני שכבר נתרצו מתחילת העירוב. עיין להלן בבבלי שם. 

Halakhah 4

<small>10-11.</small> <b>אמ' ר' שמעון בן לעזר פעם אחת היינו יושבין לפני ר' מאיר בערדסקיס וכו'. </b>וכ"ה בד. ובכי"ע: לפני ר' מאיר <b>בבית המדרש</b><sup class="footnote-marker">17</sup><i class="footnote">מגירסת כי"ע, כי"ל וקג"נ בתוספתא משמע שר' מאיר סובר כר' יהושע שאפילו בבית אין לו אלא ד' אמות, כתירוץ השני שבתוספות שהבאנו להלן בפנים.</i> בערדסקס וכו'. ובכי"ל: <b>בבית המדרש</b> בארדסקוס. ובקג"נ: <b>בבית המדרש</b> בעַרְדיֵסקִיס.<sup class="footnote-marker">18</sup><i class="footnote">הניקוד הוא מכ"י יותר מאוחר מן הנוסח.</i> ועיין בתוספות כ"ט א' ד"ה והושיבו שכתבו: חוץ לעיר היה וכו'. ובריטב"א שם: בשדה הוה, ושם מצאו לר' מאיר. ובבבלי כ"ט א': אמר ר' שמעון בן אלעזר פעם אחת שבת ר' מאיר בערדיסקא (בכי"י שם: בערדסקיס) וכו'. אבל בירושלמי פ"ג ה"א, כ' ע"ג: דתני אמר ר' יודה מעשה ששבת ר' מאיר בארדסקס ובא אחד ואמר וכו', וכנראה שהיא טעות סופר, ור' יהודה לא היה קורא לר' מאיר "ר' מאיר" אלא "מאיר". ועיין גם לעיל תרומות פ"ג ה"ד, עמ' 117, שו' 1. וכן יוצא מן ההמשך להלן שהגירסא הנכונה היא "ר' שמעון בן אלעזר". וערדסקוס היא כנראה "קוסקוס" לא רחוק מטבעון, עיין בספר הישוב כ"א, ה"א, עמ' 124. ועיין להלן בסמוך. 
<small>11-12.</small> <b>ואמ' אחד עירבתי בבצלים. </b>וכן בירושלמי הנ"ל: עירבתי על ידי בצלים, ולא נזכר המקום שערב לשם. אבל בבבלי הנ"ל: עירבתי בבצלים לטבעין. ופירש"י שערדסקוס היתה באלפים אמה שבין עירובו לטבעין. 
<small>12.</small> <b>והושיבו ר' מאיר בארבע אמות. </b>כדין יוצא מחוץ לתחום, מפני שאין מערבין בבצלים. ופירשו בבבלי שם שעירב בעלי בצלים, אבל בבצלים ממש עירובו עירוב. ובירושלמי הנ"ל לא נזכר חילוק זה.<br>ומן התוספתא כאן שהפסיקה באמצע בעירובי תחומין משמע שדין הבצלים נוהג אף בשיתופי מבואות. וכן שנו בבבלי כ"ט א' ברישא כאן: <b>ר' שמעון בן אלעזר</b> אומר יין כדי לאכול בו, חומץ כדי לטבל בו, זיתים ובצלים כדי לאכול בהן (עיין מ"ש לעיל, שו' 7, ד"ה היין). ושאלו מר' שמעון בן אלעזר על ר' שמעון בן אלעזר, ולפיכך הוצרכו לחלק בין בצלים ועלי בצלים. אבל לפנינו לא נזכרו ברישא (שו' 7 ואילך) לא בצלים ולא ר' שמעון בן אלעזר. ומן הירושלמי הנ"ל נראה שיש מחלוקת בדבר, ולחכמים מערבים בבצלים.
<small>12-13.</small> <b>וכן היה ר' שמעון בן לעזר אומ' מערבין לחולה ולאסטניס ולקטן במזונו וכו'. </b>בבבלי ל' א', ל' ב': ר' שמעון בן אלעזר אומר מערבין לחולה <b>ולזקן</b> כדי מזונו וכו'. אבל בירושלמי שבת פט"ז ה"ג, ט"ו ע"ד (סתם): מערבין לחולה <b>ולקטן</b><sup class="footnote-marker">19</sup><i class="footnote">מדברי הרשב"א שם קי"ז א' משמע קצת שגרס גם בירושלמי "ולזקן" עיי"ש שגרס כן בברייתא הסמוכה שם, ולפנינו בירושלמי אף שם: ולקטן. וחילוף זה בין זקן לקטן בין התוספתא והירושלמי ובין הבבלי גם לעיל שבת פי"ב, שו' 10, עיי"ש הערה 3.</i> כדי מזונו וכו'. ואסטניס (ἀσθενής) הוא אדם חלש וחולני מטבעו, ונפשו אינה יפה, מה שאין כן חולה שהוא אדם בריא שחלה.<br>ולעצם העניין ברור שהלכה זו בעירובי תחומין גרידא, שהרי בשיתופי מבואות השיעור הוא בכגרוגרת לכל אחד ואחד, ואם יש שם מזון ב' סעודות, מועיל השיתוף אפילו לרבוא. וכן פירש הר"מ בכלים פי"ז מ"א. ועיין מ"ש להלן בסמוך.
<small>13.</small> <b>ולרעבתן בבינונית של כל אדם. </b>וכ"ה בירושלמי ובבבלי הנ"ל. ובמשנת כלים פי"ז מי"א שנינו: ויש שאמרו הכל לפי מה שהוא אדם וכו', ובמזון שתי סעודות לעירוב, מזונו לחול אבל לא לשבת דברי ר' מאיר, ר' יהודה אומר וכו', <b>אלו ואלו</b> (עיין במלא"ש שם) מתכוונין להקל. ושאלו בבבלי (ל' ב'): לימא פליגא אדר' שמעון בן אלעזר (כלומר, שאם משערין בעירוב לפי מה שהוא אדם, הרי אף לרעבתן צריך לשער במזונו) וכו', תרגומא אחולה וזקן, אבל רעבתן בטלה דעתו אצל כל אדם.<sup class="footnote-marker">20</sup><i class="footnote">וכתב בתוספ' רי"ד שם (מהדו' תניינא, ב' סע"א מן הספר) ד"ה פיסקא: פי' אית ליה לרשב"א לגבי עירוב הכל לפי מה שהוא אדם, הגדול לפי גדלו והקטן לפי קטנו. ולא משערין באחריני בסעודת בינונית, והחולה והזקן כדי מזונו, אבל הרעבתן שאוכל יותר משאר בני גיליו, בטלה דעתו אצל כל אדם, ולא ע"ז דברה המשנה הכל לפי מה שהוא אדם וכו'. ועיין להלן שם ד"ה ואינו שדחה פירוש זה. ועיין במהרש"א ל' רע"א ובהגהות הרש"ש ל' סע"ב.</i> וכתב הרשב"א פ"ב ב': דהכל מה שהוא אדם דקתני גבי עירוב לקולא קאמר, אחולה וזקן קאי וכו', וכדתני ר' שמעון בן אלעזר וכו', ולפי זה יש לפרש דר' מאיר ור' יהודה בחולה וזקן קא מיירי, וארישא דהכל לפי מה שהוא אדם קיימי, ולומר מזונו לחולה כיצד משערים לו, ר' מאיר אומר מזונו לחול וכו'. ועיין גם ברא"ש פ"ח סי' ג' ובקרבן נתנאל שם אות ק', ובב"ח טאו"ח סי' ת"ט. ולפי פירוש זה מדוייק הלשון בסוף המשנה הנ"ל: <b>אילו ואילו</b> מתכוונין להקל, כלומר, החכמים, ר' מאיר ור' יהודה כולם מתכוונים להקל, ו"לפי מה שהוא אדם" אינו אלא להקל על החולה והזקן שיהא לפי מזונו ועל הרעבתן שיהא כבינונית. וכן במאירי פ"ב א': "שלא נאמר בה לפי מה שהוא אדם אלא להקל, כלומר ששיעור זה ר"ל מזון שתי סעודות בינוניות מתיר אפילו ברעבתן שברעבתנים, הא כל שדיו בסעודתו בפחות מכן, כגון זקן או חולה, דיו בשתי סעודות הראויות לו. וכן מי שמזונו בחול מועט ממזונו בשבת וכו'.<sup class="footnote-marker">21</sup><i class="footnote">ואין צורך לבטל את הנוסח "אילו ואילו" גם במשנתנו כאן פ"ח מ"ב, כמו שהסיק בדק"ס, עמ' 325, הע' ר'. ומשנתנו בעירובין לקוחה ממשנת כלים הנ"ל. ועיין בס' משנה אחרונה בכלים שם.</i> ולפי פירוש זה ברור שאף אם הוא כעוג מלך הבשן, ויש לו צורך באכילה מרובה, אף הוא שיעורו בבינונית, שהרי המשנה אמרה בפירוש שכולם מתכוונים להקל, ולפי מה שהוא אדם אינו אלא לקולא, שאם הוא קטן (או זקן לפי נוסח הבבלי) מספיק לו בפחות, ואם הוא גדול דינו כרעבתן, וכמו שהסיק בתוספ' רי"ד הנ"ל (לעיל הערה 20) ד"ה ואינו.<br>והרי"ף והר"מ השמיטו להא דר' שמעון בן אלעזר, ועיין מ"ש הגרא"מ הורוויץ בהגהותיו לבבלי ל' סע"ב, ועיי"ש בגירסת הר"ח מ"ח א'. ומחוורתא שהרי"ף והר"מ פסקו כר' יוחנן בן ברוקה בפ"ח מ"ב שנתן שיעור קבוע בב' סעודות לכל אדם,<sup class="footnote-marker">22</sup><i class="footnote">עיי"ש ברי"ף ובפיה"מ להר"מ למשנתנו ובפיה"מ לכלים פי"ז מי"א ובחיבורו פ"א מה' עירובין ה"ט ופ"ו ה"ז.</i> כמו שהסיק בתוספ' רי"ד הנ"ל (לעיל הערה 20) ד"ה ואינו.<sup class="footnote-marker">23</sup><i class="footnote">ועיין ברש"י כתובות ס"ד ב' שכתב: <b>ה"ג</b> מני מתני' לא ר' יוחנן בן ברוקא ולא ר"ש. ומרש"י מהדו"ק שהביא בשטמ"ק שם אנו למדים את הגירסא שהיתה לפניו (ושהגיה אותה), והיא: מני מתניתין לא ר"מ ולא ר' יהודה, ועיי"ש בשטמ"ק שביטל גירסא זו. אבל מתוך דברי המאירי בכתובות שם, עמ' 273, ברור שהיתה לפניו הגירסא שרש"י ביטל אותה, ודבריו שם מתבארים ע"פ פירושו בעירובין שהעתקנו לעיל בפנים. ומתוך גירסא עתיקה זו מוכח שאף ר' יוחנן בן ברוקה ור"ש אינם אלא נותנים קצבה לדברי ר"מ ור' יהודה, עיין במאירי ובשטמ"ק כתובות שם. ולפי פירוש זה הכוונה לתת קיצבה לרעבתן שאף הוא דינו כבינוני. אבל חולה וזקן מספיק להם בפחות, והיא כשיטת הראשונים שהעתיקו את דברי ר"ש בן אלעזר להלכה.</i> ועיין בתוספות ל' ב' ד"ה תרגומא. ועיין מ"ש להלן שו' 40–41, ד"ה ומלשון.

Halakhah 5

<small>14.</small> <b>אין משתתפין לא באוצר ולא במבוי אלא אם כן ייחד לו מקום. </b>וכ"ה בד, בכי"ע ובכי"ל. ושמא צ"ל: לא באוצר ולא במרת' (=במרתף) וכו', עיין מ"ש להלן בשם הירושלמי. אבל קרוב לוודאי שהנכון הוא בקג"נ: אין משתתפין באוצר במבוי וכו'. ובירושלמי פ"ז ה"ו, כ"ד ע"ג: תני אין מזכה להן בחבית שבמרתף. אמר רב הושעיה שמא ישכח וישתנה, כלומר, שמא ישכח וישתה אותה. וכן לעיל שם פ"ג ה"ז, כ"א ע"ב: ושווין שלא יתננה בסל. אמר ר' בא שמא ישכח ויאכלנה. וכן להלן בירושלמי פ"ז ה"י, כ"ד ע"א: שמא ישכח ויוציאנה. אבל בבבלי ס"ח א' אמרו: תניא אין משתתפין באוצר. והא תניא משתתפין. אמר רב אושעיא ל"ק, הא ב"ש והא ב"ה וכו'. ופירשוה מטעם ברירה, עיי"ש. וכבר העיר בקרן אורה שם שמן התוספתא מוכח שלא מטעם ברירה אתינן עלה. ואפשר שלפי הבבלי לא חששו שמא ישתנה, שהרי צריך להגביהה מן הקרקע מיד, עיין מ"ש לעיל, שו' 3, סד"ה אבל בכי"ע. 
<small>14-15.</small> <b>האנשים שנשתתפו שלא לדעת הנשים שיתופן שיתוף וכו'. </b>בירושלמי מעשרות רפ"ג, נ' סע"ב: אין לה עליו בית דירה?<sup class="footnote-marker">24</sup><i class="footnote">כלומר, הירושלמי מקשה על משנתנו שם רפ"ג ששנתה: המעביד תאנים בחצירו לקצות, בניו ובני ביתו אוכלין ופטורין, מפני שהתאנים עדיין לא נגמרו מלאכתן, והחצר אינה שלהן. והשאלה היא למה מותר לבני ביתו (=אשתו) לאכול, והרי יש לה זכות בית דירה בחצר, וכשם שהחצר קובעת לבעלה כך תקבע גם לה. כן פירשו בפי' הרא"ף ובס' ניר שם.</i> ומתרץ הירושלמי: כהדא דתני אנשים ששיתפו שלא מדעת הנשים<sup class="footnote-marker">25</sup><i class="footnote">כ"ה בכי"ר. וכן בנוסח הרש"ס: נשים. אבל בד"ו בטעות: אנשים.</i> שיתופן שיתוף. נשים ששיתפו שלא בדעת אנשים אין שיתופן שיתוף. כלומר, אם האשה אין לה דירה מיוחדת משלה, והיא גרה יחד עם בעלה, והיא שיתפה כנגד רצון בעלה אין שיתופה כלום, אבל אם הבעל שיתף כנגד רצון אשתו שיתופו שיתוף, ומכאן שאף בדירה אין לה אלא זכות אורח שלא ייחדו לו מקום, ולפיכך אין חצר בעלה קובעת לה למעשר.<br>ובבבלי פ' א': נשים שעירבו ונשתתפו שלא מדעת בעליהן אין עירובן עירוב ואין שיתופן שיתוף. והעמידוה בבבלי (לפי פירוש הר"ח והר"מ בפ"ה מה' עירובין ה"ה) בשאוסר הבעל על בני המבוי, והיינו שמיחה בפירוש עליה, ואינו רוצה לערב עמהם. ולפי פירש"י שם העמידוה בשאינו אוסר על בני המבוי, והיינו ביש לו פתח למבוי אחר והוא רגיל לצאת משם, ולפיכך אפילו בסתם אין האשה יכולה לערב ולשתף בלי רשות מפורשת מבעלה. אבל אם יש לה מקום מיוחד, והיא מקבלת פרס מבעלה, או שיש לה בית מנכסיה, האשה אוסרת, עיין לעיל פ"ה, שו' 25, בבלי ע"ג א' ונדרים פ"ח ב', ותוספות כאן ע"ט ב' ד"ה וע"י אשתו.

Halakhah 6

<small>16.</small> <b>משתתפין במבוי ואם רצו לערב מערבין. </b>וכ"ה בד ובכי"ל. ובכי"ע בטעות: ואם לא עירב מערבין. ועיין מ"ש להלן. 
<small>17.</small> <b>מערבין בחצרות אבל אין רשאין להשתתף. </b>בבלי ע"א ב': דתניא מערבין בחצירות - בפת - ואם רצו לערב - ביין - אין מערבין. משתתפין במבוי - ביין - ואם רצו להשתתף - בפת - משתתפין. ואין ספק שזו היא חברייתא שלפנינו והמלין "בפת" "ביין" הן פירוש לעירוב ושיתוף. ופירש"י שעירוב הוא משום דירה, ודירתו של אדם אין לבו נמשך אלא אחר הפת, אבל שיתוף מבואות אינו אלא לשתף את החצירות שבמבוי ולא את הבתים, וחצר לאו בת דירה היא. ועיין מ"ש להלן בשם הירושלמי. 
<small>17-18.</small> <b>משתתפין במבוי ומערבין בחצרות שלא לשכח עיקר העירוב דברי ר' מאיר וכו'. </b>במשנתנו פ"ז מ"ט: לא (כ"ה ברוב הנוסחאות, ועיין בתיו"ט שם מ"י) אמרו לערב בחצרות אלא כדי שלא לשכח את התינוקות. ובבבלי ע"א ב' הנ"ל: מערבין בחצירות ומשתתפין במבוי כדי שלא לשכח תורת עירוב דברי ר' מאיר,<sup class="footnote-marker">26</sup><i class="footnote">כ"ה בר"ח ובכי"י, עיין דק"ס, עמ' 288, הע' ב'.</i> וחכמים אומרים או מערבין או משתתפין. ועיי"ש המחלוקת בגמרא בפירוש הדברים וברש"י ובתוספות שם ד"ה בפת. ובבבלי שם וכן להלן שם ע"ג ב' מוכח, שלכל הפחות לחד מאן דאמר, אם עירבה כל חצר לעצמה בפת, ולא השתתפו במבוי, וכן אם השתתפו במבוי בפת, ולא עירבו בחצרות, אסור לטלטל במבוי לר"מ, אבל לחכמים עירוב בפת מועיל אף למבוי, בין אם עירבו בה בחצירות, בין אם השתתפו בה במבוי. אבל מסוגיית הירושלמי פ"ו ה"ח, כ"ג ע"ד, מוכח שעירוב בחצירות אינו מועיל לטלטול במבוי אף לחכמים, והם חולקים בנשתתפו במבוי, ולא ערבו בחצרות, שלחכמים מועיל השיתוף לחצרות,<sup class="footnote-marker">27</sup><i class="footnote">עיין בתוספות ע"א ב' ד"ה בפת.</i> ולר"מ אינו מועיל. ובמשנתנו פ"ו מ"ח: חמש חצרות פתוחות זו לזו ופתוחות למבוי, עירבו בחצרות ולא נשתתפו במבוי, מותרין בחצרות ואסורין במבוי, ואם נשתתפו במבוי מותרין כאן וכאן. ערבו בחצרות וכו'. והירושלמי אמנם מעמידה כר' מאיר, אבל לא מטעם הבבלי, עיין מ"ש בירושלמי כפשוטו, סוף עמ' 317 ואילך, ופירשו במשנתנו "ואם נשתתפו במבוי" כלומר, אחרי שעירבו בחצרות, כלומר ואם נשתתפו נמי במבוי (כבבלי ע"ג ב'). ועיין ירושלמי פ"ו ה"ה, כ"ג ע"ג, שם ה"ח הנ"ל, ספ"ז, כ"ד ע"ד, תענית פ"ד ה"א, ס"ז ע"ב, מגילה פ"ב ה"ג, ע"ג ע"ב, ובבלי כאן ע"ב א'.<br>ואמרו להלן שם בירושלמי פ"ו הנ"ל: פשיטא מערבין בחצירות ומשתתפין במבוי. מערבין בחצירות, אם רצו להשתתף (במבוי)<sup class="footnote-marker">28</sup><i class="footnote">המלה "במבוי" היא אשגרה מוטעית.</i> אינן משתתפין. ואם נשתתפו (צ"ל: משתתפין) במבוי, אם רצו לערב מערבין.<sup class="footnote-marker">29</sup><i class="footnote">זו היא הרישא של הברייתא שלנו, עיין מ"ש בירושלמי כפשוטו, עמ' 319. ועיין בהגהות יפה עינים כאן ע"ג סע"ב, ודברי הרב ז"ל לא נתחוורו לי.</i> ותני מערבין ומשתתפין כאחת דברי ר' מאיר. וחכמים אומרים מערבין בחצירות, או משתתפין במבוי, אם מערבין בחצירות מותרין בחצירות ואוסרין במבוי. ואם נשתתפו במבוי מותרין כאן וכאן. אמר להן אף אתם משכחין עלינו הלכות עירובין. ועיין מ"ש בירושלמי כפשוטו, עמ' 318. ולמדתי את עיקר הדברים מס' גאון יעקב ע"א סע"ב ד"ה ומדקאמר הרמב"ם, עיי"ש. ועיין גם מ"ש זקן זקני בקרן אורה שם, וקרובין דבריהם להיות שוין.

Halakhah 7

<small>19-20.</small> <b>שיתוף מבוי צריך שיהא עמהן במבוי, עירוב חצרות צריך וכו'. </b>בבבלי פ"ה ב': תניא דמסייע לך עירובי חצירות בחצר, ושיתופי מבואות במבוי וכו', אימא עירובי חצירות בבית שבחצר, שיתופי מבואות בחצר שבמבוי. ופירש"י: בבית שבחצר, לאפוקי בית שבחצר אחרת. בחצר שבמבוי, לאפוקי חצר שאינה פתוחה לו. ופירוש זה מקויים ע"י לשון התוספתא שלפנינו, כמו שהעיר בגאון יעקב פ"ה סע"ב, עיין מש"ש. ועצם הברייתא כאן לא ירדה לעניין מקום הנחת העירוב שבמבוי עצמו, או שבחצר עצמה.<br>והסיקו בירושלמי פ"ו ה"ח, כ"ד ע"א, ובבבלי פ"ה ב' (ועיין גם סוכה ג' א'), שעירוב חצירות צריך להניחו בבית דווקא, במקום דירה (עיין גם במשנתנו פ"ח מ"ד), אבל בשיתופי מבואות נחלקו בירושלמי, ושמואל סובר שאף שיתוף צריך בית, ורב ור' יוחנן סוברים שם שאף אויר מבוי כשר, עיין בגירסת כי"ל ובראשונים שהבאתי בירושלמי כפשוטו, עמ' 322 ואילך. והבבלי הנ"ל סובר ששיתוף צריך מקום דמינטר, ונותנים אותו בחצר שבמבוי (או בבית שבחצר שבמבוי, לפירש"י ולרוב הראשונים המסתייעים מן הירושלמי הנ"ל). וכן מביא הירושלמי הנ"ל בשם מתניתא דשמואל: שיתוף נותנו בבית שער. אבל אפשר שהכוונה שאין צורך בבית, אבל לא לפסול באויר. ובבבלי הנ"ל הביאו ברייתא: הנותן את עירובו בבית שער אכסדרה ומרפסת ובחצר ובמבוי ה"ז עירוב וכו', אימא הרי זה שיתוף (כלומר, עירוב כאן כוונתו שיתוף). שיתוף במבוי לא מינטר, אימא בחצר שבמבוי. והירושלמי לא נחת כאן לדין נטירותא, אלא שהעיקר הוא ששיתוף מבואות הוא לא מטעם דירה משותפת, ולפיכך יכול לתת את העירוב בתיבה סגורה ותלויה בשלשלת באויר החצר, או באויר המבוי, במקום המשותף לכולם.

Halakhah 8

<small>20-21.</small> <b>שנים ששותפין זה לזה בין ביין בין בשמן צריך שיהא עמהן במבוי. </b>כלומר, שנים שהשתתפו שלא לשם עירוב, ויש כאן שותפות טבעית, אף כאן צריך שיהא היין או השמן במבוי שהשתתפו בו. ועיין לעיל פ"ה, שו' 22 ואילך. 
<small>21-22.</small> <b>אמ' ר' מאיר מפני מה אמרו אין מערבין לאדם אלא לדעתו וכו'. </b>כלומר, מפני מה אמרו כן במשנתנו פ"ז מי"א. 
<small>22.</small> <b>לפי שאין רוצה שישתתפו אחרים עמו בחלקו. </b>בירושלמי ספ"ז: ולית ליה לר' מאיר זכין לאדם שלא בפניו, ואין חבין לו? סבר ר' מאיר לית הדא זכו, לא בעי בר נש ייעול חברייא (צ"ל: חבריה) לביתיה בר מדעתיה. ועיין מ"ש בירושלמי כפשוטו, עמ' 338. ונ"ל שהברייתא כאן נותנת טעם אחר מן הירושלמי, והיינו שר' מאיר חולק אף על הרישא וסובר ששותפות שלא לשם עירוב אינו מועיל, מפני שאפשר שאינו רוצה שאחר ישתתף עמו בחלקו, וחוב הוא לו.<sup class="footnote-marker">30</sup><i class="footnote">אין כאן עניין למקפיד על עירובו (ירושלמי פ"ו ה"ח, כ"ד ע"א, ובבלי מ"ט א'), שלא דנו בו אלא אחרי שעירב מדעתו, אבל כאן השאלה היא אם רצונו לערב.</i> וכן מפורש בירושלמי פ"ו ה"ה, כ"ג ע"ג (על משנתנו שם: בעל הבית שהיה שותף לשכינים לזה ביין ולזה ביין אינן צריכין לערב): תני ר' אלעזר בן תדאי אומר בין כך ובין כך אסורין עד שיערבו וכו', אתיא דר' אלעזר בן תדאי כר' מאיר. היידן ר' מאיר וכו', ר' מאיר דו אמר שאין מערבין לאדם אלא לדעתו,<sup class="footnote-marker">31</sup><i class="footnote">ועיין בקרן אורה ע"א א' שנסתפק אם בשותפין צריך לומר בערב שבת שסומכין על השיתוף משום עירוב. ומדברי הירושלמי כאן מוכח שאין צורך באמירה. וכן הסיק בקרן אורה שם: ומלשון הרמב"ם ז"ל נראה דאין צריך אמירה, אלא השותפות מחברתן, עיין ר"מ ריש פ"ה מה' עירובין.</i> כלומר הברייתא שלנו, וכפירוש בעל ק"ע ופ"מ שם. ושמא אף במזכה לו אחר משלו חוב הוא לו, מפני שאינו רוצה להיות שותף בסעודה עם אחרים. ועיין במרא דמתניתא כאן ומ"ש בספרו גאון יעקב פ' ב' ד"ה כלה שאני (השני). ועיין מ"ש לעיל פ"ה, שו' 25, ד"ה אסורין. 
<small>22-23.</small> <b>אבל אם היתה לו עיסה או תבשיל אצל חבירו זכה לו תבשילו. </b>כלומר, אם לא היו שותפין לשם סחורה, אלא שהיתה לו עיסה (כלומר, פת, עיין בבלי ב"ב נ"ב ב'), או תבשיל, אצל חברו, כדי לאכול שם בשבת, אפילו לא נתכוין לשם עירוב, זכה לו תבשילו, שהרי עיקר דירה הוא מקום הפת,<sup class="footnote-marker">32</sup><i class="footnote">עיין מ"ש לעיל פ"ה, שו' 20–21.</i> ואפילו אם אוכל משלו בלבד, ומקפיד על עירובו, ואין משתף את חבירו בסעודתו אינו צריך לערב (עיין ב"י בטאו"ח סוף סי' ש"ע). ובירושלמי פ"ו ה"ו, כ"ג ע"ג: שוין שאם היו שותפין בעיסה ובתבשיל שהם מערבין עירוב אחד לכולן. ר' שיין בעי מעתה אפילו מקצתן שרויין בחדרים או בעליות. כלומר, מכיון שהם שותפין בעיסה ובתבשיל, הרי אפילו שרויין בחדרים ואוכלים שם, אף הם יוצאים בעירוב אחד לכולן. 

Halakhah 9

<small>23-24.</small> <b>המערב על ידי בני עירו שילכו עמו לבית האבל או לבית המשתה וכו'. </b>במשנתנו רפ"ח: כיצד משתתפין [בתחומין] מניח את החבית ואומר הרי זה לכל בני עירי, לכל מי שילך לבית האבל ולבית המשתה וכו'. ודייקו מכאן בבבלי פ"ב א' שאין מערבין אלא לדבר מצוה.<sup class="footnote-marker">33</sup><i class="footnote">בה"ג ה' עירובין פ"ד (ד"ו כ"ו ע"א, ד"ב עמ' 123) פסק שלא עשו החכמים תקנה בעירוב אלא לדבר מצוה, אבל לדבר הרשות לא עשו בו תקנה זו, ואין עירובו עירוב. ובמאירי פ"ב א' סד"ה והמשנה כתב: אלא שבמקצת ספריהם (כלומר, של גדולי המחברים, הרמב"ם), ומן המדוייקים שבהם, מצאתי שכתבו הרי זה <b>אינו</b> עירוב. אבל בר"מ שלפנינו (פ"ו מה' עירובין ה"ו): הרי זה עירוב. וכ"ה בכל הדפוסים הישנים ובכל כתה"י שבדקתי. ואף המאירי הנ"ל מעיד שכן היא הגירסא ברוב הספרים. והרשב"א בעבודת הקודש ש"ה סי' ט"ו, ל"ב ע"א, פסק שאין עירובו עירוב. ועיי"ש שמחלק בין עירב בפת ובין עירב ברגליו, ואם עירב ברגליו כ"ע מודי שעירובו עירוב. ועיין מ"ש רבינו יהונתן כאן ומאירי הנ"ל. ורוב הפוסקים פסקו שאף בפת עירובו עירוב, עיין בשו"ע או"ח סי' תי"ד. וכן פסק בקונטרס הראיות להריא"ז, עיין בשלטה"ג רפ"ח.</i> וכן מוכח בירושלמי פסחים פ"ג ה"ז, ל' ע"ב, וכגירסא הנכונה שבכי"ל, שרי"ר והרא"ש שם, עיין מ"ש בירושלמי כפשוטו, עמ' 425. 
<small>24.</small> <b>יקבלו עליהן שיבאו. </b>בד ובכי"ל: וקבלו עליהן וכו'. ובכי"ע: וקיבלו וכו'. ולפי הגירסא שלפנינו פירושו, שאין מערבין עליהן שלא מדעתן (כמפורש להלן), שהרי בעירוב זה הם מפסידים את התחומים מן הצד שכנגד. ומסתבר יותר שצ"ל: וקבלו כבשאר נוסחאות. ומלשון הברייתא מוכח שאין צורך אלא בקבלה, ואין המערב צריך לזכות להם את העירוב, כשיטת רב ור' יוחנן בירושלמי רפ"ח, וכרב בבבלי פ' א' [אלא כשמואל בירושלמי ובבבלי שם], שדייקו כן אף מלשון משנתנו הנ"ל ששנתה סתם "מניח את החבית", ולא הזכירה שצריך לזכות. והסבירו בירושלמי שבעירובי חצירות יש עירוב רשויות, ולפיכך צריך לזכות, אבל בעירובי תחומין אין שם אלא קביעת סעודה במקום שרוצה לערב, ומה איכפת לנו אם קבע סעודתו על מזון חבירו. אבל בבבלי שם הסיקו שצריך לזכות, וכן הלכה.<br>ובמשנתנו הנ"ל: וכל שקיבל עליו מבעוד יום מותר, משתחשך אסור וכו'. ושאלו בבבלי פ"ב א': ש"מ אין ברירה וכו', אמר רב אשי הודיעוהו ולא הודיעוהו קתני. כלומר, צריך שיודיעוהו מבעוד יום, ולא איכפת לנו אם לא גמר בלבו מבעוד יום, ולא קיבל עליו בוודאות אלא משחשיכה. אבל מלשון התוספתא (וכן בירושלמי לא בארו כלום בעניין זה) משמע שצריך שיקבל עליו מבעוד יום. ועיין בסמ"ג עשין דרבנן, רמ"ה סע"ב, שהעתיק את המשנה כצורתה,<sup class="footnote-marker">34</sup><i class="footnote">וכן בה"ג ה' עירובין רפ"ח (ד"ו כ"ז ע"ב, ד"ב עמ' 124) העתיק את המשנה כצורתה, ולא הביא את פירוש הבבלי.</i> ותמה עליו בב"י טאו"ח סי' תי"ג, שהוא נגד סוגיית הגמרא. ועיין מ"ש בישועות יעקב שם. ברם ברשב"א מביא בשם הראב"ד פירוש אחר בגמרא שם,<sup class="footnote-marker">35</sup><i class="footnote">הראב"ד פירש כן, מפני שלפי פירוש כל המפרשים "לא קבל עליו" כוונתו שלא החליט בוודאות לאן ללכת, ויש כאן עניין של ברירה, וזה היה נראה לו דחוק להראב"ד. ולפיכך פירש שמתחילה סבר התלמוד שהמשנה מדברת על קבלת המערב, אלא שלא החליט בעצמו על מי לערב בוודאי (כעין הברייתא בבבלי ל"ז ב': אמר לחמשה הריני מערב וכו'). ותירצו: הודיעוהו ולא הודיעוהו קתני, והכוונה לקבלת האיש שעירבו עליו, ואין מדברים כלל באדם המפקפק לאן ללכת, ולפיכך אם קיבל עליו מבעוד יום עירובו עירוב, אבל אם לא קיבל עליו (כלומר, שלא רצה ללכת לשם) מבעוד יום אינו עירוב.</i> ולפיו אף הבבלי מודה שצריך שיקבל עליו מבעוד יום. וכנראה שכן פירש גם הסמ"ג.
<small>25.</small> <b>הרי זה מערב עליהן בקופות של תמרים וכו'. </b>שהרי בכל מערבין עירובי תחומין, כמשנתנו רפ"ג ופ"ז מ"י. 
<small>25-26.</small> <b>מזון שתי סעודות וכו'. </b>משנתנו פ"ח מ"ב. ועיין בברכי יוסף או"ח סי' תי"ג. ומוסיפה התוספתא שאם כולם קבלו כאחת, ואין לכל אחד ואחד מזון שתי סעודות אינו עירוב אף לאחד מהם. 

Halakhah 10

<small>27-28.</small> <b>המערב על ידי עצמו לרוח אחת וכו'. </b>בבלי ל"ז ב'. ועיין מ"ש לעיל פ"ג, שו' 6, ד"ה ואו'. 
<small>29.</small> <b>משחשיכה אסור וכו'. </b>בבבלי הנ"ל: משחשיכה ר' שמעון אומר עירובו עירוב, וחכמים אומרים אין עירובו עירוב. ובנידון שלפנינו שהמערב התנה מקודם "רציתי אלך וכו' ", אלא שלא גמר בדעתו אלא משחשיכה, הרי ההלכה תלויה בברירה, ולר' שמעון דאית ליה ברירה אנו אומרים שהוברר הדבר למפרע שרצה מבעוד יום ללכת לשם. 
<small>30.</small> <b>ואמר למקום שארצה אלך וכו'. </b>כלומר, ולא הזכיר שאם ירצה שלא ללכת לא לכאן ולא לכאן יהיה כבני עירו (כמשנתנו פ"ג מ"ה), או רציתי לא אלך כלל, כברישא. ולפ"ז בשעת התנאי היה בטוח שלא ישאר בעירו, ולפיכך אם רצה משחשיכה הרי זה חמר גמל, ואנו מסתפקים אם קנה לו עירובו מצד מזרח או מצד מערב, ואין לו אלא השטח שאינו רחוק אלפים אמה בין עירובו למזרח ובין עירובו למערב. 

Halakhah 11

<small>31-32.</small> <b>לא יערב אדם על ידי בנו ובתו גדולים וכו'. </b>בבלי פ"ב ב' בשם תניא אידך. וכעין ברייתות אלו להלן פסחים פ"ז שו' 14 ואילך, עיין מש"ש. 
<small>33.</small> <b>אלא מדעתן. </b>כלומר שמודיע להם ואינם מוחין, עיין בבלי שם. 
<small>33-34.</small> <b>ועל ידי עבדו ושפחתו הכנענין. </b>ומכאן מוכח שעבדו אינו כבהמתו<sup class="footnote-marker">36</sup><i class="footnote">וכן הדין נותן, שהרי אף העבד מצווה על התחומין, ונותנין לו תחום לעצמו, עיין בריטב"א פ"ב ב'. וכשהיה רבן גמליאל ברומי בוודאי שלא העמידו את עבדיו בא"י בד' אמות. ומסתבר שאף הכלים פעמים שהם ברשות בני הבית (עיין להלן ביצה פ"ד, שו' 43–44). ועיין מ"ש לעיל שבת, עמ' 293, בשיטת הראב"ד.</i> (שאם לא כן הרי הוא כרגלי הבעלים, אפילו לא ערב עליו), אלא שיכול לכופו ללכת למקום שירצה, עיין בקרן אורה פ"ב ב'. 
<small>35.</small> <b>יוצאין בשל עצמן. </b>בגליון כי"ע מתוקן: רבן, וצ"ל: יוצאין בשל [רבן ואין יוצאין] בשל עצמן. וכע"ז בבבלי הנ"ל, ועיין מ"ש להלן בפסחים הנ"ל. 
<b>חוץ מן האשה וכו'. </b>ופירשו בבבלי הנ"ל ופסחים פ"ח א': אשה וכל דדמי לה, כלומר כל אלו שנשנו ברישא שאינו מערב אלא מדעתם, ונקט אחת מהן, והוא הדין בשאר. 
<small>36.</small> <b>שהאשה יכולה למחות וכו'. </b>ומכיוון שעירבה לעצמה, אין לך מחאה גדולה מזו (בבלי הנ"ל). 

Halakhah 12

<small>36-37.</small> <b>עבד עברי ומי שחציו עבד וחציו בן חורין יוצאין בשל עצמן. </b>כמשנת גיטין פ"ד מ"ה ועדיות פ"א מי"ג, שכופין את הבעלים לשחרר אותו, וכבר אינו משועבד לו ואינו יכול לכופו. ועיין להלן פסחים פ"ז, שו' 19 ואילך ומש"ש. 
<small>37-38.</small> <b>עבד של שני שותפין יוצא בעירוב שניהן וכו'. </b>במלחמות להרמב"ן פ"ד סי' תרי"ו הביא מכאן ראייה לשיטת שמואל בבבלי מ"ט ב' שאפשר לתת שתי שביתות בעירב לב' רוחות, עיי"ש. וכתב בקרן אורה מ"ט סע"ב: ולא זכיתי להבין דברי מאור עינינו הרמב"ן ז"ל וכו', וכן פשוט בכמה מקומות דדבר של שותפות הרי הוא כרגלי שניהם, והיינו משום דלכל אחד יש לו זכיה בגווה ומושכה לשביתתו, וא"כ מאי עניין עבד של ב' שותפין להא דשמואל וכו', אבל בדבר של שותפות פשיטא דאין עניין כלל לפלוגתא דרב ושמואל, ודברי הרמב"ן ז"ל נפלאו ממני.<br>ברם נראה לי שהרב הרגיש בסוגיין שהרמב"ן כיוון יפה בראייתו, שהרי מכאן מוכח שעבד אין דינו ככלי, ויש לו לעבד תחום משלו, אם אין רבו מוחה. ולפיכך בעבד של שני שותפין שכל אחד ערב לצד אחר, וזה יכול לכופו ללכת לצד זה, והשני יכול לכופו ללכת לצד אחר, הרי לרב הסובר שאין לתת שתי שביתות, היה צריך העבד לצאת בתחום עצמו, כמו בשנים ששאלו חלוק, וכל אחד ערב לצד אחר, שמן הדין היה שבכגון דא יהיה החלוק כרגלי המשאיל לשיטת רב, כראייה שהביא הרי"ף בפ"ד שם, וכמו שהסביר בקרן אורה עצמו בדף מ"ט ב'.
<small>39.</small> <b>אל יזה ממקומו. </b>יזה=יזח. וצ"ל: יזוז, כמו שהוא בד, כי"ע, כי"ל ומלחמות הנ"ל. ויזח במובן יזוז הוא לשון מקרא, ואינו מצוי בלשון חכמים, ולפנינו נתחברה הוי"ו והזי"ן, ויצא חי"ת. 
<small>39-40.</small> <b>קטן שצריך לאמו יוצא בעירוב אמו וכו'. </b>להלן חגיגה פ"א, שו' 5, בבלי כאן פ"ב א'. ובירושלמי סוכה פ"ב ה"ט, נ"ג ע"ב: דבית ר' ינאי אמרי כל שהוא צריך לאמו שתקנחנו. ר' יוחנן אמר כל שהוא ניעור משנתו וקורא אימא. וכן בבבלי כאן פ"ב א' וסוכה כ"ח ב': ואיזהו קטן שאין צריך לאמו אמרי דבי ר' ינאי, כל שנפנה ואין אמו מקנחתו. ר' שמעון בן לקיש כל שניעור ואינו קורא אימא וכו'. ועיין דק"ס שם. ועיין להלן טהרות פ"ג ה"ח, ומ"ש בתס"ר ח"ד, עמ' 57. והסיקו בבבלי שם (פ"ב ב') שהוא עד שש שנים, ואין כאן אפילו מצות חינוך. ועיין רי"ף רפ"ח ובהגהות הב"ח שם. 
<small>40-41.</small> <b>ושאין צריך לאמו מערבין עליו מזון שתי סעודות בעירובי תחומין. </b>וכ"ה להלן חגיגה פ"א ה"ב הנ"ל, בד ובכי"ל. ובבבלי הנ"ל: ושאין צריך לאמו אין יוצא בעירוב אמו. ובירושלמי סוכה הנ"ל: תני ר' הושעיה קטן שאינו צריך לאמו חייב בסוכה, <b>ויוצא</b> בעירובה של אמו. והנה ברישא כאן "יוצא בעירוב אמו" פירושו שאין צורך לערב על ידו כלל, "וכשעירבה האם לעצמה, ולא זיכתה לו בעירוב מוליכתו עמו, דכגופה דמי, דמסתמא דעתה עליה, דלא סגי ליה בלאו אמו", כמו שפירש"י. ולפ"ז אף בסיפא של הברייתא בבבלי "אין יוצא בעירוב אמו" פירושו שהוא צריך עירוב לעצמו, כמפורש בתוספתא כאן. אבל בירושלמי שם לא נזכרה הרישא, ואפשר לפרש שקטן <b>שאינו</b> צריך לאמו "יוצא בעירוב אמו" כוונתו בעירוב שעירבה אמו בשבילו וזיכתה לו, ואפילו עירב אביו על ידו אינו יוצא אלא בעירוב אמו, כמו שפירש בפ"מ שם ע"פ הבבלי כאן פ"ב רע"ב, שכן העמידו שם את מאמר רב אסי: קטן בן שש יוצא בעירוב אמו, שהכוונה בעירוב אמו שעירבה עליו, ולא בעירוב אביו שעירב עליו. ועיין מ"ש להלן חגיגה פ"א, שו' 5–6, ד"ה ומכל מקום.<br>ומלשון התוספתא כאן ובחגיגה "מערבין עליו מזון שתי סעודות בעירובי תחומין" משמע קצת שצריך מזון שתי סעודות בינוניות, שאם לא כן למה לא אמרו: מערבין עליו מזונו שתי סעודות וכו'. ועיין לעיל סה"ד, שו' 13, ומש"ש. ועיין בח"ד שפירש כאן שמערבין עליו לפי מזונו.

Halakhah 13

<small>41.</small> <b>כותל חצר שנפרץ מארבעה טפחים וכו'. </b>במשנתנו פ"ז מ"ב: כותל שבין שתי חצירות גבוה עשרה ורחב ארבעה מערבין שנים, ואין מערבין אחד וכו'. נפרץ הכותל עד עשר אמות מערבין שנים, ואם רצו מערבין אחד, מפני שהוא כפתח; יותר מכאן מערבין אחד ואין מערבין שנים. והברייתא שלנו מדברת אף בכותל חצירו של יחיד שנפרץ למקום האסור, ואם היתה הפירצה מד' טפחים עד עשר אמות מותר לטלטל בחצר, אבל אם היתה הפירצה יותר מעשר אסור לטלטל בה מפני שנפרצה במלואה למקום האסור לה. ונקטו כאן פירצה מד' טפחים, מפני שפחות מכאן אין כאן פירצה כלל, וסתמה כרשב"ג, עיין מ"ש לעיל פ"א שו' 24–25, ד"ה אבני בניין. ועיין לעיל פ"ב ה"ב וכלאים פ"ד ה"ו ובציונים שם. 
<small>42.</small> <b>יתר מיכן כנגד הפירצה אסור. </b>המלים "כנגד הפירצה" הן באשגרה ממשנת כלאים פ"ד מ"ד, ומחקו אותן המפרשים. ועיין מ"ש לעיל ח"ב, עמ' 640, שו' 18. 

Halakhah 14

<small>43-44.</small> <b>אם הפרוץ מרובה על העומד כנגד עשרה בתים בטלה מחיצה. </b>וכ"ה בד ובכי"ל. וכע"ז בכי"ע, אלא שחסרה שם המלה "בתים". וברייתא זו בגירסא שלפנינו לית לה פיתרא. ולפי צורת האותיות נ"ל להגיה: אם הפרוץ מרובה על העומד בגבה (=בגובה) עשרה [ט]פחים בטלה מחיצה, כלומר, אפילו אם אין הפרוץ מרובה על כל העומד, אלא שהוא מרובה רק על העומד שהוא גבוה עשרה טפחים בטלה מחיצה, מפני שהעומד שאינו גבוה עשרה טפחים עושה כרמלית ולא רשות היחיד. 

Halakhah 15

<small>44-45.</small> <b>שתי חצרות זו לפנים מזו, בין זו לזו ארבעה טפחים, מערבין שנים ואין מערבין אחד. </b>וכ"ה בד. ולפי גירסא זו פירושו שהיה אויר ד' טפחים בין כותלי החצירות, ולפיכך אין מערבין אחד, אפילו אם יש פתחים ביניהן, מפני שכרמלית מפסיקה ביניהן, ודינן כשתי גזוזטראות שנשנה להלן פ"ח ה"ב. ובמשנתנו פ"ז מ"ג: חריץ שבין שתי חצרות עמוק עשרה ורחב ארבעה מערבין שנים ואין מערבין אחד. אבל אם אינו עמוק עשרה אפילו רחב יותר מערבין אחד, מפני שמדברים שם שהחריץ שייך לשניהם, ואינו כרמלית.<br>ובכי"ע ובכי"ל: שתי חצרות זו כנגד זו, ובין זו לזו עשרה טפחים וכו', ושיער בתכ"מ שהכוונה שזו גבוהה מזו וכו', והיא הברייתא שבבבלי צ"ג ב'. אבל מן הברייתא שלהלן נראה שאין לפרש כן. והעיקר כגירסת כי"ו וד בסוף ("ארבעה טפחים"), וגירסת כי"ע וכי"ל בתחילה ("זו כנגד זו").
<small>45-46.</small> <b>היתה אחת מהן גבוהה עשרה טפחים ממעטה וכו'. </b>עיין להלן פ"ז, שו' 41 ואילך, פ"ח, שו' 3 ואילך. 
<small>46.</small> <b>ממעטה באבנים וכו'. </b>בירושלמי פ"ז ה"א, כ"ד ע"ב: תני בכל ממעטין באבנים ובלבינים וכו'. 
<b>בכפתים. </b>עיין מ"ש לעיל שבת פי"ג, שו' 75–76, ד"ה כיפת. ובפיה"ג כלים פ"כ מ"ה, עמ' 55: כופת פי' עץ עב מקורתו של קורה וכו' והוא מן תמרה וכו', עיי"ש שהביא ראיה מתוספתא כלים פ"ב ה"א. ובבבלי ע"ח א': אמר רבה אמר ר' חייא דקלים שבבבל אינן צריכין קבע, מ"ט כבידן קובעתן. ופירש"י: פיסקי דקלים של בבל שהניחן סמוך לכותל למעטו אין צריך לקובען בקרקע, ואע"ג דדבר הניטל הוא, דתורת כלי עליהן, דראויין למושב, אפ"ה כבידן קובען, שאין בא אדם ונוטלן. והן כפתים הן דקלים שבבבל, ור' חייא קבען בתוספתא שלו. אבל בירושלמי להלן שם: יסא אמר כופת שהדריגו ממעט. ובברייתא עצמה שבירושלמי לא נזכרו כפתים. 
<b>ובסולם הצורי. </b>בבבלי ע"ז ב': סולם המצרי אינו ממעט, והצורי ממעט. היכי דמי סולם המצרי, אמרי דבי ר' ינאי כל שאין לו ארבעה חווקים<sup class="footnote-marker">37</sup><i class="footnote">וכ"ה בבבלי ב"ב נ"ט א'. ועיי"ש בירושלמי פ"ג ה"ח, י"ד ע"ב, ושבת פ"ג ה"ו, ו' ע"ג.</i> וכו', מאי טעמא דסולם המצרי דלא ממעט וכו', משום דהוה ליה דבר שניטל בשבת, וכל דבר שניטל בשבת אינו ממעט. אי הכי אפילו צורי נמי, התם כובדו קובעו. וכן בירושלמי הנ"ל: ובסולם צורי ובסולם מצרי, והוא שקבעו. ולפי פשוטו פירושו שהתנאי של קביעה עונה על סולם מצרי גרידא, ומכיוון שקבעו במסמרות<sup class="footnote-marker">38</sup><i class="footnote">כפירושו של בעל ק"ע. ועיין במשנת זבים פ"ג מ"ג ולהלן בתוספתא ב"מ פי"א הי"ד.</i> הרי אינו מיטלטל. וברשב"א ע"ז ב' נראה כמסתפק אם התנאי "והוא שקבעו" דבוק לסולם מצרי בלבד או לשניהם. אבל ברוקח ועוד<sup class="footnote-marker">39</sup><i class="footnote">עיין בירושלמי כפשוטו, עמ' 328.</i> פירשו שעל מצרי בלחוד קאי. וכן מוכח מסיגנון המשנה בזבים פ"ג מ"ג. ולהלן שם בירושלמי אמר ר' בא שאם ייחדו לכן (כלומר, למקום זה בלבד), אפילו לא קבעו ממעט. ועיין בס' עצי אלמוגים סי' שע"ב סוף סי' כ"ד, קי"ב ע"ב. ועיין מ"ש להלן. ועיין בתוספות ע"ז ב' ד"ה א"ה, ברשב"א שם, בר"מ פכ"ו מה' שבת ה"ז, ולהלן ביצה פ"א, שו' 27–28, ד"ה ומתוך. 
<small>46-47.</small> <b>נסר שרחב ארבעה טפחים וקבעו בה וכו'. </b>כלומר, אם קבע<sup class="footnote-marker">40</sup><i class="footnote">נראה שהלשון "וקבעו" שבתוספתא היא בדווקא. וכן בשלטה"ג כאן פ"ז (ברי"ף הוצ' ראם, כ"ה ע"א) מביא בשם קונטרס הראיות להריא"ז: ונראה בעיני שצריך שיהא הנסר קבוע שלא יהיה ראוי ליטלו בשבת. ומלשון התוספתא כאן ראייה לדבריו.</i> במקום הנמוך שבחצר נסר שרחבו ארבעה טפחים, וע"י זה מיעט את גובה כותל החצר, דין הנסר כדין פתח. ואף ברישא כשמיעט ע"י אבנים וסולם צריך שיהא רחבם ד' טפחים, עיין בירושלמי הנ"ל. ועיין בתוספות ע"ז ב' ד"ה אם. ואם הנסר רחבו ד' אמות, נראה שמערבין אחד ואין מערבין שנים, כשתי חצירות שהכותל שביניהן הוא פחות מעשרה טפחים, עיין מ"ש בירושלמי כפשוטו, עמ' 331. 
<small>48.</small> <b>פחות מיכן מערבין אחד וכו'. </b>בבא זו חוזרת לרישא, כלומר אם היתה אחת מהן גבוהה פחות מעשרה טפחים מערבין אחד וכו'. ובכי"ל יש כאן חסרון, אבל כנראה שהיתה שם הגירסא: מערבין שנים ואין מערבין אחד, ולפ"ז הפירוש הוא פחות מיכן, נסר פחות מד' טפחים ברוחב. ועיין להלן, שו' 52–53, ומש"ש. 
<small>48-49.</small> <b>היתה אחת מהן גבוהה חמשה טפחים עושין לה מחיצה גבוהה חמשה טפחים ומבטלה. </b>נראה שהדברים דבוקים לבבא שלפניה, והיינו שבפחות מעשרה מערבין אחד ואין מערבין שנים, ולפיכך אם רצתה העליונה לבטל את העירוב, כדי שתוכל לערב לבדה, הרי היא עושה מחיצה גבוהה חמשה ומבטלת את ערוב הרשויות.<sup class="footnote-marker">41</sup><i class="footnote">ולפ"ז צ"ל: ומבטלו, והגירסא "ומבטלה" היא באשגרת המחיצה.</i> ועיין בבלי צ"ג ב'. ועיין הסיגנון להלן פ"ז הי"ב, שו' 46.<br>ובד: הייתה אחת מהן גבוהה <b>עשרה</b> טפחים עושין לה מחיצ' וכו'. ובכי"ל: היתה גבוהה <b>עשרה</b> טפחים עשו לה מחיצה גבוהה חמשה טפחים ביטלה. ובכי"ע כגירסת כי"ו, אלא שבסוף גורס: <b>ועשה</b> לה מחיצה וכו', כגי' כי"ל. וגירסת ד וכי"ל לית לה פיתרא. ושמא היתה שם הגירסא כגירסת כי"ו, וחכם הגיה בסיפא: עושין לה מחיצה גבוהה <b>עשרה</b> טפחים וכו', שאם לא כן אין העליונה יכולה לערב כלל, כשיטת רב חסדא בבבלי צ"ג ב', והכניס סופר את ההגהה "עשרה" שלא במקומה. ועיין בתוספות בכורים.

Halakhah 16

<small>49-50.</small> <b>כותל שבין שתי חצרות גבוה עשרה טפחים וכו'. </b>רוקח סי' קמ"ו בשם התוספתא. ועיין מ"ש להלן. 
<small>50.</small> <b>ורחב ארבעה וכו'. </b>וכ"ה ברוקח הנ"ל. ומכאן מוכח שמחיצה המבדילה צריכה להיות רחבה ארבעה טפחים, כשיטת מקצת הגאונים שהביא הרשב"א, עיין מ"ש לעיל ח"ב, עמ' 619, שו' 57. אבל נראה שאין כאן אלא פיסקא ממשנתנו פ"ז מ"ב, וכבר אמרו בירושלמי שם שהמשנה נקטה "רחב ארבעה" מפני הסיפא שם: היו בראשו פירות וכו', ובלבד שלא יורידו למטה. והתוספתא תפסה בלשון משנתנו כמו שהיא. 
<small>51.</small> <b>ובכפתים ובסולם הצורי וכו'. </b>ברוקח הנ"ל בד' פאנו: ובכפיסים ובסלם המצרי וכו'. וכן נשתבש בערוך ערך כפת האחרון (עיין בערה"ש) בתוספתא להלן פ"ח. וצ"ל: ובסלם הצורי, עיין מ"ש לעיל. 
<small>52-53.</small> <b>פחות מכן מערבין אחד ואין מערבין שנים. </b>וכ"ה בד, וכן הוגה (ע"י אותיות "ב" "א") בכי"ע. וכ"ה לעיל, שו' 48. ולפ"ז פירושו פחות מכן, פחות מעשרה טפחים, בגובה הכותל. אבל בגוף כי"ע, וכן בכי"ל: מערבין שנים ואין מערבין אחד. וכ"ה להלן פ"ח, שו' 5. ולפ"ז פירושו שאם הנסר, או הסולם, וכו' היו פחות מד' טפחים ברוחב, עיין מ"ש לעיל שו' 48.<br>וכן בירושלמי פ"ז ה"ד, כ"ד ע"ג: אית תני מערבין שנים ואין מערבין אחד, אית תני מערבין אחד ואין מערבין שנים. מאן דמר מערבין שנים ואין מערבין אחד, פחות מיכן - בנסר. מאן דמר מערבין אחד ואין מערבין שנים, פחות מיכן - בחלל (כלומר, בחלל החריץ. ולפנינו הכוונה בחלל הגובה). ועיין מ"ש להלן פ"ח, שו' 5 הנ"ל.

Halakhah 17

<small>53.</small> <b>מתבן שבין שתי חצרות וכו'. </b>משנתנו פ"ז מ"ה. והכוונה לגדיש של תבן שחוצץ לאורכן של שתי חצירות. 
<small>54-55.</small> <b>אילו מאכילין מיכן ואילו מאכילין מיכן. </b>בירושלמי פ"ז ה"ה, כ"ד ע"ג, פירש ר' אלעזר כפשוטו שממלאין את קופתן ומאכילין. אבל בבבלי ע"ט א': אמר רב הונא ובלבד שלא יתן לתוך קופתו ויאכיל. ועיין בתוספות רי"ד שם. ועיין מ"ש להלן. 
<small>55.</small> <b>נתמעט התבן מעשרה טפחי' שניהם אסורין. </b>במשנתנו הנ"ל: מערבין אחד ואין מערבין שנים. ובירושלמי הנ"ל: תני מתבן<sup class="footnote-marker">42</sup><i class="footnote">שמא צ"ל: ביתבן (ונתחברו הבי"ת והיו"ד למי"ם), כלומר, בי תבן, בית תבן. אבל אפשר שמתבן פירושו כאן בית תבן, כספרי ואתחנן פי' ל"ו, עמ' 67, ועיי"ש בהערות הר"א פינקלשטין, ובדק"ס יומא י"א א', עמ' 24, הע' ס', ומ"ש להלן פסחים פ"א, שו' 9, ד"ה בית התבן.</i> שבין שתי חצירות זה פותח פתחו מיכן ומאכיל, וזה פותח פיתחו מיכן ומאכיל. נתמעט התבן מעשרה טפחים שניהם אסורין עד שיערבו. וכן בבבלי ע"ט א': והתניא בית שבין שתי חצירות ומלאהו תבן מערבין שנים ואין מערבין אחד, זה נותן לתוך קופתו ויאכיל וזה נותן לתוך קופתו ויאכיל, נתמעט התבן מי' טפחים שניהם אסורים וכו'. ופירש רבינו יהונתן שאפילו נתמעט בשבת אסורין, ועיין מ"ש עליו בגאון יעקב ע"ט א' ד"ה נתמעט. ועיין גם במאירי ע"ח ב', וכנראה ששאב מפירוש רבינו יהונתן. 
<small>55-56.</small> <b>אלא אם רצה סותם את פתחו ומבטל את רשותו וכו'. </b>וכן בירושלמי הנ"ל: לפיכך אם רצה אחד מהם לסתום את פתחו ולבטל רשותו וכו'. וכן בבבלי הנ"ל: כיצד הוא עושה נועל את ביתו ומבטל את רשותו וכו'. ופירשו להלן שם: או נועל את ביתו, או מבטל את רשותו, ואיבעית אימא לעולם תרתי (כלומר, שנועל ומבטל), כיון דדש ביה אתי לטלטולי. 
<small>56-57.</small> <b>וכן בנות של תבן שבין שתי חצרות. </b>בד: וכן <b>בכותל</b> של תבן מבין שתי חצרות. ובכי"ע: וכן בנות שבתבן שבין וכו'. ובכי"ל: וכן שבתבן וכו', ונשמטה שם המלה "בנות". ובירושלמי הנ"ל: חריץ שבין שתי חצירות. אבל בכי"ל שם: <b>וכן בבור</b> שבין שתי חצירות. ובגליון נכתב ע"י הסופר עצמו: וכן בנוד שבתבן. ומחק המגיה את הגליון ואת המלים "וכן בבור" שבפנים, ותלה בין השורות: חריץ. וברור שגירסת הסופר עצמו נכונה, וצ"ל שם: וכן בנות שבתבן (=שלתבן, של תבן) שבין וכו', והיא הברייתא שלפנינו. והכוונה שאם היו נות תבן<sup class="footnote-marker">43</sup><i class="footnote">וכמשמעותו במקרא, נוה צאן, נוה רועים, והכוונה כאן לגדר תבן, מקום גדור במחיצות גרועות להחזיק שם את התבן, והתבן משלים את המחיצות.</i> בין שתי החצירות דינן כבית תבן. ובבבלי הנ"ל: וכן אתה אומר <b>בניב</b><sup class="footnote-marker">44</sup><i class="footnote">כגירסת הר"ח, ערוך ערך נב ב', הראב"ד (לפי הרשב"א והריטב"א במקומו), וממנו גם במאירי שם. ולפנינו: <b>בגוב.</b></i> של תבן שבין ב' תחומי שבת. ופירש"י שהיה חציו בתחום עיר זו וחציו בתחום עיר זו, אילו נוטלין ואוכלין מתוך תחומן ביוט טוב וכן אילו, ואין חוששין שמא אילו יקחו מן התחום השני. ומתוך הגירסא בירושלמי הנ"ל, מוכח שאין להגיה בתוספתא ע"פ הבבלי, ושתי ברייתות הן. 

Halakhah 18

<small>57-58.</small> <b>ר' מאיר אומ' סלונות שבכרכים מחזיקין סאתים אע"פ נקובין שופכין לתוכן מים בשבת. </b>במשנתנו פ"ח מ"ט: חצר שהיא פחותה מארבע אמות אין שופכין בתוכה מים בשבת אלא אם כן עשו לה עוקה (גומא) מחזקת סאתים מן הנקב ולמטה, בין מבחוץ בין מבפנים, אלא שמבחוץ צריך לקמור (לכסות), מבפנים אין צריך לקמור. ר' אליעזר בן יעקב אומר ביב שהוא קמור ארבע אמות ברשות הרבים שופכין לתוכו מים בשבת, וחכמים אומרים אפילו גג או חצר מאה אמה לא ישפוך וכו'. ופירשו בירושלמי ובבבלי שאם יש בחצר ארבע אמות, המים ששופכים לתוכה נבלעים בקרקעיתה ואינם יוצאים לחוץ, אבל בפחות מכאן כשהוא שופך לתוכה מים הם יוצאין לחוץ, ונמצא כאילו שופך מים לרשות הרבים. ולפיכך עושה גומה מחזקת סאתים<sup class="footnote-marker">45</sup><i class="footnote">והיא חצי אמה על חצי אמה ברום שלשה חומשי אמה (ר"מ פט"ו מה' שבת סהט"ז).</i> שתוכל לקלוט שיעור מים שאדם משתמש בהם ביום. ואם עושה את הגומא מבחוץ עושה לה כיפה, ונמצא שהמים יוצאים מרשות היחיד לרשות היחיד, אבל אם הגומא פתוחה והיא פחות מג' טפחים בעומקה, הרי היא רשות הרבים, ואפילו אם היא יותר מכאן הרי היא כרמלית,<sup class="footnote-marker">46</sup><i class="footnote">ואעפ"י שכוחו מותר בכרמלית (עיין בבלי שבת ק' ב') מ"מ גזרו כאן שמא יעשה כן גם ברשות הרבים.</i> ואסור להוציא מרשות היחיד לכרמלית. ולשיטת הרשב"ם<sup class="footnote-marker">47</sup><i class="footnote">עיין בתוספות פ"ח א' ד"ה ביב, ובריטב"א שם.</i> אפילו לא עשה עוקה אינו אסור מן הדין, שהרי הוא שופך לחצר ואינו מתכוין שיצאו לחוץ, וגם אי אפשר שבשטח שוה לא ינוחו השופכים רגע לפני שמתגלגלים. וגזרו כאן משום חשדא ומשום מראית העין גרידא,<sup class="footnote-marker">48</sup><i class="footnote">עיין ר"מ פט"ו מה' שבת הט"ז, והבין במאירי בסוגיין (פ"ח א') שאף הר"מ פידש כן. וכ"ה דעת האחרונים. אבל השוה לשונו בפיה"מ כאן, ועיין גם בלשון הסמ"ג לאווין ס"ה, י"ז סע"ב. וצ"ע בדבר.</i> שלא יאמרו שהוא שופך בכוונה מים לחוץ, ועיין בגאון יעקב ד"ה ראב"י.<br>ואשר לדעת ר' אליעזר בן יעקב במשנתנו פירשוה כל המפרשים שדינו כעוקה קמורה מבחוץ, אלא שהוסיף שמותר לו לשפוך מים ישר לתוך הביב, ולאו דווקא לחצר והם יוצאים מעצמם לביב. ובמאירי פירש בשם גדולי האחרונים שבביב מותר לשפוך לאו משום שהמים כלים בד' אמות, אלא משום שהביב אינו פתוח לר"ה, אלא לביב גדול שבו מתקבצים המים מן הביבים הקטנים, ולפיכך כל שהוא אינו קרוב לחצר לא גזרו בו, עיי"ש. אבל בירושלמי ספ"ח, כ"ה ע"ב: אמר ר' ירמיה ר' מאיר ור' אליעזר בן יעקב שניהן אמרו דבר אחד. ר' אליעזר בן יעקב, דתנינן ר' אליעזר בן יעקב אומר ביב שקמור ארבע אמות ברשות הרבים שופכין בו מים בשבת וכו', ר' מאיר, דתני סילונות שבכרכין אף על פי שנקובין ישפך לתוכו מים בשבת דברי ר' מאיר. וכע"ז מעתיק בשם הירושלמי בחי' הרשב"א פ"ח ב'. והנה בדברי ר' מאיר ברור שהסילונות נקובין לרשות הרבים, ומכאן שלר' אליעזר בן יעקב מותר אף בכגון דא.<br>אבל גירסתנו בירושלמי מפוקפקת מאד, וברור שלירושלמי היתה מסורת אחרת בדברי ר' אליעזר בן יעקב. וכן הוא במשנה שבירושלמי בכי"ל: ר' אליעזר בן יעקב אומר ביב שהוא קמור ארבע אמות ברשות הרבים <b>אין</b> שופכין לתוכו מים בשבת, ומחק המגיה את המלה "אין". אבל כגירסת כי"ל כ"ה גם בהוצ' לו, קויפמן וכת"י פרמה. וכן מעתיק בירושלמי כלאים פ"ט ה"ב, ל"ב ע"א: מתניתא פליגא על רב ביב שהוא קמור ארבע אמות ברשות הרבים <b>אין</b><sup class="footnote-marker">49</sup><i class="footnote">ולפי גירסא זו צריך לפרש שהחכמים שחולקים עליו מוסיפים על דבריו, משום שלר' אליעזר בן יעקב אסור לשפוך לתוך הביב שראשו הוא בכותל רשות היחיד, אבל החכמים אוסרים אפילו אם הוא שופך במרחק רב מן הכותל.</i> שופכין לתוכו מים בשבת. וכ"ה גם בכי"ר ובנוסח הרש"ס שם, וכן מעתיקים בשם הירושלמי כמה מן הראשונים, עיין אהצו"י שם, עמ' 71 ואילך. נמצאנו למדים שיש כאן יסוד גמור לחשוב שלבני א"י היתה מסורת אחרת<sup class="footnote-marker">50</sup><i class="footnote">אבל בבבלי הגירסא בטוחה, כפי שיוצא מן הסוגיא עצמה פ"ח ב'. וכן הוא בכל כתה"י של המשנה שאינם מטיפוס א"י, לרבות קטעים מן הגניזה, וכ"ה במשנה סדר מועד על קלף שבביה"מ כאן: שופכין וכו'.</i> בדברי ר' אליעזר בן יעקב. ולפיה אין להבין את דברי הירושלמי הנ"ל בסוגיין.<br>ברם במלא"ש פ"ח מ"ט סד"ה מן הנקב מעתיק: <b>ובירוש' כתיבת יד</b> אמר ר' ירמיה ר"מ ור"א בן יעקב אמרו דבר אחד. ר"מ דתני עוקא ד' אמות בר"ה שופכין לתוכה מים בשבת דברי ר"מ, וחכמים אוסרי' (כלומר, עד שיפקוק, עיין להלן בתוספתא). ראב"י, דתני סילונות שבכרכים אע"פ שהן נקובין שופכין לתוכן מים בשבת דברי ראב"י, וכוונת הירושלמי שר"מ של הברייתא ור"א בן יעקב של הברייתא עומדים בשיטה אחת, אבל לא הזכירו את ר"א בן יעקב של משנתנו, מפני שהוא סובר שאין שופכין לביב.
<small>58-59.</small> <b>וחכמים אוסרין עד שיפוקו. </b>בירושלמי פ"ח רה"ט, כ"ה ע"ב: ניקבה העוקה אית תני אין צריך לפוק, ואית תני צריך לפוק. ועיין מ"ש לעיל בשם ירושלמי כת"י מלא"ש. 
<small>59-60.</small> <b>אחרים אומ' ביב שקמור ארבע אמות ברשות הרבים שופכין לתוכו מים בשבת. </b>לפי גירסת הבבלי במשנתנו הם דברי ר' אליעזר בן יעקב שם. אבל לפי מסורת הירושלמי (עיין מ"ש לעיל בסמוך ד"ה אבל וד"ה ברם) ר' אליעזר בן יעקב של משנתנו חולק על ברייתא זו. 
<small>60-61.</small> <b>עוקה שבחצר מחזקת סאתים אע"פ שנתמלאה מערב שבת שופכין לתוכה וכו'. </b>בסמ"ג לאווין ס"ה, י"ז סע"ב: ותניא עלה בתוספתא אף על פי שנתמלאת העוקה מבעוד יום שופכים לה מים בשבת וכו'. ובירושלמי רה"ט הנ"ל: נתמלאת העוקה אית תני צריך לשפוך, אית תני אין (בד"ו בטעות: אית) צריך. אמר ר' מנא חד תנא הוא (עיין לעיל, שו' 58–59, ד"ה וחכמים). מאן דמר צריך לפוק אוסר לשפוך. מאן דמר אין צריך לפוק מותר לשפוך. ועיין מ"ש להלן. 
<small>61-62.</small> <b>אחד עוקה ואחד גיסטרא מחזיקין סאתים אע"פ שנתמלאו מערב שבת וכו'. </b>בכי"ע ובכי"ל: אחד (בכי"ע בכל מקום: אחת, במקום "אחד") עוקה ואחד גיסטרא <b>ואחד עריבה</b> וכו'. ובפי' רבינו יהונתן ספ"ח סי' תרס"א (במשנה): דהא תניא בתוספתא עוקה, בגזוזטר,<sup class="footnote-marker">51</sup><i class="footnote">גיסטרא, וכן נשתבש גם בר"ח פ"ט רע"א בברייתא שבבבלי.</i> <b>בריכה</b> ועריבה אף על פי שנתמלא מים בערב שבת שופכין לתוכה מים בשבת וכו'. ובבבלי פ"ח סע"ב: והתניא אחת לי עוקה ואחת לי גיסטרא <b>בריכה</b> ועריבה אף על פי שנתמלאו מים מערב שבת שופכין לתוכן וכו'. ופירש"י: גיסטרא, כלי חרס שנסדק ונתנו שם חציו לקבל המים. להכי נקט גיסטרא דלא חזיא לתשמישא אחרינא. 

Halakhah 19

<small>62-63.</small> <b>הגג והמרפסת, החצר ואכסדרה, מצטרפין לארבע אמות. </b>זוגי זוגי קתני. וכל זוג מצטרף מפני שהם בשטח שוה. ובמשנתנו פ"ח מ"י: החצר והאכסדרה מצטרפין לארבע אמות. ויש ממשיכים לכאן אף תחילת מי"א: וכן שתי דיוטאות זו כנגד זו. כלומר אף הן מצטרפות לד' אמות.<sup class="footnote-marker">52</sup><i class="footnote">הראב"ד ורבינו יהונתן, עיין רשב"א, ריטב"א ומאירי פ"ח ב'.</i> אבל בכמה נוסחאות חסרה המלה "וכן", ולפי גירסא זו ברור שהכוונה היא: שתי דיוטאות מקצתן עשו עוקה וכו', ואין בבא זו דבוקה למשנה י'. ואף לפי הגירסא "וכן" מפרשים רוב הקדמונים שהדברים דבוקים למטה, עיין ר"ח פ"ח סע"ב, ועוד.<br>ומן הירושלמי ספ"ח מוכח שחסרה לפניהן בבבא זו המלה "ואכסדרה", וגרסו אותה להלן בסיפא, ולפי גירסא זו אין כאן זוגות, ובהכרח שכולן מצטרפין, ולפיכך פירשוה שם: בשוה, כלומר שהגג והמרפסת שוין לקרקע החצר, שהבית נבנה בצד גבעה.

Halakhah 20

<small>63-64.</small> <b>הבית והעליה, החצר והגג אין מצטרפין לארבע אמות. </b>אף כאן זוגי זוגי קתני, ואין מצטרפין מפני שאינם בשטח אחד. ובירושלמי הנ"ל: הבית והעליה ההצר והאכסדרה אין מצטרפין, ופירשוה "בשאין שוין", כלומר, שהחצר והאכסדרה אינן בשטח שוה. 

Halakhah 21

<small>64-65.</small> <b>דיאטה שהיא מאה אמה לא ישפוך על פי הביב וכו'. </b>כחכמים במשנתנו פ"ח מ"י, והטעם הוא שנראה כאילו שופך בכוונה לרשות הרבים. ובירושלמי פ"ח ה"ט, כ"ה ע"ב: קטיפרס מבפנים (כלומר, שמדרון שופע מבפנים כלפי חוץ) אפילו יותר מעשר מותר, וצ"ל אסור, כמו שהגיהו המפרשים. ועיין בירושלמי פ"י ה"ה, כ"ו ע"ב, ובראשונים שהבאתי בירושלמי כפשוטו, עמ' 361 ואילך. 

Halakhah 22

<small>65-66.</small> <b>אין עושין לה צנור, אבל עושין לה מזחלה וכו'. </b>לפי פשוטו פירושו שאין עושין לדיאטה צינור (אם רצונו לשפוך שופכין בשבת), מפני שחלל הצינור הוא קטן, והמים מקלחים מתוכו בחוזק, ואפילו שופך על הדיאטה אסור, מפני מראית העין, שנראה כאילו שפך לתוך הצינור עצמו. ובירושלמי ספ"ח וכלאים פ"ט ה"ב, ל"ב ע"א: אם היתה מזחילה מותר,<sup class="footnote-marker">53</sup><i class="footnote">הדברים עונים על דברי החכמים שבמשנתנו (פ"ח מ"י) בסיפא: לא ישפוך על פי הביב, עיין בירושלמי כלאים שם, ומ"ש לעיל, שו' 57–58, ד"ה אבל. וכן דרך הירושלמי להביא את הרישא גרידא ומכוין לסיפא, כידוע.</i> אם עונת הגשמים היא מותר, צינורות מקלחין אסור. ופירושו שאם היתה מזחילה מותר לשפוך על גבי המזחילה עצמה, שהרי המזחילה היא רחבה ושטוחה, והמים זוחלין ושותתין מתוכה,<sup class="footnote-marker">54</sup><i class="footnote">עיין ערוך ערך מזחל ובתוספות ערוך השלם שם וברש"י צ"ט ב'.</i> ודינה כשטח שוה. ואם היתה עונת גשמים מותר לשפוך על פי הביב עצמו,<sup class="footnote-marker">55</sup><i class="footnote">ועיין בתוספות פ"ח ב' ד"ה תנא ובר"מ פט"ו מה' שבת הי"ט. ועיין בריטב"א פ"ח ב'.</i> ואם היו צינורות מקלחין אסור אפילו אם שופך על הגג, מפני מראית העין, כפי שמפורש להלן בסיפא, וכפי שמוכח מהמשך הירושלמי: אם היה מקום צנוע מותר. 
<small>66.</small> <b>שלא יאמרו צנורו של פלוני מקלח מים בשבת. </b>הדברים חוזרים לאיסור הצינור, ומחמת מראית העין אתינן עלה, עיין מ"ש לעיל. 

Halakhah 23

<small>67.</small> <b>צנור המקלח לרשות הרבים אחד מים ואחד יין קולט בין ביד וכו'. </b>כלומר צנור שהוא מקלח מן הגג (שהוא רשות היחיד) מים, או אם נשברו חביותיו של יין בראש גגו והצנור מקלח יין לרשות הרבים, מותר לו לקלוט את המים ואת היין באויר, שהרי אינו מוציא מרשות היחיד, אלא מן האויר, עיין להלן. וכן להלן פ"ח, שו' 13–14: צנור המקלח לרשות הרבים אחד יין ואחד שמן קולט בין ביד בין בכלי ומכניס לתוך ביתו. ועיין לעיל שבת פ"ג, שו' 25, ובבלי שבת קי"ז ב'. ואין הברייתא שלנו עניין לא לרישא של משנתנו פ"י מ"ו ("וכן לגת"),<sup class="footnote-marker">56</sup><i class="footnote">"וכן לגת" פירושו לגת שהיא כרמלית, ואף בה אסור לעמוד ולשתות מרשות היחיד, או מרשות הרבים, כפירוש אביי בבבלי צ"ט סע"ב, או כמו שפירשו רבא ורב ששת בבבלי שם, ור' חייה בירושלמי למשנתנו שהכוונה לעניין מעשר, כלומר, אף בגת לא יעמוד מחוצה לה וישתה, אלא צריך להכניס לתוכה ראשו ורובו. ואין בפירוש זה שום דוחק, שהרי תכופות נשנו דיני שבת ודיני מעשרות ביחד, עיין מ"ש לעיל ח"ב, עמ' 703, שו' 27–28 ואילך.</i> ולא למשנת מעשרות פ"א מ"ז.<br>ובמשנתנו פ"י מ"ו הנ"ל, בסיפא: קולט אדם מן המזחילה למטה<sup class="footnote-marker">57</sup><i class="footnote">כ"ה בכל נוסחאות המשנה בדפוסים ובכי"י שבדקתי, חוץ מכ"י פרמה שכתוב שם על הגליון: למעלה. אבל בגוף כתח"י אף שם: למטה. ועיין מ"ש להלן בפנים.</i> מעשרה טפחים, ומן הצנור ומכל מקום ושותה.<sup class="footnote-marker">58</sup><i class="footnote">כ"ה ברוב הנוסחאות, עיין מ"ש מהרי"ן אפשטין במבוא לנוה"מ, עמ' 1101 ואילך.</i> ולפי גירסא זו פירושו שאדם קולט למטה מעשרה טפחים בין מן המזחילה בין מן הצנור ומכל מקום שמקלח ממנו.<sup class="footnote-marker">59</sup><i class="footnote">וכן בר"מ פט"ו מה' שבת ה"ג: וקולט מן האויר מן המים המקלחין מן הצנור, או מן הכותל (ובמגיד משנה שם: <b>ומכל מקום</b> בא לרבות את הכותל. וכדבריו מפורש להלן בתוספתא) ושותה, ובלבד שלא יגע בצנור או בכותל וכו'. והר"מ לא הזכיר את החילוק בין מזחילה לצינור, אלא ההבדל הוא בין אם היה הצינור למעלה מעשרה וסמוך לגג ג' טפחים, ובין אם היה למטה מעשרה טפחים, או מופרש מן הגג יותר מג' טפחים, ועיין בפיה"מ למשנתנו. ובזה הוא ההבדל גם לרש"י בין מזחילה וצינור, שסתם מזחילה היא סמוכה לגג, וסתם צינור מרוחק ממנו. אלא שהר"מ חולק על רש"י בשאר פרטים, עיי"ש.</i> ואין המשנה עצמה מבדילה בין מזחילה, צנור ומקום אחר. ונקטו למטה מעשרה טפחים לרבותא שאפילו מאויר רשות הרבים קולט, ומכל שכן שמותר לקלוט למעלה מעשרה טפחים שהוא מקום פטור, כפירוש המאירי.<br>ברם רש"י (צ"ט ב') גרס במשנתנו: בין מן הצנור מכל מקום שותה, ופירש שבצינור שותה מכל מקום, אפילו מצרף את פיו לצינור, ולפיכך נקטו למטה מעשרה טפחים ברישא, מפני שלמעלה מעשרה טפחים אסור לצרף אף בצינור, גזירה משום צינור שהוא רחב ארבעה טפחים, שאם הוא למעלה מעשרה טפחים הרי הוא רשות היחיד גמורה. ועיי"ש ברש"י בגמרא ד"ה וקולט. ומתוך דברי בעל תוספות רי"ד מהדורא תניינא (ו' ע"ג מן הספר) משמע שפירש שמן הצנור קולט "מכל מקום", אפילו למעלה מעשרה,<sup class="footnote-marker">60</sup><i class="footnote">אלא שהפיסקא שם לקתה בחסרון, ואני משלימו במרובעים, וכצ"ל שם: קולט אדם מן המזחילה למטה מי' טפחים, פירוש דוקא למטה מי' טפחים [אבל למעלה מי' טפחים] לא יקלוט, ואעפ"י שקולט מן האויר, גזירה שמא יקח מתוך המזחילה, דהויא רה"י, כיון שהיא למעלה מי' טפחים. עיין בפסקא (כלומר, בפסקים שלו) שפירשתי בעניין אחר. ודבריו קשים מאד, עיין בבבלי שם ולהלן בתוספתא ומש"ש.</i> מה שאין כן במזחילה.<br>והגאונים (לפי עדות הריטב"א) גרסו במשנתנו: קולט אדם מן המזחילה <b>למעלה</b> מעשרה טפהים וכו'. וכן גרס הר"ח, הרי"ף, בעל ס' העתים, עמ' 147 ועוד. וגירסא זו קשה, כפי שהעיר הריטב"א.
<small>68-69.</small> <b>ובלבד שלא יצרף פיו או פי החבית עם רשות הגג למעלה מעשרה טפחים וכו'. </b>וכ"ה גם בד"ר, אלא שבד"ח שבשו: <b>אם</b> רשות הגג וכו'. ועיין בר"ח צ"ט ב' מה שפירש בעניין צירוף. ומתוך התוספתא ברור כפירוש שאר כל המפרשים, שמצרף את פיו לרשות הגג. ועיין גם לעיל שבת פ"ג, שו' 26 ובהערה 22 שם. 
<small>69.</small> <b>אבל מצרף הוא פיו לצנור למטה מעשרה טפחים. </b>וכ"ה בכל הנוסחאות, וכן מביא רש"י צ"ט ב' ד"ה וקולט ובתוספות שם ד"ה מן בשם התוספתא. ומכאן משמע שאפילו בצנור לא התירו לצרף אלא למטה מעשרה טפחים, שאפילו אם יזדמן שהצינור יהיה רחב ארבעה טפחים, אינה אלא כרמלית, אבל למעלה מעשרה טפחים אסור לצרף אף בצינור גזירה משום צינור רחב ד' שהיא רשות היחיד גמורה למעלה מעשרה. ועיין להלן. 
<small>70-71.</small> <b>לא יצרף אדם ידו עם הכותל ועם המזחילה עם רשות הגג למעלה מעשרה טפחים וישתה. </b>וכ"ה ("למעלה מעשרה") אף בד ובכי"ע. ובכי"ל נשמטה בבא זו. ובר"מ פט"ו מה' שבת ה"ג: עומד אדם ברה"ר <b>וקולט מן האויר מן המים</b> המקלחין מן הצנור או מן הכותל ושותה. ובלבד שלא יגע בצנור או בכותל ויקלוט מעל גבן. ואם נגע, אם היה מקום שנגע בו למעלה מעשרה בפחות משלשה סמוך לגג, הרי זה אסור. וכבר הראינו לעיל (הערה 59) שצנור שהוא פחות משלשה לגג אינה אלא מזחילה בלשון הר"מ. ולפ"ז ברור שהר"מ ניסח כאן על פי התוספתא, ואף הוא גרס כלפנינו.<br>ברם בתוספות צ"ט ב' ד"ה מן הנ"ל: ובתוספתא לא שרי אלא הצינור למטה, אבל צינור למעלה מעשרה, או מזחילה אפילו למטה, אסור. ובתס"ר כתבתי שמדברי התוספות משמע שגרסו כאן, למטה מעשרה וכו'. אבל אינו מסתבר להניח שהיתה לפניהם גירסא משונה מן שלש הנוסחאות שלפנינו, ולא עוד אלא שהבבא שלהלן אינה מובנת לכל הנוסחאות. ולפיכך קרוב לוודאי בעיני שצדק בעל מרכבת המשנה בהנחתו שהתוספתא חילקה בין צירוף פיו וכלי לצירוף ידו. והיינו כשאדם מצרף את פיו, או כלי, לצינור, או למזחילה, ומקבל משם את המים, יש כאן כעין הוצאה ממש, ולפיכך אם המזחילה למעלה מעשרה טפחים בוודאי אסור, שהרי היא סמוכה לגג, ודינה כרשות היחיד, והוא מוציא מרשות היחיד לרשות הרבים. ובזה גזרו אף בצינור שהוא למעלה מעשרה, אעפ"י שאינו רחב ד' ורחוק מן הגג, גזירה אטו צינור שהוא רחב ד', שהוא רשות היחיד גמורה, וכשיטת רש"י המסתייע מתוספתא זו. אבל כשהוא מצרף את ידו למקום הקילוח, והמים עוברים דרך היד, ומשם לפה, או לחבית, ואין המים נחים ביד כלל, בזה לא גזרו בצינור אפילו הוא למעלה מעשרה, אם אינו רחב ד' טפחים. אבל אסרו במזחילה ובכותל<sup class="footnote-marker">61</sup><i class="footnote">ובזה נראה לבאר את הירושלמי פ"י ה"ו, כ"ו ע"ב: ר' יהודה אומר דר' מאיר היא, דאמר אתה רואה את הכותל כגמום. והכוונה שאם לקח מים מן החור שבכותל שהוא מפולש מקיר הגג, דינו כאילו לקחן מגב הכותל (עיין בשנות אליהו כלאים פ"ו מ"ב. ועיין בבלי שבת ז' ב', ובפירוש ר' יהונתן למשנתנו). והדברים עונים על הברייתא שלנו ("לא יצרף אדם ידו עם הכותל"), אעפ"י שהירושלמי לא העתיק אותה, כמו שהוא מצוי בירושלמי. ודחה הירושלמי: דברי הכל במשתפע עשרה טפחים מתוך שלש, כלומר לא בלוקח מחור הכותל עסיקינן, אלא בשלקח מתוך המים הזבים על הכותל עצמו, והוא משתפע עשרה טפחים מתוך שלש אמות, ודינו בכגון דא כשטח שוה לרבנן בשיטת הירושלמי (עיין ירוש' פ"א ה"א, י"ח ע"ג, ומ"ש לעיל פ"ד שו' 70 ד"ה וכן מפורש). וע"ז שאל הירושלמי: ר' יוסי בעי אם במשתפע עשרה טפחים מתוך שלש כגג הן, ופשיטא שאסור לצרף את ידו לגג למעלה מעשרה. ושוב שאלו: מה נן (צ"ל: אן=אין) תמן שאינו צריך ניחא את אמר עד שינוח (כלומר, בגט שאין צריך ניחה, מ"מ אינה מגורשת אם אין סוף הגט לנוח, כגון שקדמה דליקה לגט, עיין בבלי גיטין ע"ט א') כאן (כלומר, בשבת) שצריך ניחא (כלומר שאינו חייב אלא עם נח למעלה מעשרה) לא כל שכן (ולמה אסרו לצרף את ידו למזחילה, והרי המים זזים כל הזמן, ולא נחו כלל למעלה. אבל הירושלמי לא שאל כלום על כותל, משום כשהוא מצרף את ידו לכותל המשופע הוא מעכב את מרוצת המים למעלה מעשרה, והמים נחים על הכותל לרגע). ותרצו: מכל מקום לא נח (כלומר, אתמה, והיינו כשצרף את ירו למזחילה, הרי עכב את המים משהו, וכאילו נחו, עיין בבלי שבת ק' סע"א), ודחו: מכיון שאין בו רחב ארבעה אפילו נח, כאילו לא נח. ולא חשו לתרץ קושיא זו, משום שאינה אלא גזירה דרבנן.</i> שהם למעלה מעשרה שדינם כגג, והם רשות היחיד גמורה. ולפי זה דייקו בתוספות שלא התירה התוספתא (לעיל, שו' 69) צירוף הפה אלא <b>בצינור</b> למטה מעשרה טפחים, ומכאן שבמזחילה אסרו צירוף הפה אפילו למטה מעשרה,<sup class="footnote-marker">62</sup><i class="footnote">אמנם יש לציין שבד הגירסא היא: <b>אם</b> רשות הגג למעלה מעשרה וכו'. ולפי גירסא זו הרי יש כאן תנאי שאימתי אסור לצרף דווקא אם רשות הגג היא למעלה מעשרה, אפילו אם המזחילה יורדת למטה מעשרה טפחים, משום שדין המזחילה כדין הגג עצמו (וכן חורי הכותל המפולשים לגג), עיין במאירי למשנתנו ומ"ש לעיל שבת פ"י הערה 19. אבל קרוב לוודאי שגירסת ד היא טעות הדפוס. ולא עוד אלא שפירוש בעל מרכבת המשנה מוכח גם מן הסיפא כאן, עיין מש"ש.</i> ולא התירו בה <b>למטה</b> מעשרה אלא צירוף היד בלבד. ורק ע"פ פירוש זה גרידא מתפרשת הבבא שלהלן. והר"מ לא חילק בין צרוף הפה וצרוף היד, ועיין גם בברייתות שבבבלי צ"ט ב'.
<small>71-72.</small> <b>אבל מצרף הוא ידו לצנור למעלה מעשרה טפחים ושותה. </b>וכ"ה בד ובכי"ל. אבל בכי"ע: <b>למטה</b> מעשרה טפחים וכו'. והיא נוסחא "מתוקנת" כרגיל בכ"י זה. ואף לפי תיקון זה קשה למה חוזר שוב על הבבא שברישא. ולפיכך ברור שהנכון כלפנינו, ולא אסרו לצרף אפילו את היד אלא במזחילה ובכותל שהן כרשות היחיד (עיין מ"ש לעיל), אבל בצנור שהוא מובדל מן הגג, ואף אין בו רוחב ארבעה התירו לצרף את היד (אבל לא את הפה). ועיין בהגהות הב"ח על הרי"ף פ"י, ד' ראם, ל"ג סע"א, שפירש את התוספתא בדוחק רב. 
<small>72-73.</small> <b>יש בפי צנור ארבעה על ארבעה טפחים אסור, שאין מטלטלי' מרשות לרשות. </b>כלומר, בכגון דא אסור מכל מקום, ולצרף אפילו את היד, אפילו הוא למטה מעשרה טפחים. ובר"מ פט"ו סה"ג הנ"ל: וכן אם היה בצנור ארבעה על ארבעה, בין שהיה הצנור בתוך עשרה, בין שהיה למעלה מעשרה, וקלט ממנו מים הרי זה אסור. ולמה אינו חייב, מפני שלא נחו המים, אלא הרי הן נזחלין והולכין. ובהכרח ש"קלט ממנו מים" פירושו שצרף את היד וקלט מן הצינור (שהרי הר"מ לא נקט כאן כמו בתחילת דבריו: וקלט מן <b>האויר</b> מן המים), שאם לא כן אין לשאול: ולמה אינו חייב.<sup class="footnote-marker">63</sup><i class="footnote">וברור שהמפרשים שפרשו שברחב ד' אסור לקלוט (והיא גם שיטת בעל תוספות רי"ד, עיין מ"ש לעיל הע' 60) אין האיסור אלא מדרבנן, אבל הר"מ הרי שאל: ולמה אינו חייב? ובהכרח שצרף, ולא קלט מן האויר.</i> (מרכבת המשנה הנ"ל). ועיין רש"י צ"ט ב' ד"ה וקולט. אבל מתוך הלשון של התוספתא עצמה אין הוכחה שאסור לצרף את היד אפילו לכרמלית, מפני שאפשר שהדברים דבוקים לרישא לצינור שהוא למעלה מעשרה, ואם הוא רחב ד', הרי יש כאן רשות היחיד גמורה. ואפשר שהכוונה לצרוף פה לצינור כזה אפילו הוא למטה מעשרה, כפירש"י.<br>ובבבלי צ"ט ב': תנא אם יש בצינור ד' על ד' אסור מפני שהוא <b>כמוציא</b> מרשות לרשות. ובפירוש רבינו יהונתן למשנתנו: מפני שהוא <b>מוציא</b> מרשות לרשות. ואית דגרסי מפני שהוא <b>כמוציא</b> מרשות לרשות, אבל אינו מוציא ממש, לפי שלא נחו המים על גבי הצינור, אלא שהן מתגלגלין ובאין. ועיין באו"ז ה' עירובין סוף סי' ר"ד, ח"ב, נ"ב ע"ב, ובדק"ס, עמ' 387, הערה ש'. ועיין מ"ש להלן פ"ז, שו' 11, ד"ה שאין מטלטלין.<br>ועיין בגאון יעקב צ"ט ב' ד"ה נמצאת שסיכם את שיטות הראשונים, ונדחק לפרש את התוספתא לפי שיטותיהם. ועיין גם מ"ש במרא דמתניתא שלו.

Halakhah 24

<small>73-74.</small> <b>בור ברשות הרבים אם אין בינו לכותל ארבעה טפחים וכו'. </b>בכי"ע ובכי"ל: באר ברשות הרבים וכו'. והיא היא, ואף לפנינו בבור מלא מים עסיקינן, והוא רשות היחיד אם הוא עמוק עשרה ורחב ארבעה, עיין לעיל שבת פ"י, שו' 40, ד"ה ובבור ומש"ש. ובמשנתנו פ"י מ"ז: בור ברשות הרבים וחליתו גבוהה עשרה טפחים, חלון שעל גביו ממלאין הימנו בשבת. ומכיון שהבור הוא רשות היחיד ויש לו חוליא עשרה, הרי מותר להוציא מרשות היחיד לרשות היחיד דרך מקום פטור. ואמר רב הונא בבבלי צ"ט ב', שהבור רחוק מן הכותל ארבעה טפחים, ולפיכך צריך שתהא לבור חוליא גבוהה עשרה, שאם לא כן הרי מטלטל ברשות הרבים באויר עשרה. ועיין להלן, שו' 76, ד"ה בור שלפני החלון. ור' יוחנן מעמידה בסמוך לכותל פחות מארבעה, והוא הדין אפילו אם אין החוליא גבוהה עשרה, אלא שהתנא משמיע לנו שהחוליא ועומק הבור מצטרפין לעשרה. ועיין בירושלמי למשנתנו ובגליון הש"ס שם. ולפ"ז הברייתא סמוכה למשנתנו, אלא שבמשנה מדברים שהבור סמוך לכותל הבית, ואי אפשר להשתמש ממנו אלא דרך החלון, ואין לבני החצר תפיסה בו, או שעירבו יחד, ולפיכך אין אוסרין על הבית.<br>ובברייתא שלנו מדברים שלא עירבו בני החצר עם בני העליה, ומכיוון שלבני החצר תשמישו בנחת (שהרי כאן לא נזכרה חוליה) ולבני העליה תשמישו בקושי (בשלשול), נותנין את הבור לבני החצר, עיין בבלי פ"ג ב'.
<small>74-76.</small> <b>אם יש בינו לכותל ארבעה טפחים כדי שיהלך אדם בני חצר אסורין, ובני עליה מותרין. </b>וכ"ה בכל הנוסחאות, וקשה להגיה. וכבר כתב הרשב"א בעבודת הקודש ש"ג סוף סי' ה', י"ו ע"א: ואפילו במופלג מן הכותל ארבעה יראה לי שממלאין ממנו בשבת, לפי שמוציא מרשות היחיד לרשות היחיד דרך אויר רשות הרבים ואגדו בידו, וקליטה אינה כמונחת עד שתנוח על משהו, וכל שלא נח, ואין בו משום איסור מלאכה ואגדו בידו אפילו משום שבות אין בו. אבל כל המחברים ראיתי שהסכימו לאסור, עד שיהא סמוך תוך ארבע' לכותל. או שתהא חוליתו גבוה עשרה, ולהם שומעים שקבלתם דברי תורה היא. ומתוך דברי המאירי צ"ט ב' אנו למדים שהרשב"א תירץ שהסוגיא בבבלי היא אליבא דר"ע הסובר קלוטה כמי שהונחה. וכן כתב בריטב"א שם בשם "ויש מרבותי שהיו מתרצין וכו' ". ולשיטתם צ"ל שאף סוגיית הירושלמי למשנתנו היא אליבא דר"ע. וכל הפוסקים דחו את שיטת הרשב"א שאף הוא לא הורה כן הלכה למעשה. אבל בתוספתא כאן, וכן להלן בסמוך, מפורש כדבריו, ואינה הלכה. 
<small>76.</small> <b>בור שלפני החלון משלשל וממלא הימנו בשבת וכו'. </b>מתוך הסיפא מוכח שמדברים כאן בבור שאין בפיו ד' על ד', ואף לא נזכר כאן שהבור היה ברשות הרבים, וכנראה שמדברים כאן בבור שבצידי רשות הרבים (עיין בבלי צ"ד א'), בכרמלית, עיין מ"ש להלן. 
<small>76-77.</small> <b>ובלבד שלא יהא בינו ולכותל ארבעה טפחים וכו'. </b>כלומר, שהבור במקום פטור, ומכיוון שאף בבור אין רוחב ד' טפחים, הרי הוא מטלטל ממקום פטור לרשות היחיד, ומותר. אבל אם יש בינו ולכותל ארבעה טפחים, הרי הבור הוא בכרמלית, ואם אין בפיו ארבעה טפחים והוא עמוק עשרה, אף הוא כרמלית,<sup class="footnote-marker">64</sup><i class="footnote">עיין ר"מ פי"ד מה' שבת ה"ו, לעיל שבת פ"י, שו' 8–9, ד"ה אבל במגדל עוז.</i> ואסור לטלטל מכרמלית לרשות היחיד. 
<small>77-78.</small> <b>ואם יש בפי הבאר ארבעה על ארבע' טפחים, בין כך ובין כך משלשל וכו'. </b>כלומר, אפילו אם יש בינו ובין הכותל ד' טפחים, שהרי הוא מטלטל מרשות היחיד לרשות היחיד דרך אויר רשות הרבים, ואגדו בידו, כסברת הרשב"א הנ"ל, עיין מ"ש לעיל שו' 74–76, ד"ה אם יש. ועיין מ"ש במרא דמתניתא ובאו"ש פט"ו מה' שבת הי"א ובמרכבת המשנה שם. 
<small>78-79.</small> <b>בור שבין שתי חצרות משלשל וממלא הימנו וכו'. </b>כפי שמוכח להלן בבור שאין בפיו ארבעה טפחים עסיקינן, והוא קרוב לשתי החצירות בפחות מד' טפחים, ודינו ככותל שבין שתי חצירות שאין בו ד' טפחים, ששניהם מותרים בו, כר' זעירה בשם רב בירושלמי פ"ז ה"ב, כ"ד ע"ב, ור' יוחנן בבבלי ע"ז א'. (מרכבת המשנה הנ"ל). ועיין בבלי פ"ה א' ומ"ש במרכבת המשנה שם. 
<small>80-81.</small> <b>אם יש בפי הבור ארבעה על ארבעה טפחים אסור וכו'. </b>כלומר, אם לא ערבו זו עם זו, מפני שאחד אוסר על חבירו, ודינו כמשנתנו פ"ח מ"ו. 

Halakhah 25

<small>81-82.</small> <b>אמת המים שלפני חלון משלשל וממלא וכו'. </b>כנראה שאמת המים שלפני החלונות אינה אמה שבאה מן הנהר (שדינה ככרמלית), אלא אמת מים מלאכותית, שחופרים אותה בני אדם, והיא מתמלאת מי גשמים, ופיה היה צר, והוא חריץ שיש בו מים, ודינו כבור שאין בפיו ד' טפחים, וכלעיל, שו' 79, ועיין מ"ש להלן. 
<small>83.</small> <b>באמה של פרטליס. </b>וכן בד: באמ' של פרטלי'. ובכי"ע: של טראפליס. ובכי"ל: של טרבליס. [תיקונים והוספות: בפי׳ למלים קשות של התוספתא בכ״י עתיק<sup class="footnote-marker">5</sup><i class="footnote">עיין מבוא לח"ו, עמ' ט"ו ואילך.</i> באמה שליטראפוליס.]
<small>83-84.</small> <b>ובא מעשה לפני רבן שמעון בן גמליאל, ואמ' הואיל ואין בינה לבין הכותל ארבעה וכו'. </b>וכ"ה בד. ובכי"ע ובכי"ל: לפני רבן <b>גמליאל</b> וכו'. ובבבלי פ"ז א': תניא אידך אמת המים העוברת בין החלונות פחות מג' משלשל דלי וממלא, ג' אין משלשל דלי וממלא, רשב"ג פחות מד' משלשל דלי וממלא, ד' אין משלשל דלי וממלא. במאי עסיקינן, אילימא באמת המים גופא וכו' אין בכרמלית פחותה מד', לימא כתנאי אמרה לשמעתיה. אלא באגפיה, ולהחליף. ופירש רש"י: דיש באמה שיעור כרמלית, והכא בשיש לה אגפים גבוהים, ומהני למיהוי הנך אגפים מקום פטור, כי לית להו רוחב ג', ומשלשלים את הדלי ומניחו על אגפים, ומשם מחליפו לאמה וכו'. ולהלן שם פ"ז ב': זעירי מוקים לה באמת המים גופא וכו'. ועיין במאירי שם. וכנראה שיש בבבלי מסורת אחרת באותו מעשה, או שברייתא אחרת היא. 
<small>85.</small> <b>בין כך ובין כך משלשל וכו'. </b>מן הלשון בין כך ובין כך משמע שבין יש בפיה ד' טפחים, ובין אין בה, ודינה כבור (עיין מ"ש לעיל, שו' 81–82, ד"ה אמת המים), וכלעיל הכ"ד. 

Halakhah 26

<small>85-87.</small> <b>אמת המים שעוברת בחצר אין ממלאין הימנה בשבת אלא אם כן עשו לה מחיצה גבוהה עשרה טפחים בכניסה וביציאה וכו'. </b>משנתנו פ"ח מ"ז. ומדברים כאן באמת המים המושכת מן הנהר, והיא עמוקה עשרה טפחים, ורחבה ארבעה, והיא כרמלית, ואינה בטלה לגבי החצר, ולפיכך עושין לה מחיצה בתוך אוגנה, ובלבד שהמחיצה תהיה משוקעת במים טפח (או כמלוא הדלי, לשיטת הירושלמי), או שמשקיע את כולה בתוך המים, והיא בולטת מלמעלה טפח, עיין בבלי פ"ו א', וברי"ף למשנתנו ובר"מ פט"ו מה' שבת הי"ג. ופירש"י (פ"ז א'): ואע"ג דמחיצה תלויה מתרת במים, הני מילי היכי דנראית מחיצה שנעשית בשביל המים, כגון גזוזטרא וכו'. ועיין בבלי י"ב א' ובראשונים שם. 
<small>87-88.</small> <b>עשו לה בכניסה ולא ביציאה וכו'. </b>בבלי פ"ז א'. 
<small>89-90.</small> <b>היתה רחבה מראש אחד וצרה מראשה אחד הרי זה מרחיב את מקום הצר. </b>כסיגנון זה להלן פ"ז, שו' 44, לעניין אחר. ובבבא שלנו צריך לפרש שאם היתה אמת המים צרה ביציאתה, והמים שנכנסים לשם ממקום הרחב, ממלאים אותה על גדותיה, ואי אפשר לעשות שם מחיצה בתוך המים, מפני שהמחיצה תעכב את מרוצת המים, והם יתפשטו בחצר, הרי זה מרחיב את מקום הצר, כדי שישתווה למקום הרחב, ויוכל לעשות שם מחיצה. ובבא זו לא הובאה בתלמוד.<br>ובד ובכי"ל מוסיף: ואין צריך לעשות מחיצ' אלא לרוחב בלבד. ופירושו, אם אינו רוצה לשנות את חוזק מרוץ המים מן המקום הצר, הרי זה מרחיב במקום הצר,<sup class="footnote-marker">65</sup><i class="footnote">כלומר, חופר מן הצד כרוחב מקום הצר ועודף עליו, ומעמיד שם פס, ונמצא שלא שינה כלום בשטח מרוצת המים, והפס מתירו מדין עומד מרובה על הפרוץ.</i> ומעמיד מחיצה במקום שהרחיב בלבד, והמחיצה תעכב את המים, ונמצא שהמקום הצר נשאר פתוח כמו שהיה מתחילה.
<small>90-91.</small> <b>וכן אתה או' בביבין המשקטין תחת הבתים וכו'. </b>בד: המקשקשין וכו', ובכי"ל: המשקטטים [תיקונים והוספות: בפי׳ למלים קשות של התוספתא בכ״י עתיק<sup class="footnote-marker">5</sup><i class="footnote">עיין מבוא לח"ו, עמ' ט"ו ואילך.</i> בבין הַמשוּקְטָטִין.]. והנכון הוא בכי"ע: בביבין המקשטין, כלומר המקושטין, המקושתין,<sup class="footnote-marker">66</sup><i class="footnote">על קשט=קשת, עיין במלונות ערך קשט.</i> הקמורין תחת הבתים וכו'. ומכיוון שהביבין פתוחין משני צדיהן ומחוברין לביב גדול שבו מתקבצים המים, דינן ככרמלית, ואינן מתבטלין לגבי החצר,<sup class="footnote-marker">67</sup><i class="footnote">וצריך לפרש שהביבין עמוקים עשרה ורחבין ארבעה. ולשיטת ר' מנא בירושלמי פ"ח ה"ז, כ"ה ע"א, אסור למלא מן האמה שבחצר שהיא רחבה ארבעה אעפ"י שאינה עמוקה עשרה (אם לא עשה לה מחיצה), ולפ"ז אף בביבין שרחבין ד' ועמוקין שלשה אסור לשפוך להן.</i> ולפיכך עושין מחיצה בשני ראשיהן, כדי שיהיו רשות היחיד. וכשהן רשות היחיד מותר לשפוך לתוכן מים, אעפ"י שהם יוצאים לחוץ, וכמפורש לעיל, שו' 59. ואף הלכה זו לא הובאה בתלמוד. ועיין בבלי פ"ח א' ובתוספ' שם ד"ה הני. ובירושלמי פ"ח ה"ח, כ"ה ע"ב. 
<small>91-92.</small> <b>ר' יהודה או' כתלים שעל גביהן נדונין כמחיצה. </b>וסובר ר' יהודה שאף כאן מחיצה תלויה שמה מחיצה, עיין בבלי פ"ו ב' ובירושלמי פ"ח ה"ח ובגליון הש"ס שם. ועיין בברייתא שבבבלי הנ"ל, ובמשנה שם ובדק"ס, עמ' 342, הערה ת', ובתיו"ט פ"ח מ"ז. 
<small>92-93.</small> <b>אמ' ר' יהודה מעשה באמת המים שהיתה באה מאבל לצפורי וכו'. </b>וכ"ה בבבלי הנ"ל. ובמשנתנו לא נזכרה צפורי. 
<small>93-94.</small> <b>מפני שלא היתה עמוקה עשרה ורחבה ארבעה. </b>וכ"ה בבבלי הנ"ל. ובירושלמי פ"ח ה"ז, כ"ה ע"א: לא היתה לא עמוקה עשרה ולא רחבה ארבעה. ואמרו שם: מה דהוה עובדא הוה עובדא, כלומר, כך היה המעשה, ולא מפני שאינה ניתרת אלא דווקא שהיו בה תרתי לטיבותא. 

Halakhah 27

<small>94.</small> <b>גזוזטרא שהיא למעלה מן הים וכו'. </b>תוספות י"ב ב' ד"ה הכא (ועיין גם בתוספות ישנים שם) ורוקח סי' קס"ב בשם התוספתא. ובמשנתנו פ"ח מ"ח: גזוזטרא שהיא למעלה מן המים אין ממלאין הימנה בשבת, אלא אם כן עשו לה מחיצה גבוהה עשרה טפחים, בין מלמעלה בין מלמטה. ופירש"י: בין מלמעלה מן הנקב, בין מלמטה מן הנקב. ועיין באוה"ג, עמ' 69 ואילך, ומ"ש הר"ח אלבק בהשלמות ותוספות למשנה סדר מועד שהוציא, עמ' 441, ומ"ש להלן.<br>ובכי"ע: גזוסטרא שהיא למעלה מן המים הים וכו'. ונמחקה המלה "המים" ע"י נקודות. אבל גם בתוספות ורוקח הנ"ל הגירסא היא "המים". ועיין להלן.
<small>96-97.</small> <b>למטה מן הים אע"פ שהמים צפין על גבה אין בכך כלום. ר' מאיר או' אף מלמעלה. </b>וכ"ה ("מן הים") אף בכי"ע. אבל בד, כי"ל ותוספות הנ"ל: למטה מן המים. וברוקח הנ"ל: מחיצה גבוה מן המים י' טפחים למטה, אעפ"י שהמים צפין על גבה אין בכך כלום וכו'. ומלשון התוספתא מוכח שלמטה פירושו למטה מן המים, ומלמעלה פירושו למעלה מן המים, ומשנתנו הנ"ל כר' מאיר. ופירוש זה מוכח אף מסוגיית הירושלמי למשנתנו, עיין מ"ש בירושלמי כפשוטו, סוף עמ' 344 ואילך. ועיין ירושלמי שבת פי"א ה"ה, י"ג ע"ב, ובראשונים לבבלי שם ק' א', ומ"ש בשי"ק שם ד"ה רה"א. ועיין בליקוטים "חצי יהונתן" שברי"ף הוצ' ראם בסוף מכילתין ג' א'. 
<small>97-98.</small> <b>ר' חנניה בן עקביא אומ' גזוזטרה שהיא למעלה מן הים גבוהה עשרה טפחים נוקבה וממלא וכו'. </b>וכ"ה ("מן הים") גם בד, כי"ע וכי"ל. וברוקח הנ"ל: למעלה מן <b>המים</b> גבוה י' נוקבה ומשלשל<sup class="footnote-marker">68</sup><i class="footnote">וכ"ה גם בכי"ע ובכי"ל. אבל בד כלפנינו.</i> וממלא ממנה בשבת. אבל בירושלמי פ"ח ה"ח, כ"ה ע"ב, ובבבלי פ"ז א', אמרו בפירוש שלא התיר ר' חנניא בן עקביא אלא <b>בימה</b> של טבריא. ולעיל שם בירושלמי: תני ר' חנניה בן עקביה אומר כצוצרה שהיא למעלה מן הים פוחת את המעזיבה, ומשלשל וממלא. ר' יעקב בר אחא בשם ר' יסא והוא שיהא בנקב ארבעה טפחים, והוא שיש בו רוחב ארבעה, והוא שיהא מחיצות גבוהות עשרה. תמן אמר (צ"ל: אמר', אמרין) אפי' אין מחיצות גבוהות עשרה, נעשית כמשמרת. ועיין מה שהגיה בשערי תוא"י, עמ' 209. ובבבלי פ"ו ב', פ"ז ב': חנניא בן עקביא אומר גזוזטרא שיש בה ד' על ד' אמות (כלומר, כ"ד טפחים מרובעות), חוקק בה ד' על ד' (כלומר, ד' טפחים באמצע, ונמצאו עשרה טפחים מכל צד הנקב), וממלא. וסובר תנא זה שאין צריך מחיצה אחרת, ואנו אומרים כוף גוד ואחית מחיצתא. ולהלן בבבלי פ"ז ב': ת"ר ג' דברים התיר ר' חנניא בן עקביא לאנשי טבריא ממלאין מים מגזוזטרא בשבת וכו'. ובירושלמי להלן שם: דתני ר' חנניה התיר שלשה דברים, התיר כצוצרה וכו'. ועיין גם בירושלמי שבת פ"ג ה"ג, ו' ע"א, סוכה פ"א ה"ט, נ"ב ע"ג. 

Chapter 7



Halakhah 1

<small>1.</small> <b>פתחי גנות שיש להן בית שער מבפנים, פותחין ונועלין בהן מבפנים וכו'. </b>ירושלמי פ"י ה"ט, כ"ו ע"ב, בבלי ק"א ב'. ופירש בגאון יעקב לבבלי שם שבכגון דא אין כאן בעיה, ובעל הגינה יכול להניח את המפתח בבית שער שהוא רשות היחיד ולפתוח את הדלת שאף היא ברשות היחיד. 
<small>3.</small> <b>אין להן מיכן ומיכן, וכן פתחי חניות ברשות הרבים וכו'. </b>בד, כי"ע וכי"ל חסרות המלים "אין להן מיכן ומיכן". ובבבלי הנ"ל: אין להן לא לכאן ולא לכאן אסורין כאן וכאן. וכ"ה גירסת רש"י וכמה מן הראשונים.<sup class="footnote-marker">1</sup><i class="footnote">עיין בריטב"א שם שכתב שאף הראב"ד והר"ז פירשו כפירש"י, אבל בכתוב שם ("הסגלה" חל"ז, עמ' 14) פירש הראב"ד שאסורין כאן וכאן פירושו בעומד ברשות הרבים דווקא, ואסור לו לפתוח בין אם המנעול הוא בחוץ, ובין אם המנעול הוא בפנים, שהוא נפתח ע"י שהוא מכניס את ידו דרך חור שבדלת. אבל בעומד בגינה, שהיא כרמלית, לא גזר ר' מאיר בברייתא זו. ועל פירוש זה אין להקשות את קושיית הריטב"א שם.</i> אבל בכי"מ שם חסרות המלים "אסורין כאן וכאן", וכן חסרו לפני הר"ח (לפי עדות הריטב"א שם) ובעל ס' העתים, עמ' 160, ופירש הר"ח שחדא קתני, כלומר גנות שאין להן בית שער לא מיכאן ולא מיכאן, וכן פתחי חנויות ברשות הרבים שאין להן בית שער, כיצד יעשה? ועיין בריטב"א שם שמפרש את סוגיית התלמוד להלן שם לפי גירסא זו, והוא מוסיף שאף הרשב"א והרא"ה הסכימו לגירסא זו, והיא ממש כגירסת כי"ו שלפנינו. וכן בירושלמי הנ"ל: לא מיכן ולא מיכן, הרי זה נוטל את המפתח ונועל ומניח במקומו. במה דברים אמורים בזמן שהמנעול למעלה מעשרה טפחים, אבל אם היה המנעול למטה מעשרה טפחים וכו', וזו היא הברייתא שלפנינו (בלי מאמר המוסגר: וכן פתחי חנויות ברשות הרבים) בשינוי סדר. ובמרא דמתניתא הגיה בתוספתא מדעתו כגירסת כי"ו, וסמך על מה שכתב בגאון יעקב, שהביא את הירושלמי ואת הר"ח. 
<small>3-4.</small> <b>ר' מאיר אומ' בזמן שבית המנעול למטה מעשרה וכו'. </b>וכ"ה בד וכי"ל. וגירסא זו מקויימת גם ע"י הירושלמי והבבלי. אבל בכי"ע: דברי ר' מאיר. ר' יהודה אומ' בזמן שבית המנעול למטה וכו'. ואין לגירסא זו על מה לסמוך. ואשר לבית המנעול, כנראה, פירושו מסגרת כמין תיבה בתוך הדלת שהיה המנעול בתוכה. ועיין במשנת כלים פט"ז מ"ז ובהשגת הראב"ד פ"ד מה' כלים סה"א. והתנא חבר שם מיני כלים טהורים. 
<small>4-5.</small> <b>נוטל את המפתח מן האסקופה ונותנו למנעול וכו'. </b>כלומר, מטמין את המפתח מערב שבת באסקופה שהיא רחבה ארבעה טפחים ונמוכה מעשרה, והיא כרמלית, ונותנו למנעול, שהרי אפילו לר"מ הסובר חוקקין להשלים (כמו שהעמידוהו בירושלמי ובבבלי), ואפילו אם אין בו ארבעה רואין אותו כאילו יש בו ארבעה, מכיוון שהוא למטה מעשרה הרי אף הוא כרמלית, ומטלטלין מכרמלית לכרמלית. 
<small>5.</small> <b>ופותח ומטלטלו בתוך הבית ומחזירו וכו'. </b>וכ"ה בכל הנוסחאות, וכן מוכח מגירסת הירושלמי בדברי חכמים. ובבבלי הנ"ל חסרות המלים "ומטלטלו בתוך הבית". ובהכרח "בתוך הבית" פירושו בתוך בית המנעול, שהרי בית סתם מאן דכר שמיה, והרי בגינות וחניות אנן קיימין. ואפילו אם נפרש שהחניות הללו אף הן כרמלית,<sup class="footnote-marker">2</sup><i class="footnote">עיין בירושלמי שבת פ"א ה"א, ב' ע"ד, ובירושלמי כפשוטו, עמ' 16.</i> כגינות שסתמן כרמלית, ונמצא מביא את המפתח מכרמלית לכרמלית דרך כרמלית, אבל בסיפא אי אפשר לפרש כן, שאם המנעול למעלה מעשרה והוא רשות היחיד, הרי אי אפשר לטלטלו בחנות וגינה, משום שמוציא מרשות היחיד לכרמלית. ובעל כרחינו אנו אומרים שהתוספתא מייעצת לו שיוציא את המפתח מן המנעול ויניחו בתוך בית המנעול עצמו, ואח"כ מוציאו משם ונועל. ועיין מ"ש שם. 
<small>5-6.</small> <b>ונועל ומניחו במקומו. </b>כלומר מחזירו לאסקופה, והיינו מכרמלית לכרמלית. 
<small>6.</small> <b>ובזמן שבית המנעול למעלה מעשרה טפחים וכו'. </b>כלומר, והרי ר' מאיר סובר שחוקקין להשלים, ונמצא שבית המנעול רחב ארבעה וגבוה עשרה, והיא רשות היחיד גמורה, ואסור להטמינו באסקופה, שהרי אם נוטל מאסקופה ונותן לבית המנעול מוציא מכרמלית לרשות היחיד. 
<small>6-7.</small> <b>מביא את המפתח מערב שבת ונותנו למנעול וכו'. </b>בכי"ע ובכי"ל: ונותנו במנעול וכו', והיא היא, והכוונה שמטמינו בבית המנעול. 
<small>7.</small> <b>ומטלטלו בתוך הבית וכו'. </b>כלומר, בתוך בית המנעול, וכמו שכתבנו לעיל שו' 5. 
<small>8.</small> <b>ומניחו במקומו. </b>כלומר, בתוך בית המנעול. 
<small>8-9.</small> <b>אף בזמן שמנעול למעלה מעשרה טפחים נוטל את המפתח מן האסקופה וכו'. </b>וכע"ז גם בבבלי הנ"ל. ופירשו בבבלי שהחכמים סוברים שאין חוקקין להשלים,<sup class="footnote-marker">3</sup><i class="footnote">ועיין גם בירושלמי פ"ח רה"ט, כ"ו ע"ב, אלא ששיטת הירושלמי בדברי חכמים היא מסובכת מאד, עיין לפ"ש בהגהות יפה עינים לשבת ק' א'.</i> ובית המנעול הוא פחות מד' טפחים ברוחבו, והוא מקום פטור, ומותר לטלטל אפילו מרשות הרבים למקום פטור, ומכל שכן מן האיסקופה שהיא כרמלית. וכתבו בתוספות שם ד"ה אין: הוא הדין ברשות הרבים, אלא דסתמא לא מינטר בקרקע, ולהכי לא נקיט רשות הרבים. ובירושלמי הנ"ל: אף על פי שהמנעול למעלה מעשרה טפחים (אבל אם היה המנעול למטה מעשרה טפחים)<sup class="footnote-marker">4</sup><i class="footnote">המוקף הוא שירבוב שנכנס שלא במקומו, כפי שמוכח מכי"ל שם, עיין מ"ש בירושלמי כפשוטו, עמ' 363.</i> מביא המפתח מערב שבת ופותח וכו'. ולא נזכרה שם איסקופה. ועיין להלן פ"ח, שו' 42 ואילך. 
<small>9.</small> <b>ומטלטלו בתוך הבית. </b>וכ"ה להלן פ"ח, שו' 43, בכל הנוסחאות. ובד שם בטעות: <b>ונוטל כלי</b> בתוך הבית. ועיין מ"ש לעיל שו' 5. 
<small>10.</small> <b>ונוטלו ומניחו בחלון שעל גבי שקוף. </b>וכן בירושלמי הנ"ל: ומטלטלו בתוך הבית ונועל, ונותנו בהור למעלה מן המשקוף, כלומר, שמותר להטמינו במקום פטור אחר, והוא הדין שמותר להחזירו לאיסקופה שנטלו ממנה. וכן מפורש בבבלי הנ"ל: ונועל ומחזירו למקומו (כלומר, לאיסקופה), <b>או</b> בחלון שעל גבי הפתח. 
<small>10-11.</small> <b>אם יש בפי חלון ארבעה על ארבעה וכו'. </b>כלומר, שהיא רשות היחיד גמורה. 
<small>11.</small> <b>שאין מטלטלין מרשות לרשות. </b>בירושלמי הנ"ל: שאין משתמשין מרשות לרשות<sup class="footnote-marker">5</sup><i class="footnote">בירושלמי לא נזכרה אסקופה בדברי חכמים (עיין מ"ש לעיל בפנים), והכוונה שאין משתמשים מרשות הרבים, ואפילו מכרמלית, לרשות היחיד דרך מקום פטור.</i> דרך רשות. וכ"ה ("דרך רשות") גם להלן פ"ח, שו' 45, בכי"ע ובכי"ל. ופירושו שאין משתמשין ומטלטלין מכרמלית לרשות היחיד דרך מקום פטור. ובבבלי הנ"ל: מפני שהוא כמוציא מרשות לרשות, ופירושו שאין כאן מוציא מרשות לרשות ממש, שהרי דרך מקום פטור הוא מוציא. וברי"ף וכן בס' העתים, עמ' 160, גורס: מפני <b>שמוציא</b> מרשות לרשות. ועיין מ"ש לעיל פ"ו, שו' 72–73, ד"ה ובבבלי. 

Halakhah 2

<small>12.</small> <b>ההרים והפיסקין וספינה וכו'. </b>וכ"ה בכי"ע. ובד: החרים והפסקן וכו'. ובכי"ל: החרם והפסקין וכו'. והוא חרם הוא חריס וכו', כלומר, חריץ (עיין מ"ש לעיל ח"ב, עמ' 625, שו' 22), עיין בבלי מ"ז סע"ב, בר"ח שם מ"ח רע"א, בתוספות ובמאירי מ"ז ב'. ופיסקין היא בריכת דגים (πισκίνη, piscina) וכו'. ועיין מ"ש בתס"ר ח"ג, עמ' 154. 
<b>גבוהין עשרה טפחים וכו'. </b>כלומר, ורחבן ארבעה, והתוספתא השמיטה את הרוחב. מפני שאין דרכן להיות פחות מרוחב ארבעה, וכן לעיל שבת פ"י ה"ח, ה"י, הי"ב, הי"ד ולהלן בברייתות, ועוד. ולפ"ז כולן רשויות היחיד גמורות הן. 
<small>13.</small> <b>אבל יורד לתוכן ואוכל. </b>כלומר, שלא יעמוד ברשות הרבים ויאכל מן הספינה או ישתה מן הבריכה שהיא רשות היחיד, כמשנתנו פ"י מ"ו. ובתוספות בכורים פירש שאין אנו חוששים משום טרחה, עיין לעיל פ"ב, שו' 53–54 ומש"ש. 
<small>14.</small> <b>פחות מיכן בתוך ארבע אמות מותר וכו'. </b>כלומר, אם היו פחות מעשרה טפחים בגובה, והן כרמליות, מותר לטלטל בהן לכתחילה בפחות מד' אמות, אבל לא יותר, כדין כל כרמלית שאין מטלטלין בה יותר מד' אמות. אבל ברשות הרבים לא יטלטל לכתחילה אפילו בפחות מד' אמות אלא בשעת הדחק, עיין בהשגות הראב"ד פי"ב מה' שבת הט"ו, הי"ז והי"ט. ועיין לעיל שבת פ"י, שו' 19 ואילך, ושם מדברים במטלטל ד' אמות מחוצה להם. ולעצם הדין עיין ר"מ שם וברשב"א שבת ח' רע"ב. 

Halakhah 3

<small>14-15.</small> <b>אמת המים ברשות הרבים עמוקה עשרה טפחים, וכן גומא, אין מטלטלין וכו'. </b>אמת המים דומיא דגומא שחפרוה בני אדם בשביל מי גשמים, ואינה מחוברת לנהר, והיא רשות היחיד גמורה, אם היא רחבה ארבעה ועמוקה עשרה. ועיין לעיל שבת פ"י ה"י, שו' 31 ומש"ש. 
<small>16-17.</small> <b>אבל יורד לתוכה ושותה אם היו וכו'. </b>וכ"ה גם בכי"ע. ואצל צוקרמנדל נכפלו בטעות כשתי שורות וחצי מלעיל, וצריך למחקן. ועיין מ"ש לעיל, שו' 13, ד"ה אבל. 
<small>17.</small> <b>אם היו המים מועטין מזליף לתוך ידו ושותה. </b>בירושלמי ביצה פ"ה ה"ב, ס"ג ע"א: ר' אבא מרי ור' מתניה הוו יתיבין חמון לחד בר נש פצל מיא לכא ולכא ושתי. אמר ר' אבא מרי וכו' אסור לאדם להשיט דבר ולהוליכו מאצלו. א"ל הדא היא דתנינן שובר אדם את החבית לוכל ממנה גרוגרות. וכתב בראבי"ה ח"ב ה' יו"ט סי' תשצ"ה, עמ' 485: פירוש קיסמין שעל גבי המים היה מפצל לכאן ולכאן ביד לנקות המים שיהיו יפים לשתיה וכו'. וממנו בשאר פוסקים, עיין באהצו"י, שם, עמ' 41. אבל בפירוש בעל ספר חרדים כת"י לירושלמי ביצה: פצל מייא. הוליך המים בידיו לכאן ולכאן ושתה מן המים ביותר. וכן משמע מסתימת לשון העיטור<sup class="footnote-marker">6</sup><i class="footnote">תשלום העיטור הוצ' הרא"ח פריימן זצוק"ל בסה"י לכבוד הר"י פריימן, עמ' 108.</i> וחידושי המאירי ל"ו א' שהעתיקו את הירושלמי בלי שום פירושים. ונ"ל שזו היא כוונת התוספתא כאן שמותר לו להשיט את המים לכאן ולכאן ולקלוט אותן ביד כדי לשתות. 

Halakhah 4

<small>17-18.</small> <b>היו שנים זה מעמיד לחבירו הלז ושותה וכו'. </b>בד: לחברו והלא שותה, וזה מעמיד לחברו והלא שותה. ובכי"ע ובכי"ל: והלה שותה וכו', והלה שותה. והכוונה שאף בשנים מותר לעשות כן, ואחד מכה את המים ותולשן בידו וזורקן לחבירו, עיין מ"ש לעיל בסמוך. 
<small>18-19.</small> <b>פחות מכן בתוך ארבע אמות מותר וכו'. </b>כלומר, אם אמת המים, או הגומא, אינן עמוקות עשרה טפחים, והן כרמלית, מותר לתלוש את המים ולזורקן בתוך ד' אמות כדין כרמלית, אבל אסור לזורקן יותר מד' אמות. ולעיל שבת פ"י, שו' 32: תוך ד' אמות פטור, חוץ לד' אמות חייב. ושם מדברים במטלטל ד' אמות מחוצה להם, עיין מ"ש לעיל, שו' 14, ד"ה פחות מיכן. ובכי"ע ובכי"ל חסרה בבא זו. 

Halakhah 5

<small>19-20.</small> <b>אילן ברשות הרבים גבוה עשרה טפחים וכו'. </b>משנתנו פ"י מ"ח. ובבבלי סוכה כ"ד ב' מעמידה במחזק את הנוף בהוצא ודפנא שלא ינענענו הרוח. 
<small>20-21.</small> <b>היה גבוה משלש רוחותיו וכו'. </b>כלומר אם היו הענפים הכפופים למטה גבוהים עשרה טפחים משלש רוחות, ונמוכות מרוח אחת, רואין את הנמוך כאילו הוא פתח, ואם אין בו יותר מעשר אמות מותר לטלטל תחתיו. ועיין לעיל פ"א, שו' 44 ואילך, ופ"ב, שו' 14 ואילך. ובירושלמי פ"י ה"ח, כ"ו ע"ב: ולא יהו פרצות יותר מעשר. ויש שם בעניין אשגרה מפ"ד ה"ב, כ"א ע"ד. 
<small>22.</small> <b>ובלבד שלא יהא נמוך יתר על הגבוה. </b>כלומר, אם מכל הצדדים יש יותר ענפים נמוכים מאשר ענפים גבוהים עשרה טפחים, דינו ככרמלית ואסור לטלטל בתוכו יותר מד' אמות. ועיין בירושלמי פ"י הנ"ל. 

Halakhah 6

<small>22-23.</small> <b>חורבה ברשות הרבים עמוקה עשרה טפחים, חלון שעל גבה שופכין לתוכה מים בשבת. </b>כלומר חורבה שאין לה תקרה (עיין בבלי נ"ה ב'), ויש לה ד' מחיצות גבוהות עשרה שהן רשות היחיד גמורה, מותר לשפוך לה מים, שהרי מעביר מרשות היחיד לרשות היחיד, אלא שאפילו בסמוכה פחות מד' לכותל צריכה שתהא גבוהה עשרה, שאם לא כן אסור לשפוך לכרמלית דרך מקום פטור, ועיין בבלי צ"ט ב', והברייתא שלנו נסמכה למשנתנו פ"י מ"ז. וכל הבבא נעתקה בשו"ת הרי"ד כת"י קנטבריא, סי' ל"ה, 73 ע"א, ונעתיק אותה להלן. 
<small>23-24.</small> <b>היו שתים שתיהן אסורות. </b>כלומר, אם היו שתי חלונות של שני אנשים, שתי החלונות אסורות, ששתיהן משתמשות בה בנחת, ואוסרות זו על זו, ועיין ירושלמי פ"י סה"ז, כ"ו ע"ב, ובבלי פ"ה א', וכאן כולם מודים, שהרי אפילו בסמוכות פחות מד' טפחים לכותל עסיקינן, עיין מ"ש לעיל. ועיין ר"מ פ"ג מה' עירובין הי"ז ומ"ש בס' עצי אלמוגים סי' שע"ו, קמ"ו סע"א. ועיין מ"ש להלן בסמוך. 
<small>24-25.</small> <b>היתה אחת והיא של רבים אסורה. </b>ע"פ הסיגנון משמע קצת שהכוונה לחלון, כלומר, אם היתה החלון של רבים (עיין פרה פי"ב מ"ד ובתיו"ט שם) שלא עירבו, אסור לשפוך ממנה שאוסרים זה על זה. ובשו"ת הרי"ד כת"י הנ"ל: ומה שאמרת בתוספ' חורבה ברשות הרבים עמוקה עשרה חלון שעל גבה שופכין לתוכה בשבת, היו שתים שתיהן אסורות שאין שתי רשויות משתמשות ברשות אחת, היתה אחת והיא של רבים אסורה עד שיערבו, וכן שנינו נמי התם (להלן בסמוך) גבי אשפה, ה"פ (=הכי פירושו), כגון שהרבה בתים היו פתוחין לאותה חורבה, או לאותה אשפה, והיו משתמשין שם הילכך אוסרין זה על זה, אבל בלא שימוש הבתים אעפ"י שהיתה החורבה והאשפה של הרבה בני אדם אינן אוסרין זה על זה<sup class="footnote-marker">7</sup><i class="footnote">הרב השואל נטה לאסור בחורבה של רבים, אעפ"י שאין משתמשין בה למעשה. מי הרב השואל אינו ידוע לי. והשאלה הראשונה שלו היא בריש סי' כ"ה, 59 ע"ב, ורבינו פונה אליו: אחי החכמה ומודע הבינה, החכם הנפלא כבוד הר' <b>פלוני.</b></i> וכו'. ולפי פירושנו לעיל הדברים מפורשים בתוספתא עצמה, שהרי החלון של רבים הפתוחה לחורבה היא בוודאי לשם שימוש (החלון אינה חורבה !). 
<small>25.</small> <b>אשפה ברשות הרבים וכו'. </b>בבא זו נשמטה בכי"ע ע"י הדומות, אבל ישנה בד, בכי"ל ובשו"ת הרי"ד הנ"ל. ובסיפא של משנתנו פ"י מ"ז הנ"ל: אשפה ברשות הרבים גבוהה עשרה טפחים, חלון שעל גבה שופכין לתוכה מים בשבת. ומוסיפה הברייתא שדינה כחורבה, ומחלקת בין חלון אחת, ובין שתי חלונות של שנים, ובין חלון אחת של רבים. ובבבלי צ"ט ב' העמידו את משנתנו באשפה של רבים, אבל בשל יחיד חיישינן שמא יפנה את האשפה, ויבוא לשפוך שם גם אח"כ, ונמצא מוציא מרשות היחיד לרשות הרבים. 

Halakhah 7

<small>28.</small> <b>בני חצר ובני מרפסת שעירבו אילו לעצמן ואילו לעצמן, כל שגבוה וכו'. </b>במשנתנו פ"ח מ"ג: אנשי חצר ואנשי מרפסת ששכחו ולא עירבו (פירש"י: לא עירבו יחד, אלא כל אחת עירבה לעצמה) כל שגבוה עשרה טפחים למרפסת, פחות מכאן לחצר. ובנוסחא זו הובאה גם הברייתא שלנו בבבלי צ"א ב'. 
<small>29.</small> <b>במי דברים אמורים וכו'. </b>עיין מ"ש על צורה זו לעיל ח"א, עמ' 227, הערה 14. 
<small>30-31.</small> <b>או שהיו של יחידים ושכחו ולא עירבו וכו'. </b>וכ"ה בכל הנוסחאות, והמלים "ושכחו ולא עירבו" הן באשגרה מלהלן בסמוך, והן מיותרות כאן. ובבבלי הנ"ל: או של יחידים שאין צריכין לערב. ובשתי הבבות הנ"ל מותר לעליונים להוציא את הכלים מן הבית למרפסת, ולתחתונים מותר להוציא מן הבית לחצר. ועיין להלן. 
<small>31.</small> <b>אבל אם היו של רבים ושכחו ולא עירבו, הגג והמרפסת והחצר וכו'. </b>וכ"ה בד, בכי"ל ובבבלי הנ"ל. ובכי"ע חסרה המלה "והחצר". ולשיטת הירושלמי מכיוון שלא עירבו הרי אסור לכולם להוציא לרשויות הללו כלים ששבתו בבית, וניתקו הבתים מן הרשויות האילו, וכולם רשות אחת, ומותר לטלטל בהן כלים ששבתו בתוכן. ולשיטת הבבלי כל איסור הטלטול מרשות לרשות ברשויות הללו היא מחמת גזירה שמא יבוא לטלטל אף כלים ששבתו בבית (שהם שכיחים בחצר, שמותר להוציאם לשם ע"י העירוב) מתוך החצר למרפסת של אחרים. אבל שכחו ולא עירבו, שאסור להוציא את הכלים מן הבתים לחצרות, הרי אינם שכיחים שם אלא כלים ששבתו בתוכן, ומן הדין כולן רשות אחת היא. עיין מ"ש ע"ז לעיל פ"ה, שו' 67, ד"ה שכל זמן וד"ה ברם. ובבבלי הנ"ל העמידוה כחכמים, אבל לר' שמעון כולן רשות אחת אפילו עירבו כל אחד לעצמו. 

Halakhah 8

<small>32-33.</small> <b>חצר גדולה שנפרצה לרשות הרבים ונשתיירו בה גדודיות גבוהות עשרה וכו'. </b>בכי"ע: ונשתיירו בה <b>גדוריות</b><sup class="footnote-marker">8</sup><i class="footnote">אצל צוקרמ' בטעות: גדורות.</i> וכו'. וכן בבבלי י"ב סע"א: והא נפרצה חצר במלואה למקום האסור לה? הכא במאי עסיקינן דאית ליה <b>גדורי</b>.<sup class="footnote-marker">9</sup><i class="footnote">כגירסת ד' שלוניקי, עיין דק"ס, עמ' 35, הע' מ'.</i> ופירושו, ערימה של אבנים, עיין מ"ש לעיל פ"ה, שו' 9–10, ד"ה עיר של רבים. וחצר גדולה היא חצר שרוב מחיצתה הוא יותר מעשר אמות, כמפורש בירושלמי פ"ז ה"ב, כ"ד רע"ג.<br>ובמשנתנו פ"ט מ"ב: חצר שנפרצה לרשות הרבים המכניס מתוכה לרשות היחיד, או מרשות היחיד לתוכה חייב, דברי ר' אליעזר. וחכמים אומרים מתוכה לרשות הרבים, או מרשות הרבים לתוכה פטור, מפני שהיא ככרמלית. ועיין בירושלמי שם ה"ג, כ"ה ע"ג, ובבלי צ"ד א'.
<small>33-34.</small> <b>עד עשר אמה מותר מפני שהוא כפתח. פחות מכן וכו'. </b>וכ"ה בד ובכי"ל, אלא שבכי"ל חסר "מפני שהוא כפתח". ובכי"ע: עד עשר אמות <b>אסור</b>, פחות מיכן וכו'. והנכון כלפנינו. 
<small>34.</small> <b>פחות מכן מותרין לאותה שבת וכו'. </b>כלומר, אם הגדוריות היו גבוהות פחות מעשרה, ואין כאן מחיצת רשות היחיד מדרבנן, מותרין לאותה שבת, מפני שכבר נכנסה בהיתר. ובמשנתנו פ"ט מ"ג: חצר שנפרצה לרשות הרבים משתי רוחותיה<sup class="footnote-marker">10</sup><i class="footnote">ופירשו בבבלי צ"ד ב' "משתי רוחותיה" בקרן זוית, ובפרצת עשר, אלא דפיתחא בקרן זוית לא עבדי אינשי.</i> וכו', מותרין באותה שבת ואסורין לעתיד לבא. 
<small>34-35.</small> <b>דברי ר' מאיר. וחכמים או' אם מותרין לאותה שבת מותרין לעתיד לבא, ואם אסורין וכו'. </b>במשנתנו הנ"ל: דברי ר' יהודה. ר' יוסי אומר אם מותרין וכו'. ועיין להלן, שו' 38. והסיקו בירושלמי פ"ט ה"ד, כ"ה ע"ד (חגיגה פ"ג ה"ד, ע"ט ע"ג), ובבבלי צ"ה א' שהכוונה היא שהם אסורין גם לאותה שבת. 

Halakhah 9

<small>36-37.</small> <b>וקטנה שאינה אלא כעשר אמות, ניטלה דפנה לרשות הרבים ונשתייר בה פס מיכן ופס מיכן מותר. </b>לשיטת הירושלמי פ"ז סה"ב, כ"ד ע"ג, אף חצר בת תשע עשרה אמה, שנפרצה בעשר, שהפתוח מרובה על העומד, דינה כנפרץ כל דופנה.<br>ומתוך הלשון בתוספתא כאן משמע שאינה ניתרת בפס אחד, אף שהפתח פחות מעשר, ועיין ירושלמי פ"א ה"א, י"ח רע"ד, שם פ"א ה"ו, י"ט רע"ב, ומ"ש בירושלמי כפשוטו, עמ' 235. ועיין בבלי י' רע"א, י"ב א'.
<small>37-38.</small> <b>ניטלה כולה מותרין לאותה שבת וכו'. </b>כנראה שהוא הדין בלא נשתייר אלא פס אחד (עיין מ"ש לעיל), ונקט כולה משום רבותא שאף כאן מותרין באותה שבת, ועיין במשנתנו פ"ט מ"ג, ומ"ש לעיל, שו' 34–35, ד"ה דברי. 

Halakhah 10

<small>40.</small> <b>חלון שמקצתה בתוך עשרה וכו'. </b>במשנתנו רפ"ז: חלון שבין שתי חצרות ארבעה על ארבעה בתוך עשרה מערבין שנים, ואם רצו מערבין אחד. 
<small>40-41.</small> <b>ומקצתה למעלה מעשרה מערבין שנים ואין מערבין אחד. </b>וכ"ה בד. אבל בכי"ע ובכי"ל: אם (בכי"ל: ואם) רצו מערבין אחד. וכן ברוקח סי' קמ"ה: בתוספת' חלון שמקצתו בתוך י' מקצתו למעלה מי' מערבין שנים, אם רצו מערבין אחד. וכן בירושלמי פ"ז ה"א, כ"ד ע"ב (על משנתנו רפ"ז הנ"ל): לא סוף דבר כל ארבעה על ארבעה בתוך עשרה אלא אפילו מקצת ארבעה בתוך עשרה, כמי שכל ארבעה על ארבעה בתוך עשרה. וכן בבבלי ע"ו א': תנינא להא דת"ר כולו למעלה מי' ומקצתו בתוך עשרה וכו', מערבין שנים, ואם רצו מערבין אחד. וכן הדין נותן שאם מקצתה בתוך עשרה, הרי אין המחיצה גבוהה עשרה עד החלון, ואין כאן מחיצה, ומה לי אם המחיצה גבוהה ששה (כשכל החלון בתוך עשרה), מה לי אם היא גבוהה תשעה וכל שהוא. ובפירוש אמרנו לעיל פ"א, שו' 44, ובמקבילות, שכל שהוא נמוך מעשרה רואין אותו כאילו הוא פתח. ועיין ברש"י ע"ז א' ד"ה וצידו ובתוספות שם ד"ה כותל.<br>ולפיכך קרוב לוודאי בעיני שאף לפנינו צ"ל: ואין [רצו] מערבין אחד. ושיבוש כזה גם בירושלמי ספ"ו ובמקבילה, עיין מ"ש בירושלמי כפשוטו, עמ' 325, ועיי"ש, סוף עמ' 315. ועיין גם להלן פ"ח, שו' 4, ד"ה וקבעו בה, ומש"ש. ועל אין=אם, עיין מ"ש לעיל שבת פי"ג, שו' 2, ד"ה ואם צריך.
<small>41-42.</small> <b>ומיעטה באבנים ובכפתים ובסולם הצורי וכו'. </b>רוקח הנ"ל. ועיין מ"ש על כל הברייתא לעיל פ"ו, שו' 46 ואילך. 
<small>42-43.</small> <b>וקבעו בה מערבין שנים וכו'. </b>כ"ה בד, בכי"ע, בכי"ל וברוקח הנ"ל. ובכי"ו בטעות בכל מקום עד סוף הברייתא: מעברין וכו' (במקום "מערבין"). 
<small>43.</small> <b>פחות מיכן מערבין אחד וכו'. </b>וכ"ה בד. והנכון הוא בכי"ע ובכי"ל: מערבין שנים, ואין מערבין אחד, והכוונה לנסר שהיה פחות מארבעה. ולפנינו אשגרה מלעיל פ"ו סהט"ז, שו' 53. 

Halakhah 11

<small>44.</small> <b>היתה רחבה מראשה אחד וכו'. </b>כלומר, חלון, אעפ"י שיש בארכה יותר מד' טפחים, ויש בריבועה ששה עשר טפחים צריך להרחיב את מקום הצר כדי שיהא בכל מקום לכל הפחות ארבעה טפחים, אם רוצים לערב אחד. וכסיגנון זה לעיל פ"ו הכ"ו, שו' 89 (לעניין אחר). 

Halakhah 12

<small>45.</small> <b>חלון שהוא ארבעה על ארבעה וכו'. </b>רוקח הנ"ל, מאירי ע"ו ב' (109 ע"ב), מגיד משנה פ"ג מה' עירובין סה"א (בשם הרשב"א). 
<small>45-46.</small> <b>עושה לה סריגית ומבטלה. </b>בכי"ע: אם עשה לו סריגות ביטלה. וכ"ה ברוקח הנ"ל. ובכי"ל: עשו לה סריגות וכו'. וכ"ה במ"מ בשם הרשב"א הנ"ל. ובעבודת הקודש להרשב"א בית א' רש"ד, כ' ע"ב: חלון ארבעה על ארבעה שעשו לה סריגות בטלוה וכו'. ובמאירי הנ"ל: ובתוספתא אמרו חלון ארבעה על ארבעה עשו לה סריגות <b>סריגות</b> בטלה. ובירושלמי רפ"ז: הסריגים ממעטים בה לעניין שבת, אבל לעניין חזקות אין ממעטין בה. ובאהלות פ"ח מ"ד: אלו חוצצים ולא מביאין וכו', והסריגות שבחלונות. כלומר, שאין הנקבים שבהם מצטרפין לפותח טפח, ואף לפנינו אין מצטרפין לארבעה טפחים.<br>אבל בד: עושה לה <b>מורבית</b> ומבטלה. ולא מצאתי חבר לגירסא זו. ושמא מורבית היא מורפית, רפפה, עיין מ"ש בתס"ר ח"ג, עמ' 137, והיא רפפה היא סריגה. ומסתבר שצ"ל: סורגית.
<small>46-47.</small> <b>כיוצא בו מי שהיו לו חנויות פתוחות לרשות הרבים ופתוחות לחצירו וכו'. </b>הברייתא קשה מאד, ומן קושי אנן פתרין לה ש"כיוצא בו" כוונתו שפחות מארבעה כסתום. ופירושה שאם היו לו חנויות עומדות בשורה אחת, והן פתוחות לרשות הרבים (ונקטו כן מפני שאין בין החנויות אלא דבר מועט, והרי אין דרך בני אדם להכנס לחנות ממקום שאין בו ארבעה טפחים) ופתוחות מאחוריהן גם לחצירו וכו'. והברייתא נקטה "ופתוחות לחצירו" משום סיפא, במקום שלא עירבו, עיין מ"ש להלן. ובין החנויות היו חלונות שאפשר היה לטלטל מחנות לחנות דרך הבינים. 
<small>47.</small> <b>אם אין שם אלא דבר מועט מביא ומטלטל מזו לזו. </b>כלומר, אם אין בין החנויות אלא דבר מועט, כלומר, פחות מכדי מקום, פחות מד' טפחים, הרי יש כאן מקום פטור, ולא עוד אלא שהוא מקום הגדור משלש רוחותיו (מחיצת חצירו, ושתי החנויות) הפתוח לר"ה בפחות מד' טפחים, ומותר להביא (להוציא) סחורה מן החנות לחנות האחרת ולטלטל דרך מקום זה, עיין ירושלמי פ"א ה"ב, י"ט ע"א (ומ"ש לעיל פ"א ה"ג הערה 22), בבלי י"ב א'. ועיין ר"מ פי"ז מה' שבת ה"ח וה"ט ובמ"מ שם. 
<small>47-48.</small> <b>היתה חצר ובה דיורין וכו'. </b>ואם לא עירבו נמצא שבין החנויות מפולש מצדו אחד לחצר שאינה מעורבת, ואסור לטלטל בו. ואע"ג שהוא מקום פטור, מ"מ מכיוון שהוא מוקף כולו רשות היחיד (החנויות, החצר, והכניסה בפחות מארבעה), אין מקום פטור ברשות היחיד, עיין בבלי שבת ד' ב', ז' סע"ב ובראשונים שם, ועיין מ"ש הרב המגיד בפי"ד מה' שבת ה"ז. ולשיטה זו מסתבר שאסור להוציא מן הבית לחצר שלא עירבה אפילו למקום פטור שבה.<sup class="footnote-marker">11</sup><i class="footnote">ועיין בירושלמי פ"ז ה"ב, כ"ד ע"ב, ובבבלי ע"ז רע"א. אבל שם מדברים בכותל גבוה עשרה שבין שתי חצירות, שהן שתי רשויות מיוחדות, ומקום הפטור בטל לגביהן.</i> אבל ברש"י פ"ג ב' ד"ה היינו ובריטב"א שם מפורש להפך. ושמא הם סוברים שאף ברשות היחיד צריך מקום ד', כשיטת כמה מן הראשונים.<br>ולפ"ז מובן למה נקטה התוספתא לעיל שהחנויות פתוחות לחצירו, מפני שבכגון דא צריך לערב עם בני החצר, ויש כאן רשות אחת שתופסת אף את בין החנויות, אבל אם לא היתה החנות פתוחה לחצר, הרי אינו יכול לערב עמהם דרך החלונות של הבינים, משום שאין שם ארבעה טפחים, ודין בין החנויות כמקום פטור שבין שתי רשויות ששתיהן מותרין בו (עיין לעיל פ"ו, שו' 78–79, ומש"ש), ואפילו אם לא עירבו בני החצר מותר לו להוציא מחנות לחנות. אבל בכל זה עדיין יש כאן דוחק על גבי דוחק. וצע"ג לפרשה.

Halakhah 13

<small>48.</small> <b>אחד חלון שבין שני בתים וכו'. </b>רש"י צ"ה א' ד"ה יתר, תוספ' שבת ו' א' ד"ה יתר,<sup class="footnote-marker">12</sup><i class="footnote">ושם: הכי מיתניא בתוספתא פרק ז' דעירובין, כחילוק הפרקים שלפנינו.</i> רשב"א שם ו' סע"א. ועיין תוספות עירובין ו' א' ד"ה יתר.<br>ובירושלמי רפ"ז, כ"ד ע"א: בעון קומי ר' אבא היך מה דאת אמר בחלון שבין שתי חצירות, ודכוותה בחלון שבין שני בתים? אמר לון אין, ודכוותה בחלון שבין שני גנים (צ"ל: גגות, כגירסת הרוקח)? אמר לון אין. ועיין במה"פ שם ד"ה ודכוותה וברוקח סי' קמ"ה, ומ"ש בירושלמי כפשוטו, עמ' 326.<br>ובבבלי ע"ו ב': אמר רב נחמן לא שנו אלא חלון שבין ב' חצירות, אבל חלון שבין ב' בתים, אפילו למעלה מעשרה נמי, אם רצו לערב מערבין אחד, מאי טעמא, ביתא כמאן דמלי דמי.<sup class="footnote-marker">13</sup><i class="footnote">פירש"י ד"ה לול: והוה כמאן דלא גבוה עשרה. ובשבת ו' א': דבר סתום מכל צד, הוי כמלא חפצים עד גגו. ורבינו יהונתן, הרשב"א בעבודת הקודש והמאירי פירשו מפני שבבית מצויים כלים גבוהים שיוכל לעלות עליהם. ועיין מ"ש בגאון יעקב ע"ו ב' ד"ה ביתא. ועיין מ"ש להלן בפנים.</i> איתיביה רבא לרב נחמן אחד לי חלון שבין ב' חצירות, ואחד לי חלון שבין ב' בתים וכו', תרגומא אחצירות, והא אחד לי קתני ? תרגומא אד' על ד'. ולפי מסקנא זו אין מדברים בבבא זו על גובה עשרה טפחים, אלא על רוחב ארבעה גרידא, ובכולם לא איכפת לנו אם החלון גבוהה יותר מעשרה.<br>אבל בעבודת הקודש להרשב"א ריש שער ד', כ' ע"ב כתב: ואחד חלון שבין שתי חצרות, ואחד חלון שבין שתי עליות, ואחד חלון שבין שני חדרים, כלן צריכין שיהו ארבעה על ארבעה <b>בתוך עשרה</b>, חלון שבין שני בתים צריך שיהא ארבעה על ארבעה, ואין מדקדקין בו שיהא תוך עשרה וכו', לפי שהבתים משתמשים בהן בכלים גדולין, ורואין אותן כמלאים כלים. וקשה מאד להבין לפי סברא זו את ההבדל בין בתים ובין עליות וחדרים. ושמא כיוון רבינו שבבית שלם לא יתכן שלא יהיו שם כלים גבוהים, אבל בעליה ובחדר בודד לא אמרינן כן. ועיין דק"ס, עמ' 303, הערה י', וצ"ע.
<small>49.</small> <b>ואחד חלון שבין שתי עליות. </b>בכי"ע וברשב"א שבת הנ"ל ליתא (אבל שם ליתא גם ואחד חלון שבין שתי גגות, ואפשר שרבינו קיצר). אבל ישנו בד, בכי"ל ובבבלי הנ"ל. 
<small>49-50.</small> <b>ואחד חלון שבין שתי גגות. </b>ואפילו לר"מ במשנתנו רפ"ט, כשגג אחד גבוה מחבירו עשרה טפחים אסור לטלטל מגג לגג, ומותר לערב דרך חלון רחב ארבעה. 
<small>50.</small> <b>ואחד חלון שבין שני דיורין. </b>בבבלי הנ"ל: שבין שני חדרין. אבל בד' שלוניקי שם כלפנינו, וכן כנראה היתה הגירסא לפני הר"ח. והיא היא. 
<small>50-51.</small> <b>וגשרים ונפשות ורשות הרבים המקורה מטלטלין תחתיהן בשבת דברי ר' יהודה וכו'. </b>בבא זו אינה עניין לשלפניה, והיא נסמכה למשנתנו ספ"ט: הבונה עליה על גבי שני בתים, וכן גשרים המפולשין, מטלטלין תחתיהן בשבת דברי ר' יהודה, וחכמים אוסרין. והברייתא שלפנינו הובאה ברש"י, בתוספות וברשב"א הנ"ל, אלא שברש"י ובתוספות קצרו והשמיטו "וחכמים אוסרין". וברוקח סוף סי' צ"ד: בתוספתא רשות הרבים מקורה אסרו חכמים לטלטל תחתיה. ובגליוני הש"ס להגר"י ענגיל כ"ה א' הביא את הרוקח והוסיף: וצע"ק דבכל הסוגיות דפי תקרה כו' לא מייתי הש"ס כלל לתוספתא הנ"ל, דמוכחא דלא אמרי' פי תקרה יורד וסותם וכו'. ודבריו צ"ע, שהרי רשות הרבים מקורה שכאן מקביל לעלייה על גבי שני בתים (פירש"י: בשני צדי רשות הרבים) שבמשנתנו. וחכמים אוסרים, מפני שהם סוברים שאין אנו אומרים פי תקרה יורד וסותם, עיין בירושלמי ספ"ט, פ"א ה"א, י"ח ע"ב, פ"ב ה"ד, כ' ע"ב, שבת פט"ז ה"ב, ט"ו סע"ג (ומ"ש בירושלמי כפשוטו, עמ' 353), ובבלי בסוגיין צ"ה א'. וכנראה שהרב פירש שרשות הרבים מקורה פירושה שאין לה כתלים כלל, והקירוי הוא על ארבעה עמודים, דומיא דמרתפות שהזכיר ברוקח, שאין להם כתלים, ואף בזה מתיר ר' יהודה. ועיין היטב בירושלמי ספ"ט, כ"ה ע"ד. 
<small>51-52.</small> <b>יתר על כן אמ' ר' יהודה וכו'. </b>כלומר, ולא זו בלבד שמטלטלין ברשות הרבים מקורה, אלא אפילו באינה מקורה. עיין בבלי שבת ו' א', קי"ז א', עירובין ו' א', י"ב ב', כ"ב א', נ"ט ב', צ"ה א', ובפירש"י שם. 
<small>52.</small> <b>שתי חצרות זו כנגד זו ברשות הרבים נותנין לחי מיכן וכו'. </b>בבבלי הנ"ל: שני בתים משני צידי רשות הרבים וכו'. ובתוספות ו' רע"ב: שני בתים, פי' שתי חצירות וכו', ובתוספתא גרסי' בהדיא ב' חצירות.<br>ובירושלמי פ"א ה"א, י"ח ע"ד, פ"ב ה"ד, כ' ע"ב, פ"ה ה"ה, כ"ב ע"ד: תני ר' חייה כיצד מתירין רשות הרבים ר' יודה אומר לחי מיכן ולחי מיכן, וקורה מיכן וקורה מיכן וכו'. ועיין בירושלמי פ"ב הנ"ל וספ"ט ובבלי ו' ב' ובתוספות שם ד"ה וכי ומ"ש בגאון יעקב שם. ועיין לעיל פ"ה ה"ד, שו' 12, ובבבלי נ"ט ב' העמידוה כר' יהודה, עיין מ"ש לעיל פ"ה הנ"ל ד"ה נותן.
<small>53.</small> <b>ומערבין ונושאין ונותנין באמצע. </b>בירושלמי ובבבלי הנ"ל ליתא, אבל ישנו לעיל פ"ה הנ"ל, וכבר הבאתי שם בשם הרמב"ן שהפירוש הוא שמערבין פירושו משתתפין במבוי. 
<small>53-54.</small> <b>וחכמים אומ' אין מערבין רשות הרבים בכך. </b>וכ"ה בבבלי הנ"ל. ובירושלמי הנ"ל: וחכמים אומרי' לחי וקורה מיכן ועושה צורת פתח מיכן. ועיי"ש בהמשך הירושלמי פ"א הנ"ל, ובבבלי ו' ב' ומ"ש לעיל, שו' 52, ד"ה ובירושלמי. 
<small>54.</small> <b>מודין חכמים לר' יהודה במעשה גינסר וכו'. </b>בבא זו לא הובאה בירושלמי ובבבלי ובראשונים. 
<small>54-55.</small> <b>שזה פותח דלת קרפיפו וסותם רשות הרבים וכו'. </b>כנראה, שבין הבתים (או לפני הבתים) היו שם קרפיפים רחבים, וכשהיו פותחים את דלת הקרפיף היה נסתם כל רוחב רשות הרבים. ומסתבר שביום היה הקרפיף פתוח, והיו סוגרים אותו בלילה ופותחים אותו ביום, עיין להלן. 
<small>56.</small> <b>שמערבין ונושאין ונותנין באמצע. </b>כלומר, משתתפין במבואות מערב שבת, והרי כשקידש היום היו עדיין הקרפיפות פתוחים, ואין כאן רשות הרבים, עיין מ"ש לעיל, שו' 53, ד"ה ומערבין. ועיין מ"ש לעיל בסמוך. ומכאן מוכח שמותר לכתחילה לפתוח את הדלתות (עיין מ"ש להלן), ומ"ש להלן שכל מחיצה וכו', אינה אלא פיסקא מלעיל שבת פ"י הט"ו. ועיין בשו"ת אבני נזר או"ח ח"א סי' רע"ז, ולעיל שם סי' רע"ב ס"ק י"א. 
<small>56-57.</small> <b>שכל מחיצה שנעשת בשבת בין אנוסין וכו'. </b>מכאן מוכח שאפילו חזרו ופתחו את דלתות הקרפיף ביום הותר הטלטול. ואעפ"י שאמרו בבבלי שבת ק"א ב' שאם עשו את המחיצה במזיד אסורים לטלטל, שאני הכא שיש כאן היתר גמור, שהרי לא אסרו על בן אדם לפתח את דלתות חצירו, אעפ"י שע"י כך הוא עושה רשות היחיד, עיין מ"ש לעיל שבת פ"א ה"ו, שו' 15, ד"ה וכל זמן, ובהערה 21 שם. ועיין מ"ש לעיל שבת פ"י הט"ו, שו' 45, ד"ה מחצלות ואילך, ובמעשה שלפנינו כולם יודו שאינו שייך כאן שבת שהותרה הותרה, שהרי יש כאן רשות הרבים דאורייתא. ועיין מ"ש בשבת שם, שו' 46, ד"ה בין, ושו' 47, ד"ה שכל. 
<small>57-58.</small> <b>החזירו פתחים למקומן חזרו לאיסורן. </b>ואעפ"י שלשיטת כמה מן הראשונים אין צורך בנעילת דלתות ממש, אלא כיוון שראויות להנעל שפיר דמי, כפי שמוכח מפשטות הסוגיא בעירובין ו' ב' ומן המקבילה בירושלמי פ"א ה"א, י"ח ע"ד (עיין במאירי ובגאון יעקב ו' ב'), שאני כאן שהדלתות נעשו לסתימת הקרפף ולא לסתימת רשות הרבים, וכשמחזיר אותן למקומן אין ברשות הרבים אפילו היכר דלת, ופשיטא שכ"ע יודו בזה שהיא נעשית רשות הרבים. (גאון יעקב ו' א'). 
<small>58.</small> <b>חצר שגגותיה מבוצרין כל אחד ואחד רשות לעצמו. </b>גג מבוצר פירושו שהוא מוקף מכל רוחותיו באויר חצר, כלומר, שהוא כולו בתוך אויר מחיצות החצר, ועיין הלשון במשנת נגעים פ"א מ"ה. וכן פירושו בירושלמי מעשרות פ"ג ה"ג (ד"ו רה"ז), נ' ע"ד, ופסחים פ"ז הי"ב, ל"ה ע"ב.<sup class="footnote-marker">14</sup><i class="footnote">המפרשים שם פירשוהו ע"פ הבבלי (פסחים פ"ו א'), ואי אפשר להכניס את פירוש הבבלי לתוך לשון הירושלמי. ועיין מ"ש בירושלמי כפשוטו, עמ' 494 ואילך. ודבריי שם צריכים תיקון במקצת.</i> וכן פירושו אף בירושלמי שבועות רפ"ח, ל"ח ע"ב.<sup class="footnote-marker">15</sup><i class="footnote">במכילתא דרשב"י משפטים כ"ב, ו', עמ' 200: וגנב מבית האיש ולא מראש גגו, מגיד שאם לא שימר כדרך השומרים חייב. ועליה אמר ר' אלעזר (בירושלמי שבועות שם) שמדברים בגג שאינו מבוצר, אבל בגג מבוצר, כלומר, שהוא באויר מחיצות החצר, כבית הוא, שכן היה דרכם להחזיק את הכלים שלהם בחצרות הסגורות. ועיין בתוספתא ב"מ פ"ח הי"ד ובירושלמי שם פ"ג סהי"א, ט' ע"ב.</i> וגג שאינו מבוצר הוא גג של בית שחזיתו היא לרשות הרבים, ואפשר לעלות על הגג מרשות הרבים. ולפנינו הכוונה לגגות של בתים העומדים בפנים החצר והם מוקפים אויר מכל רוח, ואי אפשר לטלטל מגג לגג אלא דרך החצר, הרי בזה אף ר' מאיר מודה שכל גג הוא רשות לעצמו. ובמשנתנו רפ"ט: כל גגות העיר רשות אחת, ובלבד שלא יהא גג גבוה (כלומר, מחבירו) עשרה, או נמוך עשרה, דברי ר' מאיר. ופירשו בבבלי פ"ט א' שמחמת חשש כתוף בתל גבוה עשרה בר"ה גזר ר' מאיר בגג גבוה מחבירו עשרה. אבל בירושלמי לא נתנו כלל טעם לתנאי שהתנה ר' מאיר בגג. וכנראה שהם פירשו שלא אמר ר' מאיר שכל הגגות הן רשות אחת אלא כשהם רצופים אחד לשני, אבל לא כשהרשויות חלוקות מלמעלה. ועיין ברש"י פ"ט א' ד"ה מאי לאו. וגג מבוצר שהוא מוקף אויר מכל צד, דינו כגג שהוא גבוה מחבירו עשרה. ועיין רש"י פ"ט סע"א ד"ה במחיצות הניכרות (לעניין אחר). ועיין מ"ש להלן. ועיין להלן רפ"ח ומש"ש. 

Halakhah 14

<small>59.</small> <b>כל גגות העיר רשות אחת וכו'. </b>בבלי צ"א א'. וכאן מדברים בגגות שאינם מבוצרים אלא רצופים אחד לשני (עיין מ"ש לעיל בסמוך), ואסור לטלטל מהן לחצר ומחצר להן, אבל מותר לטלטל מגג לגג את הכלים ששבתו בתוך הגג. עיין בירושלמי רפ"ט, וכפירושו הנכון של בעל נועם ירושלמי שם. 
<small>60.</small> <b>וכולן ששבתו בחצר מותרין ליטלטל בחצר וכו'. </b>כלומר, באותה חצר עצמה, עיין מ"ש לעיל פ"ה, שו' 65, ד"ה כלים, ומ"ש להלן, שו' 66–67, ד"ה לא אם. ועיין בבלי פ"ט א', ולבבלי שיטה אחרת בזה. 
<small>60-61.</small> <b>ושבגגות מותרין ליטלטל בגגות. </b>בבבלי הנ"ל מוסיף: ובלבד שלא יהא גג גבוה י', או נמוך י'. וכ"ה במשנתנו רפ"ט, עיין מ"ש לעיל, שו' 58, ד"ה חצר. 
<small>61.</small> <b>כל אחד רשות לעצמו. </b>בבבלי הנ"ל מסיים: ואין מטלטלין בו אלא בארבע. ומביא מכאן ראייה לרב שאמר (פ"ט א') שאין מטלטלין אפילו באותו גג אלא בד' אמות, מפני שאין המחיצות ניכרות, ואין אומרים בכגון דא גוד אסיק מחיצתא. אבל עיין בירושלמי הנ"ל ובנועם ירושלמי שם. 
<small>61-62.</small> <b>אמ' להם ר' מאיר אי אתם מודים וכו'. </b>ירושלמי פ"ט ה"א, כ"ה ע"ג. 
<small>63-64.</small> <b>וכולן ששבתו בחצר מותרין ליטלטל בחצר, מה נשתנה גג מחצר. </b>כלומר, הרי אתם מודים שמותר לטלטל כלים ששבתו בחצר שלא עירבה, ואעפ"י שיש בה רשות לכמה דיורין, ולמה אתם אוסרים לטלטל מגג לגג. 
<small>64-65.</small> <b>בחצר שאין תחתיה דיורין, תאמר בגגות<sup class="footnote-marker">16</sup><i class="footnote">עיין בשנו"ס, ופשיטא שאין לקבוע בדיוק את ההשמטה בכי"י, ואפשר שנשמט בשו' 64–65 "תחתיה דיורין, תאמר בגגות שיש".</i> שיש תחתיהן דיורין וכו'. </b>כלומר, והדיורין מחלקין את הרשויות. ובירושלמי הנ"ל: בחצר שאין לה דיורין למטה וכו'. והיא היא. 
<small>65-66.</small> <b>אף חצר פעמים שיש תחתיה דיורין. </b>כלומר שיש דיורין במערות, ואתם מודים שמותר לטלטל בכל החצר אעפ"י שלא עירבה, ואין הדיורין שלמטה אוסרין עליהם. ובירושלמי הנ"ל: הרי שהיתה החצר למעלה מן הגג מהו? כלומר אם הבית היה בנוי במורד, וגג החצר שוה לגג הבית, אף אתם מודים שמותר לטלטל מאחד לשני, והכל נחשב כחצר אחת שלא עירבה שמותר לטלטל בה כלים ששבתו בתוכה.<sup class="footnote-marker">17</sup><i class="footnote">ועיין מ"ש לעיל פ"ה, שו' 67, ד"ה שכל זמן וד"ה ברם בעניין עירבו הבתים עם החצר.</i> 
<small>66-67.</small> <b>אם אמרת בחצר שאין כל אחד ואחד מכיר את שלו וכו'. </b>מכאן מוכח שאף החכמים לא התירו לטלטל אלא באותה חצר עצמה, אבל לא מחצר לחצר, שאם לא כן אין כאן תשובה לדברי ר' מאיר. ועיין מ"ש לעיל פ"ה הכ"ד, שו' 65, ד"ה כלים. ובירושלמי הנ"ל: שאין כל אחד מכיר את מקומו. ובבבלי לא הובא הויכוח כלל, מפני שלשיטת הבבלי מתירים החכמים לטלטל מחצר לחצר, ולא אסרו אלא מגג לגג. שדינו כמו מבית לבית.<sup class="footnote-marker">18</sup><i class="footnote">עיין בבלי פ"ט ב', צ"א א' ורש"י שם. וכבר הראינו לעיל פ"ח, שו' 65, שבירושלמי מוכח שלחכמים אסור לטלטל מחצר לגג, והוא הדין מחצר לחצר, כפי שמוכח בתוספתא כאן. ולר' מאיר מותר לטלטל אף מחצר לחצר אם יש ביניהן פתח שיכולות לערב אחת, עיין מ"ש להלן פ"ח, שו' 1–2. ואם אינן יכולות לערב אחת דינן כגגות מבוצרין שאין מטלטלין מאחד לשני, עיין לעיל, שו' 58, ומש"ש. ועיין בלשון הטור או"ח ריש סי' שע"ב ובנו"כ שם, ומ"ש בס' עצי אלמוגים, ק"ז ע"א, וברור שאינו עניין לכאן, ופסק כשיטת הבבלי.</i> 
<small>67-68.</small> <b>הרי שהיתה חלוקה, או שהיתה עשויה פסיפס וכו'. </b>בירושלמי הנ"ל: הרי שהיתה החצר חלוקה בפסיסיות<sup class="footnote-marker">19</sup><i class="footnote">צ"ל: בפסיפס, כמו שמעתיק בשם הירושלמי בתוספות רי"ד מהדורא תליתאה פ"ט א'.</i> מהו. והיא היא, והכוונה בתוספתא היא שאם היתה החצר חלוקה בנסרים (שהפרוץ מרובה על העומד, או נמוכים מעשרה), או שהיתה עשויה פסיפס, כלומר, רצופה באבנים צבועות קטנות, וכל אחד היה מכיר את חלקו על פי הצבע, ומכל מקום כולה נחשבת חצר אחת,<sup class="footnote-marker">20</sup><i class="footnote">בנדרים רפ"ה: השותפין שנדרו הנייה זה מזה אסורין ליכנס לחצר. ר' אליעזר בן יעקב אומר זה נכנס לתוך שלו, וזה נכנס לתוך שלו. ובירושלמי שם, ל"ט ע"א: אם היתה חלוקה פסיפס אף רבנין מודיי, כלומר, שכל אחד מהם נכנס לתוך שלו, ועיין בפ"מ שם. ומכאן שאין הפסיפס אלא סימן בעלמא לייחד את השימוש לכל אחד, אבל עצם השותפות לא נתבטלה.</i> ועיין בלשון המשנה במדות פ"א מ"ו, פ"ב מ"ו ופ"ד מ"ה. 
<small>68-69.</small> <b>אמ' ר' שמעון בן לעזר עד כאן היתה תשובה. </b>וכן בירושלמי סתם (ולא נזכר שם ר' שמעון בן אלעזר), וכס"ז במשנתנו סוף מכשירין: עד כאן היתה תשובה. אמר ר' שמעון מכאן ואילך היינו משיבין לפניו וכו'. ובירושלמי הנ"ל מוסיף: אמר ר' יוסי בי ר' בון מיכן והילך היו משיבין לפניו וכו', לא אם אמרת בחצר שאין<sup class="footnote-marker">21</sup><i class="footnote">כ"ה בכי"ל ובתוספ' רי"ד הנ"ל (לעיל הע' 19). וכן הגיה בנוע"י מדעתו. והמגיה בד"ו, מחק בטעות את המלה "שאין", ותלה בין השורות שי"ן, כלומר, קרי: שמחיצותיה.</i> מחיצותיה עולות עמה, תאמר בגג שמחיצותיו<sup class="footnote-marker">22</sup><i class="footnote">כ"ה בכי"ל ובתוספ' רי"ד הנ"ל. והמגיה הנ"ל קלקל.</i> עולות עמו.<sup class="footnote-marker">23</sup><i class="footnote">כלומר, זו היא תשובה למה שהשיב ר' מאיר לעיל שהרי אף בחצר פעמים שיש תחתיה דיורין. וע"ז השיב מי שהשיב, שבכגון דא אין המחיצות עולות למעלה והכל חצר אחת, אבל בגג אנו אומרים גוד אסיק מחיצאתא, או "רואין את המחיצות כאילו הן עולות" בלשון הירושלמי (עיין ירושלמי שבת פי"א ה"ה, י"ג ע"ב, ומ"ש בירושלמי כפשוטו, עמ' 172). ונראה שלעניין זה מכוונים דברי ר' שמעון בן אלעזר שלפנינו: עד כאן היתה תשובה, משום שאמרו להלן סנהדרין פ"ז ה"ו: גמר דבריו אין רשאי להשיב. אבל להלן שם: נסתלק העיקר, נעשה טפילה עיקר, כלומר, שמותר לאחרים לסייע למשיב שנסתלק, עיין מ"ש בתס"ר ח"ב, עמ' 158. ומכאן ואילך היו משיבים אחרים. וכן הפירוש גם במשנת מכשירין שהבאנו בפנים, שהיו שם שלש תשובות, ואמרו בתוספתא סנהדרין הנ"ל: לא ישיב את חבירו יותר משלש תשובות, ולפיכך לא נתווכחו יותר באותה שעה, אבל אח"כ השיבו תשובה אחרת.</i> והוה מימר לון אוף אנא אית לי עמוק כגובה. כלומר, כשם שבגובה אתם אומרים מחיצות עולות אף בעומק (כשיש דיורין למטה) אנא סבור מחיצות עולות. ור"מ סובר שאף בחצירות מטלטלין מחצר לחצר, אם הם יכולים לערב כאחת, ואין הרשויות מובדלות, עיין לעיל סהי"ג, שו' 58, ולהלן רפ"ח. 
<small>69-70.</small> <b>ר' שמעון או' הגג והמרפסת החצר והאכסדרה וכו'. </b>עיין במשנתנו פ"ט מ"א, בבלי צ"א ב' ולעיל פ"ה, שו' 65, ומש"ש. ומכאן ואילך מתחיל קטע מן הגניזה בכ"י קנטבריא (=קג"נ) ושם: סל' פר' ז' (כחילוק הפרקים לפנינו). 

Chapter 8



Halakhah 1

<small>1-2.</small> <b>שתי חצרות אחת פתוחה לצפון ואחת פתוחה לדרום וגגותיהן שוין, הגגות רשות לעצמן והחצרות כל אחת ואחת רשות לעצמה. </b>ברייתא זו מדברי ר' מאיר היא, ופירושה שאם אין בין שתי החצרות פתח, ואינן יכולות לערב כאחת, והן רשויות מובדלות, אלא שהבתים של כל חצר וחצר הם רצופים, וגגותיהם רצופים, הרי כל חצר וחצר רשות מובדלת לעצמה, ואין מטלטלין מן האחת לשניה אפילו כלים ששבתו בחצר. אבל הגגות הרי הן רצופים ומחוברים אחד לשני, וכולם רשות אחת היא, ומטלטלין מן האחד לשני, כשיטתו לעיל. אבל החכמים סוברים שאפילו אם החצרות יכולות לערב כאחת אין מטלטלין מאחת לשניה,<sup class="footnote-marker">1</sup><i class="footnote">אפילו דרך חורים, ומכל שכן דרך הכותל. ולשיטת הבבלי פ"ט א' דרך הכותל גרידא אסור, עיי"ש.</i> ואין הבדל בין חצרות וגגות, עיין מ"ש לעיל פ"ז, שו' 66–67, ד"ה לא אם אמרת. ור' מאיר לא השיב להם שם אלא לפי שיטתם, שהרי אין משיבין את האדם אלא לפי מדותיו, כמפורש להלן סנהדרין פ"ז ה"ו, עיין מ"ש בתס"ר ח"ב, עמ' 158. 
<small>2-3.</small> <b>היתה אחת מהן גבוהה עשרה טפחים ומעטה וכו'. </b>וכ"ה בד, כי"ע וכי"ל. ופירושה שבשתי חצרות כגון דא אינן יכולות לערב כאחת, וממילא אסור לטלטל מזו לזו אפילו כלים ששבתו בחצר לדעת ר' מאיר הנ"ל. אבל אם מעטה וכו', הרי הן כשתי חצרות שיש פתח ביניהן, והן יכולות לערב כאחת, וכחצר אחת היא, ומטלטלין מזו לזו כלים ששבתו בחצר, עיין מ"ש לעיל.<br>אבל בקג"נ: היתה אחת מהן פתוחה לרשות הרבים ומיעטה וכו'. ושמא צ"ל: פחותה לרשות חבירו וכו', כלומר, שנפחתה הקרקע, ונמצאת נמוכה מרשות חבירו עשרה טפחים וכו', ודוחק.
<small>3.</small> <b>ומעטה באבנים ובכפתים ובסולם הצורי וכו'. </b>בערוך ערך כפת (האחרון): בסוף תוספת עירובין ומיעטה באבנים ובכפיתים ובסולם <b>המצרי</b>. ועיין מ"ש לעיל פ"ו הט"ו, שו' 46 ואילך. 
<small>4-5.</small> <b>וקבעו בה מערבין שנים ואם רצו מערבין אחד. </b>וכ"ה בד, בכי"ל (אלא ששם נשמטה בסוף השורה המלה "אחד") ובקג"נ. אבל בכי"ע: מערבין שנים ואין מערבין אחד, וברור שצ"ל: ואין [רצו] מערבין אחד, כפי שמוכח מן הסיפא גם בכי"ע. ועיין מ"ש לעיל פ"ז רה"י, שו' 40 ד"ה ולפיכך, ומ"ש לעיל פ"ו הנ"ל. 
<small>5.</small> <b>פחות מיכן מערבין שנים וכו'. </b>וכ"ה אף בכי"ע. והכוונה פחות מכאן בנסר, עיין לעיל פ"ו הנ"ל ומש"ש. ובקג"נ: מערבין אחד ואין מערבין שנים, וצ"ל: ואין [רצו] מערבין וכו'. ולפי גירסא זו הכוונה: היתה אחת מהן גבוהה פחות מעשרה טפחים.<sup class="footnote-marker">2</sup><i class="footnote">והסופר שראה שכתוב פעמיים רצופות "מערבין שנים ואין רצו מערבין אחת" תקן מה שתיקן. אבל באמת אין כאן קושי, ובבבא האחרונה חוזר לרישא.</i> 

Halakhah 2

<small>5-7.</small> <b>שתי גזוזטראות זו כנגד זו ברשות הרבים בין זו לזו ארבעה טפחים מערבין שנים ואין מערבין אחד. </b>וכ"ה בד, בכי"ע ובכי"ל. ובקג"נ: מערבין אחד ואין מערבין שנים. והסיפא חסרה שם, וברור שיש שם השמטה ע"י הדומות, וצ"ל שם כמו שהוא בד ובכי"ל.<br>ובמשנתנו פ"ז מ"ג-מ"ד: חריץ שבין שתי חצרות עמוק עשרה ורחב ארבעה מערבין שנים ואין מערבין אחד וכו', נתן עליו נסר שהוא רחב ארבעה טפחים, וכן שתי גזוזטראות זו כנגד זו, מערבין שנים ואם רצו מערבין אחד, פחות מכאן מערבין שנים ואין מערבין אחד. ופירש"י (ע"ח ב'): שתי גזוזטראות וכו' של שני דיורין, ונתן נסר רחב ד' כמין גשר מזו לזו הוי נמי פתח. ובתוספות שם ד"ה וכן: ומפרש ר"ת דלא איירי בנותן נסר מזו לזו, ודין חריץ נותן לגזוזטראות, דאם יש מזו לזו ד' מערבין שנים ואין מערבין אחד, כמו חריץ, אבל בפחות מד' רגיל לפסוע מזו לזו וכו', מש"ה כי ליכא ד' מזו לזו מערבין שנים, ואם רצו מערבין אחד וכו'. והנה בתוספתא כאן מפורש שבפחות מד' אפילו רצו אין מערבין אלא אחד, כדין חריץ ממש, וכן מוכח בירושלמי שם בסוגיין, כפי שהוכיח באליהו רבה או"ח סי' שע"ג ס"ק ג'. ועיין בס' עצי אלמוגים שם, קכ"ד ע"ב, ופירושו דחוק. ועיין גם בנוסח הרי"ף במשנה.<br>ובמ"מ פ"ג מה' עירובין הי"ד: וכתב הרשב"א ז"ל מכח התוספתא שאם אין ביניהם מרחק ד' אינו צריך נסר מזו לזו, אלא אף בלא נסר מערבין א' ואין מערבין ב', כל שהן זו כנגד זו. ועיין בעבודת הקודש להרשב"א שער ד' סי' א', כ' ע"ב.<br>ברם בחידושי הרשב"א ע"ח ב' מביא גם בשם ר"ת: פחות מיכן מערבין אחד <b>ואין מערבין שנים</b>, שאף הן מפסעין מזו לזו, כל זמן שאין רחוקות מזו לזו ארבעה וכו'. ועיין גם במאירי שם. וכן מביא מפורש בשם ר"ת בריטב"א שם, אלא שהוא מוסיף מעצמו: ויותר נראה לפי שיטת ר"ת ז"ל וכו', בשאין ביניהם ד' טפחים ואין שם נסר, כדין חריץ שיש בו ד' טפחים ונתן עליו נסר ד', שבשתיהם אם רצו מערבין שנים ואם רצו מערבין אחד, ואין אומר בזה דכיון שאין בין זה לזה ד' טפחים שמערבין אחד ולא שנים, כדין חריץ, דשאני הכא שהן גזוזטראות חלוקות, ובעיתא תשמישתייהו קצת וכו'. ולפ"ז הריטב"א הוא שפירש כן בשיטת ר"ת כדי ליישב את סיגנון המשנה, אבל ר"ת בעצמו לא חילק בין גזוזטרא וחריץ, ובשתיהן אם אין בהן רוחב ד' מערבין אחד ולא שנים. והריטב"א בעצמו מביא ראיה לשיטת ר"ת שהביאה מקודם מכאן, וכ"ה שם: "ובאמת כי כן הדין שנוי בתוספתא כדברי ר"ת ז"ל <b>ברוב הנוסחאות</b>, דתניא התם בפרק בתרא דמכילתין שתי גזוזטראות זו כנגד זו ואין בין זו לזו ד' טפחים מערבין שנים ואין מערבין אחד, יתר מכן מערבין א' ואין מערבין שנים ע"כ,<sup class="footnote-marker">3</sup><i class="footnote">ברור שצ"ל להפך, ברישא: מערבין אחד ואין מערבין שנים, ובסיפא: מערבין שנים ואין מערבין אחד.</i> הרי שדין גזוזטראות זו כנגד זו שאין ביניהן נסר כדין חריץ ממש שאין עליו נסר". ומכאן שדברי התוספות שלנו הנ"ל אינן מדברי ר"ת עצמו, אלא פירוש בשיטת ר"ת, ור"ת לא אמר אלא שנותן לגזוזטראות דין חריץ, כמו שמובא בקיצור באגודה פ"ז סי' פ', קנ"ו ע"ד, וכפי שמוכח מדברי הרשב"א והריטב"א הנ"ל. ועיין בישועות יעקב או"ח סי' שע"ג אות א'.
<small>7.</small> <b>פחות מכאן מערבין אחד ואין מערבין שנים. </b>כ"ה בד ובכי"ל, וכן תיקן הסופר בגליון כי"ע. ובכי"ו וכן בקג"נ יש כאן השמטה, עיין מ"ש לעיל. ובגוף כי"ע: פחות מיכן מערבין שנים ואין מערבין אחד. ומתוך דברי הריטב"א שהעתקנו לעיל מוכח שהיו לפניו נוסחאות שונות בבבא שלנו כאן. ושמא נשאר בכי"ע שריד של גירסא אחרת, והיינו: [קבע בהן נסר רחב ארבעה טפחים מערבין שנים, ואם רצו מערבין אחד]. פחות מיכן מערבין שנים וכו', כלומר, פחות מיכן בנסר. ועיין בירושלמי פ"ז ה"ד, כ"ד ע"ג. 

Halakhah 3

<small>8.</small> <b>שלש דיוטאות וכו'. </b>כלומר, שלש דירות, עיין לעיל ספ"ה, שו' 81 ומש"ש. והברייתא שלנו הובאה בר"מ פ"ד מה' עירובין הכ"ו, ובמגיד משנה ובמגדל עוז שם צויינה התוספתא. וכן הובאה כל הברייתא בעבוה"ק להרשב"א שער ג' (קרוב לסופו), י"ט ע"ב, ובמאירי פ"ז ב', 132 ע"ב. וברוקח סי' קס"ד: בפרק כיצד משתתפין (פ"ח מ"ח) ב' גזוזטראות זו למעלה מזו עשו לעליונה ולא עשו לתחתונה שתיהן אסורות עד שיערבו. בתוספתא אין מושיבין ב'<sup class="footnote-marker">4</sup><i class="footnote">צ"ל: אין מערבין, ויש שם שירבוב מן הבבא שלעיל, עיי"ש.</i> וג' גזוזטראות<sup class="footnote-marker">5</sup><i class="footnote">בכל הנוסחאות של התוספתא והראשונים הנ"ל כלפנינו, אבל גם בירושלמי שנביא להלן: שלש כצוצריות, מעין גירסת הרוקח בתוספתא.</i> זו למעלה מזו וכו'. ועיין מ"ש להלן. 
<b>זו למעלה מזו וכו'. </b>בד מוסיף: זו למעלה מזו וכו'. וכ"ה בקג"נ, בכי"ל וברשב"א הנ"ל. אבל בכי"ע ובשאר הראשונים הנ"ל כלפנינו. 
<small>9.</small> <b>לא ישלשל מן העליונה לתחתונה וכו'. </b>וכ"ה בד, בכי"ע, בר"מ, בעבוה"ק להרשב"א ובמאירי הנ"ל. וכן בירושלמי פ"ח ה"ח, כ"ה ע"ב: ותני כן שלש כצוצריות זו על גבי זו אסור להשתמש מן העליונה לתחתונה דרך האמצעית וכו'. אבל בקג"נ, כי"ל ורוקח הנ"ל: לא ישלשל מן התחתונה לעליונה דרך וכו'. ועיין מ"ש להלן, שו' 12, ד"ה ובירושלמי בשם מרכבת המשנה. 
<small>9-10.</small> <b>שאין משלשלין מרשות וכו'. </b>וכ"ה בכל הנוסחאות<sup class="footnote-marker">6</sup><i class="footnote">בקג"נ בט"ס ברורה: אין שמשלשלין.</i> ובראשונים הנ"ל. אבל בכי"ע: שאין מטלטלין וכו'. וכ"ה להלן, שו' 13, בכי"ו, ולעיל פ"ז סה"א, שו' 11, ולהלן סהי"ג, שו' 45. ובירושלמי הנ"ל: שאין משתמשין וכו'. 
<small>10.</small> <b>אבל משלשל הוא מן התחתונה לעליונה וכו'. </b>וכ"ה בד, בכי"ע, בקג"נ<sup class="footnote-marker">7</sup><i class="footnote">אלא ששם: מן העליונה התחתונה לעליונה, ונמחקה המלה "העליונה". ואפשר שהסופר היה צריך למחוק את המלה לעליונה, וצ"ל שם: מן העליונה לתחתונה, כגי' כי"ל, עיין מ"ש להלן בפנים.</i> וברוקח הנ"ל. וכן בירושלמי הנ"ל: אבל משתמש מן החצר לגג ואינו חושש. אבל בכי"ל: אבל משלשל הוא מן העליונה לתחתונה וכו'. וכ"ה בר"מ, בתוה"ב להרשב"א ובמאירי הנ"ל. ועיין מ"ש בהערה 7. 
<small>10-11.</small> <b>שלא כדרך אמצעית. </b>כלומר, משלשל חוצה לה, אעפ"י שהחפץ עובר בסמוך לה, אין אויר אוסר. ועיין מ"ש להלן מן הירושלמי. 

Halakhah 4

<small>11.</small> <b>משלשל אדם קדירה של בשר וכו'. </b>מאירי הנ"ל, אבל הר"מ והרשב"א בעבוה"ק הנ"ל השמיטוה. ולפי העניין כאן נראה שמדברים בבית שיש לו כמה דיוטות, כלעיל, והרוצה שלא יתקלקל הבשר מחום הבית בליל שבת, משלשל את הקדירה מחלון דירתו העליונה (שאין לה זיז), לזיז שבדיוטא התחתונה שלו. ואעפ"י שהקדירה עוברת באויר סמוך לדיוטא האמצעית של אחר, אין האויר אוסר לטלטל דרכו. ולכאורה חוזר כאן על הרישא, ולפיכך השמיטה הר"מ, כמו ששער בח"ד, עיין מ"ש להלן. 
<small>11-12.</small> <b>ונותנה על גבי זיז שרחוב ארבעה טפחים. </b>בירושלמי הנ"ל: משלשלין קדירת בשר מעל גבי זיז שגבוה עשרה ורחב ארבעה. ולפ"ז אפילו אם הזיז יוצא לרשות הרבים מותר, כמשנתנו פ"י מ"ד, ועיי"ש בבבלי צ"ח ב'. ואם הזיז רחב ארבעה נותנין עליו אפילו אוכלים שאפשר ללקט אותם אם נפלו, לשיטת הרשב"א בעבוה"ק שער ג' סי' ה', ט"ז רע"א. 
<small>12.</small> <b>היתה חלון באמצע שהיא ארבעה וכו'. </b>לפי הדוגמא של הרישא הרי אף כאן הכוונה שאם יש בין חלון הדיוטא העליונה לבין הזיז של דירתו התחתונה זיז שני (של הדיוטא השניה שהיא של אחר), והוא צריך להעביר את הקדירה דרך חלון (ארובה) של הזיז השני, אסור, מפני שמעביר דרך רשות אחרת. וכן פירש בח"ד, ויש לנו חזרה של הלכות הרישא. ואף כאן מדברים שהזיז האמצעי הוא רשות לעצמה, ואינו אוסר על התחתון, שהרי אינו משתמש בו, וכדברי הרשב"א בעבוה"ק ש"ג סי' ה', ט"ו ע"ב: היו שניהם (כלומר, שני הזיזים) רחבים ארבעה, זה משתמש בשלו וזה משתמש בשלו, למה הדבר דומה לבית ועליה של שנים.<br>ובירושלמי הנ"ל: אם היתה חלון בנתיים של ארבעה טפחים אסור, שאין משתמשין מרשות לרשות דרך רשות. וסבר הירושלמי מתחילה שהחלון בנתיים כוונתו שהיתה חלון בכותל למעלה מן הזיז התחתון, והיא אוסרת מפני שהקדירה עוברת סמוך לאויר החלון, ויש כאן סתירה בין הרישא להסיפא. ותירצו: ר' שמואל בר רב יצחק פתר לה בשוה. ועיין במרכבת המשנה פ"ד מה' עירובין הכ"ו שבאר לנכון את סוגיית הירושלמי, אלא שבאר את תירוץ ר' שמואל בר רב יצחק "בשוה ר"ל שהזיז שוה לחלון דה"ל חורי החלון וכו' ". אבל מלשון הירושלמי והתוספתא ברור שיש כאן טלטול מרשות שלו לרשות שלו דרך רשות אחרת. ברם בר"ח פ"ח א' מעתיק מן הירושלמי: פתר לה <b>בשבויה</b>. וכן כנראה היתה גם גירסת כי"ל, ונמחקה, והמגיה הוסיף בתוך השורות בשוה. וכנראה שיש כאן תאור לצורת החלון,<sup class="footnote-marker">8</sup><i class="footnote">שמא צ"ל בירושלמי: בשכובה (במקום "בשבויה"), כלומר שהחלון היתה שכובה (בגזוזטרא) ולא זקופה (בכותל).</i> והכוונה שהחלון היא בצורת ארובה וכדומה, וכמו שפירשנו בתוספתא.<br>ועיין בס' עצי אלמוגים סי' שע"ו, קמ"ו ע"ב ואילך, שהשיג על פירוש בעל מרכבת המשנה, ופירש אחרת, ופירושו דחוק מאד, והעיקר כפירוש בעל מרכבת המשנה, ואין מדברים כאן כלל לא ברישא ולא בסיפא שהאמצעי משתמש בתחתון.
<small>13.</small> <b>שאין מטלטלין מרשות וכו'. </b>וכ"ה בכי"ע. אבל בשאר נוסחאות ובמאירי הנ"ל: שאין משלשלין וכו'. ועיין מ"ש לעיל, שו' 9–10, ד"ה שאין משלשלין. 

Halakhah 5

<small>13-14.</small> <b>צנור המקלח לרשות הרבים אחד יין ואחד שמן וכו'. </b>עיין לעיל פ"ו הכ"ג, שו' 67, ומש"ש. 
<small>14.</small> <b>קולט בין ביד בין בכלי וכו'. </b>וכל הבבות כאן מדברים בגבוה עשרה, ולפיכך מותר להכניס לביתו, שהרי מכניס ממקום פטור לרשות היחיד, או מרשות היחיד (אם הצינור רחב ד') לרשות היחיד דרך מקום פטור. ועיין בתוספות צ"ט ב' ד"ה לא יעמוד. 
<small>15.</small> <b>היה עומד ברשות היחיד ופשט ידו לרשות הרבים וכו'. </b>עיין ירושלמי שבת פ"א ה"א, ב' ע"ג, ומ"ש בירושלמי כפשוטו, עמ' 12, ובבלי שם ג' ב' ומ"ש בחלקת בנימין שם. 
<small>16.</small> <b>ומוציאה ומכניסה אצלו. </b>לפי גירסא זו משמע שאפילו לכתחילה מוציא ומכניס למעלה מעשרה. ועיין בתוספות שבת ג' ב' ד"ה כאן, ומ"ש בחלקת בנימין שם, ויותר נראה שהמלה "ומוציאה" נשתרבבה כאן מן הסיפא. 
<b>היה עומד ברשות הרבים וכו'. </b>בכי"ע ובכי"ל יש כאן השמטה ע"י הדומות. 

Halakhah 6

<small>17-18.</small> <b>גמל שראשו ורובו בפנים אובסין אותו בפנים. </b>וכ"ה בבבלי ב' ב'. ופירשו בתוספות שם ד"ה אובסין, שאובסין לאו דווקא, אלא מלעיטין, שהרי אין אובסין את הגמל בשבת, כמפורש במשנת שבת פכ"ד מ"ג. וכן מפורש בירושלמי פ"י ה"ו, כ"ו ע"ב: תני גמל שראשו ורובו מבפנים <b>מלעיטין</b> אותו מבפנים. ועיין במאירי ב' ב' ובר"מ פט"ו מה' שבת ה"א. ובבבלי שם פירשו שמטעם גזירת הוצאת הכלי אתינן עלה, ודווקא בגמל<sup class="footnote-marker">9</sup><i class="footnote">שצוארו ארוך, ויש לחשוש שיעקם את ראשו לרשות אחרת, ויבוא להוציא את הכלי אחריו.</i> צריך ראשו ורובו, אבל לא בשאר בהמה. אבל מתוך הירושלמי משמע שאין משקין בהמה מבחוץ אם רובה מפנים, מפני שהמים מתגלגלין לפנים, ונראה כאילו מוציא מרשות הרבים לרשות היחיד, עיין מ"ש להלן. ולפיכך אם אין ראשה ורובה מבפנים, אין משקה אותה מבפנים, מפני שנראה כאילו מוציא מרשות היחיד לכרמלית. 
<small>18.</small> <b>בחוץ אובסין אותו בחוץ. </b>בבבלי הנ"ל ליתא. ובירושלמי הנ"ל: מבחוץ <b>מלעיטין</b> אותו מבחוץ. כלומר, אם ראשו ורובו מבחוץ מלעיטין אותו מבחוץ, ואסור להוציא את המאכל למעלה מעשרה ולהכניסו לפיו. ושאלו בירושלמי: אין פיו למעלה מעשרה טפחים, כלומר, הרי מוציא מרשות היחיד לרשה"י (אם פיו רחב ארבעה), או למקום פטור (אם אינו רחב ארבעה), ואף כריסו היא למעלה מעשרה, ולמה אסור, כפירוש בעל ק"ע. ונשאר בקושיא. וכנראה שהירושלמי סובר שלא חלקו בין בהמה לבהמה, ובשאר בהמה כריסה היא למטה מעשרה והיא רחבה ד' טפחים, ונמצא מוציא מרשות היחיד לכרמלית, דרך מקום פטור, כלומר מחליף מרשות לרשות דרך מקום פטור, ואסרו בכל הבהמות. ועיין בירושלמי פ"ב ה"ב, כ' ע"א, ומ"ש בירושלמי כפשוטו, עמ' 251. ולירושלמי כאן בעלי חיים פעמים רשות לעצמם, ולאו דווקא אדם (עיין לעיל עמ' 158). ועיין רשב"א שבת ה' א' ותוספ' רי"ד שם ק"ב א'. 
<small>18-19.</small> <b>אפוטני כלים פותחין ונועלין בהן. </b>וכ"ה בקג"נ. ובכי"ע: אבוטני וכו'. ובכי"ל: אבטנו כלים וכו'. ובד בטעות: אותן כלים. ובס' האגור לר"ש ג'מע ערך אפטוני, עמ' 31: בתוספתא ערובין אפטוני כלום (צ"ל: כלים) פותחין ונועלין בהן, ושבקרקעות אסורין. ולנכון פירש פרלס שהכוונה למלה φάτνη, והכוונה לגג הכלי וכיסויה. ועיין במלונות היונים בערך מלה זו ובערך φάτνωμα. ובפרקי דר' אליעזר רפכ"ג: וה' אפטניות בצד אורך ימינה של תיבה וה' אפטניות מצד אורך שמאלה של תיבה, והמכניסים אמת המים, נפתחים ונסגרים וכו'. ועיי"ש בפירוש הרד"ל, נ"ב ע"א. ואפשר שבפרקי דר"א אפטניות פירושו רהיטי המים, כפירושה הרגיל של מלה זו ביונית. אבל לפנינו ברור שהכוונה היא לכיסויי הכלים, לחותמות הכלים, עיין להלן.<br>[תיקונים והוספות: בפי׳ למלים קשות של התוספתא בכ״י עתיק<sup class="footnote-marker">5</sup><i class="footnote">עיין מבוא לח"ו, עמ' ט"ו ואילך.</i> אוֹבְטַנֵי כלים, אבואב אלכילים (כלומר, פיות כלים). ועיין מש״ש במקומו בפירוש המלה.]<br>וכנראה, שהברייתא שלנו נסמכה למשנתנו פ"י מ"ח (להלן ה"י): הדלת שבמקצה, וחדקים שבפרצה ומחצלות אין נועלין בהן וכו'. ופירש"י (ק"א א'): משום דעביד בניין. ואמרו כאן שבגגי הכלים וכיסוייהם לא גזרו משום בניין. ועיין במשנת שבת ספי"ז ובבבלי שם קכ"ו ב'. ועיין להלן ביצה פ"ג שו 46 ואילך.
<small>19.</small> <b>אחרים אומ' אף שבקרקעות וכו'. </b>עיין במקורות שצוינו לעיל בסמוך. 

Halakhah 7

<small>20-21.</small> <b>הכוהה ברשות הרבים וכל מי שנתלש רוקו בפיו לא יהלך וכו'. </b>וכ"ה בד וכע"ז בקג"נ. אבל בכי"ע ובכי"ל: הכוחה ברשות הרבים, וכן מי שנתלש וכו'. ובמשנתנו פ"י מ"ה: ר' יהודה אומר אף מי שנתלש רוקו בפיו לא יהלך ארבע אמות עד שירוק. ובבבלי שם צ"ט א': אף על גב דלא הפיך בה (פירש"י: בתמיה, דמשום תלישה לחודה אמר ר' יהודה דאסור, דלמיפק קאי, ואפילו דלא היפך בה בתוך פיו), והתנן (כלים פ"ח מ"י) היה אוכל דבילה בידים מסואבות, והכניס ידו לתוך פיו וכו', ר' יהודה אומר היפך בה טמא, לא היפך בה טהור (כלומר, ומכאן שאם לא היפך ברוק כגופו הוא, ולמה אסור ללכת בו ד' אמות). א"ר יוחנן מוחלפת השיטה (פירש"י: החליף ר' יהודה שיטתו, ויצא הימנה. ועיין מ"ש להלן). ריש לקיש אמר לעולם לא תחליף, והכא במאי עסיקינן בכיחו (כלומר, וכיחו הרי קשור ועבה ואינו כגופו) וכו', והתניא ר' יהודה אומר כיחו שנתלש וכן רוקו שנתלש לא יהלך ד' אמות עד שירוק וכו'. ונתלש אצל "כיחו" הוא לאו דווקא, שהרי כל כיח תלוש הוא ועומד ליציאה מתוך הפה, ועיין בהגהות הב"ח. והיא הברייתא שלפנינו, אלא שנשנית בסתם. ועיין בר"ח צ"ט א'. ועיין מ"ש בגאון יעקב כאן, ובס' יריאים השלם סי' רע"ד, קמ"ז ע"א, ובהערה קפ"ח שם, ובס' סדרי טהרות כלים, ק"ב ע"א ד"ה מוחלפת, ומ"ש הרי"ן אפשטין במבוא לנוה"מ, עמ' 253 ואילך. וכמה מן הפוסקים פסקו כר' יהודה, וכסתמה של הברייתא כאן, עיין בס' יריאים הנ"ל, בראב"ן עירובין, ע"א ע"ג, רוקח סי' צ"ג, מאירי צ"ח סע"ב, טאו"ח סוף סי' ש"נ ועוד, עיין באליהו רבה שם. ועיין מ"ש במחברתי שקיעין, עמ' 26.<br>ובירושלמי פ"י ה"ה, כ"ו ע"ב: רב אמר בפיחה, ר' יוחנן אמר בפיחה, דלא כן ר' יודה כדעתיה, דאמר (תוספתא טהרות ספ"ט, ועיין עדיות פ"ד מ"ו ובבלי גיטין ט"ז א') משקה טופח חיבור, כלומר משקה טופח אינו כמים תלושים אלא כמחובר לגוף (ועיין ר"מ פט"ו מה' טומאת אוכלין ה"ז), ולפי זה למה אסור לו ללכת ד' אמות ברשות הרבים עם הרוק בפה? ולפיכך העמידוה <b>בכיחה</b> (כמו שהגיה במשביר החדש ערך פיחה), וכריש לקיש<sup class="footnote-marker">10</sup><i class="footnote">במלונו של בן יהודה ערך פיחה, הע' 5: "ויש מגיהים ע"פ הבבלי בכיחה (עיין ליברמן הירושלמי כפשוטו שם), אבל בבבלי נאמרו הדברים על לא ירוק מה שאינו כן בירושלמי וכו'". קשה להשיג כיצד אדם מישראל טועה להבין שבבבלי נאמרו הדברים על לא ירוק.</i> בבבלי הנ"ל.

Halakhah 8

<small>21.</small> <b>שתי מטהרות זו על גבי זו וכו'. </b>ר"מ פכ"ב מה' שבת הכ"א, ובמ"מ ובמגדל עוז מציינים לתוספתא כאן. ובפיה"ג למקואות פ"ו מי"א, עמ' 121, פירש שמטהרת היא אמבטי דומה לברכה (עיי"ש בהערת מהרי"ן אפשטין). ובערוך ערך טהר (בכ"י ברסלאו): <b>המרהטת</b> שבמרחץ, פי' הוא עניין רהיטים. ואעפ"י שקשה להגיה את כל הנוסחאות כאן ובמשנת מקואות הנ"ל ובתוספתא שם פ"ה ה"ח ופ"ו ה"ד, מ"מ נראה שמטהרת היא מרהטת (בחילופי אותיות), כלומר שוקת המים. ובפיה"מ להר"מ למשנת מקואות הנ"ל: צורת המטהרת היתה אצלם ששתי בריכות היו האחת למעלה מן השניה, ובמחיצה המבדלת בין שתי הברכות נקב וכו'. ואף כאן הדוגמא היא כמו במשנת מקואות שם שאחת מהם מלאה מים כשרים, ואחת מהם מים שאובים, ועיין מ"ש להלן. 
<small>21-22.</small> <b>נוטל את הפקק מבנתים ומשיקן ומחזיר את הפקק למקומו. </b>בר"מ הנ"ל: ומחזיר את הפקק למקומו, מפני שאינו בא לידי סחיטה, שהרי דעתו שיצאו המים. ומלשון הר"מ נראה שמדברים כאן בשאין במטהרת שרוצה לטבול בה כשיעור, ולפיכך אם יסתום בהידוק לא יוכל לטבול בה, אלא אם כן נותן את הפקק בחילחול, כדי שישאר שם ריוח כשפופרת הנוד, ושתי המטהרות מצטרפות, כפי שפירש לנכון במחצית השקל או"ח סי' ש"כ אות כ"ג. אבל בהשגות הראב"ד שם משמע שהוא מוכיח מעניין התוספתא כאן שלאו משום סחיטה אתינן עלה,<sup class="footnote-marker">11</sup><i class="footnote">דמה עניין סחיטה לכאן, ולא עוד אלא שהתוספתא לא הזכירה בבבא זו את מהות הפסק (עיין להלן, שו' 26), והרי הפקק יכול להיות של עץ, עיין ברוקח שהבאנו להלן, שו' 25, ד"ה ולא עוד, ובהערה 17 שם.</i> אלא משום שנראה כבונה,<sup class="footnote-marker">12</sup><i class="footnote">ועיין בתוספות כתובות ו' א' סד"ה האי.</i> ומתיר הת"ק בפקק משום שאין בפקיקה כגון דא משום בונה, עיין במחצית השקל הנ"ל שציין לאו"ח סי' שי"ד ס"ק י"ד. ועיין ר"מ פכ"ג מה' שבת ה"ג. וכן מוכח מדברי הרוקח סי' קי"ז שלאו מחמת סחיטה אתינן עלה.<sup class="footnote-marker">13</sup><i class="footnote">עיין מ"ש להלן שו' 25 הנ"ל.</i> ולפי זה אין צורך לפרש שאין במטהרת כשיעור, אלא ביש בה כשיעור עסיקינן, ואינו משיק כאן אלא כדי לטהר את השאובים, ואפילו פוקק אח"כ כבר נטהרה.<sup class="footnote-marker">14</sup><i class="footnote">עיין שו"ע יו"ד סי' ר"א ס"ק נ"ב ובש"ך שם אות קי"א-קי"ב.</i> 
<small>22-23.</small> <b>ר' שמעון בן מנסיא אומ' שתי בריכות אחת של חמין ואחת של צונן נוטל את הפקק וכו'. </b>נראה שדברי ר' שמעון בן מנסיא הם מאמר המוסגר באמצע דברי הת"ק, ואף הוא מתיר להוציא את הפקק מבנתים, כדי שיתערבו החמין והצונין, ואינו חושש משום סתירה, אבל הוא חולק בהחזרת הפקק, עיין להלן. 
<small>24.</small> <b>כדי שירדו חמין לתוך הצונן, וצונן לתוך החמין. </b>כבר העירו המפרשים כאן על הסתירה שבין ברייתא זו לבבלי שבת מ"ב א' שאמרו שם: אבל באמבטי חמין לתוך הצונן,<sup class="footnote-marker">15</sup><i class="footnote">לרש"י, משום דתתאה גבר, ולתוספות, משום שהצוננים מרובים.</i> ולא צונן לתוך החמין, ור' שמעון בן מנסיא אוסר (כלומר, בשניהן). ואעפ"י שאמרו שם שר' שמעון בן מנסיא אינו חולק על בבא זו אלא על הרישא שם, ואוסר צונן לתוך החמין, אבל לא חמין לתוך הצונן,<sup class="footnote-marker">16</sup><i class="footnote">וכ"ה המסקנא, לשיטת הגאונים, עיין אוה"ג שם, הפירושים סוף עמ' 19. וכ"ה שיטת הרי"ף ועוד, ולא כשיטת התוספות שם ד"ה מי.</i> מ"מ מלשון הברייתא כאן מוכח שהוא מתיר בין בחמין לתוך הצונן ובין בצונן לתוך החמין. וברור שהברייתא שלנו היא בשיטת הירושלמי, שכן שנינו שם (שבת פ"ג ה"ד, ו' ע"ב): באמבטי חמין לתוך צונין מותר, וצונין לתוך חמין אסור. ור' שמעון בן מנסיא (כגירסת שרי"ר) מתיר (כלומר, בשתיהן). אתיא דרב כר' שמעון בן מנסיא (כגירסת שרי"ר, עיין בירושלמי כפשוטו, עמ' 85). 
<small>24-25.</small> <b>ובלבד שיחזיר את הפקק למקומו. </b>וכ"ה בקג"נ. אבל בד, בכי"ע ובכי"ל: ובלבד שלא יחזיר וכו'. ואף לפנינו הפירוש הוא, ובלבד שלא יחזיר, אלא שיש לפנינו גירסא יותר מקורית, עיין מ"ש לעיל ח"ב, עמ' 567, ולעיל שבת פ"ה ה"ג, שו' 7, ד"ה ובלבד. וכנראה, שבכגון דא שהוא מקפיד שהחמין לא יצטננו יותר מדאי, יש לחשוש שמא יפקוק בהידוק, ויבוא לידי בניין (או סחיטה, לשיטת הר"מ). 
<small>25.</small> <b>ולא עוד אלא שנוטל את הפקק כדי שיצאו מים וכו'. </b>וכ"ה בד, בכי"ל ובקג"נ. ובכי"ע יש כאן השמטה בטעות ע"י הדומות. וברוקח סי' קי"ז: כיסוי כלים הקבועים בקרקע יש להם בית אחיזה מותרים, אם לאו אסורין לטלטלן (משנת שבת ספי"ז). פקק להסיר מימי גשמים מותר. בתוספתא דעירובין אדם נוטל את הפקק שיצאו מים וילכו להם, פי' גבי בריכה, הוא הדין ביב העשוי בעין (צ"ל: בעץ),<sup class="footnote-marker">17</sup><i class="footnote">כלומר הסתום בפקק של עץ, וכלשון המשנה (שבת פ"ח מ"ד): כדי <b>לעשות</b> נקב, כדי <b>לעשות</b> פי כור, שכוונתה, כדי לסתום נקב וכו', כדי לסתום פי כור וכו', עיין בירושלמי כפשוטו, עמ' 156.</i> אבל אבן אין להסיר אם אין תורת כלי עליה.<br>ובבא זו חוזרת לדברי הת"ק, ולא מיבעי שמותר להוציא את הפקק כדי להשיק את המטהרות, שהרי אינו מוציא אלא לרגע כדי לטהר את השאובים, ומחזירו מיד, אלא מותר אפילו להוציא את הפקק כדי שיצאו כל המים.
<small>25-26.</small> <b>ואם בשביל שתינגב אסור. </b>כלומר, אם מוציא את הפקק כדי שתינגב המטהרת, ואינו מחזירו אלא לאחר זמן אסור, מחמת גזירת בניין. ושמא כל הבבות הן מדברי ר' שמעון בן מנסיא, והשמיטן הר"מ בפכ"ב מה' שבת הכ"א הנ"ל. 

Halakhah 9

<small>26-27.</small> <b>פוקקין את הביב בסודרין ובכל דבר המיטלטל כדי שלא יציפו המים וכו'. </b>ר"מ הנ"ל. ועד כאן דברנו באמבטיות ובריכות שהמים עומדים שם, אבל בביב המים זוחלין, ואם הם מקלחין במהירות שיש סכנה שיציפו את האוכלין ואת הכלים, הרי תפקיד הפקק הוא להאיט את מרוצת המים, אבל לא לעכבן לגמרי, שאם לא כן יעברו המים על שפת הביב, ויציפו יותר, ולפיכך מותר לפקוק שהרי אינו מהדק את הפקק, ונותן למים לעבור. ועיין להלן. 
<small>27-28.</small> <b>אין פוקקין את הביב כדי שירדו מים לבור. </b>ברוקח סי' קי"ז הנ"ל: ואין סותמין הביב שיחזור המים לבור, אין פוקקין את הביב שירדו מים לבאר. וכנראה שיש כאן שני פירושים, כלומר, שלא יסתום את פי הביב בפקק, אם הביב הוא בצורת שפופרת ואבוב, כדי שיחזרו המים לאחוריהם, לבור שיצאו ממנו; ואם הביב הוא פתוח מלמעלה, ועשוי בצורת תעלה, לא יסתום את פיו, כדי שיעלו המים על גדותיהם ויזובו לתוך הבור שבצד הביב. ובשתיהם הרי הוא סותם בהידוק, ויש כאן כעין בניין. ובר"מ הנ"ל: אבל אין פוקקין את הביב כדי שירדו המים לבור, שמא יסחוט בעת שדוחק, שהרי הפקק שרוי במים. ובהשגות שם: לא כיון יפה לטעם התוספתא, אלא מפני שהוא מקפיד על המים שיורדים מן הגג, שלא יצאו לרשות הרבים דרך הביב, אלא לכנסן לתוך בורו שבחצר, ומקפיד על הפקק שיהא מהודק ביותר על פי הביב. ופירש שלאו מטעם סחיטה אתינן עלה, אלא משום דהוי כעין בניין, וכמו שהבין ברוקח הנ"ל. 
<small>28-29.</small> <b>ר' מנחם איש גליא אומ' צנור שעלו בו קוצים וקישושות דורסן ברגל בצינעה וכו'. </b>בבבלי כתובות ס' א': תניא נחום איש גליא אומר צינור שעלו בו קשקשים ממעכן ברגלו בצינעא בשבת ואינו חושש. מאי טעמא? מתקן כלאחר יד הוא, ובמקום פסידא לא גזרו בה רבנן. ועיי"ש בתוספות ד"ה ממעכן. ובערוך ערך קש: בסוף תוספת עירובין צנור שעלו בו קוצים וקישושיות<sup class="footnote-marker">18</sup><i class="footnote">אבל בד"ו, ד' פיזרו וכ"י קהוט: וקשקשיות.</i> דורסן ברגליו בצנעא כדי שיצאו המים. וברוקח סי' קי"ז הנ"ל: ואין נותנין עץ להסיר הטיט שיצאו מים, דדוקא צינור שעלו בו קשים ממעכן ברגלו, בכתובות בפרק אף על פי.<br>ואעפ"י שבתוספתא בכל הנוסחאות כאן נזכר תנא זה בתואר "רבי", אבל כנראה שהנכון הוא בבבלי הנ"ל שנזכר בלי תואר רבי, ועיין ירושלמי ברכות פ"ד רה"ד, ח' ע"ב, ב"ר פמ"ט, ח', עמ' 506, פסיקתא דר"כ סוף פיסקא ט', ע"ט ע"א. אבל עיין בוי"ר פ"ט, ז', הוצ' ר"מ מרגליות, עמ' קפ"ה.

Halakhah 10

<small>29-30.</small> <b>חבילה של עצים וסוכה של קוצים שעשאן דלת לפרצה ולחצר וכו'. </b>וכ"ה בכל הנוסחאות ("לפרצה ולחצר"), וכן מעתיקים בתוספות שבת קכ"ו א' בשם התוספתא. ובבבלי ק"א א': ת"ר סוכי קוצים וחבילין<sup class="footnote-marker">19</sup><i class="footnote">בר"ח שם ובשבת קכ"ו א': וחבילי עצים. ועיין דק"ס, עמ' 396, הע' א'.</i> שהתקינן לפירצה שבחצר וכו'. ובמשנתנו פ"י מ"ח: הדלת שבמקצה, וחדקים שבפרצה, ומחצלות (כלומר, שגודרות את הפתח) אין נועלין בהן אלא אם כן גבוהים מן הארץ. ועיין מ"ש הרא"ש פ"י סוף סי' ט"ו והריטב"א בסוגיין בשם הראב"ד. ועיין להלן. 
<small>30-31.</small> <b>אם היו קשורות ותלויות פותחין וכו'. </b>בירושלמי פ"י ה"ח, כ"ו ע"ב, ובבבלי ק"א א' מעמיד את משנתנו שהעתקנו לעיל בסמוך בשאין להן ציר, אבל אם יש להן ציר,<sup class="footnote-marker">20</sup><i class="footnote">לשיטת רבא בבבלי ק"א א' אפילו אם אין להם עכשיו ציר, אלא שהיה להם ציר מתחילה, כשיש להם ציר דמי. ועיין מ"ש להלן, שו' 37, ד"ה נשברו.</i> פותחין ונועלין בהן אעפ"י שאינן גבוהות מן הארץ. ואח"כ הביאו בבבלי את הברייתא שלהלן, שו' 38, וגרסו בה: דלת <b>הנגררת</b> וכו' <b>בזמן שקשורין ותלויין</b> וכו'. ולפיה פירושו "ותלויין על כרחין לאו כשתלויין באויר וכו', אלא לומר שהם קשורים בפתח ותלויין בה".<sup class="footnote-marker">21</sup><i class="footnote">לשון הריטב"א. ועיין בתוספות ק"א א' ד"ה מיתיביה.</i> ועיין להלן, שו' 49–50, ד"ה אי זהו נגר ומש"ש. ובר"ח שם: כיון שהיה להם ציר אין סוגרין להן בדוחק, לפיכך אין חורצין חריץ בעת שסותמין, לפיכך מותר. ולפירושו מחמת חשש עשיית חריץ אתינן עלה. וכן מוכח בירושלמי שבת פ"ה ה"א, ז' ע"ב, ולהלן ביצה ספ"ב. ואף הברייתא שלנו מדברת בשיש להן ציר,<sup class="footnote-marker">22</sup><i class="footnote">עיין לעיל הע' 20.</i> ולפיכך אין חוששין לעשיית חריץ, מפני שאין כאן פסיק רישא, והוי ליה דבר שאינו מתכוין, כמפורש בירושלמי שבת הנ"ל. 
<small>31-32.</small> <b>היתה כבושה באבנים מראשה אחד וכו'. </b>כלומר, אם החלק התחתון של הדלת היה כבוש באבנים, כדי שלא תפתח, אסור ליגע בהן, מפני שבכגון דא דוודאי עושה חריץ כשיזיזו אותה, יש כאן פסיק רישא, ולפיכך אסור אפילו ליגע בהן, מחמת מוקצה, וכשיטת הירושלמי, עיין מ"ש בירושלמי כפשוטו, עמ' 94. ועיין בבלי סוכה ל"ג ב' וברש"י שם. 
<small>32.</small> <b>נתלו בה קוצין ודופקנין וכו'. </b>וכ"ה בד, בכי"ע<sup class="footnote-marker">23</sup><i class="footnote">אלא ששם בטעות: קרנין וכו', עיין מ"ש בתס"ר, עמ' 159.</i> ובכי"ל. אבל בקג"נ לנכון: ניתלו בו קוצין ודיבקנין וכו', כלומר, דברים שהן נאחזין ומתדבקין בבגדים. 
<small>33.</small> <b>מפשר בידו בצנעה, ובלבד שלא יקרע. </b>וכן בירושלמי שבת פ"ז ה"ב, י' סע"א: ר' זעיר' בשם רב הונה נסתבכו בגדיו בקוצים הרי זה מפשרן במקום צינעה, ובלבד שלא יקרע. ומפשר פירושו חולץ, עיין מ"ש לעיל ח"א, עמ' 266, ובהערה 10 שם. ובר"מ פכ"ב מה' שבת הכ"ד: מי שנסתבכו בגדיו בקוצים <b>מפרישן</b> בצנעה ומתמהמה כדי שלא יקרע, ואם נקרעו אינו חייב כלום, שהרי לא נתכוין. ואגב ששנינו לעיל שמותר לנעול ולפתוח (אעפ"י שלפעמים עושה חריץ), משום שאינו מתכוין לעשות חריץ, שנו אף את הבבא שלנו. 
<b>ושל בהמה דורס ברגליו. </b>כלומר אם נתלו בסנדליו או במנעליו דיבקני בהמה (גללי בהמה) דורס ברגליו עד שנחלצת ממנו, ואינו חושש משום ממרח. והתירו לו לעשות כן לכתחילה משום מאיסותא, שהרי אינו מתכוין. ועיין ר"מ פכ"א מה' שבת סה"ב ופכ"ו הי"ג ובמ"מ פי"א סה"ד ובשו"ע או"ח סי' שט"ז סקי"א. ועיין ירושלמי שבת פ"ז ה"ב, י' רע"א. 

Halakhah 11

<small>34-35.</small> <b>מחצלות פרוסות על פתחי חנויות ברשות הרבים אם היו קשורות ותלויות וכו'. </b>סתם מחצלות פרוסות הן מחצלות שנגללות מלמעלה למטה, ואם היו קשורות ותלויות (אף למטה, כלומר, שאינן נגררות על הארץ) אין בהן לא משום בניין ולא משום עשיית חריץ (שהרי אינן מגיעות לארץ). ועיין מ"ש להלן בשם הירושלמי. 
<small>35-36.</small> <b>עשה להם ציר, של קנים ושל שובלין וכו'. </b>כלומר, אם עשה למחצלות ציר, בין שהמחצלות הן של קנים ובין שהן של שובלין וכו', פותחין ונועלין בהן בשבת, אעפ"י שאינן תלויות למטה אלא נגררות בארץ, מפני שהציר מוכיח עליהן שהן דלתות, ואין כאן לא בניין ולא חשש של עשיית חריץ. ועיין מ"ש לעיל, שו' 30–31, ד"ה אם היו קשורות. ובירושלמי פ"י סה"ח, כ"ו ע"ב: מחצלת הקשורה ותלויה בשבת פותח ונועל בשבת, ואין צורך לומר ביום טוב. ומביא ממנה ראייה שדווקא בשאין לה ציר צריכה להיות תלויה, וסומך על הסיפא כאן. 
<small>37.</small> <b>נשברו ציריה אין פותחין וכו'. </b>כאן צריך לגרוס את הסיפא של הי"ב, שו' 39–40: דלת שיש לה ציר פותחין ונועלין בה בשבת, נשברו ציריה וכו'. וכ"ה בד ובקג"נ, וכ"ה גם להלן ביצה פ"א, שו' 44 ואילך. ולפ"ז אם נשברו ציריה, אעפ"י שהיו לה צירים אין נועלין בה בשבת, ולפי פשוטה אינה כרבא בבבלי ק"א א'. ובכי"ע ובכי"ל חסרה ברייתא זו, אבל ישנה שם להלן ביצה פ"א הנ"ל. 

Halakhah 12

<small>38.</small> <b>דלת הגוררת ומחצלת הגוררת וכו'. </b>בקג"נ חסירה ברייתא זו, וכן בכי"ו בביצה, ספ"ב, אבל ישנה בכל שאר הנוסחאות כאן ולהלן ביצה ספ"ב. והובאה בירושלמי שבת פ"ה ה"א, ז' ע"ב, כאן פ"י ה"ח, כ"ו ע"ב, והברייתא דבוקה לשלפניה, וביש לה ציר עסיקינן, ולפיכך אפילו אם היא נגררת נועלין בה, כפי שמוכח בירושלמי כאן הנ"ל, וכן פירשוה בבבלי ק"א א'. 
<small>38-39.</small> <b>וקנקלין הגרור פותחין וכו'. </b>וכ"ה בד.<sup class="footnote-marker">24</sup><i class="footnote">אלא שחסרה המלה "הגרור".</i> ובכי"ע: וקנקנין הגורר (אצל צוק' בטעות: הגוררי') וכו'. ובכי"ל: וקנקלין הנגרר וכו'. ובירושלמי שבת פ"ה הנ"ל: קינקילון גורר (בעירובין בטעות: גודר) פותח וכו'. ועיין להלן ביצה ספ"ב ובר"ח שם כ"ג סע"ב. והיא קנקנין היא קנקלין,<sup class="footnote-marker">25</sup><i class="footnote">בחילוף הרגיל בין נו"ן ולמי"ד, עיין מ"ש לעיל ח"ב עמ' 658, הע' 47.</i> κάγκελον, cancelli, מחסום, או דלת השער העשויה כסריג.<br>ובבבלי ק"א א': וקנקן הנגרר בזמן שקשורין ותלויין וגבוהים מן הארץ אפילו מלא נימא נועלין בהן, ואם לאו אין נועלין בהן. ומכיוון שאף בבבלי מפורש הנגררת, הנגרר, הרי בהכרח "תלויין" פירושו תלויין בראש הדלת, אעפ"י שנגררין על הקרקע,<sup class="footnote-marker">26</sup><i class="footnote">כפירוש הריטב"א, עיין מ"ש לעיל, שו' 30–31, ד"ה אם היו קשורות.</i> וביש להן ציר, או גבוהין מן הארץ, אעפ"י שאין להן ציר, כמפורש בבבלי שם. אבל בתוספתא ובירושלמי לא הזכירו "גבוהין מן הארץ" שהרי ביש להם ציר גרידא עסיקינן.
<small>39-40.</small> <b>דלת שיש לה ציר וכו'. </b>כבר הראינו לעיל, שו' 37, ד"ה נשברו שבבא זו שייכת לשם. 

Halakhah 13

<small>40-41.</small> <b>היה יושב וקורא בספר על האסקופ' ונתגלגל ספר מידו לפנים ולחוץ וכו'. </b>במשנתנו פ"י מ"ג: היה קורא בספר על האסקופה, נתגלגל הספר מידו, גוללו אצלו. והעמידה אביי בבבלי צ"ח א' באסקופת כרמלית, ומכיון שאפילו אם ישמט כולו מידו וישכח ויביאו לכרמלית אינו חייב חטאת, כאן שאגדו בידו לא גזרו, ועיין בתוספות שם ד"ה אלא.<br>ואף הברייתא שלנו מדברת באסקופת הבית שהיא רחבה ארבעה ואינה גבוהה עשרה ואין עליה קירוי, ונתגלגלה המגילה מידו, ונגלל ראשה אחד לרשות הרבים וראשה השני לתוך הבית, מותר לו לגלול את שני הראשים מרשות הרבים ומרשות היחיד לתוך האסקופה שהיא כרמלית.
<small>41.</small> <b>ומניחו אבית אגיף. </b>וכ"ה בכי"ע. בד: אבית הגוף (=האגוף), בכי"ל: אבית אגוף, ובקג"נ: בבית האגיף. ופירש"י (פסחים פ"ה ב'): אגף קרי כל מקום הגפת הדלת שהוא חופף ונוקש שם כשסוגרו, דהיינו משפת הפנימית של עובי הפתח עד מקום הנקישה. ובפיה"מ להר"מ שם: ואגף מקום הדלתות, אשר כשנסגרות נבדל החיצון מן הפנימי (ועיין גם בפירושו לנדרים פ"ז סמ"ה). וביתר באור במאירי שם, ס"ו רע"ד מן הספר.<br>והראשונים נחלקו אם מקום האגף עצמו הוא כלפנים או כלחוץ, עיין בבלי פסחים הנ"ל, במאירי שם, בשבה"ל השלם ה' תפילה סי' ט', ה' ע"ב, שו"ע או"ח סי' נ"ה ס"ק י"ג, ובבאור הגר"א שם. ברם לפנינו הרי באסקופה שאינה מקורה עסיקינן, ודין האגף כאסקופה עצמה שהיא כרמלית, ולפיכך מניח את הספר על בית האגף (=על האגף), כדי שהאגף יעכבו מלהתגולל, ועוד שהמשקופים מגינים עליו משני הצדדים. ועיין בירושלמי פ"י רה"ג, כ"ו ע"א, ומ"ש בהירושלמי כפשוטו, עמ' 359.
<small>42.</small> <b>אבל מפתח אינו כן וכו'. </b>כלומר, במפתח מותר להעבירו לכרמלית אחרת, שהרי בית המנעול הוא פחות מארבעה טפחים וגבוה עשרה, והוא מקום פטור. 
<small>42-43.</small> <b>כל זמן שבית מנעול למעלה מעשרה טפחים נוטל את המפתח וכו'. </b>וכחכמים לעיל פ"ז, שו' 8 ואילך, עיין מש"ש בפירוש כל הברייתא. 
<small>43.</small> <b>ומטלטלו בתוך הבית. </b>וכ"ה בכי"ע, בכי"ל ובקג"נ ולעיל פ"ז ה"א (כמה פעמים). ובד בטעות: ונוטל כלי בתוך הבית. ועיין מ"ש בפירושו לעיל פ"ז. שו' 5 ואילך. 
<small>45.</small> <b>שאין מטלטלין מרשות לרשות. </b>וכ"ה בד ובקג"נ. אבל בכי"ע ובכי"ל: מרשות לרשות דרך רשות. ועיין מ"ש לעיל פ"ז הנ"ל, שו' 11, ד"ה שאין מטלטלין. 

Halakhah 14

<small>46.</small> <b>מלבן של ספקלריא ומריגין של חלונות פותחין וכו'. </b>בד: וטריסין של חלונות וכו'. ובכי"ל: ותריסים וכו', ובקג"נ: ותריסין וכו'. ובכי"ע: וסריגין וכו'. והנכון כנראה כגירסת ד שהיא מקויימת ע"י כי"ל וקג"נ.<sup class="footnote-marker">27</sup><i class="footnote">וכנראה שבכי"ע תיקן הסופר ע"פ שכנות המלה "מלבן", עיין במשנת נגעים פי"ג מ"ג.</i> והכוונה למלבן שמכניסים בו אספקלריא,<sup class="footnote-marker">28</sup><i class="footnote">מראה של אבן שקופה, עיין מ"ש ר"ע לעף בסה"י לכבוד קרויס, עמ' 10 ואילך.</i> והיו נותנין אותו לתוך החלון, וכן תריסים שמכניסים אותן לתוך החלונות. ומדברים כאן ביש להן צירים, ולא הסיר אותם, והשאלה היא אם מותר לפתוח ולנעול בהם בשבת, ואינו עניין למשנת ביצה פ"א מ"ה, לפי פירוש הבבלי שם י"א ב'. ובירושלמי שם פ"א ה"ה, ס' ע"ג (שבת פי"ב ה"א, י"ג ע"ג) מוכח שאפילו במחובר לקרקע מתירים ב"ה לסלק, אבל לא התירו אלא משום שמחת יו"ט, ובלבד שלא יחזיר כל צורכו. ועיין מ"ש להלן.<br>ובכי"ע ובכי"ל באו כאן לפני הלכה זו הט"ו ואילך, והיינו: המוצא תפילין וכו', המוצא ספר בשדה וכו', מי שיצא לרשות הרבים וכו'. אבל בד ובקג"נ הסדר כלפנינו.
<small>46-47.</small> <b>אם היו נשמטין אסורין וכו'. </b>כלומר, אם היו נשמטים מתוך הצירין אסור לפתוח ולנעול בהן, שמא יחזירם לתוך הבניין, והוא אסור לכ"ע, עיין בבבלי ובירושלמי ביצה הנ"ל, ועיין להלן. 
<small>47.</small> <b>נגר נשמט אסור נקמז מותר. </b>בבלי ק"ב א'. ובתוספות שבת קכ"ו ב' ד"ה וכי: נראה יותר כי נקמז אין פתרונו נעיצה בארץ (כמו שפירש"י כאן), אלא דומה שהוא מעין נשמט רק שאינו נשמט ממש וכו', ולא נודע פירוש נקמז היטב. וכבר הוכח מתוך הירושלמי כאן פ"ה ה"ג, כ"ב ע"ד, שנקמז הוא בניגוד לנמתח ולנהדק, וכפירוש התוספות הנ"ל, עיין מ"ש בירושלמי כפשוטו, עמ' 202. ועיין באוה"ג, עמ' 103, ובספר היובל לכבוד ר' יעקב פריימאנן, עמ' 79.<br>ובכי"ו כאן: <b>נקמן</b> מותר, וכ"ה ("נקמן" במקום "נקמז") גם בירושלמי כלאים ספ"ו, ל' סע"ג, עיין מ"ש בירושלמי כפשוטו הנ"ל. וצ"ל: נקמז, כמו שהוא בד, כי"ע וקג"נ. וכ"ה בירושלמי שבת פי"ז ה"ז, ט"ז ע"ב, וכאן פ"י ה"י, כ"ו ע"ג, ובבבלי ק"ב א'. אבל בר"ח שם גורס בירושלמי ובבבלי הנ"ל: נקמן ! וכבר כתב בשו"ת הרא"ש כלל מ"ה סי' ב': "יש מקומות שכותבין נון זקופה קטנה ונקראת זי"ן". וכאן טעה הסופר להפך, וקרא נו"ן במקום ז', עיין מ"ש לעיל שבת, עמ' 279, הערה 45.<br>ובירושלמי הנ"ל: נשמט אסור. נקמז, ר' יעקב בר אחא בשם רבנן מדדיהו בראשי אצבעותיו. ונראה שפירושו כיצד יעשה כשנקמז הנגר שלא ישמט לגמרי אחרי שנתרפה הקשר. ואמר ר' יעקב בר אחא שמדדה (מכניסו לאט, עיין מ"ש לעיל ח"א, עמ' 242) את הנגר בזהירות לתוך החור, כדי שלא ישמט הקשר בשעת נעילה, עיין מ"ש בירושלמי כפשוטו, עמ' 202. ולפי פירוש זה סובר הירושלמי שנקמז מותר כחכמים כאן. ועיין מ"ש בספרי הנ"ל, עמ' 201, ד"ה אתא.
<small>47-48.</small> <b>אע"פ שאין נשמט. </b>בבבלי הנ"ל: אעפ"י שאינו נשמט אסור. 

Halakhah 15

<small>48.</small> <b>נגר נגרר אם היה קשור ותלוי פותחין וכו'. </b>וכ"ה בד ובקג"נ. אבל בכי"ע: נגר שהוא קשור ותלוי וכו'. וכן בכי"ל: נגר אם היה קשור וכו'. ואף לפנינו המלה נגרר היא באשגרה מלמטה, והת"ק כאן מתכוין לנגר שאינו נגרר, והוא קשור ותלוי מלמטה ואינו נוגע בארץ, ולכ"ע הוא כלי, ומוכח שעומד לנעול בו, ואינו נראה כבונה. 
<small>49.</small> <b>ר' יהודה או' קשור אע"פ שאינו תלוי. </b>כלומר אם הוא קשור מראשו העליון לדלת, אעפ"י שאינו תלוי אלא נגרר בארץ נועלין בו, וכמפורש להלן. 
<small>49-51.</small> <b>אי זהו נגר הנגרר כל שקשור ותלוי וראשו אחד מונח בארץ מותר במקדש, ואסור במדינה. </b>וכ"ה בקג"נ. וכן בכי"ל: אי זה הוא נגר ונגרר וכו'. אבל בכי"ע בטעות: איזה הוא נגר <b>שאינו</b> נגרר וכו'. ובד חסרה המלה "הנגרר". והנכון כלפנינו, וכ"ה בבבלי ק"ב א'. ובמשנתנו פ"י מי"א: נגר הנגרר נועלין בו במקדש אבל לא במדינה,<sup class="footnote-marker">29</sup><i class="footnote">פירש"י [בריח] שקשור אבל אינו תלוי, שהחבל ארוך, ומתוך שנגרר אינו נראה כקשור, ובשאין בו גלוסטרא קאמר. נועלין בו במקדש, דשבות בעלמא הוא, דאינו בונה ממש, הואיל וקשור לכך, אלא הואיל ונגרר מיחזי כבונה, ואין שבות דרבנן במקדש, דלא גזרו שם.</i> והמונח כאן וכאן אסור. ובבבלי שם: ת"ר איזהו נגר הנגרר שנועלין במקדש אבל לא במדינה, כל שקשור ותלוי וראשו אחד<sup class="footnote-marker">30</sup><i class="footnote">עיין דק"ס, עמ' 400, הע' ד'. ועיין ב"י טאו"ח סי' שי"ג.</i> מגיע לארץ. ותלוי פירושו כאן שהוא תלוי בפתח בראשו העליון, עיין מ"ש לעיל, שו' 30–31, ד"ה אם היו קשורות. 
<small>51.</small> <b>ר' יהודה אומ' אף זה במדינה מותר. </b>בבלי הנ"ל. ופירש"י: הואיל וקשור, אעפ"י שאינו תלוי (כלומר, אעפ"י שאינו תלוי למטה, אלא נגרר בארץ). ובירושלמי שבת ספי"ז הנ"ל, וכאן פ"י ה"י, כ"ו ע"ג: אי זהו נגר הנגרר. אמר ר' יוחנן קשור אף על פי שאינו תלוי וכו', הדא אמרה כר' יודן עבדין עובדא. ועיין להלן. 
<small>51-52.</small> <b>אי זהו במדינה אסור כל שאינו לא קשור ולא תלוי. </b>בבלי הנ"ל. ובמשנתנו הנ"ל: ר' יהודה אומר המונח מותר במקדש, והנגרר במדינה. ופירש"י, שר' יהודה סובר שאפילו מונח לאו בניין ממש הוא אלא דומה לבניין, ובמקדש לא גזרו שבות. 
<small>52.</small> <b>נוטלו ומניחו בזוית. </b>וכ"ה בד, בכי"ל ובקג"נ. ובכי"ע: ונוטלו וכו', כלומר, שנוטלו.<sup class="footnote-marker">31</sup><i class="footnote">עיין מ"ש לעיל פ"ה, שו' 52, ד"ה וכלים (שפירושו: שכלים).</i> ובבבלי הנ"ל: ושומטו ומניחו בקרן זוית. כלומר, כל שאינו לא קשור ולא תלוי, אלא שהוא נוטלו אחרי שסוגר בו ומניחו בזוית, אבל בקשור שאינו יכול להניחו בזוית מותר, עיין ברא"ש פ"י סי' ט"ו. ועיין בפי' רבינו יהונתן על הרי"ף. 
<small>52-54.</small> <b>המוצא תפלין מכניסן זוג זוג. ר' יהודה אומ' שנים שנים, אחד האיש ואחד האשה, אחד חדשות ואחד ישנות. </b>וכ"ה בד ובקג"נ. אבל בכי"ע ובכי"ל: רבן גמל' אומ' שנים שנים וכו'. ולפי גירסא זו יש כאן בתחילה פיסקא ממשנתנו פ"י מ"א, והברייתא מוסיפה: אחד האיש וכו', וחולקת על משנתנו ששונה: במה דברים בישנות, אבל בחדשות פטור, עיין להלן. ולפי גירסת כי"ו כל הבבא היא ברייתא, ודברי ר' יהודה הוא מאמר המוסגר, והת"ק שונה: המוצא תפילין מכניסן זוג זוג, אחד האיש ואחד האשה, אחד חדשות וכו'. וכ"ה בבבלי צ"ו ב', אלא ששם מוסיף: דברי ר"מ,<sup class="footnote-marker">32</sup><i class="footnote">ועיין בתוספות צ"ה ב' ד"ה לימא ומ"ש הריטב"א שם. ולפי גירסת התוספתא אין צורך לומר שלא ידע מברייתא זו.</i> ועיין גם בבלי שבת ס"ב א', וביצה ט"ו א', עיין דק"ס שם, עמ' 31, הערה ט'.<br>ובירושלמי פ"י ה"א, כ"ו ע"א: תני אחד האיש ואחד האשה. הוון בעיי מימר מאן דמר מחוור הוא<sup class="footnote-marker">33</sup><i class="footnote">כלומר, שהדרש ששבת לא זמן תפילין הוא דרש מחוור, ולפ"ז אין הבדל בין איש לאשה בשבת.</i> ניחא. מאן דמר אינו מחוור,<sup class="footnote-marker">34</sup><i class="footnote">כלומר שהדרש ששבת לאו זמן תפילין הוא אינו מחוור.</i> לא יהא מחוור אצל האיש<sup class="footnote-marker">35</sup><i class="footnote">כלומר, והוא מן התורה חייב בשבת בתפילין.</i> ויהא מחוור אצל האשה.<sup class="footnote-marker">36</sup><i class="footnote">כלומר, שהרי לילה לאו זמן תפילין הוא לשיטת הירושלמי שם, ואשה פטורה מן התפילין, וממילא מחוור הוא שהיא פטורה מן התפילין גם בשבת, ולמה התירו לה להכניס את התפילין בשבת, והרי הן משא אצלה, ועיין בתוספות שבת ס"ב א' ד"ה וכל.</i> ומתרץ: מאן תנא אשה, רבן גמליאל (כלומר, הסובר ששבת לאו זמן תפילין). וגרס הירושלמי בתוספתא כגי' כי"ע וכי"ל: רבן גמליאל אומר שנים שנים, אחד האיש ואחד האשה, ואף הסיפא היא מדברי רבן גמליאל, ואין כאן סמיכות למשנתנו, אלא הכל ברייתא היא. אבל המקשה בירושלמי סבר שהסיפא לאו מדברי ר"ג היא, אלא ברייתא שנסמכה למשנתנו, וכמו שכתבנו לעיל.<br>ולעצם העניין פירשוה בירושלמי ובבבלי שהמחלוקת של רבן גמליאל וחכמים במשנתנו היא אם שבת הוא זמן תפילין, לדברי הת"ק שבת הוא זמן תפילין, ולפיכך מכניס זוג אחד כדרכו בחול, ולפי רבן גמליאל שבת לאו זמן תפילין, ואין הבדל בין זוג אחד לשני זוגות, ואף בחול יש מקום לשני זוגות לשיטת ר"ג. אלא שבבבלי תלו בה גם את המחלוקת של איסור בל תוסיף, ובירושלמי אין זכר מזה, ופירשוה כפשוטה שלמ"ד שבת זמן תפילין הוא מניח זוג אחד כדרכו בחול, ויותר מזוג אחד נראה כמשוי, ולמ"ד שבת לאו זמן תפילין אין הבדל בין זוג אחד לשני זוגות, ואף בחול אם רוצה מניח שני זוגות, ואין כאן משוי אפילו בשבת, מפני שדרך מלבוש הוא בחול. ועיין מ"ש בפירוש הירושלמי בירושלמי כפשוטו, עמ' 356 ואילך. ועיין בבבלי שם צ"ו ב' שהעמידו את הסיפא שלנו כמ"ד ששבת ולילה זמן תפילין הוא, ולפיכך אף נשים חייבות בתפילין, ואין הבדל בין איש ואשה. ועיין בהגהות יפה עינים צ"ה ב', צ"ו ב' שפירש את הירושלמי אחרת.<br>ואף שאנו פוסקים ששבת ולילה לאו זמן תפילין הוא, מ"מ פסק הר"מ בפי"ט מה' שבת הכ"ג שמכניס רק זוג אחד, עיין בשער המלך ובמרכבת המשנה שם. ועיין מ"ש הגר"י ברלין ביש סדר למשנה רפ"י, ובישועות יעקב או"ח סי' ש"א אות י"ב. ולעניין אשה, עיין מ"ש בגאון יעקב במקומו.
<small>54.</small> <b>ר' יהודה אוסר בחדשות ומתיר בישנות. </b>וכ"ה בבבלי צ"ו ב'. וכן במשנתנו הנ"ל: במה דברים אמורים בישנות, אבל בחדשות פטור. ופירשוה בירושלמי מפני שחדשות אינן בדוקות, כלומר, ויש לחשוש שמא קמיע הן, ואין יוצאין בקמיע שאינו מומחה בשבת (שבת פ"ו מ"ב). וכן פירשוה גם בבבלי צ"ו ב', אלא שלפי רוב המפרשים אין טעם זה קיים לפי המסקנא שם (צ"ז א'). ברם ברי"ף וברא"ש בסוגיין, וכן בר"מ בפיה"מ ובחיבורו פי"ט מה' שבת סהכ"ד<sup class="footnote-marker">37</sup><i class="footnote">עיין בהשגות שם ומ"ש בכתוב שם ("הסגלה" חל"ז, עמ' 13) עירובין פ"י.</i> (ועיין גם בפירש"י למשנתנו) פירשו שמטעם קמיע אתינן עלה. ועיין במלחמות על הרי"ף ובמ"מ במקומו ובשו"ת הר"מ סי' ב', הוצ' הרא"ח פריימן, עמ' 2. ועיין במעשה רוקח ובמרכבת המשנה להר"מ שם, ומ"ש הגר"א באו"ח סי' ש"א ס"ק מ"ב שהכריע כדברי הר"מ, ועיין בישועות יעקב שם אות י"א. ועיין באו"ז ה' עירובין סי' קצ"ח, ח"ב נ"א ע"ד.<br>ועיין בריטב"א צ"ו ב' שהקשה לאבוה דשמואל הסובר דלא מספקינן להו בקמיע למה לא יחשיך עליהם, כדין צבתים או כריכות שבסיפא של משנתנו (ועיין להלן בסמוך). ותירץ: דכיון שלא נגמרה מלאכתן לא חשו להם כל כך, דהא אפילו במקושרות צריכין הן בדיקה כל זמן שאינו מוחזק בהם שהם מן המומחה וכו'. אבל הראב"ד הנ"ל (לעיל הערה 37) והריא"ז בקונטרס הראיות כתבו שאף בחדשות צריך להחשיך עליהן, עיין בשלטה"ג ריש פ"י. ועיין בתוספות צ"ז סע"א ד"ה מצאן. ולפי פירוש הירושלמי והרי"ף וכו', המשנה מתפרשת כפשוטה שדווקא בצבתים וכריכות מחשיך עליהם, אבל בחדשות מניחן כמו שהן, מפני שהן ספק קמיעות, עיין באו"ז הנ"ל.

Halakhah 16

<small>54-55.</small> <b>המוצא ספר בשדה יושב ומשמרו ומחשיך עליו ונוטלו ובא לו ובסכנה מניחו והולך לו. </b>בר"מ פי"ט מה' שבת הכ"ה: המוצא ספר תורה יושב <b>ומשמרו</b> וכו'. ובמ"מ ובמ"ע שם: תוספתא פ"ח. ועיין בשלטה"ג רפ"י. ובמשנתנו פ"י מ"א: מצאן צבתים או כריכות<sup class="footnote-marker">38</sup><i class="footnote">ופירשו בבבלי צ"ז א' שלא יספיק להביא את כולם לפני שקיעת החמה.</i> מחשיך עליהן ומביאן. ובסכנה מכסן והולך לו. ופירשו בבבלי בסכנה, בסכנת גוים (ופירש ר"ח ורש"י, בל"א, צ"ז ב', בסכנת השמד), שמסתכן אם יחשדו בו הגוים שמניח תפילין, ובבא זו עונה על כל המשנה, בין אם מצא זוג אחד, בין מצא כריכות וצבתים. ועיין בפירוש רבינו יהונתן על הרי"ף ובמאירי ששאב ממנו.<br>והנה בתוספתא כאן לא נזכר שבסכנה מכסן,<sup class="footnote-marker">39</sup><i class="footnote">פירש"י: מכסן בטליתו. ורבינו יהונתן פירש: מכסן בקש, או בתבן.</i> אבל הדין דין אמת, ובוודאי אם נזדמן לו שם קש, או תבן, מכסן, והתוספתא סמכה על משנתנו.
<small>55-56.</small> <b>אם היו גשמים יורדין הרי זה מתעטף בעור וחוזר ומכסה אותו. </b>לפי פשוטה הדברים דבוקים לבבא שלפניה, כלומר, שאף בשעת הסכנה שהוא מניח את הספר בשדה, אם היו גשמים יורדים, הרי זה מתעטף בעור בביתו וחוזר לשדה ומכסה את הספר בעור. ובירושלמי פ"י ה"א, כ"ו ע"א: ובסכנה מכסן והולך לו (כלומר, פיסקא ממשנתנו הנ"ל), אם היה <b>עונת גשמים</b> הרי זה מעטף בעור <b>ומכסן</b>. ולפי פשוטו הירושלמי מפרש את משנתנו, ואומר שאפילו לא היו גשמים יורדים, אלא שהיתה עונת גשמים, מכיוון שבשעת הסכנה אינו יושב ומשמרן, יש לחשוש שמא ירדו גשמים בנתים, וירטבו התפילין, הרי מתעטף בביתו בעור וחוזר לשדה ומכסן. וכן פירש בק"ע. וכן מוכח מתוך ההגהות המיוחסות להגר"א בתוספתא, שרבינו פירש את הברייתא כן. אבל בר"מ הנ"ל: ואם היו גשמים יורדין מתעטף בעור וחוזר ומכסה אותו ונכנס בו. וכ"ה בשו"ע או"ח סי' ש"א ס"ג מ"ג. ולפ"ז ברור שהר"מ פירש שהדברים הולכים על הרישא,<sup class="footnote-marker">40</sup><i class="footnote">עיין היטב בלשון ר"י קארו בשו"ע או"ח שהזכרנו בפנים.</i> על מצא ספר בשדה בשעה שהגשמים יורדים, שאינו מניחו, אלא מתעטף בעור (בקלף) הספר (עיין לעיל שבת פי"ג ה"ה), וחוזר ומתעטף בטליתו מעל לעור הספר, והיא מכסה אותו, ונכנס בו (כלומר, בספר) לביתו.<br>ומכח דברי הר"מ פירש בפ"מ ובמה"פ גם את הירושלמי כן, והניח שיש לפנינו קטע של התוספתא כאן, אבל מלשון הירושלמי לא משמע כפירושו. ולא עוד שאם הכוונה לרישא דווקא, שאין כאן סכנה להביא את הספר, והוא יושב ומשמרו, מה לי עונת החמה מה לי עונת גשמים, ישב במקומו, ואם ירדו גשמים יתעטף בעור הספר ויכסהו בבגדו וילך לו. אבל אם הפירוש הוא שהולך לביתו להתעטף בעור, הרי בשעת הסכנה מוכרח ללכת ממקום הספר, וכשהולך לביתו מתעטף בעור וחוזר מיד ומכסה את הספר, משום שבעונת גשמים יש לחשוש שמא ירדו גשמים ויתקלקל הספר עד שלא יגיע לשדה, ולפיכך חוזר מיד, אפילו אם עדיין לא ירדו גשמים.<br>ובירושלמי מסיים שם: ר' אחא בשם ר' בא הדא דתימר ברך, אבל בקשה כמשאוי הוא.<sup class="footnote-marker">41</sup><i class="footnote">כלומר, אינו מתעטף אלא אם מתעטף הוא בעוד רך, אבל אם אין בידו אלא עור קשה אסור להתעטף בו, עיין בבלי שבת קמ"ו ב' ומ"ש לעיל שבת ספ"ה.</i> בשהיה המקום מנדרן, אבל לא היה המקום מנדרן לא בדא. ולכאורה צ"ל להפך: בשלא היה המקום מנדרן, כלומר שהיו התפילין מונחים במקום האישבורן, ויש לחשוש שיתקבצו שם המים ויתקלקלו, אם לא יכסה אותן בעור, אבל אם מונחים במקום מדרן, הרי לא יתקבצו שם מים,<sup class="footnote-marker">42</sup><i class="footnote">עיין בבלי פסחים מ"ב א' ובלשון הר"מ פ"ג מה' תלמוד תורה ה"ט.</i> ומחמת מי הגשמים שיורדים עליהם אין לחשוש, שהרי כיסה אותם בטליתו, או בתבן, כמשנתנו. אבל עיין מ"ש להלן פסחים, עמ' 520.<br>ובכי"ל כאן גורס: מתעטף בעור <b>היחיד</b> חוזר ומכסה. ומלה זו ("היחיד") אינה גם בד, כי"ע וקג"נ. וברוקח סי' ק': יוצאין בשני סרבלים, או <b>בשני עורות</b> אם צריך להם. אבל אם אינו צריך כי אם לאחד אסור, דלא שרינן כל מה שיכול ללבוש כי אם גבי דליקה וכו'.

Halakhah 17

<small>56-57.</small> <b>מי שיצא לרשות הרבים ונזכר שיש תפלין בראשו וכו'. </b>ר"מ ספי"ט מה' שבת, והעתיק כלשון התוספתא כאן. וכעין ברייתא זו בבבלי ביצה ט"ו א', והביאה הריף בסוגיין, ופסקה הר"מ בפ"ד מה' תפילין הי"ב. 
<small>57.</small> <b>מכסה את ראשו עד שמגיע לביתו. </b>וכ"ה בר"מ שבת הנ"ל. ובביצה הנ"ל: היה בא בדרך ותפלין בראשו, וקדש עליו היום מניח ידו עליהן<sup class="footnote-marker">43</sup><i class="footnote">ופירש"י: שלא יראום, וחכמים התירו לו להכניסם לעיר, דרך מלבוש, דהיא העברה כלאחר יד, ומשום בזיון.</i> עד שמגיע לבית הסמוך לחומה. ועיין בר"מ ה' תפילין הנ"ל ובכ"מ ובמעשה רוקח שם. 
<small>58.</small> <b>אם היה בית המדרש נוטלן ומניחן במקום המוצנע. </b>כלומר, אם לא יצא לרשות הרבים, אלא שקידש עליו היום בבית המדרש, ורוצה לשוב לביתו. ובבבלי הנ"ל: היה יושב בבית המדרש, וקדש עליו היום, מניח ידו עליהן עד שמגיע לבית הסמוך לבית המדרש. והקשו מברייתא זו על אביי שאמר שם: מניח ידו עליהן עד שמגיע לביתו. ותירצו: לא קשיא, הא דמנטרא (פירש"י: בבית הסמוך לבית המדרש), הא דלא מנטרא. ובר"מ פ"ד מה' תפילין הי"ב: מניח ידו עליהן עד שמגיע לביתו וחולץ, ואם יש בית סמוך לחומה שמשתמרין בו מניחן שם (מפני שסתם בתי מדרשות שלהם היו מחוץ לעיר). ובספי"ט מה' שבת הנ"ל קיצר את לשון התוספתא ופסק: שכח ויצא בהן לרשות הרבים, ונזכר שיש לו תפילין בראשו מכסה את ראשו עד שמגיע לביתו, או לבית המדרש. 

Halakhah 18

<small>58-59.</small> <b>מחזירין ציר התחתון של דלת שידה תיבה ומגדל, ואין מחזירין ציר העליון. </b>במשנתנו פ"י מי"ב: מחזירין ציר התחתון<sup class="footnote-marker">44</sup><i class="footnote">פירש"י: של דלת חלון שידה תיבה ומגדל, שפתחיהן מצדיהן, דציר התחתון כל זמן שלא יצא העליון נוח להחזירו, ואין כאן בניין.</i> במקדש, אבל לא במדינה, והעליון כאן וכאן אסור. ר' יהודה אומר העליון במקדש, והתחתון במדינה. ולפ"ז הברייתא שלנו כר' יהודה, שהרי לא הזכירו כאן במקדש. ובבבלי ק"ב ב': תנו רבנן ציר דלת שידה תיבה ומגדל במקדש מחזירין, במדינה דוחקין (פירש"י, אם לא יצא כולו, אלא התחיל להשמט), והעליון כאן וכאן לא יחזיר, גזרה שמא יתקע, ואם תקע חייב חטאת. ורש"י פירש שהעליון אסור אפילו במקדש, מפני שהת"ק סובר שיש בניין בכלים. ובתוספות פירשו שאפילו ציר העליון אינו אלא מדרבנן אלא דשבות גדולה כזו לא התירו במקדש. וכן מפורש בירושלמי במקומו, כמו שהעיר בגאון יעקב ק"ב ב', ועיין ביפה עינים שם,<sup class="footnote-marker">45</sup><i class="footnote">במאירי ק"ב ב': "ויש מפרשי' והעליון כאן וכאן אסור, כשיצא <b>אף</b> העליון, ומפני שתחתון יוצא תחלה הוא תופשה בלשון זה, ותמצא שר' יהודה מתיר אף שיצאו שניהם". ולפי פירוש זה אף כאן הכוונה שאין מחזירין אם יצא גם ציר העליון. ולא מצאתי את הפירוש שהביא במאירי בשום מקום אחר.</i> ועיין לעיל שבת פי"ד, שו' 7 ואילך. 
<small>59-60.</small> <b>של בור של יציע של דות הרי זה לא יחזיר. ואם החזיר חייב חטאת. </b>וכ"ה בבבלי הנ"ל. ומלשון התוספתא ברור שאפילו בציר התחתון לא יחזיר (שהרי ציר העליון אפילו בשידה לא יחזיר, ומקדש לא נזכר כאן כלל, והברייתא שלנו ר' יהודה היא), ומכאן שאם החזיר את ציר התחתון בבנין המחובר לקרקע חייב חטאת. וכן מפורש בתוספות רי"ד במקומו. ועיין באו"ז ח"ב, ה' עירובין סי' ר"י, נ"ג ע"א. ועיין בגאון יעקב שנסתפק בזה, ולפלא שלא הביא את התוספתא. אבל עיין בפירושו (מרא דמתניתא) על התוספתא שפירש את הרישא במקדש, וכחכמים. ואעפ"י שבסיפא להלן אנו מוכרחים לפרש שבמקדש אנן קיימין, שאני "כנור" שמוכח מתוכו שבכנור של מקדש עסיקינן, מה שאין כן שידה תיבה ומגדל, שאין הכרח לפרש כן.<br>ופירוש המלה "יציע" בזמן חז"ל לא נתברר כל צרכו, עיין בבבלי ב"ב ס"א א' ובעה"ש ערך יציע ומ"ש בתס"ר ח"ג, עמ' 192, ועיין מ"ש להלן פסחים פ"א ה"ג, שו' 9, ד"ה היציע והדות. ועל "דות", עיין מ"ש לעיל ח"א, עמ' 470.

Halakhah 19

<small>60-61.</small> <b>נימת כנור שנפסקה קושרין אותה. </b>במשנתנו פ"י מי"ג: קושרין נימא במקדש, אבל לא במדינה. אם בתחילה כאן וכאן אסור. ופירש ר"ח (ק"ג א') ורש"י למשנתנו שבקשר של קיימא עסיקינן, ומכשירי מצוה דוחין את השבת, אבל בתחילה, שלא היתה שם מעולם, אסור, שהרי היה יכול לקושרה מערב שבת. וכן מפורש בירושלמי למשנתנו (הי"ב, כ"ו ע"ג) שמעמידה בשיטת ר' שמעון בן אלעזר הסובר (להלן תענית פ"ג סה"ג) שכלי שיר מעכבין את הקרבן. ועיין מ"ש בגאון יעקב במקומו, ומ"ש שם על שיטת הר"מ. ועיין בתיו"ט ומ"ש בס' חקרי לב ח"א או"ח סי' ס' (לה' שבת סי' שי"ז) שבאר את הסוגיא בבאור מפולש. ועיין בהגהות אור גדול במקומו. 
<small>61.</small> <b>קשרה ונפסקה קושרין אותה. </b>וכ"ה בקג"נ. אבל בד, בכי"ע ובכי"ל: אין קושרין אותה. ופירש בס' חקרי לב הנ"ל (וכן כיוון מדעתו בתוספות בכורים כאן) ע"פ הירושלמי שבת פ"ז ה"ב, י' ע"ג, ובבלי שם ע"ד ב', שבשני קשרים מכוער הדבר, ואפילו לפני מלך בשר ודם אין עושים כן. אבל מחוורתא כגירסתנו, וכן הגיה מדעתו במרא דמתניתא, וכן נוטים דברי בעל ח"ד. 
<small>62.</small> <b>והלא אין קושרין אותה אין לה קול. </b>בד, בכי"ל ובקג"נ: והלא (בקג"נ: והלוא) <b>אם</b> קושרין וכו', והיא היא, עיין מ"ש לעיל שבת פי"ג ה"א, שו' 2. ובכי"ע: והלא קושרין אותה וכו', ובבבלי ק"ג א': אף היא אינה משמעת את הקול. וכע"ז גם בירושלמי במקומו. 
<small>62-63.</small> <b>אלא משלשל מלמעלה ועונב מלמטה. </b>וכ"ה בירושלמי הנ"ל. ובבבלי הנ"ל: אלא משלשל מלמטה וכורך מלמעלה, או משלשל מלמעלה וכורך מלמטה. ופירש"י שהנימין כרוכין על יתידות הכינור, ואם נפסקה הנימא, אפשר לשלשל ולגלגל את ראשה העליון (או התחתון) מן היתיד העליון (או התחתון) והיא נארכת, וכורך את ראשה התחתון (או העליון) מסביב היתיד התחתון (או העליון), ואין צורך בקשירת הנימא באמצע. ואשר לתיקון הנימא ביתיד, הרי הכריכה, או העניבה, ביתיד אינה מקלקלת את הנעימה. 

Halakhah 20

<small>63-64.</small> <b>כהן שעלתה לו יבלת במתניו חבירו חותכה לו בשיניו במקדש אבל לא במדינה. </b>כלומר, כהן שעלתה לו יבלת והיא פוסלת אותו מעבודה נוטלה בשיניו, מפני שאין כאן אלא שבות, אבל אם עלתה במתניו שאינו יכול ליטלה בשניו, אסור לו ליטלה בידו, משום גזירה שמא לא יוכל ליטלה בידו ויטלה בכלי ויתחייב חטאת. ולפיכך אמרו שחבירו נוטלה בשיניו, והשנים חדות הן, ואין לחוש שמא יטלה בכלי.<sup class="footnote-marker">46</sup><i class="footnote">ואפילו אם יטלה חבירו בכלי אינו חייב לשיטת הירושלמי, עיין מ"ש לעיל שבת פ"ט, שו' 41, ד"ה לאחרות חייבת.</i><br>ובמשנתנו פ"י מי"ג: חותכין יבלת במקדש אבל לא במדינה, ואם בכלי כאן וכאן אסור. ופירש"י: יבלת וכו', והוא מום לתמיד שדוחה את השבת, אבל הר"מ בפיה"מ ועוד פירשו שביבלת שעלתה בכהן עסיקינן, וכן מוכח בירושלמי במקומו ובמקבילה בפסחים פ"ו, כמו שהעיר במרכבת המשנה פ"ט מה' שבת ה"ח. ובבבלי (ק"ג א') העמידו את משנתנו כר' אליעזר שסובר שמכשירים דוחין את השבת, ואף בכלי היה מותר, אלא כל מה דאפשר לשנויי משנינן. והביא ראייה (ק"ג ב') מן הברייתא ששנתה: כהן שעלתה לו יבלת, חבירו חותכה לו בשיניו, בשיניו אין, בכלי לא, חבירו אין איהו לא. ודחו: לעולם רבנן, ואי עלתה בכריסו הכי נמי, הכא במאי עסיקינן כגון שעלתה לו נשיכה<sup class="footnote-marker">47</sup><i class="footnote">המלה "נשיכה" ליתא בכי"י ובראשונים. והעיר בדק"ס, עמ' 407, הע' ג': "ולישנא דב"ק ל"ה א' נקטינהו לספרי הכא בטעות". ויותר נראה שלישנא דשבועות מ"ו ב' נקטינהו, שהרי בב"ק לא נזכרו "אצילי ידיו".</i> בגבו ובאצילי ידיו, דאיהו לא מצי שקיל ליה. ואכתי אי רבנן נישקליה ניהליה בכלי, ותפשוט דר' אלעזר דא"ר אלעזר מחלוקת ביד אבל בכלי דברי הכל חייב. וליטעמך נישקליה ניהליה ביד. האי מאי, אי אמרת בשלמא איתא לדר"א גזירה יד אטו כלי, אלא אי אמרת ליתא לדר"א נשקליה ניהליה בין ביד בין בכלי.<sup class="footnote-marker">48</sup><i class="footnote">כ"ה היא הגירסא אצל בעל המאור ספ"י. וכן מעיד בכתוב שם להראב"ד פ"י ("הסגלה" חל"ח, עמ' 14): כך היא הגירסא לר"ן (כלומר, לרבינו נסים גאון) ז"ל. וכן, כנראה, היה גם לפני רש"י ותוספות אלא שהגיהו, עיי"ש. ועיין דק"ס, עמ' 408, הע' ז', שנדחק לפרש את הגליון המשובש שבכי"מ, אבל באמת צריכים לתקן אותו במקצת ע"פ הגירסא הנ"ל.</i> ולפי מסקנא זו הברייתא היא, כרבנן, ולא גזרו שבות במקדש, וכשחותך לו חבירו בשניו שהן חדות אין לחשוש שמא יחתוך בכלי<sup class="footnote-marker">49</sup><i class="footnote">עיין לעיל הע' 46.</i> אבל לו לעצמו שאינו יכול לחתוך בשניו את היבלת שעל גבו (או שבמתניו לפי גירסת התוספתא), לא התירו לו לחתוך ביד, שמא לא יוכל לחתוך יפה בידו ויחתוך בכלי, ויבוא לידי איסור חטאת. ועיין במרכבת המשנה הנ"ל שפירש את הסוגיא לפי גירסת בעל המאור בשיטת הר"מ עיי"ש. ועיין בגאון יעקב בסוגיין.
<small>64.</small> <b>אם בכלי כאן וכאן אסור. </b>ואפילו חתך לחבירו. ולפי שיטת הבבלי יש כאן חיוב חטאת אפילו לחבירו. ולשיטת הירושלמי (עיין לעיל, הערה 46) לא התירו שבות כזאת אפילו במקדש, עיין מ"ש לעיל, שו' 58–59, סד"ה מחזירין ציר התחתון. ולפני הבבלי ק"ג ב' לא היתה בבא זו בברייתא שם. 

Halakhah 21

<small>64-65.</small> <b>אין ממלין בעדשה בשבת. </b>בערוך ערך עדש א': בסוף תוספת עירובין אין ממלאין בעדשה בשבת. והברייתא שלנו גם בירושלמי פ"י הי"ג, כ"ו ע"ד, ולא נתבאר שם טעם האיסור. ובפי' רבינו יהונתן על הרי"ף למשנתנו שם פ"י מי"ד: שהגלגל וכו', ובלשון תוספתא עדשה. והוא מפרש שמטעם מילוי בגלגל במדינה אתינן עלה. וכן משמע קצת מדברי הראבי"ה ביצה ח"ב סוף סי' תשצ"ו, עמ' 486, שהסמיך ברייתא זו שבירושלמי לעניין המלוי בגלגל. ואפשר שמפני שהיו לעדשה שלשלאות<sup class="footnote-marker">50</sup><i class="footnote">עיין בבלי שבת ס' רע"א, ובדק"ס שם, עמ' 124, הע' ז'.</i> היו משמיעות קול, או שדרכם היה למלות בכלי גדול בצורת עדשה, כדי להשקות גינתו. 
<small>65.</small> <b>אם כחס על חבל ועל משיחה הרי זה מותר. </b>וכ"ה בירושלמי הנ"ל. ומכאן משמע קצת שהיו קושרים לשלשלאות של העדשה חבל ומשיחה, וכשהוא חס על החבל שלא ינתק הוא אינו ממלא את העדשה כל צורכה, ומוכח שאינו ממלא מים אלא לשתייה. 

Halakhah 22

<small>65-66.</small> <b>אין ממלין מבאר הקר בגלגל ביום טוב. </b>בכי"ל: אין ממלין מבאר <b>חקר</b> וכו'. ובמשנתנו פ"י מי"ד: וממלאין וכו' ומבאר הקר ביום טוב (כלומר, אחרי שהתירוה, עיין להלן). אבל בהוצ' לו, קויפמן, פרמה, כ"י משניות סדר מועד על קלף שבבית המדרש כאן: <b>חקר</b>. ובפיה"מ להר"מ כת"י שהוגה ע"י הר"מ עצמו (לפי ידי משה צפת תרע"ח בסוף הספר) מנוקד: ומבאר חֶקֶר. ופירש הר"מ: חקר והקר שוים. ועיין להלן. 
<small>66-67.</small> <b>וכשעלו בני הגולה וחנו עליה התירו להם נביאין וכו'. </b>בירושלמי פ"ב ה"א, כ' ע"א, ופ"י הי"ג, כ"ו ע"ד: מפני מה ממלין מבור הקר ביום טוב (כלומר, מפני מה אמרו במשנתנו הנ"ל שממלאין וכו', בניגוד למשנה ראשונה שבתוספתא ברישא כאן) אלא בשעה שעלו ישראל מן הגולה חנו על אותה הבאר, והתנו עמהן נביאים שיהו ממלין מבור הקר ביום טוב וכו'. ובבבלי ק"ד ב': מאי באר הקר. אמר שמואל בור שהקרו עליה דברים והתירוה. ובערוך ערך בר (ערה"ש, עמ' 170): בור שהקרו עליה נביאים (וכ"ה בר"ח, ועיין בעה"ש שם, הערה 5) והתירוה, כלומר דקדקו על הבורות <b>וחקרו</b> ולא מצאו בהן צד איסור וכו'. ושאלו שם: מיתיבי לא כל הבורות הקרות התירו אלא זו בלבד, ואי אמרת שהקרו דברים עליה, מאי זו בלבד? אלא אמר רב נחמן בר יצחק באר מים חיים שנא' כהקיר ביר מימיה. ואח"כ הביאו שם את הברייתא שלנו, עיי"ש. 
<small>67.</small> <b>להיות ממלין מבור הקר וכו'. </b>וכ"ה ("מבור הקר") גם בד ובקג"נ ובירושלמי הנ"ל. ובכי"ע: מבאר הקר וכו'. ובכי"ל: מבאר <b>חקר</b> וכו'. ועיין בהערות הגר"י שור לס' העתים, עמ' 146, הערה ס"ג. 
<small>67-68.</small> <b>ולא כל בורות הקר התירו וכו'. </b>בקג"נ: חקר וכו'. ובכי"ל: ולא כל <b>בריות חקר אמרו</b> וכו'. ובירושלמי הנ"ל: לא כל הבארות הקר התירו וכו'. ובר"ח ק"ד ב' בשם הירושלמי: לא כל בורות <b>חקירות</b> התירו וכו'. ובס' העתים, עמ' 147: ירושלמי לא כל הבארות הקרות התירו וכו'. והוא כנראה מתוקן ע"פ הבבלי הנ"ל. 

Halakhah 23

<small>68-69.</small> <b>הלכות שבת חגיגות ומעילות כהררין התלוין בסערה מקרא מועט וכו'. </b>וכ"ה בד ובקג"נ ובמשנת חגיגה ספ"א. אבל בכי"ע ובכי"ל: מקרא מועט והלכות מרובות כהררין התלויין וכו'. וכ"ה שם גם להלן חגיגה ספ"א, עיין מש"ש, שו' 56–57, ד"ה הלכות שבת. ובדרשות ר' יהושע ן' שועיב, דרוש לר"ה, פ"ט סע"ד: וגם לא האריך במצותיו ובתקיעותיו, וגם זה הענין כבר כתבו אותו רבותינו ז"ל <b>בתוספתא דעירובין</b> שאומרין שם כי במצות שהן עיקר האלדות, כגון שופר לולב ציצית, מקרא מועט והלכות רבות, אבל במועדות שטעמן נגלה ומורין על החדוש ועל הנסים מקרא מרובה, שהעניין ההוא מפורסם בכל האומות. ולפנינו אין זכר מזה בתוספתא.<br>ברם הדברים מתבארים ע"י הפיסקא שבמקור חיים לר"ש צרצה פרש' אמור, פ' ע"ב, שכתב: ומה שלא כתב עניין המצוה (תקיעת שופר) זו אינו תמה שגם במצות סכה ולולב דבר (כלומר, הכתוב) בקוצר, וכמו שאמרו בתוספתא דעירובין רגלי' וחגיגות מקרא מועט והלכות מרובות וכו'. נמצאת אומר שהרב גרס בתוספתא כאן "רגלים" במקום "שבת", וכן גרס גם הר"י ן' שועיב, וצ"ל שם: בתוספתא דעירובין שאומרין שם [רגלים וחגיגות מקרא מועט והלכות מרובות], כי במצות וכו'. והיה קשה לו להרב כיצד יתכן לומר על רגלים שהן מקרא מועט, ולפיכך פירש שהכוונה לא לרגלים עצמם שטעמן נגלה אלא למצוות רגלים, שהן עיקר האלקות, כגון שופר לולב, וכן גם מצות ציצית, שלא פרט הכתוב את דיניהם המרובים. אבל דיני הרגלים עצמם מפורטים בכתוב, ויש כאן מקרא מרובה.
<small>70-71.</small> <b>אמ' ר' יהושע צבתה בצבתא מתעבדא צבתא קדמיתא מה הות, הא לאיי בריה הות. </b>וכ"ה ("הא לאיי") בד. ובכי"ע: הא לְווּ וכו'. ובכי"ל: הלואי בריא וכו'. ובקג"נ: הא לוי וכו'. ובספרי שנביא להלן: הא לוו (ועיי"ש בשנו"ס). ופירושו, הלא היא [שאמרנו], עיין מ"ש לעיל, פ"ד, שו' 7, ד"ה אמ' להם.<br>ובספרי וזאת הברכה פי' שנ"ה, עמ' 418, והובא בבבלי פסחים נ"ד א': ר' <b>יהודה</b><sup class="footnote-marker">51</sup><i class="footnote">בספרי ובבבלי אין להגיה את שם האומר, שכ"ה שם בכל הנוסחאות, וכן מעתיק הר"ח בפסחים במקומו וכמה מן הראשונים לאבות פ"ה מ"ו. וכ"ה במכילתא דרשב"י, עמ' 115. וכן משמע מדורות התנאים שחולקים שם. ומאידך גיסא אין להגיה גם בתוספתא, שכן הוא בכל הנוסחאות כאן ולהלן חגיגה, וכן מעתיקים בתוספות חגיגה י' ב' ד"ה, מעילות.</i> אומר אף הצבת.<sup class="footnote-marker">52</sup><i class="footnote">כלומר, נבראה בערב שבת בין השמשות, עיין אבות פ"ה סמ"ו.</i> <b>הוא היה אומר</b><sup class="footnote-marker">53</sup><i class="footnote">וכ"ה במכילתא דרשב"י הנ"ל. ובספרי: וכן הוא אומר.</i> צבתא בצבתא מתעבדא, וצבתא קמייתא מאן עבד לה?<sup class="footnote-marker">54</sup><i class="footnote">כלומר, שהנפחים עושים מלקחים ע"י מלקחים אחרות, שאוחז את המלקחים ומכה בקורנוס עד שנעשים המלקחים, וכיצד עשו את המלקחים הראשונות? (רש"י). והכוונה כאן לצבת של נפחים θερμαστρίς שבה היו אוחזים את המתכת הלוהטת ושבלעדיה אי אפשר ליצור שום כלי מתכת.</i> <b>הא לאי</b><sup class="footnote-marker">55</sup><i class="footnote">וכ"ה ("לאיי") בכמה נוסחאות של הספרי, עיי"ש בשנו"ס, בהוצ' הד"א פינקלשטין.</i> (פירש"י: באמת) בריה בידי שמים היא. א"ל אפשר יעשנה בדפוס ויקבענה כיון, הא לאיי<sup class="footnote-marker">56</sup><i class="footnote">וכאן צ"ל בספרי: הא לא (או: לאו) ברייה הוות, עיי"ש בשנו"ס. ועיין במה"ג שמות, הוצ' ר"מ מרגליות, עמ' תרפ"ח.</i> בריה בידי אדם היא. ובירושלמי כאן סוף מכילתין: הוא היה אומר צבת בצבת עבד, צבתא קדמייתא מה הות, בירייה הוות. אמר ר' חנינא וכו' מצבתא אחת למדו כמה צביתות, וכא משביתה אחת למדו כמה שביתות.<sup class="footnote-marker">57</sup><i class="footnote">כלומר, שהתורה נכתבה ברמז ובנוטריקון, ואנו למדים שביתה משביתה, ואין הלכות שבת כהררים התלויים בשערה. ובירושלמי שבת פי"ב סה"ה, י"ג ע"ד: מאות אחת את למד כמה אותות, כלומר ולפיכך אם כתב אות אחת נוטריקון בשבת חייב, עיי"ש במשנה.</i> ועיין בתוספות חגיגה י' ב' ד"ה מעילות.<br>ובמשנת אבות (פ"ה סמ"ו), בעברית: אף צבת בצבת עשויה<sup class="footnote-marker">58</sup><i class="footnote">הכוונה לצבת הראשונה, לצבת שלא בצבת עשוייה.</i> (כלומר, נבראה בין השמשות בערב שבת).

Halakhah 24

<small>71-72.</small> <b>הדינין והעבודות הטהרות והטמאות והעריות. </b>במשנת חגיגה ספ"א הנ"ל: הדינין, והעבודות, הטהרות והטמאות, והעריות, יש להן על מה שיסמכו, הן הן גופי תורה. ומנתה המשנה ארבעה מקצעי תורה.<sup class="footnote-marker">59</sup><i class="footnote">הטהרות והטמאות אחת הן, כפי שמוכח להלן. אבל עיין בירושלמי חגיגה ספ"א.</i> 
<small>72.</small> <b>ומוסף עליהן ערכין וחרמין והקדשות ומעשר שני וכו'. </b>כלומר, הברייתא הוסיפה על משנתנו עוד ארבעה מקצעי תורה, וערכין, חרמין והקדשות אינם כלולים במעילות שנמנו לעיל בין ההלכות שיש להן מקרא מועט והלכות מרובות, אלא אף המקרא מרובה בהן. ואף במעשר שני אמרו במקרא כיצד להתנהג בו ואיך לחלל אותו, וכדומה. ועיין מ"ש להלן בסמוך. 
<small>74.</small> <b>גופי הלכות. </b>בכי"ל מוסיף: חסלת מסכת עירובין פרקי' ח'. ובקג"נ: סל' פר' ח', סל' מסכ' ח' פרקים.<br>ולעצם העניין הדברים קשים מאד, שהרי אי אפשר לומר שאבא יוסה בן חנן בא להוציא הלכות נדרים והלכות שבת, וכבר פירשו בבבלי חגיגה י"א ב': הן <b>והן</b> גופי תורה. ועיי"ש בפר"ח. ועיין מה שטרח לישבה הגר"י ענגיל בגליוני הש"ס לחגיגה שם. ועיין בפי' הרשב"ץ לאבות ספ"ג שרצה לחלק בין גופי תורה לגופי הלכות, והוא העיר שם לבבלי שבת ל"ב סע"א (וכ"ה הגירסא גם בתוספתא שם פ"ב סה"י). אבל בירושלמי שם פ"ב ה"ז, ה' ע"ב: <b>הן הן גופי הלכות</b>. ובספרי האזינו פיס' שי"ז, עמ' 359: אלו קלים וחמורים וגזירות שוות ודינים ותשובות וכו', אילו הלכות שהן גופה של תורה. ובמדרש תנאים שם, עמ' 193: אלו הדינין והעבודות והטמאות והטהרות והעריות וכו', אלו ההלכות שהן גופה של תורה. ועיין אבות דר"ן נו"א פכ"ז, מ"ב ע"ב (במחלוקת ר"א בין חסמא ור"י בן נורי),<sup class="footnote-marker">60</sup><i class="footnote">ונראה שעיקר הנוסח הוא באבות דר"ן נו"א, ור"א בן חסמא (שם ובמשנת אבות ספ"ג) כיוון למשנת קינין פ"ב-פ"ג ופתחי נדה (ברייתא בבבלי נדה נ"ד א'), ושתיהן משניות ר' יהושע (עיין בבלי זבחים ס"ז ב' ומשנת נדה ספ"ו), והכוונה שאעפ"י שהמשניות הללו נראות כחשבונות בעלמא (עיין נדה ס"ט ב' ותוספתא סוף נגעים) מ"מ "דברי חכמה" הן, והן גופי הלכות (ועיין גם במשנת נזיר פ"ח מ"א, ואף היא משנת ר' יהושע, עיי"ש במשנה), מה שאין כן תקופות וגימטריות שאינן אלא פרפראות לחכמה.</i> ובנו"ב שם פל"ה, מ"ב רע"ב. וצע"ג.