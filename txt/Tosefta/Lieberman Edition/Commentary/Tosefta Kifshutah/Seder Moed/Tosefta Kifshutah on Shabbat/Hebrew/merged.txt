Tosefta Kifshutah on Shabbat
תוספתא כפשוטה על שבת
merged
https://www.sefaria.org/Tosefta_Kifshutah_on_Shabbat
This file contains merged sections from the following text versions:
-Tosefta Kifshuta. Third Augmented Edition, JTS 2001
-https://www.nli.org.il/he/books/NNL_ALEPH001234513/NLI

תוספתא כפשוטה על שבת



Chapter 1



Halakhah 1

<small>1.</small> <b>רשות היחיד ורשות הרבים. </b>בכי"ע מוסיף: וכרמלית ומקום פטור. וכ"ה בבבלי ו' א'. אבל אף בד ובכי"ל חסרה הוספה זו. ובירושלמי (פ"א ה"א, ב' ע"ד): ארבע רשויות לשבת. רשות היחיד. רשות הרבים. וכרמלית ומבואות שאינן מפולשין. ומתוך המשך הברייתא להלן שם מוכח במפורש שמקום פטור לא נמנה בתוך הארבע רשויות. ונראה שהברייתא שלנו הפסיקה באמצע, ופירשה מתחילה מה היא רשות היחיד גמורה, ומה היא רשות הרבים גמורה, ואח"כ הוסיפה עוד ב' רשויות, והיינו רשות הרבים שאינה רשות הרבים (מקום בלי מחיצות או בלי מחיצות גמורות), ורשות היחיד שאינה רשות היחיד, עיין מ"ש להלן. 
<small>1-2.</small> <b>חריץ שעמוק וכו'. </b>"כל מקום שיש בו ד' על ד' שהוא שיעור מקום, וגם יש לו ד' מחיצות שגבוהים עשרה, כמו חריץ וכיוצא בו, או שהוא עצמו גבוה עשרה כמו גדר וכו' הן רשות היחיד". (שו"ת הר"י מיגאש סי' כ"ד). 
<small>2.</small> <b>וכן גדר שגבוה עשרה ורחב ארבעה. </b>וכ"ה בירושלמי ובבבלי. ומדנקטו "ורחב ארבעה" מוכח <b>שאין</b> מדברים כאן בגדר המשמש מחיצה,<sup class="footnote-marker">1</sup><i class="footnote">שהרי בגדר המשמש מחיצה אין צורך ברוחב ד' טפחים, עיין מ"ש לעיל ח"ב, עמ' 619, שו' 57.</i> אלא בגדר החולק רשות לעצמו דומיא דחריץ, ולפיכך מסתבר שגדר פירושו כאן תל של אבנים, כלשון המשנה בעירובין פ"ה מ"ד: והגיע לגיא או לגדר, עיין בפירש"י שם.<sup class="footnote-marker">2</sup><i class="footnote">וכן, כנראה, הפירוש גם במשנת עירובין פ"ד מ"ז: מי שבא בדרך והיה מכיר אילן, או גדר, כלומר אילן, או תל. וכן יש לפרש בכ"מ, אבל בבבלי בדרך כלל לא השתמשו ב"גדר" במשמעות תל, עיין מ"ש להלן עירובין פ"א הט"ו, שו' 46–47, ד"ה ומתוך. ועיין מ"ש להלן, עמ' 372.</i> וכן בירושלמי עירובין פ"א ה"א, י"ח רע"ג: היה שם גדר, אם מתלקט וכו' (והפירוש הנכון הוא בפ"מ, ובק"ע הגיה שם: תל). ועיין מ"ש להלן עירובין פ"ד סה"ז שו' 39, ד"ה וגדיר, ופ"ה רה"ד שו' 9–10, ד"ה עיר של רבים. ובשאילתות (פ' בשלח סי' מ"ט) העתיק את הברייתא שלנו: וכן התל שגבוה וכו'. ובהעמק שאלה במקומו העיר על גירסת הבה"ג (ריש ה' שבת, ד"ו ט"ז סע"ב; ד"ב עמ' 79): וכן התל והגדר שהוא גבוה וכו'. ויש להוסיף שכ"ה גם בס' והזהיר ח"א, עמ' 24. ולאמיתו של דבר אין תל אלא פירושו של גדר, ובה"ג העתיק את עיקר הנוסח ואת הפירוש<sup class="footnote-marker">3</sup><i class="footnote">אבל עיין היטב בר"ח כאן ק' סע"ב.</i> (בשינוי סדר). והברייתא נקטה כאן רשות היחיד טבעית, כגון חריץ ותל שלא הוקפו במחיצות בכוונה.<sup class="footnote-marker">4</sup><i class="footnote">ועיין ר"מ רפי"ד מה' שבת. ובפירושו לשבת (ירחון סיני, טבת-שבט ת"ש), עמ' קי"ב: רשות היחיד הוא חריץ שעמוק י' ורחב ד', או גדר שהוא גבוה י' ורחב ד' וכו', או מקום המוקף ד' מחיצות, וגובה כל מחיצה [י'], ורוחב בין המחיצות ד'. ועיין הלשון במה"ג שמות, הוצ' ר"מ מרגליות, עמ' תשנ"ב.</i> ועיין בס' העתים, עמ' 306. 
<small>2-3.</small> <b>רשות היחיד גמורה. </b>כלומר, פרט לכמה רשויות שחסרים בהן התנאים הנ"ל, עיין להלן. ועיין בבלי ו' רע"ב, ובירושלמי לא דייקו כלום מן הלשון גמורה, כדרך הירושלמי שלא לרדת לדיוקים מעין אילו. 

Halakhah 2

<small>3.</small> <b>סרטיה ופלטיה גדולה. </b>כלומר דרך (σρτάτα) ורחבה (πλατεῖα) גדולה. וכ"ה בבבלי ו' א', ו' ב', וכ"ה (פלטיא גדולה) בבבלי שם ה' סע"ב, לפי בה"ג ד"ב, עמ' 80. אבל בד, בכי"ע ובכי"ל ובירושלמי חסרה המלה "גדולה", וכן נכון שפלטיא בלבד פירושה רחוב רחב [תיקונים והשלמות: לא פסלתי את הביטוי ״פלטיה גדולה״ כבלתי נכון, אלא הכרעתי כאן כגירסת כל נוסחאות התוספתא (חוץ מכ״י ווינה) והירושלמי, והיא פלטיה גדולה היא פלטיה. וכן כוונתי בכמה מקומות בהכרעה בין הגירסאות, עיין מ״ש להלן ח״ד, עמ׳ 746, שו' 88—89.]. ואעפ"י שבתוספתא ובירושלמי לא נתבאר רוחב הדרך, נראה שסמכו על משנת ב"ב פ"ו מ"ז שדרך הרבים שש עשרה אמה, כמו שאמרו בבבלי כאן צ"ט א'. והגאונים<sup class="footnote-marker">5</sup><i class="footnote">בה"ג ד"ב, עמ' 131, תשה"ג חמדה גנוזה סי' ע', שערי תשובה סי' ר"ט, ס' העתים, עמ' 306, אוה"ג, עמ' 1.</i> והראשונים הצריכו שיהו ששים רבוא בוקעים בה,<sup class="footnote-marker">6</sup><i class="footnote">בס' העתים, עמ' 310 (והוא בה"ג ד"ב, עמ' 131, כמו שהעיד בהעדה ע' שם): והכי אמרי משמיה דרב יהודה אלוף דמנהר פקוד, דבצרה ביממא רשות הרבים, ובלילה דאיכא חראסי (כלומר, חרסים) כרמלית היא. רשות הרבים דוכתא דדשין ליה שית מאה אלפין גברא ביומא, כדגלי מדבר. וכן מספר יעקב אוברמייער לפי תומו (דיא לאנדשאפט באבילוניען, עמ' 84) שבקר בסביבת בצרה בשנת 1877 למספרם, ומצא שכל התל וסביבותיו הקרובות היו זרועות שברי כלי זכוכית וכלי חרס (המקום היה מרכז של מסחר כדי יין, עיי"ש, עמ' 82). ולעיל שם בס' העתים, עמ' 306: ואיזו היא רשות הרבים גמורה הי' לו מקום שיש בו ס' רבוא בני אדם שאין להם לא חומה ולא דלתות, ונכנסין ויוצאין בלילה כמו ביום, כדגלי המדבר, זו רה"ר גמורה וכו'. ומלשונו מוכח שאפילו אם אין להם לא חומה ולא דלתות אינה רשות הרבים אלא אם כן נכנסים ויוצאים ס' רבוא בלילה וביום. ובבצרה הנ"ל היו מוציאים מסביב לעיר את שברי כדי היין שלהם, ואי אפשר היה לרבים להכנס לשם בחושך הלילה מחמת החשש שלא ינזקו בחרסים, ולפיכך אינה רשות הרבים בלילה (ואינו עניין לשברי כלי זכוכית שבירושלמי פ"א ה"א, ב' סע"ד, ולהיזמי והיגי שבבבלי ז' א'. ושם צריך שיהיו גבוהים ג' טפחים, ואף ביום כרמלית היא), משום שאין דשים בה ס' רבוא בלילה. אבל בזה חולק בה"ג על דברי הגאון שהובא בס' העתים, עמ' 306 הנ"ל, ומדברי הגאון משמע שאם אינם יכולים להכנס בלילה, אף ביום היא כרמלית. ועיין מ"ש במאירי ו' א' בשם גדולי המגיהים (הראב"ד). ובכתוב שם (הסגלה של רמ"ז חסידה חל"ד, עמ' ב'): כדאמרינן בירושלים וכו', <b>נעולות דלתותיה</b> מועיל לה להוציאה מתורת רשות הרבים. [תיקונים והשלמות: שאלני פרופ' יחזקאל קוטשר (בעל פה) מיד אחרי הופעת הספר, למה לא פירשתי ״חראסי״ שומרים,<sup class="footnote-marker">1</sup><i class="footnote">במדרש תנאים, סוף עמ׳ 42: במגלת <b>חריסים</b> וכו'. והעיר הרד״צ הופמן במקומו (הע' ט'): "אולי הוא מלשון ערבית حرس שמר, וחריסים כמו שומרים, או צופים". והשערה רחוקה היא.</i> והשיבותי לו שלא השגחתי בפירוש זה,<sup class="footnote-marker">2</sup><i class="footnote">פירוש זה לבה"ג ידוע לי מתשה"ג אסף, הוצ' מק"נ, ירושלים תש"ב, עמ' 39.</i> משום שלא נתקבל על דעתי. מדברי הגאון מוכח שאלמלי ה״חראסי״ היתה בצרה רשות הרבים אף בלילה, ואף שבלילה בוודאי אין שש מאות אלף רגלי מצויים ברחובות עיר זו, מ״מ הואיל וביום מצויים שם ששים ריבוא (משום שהרבה אנשים היו באים מחוץ לעיר), הרי לא איכפת לנו אם בלילה, בשעה שבני אדם ישנים, הרחובות ריקים, משום שאין צורך בס׳ רבוא בכל רגע, כדי לעשות את הרחוב רשות. הרבים גמורה. ומכאן שהחראסי הפכו את העיר לכרמלית, לא משום שלא היו בלילה ששים רבוא, אלא משום שנעשה מעשה במחיצות העיר. ולפיכך קבלתי את פירושו של ר״ע הילדיסהיימר<sup class="footnote-marker">3</sup><i class="footnote">במפתח להלכות גדולות, עמ' 151.</i> שתירגם <b>חרסאי</b><sup class="footnote-marker">4</sup><i class="footnote">כ"ה הגירסא בהוצאה שלו, עמ' 131.</i> שברי כלי חרם. ושברי כלי חרס מסביב העיר מונעים בלילה את דריסת הרגל, ונעשים כעין מחיצה ממשית, והופכים את העיר לכרמלית.<br>והנה בה״ג סוף ה׳ עירובין, ד״ו כ״ז ע״ד: ובלילא דאיכא חראסי וכו', וכן מעתיק בס׳ העתים שהבאנו שם. אבל בה״ג ד״ב, עמ׳ 131: בליליא דאית <b>להון</b> חרסאי כרמלית היא. ומן הלשון ״דאית להון״ בוודאי משמע שאין הכוונה לשברי כלי חרס. ונראה שצדקו המפרשים שפירשו ״חראסי״ שומרים, והיינו שיש להם לבני העיר שומרים, שאינם מניחים לאנשים להכנם לעיר בלילה, והואיל ואי אפשר שיכנסו בלילה אנשים מן החוץ, הרי משחשיכה עושים השומרים את העיר לכרמלית, מה שאין השינה בלילה שאינה מעלה ואינה מורידה.<br>ולפירוש זה אין פסק בה״ג סותר את דברי הגאון שהביא בס׳ העתים, עמ׳ 306, ושמירת השומרים מתחדשת בכל לילה, וביום אינה קיימת, ולפיכך אינה מבטלת את רשות הרבים ביום, מה שאין כן דלתות פתוחות שהן קיימות גם ביום, אלא שאינן נועלין אותן ביום, הן מבטלות את רשות הרבים לגמרי לדעת הגאון. ולפ״ז כל מה שכתבתי בח״ג, עמ׳ 2, הע׳ 6, בטל ומבוטל.]</i> אבל כמה מן הפוסקים חולקים עליהם, עיין בבאר הגולה לאו"ח סי' שמ"ה ס"ק ט'.<sup class="footnote-marker">7</sup><i class="footnote">ועיין מ"ש הרמ"מ כשר במילואים לתו"ש חט"ו, יתרו עמ' קס"ד ואילך. ועיין מ"ש הרמ"ל זק"ש בהפרדס שנה כ"ז סי' ל"ב, והרמ"מ כשר בתו"ש הנ"ל, עמ' 176, בגירסת כי"ר בבבלי ו' ב', והראבי"ה ח"א סי' ד"א, עמ' 276, והמאירי בשבת שם,.</i> ועיין בס' עבודת הקודש להרשב"א ריש שער ג', וציין לו בח"ד כאן. ועיין בתוספ' רי"ד פסחים ס"ט א' וסוכה מ' א', ומשמע מדבריו שמחוץ לעיר אין צורך בששים רבוא, עיין מ"ש הר"י שור בהערותיו לס' העתים, עמ' 311, והרמ"מ כשר הנ"ל (לעיל הע' 7), עמ' 171.<br>ובירושלמי הוסיפו כאן: ומדבר, וכן בברייתא שבבבלי כאן ו' ב'. ועיין ר"מ רפי"ד מה' שבת, בכ"מ שם ובשו"ת ברכת אברהם לר"א בן הר"מ סי' ט"ו.<sup class="footnote-marker">8</sup><i class="footnote">השואל מביא בשם הר"מ: מדברות ויעדים <b>ושדות.</b> וכ"ה בר"מ כ"י ענעלאו 92 ובר"מ כ"י על קלף שבביה"מ כאן (אלא ששם נשתבש ועיירות, במקום "ויערות", ושיבוש זה אף בר"מ בד' חדשים), וכן מעתיק גם רבינו ירוחם אדם ני"ב רח"ד בשם הר"מ. ובכ"י ענעלאו 394: מדברות ויערים ושווקים ושדות. ובכ"י הנ"ל 501: מדברות ויערים ושדות ושוקים. ובמעשה רוקח בשם נוסח כ"י: מדברו' ושדות וכרמים ויערות. והוא ציין שם לר' ירוחם הנ"ל. ור' אברהם בסוף סי' ט"ו השיב: טעות בספרים שלכם, שכך נוסח החיבור, מדברות ויעדים ושווקים ודרכים המפולשים להם. וכ"ה בדפוסים שלפנינו.</i>
<small>3-4.</small> <b>ומבואות המפולשין. </b>לפי פשוטו פירושו שהם מפולשים משני ראשיהם (לאורכם) לסרטיא ופלטיא, ומשמשים המשך של הסרטיא ופלטיא, ואעפ"י שאין במבואות רוחב ט"ז אמה, כתוספות כאן ז' א', ד"ה אבל, ועירובין ו' ב', ד"ה וכי, הרשב"א בעבוה"ק ריש ש"ג הנ"ל, ועיין מאירי כאן ו' א'. וכן בפירוש הר"מ למס' שבת:<sup class="footnote-marker">9</sup><i class="footnote">ירחון סיני, טבת-שבט, ת"ש, עמ' קי"ג.</i> ודרך הרבים י"ו אמה, ואם היה מקום שאין ברחבו י"ו אמה, והיה מפולש לרש' הרבים שיש ברחבה י"ו אמה, הרי היא רש' הרבים. ועיין בפיה"מ בריש מכילתין. אבל מלשונו בחבורו רפי"ד מה' שבת, משמע שחזר בו.<sup class="footnote-marker">10</sup><i class="footnote">ועיין מ"ש באור שמח פ"ז מה' כלאים ה"ה. ועיין בשו"ע או"ח סי' שמ"ה ס"ק ח'-ט ובמפרשים שם.</i> וכן סובר רש"י ו' א' ד"ה ומבואו' ועוד שאף מבואות המפולשין אינן רשות הרבים בפחות מט"ז אמות רוחב. ועיין בשאילתות ס' מ"ט הנ"ל. 

Halakhah 3

<small>7.</small> <b>אחד המושיט ואחד הזורק. </b>כ"ה ("המושיט") בכל הנוסחאות ובירושלמי, והכוונה למושיט מרשות היחיד לרשות היחיד דרך רשות הרבים כמשנתנו רפי"א. ובכי"ו בטעות: המוציא. 

Halakhah 4

<b>והבקעה. </b>מתוך סוגיית הירושלמי (ה"א, ב' ע"ד) והבבלי (ו' ב') מוכח שבבקעה שאין לה מחיצות עסיקינן (ולא נחלקו אלא במשנת טהרות פ"ו מ"ז). ועיין מ"ש בירושלמי כפשוטו, עמ' 15. וכל הרשויות שנשנו בבבא זו הן רשויות בלי מחיצות כלל, או בלי מחיצות גמורות, כפירוש הגאון (ס' העתים, עמ' 307): אין להן לא גדר ולא סייג ואין להם בתים. ועיין להלן. 
<b>והכרמלית. </b>בירושלמי הנ"ל: כרמלית. תני ר' חייא כרמל רך מלא, אינו לא לח ולא יבש אלא בינוני. ופירוש זה אינו אלא סימן ומליצה בעלמא.<sup class="footnote-marker">11</sup><i class="footnote">וקרוב מאד בעיני שר' חייא לא הגדיר כלל את המלה כרמלית, אלא הירושלמי הוא שהביא את הספרא (וציין לו בשם תני ר' חייא, כרגיל) ויקרא נדבה ריש פרק ט"ו, י"ב ע"ד, והמליץ על פיו את תוכן המלה כרמלית, עיין מ"ש על מליצה כזו בשם תני ר' חייא בהירושלמי כפשוטו, עמ' 216.</i> והגאונים (ס' העתים, עמ' 307) פירשוה מלשון כארמלית, כאלמנה (ע"ש בס' העתים, הערה ס', ס"ג). ועיין בה"ג ד"ב סוף ה' שבת, עמ' 121, אלא שהדברים אינם ברורים כל צורכם. ומסתבר פירש"י (ג' ב') שהיא צורת הקטנה מכרמל,<sup class="footnote-marker">12</sup><i class="footnote">ישעי' י', י"ח. ובישעי' ל"ב, ט"ו: והיה מדבר לכרמל, וכרמל ליעד יחשב.</i> ואין כרמל אלא שדה עבודה, או גינה בלי מחיצה, ובניגוד לרחבה שהיא רשות הרבים טבעית, ולחריץ ותל שהם רשות היחיד טבעית, הרי בקעה זרועה בלי מחיצה היא כרמלית טבעית. ובלשון חכמים הרחיבוה על כל רשות שאינה לא רשות הרבים ולא רשות היחיד.<br>ובבבלי (ז' א') הקשו: אטו כולהו נמי לאו כרמלית נינהו? כי אתא רב דימי א"ר יוחנן לא נצרכה אלא לקרן זוית (פירש"י: שנכנס בו בית לתוכו, והניח מקרקעו לרשות הרבים) הסמוכה לרשות הרבים וכו'. ובירושלמי כאן (ב' סע"ד): אי זו היא כרמלית? ר' יסא בשם ר' יוחנן כגון חנותיה דבר יוסטיני. וכתב בעל המאור על דברי הבבלי הנ"ל: כלומר, זו היא עיקר כרמלית שגזרו עליה חכמים וכו', וכולהו הנך אחרניתא משום לתא דהך גזרו רבנן בהו וכו'. ואף כאן בכרמלית בלי מחיצות אנן קיימין.<sup class="footnote-marker">13</sup><i class="footnote">ואפילו לשיטת הר"מ פי"ד מה' שבת ה"ד שמפרש כרמלית זו ביש לה ג' מחיצות, הרי אף היא מחמת חסרון מחיצות אתינן עלה, והיא רשות הרבים שאינה רשות הרבים.</i><br>ובהמה שהזיקה ברגלה בכרמלית חייבת נזק שלם כרשות היחיד (תוספתא ב"ק פ"א סה"ו), אבל לעניין בור (שאסור לו לחפור סמוך לר"ה בלי מחיצה), הרי הוא שייך לאנשי אותה העיר (תוספתא שם פ"ו הט"ו). ורשויות שבת לחוד ורשויות ניזקין לחוד, כשם שרשויות שבת לחוד ורשויות טומאה לחוד (עיין טהרות פ"ו מ"ז ואילך).
<small>8.</small> <b>והאסטונית. </b>כלומר, מקום מוקף עמודים (στοιά) והפרוץ מרובה על העומד. ובמשנת טהרות ספ"ו: האיסטוונית רשות היחיד לשבת וכו'. ובפיה"מ שם: "כבר התבאר בגמרא שבת שהאיסטונית היא כרמלית. ואמרו כאן רשות היחיד לשבת, ירצה בו אינה רשות הרבים לשבת". ובבבלי (ו' סע"ב) הקשו מבקעה ותירצו: לעולם כרמלית היא, ואמאי קרי לה רשות היחיד, לפי שאינה רשות הרבים.<sup class="footnote-marker">14</sup><i class="footnote">ועיין גם בבבלי ח' ב'.</i> וקושיא זו ותירוצה עולות אף על איסטוונית. (תכ"מ). 
<b>והאסקופה. </b>וכ"ה בירושלמי. אבל בבבלי ליתא, ומחקה בח"ד גם מכאן ע"פ הבבלי. ברם סתם אסקופה (מפתן הבית) היא כרמלית (עיין בבלי עירובין ק"א ב' וברשב"א כאן ט' א'). ובפירוש אמרו בירושלמי כאן (ב' סע"ד): איסקופה שאמרו (כלומר, בברייתא זו) רחבה ארבעה ואינה גבוהה עשרה וכו', כלומר, שהיא כרמלית. ועיין בס' תוצאות חיים להגרמ"מ זעמבא זצוק"ל סי' ט"ז. ועיין מ"ש להלן, שו' 12, ד"ה אדם עומד. 
<small>9.</small> <b>לא מתוכן לרשות הרבים וכו'. </b>מרהיטת הלשון משמע לכאורה שאסור להוציא מכרמלית לרשות היחיד, או לרשות הרבים, אבל מכרמלית לכרמלית מותר, כשיטת הבבלי, עיין מ"ש להלן פ"י ה"ב, שו' 6, ד"ה ומן העליונה. אבל בירושלמי ספי"א מפורש שאין מטלטלין מכרמלית לכרמלית, עיין להלן פ"י הנ"ל ומ"ש בהגהות יפה עינים כאן ו' א'. ולהלן פ"י הנ"ל נראה שאף לשיטת התוספתא אסור לטלטל מכרמלית לכרמלית. ולפיכך נראה שנקטו כאן בסירכת הלשון רשויות מיוחדות, אבל הוא הדין שאין מטלטלין גם מכרמלית לכרמלית. 

Halakhah 5

<small>11.</small> <b>חצר של רבים וכו'. </b>זו היא הרשות הרביעית, ובניגוד לרשות השלישית (כרמלית) שאין לה מחיצות (עיין מ"ש לעיל) והיא רשות הרבים שאינה רשות הרבים, הרי הרשות הרביעית היא חצר שיש לה ד' מחיצות אלא שיש בה בתים של אנשים רבים, וכן מבואות שאין מפולשים שיש להם ג' מחיצות ולחי, או קורה,<sup class="footnote-marker">15</sup><i class="footnote">אם אין לו לחי או קורה הרי לשיטת הר"מ פי"ד מה' שבת ה"ד אינו רשות היחיד אלא כרמלית. ולשיטה זו ביש לו לחי או קורה עסיקינן, ולא עירבו פירושו שלא עשו שיתוף מבואות. ולשיטת הרשב"א וסייעתו שמן התורה שלש מחיצות עושות רשות היחיד "שלא עירבו" פירושו שלא עשו לחי או קורה. ועיין בתוספ' רי"ד ו' א'. ועיין בשאילתות סי' מ"ט ובהעמק שאלה שם אות ג'.</i> והיא רשות היחיד שאינה רשות היחיד, שאסרו חכמים לטלטל מן הבתים לחצר ומן הבתים לבתים.<br>ואעפ"י שבבבלי ו' א' מוכח שבבא זו אינה מן החלוקה של ד' רשויות, שהרי מנו שם מקום פטור כרשות רביעית, אבל בירושלמי כאן מנו במפורש מבואות שאין מפולשין בין הארבע רשויות. וכל הנסיונות להשלים בין הבבלי והירושלמי (עיין ביפה עינים ו' א') הם דחוקים מאד. ועיין בחידושים המיוחסים להר"ן (ו' א') שהניח בצ"ע את הפירוש גם בבבלי. ועיין בשו"ת הר"י מיגש סי' כ"ד.

Halakhah 6

<small>12.</small> <b>אדם עומד על האיסקופא וכו'. </b>וכ"ה בבבלי ו' א'. ומדברים באיסקופת חצר שאין בה רוחב ד'. אבל בירושלמי דלגו על בבא זו, מפני שסתם איסקופא היא כרמלית, והלכת איסקופה מקום פטור נשנית בשם ר' יוחנן (ירושלמי עירובין פ"א ה"א, י"ח ע"ד), ולא הביאו כלל את הברייתא שלנו. והיא באמת ברייתא לעצמה, ואינה דבוקה כלל למעלה, שהרי ברישא, וכן בירושלמי, לא שנו מקום פטור בין ארבע הרשויות, מפני שאין מקום פטור רשות לעצמה.<sup class="footnote-marker">16</sup><i class="footnote">עיין מ"ש הגר"י אברמסקי בחידושיו בריש מכילתין.</i> ועיין מ"ש להלן בסמוך. 
<small>13.</small> <b>נותן לבעל הבית וכו'. </b>כנראה שברייתא זו נסמכה למשנתנו רפ"א, ושנתה שבנידן דידן מותר לגמרי ואי אפשר לבוא לידי חיוב חטאת. עיין מ"ש לעיל. 
<small>13-14.</small> <b>נוטל מבעל הבית ונותן לעני וכו'. </b>וכ"ה בד ובכי"ל, והכוונה שאם נטל מבעל הבית ונתן (כלומר, בדיעבד) וכו'. ובכי"ע "המתוקן" מפורש: נטל מבעל הבית ונתן וכו'. ועיין הגירסא בבבלי ובירושלמי שהבאנו לעיל ברישא ד"ה אדם. 
<small>15.</small> <b>אסקופא משמשת וכו'. </b>אנו חוזרים לסתם אסקופא שיש בה רוחב ד'. וכל זמן שפתח <b>פתוח</b> וכו'. וכ"ה בירושלמי סה"א, ג' ע"א, ובבבלי ו' א', ובבבלי העמידה רב באיסקופת מבוי שחציו מקורה וכו', אבל רב אשי פירשה באיסקופת בית, ועליה שתי קורות כל אחת פחות מד' טפחים ואין ביניהן ג', והדלת באמצע, ולפיכך כשהפתח פתוח הקורות מצטרפות, ונמצאת האיסקופה מקורה בקורה שיש ברוחבה ארבעה, וכולה כלפנים, אבל כשהדלת סגורה היא מפסיקה בין קורה לקורה, ואין בקירוי רוחב ארבעה על גבי האיסקופה, וכולה כלחוץ.<br>ומסתימת לשון הירושלמי משמע שבאיסקופת בית עסיקינן,<sup class="footnote-marker">17</sup><i class="footnote">ויש בה ד' טפחים, כמפורש שם בסוף ההלכה.</i> והעמידוה בחציה מקורה וחציה אינה מקורה, כלומר, שאין כל האיסקופה מקורה אלא מקצתה. ואם הפתח פתוח נגררת כל האיסקופה לפנים, ולא אכפת לנו אם אין כולה מקורה, ומותר לטלטל לפנים אף מחלקה שאינה מקורה,<sup class="footnote-marker">18</sup><i class="footnote">עיין ברמב"ן, רשב"א ומאירי ט' א'.</i> אבל אם הפתח סגור, הרי אין בחציה הקרוי ד' טפחים, ואין פי הקורה יורד וסותם, ונמצא שיש לה לאיסקופא ג' מחיצות (שני המשקופים והדלת הסגורה), והיא רשות היחיד מן התורה לשיטת רוב הראשונים, וכרמלית לשיטת הר"מ (פי"ד מה' שבת ה"ד). ולכל הדעות אסור להוציא ממנה לרשות הרבים. ולפיכך מפרש הירושלמי: מהו נעול כולה כלחוץ, מותר להשתמש מתוכה לחוץ ומן החוץ לתוכה, כלומר בתמיה.<sup class="footnote-marker">19</sup><i class="footnote">כן פירש לנכון בפי' פני מאיר להר"מ אבאוויץ.</i> ומתרץ: כשהיה בפתח חור אסור להשתמש מתוכה לחור, ומן החור לתוכה. כלומר, כולה כלחוץ פירושה שאין להשתמש מכולה (אפילו מן החלק המקורה) לתוך הבית דרך חור של הפתח הנעול.<sup class="footnote-marker">20</sup><i class="footnote">והירושלמי הזכיר "חור" מפני שהיה קשה לו כיצד יכול להכניס לפנים אם הפתח הוא נעול. ועיין במאירי בסוגיין סד"ה מעתה (ז' ע"ג מן הספר).</i> ולפ"ז מדברים כאן רק ביחס האיסקופה לבית, אבל לחוץ אסור להוציא ממנה מכל מקום, והאיסקופה לפעמים משמשת רק את עצמה, ולפעמים אף את הבית.<sup class="footnote-marker">21</sup><i class="footnote">ועיין ירושלמי עירובין פ"א ה"א, י"ח ע"ד, ובהגהות יפה עינים שם ו' רע"ב, ובגליון אפרים שם במקומו.</i><br>ועיין בראשונים לבבלי ט' א' ובנושאי כלי הרי"ף שם. ועכשיו זכינו (עיין לעיל הערה 9) לפירוש הר"מ על חלק ממס' שבת, ועיי"ש בתחילת פירושו שלקח בחסר, ויש להשלימו ע"פ מקורו, שו"ת הר"י מיגאש סי' כ"ד, ע"ש.
<small>16.</small> <b>היתה גבוהה עשרה וכו'. </b>וכ"ה בבבלי ו' א'. והעיר בהגהות יפה עינים שם: בירושלמי אין זה מלשון אחרים ולא מהברייתא, כי אם ר' יוסי האמורא מפרש להברייתא וכו'. ואף כאן מתאימה הברייתא לבבלי, ולא לירושלמי. וכנראה שברייתא בבלית היא. 

Halakhah 7

<small>16-17.</small> <b>כשם שמפסיקין לקרית שמע וכו'. </b>במשנתנו (פ"א מ"ב): לא ישב אדם לפני הספר סמוך למנחה עד שיתפלל. לא יכנס אדם למרחץ ולא לבורסקי ולא לאכול ולא לדין, ואם התחילו אין מפסיקים. מפסיקים לקרות ק"ש ואין מפסיקין לתפילה.<sup class="footnote-marker">22</sup><i class="footnote">ועיין מ"ש הר"ח אלבק בהשלמות ותוספות למשנה סדר מועד, עמ' 405 ואילך.</i> ושאלו בבבלי (י"א א'): הא תני ליה רישא אין מפסיקין ("ואם התחילו אין מפסיקין", כלומר, לתפילה). ותירצו: סיפא אתאן לדברי תורה, דתניא חברים שהיו עוסקים בתורה מפסיקין לק"ש, ואין מפסיקין לתפלה. ומן הבבלי (סוכה ל"ח א', ועיי"ש בר"ח), מוכח שמפסיקין לק"ש שבמשנתנו דבוק לרישא, כלומר, מפסיקין מן המלאכה ומן הסעודה לק"ש, ולפ"ז מה שאמרו כאן "סיפא אתאן לדברי תורה" הכוונה לסיפא דסיפא דווקא "ואין מפסיקין לתפלה". ומתקבלת סברת האחרונים שהבבלי דייק מיתורא של משנתנו שהכוונה אף לתלמוד תורה, וה"ה להפסקה מסעודה ומלאכה. ומסתימת לשון הירושלמי משמע שפירשו את כל המשנה במלאכה ובסעודה, כמו שהעיר ביפה עינים ט' רע"ב.<sup class="footnote-marker">23</sup><i class="footnote">ואשר לקושיית הבבלי, עיין מ"ש בהגהות הרש"ש י"א א', ועיין במלא"ש פ"א סמ"ב.</i> וכן פירשו רוב הראשונים את המלים "מפסיקין לק"ש", עיין מ"ש להלן סד"ה אבל, ועיין במלא"ש למשנתנו מ"ש בשם ר' יהונתן על הרי"ף.<br>אבל הר"מ בפיה"מ (פ"א מ"ב) ובפ"ב מה' ק"ש ה"ו פירש שכל הסיפא "מפסיקין לק"ש ואין מפסיקין לתפלה" מדברת בעוסק בתורה, אבל במלאכה ובסעודה אין מפסיקין לק"ש. והדברים מוסברים יפה ע"י בעל המאור בסוגיין שכתב: והוי יודע כי שני מיני הפסקות שנוים במשנתנו, זה מה ששנינו אין מפסיקין מאכילה לתפלה, לא שיעקור אותה לגמרי, אלא כגון שיש שהות ביום להתפלל לאחר אכילה, והכין אוקימנא במס' סוכה (ל"ח א') בשיש שהות ביום. ובסיפא דאתאן לדברי תורה שהחברים העוסקים בתורה מפסיקין לק"ש ואין מפסיקין לתפילה זו היא שאין מפסיקין כלל, ועוקרין את התפלה לגמרי וכו'. ועיין מה שהאריכו הראשונים והאחרונים בסוגייתנו ובסוכה ל"ח א' ובנושאי כלי הרי"ף והרא"ש שם.<br>ובשני הפירושים הנ"ל תלוי אף הפירוש בתוספתא כאן. לפי' הר"מ והרז"ה פירושו כשם שמפסיקין ומבטלין דברי תורה לקריית שמע כך מפסיקין לקריית מגילה וכו', כמפורש בבבלי מגילה ג' ב'. ועיין לעיל ברכות פ"ב ה"ו ומש"ש, ומ"ש בח"א עמ' 16 שו' 13. ולפירוש שאר הראשונים במשנתנו הכוונה כאן שמפסיקין ממלאכה לקריית המגילה וכו', ואעפ"י שיש שהות לקרייה, עיי"ש טעמים שונים. ועיין מגן אברהם או"ח סי' תרצ"ב ס"ק ז' (וציין לו במ"ש במקומו).
<small>17.</small> <b>ולקריית ההלל. </b>כמה מן הראשונים סוברים שהלל של י"ח ימים הוא מדאורייתא, ומוכיחים כן מן הסוגיא בבבלי תענית כ"ח ב'. וכן פסק בה"ג (הקדמה, ג' ע"ב; ד"ב, עמ' 14); רבינו בחיי (הביאו הראב"ע ביסוד מורא שער ו'): ר' דניאל הבבלי (מעשה נסים להר"א בן הר"מ סי' א); ס' יריאים השלם סי' רס"ב: הרמב"ן בהשגות לס' המצות שרש א' (עיי"ש מה שיישב את הסוגיא בברכות י"ד א'), הסמ"ק (סי' קמ"ו) ועוד, עיין מה שהאריך בזה הרי"פ פערלא בספר המצוות לרס"ג ח"א, רנ"ד ע"ג ואילך. ואפילו לשיטת הסוברים שהלל דרבנן (הר"מ פ"ג מה' חנוכה ה"ו. ועיין בהשגות שם) פרסומי ניסא עדיף, עיין בבלי ברכות י"ד א' הנ"ל. 
<b>ולתקיעת שופר. </b>מפסיק מת"ת לשיטת הר"מ, ומסעודה, לשיטת שאר הראשונים. 
<b>ולנטילת לולב. </b>עיין בבלי סוכה ל"ח א'. ובירושלמי פ"א ה"ב, ג' ע"ב (ובמקבילה בברכות פ"א): ולא מודי ר' שמעון בן יוחי שמפסיקין לעשות סוכה ולעשות לולב. 

Halakhah 8

<small>18.</small> <b>במחטו ערב שבת סמוך לחשיכה. </b>כ"ה בכל הנוסחאות, וב"ה במשנתנו פ"א מ"ג, ואין להגיה. ומתוך המשך התוספתא ברור שלא יצא החייט במחט שבבגדו, דומיא דנגר וכיוצא בו. ולדברי אביי (בבבלי י"א ב'), בל הבבא שלנו מתפרשת כפשוטה, ולא יצא החייט במחט שבבגדו, אפילו אם לא יתחייב חטאת לכשיצא משחשיכה, והרישא אף מדברי ר' מאיר היא. אבל רבא סובר (שם) שלא אסרו לחייט לצאת מערב שבת אלא במחט שבידו, מפני שאם שכח ויצא בה בשבת חייב חטאת, אבל מותר לו לצאת במחט שבבגדו בערב שבת, שאפילו אם ישכח ויצא בשבת לא יתחייב חטאת, כר"מ.<sup class="footnote-marker">24</sup><i class="footnote">ומטעם זה פסק הר"מ בפי"ט מה' שבת הכ"א כר' מאיר, עיין במגיד משנה שם.</i> ולכאורה יש כאן סתירה מהמשך התוספתא הדבוקה לבבא זו שאוסרת לצאת בערב שבת סמוך לחשיכה לאומן דרך אומנותו אפילו לר"מ.<br>ברם כבר פירש הגר"א בשנות אליהו למשנתנו שתירוץ הבבלי (י"א ב') "הא מני ר' יהודה היא" אינו עונה על הברייתא שם גרידא, אלא אף על משנתנו הנ"ל, ומשנתנו כר' יהודה המחייב חטאת לאומן דרך אומנותו, ולפיכך אסור לו לצאת בע"ש סמוך לחשיכה. ועיין גם בבאורו לאו"ח סי' רנ"ב ס"ק ו'. ועיין היטב במאירי בסוגיין ד"ה שכל שאלו ולהלן שם קמ"ז א' ד"ה חנוני. וכן פירש הרע"ב את משנתנו שהיא כר' יהודה. וכן כנראה פירש גם בארחות חיים ה' שבת סי' רס"ז, נ"ג ע"ב.<br>ונראה שכן פירש גם הירושלמי (פ"א ה"ג, ג' ע"ב; פ"ו ה"ג, ח' ע"ב) שאמרו שם: תני לא יצא החייט במחט שבכליו וכו', ר' יהודה אומר אומן דרך אומנותו חייב. הא שאר כל אדם יוצאין בכך.<sup class="footnote-marker">25</sup><i class="footnote">בשלום ירושלים ושירי מנחה כאן הגיהו בירושלמי ע"פ הבבלי והתוספתא: הא שאר כל אדם <b>פטורין.</b> ופשיטא שאין להגיה את נוסחאות הירושלמי בשני מקומות אך ורק מפני שאין הוא מתאים לבבלי ולתוספתא (לפי פירושם בתוספתא).</i> וכבר פירשתי (הירושלמי כפשוטו, עמ' 26) שהירושלמי הביא ברייתא זו כבאור למשנתנו, שאף ר' יהודה לא חייב בשבת אלא אומן דרך אומנותו, ונמצאנו למדים שמפורש בירושלמי שמשנתנו שנתה בדווקא "לא יצא החייט במחטו סמוך לחשיכה", הא שאר כל אדם מותרין לצאת ערב שבת עם חשיכה, מפני שאפילו אם ישכחו ויצאו משחשיכה אינם חייבים חטאת, וכשיטת רבא בבבלי, ומשנתנו כר' יהודה. ויותר נראה שהכוונה שבשאר כל אדם אין אנו חוששים כלל שישכחו ויצאו בכך, מפני שאין רגילים בזה במשך כל השבוע בקביעות.<sup class="footnote-marker">26</sup><i class="footnote">עיין מ"ש להלן, שו' 21–22, בשם תפארת ישראל למשנתנו (פ"א מ"ג), בועז סי' ה'. ועיין להלן הערה 27.</i> ועיין מ"ש להלן שו' 22 ד"ה הסוחר כסות.<br>ולפ"ז נראה שיש לפנינו בתוספתא פיסקא ממשנתנו, והתוספתא הוסיפה את שאר האומנים האסורים לצאת דרך אומנותם בע"ש סמוך לחשיכה, והכל בשיטת ר' יהודה, עיין להלן.
<small>19.</small> <b>בקיסם שבצוארו. </b>וכ"ה בד. אבל בכי"ע ובכי"ל ובבבלי (י"א ב'): בקיסם שבאזנו. ועיין במשנתנו פ"ו מ"ו. 
<small>19-20.</small> <b>בדגמא שבאזנו. </b>כ"ה (שבאזנו) בכל הנוסחאות של התוספתא והירושלמי הנ"ל. ובבבלי בהוצאות שלפנינו: שבצוארו. אבל בכתי"י וראשונים (עיין דק"ס, עמ' 16, הע' י'): שבאזנו. ובאבות דר"ן נו"ב פכ"א, כ"ג ע"א: הצבע יוצא והאירא על אזנו. 
<small>20.</small> <b>בדינר שבאזנו. </b>כ"ה בכל נוסחאות התוספתא, הירושלמי והבבלי הנ"ל. וכ"ה בר"מ בדפוסים עתיקים ובכתי"י, אבל בר"מ בהוצאות החדשות (פי"ט מה' שבת הכ"א): בדינר שבצוארו. ועיין אבות דר"ן נו"ב הנ"ל, ובהערה ט"ו שם. 
<b>ולא סורק וכו'. </b>בכי"ל: ולא <b>הסרוק</b> וכו'. והוא על משקל לקוח, עיין היטב בכלים פכ"ו מ"ה. ובפיה"מ להר"מ שם (מ"ז, הוצ' דירינבורג, עמ' 205, הערה ב') פירש שהסרוק הוא מוכר הצמר הסרוק, והסורק הוא האומן הסורק. ועיי"ש במשנה פי"ב מ"ב. 
<b>במשיחה שבצוארו. </b>כ"ה (שבצוארו) בכל נוסחאות התוספתא, ובכי"י הבבלי ובראשונים (עיין דק"ס, עמ' 16, הע' ט'), ובכי"י הר"מ הנ"ל. אבל בהוצאות שלנו של הבבלי והר"מ (לרבות ד' רומי וקושטא): שבאזנו. ועיין אבות דר"ן הנ"ל. ועד כאן היא סתם הברייתא המפרשת את משנתנו, ובערב שבת עסיקינן, ואנו חוששים שמא ישכחו ויצאו משחשיכה. 
<small>20-21.</small> <b>אם יצאו כולן פטורין דברי וכו'. </b>כלומר, אם שכחו ויצאו משחשיכה, יש כאן מחלוקת ר"מ ור"י, ומסדר התוספתא הסמיך לברייתא שלנו את מחלוקת ר"מ ור"י, ולר' יהודה חייבין חטאת אם שכחו ויצאו, ולפיכך אסרו להם לצאת בע"ש. 
<small>21-22.</small> <b>ושאר כל אדם פטורין. </b>כלומר, ביצאו בשבת, ובבא זו היא מדברי ר' יהודה. ובבבלי בכ"י אוקספורד חסרה בבא זו. וכבר הראינו לעיל שהירושלמי מסיק: הא שאר כל אדם יוצאין בכך, כלומר בערב שבת, מפני שאפילו אם יצאו פטורין. ולא עוד אלא שלא גזרו אלא על האומנים שרגילים בדוגמאותיהם בקביעות במשך כל השבוע, ולפיכך חששו שמא ישכחו, אבל לא בשאר כל אדם בדברים שאין רגילים בהם כל היום בקביעות, עיין בתפארת ישראל למשנתנו, בועז סי' ה'.<sup class="footnote-marker">27</sup><i class="footnote">באהל מועד לר"ש ירונדי ח"ב (משמרת הקדש ריש דרך י"ב), נ"ב ע"א, פסק במפורש להפך: כל דבר שאדם חייב אם הוציא בו בשבת אסור לצאת בו בערב שבת עם חשיכה, פי' בזמן המנחה, שמא ישכח שהוא שבת ויצא משתחשך. אלא שאף הוא אמר דבריו לשיטת הבבלי, אבל בירושלמי הנ"ל (בפנים) הרי סתמו ואמרו: הא שאר כל אדם יוצאין בכך. וברוב המקומות התוספתא היא בשיטת הירושלמי, עיין מ"ש לעיל ח"ב, עמ' 590, בשם תלמידי רבינו יונה.</i> ולפי פירושנו מתבארות אף ההלכות להלן. 

Halakhah 9

<small>22.</small> <b>הסוחר כסות לא יצא וכו'. </b>להלן פ"ח, שו' 40, שנינו: המוציא כלין מקופלין ומונחין על כתיפו וסנדליו וטבעותיו בקומצו הרי זה חייב, ואילו היה מלובש בהן פטור. וממש סיגנון זה גם בתוספתא נגעים פ"ז ה"ח, ועיין במשנה שם פי"ג מ"ט. ובבבלי כאן קמ"ז א': סוחרי כסות היוצאין בטליתות מקופלות ומונחות על כתיפן בשבת חייבין חטאת. ולא סוחרי כסות בלבד אמרו אלא כל אדם, אלא שדרכן של מוכרין לצאת כך. ובפי' תכלת מרדכי כאן תמה למה שינתה התוספתא בלשונה. ברם לפי פירושנו לעיל לא נשנתה ההלכה כאן אלא כדי ללמד ממנה שסוחרי כסות אסורים לצאת בכסות המקופלת על כתפיהם בע"ש סמוך לחשיכה, מפני שרגילים בכך במשך כל השבוע, אבל בשאר כל אדם לא חיישינן, מפני שאין דרכן בכך, אעפ"י שאם יצא חייב חטאת, כפירוש הבבלי. ולהלן בתוספתא פ"ח נשנתה ההלכה לעניין שבת עצמה גרידא, ולפיכך לא הזכירו סוחרי כסות, שהרי הלכה זו שוה בכל אדם. והבבלי שם השתמש בברייתא שלנו, והעבירה לעניין שבת גרידא, ולפיכך הוסיפו שהוא הדין לכל אדם. 

Halakhah 10

<small>23-24.</small> <b>לא יצא אדם במעות הצרורין לו בסדינו וכו'. </b>בבבלי הנ"ל: וחנוני היוצא במעות הצרורין לו בסדינו חייב חטאת. ולא חנוני בלבד אמרו אלא כל אדם, אלא שדרכו של חנוני לצאת כך. וכנראה שבבבל שנו כאן: לא יצא חנוני במעות וכו', מפני שהוא היה רגיל בכך בקביעות, ושאר בני אדם בעראי (עיין בבלי ב"מ כ"ד ב'). ולפיכך אמרו שבשבת עצמה חייבים כל אדם. ברם בא"י נהגו כן כל בני אדם בקביעות (עיין לעיל ברכות פ"ו הי"ט, עמ' 38, תו"כ, ויקרא, חובה פ"כ הי"ג, כ"ז ע"א, ירושלמי ב"מ פ"ג הי"א, ט' ע"ב, ברייתא בבבלי ר"ה כ"ב ב' ועוד), ולפיכך אסור לכל אדם לצאת בהם אף בע"ש סמוך לחשיכה מפני שהוא רגיל בהם, ואם יצא חייב חטאת. ובחידושי מהרי"ט לשבת ספ"א נקט כדבר פשוט שאסור לצאת בע"ש סמוך לחשיכה במעות הצרורים לו בסדינו, ושמא פסק כן ע"פ התוספתא כאן, ועיין בהלכות קטנות לר"י חאגיז ח"א סי' פ"א ומש"ש בשם כתיבות מהר"י די בוטון. ועיין רוקח סי' ל"ט ובאו"ז סוף ה' ערב שבת ח"ב, ט' ע"ד.<br>ובר"מ פי"ב מה' שבת הי"ב הביא את ההלכה שלנו (לעניין שבת), וסרה בזה תמיהת בעל תכלת מרדכי כאן (ז' סע"א) על כל המפרשים.

Halakhah 11

<small>24-25.</small> <b>יוצאין בתפלין עם חשיכה. </b>ברייתא זו הובאה בבבלי י"ב א' בשם תני דבי <b>שמואל</b>.<sup class="footnote-marker">28</sup><i class="footnote">כגירסת הר"ח, הרי"ף, ס' העתים, עמ' 7, מדרש שכל טוב בשלח, עמ' 252, תוספות מנחות ל"ו ב' ד"ה א', רוקח סי' ל"ט.</i> וכבר תמהו הראשונים (הרשב"א, המאירי, המיוחס להריטב"א והמיוחס להר"ן) למה נתנו טעם בגמרא מפני שאדם חייב למשמש בתפילין כל שעה, ולפיכך לא ישכח, והרי אפילו אם יצא בשבת לא יתחייב חטאת, עיי"ש שתירצו באופנים שונים. והגר"א (או"ח סוף סי' רנ"ב) תירץ ש"עם חשיכה" שאני, ובזה אנו חוששים אפילו בלא אפשרות של חיוב חטאת. ובס' חלקת בנימין להגר"ב קארינמאן כאן השיג על הגר"א ממה ששנינו בגמרא לעיל י"א ב': לא יצא החייט במחטו התחובה לו בבגדו ערב שבת עם חשיכה (וכ"ה בכי"מ ובר"ח), ותירצו הא מני ר' יהודה היא, והרי לפירוש הגר"א אף ר"מ מודה שעם חשיכה אסור לצאת, עיי"ש שהניח בצ"ע.<br>ברם אין ספק שבלשון א"י עם חשיכה פירושה בסמוך ממש,<sup class="footnote-marker">29</sup><i class="footnote">כפירוש הגר"א. ועיין במלונו של בן יהודה, סוף עמ' 4540 ואילך, ויש להוסיף עליו כהנה וכהנה. ועיין מ"ש להלן פי"ב הי"ז, שו' 69, ד"ה עם חשיכה, ובהערה שם.</i> והתוספתא נקטה לעיל שו' 18–19 "סמוך לחשיכה" שהוא זמן מנחה לשיטת הירושלמי (פ"א רה"ב, ג' ע"א), וכאן שנו "עם חשיכה", שפירושו לפני הדלקת הנר.<sup class="footnote-marker">30</sup><i class="footnote">עיין במשנתנו פ"ב מ"ז ובראב"ן סי' ב'. ואעפ"י שאמרו בירושלמי יומא ספ"ח, מ"ה ע"ג: מצות הוידוי ערב יום הכיפורים עם חשיכה עד שלא נשתקע במאכל ובמשתה, הכוונה שם ש"מצות הוידוי של ערב יוה"כ עם חשיכה" צריך לאומרו לפני שהשתקע במאכל וכו', עיין מ"ש להלן יומא פ"ד הי"ד שו' 63–64, סד"ה מצות וידוי. ועיין מ"ש להלן פי"ב הנ"ל.</i> ובאותו זמן היו רגילין לחלוץ את התפילין,<sup class="footnote-marker">31</sup><i class="footnote">עיין בבלי כאן ל"ה ב', בתוספות שם ד"ה ר"י, באבות דר"ן פכ"ה ובירושלמי כאן ספ"ב, ה' ע"ב.</i> ומלמדת אותנו הברייתא שמותר לצאת בתפילין, לחצר ולר"ה, והיינו להניח תפילין עד חשיכה ממש,<sup class="footnote-marker">32</sup><i class="footnote">עיין בבלי סנהדרין ס"ח א', ברש"י, בתוספות שם ד"ה לחלוץ ובחידושי הר"ן שם.</i> דומיא דקורין בכתבי הקודש שלהלן בסמוך, ואין לחשוש שמא יצא בהן לר"ה משחשיכה, מפני הטעם שנתנו בבבלי הנ"ל,<sup class="footnote-marker">33</sup><i class="footnote">והר"מ בספי"ט מה' שבת פסק ע"פ הברייתא דבי שמואל בבבלי י"ב א'.</i> ויגיד עליו ריעו, עיין מ"ש להלן בסמוך ד"ה וקורין.<br>וכן מפורש בירושלמי פ"ו ה"ב, ח' ע"ב: יוצאין בתפילין ערב שבת עם חשיכה, ואין יוצאין בסנדל מסומר ערב שבת עם חשיכה. מה בין זה לזה? זה דרכו לחלוץ, וזה אין דרכו לחלוץ. הרי לך ברור שיוצאין בתפילין פירושו מניחין תפילין, דומיא דסנדל המסומר, שאין לובשין אותו אפילו ברשות היחיד (עיין להלן פ"ד ה"ח), אעפ"י שאפילו יצא בו לרשות הרבים משחשיכה אינו חייב חטאת, כמפורש במשנתנו פ"ו מ"ב. ועיין בהגהות יפה עינים לבבלי י"ב א' שפירש כע"ז, עיי"ש.
<small>25.</small> <b>וקורין בכתבי הקדש עם חשיכה. </b>וכע"ז בד ובכי"ל. אבל בכי"ע מוסיף: אבל לא בלילי שבת. וגירסא זו מוכיחה אף על הגירסא שלנו, ופירושה, כמו שפירש בתוספות בכורים, שמותר לקרוא בכתבי הקדש עד חשיכה ממש, ואין כאן חשש שמא ימשך ויקרא בשבת. אבל אסור לקרוא בכתבי הקדש משחשיכה כמשנתנו רפט"ז. ועיין בבלי קט"ז ב'. ובירושלמי רפ"ד מפורש שחששו לבטול בית המדרש אף בלילי שבתות, שהרי כן נהגו לדרוש בלילי שבת, עיין ירושלמי סוטה פ"א ה"ד, ט"ז ע"ד, ובמקבילות שבמדרשות. ועיין מ"ש להלן, עמ' 202. ועיין מ"ש להלן בסמוך. 
<small>25-26.</small> <b>אבל אין קורין בלילי שבת לאור הנר. </b>בכי"ע חסרות המלים "אבל", "בלילי שבת" שהרי כבר הזכיר שם לילי שבת לעיל (עיין מ"ש לעיל). ונראה שצריך להפסיק אף בשאר הנוסחאות אחרי בלילי שבת, והוא דבוק למעלה: וקורין בכתבי הקדש עם חשיכה, אבל אין קורין בלילי שבת, ובזה נגמרה ההלכה, עיין מ"ש לעיל בסמוך. ואח"כ מתחילה הלכה חדשה: לאור הנר, כלומר פיסקא ממשנתנו פ"א מ"ג: ולא יקרא לאור הנר, שכן "דרך התוספתא באלף מקומות ליקח קצת מן המשנה לזכרון דברים", עיין מ"ש לעיל ח"א, עמ' 6, ובמבוא שם, ריש עמ' כ"ב. והתוספתא מוסיפה על המשנה את ההלכות הבאות. 
<small>26.</small> <b>אפי' גבוה ממנו. </b>כלומר, אפילו הנר מונח במקום גבוה שאינו יכול להטותו. ועיין ירושלמי פ"א ה"ג, ג' ע"ב, ומ"ש בהירושלמי כפשוטו, עמ' 32. ובבבלי (י"ב ב') הוא מאמר רבה (או רבא), עיין בס' חלקת בנימין במקומו. 
<b>ואפי' בית אחר וכו'. </b>כלומר, אפילו הנר הוא בבית אחר, ואפילו הנר הוא בבית לפנים מבית, והוא יושב בבית החיצון לא יקרא לאורו. ועיין מ"ש בהירושלמי כפשוטו, עמ' 33. ובבבלי (י"ב ב'): ואפילו עשרה בתים זו על גב זו. 
<small>26-27.</small> <b>אבל מסתכל הוא לתוך הכוס וכו'. </b>בירושלמי פ"א ה"ג, ג' ע"ב: תני ר' חייא מסתכל הוא מה שבכוס ומה שבקערה ואינו חושש. והיא הברייתא שלפנינו. ופירשו שם שהטעם הוא, מפני שאין הסתכלות זו אלא לשעה (ואינה דומה לקריאה), או מפני הסכנה, שמא אין כוסו נקיה, עיי"ש. ובבבלי (י"ב ב'): תני חדא שמש בודק כוסות וקערות לאור הנר, ותניא אידך לא יבדוק. ופירש הר"מ (פ"ה מה' שבת הט"ז): כלים הדומים זה לזה, ואינן ניכרין אלא בעיון הרבה, אסור להקריבן לאור הנר ולהבחין ביניהן, שמא ישכח ויטה וכו', עיי"ש.<sup class="footnote-marker">34</sup><i class="footnote">ועיין בפירוש הר"מ למכילתין (עיין לעיל הערה 9), עמ' קט"ו, ובפירוש ר' פרחיה מכת"י שהביא ר"ש אסף שם, הערה 36. ועיין בפירוש ענפי יהודה לס' והזהיר בשלח, ח"א, י"ג ע"א, הערה ה', ומ"ש בס' חלקת בנימין במקומו.</i> ולפי דעת הר"מ הבדיקה היא להבחין בין כוס לכוס, דוגמא למאמר שמואל שם (י"ב א') שאסור לבדוק כדי להבחין בין בגדו לבגדי אשתו. אבל מתוך כל דברי הראשונים שהביאו כאן את הירושלמי (עיין אהצו"י, עמ' 11 ואילך, ויש להוסיף ס' העתים, עמ' 219) מוכח שפירשו שהבדיקה היא להסתכל בתוך הכוס אם מה שבתוכו נקי, וכן מוכח להדיא מן הספור שם ברב ירמיה ומה שאמרה לו אשתו של רב אסי בהשואה לבבלי י"ב סע"ב. 

Halakhah 12

<small>28.</small> <b>תינוקות מתקנין פרשיותיהן בלילי שבת לאור הנר. </b>וכ"ה ("תינוקות מתקינין") גם בכי"ע.<sup class="footnote-marker">35</sup><i class="footnote">אצל צוקרמ' בטעות: תינוקות <b>ורב.</b></i> ובמשנתנו פ"א מ"ג: החזן רואה היכן תינוקות קוראין, אבל הוא לא יקרא. ושאלו בבבלי (י"ב סע"ב): והאמרת רישא רואה. מאי לאו לקרות. לא, לסדר ראשי פרשיותיו. ובירושלמי: מהו מתקן ראשי פרקים, פסוקין. והדברים מתבארים מתוך הירושלמי סוטה פ"ה ה"ו, כ' ע"ג: כהדין פסוקא (=פָּסוֹקָה), משה אמר אשירה, והן עונין אחריו אשירה לה' כי גאה גאה סוס ורוכבו רמה בים, ובק"ע שם: "כמלמד תינוקות שמתחיל ראש הפסוק והן מסיימין כל הפסוק, וכן משמע בירושלמי פ"ק דשבת שכך היה מנהגם". ונראה יותר שפסוקה פירושו המקטע, כלומר, הסופר שקוטע את הפסוק, ואומר את ראשו,<sup class="footnote-marker">36</sup><i class="footnote">ומכאן שראשי פרקים במקורות שלנו פירושו ראש הפרק ממש, וכשזוכר את ראש הפרק נזכר גם בהמשכו. וכן באבות דר"ן פכ"ד, הוצ' שכטר, ל"ט ע"ב: משכח ראשי פרקים וכו', משכח ראשי מסכתותיו וכו', ומשכח ראשי פרקים וראשי מסכתותיו. ועיין בהערות שם בשם מדרש הגדול. ועיין באבות דר"ן לעיל שם פ"ח, י"ח ע"ב. ובספרי עקב פי' מ"ח, הוצ' הר"א פינקלשטין, עמ' 109: שמבקש <b>פתחה</b> של פרשה ואינו מוצא. ואינו עניין ל-κεφάλαια , עיקרי דברים.</i> כדי שהתינוקות יגמרו את כולו מתוך הספר, וילמדו את הכתובים בעל פה. ובתינוקות לא הקפידו אם שונים דברים שבכתב בעל פה, ועוד שהרי הרב משגיח עליהם ומסתכל בספר.<br>וע"פ זה יתבארו לנו דברי הירושלמי במגילה פ"ד ה"ה, ע"ה ע"ב: ר' שמעון ספרא דטרבנת אמרון ליה בניה קרתיה, קטע בדיבירייא, דיקרונון בנינן, וכו' ולא שמע לון וכו', אמר ליה ולינן מקטעין לון בסידרא? אמ' ליה ולינן חזרין וכללין לון. ופירוש הדברים הוא שאנשי טרבנת (או טרכנת) דרשו מר' שמעון הסופר שיקטע ויפסוק את הדיבורים בשעת הקריאה בתורה כלומר שיקרא את ראשי הפסוקים והתינוקות יגמרו את השאר מתוך הספר, כדי שישננו בפיהם וילמדו את הכתובים בעל פה,<sup class="footnote-marker">37</sup><i class="footnote">עיין מ"ש לעיל בסמוך סד"ה תינוקות. וכבד יש לנו עדות של גוי מסיח לפי תומו שבזמן האמוראים ידעו היהודים בעל פה את התורה ואת הנביאים, עיין מ"ש בספרי (אנגלית) היליניסמוס וכו', עמ' 52.</i> והוא לא שמע להם. ור' שמעון בן יוסינא שאל אותו שהרי כן מקטעים את הפסוקים בבית הכנסת (והתינוקות גומרים אותם), והשיב לו שהקורא חוזר וכולל, כלומר גומר את כל הפסוק (אם הגומרים הם קטנים), עיין ירושלמי ברכות ספ"ח, י"ב ע"ג (ומקבילות בסוכה פ"ג הי"ב, נ"ד ע"א; מגילה פ"א הי"ב, ע"ב ע"ב) ולהלן בתוספתא פסחים פ"י ה"ז ומש"ש.<br>ואף כאן פירש הירושלמי מהו [רואה] ? שהוא (החזן, הסופר) מכין<sup class="footnote-marker">38</sup><i class="footnote">"תקן" בלשון א"י פירושו "להכין", כמשמעו בכ"מ במשנתנו ובברייתות, וביחוד במס' כלים. וכבד העיד בבעל המאור פי"ז (הוצ' ראם, מ"ט ע"א): "כללו של דבר כל התקנה בלשון הפעיל אינה אלא הכנה והזמנה במחשבה בלבד". ועיין גם ברש"י קכ"ח א' ד"ה התקינן, שם קכ"ו סע"א. ועיין מ"ש להלן פ"ג, הערה 32, פ"ט הערה 1, תענית פ"ג הי"ג, שו' 65, ועיין בת"א שמות ט"ז, א', ות"י שם, ועוד בכ"מ. ובבבלי כאן: היו <b>מסדרין</b> (במקום "היו מתקנין"), והיא היא, עיין להלן יומא פ"ג הי"ח, שו' 81, ד"ה על העבדה, ועיין מ"ש בספרי היליניסמוס הנ"ל, עמ' 90 ואילך.</i> לאור הנר ראשי פרקים, פסוקים (קטועים), כדי שיקראו התינוקות את השאר.<br>ור"ש בן גמליאל מוסיף שהתינוקות מכינים את כל הפרשה בלילי שבת לאור הנר (אפילו שלא בפני רבם), מפני שמקצת התינוקות רוצים שיכבה הנר ויפטרו מן הלימוד ולא יבואו להטות,<sup class="footnote-marker">39</sup><i class="footnote">כלומר, להטות את הנר על צדו, עיין רש"י במשנתנו י"א א' ולהלן פי"א סה"ד, שו' 11.</i> ואם השוקדים שבהם ירצו להטות, יזכירו להם שאר התינוקות (כפירוש הירושלמי), או מפני שאימת רבם עליהם, כפירוש האיבעית אימא שבבבלי (י"ג א'), ואינם מטים אפילו בחול. ועיין בחידושי הרשב"א במקומו.

Halakhah 13

<small>28-29.</small> <b>אמ' ר' ישמעאל וכו'. </b>ירושלמי פ"א ה"ג, ג' ע"ב; בבלי י"ב ב'. 
<small>29.</small> <b>פעם אחת קראתי וכו'. </b>ובבבלי וירושלמי הנ"ל: אני אקרא ולא אטה וכו'. ועיין מ"ש להלן הערה 44. 
<small>29-30.</small> <b>כמה גדולים דברי חכמי' וכו'. </b>וכן א"ר ישמעאל להלן בתוספתא כלים ב"ב פ"א ה"ב וה"ג (ובמקבילות). 
<small>30.</small> <b>הטהו ודיי. </b>בירושלמי הנ"ל: הטהו ממש, והיא היא, עיין בכר ערכי מדרש תנאים ערך ודאי, ומ"ש להלן פי"ז שו' 1–2. 
<small>31.</small> <b>ישמעאל בן אלישע הטה את הנר וכו'. </b>וכ"ה בירושלמי. אבל בכי"ע: אני ישמעאל בן אלישע קראתי והיטיתי וכו'. וכ"ה בבבלי, ויש כאן סיגנון של וידוי ופרוט החטא (שעבר על דברי חכמים שהטה בשעת קריאה) וכו'. אבל בכי"י הבבלי ובראשונים חסרה המלה "קראתי", ואין כאן אלא חילוף סיגנונות, עיין במשנת יבמות פט"ז מ"ו ובתוספתא שם פי"ד ה"ו, ומ"ש ע"ז במאירי שם, הוצ' הר"ח אלבק, עמ' 461. 
<small>32.</small> <b>יביא חטאת. </b>וכ"ה בד ובכי"ל, אבל בכי"ע: אביא חטאת שמינה. וכ"ה בבבלי, ועיין במיוחסים להר"ן שהביא פירוש מוזר מאד ודחה אותו, ופירש שלא נקטו כן אלא לצחות השמן, ויפה הגיה בחלקת בנימין: לצחות הלשון, וציין לבבלי יבמות צ"ב א'.<sup class="footnote-marker">40</sup><i class="footnote">ועיין מה שפלפל שם, ונעלמו ממנו לרגע מ"ש בתוספות הרא"ש יבמות ז' א' סד"ה מה לי.</i> ובהגהות מהר"ץ חיות ציין לבבלי יומא פ' א': א"ר אלעזר האוכל חלב בזמן הזה צריך שיכתוב לו שיעור וכו'. וכל כך למה, מפני שרבותינו חכו לו בכל יום שיבוא. 

Halakhah 14

<b>אמ' ר' שמעון בן לעזר וכו'. </b>בחי' הרשב"א י"ג א' מעתיק בשם התוספתא כגירסתינו (בערך), ושלא כגי' כי"ע. 
<small>32-33.</small> <b>בוא וראה עד היכן פרצה טהרה וכו'. </b>בירושלמי מבאר את המלה "פרצה" מלשון הכתוב (דה"א ד', ל"ח) ובית אבותיהם פרצו לרוב, כלומר נתפשטה טהרה וכו'. וכנראה שצדק הרז"ו רבינוביץ שהסיק (שערי תורה א"י, עמ' 28 ואילך) שאין באור זה מגוף הירושלמי,<sup class="footnote-marker">41</sup><i class="footnote">אעפ"י שכן היה כבר בירושלמי לפני רבינו נסים, עיין בס' המפתח כאן במקומו.</i> שהרי מלה זו מצויה אף בחומש (עיין רש"י כאן י"ג א'), ולמה הביאוה מדברי הימים. 
<small>33.</small> <b>שלא גזרו הראשונים וכו'. </b>וכ"ה בד, בכי"ל, ברשב"א הנ"ל ובירושלמי. ובכי"ע: לא <b>הורו</b> הראשונים וכו', ובבבלי: שלא שנינו וכו'. וכנראה שהנכון כלפנינו, ועל אכילת טהור עם נדה לא גזרו, אבל <b>גזרו</b> על אכילת זב עם זבה, עיין מ"ש להלן שו' 35, ד"ה שב"ש. 
<b>לא יאכל טהור עם הנדה וכו'. </b>בירושלמי: שלא יאכל טהור עם הטמא. וכ"ה בבבלי בכי"מ, וצ"ל: עם הטמא' (=הטמאה). וגירסתינו יותר מדוייקת, שהרי אף מצורעת טמאה היא, ואין כאן הרגל עבירה, אבל ברור שטמאה שבבבלי פירושה נדה.<sup class="footnote-marker">42</sup><i class="footnote">ועיין בתוספ' רי"ד במקומו, ומשמע שם שכן גרס גם בבבלי.</i> ור"ש בן אלעזר מעיר שבמשנתנו (פ"א מ"ג) לא הזהירו אלא שלא יאכל זב עם הזבה (מפני שאף הוא טמא), אבל לא היה צורך כלל לומר שלא יאכל טהור עם נדה מפני הרגל עבירה, משום שבין כך לא היה טהור אוכל עם הנדה, שלא תטמא את מאכלו. והיתה טהרה קשה עליהם כעריות. 
<small>33-34.</small> <b>שהראשונים לא היו אוכלין וכו'. </b>בבא זו ליתא בירושלמי ובבבלי הנ"ל. ומלשון זו משמע שלא היו אוכלין עם הנדות אפילו על שולחן אחד, שהרי בקערה אחת אפילו בימי האחרונים לא היה טהור אוכל בקערה אחת עם טמא זיבה (עיין ירושלמי מע"ש ספ"ב, נ"ג ע"ד), שמטמא את המאכל בהיסט, וחבר טהור לא היה אוכל אוכלים טמאים אפילו בזמן התנאים האחרונים, וממילא אף הם לא היו אוכלים בקערה אחת עם הנדה, שהיא מטמאה ודאי את המאכל שבקערה. ובעל כרחנו הכוונה היא שהראשונים לא אכלו עם נדה אפילו על שולחן אחד, מחשש שמא תגע ותטמא את המאכל, ומכאן שאותו מנהג שהעבירו אף על זב וזבה (ששניהם טמאים) כוונתו שלא יאכלו שניהם אפילו על שלחן אחד מפני הרגל עברה, כמו שטען בתוספ' רי"ד במקומו.<br>וכן פסקו הגאונים (שאילתות אחרי סי' צ"ו: בה"ג ה' נדה, ד"ו פ"ה רע"ד: ד"ב, עמ' 627; הלכות פסוקות, עמ' קל"ז) וכמה מן הראשונים (עיין בהעמק שאלה שם) שאסור לאכול עם הנדה על שלחן אחד. אבל בס' הפרדס לרש"י (ה' נדה ג' ע"ב; הוצ' הרח"י עהרענרייך, עמ' ג') שרמז לו בתוספ' רי"ד הנ"ל: אבל מחמירין אנו על עצמינו ואין אנו אוכלין עמה בקערה וכו', ומוכח מדבריו שעל שולחן אחד מותר. ועיין במאירי כאן ובר"מ פי"א מה' איסורי ביאה הי"ח ובהשגות שם.

Halakhah 15

<small>35.</small> <b>שבית שמיי אומ' וכו'. </b>וכ"ה בד ובכי"ל, ובכולם (לרבות כי"ו) אין שום הפסק בין הלכה זו וההלכה שלפניה. ולפי גירסא זו פירושו שאעפ"י שב"ה מתירין אכילת זב פרוש עם זב עם הארץ מ"מ אף הם אוסרים אכילת זב עם הזבה. ואין כאן אלא נתינת טעם, שאעפ"י שב"ה נחלקו בהלכה שלנו מ"מ אף הם אסרו בהלכה הקודמת. ונמצאנו למדים שהברייתא שלהלן "אלו מן ההלכות וכו' " דבוקה לעיקר הדין, להלכה "לא יאכל הזב עם הזבה", אבל במחלוקת אכילת פרוש זב עם זב עם הארץ (על שלחן אחד) עדיין המחלוקת במקומה עומדת, והלכה כב"ה. ועיין בתוספתא דמאי פ"ג ה"ג ובגירסת כי"ע שם, ומ"ש לעיל ח"א, עמ' 223.<br>אבל בכי"ע יש כאן ריוח, ומתחילה הלכה חדשה: בית שמאי אומ' לא יאכל וכו'. וכן בירושלמי פ"א ה"ג, ג' רע"ג: תני בית שמאי אומרים לא יאכל וכו'. ולפי גירסא זו אין כאן נתינת טעם להלכה שלפניה אלא מחלוקת חדשה. ומכיוון שאמרו להלן בסמוך: אלו מן ההלכות וכו' נמנו ורבו בית שמיי על בית הלל וכו', הרי מוכח לכאורה (עיין מ"ש להלן) שאף בהלכה זו רבו ב"ש על ב"ה, ואפשר שמטעם זה שנו בבבלי (י"ג א') ברייתא זו בסתם כדעת בית שמאי.<br>ובתוספות (י"ז ב' סד"ה הניחא): וההיא דלא יאכל זב פרוש עם זב עם הארץ דקתני עלה בתוספתא אלו מן ההלכות, איכא למימר דהוי בכלל לא יאכל זב עם הזבה. ועיין מ"ש להלן שו' 36 ד"ה ואם נגרוס.
<b>עם זב עם הארץ. </b>כ"ה בכל הנוסחאות כאן ובתוספות הנ"ל ובמקבילות בירושלמי ובבבלי. ובתוספ' רי"ד מביא שמחק בס' הלקט שלו את המלה "זב" שבנוסחאות. וטעמו כנראה שע"ה הוא תמיד בחזקת טומאה, אבל מן הירושלמי והבבלי נראה שלא גזרו טומאת זיבה על ע"ה אלא בגזירת י"ח דבר. והברייתא שלנו נשנתה לפני הגזירה. 

Halakhah 16

<small>36.</small> <b>אלו מן ההלכות שאמרו וכו'. </b>משנתנו פ"א מ"ד, וכגירסת רוב הנוסחאות. ובבבלי שם (י"ג ב') הביאו ברייתא ששנתה: אין פולין לאור הנר, ואין קורין לאור הנר. <b>אילו</b><sup class="footnote-marker">43</sup><i class="footnote">כ"ה שם י"ב א'. ועיין מ"ש הרי"ן אפשטין במבוא לנוה"מ. עמ' 426.</i> מן ההלכות שאמרו בעליית חנניה בן חזקיה בן גרון. ומכאן ברור ש"אלו מן ההלכות" דבוק למעלה.<br>ומתוך שני התלמודים (לפי גירסת הגאונים ורוב הקדמונים) עולה שהם פירשו שמשנתנו מדברת בשתי פעולות. ולשיטת הירושלמי פירושה: א. אלו מן ההלכות שאמרו וכו', נמנו ורבו ב"ש על ב"ה. ב. שמנה עשר דבר גזרו בו ביום. ואמרו בירושלמי: תני שמונה עשר דבר גזרו, ובשמונה עשרה רבו, ובשמונה עשרה נחלקו. ומכיוון שהירושלמי מונה שם את השמונה עשר דבר שגזרו ואינו כולל בתוכם אף משנה אחת ממשניות שבת פ"א מ"א-מ"ג, הרי ברור שהמשניות שלנו אינן כלולות לא בתוך שמונה עשרה שגזרו ולא בתוך שמונה עשרה שנחלקו (עיין להלן), ובהכרח ש"אלו מן ההלכות" פירושו: אלו מן ההלכות שאמרו בעליית בן חנניה וכו' ונמנו ורבו ב"ש על ב"ה, אבל לא נתברר כמה מן ההלכות של המשניות הנ"ל הן ממה שנמנו ורבו,<sup class="footnote-marker">44</sup><i class="footnote">ור' ישמעאל שקרא לאור הנר (לעיל שו' 29), שמא רצה לנהוג כב"ה, וכדברי ר' מנא בירושלמי (פ"א ה"ד, ג' סע"ד): הואיל והוא אונס בטל, כלומר, מכיוון שרבו תלמידי ב"ש על תלמידי ב"ה, מפני שב"ש השתמשו בכח (עיין מ"ש בהירושלמי כפשוטו, עמ' 38), הרי אפילו ב"ד קטן יכול לבטל את הגזירות. ועיין בדברי ר' יהודה להלן עדיות פ"א ה"ד.</i> ועיין להלן בירושלמי שם ולהלן בתוספתא הי"ח והי"ט. ועיין מ"ש להלן בשם הר"ח והר"מ.<br>מאידך גיסא מפורש שם שלדעת רבנן דקיסרין משנתנו "כיוצא בו לא יאכל הזב עם הזבה מפני הרגל עבירה" היא מן ההלכות שנמנו ורבו. ומתוך העניין יוצא שמשנה זו גרידא (מתוך המשניות שנשנו לעיל בשבת) היא מן ההלכות הנ"ל,<sup class="footnote-marker">45</sup><i class="footnote">ואעפ"י שהסגנון מגומגם, והיה צריך לומר "זו מן ההלכות", מ"מ עצם הדברים ברורים.</i> ומשנתנו "אלו מן ההלכות וכו' " דבוקה לשלפניה גרידא.<br>והגירסא בבבלי אינה בטוחה, אבל מתוך פירוש ר"ח (בס' העתים, עמ' 7), פירוש הר"מ לשבת (עיין לעיל הע' 9), עמ' קי"ט, ובפיה"מ למשנתנו מוכח שהם גרסו בבבלי: שמונה עשר גזרו ובשמונה עשר נחלקו ובשמונה עשר הושוו (עיין ברשב"א וברמב"ן ובמאירי ומ"ש בהירושלמי כפשוטו, עמ' 39). ופירש הר"מ שבשמונה עשר גזרו מפני שרבו ב"ש על ב"ה, ובשמונה עשר עמדו במחלוקת (והלכה כב"ה), ובשמונה עשר הסכימו ב"ש וב"ה ולא היתה ביניהם מחלוקת. ועיין מ"ש להלן שו' 43–44 ד"ה ברם ואילך.<br>ופירשו הר"ח והר"מ הנ"ל ששמונה עשר שהושוו כלולים כולם במשנתנו שבת פ"א מ"א-מ"ג. ושמונה עשר שגזרו הם שמונה עשר שרבו ב"ש על ב"ה,<sup class="footnote-marker">46</sup><i class="footnote">עיין בבלי ט"ז ב', ומנו שם את משנת מקואות רפ"ד בתוך י"ח גזירות, והרי שם שנו בפירוש: נמנו ורבו ב"ש על ב"ה. אבל בירושלמי מנה משנה זו בתוך י"ח דברים שרבו ב"ש על ב"ה, ועיין מ"ש להלן, שו' 41, ד"ה ונמנו.</i> ושמונה עשר שנחלקו הם במשניות ובברייתות להלן בשבת פ"א.<br>ולפיהם<sup class="footnote-marker">47</sup><i class="footnote">אבל לפי רש"י ותוספות (י"ז ב') אף מה ששנינו במשנתנו לעיל הם גזירות י"ח דבר, ולפ"ז כל משנתנו עניין אחד הוא. ופירושם יתכן רק לפי גירסתם בגמרא, אבל לא לפי גירסת הגאונים וספרי ספרד, עיין מ"ש לעיל בפנים. ופירוש חדש בסוגיין לר' ברוך בן מלך, עיין מ"ש להלן בפנים, שו' 43–44, ד"ה והנה הדברים.</i> הפירוש במשנתנו הוא: א. אלו מן ההלכות שאמרו בעליית חנניה וכו' (כלומר, אמרו והסכימו, ולא נחלקו).<sup class="footnote-marker">48</sup><i class="footnote">וכן מוכח קצת מסגנון הברייתא שבבבלי י"ב א', י"ג ב'. ומטעם זה הסתפקו בבבלי (י"ג ב') שמא "ואלו מן ההלכות שאמרו וכו' " פירושו ההלכות שלהלן במשנתנו, ו"שאמרו בעליית וכו' " כוונתו ההלכות שדנו בהן, ומהן הושוו, ומהן נחלקו.</i> ב. נמנו ורבו בית שמיי על בית הלל וכו', גזרו בו ביום.<br>ואם נגרוס לעיל בתוספתא: בית שמאי אומ' לא יאכל וכו' אלו מן ההלכות וכו', הרי מוכח שהפירוש הוא כשיטת הירושלמי שהבבא הראשונה של משנתנו מדברת בדברים שנמנו ורבו, ולא בדברים שהסכימו כולם, ולא נחלקו, עיין מ"ש לעיל שו' 35. ועיין מה שהוכיח מן התוספתא שלנו ר' ברוך בן מלך, ויתבארו דבריו להלן שו' 43–44 ד"ה והנה.<br>אבל פשיטא שראייה ברורה אין כאן, מפני שיתכן שאין כאן אלא פיסקא ממשנתנו, והתוספתא הסמיכה לה את מחלוקת ר' אליעזר ור' יהושע, ופירשה עוד שתי הלכות שבהן רבו ב"ש על ב"ה, ולא עוד אלא שהוסיפה הלכה שב"ש וב"ה עמדו בדעתם. ואפשר שמכאן היא המסורת שבי"ח נחלקו.
<b>כשעלו לבקרו. </b>וכ"ה בד ובכי"ל, במשנה שבירושלמי, בכי"מ של הבבלי, בשני קטעים מן הגניזה ובמשניות בהוצאות המאוחרות. אבל בכי"ע: <b>שעלו</b> לבקרו,<sup class="footnote-marker">49</sup><i class="footnote">לפי גירסא זו פירושו: עלו לבקרו <b>ונימנו</b> (כגירסת כי"ע), אפילו לפי הגירסא "נמנו". ואצל צוקרמ' בטעות: שעלו <b>ובקרו.</b> וסמי מכאן מ"ש בהירושלמי כפשוטו, עמ' 37, וכן מ"ש המגיה בשנו"ס למשניות הוצ' ראם "והיא נוסחא יפה מאד".</i> וכ"ה ברוב נוסחאות המשניות.<sup class="footnote-marker">50</sup><i class="footnote">לו, קויפמן, קטע שלישי של הגניזה, קטע של מרקון (בס' היובל לכבוד ר"י לוי, עמ' 196). ובד' נפולי, כ"י פרמה, כ"י על קלף של משנת סדר מועד שבביה"מ כאן, ס' העתים, עמ' 7: <b>שעלו</b> לבקרו <b>ונמנו</b> (ונימנו) וכו', כגי' כי"ע כאן.</i> ובפיה"מ להר"מ: והיו החכמים עליהם השלום מבקרין אותו תמיד וכו', ופעם אחת בקרו אותו וכו'. והיתה לפניו הגירסא "כשעלו", וכ"ה במשניות כת"י עם פיה"מ להר"מ, וכן הוגה בהגד"נ. 
<small>37.</small> <b>שמונה עשר דבר גזרו וכו'. </b>בירושלמי ובבבלי נחלקו אילו הם השמונה עשר דבר, עיין מ"ש על כ"ז בהירושלמי כפשוטו, עמ' 39 ואילך, ושם הבאתי את דברי הראשונים הנ"ל, את הראב"ן סי' של"ח ועוד. 
<b>גזרו בו ביום. </b>במאירי (י"ג ב' ד"ה המשנה): שנאמרו בעליית חנניה וכו' עלו חכמים לבקרו בזמן שהעמידו ר' אלעזר בן עזריה נשיא והעבירו את רבן גמליאל. וכן פירשו ר' נסים (בס' המפתח) ור"ח (שבת קנ"ג ב') את "בו ביום" שבמחלוקת ר' אליעזר ור' יהושע, והדברים תמוהים מאד, שהרי מתוך כל העניין מוכח שהגזירות הללו היו בזמן הבית, כפי שראו היטב החוקרים של זמננו, עיין מ"ש בהירושלמי כפשוטו, עמ' 38. 
<small>37-38.</small> <b>והיה אותו היום קשה וכו'. </b>וכ"ה בירושלמי פ"א רה"ד, ג' ע"ג, ובבבלי י"ז א'. ובבבלי שנו: הבוצר לגת וכו' ואותו היום היה הלל כפוף ויושב לפני שמאי כאחד התלמידים והיה קשה לישראל כיום שנעשה וכו'. ופרש"י שמטעם זה היה היום קשה לישראל.<sup class="footnote-marker">51</sup><i class="footnote">בפירוש הר"מ לשבת (עיין לעיל הערה 9), סוף עמ' קי"ח: ואם תשאל אמאי היה קשה ליש' כיום שנעשה העגל, מפני שכשנכפף הלל לפני שמאי חזר להודות לו ולגזור על הבצירה שתהיה בטהרה וכו', הולכך קשה דבר זה לישראל, דטורח גדול הוא שיבצרו בטהרה וכו'. ועיין מ"ש להלן בפנים ד"ה אבל בשם מס' סופרים.</i> ועיין באוה"ג כאן I, עמ' 10. ובתוספות י"ד סע"ב: דקצת משמע שהיו שמאי והלל עצמן ביום שגזרו י"ח דבר וכו' דקתני וכו' אותו היום היה הלל כפוף ויושב לפני שמאי וכו', וה"נ קתני בתוספתא דשבת גבי י"ח דברים. כלומר, מכיוון שבתוספתא כתוב שהיה אותו היום קשה וכו', מכאן הרי ברור שהכוונה לאותו יום שגזרו בו י"ח דבר, נמצאנו למדים שאף באותו יום היה הלל כפוף לפני שמאי, עיין במהרש"א שם.<br>אבל גם בירושלמי לא נזכר שהלל היה כפוף לפני שמאי באותו יום (וקרוב לוודאי ששניהם לא היו בחיים באותו יום), ואותו היום היה קשה להם לישראל מפני שהשליטו את ההלכה בכח הזרוע, כמפורש בירושלמי ובבבלי (עיין מ"ש בהירושלמי כפשוטו, עמ' 38). ויש כאן מליצה בעלמא כמו שאמרו במס' סופרים פ"א (הוצ' היגר, עמ' 102) על הזמן שתרגמו את התורה יונית: והיה אותו יום קשה לישראל כיום שנעשה בו העגל. ואפשר שהמחלוקת שלהלן דבוקה לבבא שלנו, ומבארת אותה, עיין מ"ש בסמוך.

Halakhah 17

<small>38-39.</small> <b>בו ביום גדשו סאה וכו'. </b>בירושלמי הנ"ל: בו ביום גדשו את הסאה. ר' יהושע אומר בו ביום מחקו אותה. אמר לו ר' ליעזר אילו היתה חסרה ומילאוה יאות. לחבית שהיא מליאה אגוזין כל מה שאתה נותן לתוכה שומשמין היא מחזקת וכו'. ועיין הגירסא בבבלי קנ"ג ב', ועיי"ש בפירש"י, בתוספות ובפי' הר"ח שם, ובפירושו י"ז ב'.<br>ולפי פשוטו דבוקים הדברים לרישא, שהיה אותו היום קשה להם לישראל, ור' אליעזר ור' יהושע שניהם מודים שגזרו בו ביום גזרות מיותרות, אלא שהם חולקים מהו "יתרון". לפי ר' אליעזר המדה צריכה להיות מלאה ומחוקה, ובו ביום עברו וגדשו אותה. אבל לפי ר' יהושע אין למלא את המדה עד פיה, שלא תשפוך מה שבתוכה, ובו ביום מלאו אותה עד השפה,<sup class="footnote-marker">52</sup><i class="footnote">מחקו אותה, וכשמוחקין את הסאה במחק בינוני נדחק הכל לתוכה (עיין ב"ב פ"ט ב'), ואין מקום בתוכה ליתרונות.</i> ועשו שלא כהוגן.<br>וזהו שאמר לו ר' אליעזר לר' יהושע: אילו היתה חסירה ומילאוה יאות. כלומר, לוא היה כדבריך שמלאו ומחקו אותה הרי היו עושים כהוגן, שחבית מלאה אגוזים במדה מחוקה עדיין יש בה מקום לשומשמין, אלא שהם גדשו את הסאה, ודומה כאילו עשו את הסייג יותר מן העיקר, ויפול הגדר ויקצץ את הנטיעות (עיין אבות דר"ן נו"ב פ"א, ב' ע"ב).
<small>39.</small> <b>שכל זמן שהמדה מלאה וכו'. </b>ר' יהושע חולק ומדמה את המדה לחבית של שמן (כירושלמי), או של דבש (כבבלי), שאין למלאה עד השפה, מפני שאם תוסיף בה דבר אחר תפזר מה שבתוכה,<sup class="footnote-marker">53</sup><i class="footnote">שני התלמודים לא הזכירו יין, מפני משנת מנחות פ"ח מ"ז.</i> ואדרבה "אילו היתה מליאה וחיסרוה יאות", כלשון הירושלמי. 

Halakhah 18

<small>41.</small> <b>מביאין את הטומאה בעובי המרדע. </b>אהלות פט"ז מ"א, ופירשו בבבלי (כאן י"ז א') שמדברים במרדע (מלמד הבקר) שיש בהיקיפו טפח (וממילא אין בעוביו טפח). והוא מביא טומאה על עצמו אפילו בכל שהוא, אבל אם אדם נושאו על כתיפו כשהוא מלובש ואינו נוגע בו, אינו טמא מן התורה אלא טומאת ערב, וגזרו החכמים שיהא טמא שבעה, שמא יחשבו שנטמא מפני שנגע באהל הטומאה, ויטעו לחשוב שנוגע באהל הטומאה אינו טמא טומאת שבעה. והלכה זו בכל המטלטלין<sup class="footnote-marker">54</sup><i class="footnote">ונחלקו הראשונים אם הלכה זו נוהגת גם במטלטלים שאינם מקבלים טומאה, עיין מ"ש הגרג"ח מראדזין בסדרי טהרות אהלות, קצ"ו ע"ג, תוד"ה המטלטלין.</i> שמביאין טומאת שבעה על האדם הנושאן אם יש בהיקפן טפח. 
<b>ונמנו ורבו וכו'. </b>וכאן מפורש שזו היא מן ההלכות שנמנו ורבו ב"ש על ב"ה. וכן אמרו בירושלמי (פ"א ה"ד, ג' ע"ג): ואילין אינין חורנייתא (כלומר, אילו הן האחרות שרבו ב"ש על ב"ה) וכו' כל המיטלטלין מביאין טומאה בעובי המרדע. ובבבלי (י"ז א') מנאוה בין הגזירות, והבבלי לשיטתו שבגזירות הוא שנמנו ורבו ב"ש על ב"ה. ועיין מ"ש להלן שו' 42–43 ד"ה ונמנו. 

Halakhah 19

<small>42.</small> <b>השוכח כלים בערב שבת עם חשיכה וכו'. </b>וכ"ה בד ובכי"ל. אבל בכי"ע, וכן במשנתנו (מקוואות רפ"ד) ובירושלמי הנ"ל, ובבבלי ט"ז ב', חסרות המלים "בערב שבת עם חשיכה", והמפרשים מחקו אותן אף בתוספתא, וקשה לשבש שלש נוסחאות, ומסתבר שכי"ע "תוקן" (כרגיל) ע"פ המשנה והתלמוד. והפירוש הוא שפינה את החצר בע"ש עם חשיכה וסדרן ע"מ להכניסן לביתו, ובשעת הסידור הניח את הכלים תחת הצינור, ושכח ליטלן, ובנתים ירדו גשמים ונתמלאו מן הצינור,<sup class="footnote-marker">55</sup><i class="footnote">שלא היה בו בית קיבול, ולא היה עליו תורת כלי (או שקבעו ולבסוף חקקו, ועיין בתוספ' רי"ד בסוגיין).</i> אין למים אילו דין מים שאובים לדברי ב"ה, מכיוון שלא הניחן בכוונה כדי שיתמלאו.<br>ולפי הגירסא שלנו משמע ששוכח פירושו שמתחילה לא נתכוין להניח את הכלים על מנת שיתמלאו, והברייתא נתנה טעם לשכחה זו, מפני שבנתים קדשה השבת,<sup class="footnote-marker">56</sup><i class="footnote">עיין בלשון התוספתא להלן בכורות פ"ז סהי"א, אהלות פי"ד סה"א.</i> ולא נפנו הבעלים ליטלם מתחת הצינור. ובבבלי (ט"ז ב') פירשו שמחלוקת ב"ש וב"ה היא במניח בשעת קישור עבים ואח"כ נתפזרו וחזרו ונתקשרו, וסוברים ב"ה שבטלה מחשבתו הראשונה בשעת פיזור העבים, ולפ"ז השכחה היא ששכח ליטלם אחרי פיזור העבים, אבל מקודם הניחם בכוונה על מנת למלאם ומחמת בטול מחשבה מטהרים בית הלל, וזהו בניגוד גמור לתוספתא שלנו, בגי' כי"ו, ד וכי"ל.<br>ברם כבר פירש הר"מ בפיה"מ מקוואות פ"ד מ"א שפירוש הבבלי אינו עולה כלל על המניח תחת הצינור, אלא על השוכח בחצר גרידא, אבל שוכח תחת הצינור פירושו כפשוטו ששכחן שם מתחילה, ועיין בחבורו בפ"ד מה' מקוואות ה"ד, בכ"מ שם ובס' ברכת אברהם לר"א בן הר"מ סי' מ"ה. ומן התוספתא שלנו ראייה ברורה לדבריו.
<small>42-43.</small> <b>ונמנו ורבו וכו'. </b>במשנת מקוואות הנ"ל: ובית הלל מטהרין בשוכח. אמר ר' מאיר נמנו ורבו בית שמאי על בית הלל. ופירש הר"מ הנ"ל שגזרו שוכח אטו מניח. ועיין מ"ש לעיל בסמוך. ועיין מ"ש לעיל שו' 41 ד"ה ונמנו. 

Halakhah 20

<small>43-44.</small> <b>אין אתם מודין שאין צולין וכו'. </b>כל הברייתא ברשב"א י"ח א' ד"ה ולעניין. ובמשנתנו פ"א מ"ה: בית שמאי אומרים אין שורין דיו וכו' ובית הלל מתירין. ובמ"י שם: אין צולין בשר בצל וביצה וכו'. ומשנה זו נשנית בכל הנוסחאות (פרט לאחת שנזכיר להלן) בסתם, כלומר, שאף ב"ה מודים בה. וכן יוצא ברור מן התוספתא כאן ומן הירושלמי (פ"א ה"ה, ד' ע"א) ומן הבבלי י"ח ב'.<br>ברם במכילתא דרשב"י:<sup class="footnote-marker">57</sup><i class="footnote">כ' ט', הוצ' אפשטין-מלמד, עמ' 149.</i> <b>ששת ימים תעבד ועשית כל מלאכתך</b>. זו היא שבית שמאי אומרין אין שורין דיו וסמנין וכרשינין אלא כדי שישורו מבעוד יום, ואין פורשין מצודות חיה ועופות אלא כדי שיצודו מבעוד יום. ואין טוענין בקורת בית הבד ובעיגולי הגת אלא כדי שיזובו מבעוד יום, ואין פותקין מים לגנות אלא כדי שתתמלא מבעוד יום, ואין נותנין בשר, בצל וביצה על גבי האש ולא תבשיל לתוך התנור, אלא כדי שיצלו מבעוד יום ובית הלל מתירין בכולן. ובהערות שם העיר על גירסת בה"ג ד"ב, עמ' 82, וס' העתים, עמ' 8, וראב"ן סי' של"ח שכולם מביאים את הבבא האחרונה (בשר בצל וכו') ומסיימים: ובית הלל מתירים. וכבר העיר על כ"ז הר"ל גינצבורג בנספח להראב"ן ח"ג, הוצ' הגרא"ל רשקעס (ירושלים תרע"ה), כ"ז ע"ג, עיי"ש. ואחריו כתב כן הורוביץ (יאהרעסבעריכט של הסמינר בברסלאו, ברסלאו 1919) במחקרו על המכילתא דרשב"י, עמ' 17 (והעיר שם גם על דברי הגר"י שור בהערות לס' העתים, עמ' 46), והחליט שאין לשבש את כל הנוסחאות. ובהערות למכילתא דרשב"י העיר בשם הרמ"מ כשר<sup class="footnote-marker">58</sup><i class="footnote">הרמב"ם ומכילתא דרשב"י, עמ' כ"ד, ועיין גם בתורת שלמה חט"ז, יתרו, עמ' 70.</i> שהבבא האחרונה חסרה בכ"י אחד של מדרש הגדול. אבל קרוב לוודאי שאין כאן אלא השמטה בטעות, כפי שנראה להלן. ולא עוד אלא שבקטע אחד מן הגניזה שבקנטבריא (2 BE) מצאתי מפורש במשנתנו: אין צולין בשר בצל וביצה אלא כדי שיצולו מבעוד יום ובית הילל מתירין. ועיין להלן שו' 45–46 ושו' 55 שהבאנו עדות של פסולים שאפשר כאן לצרפה לעדיות הנוסחאות.<br>והנה הדברים מתבארים מתוך הבבלי עצמו, לפי מסורת הגירסא שלנו בבבלי. וכן שנינו שם (ט"ו רע"א): גופא אמר רב יהודה אמר שמואל י"ח גזרו ובי"ח נחלקו. והתניא הושוו? בו ביום נחלקו ולמחר הושוו. ובפירוש ר' ברוך בן מלך שנמצא בקטע מן הגניזה (תרביץ שי"ט, תש"ח, עמ' 39) השיג על גירסת הגאונים ופירושם (והעתקנום לעיל שו' 36 ד"ה אלו מן ההלכות) בדברי שמואל, וגרס כגירסא שלנו, אלא שבמקום "והתניא הושוו" גרס "והתנן שוין". ופירש ר' ברוך שרב יהודה דאמר שבי"ח דבר גזרו, ובי"ח נחלקו כוונתו בי"ח דבר שמנה התלמוד גזרו, ובי"ח דבר שמנו המשניות להלן מ"ה-מ"י נחלקו. וע"ז שאל התלמוד: "והתנן שוין", כלומר בלשון השוויה שנאום לאלה הה',<sup class="footnote-marker">59</sup><i class="footnote">= החמש, וחמש ההלכות הן: טוענין קורות, עגולי הגת, צליית בצל וביצה, פת לתנור, וחררה על גבי גחלים, שלא נחלקו בהן ב"ש וב"ה. ור' ברוך בעצמו פרטן לעיל שם.</i> ופריק כי אותו היום חלקו בהם ומחר השוו בית שמאי<sup class="footnote-marker">60</sup><i class="footnote">ואעפ"י שאמרו בירושלמי (תרומות פ"ה ה"ד, מ"ג ע"ג, סוכה פ"ב ה"ח, נ"ג ע"א) לא מצאנו שהודו ב"ש לב"ה אלא בדבר זה בלבד, אין הכוונה שם אלא למחלוקת שהחזיקו בה ב"ש וב"ה, אבל בנידן שלפנינו הודו להם ב"ש מיד במשך הויכוח.</i> בהם וגם בית הלל.<sup class="footnote-marker">61</sup><i class="footnote">ר' ברוך מפרש "ואילו מן ההלכות שאמרו" (פ"א רמ"ד) שלא היתה בהן מחלוקת, ואדלעיל קאי, וגרס בתוספתא (לעיל שו' 35): <b>שבית</b> שמיי אומ' (כגי' רוב הנוסחאות) וכו', ואין ההלכה ההיא מן הדברים שאמרו בעליית חנניה, עיין מש"ש.</i> ואם תעיין בתחלת תוספ' שבת תמצא ביאור דבריהם, דתניא (לעיל שו' 36) אילו מן ההלכות שאמרו וכולם.<sup class="footnote-marker">62</sup><i class="footnote">כלומר, וכול', עיין מ"ש בבאורו בפנים. והמו"ל שם לא עמד על תוכן התשובה, והערותיו, בעמ' 40, צריכות תיקון. וכ"ה כותב בהע' 8: "צ"ל והמשנה, היינו וכו', הברייתא", ואינו כן אלא הכוונה למשנתנו, ולפי גירסתו להלן "והתנן שוין". הערה 12: "וכדעת רש"י שחזרו בהן בית הלל", ואינו כן, ורש"י מפרשם על הי"ח דבר, וב"ה לבד חזרו בהם, אבל ר' ברוך מפרש שהכוונה לב"ש ולב"ה, ואף ב"ש חזרו ממה שסברו מתחילה שאין טוענין בקורות בית הבד. הערה 13: "צ"ל המניח, שבת ט"ז ב' ". זו היא שגגה, שהרי במניח לא חלקו ב"ה, ולא אמרו אלא בשוכח בלבד, עיי"ש בגמרא ובמשנת מקואות רפ"ד.</i> וכוונתו לברייתות שלפנינו שב"ה וב"ש התווכחו ביניהם, ואמרו ב"ש לב"ה וכי אינכם מודים וכו', וכן אמרו ב"ה לב"ש להלן בסמוך, אלא שבדיו ובסמנין אלו עמדו בתשובתן ואלו עמדו בתשובתן.<br>הרי לך שלפי פירוש הרב הנ"ל מעיד רב יהודה בשם שמואל שבכל ההלכות שנשנו במשנתנו (מ"ה-מ"י) נחלקו ב"ש וב"ה, ממש כמסורת שבמכילתא דרשב"י, ומסורת שמואל יסודה במכילתא זו.<sup class="footnote-marker">63</sup><i class="footnote">המכילתא הבבלית, המכילתא שנשנית בישיבות בבל ע"י התנאים שבישיבה, עיין מ"ש הרי"ן אפשטין בתרביץ ש"ו, עמ' 108, ולעיל שם.</i> ועדיין נשרדה מסורת זו בקטע אחד מן הגניזה של המשנה, ובתלמודם של הגאונים שלא הגיע אלינו. וכבר העירותי על עיקר הדברים בהערה למדרש הגדול שמות, הוצ' ר"מ מרגליות, עמ' תשצ"ט ואילך. ועיין מ"ש הר"ל גינצבורג הנ"ל דברים של טעם, אבל לפי פירוש רבינו ברוך הדברים פשוטים יותר.<br>ואפילו אם לא נקבל את פירושו של ר' ברוך בתלמוד עצמו, הרי עצם דבריו נכונים גם לגירסת הגאונים בבבלי, וסוף מ"ט ומ"י הם מן הדברים שהושוו ב"ש וב"ה, אחרי שמקודם נחלקו בהם. ועיין מ"ש בחידושים המיוחסים להר"ן (י"ג ב' ד"ה אלו) בשם ר' יהונתן.
<small>45.</small> <b>וכרשנין וכו'. </b>עיין מ"ש על כרשנין לעיל ח"א, עמ' 204, ועל שרייתן לעיל ח"ב, עמ' 731. ועיין מ"ש על חיוב השרייה של כרשינין בס' חלקת בנימין י"ז ב' ד"ה בשמנה. 

Halakhah 21

<small>45-46.</small> <b>שטוענין קורות וכו'. </b>כמפורש במשנתנו פ"א מ"ט שאף ב"ש מודין בזה. וכבר כתבנו לעיל בסמוך ד"ה ברם שבמכילתא דרשב"י נשרדה המסורת הקדומה שב"ש סוברין שאין טוענין וכו'. ובקטעים נגד־קראים שפרסם ר"מ צוקר<sup class="footnote-marker">64</sup><i class="footnote">פרוסידינגס של האקדמיה האמריקנית חי"ח, 1948–1949, עמ' י"א.</i> כותב המחבר: ולשון המשנה סוטרת וטופחת על פניו וכו', ואמר (כלומר, הקראי) ג"כ שהם אמרו אין תולין עגולי הגת ע"ש עם חשכה, והם הלא אמרו בפרוש שוין אלו ואלו וכו'. וברור שהקראי העתיק מן המכילתא דרשב"י הנ"ל<sup class="footnote-marker">65</sup><i class="footnote">אלא שיש כאן העלמת עין בזדון מן המשניות, אבל הם חשבו את עצמם להולכים בשיטת ב"ש, עיין מ"ש במחברתי שקיעין, עמ' 21 ואילך. והם אסרו אפילו הדלקת נר לשבת, דבר שאף ב"ש מתירים, והקראים לא חילקו בין שאר מלאכות להבערה, עיין מ"ש להלן, שו' 49, ד"ה וב"ש, ובהערה 72 שם.</i> שהיתה מצויה בידיהם, עיין במבואו של אפשטין למכילתא דרשב"י, עמ' י"ד, ועיין מ"ש להלן, שו' 55, ד"ה ובמכילתא. 
<small>46.</small> <b>ותולין עגולי הגת וכו'. </b>וכ"ה ("תולין") בד, בכי"ע, בכי"ל וברשב"א הנ"ל, וכן העתיקו הקראים מן המכילתא דרשב"י, עיין מ"ש לעיל בסמוך. וכן ר' ברוך בן מלך הנ"ל בשם המשנה.<sup class="footnote-marker">66</sup><i class="footnote">אפשר שר' ברוך נקט בכוונה את לשון התוספתא, משום שמנה טעינת הקורות ותליית העיגולים לשתים (מה שאין כן צליית בשר, בצל וביצה שמנאן אחת), ונקט לשון התוספתא ליתר תוקף כדי להראות שיש כאן שתי פעולות (טעינה ותלייה).</i> ולא מצאתי גירסא זו בשום נוסח של המשנה, ובכולן נסמכו העיגולין לקורות, כלומר, שטוענין קורות (או בקורות) בית הבד ועיגולי (או בעיגולי) הגת וכו'. וכן מעתיק הגאון שכתב נגד הקראי הנ"ל.<br>ואף כאן נראה שיש כאן ניסוח ישן של הנוהג העתיק לסחוט את היין ע"י תליית עיגולים במנוף שעצר את היין בגת,<sup class="footnote-marker">67</sup><i class="footnote">נוהג זה בסחיטת זיתים הוא עתיק מאד, והוא מצוייר על כלי מן המאה הששית לפני הספירה שלהם, והיה נוהג כל הזמן בא"י, עיין מ"ש וילבוש בידיעות החברה לחקירת א"י וכו' שי"ג (תש"ז), עמ' 25 ואילך, ובציור ג' שם, עמ' 26. ועיין באוצרו של Daremberg et Saglio ח"ה, ערך Torcular, עמ' 361, הע' 17, ובאנציקלופידיה של Pauly-Wissowa בערך הנ"ל, ובאוצר הנ"ל ח"ד ערך olea ובציור 5388 שם. ועיין דלמן ארבייט אונד זיטטע ח"ד, עמ' 215 ואילך ובצורה 55 שם בסוף הספר. וכנראה שבזמן ששנו את הברייתא שלנו החזיקו במנהג זה גם ביחס לענבים שעצירתם קלה (ירושלמי תרומות פ"ג סה"ד, מ"ב ע"ב).</i> ואף במכילתא דרשב"י צ"ל: ואין תולין וכו', כמו שהעתיק הקראי הנ"ל.<sup class="footnote-marker">68</sup><i class="footnote">ובעל מדרש הגדול העתיק ע"פ לשון המשנה.</i>
<small>47.</small> <b>אילו עמדו בתשובתן וכו'. </b>ובארו בירושלמי שלב"ה גזרו בצליית בשר וכו', מפני שדרכו להפך בהם כדי שיצולו מכל הצדדים באופן שוה, מה שאין כן בשריית סממנים. ולב"ש התירו טעינת קורות מפני שכל טיפה וטיפה נעקרת מבעוד יום, מה שאין כן בשרייה. ובבבלי (י"ט א') מבואר טעם ב"ש שהתירו טעינת קורות בבית הבד מע"ש, מפני שאם עשה כן בשבת על פירות רסוקים אינו חייב חטאת, עיי"ש. ועניין של שביתת כלים לא נזכר לא בתוספתא ולא בירושלמי, עיין מ"ש בסוף פירקין ולהלן בסמוך. 
<small>47-48.</small> <b>אלא שבית שמיי אומ' ששת וכו'. </b>וכ"ה בד, בכי"ע וברשב"א הנ"ל. וכ"ה במכילתא דרשב"י הנ"ל. וכבר ראינו לעיל שהמכילתא שנתה את דברי ב"ש לפני שהודו לב"ה, והם אסרו בערב שבת את כל המלאכות הנגמרות בשבת, ואף כאן יש לפנינו קטע של מדרש הלכה שהתחיל בפסוק ששת ימים תעבד, אלא שב"ש וב"ה דורשים אותו כל אחד לפי דרכו. ומן הטעם שנתנו לדבריהם משמע שבאמת אין חילוק בין שריית דיו, צליית בשר וטעינת קורות כמפורש במכילתא דרשב"י, ומסדר התוספתא שנה את המדרש העתיק כמו שהוא, ומשנה לא זזה ממקומה. ועיין בחידושי הרשב"א הנ"ל.<br>ובירושלמי (פ"א ה"ה, ג' ע"ד): ומה טעמהון דבית שמאי ששת ימים וכו', שלא בלשון ברייתא, עיין מ"ש לעיל ח"א, עמ' 90, שו' 53.
<small>48.</small> <b>כל מלאכתך. שתהא כל מלאכתך גמורה מערב שבת. </b>וכ"ה בד ובמכילתא דרשב"י הנ"ל. וכן מעתיק בשם התוספתא בילקוט ת"ת כ"י, ויקרא כ"ג, א'. ובכי"ע ובכי"ל חסרות המלים "שתהא כל מלאכתך", ופירושו גמור אותה מערב שבת. וכן ברשב"א הנ"ל: כל מלאכתך (מלאכתך) גומרה מע"ש. ובירושלמי הנ"ל: כל מלאכתך<sup class="footnote-marker">69</sup><i class="footnote">בהוצאות שלפנינו בירושלמי נכפלו המלים "כל מלאכתך" ואינן בכי"ל, והושלמו ע"י המגיה בגליון.</i> גומרה מבעוד יום. ובילקוט קונטרס אחרון מעתיק מן הירושלמי: כל מלאכתך שתהא כל מלאכתך גמורה מבעוד יום, וגי' זו מתאימה לנוסח התוספתא כי"ו וד. 
<small>49.</small> <b>ששת ימים תעבד, מלאכה עושה אתה כל ששה. </b>בד, בכי"ע ובכי"ל, בילקוט ת"ת כ"י הנ"ל וברשב"א: ששת ימים תעשה מלאכה עושה (ברשב"א ובכי"ע: עשה) אתה (בכי"ע בכי"ל וברשב"א: אותה) כל ששה. ומסתבר שיש לפנינו ערבוב של שתי נוסחאות, והנכון כלפנינו (בלי המלה מלאכה). וכן במכילתא דרשב"י הנ"ל: ששת ימים תעבד, עושה אתה כל ששה, ושאר מלאכתך היא נעשית מאליה בשבת.<br>והדברים מוסברים להלן בירושלמי (פ"א סה"ו, ד' ע"א): בית הלל ילפין מלאכת היתר ממלאכת איסור. אילו עשה כן בשבת שמא אינו אסור, ודכוותה עשה כן מבעוד יום מותר. ופירושו כמו שפירשו בס' ניר ובצפנת פענח (רפ"ט מה' שבת) שהירושלמי סובר שאם הניח פת בתנור בשבת עם חשיכה חייב משום אופה, אפילו אם הפת נאפה במו"ש. וכדברי הירושלמי להלן שם (ה"י, ד' ע"ב): השופת קדירה על גבי גחלים מתרין בו לכשיתבשל כאכילת בן דרוסאי אסור. ולשיטת הירושלמי מתחייב מיד בשפיתתו, אלא שאף הירושלמי מודה שאם יסיר מיד את הקדירה פטור (שהרי לא הועיל כלום במעשיו),<sup class="footnote-marker">70</sup><i class="footnote">ולפיכך מתרין בו "לכשיתבשל" שהחיוב יחול למפרע כשיתבשל, אבל לפני שיתבשל עדיין יכול לתקן את מעשיו. ועיין בתוספות כאן ד' א' ד"ה קודם.</i> אבל אם נתבשל אח"כ אפילו בחול חייב על מעשהו מיד. ומכאן אנו רואים שאין אנו מתחשבים עם המשך הפעולה, אלא עם מעשיו, ולפיכך אם עשה כן בערב שבת מותר.<sup class="footnote-marker">71</sup><i class="footnote">אבל עיין מ"ש הגר"א מסאכטשאב באגלי טל מלאכת זורע סי' ב', ס"ק ח' אות ח' (בהגהה) ובאבני נזר או"ח ח"א סי' מ"ח.</i><br>וב"ש סוברים שמתחשבים עם המשך מעשיו הנעשים בשבת. אבל בהדלקה אף ב"ש מודים שמותר לעשות כן מע"ש (כמבואר בסוף פירקין), וסוברים ב"ש שבהדלקה עצם העבירה היא בהדלקה עצמה,<sup class="footnote-marker">72</sup><i class="footnote">ועיין מ"ש אדמו"ר מלאדי בשו"ע סי' תצ"ה, קונטרס אחרון, הערה ב', ומ"ש באבני נזר הנ"ל סי' רל"ח. ועיין מ"ש לעיל הערה 65.</i> וכל המלאכה כבר נעשתה מערב שבת, ואף ב"ש יודו שהיא נעשית מאליה בשבת, עיין בירושלמי פ"ב ה"א, ד' ע"ג, ובנימוקי יוסף ב"ק פ"ב סי' מ"א. ועיין במכילתא ויקהל פ"א, עמ' 346, ובבבלי י"ח רע"ב. ועיין בירושלמי רפי"א, ואינו עניין לכאן, עיין מ"ש בהירושלמי כפשוטו, עמ' 168.<br>אבל בירושלמי כאן במקומו (ה"ה, ג' סע"ד): ומה טעמהון דבית הלל ששת ימים תעשה מעשיך וביום (שמות כ"ג י"ב), כלומר, אף שהמלאכה עצמה נעשית מאליה<sup class="footnote-marker">73</sup><i class="footnote">אבל אין להעמיס כוונות אחרות בירושלמי, שהרי להלן בסמוך מפורש שם: ומה מקיימין בית שמאי טעמון דבית הלל ששת ימים תעשה מלאכתך וביום, הרי לך שבדרש חולקין, ולא בפשטיה דקרא.</i> גם ביום השבת מותר. ועיין מ"ש בתס"ר ח"ב, עמ' 296.

Halakhah 22

<small>50.</small> <b>אין מוכרין לנכרי וכו'. </b>משנתנו פ"א מ"ז. וב"ש אוסרים למכור לגוי, לטעון עמו על חמורו ולהגביה משא על גוי בע"ש עם חשיכה, כדי שלא ייראה כאילו הגוי עושה בשליחותו של ישראל. ובד ובכי"ל נוסף: ובית הלל מתירין, ואין צורך שהרי אין לפנינו אלא פיסקא ממשנתנו. 
<small>51.</small> <b>ואי זהו מקום קרוב וכו'. </b>מדברי התוספתא משמע לכאורה שר' עקיבא מבאר את דברי ב"ש, שהרי ב"ה לא הזכירו מקום קרוב. וכן בירושלמי פ"א ה"ח, ד' ע"א: אי זהו מקום קרוב וכו' אית דבעי מימר עד שהוא מגיע לביתו, ואית דבעי מימר עד שהוא מגיע לעירו. ושניהם חולקים במהות מקום קרוב של דברי ב"ש.<br>אבל בבבלי י"ח ב': ת"ר ב"ש אומרים לא ימכור אדם חפצו וכו' אלא כדי שיגיע לביתו, וב"ה אומרים כדי שיגיע לבית הסמוך לחומה. וכן הגיהו בח"ד ובמנחת יצחק גם בתוספתא. ועיין בתכלת מרדכי. ובאמת הנוסח שבבבלי קשה מאד, שהרי ממשנתנו משמע שב"ה לא נתנו כלל שעור לדבריהם, ומתירים עם השמש, כמבואר בסוף משנה ח', עיין במאירי בסוגיין סד"ה ובאה המשנה הח' ובהגהת אשרי פ"א סי' ל"ג. וצ"ל שהברייתא חולקת על משנתנו, ומ"מ קשה למה נתנו כאן ב"ה שעור כ"כ גדול, והחמירו כאן יותר מנתינת עורות לעבדן גוי. ועיין בתוספ' רי"ד י"ח ב' ד"ה הן.<br>ובבבלי מסיק: אמר ר' יוסי בר' יהודה הן הן דברי ר' עקיבא הן הן דברי בית הלל, לא בא ר' עקיבא אלא לפרש דברי ב"ה. ברם בראבי"ה (ריש סי' קצ"ח, ח"א, עמ' 258) כותב: <b>ובספרים ישנים גרסינן הן הן דברי בית שמאי</b> והן הן דברי בית הלל, והכי פירושא הן הן דברי ב"ש דמתניתין דאמרי כדי שיגיע [למקום קרוב, והן הן דברי בית הלל דברייתא דאמרי כדי שיגיע] למקום הסמוך לחומה, וכולא חדא שיעורה היא, ופליג תנא דמתניתין ותנא דברייתא אליבא דב"ש ודב"ה.<sup class="footnote-marker">74</sup><i class="footnote">ועיין בס' העתים, עמ' 11 (שציין לו ר"א אפטוביצר), וכנראה שיש שם השמטה, שהרי לעיל שם העתיק כגירסתינו, אבל פירושו מבוסס, כנראה, על הגירסא שהביא הראבי"ה, ופירש כמו שפירש בראבי"ה.</i><br>ולולא דברי רבינו הייתי מפרש לפי גירסא זו: אמר ר' יוסי<sup class="footnote-marker">75</sup><i class="footnote">כ"ה בר"ח, וכן מוכח בירושלמי פ"א ה"ח, ר' ע"א, עיין מ"ש בירושלמי כפשוטו, עמ' 55. ועיין להלן שקלים פ"ב, שו' 49, בגירסת כי"ע.</i> הן הן דברי ב"ש והן הן דברי ב"ה, כלומר שניהם שנו במשנתם "למקום קרוב", אלא שנחלקו בפירושו של "מקום קרוב", ולא בא ר"ע אלא לפרש את דברי ב"ה, והיינו שמקום קרוב של ב"ה הוא כדי שיצא מפתח ביתו. והתוספתא שלנו היא כר' יוסי, ור"ע מפרש את דברי ב"ה. ולהלן בסמוך מביא בבבלי שם מחלוקת ב"ש וב"ה: לא ימכור אדם חמצו לנכרי אלא אם כן יודע בו שיכלה קודם הפסח דברי ב"ש, וב"ה אומרים כל זמן שמותר לאוכלו מותר למוכרו. ובתוספתא פסחים פ"א ה"ז שנינו: בראשונה היו אומרין אין מוכרין חמץ לנכרי, ואין נותנין לו במתנה אלא כדי שיאכלנו עד שלא תגיע שעת הביעור, עד שבא ר"ע ולמד שמוכרין ונותנין מתנה אף בשעת הביעור. <b>אמ' ר' יוסה אילו דברי בית שמיי ואלו דברי בית הלל</b>, הכריע ר' עקיבא לסייע דברי בית הלל. כלומר "כל זמן שמותר לאוכלו" פירושו בשעת הביעור, עיין מש"ש. והן כעין דברי ר' יוסי כאן לפי גירסת הספרים הישנים.
<small>52.</small> <b>כדי שיצא מן הפתח וכו'. </b>בירושלמי פ"א ה"ח, ד' ע"א, ובבבלי י"ח ב' הסיקו (בשם ר' יוסי, או ר' יוסי בר' יהודה) שר' עקיבא מפרש (או מכריע על) דברי ב"ה. ועיין ר"מ פ"ו מה' שבת הי"ט. ועיין מ"ש לעיל בסמוך. 
<b>אמר ר' לעזר בי ר' צדוק וכו'. </b>וכ"ה בבבלי י"ט א' בכתי"י (עיין דק"ס, עמ' 32, הערה ס'). ובמשנתנו (פ"א מ"ט): אמר רבן שמעון בן גמליאל נוהגין היו בית אבא וכו'. ועיין להלן ביצה פ"א הכ"ב. 
<small>53.</small> <b>לכובס נכרי שלשה ימים וכו'. </b>והחמירו כב"ש במשנתנו, אלא ששערו שכלי לבן שלהם אינם מתלבנים אלא אחר ג' ימים. 
<small>54.</small> <b>וצבועים בערב שבת וכו'. </b>וכ"ה בבבלי הנ"ל. ובירושלמי (פ"א ה"ט, ד' ע"ב) מדייק כן ממשנתנו: לא אמרו אלא לבנין הא צבועין לא, לפי דרכנו למדנו שהלבנים קשים לכבס יותר מן הצבועין. 

Halakhah 23

<small>55.</small> <b>פותקין מים לגנה וכו'. </b>בירושלמי (פ"א ה"ה, ג' סע"ד) ברור שבזה אף ב"ש מודים, וכן סובר רב יוסף בבבלי י"ח א', ועיין בה"ג ד"ב, עמ' 81. אבל מדברי רבה אפשר אולי להסיק שהוא סובר שברייתא זו ב"ה היא, עיין בראשונים שם. ועיין מ"ש הר"ל גינצבורג הנ"ל (לעיל שו' 43–44 ד"ה ברם).<br>ובמכילתא דרשב"י:<sup class="footnote-marker">76</sup><i class="footnote">שמות כ', ט', הוצ' אפשטין-מלמד, עמ' 149.</i> ואין פותקין מים לגנות אלא כדי שתתמלא מבעוד יום, והעתקנוה לעיל, שו' 43–44, ד"ה ברם. והגאון<sup class="footnote-marker">77</sup><i class="footnote">הקדם של מרקון ח"א, עמ' 127; שני קטעים נגד קראיים, סוף עמ' י"א שצוינו לעיל הערה 64.</i> מעתיק בשם הקראים, שאמרו בשם חז"ל: אין <b>שולחין</b><sup class="footnote-marker">78</sup><i class="footnote">אפשר שכן היתה לפניהם הגירסא במכילתא דרשב"י, ובעל מה"ג ניסח ע"פ לשון הברייתא בגמרא. והלשון "פותקין" יותר מדוייק, ופירושו שעושה נקב בסכר המים, והם הולכים לאט ומשקין את הגנה, או שעושין צינור קטן משפת המעיין, והמים הולכים לגינה, כפירש"י. ושמא תרגמו הקראים "פותקין מים"-שולחין (או: משלחין, כגירסא שב"הקדם") מים, כלשון המקרא שהיו רגילים בו.</i> מים לגינה ערב שבת עם חשכה.<sup class="footnote-marker">79</sup><i class="footnote">כ"ה בהקדם הנ"ל. ובשני קטעים הנ"ל מוסיף: והיא מתמלאת והולכת כל השבת כלה. ויש שם השמטה ע"י הדומות, וצ"ל: עם חשכה [ובתוספה אמרו פותקין מים לגנה ערב יום שבת עם חשיכה] והיא מתמלאת והולכת וכו', כמו שהוא בהקדם הנ"ל.</i> וכבר אמרנו לעיל שו' 45–46, ד"ה שטוענין, שהם כיוונו למכילתא דרשב"י שהיתה מצויה בידיהם. והגאון מביא את הברייתא של הבבלי בשם תוספה.
<small>56.</small> <b>נותנין קילור לעין וכו'. </b>עיין בתוספ' י"ח א' ד"ה ומתרפאת וברא"ש סי' ל"ג, ובב"י טאו"ח סי' שכ"ח. ומסתבר פירוש התוספות שבחולה עסיקינן כאן שנותן משחת העינים<sup class="footnote-marker">80</sup><i class="footnote">עיין מ"ש לעיל ח"א, סוף עמ' 204.</i> לרפואה, ויגיד עליו רעו: ואספלנית למכה. 
<b>ואספלנית למכה. </b>וכ"ה בבבלי י"ח א'. ובירושלמי (פ"א ה"ה, ג' סע"ד): נותנין רטייה וכו'. ואספלונית היא תחבושת של חלב ושעוה, ורטייה היא בסממנים של רפואות, עיין מ"ש לעיל ח"ב, עמ' 663. ובתנחומא בשלח סי' כ"ד: כך שנו רבותינו אסור ליתן אספלנית על גבי המכה בשבת לכתחילה, אבל אם נתן מערב שבת מותר. 
<small>58.</small> <b>על גבי גחלים וכו'. </b>בירושלמי ובבבלי הנ"ל: תחת הכלים. ועיין בבבלי י"ח רע"ב. 
<small>59.</small> <b>ואין נותנין חטים וכו'. </b>וכ"ה בירושלמי ("אין") ובבבלי בכי"י ובראשונים (עיין דק"ס). ופירשו בירושלמי: מפני שהן משמיעות את הקול. וכן פירשה רבה בבבלי י"ח א'. ולפ"ז הלכה זו אף לב"ה. ועיין בדברי ר' יוסי בירושלמי שם, ומ"ש באו"ש פ"ה מה' שבת סהי"ג. ולפי ר' יוסי בר' בון שם אסור מפני שהוא שכח ותוקע את היתד. אבל רב יוסף פירש בבבלי שם שמחמת שביתת כלים אתינן עלה, והמסקנא שם שב"ש היא. והפוסקים שפסקו כרב יוסף התירו אף בנתינת חטים לריחים של מים, עיין ברי"ף פ"א סי' רצ"ג, בבעל המאור ובמלחמות שם. ועיין ר"מ, רפ"ג מה' שבת ומ"ש בס' הבתים כת"י הובא בריש ס' מעשה רוקח ובשו"ת הר"מ ד' ליפסיאה, נ"ד סע"ב. ובה"ג ד"ב, עמ' 81: ואין נותנין חיטין וכו' דברי בית שמאי, ובית הילל מתירין. ועיין אוה"ג כאן I, עמ' 12, ובס' העתים, סוף עמ' 9 ואילך, ובמדרש שכל טוב בשלח, עמ' 253. אבל בה"ג ד"ו, ט"ז ע"ד, בס' והזהיר בשלח, י"ד ע"א, ובר"ח כאן ועוד פסקו שאין נותנין חטין וכו', והוא מפני שאף ב"ה מודים בזה, מפני שמשמיעות את הקול. וכן משמע ממכילתא דרשב"י, עמ' 149, והעתקנוה למעלה, שו' 43–44, ד"ה ברם. 
<b>לרחים של מים וכו'. </b>אבל ברחים של בהמה או של יד אסור מדאורייתא מפני שביתת בהמתו ועבדו (רש"י). ובירושלמי: אלא כדי שיטחנו <b>כל צורכן</b> מבעוד יום. ובבבלי: אלא בכדי שיטחנו מבעוד יום. 

Chapter 2



Halakhah 1

<small>1.</small> <b>מדליקין בפתילה מחורכת וכו'. </b>כלומר בפתילה שהבהבה דווקא, אבל אינו מדליק בפתילה שאינה מהובהבת באור, וכר' אליעזר בפ"ב מ"ג. והברייתא נסמכה למשנתנו ריש פ"ב שמנתה פסולי פתילות.<br>ובה"ג ה' שבת (ד"ו, י"ז ע"א; ד"ב, עמ' 85): תנו רבנן מדליקין בפתילה המחורכת ולא בסמרטוטין ואף על פי שהן מחורכין. כל שאמרו חכמים אין מדליקין<sup class="footnote-marker">1</sup><i class="footnote">בה"ג ד"ב: אילו השמנים שאמרו מדליקין וכו', וצ"ל: אילו השמנים שא' (=שאין) מדליקין וכו'.</i> בהן בשבת מדליקין בהן ביום טוב חוץ משמן שריפה. מפני מה אין מדליקין בשמן של תרומה שנטמא ביום טוב, לפי שאין שורפין לא תרומה ולא קדשי' ולא חמץ בפסח ביום טוב. ועיין להלן.
<b>ולא בסמרטוטין ואע"פ מחורכין. </b>בבבלי כ"ט א': רבא אמר היינו טעמא דר' אליעזר לפי שאין מדליקין בפתילה שאינה מחורכת, ולא בסמרטוטין שאינן מחורכין. ובתוספות שם ד"ה ולא כתבו: קשה כיון דתנא דאפילו בפתילה שאינה מחורכת אין מדליקין כל שכן בסמרטוטין שאינם מחורכים. ומיהו בתוספתא גרס ולא בסמרטוטין אפילו מחורכין. ועיין מרדכי פ"ב סי' רפ"ט שציין לתוספתא ולבה"ג הנ"ל (והובאו דבריו באגור סי' שס"ב).<br>וברא"ש (פ"ב סי' י"ח) מעתיק אף מן הבבלי: ולא בסמרטוטין אע"פ שמחורכין, אבל הוא מעיר שברוב הספרים הגירסא היא "ולא בסמרטוטין שאינן מחורכין", אלא שהוא מכריע שגירסת התוספתא עיקר. ועיין ברבינו ירוחם נתיב י"ב ח"ב ובב"י טאו"ח סוף סי' רס"ד. ובפי' הר"ח כ"ט א': טעמא דר' אליעזר לפי שאין מדליקין לא בסמרטוטין, ולא בפתילה שאינה מחורכת. וכן ברוקח סי' מ"ה: מדליקין בפתילה המחורכת ולא בסמרטוטין. וגירסא זו מתאימה לתוספתא כאן. ואין מדליקין בכל סמרטוטין מפני שאין האור והדלק נמשך אחריהם בקלות, ושמא יבוא להטות ולתקן, או שמא יכבו וישאר בחושך בשבת, כפירוש הירושלמי פ"ב ה"א,<sup class="footnote-marker">2</sup><i class="footnote">"הרי אינו שכיח ומוציא את הפתילה וכו' ", וכמו שפירש לנכון בשלום ירושלים במקומו.</i> וכפי' הריב"ן בתוספ' ישנים כ"א א'.
<small>1-2.</small> <b>כל אילו שאמרו אין מדליקין וכו'. </b>בבלי שבת כ"ד א'. ובר"ח שם: כל השמנים שאמרו חכמים וכו', וכן בה"ג ד"ב (עיין לעיל הע' 1) הנ"ל. ופשיטא שההלכה שלנו עונה אף על פתילות. ועיין מ"ש להלן בשם הירושלמי. 
<small>2.</small> <b>חוץ משמן שריפה. </b>מרהיטות הלשון משמע שאין מדליקין בין בשבת ובין ביו"ט בשמן תרומה שנטמא, עיין בתוספ' כ"ד א' ד"ה תניא. ועיין הלשון בה"ג הנ"ל (לעיל שו' 1). ובירושלמי פ"ב רה"ב, ד' ע"ד: אין מדליקין בשמן שריפה ביום טוב כו'. הא בכל אילין קדמאי מדליקין. 
<small>3-4.</small> <b>שאין שורפין לא תרומות וכו'. </b>וכ"ה בה"ג הנ"ל. אבל בבבלי: לפי שאין שורפין קדשים ביום טוב. ומתוך הצרוף של תרומות, קדשים וחמץ משמע שמטעם אחד אתינן עליהם, והוא שמצותם להשרף בחול דווקא, ולא ביו"ט ולא בשבת, ואף שהדליקם מערב שבת ומערב יום טוב אסור, שהרי מכל מקום הולכים ונשרפים בשבת וביו"ט ואעפ"י שהמלאכה נעשית מאליה, כשיטת רב חסדא ור' יוסה<sup class="footnote-marker">3</sup><i class="footnote">והם סוברים שאין שורפין קדשים ביו"ט משום גזירת הכתוב (עיי"ש), ולאו דווקא משום מלאכה אתינן עלה. וכן מוכח גם בירושלמי פסחים פ"ג ה"ג, ל' ע"א: א"ל ר' יושוע לא נמצאת כשורף (באו"ז ח"א סי' רכ"ו, ל"ה ע"א: שורף) קדשים ביום טוב (כלומר, כשמשייר את החלה בתנור, כפי' בעל ק"ע). א"ל ר' אליעזר מאיליהן הן נשרפין. הרי לך שלר' יהושע יש כאן בשיור החלה בתנור גם משום שריפת קדשים ביו"ט, אע"פ שאינו עושה כלום. אבל בבבלי שם מ"ח א': א"ל ר' יהושע לדבריך הרי הוא עובר משום לא תעשה כל מלאכה וכו'. וכע"ז בתוספתא שם פ"ג, שו' 22–23, עיין מש"ש. ולשיטת הבבלי אף איסור שריפת קדשים ביו"ט אינו אלא משום מלאכה, וכן משמע מלשון מדרשי התנאים, עיין מכילתא בא פ"ו, עמ' 22, מכילתא דרשב"י, עמ' 14. ועיין בבלי כ"ד ב', קל"ג א', פסחים פ"ג ב', מנחות מ"ו ב', תמורה ד' ב'. ועיין להלן שם בירושלמי בסוגיין ובפסחים פ"ז ה"ט, ל"ה ע"א. ועיין בהגהות יפה עינים כ"ג ב'. והארכנו בזה גם להלן פסחים פ"ג, שו' 34–35, ד"ה וע"פ זה נבין.</i> בירושלמי פ"ב ח"א, ד' ע"ג. ועיין להלן שם בירושלמי (רב אחא בשם רב חסדא) ובבבלי כ"ג ב' ובתוספ' רי"ד שם וברמב"ן קמ"ט א' בשם ר' משה בר' יוסף וביפה עינים כ"ג ב'. ועיין להלן הע' 4.<br>ולשיטת רבה בבבלי שם אסור להדליק בשמן שריפה בע"ש מפני שאדם בהול לשורפו מהר כדי לקיים מצות בעור, ויש לחשוש שמא יטה את הנר על צדו, כדי למהר את בעורו. וגזרו שלא להדליק בהם בערב יו"ט מבעוד יום גזירה שמא ידליק בהם בע"ש מבעוד יום, עיין בבעל המאור ובמאירי בסוגיין. אבל מחמת שריפת קדשים ביו"ט ובשבת לא איכפת לנו, שהרי הדליק מבעוד יום עיי"ש. ובתנחומא ריש בהעלותך (בד"ק): מהו להדליק בשמן שריפה בשבת. כך שנו רבותינו אין מדליקין בשמן שריפה ביום טוב <b>מפני כבוד השבת</b>.<sup class="footnote-marker">4</sup><i class="footnote">והנכון בכי"ר שם (עיין בהוצ' בובר, הע' א'): מהו להדליק בשמן שריפה ביו"ט בלילי (כלומר, ללילי) שבת וכו'. וכנדאה שהדרשן פירש את משנתנו כרב חסדא בבבלי כ"ג ב', שביו"ט שחל להיות בע"ש עסיקינן, ופשט מינה שבכגון דא אסור.</i><br>ועיין בח"ד ובתכ"מ שהביאו מכאן ראייה לשיטת הריב"א (בתוספ' כ"ד ב' ד"ה לפי) שדין תרומה כדין קדשים, וכשם שבקדשים אין נדרים ונדבות קרבים ביו"ט למ"ד משולחן גבוה קזכו, אף בתרומה הדין כן, ואסור לבערה ביו"ט אעפ"י שנהנה ממנה, מפני שעיקר כוונתו לקיים מצות בעור. ועיין בתוספ' ביצה כ"ז ב' ד"ה ועל וברמב"ן וברשב"א כאן. ועיין באבני מלואים שו"ת סי' ב' ומ"ש בס' גור ארי' יהודה להגרמ"י זעמבא סי' א'.
<small>4.</small> <b>ולא חמץ ביום טוב. </b>וכ"ה בה"ג הנ"ל. ובתכ"מ הקשה מכאן על שיטת ר' יחיאל<sup class="footnote-marker">5</sup><i class="footnote">טאו"ח סי' תמ"ו. ועיין בתוספות כתובות ז' א' ד"ה מתוך ובשו"ת הריב"ש סי' ת"א.</i> ועוד שמתירים לשרוף חמץ ביו"ט אם לא בטלו מעיו"ט, והרי מסתמיות לשון התוספתא מוכח שאין שורפין חמץ ביו"ט בשום פנים. ואין כאן שום קושי, שהרי התוספתא שלנו היא כמ"ד שלמדין חמץ מנותר, ודין שריפת חמץ ביו"ט כדין שריפת קדשים, אבל לחכמים שחולקים על ר' יהודה במשנת פסחים (פ"ב מ"א) אין דין שריפת חמץ כדין שריפת קדשים, כמפורש בירושלמי כאן פ"ב ה"א. ועיי"ש במה"פ ד"ה מהו שהעיר על שו"ת הרשב"א ח"א סי' ע"א, ועיין בבאור הגר"א או"ח סי' תמ"ו. 

Halakhah 2

<small>4-5.</small> <b>כל אילו שאמרו אין מדליקין בהן וכו'. </b>וכ"ה בבבלי כ"א רע"א. ובמדרש שכל טוב, בשלח, עמ' 255: ת"ר כל אלו שאמרו אין עושין מהם פתילות לשבת, אבל עושין מהן וכו'. ובר"ח כ"א א': כל אלו שאמרו חכמים שאין מדליקין בהם בשבת משום פסול פתילות וכו'. וכן מוכח מסוף הברייתא, אבל בשמנים יש שאסור לעשות מהן מדורה, כגון שמן שריפה לשיטת התוספתא עיין מ"ש לעיל. ועיין ר"מ פ"ג מה' שבת הי"ט.<br>ובס' העתים, עמ' 13: תוספתא כל אלה שאמרו אין מדליקין וכו'. וכן מביאים ברייתא זו בשם תוספתא בפיה"מ להר"מ פ"ב סמ"א, ברא"ש פ"ב סוף סי' א' ובאבודרהם סוף תפלות של שבת (בד' ליסבון. בשאר דפוסים לקה הנוסח בחסרון). ואעפ"י שהראשונים רגילים לכנות את הברייתות שבבבלי תוספתא (עיין מ"ש ע"ז בתשלום תוספתא, עמ' 6 ואילך) מ"מ משונה הוא שהרבה מן הראשונים מציינים דווקא לברייתא זו בשם תוספתא. ושמא היתה חסרה ברייתא זו בספרי הבבלי שלהם.
<small>5.</small> <b>לעשותן מדורה. </b>וצריך שיוצת האור ברובם מערב שבת, עיין בירושלמי ובבבלי בספ"א. 
<b>בין על גבי מנורה. </b>וכ"ה בבבלי הנ"ל בכי"י ובראשונים (עיין דק"ס) וכ"ה בראשונים ובר"מ פ"ג מה' שבת הנ"ל. ובהוצאות שלפנינו בבבלי: בין על גבי כירה. 

Halakhah 3

<small>7.</small> <b>אין מדליקין בצרי. </b>כ"ה בכל נוסחאות בתוספתא. וכן מעתיק בבבלי כ"ה ב'. ובירושלמי (פ"ב ה"ב, ד' ע"ד): אין מדליקין צורי מפני שהוא שרף. ולפ"ז פירושו ברור שהכוונה שהוא יוצא מן העץ ואינו נמשך אחרי הפתילה.<sup class="footnote-marker">6</sup><i class="footnote">והפירוש "שרף=שורף, כלומר עף ושורף" אינו מחוור כלל.</i> וכן בבבלי כ"ו א: ר' שמעון בן אלעזר אומר אין מדליקין בצרי. וכן היה ר' שמעון בן אלעזר אומר צרי אינו אלא שרף מעצי הקטף. ופירש"י בלשון ראשון שרשב"א עצמו מפרש את טעמו. וכן הוכיח ברשב"א שם מן הירושלמי הנ"ל. וכבר הקשו בתוספות שם (ד"ה חדא) למה נתנו רבה ואביי טעמים אחרים לדבריו, ועיי"ש ברשב"א שפירש שהטעמים הם לפי החכמים שחולקים וסוברים שאף שמן היוצא מן העץ מדליקים בו. ועיין בח"ד ובתכ"מ.<br>וברש"י שם: לישנא אחרינא וכן היה ר' שמעון בן אלעזר אומר וכו', לאו טעמא למילתא יהיב, אלא הכי קאמר, ועוד היה אומר דבר אחר בצרי. ברם בכ"י אוקספורד שם (עיין דק"ס, עמ' 48, הע' א'): וכן היה ר' שמעון בן גמליאל אומר וכו'. וכ"ה בבבלי כריתות ו' א',<sup class="footnote-marker">7</sup><i class="footnote">בהוצאות שלפנינו: ר' שמעון (בלי שם אביו).</i> כגירסת רש"י (שכתב שם: רשב"ג לפרושי אתא) ותוספות (נדה ח' א ד"ה קטף), בכי"מ שם, בפי' הראב"ד לתו"כ, כ"ח ע"ב, ברמב"ן, ברבינו בחיי כי תשא ל"ב, ל"ג, ובכ"מ פ"ב מה' כלי המקדש ה"ד. וכ"ה בירושלמי יומא פ"ד ה"ה, מ"א ע"ד. ועיין גם בבית נכות ההלכות ח"ב, עמ' 59.<br>וכנראה שגירסא זו היתה כאן אף לפני האמוראים הבבליים, ובארו בה שאף רשב"ג סובר שאין מדליקין בצרי אלא שטעמו הוא מפני שהוא יוצא מן העץ, ומכאן שרשב"א סובר כחכמים ונתן בה טעם אחר, ולפיכך פירשו שחוששין שמא יסתפק ממנו מרוב חשיבותו (עיין מ"ש על צרי לעיל ח"ב, עמ' 557), או מפני שהוא עץ. וכן פסק הר"מ בפ"ה מה' שבת ה"י. ואף מן התוספתא שלפנינו מוכח שרשב"א בעצמו לא נתן טעם לדבריו. ודברי הרשב"א שרירים וקיימים בעיקרם, ור"ש בן אלעזר סובר כחכמים ששמן היוצא מן העץ מדליקים בו.
<small>7-8.</small> <b>כל היוצא מן העץ וכו'. </b>כלומר, כל השמנים היוצאים מן העץ וכו'. 
<small>8.</small> <b>ר' ישמעאל בי ר' יוחנן בן ברוקה וכו'. </b>וכ"ה בבבלי כ"ו א' בכי"י ובראשונים (עיין דק"ס) ולפנינו שם: ר' ישמעאל בן ברוקה וכו'. 
<small>9.</small> <b>ביוצא מן הפרי. </b>פירש"י: לאפוקי שמן דגים ועטרן וצרי. 
<b>ר' טרפון וכו'. </b>משנתנו פ"ב סמ"ב. 
<small>11.</small> <b>אלא שמן שמשמין. </b>כלומר, ששמן זית ביוקר, והמצוי ביותר הוא שמן שומשמין שגדלו בבבל במדה מרובה. ועיין מ"ש על שומשמין לעיל ח"א, עמ' 477. 
<small>12.</small> <b>אלא שמן צנונות. </b>לפי עדותו של פליניאוס (תולדות הטבע סי"ט פכ"ו, סי' ע"ט) היה הצנון מקובל מאד במצרים מפני השמן שהוציאו מזרעו, ולא עוד אלא שלא הוטל עליו מכס רב. ואעפ"י שבמצרים היו מצויים שמנים אחרים הרי שמן צנונות היה הזול ביותר, ולפיכך השתמשו בו להדלקה. 
<small>13.</small> <b>שאין להם לא זה ולא זה. </b>וכ"ה בתנחומא שנדפס מכבר ריש בהעלותך. אבל בירושלמי פ"א ה"ב, ד' ע"ד: שאין להן לא כך ולא כך <b>אלא נפט</b>.<sup class="footnote-marker">8</sup><i class="footnote">כ"ה בירושלמי כי"ל, ובדפוסים נשמט בטעות הדפוס.</i> וכ"ה בבבלי כ"ו א' ובתנחומא ריש בהעלותך בהוצ' בובר.<br>לפי המקורות הללו יש לנו עדות מפורשת שהנפט היה רווח בקפודקיא כדלק לאורה. ולא עוד אלא שמתוך העניין משמע ששמושו הוא כשאר השמנים שדלק בנר דרך פתילה. ואעפ"י שהשימוש בנפט לשם אורה היה מצוי בזמן העתיק,<sup class="footnote-marker">9</sup><i class="footnote">עיין מ"ש R. J. Forbes בספרו Bitumen and Petroleum in Antiquity עמ' 79 ואילך. הנפט היה מצוי בבבל, בא"י, בארם נהרים ועוד, אבל דווקא ביחס לקפודקיא אין לנו ידיעות על מציאות נפט בתוכה.</i> הרי שימושו היה בעיקר להצתה ולהבערה (עיין גם בתרגום השבעים לדניאל ג', מ"ו), או לאבוקות.<sup class="footnote-marker">10</sup><i class="footnote">עיין מ"ש Forbes הנ"ל. ועיין מ"ש ר"י בראנד בספרו כלי החרס וכו', עמ' שס"א ואילך.</i> ונראה שהכוונה היא לנפט שהוציאו מן המים, שכן מספר פליניאוס<sup class="footnote-marker">11</sup><i class="footnote">תולדות הטבע סל"א פ"ז (ל"ט) סי' פ"ב. פיסקא חשובה זו נעלמה מ־Forbes הנ"ל.</i> בתארו את תוצרת המלה. לדבריו היו מכניסים מים של בארות ידועים לתוך כלים שטוחים ("כלי מלח"), וכשהמים היו מתאדים נשאר מלח על קרקעיתם. בבבל היתה התוצאה של יצירה זו הופעת חמר (או זפת) נוזל<sup class="footnote-marker">12</sup><i class="footnote">bitumen liquidum. ועיין מ"ש פליניאוס שם ס"ב פק"ה (ק"ט) סי' רל"ה.</i> (השם הרגיל לנפט), בתהילת הגיבוש, שהיה דומה לשמן והיו מדליקים אותו במנורות וכו'. וכן בקפודקיא היו מכניסים מים של מעיינות ובארות לתוך "כלי מלח" וכו'. וכ"ה מספר להלן שם<sup class="footnote-marker">13</sup><i class="footnote">סל"ה פט"ו (נ"א) סי' קע"ט.</i> על מעיין בסיקיליאה שבמימיו נמצא נוזל הדומה לשמן המר, וילידי הארץ היו משתמשים בו במנורות במקום שמן. וכן לעיל שם<sup class="footnote-marker">14</sup><i class="footnote">סל"א פי"ד סי' י"ז.</i> הוא מספר בדומה לזה גם על נהר בקיליקיאה (הקרובה לקפודקיא שלנו) שמימיו משמשים כתחליף לשמן.<sup class="footnote-marker">15</sup><i class="footnote">עיין Forbes הנ"ל (לעיל הערה 9), עמ' 19, ועמ' 30.</i> והוא זפת נוזל הוא נפט.<br>ונראה שהוא הוא הנפט השחור<sup class="footnote-marker">16</sup><i class="footnote">נפט שחור מטבעו נזכר גם אצל הירודוטוס ס"ו סי' קי"ט, והוא נפט פרסי שהיה נותן ריח רע, עיי"ש. ועיין בבלי יומא ל"ט רע"א ורש"י במשנתנו כאן כ"ד ב' ד"ה נפט.</i> שהתירו להדליק בו, בניגוד לנפט הלבן (עיין ירושלמי פ"ב סה"א, ד' ע"א, ובבלי כ"ו א'), שאין מדליקין בו משום סכנה. וכן אומר פליניאוס<sup class="footnote-marker">17</sup><i class="footnote">סל"ה הנ"ל (לעיל הערה 13).</i> שתכונת ההתלקחות של הנפט מוציאה אותו מידי כל שמוש מועיל.<sup class="footnote-marker">18</sup><i class="footnote">Forbes בספרו הנ"ל, עמ' 8, מציין לבבלי כאן כ"ו א', ומוסיף שהרבה סופרים פרסיים מבדילים בין נפט לבן לבין נפט שחור. ברם הסופרים שהוא רומז להם (עיין בביבליאוגרפיה שלו, עמ' 101 ואילך) הם מאוחרים, והם דברו על הנוהג המאוחר. ולא עוד אלא שבזמנם הנפט הלבן היה המזוקק והפחות מסוכן, עיי"ש, עמ' 35, והוא ההפך מן הירושלמי והבבלי.</i><br>ומשנתנו וכן הברייתות כיוונו לנפט הנ"ל שהוצא מן המים. ועיין ר"מ פ"ד מה' יו"ט ה"א.<br>ועיין בתנחומא ריש בהעלותך, וכנראה שיש שם הוספה מאוחרת.

Halakhah 4

<small>13-14.</small> <b>מדליקין בשמן פקועות ובנפט וכו'. </b>במשנתנו פ"ב מ"ב נשנה שמן פקועות בין השמנים שמדליקים בהם. ועיין מ"ש הרי"ן אפשטין במבוא לנוה"מ, עמ' 951 ואילך. והשמן היה נעשה מזרע הפקועות.<sup class="footnote-marker">19</sup><i class="footnote">עיין בפי' הרד"ק למ"ב ד', ל"ט, ובס' השרשים לר"י ן' ג'נח סוף ערך פקע.</i> ובירוש' שביעית (פ"ז ה"ב, ל"ז ע"ב): מיני אדלקות מה אית לך כגון ההן פקועה. ועיין בפי' הרש"ס שם, ק"ט רע"א, ור"ע לעף בפלורה ח"א, עמ' 541, כתב שלא מצא בשום מקום אחר שעושים שמן מפקועות. ופליניאוס<sup class="footnote-marker">20</sup><i class="footnote">תולדות הטבע סי"ט פ"ה (כ"ד) סי' ע"ג.</i> מעיר שהזרע היבש של הפקועות היה משמש לכמה צרכים של האכר.<sup class="footnote-marker">21</sup><i class="footnote">et rusticae supellectili.</i><br>ובכי"ל: <b>אין</b> מדליקין בשמן פקועות ובנפט. ובבבלי כ"ו א': ר' שמעון שזורי אומר מדליקין בשמן פקועות ובנפט. ובתוספ' שם סד"ה ר"ש: ואי גרסינן אין מדליקין במילתיה דר' שמעון שזורי אתי שפיר. וכ"ה הגירסא בבבלי בד' שונצינו.<sup class="footnote-marker">22</sup><i class="footnote">עיין דק"ס, עמ' 49, סוף הערה ב'.</i> וכנראה שגירסת כי"ל משובשת. ועיין בתוספ' חולין ע"ה ב' ד"ה אנא.
<small>14.</small> <b>בשמן דגים ובעטרן. </b>כסתם משנתנו (פ"ב מ"ב) ודלא כר' ישמעאל שם. והשימוש בשמן דגים כדלק היה רווח עד הזמן האחרון. ועטרן הוא פסולתא דזפתא (בבלי כ' סע"ב. ועיין ברש"י שם), כלומר השרף הצלול היוצא מן האילנות ממשפחת הארז,<sup class="footnote-marker">23</sup><i class="footnote">עיין מ"ש ר"ע לעף בפלורה ח"ג, עמ' 31. ועיי"ש, עמ' 30.</i> ויש לו ריח רע, עיין לעיל ברכות פ"ד הט"ז. 
<small>14-15.</small> <b>כל היוצא מן הבשר וכו'. </b>כלומר, אין מדליקין בחלב, כמשנתנו פ"ב מ"א. ועיין בבבלי כ"ו א', כ"ד ב'. ועיין בירושלמי פ"ב סה"א, ד' ע"ד. 
<small>15-16.</small> <b>כל היוצא מן העץ אין בו משום שלש על שלש וכו'. </b>במשנתנו פ"ב מ"ג: כל היוצא מן העץ אינו מטמא טומאת אהלים אלא פשתן, ולה נסמכו דברי ר' שמעון בר' אלעזר. ומכיוון שבמשנתנו "היוצא מן העץ" הוא בדווקא, שהרי שאר בגדים (אם היו במשכן) מטמאים משום אהל,<sup class="footnote-marker">24</sup><i class="footnote">עיין במשנת כלים פכ"ז מ"א. ועיין בסדרי טהרות שם, ר"מ ע"ב, ד"ה משום, ובמשל"מ פ"ה מה' טומאת מת הי"ב.</i> הרי לכאורה מוכח שאף כאן "היוצא מן העץ"<sup class="footnote-marker">25</sup><i class="footnote">רש"י (כ"ו א') פירש "היוצא מן העץ", כגון קנבוס וצמר גפן. וכן פירש גם את משנתנו (כ"ז ב), וכמה מן הראשונים נחלקו עליו, עיין בתוספ' כ"ז ב' ד"ה כל, במלא"ש למשנתנו, ובראשונים שציין ר"א אפטוביצר בהוספות לראבי"ה, עמ' 47. ומדברי הראב"ד בפ"ה מה' טומאת מת הי"ב מוכח שפירש כרש"י. ועיין מ"ש בתוספ' רי"ד כ"ז רע"ב.</i> הוא בדווקא ושאר כל הבגדים מטמאים משום שלש על שלש אצבעות בטומאת שרצים. אבל בבבלי (כ"ו ב' ועיי"ש כ"ז א') מוכח מדברי אביי ורבא ששאר בגדים (חוץ מצמר ופשתן) אינם מטמאים משום שלש על שלש, ולא נחלקו אלא בשאר בגדים אם יש בהם משום טומאה כשהן שלשה טפחים על שלשה טפחים. ועיין בראשונים במקומו.<br>ברם בירושלמי כאן אמרו על דברי ר' שמעון בן אלעזר: אמר ר' יוסי עשו אותו (כלומר, את היוצא מן העץ) כעבים הרכים, דתנינן (כלים פכ"ח מ"ח) העבים הרכים אין בהן משום שלש על שלש. ובתוספתא (כלים ב"ב פ"ה הי"א) שנינו: ואלו הן הרכין, כגון השיריים והסיריקון והכלך והפילון של ראש אין בהן משום שלש על שלש, אבל יש בהן משום שלשה על שלשה.<sup class="footnote-marker">26</sup><i class="footnote">כ"ה בר"ש כלים פכ"ח מ"ח, עיין תס"ד ח"ג, עמ' 87, ולפנינו משובש.</i> הרי לך מפורש ששיראים וסיריקון וכו' אין בהן משום שלש על שלש דווקא מפני שהן רכין, ואלמלא כן היו מטמאים משום שלש על שלש,<sup class="footnote-marker">27</sup><i class="footnote">וכן משמע מפי' הר"ש והרא"ש בכלים שם. ובפיה"מ להר"מ שם מפרש רכים: הבגדים הדקים מאד, כגון הבוץ וכו'. וכן פירש בחיבורו רפכ"ב מה' כלים, עיי"ש. והוא מפני שפסק כסוגייא שלנו בבבלי, וסבר שהתוספתא לא נשנית בי ר' חייא ור' אושעיה. ועיין במשנה אחרונה בכלים שם ובסדרי טהרות על כלים, ר"ס ע"א ד"ה ואלו.</i> אעפ"י שאינם בגדים של צמר ופשתן. ולפי הירושלמי עשו את כל היוצא מן העץ כעבים ורכים, אבל שאר בגדים מטמאים אף משום שלש על שלש בטומאת שרצים, וכפשוטה של הברייתא שלנו. ועיין בח"ד, ובהגהות יפה עינים כ"ו א'.
<small>16.</small> <b>ומסככין בו חוץ מן הפשתן. </b>כלומר, שאין מסככין בפשתן אפילו אינו מקבל טומאת שרצים, כגון אניצי פשתן,<sup class="footnote-marker">28</sup><i class="footnote">להלן סוכה פ"א ה"ו ובמקבילות שבירושלמי שם פ"א ה"ד, נ"ד ע"ב, ובבלי שם י"ב ב'.</i> מה שאין כן בעץ שמסככין בו אם אינו מקבל טומאת שרצים. ועיין בבלי כ"ז ב' ובחידושים המיוחסים להר"ן שם. ועיין בתוספ' סוכה י"ב ב' ד"ה באניצי ובתוספ' שבת כ"ו א' ד"ה אין. 
<small>17.</small> <b>על גבי דבר וכו'. </b>וכ"ה בד ובבבלי כ"א א'. אבל בכי"ע ובכי"ל: בדבר וכו' באגוז וכו'.<sup class="footnote-marker">29</sup><i class="footnote">וכנראה שגירסא משובשת היא. ואם היא מקויימת פירושה שכרך פתילה <b>שאין</b> מדליקין בה בשבת (מפני שאינה מושכת יפה) על גבי פתילה <b>שמדליקין</b> בה בשבת והדליק בשתיהן, כדי שהפתילה העליונה תעכב קצת את מהירות ההבערה של התחתונה, ויהא הנר שוהה לדלוק. וברייתא זו היא מעין העניין הבא להלן שו' 19 ואילך. ולפי גירסא זו משמע שר"ש בן גמליאל חולק על הת"ק. ומתוך סוגיית הבבלי ברור שהיתה לפניהם גירסת כי"ו וד בתוספתא.</i> 
<small>17-18.</small> <b>רבן שמעון בן גמליאל או' של בית אבה וכו'. </b>וכע"ז בד ובכי"ל. אבל בכי"ע ובבבלי הנ"ל: אמ' רבן שמעון בן גמליאל וכו'. ומפרש בבבלי שאין רבן שמעון בן גמליאל חולק על הת"ק (או כלשון הבבלי: כולה רשב"ג היא וחיסורי מיחסרא וכו'), אלא אומר שלא אסרו לכרוך דבר שמדליקין בו על דבר שאין מדליקין בו אלא דווקא כשרוצה להדליק בשתי הפתילות,<sup class="footnote-marker">30</sup><i class="footnote">וטעם האיסור הוא מפני שאינן דולקות יפה, כמו בהוסיף שמן שמדליקין בו לתוך שמן שאין מדליקין בו, וכתשובת רבה בבבלי לפי גירסת כ"י אוקספורד (עיין דק"ס, עמ' 37, הערה צ') והגאונים, עיין ס' העתים, עמ' 14 (וצ"ל שם: ואית דגרסי מאי טעם לפי שאין נדלקין). והגאונים פירשו כן אף לפי הגירסא שלפנינו, עיין בס' העתים שם, ולאו מטעם גזירה אתינן עלה, עיין בהערות לס' העתים הנ"ל, הערה ע"ה.</i> אבל אם כרך פתילה על גבי אגוז כדי להגדיל את שטח הפתילה ולהרבות אורה הרי זה מותר. ומן התוספתא שביעית פ"ו הט"ז משמע שבחול היו מדליקין באגוזים, אבל עיין מ"ש לעיל ח"ב, עמ' 563 שו' 28–29. ועיין מ"ש בהערה 29 על גירסת כי"ע וכי"ל בדברי הת"ק ובדברי רשב"ג.<br>ופירושנו זה מיוסד על דברי הבבלי: במה דברים אמורים להדליק אבל להקפות מותר. ופירש הר"ח: אבל להקפות, פירוש להעבות ראש הפתילה להרבות אורה מותר. וכן בשטמ"ק כתובות ס"ח א' ד"ה המסמא: <b>והגאונים</b> פירשו <b>והמקפה</b> את שוקו פי' מלשון להקפות, כדגרסי' בבמה מדליקין מאי לאו להדליק לא להקפות שפירושו להעבות את הפתילה.<sup class="footnote-marker">31</sup><i class="footnote">ויש להוסיף פירוש זה לאוה"ג שבת חלק הפירושים, עמ' 9.</i> ועיין גם בס' העתים, עמ' 14, וברי"ף כאן רפ"ב. ועיין בשו"ת מהר"מ אלשקר סי' ק"ז ובברכי יוסף או"ח סי' רס"ד ס"ק א'. ולפ"ז ברור שהמסורת הקדומה היא כמו שכתבנו. ועיין ברש"י ובר"מ פ"ה מה' שבת ה"ו ובמעשה רוקח שם ובמאירי בסוגיין.

Halakhah 5

<small>19.</small> <b>אמ' ר' יהודה כשהיינו שרוין וכו'. </b>בבלי כ"ט ב'. ובמשנתנו פ"ב מ"ד: לא יקוב אדם שפופרת של ביצה וימלאנה שמן ויתננה על פי הנר<sup class="footnote-marker">32</sup><i class="footnote">עיין מ"ש ר"י בראנד בספרו כלי החרס בספרות התלמוד, סוף עמ' שמ"ד ואילך.</i> בשביל שתהא מנטפת (כלומר, לתוך הנר), אפילו היא של חרס. ור' יהודה מתיר. אבל אם חברה היוצר מתחילה מותר. והנידון הוא בתחבולה שעושה אדם בשביל שבת גרידא, כדי שהנר ישהא להדליק, עיין גנזי שכטר ח"א, עמ' 6. ובבבלי כ"ט ב' פירשו שהטעם הוא שמא יסתפק בשבת מן השמן שבשפופרת ונמצא מכבה.<br>אבל בירושלמי שם שאלו: למה משום שלא התחיל בכל טיפה וטיפה, או שמא ישכח ויערה.<sup class="footnote-marker">33</sup><i class="footnote">אף "יערה" שבירושלמי פירושו שמא יערה ממנו לכלי אחר ויסתפק ממנו, ולא כפירושו של בעל פ"מ שהכוונה שמא יערה ממנה על הנר ונמצא מדליק, שהרי לפי פירוש זה קשה לבאר "ואפילו הוא של חרס", עיין מ"ש להלן בפנים. ועיין מ"ש להלן פי"א, שו' 11, ד"ה ונחלקו.</i> ונראה שהירושלמי מסתפק בפירוש המאמר "אפילו היא של חרס" אם כוונתו שאפילו אם השפופרת היא של חרס, שהשמן נמאס בתוכה, ואין כל חשש שמא יסתפק ממנו, מ"מ אסור, מפני שלא התחיל בכל טיפה וטיפה, או שהכוונה היא שאפילו בחרס יש לחשוש שמא יסתפק ממנו, והאיסור הוא שמא יערה, כפירוש הבבלי. ואם הוא כלי אחד, שהוא חלק מן הנר, אין בו לא משום חשש שמא יערה ולא משום שלא התחיל, עיי"ש בירושלמי. ועיין מ"ש להלן ד"ה ולא אמר.<br>ובכי"ע חסרה המלה "כשהיינו", עיין מ"ש להלן בסמוך ד"ה היו.
<b>בעלית בית נתזה וכו'. </b>כנראה שלמדו שם בשעת השמד, עיין ירושלמי סנהדרין פ"ג ה"ו, כ"א ע"ב,<sup class="footnote-marker">34</sup><i class="footnote">ובמקבילה בשביעית פ"ד ה"ב, ל"ה ע"א, ובבלי סנהדרין ע"ד א'.</i> ובפסיקתא רבתי פי"ג, נ"ה ע"א. ועיין מ"ש ר"ש קליין בישורון של וואהלגימוטה ח"א (1918), עמ' 526 ואילך.<sup class="footnote-marker">35</sup><i class="footnote">בבבלי קידושין מ' ב': וכבר היה ר' טרפון וזקנים מסובין בעליית בית נתזה בלוד וכו'. אבל הגירסא הנכונה היא בהגדות התלמוד שם (נ"ו ע"ג): בעליית בית <b>ארזא</b> בלוד וכו', ובמקבילות (ספרי עקב פיס' מ"א ובירושלמי ובמדרשים, עיין בהערות ר"א פינקלשטין שם, עמ' 85): בית עריס (ארים, אריס). ואין אריס אלא Ares (כהכרעת ר"ע לעף בישורון, שהזכרנו בפנים, עמ' 535), והוא עריס (עיין גם במה"ג שמות, עמ' 211, שהעתיק מן הבבלי), הוא אריס, הוא ארזא. ובחנם חזר בו קליין בתרביץ ש"א ס"ב, עמ' 133, מפירושו של לעף שקבל אותו בישורון הנ"ל.</i> 
<b>היו נוקבין. </b>עיין בשנו"ס. ומצבע הדיו וצורת האות נראה שאף בכי"ע נוספה הוי"ו אח"כ, ולפ"ז הפירוש שם: שרויין וכו' היו נוקבין. 
<small>21.</small> <b>ולא אמר אחד מהן דבר. </b>בבבלי מסיים: אמרו לו משם ראיה שאני בית נתזה דזריזין הן. אבל גם בכי"מ חסר כ"ז.<sup class="footnote-marker">36</sup><i class="footnote">בכ"י אוקספורד שם (עיין דק"ס, עמ' 54, הערה נ'): משם ראיה מפני שניתזא זהיר היה, וכע"ז אף בר"ח. ובחנם הגיהו שם.</i> וכן כנראה חסר לפני הר"מ, עיין בפיה"מ. וכן לא היה לפני הירושלמי, שהרי מתשובה זו מוכח שטעם האיסור הוא משום שמא ישכח ויערה, ולא משום שלא הותחל בכל טיפה (עיין מ"ש לעיל שו' 19 סד"ה אבל), כפי שהעיר לנכון באו"ש פ"ה מה' שבת הי"ג ד"ה אבל. 

Halakhah 6

<small>22.</small> <b>אם חברה בסיד ובגפסוס וכו'. </b>כלומר "אם חברה היוצר מתחילה" שבמשנתנו הוא לאו דווקא אלא אפילו אם חברה בעל הבית בסיד מותר, ואף הוא נחשב לכלי אחד. והברייתא הובאה בבבלי כ"ט ב', ועיין בר"ח שם. אבל כנראה שאף ברייתא זו לא היתה לפני הירושלמי, עיי"ש בסוגיין לפי הגירסא הנכונה שבשרי"ר, עמ' 72, וכמו שפירשתי בהירושלמי כפשוטו, עמ' 67. 

Halakhah 7

<b>נותנין טיט וחרסית וכו'. </b>בבבלי ס"ז ב' הסדר מהופך (כלומר, הסיפא לפני הרישא): ונותנין טיט וחרסית תחת הנר בשביל שתמתין ותדליק. ופירש"י: טיט וחרסית מצננין את השמן ואינו דולק מהר. וכן פירש הירושלמי (פ"ד ה"א, ו' ע"ד) את משנת שבת (פכ"ג מ"ה) "מטילין אותו על החול בשביל שימתין": ההן חלה וכו', ומיצן צוננה, כלומר החול ההוא וכו' מיצן את הצונן, ועיין דק"ס, עמ' 365 הע' פ'. ואשר לחרסית פירשו בירושלמי:<sup class="footnote-marker">37</sup><i class="footnote">פ"ח רה"ד, י"א ע"ב, ומע"ש רפ"ה, נ"ה ע"ד.</i> חרסית חוורה, כלומר טיט לבן, גיפסוס. ועיין מ"ש בהירושלמי כפשוטו, עמ' 520.<br>ובר"ח כאן כ"ט ב': תנא נותנין טיט או חרסית תחת [הנר], או גרגיר מלח, או גריס של פול, ע"ש מבעוד יום ע"פ הנר להיות שוהה. והעתיק ע"פ התוספתא בגירסא קרובה לכי"ע. והלכה זו (נותנין טיט וכו') לא מצאתי בשום פוסק. ועיין מ"ש להלן בסמוך.
<small>23-24.</small> <b>נותנין גרגר של מלח וכו'. </b>הלכה זו נשמטה לפנינו בט"ס ע"י הדומות, וישנה בד, בכי"ע ובכי"ל. וכן היתה בתוספתא לפני הר"ח הנ"ל ולפני בעל המגיד משנה בפ"ה מה' שבת ה"ז. ובבבלי הנ"ל: תנו רבנן נותנין בול של מלח לתוך הנר בשביל שתאיר ותדליק. ופי' בערוך (ערך בול): בתוך נר של שמן העכור מערב שבת בשביל שיצלל ויאיר בשבת, וליכא איסור. ובר"מ פ"ה הנ"ל: נותנין גרגיר של מלח וגריס של פול על פי הנר בערב שבת שיהיה דולק בליל שבת. ומתוך לשון הר"מ ברור (בגמרא לא נזכר "גריס של פול") שפסק ע"פ התוספתא. אבל בטאו"ח סי' רס"ד העתיק בשם הר"מ: כדי שיהא דולק <b>יפה</b> בשבת. ובתוספתא כאן מפורש: כדי שיהא שוהה ודולק, וכן מוכח מתוך כל העניין כאן שהתחבולה היא כדי שידלק הרבה זמן ולא שידלק יפה. אבל מלשון הבבלי הנ"ל משמע כפירוש הערוך הנ"ל והטור.<br>ברם רש"י כתב: בשביל שתאיר ותדליק, שאין זה ניחוש, אלא מסייע ממש,שהמלח צולל את השמן (עיין בטיו"ד סי' ע"ו) וימשך אחר הפתילה.<sup class="footnote-marker">38</sup><i class="footnote">כנראה שהמלח שומר אף על הפתילה ומחזק אותה שלא תכלה במהירות.</i> ופירוש רש"י מוכרח מתוך כל העניין שם, שאם לא כן מה עניין הברייתא לשם. ובתוספתא כאן ברור שמחמת הלכות שבת אתינן עלה, כפי שהעירו לנכון בח"ד ובתכ"מ כאן. וכתב בח"ד: ויש לומר דלשני העניינים נשנית. ונ"ל שכן היא האמת, שהרי כן מתאר הירודוט (ס"ב סי' ס"ב) את חג האורים של עבודה זרה המצרית: בליל הקרבן הרבה נרות דולקים בחוץ על יד בתיהם. הנרות הללו מלאים שמן <b>ומלח</b> וכו' והם דולקים כל הלילה.<sup class="footnote-marker">39</sup><i class="footnote">עיין מ"ש ר"י בראנד בספרו כלי החרס בספרות התלמוד סוף עמ' שס"ב ואילך.</i> לחגיגה זו הם קוראים דליקת הנרות (λυχνοκαΐη). ואפשר שמטעם זה אמרו החכמים שמותר לתת מלח בשמן בהדלקת הנרות של שבת ואין בו משום דרכי האמורי של הע"ז המצרית, מפני שאין כאן ניחוש אלא מסייע ממש. ובתוספתא כאן הוסיפו על משנתנו<sup class="footnote-marker">40</sup><i class="footnote">פ"ב מ"ד, שאסרה להשהות את ההדלקה, ע"י שפופרת של ביצה מלאה שמן וע"י נתינת קערה של שמן בצד הנר.</i> תחבולות של היתר להשהות את ההדלקה. ועיין מ"ש להלן פ"ו הט"ו, שו' 34–35, ד"ה וכנראה. ועיין מ"ש להלן.
<small>25.</small> <b>מעלין בדיופי ומטיפין מן הארק לחולה בשבת. </b>בד: מן האדק וכו', בכי"ע: מן הערק מן אַדַק וכו' (ויש כאן ערבוביא של שתי נוסחאות), ובכי"ל: מן הערק וכו'. ובירושלמי (עירובין פ"י הי"ג, כ"ו ע"ד): תני מעלים <b>בדיוביט</b> ומוסיפין (צ"ל: ומטיפין) בעדק לחולה בשבת. מעלין <b>בדיוביט</b>. משתמיהה. מטיפין בעדק. אית דבעי מימר עיררה, אית דבעי מימר קוקניתה. ובבבלי (עירובין ק"ד א'): מעלין בדיופי ומטיפין מיארק (עיין דק"ס שם וס' העתים, עמ' 145) לחולה בשבת וכו'. וברש"י שבת פ' ב' ד"ה אנדיפא: כדתניא מעלין בדיופי ובתוספתא גר' באנדיפי.<br>נברר מתחילה את הכלים שהוזכרו כאן. הגירסא בדיופי שבתוספתא<sup class="footnote-marker">41</sup><i class="footnote">בטופס שהיה לפני הסופר של התוספתא שממנה העתיק רש"י נשתבש "באנדיפי" מן "באודיפי", עיין דק"ס עירובין, עמ' 411, הערה ד'.</i> ושבבבלי היא ע"פ האטימולוגיה העממית דיופי - שתי פיות. גירסת הירושלמי "בדיוביט" נראית יותר מקורית, והכוונה לסיפון, διαβήτης, כפירוש בעל כתר כהונה: דיובט בלשון יון הוא סיפון (σίφων). ודיוביט זה היה באמת צינור כפוף שהיו מכניסים את קצהו האחד בחבית של יין והיו מוצצים את האויר מצד השני, וע"י לחץ האויר החיצוני היה הנוזל עובר מחבית לחבית, כפירוש הגאונים ורש"י בבבלי עירובין שם.<sup class="footnote-marker">42</sup><i class="footnote">עיין אוה"ג, עמ' 79 ועמ' 104, ובתוספות הערוך השלם של קרויס ערך דיופי.</i> ואשר לארק (אדק, עדק) הוא כלי שיש לו נקבים בקרקעיתו, וכשהמים נוטפים ממנו על מתכת (או אבן) הם משמיעים קול.<sup class="footnote-marker">43</sup><i class="footnote">עיין באוה"ג הנ"ל.</i> ומוכח מתוך הבבלי (וכן משמע בירושלמי שהעתקנו לעיל) שבכלי זה היו משתמשים בכדי להעיר בקול רעש המים את הישן וגם ליישן את החולה בקול זמזום המים.<br>ולעניין ההלכה נחלקו עולא ורבה בבבלי שם, ולעולא כל השמעת קול אסור בשבת, ולרבה לא אסרו אלא דווקא קול של שיר. והעמידו את הברייתא שלנו לרבה בחולה שהוא ער והתירו להשתמש באדק כדי ליישן אותו בקול הזמזום, אבל להעיר בקול רעש המים הרי מותר לעשות כן אף לבריא. ולעולא אין חילוק בין קול רעש ובין קול שיר ובשניהם אסור לבריא ומותר לחולה. וזו היא שיטת הירושלמי בביצה פ"ה ה"ב, ס"ג ע"א. וכמה מן הראשונים סמכו להלכה על הירושלמי שמכריע על שיטת עולא נחותא (עיין בר"ח ביצה ל"ז רע"א ועוד). והרי"ף בסוף עירובין חלק עליהם (עיין באהצו"י ביצה, עמ' 43 ואילך), ופוסק כרבה שלא אסרו אלא השמעת קול שיר.<br>ובתכ"מ הביא מן התוספתא כאן ראייה לשיטת הרי"ף (עיין גם בעיטור בכורים כאן), שהרי הברייתא שלנו משלימה את משנתנו (פ"ב מ"ה) "מפני החולה שיישן פטור". ומכאן שאנו מדברים ביישון החולה בקול זמזום המים, כמו שתרגמה רבה בעירובין הנ"ל. ובוודאי שצדק הרב בעל תכ"מ שמכאן מוכח שתירוץ רבה בבבלי אינו דיחוי בעלמא, אלא שהברייתא באמת עוסקת בכגון דא, אבל פשיטא שאין ממנה ראייה לעצם הדין שהשמעת קול בעלמא מותר אף לבריא.<br>ולעצם העניין כשנעיין בבבלי ובירושלמי סוף עירובין נראה שהבבלי הביא את הברייתא שלנו על הפיסקא "ממלאין מבור הגולה" שרצו לפרשה (שם ק"ד סע"א) שהאיסור הוא משום אולודי קלא, אבל הירושלמי הביאה על הפיסקא שלעיל שם "בוזקין מלח על גבי כבש", ואח"כ הביא את התוספתא "חצר שירדו בה גשמים וכו' ", שאף הבבלי שם הביאה על פיסקא זו, עיי"ש. והטעם הוא שלשיטת בני א"י אסור להשמיע קול בשבת לא מחמת גזירה שמא יתקן כלי שיר, אלא שהיא שבות לעצמה, כמו שאמרו שם בסוף עירובין: משביתה אחת למדו כמה שביתות, והעיקר הוא שלא יעשה כמו שעושה בחול, עיי"ש בירושלמי ומ"ש להלן פי"ז סהכ"ה ד"ה כדרך שעושה בחול.<br>ואף כאן נ"ל שכל הברייתא הוא עניין אחד, והוא שבחול היו מעלין המים ממטה למעלה בדיוביט (בדיופי) לתוך הארק כדי שיטיף טפות טפות, ואסרו לעשות כן בשבת, אבל התירו לעשות כן לחולה כדי שיישן.<sup class="footnote-marker">44</sup><i class="footnote">עיין מ"ש פרויס בספרו Biblisch-Talmudische Medizin עמ' 155.</i> וכן נהגו הקדמונים<sup class="footnote-marker">45</sup><i class="footnote">וכן כתב A.Trallianus (חי במאה הששית למספר שלהם) בפרק על הדירה של החולה (הוצ' Puschmann ח"א, עמ' 361) שראוי להריק מים מכלי אחד לשני כדי שהשאון החדגוני של המים הנופלים יטיל שינה על החולה. וציין לו פרויס הנ"ל.</i> להריק מים מכלי אל כלי, כדי שהזמזום המונוטוני יפיל שנה על החולה.<sup class="footnote-marker">46</sup><i class="footnote">ο γαρ μέτριος τοῦ ϋδατος ψόφος καί ϋπνον προκλεϊται</i>

Halakhah 8

<small>26.</small> <b>החותה בגחלים וכו'. </b>וכ"ה בבבלי כריתות כ' א'. אבל בירושלמי (פ"ב ה"ה, ה' ע"א): החותה גחלים <b>מתחת הקדירה</b> בשבת וכו'. ונראה בפירושו שחתה גחלים בתנור עצמו והניחם סמוך לאויר כדי שיכבו ולא יקדיח תבשילו, וכבר נתבשל כל מה שבקדירה. ועיין מ"ש להלן. 
<small>26-27.</small> <b>ר' שמעון בן לעזר או' משם ר' לעזר בי ר' צדוק וכו'. </b>וכ"ה בירושלמי ובבבלי הנ"ל. אבל בכי"ל: רבן שמעון בן גמליאל או' וכו'. ועיין גי' ד. 
<small>27.</small> <b>חייב שתי חטאות וכו'. </b>בירושלמי ובבבלי הנ"ל: חייב שתים וכו'. ולפי גירסא זו אמרו בירושלמי: ר' אבהו בשם ר' יוחנן<sup class="footnote-marker">47</sup><i class="footnote">להלן פירשנו שלשיטת הירושלמי חייב משום מבעיר אף שהוא מקלקל, אבל ר' יוחנן חולק ופוטר אף במבעיר אם אינו צריך לאפרו (עיין לעיל שם בירושלמי ובמקבילות שבבבלי), ולפיכך אמר "לית כאן חייב שתים" שאינו חייב משום מבעיר, אבל מ"מ מעלין עליו כאילו חייב שתים, שלא פטרו מקלקל בהבערה אלא ממיתת ב"ד, אבל פטור מתשלומין כשהבעיר את גדישו של חבירו (עיין לעיל שם בירושלמי, בבבלי ב"ק ל"ה א', בפירש"י ובתוספ' שם ד"ה מתניתין ובגליון הש"ס בירושלמי), משום שמעלין עליו כאילו חייב מיתה, ופטור מתשלומין, כמו בשגג במיתת ב"ד.</i> לית כאן חייב שתים אלא מעלין עליו כאילו חייב שתים. 
<b>מפני שמכבה את העליונות ומבעיר את התחתונות. </b>ופירש במיוחס לר"ג שם: כיבה את העליונות כשמשימן על הארץ, ומבעיר את התחתונות אותם שהיו קודם תחתונות ועוממות נעשו עכשיו עליונות ולוחשות, והיינו מבעיר. ואמרו שם בגמרא: כגון שנתכוין לכבות ולהבעיר, דת"ק סבר לה כר' יוסי דאמר הבערה ללאו יצאת, ור"א בר' צדוק סבר לה כר' נתן דאמר הבערה לחלק יצאת. ולעיל שם אמרו: אמר ר' יוחנן בנפח שנו, שאינו מעוניין אלא בגחלים שחתה (כלומר, העליונות) שיכבו, ובתחתונות שבערו הוי מקלקל, ועיי"ש כ' ב' עוד תירוץ. ועיין מה שהאריך בתכ"מ בבאור דברי הראשונים. ועיין מה"פ ד"ה החותה.<sup class="footnote-marker">48</sup><i class="footnote">עיין בשי"ק ד"ה דמר מה שכתב על דברי הבבלי בכריתות "א"ר יוחנן עד כאן לא נתגלה טעמה של הלכה זו". אבל בשטמ"ק שם, בכי"מ ובקטע מן הגניזה שפרסם שכטר, ה' ע"ב: א"ר <b>ירמיה</b> וכו'. ואף לגירסא זו פירושו שר' ירמיה אמר שעד כאן לא נתגלה וכו' משום שר' יוחנן סובר שאף במקלקל בהבערה פטור אם אינו צריך לאפר, ומה הועיל ר' יוחנן באמרו (לעיל שם) "בנפח שנו", ולמה חייב אף על ההבערה. ולעיל הערה 47 הראינו שמן הירושלמי מוכח שלר' יוחנן באמת פטור משום מבעיר.</i><br>ברם מתוך הירושלמי מוכח שהמחלוקת היא במלאכה שאינה צריכה לגופה, שהרי בחותה מתחת הקדירה עסיקינן, והוא חותה ממקום למקום בתנור עצמו, והוא רוצה בהבערה<sup class="footnote-marker">49</sup><i class="footnote">כלומר, הוא רוצה שהגחלים יבערו ויכלו, שהרי הקדירה כבר נתבשלה, והתנור עצמו ישמור על חום הקדירה, אבל אם הגחלים יבערו לאט לאט יצטרך שוב לחתייה.</i> וגם בכיבוי שלא יקדיח תבשילו, אלא שבכיבוי היא מלאכה שאינה צריכה לגופה,<sup class="footnote-marker">50</sup><i class="footnote">ואינו חייב משום כיבוי אלא בצריך לגחלים.</i> ור' אלעזר בר' צדוק סובר שמלאכה שאינה צריכה לגופה חייב. ועיין בגליון הש"ס שם. ועיין מ"ש להלן.
<small>28.</small> <b>החותה גחלים להתחמם כנגדן פטור. </b>בבבלי כריתות כ' ב': תנו רבנן החותה גחלים בשבת להתחמם בהם<sup class="footnote-marker">51</sup><i class="footnote">במאירי כאן ק"ה סע"ב ד"ה זה שכתבנו מעיד: ומכל מקום בגמרות מדוייקות אין גורסים שם להתחמם וכו', עיי"ש. אבל גם בכי"מ ובכ"י הגניזה הנ"ל (לעיל הערה 48) גורס כלפנינו.</i> והובערו מאליהן תני חדא חייב ותני אידך פטור. ופירשוה שחולקים במלאכה שאינה צריכה לגופה. וכן בירושלמי: וחותה גחלים ומתחמם כנגדן בשבת פטור. ר' יעקב בר אחא אמ' במחלוקת. כמאן דאמר אינו חייב אלא אחת,<sup class="footnote-marker">52</sup><i class="footnote">כלומר, לדידיה פטור כאן לגמרי, שהרי בנידון דידן אינו רוצה בהבערת הגחלים ובכלייתן מן העולם, והוא מקלקל גמור, ועל כיבוי הגחלים פטור מפני שהיא מלאכה שאינה צריכה לגופה. ופשיטא שלפי סוגיית הירושלמי אין סברא כלל להניח שחיוב מקלקל בהבערה תלוי בפטור מלאכה שאינה צריכה לגופה, עיין רש"י שבת ק"ו א'. ובלאו הכי הגאונים ורוב הראשונים חלקו על רש"י, ועיין בס' המפתח לר"ן גאון י"ב א'. וכבר האריכו בזה האחרונים.</i> ברם כמאן דאמר חייב שתים (כלומר שמחייב אף במלאכה שאינה צריכה לגופה) חייב וכו'. אמר ר' יודן תמן (כלומר, בחותה להתחמם) אינו רוצה שיבערו (ויכלו מהר)<sup class="footnote-marker">53</sup><i class="footnote">והוא מקלקל גמור בהבערה.</i> ואינו רוצה שיכבו (שהרי הוא רוצה להתחמם כנגדם), ברם הכא (כלומר, בחותה מתחת הקדירה) רוצה הוא שיבערו,<sup class="footnote-marker">54</sup><i class="footnote">כלומר, שיכלו, עיין מ"ש לעיל הערה 49.</i> ורוצה הוא שיכבו (שלא יקדיחו את תבשילו, ועיין מ"ש לעיל), ולפיכך חייב שתים. 

Halakhah 9

<b>כלים שניטמאו באב הטומאה וכו'. </b>במשנתנו (פ"ב מ"ז): ספק חשכה ספק אין חשכה וכו' ואין מטבילין את הכלים, ומפרשת הברייתא שבכלים שנטמאו באב הטומאה עסיקינן. עיין מ"ש להלן. 
<small>29.</small> <b>ר' שמעון שיזורי אומ' אף בחול וכו'. </b>וכ"ה בבבלי ביצה י"ט א'. אבל בירושלמי (כאן ובמקבילות בתרומות פ"ב ובביצה פ"ב) הביאו את הברייתא שלנו בשם: תרין אמורין. ואמרו שם שלדעת הת"ק מטבילין בחול בין השמשות כדי שיוכל להשתמש בכלי לחולין בטהרה. ובראב"ן סי' שמ"ב: עשרתם ערבתם הדליקו את הנר. ולמה אינו אומר הטבלתם את הכלים וכו' ועוד דסמוך לחשיכה יכול לעשר ולערב אבל להטביל לא שהטבילה של כלים צריך מבעוד יום כדי שיעריב עליהם השמש. ועיין מ"ש באבן שלמה שם. 
<small>30.</small> <b>ושנטמאו בולד הטומאה וכו'. </b>מכאן מוכח שבשבת עצמה אין מטבילין אפילו אם נטמא בולד הטומאה, וכן מוכח מן הירושלמי כאן פ"ב ה"ז, ה' ע"ג, ובמקבילות. ואעפ"י שאמרו להלן (פט"ז הי"ג וביצה פ"ב ה"ט): כלים שנטמאו באב הטומאה אין מטבילין אותן ביום טוב ואין צריך לומר בשבת, ומשמע שאם נטמאו בולד הטומאה מטבילין אותן, הרי אפשר שלא נקטו כן אלא משום יו"ט שמטבילין בו כלי שנטמא בולד הטומאה, כמפורש בבבלי ביצה י"ח א'. וכמה מן האחרונים לא חילקו בין שבת ויו"ט, עיין בב"י טאו"ח סי' שכ"ג, במל"מ פ"ה מה' מעשר הכ"ב, בשנות אליהו כאן ספ"ב ועוד. אבל מתוך התוספתא כאן מוכח שאין מטבילין בשבת אפילו כלי שנטמא בולד הטומאה מפני שהוא נראה כמתקן כלי, כדברי רבא בבבלי הנ"ל. אבל ביו"ט מותר מפני שבכגון דא התירו במכשירי אוכל נפש, כמו שהסיק בשו"ת הרלב"ח סי' ט"ז, עיי"ש. ועיין בשו"ת שאגת אריה סי' נ"ו. 
<small>31.</small> <b>מטבילין אותן בין השמשות. </b>מפני שכלים שנטמאו במשקין הן מטומאות דרבנן שאינן צריכות הערב שמש, עיין תוספ' חגיגה כ"א א': זבחים צ"ח ב' ד"ה טבול; ר"ש טהרות פ"א מ"ג, פרה פי"א מ"ח, פי' המיוחס להר"ש תו"כ, ל"ב ע"א ועוד. 
<small>32-33.</small> <b>ודבר שאין חייבין על זדונו כרת וכו'. </b>כלומר דבר שהוא משום שבות (עיין להלן הט"ז) לא גזרו עליו בין השמשות, והוא חולק על משנתנו ועל הרישא וסובר שמטבילין כלים בין השמשות. ועיין בבלי עירובין ל"ב ב' ואילך, בר"מ פכ"ד מה' שבת ה"י, בכ"מ שם ובשו"ת הר"א בן הר"מ (ברכת אברהם) סי' י"ד. ועיין בשנות אליהו למשנתנו פ"ב רמ"ז ובבאורו לאו"ח ריש סי' רס"א, ודבריו מיוסדים על הירושלמי עירובין פ"ג סה"א, כ' ע"ד: שם ה"ג, כ"א ע"א, ובמקבילה שבסוכה פ"ב ה"ד, נ"ב ע"ד. 

Halakhah 10

<small>33-34.</small> <b>ר' נתן או' אף מפני נדרים וכו'. </b>בבבלי ל"ב רע"ב: תניא ר' נתן אומר בעון נדרים מתה אשה של אדם שנאמר אם אין לך לשלם למה יקח משכבך מתחתיך. ויפה העיר בח"ד שאין זו הברייתא שלנו, שהרי לפי הבבלי הנ"ל האשה מתה בחטא נדרי בעלה, ועיין ר"ה ו' א' ובתוספ' שם ד"ה אא"כ. ועיין תנחומא וישלח סי' ח' וי"ר רפל"ז. ולא עוד אלא שבבבלי לא נזכר שהיא מתה בשעת לדתה, ודברי ר' נתן יכולים להתבאר לפי המסורת: מתות ילדות, עיי"ש בבבלי ל"ב א' ובירושלמי למשנתנו, ה' רע"ב.<br>אבל בתוספתא כאן מפורש שר' נתן מוסיף על משנתנו, ולדבריו בעון נדריה של עצמה אשה מתה כשהיא יולדת. והוא כדברי המדרש בוי"ר ובתנחומא הנ"ל "ממך נפרעין ולא מממונך" ו"מחבלתא" זו<sup class="footnote-marker">55</sup><i class="footnote">עיין ב"ר פ"ס, ג', עמ' 643.</i> ממושכנת היא בשעת לידתה<sup class="footnote-marker">56</sup><i class="footnote">עיין קה"ר פ"ג, ב', וערוך ערך פע א'.</i> בעד נדריה. ועיין קהלת ה', ה', ובבבלי שבת ל"ב ב'.
<small>34-35.</small> <b>שלשה הן דבקי מיתה מסורין וכו'. </b>בכי"ע: שלשה דיבקי<sup class="footnote-marker">57</sup><i class="footnote">אצל צוק' בטעות: דיבק.</i> וכו'. ובירושלמי פ"ב סה"ו, ה' ע"ב: תני ר' יוסי אומ' שלשה דיבקי מיתה הן ושלשתן נמסרו לאשה, ואילו הן מצות נידה ומצות חלה ומצות הדלקה. אבל בבבלי (כאן ל"ב א', ברכות ל"א ב'): תניא ר' יוסי אומר שלשה בדקי<sup class="footnote-marker">58</sup><i class="footnote">פירש"י: בדקי, שבודקין אותן בהן בשעת סכנה, כרבנן (להלן) דאמרי יולדות.</i> מיתה <b>נבראו באשה</b>, ואמרי לה שלשה דבקי<sup class="footnote-marker">59</sup><i class="footnote">פירש"י: דבקי שמדבקין ומקרבין מיתה לפני זמנה, כר' אלעזר (עיין להלן) דתני ילדות. ובפי' הר"מ לשבת (עיין לעיל פ"א, הערה 9), עמ' קכ"ז פירש להפך מפירש"י.</i> מיתה, נדה חלה והדלקת הנר. חדא כר' אלעזר, וחדא כרבנן.<br>ברם קשה מאד לפרש את הברייתא כאן ואת הירושלמי לפי גירסת הבבלי, שהכוונה שהדבקים (או הבדקים) הללו נמסרו לאשה שתענש עליהם בילדותה או בלידתה. ולפי פשוטה פירושה ששלשה דברים שהם קרובים להביא לידי איסור מיתה, כולם נמסרו לנשים, והיינו נדה, חלה והדלקת הנר, ואנו סומכים על האשה שהיא יודעת את ההלכות הפשוטות במניין נדה וזבה, וכן שהיא יודעת להפריש חלה כדין, ולא תפריש מן הפטור על החיוב וכדומה, וכן שתדליק נר שבת בזמן, ובשמנים ובפתילות הכשרות, שלא יבואו לידי הטיית הנר. ו"נמסרו לנשים" היא באותה משמעות של "נמסרו לעם הארץ" שלהלן בסמוך, ועיין מש"ש.<sup class="footnote-marker">60</sup><i class="footnote">ועיין במנחת בכורים שפירש את הסיפא לנכון, אלא שאף הוא נגרר אחרי מסורת הבבלי ופירש "דבקי מיתה" שהן מתות ילדות, ולשיטת התוספתא והירושלמי "דבקי מיתה" פירושו שמיתה כרוכה ודבוקה בהם, כלומר איסורים שקרובים להכשל בהם בעון מיתה.</i>
<small>35-36.</small> <b>הלכות הקדש וחטאות ומעשרות הן הן גופי תורה וכו'. </b>וכן בבבלי (ל"ב א'): הלכות הקדש תרומות ומעשרות הן הן גופי תורה וכו'. וכבר הקשו הראשונים כיצד שנינו כאן מעשרות, והרי ע"ה אינו נאמן על המעשרות, עיין רש"י ל"ב רע"ב וברמב"ן ובחידושים המיוחסים להר"ן.<br>ובירושלמי (פ"ב רה"ז, ה' ע"ב): מתני' שלשה דברים צריך אדם לומר בתוך ביתו כו'. תני רבן שמעון בן גמליאל אומר הילכות הקודש וחטאות והכשירות הן הן גופי <b>הלכות</b>,<sup class="footnote-marker">61</sup><i class="footnote">גירסת התוספתא והבבלי "הן הן גופי תורה" היא ע"פ לשון המשנה בחגיגה ספ"ב, וגירסת הירושלמי היא ע"פ התוספתא שם ספ"א וסוף עירובין. ועיין מ"ש להלן סוף עירובין ד"ה ולעצם.</i> ושלשתן נמסרו לעם הארץ. הילכות הקודש, דתנינן (חגיגה פ"ג מ"ד) אם אמר הפרשתי בתוכה רביעית קודש נאמן. חטאות, דתנינן (פרה פ"ה מ"א) הכל נאמנין על חטאת. הכשירות דתנינן (מכשירין פ"ו מ"ג) ועל כולן עם הארץ נאמנין לומר טהורין הן. הרי לך שבירושלמי לא שנו מעשרות. ולא עוד אלא שאנו למדים ממנו ש"נמסרו לעם הארץ" פירושו שהוא נאמן עליהן. ובעל העיטור (ה' שחיטה ח"א, הוצ' רמא"י, כ"ב ע"ג) הגיה את הבבלי ע"פ הירושלמי ומחק את המלה מעשרות והכניס הכשרות במקומה.<br>ברם מתוך גירסת הירושלמי<sup class="footnote-marker">62</sup><i class="footnote">עיין מ"ש בירושלמי כפשוטו, סוף עמ' 73 ואילך, ועכשיו נ"ל שצדקו המעתיקים הקדמונים. אמנם בשרי"ר, עמ' 75, אין שם שום פיסקא, אבל בקטעי הגניזה ע"פ רוב חסרות הפיסקאות של המשנה.</i> אנו למדים שהמעתיקים הסמיכו את דברי רשב"ג למשנתנו "שלשה דברים צריך אדם וכו' ערב שבת עם חשיכה עשרתם וכו' ", וערב שבת עם חשיכה אפילו ע"ה נאמן על המעשרות לסעודות שבת, כמפורש בתוספתא דמאי פ"ה ה"א: היה מוכר פירות בערב שבת עם חשיכה ואמ' מתוקנין הן, הלוקח ממנו, למוצאי שבת לא יאכל עד שיעשר. ומכאן שבשבת אוכל על פיו, אפילו אם שאלו לפני השבת עם חשיכה,<sup class="footnote-marker">63</sup><i class="footnote">ומחמת טירדת השבת לא הטריחו עליו לעשרו בין השמשות, אם אמר לו הע"ה שהן מעושרין.</i> עיין מ"ש לעיל ח"א, עמ' 246 שו' 4, ועמ' 245 שו' 2–3. ורשב"ג הוסיף אף הלכות הקדש וחטאות נמסרו לע"ה בכל זמן, כל אחד כדינו, עיין להלן חגיגה פ"ג הכ"ב ואילך ומש"ש.<br>ולא עוד אלא שקרוב לוודאי בעיני שלאו דווקא בע"ה חשוד עסיקינן, אלא אפילו ע"ה שהוא ירא חטא אלא שאינו ת"ח<sup class="footnote-marker">64</sup><i class="footnote">כמשנת אבות פ"ב מ"ה ולהלן בתוספתא סנהדרין פ"ז סה"ז ובבלי ברכות מ"ז ב'.</i> אנו סומכים עליו לפעמים בטהרת הקודש וטהרת חטאת ובהכשירות שהן גופי הלכות ויש בהם כמה דינים, ואפשר שע"ה אינו בקי בהם. ואף לעניין מעשר צריך לדעת אם הוא בקי בדיני מעשרות,<sup class="footnote-marker">65</sup><i class="footnote">עיין מ"ש לעיל ח"א, עמ' 244, ובהערה 28 שם.</i> ומ"מ אדם סומך על בני ביתו אם לימד אותם את עיקרי ההלכות, והם הם שמפרישים את המעשרות,<sup class="footnote-marker">66</sup><i class="footnote">ודווקא אם הם חשודים הוא מעשר בעצמו, או מצוה עליהם ללכת לחכם שיתקן להם את הכרי, עיין מ"ש לעיל ח"א, הערה 28 הנ"ל.</i> וע"ה הם הם שאנו קונים מהם יינות לנסכים ולוקחים מהם כלים לחטאת וטהרות שלא הוכשרו. ו"מסורין הן לעם הארץ" הוא באותה משמעות של "מסורין לנשים" שברישא.
<small>36.</small> <b>היו שלשתן להעשות וכו'. </b>וכ"ה ("היו") בכי"ע ובכי"ל, ובד חסרה מלה זו, והיא גרמה לדוחק של בעל תוספות בכורים, אבל בח"ד ובמנחת בכורים פרשו לנכון אף לגירסת הדפוסים.<br>ובירושלמי שם (ה"ז, ה' ע"ב): "לא צורכה דלאו, הדליקו את הנר עישרתן ועירבתן",<sup class="footnote-marker">67</sup><i class="footnote">בהוצאות שלפנינו נוסף בט"ס "הדליקו" (כלומר, ועירבתן הדליקו), אבל מלה זו חסרה בשרי"ר, עמ' 75 שו' 12 ובחידושי הרמב"ן ל"ד א'.</i> כלומר הרי הדלקת הנר בשבת הוא איסור סקילה, ועישור של וודאי הוא שבות, ועירוב חצרות יכול לעשות אפילו בין השמשות, ולמה נקט את הקל תחילה. ולפיכך מלמדת התוספתא שאם היו שלשתן להיעשות מדליק את הנר תחילה, ואח"כ מערב אפילו עירוב תחומין,<sup class="footnote-marker">68</sup><i class="footnote">שאי אפשר לעשותו בין השמשות, עיין ירושלמי ספ"ב ובבלי ל"ד א'.</i> ואח"כ טומן את החמין בדבר שאינו מוסיף הבל שמותר לעשותו אפילו בין השמשות, כמשנתנו ספ"ב. ועיין בירוש' בה"ח שם ובתוספ' סנהדרין ס"ח א' ד"ה היאך. ועיין היטב באו"ז ח"ב ה' ע"ש סי' י"א, ד' ע"ב, ומ"ש בחלקת בנימין ל"ד א', ס"ד ע"ד ואילך. ועיין או"ח סי' רס"ג ס"ק י' ובפתחי תשובה שם בשם שו"ת חתם סופר סי' ס"ה.

Halakhah 11

<small>38.</small> <b>כירה שהסיקוה בגפת וכו'. </b>במשנתנו רפ"ג: כירה שהסיקוה וכו' בגפת<sup class="footnote-marker">69</sup><i class="footnote">עיין ברש"י למשנתנו רפ"ד ובבלי מ"ז ב'.</i> ובעצים לא יתן עד שיגרוף או עד שיתן את האפר. וכירה היא מקום שפיתת שתי קדרות "והיא עשויה כעין חצי עגול ופתוחה מצד אחד, ופתוחה מלמעלה כשיעור שתי קדירות, ופעמים שנותנים בתוכה, ופעמים על גבה וכו' ".<sup class="footnote-marker">70</sup><i class="footnote">פי' רבינו יהונתן על הרי"ף כ"י (לפי מלא"ש פ"ג מ"א). וכ"ה בחידושים המיוחסים להר"ן.</i> ועיין בס' כלי החרס בספרות התלמוד של ר"י בראנד, עמ' רל"ח, שנתן שם צורת המוקדה הערבית, והיא מתאימה לתאור הנ"ל. 
<b>סומכין לה וכו'. </b>כלומר מותר לסמוך קדירה מערב שבת לדופני הכירה אעפ"י שאינה גרופה וקטומה. ועיין ר"מ פ"ג מה' שבת ה"ז ובתוספ' ל"ז א' ד"ה מהו ומ"ש להלן. 
<b>ואין מקיימין עליה וכו'. </b>במשנה שהעתקנו לעיל: אין נותנין עליה וכו'. ובבבלי (ל"ו ב') הסתפקו אם "אין נותנין" פירושו מערב שבת (הר"מ בפיה"מ), וכוונתה אין משהין, או "אין נותנין" פירושו בשבת, וכוונתה שאין מחזירין עליה את התבשיל החם, אבל להשהות מותר אפילו אם אינה גרופה וקטומה, כחנניה וכו'. ופשטו (שם ל"ז א') מדברי ר' יהודה שבסיפא להלן שמפורש שם שאם אינה גרופה וקטומה אין מקיימין עליה. ודחו שהתנא של המשנה חולק על ר' יהודה בקיום מערב שבת, עיי"ש.<sup class="footnote-marker">71</sup><i class="footnote">כלומר, ומשנתנו כחנניה. וכן פוסקים כמה מן הקדמונים, עיין אוה"ג, הפירושים, עמ' 15, 17, ומלחמות רפ"ג. ועיין בתוספות ל"ז ב' ד"ה אמר ועוד. אבל בירושלמי (פ"א ה"י, ד' ע"ב) מוכח שאין מי שהתיר לקיים תבשיל שלא בשל כל צורכו על גבי כירה שאינה גרופה וקטומה, ואין חילוק בין מצטמק ויפה לו, או מצטמק ורע לו, שכל זמן שלא בישל כל צורכו הרי הבישול יפה לו, כסברת הרמב"ן במלחמות רפ"ג, ועיין מ"ש בנועם ירושלמי רפ"ג. ועיין בירושלמי פ"א ה"ה, ד' ע"א, ומ"ש בירושלמי כפשוטו, עמ' 53. ובעל כרחינו צלייה ע"ג גחלים שונה מדין כירה, עיי"ש.</i> ולפי דחייה זו אין ראייה אף מן הבבא שלנו, ואפשר להעמידה כר' יהודה גרידא. ובבבלי שם הביאו את הברייתא שלנו כדי לפשוט ממנה שלסמוך לכירה מותר.<br>אבל בירושלמי רפ"ג: כיני מתניתא מקיימין עליה תבשיל. מתניתא דר' יודה וכו', ומביא שם את הסיפא של התוספתא. ולפי הירושלמי פשוט הוא ש"נותנין" פירושו נותנין מערב שבת ומקיימין בשבת,<sup class="footnote-marker">72</sup><i class="footnote">ביפה עינים ל"ו ב' העיר: "בירושלמי מפרש מתניתין לשהות תנן, ומכל מקום איתא שם הא דר' חלבו וכו' לא שנו אלא על גבה, אבל לתוכה אסור". ולפי פירוש בעל פ"מ דברי ר' חלבו דבוקים למ"ש לעיל שם: וב"ה אומר יחזיר, והוא ממש כדברי הבבלי ל"ז א', וכמו שבאר במרכבת המשנה פ"ג מה' שבת ה"ח, עיי"ש דברים מושכלים. ברם מתוך המשך הירושלמי מוכח שבתוך הכירה אסור אפילו בשהייה, כמו שהוכיח לנכון באו"ש פ"ג מה' שבת שם, והוא העיר שבירושלמי לא נזכר כלל החשש שמא יחתה, עיי"ש, וכל האיסור הוא משום גזירה שמא יעשה כן בשבת בשאינו מבושל כמאכל בן דרוסאי, עיי"ש.</i> ואפילו כן בעינן גרופה וקטומה. וכן פוסק הרי"ף ברפ"ג ומסתייע גם בלשון הברייתא שלנו,<sup class="footnote-marker">73</sup><i class="footnote">ופוסק כמותה, דלא כחנניה ודלא כרב ששת בשם ר' יוחנן בבבלי ל"ז ב', ועיין לעיל הערה 71. ובוודאי שכן היא פשוטה של משנתנו, כמו שהחליט הרמב"ן במלחמות רפ"ג.</i> ולפ"ז אין משהין בשבת אלא על גבי כירה גרופה וקטומה דווקא. ועיין ר"מ פ"ג מה' שבת ה"ד ובנו"כ שם. ועיין בשי"ק ובמלא"ש. ושיטת הירושלמי בזה עיין מ"ש לעיל הע' 72. ולפי פשוטה של הברייתא והירושלמי בוודאי שאין כאן עניין להטמנה, שהרי הקדירה אינה נוגעת במקום שהיד סולדת בה, והיא כולה מבחוץ, והוא קרוב לפירוש הגאונים,<sup class="footnote-marker">74</sup><i class="footnote">ס' העתים, עמ' 28, וברשב"א בסוגיין בשם רב האיי.</i> ר"ח (ל"ו סע"ב), הרז"ה ועוד, אלא שהם פירשו על פי הבבלי שהאיסור הוא משום גזירה שמא יחתה.
<small>39.</small> <b>גרופה וקטומה. </b>כלומר, או שגרף את הגחלים, או שנתן עליהם אפר. ובכי"ל אפשר לקרוא: גדופה וכו', וזו היא הגירסא הנכונה, עיין תשה"ג הרכבי סי' כ"ה, עמ' 10, וערוך ערך גדף.<sup class="footnote-marker">75</sup><i class="footnote">מ"ש קהוט שם בשם הירושלמי סנהדרין פ"ז, כ"ה ע"ב, צריך תיקון, משום שבד"ו שם הגירסא היא: <b>גידפת</b> את כל הקערה וכו" <b>וגידף</b> את כל הקערה, וכ"ה בספרי שלח פי' קי"ב, עמ' 120 (בהוצ' הרח"ש הורוביץ) ובספרי זוטא שם, עמ' 286. ועיין בפיה"ג לטהרות הוצ' מהרי"ן אפשטין, עמ' 28, הערה 24.</i> 

Halakhah 12

<b>או שהדליק עליהם נעורת וכו'. </b>בבבלי ל"ז א': או שנתן עליה נעורת וכו'. וכן הגיה כאן בח"ד ועוד. אבל גם בירושלמי פ"ג ה"א, ה' ע"ג: דתני מלבה עליה נעורת של פשתן וכו' יום טוב שחל להיות ערב שבת וכו' מלבה עליה נעורת של פשתן. ועיין באו"ש פ"ג מה' שבת, ל"ה רע"ג. ובאמת אין כאן חילוק כל שהוא בין התוספתא והירושלמי ובין הבבלי, שהרי כן מעתיק הר"מ פ"ג מה' שבת ה"ד: או שכסה אש הכירה באפר, או בנעורת פשתן הדקה וכו'. אש בנעורת ואינה מהבהבת?<sup class="footnote-marker">76</sup><i class="footnote">סנהדרין ל"ז א'. ואפילו ריח האש מדליק אותה, עיין רד"ק שופטים ט"ז, ט'.</i> והרי ברור שהירושלמי מעתיק בתחילה את הברייתא שלנו, ומייעץ שאם אין לו אפר מן המוכן יכול לתת על האש נעורת של פשתן, "פי' שאינה מעלה שלהבת, והיא כבה מיד, ונעשית כאפר" (ארחות חיים ה' שבת סי' נ"ח, מ"ו ע"ג), ויש כאן כירה קטומה. 

Halakhah 13

<small>41.</small> <b>מקיימין על גבי גרופה וקטומה. </b>בבבלי ל"ז א': משהין על גבי גרופה וקטומה, ואין משהין על שאינה גרופה ואינה קטומה. ובכי"מ שם חסרה הסיפא, וכן אינה גם בירושלמי כאן רפ"ג, ולפיכך לא השלמתיה כאן אלא במרובעים ע"פ שאר נוסחאות התוספתא. 
<small>43.</small> <b>חמין אבל לא תבשיל. </b>פירש"י במשנתנו: דלא צריכי לבשולי, דליכא למגזר שמא יחתה. ולשיטת הירושלמי<sup class="footnote-marker">77</sup><i class="footnote">עיין מ"ש לעיל סוף הערה 72.</i> צ"ל שאין לחשוש שמא יעשה כן בשבת, מפני שמים לא יוחמו יותר בנותן ע"ג כירה קטומה מה שאין כן תבשיל שלפעמים יש בו מעט מים. 
<small>44.</small> <b>שלא יחזיר. </b>מפני שנראה כאילו נותן בתחילה בשבת. ועיין בתוספ' ל"ו ב' ד"ה וב"ה, בס' הישר לר"ת סי' קצ"א, כ' ע"ג,<sup class="footnote-marker">78</sup><i class="footnote">הוצ' הרש"ש שלזינגר, עמ' 145 ואילך.</i> ומ"ש בתוספ' רי"ד. ועיין בחידושים המיוחסים להריטב"א ובמיוחסים להר"ן שם. 
<b>בית שמיי אומ' חמין וכו'. </b>והיא שיטת ב"ש לר' יהודה היא שיטת ב"ה לר"מ, עיין מ"ש לעיל ח"ב, עמ' 744, שו' 89–90. 

Halakhah 14

<small>46-47.</small> <b>בשוגג יאכל וכו'. </b>כלומר, אפילו הוא עצמו שהרי אינו גרוע ממבשל בשבת עצמה בשוגג לר"מ, ובמזיד לא יאכל לא הוא ולא אחרים אלא במוצאי שבת בכדי שיעשה תבשיל אחר כיוצא בו. ועיין במחלוקת רבה ורב יוסף ורב נחמן בר יצחק בבבלי ל"ח א', והקשו שם מן הברייתא כאן. ועיין בירושלמי פ"ג ה"א, ה' ע"ד. 
<small>47.</small> <b>במי דברים אמורי'. </b>עיין מ"ש על צורה זו לעיל ח"א, עמ' 227, הע' 14. 
<b>בתבשיל שלא בשל כל צרכו וכו'. </b>מלשון זו משמע שאפילו נתבשלו כמאכל בן דרוסאי, כל זמן שלא בשלו כל צרכן אסור לקיימן על כירה שאינה גרופה, שהרי אפילו על כירה גרופה אסור לקיים תבשיל לשיטת ר"מ בדברי ב"ה, עיין לעיל שו' 43. ועיין מ"ש להלן. 
<small>49.</small> <b>הרי אילו מותרין. </b>בד ובכי"ל מסיים: מפני שרע להן,<sup class="footnote-marker">79</sup><i class="footnote">אלא שבכי"ל יש אח"כ חסרון, ואפשר שנסתרסו שם התיבות, עיין בשנו"ס. ומ"ש בתס"ר ח"א, עמ' 122, שו' 1–2 אינו נכון, וכל חמין שמתבשלים יותר מדי צורכם רע להם, והגירסא הנכונה בבבלי ל"ז ב' היא בכ"י, עיין דק"ס, עמ' 76, הערה ל'.</i> וגירסא זו אין לה קיום שאפילו אם נפרש שהסיום עונה על חמין גרידא, הרי מ"מ אין התנא מחלק בתבשיל בין מצטמק ויפה לו ובין מצטמק ורע לו, ובכל אופן מותר התבשיל בדיעבד, עיין בבבלי ל"ח א'. והעיקר כגירסתנו, וכ"ה בבבלי ל"ח א', אלא ששם מסיים: דברי ר' מאיר. 
<b>חמין שהוחמו כל צרכן וכו'. </b>מכאן לכאורה מוכח כשיטת התוספות<sup class="footnote-marker">80</sup><i class="footnote">ל"ז א' ד"ה אא"ב ועוד בכ"מ בסוגיין.</i> שר' יהודה אוסר לקיים לכתחילה חמין שהוחמו כל צרכן ותבשיל שבשל כל צרכו על כירה שאינה גרופה או קטומה, ולא התיר אלא אם שכח מערב שבת. ובשיטתיה אסר ר' זעירא בירושלמי (פ"א ה"י, ד' ע"ב) לקיים חמין שהוחמו כל צורכן על גבי כירה שאינה קטומה. ובתכ"מ העיר על דברי הרשב"א (ל"ז א') שכתב: מסתברא לי דלר' יהודה משהין אפילו בשאינה גרופה לחמין שהוחמו כל צורכן ותבשיל שנתבשל כל צורכו המצטמק ורע לו וכו' והא דתניא לקמן שכח קדירה וכו' ר' יהודה אומר חמין שהוחמו כל צורכן מותרין מפני שמצטמק ורע להן וכו', דאלמא משמע לכאורה דדוקא שכח ובדיעבד, אבל לכתחילה אפילו הוחמו כל צורכן אסור, לא היא, דהתם משום תבשיל נקטה, ולומר דאפילו תבשיל שנתבשל כל צורכו כיון דמצטמק ויפה לו אסור אפילו בדיעבד וכו'. ועיין במלחמות רפ"ג. 
<small>50.</small> <b>אבל תבשיל שבשל כל צרכו כל המצטמק וכו'. </b>בבבלי ל"ח א': ותבשיל שבישל כל צורכו אסור, מפני שמצטמק ויפה לו וכו'. והוכיח הרשב"א מלשון הבבלי שסתם תבשיל הוא מצטמק ויפה לו. ברם מלשון התוספתא משמע להפך. (תכ"מ). ועיין הלשון בירושלמי פ"ג ה"א, ה' ע"ד, ובמקבילה בתרומות פ"ב. 
<small>51.</small> <b>כגון כרוב ופול וכו'. </b>בבבלי (ל"ח א') ובירושלמי (הנ"ל) פסקו שאף ביצה היא מצטמקת ויפה לה, והביאו את המעשה של ר' חנינה שהביאו לפניהם ביצים מצומקות שהתקטנו מחמת בישולם הרב. וביפה עינים (ל"ז ב') הקשה מירושלמי פ"א (ה"י, ד' ע"ב) שאמרו שם: וביצה מצטמק ורע לו. ובחלקת בנימין המליץ על הרז"ה ותירץ את קושיית הרמב"ן במלחמות שם, שבמשנתנו, בפ"א בשבת, מדברים בביצה שנצלית על האש והיא מתקלקלת אם היא ניצלית יותר מדאי, אבל בנידון דידן מדברים בבשול, שדופני הקדירה מפסיקות בין הביצים והאש. ובוודאי שצדק בדבריו, שהרי מפורש כאן שהביצים נתקטנו מאד, והוא ע"י בישול, עיין בבלי נדרים נ' ב'. ועיין בגליון הש"ס בירושלמי פ"א. 

Halakhah 15

<small>51-52.</small> <b>המבשל בשבת בשוגג וכו'. </b>תרומות פ"ב מ"ג. ומוכח בירושלמי שם (פ"ב ה"ג, מ"א ע"ג) וכאן (פ"ד ה"א, ה' ע"ד) שמשנתנו שם כר"מ,<sup class="footnote-marker">81</sup><i class="footnote">אני אין לי אלא משנה, המעשר והמבשל בשבת שוגג יאכל מזיד לא יאכל. שמע רב חסדא ומר הותרו השבתות.</i> וכן מוכח בבבלי חולין ט"ו א'. ואעפ"י שהר"מ בפיה"מ לתרומות פירש את משנתנו כר' יהודה, לא פירש כן אלא אליבא דהלכתא, אבל פשטות לשון המשנה היא כר' מאיר כאן. (ע"פ תכ"מ). ומשנתנו הובאה בבבלי כאן ל"ח א', ביצה י"ז ב'. וכל הברייתא במקורות שצוינו להלן סוף שו' 52. 
<small>52.</small> <b>בשוגג יאכל במזיד לא יאכל דברי ר' מאיר. </b>כלומר, בשוגג מותר לו לעצמו ואפילו בו ביום, ובמזיד לא יאכל לא הוא ולא אחרים לבו ביום, ובמוצאי שבת מותר לו ולאחרים.<sup class="footnote-marker">82</sup><i class="footnote">בכדי שיעשו, כרש"י ב"ק ע"א א', חולין ט"ו א'. וכ"ה שיטת הגאונים (שאילתות ריש סי' קכ"ח; בה"ג ד"ו, כ"א ע"ד, ד"ב, עמ' 114. ושוגג דר' יהודה כמזיד דר"מ). והר"מ בפ"ו מה' שבת הכ"ג פסק שמותרין מיד, עיין במגיד משנה שם. אבל ברש"י כתובות ל"ד א' פירש שבמזיד לא יאכל הוא לעולם, ועיין בתוספ' שם ובתוספ' גיטין נ"ג ב' ד"ה המבשל. ועיין מה שהאריך בזה בס' דמשק אליעזר בחולין ט"ו א'. ועיין מ"ש להלן שו' 59–60, ד"ה ברם, ולהלן פ"ג ה"א, שו' 2.</i> וכל הברייתא בירושלמי תרומות וכאן הנ"ל, בבלי כתובות ל"ד א', גיטין נ"ג ב', ב"ק ע"א א', חולין ט"ו א'. ותחילת הברייתא בירושלמי עירובין פ"ד ה"א, כ"א ע"ד. 
<small>53.</small> <b>יאכל למוצאי שבת, במזיד לא יאכל. </b>כלומר. שוגג דר' יהודה כמזיד דר' מאיר. אבל אם בשל במזיד לא יאכל עולמית (וכן גורס בבבלי), ואחרים אוכלים במוצאי שבת. ומזיד דר' יהודה כשוגג של ר' יוחנן הסנדלר להלן. 
<small>54.</small> <b>במזיד לא יאכל לא לו ולא לאחרים. </b>ר' יוחנן הסנדלר אינו אוסר משום קנס שהרי הוא אוסר גם לאחרים לעולם, והם לא עברו על איסור, אלא משום שמעשה שבת שנעשו במזיד אסורים מן התורה, עיין בבבלי כתובות ל"ד א' וב"ק ע"א א'. ובשאילתות (סי' קכ"ח) ובה"ג (ד"ו, כ"א ע"ב; ד"ב, עמ' 114) מוסיף: אלא לגוים. ועיין בהעמק שאלה שם. 

Halakhah 16

<small>55.</small> <b>בי ר' יוחנן בן ברוקה. </b>וכן בירושלמי תרומות פ"ב הנ"ל: כר' ישמעאל בנו של ר' יוחנן בן ברוקה הורי לון, דתני ר' ישמעאל בנו של ר' יוחנן בן ברוקה כל דבר שחייבין וכו'. ובירושלמי כאן הנ"ל: כר' ישמעאל בר' יוסי דרש לון, דתני ר' ישמעאל בי ר' יוסי אמר משום אביו כל דבר שחייבין וכו'. אבל בעיטור ה' שחיטה (הוצ' רמא"י, כ"ב סע"ב) גורס גם בשבת כבתרומות, עיין אהצו"י, עמ' 43. 
<small>56.</small> <b>אסור לו ולאחרים. </b>והוא סובר שמעשה שבת אסורים אפילו אם עשה כן בשוגג. ועיין להלן פי"ג, שו' 56. 
<small>56-57.</small> <b>ודבר שאין חייבין על זדונו כרת וכו'. </b>כלומר, איסור דרבנן (עיין לעיל, שו' 32) קנסו לעצמו אפילו בשוגג, ובמזיד עשו איסור דרבנן כאיסור דאורייתא, ואסור אף לאחרים. 
<small>57-58.</small> <b>בשוגג יאכל למוצאי שבת וכו'. </b>בבבלי חולין ט"ו א': השוחט בשבת בשוגג יאכל במזיד לא יאכל וכו'. ומשינוי הלשונות משמע שבתוספתא שנו כר' יהודה לעיל, ובבבלי שנה התנא קמיה רב כר"מ. ועיי"ש שרב אמר ליה לתנא שאפילו לר"מ לא יאכל בו ביום מפני שנעשה מוקצה בין השמשות, אבל במבשל יכול היה לאכול חי. ועיי"ש בהמשך הסוגיא ולעיל שם י"ד א' ובתוספ' שם ד"ה ונסבין. 

Halakhah 17



Halakhah 18

<small>59-60.</small> <b>פירות שלקטן בשבת בשוגג יאכלו למוצאי שבת וכו'. </b>וכ"ה בד ובכי"ל. ובכי"ע נשמטו המלים "למוצאי שבת" בט"ס. ומן הלשון "יאכלו" משמע שלעצמו אסורים לעולם, ואין הברייתא מתירה אלא שיֵאָכְלו לאחרים למוצאי שבת. ועיין להלן פי"ג, שו' 56, ומש"ש.<br>ברם בשאילתות ריש סי' קכ"ח: ומאן דמבשל ביומא דשבתא, <b>או לקיט פירי</b>, אי בשוגג עבד לאורתא מישתרי ליה בכדי שיעשו, ואי במזיד עבד אסיר למיכל מינהון לעולם. וכע"ז בה"ג ד"ו, כ"א ע"ד. וכן בהלכות קצובות, הוצ' ר"מ מרגליות, עמ' 67: <b>והלוקט פירות</b> בשבת בשוגג אסורין עד הערב בכדי שיעשו וכו'. וכן בה"ג ד"ב, עמ' 114: ומאן דמבשל בשבתא, או <b>דמנקט</b><sup class="footnote-marker">83</sup><i class="footnote">אין "דמנקט" אלא "דמלקט", עיין מ"ש מהרי"ן אפשטין בצופה האנגלי סדרא חדשה חי"ב (1922), עמ' 366, ועמ' 385. וכן פירושו של שם הספר לר' יוסף ראש הסדר "נקטאתא דתלמודא", כלומר לקוטות התלמוד, ודברי הרל"ג בגנזי שכטר ח"ב, עמ' 404, צריכים תיקון.</i> פירי וכו'. וברור שמקורם בתוספתא כאן ששנתה את שניהם<sup class="footnote-marker">84</sup><i class="footnote">עיין חולין ט"ו ב' (עיין מ"ש לעיל שו' 57–58) וברש"י ובתוספות שם ד"ה כגון שקצץ. ועיין מ"ש בארחות חיים ה' שבת סי' שמ"ח, נ"ו ע"ב, בשם הרא"ה (והובא בב"י טאו"ח סי' שי"ח) ובים של שלמה חולין פ"א סי' ל'.</i> יחד. ושמא ניסחו ע"פ דעת ר' יהודה שפסקו כמותו.

Halakhah 19

<small>60.</small> <b>התורם והמעשר וכו'. </b>עיין מ"ש לעיל ח"א, עמ' 337. ועיין בבלי מ"ג א' (ובמקבילות) ובתוספות שם ד"ה טבל ומאירי ביצה י"ז ב'. ובמגילת סתרים לר"ן גאון:<sup class="footnote-marker">85</sup><i class="footnote">לקוטים של פוזננסקי סי' מ"ח, עמ' 65.</i> וכן במעשר תניא התורם והמעשר בשבת בין בשוגג בין במזיד וכו'. 

Halakhah 20



Halakhah 21

<small>62.</small> <b>הנוטע בשבת וכו'. </b>תרומות פ"ב מ"ג. 
<small>62-63.</small> <b>במזיד יעקור. </b>ופירשו בירושלמי: למה מפני שהניית שבת עליו. 
<small>63.</small> <b>בין במזיד יעקור. </b>וכ"ה במשנתנו הנ"ל ובירושלמי (כאן פ"ג ה"א, ה' ע"ד, ובמקבילה בתרומות פ"ב ה"ג, מ"א ע"ג). אבל בבבלי גיטין נ"ג ב' מסיים: דברי ר' מאיר. וכן מוכח אף מן הירושלמי שהרישא ר' מאיר היא. 
<b>מפני מה אמרו וכו'. </b>ובבבלי הנ"ל: אמר ר' מאיר מפני מה אני אומר בשבת וכו'. 
<small>64-65.</small> <b>מפני שמונין לשביעיות וכו'. </b>כלומר, מפני שמונים שנים בנטיעות (לעניין ערלה ורבעי), ואם לא יעקור ידעו כולם אף אח"כ שנטע בשביעית, וילפון מקלקלתא, ויבואו להתיר נטיעה בשביעית. 
<small>65.</small> <b>נחשדו ישראל על השביעיות וכו'. </b>בבבלי שם נ"ד א' שאלו: מאי דבר אחר, ה"ק וכו'. אבל בירושלמי הנ"ל פירשו שלמ"ד מפני חשד אם נטע פחות מל' יום לפני שביעית אין כאן חשד, אבל למ"ד מפני מניין יעקור. ופי' הרמב"ן (ר"ה ט' א') שאין דין תוספת שביעית באילנות, וכל האיסור הוא רק מפני שמונין לשביעית ויסברו אח"כ שנטע בשביעית, וא"כ אלמלא הטעם של מונין היה מותר לקיים אפילו נטע במזיד. ועיין במשנת שביעית פ"ב מ"ו ובשנות אליהו שם. ועיין תוספות ר"ה ט' ב' ד"ה ומותר ובר"ש שביעית פ"ב מ"ו ובתיו"ט ובתוספ' חדשים שם.<br>וכן להפך אם נטע בסוף שביעית (שמתחיל למנות משמינית) הרי משום חשד יש כאן (כלומר, שנחשדו על השביעית וראוי לקנוס שוגג אטו מזיד), אבל משום מניין אין כאן, שהרי מונה משמינית. ועיין הגירסא בירושלמי שבת הנ"ל ומ"ש בהירושלמי כפשוטו, עמ' 77.
<small>66.</small> <b>בשבת בין בשוגג וכו'. </b>שהרי ר' יהודה אוסר במבשל בשבת עד מוצאי שבת. ולשיטת הראשונים<sup class="footnote-marker">86</sup><i class="footnote">עיין לעיל הערה 82.</i> שאסור למו"ש עד בכדי שיעשה, כדי שלא תהא הנאת שבת עליו, בנטיעה אין לומר כן, שהרי הוא נהנה מיום שבת שתשרש הנטיעה יום אחד קודם, עיין בירושלמי בסוגיין. 
<small>67.</small> <b>בשוגג יקיים וכו'. </b>ומפרש בבבלי הנ"ל: באתריה דר' יהודה חמירא להו שביעית, כלומר ולא נחשדו לנטוע במזיד בשביעית, ובשביעית לא אסרו שתהא הנאת שביעית עליו. 

Halakhah 22

<small>68.</small> <b>על גבי גג של סיד רותח וכו'. </b>וכ"ה בירושלמי פ"ג ה"ג, ו' ע"א. ובד ובכי"ל חסירה המלה "גג" בט"ס. ובכי"ע: על גבי "גפסיס רותח"<sup class="footnote-marker">87</sup><i class="footnote">הנקודות מורות שיש כאן נוסחא כפולה. אבל עיין תו"כ, נגעים פרק ז' ה"ד, ס"ה ע"א, בבלי פסחים ע"ה א', חולין ח' א'.</i> סיד רותיח וכו'. ובבבלי (ל"ט א'): מגלגלין ביצה על גבי גג רותח, ואין מגלגלין ביצה על גב סיד רותח. וכדי לרדת לסוף כוונת ההלכה של התוספתא עלינו להקדים את שיטות הירושלמי והבבלי בהלכה זו.<br>שנינו במשנתנו (פ"ג מ"ג): אין נותנין ביצה בצד המיחם בשביל שתתגלגל, ולא יפקיענה<sup class="footnote-marker">88</sup><i class="footnote">כלומר, לא יכרכנה, לא יעשנה פקעת, כפירוש הגאונים (עיין אוה"ג, התשובות, עמ' 42, הפירושים, עמ' 18) והראשונים, עיין עה"ש ערך פקע, ר"מ פ"ט מה' שבת ה"ג, שו"ת הר"מ ד' ליפסיאה, ס' ע"ב, ד"ה המפקיע.</i> בסודרין. ור' יוסי מתיר. ולא יטמיננה בחול בשביל שתצלה. מעשה שעשו אנשי טבריא וכו'. ופירשו בבבלי שר' יוסי מתיר להפקיע ביצה בסודרין שנתחממו בשמש, ותולדות חמה כחמה, ובחמה עצמה כ"ע מודי שמותר לחמם. וחכמים אוסרים להפקיע בסודרין, מפני שהם גוזרים תולדות חמה אטו תולדות האור. אבל ברישא כ"ע מודים שאין נותנין ביצה בצד המיחם, ולא פליג ר' יוסי אלא על הסיפא, שהיא תולדות חמה. ושוב אמרו שם שבסיפא דסיפא ("לא יטמיננה בחול וכו' ") אף ר' יוסי מודה, מפני גזירה שמא יטמין ברמץ, או משום שמזיז את העפר.<sup class="footnote-marker">89</sup><i class="footnote">ופירש המאירי במשנתנו שמשום איסור הטמנה אין כאן, שלא אסרו להטמין אלא רותח, אבל צונן גמור אין בו משום איסור הטמנה, עיי"ש. ועיין בבלי נ"א א' ובראשונים שם, ובירושלמי פ"ד ה"א, ו' ע"ר, ומ"ש בירושלמי כפשוטו, עמ' 95, וכבר עמד על עיקר הדברים בס' ניר שם. וביפה עינים ל"ח ב' כתב: ואפשר לפ"ז דסודרין ג"כ שהוחמו באור. וכבר הראינו בירושלמי כפשוטו, עמ' 80, שלפי מסורת בני א"י אין משנתנו עוסקת כלל בהיתר חימום בתולדות חמה, ובעל כרחינו בסודרין שהוחמו באור עסיקינן, אבל אם הוחמו בחמה, אף חכמים מתירין. עיין מ"ש להלן בפנים.</i> ולפי פשוטו לא נאמרו הטעמים הללו אלא לר' יוסי, אבל לחכמים אין צורך בהם שהרי הם אוסרים אפילו תולדות חמה, כמו שפירש הרשב"א ועוד. ומה שהביאו אח"כ את הברייתא שלנו הוא משום שהם סוברים שרשב"ג סובר כר' יוסי שמתיר תולדות חמה, אבל לרבנן אסור לגלגל ביצה ע"ג גג רותח.<br>ברם בירושלמי בסוגיין פירשו שר' יוסי חולק על כל הרישא, והוא מתיר מפני שאין תבשילו ברור, ולפ"ז בסודרין שהוחמו באור עסיקינן (כמו שרצו לומר בתחילה גם בבבלי), אבל בתולדות חמה מותר אף לחכמים, לשיטת בני א"י. ואמרו שם: מתניתא פליגא על רבנין דהכא. לא יטמיננה בחול וכו' שנייא היא שהיא עושה חריץ<sup class="footnote-marker">90</sup><i class="footnote">אינו עניין למזיז את העפר שבבבלי שם, עיין לעיל בירושלמי שם ובתוספות ל"ט א' ד"ה מפני.</i> וכו'. מתניתא פליגא על רבנין דתמן,<sup class="footnote-marker">91</sup><i class="footnote">כלומר, על חכמי בבל שהעמידו את המחלוקת בתולדות חמה.</i> דתני רבן שמעון בן גמליאל אומ' מגלגלין בצים על גב גג של סיד וכו', מה עבדין לה רבנן דתמן. פתרין לה חלוקין על רבן שמעון בן גמליאל. הרי לך מפורש שבזה מחולקים בני א"י ובני בבל: לשיטת בני א"י רבן שמעון בן גמליאל ככולי עלמא, ולשיטת הבבליים רשב"ג כר' יוסי, עיין ברשב"א בסוגיין.<br>והארכנו בזה מפני דברי הרש"ל בשו"ת שלו סי' ס"א (והעיר עליו בקרבן נתנאל על הרא"ש) שחולק על כל הראשונים, וסובר שלא אסרו החכמים תולדות החמה אלא דומיא דסודרין, שיש כאן חשש שמא יאמרו שחמם את הסודרין באור, אבל אבק חול ואבק דרכים מותר אף לחכמים משום שאין דרכם לחממן באור, ולא אסרו בסיפא של משנתנו אלא מפני שמא יטמין ברמץ, או מפני שמזיז את העפר, וטעמי הבבלי הם אף לחכמים, ורשב"ג כאן הוא ככולי עלמא. ורבינו הסתייע שם מן הירושלמי כאן שהקשו על רבנין דהכא מן הסיפא (ולא יטמיננה בחול וכו') ולא הקשו מן הרישא (ולא יפקיענה בסודרין), מפני שברישא כ"ע מודי שלחכמים יש כאן חשש גזירה של תולדות המה אטו תולדות האור, ולא נחלקו רבנין דהכא (של א"י) ורבנין דתמן (בני בבל), אלא בתולדות חמה כגון גג רותח. וכבר ראינו שהירושלמי פירש את הרישא בתולדות האור,<sup class="footnote-marker">92</sup><i class="footnote">ולאו דווקא תולדות חמה מותר לשיטת הירושלמי, אלא כל שאינו תולדות האור אין בו משום מבשל, ועיין בתוספות פסחים ע"ה א' ד"ה נכוה (ומשמע מקושייתן שפירשו שהסיר רותח מחמת הכבשן), ועיין מאירי כאן ל"ח סע"ב, ומ"ש הגר"י מאלצאן בס' שביתת השבת ח"ב, נ"ו סע"א.</i> ואינה עניין למחלוקת רבנין דהכא ורבנין דתמן, ואין לנו לזוז מפירושי רבותינו הראשונים.
<small>68-69.</small> <b>ואין מגלגלין ביצים על גבי עפר רותח. </b>לפי פשוטו משמע שאין חילוק בין אם העפר הוא על הארץ ובין אם הוא על הגג, והאיסור הוא משום שהוא עושה חריץ, כמפורש בירושלמי שהעתקנו לעיל, אבל לגלגל בסיד רותח מותר לשיטת התוספתא והירושלמי כמו שמשמע ברישא. ושמא אין בו אף משום עושה חריץ, שאין עושים חריץ אלא בעפר, כמו שאמרו בירושלמי לעיל שם: אילו אמר בקמח יאות,<sup class="footnote-marker">93</sup><i class="footnote">ברשב"א ל"ט א' (בד"ר) מעתיק: אילו אסר <b>בקמחיות.</b> ואין "בקמחיות" אלא חיבור שתי מלים (כדרך הירושלמי) "בקמח יות" (=יאות), כלומר, אילו אסרו חכמים להטמין בקמח רותח יאות היינו מדייקים. וכן בירושלמי כתובות רפ"ג, כ"ז ע"א: אילו היה כתיב בתולות כמוהריות. ואף שם "כמוהריות" = כמוהר יות, כמוהר יאות.</i> כלומר, אילו אסרו חכמים להטמין בקמח רותח שפיר הוינן מדייקין שתולדות חמה אסורות, שהרי בקמח אין אסור לעשות חריץ, כמו שדייקו הראשונים, עיין באהצו"י, עמ' 47, ומ"ש בהירושלמי כפשוטו, עמ' 79. אבל לפי הבבלי אסר רשב"ג לגלגל בסיד רותח. ובתוספות ל"ט א' ד"ה ואין תפסו בפשיטות שמותר לגלגל בעפר רותח. ועיין בשי"ק בסוגיין ד"ה מגלגלין. 

Chapter 3



Halakhah 1

<small>1.</small> <b>לא תמלא אשה קדרה וכו'. </b>ירושלמי פ"ג ה"א, ה' ע"ד (ומקבילה), בבלי י"ח ב'. ומתוך מקום הברייתא כאן משמע שהיא מפרשת את משנתנו (פ"ג מ"ד): מעשה שעשו אנשי טבריא והביאו סלון של צונן לתוך אמה של חמין, אמרו להן חכמים אם בשבת, כחמין שהוחמו בשבת וכו'. ובירושלמי שם: מעשה שעשו אנשי טבריא וכו'. בראשונה היו סותמין את הקמין מערב שבת ונכנסין ורוחצין בשבת. נחשדו להיות ממלין אותו עצים מערב שבת והיא דליקה והולכת בשבת ואסרו להן רחיצה וכו'.<sup class="footnote-marker">1</sup><i class="footnote">בבבלי מ' א' נמסרה הלכה זו בשם בר קפרא, ועיין להלן ה"ג.</i> ולפי פירוש הירושלמי המעשה באנשי טבריא הוא לא בתולדות חמה אלא בתולדות אור, והיא הטמנה ממש.<sup class="footnote-marker">2</sup><i class="footnote">עיין בבלי ל"ט רע"ב.</i> וכבר אמרו לעיל בירושלמי שם: ועל דעתין דרבנין דהכא סלקת מתניתא.<sup class="footnote-marker">3</sup><i class="footnote">עיין מ"ש על הביטוי "סלקת מתניתא" לעיל ח"ב, עמ' 733, ובהערה 7 שם.</i> (כ)מעשה שעשו אנשי טבריא. כלומר, "מעשה שעשו אנשי טבריא" אינו דבוק למשנה שלפניה אלא מכאן ואילך מתחיל עניין אחר.<sup class="footnote-marker">4</sup><i class="footnote">עיין בנועם ירושלמי במקומו ומ"ש בירושלמי כפשוטו, עמ' 80.</i> והתוספתא הלכה יותר רחוק והתחילה כאן בפרק חדש. ועיין מ"ש להלן שו' 5 ד"ה רוחץ. 
<b>ותרמוסין ועססיות. </b>בשאר הנוסחאות הסדר הוא: עססיות ותורמוסין. וכ"ה בירושלמי ובבבלי. וכן בס' יחוסי תנאים ואמוראים סוף ערך בייתוס (הוצ' הרי"ל פישמן, עמ' 33): גרסי' בתוספתא דשבת פ' לא תמלא אשה קדירה עססיות. אבל בס' העתים, עמ' 29, מעתיק בשם הרי"ף מהדו"ק: דת"ר לא תמלא אשה קדירה תורמוסין ועססיות. ואשר לטיבן פירש"י (י"ח ב'): מיני קטניות וצריכין בישול יותר. ועיין מ"ש לעיל ח"א, עמ' 361, על תורמסין. ולא נתברר בדיוק מהו עססיות, עיין מ"ש ר"ע לעף בפלורה ח"ב, עמ' 456 ואילך. והגאונים כתבו (אוה"ג, התשובות, עמ' 13): עססיות ממיני קטניות שגדלין בארץ ישראל ומבשלין אתהן והם רגילין בהן וכו' אבל בארצנו אין מצויין כל עיקר. ועיין תשה"ג אסף ח"ב (ירושלים תרפ"ט), עמ' 155.<br>ומתוך מקומה של הברייתא כאן, וכן מן הסיפא כאן, משמע כפירש"י הנ"ל שהקיטניות הללו צריכים בישול רב וגזרו עליהם במיוחד. אבל הר"מ (פ"ג מה' שבת הי"ב) כתב: מפני שאינן צריכים בישול הרבה, ודעתו עליהן לאוכלן לאלתר. וכן מביא המאירי בשם יש מפרשים. ברם הרשב"א (י"ח ב') הכריע כפירש"י עיי"ש. וכן פירש בבעל המאור רפ"ג ד"ה ואם תשאל.
<small>2.</small> <b>למוצאי שבת אסורין עד כדי שייעשו. </b>וכ"ה בירושלמי (פ"ג ה"א, ה' ע"ד) ובבבלי י"ח ב'. ופסקו הגאונים<sup class="footnote-marker">5</sup><i class="footnote">שאילתות ריש סי' קכ"ח, בה"ג ד"ו, כ"א ע"ד, ד"ב, עמ' 114.</i> שאף בעשה מלאכה דאורייתא בשוגג, לר' יהודה אסורין למוצאי שבת עד כדי שיעשו, וכן פסקו כמה מן הראשונים.<sup class="footnote-marker">6</sup><i class="footnote">עיין לעיל פ"ב, הערה 82.</i> אבל ברמב"ן חולין ט"ו א' כתב: ויש מן הגאונים האחרונים שהם חולקים בזה ואומרים שלא הוזכר בכדי שיעשה במעשה שבת דישראל עצמן אלא במלאכת הגוי וכו', במלאכת ישראל הנעשית מאליה, כגון לא תמלא אשה קדירה וכו', והטעם לכל זה משום דקיל ליה וגזרינן, אבל במבשל ממש בשוגג או במזיד לאחרים אין אוסרין עליו אלא יומו, ואין טעמם מחוור וכו'. וזו היא שיטת הר"מ בפ"ו מה' שבת הכ"ג (ועיי"ש במ"מ), וכן כתב הרי"ד לחולין שם (הסגלה חס"ז, עמ' 9).<br>וכבר הקשו על הר"מ מסוגיין בירושלמי שאמרו שם שאף בברייתא זו נוהגת המחלוקת של ר' מאיר ור' יהודה במבשל ממש בשבת, עיין במה"פ תרומות פ"ב ה"ג ד"ה תני. ועיין מה שהאריך בזה בהעמק שאלה סי' קכ"ח אות א'. ובפי' הרידב"ז לתרומות פ"ב שם פירש שבמחלוקת זו של הגאונים הראשונים והר"מ חולקים האמוראים בירושלמי. ועיין ביפה עינים כאן י"ח ב'. ועיין תוספ' עירובין מ' א' ד"ה אי, סמ"ג לאווין ס"ה ד"ה האופה, י"ד ע"א, שבה"ל השלם סי' פ"ו, ל"א ע"ב.

Halakhah 2

<small>2-3.</small> <b>לא ימלא נחתום חבית מים וכו'. </b>בירושלמי לא הובאה הסיפא של הברייתא. ובבבלי כאן (י"ח ב'): כיוצא בו לא ימלא נחתום חבית של מים וכו'. ופירש הרשב"א: שהוא מניחן כדי ללוש בהן למוצאי שבת.<sup class="footnote-marker">7</sup><i class="footnote">ועיין להלן ביצה פ"ב ה"ה, שו' 16 ד"ה וממלא ומש"ש. ועיין להלן ברשב"א שבת שם מ"ש על דברי הרמב"ן. ובבעל המאור רפ"ג ד"ה ואם תשאל מעתיק: וכן נחתום לא ימלא הבית של יין וכו'. וכנראה שרצה להמלט בגירסא זו מן הקושי שהביא הרשב"א שם. ועיין רמב"ן ב"ב י"ח א' ד"ה הא דתנן (ועיין מ"ש לעיל ח"א, עמ' 340, ושיטת הירושלמי בזה תתבאר אי"ה במקום אחר). ואין לגירסא זו שום קיום במקורות. ושמא צ"ל אף בדברי בעל המאור: חבית של [מ]יין, של מים.</i> והסיפא דומיא דרישא, ובכוונתו לבשל הרבה זמן עסיקינן. ועיין הלשון בר"מ פ"ג מה' שבת הי"ב הנ"ל. 

Halakhah 3

<small>4.</small> <b>מרחץ שסתמו נקבין שלו וכו'. </b>בירושלמי (פ"ג רה"ג): בראשונה היו סותמין את הקמין וכו'. ובמקבילה שבבבלי (מ' א'): בתחילה היו רוחצין בחמין שהוחמו מערב שבת וכו'. ומכאן שסתימת נקבי הקמין (κάμινος, תנור, פורנה) מטרתה למנוע את חום האש מלחדור למרחץ, כפירש"י (בשם רבו הלוי) והרשב"א לברייתא שלנו בבבלי מ' א'. 
<small>5.</small> <b>רוחץ בו מיד. </b>כלומר, ואינו צריך להמתין עד כדי שיעשו. אבל אם לא סתם את הנקבים צריך להמתין, כמו ברישא כאן (רשב"א והמיוחס להריטב"א).<sup class="footnote-marker">8</sup><i class="footnote">ועיין במשנת מכשירין פ"ב מ"ה. ולפני יותר מעשרים שנה שמעתי מפי ר' דוד סלוצקין מירושלים פירוש יפה במשנה הנ"ל, והיינו שדברי ר' יהודה שם הוא מאמר המוסגר, כלומר, שאין צורך לשהות כדי שיחמו החמין בכל המרחץ, אלא כדי שיחמו חמין באמבטי קטנה, וכסיגנון ר' יהודה במשנת כלים פ"ה מ"א: משיסיק את החדש כדי לאפות בישן סופגנין, והמשך המשנה "אם יש בה רשות וכו' " הוא מדברי הת"ק, וכולם מודים בה, כמו במ"ו להלן שם. ולפי פירוש זה נתן ר' יהודה כלל לדבריו, ובכל מקום שנאמר לעניין מרחץ בכדי שיעשה אינו ממתין אלא בכדי שייחמו באמבטי קטנה. ומצאתי ראייה לפירוש זה בפי' הר"ח שבת קנ"א ב' וקטע מס' העתים (שפרסם הרי"ל זלוטניק בסיני כרך ט"ו, שבט-אדר תש"ה, עמ' קכ"ב) שגרסו במשנה זו: ואם (בוי"ו) יש בה רשות וכו', הרי לך ברור שהלכה זו אינה מדברי ר' יהודה. ומתוך סוגיית הבבלי שבת שם אין שום סתירה לפירוש זה לפי הגירסא הנכונה של כתה"י והגאונים, עיין דק"ס שם, עמ' 364, הערה ס', ואוה"ג, הפירושים, עמ' 92. Bובראב"ן סי' שפ"ה, ס"ח ע"א: מחצה על מחצה [וכו']. ר' יהודה אומר באמבטי גדולה (צ"ל: קטנה), כלומ' מקילינן שאין צריך להמתין אלא בכדי שיחמו חמין של אמבטי קטנה וכו'. ולפ"ז אף הוא חשבה לעניין בפני עצמו, אבל מתוך פירושו שם ברור שאף הוא לא פירש כפירושו של ר' דוד סלוצקין הנ"ל. וכן מוכח מדברי כל הראשונים שפירשו בדרכים שונות, ולפי פירושיהם אין דברי ר' יהודה עניין לברייתא שלנו כאן.</i> 
<b>סתמו נקבין שלו מערב יום טוב וכו'. </b>הרשב"א מ' א' בשם רבו (רבינו יונה ?). 
<small>5-6.</small> <b>ביום טוב ומזיע. </b>הראשונים (תוספ' מ' א' ד"ה למוצאי, הרשב"א ועוד) פירשו שה"ה ברישא אם פקק את הנקבים מערב שבת מותר לו להכנס ולהזיע, אלא שלא היה דרכם להכנס ולהזיע אם היה אסור להם לשטוף בחמין, עיי"ש. ועיין בבאור הגר"א או"ח סוף סי' תקי"א. 
<small>6.</small> <b>ורוחץ בצונן. </b>וכ"ה בכי"ע, בכי"ל וברשב"א הנ"ל. ועיין בב"י טאו"ח סי' שכ"ו. אבל בד: ומשתטף בצונן, ועיין במרדכי פ"ג סי' ש"ג, באגודה שבת סי' נ"ה, ק"כ ע"ד, ובב"י הנ"ל. ועיין מ"ש להלן שו' 8, ד"ה ויוצאין ורוחצין בצונן.<br>ובבבלי מ' א': ויוצא ומשתטף בבית החיצון. והוכיח ברשב"א בשם הרמב"ן הנ"ל מן התוספתא כאן שאפילו בבית החיצון אינו רוחץ בחמין אלא בצונן דווקא, ואפילו בחמין שהוחמו בערב יו"ט. ועיין בבלי כאן מ' א' ולהלן ביצה פ"ב ה"י ומש"ש. ועיין בירושלמי בסוגיין ובראבי"ה ביצה סי' תשנ"ו, ח"ב, עמ' 458, ובהערות שם.
<small>8.</small> <b>ויוצאין ורוחצין בצונן. </b>וכ"ה בכל נוסחאות התוספתא וברשב"א מ' א' הנ"ל. אבל בתוספות מ' סע"א מעתיקים בשם התוספתא: ונשתטפו בצונן. ועיין מ"ש לעיל שו' 6, ד"ה ורוחץ. ובבבלי שם: ויצאו ונשתטפו בבית החיצון. ועיין להלן. 
<small>8-9.</small> <b>אלא שהיו חמין שלו מחופין בנסרין. </b>וכ"ה בבבלי הנ"ל. ופירש"י: ולא היו צריכים לחוש שמא נתחממו בשבת מחומו של מרחץ. ופירש כן מפני שרבינו סבר כשיטת כמה מן הראשונים שפירשו שנשתטפו בחמין. ובתוספות הנ"ל השיגו עליו מן התוספתא כאן שמפורש בה שנשתטפו בצונין, ופירשו: אלא שחמין שלו מחופין, ולא יסברו העולם שרחצו בחמין. וכן פירש מכח התוספתא גם ברשב"א הנ"ל, ובריטב"א (מ' א') הוכיח כן מן הירושלמי בסוגיין. 
<small>9.</small> <b>האבטאות שבכרכין מטילין בהן וכו'. </b>עיין להלן פט"ז הי"ח שו' 41, ומש"ש. ובבבלי מ' רע"ב: אבל דכפרים לא, מ"ט כיון דזוטרין נפיש הבלייהו. ועיין ר"מ פכ"ב מה' שבת ה"ב וב"י טאו"ח סוף סי' שכ"ח.<sup class="footnote-marker">9</sup><i class="footnote">ואשר לטיול סתם משמעותו המדוייקת היא הליכה לשם הליכה בלי שום מטרה אחרת, אלא אם כן מפורש שטייל לאיזה צורך. ואף בביתו אדם מטייל כלהלן פ"ד ה"ח, שו' 24, ויומא פ"ד ה"ה, שו' 22. וכן בירושלמי סוכה פ"ב ה"ט, נ"ג ע"ב: שיהא אוכל בסוכה <b>ומטייל</b> בסוכה. וכן בבבלי שם כ"ח ב' ומו"ק כ"ד א'. וכן בס' המעשיות של גסטר, עמ' 38: אכול ושתה והטייל.</i> 

Halakhah 4

<small>10.</small> <b>אין משתטפין לא בחמין ולא בצונן וכו'. </b>כל הברייתא בס' יחוסי תנאים ואמוראים ערך בייתוס, הוצ' הרי"ל פישמן, עמ' 33. וכן הובאה מחלוקת זו של ר"מ ור"ש ור"י גם בבבלי ל"ט ב' וקמ"ז ב'. ובירושלמי בסוגיין: תני אין משתטפין לא בחמין ולא בצונן. ולא נזכר שם ר"מ והחולקים עליו. 
<small>11.</small> <b>אמ' ר' יהודה מעשה בביתוס וכו'. </b>ס' יחוסי תו"א הנ"ל. ובבבלי לא נזכרה בבא זו, ור"ת בס' הישר<sup class="footnote-marker">10</sup><i class="footnote">סי' קפ"ו, כ' ע"א, הוצ' הרש"ש שלזינגר סי' רכ"ו, עמ' 142.</i> הביא ראייה מן התוספתא שעיקר מחלוקתם בצונן היא, עיי"ש. והרשב"א ל"ט ב' ד"ה לא ישתטף הוכיח מכאן שבחמין שהוחמו מע"ש עסיקינן, ואף בהם אסרו, עיי"ש. ועיין בבלי ל"ט ב', באוה"ג ובראשונים שם. 

Halakhah 5

<small>13.</small><b> ממלא אדם חבית מים וכו'. </b>וכ"ה בירושלמי פ"ג ה"ד, ו' ע"ב, עיין מ"ש בהירושלמי כפשוטו, עמ' 85. ובבבלי מ' ב': ת"ר מביא אדם קיתון מים ומניחו כנגד המדורה וכו'. ועיין בה"ג פ"א מה' שבת, ד"ו י"ז ע"א, וכנראה שהעתיק מן התוספתא, וניסח במקצת ע"פ הבבלי, עיין להלן. לא שתחם וכו'. פירש"י: לא שיניחם שם עד שיחמו. ומשמע מפירושו שמדברים על שעור השהייה ולא על הסמיכות להמדורה. ועיין ברשב"א ובמיוחס להריטב"א ועוד שהשיגו על רש"י. ועיין בתוספ' מ"ח א' ד"ה מאי שנא ממיחם, ובחי' המיוחסים להר"ן בשם ר' יהונתן. 
<small>14.</small><b> ממלא אדם צלוחית וכו'. </b>המוסגר במרובעים חסר בכי"ו ובכי"ל, וכנראה שנשמט ע"י הדומות. ובכי"ע: ר' יחודח אומ' ממלא אדם צלוחית וכו'. וכן בבבלי חנ"ל: ר' יהודה אומ' מביאה אשה פך של שמן ומניחתו וכו'.<sup class="footnote-marker">11</sup><i class="footnote">ועיין להלן בבבלי שם: ואתא ר' יהודה למימר שמן יש בו משום בשול וכו'.</i> אבל גם בה"ג הנ"ל: ממלא אדם פך של שמן ומניחו וכו', ולא נזכר שם "ר' יהודה", וכן לא נזכר בד כאן. ולפיכך השלמתי כגירסת כי"ע בלי השם "ר' יהודה". ואין מחלוקת בין שתי הבבות, ואין הבדל בין מים ושמן, כמסקנת הבבלי. ולא כדי שייחם וכו'. וכן בה"ג הנ"ל: ולא בשביל שיחם וכו'. ובבבלי הנ"ל: לא בשביל שיבשל אלא בשביל שיפשר. ועיין בתכ"מ. 
<small>15.</small><b> האשה מדיחה ידה וכו'. </b>ופירשו בבבלי (מ' ב') הנ"ל שלא התיר רשב"ג אלא בכגון דא, אבל להפשיר את השמן בכלי אסור, מפני שהפשירו של שמן הוא בישולו. ועין ר"מ פכ"ב מה' שבת ה"ד. ושמא הכוונה היא שלרשב"ג מותר לה להחם ממש את השמן על ידה, מפני שאין כאן חשש בישול, ולפיכך לא הזכיר בשביל שתפיג צינתו. ועיין להלן.
<small>16.</small><b> סך אדם את עצמו שמן וכו'. </b>בבא זו ליתא בבבלי הנ"ל, אבל ישנה בה"ג חנ"ל. ובבבלי מ' ב': שלא ישתטף בצונן ויתחמם כנגד המדורה, מפני שמפשיר מים שעליו. ובבעל המאור פ"ג (במעשה דאנשי טבריא) פירש שאסור להשתטף בצונן בבית המרחץ "מפני שמפשיר מים שעליו שנתחמם כנגד המדורה, והוי כמבשל". וצווח עליו במלחמות "שאין אדם עשוי לצלות עצמו באור עד שיפשיר המים שיבואו עליו וכו', ושנו בתוספתא סך אדם עצמו שמן ומתחמם כנגד המדורה וכו' ". ופירש ברמב"ן שאין משתטף בצונן ומתחמם כנגד המדורה, מפני שנראה כאילו רחץ בחמין. וכ"ה בתוספ' מ' ב' ד"ה מפני. ומטעם זה אין חשש לעשות כן בשמן. ועיין בירושלמי פ"ג ה"ד, ו' ע"ב, ומשם משמע כדברי בעל המאור, עיי"ש. ועיין היטב בחידושי הרמב"ן מ' ב'. 

Halakhah 6

<small>17.</small> <b>סכין כל מיני סכות. </b>בה"ג הנ"ל. ובירושלמי כאן פ"ט ה"ד, י"ב ע"א (מע"ש פ"ב ה"א, נ"ג ע"ב, יומא פ"ח ה"א, מ"ד ע"ד, תענית פ"א ה"ו, ס"ד ע"ג): דתני בשבת בין סיכה שהיא של תענוג, בין סיכה שאינה של תענוג מותר. וזו היא גם כוונת התוספתא כאן. ועיין במשנתנו פי"ד סמ"ג ואילך. 
<b>אבל אין משמשין את המעיין. </b>צ"ל: אבל אין ממשין את המעיין וכו', עיין מ"ש לעיל ח"א, עמ' 472. ובכי"ל: אבל ממשחין את המעין. וגירסא זו מתאימה לברייתא שבבבלי (קמ"ז ב' וסנהדרין ק"א א') ששנתה: סכין וממשמשין בבני מעיים<sup class="footnote-marker">12</sup><i class="footnote">במשנה ספכ"ב חסרות המלים "בבני מעים" ברוב הנוסחאות.</i> בשבת, ובלבד שלא יעשה כדרך שהוא עושה בחול וכו'. ברם הלשון "אבל" מגומגמת לגירסא זו, והנכון כבשאר הנוסחאות של התוספתא, והיא חולקת על הברייתא שבבבלי. 
<small>18.</small> <b>ואין חונקין בשבת. </b>בספרי תס"ר ח"א, עמ' 123, שערתי שבבא זו דבוקה לשלפניה, כלומר, שאין חונקין את המעים בשבת, והיינו שאין מלפפין את הבטן בהידוק ובדוחק. עכשיו ראיתי בצפנת פענח פכ"א מה' שבת ה' ל"א שכתב על דברי הר"מ שם ("ואסור לדחוק כריסו של תינוק כדי להוציא הרעי שלו וכו' "): עיין תוספתא שבת פ"ד אבל אין משחין את המעים (כלומר, הרישא כאן וכגי' ד). ויותר נראה שמקור הר"מ הוא מכאן (ואינו עניין לבבלי שבת ס"ו ב' שפסקה הר"מ להיתר באותה הלכה שם). וכנראה שכן הבין במרכבת המשנה על הר"מ שם. 

Halakhah 7

<b>מחים אדם אילונתית ונותן וכו'. </b>ירושלמי פ"ט ה"ג, י"ב ע"א: שם פי"ט ה"ג, י"ז ע"א; ב"ר פ"פ, ט', עמ' 963; בבלי כאן מ' ב'. ועיין מ"ש להלן בשם הרופאים הקדמונים. 
<b>ונותן על מעיו. </b>וכן בירושלמי פי"ט הנ"ל: ונותנה על גבי מעיים, וכע"ז גם בבבלי הנ"ל. אבל בירושלמי פ"ט הנ"ל: ונותנה על גבי <b>מכה</b>. וכן בב"ר בדפוסים: על גבי מכתו, אבל בכי"י שם: על גבי כריסו. 
<small>18-19.</small> <b>ולא יתן עדשה מלאה חמין וכו'. </b>וכ"ה ("עדשה") גם בב"ר הנ"ל בכי"י. אבל בירושלמי הנ"ל וכן בכמה נוסחאות של ב"ר: עריבה. ובבבלי הנ"ל: ובלבד שלא יביא קומקום של מים חמין וכו'. והנכון כלפנינו, וכן פירש אחד הקדמונים את הבטנון של משנת כלים (פט"ו מ"ו): כלי עגול והוא נקוב מבפנים, בו מכניסים חמין ומשימין אותו על בטניהן בשביל הקור, ושמו בלשון יון פקוס (פיה"ג לכלים, עמ' 39). וכן כותב הרופא היפוקרטיס בספרו .de Nat. Mul סוף סי' ל"ד: [ועושים כן] בלונטיות (בעידים) שמחממין אותן, ובעדשים של חרס<sup class="footnote-marker">13</sup><i class="footnote">καί τοϊς φακοϊς τοϊς όστρακίνοις</i> שממלאים אותן מים רותחים. וכן מזכיר Celsus בספרו de medicina (ס"ב פי"ז סי' ט') את העדשים<sup class="footnote-marker">14</sup><i class="footnote"></i> של חרס שמלאו אותן מים המים ושמים על גבי החולה כדי שיזיע. אבל היו משתמשים גם בעדשים של נחושת כעדותו של הרופא אריטיאוס<sup class="footnote-marker">15</sup><i class="footnote">ס"ו פ"ה סי' ג'; CMG כרך ב', עמ' 133.</i> שהיו גם "בלי אש" בצורת עדשים של חרס או נחושת.<sup class="footnote-marker">16</sup><i class="footnote">καί πυρίη φακων των κεραμήνων καί χαλκέων</i><br>ובטעם האיסור פירש"י שמא ישפכו עליו המים ונמצא רוחץ במים חמים בשבת, ועיין בתוספ' שם ד"ה ובלבד. ולבסוף הסיקו בבבלי שם: ודבר זה (כלומר, להניח קומקום של מים חמים על גבי המעים) אפילו בחול אסור מפני הסכנה, כלומר שלא יכוה. ובירושלמי ובב"ר הסיקו שאפילו בעדשה מותר, מפני הסכנה, כלומר שאם לא יעשו לו כן יסתכן.
<small>19.</small> <b>ממלא אדם כוס של יין וכו'. </b>רשב"א ומיוחס להריטב"א מ' ב', והם מפרשים לשיטתם שאינו מותר אלא במקום שאין היד סולדת, ואינו יכול לבוא לידי בישול. והרשב"א הביאה מתוספתא פ"ד, והיה לפניו מניין הפרקים כבדפוסים וכבכי"ל. 

Halakhah 8

<small>20.</small> <b>ממלא אדם כוס מים ונותן לתוך הספל וכו'. </b>בכי"ע: ונותנו על הספל וכו'. ולפ"ז משמע שנותן את הכוס עם המים לתוך הספל. וכן בבבלי מ"ב א': מדתני ר' חייא נותן אדם קיתון של מים לתוך ספל של מים וכו', דמיפסק כלי. ועיין במשנתנו פכ"ב מ"ד. אבל רב אשי אמר שם: מערה איתמר, מערה אדם קיתון של מים וכו'.<sup class="footnote-marker">17</sup><i class="footnote">עיין בבלי יומא נ"ח א' וירושלמי שם פ"ה ה"ד, מ"ב ע"ד.</i><br>ולעיל בבבלי שם הובאה ברייתא שחולקים בה ב"ש וב"ה, ולב"ש אסור לתת צונן לתוך חמין וכו'. ועיין גם בירושלמי פ"ג ה"ד, ו' ע"ב, ומ"ש בהירושלמי כפשוטו, עמ' 85. ועיי"ש בירושלמי ובבבלי שחילקו בין נותן לתוך הכוס ובין נותן לתוך אמבטי. ועיין להלן עירובין פ"ח ה"ח, שו' 24.

Halakhah 9

<small>22.</small> <b>מותר ליתן לשני וכו'. </b>כלומר, מותר ליתן צונין לשני שעירה לתוכו, ואסור ליתן לראשון שפנה אותו, ועדיין הוא מרותח. ועיין בבבלי מ"א ב' ובירושלמי הנ"ל,<sup class="footnote-marker">18</sup><i class="footnote">ולפנינו אין לפרש משום מצרף, שהרי סתם קדירות של חרס הן.</i> ומ"ש הרי"ן אפשטין במבוא לנוה"מ, עמ' 272. ובפי' הגר"א (במשניות הוצ' ראם) וכן במנ"ב פירשו: מותר ליתן, כלומר תבלין. והברייתא היא מעין משנתנו פ"ג מ"ה: האלפס והקדרה שהעבירן מרותחין לא יתן לתוכן תבלין, אבל נותן הוא לתוך הקערה וכו'. ועיין בתוספתא מעשרות פ"א ה"ט ומ"ש לעיל ח"ב, עמ' 675. 
<small>22-23.</small> <b>חבית של טבל שנשברה וכו'. </b>בבלי מ"ג א'. ולעיל שם (מ"ב ב'): נשברה לו חבית של טבל בראש גגו וכו'. וזו היא הגהת רש"י (עיי"ש ד"ה נשברה), אבל בר"ח שם גרס: חבית שנשברה בראש גגו וכו', וזו היא הברייתא שלהלן ה"י, וכן הכריעו בתוספות שם ד"ה הצלה. וכן מעיד במיוחס להריטב"א מ"ב ב' ד"ה והצלה: דכולהו נסחי לא גרסי של טבל. ועיין גם ברמב"ן, ברשב"א ובמיוחסים להר"ן.<br>ובירושלמי ביצה פ"ה ה"א, ס"ב ע"ד: תני חבית של טבל שנתרועעה וכו'. ועיין בשי"ק שם ד"ה תני, ויפה השיג עליו בתכ"מ כאן שנחלפו לו להרב ז"ל עניין שתי הברייתות (כלומר ה"ט כאן וה"י להלן), עיי"ש. והברייתות הובאו לכאן אגב משנתנו פ"ג מ"ו: אין נותנין כלי תחת הנר וכו'.
<small>23.</small> <b>מביא כלי ונותן תחתיה וכו'. </b>פירשו בבבלי הנ"ל, מפני שטבל מוכן הוא אצל שבת שאם עבר ותקנו מתוקן. ועיין בבבלי קנ"ד ב' ובתוספ' מ"ג א' ד"ה טבל, וביצה ל"ו א' ובתוספ' שם ד"ה בדטיבלא.<br>אבל בירושלמי ביצה הנ"ל פירשו שעושין תקנה למוקצה להצילו שלא כדרכו, כלומר, במקום פסידא התירו לטלטל כלי לצורך המוקצה, ובלבד שלא יקלוט את המוקצה בשעת נפילתו. ובירושלמי לא נזכרה כלל ההלכה של מבטל כלי מהיכנו, עיין מ"ש בהירושלמי כפשוטו, עמ' 90 ועמ' 93. ועיין בנוע"י, ט' ע"א ד"ה הנה, אבל פירושו אינו מוכרח. ועיין בפירוש הרש"ס מעשרות י"ז ע"ב, אבל הפירוש הפשוט בירושלמי הוא שאסור להחזיר את התאנים מפני שעושה מוקצה בשבת.<sup class="footnote-marker">19</sup><i class="footnote">עיין ירושלמי כאן פ"ז ה"ב, י' ע"א: ההן דשטח <b>צלין</b> צימוקין וכו', עיין מ"ש לעיל ח"א, עמ' 339, הערה 4.</i>
<b>נתמלא אסור לטלטלו. </b>וכ"ה בירושלמי ביצה הנ"ל. אבל באו"ז ה' יו"ט סי' שס"ה, ח"ב, ע"ז ע"ב, מעתיק בשם הירושלמי: נתמלא אסור ליגע בו. וזו היא הגירסא הנכונה, עיין מ"ש בהירושלמי כפשוטו, עמ' 93 ואילך. ועיין מ"ש להלן, שו' 32, ד"ה לא יזיזם. 
<small>23-24.</small> <b>עביט של ענבים וכו'. </b>הסיפא לא הובאה בבבלי, אבל ישנה בירושלמי הנ"ל. 
<small>24.</small> <b>שמשכו אין מסתפקין בהן וכו'. </b>בירושלמי הנ"ל: שמשכן (צ"ל: שמשכו) לא יטול מהן ביום טוב וכו'. ופירש רב חסדא שם: אעפ"י שזה טבל וזה טבל. זה יש לו מוקצה וזה אין לו מוקצה. כלומר, עביט של ענבים שמשכו ממנו משקים אינם אסורים משום טבל בלבד אלא אף משום מוקצה (וממילא אסור גם ליגע בהם) מפני שזבו מן העביט בשבת, ואינם בעינם ואינם בהיכנם (עיין נועם ירושלמי כאן, ט' ע"א), והם כמוקצה שיבש ולא ידע בו,<sup class="footnote-marker">20</sup><i class="footnote">עיין ירושלמי ריש ביצה, ס' ע"א, בבלי שם ג' רע"א, ומ"ש להלן ריש ביצה.</i> ואסור ליגע בו, מה שאין כן טבל שאינו כמוקצה שיבש (עיין בבלי ביצה ל"ד סע"ב), ולפיכך מותר להצילו בשבת. וכן בירושלמי כאן פ"א ה"ט, ד' ע"ב: מהו ליגע במושך וכו' ושוין שלא יגע במושך. ועיין בבבלי קמ"ג ב' ובתוספ' י"ט ב' ד"ה שמן.<br>וממשיך בירושלמי שם: הדא (נ"ל שצ"ל: והידא) אמרה שעושין תקנה למוקצה להצילו שלא כדרכו? נר<sup class="footnote-marker">21</sup><i class="footnote">בהוצ' שלפנינו ובאו"ז שהזכרנו לעיל בפנים, שו' 23, ד"ה נתמלא: תני נר וכו'. אבל בכי"ל חסרה המלה "תני", ונוספה בכ"י אחר.</i> שכבה מצילין את שמנו. אמר ר' יעקב בר אחא דר' שמעון היא, דר' שמעון אמר כבה מותר לטלטלו (כלומר, ואין משם ראיה). אמר ר' שמואל בר רב יצחק לא אמר אלא לטלטלו הא להציל מצילין. כלומר, ר' שמואל בר רב יצחק חולק על רב חסדא וסובר שהברייתא שלנו לא אסרה אלא לטלטלו (כלומר, את היין והשמן שמשכו), הא להציל מצילין, כלומר במקום פסידא שאם לא יציל ישפכו מותר להציל אף את המושך. ועיין בנועם ירושלמי שם במקומו.

Halakhah 10

<small>25.</small> <b>חבית שנשברה בראש הגג וכו'. </b>כל הברייתא בבבלי שבת קי"ז ב', והרישא בבבלי שם מ"ב ב', לפי הגירסא המקורית, עיין מ"ש לעיל, שו' 22–23, ד"ה חבית של טבל. ובה"ג ה' שבת ספ"א, ד"ו י"ז ע"א: חבית שנשברה בתוך הגג וכו', והעתיק את הברייתות ה"י-הי"ב כסדרן בתוספתא, אבל כנראה שניסח במקצת ע"פ הבבלי. ועיין בה"ג ד"ב, סוף עמ' 93, שהעתיק מן הבבלי קי"ז ב'. 
<small>26.</small> <b>כלי אחר וקולט, כלי אחר ומסלק. </b>כלומר, כלי אחר וקולט מן האויר, כלי אחר ומסלק את הראשון. ובכי"ע: כלי אחר וקולט, כלי אחר ומצרף (ובגליון תוקן: ומסלק), וכע"ז גם בבבלי ובה"ג הנ"ל. ופירש"י: ויצרף סמוך לגג כעין שאיבה וכו', ועיין במאירי ובמיוחס להר"ן שם. ומדברי הר"מ פכ"ב מה' שבת הט"ז מוכח שפירש ומצרף, היינו שמוסיף עוד כלי על הראשון.<sup class="footnote-marker">22</sup><i class="footnote">ועיין הסיגנון להלן עירובין פ"ו הכ"ג, שו' 67 ואילך, ובבלי שם צ"ט ב' וברש"י ובר"ח שם.</i> ועיין מ"ש להלן בשם הראבי"ה. ואעפ"י שהמשקין שבחבית הן של היתר, מ"מ לא התירו לו להביא יותר מכלי אחד, מפני שאדם בהול על ממונו, ויש לחוש שמא יביא כלים דרך ר"ה, עיין בבבלי שם. ועיין אוה"ג, התשובות, עמ' 105. 
<b>אם יש שם אורחין מביא וכו'. </b>וכ"ה בד ובה"ג הנ"ל. ובכי"ל חסרה בבא זו. ובבבלי הנ"ל: נזדמן לו אורחין וכו'. ובכי"ע: ואם יש <b>כלים</b> מביא וכו'. וכן בראבי"ה סוף סי' ר"נ, ח"א, עמ' 334: ובתוספתא דשבת פרק שלישי<sup class="footnote-marker">23</sup><i class="footnote">והיתה לפניו חלוקת הפרקים כלפנינו וכבכי"ע.</i> מסיים ואם יש <b>כלים</b> מביא כלי אחר וקולט, כלי אחר ומסלק. פירוש לאחר סילוק הראשון מביא כלי אחר, וכן לעולם, ומצרף,<sup class="footnote-marker">24</sup><i class="footnote">כנראה שהיתה לפניו הגירסא ברישא כאן כבכי"ע, עיין מ"ש לעיל בפנים ד"ה כלי.</i> היינו קודם סילוק הראשון. וכנראה שרבינו פירש שאם יש כלים במקום, ואינו צריך להביא ממקום אחר. וקרוב לוודאי שגי' כי"ע והראבי"ה היא ט"ס. וצ"ל: ואם יש [או]כלים, כלומר, אם יש לו אוכלין מרובין, כסיגנון המשנה בחגיגה פ"א מ"ה. 

Halakhah 11

<small>27.</small> <b>נותן אדם כלי וכו'. </b>משנה ביצה פ"ה מ"א. 
<small>27-28.</small> <b>נתמלא שופך ושונה וכו'. </b>ירושלמי ביצה פ"ה ה"א, ס"ב ע"ד: בבלי שם ל"ו ב', בה"ג הנ"ל. ועיין ר"מ פכ"ה מה' שבת הכ"ד, בהשגות שם, ובמאירי לביצה במקומו. ועיין בטאו"ח סי' של"ח ובב"י שם. ובירושלמי הנ"ל: א"ר חנניה עשו אותו כנהרות ומעיינות שבאו מחוץ לתחום לתוך התחום וכו'. ולא נזכר שם כלל ההבדל בין אם הדלף ראוי לבהמה (או לרחיצה) ובין אינו ראוי כלל. ועיין להלן. ועיין מ"ש לעיל ח"א, עמ' 462, ואינו עניין לכאן, ושם שופך ושונה פירושו שהוא שופך וחוזר ושופך מעט מעט בכמה מקומות, וכאן פירושו שהוא שופך את כל הכלי ומחזירו למקומו. 

Halakhah 12

<small>28.</small> <b>גרף של רעי וכו'. </b>וכ"ה בה"ג הנ"ל. וכתבו בתוספות (ביצה ל"ו ב' ד"ה שופך) שמתוך סמיכות ההלכות משמע שאם הדלף אינו ראוי לשום דבר דינו כגרף של רעי ומותר לסלקו. ועיין מ"ש לעיל. ובר"ח כאן קכ"ד א': דתניא בתוספתא גרף של רעי וכו'. וברייתא זו הובאה גם בבבלי ביצה ל"ו ב' אלא שנשמטה בדפוסים, וישנה בר"ח וברי"ף שם, ובראב"ן ה' ביצה (קרוב לסופן), ע"ח ע"ב, ובפי' ר' ישעי' הזקן ובראבי"ה סי' תשצ"ב, ח"ב עמ' 484 ועוד. ושמא הביא הר"ח בעצמו ראיה לדברי שמואל מן התוספתא כאן, וממנו העתיקו שאר הראשונים. ועיין מ"ש להלן סוף יומא. 
<small>29.</small> <b>ונותן לתוכו מים ומחזירו למקומו. </b>ופירש"י שלא התירו אלא להוציאו משום כבודו, אבל להחזירו לא התירו אלא אם מטלטלו אגב המים. ועיין ברשב"א שם במקומו ובב"י טאו"ח סי' ש"ח. 

Halakhah 13

<b>מטלטלין נר חדש וכו'. </b>סתם משנה פ"ג מ"ו.<sup class="footnote-marker">25</sup><i class="footnote">עיין בתכ"מ שהעיד על גירסת המשנה שברי"ף. ובאמת אינה אלא ט"ס, עיין דק"ס, עמ' 87, הערה ק'.</i> ועיין בתוספ' מ"ד ב' ד"ה ומה וברשב"א שם מ"ד א'. ועיין תוספתא כלים ב"ק פ"ב ה"ט ומ"ש בתס"ר ח"ג עמ' 8. 
<b>אבל לא ישן. </b>כלומר, שהדליקו בו. והטעם הוא שנר חרס שהדליקו בו מאוס הוא. ובמס' סופרים פ"כ ה"ג שנינו (לעניין נר חנוכה): ואסור להדליק בנר ישן, ואם אין לו אלא ישן מלבנו באור יפה. ועיין במרדכי פ"ב סי' רס"ח ומ"ש בתשלום תוספתא, עמ' 33. 
<small>29-30.</small> <b>דברי ר' יהודה וכו'. </b>ירושלמי פ"ג ה"ז, ו' ע"ב: בבלי מ"ד א'. ועיין חולין י"ד ב'. 
<small>31.</small> <b>הדולק בשבת. </b>משנתנו הנ"ל. ופירש"י משום שמא יטה את השמן, ונמצא מכבה (או מבעיר), ולית ליה לר"ש מוקצה. ועיין בתכ"מ, ומ"ש בס' חלקת בנימין מ"ו ב', ק"ו ע"ג. ועיין להלן פי"א ה"ד. 
<small>32.</small> <b>אבל כוס וקערה וכו'. </b>ופירשו בירושלמי: אפילו כר' שמעון דו אמר תמן מותר מודי הוא הכא שהוא אסור. שאם אומר את לו שהוא מותר אף הוא מכבה אותן ומשתמש בהון. וטעם זה נראה לכאורה קשה מאד. ולא עוד אלא שכמה מן הראשונים<sup class="footnote-marker">26</sup><i class="footnote">עיין ברמב"ן, ברשב"א ובמיוחס להריטב"א מ"ה סע"א, ברשב"א ביצה ל' ב', בר"ן על הרי"ף בסוגיין, בשו"ת הריב"ש סי' צ"ג ועוד, עיין אהצו"י, עמ' 57.</i> הסתייעו מן הירושלמי הנ"ל שלר"ש מועיל תנאי, כלומר אם התנה על הכוס והקערה וכו' שישתמש בהן לכשיכבו מותר, ואם טעם האיסור הוא משום חשש שמא יכבה מה מועיל תנאי? ולא עוד אלא שכל הראשונים הנ"ל לא העתיקו את סוף הירושלמי "שאם אומר את לו שהוא מותר וכו' ".<br>ובדרך שמא ואולי נ"ל שיש חסרון בירושלמי וצ"ל: [אפילו כר' אלעזר בר' שמעון דו אמר תמן מותר, מודי הוא הכא שהוא אסור] שאם אומר את לו שהוא מותר וכו'. כלומר, אפילו ר' אלעזר בר' שמעון שמתיר להלן בסמוך להסתפק מנר שהולך וכבה, מודה שאסור להשתמש מן הכוס וכו', מפני שיש בהן הרבה שמן, ולפעמים הנר הולך וכבה מפני שהפתילה אינה שואבת יפה, ולעתים תכופות הוא חוזר ודולק, ואם תתיר לו להסתפק ממנו, אף נמצא מכבה כשמשתמש ממנו. ועיין בחידושים המיוחסים להר"ן מ"ד א' ד"ה דאלו.<br>וטעמו של ר' שמעון לא נזכר בירושלמי בפירוש אלא הוא מבואר מאליו, שבכלים הללו יש הרבה שמן ולא עלה על דעתו שיכבו בשבת, והוקצו מלכתחילה לכל השבת, כמו שפירשו בבבלי מ"ד א'. ולפיכך הסיקו הראשונים שאם התנה מערב שבת מותר להשתמש בהם, שהרי גילה את דעתו במפורש שלא הקצה אותם לכל השבת.
<b>לא יזיזם ממקומן. </b>וכ"ה בבבלי מ"ד א'. אבל בירושלמי הנ"ל: אסור ליגע בהן, עיין מ"ש לעיל, שו' 23, ד"ה נתמלא. 

Halakhah 14

<small>33.</small> <b>מסתפקין מנר הכבה וכו'. </b>וכ"ה בבבלי הנ"ל. ופירש"י: דכיון דכבה והולך לא מחייב תו משום מכבה. וכן בוודאי מוכיחה פשטות הלשון. ומדברי המיוחס להר"ן (עיין להלן) משמע שפירש מנר הכבה, מנר שכבר כבה, ור"ש בן אלעזר סובר בזה כאביו. 
<b>ומנר המנטף. </b>בבבלי הנ"ל: ומן השמן המטפטף, ואפי' בשעה שהנר דולק. ולפירש"י הנ"ל "בשעה שהנר דולק" עונה גם על "מסתפקין וכו' ". ובבבלי שם: ואיהו (כלומר, ר' אלעזר בר' שמעון) סבר אע"ג דלא כבה. ופי' במיוחס להר"ן: ודוקא משמן המטפטף, דאלו מאותו שבנר לא אפשר, דאיכא גרם כיבוי. הרי לך שפירש שלא אמרו "בשעה שהנר דולק" אלא על הסיפא גרידא. ועיין בתוספ' רי"ד שם. 
<small>33-34.</small> <b>נר שעל גבי הטבלה וכו'. </b>בבבלי ק"כ ב': ת"ר נר שעל גבי טבלא מנער את הטבלא והיא נופלת, ואם כבתה כבתה. אמרי דבי ר' ינאי לא שנו אלא בשוכח,<sup class="footnote-marker">27</sup><i class="footnote">פירש"י ששכחו על הטבלא מבעוד יום שלא מדעת.</i> אבל במניח נעשה בסיס לדבר האסור. ומכאן שפירשו שבנר דולק עסיקינן. ובתוספות שם ד"ה מנער הסבירו שבנר שאין בו שמן אנן קיימין,<sup class="footnote-marker">28</sup><i class="footnote">ועיין במגיד משנה פי"ב מה' שבת סה"ו.</i> שאם לא כן הרי חייב משום מכבה כשמטה את הנר, עיי"ש. והם העירו שם על הירושלמי כאן פ"ג ה"ז, ו' ע"ג, שלא גרסו בברייתא כאן "ואם כבתה כבתה" (כמו שלא גרסו כן בתוספתא), והעמידוה בנר שכבה, וכר' יהודה שאוסר לטלטל את הנר מפני שהוא מאוס, אבל מותר להזיז את הטבלא שאינה מאוסה. ועיין ברא"ש פט"ז סי' ה', ובאהצו"י, עמ' 56 ואילך. 

Halakhah 15

<small>34-35.</small> <b>אין מטלטלין את המנורה וכו'. </b>מסתימת לשון התוספתא משמע שלא הבדילו בין מנורה גדולה ובין מנורה קטנה, ושתיהן אסורות בטלטול, והטעם הוא מפני שאדם קובע להן מקום, וכדברי רבה ורב יוסף בבבלי מ"ה סע"ב. ואמרו בבבלי שם וכן בירושלמי פ"ז ה"ז, ו' רע"ג, שריש לקיש הורה שמותר לטלטל מנורה קטנה, אבל ר' יוחנן חלק עליו. ואף שבסוף ההלכה שם בירושלמי אמרו משם ר' יוחנן "מנורה קטנה מותר לטלטלה", נראה מתוך המשך דברי הירושלמי שצ"ל: [אינו] מותר לטלטלה, כשיטתיה לעיל שם בירושלמי, וכמפורש בבבלי. ועיין במה"פ שם ד"ה אני אין לי. ובבבלי מ"ו א' הסיקו שלא אסר ר' יוחנן אלא במנורה של חוליות, משום החשש שמא תפול ותתפרק ויחזירנה בשבת, ונמצא עושה כלי. ועיין ר"מ פכ"ו מה' שבת הי"א. ועיין להלן ביצה פ"ב סהי"ב, שו' 48, ומש"ש. 
<small>35-36.</small> <b>אין מגרדין לא מנעלים ישנים ולא סנדלים ישנים. </b>בבבלי קמ"א סע"א אמרו בשם ר' ינאי מגררין מנעל חדש, אבל לא ישן. ופירש"י (לפי דק"ס, עמ' 335, הע' י'): שמא יקלפנו מתוך שהוא ישן, ואין העור חזק, והוי מוחק. וכן בירושלמי סנהדרין פ"י ה"א, כ"ח ע"א: תני אין מגרדין סנדלים ומנעלים ישנים. אבל בשבת פ"ו ה"ב, ח' ע"א, אמרו: אין מגרדין מנעלים וסנדלים, ולא הזכירו "ישנים". ומתוך המשך הסוגיא משמע שהכוונה לישנים, אבל חדשים בוודאי ובוודאי שאין מגרדין, שהרי לשיטת הירושלמי (פ"ז ה"ג, י' ע"ג) יש לחשוש בעור חדש לממחק יותר מאשר בישן. וכן הסיקו בבבלי קמ"א ב': דתני ר' חייא אין מגררין לא מנעל חדש ולא מנעל ישן. ובשאילתות סוף סי' ק"ז: דתני ר' חייא אין מגרדין לא את המנעל ולא את הסנדל. וכן בר"מ פכ"ב מה' שבת הי"ח: ואין מגרדין לא מנעלים ולא סנדלים,<sup class="footnote-marker">29</sup><i class="footnote">כ"ה בכל נוסחאות כת"י שבדקתי. ובדפוסים: ולא סנדלים <b>חדשים.</b></i> אבל סכין<sup class="footnote-marker">30</sup><i class="footnote">כ"ה בכל הדפוסים הישנים ובשני כתי"י. אבל בד"ח ובכ"י רבינוביץ על קלף: סכין אותן.</i> ומקנחין את הישנים. ועיין במגיד משנה, והיתה לפניו נוסחא משובשת. ועיין במעשה רוקח במקומו, ובמה"פ כאן ד"ה אין מגרדין.<br>ובכי"ע: אין מגרדין לא מנעלים חדשים ולא מנעלים ישנים, ונוסחא "מתוקנת" היא.
<small>36.</small> <b>אבל סכין ומקנחין אותן. </b>כלומר, את הישנים, וכ"ה בר"מ שהעתקנו לעיל. ועיין במשנתנו פכ"א מ"ב ובזבחים צ"ד א'. ובירושלמי הנ"ל: אבל סכין ומדיחין אותן. וכן הסיקו שם: אמר ר' חייא בר אשי נהיגין הוינן יתבין קומי רבי (כלומר, רב) משחין ומשזגין (כ"ה בכי"ל) אבל לא מגרדין. ומכאן שבנעלים ישנים עסיקינן ("נהיגין הוינן", כלומר, תכופות). ועיין בבלי זבחים צ"ד א', צ"ד ב'. ועיין להלן פי"ב, שו' 40 ומש"ש. ובכי"ע חסרה המלה "ומקנחין". 

Halakhah 16

<small>36-37.</small> <b>אין סכין לא מנעלים חדשים וכו'. </b>וכן בירושלמי סנהדרין הנ"ל: תני לא יסוך אדם מנעלים וסנדלים חדשים. אבל בירושלמי שבת הנ"ל: אין סכין מנעלין וסנדלין. ונראה שיש שם אשגרה משביעית פ"ח ה"ח, ל"ח ע"ב, ולעניין שביעית בוודאי שאין הבדל בין סנדלים חדשים וישנים שהרי משום איבוד שמן שביעית אתינן עלה, אבל בשבת אינו אסור אלא בחדשים, מפני שסיכת העור הוא עיבודו. וכן פסק הר"מ בפכ"ג מה' שבת ה"ט ובבבלי קמ"א ב'. ועיין להלן פט"ז הי"ד שו' 32 ואילך ומש"ש. 
<small>37.</small> <b>ולא יסוך את רגלו וכו'. </b>ירושלמי ובבלי הנ"ל, כל הברייתא. ועיין מ"ש לעיל ח"א, עמ' 474, על הברייתות כאן. 

Halakhah 17



Halakhah 18

<small>40.</small> <b>סכין ומדיחין ומפרכין וכו'. </b>בבלי נ"ג ב', ושם ליתא "ומדיחין" בשום נוסח, וכן נשתבש שם "ומפרכסין" בהוצאת החדשות (כגי' ד' בתוספתא), אבל בדפוסים ישנים וכן בראשונים (עיין דק"ס, עמ' 105, הע' ע'): ומפרכין. ופירושו, ומשברין, והוא מין התעמלות שאדם מותח את אבריו ומפרך אותם, עיין מ"ש על "שבר" לעיל ח"א, עמ' 474, ובהע' 50 שם. והיו נוהגים לסוך את עצמם בשמן<sup class="footnote-marker">31</sup><i class="footnote">ואפשר שהמלה "ומדיחין" שבתוספתא כאן היא באשגרה ממשנתנו פכ"ג מ"ה.</i> ולהשתבר אח"כ. והתירו לעשות כן לאדם בשבת לשם עונג, אעפ"י שאסרו התעמלות כללית, עיין במשנתנו פכ"ב מ"ו ומ"ש בספרי היונית בא"י, עמ' 93 ואילך. ועיין ר"מ פכ"א מה' שבת ה"ל. 
<small>41.</small> <b>מפספסין את הכיפין וכו'. </b>במשנתנו פכ"ד מ"ב: ומפספסין את הכיפין, כלומר מפרכין את הפקיעין לפני הבהמה, כדי שתריח ותאכל בתאבון (עיין בר"ח שם קנ"ה ב', במאירי ועוד), והוסיפה התוספתא: ובלבד שלא יתלוש ממקום הקשר. ואעפ"י שאמרו לעיל שאין מפרכין את הבהמה להנאתה, מ"מ התירו לפספס את הכיפין בשבילה (ע"פ תכ"מ). 

Halakhah 19

<small>42.</small> <b>גזי צמר שבהפתיק אין מטלטלין אותן וכו'. </b>כלומר, גיזי צמר שנמצאים בתוך האוצר (άποθήκη) אין מטלטלין אותן לשום שימוש, אבל אם התקינן<sup class="footnote-marker">32</sup><i class="footnote">כלומר, הכינן, עיין לעיל פ"א, הערה 38. ובבבלי (עיין להלן בפנים): ייחדן להטמנה.</i> (עיין להלן) בעל הבית להיות משתמש בהם, מותר להוציא אותם מתוך האוצר ולטלטל אותם. ובמשנתנו (פ"ד מ"ב): טומנין בשלחין ומטלטלין אותן, בגיזי צמר ואין מטלטלין אותן. כיצד הוא עושה נוטל את הכיסוי והן נופלות. ובירושלמי שם (ו' סע"ד): ר' יודה ור' יוחנן הדא דתימר בנתונין באפותיקי, אבל בנתונין אצל בעל הבית לא בדא. ומרהיטות הלשון משמע שגיזי צמר שנמצאים כבר בבית מטלטלין אותן, אפילו לא ייחדן להטמנה. והלכה זו אינה שנויה בתוספתא כאן בפירוש, והרבותא כאן שהתירו אפילו של הפתיק כשהתקינן לכך מתחילה.<sup class="footnote-marker">33</sup><i class="footnote">שהרי לא שנתה כאן (כשם ששנתה להלן פי"ב הט"ז, לעניין חבל): גיזי צמר שבתוך הבית מטלטלין אותן, שבהפתק אין מטלטלין אותן וכו'. אבל ברור ששיטת התוספתא כשיטת הירושלמי ו"כל מה שיש בבית מן המוכן", כמפורש בירושלמי פט"ז ה"ג, ט"ו סע"ג. ועיין מ"ש בירושלמי כפשוטו, עמ' 157, ובתס"ר ח"ג, עמ' 89.</i> וכן אמרו לעיל שם (על "טומנין בשלחין") בשם ר' יונתן: הדא דתימר בנתונין אצל בעל הבית, אבל בנתונין באפותיקי לא בדא.<sup class="footnote-marker">34</sup><i class="footnote">וסתם שלחין הם אצל בעה"ב, וסתם גיזות הן בהפתק.</i> ולהלן שם (ז' ע"א) אמרו בשם ר' ישמעאל בר' יוסי: אבא שלחה הוה (כלומר סוחר בעורות) והוה אמר לנו <b>קשרו</b> לכם ראשי גיזיות, ואתם מותרין לטלטלן (כלומר, את הגיזיות) למחר. ועיין להלן שם בירושלמי. ועיין להלן פי"ד סה"ד שו' 28, ומש"ש, והמפרשים פירשו אחרת את הירושלמי.<br>אבל בבבלי מ"ט ב': בגיזי צמר ואין מטלטלין. אמר רבא לא שנו אלא שלא טמן בהן, אבל טמן בהן מטלטלין אותן וכו', אלא אי איתמר הכי איתמר וכו' לא שנו אלא שלא יחדן להטמנה אבל יחדן להטמנה מטלטלין אותן. רבינא אומר בשל הפתק שנו. תניא נמי הכי גזי צמר של הפתק אין מטלטלין אותן, ואם התקינן בעל הבית להשתמש בהן מטלטלין אותן. ועיין ברשב"א מ"ש בשם רב האיי גאון ומה שתמה עליו, ומ"ש במיוחס להריטב"א, וכמו שבאר לנכון בס' חלקת בנימין, קי"א ע"ב. וכן מוכח משיטת הירושלמי שכתבנו לעיל.<br>אבל מדברי הרי"ף פ"ד סוף סי' ש"נ והר"מ פכ"ו מה' שבת הי"ב מוכח שלא חלקו בין גיזות שבהפתק ובין גיזות של בעה"ב, אלא בין ייחדן ולא ייחדן (ועיין בתוספ' נ' א' ד"ה רבינא). ולשיטתם חולק הבבלי על הירושלמי, כשם שהוא חולק גם בשלחין, עיין מ"ש לעיל, והשוה בבלי מ"ט ב'.

Halakhah 20

<small>43.</small> <b>אין טומנין את החמין כתחלה בשבת וכו'. </b>בס' המפתח להר"ן ל"ד א': ופירוש דילה בתוספת' אין טומנין את החמין בתחלה בשבת.<sup class="footnote-marker">35</sup><i class="footnote">כ"ה בקטעים שפרסם ר"ש אברמסון בתרביץ שכ"ו, עמ' 56. ובדפוסים חסרה המלה "בשבת".</i> ובירושלמי ספ"ד, ז' ע"א: תני אין טומנין חמין משחשיכה אבל מוסיפין עליהן כסות וכלים. ובבבלי נ"א א':<sup class="footnote-marker">36</sup><i class="footnote">כגי' כתי"י וראשונים, עיין דק"ס, עמ' 99.</i> "אין טומנין את החמין בדבר שאינו מוסיף הבל אבל אם בא להוסיף מוסיף וכו' ", כל הברייתות עד סוף פירקין. 
<small>44.</small> <b>רבן שמעון בן גמליאל או' נוטל את הסדין וכו'. </b>בירושלמי לא הובאו דברי רשב"ג, ואמרו שם: כמה יהא עליהן ויהא מותר לכסותם? ר' זריקן בשם ר' חנינה אפילו מפה. אמר ר' זעירא ובלבד דבר שהוא מועיל. א"ר חיננא כל הדברים מועילים וכו'. והמשא והמתן הוא לדברי ת"ק. ועיין להלן.<br>ובבבלי הנ"ל: כיצד הוא עושה רשב"ג אומר נוטל את הסדינין וכו'. וכ"ה ("כיצד") בכל הנוסחאות של הבבלי (עיין להלן), ומשמע מתוך גירסא זו שרשב"ג מפרש את דבר הת"ק, ואומר שאינו מוסיף כלים על הראשון אלא מחליף בחמים מהם. וכן מובא בחי' הרמב"ן וכן, כנראה, היא דעת הר"מ בפ"ד מה' שבת ה"ד, כמו שהבין במגיד משנה, וכמו שהוכיח בס' חלקת בנימין (נגד דעת הכ"מ). אבל הרמב"ן דחה פירוש זה והוא מבאר שרשב"ג משמיע לנו שאפילו לא היה אלא סדין גרידא מותר להוסיף, וכדברי הירושלמי שהעתקנו לעיל.<br>אבל בתוספות (נ"א א') ד"ה כיצד מחקו בבבלי את המלים "כיצד הוא עושה", ופירשו שרשב"ג חולק על הת"ק שלא התיר אלא להוסיף אבל לא להחליף. ורבינו יונה (מובא ברשב"א ובמיוחס להריטב"א) הביא סיוע לדבריהם מן התוספתא שלא גרסו כאן כיצד, אבל הוא מעיד שם שבבבלי גרסינן כיצד בכל הספרים, ודחה את פירוש בעלי התוספות, ופירש כמו שכתבנו לעיל בשם הרמב"ן.
<small>45.</small> <b>ונותן את הגלופקרין. </b>בערוך ערך גלפקר פירש: כסות עבה של צמר, והן הן גושפקי, וישנין תחתיחן בחרף וכו'. ועיין אוה"ג, עמ' 53. ואין ספק שצדקו בעלי המלונים שפירשו שהוא κερβικάριον, cervicarium, כר חם, וכן בסורית: קלביקרא. וכן בכמה נוסחאות של משנת כלים פכ"ט מ"ב: קלובקרין, עיין בפיה"ג שם, עמ' 76. וכן במכילתא מס' דעמלק פ"א, עמ' 180: וכי לא היה לו למשה כר אחד או כסת אחת או קלוקרון (ועיי"ש בשנו"ס) אחד. ובמכילתא דרשב"י שם, עמ' 122: וכי לא היה שם כסת אחת או גלובקרין וכו'. ועיין בס' אליהו זוטא פט"ו הוצ' רמא"ש, עמ' 198. (ע"פ המלונים). ומבעלי המלונים נעלמו דברי רב האי (הובאו ברש"י וברד"ק שופטים ד', י"ח) שפירש שגלופקרין היא שמיכה, עיי"ש. ויש להשלימו גם באוה"ג הנ"ל. 
<small>46.</small> <b>לא אסרו להטמין וכו'. </b>רשב"א נ"א א' בשם התוספתא, כגירסתינו בערך. ובכי"ע: לא אמרו להטמין וכו'. וכ"ה ("לא אמרו") בבבלי נ"א א' בכי"מ, עיין דק"ס שם. 
<small>47.</small> <b>אבל מפנה הוא לתוך מיחם אחר וכו'. </b>רשב"א הנ"ל. וכן ברש"י נ"א א' (בד' שונצינו, עיין דק"ס): אבל מפנה הוא למיחם אחר ומטמין, זהו לשון התוספתא. ובבבלי שם: אבל פינה ממיחם למיחם מותר. ומסתייע רש"י מלשון התוספתא שמותר לעשות כן לכתחילה. ועיין ר"מ פ"ד מה' שבת ה"ה, ובדק"ס, עמ' 99, הערה ע'. 

Halakhah 21



Halakhah 22

<small>50.</small> <b>וכסה בדבר שאין ניטל וכו'. </b>עיין בתוספות נ"א א' ד"ה או שטמן, בבעל המאור ספ"ד, בס' הישר לר"ת, הוצ' מק"נ סי' ד'-א', בראבי"ה סי' ר"ז, ח"א, עמ' 297, ובהערות שם, ברשב"א כאן במקומו ועוד. 
<small>51.</small> <b>נעורת של פשתן וכו'. </b>עיין במשנתנו פ"ד סמ"א ובבבלי שם מ"ט א' ומ"ש הרי"ן אפשטין במבוא לנוה"מ, עמ' 53. 

Halakhah 23

<small>53.</small> <b>ומיחם על גבי קדירה וכו'. </b>וכ"ה בבבלי נ"א ב' בכי"י, ובנוסחאות הגאונים והראשונים,<sup class="footnote-marker">37</sup><i class="footnote">עיין דק"ס, עמ' 99 הערות ק', ר'.</i> וכן הגיהו רש"י, הרמב"ן, והמיוחס להריטב"א, והרב המגיד (פ"ד מה' שבת ה"ו) ע"פ התוספתא כאן. ובהוצאות שלפנינו בבבלי: אבל לא קדרה על גבי מיחם ומיחם על גבי קדרה, ועיין ברש"י, ובגליון הגמרא, וברש"ל וברש"א שם. וכל הברייתות הנ"ל נעתקו בבבלי, אבל לא הזכירו אותן בירושלמי. 
<b>וטח פיהם בבצק וכו'. </b>ופירש"י: בבצק הנילוש מבעוד יום. וכן פירשו רוב הראשונים שטח בבצק אפילו בשבת, ועיין בב"י טאו"ח סי' שי"ח. אבל בראבי"ה סי' ר"ט, ח"א, סוף עמ' 300: וטח את פיהם בבצק פירוש מערב שבת, דבשבת אסור משום ממרח. אי נמי בשבת, אינו שייך מירוח בו כמו בשעוה וכו'. 
<small>54.</small> <b>וכשם שאין טומנין את החמין וכו'. </b>ירושלמי ספ"ד, ז' ע"א, בבלי הנ"ל. ועיין רש"י וברמב"ן וברשב"א שם. 
<small>55.</small> <b>ולא את הצנון. </b>בירושלמי מוסיף: ורבי מתיר. וכן בבבלי: רבי התיר להטמין את הצונן. אבל בכי"י (עיין דק"ס) חסרים דברי רבי. 
<b>אין מרסקין וכו'. </b>בבלי הנ"ל, ובירושלמי ליתא. ופירש"י: משום דקא מוליד בשבת, ודמי למלאכה שבורא המים האלו. ועיין בס' התרומה ה' שבת סי' רל"ה ומ"ש בחי' הרשב"א נ"א ב'. 
<small>55-56.</small> <b>אבל מרסק הוא לתוך הכוס וכו'. </b>בבבלי הנ"ל: אבל <b>נותן</b> הוא לתוך הכוס וכו'. ופירש"י: ואעפ"י שנימוח מאליו. ומשמע מדבריו שלרסק לתוך הכוס אסור. אבל הר"מ בפכ"א מה' שבת הי"ג פסק כלשון התוספתא, עיין מ"ש במגיד משנה במקומו. וכן הוכיחו הרמב"ן, הרשב"א, הרא"ה (בחידושים המיוחסים להר"ן), המאירי,<sup class="footnote-marker">38</sup><i class="footnote">ושם בד"ר: אבל <b>מוחק</b> הוא וכר.</i> המיוחס להריטב"א בסוגיין והר"ן ספ"ד<sup class="footnote-marker">39</sup><i class="footnote">ושם בד"י: אבל <b>מכסה</b> הוא וכר.</i> מלשון התוספתא כאן שלתוך הכוס והקערה מותר לרסק אפילו בידים, ולא אסרו לרסק בידים אלא משום סרך סחיטה, אבל כשהוא מרסק לתוך הכוס והקערה לא גזרו, ודינו כפירות שאינם בני סחיטה, עיין בבבלי קמ"ד ב' ובר"מ הנ"ל הי"ב.<br>ולפי פשוטו פירושו שמותר לרסק בתוך (לתוך=בתוך) הכוס והקערה (ואפילו ריקות), מפני שאינו נראה כמרסק לשם מים אלא כדי שלא יהא גוש אחד, והמים ממילא קאתו. ועיין ש"ך יו"ד ס' ר"א ס"ק ל', אות ע"א.

Chapter 4



Halakhah 1

<small>1.</small> <b>הסוס והפרד והדלובקס וכו'. </b>במשנתנו רפ"ה: במה בהמה יוצאה, ובמה אינה יוצאה? יוצא הגמל באפסר, ונאקה בחטם, ולובדקיס בפרומביא, וסוס בשיר וכו'. ופירש"י: לפי שאדם מצווה על שביתת בהמתו בשבת, ומידי דמינטרא ביה בהמה הוי תכשיט ואורחא, ולא הוי משוי, ומידי דלא מינטרא ביה הוי משוי.<br>ומתוך הכלים שנשנו במשנתנו החטם ("זממא דפרזלא") הוא המשמר ביותר, ואחריו באה הפרומביא<sup class="footnote-marker">1</sup><i class="footnote">φορβέα, וקושרים בה את הסוס לאבוס, ומושכים בה את הסוסים והחמורים, עיין במלונות היונים בערך מלה זו.</i> (עיין בבלי נ"ב א'), ואחריה בא השיר<sup class="footnote-marker">2</sup><i class="footnote">זו היא דעת הר"מ בפ"כ מה' שבת ה"ח והרמב"ן במלחמות רפ"ה. אבל בס' התרומה ה' שבת סי' רל"ו חולק.</i> (כלומר, הטבעת, עיין אוה"ג, הפירושים, עמ' 23). והאפסר<sup class="footnote-marker">3</sup><i class="footnote">מלה פרסית, והמלונות הסוריים מבארים אותה: חבלא וכלמסא (כלומר, וכלינס) דדברין בה חמרא וסוסיא, או: אפסרא הי ששלתא או חבלא דנגדין בה לבעירא.</i> היא השמירה הפחותה ביותר.<br>ובירושלמי (בריש פ"ה) וכן בבבלי (נ"א ב', נ"ב א') העתיקו ברייתא זו וגרסו בה "החמור" במקום "והדלובקס".<sup class="footnote-marker">4</sup><i class="footnote">דלובקס, לובדקס, הוא חמור לובי, עיין מ"ש מהרי"ן אפשטין במבוא לנוה"מ, עמ' 98, ומ"ש לעיל ח"ב, 648.</i> ובבבלי רצו להוכיח מברייתא זו שאין גמל יוצא בחטם אלא באפסר דווקא, מפני שחטם היא נטירות מיותרת, והוא משא. ודחו שם: לא, למעוטי נאקה באפסר, מפני שנאקה (נקבה לבנה של גמלים) אינה משתמרת כלל באפסר. ושוב אמרו שם בבבלי: במתניתא תנא לובדקיס וגמל יוצאין באפסר. ופירש ברי"ף: באפסר אין, בחוטם לא, אלמא כל נטירותא יתירתא משוי הוא ליה ואסיר. ועיין בס' העתים, עמ' 311. ובמלחמות שם: ואפשר דהיינו (כלומר, לובדקיס שבמתניתא תנא) חמור דר' ישמעאל,<sup class="footnote-marker">5</sup><i class="footnote">כלומר, הברייתא שלנו, וכגירסת הבבלי הנ"ל שגרס בה "חמור" במקום "והדלובקס".</i> דאפילו חמרא לובא קאמר, וכך שנויה בתוספתא ר' ישמעאל בר' יוסי אומר הסוס והפרדה והלובדקיס וכו'. וכן הסיק הרשב"א בחידושיו.<sup class="footnote-marker">6</sup><i class="footnote">ובמאירי נ"א ב' סד"ה חכמי כתב: וכן מה שאמרו לובדקים ונמל יוצאים באפסר אין הלכה כן שהרי אפסר ללובדקים שמירה פחותה היא, ולא הביאוה גדולי הפוסקים אלא לעניין גמל.</i> עיי"ש. ועיין במהרש"א ובמהר"ם בסוגיין ובשנות אליהו למשנתנו. ולפ"ז משמיעה לנו התוספתא שג' בהמות נוספות יוצאות באפסר, כלומר אף בשמירה פחותה ממה ששנינו במשנתנו. ועיין באור שיטות הראשונים בס' חלקת בנימין בסוגיין. ועיין ירושלמי פ"ה ה"א ומ"ש בירושלמי כפשוטו, עמ' 96, ד"ה ר' שמואל, ובגליון הש"ס בירושלמי שם אות ב', והדברים אינם מוכרחים.
<small>2.</small> <b>נמשכין באפסר. </b>וכע"ז בירושלמי הנ"ל. אבל בבבלי הנ"ל: יוצאות באפסר. ובמשנתנו: יוצאין בשיר ונמשכין בשיר. ובבבלי (נ"ב א'): מאי יוצאין ומאי נמשכין? אמר רב הונא או יוצאין כרוכין או נמשכין. ושמואל אמר יוצאין נמשכין ואין יוצאין כרוכין. במתניתא תנא יוצאין כרוכין לימשך. ופירש"י: כרוכין לימשך. כרוכין בריוח שיכול להכניס ידו בין הכרך לצואר וכו'. 
<b>כבונות למילת. </b>וכ"ה בירושלמי פ"ה ה"ב. והתוספתא מפרשת את משנתנו (פ"ה מ"ב) שהרחלות הן עטופות, כדי שיעשו צמר לבן ונקי (עיין בתוספות הערוך השלם, עמ' רנ"ה, ערך מל 14). ועיין בבלי נ"ד א' ובר"ח וברש"י שם. ובלקוטים מס' המליצה<sup class="footnote-marker">7</sup><i class="footnote">והביאו בן יהודה במלונו ערך כבן.</i> הוצ' בכר, עמ' 30: כבונות הוא הצמר הלבן. וכן יעשו הערביים, יכסו הכבש מיום לידתו, שלא יטונף צמרם, כדי שיהיה לבן ונקי. 
<small>2-3.</small> <b>שחוזית שיעלה עליהן וכו'. </b>צ"ל: שחוזות, כבשאר הנוסחאות. ואף כאן מפרשת התוספתא את משנתנו הנ"ל שהרחלות יוצאות כשזנבותיהן קשורים למעלה וכו'. וכ"ה בירושלמי ובבבלי הנ"ל. ועיין מ"ש הרי"ן אפשטין במבוא לנוה"מ, עמ' 103. 
<small>3.</small> <b>כבולות וכו'. </b>כלומר, שהזנבות שלהן קשורים למטה וכו'. וכ"ה בירושלמי ובבבלי הנ"ל. ואף כאן מוסיפה התוספתא את הפירוש למשנתנו הנ"ל. 

Halakhah 2

<b>לא יצא חמור באיכוף וכו'. </b>מפני שאיכוף הוא של עץ, ומניחים אותו על המרדעת כדי למנוע את חיכוך המשא, ולפ"ז אפילו הוא קשור מערב שבת אינו אלא למשא ואסור לצאת בו, אפילו אם מתכוין לחממו. ודעה זו של הת"ק הובאה בבבלי נ"ג א'. אבל בירושלמי הובאה רק דעת רשב"ג להלן בסתם. עיין להלן. 
<small>4.</small> <b>רבן שמעון בן גמליאל אומ' וכו'. </b>וכ"ה בכי"ע, בכי"ל ובבבלי הנ"ל. אבל בד בטעות: רבן גמליאל אומר וכו'. 
<small>4-5.</small> <b>בזמן שקשור בו לחממו. </b>כלומר, אם קשר אותו מערב שבת כדי לחממו. ובירושלמי פ"ה ה"ד, ז' ע"ב: תני יוצא הוא החמור באיכוף שלו בשביל לחממו. ולפי הירושלמי אין הבדל בין מרדעת לאיכוף. וכן אמרו לעיל שם בסמוך על מרדעת שאינה קשורה: תני אבל מטייל הוא בה בחצר וכו', אף לעניין איכוף כן. ועיין בבבלי נ"ג א' ובשי"ק בירושלמי שם ד"ה תני יוצא, ודבריו קשים, שהרי ברור שהבבלי חולק על הירושלמי. 
<small>5.</small> <b>את המסורכו וכו'. </b>פי' בערוך ערך סרך א': פי' בלע"ז פיטורל (Poitrail, poitrel), וכן פירש"י כאן בכת"י,<sup class="footnote-marker">8</sup><i class="footnote">עיין מ"ש דרמישטיטיר ובלונדהיים בספר Les Glosses Francaises וכו', סוף עמ' 107.</i> והיא הרצועה שנותנים בחזה הסוס ומפשילים אותה מתחת זנבו כדי להחזיק את המשא. עיין בעה"ש ערך סרך א'. 

Halakhah 3

<small>6.</small> <b>לא יצא גמל במטוטלת. </b>משנתנו פ"ה מ"ג. ומפרש בירושלמי: כהדא כיפה דהיא משויא גבינה, כלומר, כאבן ("אבן המשקולת") הזאת שהיא משוה את העקמימות (עיין ככר לאדן וחי' הרד"ל), הרי לך שמטוטלת של גמל דומה למטוטלת של הבנין (חוט המשקולת) שהיא משוה את עקמימות הקיר (הרי"ן אפשטין בס' היובל לדוד ילין, עמ' פ"ד). ונ"ל שהמטוטלת היתה חתיכת בגד<sup class="footnote-marker">9</sup><i class="footnote">עיין עה"ש ערך מטוטלת ובהערות שם. ועיין בפיה"מ להר"מ פ"ה מ"ג, ובפירוש הרא"ש לתמיד פ"ה מ"ד סד"ה כמין.</i> שהיתה תלויה בדבשת הגמל ויורדת לאחוריו, כדי להגן עליו שלא תכנס בו הרוח (עיין להלן), אבל לא היתה קשורה מצדה השני, שלא תפריע לתנועות רגלי הגמל. ומכאן הוא שמה (מטוטלת), מפני שהיא תלויה מראשה ויורדת למטה מחמת כובדה ומכסה את עקמומיות הגמל. 
<b>התלויה בחטרתו. </b>כ"ה הכתיב הנכון, ולא בחטטרתו. עיין מ"ש להלן פ"ח, שו' 2. 
<small>6-7.</small> <b>שלא יכנס בו הרוח וכו'. </b>בכי"ע הגירסא הפוכה: שתיכנס בו הרוח, אבל יוצא הוא בזנבו הקשורה לו בחטרתו שלא תיכנס בו הרוח. וכ"ה הגירסא בר"ח נ"ד א' ובס' העתים, עמ' 313. ובכי"ל לקתה הגירסא בחסרון, עיין בשנו"ס. וקרוב לוודאי שהגירסא שלפנינו נכונה, וכשהמטוטלת תלויה בדבשת הגמל (עיין מ"ש לעיל) הרי היא יורדת למטה ומגינה עליו מפני הרוח, אבל כשהזנב מורם למעלה וקשור בדבשת הרוח נכנסת בו.<br>ולפי מסורת התוספתא חילקו בין מטוטלת הקשורה<sup class="footnote-marker">10</sup><i class="footnote">שהיא כמשוי. והטעם שמא תפול וישכח ויעביר אינו נזכר כלל בירושלמי, עיין מ"ש להלן, שו' 15–16, ד"ה ואשר לירושלמי.</i> לדבשתו, ובין הזנב הקשור למעלה שהוא מותר, ודינו כרחלות שהן יוצאות שחוזות. אבל בבבלי (נ"ד א') שנו: תנא לא יצא הגמל במטולטלת<sup class="footnote-marker">11</sup><i class="footnote">עיין פיה"ג לכלים פי"ב, עמ' 26, ובהערה 21 שם.</i> הקשורה לו בזנבו, אבל יוצא הוא במטולטלת הקשורה בזנבו ובחוטרתו (כלומר, הקשורה בשניהם). וכ"ה ברי"ף, וכן פסק הר"מ בפ"כ מה' שבת ה"י.<sup class="footnote-marker">12</sup><i class="footnote">ובפיה"מ למשנתנו כתב רבינו: מטוטלת, חתיכת בגד קשורה בזנב הבהמה לסימן, או לסגולה לשום דבר. ולא השגיח רבינו כלל בטעם שנתנה התוספתא כאן. ועיין להלן פ"ו ה"א, שו' 2.</i><br>ובערוך (ערך מטוטלת) העתיק בשם הבבלי: תנא לא יצא הגמל במטוטלת הקשורה לה בזנבה ובחוטרתה. ושמא יש לפנינו השמטה בערוך. וברוקח סי' ק"ד צ"ל: אבל אם קשורה [בזנבו] ובחטרתו מותר.
<small>7.</small> <b>עקוד. </b>במשנתנו (פ"ה מ"ג): לא יצא גמל במטוטלת. לא עקוד ולא רגול. 
<small>7-8.</small> <b>שלא יכוף ידו אחת וכו'. </b>כלומר שלא יכפוף את היד או את הרגל מלמטה למעלה ויקשור, כדי שלא יוכל הגמל לברוח. וכן בירושלמי: עקוד בידו אחת. אבל בכי"ע: עקוד שלא יכוף שתי ידיו זו לזו. ובכי"ל: עקוד שלא יכוף שתי ידיו זו לזו, שתי רגליו זו לזו ויקשור. כלומר שלא יכוף את כף היד על גבי הזרוע של היד השניה, וכן ברגל, ויקשור. ועיין להלן גירסת הבבלי. 
<small>8.</small> <b>רגול שלא יכוף שתי ידיו זו לזו וכו'. </b>עיין מ"ש לעיל בסמוך בפירוש גירסת כי"ל. ובירושלמי: רגול בשתי רגליו. ובכי"ע וכן בכי"ל: רגול שלא יכוף ידו אחת ורגלו (כלומר, או רגלו) אחת ויקשרנו. ובבבלי נ"ד א': א"ר יהודה עקוד עקידת יד ורגל כיצחק בן אברהם,<sup class="footnote-marker">13</sup><i class="footnote">עיין רש"י. ובמאירי הביא כן בשם מדרש. ועיין בפירוש המיוחס להראב"ד לתמיד ל"א ב', ומ"ש הרד"ל בפירושו לפרקי דר"א פל"א, ע' ע"ב.</i> רגול שלא יכוף ידו על גבי זרועו ויקשור. מיתיבי עקוד שתי ידים ושתי רגלים. רגול שלא יכוף ידו על גבי זרועו ויקשור. הוא דאמר כי האי תנא דתניא עקוד עקידת יד ורגל או שתי ידים ושתי רגלים. רגול שלא יכוף ידו על גבי זרועו ויקשור וכו'. אלא הוא דאמר כי האי תנא עקוד עקידת יד ורגל כיצחק בן אברהם. רגול שלא יכוף ידו על גבי זרועו ויקשור. הרי לך שלפי הבבלי כולם מודים שרגול הוא שכפפו את היד על גבי הזרוע,<sup class="footnote-marker">14</sup><i class="footnote">בפיה"מ להר"מ פ"ה מ"ג מעיד: והרבה עושין זה בגמלים. ולכל הגירסאות לא נתברר כאן הדין של קשירת יד ליד, או רגל לרגל, בלי כפיפה. ובמאירי נ"ד א' סד"ה המשנה: ודקדקו קצת המפרשים מכח הסוגיא שקשירת שתי ידיו, או שתי רגליו, מיהא מותר. ועיין לעיל שם נ"ג ב' ד"ה המשנה, ובאוה"ג, עמ' 23, בשם רב האיי. ועיין בקרבן נתנאל על הרא"ש פ"ה סי' ה', אות כ'.</i> והוא כעין גי' כי"ע וכי"ל בתוספתא. אבל גירסת כי"ו וד מתאימה יותר למסורת הירושלמי. 

Halakhah 4

<small>9.</small> <b>הסוס יוצא בשיר וכו'. </b>פיסקא ממשנתנו פ"ה מ"א עד "וטובלין במקומן". 
<small>10.</small> <b>וטובלין במקומן. </b>ופירשו בירושלמי: "בעשויין להנ[ח]ותן" ואין נחוי זה אלא נהוג, וכן פירש רב יוסף בבבלי נ"ב רע"ב, שאם לא כן הרי אין תכשיטי בהמה מקבלים טומאה. 
<b>ובלבד שיהו מחולחלין. </b>בבבלי נ"ב ב': וטובלן במקומן. והאיכא חציצה? א"ר אמי בשריתכן וכו'. במתניתא תני במחוללין.<sup class="footnote-marker">15</sup><i class="footnote">היא מחוללין היא מחולחלין, עיין במשנת כלים פ"י מ"ג ובפיה"ג שם, עמ' 19, שם אהלות פ"ט מ"ב ומ"ז, ומ"ש בירושלמי כפשוטו, עמ' 376.</i> ופירש"י: והאיכה חציצה. שטבעת הקבוע בשיר קבועה בו בחוזק, ואין המים נכנסים שם וכו'. וכע"ז פירש הר"ח ובפיה"מ להר"מ.<br>אבל בתוספ' שם ד"ה והא פירשו בשם ר' פורת: והא איכא חציצה, לפי שהוא דבוק בצואר הבהמה. ולפי פירוש זה צריך לפרש בשריתכן, כלומר שרתך ופישט את השירים (שירים דעלמא, "וכל בעלי השיר") לפני שהטבילן. והמים נכנסים ביניהם לבין צואר הבהמה. ובמתניתא תנא שהיו מחולחלים מתחלתם, כלומר שהיו רפים ורחבים יותר מצואר הבהמה. וכן פירש במאירי. וכן כנראה פירש גם רב שרירא, שהרי לדעתו (עיין אוה"ג הפירושים, עמ' 23) אין שיר אלא טבעת אחת גדולה, וממילא אין כאן חציצה בתוך השיר עצמו.<br>ופירוש זה יוצא ברור מתוך הירושלמי, כפי שהרגיש כבר בזה בחידושי הרשב"א, שכן שנינו שם (סה"א, ז' ע"ב): תמן תנינן (משנתנו להלן פ"ו מ"א) לא תטבול בהן עד שתרפם, וכא הוא אומר הכן?<sup class="footnote-marker">16</sup><i class="footnote">כלומר, שהוא מטביל את השירים, כשהם על הבהמה.</i> אמר ר' מנא כאן ברפים (=במחולחלין). כאן באפוצים.<sup class="footnote-marker">17</sup><i class="footnote">ועיין בלשון הר"מ בפ"ג מה' מקוואות הט"ז.</i> ובתוספתא מקוואות פ"ו ה"ח: והשירים וכו' אוצין חוצצין, רפין אין חוצצין. ועיין מ"ש בתס"ר ח"ד, עמ' 32.<br>ובכי"ע: ובלבד <b>שלא</b> יהו מחולחלין. עיין מ"ש לעיל ח"ב, עמ' 567, ובתס"ר ח"ד, עמ' 96.
<small>10-11.</small> <b>ומכניס אפי' עשרה חבלים וכו'. </b>במשנתנו (פ"ה מ"ג): לא יקשור גמלים זה בזה וימשוך (ופירשו בירושלמי ובבבלי מפני שנראה כאילו הולך לעשות מלאכתו בשוק), אבל מכניס חבלים לתוך ידו וימשוך. כלומר, שמכניס חבל של כל גמל וגמל לתוך ידו. ובטאו"ח סי' ש"ה: אבל אחת לבדה יכול להוציאה בחבל וכו'. ולכאורה משמע מלשונו שאינו מוציא אלא בהמה אחת גרידא, כמו שדייק בב"י שם. וכ"ה בס' צדה לדרך מאמר ד', כלל א', פ"ט. ופירש מרן (וכן הגר"א בבאוריו לאו"ח) שרבינו פירש כן את הבבלי (נ"ד א'): אבל מכניס. אמר רב אשי לא שנו אלא לעניין כלאים וכו', כלומר, דווקא לעניין כלאים מותר להכניס כמה חבלים יחד, ובלבד שלא יקשור, אבל לעניין שבת אסור אפילו להכניס. ולולא דברי רבותינו היה קשה מאד להעמיס פירוש זה בבבלי, שאם כן הדבר, מה עניינו לשבת (עיין להלן). ולא עוד אלא שכאן מפורש "אפילו עשרה חבלים וכו' ", ואם בכלאים עסיקינן מה לי עשרה מה לי שנים, ואדרבה, הרי עיקר הרבותא היא "ובלבד שלא יכרוך", ואפילו בשנים אסור. ובר"ח נ"ב ב': תנא ומכניס חבילין (וחסרה המלה עשרה) לתוך ידו וכו', ולפ"ז היא פיסקא ממשנתנו. ומחוורתא, שאף הטור לא אמר כן אלא משום הסיפא: ובלבד שלא יצא החבל מתחת ידו טפח וכו', שאף באחת אסור, כמו שהסיק באליהו רבה או"ח סי' ש"ה אות י"ג עיי"ש. 
<small>11.</small> <b>ובלבד שלא יכרוך על גבי ידו. </b>וכ"ה בד, בכי"ע ובכי"ל. אבל בר"ח הנ"ל: ובלבד שלא יכרוך לתוך ידו, ובלבד שלא יכרוך ע"ג ידו. וכ"ה בר"ח כ"י. ואם אין כאן ט"ס הרי הפירוש הוא שלא יכרוך החבלים יחד ויכניסם לתוך ידו, וכן לא יכרוך אותם על גבי ידו. ובמשנתנו הנ"ל: ובלבד שלא יכרוך. ופירשה התוספתא שאין הכוונה שלא יכרוך את החבלים על צואר הבהמה<sup class="footnote-marker">18</sup><i class="footnote">בירושלמי (פ"ה ה"ג, ז' ע"ב) אסר שמואל לכרוך את החבל ע"ג בהמה משום משוי. ועיין במשנת פרה פ"ב מ"ג.</i> אלא שלא יכרכם על גבי ידו.<br>ובבבלי (נ"ד א'): אמר רב אסי<sup class="footnote-marker">19</sup><i class="footnote">כ"ה בכ"י אוקספורד וברי"ף כת"י, עיין דק"ס.</i> לא שנו אלא לעניין כלאים וכו', ובלבד שלא יכרוך ויקשור. כלומר, מכיון שבשבת אסור לו לקשור גמל לגמל ולמשוך אותם בחבל אחד, כדרכו בחול, ולא התירו לו אלא להכניס את כל החבלים לתוך ידו, הרי אסרו לו לכרוך אותם על גבי ידו, משום שרגיל הוא שחבל אחד הוא של צמר והשני של פשתן, ויעבור על איסור כלאים. וכן בירושלמי: אסי<sup class="footnote-marker">20</sup><i class="footnote">והוא אותו אמורא שבבבלי הנ"ל שהזכרנו בפנים, כמו שהעירותי בירושלמי כפשוטו, עמ' 97.</i> אומר לכלאים נצרכה.<sup class="footnote-marker">21</sup><i class="footnote">בירושלמי לא נזכר "ויקשור", משום שאף בלי קשירה יש לחשוש לכלאים, לשיטת הירושלמי, עיין מ"ש בירושלמי כפשוטו הו"ל, ומ"ש לעיל ח"ב, עמ' 657, שו' 36.</i> ועיין מ"ש לעיל בשם גירסת הר"ח, ולפי גירסתו אם כורכן כולם יחד, ומכניסן לתוך ידו אסור משום שבת שנראה כאלו מושך את כולם בחבל אחד, ואם כורך את כולם על גבי ידו אסור משום כלאים. ועיין באו"ז ה' שבת סוף סי' פ"ג, ח"ב, י"ט ע"ב, ולפי שיטתו אפילו כרך את החבלים יחד והכניסם לתוך ידו אסור משום כלאים, מפני שידו מתחממת באחיזתו, עיי"ש.
<small>11-12.</small> <b>ולא ישלשל חבלים על ידו וכו'. </b>בד, כי"ע, כי"ל ור"ח הנ"ל: מידו. וכן בבבלי נ"ד א': אמר שמואל ובלבד שלא יצא מתחת ידו טפח. אבל בירושלמי פ"ה ה"ג, ז' ע"ב: תני טפח מידו לצואר בהמה אסור. אמר ר' זעירא מידו<sup class="footnote-marker">22</sup><i class="footnote">כלומר, אם החבל יוצא מידו טפח.</i> אסור, ומצואר בהמה<sup class="footnote-marker">23</sup><i class="footnote">כלומר, אם החבל הכרוך על צואר הבהמה יורד ותלוי למטה באורך טפח, עיין לעיל שם בירושלמי ומ"ש בירושלמי כפשוטו שם, סוף עמ' 97.</i> אסור, טפח מידו לצואר בהמה אסור, ואי זו היא שהוא מותר? א"ר יוחנן בר מרייא מאן דעביד טבאות נגיד לה כהדין סוסיא סרקיא (מושך אותה כמו שמושכים סוס ישמעאלי), כלומר, שידו סמוכה לצואר הבהמה. 

Halakhah 5

<small>12.</small> <b>לא יצא הסוס וכו'. </b>כל הברייתא בבבלי נ"ג א'. 
<b>בזהורית וכו'. </b>וכ"ה בבבלי (בכ"י אוקספורד ובראשונים, עיין דק"ס), ופירושו לשון של צמר או של משי צבועה אדום, והיו תולין אותה על הסוס לשם נוי. ותכשיט כזה שאין רגילים בו לכ"ע אסור לצאת בו לר"ה, עיין ברשב"א ובמאירי.<br>ולולא דברי רבותינו היה נראה שזהורית היא סגולה,<sup class="footnote-marker">24</sup><i class="footnote">כפירושו של ר"י בלוי בספרו צאובערוועזען, עמ' 155, הע' 5. ועיין מ"ש להלן פ"ו, שו' 2--3.</i> ויגיד עליו רעו ("זנב השועל", עיין ברש"י ובמשנתנו ספ"ו). ואין יוצאין בהם, משום שבהמה אסורה לצאת אפילו בקמיע מומחה, כמפורש להלן, ומתיישבת קושיית הראשונים הנ"ל.
<small>13.</small> <b>ולא סייחין בקרטלין שלהן. </b>בד, כי"ע וכי"ל: בקרסטלין וכו'. וכ"ה בבבלי הנ"ל בד"י ובראשונים, עיין דק"ס, עמ' 105, הע' י', ועמ' 104, הע' ג'. ובנוסחאות החדשות שבבבלי וכן בכי"מ: בטרסקלין, ויש שגורסים שם: קלסתר, עיין דק"ס הנ"ל. ועיין בב"ר פ"ס-ח', עמ' 649, ובשנו"ס שם. ועיקר השם הוא כלפנינו κάρταλος, סל.<br>ובבבלי הנ"ל בהוצ' שלנו: בטרסקלין שבפיהם <b>לרה"ר</b>. ועיין בתוספ' שם ד"ה מאי מה שדייקו מגירסא זו. אבל המלה "לר"ה" חסרה בכי"י הבבלי וכן בראשונים,<sup class="footnote-marker">25</sup><i class="footnote">עיין דק"ס, עמ' 104, הע' י', ועמ' 105, הע' מ'.</i> כשם שחסרה בתוספתא, והתלמוד הוא שמדייק אח"כ "לרה"ר הוא דלא" מפני שבכולם ברה"ר עסיקינן. ובחצר היא מחלוקת רב ושמואל, עיין בבבלי שם. וכן בירושלמי פ"ה ה"ב, ז' ע"ב: נהיג רב<sup class="footnote-marker">26</sup><i class="footnote">כ"ה בכי"ל שם, ונשמט בהוצאות בטעות הדפוס. וכ"ה ברא"ש, עיין באהצו"י במקומו.</i> בקלסטירין, דתני זכרים יוצאים בקלסטירין. וברה"י עסיקינן, ותולה את הקרסטל בשבת. ועיין בבלי נ"ג סע"א.<br>[תיקונים והוספות:<br>עכשיו נ״ל שאין לשבש את כל הנוסחאות, והכוונה ליונית: κραστήριον, אבוס [מיטלטל], כלי שנותנים לתוכו את κράστις-η, את המספוא, את החציר, לבהמה שתאכל ממנו, עיין במלונו של Liddell and Scott ערך κραστήριον בשם Pollux. והרי״ן אפשטין העתיק מספרו של Pollux את כל הערך הנ״ל בלשוננו ח״כ (תמוז תשט״ז), עמ, 105.<br>וכן בירושלמי שבת פ״ו שהעתקנו בפנים שם: נהיג רב בקלסטרין (עיין בבלי שם ב״ג א׳ ובדק״ס שם, עמ׳ 104, הערה ו'), דתני זכרים יוצאין בקלסטירין וכו' והא תני חבל שהוא קשור בפרה קושרין אותו באבוס, באבוס וכו'. והוא אבוס הוא קרסטלין, אלא שאבום אינו מיטלטל. ועיין גם בבבלי שם קי״ג א'. וכן בתוספתא ב״מ פ״ח ה״י: מביא קרסטלין ותולה בפיהם. ועיין בבלי שם צ' א' ובדק״ס שם, עמ׳ 268, הערה ה' ועיין במשנת תרומות פ״ט סמ״ג ומ״ש לעיל ח״א, עמ' 426. וקרסטלין לחוד וקרטלין (סל) לחוד.]
<small>14.</small> <b>בסנדל. </b>בכי"ו: בסנדל מסומר. והמלה "מסומר" ליתא בשום נוסח והיא באשגרה מלהלן, שו' 24, ועוד. וכן בבבלי: ולא בהמה בסנדל שברגליה, והסנדל הוא בשביל שלא תחליק, עיין פרה פ"ב מ"ג. ובאותו זמן לא היו קובעים את סנדל הבהמה במסמרים אלא היו מלבישים אותה בסנדל וקושרים את הרצועות על רגלה.<sup class="footnote-marker">27</sup><i class="footnote">עיין במלונו של Daremberg et Saglio לעתיקות יון ורומי ערך Mulomedicus, עמ' 2013, ציור 5157. וריינך מסיק שם שבתקופה העתיקה לא היו קובעים במסמרים את פרסאות המתכת של הבהמה. ובשבה"ל השלם סי' ק"ה, ל"ז ע"ב, כתב: ואחי ר' בנימין נר"ו כתב דמותר לבהמה לצאת בנגדי (צ"ל: בנגרי) ברזל התחובין לה ברגלה, כעין שנותנין לסוסים ולחמורים, ואינו דומה למה שאמרנו ולא בהמה בסנדל שברגליה, דהתם י"ל בדלא קביעה (עיין בבלי נ"ט א'), והכא הרי הן תחובין וקבועין במסמרים יפה.</i> 
<b>ולא בקמיע אע"פ מומחה. </b>בבבלי נ"ג ב' העמידוה בקמיע שהוא מומחה לאדם ואינו מומחה לבהמה, ולפיכך אינה יוצאה בה, ומה ששנינו אח"כ: זה חומר בבהמה וכו', עונה על שלפניה, על יציאה בסנדל, אבל בקמיע שוותה בהמה לאדם.<br>ברם בירושלמי פ"ה ה"ד, ז' סע"ב-רע"ג: מה בין סולם<sup class="footnote-marker">28</sup><i class="footnote">שאינה יוצאה בו, כמפורש במשנתנו פ"ה מ"ד.</i> לקישושות? סולם יש בו ממש, קישושות אין בהן ממש<sup class="footnote-marker">29</sup><i class="footnote">עיין רש"י נ"ד ב' ד"ה דלא הדר. ועיין מ"ש להלן.</i> וכו', מה בין קישושות לקמיע מומחה, דתני אסור לבהמה לצאת בקמיע מומחה. הרי לך שהירושלמי פירש כפשוטה של הברייתא, ואפילו במומחה לבהמה אינה יוצאה בו, ודינו כסולם שהוא מגן על המכה. ועיין מ"ש להלן.
<small>14-15.</small> <b>זה חומר בבהמה וכו'. </b>לפי הירושלמי חומר זה עונה אף על קמיע מומחה, ולפי הבבלי הוא עונה על סנדל, עיין מ"ש לעיל. ועיין להלן פ"ה ה"ח, שו' 21, ובהגהות מצפה איתן לבבלי נ"ג א'. 
<small>15.</small> <b>אבל יוצא היא באיגד וכו'. </b>וכ"ה בבבלי הנ"ל. אבל בירושלמי הנ"ל: אית תניי תני אין יוצאין בקישושות. אית תניי תני יוצאין וכו' מה (צ"ל: מאן) דמר יוצאין בקישושות יוצאין באגד שעל גבי המכה, ומאן דמר אין יוצאין בקישושות אין יוצאין באגד שעל גבי המכה. 
<small>15-16.</small> <b>ובקשישין שעל גבי שבר וכו'. </b>וכ"ה בד ובכ"ל ובבבלי הנ"ל. ובכי"ע: ובקשקשין. וכן להלן מקוואות פ"ו ה"ח: והאגד שעל גבי המכה והקשקשים שעל גבי השבר. וכן מעתיקים משם כמה מן הראשונים, עיין תס"ר ח"ד, עמ' 31 ואילך. ובפיה"ג ריש זבים, עמ' 131: דאמ' לענין מי שנשברה זרועו או שוקו, ובאין הרופאים ומביאין כמין דפין ולוחות ומניחין על גבי השבר, ושמם <b>גשישים</b>, כדאמ' בתוספה במקוות והאגד שעל גבי המכה <b>והגשישין</b> שעל גבי השבר וכו'. ועיין בהערה 23 שם, ובדק"ס כאן, עמ' 105, הערה כ'. ועיין בעה"ש ערך גשש וערך קש (האחרון).<br>אבל כבר הבאנו לעיל בשם הירושלמי שאמרו שם: סולם יש בו ממש, קישושות אין בהן ממש. ועיין באו"ז ה' שבת סי' פ"ג, ח"ב י"ט רע"א. ומכאן משמע לכאורה שקשישין הם קשים קטנים, עשב, כפי' הראשון שבערוך. ועיין גם מ"ש בתס"ר ח"ד, עמ' 31 ואילך, אם האגד והקשקשין כלולים בקבוצה של קרום או בקבוצה של שירים ונזמים וכו', עיי"ש.<br>ברם כשאנו בודקים את התרופות של שבר העצם (fractura) לאור ספרי הרפואה הקדמונים, אנו רואים שמתחילה השתמשו בעיקר בפסים של בד שמרחו עליהם את האיספלנית וקשרו בהם את החלקים השבורים (אגד שעל גבי המכה), ואח"כ בעצים דקים, ובעיקר בקנה של הכלך המצוי (Νάρτηξ), כדי להחזיק את העצם במצב ישר.<sup class="footnote-marker">30</sup><i class="footnote">עיין על כ"ז בספרו של היפפוקרטיס על השברים (περί άγμών) פ"ו, פ"ז, פט"ז ועוד. ועיין בספרו של קילסוס מדיקוס de medicina ס"ח פ"ח ופ"י. ועיין במלונות ללשון יון ערך νάρτηξ וערך σώλην.</i> ולפיכך קרוב לוודאי שאין קשישין (או קישושות) אלא הקנים הרכים שנתקשו (קשים רחבים).<br>ואשר לירושלמי הנ"ל, פירושו שקישושות אין בהם ממש, מפני שהם דקים ודבוקים לבשר והם כמלבוש,<sup class="footnote-marker">31</sup><i class="footnote">ובפרט למ"ד (ירושלמי פ"ה ה"ג, ז' ע"ב) שבכגון דא אין לבהמה משוי בשבת משום שאינה מרגישה בהם כלל, עיי"ש.</i> מה שאין כן סולמות שהם מרוחקים מן הבשר ונראים כמשא. וכן יוצא מהמשך הירושלמי שם שאמרו: ויתיביניה מה בין קישושות לאגד שעל גבי המכה<sup class="footnote-marker">32</sup><i class="footnote">הרי לך שיש ממשות של חומר בקשישות.</i> וכו', ומאן דמר אין יוצאין בקישושות, אין יוצאין באגד שעל גבי המכה. והטעם של נפילה וחשש שמא יעביר ד' אמות בר"ה מה שנפל מן הבהמה לא נזכר כלל בירושלמי.<sup class="footnote-marker">33</sup><i class="footnote">עיין מ"ש לעיל, שו' 6–7, ד"ה ולפי מסורת, ובהערה 10 שם.</i> ועיין ברש"י נ"ד ב' ד"ה סולם ובתוספ' שם ד"ה מאי טעמא ובדק"ס, עמ' 109, הע' כ'.
<small>16.</small> <b>ופוקקין לה זוג ומטיילת וכו'. </b>אבל אם לא פקקו את הזוג אפילו בחצר אסור, מפני שהזוג משמיע את הקול, והוא נראה כאילו מוליכה לשוק (עיין רש"י ומאירי), אבל לר"ה לא יוציאה אפילו אם הזוג פקוק (כמפורש במשנתנו פ"ה מ"ד), מפני שנראה כמוליכה לשוק אעפ"י שהזוג אינו משמיע את הקול. ועיין בבלי ס"ד ב', שהקשו מכאן על רב, והסיקו שהוא סובר כר"א ור"ש, עיי"ש. אבל כבר הוכחנו להלן פט"ז שו' 54–55, שבא"י הלקו על רב, ולא הזכירו שם את שיטת ר"א ור"ש. ועיין כתכ"מ, והתירוץ הנכון הוא בחלקת בנימין, קכ"ח ע"ד. 

Halakhah 6

<small>17.</small> <b>בעיר של זהב. </b>משנתנו פ"ו מ"א. ופירשו בירושלמי ובבבלי שעיר של זהב פירושו ירושלים דדהבא, כלומר כתר של זהב שירושלים חקוקה עליו, עיין מ"ש בירושלמי כפשוטו, עמ' 102. וכבר העירו שסתם "עיר" היא ירושלים, דוגמת אין מוסיפין על העיר (סנהדרין פ"א מ"ה ובמקבילה), ונאכלין בכל העיר (זבחים פ"ה מ"ו ואילך) ועוד. וכן אצל הרומאים סתם עיר (urbs) היא רומי. 
<b>חייב' חטאת דברי ר' מאיר. </b>ירושלמי פ"ו ה"א, ז' ע"ד; בבלי נ"ט ב', קל"ח א'. ועיין תנחומא וישלח ה', והדרשה שם היא כדעת ר"מ. ומשמע משם שבכל התכשיטים<sup class="footnote-marker">34</sup><i class="footnote">רשימת התכשיטים מקוצרת שם, וישנה בשלמותה בהוצ' בובר שם סי' י"ב, ובקטע מן הגניזה במדרשים שפרסם יעקב מאן בספרו The Bible As Read וכו', עמ' פ', ושם נזכרים אף קטלא, נזמים וטבעות.</i> חולק ר"מ<sup class="footnote-marker">35</sup><i class="footnote">עיין ראב"ן סי' שמ"ח.</i> ומחייב חטאת, מפני שאין הם מלבוש אלא משוי, ומכיוון שדרכן של הנשים להוציא אותם בחול, הרי דרך הוצאה בכך, כמו שאמרו בירושלמי:<sup class="footnote-marker">36</sup><i class="footnote">פ"א ה"ג, ג' ע"ב, ופ"ו ה"ג, ח' ע"ב.</i> תמן דרך הוצאה בנשים. אבל בהוצ' בובר ובקטע מן הגניזה<sup class="footnote-marker">37</sup><i class="footnote">עיין לעיל, הערה 34.</i> הגירסא היא: ואם יצתה <b>אינה</b> חייבת וכו'. ברם המשך הסיגנון מתפרש יותר ע"פ גירסת הדפוסים. ושמא תקנו הסופרים את הגירסא כדעת החכמים במשנתנו. וצ"ע. 
<small>18.</small> <b>לא תצא וכו'. </b>ופירשו בירושלמי ובבבלי שאנו חוששים שמא תסיר את התכשיט כדי להראותו לחברתה, ותשכח ותעבירנו ד' אמות בר"ה. 
<b>ר' ליעזר אומ' יוצאה וכו'. </b>משנת עדיות פ"ב מ"ז, ירושלמי ובבלי הנ"ל. ותמהו בירושלמי ובבבלי (קל"ח א') על הסברות הרחוקות שבין ר"מ שהוא מחייב חטאת ובין ר' אליעזר שמתיר לכתחילה. ועיין בתוספות שם ד"ה מי סברת ובהגהה שבסוף העמוד, ובהגהות הרש"ש שם שציין לבבלי ס"ב א'. ועיין מ"ש לעיל ח"ב, עמ' 702, ד"ה ואסור. 
<small>18-19.</small> <b>בעיר של זהב. </b>ופירשו בבבלי (נ"ט ב') שדווקא בעיר של זהב מתיר ר' אליעזר מפני שאשה חשובה גרידא יש לה תכשיט יקר כזה, ואין דרכה של אשה חשובה להסיר את התכשיט ולהראותו לחברתה, ואין לחשוש שמא תעביר אותו בר"ה. 
<small>19.</small> <b>בטוטפת ובסרביטין וכו'. </b>ברור שאף היא מדברי ר' אליעזר, שאם לא כן אין להבין למה הפסיקה התוספתא בדברים המותרים בין הדברים האסורים לצאת בהם בשבת. וכנראה שבזה מודים החכמים לר' אליעזר, ולפיכך סתמה המשנה פ"ה מ"ה כר' אליעזר.<br>ואשר לטיב החפצים הללו לא נתבררה מהותם. ובירושלמי פירשו טוטפת קובטירה,<sup class="footnote-marker">38</sup><i class="footnote">בירושלמי כפשוטו, עמ' 101, העירותי על גירסת הרשב"ץ: קבורתיא.</i> דבר שהוא נותן במקום הטוטפת. וסנבוטין (כ"ה הגירסא במשניות מטיפוס א"י) שאינן תפורין הם צובעין תותבן, כלומר מיני צבעונין תושבים.<sup class="footnote-marker">39</sup><i class="footnote">והיינו קבועים או קשורים, אבל לא תפורים.</i> ובבבלי (נ"ז ב'): טוטפת המוקפת לה מאזן לאזן.<sup class="footnote-marker">40</sup><i class="footnote">עיין היטב בתוספתא כלים ב"ב פ"ה הט"ו.</i> סרביטין המגיעין לה עד לחייה. אמר רב הונא עניות עושין אותן של מיני צבעונין וכו'. וכנראה שהכוונה לרצועות של השביס, עיין בתוספתא כלים ב"ב פ"ה הט"ז.
<b>לא תצא אשה באצטמא. </b>עיין בשנו"ס ובדק"ס, עמ' 120, הערה ע'. ואצטמא (איסטמא) הוא זר (στέμμα) שנותנים על הראש. ועיין מ"ש להלן. 
<small>20.</small> <b>הרי זו חייבת. </b>וכ"ה ("חייבת") בד. והנכון היא בכי"ע ובכי"ל: הרי זו פטורה. וכן בירושלמי פ"ו ה"א, ז' ע"ד: תני אין יוצאין באיסטמא. ולא נזכר שאם יצאה חייבת חטאת. ולא עוד אלא שאמרו שם: כל מקום שאמרו לא תצא ואם יצתה חייבת חטאת אסורה לצאת בו בחצר. ולפי גירסת ד וכי"ו היתה צריכה להיות אסורה לצאת באיסטמא בחצר לפי כלל הירושלמי. ובברייתא שבבבלי שנינו (נ"ז ב'): יוצאה אשח בכבול ובאיסטמא לחצר. (תכ"מ). ועיין מ"ש להלן, שו' 22–23, ד"ה כל חפוי. 

Halakhah 7

<b>שלשה דברים וכו'. </b>ירושלמי ובבלי הנ"ל: מדרש דברים שמנו חכמים במנין שבמנורת המאור הוצ' ענעלאו ח"ד, עמ' 584. 
<small>20-21.</small> <b>משום כלאים. </b>עיין לעיל ח"ב, עמ' 664. 
<small>21.</small> <b>ואין מיטמאה בנגעים. </b>מלשון זו משמע שדווקא בנגעים אינה מיטמאה, אבל בשאר טומאות טמאה, כמו שהעירו בתוספות נ"ז ב' ד"ה ואינה עיי"ש. וברא"ה פירש (לפי החי' המיוחסים להר"ן) שאינה מטמאה בנגעים מפני שהיא צבועה, ובגדים צבועים אינם מטמאים בנגעים (נגעים פי"א מ"ג), ולפ"ז פשיטא שמטמאה בשאר טומאות. 
<small>21-22.</small> <b>ר' שמעון בן לעזר או' וכו'. </b>בכי"ע: ר' אלעזר אומ' וכו'. אבל גירסתינו מקויימת ע"י ד, כי"ל, הירושלמי, הבבלי (עיין דק"ס, עמ' 121, הע' ק') ומנוה"מ הנ"ל. וכן מוכח מן ההמשך להלן. 
<small>22-23.</small> <b>כל חפוי מלמטה משערה וכו'. </b>וכ"ה ("חיפוי") בכי"ע, בכי"ל ובמנוה"מ הנ"ל. ובד: כל נוי שלמטה וכו'. ובבבלי (נ"ז ב'): כל שהוא למטה מן השבכה וכו'. והטעם אחד הוא, שאם התכשיט הוא למטה מן השבכה, או תחוב למטה משערה, אינה יכולה לשלוף אותו מבלי לגלות את שערה, ובוודאי שלא תעשה כן בר"ה, ואין לחשוש שמא תעבירנו בר"ה. ולפי הגירסא שלפנינו משמע שדברי רשב"א עונים על איסטמא, והוא נותן טעם לאיסור, מפני שהאיסטמא היא למעלה משערה, ולפיכך אסור לצאת בה לר"ה.<br>ברם מסתבר יותר פירוש בעל תוספות בכורים שהכלל מוסב על משנתנו (פ"ו מ"א) ששנתה: ולא בכבול לרשות הרבים, ועליה חולק ר' שמעון בן אלעזר ומתיר. וכן מפורש בירושלמי (פ"ו ה"א, ז' ע"ד): לא בכבול. סכוסה.<sup class="footnote-marker">41</sup><i class="footnote">כ"ה בכי"ל. וטיבה לא נתברר לי.</i> תני ר' שמעון בן אלעזר מתיר וכו'. אתיא דר' שמעון בן לעזר כרבי, כמה דרבי אמר דבר שהוא טמון מותר<sup class="footnote-marker">42</sup><i class="footnote">כלומר, פ"ה מ"ה: שן תותבת וכו' ר' מתיר.</i> כן ר' שמעון בן לעזר אמר דבר שהוא טמון מותר.<sup class="footnote-marker">43</sup><i class="footnote">ועיין מ"ש ר"ח אלבק בהשלמות ותוספות למשנה סדר מועד, עמ' 411.</i> וכן מפורש בבבלי (נ"ז ב'): ר"ש בן אלעזר אומר אף בכבול לרשות הרבים. כלל אמר רשב"א כל שהוא למטה מן השבכה יוצאין בו וכו'.

Halakhah 8

<small>23-24.</small> <b>לא ינעול אדם סנדל מסומר וכו'. </b>בבלי ס' ב'. ופירשו בירושלמי:<sup class="footnote-marker">44</sup><i class="footnote">פ"ו ה"ב, ח' ע"א.</i> מפני מה גזרו על סנדל המסומר (במשנתנו פ"ו מ"ב). יש אומרים שהיו רואים את ראשו ומפילות. ויש אומרים שהיו שומעים את קולו ומפילות. ויש אומרים על ידי שהיו נדחקין זה בזה והורגין זה את זה וכו' מעתה אף בחול? לאו אורחא דבר נשא מיהוי ליה תרין סנדלין חד לחולא וחד לשובתא. כלומר, רבותינו לא גלו את הטעם האמיתי של הגזירה מפני שהששו שמא לא יקבלו מהם,<sup class="footnote-marker">45</sup><i class="footnote">כדברי עולא בבבלי ע"ז ל"ה א': כי גזרי גזירתא במערבא לא מגלו טעמא עד תריסר ירחי שתא, דילמא איכא אינש דלא סבירא ליה ואתי לזלזולי בה.</i> ולפיכך גזרו עליו בשבת כדי שיחשבו שמחמת איסור שבת אתינן עלה, וממילא לא יצאו בו אף בחול, מפני שלא היו להם שתי זוגות סנדלים, ולא יקנו סנדל שאסור לצאת בו בשבת. וכע"ז אמרו אף בבבלי שמחמת סכנה אתינן עלה, ושאלו: אי הכי אף בחול נמי ליתסר. מעשה כי הוה בשבת הוה.<br>ובדב"ר הוצ' ליברמן, עמ' 81: מהו שיצא אדם בסנדל מסומר בשבת. כך שנו רבותינו אסור לצאת בסנדל מסומר בשבת. ולמה כן? א"ר יוחנן בשעת השמד היו הפולחין<sup class="footnote-marker">46</sup><i class="footnote">כלומר, חיילי רומא, עיין מ"ש בספרי (אנגלית) היליניסמוס בא"י היהודית, עמ' 139, הערה 5. ועיין ערוך ערך פלח וערך דסקופלן.</i> לובשין סנדלים מסומרים והיו עושים רושם בארץ והיו בנות ישראל יוצאות ורואות את סנדליהן רשומות בארץ והיו מתייראות ומפילות. ועיין ערוך ערך פלח וערך אות. ועיין איכ"ר פ"ב-ז', הוצ' בובר, עמ' 113, ומ"ש בהערות לדב"ר הנ"ל. ועיין ביאהרבוך הפרנקפורטי ח"ח, עמ' 23 ואילך, ומ"ש הר"ח אלבק בהשלמות ותוספות למשנה סדר מועד, עמ' 410.
<small>24.</small> <b>אפי' ממטה למטה. </b>כלומר, ממטה שיושב עליה למטה ששוכב עליה, עיין ב"מ קי"ג ב' (יד אליהו להגר"א שולזינגר). ובמסורת הש"ס לבבלי ציינו לתוספתא יומא פ"ד [ה"ה], ואינו אלא דמיון של מלים, עיין מש"ש. ועיין מ"ש לעיל פ"ג, הערה 9. 
<small>25.</small> <b>ר' לעזר בי ר' שמעון אוסר. </b>כ"ה ("אוסר") בד, כי"ע, כי"ל ובבלי הנ"ל, ובכי"ו בטעות: אומ'. וטעם האיסור הוא שמא ישכח וילבשנו. 
<small>25-26.</small> <b>נשרו רוב מסמרותיו ונשתיירו בו ארבע וחמש וכו'. </b>וכ"ה בבבלי. ומרהיטות הלשון משמע שתנא זה סובר שסנדל מסומר הוא בן אחד עשר מסמרים. אבל בבבלי שם שאלו: הא גופא קשיא אמרת נשרו רוב מסמרותיו אע"ג דנשתיירו בו טובא, והדר תני ארבע או חמש אין, טפי לא? א"ר ששת לא קשיא, כאן שנגממו כאן שנעקרו. ושוב שאלו: השתא חמש שרי ארבע מיבעי. א"ר חסדא ארבע מסנדל קטן וחמש מסנדל גדול. ועיין בתוספ' שם ד"ה השתא.<br>ובאמת היו הרבה דעות במניין המסמרים בסנדל שהתירו לצאת בו. ואמרו בירושלמי:<sup class="footnote-marker">47</sup><i class="footnote">פ"ו ה"ב, ח' ע"א, סנהדרין פ"י ה"א, כ"ה ע"א.</i> כמה מסמרין יהו בו? ר' יוחנן אמר חמשה וכו' שבעה<sup class="footnote-marker">48</sup><i class="footnote">ועיין בבלי ס' ב'.</i> וכו' תשעה.<sup class="footnote-marker">49</sup><i class="footnote">בציור של סנדל עתיק מקושט במסמרים (במלונו של Daremberg et Saglio לעתיקות יון ורומי ח"ד, עמ' 1384, ערך solea ציור 6509) אנו רואים ארבעה מסמרים בחלק הקדמי של הסוליא, שנים באמצע, ושלשה בחלק האחרוני. ועיין בבלי הנ"ל.</i> רבי היה נותן שלשה עשר בזה<sup class="footnote-marker">50</sup><i class="footnote">בבבלי ס' ב': סנדל הנוטה (פי' במאירי שהוא יותר גבוה מצד העקב. ועיין בפירש"י) וכו', ורבי מתיר בי"ג. וכנראה שסנדל הנוטה הוא סנדל שיש לו עקב, וכמו שאמרו בירושלמי יבמות פי"ב ה"א, י"ב ע"ג: בסנדל שיש לו עקב כשר וכו', ורבנן דהכא אמרי כגון אילין דידן. ועיין במלונו של היזיכיאוס ערך Τυρρηνικά σανδάλια.</i> ואחד עשר בזה כמיניין משמרות. ובקה"ר (פי"ב, י"א קרוב לסופו): ר' חייא נותן אחד עשר <b>מכאן</b> ושלשה עשר <b>מכאן</b><sup class="footnote-marker">51</sup><i class="footnote">כלומר בחלקי הסוליא של סנדל אחד, עיין לעיל, הערה 49.</i> כנגד עשרים וארבע ספרים וכו'. ולפי פשוטו משמע שנתן עשרים וארבע על סנדל אחד. ובבבלי ס' סע"ב: א"ר חייא אי לאו דקרו לי בבלאי שרי שרינא ביה טובא. וכמה? בפומבדיתא אמרין עשרים וארבע וכו'. והטעם הוא שלכל אחד ואחד הם הם מניין המסמרים שעשו לנוי ולא לחיזוק (עיין בבבלי ס' ע"ב), ולא גזרו אלא כמניין המסמרים בסנדל הרומאי כעין מאורע השמד (שכבר בטל בזמנם). ועיין במ"ר פי"ד-ד'.
<small>26.</small> <b>שחפהו בעור מלמעלה. </b>בכי"ע ("שלמטה") ובכי"ל ובבבלי: מלמטה. וכן בירושלמי: תני טלה עליו מטלית מלמטן מותר. ולפי הגירסא שלנו פירושו שכיוון שחפהו בעור מלמעלה "הוי ליה מנעל, בסנדל גזרו ביה רבנן, במנעל לא גזרו ביה רבנן" (בבלי ס' ב'). וכן מפורש בירושלמי הנ"ל שלא גזרו במנעל. 
<small>27.</small> <b>או שעשה לו טס או יתד וכו'. </b>הסנדלים הללו היו רווחים בזמן העתיק, עיין במלון לעתיקות יון ורומא שצויין לעיל, הע' 49, בציורים 6507, 6508. 
<small>27-28.</small> <b>ולא תהא הארץ אוכלתו וכו'. </b>כלומר שלא יבלה מרוב דריסה. ועיין להלן כלים ב"מ פ"ד ה"ג. 

Halakhah 9

<small>28.</small> <b>אי זהו קמיע מומחה וכו'. </b>במשנתנו פ"ו מ"ב: ולא בקמיע בזמן שאינו מן המומחה. ומפרשת הברייתא איזהו קמיע מומחה. והברייתא מתאימה יותר לנוסחתה בבבלי ס"א א' מאשר לירושלמי פ"ו ה"ב, ח' ע"ב, שהובאה שם רק הרישא והסיפא, עיי"ש. 
<small>29.</small> <b>יוצאין בו. </b>ודווקא אם קשור בו, ובלבד שלא יאחזנו בידו ויעבירנו, עיין בבלי ס"ב רע"א. 
<small>29-30.</small> <b>ואין צריך לומ' שניכפה וכו'. </b>בבבלי הסדר הפוך: אחד חולה שיש בו סכנה ואחד חולה שאין בו סכנה, לא שנכפה אלא שלא יכפה וכו'. ולפי הגירסא שלפנינו אפשר לפרש להלן שאפילו אם חושש שיבוא לידי חולי שאין בו סכנה מותר, ולאו דווקא אם כבר בא לחולי שאינה של סכנה. וכן מפורש בסמ"ג לאווין ס"ה, י"ח ע"ד: או בשביל שלא יחלה עוד אם ידאג מחולי, ואפילו מחולי שאין בו סכנה.<sup class="footnote-marker">52</sup><i class="footnote">וכ"ה בסמ"ק סי' רפ"א, ד' קרימונא, קמ"ד ע"א.</i> ועיין מ"ש בגליוני הש"ס לר"י ענגיל ס"א א'. ובה"ג ד"ב, עמ' 88, הסמיך לברייתא שלנו: תנו רבנן יוצאין באבן תקומה וכו', לא שהפילה אלא שמא תפיל, ולא שעיברה, אלא שמא תתעבר ותפיל (בבלי ס"ו ב'). 
<small>31.</small> <b>קושרו ומתירו בשבת. </b>בבבלי: וקושר ומתיר אפילו ברשות הרבים. ופירש במאירי (ס"א א'): ואין חוששין שמא יביאנו ארבע אמות ברה"ר, שמתוך שהוא אדוק בה לא יזוז עד שיחזור ויקשור. ברם מלשון התוספתא משמע שעיקר החידוש הוא שהוא קושרו ומתירו בשבת. וכן להלן פ"ה ה"ד: יוצאין באיגד שעל גבי המכה וקושרו ומתירו בשבת, והטעם הוא, כנראה, מפני שאינו קשר של קיימא. וברוקח סי' ק"ב: בתוספתא יוצאין במוך ובספוג שעל גבי המכה וכו' וקושרו ומתירו בשבת וכו' יוצא באספלנית וברטייה וכו', ואם נפל לא יחזיר ואין צריך לומר שלא יתן לכתחילה. יוצאין בקמיע מומחה וקושרו ומתירו בשבת וכו'. ומסמיכות שתי הברייתות משמע שהוא פירש שקושרו ומתירו בשתיהן עניין אחד הוא. ובבבלי תרתי קא משמע לן. ועיין בתוספ' נ"ז א ד"ה במה ובס' התרומה ה' שבת סי' רל"ט. 
<b>ובלבד שלא יתננו לתוך השיר וכו'. </b>והברייתא מפרשת שטעם האיסור הוא מפני מראית העין (וכ"ה ברוקח ובבבלי הנ"ל), ולפ"ז משמע שאלמלא הטעם של מראית העין היה מותר לצאת בקמיע שבשיר ובטבעת. ור"ת הוכיח מברייתא זו<sup class="footnote-marker">53</sup><i class="footnote">לפי ס' התרומה ה' שבת סי' רל"ט, או"ז ה' שבת סי' פ"ד, ס"ק ט', ח"ב, כ' ע"ג, חי' הרמב"ן רפ"ו, רשב"א נ"ט ב' ועוד.</i> שבשיר וטבעת גרידא (בלי קמיע) מותר לו לצאת לאיש, שלא גזרו אלא בתכשיטי אשה (עיין תוספ' עירובין ס"ט א' ד"ה כיון). והרמב"ן והרשב"א<sup class="footnote-marker">54</sup><i class="footnote">הנ"ל בהערה 53.</i> דחו ראייתו, "דאלו היה מותר לקשור בשיר ובטבעת היו טפלה לקמיע ושרי" (לשון הרשב"א. ועיין ברמב"ן). ולפיהם הברייתא מתפרשת כפשוטה שמן הדין מותר לקשור את הקמיע לשיר וטבעת (או כלשון התוספתא: ליתננו לתוך השיר וכו'), מפני שאינם אלא טפילה לקמיע, אבל מפני מראית העין אסור, מפני שנראה כאילו יוצא בשיר וטבעת גרידא, מה שאסור בשבת.<sup class="footnote-marker">55</sup><i class="footnote">ועיין בלשון הרמב"ן שם. ולשיטת ר"ת שבשיר וטבעת בלי קמיע מותר לצאת, צריך לפרש "מראית העין" כפירש"י ס"א רע"ב שבשניהם יחד נראה כאילו מתכוין בקמיע לא לרפואה אלא לתכשיט, והרי הקמיע אינו תכשיט.</i><br>ובירושלמי הובאה בבא זו וחסר שם הטעם "מפני מראית העין". ושם נראה לפרש שאסרו מפני שאין השיר והטבעת טפלים לקמיע, והם אסורים מפני תכשיטים,<sup class="footnote-marker">56</sup><i class="footnote">ושיטת הירושלמי ברורה שתכשיט אסור אף לאיש, עיי"ש פ"ו ה"א, ח' ע"א, באהצו"י שם, עמ' 72, בשיטה למו"ק י"ב ב', עמ' ק"ג, ומ"ש בירושלמי כפשוטו, עמ' 103.</i> שאסור לצאת בהם בשבת מדינא. ולפיכך התירו לתת את הקמיע בתוך סילון (צינור), מפני שסילון אינו תכשיט, ובוודאי בטל אגב קמיע, ומותר.

Halakhah 10

<small>32.</small> <b>קמיע שאין מומחה וכו'. </b>ר"מ פכ"ו מה' שבת הי"ד. ובתוספות בכורים כאן הראה שמקורו מכאן. 
<small>33.</small> <b>מטלטלין אותו בשבת. </b>כ"ה בכל הנוסחאות. וכ"ה בר"מ הנ"ל. ובכי"ו בטעות: מטלטלין בו וכו'. ובתוספות בכורים העיר על שיטת רבינו יונה<sup class="footnote-marker">57</sup><i class="footnote">הובאה בר"ן על הרי"ף ספ"ו.</i> שקמיע שאינו מומחה אסור משום דרכי האמורי. ובתכ"מ הביא בשם הפרי מגדים שתמה למה מותר לטלטלו בשבת והרי אף בחול אסור. אבל מסתבר שלא דבר רבינו אלא בקמיעות של הבל, כשיטת בעל ס' חסידים סי' תתשי"ד, הוצ' מק"נ סי' תתרנ"ה, עמ' 352. ובירושלמי (פ"ו ה"ב, ח' ע"ב) שנינו: אין קורין פסוק על גבי מכה בשבת<sup class="footnote-marker">58</sup><i class="footnote">וזו היא הגירסא הנכונה, עיין מ"ש בירושלמי כפשוטו, עמ' 107.</i> וכו'. והרי ידוע שהיו קמיעות שהיו בהם פסוקים ותפילות, ועליהן בוודאי ובוודאי שלא אמר רבינו שהן אסורות משום דרכי האמורי, ומ"מ מותר לטלטלם בשבת אעפ"י שאין קורין בהם. ועיין בשו"ע או"ח סי' ש"ה ס"ק ד'. ולשיטת רוב המפרשים מדברים בקמיע שיש בו השבעות ומ"מ מותר לטלטלו בשבת, עיין בתוספ' מ"ו ב' ד"ה ואמר עוד. ועיין בשבלי הלקט השלם סי' ק"ז, ל"ח ע"ב, בשו"ת הרש"ל סי' מ"ז ובאחרונים שציין בתכ"מ. 

Halakhah 11

<small>33-34.</small> <b>לא תצא אשה במפתח שבאצבעה וכו'. </b>בבבלי ס"ב רע"ב: דתניא לא תצא אשה במפתח שבידה, ואם יצאת חייבת חטאת דברי ר' מאיר. והלשון "שבידה" סובלת כמה פירושים (עיין מאירי נ"ז א' ד"ה ומ"מ הם מפרשים), אבל בתוספתא הלשון ברורה. וכן בראבי"ה סי' רט"ו, ח"א, עמ' 306: בתוספתא גרסינן במפתח דשבא וצבע' (צ"ל: שבאוצבע') והיא היא וכו'. והוא מוסיף: ובירושלמי (עיין לעיל, הערה 56) משמע לאסור אפילו במפתח של כסף, או בשל זהב. וברוקח סי' ק': יוצאה אשה בעיר של זהב וכו', ובמפתח של כסף מדתניא בתוספת' ולא במופתא (צ"ל: במופתח) שבאצבע, ורבינו מדייק: הא בצואר מותר. וכן ברמב"ן נ"ז א': מפתח של זהב באצבעו, כדרך טבעת והוא תכשיט וכו', ותניא בגמרא דילן לא תצא אשה במפתח שבידה, ותניא לה בתוספתא באצבעה. ובראב"ן סי' שמ"ט: לא תצא אשה במפתח שבידה וכו' שמכנסת אצבעה בחור שבראש המפתח ונראו כעין טבעת וכו', ואפילו במפתח של כסף חייב חטאת וכו', אבל אם הוא של כסף שהוא לנוי ולתכשיט ויוצאה בו דרך תכשיט בחול (כלומר, על צוארה, וכדומה) בשבת שרי וכו'. ועיין להלן ביצה פ"א, שו' 43–44, ומש"ש. 
<small>34-35.</small> <b>ר' ליעזר פוטר בכובלת וחכמים וכו'. </b>הנכון בכי"ע: ככוכלת<sup class="footnote-marker">59</sup><i class="footnote">כנראה שהיא צורה עברית מן היונית κόχλος או κόχλιος, concha, כלומר, כלי מקליפת הצב שהיו מחזיקין בו שמן, או משחה.</i> וכו'. וכן במשנתנו בכל הנוסחאות מטיפוס א"י:<sup class="footnote-marker">60</sup><i class="footnote">משנה שבירושלמי, לו, קויפמן, פרמה. ועיין דק"ס בהגהות, ס"ה רע"א.</i> ולא בכוכלת<sup class="footnote-marker">61</sup><i class="footnote">במשנה ד' נפולי, וכן במשניות שבבבלי: בכובלת.</i> וכו' דברי ר' מאיר, וחכמים פוטרים בכוכלת ובצלוחית של פלייטון. ופירשו בבבלי: כובלת. חומרתא דפילון, כלומר כדורים של עלי בושם, φύλλον, עיין בהערתו היפה של לעף במלונו של קרויס למלים שאולות מיונית ורומית בתלמוד וכו', עמ' 445, ערך פילון.<br>ולפי גירסת התוספתא סתם רבי במשנתנו כר' אליעזר בכוכלת, וכחכמים בצלוחית של פלייטון.<sup class="footnote-marker">62</sup><i class="footnote">משחת עלי הנרד, עיין מ"ש לעיל ח"א, עמ' 205.</i> אבל בבבלי ס"ב ב': ר' אליעזר פוטר בכובלת ובצלוחית של פולייטון. ושאלו שם: כובלת מאן דכר שמה? חיסורי מחסרא והכי קתני, וכן בכובלת וכן בצלוחית של פלייטון לא תצא, ואם יצאה חייבת חטאת דברי ר' מאיר ר' אליעזר פוטר בכובלת ובצלוחית של פלייטון. ועיי"ש ס"ב א', שהסיקו שלר' אליעזר יוצאת לכתחילה. ועיין מ"ש להלן, שו' 36, ד"ה כללו.
<small>35.</small> <b>בזמן שאין בה בוסם וכו'. </b>בד, בכי"ע ובכי"ל: בזמן שיש בה וכו' אין בה וכו'. וכן בבבלי הנ"ל: במה דברים אמורים כשיש בה בושם אבל אין בה (כגי' כי"י, עיין דק"ס) בושם חייבת. וכנראה שכצ"ל לפנינו. 
<small>36.</small> <b>כללו של דבר וכו'. </b>לפי פשוטו נראה שהדברים דבוקים לרישא, ולפ"ז ברור שאף ר' אליעזר וחכמים לא התירו לצאת בכוכלת ובצלוחית של פולייטון לכתחילה, אבל לפי מסורת הבבלי הנ"ל הלכה זו אינה דבוקה לרישא והיא מסכמת את דיני התכשיטים שדרך הנשים לשלוף אותם, וכוכלת וצלוחית של פולייטון אין אשה מסירה אותם, מפני שהיא נושאת אותם כדי לבטל ריח רע, והיא מתביישת לשלפם, עיין בבבלי ס"ב א' וס"ה א'. ברם בכי"ע חסרה לגמרי בבא זו. 
<small>38.</small> <b>בספכה מוזהבת. </b>בבלי נ"ז ב'. והכתיב "ספכה" במקום סבכה מצוי בכמה מקומות, עיין במבוא לנוה"מ להרינ"א, עמ' 1222. 
<small>38-39.</small> <b>ובטסין ובצפויין ובחליות שלה. </b>הכוונה לטסין וכו' של הסבכה, או ביתר דיוק, של שביס הסבכה, וכן מפורש בתוספתא כלים ב"ב פ"ה הט"ו: שביס של שבכה טמא וכו', הטסין והצפויין וחליות שבו וכו'. ובתס"ר ח"ג, עמ' 87, ציינתי לפי' הר"ש כלים פכ"ח מ"י: ועל השביס משימין טסי זהב וחוליות של אבנים טובות ומרגליות. 
<small>39.</small> <b>ובקורדוקיסין המוזהבין. </b>במגן אבות למאירי, העניין העשרים, עמ' צ"א: ובתוספתא אמרו יוצאין בקורדקוסין מזוהבים בשבת, ולא היו יוצאין בקורדיקוסין מזוהבים בבירי וכו'. ועיין מ"ש להלן סוף מו"ק, שו' 47–48, ד"ה שוב מעשה.<br>ומלה זו (קורדוקיסין, קורדיקין, קורדקין) נתפרשה יפה ע"י פרנקל<sup class="footnote-marker">63</sup><i class="footnote">עיין במלונו של קרויס למלים שאולות וכו', עמ' 519, ערך קורדקין.</i> ששער שהכוונה ל־ corticea,<sup class="footnote-marker">64</sup><i class="footnote">והוא הסמיך לה אף "קורקא" שבבבלי יבמות ק"ב ב'.</i> נעלים עשויים מקליפות צמחים ובעיקר מקליפת האלון (Quercus).<br>ובירושלמי (פ"ו ה"ד, ח' ע"ב): כתיב ביום ההוא יסיר ה' את תפארת העכסים (ישעי' ג', י"ח) קורדיקייה, כמה דתימר וברגליהם תעכסנה (שם ט"ז). ואין ספק שאף ביוונית קראו ל־ corticea קורדיקייה κορδίκια. ובפפירוס מן המאה השניה לספירה הרגילה<sup class="footnote-marker">65</sup><i class="footnote">1149 .Oxyr שו' 53.</i> נמנו בין החפצים השונים: κορδικίων ζεῦγος, כלומר, זוג של קורדיקין. ושמא היתה קיימת גם צורה κορδίκιος<sup class="footnote-marker">66</sup><i class="footnote">ועיין במלונות ללשון יון ערך κορδίκιον</i> ומכאן צורת הרבים קורדקייסין.<br>והתירו לה לצאת במוזהבין, ואין כאן איסור משום תכשיט, שהרי לא תשלוף אותם בשוק, ואף אין לחשוש שמא ישמטו ממנה, עיין בבלי פסחים נ"א א'.

Halakhah 12

<b>יוצאה באבן תקומה וכו'. </b>פירש"י (ס"ו ב'): אבן שנושאות אותה נשים עוברות שלא יפילו (כלומר, לשם קיום הולד). ואבן תקומה זו היתה בשימוש רב בעולם העתיק, עיין בהערתו החשובה של קרויס בקדמוניות התלמוד (גרמנית) ח"ב, עמ' 425, הערה 16. ועיין באוה"ג, הפירושים, עמ' 28.<br>ובבבלי שם נוסף: משום ר"מ אמרו אף במשקל אבן תקומה (פירש"י: שום דבר ששקלוהו כנגדה), ולא שהפילה אלא שמא תפיל, ולא שעיברה אלא שמא תתעבר ותפיל. ועיין לעיל, שו' 30.
<small>39-40.</small> <b>אם נפלה תחזיר. </b>ודינה כקמיע שקושרו ומתירו בשבת, עיין לעיל, שו' 31. ובבבלי חסרה הלכה זו. ועיין מ"ש להלן פ"ה, שו' 11–12. 

Halakhah 13

<small>40.</small> <b>פורפת כתחילה בדבר הניטל בשבת. </b>במשנתנו פ"ו מ"ז: פורפת על האבן ועל האגוז ועל המטבע.<sup class="footnote-marker">67</sup><i class="footnote">פיר"ח: נותנת אבן, או אגוז, או מטבע, בקצה הסדין, כמין קרס בלולאות, שלא ישמט הסדין מעליה.</i> ובלבד שלא תפרוף לכתחלה בשבת. ובירושלמי שם (ה"ז ח' ע"ג): תני רבן שמעון בן גמליאל אומר לא שנו (כלומר, שלא תפרוף לכתחלה בשבת) אלא מטבע ואבן, הא באגוז מותר, מפני שהוא מיטלטל. ועיין בירושלמי להלן שם, ושמא גרסו לעיל בברייתא זו דברי ר' מאיר (עיין מ"ש לעיל שו' 39, ד"ה ובבבלי) וסברו שאף בבא זו מדברי ר' מאיר.<sup class="footnote-marker">68</sup><i class="footnote">אבל עיין מ"ש להלן הע' 69, והירושלמי מתפרש כפשוטו.</i><br>ובבבלי (ס"ה ב'): אמר אביי סיפא (כלומר, ובלבד שלא תפרוף וכו') אתאן למטבע. ופירש"י: דלאו בר טלטול הוא, אבל אבן שהקצה לכך ראוי לטלטול. ועיין בתוספות רי"ד שם שרמז לתוספתא כאן. וברשב"א ס"ד סע"ב: סיפא אתאן למטבע, אבל שארא אפילו לכתחילה, ותמהני מאי שנא מטבע מאי שנא אבן וכו' ובירושלמי גרסינן תני רשב"ג אומר לא שנו אלא מטבע ואבן הא <b>באגם</b><sup class="footnote-marker">69</sup><i class="footnote">באגם = באגן = בעוגן, בקרס (שמשתמשים בו לוילאות המחוברים לקרקע). וגירסא זו מקיימת את הגהתי בירושלמי כפשוטו, עמ' 111. ולפיה אין צורך לשער שהירושלמי גרס בתוספתא כאן דברי ר' מאיר, אלא מכוין למשנתנו פי"ז, עיין בפ"מ. ועיין מ"ש להלן פי"ד, שו' 4.</i> (כ"ה בד"ר) מותר מפני שהוא מטלטל [וכו', כמה דר' מאיר אמר דבר שהוא מיטלטל] מותר כן<sup class="footnote-marker">70</sup><i class="footnote">ברשב"א בט"ס: מותרין, וצ"ל: מותר כן.</i> רשב"ג או' דבר שהוא מטלטל מותר. ובאו"ז ה' שבת סי' פ"ד, ס"ק כ', כ"א ע"ב יישב שבירושלמי מדברים באבן שלא הקצהו מע"ש, עיי"ש.<sup class="footnote-marker">71</sup><i class="footnote">ועיין בס' יריאים השלם סי' רע"ד, קמ"ט ע"א, ובהע' ר"ז שם.</i>

Chapter 5



Halakhah 1

<small>1.</small> <b>יוצא אדם בקיסם שבשנץ שבסנדלו וכו'. </b>בד: שבשניו שבסנדלו<sup class="footnote-marker">1</sup><i class="footnote">בד"ח תיקנו: שבשיניו <b>ושבסנדלו,</b> וכן הגיה הגר"א.</i> וכו'. וקרוב לוודאי שאף בכ"י שהיה לפני ד היה כתוב שבשנץ, אלא שקרא את ה"ץ" "יו".<sup class="footnote-marker">2</sup><i class="footnote">לפי המאמר השגור טול קיסם מבין שיניך בב"ב ט"ו ב' וערכין ט"ז ב', עיין בגליון הש"ס שם.</i> ובכי"ע: שבשיניו שבסנדלו וכו'. ובכי"ל: שבשניו ושבסנדלו וכו'. וכן בר"מ פי"ט הי"ג: יוצא אדם בקיסם שבשיניו<sup class="footnote-marker">3</sup><i class="footnote">בר"מ על קלף כ"י רבינוביץ: <b>שבאזנו,</b> וכן מביא במעשה רוקח בשם נ"א, ואינה אלא אשגרה ממשנתנו פ"ו ועוד, עיין מ"ש לעיל פ"א, שו' 19. ומ"מ ראינו שחלו ידים במלה זו אף בספרי הר"מ.</i> ושבסנדלו וכו', ובמגיד משנה שם: תוספתא וכו'. וכן ברוקח סי' ק': בתוספת' יוצא האיש בקיסם שבשיניו ובסנדליו (צ"ל: ושבסנדליו) לרשות הרבים וכו'. ולפי גירסא זו משמע שעושה כן לרפואה כדי למלא את החלל בין השנים וכדומה.<br>אבל גירסת כי"ו (שיש לה סיוע מגי' ד וכי"ע "שבסנדלו" במקום "ושבסנדלו") נראית מקורית, ואף בכי"ע צ"ל: שבשינץ<sup class="footnote-marker">4</sup><i class="footnote">ונשתבש: שבשיניו. ועל הכתיב "שינץ" במקום "שנץ", עיין במבוא לנוה"מ למהרי"ן אפשטין, עמ' 1242.</i> שבסנדלו וכו'. ולפיה הכוונה לקיסם שהוא נותן לשנץ (לרצועה) של סנדלו,<sup class="footnote-marker">5</sup><i class="footnote">כנראה שהוא תוחב את הקיסם בסדק שבקצה הרצועה, כדי לעכבה שלא תשמט מתוך הלולאה, או שהוא ממלא תפקיד דומה.</i> וכלשון המשנה במקואות פ"י מ"ד: ושנץ (כגי' משנת הוצ' לו, קויפמן ועוד) של סנדל, עיין ערוך ערך שנץ. והתוספתא נסמכה למשנתנו פ"ו מ"ה: ובמוך שבסנדלה וכו', ובלבד שלא תתן לכתחלה בשבת, ואם נפל לא תחזיר. ועיין בתוספ' ס"ד ב' ד"ה ובלבד.
<small>2.</small> <b>שלא יתן כתחלה וכו'. </b>כ"ה ("שלא יתן") בכל הנוסחאות. והגר"א ז"ל הגיה: שלא ליתן וכו', ולכאורה הגהה זו שאינה מעלה ואינה מורידה היא בלתי מובנת כלל. אבל קרוב לוודאי שרבינו הגיה ע"פ הרוקח הנ"ל שגורס כן, ורבינו העדיף את הפיסקאות שבראשונים על גרסאות הדפוס. 
<small>2-3.</small> <b>ר' לעזר אומ' קב של קיטע אם יש בו בית קבול כתיתין יוצאין בו וכו'. </b>במשנתנו פ"ו מ"ח: הקיטע (רש"י: שנקטעה רגלו) יוצא בקב שלו דברי ר' מאיר ור' יוסי אוסר,<sup class="footnote-marker">6</sup><i class="footnote">במשנה שבירושלמי, בהוצ' לו ועוד: דברי ר' יוסי, ור' מאיר אוסר, עיין במבוא לנוה"מ להרינ"א, עמ' 194.</i> ואם יש לו בית קיבול כתיתים (בגדים רכים ומוכים) טמא. ולא נתברר בגמרא אם בית קיבול כתיתים עושה אותו נעל לעניין שבת. ובבבלי יומא (ע"ח ב') הסיקו (במחלוקת של משנתנו): אלא אמר רבא לעולם דכ"ע מנעל הוא, ובשבת בהא פליגי, מר סבר גזרינן דילמא משתמיט ואתי לאתויי ד' אמות, ומר סבר לא גזרינן.<br>ובחי' הרמב"ן כאן ספ"ו: עוד ראיתי בתוספתא דיבמות (פי"ב ה"י-הי"א) וכו' בקב הקיטע חליצתה כשרה. אר"י אלו ראה ר' אל[י]עזר בסנדל של עתה היה אומר עליו הרי הוא כסנדל לכל דבריו, משמע דר"י גמר דפלוגתא דר' אל[י]עזר ורבנן הוא בסנדל של עץ לגבי טומאה, ועכשיו היה ר"א מסתייע [אילו] ראה שחולצין בו לעשותו נמי כסנדל לשאר כל הדברים, ובתוספתא דשבת קתני ר"א אומר קב הקיטע אם יש בו בית קיבול כתיתים יוצאים בו ואם לאו אין יוצאין בו, פי' דסבירא ליה כיון דאית ביה בית קיבול כתיתין הדוקי מהדק ליה ברגלו ולא משתמיט מינה. ועיין מה שהאריך בס' שיח יצחק ליומא ע"ח ב', קכ"א ע"א ואילך.<br>ולולא דברי רבותינו היה נראה לומר שפשטות דברי הברייתא משמעה שר' אליעזר סובר שקב הקיטע אינו מנעל, ואם יש בו קיבול כתיתין יוצאין בו משום תכשיט, כשיטת אביי בבבלי כאן ס"ו א' ויומא ע"ח ב'. וכן משמע מפשטות דברי התוספתא ביבמות הנ"ל, עיין מ"ש הרינ"א במבוא לנוה"מ, עמ' 195 ואילך.

Halakhah 2

<small>3-4.</small> <b>הגדמין טמאין וכו'. </b>וכ"ה בד ובכי"ל (אלא שבכי"ל מטושטש קצת, ואפשר לקרוא: הגרמין). אבל בכי"ע: הנקטמין טמאין וכו'. ובתשובת הרשב"ם להראב"ן (ראב"ן, קמ"ה ע"ד): וקשיא ליה דבתוספתא דשבת קתני אנקטמין טמיאין, אני בדקתי בתוספת שלנו כתוב בהו גודמין טמיאין, אבל אנקטמין לא כתוב בהו. ועיין מ"ש להלן.<br>ובמשנתנו פ"ו מ"ח: <b>אנקטמין<sup class="footnote-marker">7</sup><i class="footnote">כגי' משנה שבמשניות, שבירושלמי, לו, פרמה, קויפמן (אניקטמים), פיה"מ להר"מ בכי"י ועוד. ובמשנה שבבבלי: לוקטמין. והיא לוקטמין היא נוקטמין בהחלפת נו"ן ולמי"ד, עיין מ"ש לעיל ח"ב, עמ' 658, הע' 47. ועיין מ"ש יא"ה ווייס במשפט לשון המשנה, עמ' 83.</i> טהורין</b>, ואין יוצאין בהן. והראב"ן הקשה להרשב"ם מן המשנה על התוספתא, ועוד הקשה ממשנת כלים פט"ו (מ"ו) ששנינו שם שהניקטמון טמא (כלומר, כמסורת התוספתא כאן), והרי הגאון בפירושו לכלים שם (עמ' 40) פירש שמשנת שבת ומשנת כלים מדברים בחפץ אחד, ועיי"ש בראב"ן.<br>ואשר לבאור המלה "אנקטמין" פירשו רוב בעלי המלונות (לוי, קהוט וקרויס) שזו היא המלה היונית όνος κατ’ ώμον, חמור על הכתף שנושאים הליצנים, וזהו ע"פ פירש"י ועוד. ברם צרוף כזה לא מצאתי ביונית. ולא עוד אלא שבירושלמי מפורש: "מהו אנקטמין טהורין? א"ר <b>אבהו</b> חונוס (όνος) קטמין, חמרא דיידא", כלומר סמוכת<sup class="footnote-marker">8</sup><i class="footnote">בפיה"ג לטהרות, עמ' 51: כל דבר שסובל דבר אחד על גביו שמו חמור.</i> (משענת) היד. ובשרי"ר, עמ' 82: "הונוסקַטָמִין (במלה אחת), ומוכח שפירשו קטמין, גדמין, חמור הגדמין. וכן בבבלי ס"ו ב': מאי לוקטמין אמר ר' <b>אבהו</b> חמרא דאכפא, כלומר חמור הכתף, והוא <b>חמרא דידא</b> הוא חמרא דאכפא. וכן פירש ר"ח בבבלי שם: גידם, מי שידיו קצוצות, עושין לו יד של עץ ונקרא חמרא דאכפי.<sup class="footnote-marker">9</sup><i class="footnote">ועיין בפיה"ג לכלים פט"ז, עמ' 40–41, ובפי' הר"ח לב"ב כ' ב' שפרסם הר"ש אברמסון בסיני ניסן-תמוז תש"ח, עמ' 10 ואילך.</i> ופירוש רבינו מסתבר מאד, ושנו במשנתנו יד של עץ של הגידם (הקטם) יחד עם קב הקטע. ואם צדקנו בבאורנו הרי מסתבר שאף לפנינו צ"ל: ה[נ]גדמין טמאין, ואין הנגדמין אלא הנקטמין, צירוף של הונוס (השוה כתיב הירושלמי לעיל) גדמין, כלומר, חמור הגדמים, וכפירוש ר"ח הנ"ל.<br>ואשר למחלוקת המשנה והתוספתא, הרי התוספתא שלנו היא כמשנת כלים שחולקת על משנת שבת, עיין מ"ש הרינ"א במבוא לנוה"מ, עמ' 196, הערה 4.
<small>4.</small> <b>יוצאין בפיקרין ובצופא וכו'. </b>בבלי נ' א'. ופירש רב האיי (אוה"ג, הפירושים, עמ' 21): אדם קרח מביא צמר וצובעו וקושרו למעלה ממצחו וכו'. וכע"ז פירש הר"ת, הר"מ (פי"ט מה' שבת הט"ז) ועוד. אבל רבינו הלל פירש שפיקרין (פוקרין) הם גיזי צמר (ποκάριον). ולפ"ז אף ציפין (צופין) הם קרובים למוכי צמר,<sup class="footnote-marker">10</sup><i class="footnote">עיין במלונות ערך ציף ובערוך ערך צף.</i> ובכי"ע כאן מפורש: ובציפי צמר. ועיין מ"ש על כל זה לעיל ח"ב, עמ' 662. ועיין מ"ש על טלטול גזי צמר לעיל פ"ג הי"ט, שו' 42, ועיין בבבלי הנ"ל.<br>ובבאור על הר"מ שנמצא במצרים<sup class="footnote-marker">11</sup><i class="footnote">נתפרסם בראשונה בריש ס' מעשה רוקח על הר"מ, ואח"כ בשו"ת הרמב"ם ד' ליפסיאה, נ"א ע"א ואילך, והפיסקא שלנו היא שם, ס"א ע"ד. ויש להוסיף את פירוש רב נטרונאי באוה"ג, הפירושים, עמ' 21.</i> העיר שהר"מ פירש כפירוש רב האיי, והוסיף: והרב נטרונאי גאון ז"ל פירש פיקרין וציפה מטלניות שמניחין ע"ג חתך באספלנית אם צבען בשמן מרפא, ואם לאו אסור משום שדומה למשאוי.
<b>בזמן שצבען בשמן וכו'. </b>וכ"ה בד ובכי"ל, וכ"ה בבבלי הנ"ל בכל הנוסחאות (עיין דק"ס שם). ומפירוש רב האיי והר"ח הנ"ל מוכח שמדברים כאן בצביעה ממש, וכן מוכח מדברי הר"מ הנ"ל שלא הזכיר "בשמן".<sup class="footnote-marker">12</sup><i class="footnote">ברמב"ם ד"ח הוסיפו "בשמן". אבל בד"י, וכן בכל נוסחאות כי"י שבדקתי חסרה המלה "בשמן".</i> אבל לפי פי' רב נטרונאי, פירש"י ורבינו הלל שהבאנו לעיל פירושו בזמן שטבלן בשמן, כפירוש הרש"ל,<sup class="footnote-marker">13</sup><i class="footnote">וכן, כנראה, כבר פירש במאירי שכתב (נ' א' ד"ה מותר): אבל אם לא צבען בשמן, אין זה מלבוש וכו' שאף הם בעצמם שורטים, אחר שלא <b>נטבלו</b> בשמן.</i> וכמו שכתבנו לעיל ח"ב, עמ' 563, ובהערה 1 שם.<br>ובכי"ע גורס: שצבען לשמן וכו' לא צבען לשמן, ולפי גירסא זו היה אפשר לפרש כפירוש שהביא במעשה רוקח פי"ט מה' שבת הט"ז שהכוונה שצבע לשם אותן המכות, עיי"ש. ברם ברור שאין לשמן אלא בשמן, בחילוף הרגיל בין בי"ת ולמי"ד, עיין מ"ש הרינ"א במבוא לנוה"מ, עמ' 1110 ואילך ומה שהביא בשמי בהערה 1 שם. וכבר קדמני בזה ווייס במשפט לשון המשנה, עמ' 114.
<small>5.</small> <b>וכרכן במשיחה. </b>כלומר, או שכרך את הפקורין, או את הצופין עצמן, במשיחה<sup class="footnote-marker">14</sup><i class="footnote">עיין לעיל כלאים פ"ה, עמ' 225, שו' 50.</i> מערב שבת, ולא שכרך אותם על גבי מכתו מערב שבת שאם כן הרי כבר יצא בהם מערב שבת, עיין בתוספ' נ' א' סד"ה אבל, ועיי"ש סד"ה ואם. ועיין במאירי שם ד"ה מותר. ועיין שו"ע או"ח סי' ש"ח ס"ק כ"ד. 
<b>אין יוצאין בהן. </b>פירשו בתוספ' שם (ד"ה אבל) שהוא הדין שאין מטלטלין אותן. ועיין לעיל פ"ג, שו' 42, ומש"ש. 

Halakhah 3

<small>7.</small> <b>יוצאין במוך ובספוג וכו'. </b>כל הברייתות (ה"ג-ה"ה) נעתקו בשם התוספתא בר"ח ביצה כ"ה ב', והביאו בעיטור (תוספתא בשבת לר"ח) הי' יו"ט, מחלוקת ט', הוצ' רמא"י, קמ"ה ע"א, רי"ף כאן פ"ו סי' שפ"א, שכל טוב ח"ב, עמ' 272 (בלי הזכרת שם התוספתא), רוקח סי' ק"ב, ראבי"ח ח"א סי' רי"ט, עמ' 309, מאירי ס"ו סע"א ד"ה שנינו, ורא"ש פ"ו סי' י"ח (וממנו ברבינו ירוחם, אדם ני"ב ח"ט). ועיין אגודה שבת פ"ו סי' פ"ח, קכ"ו ע"א. ופסקן הר"מ בפי"ט הי"ג ובטור או"ח סי' ש"א. ועיין ירושלמי פט"ז ה"א, ט"ו ע"ג (ובמקבילות שבמדרשים)<sup class="footnote-marker">15</sup><i class="footnote">וי"ר פט"ו, ד', עמ' שכ"ט, איכ"ר פ"ד, כ"ג, הוצ' בובר, ע"ז ע"א.</i> ובבבלי קל"ד סע"ב. 
<b>ובלבד שלא יכרוך וכו'. </b>בראבי"ה הנ"ל בשני כתה"י: ובלבד שיכרוך וכו'. והמו"ל הגיה בפנים כלפנינו בתוספתא, ואין צורך, עיין מ"ש לעיל ח"ב, עמ' 567 ולהלן עירובין פ"ח, שו' 24, ד"ה ובלבד. וקשה לקבל גירסת הראבי"ה כפשוטה, שהוא מוכרח לכרוך עליהם חוט או משיחה כדי שלא יפלו. ועיין היטב באגודה הנ"ל. 
<small>7-8.</small> <b>שלא יכרוך עליהן חוט וכו'. </b>כ"ה ("עליהן") בכל נוסחאות התוספתא, בר"ח, ברי"ף, בשכל טוב, ברוקח, בראבי"ה, במאירי ובר"מ הנ"ל. ולפ"ז ברור שהכוונה שלא יכרוך על המוך ועל הספוג, וכביאור הר"מ: שהרי החוט והמשיחה חשובין אצלו, ואינם מועילין למכה. ועיין בירושלמי שבת פט"ז ובמקבילות שבמדרשים הנ"ל.<br>אבל ברא"ש הנ"ל: שלא יכרוך <b>עליה</b> (וכ"ה אף בד"י) חוט וכו'. וכ"ה ברבינו ירוחם ני"ב ח"ט הנ"ל. ובעיטור הנ"ל: שלא יכרוך עלי' וכו'. ולפ"ז הפירוש הוא שלא יכרוך על המכה עצמה חוט ומשיחה. וברור שע"פ גירסא זו פסק בטור הנ"ל: אבל אסור לכרוך חוט או משיחה על המכה לצאת בו, דכיון שאין מרפאין הוי משוי וכו'. וכ"ה בס' צדה לדרך מאמר ד' כלל א' פי"ז. ועיין בב"ח שם ובשו"ע או"ח סי' ש"א ס"ק כ"ב ובמגן אברהם שם, ומ"ש ע"ז בעיטור בכורים. אבל העיקר כלפנינו, וכן הכריע הגר"א בבאורו לאו"ח שם.
<small>8.</small> <b>בקליפת השום וכו'. </b>ברוקח הנ"ל: יוצאין בקליפת השום ובקליפת הבצל שעל גבי המכה וקושרו ומתירו בשבת וכו'. ויש כאן חסרון. והפיסקא כנראה נשתרבבה לעיל שם בסי' ק': יוצאין בקליפת שום ובקליפת בצלים שעל המכה, ואם נפל לא יחזיר, ואין צריך לומר שלא ליתן לכתחילה. ומכאן ואילך גם במגיד משנה פי"ט מה' שבת הי"ג. ועיין ארחות חיים ח"א ה' שבת סי' ש"מ, נ"ו ע"א. 

Halakhah 4

<small>9-10.</small> <b>יוצאין באיגד וכו'. </b>וכ"ה בשינויי כתיב בכל הנוסחאות ובראשונים הנ"ל. אבל בשכל טוב הנ"ל: ויוצאין בעוקד וכו'. ועיין לעיל פ"ד, שו' 15. 
<small>10.</small> <b>וקושרו ומתירו בשבת. </b>עיין מ"ש לעיל פ"ד, שו' 31, ועיין מ"ש להלן בשם הטור. 
<b>ואספלנית שפרשה מן האגד וכו'. </b>דרך הרופאים הקדמונים היה להכין אספלנית (σπληνίον), כלומר תחבושת של חלב ושעוה וכדומה, ולמרוח אותה על מטלית<sup class="footnote-marker">16</sup><i class="footnote">עיין לעיל פ"ד, שו' 15–16, ד"ה ברם.</i> וזהו האגד. ובטאו"ח סי' ש"א: אבל באגוד שכורך על הרטייה שלא תפל מעליו, יכול לילך בו, וקושרו ומתירו.<sup class="footnote-marker">17</sup><i class="footnote">וכע"ז בצדה לדרך מאמר א', כלל א' פי"ז.</i> וכוונתו לרישא לעיל, אבל מכאן למד את מהות האגד. וכן במאירי הנ"ל: "מן האגד, והוא מטלית של בגד הנמשחת ברטייה וניתנת על גבי המכה". וכשהאספלנית מתקשה היא יכולה לפרוש מן האגד. 
<small>11.</small> <b>מחזירה. </b>וכ"ה בד. והנכון בכי"ע: מחזירה עם האגד. וכ"ה בר"ח, ברי"ף, בשכל טוב,<sup class="footnote-marker">18</sup><i class="footnote">אלא ששם: עם העוקד, עיין מ"ש לעיל בפנים, שו' 9–10, ד"ה יוצאין.</i> ברוקח, במאירי ובמגיד משנה הנ"ל. והדברים דבוקים לרישא ("קושרו ומתירו"), והכוונה שאם התיר את האגד וראה שהאספלנית נקלפה ממנו ואינה דבוקה לו מחזירה יחד עם האגד, ואין דינה כנפלה, שהרי לא נפלה מן האגד אלא פירשה ממנו, והיא טפלה לו.<br>ובכי"ל: מחזירה מן האגד. וכ"ה ברא"ש בד"י. וברא"ש בד"ח: מחזירה תוך האגד. יוצאין <b>באספלנית ובמלוגמא</b> וכו'. כבר כתבנו לעיל ח"ב, עמ' 663, שהמלוגמא (μάλαγμα) היא תחבושת של קמח וכדומה, והרטייה היא בסממנים של רפואות. ועיין מ"ש לעיל בסמוך ד"ה ואספלנית.

Halakhah 5

<small>11-12.</small> <b>ואם נפל<sup class="footnote-marker">19</sup><i class="footnote">וכ"ה בכי"ע, בכי"ל ובכל הראשונים הנ"ל. ובד בטעות: ואספלנית לא יחזיר.</i> לא יחזיר וכו'. </b>כסתם משנתנו בעירובין פ"י מי"ג: מחזירין רטיה במקדש אבל לא במדינה, אם בתחילה כאן וכאן אסור. ובבבלי שם ק"ב ב': ת"ר רטיה שפרשה מעל גבי מכה מחזירין בשבת. ר' יהודה אומר הוחלקה למטה וכו' (עיין להלן, שו' 14). ורוב הראשונים חילקו בין נפלה שלא בכוונה ובין נטלה מדעת,<sup class="footnote-marker">20</sup><i class="footnote">עיין רש"י במקומו, ועיין עיטור ה' יו"ט מחלוקת ט', ובפתח הדביר שם, קמ"ה ע"א. ועיין בשבה"ל השלם ה' שבת סי' קי"ז, מ"ו ע"א (בשם העיטור) ועוד.</i> ויש שמעמידים את משנתנו בנפלה ע"ג קרקע, והברייתא בבבלי בנפלה ע"ג כלי.<sup class="footnote-marker">21</sup><i class="footnote">עיין בבבלי שם ובבעה"מ במקומו וברא"ש שם, ומ"ש בגאון יעקב בעירובין ק"ב ב' שם.</i> ועיין מה שהאריך בח"ד.<br>וברי"ף הנ"ל: והאי דקתני אם נפל לא יחזיר הוינן בה בגמ' דעירובין הלכה מחזירין רטיה בשבת, ותמן ברירנא לה. ועיין בר"ח ביצה כ"ה ב' הנ"ל.

Halakhah 6

<small>12.</small> <b>נוטלה ומכסה וכו'. </b>כלעיל פ"ד, שו' 33. (תוספות בכורים). ואף כאן אף שאין יוצאין בה מטלטלין אותה. [תיקונים והשלמות: בגוף התוספתא שם (עמ' 20, שו' 11): יוצאין באספלנית, ובמלוגמא וברטייה וכו', נוטלה ומכסה בה את הכלים וכו'. כנראה, שכן נהגו למעשה לסתום את פי הכלים באספלנית וברטייה. ובירושלמי פ״ו ה״ה, ח׳ ע״ג: ר׳ ינאי סבר מימר הלכה כר׳ יוסי וכו', ר׳ ינאי סבר מימר אדם לא עשו אותו כקרקע וכו', עשה לו רב חייה בר אשי בית יד למוך שבאזנו, סברין מימר אדם כקרקע הוא וכו'. ומכאן שהחכמים שם דנו את הסתימה ואת המוך שבאזניהם ככיסוי כלים, ותלאות במחלוקת ר׳ יוסי וחכמים במשנתנו שם ספי״ז.]
<small>13.</small> <b>לא יתקיננה משבת וכו'. </b>כלומר, אעפ"י שאם נפלה מטלטלין אותה, מ"מ לא יפשטנה (אם נקמטה) ויתרצנה בשבת כדי שיחזירנה במוצאי שבת מיד, מפני שאין מתקינין מקודש לחול. וכ"ז מ"נוטלה ומכסה וכו' " עד "מקודש לחול" הוא כנראה מאמר המוסגר. ועיין להלן פי"ב הי"ז, שו' 67 ואילך. 
<small>14.</small> <b>ר' יודה אומ' וכו'. </b>וכ"ה בבבלי הנ"ל, אבל בירושלמי שם פ"י הי"א, כ"ו ע"ג, סתם: והתני החליקה וכו'. 
<small>15-16.</small> <b>וחוזר ומגלה וכו'. </b>בירושלמי הנ"ל: ובלכד שלא תצא רשות כל אותה המכה. וצריך לחלק בין נטילת איספלנית לבדה, ובין נטילתה יחד עם האגד, עיין לעיל, שו' 11 ומש"ש. 
<small>16-17.</small> <b>מפני שבא לידי מרוח וכו'. </b>ירושלמי ובבלי הנ"ל. ועיין להלן פסחים פ"ז ה"א. [תיקונים והשלמות: יש להוסיף גם ירושלמי שבת פ״ז ה״ב, י׳ רע״ד: הממרח את האיספלנית חייב משום ממחק.]

Halakhah 7

<small>17-18.</small> <b>לא יצא אדם<sup class="footnote-marker">22</sup><i class="footnote">וכ"ה בירושלמי פ"י ה"ט, ח' ע"ג. אבל לעיל שם ה"א, ז' ע"ד, חסרה המלה "אדם". ובבבלי נ"ה א' סדר הבבות הפוך, וגרסו שם: לא יצא העבר בחותם שבצוארו וכו' ולא בזוג שבצוארו וכו', ומשמע שאף כאן בעבד עסיקינן, עיין בר"ח שם נ"ח ב'.</i> בזוג שבצוארו וכו'. </b>במשנתנו (פ"ו מ"ט): ובני מלכים בזוגין, וכל אדם וכו'. ובירושלמי שם הקשו מכאן, ותירצו: כאן בגדולים כאן בקטנים, והרי קטן אפילו הוציא בידו פטור.<sup class="footnote-marker">23</sup><i class="footnote">ועיין בתוספות ס"ז א' ר"ה בני. ועיין ברמב"ן נ"ז א', ברשב"א נ"ט ב', ובחידושים המיוחסים להר"ן ס"ו ב' ד"ה ובני.</i> ובבבלי (ס"ז א') העמידו את משנתנו בארוג בכסותו. וכן העמידה ר' אילא, בירושלמי: בזוגין שבכסותו. 
<small>18.</small> <b>אבל יוצא הוא בזוג שבכסותו. </b>בירושלמי (פ"ו ה"א, ז' ע"ד) הביאו מכאן ראיה שכל המחובר לכסות הרי הוא ככסות. וכן העמידוה בבבלי (נ"ח א') שהוא מאוחה וארוג בבגד. 
<b>וזה וזה אין מקבלין טומאה. </b>וכע"ז בד. אבל בכי"ל: וזה בזה (צ"ל: וזה) מקבלין טומאה. וכן בכי"ע: וזה וזה מקבלין (וחסרה שם המלה "טומאה"). וזו היא מסורת הבבלי הנ"ל.<sup class="footnote-marker">24</sup><i class="footnote">אלא שאין להסתייע כלל מגירסת כי"ל וכי"ע, שהרי יש שם השמטה, ואפשר שצריך להשלים שם: וזה וזה [אין מקבלין טומאה. לא יצא אדם בחותם שבצוארו, ולא בחותם שבכסותו וזה וזה] מקבלין טומאה.</i> וכבר העירו בתוספות בכורים ובעיטור בכורים על הירושלמי (פ"ו ה"א, ז' ע"ד): אית תניי תני בין אילו בין אילו מקבלין טומאה, ואית תניי תני בין אילו בין אילו אין מקבלין טומאה וכו'. מקבלין טומאה, בשעשה להם אמבולי (כלומר, ענבל) וכו', אין מקבלין טומאה, בשלא עשה להן אמבולי.<br>ובבבלי (נ"ח ב') הסיקו שדווקא בזוגין לתינוקות חילקו בין יש להם עינבל ובין אין להם, אבל בזוגין לגדולים טמאים מ"מ, משום תכשיט. ובירושלמי לא חילקו לעניין טומאה בין זוגים לתינוקות ובין זוגים לגדולים, ובאין להם עינבל טהורים משום כלי שלא נגמרה מלאכתו, וכפשוטה של התוספתא (כלים ב"מ פ"א הי"ג): ואין טמא אלא זוג המשמיע קול לאדם. ועיין מ"ש להלן, שו' 20–21, ד"ה וזה וזה.
<small>18-19.</small> <b>לא יצא אדם בחותם שבצוארו וכו'. </b>בבא זו חסרה בכי"ע ובכי"ל, אבל ישנה בבבלי נ"ח א', אלא ששם גרס: לא יצא <b>העבד</b> בחותם וכו'. וברור מתוך הסוגיא שבעבד דווקא עסיקינן, או בבני חורין שהי' להם פטרון, והתייחסו אליו כבני בית לפטרון,<sup class="footnote-marker">25</sup><i class="footnote">עיין בפירש"י ד"ה כולהו רבנן. וכן פירש הריא"ז בכ"י שהביא בס' מעט דבש לר"ד ששון, עמ' י"א. אבל המלים "דבי ריש גלותא" לא היו בגמרא לפני רש"י. וכנראה שהכניסו אותן לשם ע"פ פירש"י. ועיין דק"ס שם, עמ' 121, סוף הע' ר', באוה"ג שם, הפירושים, סוף עמ' 24, ובר"ח במקומו.</i> והיו נוהגים להטיל על צואריהם חותם של מתכת שהיה תלוי בפתיל או בשרשרת. וחששו שמא יעביר את החותם מצוארו שלא יראו שהוא עבד, ובחותם שעל כסותו,<sup class="footnote-marker">26</sup><i class="footnote">ומסתבר שהחותם לא היה אלא מרוכס, או קשור לכסותו, ולא השתמש בו אלא כשיצא לר"ח. ועיין בתוספות נ"ח א' ד"ה הב"ע.</i> חששו שמא יפסק החותם ויקפל את הכסות על כתיפו. ועיי"ש בתוספות ד"ה דילמא. ועיין מ"ש להלן. 
<small>19.</small> <b>זה וזה מקבלין טומאה. </b>בד: זה וזה <b>אינן</b> מקבלין טומאה. וכ"ה בבבלי הנ"ל. ואם גירסתנו נכונה, משמע שבחותם של בני חורין, בני בית של שלטונות ומלכים, עסיקינן, והחותם הוא לנוי, ולפיכך מקבל טומאה, ואינו יוצא בו בשבת מחמת תכשיט, עיין מ"ש לעיל פ"ד, שו' 31–32. ועיין מ"ש לעיל, הע' 24, על גירסת כי"ל וכי"ע. 

Halakhah 8

<small>19-20.</small> <b>לא תצא בהמה בזוג שבצוארה אבל יוצאה וכו'. </b>וכע"ז בד. וגירסא זו בלתי אפשרית שהרי אמרו עליה: זה חומר בבהמה וכו'. ובכי"ל: לא תצא בהמ' <b>לא</b> בזוג שבצוארה <b>ולא</b> בזוג שבכסותה (פירש"י: כסות עושים לסוסים מעולים שלא יטנפו) וכו'. וכע"ז בבבלי נ"ח א',<sup class="footnote-marker">27</sup><i class="footnote">ועיי"ש בדק"ס, עמ' 121, הע' ס'.</i> ועל פיו הגיהו כל המפרשים.<br>ובכי"ע: לא תצא <b>אשה</b> לא בזוג שבצוארה ולא בזוג שבכסותה וזה וזה מקבלין טומאה. ושמא יש לפנינו (בכי"ו ובד) השמטה, וצ"ל: לא תצא בהמה [לא בזוג שבצוארה ולא בזוג שבכסותה, וזה וזה מקבלין טומאה. לא תצא אשה] בזוג שבצוארה אבל יוצאה וכו'. ולפ"ז צ"ל בכי"ע: לא תצא אשה [בזוג שבצוארה אבל יוצאה בזוג שבכסותה וזה וזה מקבלין טומאה. לא תצא בהמה] לא בזוג וכו'. וחזרו כאן על הרישא מפני שבזוג שיש בו ענבל עסיקינן,<sup class="footnote-marker">28</sup><i class="footnote">ואפשר שהסופרים השמיטוה מדעת בכי"ו, משום שראו כאן הכפלה של הרישא, ואף סתירה, שבאדם אמרו לעיל (שו' 18) וזה וזה <b>אין</b> מקבלין טומאה, ובאשה אמרו כאן: זה וזה מקבלין טומאה. ובאמת יש כאן הבדל במהות התכשיט, וכמו שכתבנו בפנים.</i> דומיא דבהמה שאינו טמא אלא אם יש בו ענבל, עיין בבבלי נ"ח ב'. ובהמה אינה יוצאה בו, אפילו אם הזוג פקוק, כמפורש במשנתנו (פ"ה מ"ד), משום שנראה כמוליכה לשוק (עיין לעיל פ"ד, שו' 16, ומש"ש), אבל אשה יוצאה בזוג שבכסותה, אם הזוג פקוק ואינו משמיע קול. ועיין בירושלמי פ"ו ה"א, ז' ע"ד.
<small>20-21.</small> <b>וזה וזה מקבלין טומאה. </b>וכ"ה בד, וכן משמע מגי' כי"ע (עיין מ"ש לעיל). אבל בכי"ל: וזה וזה אין מקבלין טומאה, וכ"ה בבבלי. והבבלי לשיטתיה שהעמידה בזוג שאין בו ענבל, ולפיכך אינו מקבל טומאה בבהמה, שאין תכשיטי בהמה טמאים. אבל קשה לבטל את גירסתינו המקויימת ע"י ד ושיש לה סיוע מכי"ע. ולפיכך נראה כמו שהסקנו לעיל שבזוג שיש לו ענבל עסיקינן, ולפיכך טמא בין באדם בין בבהמה. ועיין מ"ש בתוספות בכורים ובשירי מנחה ד"ה אבל. 
<small>21.</small> <b>זה חומר בבהמה וכו'. </b>עיין לעיל פ"ד ה"ה, שו' 14–15. 
<b>לא תצא בהמה וכו'. </b>וכ"ה בבבלי נ"ח א', ופירש במאירי (נ"ח א' ד"ה לא יצא) שאין החותם תכשיט אצל בהמה, אלא משאוי. 
<small>22.</small> <b>אין מקבלין טומאה. </b>מפני שאינו כלי ואינו משמש אלא לסימן, אבל באדם הוי תכשיט (לשיטת התוספתא, עיין מ"ש לעיל, שו' 19), ותכשיטי אדם טמאים. 

Halakhah 9

<small>22-23.</small> <b>מטלטלין עצי בשמים להניף ולהריח בהם לחולה מוללו וכו'. </b>ובבבלי ביצה ל"ג ב': מטלטלין עצי בשמים להריח בהן ולהניף בהן לחולה, ומוללו וכו'. והאחרונים<sup class="footnote-marker">29</sup><i class="footnote">עיין בשיורי ברכה או"ח סי' שכ"ב ס"ק ה'.</i> הסיקו מדעתם שה"ה לבריא, ולא דברו אלא בהוה.<sup class="footnote-marker">30</sup><i class="footnote">ועיין בשו"ע או"ח סי' ש"ח ס"ק כ"ג, ובס' האורה, עמ' 56, ובהערה ל"ו שם. ולכאורה היה אפשר לפרש בבבלי ביצה: מטלטלין עצי בשמים להריח בהן (כלומר, לכל אדם), ולהניף בהן לחולה. אבל בירושלמי סוכה שהבאנו להלן בפנים הזכירו שניהם בחולה, עיי"ש. ובה"ג ד"ב, עמ' 173: מטלטלין עצי בשמים להריח בהן, ולהריח בהן לחולה וכו'. ולפי גירסת התוספתא בכל הנוסחאות אפשר לפרש: ולהריח בהם (כלומר, לכל אדם), לחולה מוללו ומריח בו וכו', ואף כאן לא דברו אלא בהוה, וה"ה לכל אדם, כפי שמוכח מגירסת הבבלי ("ומוללו"). ונראה שמותר לטלטל פרחים בשבת, אעפ"י שאין נותנין ריח אלא שעשויין למראה. וברש"י שבת נ' ב' ד"ה סליקוסתא: עשב שהוא נאה <b>למראה</b> ולהריח, וממלאין כד עפר ותוחבין אותו לתוכו, ונותנו לפני שרים וכו'. ועיין באוה"ג, התשובות, עמ' 53, ושם לא נזכר "מראה". אבל בשו"ת מהר"ח או"ז סוף סי' פ"א: מידי דהוי אסליקוסתא שהיא למראה, וקול ומראה כי הדדי נינהו לעניין מעילה וכו'. וברור מתוך דבריו שאף דברים שהם למראה מטלטלין אותן בשבת. ואף הרא"ש בתשובתו (בשו"ת מהר"ח או"ז שם סי' פ"ב) לא החמיר אלא בבעלי חיים, אבל לא בעשבים.</i> ושמא חסר כאן בתוספתא: ולא לחולים בלבד, אלא לכל אדם אלא שדברו חכמים בהוה, כי אחרת אין להבין מה עניין הברייתא לכאן.<sup class="footnote-marker">31</sup><i class="footnote">וכל הברייתות כאן עד סוף הפרק נסמכו למשנתנו פ"ו סמ"ט.</i> ובירושלמי:<sup class="footnote-marker">32</sup><i class="footnote">סוכה פ"ג הי"ד, נ"ד ע"א.</i> הניחו (כלומר, את הלולב) בארץ אסור לטלטלו. אמר ר' אבון זאת אומרת שאסור בהנייה. תני מטלטלין עצי בשמים להריח בהן לחולה בשבת. רבנן דקיסרין אמרין ערבה מותר להניף בה לחולה בשבת. ומכאן מסתייע הירושלמי שאסור ליהנות מן ההדס שהקצהו למצותו, שאם לא כן הרי היה מותר לטלטל את הלולב שאגוד יחד עם ההדס, מפני שהוא ראוי להריח בו. ועיין בבלי סוכה ל"ז ב'. ועיין מ"ש להלן סוכה ספ"ב, שו' 70–71, ד"ה ר' יוסה.<br>ובה"ג ד"ב, עמ' 173, מפסיק באמצע ה' לולב (אחרי שהביא את הברייתא שבבבלי סוכה מ"א ב') בעניין עשון הבית לריח, ומעתיק מיד את ההלכה שלנו: מטלטלין עצי בשמים להריח בהם וכו', עיי"ש.
<small>23.</small> <b>מוללו ומריח בו. </b>עיין מ"ש להלן בסמוך. 
<b>לא יקטמנו להריח בו וכו'. </b>בבבלי ביצה הנ"ל העמידוה בעצים קשים שאינם ראויים למאכל בהמה, ושאלו: קשין בני מלילה נינהו? חסורי מחסרא והכי קתני מוללו ומריח בו, קוטמו ומריח בו. בד"א ברכין, אבל בקשין לא יקטמנו, ואם קטמו פטור. ובירושלמי ביצה (פ"ד ה"ב, ס"ב ע"ג): אית תניי תני מוללין עצי בשמים. אית תניי תני אין מוללין. מאן דאמר מוללין בלחים, מאן דאמר אין מוללין ביבישין.<sup class="footnote-marker">33</sup><i class="footnote">וכ"ה הגירסא ("ביבישים") אף בשרי"ר, עמ' 305, ובראבי"ה ח"ב סי' תשפ"ב, עמ' 481. אבל בס' המכתם שם, עמ' 248, מעתיק בשם הירושלמי: מ"ד מוללין ברכין, ומ"ד אין מוללין בקשין. וכנראה שאין כאן אלא תיקון ע"פ הבבלי שם ל"ג ב'. ועיין לעיל שם בירושלמי, ואף שם רב חסדא הוא המפשר בין הברייתות הסותרות זו את זו. ועיין במבוא לנוה"מ למהרי"ן אפשטין, עמ' 354.</i><br>ולפ"ז נראה שאף בא"י פירשו כמסורת הבבלי, אלא שמכיוון שבא"י לא השתמשו בדבור חסורי מחסרא, הרי פירשו לא יקטמנו להריח בו, אם הוא יבש (=קשה), ואינו ניתן למלילה בין האצבעות, אלא שבזה חולק הירושלמי וסובר שאף לריח אין מוללין בקשין (וכ"ש שלא יקטמנו אפילו ביד), כמו שהסיק בס' המכתם ובראבי"ה.<sup class="footnote-marker">34</sup><i class="footnote">עיין לעיל הערה 33.</i>

Halakhah 10

<small>24-25.</small> <b>לא יקטמנו לחצות בו שניו ולא לפתוח בו את הדלת מפני שהוא כמתקין כלי, ואם קטמו חייב חטאת. </b>וכע"ז בד. ובכי"ע: ואם קטמו הרי זה חייב מפני שהוא כמתקן. וכן בכי"ל: קיטמו הרי זה חייב מפני שהוא כמתקן כלי. ובבבלי ביצה שם: חסורי מחסרא והכי קתני וכו', בקשין לא יקטמנו, אם קטמו פטור אבל אסור. לחצוץ בו שיניו לא יקטמנו ואם קטמו חייב חטאת. ולא נזכר שם "לפתוח בו את הדלת". ובברייתא שנייה שם (מן התוספתא ביצה): ואם קטמו לחצוץ בו שיניו <b>ולפתוח בו הדלת</b> וכו'. ובעל כרחינו אף כאן בקשה עסיקינן (עיין ברא"ש שם פ"ד סי' י"ג), כאוקימתא שבבבלי. אלא שמתוך הבבלי שם מוכח לכאורה שהברייתא שלנו היא כר' אליעזר, אבל לחכמים אינו אלא שבות, מפני שאין דרך לעשות כלים מעצי בשמים, אפילו קשים. אבל בתוספתא ביצה פ"ג, שו' 63, משמע שלחכמים חייב חטאת אפילו אם קטם מאוכלי בהמה קשים לחצות בו את שיניו, ומכ"ש מעצי בשמים קשים, עיין בשער המלך פי"א מה' שבת ה"ז ומ"ש להלן ביצה שם במקומו. ועיין ברש"י שבת קמ"ו ב' ד"ה שמא יקטום, שציין לו רע"א בגליון הש"ס בביצה שם. ובמעשה רוקח בפי"א מה' שבת הנ"ל כתב: וגם כי מצאתי בתוספתא שם (כלומר ביצה פ"ג) דקתני לה בסתם חייב חטאת, מ"מ משמע ודאי שהיא הפך גמרא דידן, או דר"א היא, דהיינו נמי הברייתא שמביא הש"ס (כלומר, בביצה שם) לאותובי אר"י. ותדע דבשב' פ"ו איתא להך תוספתא בפלוגתא דר"א ורבנן להדיא וכו'. והיא כנראה פליטת הקולמוס של בעל מעשה רוקח ז"ל, שלא מצאנו כן בתוספתא כאן בשום נוסח, ואף כאן נשנית סתם.<br>ובדוחק היה אפשר לפרש כאן מפני שהוא "כמתקין" כלי, ואם קטמו לתקן כלי במקום אחר חייב. אבל אין זה כלל במשמעות הלשון. ועיין בגירסת כי"ע וכי"ל שהבאנו לעיל.

Halakhah 11

<small>25-26.</small> <b>הרטנין יוצאין בסודרין שלהן וכו'. </b>בבבלי קמ"ז א': והרטנין יוצאין בסודרין שעל כתיפן וכו'. ופי' רב נטרונאי גאון (אוה"ג, הפירושים, עמ' 152): רטנין, על שום מקומן, ורגילין לצאת בסודר בחול, וכיון שיוצאין בו, בשבת לא מסוי (=משאוי) הוא. וכן פירש"י: והרטנין על שם מקום. אבל בתוספות שם ד"ה הרטנין פירשו: "הרטנין כמו הרהטנין", כלומר רצים, והוא ע"פ ר"ח והערוך. ובמאירי שם מעיד שבקצת ספרי התלמוד עצמו הגירסא היא: הרהטנין.<br>והנה בתוספתא לא נזכר כלל כיצד הוציאו הרהטנין את הסודרין, ובבבלי הנ"ל מפורש שהוציאו אותו על הכתף, ופי' הערוך שהיה מקובץ על הכתף ולא משולשל, בשביל שלא יעכבנו לרוץ. ומכאן שבדרך כלל לא היו מוציאים אותו על הכתף. ובר"ח: והנכון להיות כרוך על צוארו. ודבריו נובעים מבבלי שבת ק"כ א': וסודר שבצוארו. ופי' רש"י שם: וסודר שבצוארו. ותלויין ראשיו לפניו לקנח בו פיו ועיניו.<sup class="footnote-marker">35</sup><i class="footnote">כידוע, אין סודרין sudarium, σονδάριον אלא מטפחת פשוטה ששימשה לקינוח הזיעה. ולפי ליקסיקון יוני (כנראה מן המאה השביעית) cidarim הוא בגד של בד שהרבנים היהודים חבשו אותו בשבת על ראשם, עיין מ"ש שוובה בידיעות החברה העברית לחקירת א"י ש"ה, תשרי תרצ"ח, עמ' 87. וכן מוכח מכמה מקודות שלנו שהניחו את הסודר על הראש. ועיין ב Corpus Gloss. Latinorum הוצ' לאווע גאטץ ועוד ח"ו, עמ' 211, ערך Cidarim.</i> אבל במקבילה שבירושלמי פט"ז ה"ה: וסודרין שעל זרועותיו. ולפי זה נראה שהדרך הרגילה היתה להניח את הסודרין על הצואר ולשלשלו על הכתף והזרועות. והרטנין היו מקפלים ומניחים אותו על הכתף, כפי' הערוך הנ"ל. ואעפ"י שהיוצא לר"ה בטלית מקופלת ומונחת על כתיפו חייב חטאת (עיין בבלי שם ולעיל פ"א ה"ט), מ"מ כסודרין מותר, שכן נהגו בו אף בחול כמלבוש ולא כמשאוי.

Halakhah 12

<small>27.</small> <b>אמ' ר' יהודה מעשה וכו'. </b>בס' יוחסין השלם, עמ' 36ª: ובפ' חבית וכו' וכן בתוספתא בפרק ה' דשבת. והיתה לפניו חלוקת הפרקים כמו שהוא לפנינו ובכי"ע, ועיין להלן פ"ז, שו' 32, ד"ה כך. 
<small>28.</small> <b>נימא כרוכה לו על אצבעו. </b>פירש"י: שלא יפול מכתיפיו. אבל בפי' רב נטרונאי הנ"ל: ומה טעם כיון שכרוכה נימא מאותו סודר באצבעו הוא מחובר בגופו. ולפ"ז נראה שהורקנוס עשה כן כדי שיראה הסודר כמלבוש ממש. 

Halakhah 13

<small>29.</small> <b>הרועין יוצאין בסקין שלהן וכו'. </b>הרישא בבבלי כאן ס"ב א' וכל הברייתא בבבלי נדרים נ"ה ב' בשינוי סדר. ובראבי"ה סי' רי"ח, ח"א, עמ' 309: תניא בתוספתא דשבת ומייתי לה בפרק הנודר וכו'. ועיין בשטמ"ק שם ד"ה פינדיא. 
<small>30.</small> <b>אמ' ר' יהוד' מעשה בר' טרפון וכו'. </b>רוקח סי' ק'. ובבבלי ליתא. 
<small>31.</small> <b>לבית המדרש. </b>וכ"ה בד ובכי"ע וברוקח הנ"ל. אבל בכי"ל: מבית המדרש. <b>ואחזו בשתי ידיו</b>. כלומר התעטף בו מעל לראשו ואחזו בידיו כדי שלא ישמט מעליו, ומ"מ דינו כמלבוש, ואעפ"י שאינו יוצא כן בחול שלא בגשם. ובשבה"ל השלם סי' ק"ז, ל"ט סע"א: וגאון אחר ז"ל כתב אסור לקפל אדם טליתו על ראשו ועל כתפו בשבת מפני חמה, או מפני גשמים, דהכל משאוי הן. ועיין בב"י טאו"ח סי' ש"א. 

Halakhah 14

<small>32.</small> <b>יוצאין בסגיס ביריעה ובהמלא וכו'. </b>רוקח וראבי"ה הנ"ל, תשובת הר"ש באו"ז ח"א ה' כלאים סי' ד"ש, ל"ט ע"ג.<sup class="footnote-marker">36</sup><i class="footnote">עיין מ"ש לעיל ח"ב, עמ' 663, הע' 47. ונעלם ממני שכן פירש הר"ש את הירושלמי והסתייע בתוספתא כאן. ועיין במיוחס להר"ש בפירושו לתו"כ קדושים ספ"ד, ע"ט ע"ב: כדאמרינן <b>במס'</b> שבת (ס"ב א') הרועים יוצאים בשקים וכו', וכן הקופה מצטרפת ואסור [להתכסות בה] מן החמה ומן הגשמים. ולפלא שלא הביא ראייה מן התוספתא כאן ולא מן הבבלי נדרים שקופה ראוייה להתכסות בה. ושמא צ"ל שם: כדאמרינן <b>בתס'</b> (במקום "במס' ") שבת הרועים יוצאים בשקים וכו', והתכוין במלה "וכו' " לסיפא כאן.</i> ועיין ר"מ פי"ט מה' שבת הי"ז ובמגיד משנה שם.<br>ובבבלי נדרים הנ"ל: תניא יוצאין בשק עבה ובסגוס עבה וביריעה ובחמילה מפני הגשמים וכו'. ובשטמ"ק שם: הכי תנינן לה בתוספתא דשבת. יוצאין, פי' בשבת, בסגוס וביריעה, אעפ"י שלא נעשי' למלבוש, מיהו נר"ל (=נראה לי) שיהא תורת כלי עליו שמשתמשין בו, אבל אין תורת תכשיט עליו כלל לא, ובחמילא ובסקורטיא ובקטבוליא מפני הגשמים, אורחא דמילתא נקט, וה"ה בלא גשמים<sup class="footnote-marker">37</sup><i class="footnote">וכן פירש הרא"ש שם. אבל מדברי הרוקח והר"מ (שהזכרנו לעיל בפנים) משמע שלא התירו אלא בגשמים, עיין בב"י טאו"ח סי' ש"א.</i> וכו', ובתוספתא וכו' לא תניא יוצאין בשק עבה, וכן נראה לי דהיינו שקין דהכא (כלומר, שברישא לעיל), כיון דמיתנייא גבי הדדי, תרי זימני שק למה לי למיתני. ועיין בר"ן שם שכתב: יוצאין בשק עבה וכו', ולא שק ממש אלא כעין שק, דהא תני בסיפא (כלומר, סיפא של הבבלי ורישא של התוספתא) הרועים יוצאים בשקים. ולפלא שלא העיר על התוספתא. ועיין ירושלמי עירובין פ"י ה"א, כ"ו ע"א, ומ"ש להלן עירובין פ"ח הט"ז, שו' 55–56, ד"ה היו גשמים.<br>ואשר לחפצים שנזכרו כאן, יפה פירשו המפרשים והבלשנים, שסגיס (סגוס) הוא σάγος, אריג עבה<sup class="footnote-marker">38</sup><i class="footnote">בתוספתא כלים ב"ב פ"ה הי"א (לפי גירסת הר"ש, עיין מ"ש בתס"ר ח"ג, עמ' 87): והחמילות והלבדין והסגוסין אלו הן העבין. והשוה לשון הבבלי נדרים שהבאנו לעיל בפנים: ובסגוס עבה.</i> שהשתמשו בו בעיקר בלילה.<sup class="footnote-marker">39</sup><i class="footnote">עיין ספרי כי תצא סי' רע"ז, עמ' 295, מכילתא דרשב"י, עמ' 212. ובספרי הנ"ל סי' רל"ד, עמ' 267: כסותך פרט לסדין. תכסה פרט לסגוס. ועיין על כ"ז בקדמוניות התלמוד (גרמנית) של קרויס ח"א, עמ' 535, הע' 112.</i> והמלא (חמלה, חמילה) הוא אריג עבה משערות הגמל,<sup class="footnote-marker">40</sup><i class="footnote">עיין מ"ש קרויס הנ"ל, עמ' 534, הע' 107.</i> וסקורטיא, [vestis] scortea פירשו בנדרים שם: כיתונא דצלא, כלומר כתונת של עור (ועיין בערוך ערך סקורטיא). ובפיה"מ להר"מ אהלות פ"ח מ"א, עמ' 41: סקורטיא וקטבוליה הם מצעות עור אשר ישכבו עליהם ומפת עור אשר יאכלו עליהם. וקטבוליא פירשו הגאונים (פיה"ג לכלים פט"ז מ"ד, עמ' 45): עור וכו', ושהוא למטה קורין אותו קוטובולי (καταβολή), ועיי"ש שפירשו שהוא מצע של עור.<sup class="footnote-marker">41</sup><i class="footnote">במכילתא דרשב"י, עמ' 212: <b>כסותה.</b> זו חלוקו. <b>שמלתו.</b> זו טליתו. <b>לעורו.</b> זו עור קטבוליה שלו. <b>במה ישכב.</b> לרבות את הכר ואת הכסת וכו'. ובמקבילה שבמכילתא דר' ישמעאל (משפטים פי"ט, עמ' 317): <b>כי היא כסותה לבדה.</b> זו טלית. היא <b>שמלתו לעורו.</b> זו חלוק. <b>במה ישכב.</b> להביא עור מצע. ואין ספק שהוא עוד מצע היא קטבוליא, אלא שבמכילתא דר' ישמעאל דרשו "שמלתו לעורו" כחפץ אחד, ולפיכך פירשו שהוא חלוק, אבל במכילתא דרשב"י דרשו "שמלתו" לחוד ו"לעורו" לחוד, ולפיכך פירשו שלעורו היא קטבוליה (עור המצע), ו"במה ישכב" בא לרבות שאר דברים ששוכב עליהם, ועיין מ"ש להלן בפנים.</i><br>ומתוך כל הנ"ל מוכח שכל מה שמנתה התוספתא כאן, אינם מלבושים. ולפיכך אמרו בירושלמי נדרים פ"ז ה"ג, מ' ע"ג: הנודר מן הכסות מותר בשק, ביריעה ובחמילה ובסקורטיה וכו', הנודר מן המלבוש אסור בכל מיני מלבוש ומותר באילו. אבל בבבלי שם: תניא הנודר מן הכסות מותר בשק וביריעה ובחמילה, <b>ואסור</b> בפונדא ובפסקיא <b>ובסקורטיא ובקטבוליא</b><sup class="footnote-marker">42</sup><i class="footnote">ועיין בתוספתא נדרים פ"ד סה"ג, אלא שהנוסח שם משובש, ועיין בח"ד שם.</i> וכו'.
<small>33.</small> <b>אבל לא בתיבה ולא בקופה וכו'. </b>רוקח, ראבי"ה, תשובת הר"ש ושטמ"ק נדרים הנ"ל, רי"ף פ"ו סי' שפ"א, רשב"א (הובא בשלטי הגבורים על המרדכי ספ"ו), מאירי ס"ו סע"א ד"ה שנינו, רא"ש פ"ו סי' י"ח, רבינו ירוחם, אדם, נתיב י"ב ח"ה.<br>והנה ברי"ף הנ"ל הביא את הברייתא שלעיל בשם הבבלי נדרים והוסיף: ותניא בתוספתא אבל לא בתבה ולא בקופה וכו' (ושאר הראשונים נגררו אחרי הרי"ף), ותמוה לכאורה למה הזכיר כאן את התוספתא, והרי הדברים נאמרו גם בבבלי נדרים שהזכיר בעצמו. וכן תמוה למה הביא הר"ש (באו"ז הנ"ל) את הדברים מן התוספתא ולא מן הבבלי (עיי"ש וראה שלעניינו אין צורך כלל להביא את התוספתא). ונראה שהרי"ף הביאה מכאן משום שכאן מפורש שלעניין שבת קתני, עיין מ"ש לעיל, שו' 32, ד"ה ובבבלי, בשם שטמ"ק.
<b>ולא במחצלת וכו'. </b>הראשונים הנ"ל, אגודה שבת פ"ו, סי' פ"ח, קכ"ו ע"א. 

Chapter 6



Halakhah 1

<small>1.</small> <b>אילו דברים מדרכי האמורי. </b>במשנתנו ספ"ו: יוצאין בביצת החרגול וכו', אף בחול אסור משום דרכי האמורי. ובמכילתא דעריות הנספח לתו"כ:<sup class="footnote-marker">1</sup><i class="footnote">בכ"י, ילקוט, פי' הראב"ד, המיוחס להר"ש, ובספרא הוצ' ווייס, פ"ו ע"א.</i> <b>ובחקותיהם לא תלכו</b> (ויקרא, י"ח, ג'). וכי מה הניח הכתוב שלא אמרו וכו', ר"מ אומר אלו דרכי האמורי שמנו חכמים. ובבבלי כאן (ס"ז א') נקראו הפרקים הללו: פרק אמוראי. וכן בערוך ערך אמר (ה'): תני תנא בפ' אמוראה בבמה אשה. פי' פרק הוא בתוספתא שכל משניות שלו שנויות על דרך אמוראין, דבר זה יש בו משום דרכי האמורי, ודבר זה אין בו.<sup class="footnote-marker">2</sup><i class="footnote">ועיין מ"ש פירליס בצופה הצרפתי חע"ג (1921), עמ' 183, הר"ל גינצבורג, אגדות היהודים ח"ו, עמ' 178, הע' 34, פרופ' בעז כהן בספרו משנה ותוספתא שבת (אנגלית), עמ' 91. ושני הפרקים שלנו תורגמו לגרמנית ע"י Heinrich Lewy בקובץ Zeitschrift des Vereins fur Volks - Kunde ח"ג (1893), עמ' 24 ואילך, שם עמ' 130 ואילך (וציין לו פרליס הנ"ל). והוא העיר על כמה מקבילות בספרות יון, רומי ושאר העמים. ומכאן ולהלן נציין לו: "לוי".</i> וכן ברש"י ס"ז סע"א: בפרק אמוראי. פרק אחד ששנו בתוספתא. ובפי' רבינו הלל כת"י לספרא שם הביא את התוספתא כאן.<br>ובס' יראים השלם סי' שי"ג, קע"ד ע"ב: מעשיהם וחקותיהם שהורגלו לעשות לשם תורה שלהם הזהירה תורה עליהם. וחכמים פירשו מה המעשים וחוקים שהורגלו לעשות לשם תורה שלהם וכו', ובתוספתא דשבת מונה כל מה שהיתה קבלה ביד חכמים שהיו מחוקותיהם, ואין להוסיף עליהם,<sup class="footnote-marker">3</sup><i class="footnote">עיין בשו"ת הרשב"א ח"א סי' תי"ג שהוכיח כן מכמה מקומות בתלמוד.</i> ואינם מסברא, כי אם בקבלה וכו'.<sup class="footnote-marker">4</sup><i class="footnote">והובאו דבריו בריקנטי סי' תקס"ד, עיין בתועפות ראם שם.</i> ועיין סמ"ג לאוין נ', י' ע"ד, ומהרי"ק שורש פ"ח ד' קרימונא, ס"ד ע"ג. ועיין במפרש לתו"כ המיוחס להר"ש, פ"ב ע"ב, בדרשות ר"י אבן שועיב פ' אחרי, ד' קראקא, נ"א ע"ד, ובחידושים המיוחסים להר"ן ס"ז א'.<br>והיתה קיימת אגדה עתיקה שעשרת השבטים מצאו את ספרי הקוסמים של האמוראים, ועיין באנציקלופידי' היחודית (אנגלית) ח"א, עמ' 529.<br>והנה להלן בתוספתא נמנו דברים האסורים משום בחוקותיהם לא תלכו, ודברים האסורים משום קוסם קסמים לא תנחשו ולא תעוננו,<sup class="footnote-marker">5</sup><i class="footnote">עיין ר"מ פי"א מה' ע"ז ה"א ואילך ובסה"מ שלו ל"ת ל-ל"ג.</i> והתוספתא כללה כולם יחד בשם דרכי האמורי, כפי שהעיר במהרי"ק הנ"ל, עיי"ש מה שדייק מלשון הסמ"ג.<sup class="footnote-marker">6</sup><i class="footnote">ועיין בתוספות בכורים שהעיר על דברי המהרי"ק. ובי"ב דרושים להר"ן, דרוש י"ב: וחובר חבר עניינו הלחשים, וכן נתבאר בספרי, ואלו הידיעות כלן הקסם והעוננות והכשוף וזולתם הם הנקראים בלשונם ז"ל דרכי האמורי, ומאלה קצת הדברים אסורים וקצת מותרים. ועיין מאירי סנהדרין, עמ' 243.</i> ועיין מ"ש להלן ד"ה המספר. ועיין מ"ש הגר"י ענגיל בגליוני הש"ס סנהדרין נ"ב ב'.<br>וחלקים גדולים מן הפרקים שלנו נעתקו בילקוט אחרי סי' תקפ"ז<sup class="footnote-marker">7</sup><i class="footnote">בדפוסים החדשים של הילקוט הוסיפו ותקנו ע"פ התוספתא, ואין לנוסח שלהם שום ערך. ואנו העתקנו ע"פ הילקוט ד' שלוניקי וילקוט כ"י אוקספורד.</i> ובארחות חיים כ"י שד"ל (תיקונים והוספות לא"ח ח"ב, עמ' 619 ואילך) בשם התוספתא. וכן בברייתא דר"א בר' יוסי (מדרש ל"ב מדות) פט"ו, הוצ' ענעלאו, עמ' 293 ואילך, וממנו במנורת המאור הוצ' הנ"ל ח"ד, עמ' 443 ואילך.<sup class="footnote-marker">8</sup><i class="footnote">במצפה שמואל מציין לגירסאות שונות שהובאו בס' מגדל עוז לר"י עמדין. אבל ברור שהר"י עמדין העתיק מס' ראשית חכמה, פרק דרך ארץ, שהשתמש כאן בס' מנורת המאור.</i>
<b>המספר קומי והעושה בלרית. </b>פירוש רבינו הלל לתו"כ כת"י הנ"ל (בשם התוספתא), מכילתא דעריות (בתו"כ הוצ' ווייס, פ"ו ע"א), ברייתא בבבלי סוטה מ"ט ב' וב"ק פ"ג א'. ועיין קידושין ע"ו ב', סנהדרין כ"א א', שם מ"ט א'.<br>ובדברים רבה פ"ב, י"ח: כך שנו חכמים אלו דברים אסורים מפני דרכי האמורי המספר קומי (κόμη) והעושה (=המגדל, והשתמש בלשון התוספתא) בלורית. מהו המספר קומי, זה המספר פאת ראשו<sup class="footnote-marker">9</sup><i class="footnote">עיין ר"מ פי"א מה' ע"ז סה"א ובעבודת המלך שם. ועיין בפיה"מ להר"מ ע"ז פ"א מ"ג שכתב שאין חייב מלקות אלא אם שחת את הפאות.</i> ועושה תפישה קירצי'<sup class="footnote-marker">10</sup><i class="footnote">כ"ה בד' קושטא. ובד"ח: תפיסות קורצין. ובדב"ר כ"י פרמה: ועושה לו קירנית חייב לספוג את הארבע'. אבל העושה וכו'. ונראה שהמלים "לספוג את הארבע' " הן תוספת פירוש, וכן משמע מגירסת הדפוסים.</i> מהו חייב? סופג את הארבעים, אבל העושה בלורית אינו מגדלה אלא לשם עבודה זרה וכו'. וברור שאין "ועושה תפישה קירציא" אלא "ומגדל תפישת שערות". וכבר פירש לנכון לעף במלונו של קרויס למלות שאולות מלשון יון וכו', עמ' 522, שקורצא היא מלשון סורית "שער", שהרי כ"ה לשונו של בר בהלול שציין לו לעף (לפי מלונו של פיין סמית ללשון סורית, עמ' 3756): קורֿצתא אוכֿמתא דדמֿין לדונבא דסוסיא, שערות שחורות שדומות לזנב הסוס.<sup class="footnote-marker">11</sup><i class="footnote">השוה ירושלמי כאן פ"ו ה"א, ז' ע"ד: קושרת שערה כזנב הסוס.</i> ועיי"ש במלונו של פיין סמית (הנ"ל) דוגמאות לקורצתא=κόμη.<br>והנה הגאונים פירשו (אוה"ג ב"ק, הפירושים, עמ' 144): המספר קומי שמסתפרין לפנים כנגד המצח, ומגדלים שער לאחור כנגד העורף וכו'. ובר"ח שם: כגון מלכות יון שקוצצין שער ראשיהן מלפניהן מן האוזן עד האוזן כלפי המצח כולו, ומניחין השער שכנגד העורף נוטף ומתפזר לאחוריהם (וכ"ה שיטת הר"מ בפי"א מה' ע"ז ה"א). ואין ספק שזהו הפירוש הנכון. והכוונה לדעתי לתספורת שהיתה ידועה בשם κόμη [’Εκτόρεδος], והיא בדיוק כתאור הר"ח.<sup class="footnote-marker">12</sup><i class="footnote">עיין מ"ש Nicolson ב Harvard Studies in Classical Philology ח"ב (1891), עמ' 51.</i> והוא מספר קומי, הוא מגדל ציצית<sup class="footnote-marker">13</sup><i class="footnote">יש שפירשוה קולע ציצית ראשו (עיין ערוך ערך גדל), עיין בגליון אפרים לירושלמי כאן פ"י ה"ו ד"ה וכן הגודלת. ועיין במושב זקנים לבעלי התוספות על התורה, עמ' של"ד.</i> שבמכילתא דעריות הנ"ל.<br>ואשר לבלורית הרי אמרו בפירוש במדרש הנ"ל שהוא מגדלה לע"ז (ועיין גם בפסיקתא דר"כ פי' ל', ק"צ ע"א) [תיקונים והוספות: בפי׳ הראב״ד למכילתא דעריות בתו״כ אחרי מות, סה״ט, הוצ׳ ווייס, פ״ו ע״ב: ואין צ״ל גידול בלורית, שהוא מעשה הגוים, והוא אסור, שאפי׳ לגוים עצמן ישראל מוזהרין מלעשותו (כמפורש להלן ע״ז פ״ג ה״ו ובמקבילות). וכמדומה לי שהן מגדלין אותו לע״ז שנה, או שנתים, ולבסוף מגלחין אותו ומחרימין אותו לנוי ע״ז.], ולפ"ז ברור שהכוונה לקווצות שמקריב לע"ז,<sup class="footnote-marker">14</sup><i class="footnote">עיין במשנת ע"ז פ"א מ"ג, בבלי שם י"א ב', כ"ט א' ומקבילות. ועיין בספרות שציין Elmslie במשנת ע"ז שהוציא לאור, עמ' 24, ומ"ש ברילל ביאהרביכער שלו ח"א, עמ' 164, לוי הנ"ל (לעיל סוף הערה 2), עמ' 24 ואילך, קרויס, קדמוניות התלמוד (גרמנית) ח"א, עמ' 647, הע' 846, ועיי"ש, עמ' 646–647.</i> כלומר, לגידול שער שהוא מייחד לע"ז.<sup class="footnote-marker">15</sup><i class="footnote">עיין מ"ש Nicolson הנ"ל (לעיל הע' 12), עמ' 49.</i><br>[במכילתא דעריות שם אמרו: ר׳ יהודה בן בתירא אומר שלא תבחור ושלא תגדל ציצית ושלא תספור קומי שפה. ברם למנהג "שלא תנחור" לא מצאנו מקבילה לא בדרכי האמורי שמנו בתוספתא ולא בשום מקום אחר. ואף משמעותה של המלה כאן סתומה מאד, וכבר התקשו הראב״ד והמיוחס להר״ש בפירושה. ואין מקום להגהה, שהרי אף בסה״מ להר״מ ל״ת ל' במה״ג ויקרא, עמ׳ 453, בפירוש רבינו הלל במקומו, ל״ח רע״א, בכולם הגירסא: שלא תנחור. ובסי׳ הראב״ד בטעות הדפוס: שלא <b>תנקור</b>, אבל מתוך פירושו מוכח שגרס: שלא <b>תנהור</b>, עיין במיוחס להר״ש במקומו, פ״ב ע״ב, והוא שלא תנהור הוא שלא תנחור. ונראה שלא תנחור פירושו כפשוטו שלא ישמיע קול בנחיריו, כעין נחירת אדם בשעת שנתו.<br>ומתוך הספרות של אותו הזמן אנו יודעים שהגוים נהגו כן. והנואם Dio Chrysostomus בנאומו השלשים ושלישי מטיף מוסר לאנשי טרסוס על שמשמיעים קול זה, ומתוך דבריו מוכח שהקול הזה הוא מעין נחירה (ῥέγκουσιv), עיי״ש בסי׳ 33. והוא אומר שאנשי טרסוס, גדול וקטן, בכל מקום ובכל זמן משמיעים קול זה, וכשהנך שומע קול זה מן הבית נדמה לך כאילו הנך עובר על יד בית בושת (שם סי׳ 36), וקול זה כאילו קול סריסים (שם סי' 39). ועיין היטב בערוך ערך קל (קול) ה'.<br>C. Bonner אסף הרבה חומר בעניין זה, עיין במאמרו היפה ב-Harvard Theological Review חל״ה (1942), עמ' 1 ואילך, ומתברר משם שהנוצרים הראשונים Clement ,Tatian מאלכסנדריה ועוד, גינו נחירה זו. ומכאן שמנהג זה לא היה מיוחד לטרסוס אלא שבמקום זה הפריזו על המדה. ולא עוד אלא שהחכם הנ״ל (שם עמ׳ 8) מעתיק מספרו של Sophronius מדמשק (המאה השביעית) שמביא בשם Porphyrius מצור (המאה השלישית למניין הרגיל) מנהג עובדי עבודה זרה להשמיע קול נחירה רעשני דרך החוטם בשעה שהם מקריבים קרבנות לעבודה זרה. ולפי זה קול הנחירה אינו קול מתועב של זימה גרידא, אלא גם מנהג עבודה זרה ממש.<br>ובדרך השערה נ״ל שמנהג זה יבאר לנו מדרש סתום מאד. וכן שנינו בשמו״ר פמ״ב, ז׳: <b>[דרך]</b> הר שעיר, מה עשו מחרף ומגדף אף הם מחרפים ומגדפים לפני ע״ז (כ״ה בדפוס ראשון). ובכ״י אוקספורד שם: אף הם מחרפים ומגדפים לפני הב״ה, עשו ע״ז. וקרוב לוודאי בעיני שיש כאן תיקון, שהרי לכאורה אין כאן גנאי כלל אם בני ישראל מחרפים ומגדפים לפני ע״ז. ברם בילקוט המכירי למיכה ב' ח', עמ' 9, מעתיק בשם המדרש: מה עשו מחרף <b>ומנחר</b> אף הם מחרפים <b>ומנחרים לפני ע״ז</b>. גירסא זו נראית מקורית מאד והיא מסייעת לגירסת הדפוסים, אלא שבמקום "ומנחר", "ומנחרים" תקנו הסופרים ע״פ הצרוף הרגיל: מחרף ומגדף וכו' מחרפים ומגדפים. ואשר ״למחרפים״ נראה שאין כאן אלא ציור מבטאי (onomatopoeia) לנחירה, דוגמת храп ברוסית, נחירה בשעת השנה, או χρεμέτισμα ביונית, צהלת [הסוס], ועיין גם במלונו של בן יהודה ערך חרף ח׳, עמ׳ 1777, ובהערה 4 שם. והוא מחרף הוא מנהר, וכל הדרש מיוסד על דרך ״הר״ עשו, ודרשו ״הר״ כמו ״נחר״ חר[אף], חרף, ודרכו של עשו לחרף ולנהר לפני ע״ז, ואף ישראל עשו כן. ועיין בעה״ש, ערך נחר, 3.]
<small>1-2.</small> <b>והמגבה לגודגדון. </b>וכ"ה בכי"ל. ובד: והמגבה לגורגרון, ובכי"ע: והמגבח לגודגדין. ובילקוט: והמגביה לגורגרון, ובילקוט כי"א (כ"י אוקספורד): לגודגרון. ובא"ח (ארחות חיים): והמכפה לגריסין. ובל"ב מדות, וכן בפירוש רבינו הלל לתו"כ הנ"ל, השמיטו בבא זו.<br>ופירשו החכמים<sup class="footnote-marker">16</sup><i class="footnote">עיין מ"ש לוי הנ"ל (לעיל הערה 2), עמ' 25, הע' 2.</i> שעושה גבחת (מגבח, כגי' כי"ע) לשם האליל גד, מזל.<sup class="footnote-marker">17</sup><i class="footnote">יותר נכון: מזל המזלות, גד גדין. ועיין בבלי ס"ז ב', ומ"ש קרויס בס' הזכרון לאלכסנדר קהוט, Semitic Studies, עמ' 351. ולוי הנ"ל מפרש גודגודין, כמו קודקודין, כלומר המגבח את קדקדו.</i> ולפי פירוש זה דרך זו היא מעין שתי הדרכים הקודמות. אבל לא מצאנו מנהג זה כלפי האליל גד (τύχη). ושמא צ"ל: המנבח לגודגדין או לגורגרין, והכוונה לגדגדניות,<sup class="footnote-marker">18</sup><i class="footnote">עיין מ"ש ר"ע לעף, פלורה ה"ג, עמ' 171.</i> או לגרגרין.<sup class="footnote-marker">19</sup><i class="footnote">עיין מ"ש לעיל ח"ב, עמ' 504.</i> וכן אומר לוקנוס<sup class="footnote-marker">20</sup><i class="footnote">Pharsalia, פ"ו, 688.</i> שהאמגושים מלחשים לפעמים בקול הנשמע <b>כנביחת כלב</b>, או זרידת זאב.<sup class="footnote-marker">21</sup><i class="footnote">Latratus habet illa canum gemitumque luporum.</i> והוא מעין "צווח לגריסין" או "מצייץ לאורז," עיין מ"ש להלן, שו' 34. ובפרקי דרבי (הוצ' גרינהוט, עמ' מ"ד, הוצ' שענבלום, י"ט סע"א) אמרו שגרגיר ממעט את הכשפים.<sup class="footnote-marker">22</sup><i class="footnote">וכן לפי מנוה"מ ה"ד, עמ' 576, גרגיר <b>מבטל</b> את הכשפים. ושמא יש כאן עניין עם קסם סימפתי, ואכילת גרגיר מבטלת כשפים שנעשו ע"י גרגיר. אבל עיין להלן, שו' 28–29.</i> ולפי פירוש זה אנו פותחים בבבא זו סגולות ולחשים של הבל. והשוה גירסת א"ח הנ"ל.
<small>2.</small> <b>והמגוררת בנה בין המתים. </b>וכע"ז בכל הנוסחאות ובפי' רבינו הלל הנ"ל. ובל"ב מדות: והמגרת בנה בין המתים, וכנראה שאין כאן אלא ט"ס (או טעות הדפוס), שהרי במנוה"מ מעתיק: והמגררת בנה בין המתים, והוא מפרש: כדי שיהיה. ועיין לוי הנ"ל (לעיל הע' 2), עמ' 25. 
<b>והקושר מטוטלת על יריכו. </b>כ"ה ("מטוטלת") בכל הנוסחאות, לרבות כי"ע. וכ"ה בפירוש רבינו הלל הנ"ל. ובילקוט, א"ח ול"ב מדות: מטולטלת, והיא היא (עיין מ"ש לעיל פ"ד, שו' 6), והכוונה לאבן טובה תלויה בפס החגור על יריכו. ועיין בפיה"מ להר"מ פ"ה מ"ג. 
<small>2-3.</small> <b>וחוט אדום על אצבעו. </b>עיין מ"ש לעיל פ"ד ה"ה, שו' 12, ולהלן פ"ז הי"א, שו' 15, ד"ה הקושר. סגולה זו היתה נפוצה מאד בעולם העתיק, עיין בספרות המרובה שהביא לוי הנ"ל (לעיל הע' 2), עמ' 26. ובעיקר שמש חוט השני (κόκκινος στήμων) קמיע לילדים (לוי הנ"ל בשם יוחנן כריזוסטומוס). וזכורני שכן תלו לילדים חוט אדום בצואריהם בעיירתי מוטילה בשעת מגפת האדמת (scarlet fever), ולא מיחו בידם, וכן נהגו אף במדינת פולין.<sup class="footnote-marker">23</sup><i class="footnote">עיין בקובץ רשומות ח"א, אודיסה תרע"ה, עמ' 368. והעירני על כך ד"ר יצחק ריבקינד.</i> וכנראה שאין לנו אלא מה שאסרו חכמים,<sup class="footnote-marker">24</sup><i class="footnote">עיין מ"ש לעיל, שו' 1, ד"ה ובס' יראים השלם.</i> ולא אמרו אלא באצבעו, אבל בשאר חלקי הגוף מותר, וכן בגיטין ס"ט סע"ב: ליתי <b>חוטא דזהוריתא</b> וכו' וליתלי ליה וכו'. ועיין מ"ש להלן פ"ז, שו' 16. 
<small>3.</small> <b>והמונה ומשליך צרורות לים וכו'. </b>כ"ה בכל נוסחאות הנ"ל ובמהרי"ק שורש פ"ח, ס"ד ע"ג. ובל"ב מדות: המונה צרורות ומשליך לים ולנהר וכו', ושינה את הסדר לשם פירוש. והנכון כלפנינו, ופירושו שמונה מניין ידוע בשעה שמשליך שברי אבנים דקים לים, או לנהר, כדי לנחש מאופן שקיעתם. והכוונה לניחוש במים (ύρομαντεία).<sup class="footnote-marker">25</sup><i class="footnote">עיין לוי הנ"ל (לעיל הע' 2), עמ' 27, ומ"ש Frazer בבאורו ל-Pausanias ח"ג, עמ' 388. ועיין באנציקלופידיא לריאליה של Pauly-Wissowa, סדרא ישנה חי"ז (1914) סוף עמ' 84 ואילך.</i> וכן כתב בח"ד: שמא הוא נחש קודם שירד לים. פירוש לפירושו, שהוא מונה: אחת, שתים וכו', ומנחש ע"פ המניין שהוא מגיע לו בשעה שהצרור שוקע ונעלם. 

Halakhah 2

<small>4.</small> <b>והמספק והמטפח והמרקד לשלהבת. </b>ובל"ב מדות מוסיף: כדי שתבוא (כלומר, כדי שתתלקח). ובח"ד פירש: אפשר שזה כעין מה שעושים העכו"ם בימים ידועים שעושין מדורות גדולות ומספקין ומרקדין לפניו, ועיין מ"ש לוי, הנ"ל (לעיל הערה 2), עמ' 27. ועיין מ"ש על ספוק וטפוח להלן פי"ז, שו' 61, ד"ה ובלבד.<br>ושמא רקדו וטפחו לשלהבת שלא תתפשט ולא תזיק. וכן מעיד פליניאוס (תולדות הטבע סכ"ח פ"ה, סי' כ"ה): נהוג אצל כל העמים למחות כף (או לקרוץ בשפתים) לברקים של קיץ.<sup class="footnote-marker">26</sup><i class="footnote">Fulgetras poppysmis adorare consensus gentium est ועיין באנציקלופדייא הנ"ל, ערך Kultus עמ' 2152.</i> ועיין להלן, הערה 70.
<small>4-5.</small> <b>נפלה פת ממנו אמר החזירה לי וכו'. </b>פליניאוס הזקן בספרו תולדות הטבע (הנ"ל סי' כ"ז)<sup class="footnote-marker">27</sup><i class="footnote">והביאו לוי הנ"ל (לעיל הע' 2), עמ' 28.</i> כותב: אם נפל אוכל מן היד דייקו [הקדמונים] להחזירו על השולחן.<sup class="footnote-marker">28</sup><i class="footnote">Cibis etiam e manu prolapsus reddebatur utique per mensas והגב' F. Xavier בספרה Notes on Antique Folklore עמ' 56, מתקנת את הנוסח: non reddebaturוהיא מסתמכת על הנוהג לפי הספרות היונית. ומתוך התוספתא כאן נראה שאין לתקן את הנוסח בספרו של פליניוס, נוסח המקויים ע"י כל כתה"י.</i> ועיין מ"ש להלן פ"ז, שו' 20, ד"ה נפלה פתי. 
<small>5-6.</small> <b>הניחו נר על הארץ שיצטערו המתים וכו'. </b>וכע"ז בכל הנוסחאות ובא"ח הנ"ל. ובל"ב מדות קיצר ודלג על בבא זו. ובילקוט הנ"ל (כי"א): <b>הניחוני</b> על הארץ שיצטערו המתים, או <b>תניחוני</b> (בד"ר שם: אל תניחו נר) על הארץ וכו'. ובארחות חיים ח"ב ה' אבל, עמ' 576: ולמה מניחין את הנר בארץ על גבי קרקע בבית האבל, כדי שלא ללמוד מדרכי האמורי, דאמרינן בתוספתא דשבת שהיו אומרים המניח את הנר על גבי קרקע המתים מצטערים. וי"ל משום הכי היו משימין אותו דרך הפתח על הקרקע, כדי שתראה הנפש אנה תלך כשחוזרת לביתו וכו'.<br>ובס' שבט יהודה לר"ש בן וירגא:<sup class="footnote-marker">29</sup><i class="footnote">שמד מ"א, הוצ' וויענער, הנובר תרט"ו, עמ' 82.</i> השיב הכומר וכו' וזה ימים ראיתי שכתבו התלמודיים שראוי לשים נר בקרקע הבית שמת שם מת, ואמרו שהטעם הוא שכאשר תרצה הנשמה לשוב אל הבית שתאיר לפניה הדרך וכו'. תשובת השליח החשוב, לראשונה שאמר הכומר שכתוב בתלמוד שישימו נר בקרקע בית המת, אפשר חלום חלם, ואינו אלא מנהג קדום,<sup class="footnote-marker">30</sup><i class="footnote">עיין במשנת ברכות פ"ה מ"ו. ועיין במקורות שציין ר"י בראנד בספרו כלי החרס בספרות התלמוד, עמ' ס"ה, הע' 260. ועיין מ"ש S. Eitzem בספרו Opferritus, עמ' 160.</i> והיה כדי לדחות אמונת הכשוף אשר אמרו שהשונא אשר ירצה לצער המת שישים נר בקרקע ביתו, ולכן לא ישימו נר בקרקע בית המת, ואנו לנגד אותה סברא והיא סברת עם האמורי, נשים הנר בקרקע הבית. ואנו רואים שכל העניין לקוח מס' ארחות חיים, או ממקור אחר, שממנו שאב בעל א"ח.<br>ועיין מ"ש לוי הנ"ל (לעיל הע' 2), עמ' 28, ואין לו הקבלה מדוייקת לתוספתא שלנו.
<small>6-7.</small> <b>נפלו ממנו ניצוצות ואמר אורחין לנו וכו'. </b>בל"ב מדות: נפלו ניצוצות מן הנר ואמר וכו'. והיא היא. ובס' חסידים ד' בולוניא סי' נ"ט: ועוד יש ניחוש ורב הוא, ונוהג ביד בני אדם, רואין אש גוחלת בוערת מעומד (כלומר, שמתמרת ועולה ואינה מתפשטת לצדדין) אומרים יהיה לנו אורח, אל תכבהו במים, האורח יפול במים, ואין לך ניחוש גדול מזה. ואמונה טפלה זו היתה נפוצה בין העמים בימי הבינים, עיין לוי הנ"ל (לעיל הערה 2), עמ' 28. 

Halakhah 3

<small>8.</small> <b>יבוא פלוני שידיו קלות וכו'. </b>וכן אומר פליניאוס (תולדות הטבע סי"ח, פנ"ד סי' קצ"ז) שישנם בני אדם שע"פ גורלם הם מביאים ברכה לתבואה. 
<small>9.</small> <b>או בעיסה יבוא פלוני שידיו קלות וכו'. </b>צ"ל: שידיו מבורכות, כגי' ד, כי"ע וא"ח הנ"ל. וכן היתה הגירסא לפני בעל הילקוט, אלא שיש שם השמטה. ובכי"ל נשמטה כל הבבא של האומ' בחבית וכו'. 

Halakhah 4

<small>10.</small> <b>הפוקק את החלון בסירה וכו'. </b>קרוב לוודאי שצדק לוי הנ"ל (לעיל הע' 2), עמ' 29, שהכוונה לקוץ הרמנוס (Rhamnus),<sup class="footnote-marker">31</sup><i class="footnote">מצוי בא"י, עיין במגדיר לצמחי א"י, ירושלים תרצ"א, עמ' 244.</i> שהקדמונים החשיבוהו כסגולה נגד השדים<sup class="footnote-marker">32</sup><i class="footnote">עיין בבאורו של Frazer ל־ Ovidius, ח"ד, עמ' 142.</i> ונגד הרוחות המוצצים דם ילדים, וטהו בו את הבתים שיש בו יולדת,<sup class="footnote-marker">33</sup><i class="footnote">Photius, ערך ράμνος</i> כדי להבריח את השדים.<sup class="footnote-marker">34</sup><i class="footnote">עיין מ"ש Montgomery בספרו Aramaic Incantation Texts וכו', עמ' 262 ואילך, על הקמיעות נגד לילית המוצצת את דם הילדים וההורגת את היולדת. ועיין מ"ש גרשם שלום בתרביץ שי"ט, עמ' 166, הערה 25.</i> ולפעמים נתנו אותו בתוך החלון של בית יולדת (עיין לוי הנ"ל). ולפ"ז "של חיה" שלהלן דבוק אף לבבא שלנו. 
<small>10-11.</small> <b>והקושר ברזל בכרעי המטה של חיה. </b>כ"ה ("של חיה") בד, כי"ע, כי"ל, ילקוט וא"ח הנ"ל. ולפנינו נשמט בט"ס. וסגולת הברזל להבריח את השדים<sup class="footnote-marker">35</sup><i class="footnote">בה"ג ד"ב, סוף עמ' 588: לית דשלמה ולית דמשלים לה, מאן דזכי לה מערב בה פרזלא, ומאן דלא זכי לה שינתא איגריא ביה. ואפשר שהכוונה היא: אין מי שגומר אותה ואין מי שמשלים אותה, מי שזוכה לה (לתורה) מערב בה ברזל (שהוא שומר אותו מן המזיקין), ומי שאינו זוכה לה, שידתא (וצ"ל: שירתא במקום: שינתא) מתגרית בו.</i> היתה מקובלת מאד בזמן העתיק, עיין מ"ש פירליס במ"ח חי"ט, עמ' 428, לוי הנ"ל (לעיל הע' 2), עמ' 29, ועמ' 35, בלוי, צאובערוועזען, עמ' 159 ואילך, גולדציהער ב־ Archiv fur Religionswissenschaft ח"י (1907), עמ' 41 ואילך, אפטוביצר בצופה מארץ הגר ח"ב (1912), עמ' 126. ועיין להלן, שו' 28, ושו' 29. ובח"ד העיר: וזה השני (כלומר, המנהג לקשור ברזל) עדיין הוא מרקד בינינו במקומות הללו בעונותינו הרבים. ועיין בקובץ רשומות, כרך א' (אודיסה תרע"ח), עמ' 364. 
<small>11.</small> <b>והעורך לפניה שלחן וכו'. </b>אף נוהג זה היה מקובל אצל העמים, שכן כותב Servius בבאוריו ל־ Eclogae של Virgilius ס"ד, 64: לפיכך בלידת ילדים מיוחסים וכו' עורכים שולחן להירקוליס,<sup class="footnote-marker">36</sup><i class="footnote"> Proinde nobilibus pueris editis etc. Herculi mensa ponebatur.</i> עיין לוי הנ"ל (לעיל הע' 2), עמ' 30, שמביא פיסקא זו, עיי"ש עוד דוגמאות. ונראה שעמי המזרח ערכו את השלחן לגד (עיין ישעי' ס"ה, י"א), לשם מזל טוב של התינוק הנולד.<sup class="footnote-marker">37</sup><i class="footnote">רבינו ירוחם, אדם, נתיב י"ז ה"ה, כותב: מה שנוהגין בארצות ידועות לערך שלהן ולשים עליו מיני מאכלין בלילה שלמחרתו מלין את התינוק, ואומרים שעושין אותו למזל התינוק הנולד, ראיתי לרבותי שנוהגין בו איסור ומוחין בידם, ואומרים שזה בכלל העורכים לגד שלחן וכו'. ועיין בב"י טיו"ד סי' קע"ט ובח"ד.</i> 
<small>12.</small> <b>אבל פוקקין את החלון בגלופקרין וכו'. </b>כלומר, סותמין את החלון בכר, עיין מ"ש לעיל פ"ג, שו' 45, וחשבו סגולה זו לרפואה שיש בה ממש, כמפורש בבבלי ב"ק ס' ב': רבא בעידן ריתחא הוי סכר כוי, דכתיב (ירמי' ט', כ') <b>כי עלה מות בחלונינו</b>. ואעפ"י שאמונה זו כנענית היא (עיין תרביץ שי"ג, תש"ב, עמ' 208), לא אסרו אותה משום דרכי האמורי, משום שיש לה רמז במקרא. 
<b>ונותנין לפניה ספל של מים. </b>ברור שכן נהגו הגויים לשם סגולה,<sup class="footnote-marker">38</sup><i class="footnote">עיין לוי הנ"ל (לעיל הע' 2), עמ' 30, הע' 2, שהביא בשם Grimm שכן נהגו ליתן מים מתחת למטת היולדת, בלי ידיעתה.</i> אבל הואיל ואינו ניכר שעושים כן לשם סגולה, שהרי תוכל לשתות מהם כשתהיה לבדה, אין כאן משום דרכי האמורי. 
<small>13.</small> <b>וקושרין לה תרנגולת שתהא לה לצית. </b>בד ובכי"ע: לצות, ובכי"ל: לצואת. ובא"ח: לצוות. ובילקוט (וכ"ה גם בכ"י): שהתחילה לצאת. והנכון כבכי"י: לצות, לצוות, כלומר, לחבורה, שלא תשאר לבדה. ובבבלי ברכות נ"ד סע"ב: שלשה צריכין שימור (פירש"י: מן המזיקין) וכו' במתניתא תנא חולה, <b>חיה</b>, חתן וכלה. ואף מנהג זה היה מקובל אצל הגוים, וכן מעיד Aelianus:<sup class="footnote-marker">39</sup><i class="footnote">בספרו De natura anim. פ"ד, 29.</i> ועד היום תרנגול נוכח אצל היולדות.&lt;καὶ νῦν ταῖς τικτούσαις ἀλεκρυῶν πάρεστι וכו'. והוא נותן טעם מיתולוגי לדבר שתרנגול מקל על הלידה. 

Halakhah 5

<small>14.</small> <b>שחטו תרנגול זה שקרא בערב. </b>וכע"ז בד ובל"ב מדות. אבל בכי"ע: <b>סקלו</b> תרנגולת<sup class="footnote-marker">41</sup><i class="footnote">התי"ו האחרונה של תרנגולת היא בסוף השורה ומחוצה לה, וכנראה נוספה אח"כ, וצ"ל: תרנגול.</i> זה שקרא בערב. וכ"ה בא"ח (אלא ששם: מבערב). ובכי"ל: סיקלו תרנגול זה שקורא מבערב (כגי' א"ח). שחטו תרנגול זה שקורא מבערב.<sup class="footnote-marker">42</sup><i class="footnote">כלומר, תערובת של שתי הנוסחאות.</i> ובבבלי ס"ז ב': שחטו תרנגול זה שקרא ערבית.<sup class="footnote-marker">43</sup><i class="footnote">כ"ה בכל הנוסחאות וכ"ה בר"מ פי"א מה' ע"ז ה"ד בד"י ובכי"י. ובר"מ עם פירוש מעשה רוקח: כמו עורבי (צ"ל: כמו עורב). וכן כנראה גרסו גם בסמ"ג לאווין נ"א, י' ע"ד, ובטיו"ד סי' קע"ט. וכן במנוה"מ הו"ל: שקרא כעורב. וכן פירש"י: ול"נ שקרא כעורב. והנכון כלפנינו.</i> וכנראה שיש כאן שתי מסורות, ובתוספתא הגירסא הנכונה היא "סקלו", עיין מ"ש להלן, שו' 15, סד"ה הרי זה.<br>ולפי עדות כל הנוסחאות פירושו שהתרנגול קרא בערב. ואף פליניאוס<sup class="footnote-marker">44</sup><i class="footnote">תולדות הטבע ס"י ספכ"ד סי' מ"ט.</i> מונה בין סימני הטייר: תרנגול שקרא שלא בזמנו או בערב.<sup class="footnote-marker">45</sup><i class="footnote"> Habent ostenta et praeposteri eorum vespertinique cantus.</i> לוי הנ"ל (לעיל הערה 2), עמ' 31, מעיר על האניקדוטה שמספר Petronius<sup class="footnote-marker">46</sup><i class="footnote">סעודת טרימלכיון סי' ע"ד.</i> כי בשעה שטרימלכיון דבר על גדולתו ועשרו קרא התרנגול.<sup class="footnote-marker">47</sup><i class="footnote">מריש סי' ע"ט שם מוכח שהתרנגול קרא בערב, לפני חצות.</i> טרימלכיון ראה בזה סימן של שריפה, או מות של אחד מן המסובים, והוא עשה מה שעשה. אח"כ צוה לתפוס את התרנגול, לנחור<sup class="footnote-marker">48</sup><i class="footnote">להרוג אותו - occidi לפי הוספת ביכלר במקומו.</i> ולבשל אותו.
<b>שחטו תרנגולת זו שהיא קורא כזכר. </b>וכע"ז בד, בכי"ל ובאו"ח<sup class="footnote-marker">49</sup><i class="footnote">בכי"ל: שקוראה, בכי"ע: שקראה, ובאו"ח: שקוראת. ואף לפנינו: קורא=קורָא, קוראה, וכן להלן בסמוך.</i> הנ"ל. ובכי"ע חסרה המלה "שחטו", ובבא זו דבוקה למעלה, כלומר, סקלו תרנגולת זו, עיין מ"ש לעיל בסמוך בשם כי"ע. ובבבלי ס"ז ב': האומר שחטו וכו' ותרנגולת שקראה גברית (כלומר, כגבר, כתרנגול). וכן נהגו אומות העולם לשחוט תרנגולת שקראה כזכר, עיין לוי הנ"ל (לעיל הערה 2), עמ' 31. ועיין מ"ש להלן בסמוך ד"ה הרי זה מדרכי. 
<small>14-15.</small> <b>האכילוה כרבלתא שהיא קורא כזכר. </b>בכי"ע ובכי"ל: כרבלתה, כלומר הכרבולת של התרנגולת עצמה שקראה כזכר. ועיין מ"ש לוי הנ"ל (לעיל הערה 2), עמ' 31. ובבבלי חסרה בבא זו. 
<small>15.</small> <b>הרי זה מדרכי האמורי. </b>כ"ה בכל הנוסחאות ובל"ב מדות הנ"ל, וכן יוצא מא"ח הנ"ל. וכ"ה בבבלי ס"ז ב'. אבל בכ"י אוקספורד שם: אין בו משום דרכי האמורי, וכ"ה בכל הסוגיא שם (עיין דק"ס, עמ' 146, הערה ד'). וכן גרס הרא"ה בכל הסוגייא, עיין בחידושים המיוחסים להר"ן ס"ז ב' סד"ה האומר. ועיין ערוך ערך שם (א') וערך דן (ב'). וכן בשו"ת הרשב"א ח"א סי' תי"א: בשילהי פרק במה אשה יוצאה כתוב בספרינו <b>אין בהם</b> משום דרכי האמורי. וברור שכן היתה הגירסא לפני ר' אבא מרי בר"מ, עיין בספרו מנחת קנאות (פרעסבורג תקצ"ח), עמ' 36. ובב"י טיו"ד סי' קע"ט: ומהגהת הרמ"ך שמצאתי להרמב"ן בדין זה נראה שהיה גורס בגמרא <b>ובתוספתא</b> מותר, ואין בו משום דרכי האמורי, ועיין מ"ש להלן פ"ז, הע' 12. אבל עיין רש"י ס"ז רע"ב סד"ה יש בו. ועיין בתכ"מ. ונראה שבתוספתא הגירסא הנכונה היא כלפנינו, משום שאמר "סקלו", אבל בבבלי הגירסא "שחטו", ואינו ניכר כל כך שעושה כן מפני דרכי האמורי.<br>ובצוואת ר"י החסיד סי' נ"א: תרנגולת שקראה כמו תרנגול תשחט. ובשו"ת מהרי"ל סי' קי"ח<sup class="footnote-marker">50</sup><i class="footnote">עיין בהגהות הר"ר מרגליות לצוואת ר"י החסיד שם ומ"ש הגרא"א פרייס שם.</i> שער שאף רבינו גרס בגמרא: אין בו משום דרכי האמורי. ועיין בתשובת מהרי"ל כת"י שהעתיק הרש"א ווערטהיימער בלשון חסידים, ל"ט ע"א.

Halakhah 6

<small>15-16.</small> <b>קרא עורב ואמ' לו צרח קרא עורב ואמ' לו חזור לאחוריך וכו'. </b>וכע"ז בד ובכי"ע. ולפי גירסא זו אפשר לפרש שאומר כן לעורב: צרח, או חזור לאחוריך. וכן בבבלי ס"ז ב': האומר לעורב צרח (בכי"מ שם: צווח) ולעורבתא שריקי והחזירי זנביך (כ"ה בכי"מ) יש בו משום דרכי האמורי.<br>אבל בכי"ל: קרא עורב ואמר <b>צרה</b>, קרא עורב ואמר חזור לאחוריך. וכ"ה בילקוט בכ"י ובד"ר (אלא שבד"ר בטעות: חזור לאוריך). וכן בא"ח הנ"ל: קרא עורב ואמר חזור לאחוריך (והרישא חסירה שם). ולפי זה הפירוש הוא שהאדם אמר עת צרה עכשיו, ואם יצא (הוא, או חבירו) לדרך אומר: חזור לאחוריך מפני שלא תצליח. וקריאה משונה של עורב היתה משמשת סימן רע אף אצל אומות העולם, עיין לוי הנ"ל (לעיל הערה 2), עמ' 32.

Halakhah 7

<small>17.</small> <b>אכול תמרה חזרת זו שתהא זכרני וכו'. </b>בכי"ע, בכי"ל ובילקוט: אכול תמרת<sup class="footnote-marker">51</sup><i class="footnote">כלומר הגבעול שלא נגמר לגמרי, עיין תוספתא פרה ספי"א (בדפוסים ספ"י).</i> החזרת זו וכו'.<sup class="footnote-marker">52</sup><i class="footnote">בילקוט ד"ר בטעות: שתהא <b>מבריני</b> בה, אבל בילקוט כת"י לנכון: שתהא זכרני בה.</i> וכנראה שהאמינו שהחזרת<sup class="footnote-marker">53</sup><i class="footnote">החסא, עיין מ"ש ר"ע לעף, פלורה ח"א, עמ' 426 ואילך.</i> מועילה לזכרון, וחז"ל חשבוה לאמונה טפלה מדרכי האמורי. ופליניאוס<sup class="footnote-marker">54</sup><i class="footnote">תולדות הטבע ס"כ פכ"ו סוף סי' ס"ד.</i> כותב שיש אומרים שהחזרת מצללת את החושים.<sup class="footnote-marker">55</sup><i class="footnote"> Ut aliqui tradiderunt sensus purgant.</i> 
<b>אל תאכילני פני ברקית. </b>בכי"ע, כי"ל וילקוט: מפני ברקית,<sup class="footnote-marker">56</sup><i class="footnote">אלא שבכי"ע ובילקוט: אל תאכלנה.</i> וכן צ"ל לפנינו. וברקית היא מחלת עינים שטיבה המדוייק לא נתברר.<sup class="footnote-marker">57</sup><i class="footnote">עיין להלן פ"ח ה"י, שו' 28.</i> וכבר העיר לנכון ר"ע לעף<sup class="footnote-marker">58</sup><i class="footnote">פלורה ח"א, עמ' 428.</i> על דברי פליניאוס הנ"ל<sup class="footnote-marker">59</sup><i class="footnote">ס"כ ספכ"ו סי' ס"ח.</i> שכתב: ויש אומרים שהאוכל חזרת לעתים תכופות יותר מדאי לוקה בראייתו, ועיי"ש עוד דוגמא. וכנראה, שההמון האמין שהאוכל חסא סופו לקבל ברקית מסבות חיצוניות, מחמת הכשוף שבחזרת. 
<small>18.</small> <b>השוק<sup class="footnote-marker">60</sup><i class="footnote">מלה זו נכתבה פעמיים בכ"י, בסוף העמוד ובתחילת העמוד הבא, ובשניהם: השוק.</i> בארונו של מת שתראנו בלילה. </b>בד: חשוך בארונו וכו', וכ"ה בא"ח הנ"ל. ובכי"ע: נשוק בארונו של מת כדי שתראנו (והמלה "בלילה" חסרה שם). ובכי"ל: <b>חשוק</b> בארונו וכו'. ובילקוט הנ"ל (וכ"ה בכ"י): <b>חשוק</b> ארונו של מת שתראנו הלילה. ובל"ב מדות: דבוק בארונו של מת וכו'. וקשה להכריע בין הנוסחאות, ועיין מ"ש להלן בסמוך. ועיין ר"מ פי"א מה' ע"ז הי"ג. 
<b>אל תישק בארונו של מת וכו'. </b>וכ"ה בכי"ע. ובד: אל תישן וכו'. ובכי"ל: אל תחשוק וכו'. ובילקוט: אל תחשקנו שלא תראנו הלילה. ובא"ח, ריש עמ' 620: לא תחשוך שלא תראנו. ובל"ב מדות הנ"ל: אל תדבק בארונו שלמת כדי שלא תראהו בלילה.<br>ורוב הגירסאות מקיימות את הנוסח "חשוק" (ומכאן: השוק, חשוך) שתרגמוה נשוק, דבוק, וכדברי הבבלי (ע"ז ל"ה א'): ישקני מנשיקות פיהו וכו' השוק שפתיך זו בזו. לוי הנ"ל (לעיל הערה 2), עמ' 33, מביא אמונה טפלה שרווחה בפורטוגל לנשק את סוליית מנעל המת, כדי שלא לחלום על המת.
<small>19.</small> <b>שתהא חולם חלומות. </b>כ"ה בכל הנוסחאות, וכ"ה בילקוט. אבל בד: חלומות טובות. 
<small>20.</small> <b>שלא תהא חולם וכו'. </b>בילקוט בד"ר ובכ"י: שתהא חולם וכו', אבל בכ"י תוקן בין השורות: שלא. 
<b>שב על המכביד וכו'. </b>וכן בילקוט: שב על מכבד וכו'. ובא"ח: שב על המשבר וכו'. 

Halakhah 8

<small>22.</small> <b>אל תשב על המחרישה שלא תכבד עלינו מלאכה וכו'. </b>וכ"ה בד. ובכי"ע, ילקוט וא"ח: שלא תכביד וכו'. אבל בכי"ל: שלא תגבר עלינו וכו'. וכ"ה בל"ב מדות. ובמנוה"מ: אל תשבית המחרישה שלא תגרר עלינו המלאכה. ומפורסמת היא האמרה של פיתגורס<sup class="footnote-marker">61</sup><i class="footnote">לפי פלוטרכוס de educ. lib. סי' י"ז, וכן ב־ quaest. Rom. סי' 112.</i> שלא לשבת על הסאה,<sup class="footnote-marker">62</sup><i class="footnote">μή έπί χοίνικα καθίσαι</i> ומקורה היא כנראה באמונה הטפלה שלא יכביד את המלאכה, ואומרים לו: קום ונעשה מלאכתנו. 
<small>23.</small> <b>שלא תשבר ודיי. </b>כלומר, שלא תשבר ממש מחמת כובדו של היושב (ולא מחמת נחש רע). ועיין מ"ש בכר בערכי מדרש, אמוראים, ערך ודאי. ועיין מ"ש להלן רפי"ז שו' 1–2. 

Halakhah 9

<small>24.</small> <b>אל תפשיל ידך לאחורך שלא תאסר וכו'. </b>לאסור כאן פירושו "לאסור בחרשין",<sup class="footnote-marker">63</sup><i class="footnote">עיין בתרגום יונתן דברים כ"ד, ו' ובבלי כאן פ"א ב', ולהלן פ"ז הערה 13.</i> והוא הדבור הטכני של ההשבעות והכשופים, עיין מ"ש בספרי (אנגלית) היונית בא"י, עמ' 120, ובהע' 34 שם. והפשלת הידים לאחור שימש נחש רע לאומות העולם, עיין לוי הנ"ל (לעיל הע' 2), עמ' 33. 

Halakhah 10

<small>25.</small> <b>התוסם אור בכותל ואמ' חדא וכו'. </b>וכ"ה בד (אלא ששם: ואמר חדה). ובכי"ע: האומ' חתום אוד ואו' הדה וכו'. ובכי"ל: החוסם אוד בכותל ואמ' הדה וכו'. וכצ"ל לפנינו: החוסם וכו', כלומר המחסם והמחסן אוד ע"י שטחו בכותל, כדי להעביר ממנו את הגחלים הלוחשות ואומר בשעת מעשה חדא (או: הדה) ה"ז מדרכי האמורי. ובבבלי ס"ז ב' בכי"מ (עיין דק"ס, עמ' 146): המבקעת <b>עצים</b> בכותל יש בו משום דרכי האמורי. ואשר ל"חדא" עיין מ"ש פירליס במ"ח חי"ט, 1870, עמ' 428, שראה ב"חדא" שם אליל פרסי. ועיין גם מ"ש לוי הנ"ל (לעיל הע' 2), עמ' 34.<br>ולאמיתו של דבר קשה להגיע אל האמת בפתרון הלחשים שנשתבשו מאד בפי ההמון, ויש מהם שהאמגושים המציאו בכוונה מלים זרות ומשונות כדי להשפיע על השומע, עיין להלן פ"ז, הערה 15. ואפשר שפירושו כפשוטו חדא, חדא, אחד, אחד, עיין בבלי ס"ז סע"א. ופליניאוס מוסר<sup class="footnote-marker">64</sup><i class="footnote">תולדות הטבע סכ"ח פ"ה סי' כ"ד.</i> בשם Attalus שאפשר ל"חבר" עקרב ע"י שיאמר לו "שתים" (duo), ושוב לא יעקצנו העקרב.<br>ויתכן ג"כ שהגירסא הנכונה היא "הדא", כלומר, זו, ואף אומות העולם ייחסו כח מיוחד בלחשים למלים, ,hoc, hic זהוא. עיין מ"ש פליניאוס בספרו תולדות הטבע סכ"ח פ"ד סי' ט"ו.
<small>26.</small> <b>אם מפני ניצוצות וכו'. </b>כלומר, שיזהרו בני הבית מן הנצוצות מותר. וכן הדין להלן בשופך מים לרשות הרבים. ועיין בבלי פסחים קי"א א'. 

Halakhah 11



Halakhah 12

<small>28.</small> <b>הזורק ברזל לבית הקברות וכו'. </b>בד: לבין הקברות, ובכי"ל: מן (וכנראה שתוקן שם: בין) הקברות. ובא"ח: בין הקברות. ולעיל ה"א, עמ' 109, שו' 31, הוכחנו שבא"י אמרו "בין הקברות" במקום "בית הקברות". ובכי"ע: מפני הקברות. ועיין מ"ש להלן. 
<b>ואמ' חדא. </b>כ"ה בד ובכי"ל. ובכי"ו הקריאה בספק (אפשר לקרא: הדא). ובא"ח: ואמ' הוא. ועיין מ"ש לעיל, שו' 25, ד"ה ולאמיתו, על "חדא". ובכי"ע חסרות מלים אלו, וכנראה שאף לפנינו נכנסו באשגרה מלעיל, שהרי עצם זריקת הברזל לבית הקברות יש בה משום דרכי האמורי, עיין מ"ש לעיל, שו' 10–11, ד"ה והקושר ברזל. 
<small>28-29.</small> <b>ואם מפני חרשין הרי זה מותר. </b>כלומר, כדי לבטל מעשה כשפים, מותר. וכן בשו"ת הרשב"א ח"א סי' תי"ג: וכן אפשר שמותר להתעסק באותן הדברים האסורים כדי לבטל מעשה מכשופי המכשפים, עיי"ש שהביא כמה ראייות מן הירושלמי והבבלי. וכן בשו"ת הרש"ל סוף סי' ג' הסיק: אלמא דשרי לבטל כישוף בכישוף.<sup class="footnote-marker">65</sup><i class="footnote">וכאן הרי אין ספק שהכישוף יתבטל, וכולי עלמא מודים שהבלא מפיק הבלא, עיין בדברי הלעג של פליניאוס בתולדות הטבע סכ"ח פכ"ר סי' פ"ה. אבל עיין לעיל, הע' 22.</i> וכאן מפורש כדבריהם, עיין מ"ש לעיל בריש פירקין שחז"ל כללו לתוך דרכי האמורי את הנחושים ואת הלחשים. 

Halakhah 13

<small>29.</small> <b>הנותן מקל של אוד וכו'. </b>כ"ה ("אוד") בד, כי"ע, כי"ל ובילקוט כת"י. ובכי"ו הדלית אינה ברורה, ואפשר לקרא "אור". והכוונה כאן למקל שלא נחרך כולו, וחלק ממנו הוא אוד. 
<b>וברזל תחת ראשו וכו'. </b>עיין מ"ש לעיל, שו' 10–11, ד"ה והקושר ברזל. 

Halakhah 14

<small>31.</small> <b>שלא תהא מרתחת וכו'. </b>וכ"ה בד ובכי"ל. וכן בכי"ע: שלא תהא מרתעת וכו'. אבל בל"ב מדות, במנוה"מ ובא"ח: שתהא מרתחת וכו'. 
<small>32.</small> <b>אבל נותנת קסמים של תות וכו'. </b>וכ"ה בבבלי ס"ז ב'. ותות הוא morus nigra,<sup class="footnote-marker">66</sup><i class="footnote">עיין לעף פלורה ח"א, עמ' 268 ואילך.</i> והעץ שלו יש לו אותן התכונות של תאנה שוטה.<sup class="footnote-marker">67</sup><i class="footnote">עיין מ"ש תיאופרסטוס בתולדות הצמחים ס"ה פ"ו סי' ב'.</i> פליניאוס<sup class="footnote-marker">68</sup><i class="footnote">תולדות הטבע סכ"ג פס"ר סי' קכ"ז.</i> מוסר: כשנותנים ענפים רכים (מתאנה שוטה) לתוך [קדרה שמבשלים בה] בשר שור יתבשל מהר.<sup class="footnote-marker">69</sup><i class="footnote"> Bubulas carnis additi caules magno ligni compendio precocunt.</i> ועדיין רווחת אמונה זו בתימן (הליכות תימן להר"י קפאח, עמ' 212). 

Halakhah 15

<small>34.</small> <b>המשתקת לעדשים. </b>וכ"ה בד ובמנוה"מ הנ"ל ובבבלי ס"ז ב'. אבל בכי"ע, כי"ל וא"ח הנ"ל: השותקת לעדשים. ובל"ב מדות הנ"ל: השותקת לעדשים כשהיא נותנתן בקדירה, כדי שיבשלו במהרה. ועיין להלן הערה 70. 
<b>והמוצצת [לאורז]. </b>בד: והמצננת לאורז. ובכי"ע: והמציצת לאוזן. ובכי"ל: והמצננת לאורז לאוזן (כלומר, הסופר כתב את שתי הגירסאות בפנים). ובא"ח: והמוצצת לאזן. ובל"ב מדות כתב במקום בבא זו: והמצוחת<sup class="footnote-marker">70</sup><i class="footnote">במורה נבוכים להר"מ ח"ג פל"ז: והשלישי (כלומר, מין שלישי של כישוף) פעולות אנושיות שיעשו כרקוד או טפוח (עיין לעיל, שו' 4), או <b>הצוחה</b> או <b>השחוק</b> וכו". ושמא גרס: <b>המשחקת</b> לעדשים <b>והמצוחת</b> לאורז <b>והמטפחת</b> לנר.</i> לגריסין<sup class="footnote-marker">71</sup><i class="footnote">במנוה"מ: המצווחת לגריצין וכו', וכנראה שהוא כתיב שונה במקום לגריסין. אבל עיין במשנת ביצה פ"ב מ"ו.</i> (כלומר החליפה בדין הבבלי ס"ז ב') כשהיא נותנתן בקדירה כדי שיבשלו במהרה.<br>ולכאורה נראה שגירסת כי"ע המקויימת ע"י א"ח נכונה, והכוונה כמו שאמרו בוי"ר פ"ו, הוצ' ר"מ מרגליות, עמ' קמ"ד: <b>המצפצפים</b> (ישעי ח', י"ט) אילין דמצייצין, כלומר, שמצייצין את הלחש לתוך האוזן. אבל קשה להבין מה עניינו לכאן, בין המשתקת לעדשים ומטפחת לנר. ולפיכך נראה שהעיקר "לאורז", כגי' ד והנוסח הראשון של כי"ל, ועניינו כמו מצווחת לגריסין, כמו שהבין בל"ב מדות הנ"ל, והיא עושה כן כדי שיתבשלו מהרה, כמו שמפרש שם.<sup class="footnote-marker">72</sup><i class="footnote">תיאופרסטוס (תולדות הצמחים ס"ט פ"ח סי' ח') כותב שהיו נוהגים לרקוד מסביב דודא רפואי (Mandagora officinarum), כשם שנהגו להשמיע קללות והרופים בשעת זריעת הכמון. ועיי"ש ס"ז פ"ג סי' ג'. ועיין מ"ש פליניאוס בתולדות הטבע סי"ט פל"ו סי' ק"כ, ובהערות Sillig שם ח"ג, עמ' 267. ועיין לוי הנ"ל (לעיל הע' 2), עמ' 37. אבל כאן ברור מתוך העניין, וכן מן המקבילה שבבבלי, שאין מדברים כאן על שעת הזריעה, שהרי אין זורעים לא כותח ולא גריסין, ובהכרח שבבישול אנן קיימין.</i>
<small>34-35.</small> <b>והמטפחת לנר. </b>וכ"ה בד, בכי"ל, בל"ב מדות ובא"ח הנ"ל. ובכי"ע: והמטפת לנר. ובל"ב מדות מפרש: כדי שידלק. ובבבלי לא נזכרה בבא זו. ולא עוד אלא שבכי"א גרס בבבלי שם בבבות שלעיל: אין בו משום דרכי האמורי, ועיין מ"ש לעיל, שו' 15, ד"ה הרי זה. ושמא סברו שכשם שהדיבור רע לעדשים כך הדיבור יפה לגריסין, עיין מנחות פ"ז א' וכריתות ו' ב'.<br>וכנראה שלפני הבבלי היתה בקובץ שלנו כאן הברייתא: נותנין בול של מלח לתוך הנר בשביל שתאיר ותדליק, עיין מ"ש לעיל פ"ב, שו' 23–24.

Halakhah 16

<small>35.</small> <b>נפל נחש על גבי מטה וכו'. </b>בילקוט ד"ר בט"ס: נפל נפש על המיטה וכו', אבל בכ"י שם לנכון: נפל נחש על המטה וכו'. והנחש סימן נחש טוב לכמה מאומות העולם, עיין מ"ש לוי הנ"ל (לעיל הע' 2), עמ' 37 ואילך. ובח"ד העיר על הבבלי ברכות (נ"ז סע"א): הרואה נחש בחלום פרנסתו מזומנת לו. והנחשים הביתיים היו מצויים בחדרי הבית, עיין ירושלמי תרומות פ"ח סה"ז, מ"ו ע"א, ב"ר רפנ"ד, עמ' 575, ובהערות שם. 

Halakhah 17

<small>37-38.</small> <b>איני מושבתן אלא בבתולה, איני מושבתן אלא ערומה. </b>עיין בשנו"ס. ובמדרש ל"ב מדות: איני מושבתן אלא בתקלה וכו', וצ"ל: אלא בתולה. וכן אמר פליניאוס<sup class="footnote-marker">73</sup><i class="footnote">תולדות הטבע סכ"ו פ"ס סי' צ"ג.</i> בעניין נתינת תחבושת על מכות ידועות: בעלי נסיון טוענים שהוא חשוב מאד שהן ינתנו ע"י בתולות ערומות וכו'.<sup class="footnote-marker">74</sup><i class="footnote">Si <i>virgo</i> inponat <i>nuda</i> etc. cui <i>nuda virgo</i> restinguat..</i> 
<small>38.</small> <b>איני מושבתן אלא בשמאל. </b>וכ"ה בד, בילקוט ובא"ח הנ"ל (ובכי"ל ובכי"ע חסר). אבל בל"ב מדות: איני מושבתן בשמאל שלא יהוא מוזרות. וברור שיש כאן "תיקון" מפני שהסופרים חשבו את היד הימנית לבת מזל, ולפיכך השמיטו את המלה "אלא". והנכון כלפנינו, וכן מעתיק גם במנוה"מ שהשתמש כאן בל"ב מדות. וכן בבבלי ס"ו ב': כל מנייני בשמיה דאימא, וכל קטרי <b>בשמאלא</b>. וכן הזהירו האמגושים הרומיים שישתמשו ביד השמאלית דווקא בענייני סגולות. עיין בליקסיקונים ללשון רומי ערך sinister.<sup class="footnote-marker">75</sup><i class="footnote">וכן מזכיר וחוזר ומזכיר פליניאוס (בשם האמגושים) אמונה טפילה זו של שימוש ביד השמאלית, עיין בספרו תולדות הטבע ס"כ ספמ"ט, סי' קכ"ו, סכ"א פפ"ג, סי' קמ"ג, שם פק"ד, סי' קע"ו (magi iubent), סכ"ב פכ"ד, סי' נ' (כנ"ל), סכ"ד פנ"ד, סי' ק"ג ועוד בכ"מ בספרו הנ"ל.</i> ועיין מ"ש S. Eitrem בספרו Opferritus und Voropfer, עמ' 46 ואילך. ועיין מ"ש להלן יומא פ"ב, שו' 83–84, ד"ה ובמאירי. 
<small>38-39.</small> <b>איני מושבתן אלא ביתרי. </b>כלומר, בשתי הידים. ואשה זו חששה אף לאמונה הטפלה של היונים, שיד הימין היא בת הצלחה,<sup class="footnote-marker">76</sup><i class="footnote">עיין בליקסיקון של Festus ערך omen, ובמלונות ללשון רומי ערך dexter, ובמלונות ללשון יון ערך δεξίος</i> ולפיכך פחדה להושיב בשמאל גרידא, או בימין גרידא, והושיבה בשתיהם. 
<small>39.</small> <b>והמקדש ביתרי והמשלח ביתרי. </b>בילקוט (וכ"ה גם בכ"י שם): והמקיש בתרי, והמשלח וכו'. והנכון כלפנינו, ופירושו שהמקדש את האשה, או מגרשה, מפחד להשתמש בימין או בשמאל גרידא, ומוסר לה את הכסף או את השטר בשתי ידיו, עיין מ"ש לעיל. [תיקונים והוספות: ב״פרקים״ ח״א, הוצ׳ מכון שוקן למחקר היהדות, ירושלים תשכ״ז, עמ׳ 100, העירותי על הבבלי גיטין כ״ט א׳: אלא זימנין דגיטא נמי לא הוי, דנעשה כמי שאמר לו (כלומר, לשליח) וכו׳ אל תגרשה אלא בימין, וגירשה בשמאל. ואין כאן ציור היפותיטי, אלא הקפדה שנהגה למעשה בזמן ההוא, כפי שמוכח מן התוספתא.]
<b>והאומר הוסיפו על השלחן. </b>מנהגם היה להביא ככר שלם ודגה וקטניות בסוף הסעודה, כסימן לאורחים, שכבר גמרו את האכילה (עיין לעיל ברכות פ"ד סהי"ד), ואסרו לומר "הוסיפו על השלחן", מפני שנראה כאילו עושה כן לשם סגולה. ועיין מ"ש לעיל ח"א, עמ' 66, שו' 44. 

Halakhah 18

<small>40.</small> <b>הנותנת ביצים ועשבי' בכותל וטחה בפניהם וכו'. </b>בבבלי ס"ז ב': המקבעת<sup class="footnote-marker">77</sup><i class="footnote">כגירסת הערוך ערך קבע א'. וכן מביא רש"י בשם אית דגרסי. ולפנינו בבבלי: המבקעת וכו'. ובגליון כי"מ שם: המבקעת ביצים <b>והניח</b> בפני אפרוחים.</i> ביצים בכותל והטח (שמא צ"ל: וטחה) בפני האפרוחים וכו'. ובל"ב מדות גרס בתוספתא: הנותנת ביצים ועדשים בכותל <b>וטחה</b> (בכי"ב שם: <b>ושחה</b>) בפניהם וכו'. ופי' בערוך (עיין הערה 77): לאחר שיצאו האפרוחין מן הקליפה, לוקחין קליפי בצים ונוקבין אותן, ונועצין אותן במקל בכותל.<sup class="footnote-marker">78</sup><i class="footnote">פליניאוס (תולדות הטבע סכ"ח פ"ד, סי' י"ט) אומר שהנוהג הוא לאחר אכילת ביצים לרסס מיד (protinus frangi) את קליפתן או לקדוד ולקדוח אותן (perforari). ואף כאן טחה פירושו שהיא טחה (נוקפת) ומרססת את הביצים בכותל, עיין ערוך ערך טוח.</i> 
<small>41.</small> <b>ומונה שבעה ואחד. </b>וכ"ה בד, כי"ל ול"ב מדות. ובכי"ע חסרה המלה "ואחד". ובבבלי הנ"ל: <b>המרקדת</b> (עיין להלן) והמונה שבעים ואחד אפרוחין, בשביל שלא ימותו. ובגליון כי"מ שם מיד אחרי "אפרוחים" (עיין מ"ש לעיל, סוף הע' 77): ומנה שבעים ואחד, וכ"ה בילקוט ד"ר וכ"י. וכנראה, שגרסת התוספתא שלפנינו המקויימת ע"י ד, כי"ל ול"ב מדות נכונה, והיא מונה אחד ואחד, שתים ואחד, עד שבעה ואחד, כמנהג כהן גדול ביום הכפורים, לשיטת ר' אליעזר (עיין להלן יומא פ"ב, שו' 132), וגומרת את המניין מתוך שבע. 
<b>הרי זה מדרכי האמורי. </b>וכן היה לפני בעל ל"ב מדות, וכ"ה בבבלי. אבל בכ"י אוקספורד שם, וכן בילקוט (בשם הבבלי): אין בו וכו'. 

Halakhah 19

<b>הכוברת אפרוחים בכברה וכו'. </b>וכן מייעץ קולומילא:<sup class="footnote-marker">79</sup><i class="footnote">de re rust. ס"ח פ"ה, סי' ט"ז.</i> האפרוחים ניתנים בכברה וכו' ומעשנים תחתיהם<sup class="footnote-marker">80</sup><i class="footnote">Cribro etc. pulli superponantur etc. fumigentur.</i> וכו', עיין לוי הנ"ל (לעיל, הע' 2), עמ' 39.<br>ובבבלי שהעתקנו לעיל: המרקדת והמונה שבעים ואחד וכו'. ושמא אף שם הכוונה שהיא מרקדת (כוברת) את האפרוחים, ולא שמרקדת בפניהם.
<small>42.</small> <b>והנותנת ברזל בין האפרוחים. </b>עיין מ"ש ע"ז להלן בסמוך. 
<b>הרי זה מדרכי האמורי. אם. </b>וכ"ה בד. אבל בכי"ע וכי"ל חסר כ"ז. וכן חסר כ"ז בילקוט ובא"ח (אלא שהם גרסו בסוף ההלכה: הרי זה מדרכי האמורי, עיין להלן). 
<small>42-43.</small> <b>מפני הרעמים ואם מפני הברק. </b>לוי הנ"ל (לעיל הע' 2), עמ' 39, העיר על דברי פליניאוס<sup class="footnote-marker">81</sup><i class="footnote">תולדות הטבע ס"י פע"ה, סי' קנ"ב.</i> האומר שהביצים שיושבת עליהם התרנגולת מתמזרות בשעת הרעמים, והוא ממשיך<sup class="footnote-marker">82</sup><i class="footnote">שם סי' קנ"ג.</i> שהתרופה הטובה ביותר לשמור אותן מקלקול זה הוא ליתן מסמרים של ברזל תחת מקום מושב הביצים. וכע"ז אומר קולומילא<sup class="footnote-marker">83</sup><i class="footnote">בספרו הנ"ל (לעיל הע' 79) סי' י"ב.</i> שנוהגים לתת ראשי שום עם מסמרים של ברזל תחת מקום מושב הביצים, וחושבים שהיא תרופה בדוקה שלא יתקלקלו ע"י הרעמים.<sup class="footnote-marker">84</sup><i class="footnote">בבית תלמוד ח"ה, עמ' 298, ציין הרב אפפענהיים לרבינו בחיי פרש' נח (בעניין דור ההפלגה) שכתב: כשם שמצינו אף בדורנו זה קצת החכמים שיודעים כח לקשור חלק אחד מן <b>הברד</b> שלא יבא אלא בגבול ידוע. וכמה חכמים הגיהו שם: <b>הברק</b> (עיין מגצין של ברלינר חי"ח, עמ' 117, הע' 71). וכבר העירו (מגצין שם) שאין להגיה, מפני שבוודאי כיוון ל־χαλαζοφύλαξ שהזכירו אותו הסופרים היונים והרומים, ואינו עניין לכליא בדקא שהמציא פרנקלין. ולא עוד אלא שאף הר"מ במודה נבוכים ח"ג פל"ז מזכיר את קישור <b>הברד.</b> וכל דברי הרב אפפענהיים בבית תלמוד הנ"ל בבאור התוספתא כאן צריכים מחיקה מתחילה ועד סוף, ואין שום יסוד לטעות הדפוס שעליה בנה את יסודו, וחיזק אותו להלן שם, עמ' 326, הע' 1.</i> ובד ובכי"ע (לשיטתם): ומפני הברק. 
<small>43.</small> <b>הרי זה מותר. </b>וכ"ה בד. וכן ("מותר") בכי"ע ובכי"ל, אלא שלפי גירסת שני כת"י הללו מותר לכבור אפרוחים בכברה, ולא נזכרה כלל ההלכה של נתינת ברזל בין האפרוחים שלא מפני הרעמים.<br>אבל בילקוט, א"ח, ול"ב מדות: הרי זה מדרכי האמורי.

Chapter 7



Halakhah 1

<small>1.</small> <b>האומר ימיא וביציא וכו'. </b>וכ"ה בכי"ל. ובד: יממיא ומציא. ובכי"ע: יממיא וביציא. ומכאן ואילך אנו דנים בהשבעות בנוסחאות אמגושיות שמסתרסות בפי ההמון, או שהומצאו בכוונה ע"י הקוסמים הרמאים, והם פטפוטים של צרופי אותיות, שאף המגוש לא הבין אותם.<sup class="footnote-marker">1</sup><i class="footnote">עיין בבלי סוטה כ"ב א'. ועיין מ"ש להלן הערה 15.</i> ולפיכך ברור שכל הפירושים בעניין זה אינם אלא השערה גרידא.<br>ולפי הנוסחא שלפנינו המקויימת ע"י כי"ל, ובחלקה ע"י כי"ע, פירושה: האומר ימים ובצעים, כלומר פנייה לשרי הים ולשרי הבצעים.<sup class="footnote-marker">2</sup><i class="footnote">ביציא במקום "ביצין" בהשפעת "ימיא", כרגיל במקורות שלנו, עיין בריש משנת סוכה.</i>
<small>1-2.</small> <b>ר' יהודה או' אומרי' ימיא וביציא. </b>וכן בד: ר' יהודה אומר אומרין ימיא ומציא. אבל בכי"ל: ר' יהודה או' ימיא וביציא. וכן בכי"ע: ר' יהודה אומ' יממיא ובוצציא. וגירסא זו של כי"ל וכי"ע בוודאי נכונה, שכן יוצא מסיגנון ר' יהודה להלן,<sup class="footnote-marker">3</sup><i class="footnote">שו' 3, שו' 4. ועיין מ"ש להלן, שו' 10.</i> שהוא מחמיר מן הת"ק. ובדרך השערה נ"ל שצ"ל: ר' יהודה אומר ימיאו<sup class="footnote-marker">4</sup><i class="footnote">והוי"ו של "ימיאו" נמשכה ל"ביציא", ויצא: וביציא.</i> בוציא, כלומר, ישביעו [אותו] הבלשים,<sup class="footnote-marker">5</sup><i class="footnote">עיין במלונו של יסטרוב ערך בצא ובמלונו של פיין סמית ללשון סורית ערך בצויא.</i> שהרי כן היה דרכם להשביע את הנתבע למסים כשטען שאין לו כלום. וכן אמרו בפסיקתא דר"כ:<sup class="footnote-marker">6</sup><i class="footnote">פסי' ב', י"א ע"א, ובמקבילות.</i> כך הוא עשו הרשע מתהפיך, אייתי גולגלתיך, אייתי דימוסיך, אייתי ארנוניך, לית ליה קניס ליה, <b>ומומי</b> ליה.<sup class="footnote-marker">7</sup><i class="footnote">עיין בהערה י"ח שם.</i> ור' יהודה קלל את האומר ימיא וביציא בלשון נופל על לשון, ממש כמו להלן, שו' 10. 

Halakhah 2

<small>2.</small> <b>האומר דגן קרדן הרי זה מדרכי האמרי. </b>בד: דגן קררן. ובכי"ע וכי"ל: דגן וקדרין. ואף כאן נראה שהאומר פנה לדגן וארז (κέδρος) בהשבעה.<sup class="footnote-marker">8</sup><i class="footnote">אבל השוה קדרון רבא אצל Montgomery בספרו Aramaic Incantation Texts, עמ' 272.</i><br>אבל בירושלמי פ"ו ה"ט, ה' ע"ג: דרגי דרגיבת משום דרכי האמורי. ובשרי"ר שם (עמ' 82): דַגֶנת דַרגֶנֶת משם דרכי האמורי. ומדברי ר' יהודה להלן שם מוכח שהעיקר הוא דגנת.<sup class="footnote-marker">9</sup><i class="footnote">ועיין מ"ש קרויס בס' הזכרון לאלכסנדר קהוט, Semitic Studies, עמ' 348 ואילך, ודבריו אינם מתקבלים.</i> ועיין להלן.
<small>3.</small> <b>על שם דגון ע"ז שנאמ' לדגון אלהיהם ולשמחה. </b>בירושלמי הנ"ל: וראש דגון ושתי כפות ידיו (שמואל א' ה', ד'). 

Halakhah 3

<small>3-4.</small> <b>האומ' דני דנו הרי זה מדרכי האמורי. </b>בד, כי"ע, כי"ל ובילקוט המכירי לעמוס, עמ' 72: דני דני. אבל במכירי להושע (ד', י"ב) הוא מעתיק: תוספתא דשבת. האומר דינו דיני הרי זה וכו'. ובירושלמי שבת הנ"ל: דנו דני משום דרכי האמרי. ובשרי"ר שם, עמ' 82: דַני דַנּוי וכו'. ובבבלי כאן ס"ז ב': דונו דני יש בו וכו'. ובכ"י אוקספורד שם:<sup class="footnote-marker">10</sup><i class="footnote">עיין דק"ס, עמ' 146, הע' א'.</i> דאנו דייני <b>אין</b><sup class="footnote-marker">11</sup><i class="footnote">עיין מ"ש לעיל פ"ו, שו' 15, ולהלן הערה 12.</i> בו משום וכו'.<br>ובבבלי פסחים ד' א': ההוא דאמר דונו דיני, אמרי שמע מינה מדן קאתי וכו'. ובפתח עינים להחיד"א שם בשם לקוטי ר' בצלאל אשכנזי (ועיין גם באוה"ג פסחים, עמ' 2): כתב הרב המאירי בחידושיו, ראיתי בתשובת הגאונים שהיה אומר כך דרך <b>לחש והשבעה המונית</b> שיהיו כל דבריו מחוורים, ושהוא ילך בטוח בהשבעה זו לפני הדיין לזכות בדיניו, וזהו סרך ע"ז. והביאור ממ"ש במס' שבת לפי גירסתם<sup class="footnote-marker">12</sup><i class="footnote">כלומר, לפי גירסת הגאונים. אבל בספרים שהיו לפני המאירי היתה הגירסא בשבת: אין בו משום דרכי האמורי. וכן כתב בשבת ספ"ו: אבל אלו שהוזכרו אחרי כן כתבו גדולי הרבנים שבכלם גורסים יש בו משום דרכי האמורי. כלומר, רבינו הכיר הגירסא שלנו מפירש"י, אבל לא מן הספרים שהיו לפניו, עיין מ"ש לעיל הערה 11.</i> דיינו דינאי יש בו משום דרכי האמורי וכו'. הרי לך שהגאונים פירשו שיש לפנינו לחש והשבעה.<br>ומתוך מקורות התלמוד אנו יודעים שההמון היה רגיל להשביע בלשון אני אוסר אותך (משנה שבועות פ"ד מי"ג), אני כובל אותך,<sup class="footnote-marker">13</sup><i class="footnote">תוספתא שבועות פ"ג ה"ז, ירושלמי שם ספ"ד, ל"ה ע"ד, בבלי שם ל"ה א'. ואעפ"י שבבבלי שם אמר אביי שצריך להוסיף אוסרכם אני בשבועה, כובלכם אני בשבועה, לא אמר כן אלא משום שבלי הזכרת השם "שבועה" אינם חייבים משום שבועת העדות, אבל למעשה היו משביעים אף בלי הזכרת השם. ומסתימת לשון הירושלמי הנ"ל משמע שלשיטתו חייבים אף משום שבועת העדות. ועיין לעיל פ"ו, הע' 63.</i> וכבר הראיתי שהנוסחאות הללו מוצאם מן ההשבעות שבקמיעות.<sup class="footnote-marker">14</sup><i class="footnote">עיין מ"ש בספרי היונית בא"י (אנגלית), עמ' 119 ואילך.</i> והשבעות הללו היו בין־לאומיות, והיונים השתמשו בנוסחאות עבריות והיהודים בנוסחאות יוניות, וכל המקפיד להשביע בלשון זרה דווקא הרי הוא משובח.<sup class="footnote-marker">15</sup><i class="footnote">כפי שהרגישו כבר הסופרים הקדמונים, עיין מ"ש פליניאוס בספרו תולדות הטבע סכ"ח פ"ד, סי' כ', פולטרכוס de superstit. סי' ג' (166b). ועיין מ"ש Dieterich בספרו Schriften Kleine עמ' 222, ומ"ש גרינבאום בספרו Gesammelte Aufsatze, עמ' 122, ועמ' 119 ואילך. ועיין לעיל הע' 1.</i> ולפיכך אפשר מאד שהיהודים שמעו מן הקוסמים שהיו כותבים בספריהם: δένω (δέννω) [τόν] δεῖνα, אני אוסר את פלוני, ואמרו כן כשבועה שיכריחו את פלוני, עיין מ"ש על כ"ז בתרביץ שכ"ז (טבת תשי"ח), עמ' 188. ופשיטא שהכל אינו יוצא מידי גדר השערה, אבל הוא נראה לי המחוור ביותר מכל הפירושים שכתבו החכמים.
<small>4.</small> <b>על שם דן ע"ז וכו'. </b>עיין רש"י ס"ז ב' ובמהרש"א שם ומ"ש בתכ"מ. 

Halakhah 4

<small>5-6.</small> <b>השואל במקלו ואומ' אם אלך ואם לא אלך וכו'. </b>וכ"ה בכל נוסחאות התוספתא, בילקוט, בל"ב מדות ובמכירי הושע ד', י"ב. אבל בא"ח בטעות: אם שלך אם לא לך. ובספרי שופטים פי' קע"א, עמ' 218: איזהו קוסם האוחז במקלו ואומר אם אלך אם לא אלך. והר"מ בסה"מ ל"ת ל"א הביא את הספרי, והוסיף: וכבר התבארו משפטי מצוה זו במקומות בגמ' סנהדרין ותוספת שבת וספרי. ועיין בס' החינוך מצוה תקט"ז.<br>ובר"מ פי"א מה' ע"ז סה"ו: ויש מי שנושא מקל בידו ונשען עליו ומכה בו עד שתפנה מחשבתו ומדבר, הוא שהנביא אומר עמי בעצו ישאל ומקלו יגיד לו. ובס' הדר זקנים על התורה פ' שופטים, ס"ט ע"א: אלו בני אדם האוחזים מקל או רצועה או שאר דבר ומודדים בהם ורואים אם ילכו או לא ילכו אם יצליחו או לא יצליחו. ועיי"ש שהביא עוד קסם, והוסיף: ועדיין עושין כן בארץ אישקלאווינאה (Sclavonia). וכ"ה בסמ"ג לאוין נ"ב, י"א ע"א. והקסם במקל היה נפוץ מאד, כידוע.

Halakhah 5

<small>7-8.</small> <b>האומ' מרפא הרי זה מדרכי האמרי. </b>כ"ה בכל הנוסחאות. וכבר הראינו לעיל פ"ו, שו' 15, ולעיל הע' 12, שכמה מן הקדמונים גרסו בכמה הלכות בפרק זה "אין בו משום דרכי האמורי", ועיין מ"ש להלן בסמוך. ובערוך ערך עטש וכן בילקוט שמעוני תהלים רמז תתע"ד מביאים בשם מדרש ילמדנו: תדע לך שכך הוא, אדם עוטש והוא אומר לו חיים טובים וכו'. ועיין גם בילקוט ת"ת<sup class="footnote-marker">16</sup><i class="footnote">עיין בספרו של מאן The Bible as Read וכו', עמ' שמ"ג.</i> שמביא כן בשם כמה מדרשים. וכן בפרקי דר"א פנ"ב: לפיכך חייב אדם לומר בעטישתו חיים וכו', כלומר, חייב אדם לומר לעצמו (אם אין אחרים) חיים וכו'.<sup class="footnote-marker">17</sup><i class="footnote">עיין מ"ש להלן הע' 19. ועיין לעיל שם. וכן בילמדנו הנ"ל: היה אדם עוטש ומת.</i> וכן בירושלמי ברכות פ"ו ה"ו, י' ע"ד: אהן דעטיש גו מיכלא<sup class="footnote-marker">18</sup><i class="footnote">בדרך כלל משמש העיטוש סימן טוב אצל היהודים, עיין בבלי ברכות כ"ד ב', נ"ז ב'. ומדברי פליניאוס (תולדות הטבע סכ"ה פ"ה, סי' כ"ו) מוכח שייחסו חשיבות מיוחדת לעיטוש בשעת הסעודה.</i> אסיר למימר<sup class="footnote-marker">19</sup><i class="footnote">בהוצ' לונץ הוסיפו בפנים (ע"פ כי"ר והראשונים): [ליה], כלומר, אחרים אסורים לומר לו וכו'. אבל אין ספק שהגירסא שלפנינו נכונה. ובסמ"ג עשין כ"ז, קי"ב ע"א, מעתיק בשם ירושלמי תענית: אסור ליה למימר וכו', ולפ"ז ברור שהכוונה שאסור לו לומר לעצמו בשעת האכילה, וכן מוכח מלשון פרקי דר' אליעזר שהעתקנו לעיל בפנים. ולהלן, הערה 25, נראה שאף הגויים היו אומרים כן לעצמם בשעת העיטוש, בזמן שלא היו אחרים שיאמרו להם. וכן הדין נותן שהרי אמרו בירושלמי שאינו אומר כן מפני הסכנה, שמא יקדים קנה לוושט, ואין סכנה זו קיימת אלא כשאומר כן לעצמו בשעת האכילה.</i> ייס,<sup class="footnote-marker">20</sup><i class="footnote">ϊασις מרפא. ובערוך ערך זיטא, וכן כמה מן הראשונים, גרסו בירושלמי: זט, ζηθι חיי, לחיים (קרויס). ובכי"ר שם: זס, σως בטוח מסכנה. ובראבי"ה ח"א סי' ק"כ, עמ' 102: זיזם (=זוזן), σωζον הציל (ועיין מ"ש Wellhausen בספרו Einleitung in die drei ersten Evang., עמ' 33, ומ"ש Montgomery בספרו Aramaic Incantation Texts, עמ' 53, הע' 14, ועמ' 129), או שהכוונה ל-σωσον עיין להלן הערות 24, 26. ובאהצו"י שם, עמ' 157, מביא בשם כמה מן הראשונים שגרסו בירושלמי: אסותא, ואינו אלא תיקון ע"פ הבבלי ברכות נ"ג א', לפי גירסת כי"מ.</i> בגין סכנתא דנפשא. וכן התירו לומר מרפא בבבלי ברכות נ"ג א', עיין להלן. ובהכרח שלפני כל המקורות הנ"ל היתה כאן הגירסא אין בו משום דרכי האמורי. ועיין במאירי כאן ספ"ו. ועיין מ"ש הגר"י ענגיל בגליוני הש"ס סנהדרין נ"ב ב'.<br>ומקום הספק הוא מפני שהגוים ראו לפעמים נחש רע (מות) בעיטוש,<sup class="footnote-marker">21</sup><i class="footnote">אצל היהודים ע"פ רוב נחש טוב, עיין לעיל הע' 18. אבל עיי"ש הע' 17.</i> עיין במלונו של Liddell and Scott ערך πταίρω. וכבר העיר לוי הנ"ל (לעיל פ"ו, הערה 2), עמ' 132, על דברי פליניאוס<sup class="footnote-marker">22</sup><i class="footnote">סכ"ח פ"ה סי' כ"ג.</i> המעיד שהמנהג הוא לברך את המתעטש.<sup class="footnote-marker">23</sup><i class="footnote">Sternuentis salutamus.</i> והוא ציין גם לספרו של Petronius סעודה של טרימלכיון סי' צ"ח. אבל בשבילנו חשובה יותר האפיגרמה (וציין לה לוי שם) היתומה שבאנתולוגיה היונית סי"א, סי' רס"ח:<sup class="footnote-marker">24</sup><i class="footnote"> </i>Πρόκλος κτλ. οὐδέ λέγει Ζεῦ σωσον εαν πταρη οὐ γαρ ακούει της ρινός. πολυ γαρ της άκοης άπέχει. פרוקלוס וכו' אינו אומר "זיווס הצילני" כשהוא מתעטש,<sup class="footnote-marker">25</sup><i class="footnote">ומכאן שהמתעטש מברך את עצמו, כשאין אחד שיברך אותו, עיין מ"ש לעיל הע' 19.</i> מפני שאינו שומע את [קול] חוטמו: הוא (כלומר, החוטם) רחוק מאד מאזניו. ועיין בחומר הרב שהביא פרויס בספרו Biblisch-talmudische Medizin, עמ' 84 ואילך. ואעפ"י שאף הגויים<sup class="footnote-marker">26</sup><i class="footnote">לרבות את הנוצרים (עיין בספרו של פרויס שהזכרנו בפנים, עמ' 84) שאמרו: Deus te adiuvet (במקום Ζεῦ σῶσον), למרות התנגדותו הנמרצת של אוגוסטינוס (עיין פרויס הנ"ל, עמ' 85 הערה 5).</i> נהגו כן, אין בו משום דרכי האמורי מפני שהוא מנהג קדמון של בני ישראל.
<small>8.</small> <b>אין או' מרפא מפני בטול תורה. </b>בכי"ע: לא א' מרפא מפני בטל תורה. ולפי גירסא זו מוסרת התוספתא על מנהג ר' אלעזר בר' צדוק גרידא. והכתיב "בטל" הוא גם בבבלי ברכות נ"ג א' לפי גירסת הגאונים, עיין באוה"ג שם, התשובות, עמ' 127. ועיין מ"ש לעיל ח"א, עמ' 130, שו' 21. 
<small>9.</small> <b>של בית רבן גמליאל לא היו או' מרפא מפני דרכי האמורי. </b>וכע"ז בד, אבל בכי"ע ובכי"ל חסרות המלים "מפני דרכי האמורי", ולא עוד אלא שבכי"ל חסרות גם המלים "לא היו", וגורס: של בית רבן גמליאל או' מרפא. וברור שגי' כי"ע המקויימת בעיקרה אף ע"י כי"ל נכונה. וכן מעתיק בערוך ערך רפא: בגמ' דפ' אלו דברים זה בתוספת שבת בענין דרכי האמרי של בית רבן גמליאל לא היו אומרים מרפא בבית המדרש. ולפ"ז ברור שהכל הוא מדברי ר"א בר' צדוק,<sup class="footnote-marker">27</sup><i class="footnote">והוא רגיל למסור מנהגי בית רבן גמליאל, עיין בקונקורדנציא לתוספתא של הרח"י קוסובסקי ח"א, עמ' 314, ערך ר"א בר' צדוק.</i> ולפי דבריו למד את ההלכה שלו ממנהג בית רבן גמליאל שלא היו אומרים מרפא מפני בטול בית המדרש. וכן מפורש בבבלי ברכות נ"ג א': תניא נמי הכי של בית רבן גמליאל לא היו אומרים מרפא (בכי"מ: אסותא) בבית המדרש מפני בטול בית המדרש. 

Halakhah 6

<small>9-10.</small> <b>האומר יתיר ונותר הרי זה מדרכי האמורי. </b>נראה שהפירוש הוא שאמרו כן בשעת כנוס התבואה, שהכל הוא יתיר ונותר מן השנה שעברה, והשנה לא הצליחה, והוא לחש מעין רעה. וכן מעיד פליניאוס:<sup class="footnote-marker">28</sup><i class="footnote">תולדות הטבע סכ"ח פ"ה, סי' כ"ג.</i> כשאנו מאספים את בכורי התפוחים אנו אומרים, הללו הם ישנים (כלומר, שנותר מן השנה שעברה), אנו רוצים בחדשים.<sup class="footnote-marker">29</sup><i class="footnote">Haec vetera esse dicimus, alia nova optamus.</i> 
<small>10.</small> <b>לא יהא לו בביתו יתיר וכו'. </b>כלומר, ר' יהודה קלל את האומר כן. ועיין מ"ש לעיל שו' 1–2. 

Halakhah 7

<small>11-12.</small> <b>האומ' שתו והותירו הרי זה מדרכי האמרי. שתו והותירו לא מדרכי האמרי. </b>בד ובכי"ל: האומר אשתה ואתיר' (בכי"ל: ואתרי) הרי זה מדרכי האמורי שתו והותירו לא מדרכי האמורי. ובכי"ע ישנה רק הבבא הראשונה שלפנינו. ובבבלי ס"ז ב': אשתה ואותיר אשתה ואותיר יש בו משום דרכי האמורי. אבל בכ"י אוקספורד שם, בילקוט אחרי מות סי' תקפ"ז, ובמאירי בספ"ו: <b>אין</b> בו משום דרכי האמורי. ולפ"ז נראה שלפנינו נכנסו שתי הגירסאות, והנכון הוא כגירסת התוספתא ברוב המקומות, והנוסחא השניה הוא נוסח הבבלי לפי המסורת הנ"ל, ועיין מ"ש לעיל פ"ו, שו' 15. ובדפוסים ובכי"ל עשו פשרה בין הגירסאות וחילקו בין "אשתה" ובין "שתו". אבל וודאי גמור אין כאן, ושמא צ"ל בבבא שנייה: שתו <b>והתרוו</b> וכו', כלומר, שתו ושכרו (עיין שה"ש ה', א'). ועיין גירסת כי"ל ברישא ולהלן בסמוך.<br>וכנראה שהחשש באומר "הותירו" הוא שמא משייר מן היין לשדים, ובבבלי לא חששו לה,<sup class="footnote-marker">30</sup><i class="footnote">עיין בפירש"י ד"ה אשתה ובמאירי ספ"ו.</i> אבל בתוספתא אסרוה משום דרכי האמורי. ועיין מ"ש לעיל ח"א, עמ' 66. ושמא מטעם זה הקפידו שלא לשתות משיירי הכוס, עיין מ"ש לעיל ח"א, עמ' 462, שו' 57, ד"ה ולא יתן.

Halakhah 8

<small>12.</small> <b>שתו והותירו חמרא לחייכון וכו'. </b>בכי"ל: אשתו <b>ואתרוו</b> (כלומר, שתו והשתכרו) וכו'. ועיין מ"ש לעיל. אבל הנכון הוא, כנראה, כלפנינו. ואעפ"י שכן נהגו גם הגויים,<sup class="footnote-marker">31</sup><i class="footnote">עיין מ"ש לוי הנ"ל (לעיל פ"ו הע' 2), עמ' 133, שציין ל־Dio Cassius סע"ב פי"ח ול־Ambrosius בספרו de Helia et ieiunio פי"ז.</i> מ"מ לא חששו לו, מפני שהוא מנהג יהודי עתיק, עיין בתנחומא פרש' פקודי סי' ב'. 

Halakhah 9

<small>13.</small> <b>על כל חבית וחבית שפתח וכו'. </b>בבבלי ס"ז ב':<sup class="footnote-marker">32</sup><i class="footnote">לפי כ"י אוקספורד, עיין דק"ס, עמ' 147, הע' ט'.</i> ועל כל ככר וככר וכוס וכוס וכו'. ושמא צ"ל: ועל כל כד וכד וכו', והיינו כד היינו חבית, כב"ק כ"ז א'. [תיקונים והשלמות: נשמט הציון לירושלמי ברכות ספ״ו, י׳ ע״ד: מעשה בר׳ עקיבה שעשה משתה לשמעון בנו על כל חבית וחבית שהיה פותח היה מברך עליה, ואומר חמרא טבא לחיי רבנן ולתלמידיהון. ומכאן שהגירסא ״שפתח״, ״שהיה פותח״ היא בדווקא, והיה מברך ברכת הטוב והמטיב על שלא החמיץ יינו, כרבי בירושלמי לעיל שם, עיין מ״ש בפירושו בהלכות הירושלמי להרמב״ם, עמ׳ מ״ב, סוף הערה צ׳.]

Halakhah 10

<small>14-15.</small> <b>האומ' לאו לאו הרי זה מדרכי האמרי. </b>וכ"ה בד ובירושלמי פ"ו ה"ט, ח' ע"ג. אבל בכי"ע ובכי"ל: האומ' לא לא וכו'. ובקומץ מנחה כאן, וכן הר"י שור בספרו משנת ר' יעקב (ווארשא תר"ץ), ט"ז ע"א, קשר את הבבא שלנו בדברי רבא בבבלי שבועות ל"ו א' שהאומר לאו לאו (תרי זימני) היא שבועה.<br>ויותר נ"ל שיש כאן לחש ("לא - לא") שנאמר בשעה שהפסיק דקל או כלב או אשה בין שני אנשים (עיין להלן, שו' 17–18), ובמקום הלחש תקנו חז"ל (פסחים קי"א א') שיאמר פסוק המתחיל בלא ומסיים בלא.<sup class="footnote-marker">33</sup><i class="footnote">ועיין היטב בבבלי ברכות ס"ב סע"א ובזהר חדש רות, ד' אמשטרדם, ס"ג ע"ד.</i>
<small>15.</small> <b>אע"פ שאין ראיה לדבר וכו'. </b>בירושלמי הנ"ל: ר' יהודה אומר משו' עבודה זרה וכו'. ונוסחא זו מתאימה יותר למ"ש בתוספתא לעיל, שו' 3, ושו' 4. 
<small>15-16.</small> <b>ויאמרו לאל סור ממנו וכו'. </b>בפסוק מנוקד: לָאל, והרי כבר צויין לעיל ח"א, עמ' 728 הערה 78, שבא"י חברו את המלה לא (בלמי"ד גרידא) למלה שלאחריה (כמו לחולין=לא חולין), והרי כשאומר לא לא נראה כאילו אומר לא אל, ונתנו סימן בפסוק של איוב. (ע"פ תו"ש להרמ"מ כשר ח"ב, עמ' תנ"ג). ועיין גם באיוב ל"ג, ו'. 

Halakhah 11

<small>16.</small> <b>הקושר חוט על גבי אדום וכו'. </b>כ"ה בכל הנוסחאות. ועיין מ"ש להלן בשם ל"ב מדות ומנוה"מ. ולפי גירסתנו פירושו שהוא קושר חוט על בגד או מטלית אדומה, כדי שתראה כשתים. ועיין לעיל פ"ו שו' 2–3, ומש"ש. ובח"ד פירש שהוא עושה קשרים (איסורי קוסמים) בחוט על גבי חולה במחלת רוזיפילא<sup class="footnote-marker">34</sup><i class="footnote">עיין מ"ש פרויס בספרו .Biblisch-talmudische Mediz, עמ' 165.</i> בלעז, ושעדיין היו עושים כן בזמנו, עיי"ש. 
<small>17.</small> <b>ר' לעזר בי ר' צדוק או' הרי זה מדרכי וכו'. </b>וכע"ז בד ובכי"ע. אבל בכי"ל: ור' צדוק אומ' וכו'. וכן בל"ב מדות (עמ' 492, שורה 8): ר' צדוק אומ' הקושר על חוט אדום הרי זה מדרכי האמרי. ובמנורת המאור ח"ד, עמ' 444: ר' צדוק אומר הקושר על ידו חוט אדום הרי זה מדרכי האמורי. ועיין לעיל פ"ו, שו' 2–3, ומש"ש. 

Halakhah 12

<small>17-18.</small> <b>האומר אל תעבר בינותינו שלא תפסק אהבתנו הרי זה וכו'. </b>ארחות חיים ח"ב, עמ' 620, ל"ב מדות הנ"ל. ובמנוה"מ הנ"ל: אל תעבור עלינו שלא תפסיק וכו'. ובמהרי"ק שרש פ"ח, ד' קרימונא ס"ד ע"ד: וכן שנינו בתוספתא האומר אל תפסוק בינינו פן תפסוק אהבתינו וכו'.<br>ואמונה טפלה זו נזכרת אצל אווגוסטינוס,<sup class="footnote-marker">35</sup><i class="footnote">.de doctrina Chr ס"ב פ"כ, סי' ל"א; PL כרך ל"ד, עמ' 50.</i> ולפי דבריו אם הפסיקה אבן, או עבר כלב, או ילד בין שני ידידים שהלכו משולבי זרוע<sup class="footnote-marker">36</sup><i class="footnote">Iunctim ambulantibus amicis.</i> (iunctin ambulantibus amicis) היו נוהגים לדרוך על האבן ולהכות את הילד ואת הכלב. והוא מבאר את הטעם מפני שראו בהם מפסיק ידידות.<sup class="footnote-marker">37</sup><i class="footnote">Diremptor amicitiae.</i> ועיין מ"ש לעיל, שו' 14–15, ד"ה ויותר נ"ל, ובבלי הוריות י"ג ב'.
<small>18-19.</small> <b>ואם מפני כבוד הרי ז ה מותר. </b>ל"ב מדות ומהרי"ק הנ"ל. ופירושו שאם אין מניחים לאדם שלישי לעבור ביניהם, מפני שהוא נגד הנימוס מותר. 

Halakhah 13

<small>19.</small> <b>אי זהו מנחש האומר נפלה מקלי מידי וכו'. </b>ספרי שופטים פי' קע"א, הוצ' הר"א פינקלשטין, עמ' 219, בבלי סנהדרין ס"ה סע"ב. ובסה"מ להר"מ ל"ת ל"ג הביא את הספרי והוסיף: וכבר התבארו משפטי מצוה זו בשביעי משבת, ועיי"ש בהוצ' הר"ח הילר (הוצאה שניה), ק"ה ע"א, הערה 11, ובס' החינוך מצוה רנ"ג. וכנראה שלפני הר"מ היתה חלוקת הפרקים כלפנינו וכי"ע. והניחושים הללו (σύμβολα) היו נפוצים מאד בין ההמונים, עיין מ"ש לוי הנ"ל (לעיל פ"ו הערה 2), עמ' 135 ואילך. 
<small>21.</small> <b>עבר נחש מימיני ושועל משמאלי. </b>וכע"ז בכל נוסחאות הספרי והבבלי הנ"ל. אבל במדרש ל"ב מדות, עמ' 293: עבר שועל לימינו ונחש לשמאלו. ובמנוה"מ ח"ד, עמ' 443: קרא שועל על ימיני עבר נחש לשמאלי. וגם בר"מ פי"א מה' ע"ז ה"ד: הואיל ועבר שועל מימיני איני יוצא מפתח ביתי היום וכו'. 
<b>ופסק צבי את הדרך וכו'. </b>בספרי הנ"ל (בד ובכי"ע לונדון): ופסק זנבו את הדרך וכו'. אבל בשאר נוסחאות הספרי כלפנינו. וכן מעתיק משם בס' השרשים לאבן ג'נאח ערך נחש, הוצ' בכר, סוף עמ' 299. 
<small>22.</small> <b>שהרי שחרית היא וראש חדש היא וכו'. </b>וכ"ה ("שהרי") אף בד ובכי"ע, ובספרי.<sup class="footnote-marker">38</sup><i class="footnote">לפי גירסת הדפוסים, כ"י אוקספורד וס' השרשים שהזכרנו לעיל בפנים.</i> ולפ"ז הדברים דבוקים למעלה, והוא עניין אחד. אבל בכי"ל, שאר נוסחאות הספרי והבבלי חסרה המלה "שהרי", ולפ"ז הם שני עניינים, עיין בפירש"י בבבלי שם. ועיין בס' חסידים ד' בולוניא סי' נ"ט, ונראה מדבריו שהקפידו להתחיל בדבר מצוה בראש חודש. ועיין בב"י טיו"ד סי' קע"ט שהעיר על הסמ"ק סי' קל"ו (ארחות חיים ח"ב, עמ' 238): ומה שנהגו קדמונינו להתחיל המסכתות בר"ח, זהו להמתין הבחורים וכו' ואף לסימן טוב וכו'. 
<b>ומוצאי שבת היא. </b>בספרי הנ"ל (בנוסח הדפוס): שהרי ערב שבת היא, מוצאי שב' היא. וכנראה שהקפידו שלא לסיים את ימות החול בדבר רע. אבל בכל שאר נוסחאות הספרי לא נזכר ערב שבת. ועיין בהערות הר"א פינקלשטין שם הערה 5, והשוה ס' השרשים חנ"ל. 

Halakhah 14

<small>23.</small> <b>זה המעביר על העין. </b>כ"ה בכל נוסחאות התוספתא והספרי הנ"ל. וכן בתו"כ קדושים פ"ו ה"ב, צ' ע"ג: המעביר על העינים. ובבבלי סנהדרין ס"ה ב': זה המעביר שבעה מיני זכור על העין. ובערוך ערך זכור: בתוספת שבת ובספרי פ' שופטים ת"ר מעונן זה המעביר ז' מיני זמר זכורו על העין. וכנראה שיש כאן תרכובת של שתי נוסחאות: מעביר ז' מיני זמר, ומעביר ז' מיני זכור. ועיין בפירש"י. וביד רמה השיג עליו ופירש ששורפים ז' אברי זכרות ממינים שונים ומעבירים את האפר על העין. ורבינו הלל בפירושו לספרי (נ"ו רע"ג) הנ"ל פירש ששבעה מיני זכור הם שבעה מיני כשפניות. והראב"ד בפי' לתו"כ הנ"ל: המעביר מיני זכור על גבי עיניו בהשבעה.<br>וברור מתוך העניין שר' ישמעאל פירש המעונן המשביח ע"י כישוף את העין שתראה מה שעין רגילה אינה רואה. ולפי הגירסא הראשונה של הערוך בבבלי, שבעה מיני זמר פירושו שבעה מיני לחשים, έπωδαί, incantationes, כפירוש הראב"ד (ועיין בהערת קהוט בעה"ש). ואף לפי הגירסא השניה, כנראה, פירושו שבעה מיני השבעות, עיין מ"ש שמואל קרויס בכתבי האוניברסיטה ובית הספרים בירושלים (קדם ויהדות) ח"א, מדור X, עמ' 10.<br>ולפי הגירסא של מקורות התנאים הנ"ל משמע שר' ישמעאל אוסר ללחוש לעין הרע, ומעונן פירושו מעביר כלים ידועים על העין כדי לבטל עין רעה, או מחלת העין. ור"ע והחכמים נחלקו עליו, ולפיכך השמיטה הר"מ. ועיין מ"ש להלן, שו' 40–41, ד"ה אבל, ד"ה ולגירסת.
<small>23-24.</small> <b>אילו נותני עתים, כגון אילו שאומ' היום יפה לצאת. </b>בכי"ל: היום יפה לעשות. ודוגמא זו והבאה אחריה חסרות בתו"כ ובספרי, אבל ישנה גם בבבלי הנ"ל, והדוגמא השלישית והרביעית חסרות אף בבבלי, ואינן נזכרות אלא בתוספתא גרידא. ומתוך העניין כאן אפשר לפרש שבסידרא הראשונה של הדוגמאות לא כיוונו ל"עונות" קבועות של סדרי הזמנים, אלא לימים בודדים שסימניהם מוכיחים עליהם שהם מוצלחים ובלתי מוצלחים, ושתי הדוגמאות האחרונות (חמה וכו' גשמים וכו') מבארות את הראשונות. והתוספתא לא דברה בבבא זו כלל בעונות הקבועות בשנה שהן יפות ומוצלחות או להפך.<sup class="footnote-marker">39</sup><i class="footnote">עיין לדוגמא בפי' ספר יצירה המיוחס להרוקח, כ"א ע"ד: אילין יומיא דטב למיפק באורחא וכו'. ואצל אומות העולם היו לוחות קבועים בעניינים הללו, עיין לדוגמא ברשימה של Hesiodus בספרו מלאכה וימים חרוז 769 ואילך, ועוד אצל כמה סופרים קדמונים, והדברים ידועים. וכבר ישבו רבותינו הראשונים על מדוכה זו, עיין באוה"ג כאן, התשובות, עמ' 160 ואילך, תשובת הרמב"ן בשו"ת הרשב"א המיוחסות להרמב"ן סי' רפ"ג (=ארחות חיים ח"ב, עמ' 620 ואילך), מאירי כאן קנ"ו א' וסנהדרין, עמ' 251, חי' הר"ן שם ס"ה ב' ועוד, עיין מ"ש להלן. ועיין מ"ש ר"א מרכס בשנתון של צינציגטי ח"ג, עמ' 312 ואילך, 343 ואילך.</i> ועיין מ"ש להלן. 
<small>24.</small> <b>היום חמה נחפית וכו'. </b>בל"ב מדות, עמ' 293: היום חמה נהפכת. וכן במנוה"מ ח"ד, עמ' 443: היום חמה נהפכה. והנכון כלפנינו, ופירושו שהיום חמה מתכסית, והוא כנראה סימן רע,<sup class="footnote-marker">40</sup><i class="footnote">בברכות ל"ד ב': רבא ביומא דעיבא לא הוה גזר תעניתא, שנא' סכות בענן לך מעבור תפלה. ופירש רב האיי (גנזי ירושלים של ר"א ווערטהיימער ח"ב, ט"ו ע"ב) שהכתוב שמו סימן רע. ויש להוסיף פירוש זה לאוה"ג שם, הפירושים, עמ' 47.</i> וכשגשמים יורדים הוא סימן טוב. 
<small>25-26.</small> <b>כגון אילו שהן אומ' למודי ערבי שביעיות להיות יפות ועקידות וכו'. </b>בד יפות ועקודות, ובכי"ע: יפות ועקורות. ובתו"כ הנ"ל: יפות עקורות (ובשני כי"י שם: עקרות). ובספרי הנ"ל: להיות חטים יפות עקורות. ובבבלי סנהדרין ס"ה ב': חיטין יפות עיקורי קטניות וכו', ועיין ברש"י וביד רמה שם שנתן כמה פירושים, ונדחק מאד בפירוש הדברים.<sup class="footnote-marker">41</sup><i class="footnote">ועיין בפי' רבינו הלל לספרי שם, נ"ו ע"ג. וכנראה שהיתה לו גירסא אחרת בבבלי ובתו"כ הנ"ל בסוף הבבא הבאה, עיי"ש.</i><br>ולולא דברי רבותינו היה נ"ל לחלק את המלים בברייתא, כמו שחלקתי בפנים, והכוונה היא שהוא אומר, רגילות ערבי שביעיות להיות יפות ועקרות, כלומר, התבואה יפה, אבל עקרה, אינה מזריעה יפה, והוא הזרע שפליניאוס<sup class="footnote-marker">42</sup><i class="footnote">תולדות הטבע סי"ח רפנ"ד, סי' קצ"ה.</i> קורא לו, זרע עקר (semen sterile). והמעונן אומר כן מפני שהוא מאמין שע"פ טבע הדברים התבואה יפה בערב שביעית, כדי שתספיק אף לשביעית אבל היא עקרה, מפני שבין כך ובין כך אסור לזרוע אותה בשביעית, וזורעים ממנה למוצאי שביעית, והיא מתקלקלת בשביעית, עיין מ"ש פליניאוס הנ"ל, אבל הוציא קטניות מן הכלל. והרי התורה (ויקרא כ"ה, כ"א) הבטיחה: וצויתי את ברכתי לכם בשנה הששית, ועשת את התבואה לשלש השנים וכו'. ולא נתנה גבול לדבריה, בין לטיב הזרע ובין תבואה וקטניות.<br>ולפי פשוטם של דברים הכניס ר"ע בבבא זו אף את העתים הקבועים לתוך איסור מעונן, וכדברי הר"מ בספר המצות (ל"ת ל"ב): ולשון ספרא לא תעוננו אלו נותני העתים, כי הוא נגזר מן עונה, רוצה לומר לא יהיה בכם מעונן שיאמר העת הפלונית טובה והעונה הפלונית רעה וכו'. ובחבורו (פי"א מה' ע"ז ה"ח) כתב: איזה מעונן אלו נותני עתים שאומרים באצטגנינות יום פלוני טוב וכו' שנה פלונית או חודש פלוני רע לדבר פלוני.<sup class="footnote-marker">43</sup><i class="footnote">וכן כותב ר' אבא מרי בר' משה (ס' מנחת קנאות פרעשבורג תקצ"ח, עמ' 33): מעונן ר"ע אומר זה המחשב עתים ושעות וכו', והפי' הנכון שמחשב אותן עתים ושעות ע"פ איצטגנינות להכי נקט לשון מחשב, לפי שהוא צריך עיון וחשבון, וכן כתב הרמב"ם ז"ל: איזהו מעונן אלו נותני עונות וכו'.</i> והחולקים על הר"מ (עיין לעיל הערה 39) פירשו את הברייתא בדרך שאין לה עניין לאיצטגנינות. וכן כותב ר' אברהם בר חייא הנשיא:<sup class="footnote-marker">44</sup><i class="footnote">ס' היובל לכבוד ארי' שווארץ, עמ' 34.</i> ואמרו במעונן ר' עקיבא אומר זה המחשב עתים ושעות וכו' (כלשון הברייתא בבבלי), ואלו מחשבי עתים ושעות הם הסומכים על נסיוניהם אשר נסו בימיהם מדרך סברתם, ואינם רואים זה מדרך חכמת המזלות ולא ממהלכות הכוכבים, מפני שחכמת המזלות אינה נותנת חומרא ליום ידוע מכל שבוע וכו', וכן (אין) ערבי שביעיות יפות לחטים, ולא נוהגות מנהג אחר לדבריהם.<sup class="footnote-marker">45</sup><i class="footnote">כלומר, הוא מתנגד למה שקראו היונים ήμέραι μελαίναι (dies atri), וכדברי הירושלמי בע"ז (פ"א ה"ב, ל"ט ע"ג): מילני אימירא וכו', מאן דזרע טלופחין בההוא יומא לא מצלחין. ולדברי הרב אין הדבר עניין לאצטרולוגיא שראה בה חשבון וחכמה.</i> ובמדרש ל"ב מדות, עמ' 293 הנ"ל, השמיט את הדוגמאות שלנו, ולא הביא אלא את הראשונות.<br>ולאמיתו של דבר הרי כבר נחלקו בתלמוד עצמו בעניין זה, ור' חנינא סובר (בבלי שבת קנ"ו א') שיש מזל לישראל. וכן אמרו בקהלת רבה פ"ג ריש סי' ט': אמר שלמה הואיל ועתים עתים הן לכל, מה מהני אומנה באומנותיה וכשירה בכשרותיה.<sup class="footnote-marker">46</sup><i class="footnote">כלומר, זריז בזריזותו, עיין מ"ש על מלה זו בתס"ר ח"ב, עמ' 148.</i> ובתשובת הרמב"ן הנ"ל (ועיין לעיל, הערה 39) הביא כמה ראייות מן התלמוד שמותר לסמוך על איצטגנינות. והרשב"א בשו"ת ח"א סי' תי"ג העיר: ושמעתי שאף ר' עקיבא שאמר מעונן זה המחשב עתים ושעות, ואומר היום יפה לצאת וכו' הוא עשה תפלה ידועה למוצאי שבת.<sup class="footnote-marker">47</sup><i class="footnote">כוונתו להבדלה דר"ע, וחלק ממנה הובאה בס' הקנה הארוך, ק"ז סע"ב, ונמצאת בכמה כי"י, עיין מ"ש גרשם שלום בספרו Major trends, עמ' 68, שם, עמ' 365, הע' 100.</i>
<small>26.</small> <b>קטניות להיות רעות. </b>בסנהדרין הנ"ל: עיקורי (עיין מ"ש לעיל) קטניות מהיות רעות. ועיין ביד רמה שם. אבל בנוסחאות של מקורות התנאים הנ"ל כלפנינו. 
<b>אילו אוחזי העינים. </b>תו"כ, ספרי ובבלי הנ"ל. ובמשנת סנהדרין ספ"ז: המכשף העושה מעשה חייב, ולא האוחז את העינים. ר' עקיבא וכו' העושה מעשה חייב, האוחז את העינים פטור. ובפיה"מ להר"מ שם: פטור, כלומר פטור, אבל אסור, כעין פטורי שבת, אבל חייב מלקות. כלומר מכת מרדות, עיין בחבורו פי"א מה' ע"ז הט"ו. ולעיל שם ה"ט כתב: וכן האוחז את העינים ומדמה בפני הרואים שעושה מעשה תמהון והוא לא עשה הרי זה בכלל מעונן ולוקה, כלומר, מדאורייתא, עיין בכ"מ הט"ו שם ובב"י טיו"ד סי' קע"ט ובלח"מ ה"ט שם, ומ"ש בעבודת המלך שם.<br>ובסמ"ק סי' קל"ו: ובתוספתא מפרש לא תעוננו זה האוחז את העינים דחייב, ופטור דאמרינן התם (משנת סנהדרין ספ"ז הנ"ל; תוספתא שם פ"י סה"ה) זהו ממיתה אך לוקה, למ"ד לאו שאין בו מעשה לוקין עליו וכו'. וכוונתו בשם תוספתא לברייתא שבבבלי סנהדרין הנ"ל, כרגיל אצל הראשונים לקרוא לברייתות "תוספתא" (עיין מ"ש בתשלום תוספתא, עמ' 6 ואילך). ודברי הסמ"ק הובאו בארחות חייב ח"ב, עמ' 238.

Halakhah 15

<small>26-27.</small> <b>סוקרין את האילן בסקרה וכו'. </b>פירשנוה לעיל ח"ב, עמ' 492. ועיין מ"ש לוי הנ"ל (לעיל פ"ו, הע' 2), עמ' 136 ואילך. 

Halakhah 16

<small>28.</small> <b>ממשיכין יין ושמן בצינורות וכו'. </b>בבלי ברכות נ' ב'. ופירש"י: משום סימן טוב, ואין כאן משום בזיון והפסד, לפי שמקבלין אותו בראש פי הצינור בכלי. אבל רוב הראשונים חולקים עליו, וסוברים שבמנהג זה יש עיקר שמחת חתן וכלה ומותר אפילו אם היין הולך לאיבוד,<sup class="footnote-marker">48</sup><i class="footnote">ואינו גרוע מזילוף ע"ג קרקע, עיין בבלי פסחים כ' ב' וב"ק קט"ו ב'.</i> עיין ברשב"א ובמאירי במקומו. וכן משמע במחז"ו, עמ' 589, וכן מסיק בראבי"ה ח"א סי' קל"ז, עמ' 126: שופכין מקצת יין לפני החתן והכלה כעין ממשיכין היין. וכן מוכח במס' שמחות פ"ח ה"ד הוצ' היגר, עמ' 150: ממשיכין יין וכו' ואין חוששין משום דרכי האמורי, ואין חוששין משום אבוד אוכלין. ועיין מ"ש בתס"ר ח"ד, עמ' 173 ואילך. 
<small>30.</small> <b>שנכנסו לכבול וכו'. </b>במס' שמחות הנ"ל: שנכנסו אצל ר' זכאי לכבול וכו'. ועיין בס' יחוסי תו"א ערך ר' זכאי (ב'), הוצ' הרי"ל פישמן, עמ' קכ"א, ובהערות שם. ומעשה זה לא נזכר בבבלי, ומשמיעים לנו שחתן וכלה לאו דווקא אלא כל שהוא מפני הכבוד מותר. (ח"ד).<br>ובכי"ל: שנכנסו <b>לרחוץ</b> בכבול המשיכו אותה העיר וכו'. ועיין להלן סוף מו"ק ובבבלי פסחים נ"א א'.

Halakhah 17

<small>30-31.</small> <b>שורפין את המלכים וכו'. </b>בד, כי"ע וכי"ל: על המלכים וכו'. וכ"ה בבבלי סנהדרין נ"ב ב' וע"ז י"א א'. ופירושו ששורפין כלי תשמישו של המלך, כמפורש להלן ובתוספתא סנהדרין פ"ד סה"ב, ירושלמי שם ספ"ב, כ' ע"ג, ובבבלי הנ"ל, וכן משמע מן הפסוק שמביא לראייה. ומ"מ לא הגהתי בפנים, מפני שהרי מפורש בשמואל א' ל"ב, י"ב, ששרפו את בשר המלך ובניו וקברו את עצמותיהם. ואעפ"י שבתרגום שם מפורש: וקלו עליהון כמא דקלן על מלכיא תמן, מ"מ מפשוטו של מקרא משמע ששרפו את גופותיהם, עיין בפי' הרד"ק שם, ובפי' הרד"ל לפרקי דר"א פי"ז, מ"א ע"א, הערה מ"ח, שפירשו כפשוטו של מקרא. ועיין מ"ש פרופ' בנימין מזר בקובץ קדם ח"ב (ירושלים תש"ה), עמ' 126 ואילך. 
<small>31.</small> <b>ולא מדרכי האמרי. </b>עיין מ"ש E.Rohde בספרו Psyche הוצאה שלישית (1903), ח"א, עמ' 24 ואילך, על מנהג היונים בנידון זה. 
<small>32.</small> <b>כשם ששורפין על המלכים וכו'. </b>להלן סנהדרין פ"ד ה"ג, בבלי ע"ז הנ"ל. ובתורת האדם להרמב"ן ריש עניין ההוצאה, ד"ו ל"א ע"ג, ובשו"ת הריב"ש סי' קנ"ח הביאוה בשם תוספתא סנהדרין. ובטיו"ד הביאה בשם תוספתא סתם. ועיין להלן. 
<b>כך שורפין על הנשיאים אבל לא על הדיוטות. </b>וכ"ה בתוספתא סנהדרין הנ"ל ובמדרש ל"ב מדות, עמ' 295. ופי' בתוה"א הנ"ל: הילכך אם בא לשרוף על ההדיוטות מעכבין על ידו, דאיכא יהורא והשחתה. ועיין בברכי יוסף יו"ד ריש סי' שמ"ח. אבל בבבלי ליתא "אבל לא על הדיוטות". ובס' יוחסין השלם, 61 ע"א: וכמו שאמרו בפ' קמא דעבודה זרה וכן בפרק ז'<sup class="footnote-marker">49</sup><i class="footnote">היתה לפניו חלוקת הפרקים כמו שהיא לפנינו ובכי"ע, ועיין גם לעיל פ"ה, שו' 27, להלן פי"ב, הע' 22, פי"ג, הע' 47.</i> דשבת בתוספתא כמו ששורפין על המלכים וכו'. ועיין גם בפי' הרדב"ז על הר"מ פי"ד מה' אבל הכ"ה.<br>אבל במס' שמחות פ"ח ה"ו: שורפין שריפה למלכים, אבל לא לנשיאים וכו', עיין להלן.
<small>33.</small> <b>שמת רבן גמליאל הזקן וכו'. </b>וכ"ה בד, בכי"ע, ביוחסין, בבבלי ע"ז הנ"ל. וכן העתיקו משם ברי"ץ גיאת ה' אבל, עמ' מ', ברי"ף מו"ק פ"ג ובתוה"א להרמב"ן הנ"ל. וכ"ה במס' שמחות הנ"ל.<br>אבל בכי"ל חסרה המלה "הזקן", ואינה גם במדרש ל"ב מדות הנ"ל ובאגדות התלמוד בע"ז, בר"ח, ברי"ף, ברא"ש ובמאירי שם, וכן נכון, עיין בהגהות הרש"ש ע"ז שם, ובדק"ס שם, עמ' 28, הע' ס'.
<small>34.</small> <b>ושרף עליו אנקלוס הגר יתר משבעים מנה. </b>במס' שמחות הנ"ל: שרף עקילס (והוא אונקלוס הוא עקילס, כידוע) הגר יותר <b>משמונים</b><sup class="footnote-marker">50</sup><i class="footnote">אף שמונים הוא מספר רגיל בדברי חז"ל, עיין בירחון ציון של יאסט וקרייצענאך ח"א, תר"א, עמ' 8. ועיין גם ירושלמי ברכות פ"ב ה"ד, ד' ע"ד, שקלים פ"ח ה"ד, נ"א ע"ב.</i> מנה. אמרו לו מה ראית? אמר להם, משום דכתיב בשלום תמות ובמשרפות אבותיך וכו', ואין רבן גמליאל יפה יותר ממאה מלכים שאין בהם צורך. 

Halakhah 18

<b>עוקרין על המלכים וכו'. </b>וכן מעתיקים בשם התוספתא בתוספ' ע"ז י"א סע"א ובתוספ' ר' אלחנן שם, וכ"ה בבבלי שם. ובכי"ל כאן: מעקרין על המלכים וכו'. וכן במס' שמחות פ"ח ה"ה, עמ' 50: שורפין, ומעקרין בהמות לפני מלכים וכו'. ועוקרין פירש"י: הגידין לבד שעל פרסותיה עוקר וחותך. וכן תרגמו השבעים ביהושע י"א, ו', ועוד. 

Halakhah 19

<small>35-36.</small> <b>אסור באכילה ומותר בהנאה וכו'. </b>וכ"ה במס' שמחות הנ"ל. אבל בבבלי הנ"ל: עיקור שיש בה טריפה אסור, ושאין בה טריפה מותר. ופירש"י: אסור לעשותו, ואעפ"י שאין סופו ליהנות ממנו אסור לגרום לבהמה טריפות בידים. וכן משמע מסתימת לשון בה"ג ה' תמורה ד"ו, ק"מ סע"ב-רע"ג; ד"ב, עמ' 608. אבל בתוספ' ותוספ' ר"א הנ"ל הוכיחו מן התוספתא כאן שאסור פירושו אסור באכילה, ועיקר החידוש הוא בסיפא שמותר בהנאה, ובסיפא דסיפא שמותר אף באכילה, ואינו נאסר בהנאה משום כבוד המלך. וכן פירש הראב"ד במקומו, עמ' 23, והביאו במאירי שם, עמ' 20. ועיין ר"מ פי"ד מה' אבל הכ"ה, ברדב"ז שם, ומ"ש בשו"ת עבודת הגרשוני סי' י"ג. ועיין ר"מ פ"ט מה' ע"ז הי"ד ומ"ש בתוספ' ע"ז י"ג א' ד"ה מנשר. אבל עיין בתוספ' רי"ד שם. 
<small>37.</small> <b>מן הארכובה ולמעלה וכו'. </b>חולין פ"ד מ"ו, תוספתא שם פ"ג ה"ו, בבלי שם מ"ז ב', נ"ז ב'. ועיין במשנ' יבמות פט"ז סמ"ד. 

Halakhah 20

<small>38.</small> <b>מבעיתין לעוות ולפוקה וכו'. </b>וכ"ה בכי"ל. וכן בד: לעוו' ולפוק'. ובכי"ע: לעוית ולפיקה. והיא היא. ובמדרש ל"ב מדות, עמ' 295: אדם שהוא מפהק, או שאחזתו עוית <b>מבהיקין</b> (צ"ל: מבהילין) אותו וכו'. ובמנוה"מ ה"ד, עמ' 445: אדם שהוא מפהק או שאחזתו עוית, פי' מפהק נתעטש,<sup class="footnote-marker">51</sup><i class="footnote">פירושו תמוה, עיין במשנת נדה פ"ט מ"ח, בבלי ברכות כ"ד סע"א ועוד.</i> עוית שנתעוות, מבעתין אותו, כגון שאומרים לו, הנה האויב, או הנה הנחש נושך אותך, וכיוצא בזה, כדי שיבהלוהו וישכח העיטוש. ועיין בבלי נדה ס"ו א'.<br>והנה טיב העוית ברור, והוא אדם שאחזתו חלחלה, וכן ברור שפוקה היא פהוקה, כפירוש בעל מדרש ל"ב מדות, אבל פהוקה כאן אינו פהוק (פעירת הפה) כברוב המקומות, אלא singultus, hiccups. וכבר תרגמו כן עקילס ותיאודוטיון פוקה שבש"א כ"ה, ל"א (λυγμός).<sup class="footnote-marker">52</sup><i class="footnote">ועיין במלונו של בן יהודה ערך פוקה א' ופוקה ב'. ואסף הרופא, עמ' 132 (הובא במלון הנ"ל) כותב: ותתעורר הפוקה היא לינגיאזמוס וכו'. והכוונה, כנראה, למלה λυγγιασμός (מלשון λύγξ, singultus) ואין צורך בתיקון מו"ל המלון (עמ' 4858, הערה 2): לגנאי ומום.</i> וכן בפרקי משה להר"מ מאמר ז', ד' למברג, כ' ע"ב: לזאת הסבה יהיה העטוש ארוכה לפוקות. והוא לקוח מאריסטו Problemata רסל"ג<sup class="footnote-marker">53</sup><i class="footnote">δία τί ό πταρμός λυγμών μέν παύει</i> ועוד בכ"מ שם. וכן אומר פרויס<sup class="footnote-marker">54</sup><i class="footnote">Biblisch-talmud. Medizin, עמ' 345.</i> לפי תומו:<sup class="footnote-marker">55</sup><i class="footnote">הוא פירש פיקה, כמו פיק ברכים.</i> ושמא מבעיתין אותו כשם שעד עכשיו מבהילים את החולה במחלת singultus.
<small>38-39.</small> <b>עמד עצם בגרונו וכו'. </b>וכ"ה במדרש ל"ב מדות הנ"ל ובירושלמי פ"ו ה"ט, ח' ע"ג. וכ"ה בבבלי ס"ז א', אלא ששם נוסף גם לחש, ועיין מ"ש להלן, שו' 43, ד"ה ובר"מ פי"א (בשם גלינוס). וכבר העיר קלי"ר בירחון ציון של יאסט וקרייצענאך ח"ב (פרנקפורט תר"ב), עמ' 82, שכן הוא אות באות אצל פליניאוס תולדות הטבע סכ"ח פי"ב, סי' מ"ט.<sup class="footnote-marker">56</sup><i class="footnote">והוא מתחיל את הפרק במלים: ואילו הן הזיות האמגושים וכו'. Magorum haec conmenta sunt וכו'.</i> 

Halakhah 21

<small>39-40.</small> <b>אילו דברים המותרין היה מתחיל במלאכה וכו'. </b>עיין במדרש ל"ב מדות הנ"ל. וברשב"א ספ"ו ס"ז א': ותניא בתוספתא <b>פ"ח</b><sup class="footnote-marker">57</sup><i class="footnote">היתה לפניו חלוקת הפרקים כבד ובכי"ל. ועיין לעיל פ"ג, שו' 19, סד"ה ממלא, להלן פ"ט, הע' 82, פ"י, הע' 11, פט"ו, הע' 18.</i> דמכילתין אלו דברים מותרין היה מתחיל וכו', עיי"ש שמעתיק את כל הברייתא.<br>והנה הברייתא התירה כאן במפורש להודות ולהתפלל בהתחלת המלאכה, והתירה להלן בסמוך ללחוש על העין ועל הנחש וכו'. וברור שאף כאן היה מקום לאסור משום דרכי האמורי. והפירוש הוא שמותר להתפלל בין לפני המדידה בין לאחריה, ואין כאן לא תפלת שוא (עיין מ"ש לעיל ח"א, סוף עמ' 111 ואילך) ולא משום דרכי האמורי, אפילו אם הוא מתפלל לאחר המדידה. ועיין לעיל פ"ו ה"ג. ועיין ח"ד.<br>ומתוך העניין (עיין מ"ש להלן בעניין הלחשים) נראה שחז"ל שינו את מנהגי ההמונים, ולימדו אותם תפלות במקום לחשים, כלומר שיאמרו את הדברים בנוסח של תפלה למי שהברכה בידו, ולא בנוסח של השבעה, עיין מ"ש על כ"ז בתרביץ שכ"ז (טבת תשי"ח), עמ' 183 ואילך.

Halakhah 22

<small>41-42.</small> <b>מעבירין על גבי מעין בשבת וכו'. </b>וכ"ה הסדר והגירסא אף בד. וכ"ה הסדר בתשובת הרמב"ן בתשובות המיוחסות לו סי' רפ"ג (והובא בא"ח ח"ב, עמ' 621, ובשו"ת הריב"ש סי' צ"ב), עיין מ"ש להלן.<br>אבל בכי"ע: לוחשין על העין ועל הנחש ועל העקרב. ומעבירין <b>את</b> העין בשבת וכו'. וכע"ז בכי"ל: לוחשין על <b>המעים</b> ועל הנחש ועל העקרב ולא מדרכי האמורי. מעבירין על העין בשבת וכו'. וכן הסדר והגירסא ברשב"א ספ"ו הנ"ל: ולא תכנס בהם מארה. לוחשין על המעים ועל הנחש ועל העקרב ולא מדרכי האמורי. ובירושלמי פי"ד ה"ג, י"ד ע"ג: לוחשין לעין ולמעים ולנחשים ולעקרבים ומעבירין על העין בשבת. מעשה בי ר' עקיבה שאחזתו העין והעבירו עליו כלים בשבת. ובבבלי סנהדרין ק"א א': תנו רבנן סכין וממשמשין בבני מעיים בשבת ולוחשין לחישת נחשים ועקרבים בשבת, ומעבירין כלי על גב העין בשבת אמר רשב"ג וכו'. ואנו רואים שגירסת כי"ע וכי"ל מתאימה לירושלמי ולבבלי, והפירוש כמו שכתב במיוחס לרש"י בסנהדרין שם: כלי על העין. שכן דרך ליתן כלי מתכות על העין כדי לקרר את העין, א"נ כגון שעושין לאדם שחש בעינו, מקיפין עינו בטבעת.<sup class="footnote-marker">58</sup><i class="footnote">פליניאוס (תולדות הטבע סכ"ט פל"ח סי' ק"ל) מזכיר בין הסגולות הרבות למחלות העין שמסמאין ומעוורין לטאה ירוקה ונותנין אותה בצלוחית של זכוכית מוקפת בטבעת של ברזל, או של זהב.</i><br>ולגירסת כי"ע "מעבירין את העין וכו' ", משמע שפירושו מעבירין עין רעה ששלטה באדם, והיו מעבירין על גבי האדם (ולא על גבי העין!) כלי מתכת כדי לבטל עין רעה, עיין בגירסת הירושלמי ומ"ש להלן. ועיין מ"ש לעיל, שו' 22.
<small>42.</small> <b>לוחשין על העין וכו'. </b>עיין מ"ש לעיל בשם הרמב"ן, ועיין ארחות חיים ח"א ה' שבת סי' של"ג, נ"ה ע"ד, ראבי"ה ח"א סי' שע"ז, עמ' 391, ובהערה 27 שם, שם, עמ' 285, הע' 1 (וציין שם המו"ל לראשונים המביאים את דברי הראבי"ה). ור' יחיאל מפריס (לפי שו"ת מהר"ם ב"ב הוצ' רנ"נ רבינוביץ סי' קע"ה) פירש את הירושלמי הנ"ל שלוחשין לעין פירושו לוחשין לעין הרע. ועיין מ"ש בירושלמי כפשוטו, עמ' 184. ועיין ערוך השלם ערך אבסקנטה. 
<small>43.</small> <b>ועל הנחש ועל העקרב. </b>פירש במיוחס לרש"י: בשביל שלא יזיקו, ואין בכך משום צידה.<sup class="footnote-marker">59</sup><i class="footnote">עיין מ"ש לעיל פ"ו, שו' 25, ד"ה ולאמיתו.</i> וביד רמה שם כתב: ואי קשיא לך הא דאמרינן בפ' ד' מיתות (ס"ה א') אמר אביי ש"מ האי מאן דצמד זיבורא ועקרבא, אע"ג דקא מיכוין דלא ליזקו אסור, לא קשיא, התם כגון דקטר ליה דלא לנשוף מדוכתיה וכו', ולשון צמידה דנקט אביי דהוי מלשון צמיד פתיל, ויצמד ישראל, שהוא לשון דבוק וחיבור, אבל לעכובי מאזוקי שרי.<sup class="footnote-marker">60</sup><i class="footnote">ועיין ברא"ש סנהדרין שם פ"ז סי' ד'.</i> ואיבעי תימא מאי לוחשין לחישת נחשים דקתני הכא ללחוש על נשיכתן בשבת (וכן פירש הר"מ עיין להלן). ובמאירי שם, סוף עמ' 331: ובמקום שיש ביניהם חברים לוחשין עליהם בשבת, ואעפ"י שזה באיסור חובר חבר, הואיל ואין בו מלקות, שהרי אין כאן אלא דברים בעלמא התירו לו בכך שלא תטרף דעתו עליו, הא חבר שעשה מעשה, כגון אלו שמנהגם בעת שאומרין אותן הלחישות לאחוז בידם מפתח או סלע או מנידין אצבע או ראש, הרי זה לוקה, ואין מתירין לו כלל. ועיין מ"ש בח"ד ובהערות הגר"י שור לס' העתים, עמ' 325, הע' ק"כ.<br>ובר"מ פי"א מה' ע"ז הי"א: מי שנשכו עקרב או נחש מותר ללחוש על מקום הנשיכה, ואפילו בשבת, כדי ליישב דעתו ולחזק לבו, אעפ"י שאין הדבר מועיל כלום, הואיל ומסוכן הוא התירו לו כדי שלא תטרף דעתו עליו. ולאמיתו של דבר האמינו כל החכמים והמלומדים בדורם של התנאים בכח הלחשים. ובשם גלינוס אמרו:<sup class="footnote-marker">61</sup><i class="footnote">Alexander Trallianus סי"א פ"א, הוצ' Puschman ח"ב, עמ' 475, וציין לו R. Heim בספרו Incantamenta Magica וכו', עמ' 15. ועיין גם מ"ש פרויס בספרו הנ"ל (לעיל הע' 54), עמ' 166.</i> "יש חושבים שהלחשים הם בבחינת אגדות של נשים זקנות כשם שחשבתי אף אני ימים רבים. אבל במשך הזמן נוכחתי ע"י פעולתם הנראית לעין שיש בהם יכולת. בחנתי את תועלתם במקרים של עקיצות עקרב, ולא פחות במקרים של עצמות שנתחבו בגרון שנפלטו מיד אחרי לחשים".<sup class="footnote-marker">62</sup><i class="footnote">ενιοι γοῦν οϊονται τοϊς τῶν γραῶν μύθοις εοικέναι τας έπωδάς, ὥσπερ καγῶ μέχρι πολλοῦ τῶ χρόνω δε ὑπό τῶν ἐναργῶς φαινομένων ἐπείσθην είναι δύναμιν ἐν αὐταις έπι τε γάρ τῶν ύπό σκορπίου πληγέντων ἐπειράθην ωφελείς, οὐδέν δ’ ηττον κάπί τῶν έμπαγέντων όστῶν έν τη φάρυγγι δι’ ἐπωδης εύθύς αναπτυομένων.</i> וכבר כתב המאירי (סנהדרין, עמ' 250): שלא תטרף דעתו עליו (הר"מ הנ"ל), ועל צד זה התירו בתלמוד כמה לחשים המוניים לפי מחשבת הנזוק. וכן כתב:<sup class="footnote-marker">63</sup><i class="footnote">שבת נ"ג א' ד"ה לא יצא הזב. וכן כתב בפסחים ק"ט סע"ב (94 ע"ב): בכמה מקומות בארנו שבאותם הזמנים היו העם נמשכים אחרי דברי' המוניים, כלחשים ונחשים ופעולות המוניות, וכל שלא היה בהם סרך עבודה זרה ודרכי האמורי לא חששו בהם חכמים לעקרם, וכל כך, שהיה טבעם מקבל בענין חזוק, או חולשה, וכמו שהעידו בסוגיא זו (ק"י ב') דקפיד קפדינן ליה וכו'. ועיין מ"ש בספרו לע"ז כ"ז ב', עמ' 65.</i> "שאדם אפשר שטבעו מתחזק מתוך בטחונו על הקמיע ומתרפא". וכן (שבת ס"ז א'): "מצד שהיה ההמון באותו זמן בטוח באותם העניינים היה טבעם מתחזק, ונמצא מצד ההרגל עזר טבעי בהם". ועיין גם בשו"ת הרשב"א ח"ד סי' רמ"ה.<sup class="footnote-marker">64</sup><i class="footnote">ועיין בברכי יוסף או"ח סי' ש"א דין ו'. ובשו"ת שלו (חיים שאל ח"ב סי' ל"ח, אות פ"א) כתב: ראיתי בספר כתיבת יד ישן שרבינו פרץ ז"ל כתב בשבת שמות הקדש סגולה בדוקה ליושבת על המשבר וכו', עיי"ש שהביא את דברי הרדב"ז לשונות הר"מ, סי' קנ"ג.</i> והכל תלוי באמונות בני אדם, ובמידת האמונה, ואפילו אמונה טפלה, וק"ו בן בנו של ק"ו במקום שהלחש הוא בשם התורה. וכן אמרו בבבלי יומא (פ"ב ב'): ההיא עוברה דארחא (שהריחה ריח אוכל, ויוה"כ היה), אתו לקמיה דרבי, אמר להו זילו <b>לחושו</b> לה דיומא דכיפורי הוא. <b>לחושו</b> לה <b>ואילחישא</b>, קרי עליה בטרם אצרך בבטן ידעתיך וכו', אמר להו לחושו לה, ולא אילחישא וכו'.<sup class="footnote-marker">65</sup><i class="footnote">בירושלמי שם פ"ח ה"ד מ"ה סע"א, בשינויים.</i> הלחש הועיל במקום שהאמונה היתה שלמה. וכן בירושלמי שבת פט"ו ה"ג, ט"ו ע"ב: ר' שמעון בן יוחי כד הוי חמי לאימיה משתעיא סגין הוה אמר לה, אימא, שובתא היא, והות שדכא.<sup class="footnote-marker">66</sup><i class="footnote">כ"ה בראשונים ובמקבילות, עיין הירושלמי כפשוטו, עמ' 191.</i> והוא לחש של עם קדוש, והיונים היו מוכרחים להשתמש בסגולות מיוחדות נגד זקנות המפטפטות יותר מדאי.<sup class="footnote-marker">67</sup><i class="footnote">עיין בלחש בספרו של פרייזינדנץ Papyri Graecae Magicae ח"ב, עמ' 7.</i> ועיין אוה"ג, התשובות, עמ' 152, ופיה"מ להר"מ פסחים ספ"ד.
<b>ואין לוחשין בדבר שדים וכו'. </b>בבבלי סנהדרין הנ"ל: ואין שואלין בדבר שדים וכו'. ופי' במיוחס לרש"י: שכן עושין כשאובדין שום דבר שואלין במעשה שדים,<sup class="footnote-marker">68</sup><i class="footnote">עיין באפולוגיא של Appuleius ספמ"ב.</i> והם מגידים להם, ואסור לעשות בשבת משום <b>ממצוא חפצך</b>. ובתשובת הרמב"ן הנ"ל (לעיל ריש שו' 41–42) תמה כיצד התירו לשאול בשדים בחול, והרי כשפים הם, והנשאל בהם באזהרה, ואח"כ הסיק שמעשה שדים לחוד ומעשה כשפים לחוד.<sup class="footnote-marker">69</sup><i class="footnote">בטיו"ד סוף סי' קע"ט הביא: כתב הרמ"ה שמעשה שדים הוא בכלל מעשה כשפים, והוא ביד רמה לסנהדרין ס"ז ב', עיי"ש היטב, ועיין בפירושו לסוגיין ק"א א', ובהכרח שחילק, כמו שחילק הרא"ש בסנהדרין ספ"ז. ועיין בב"ח שם, וביד רמה מפורש שלא כדבריו. ועיין גם בס' חמרא וחיי לסנהדרין ס"ז ב' (ק"א ע"ג מן הספר) שהביא בשם כללי המאירי: מעשה שדים בכלל מעשה כשפים לחיוב מיתה, או לאיסור, וכן מצאתי לאחד מגדולי המפרשים האחרונים שכתב כן בפירוש, ועיי"ש שרמז לתשובת הרמב"ן הנ"ל. ועיי"ש ק"א א' (קט"ז ע"ג מן הספר) מ"ש בשם כללי המאירי שחילק בין עשה מעשה ובין שאלה בלבד.</i> ובנתים העיר: וראיתי בתוספתא דמסכת שבת גירסא אחרת וכו', ואין <b>לוחשין</b> בדבר שדים וכו', ולפי זה אינו אלא ללחוש להשביע שדים לצאת מן האיש, כדרך בן תמליון (מעילה י"ז ב'), ור' יוסי אוסר שמא יזיק אותו כשמוציאין אותו בעל כרחו. ועיין בב"י טיו"ד סוף סי' קע"ט ד"ה ורבינו ירוחם כתב, ועיין מ"ש הרשב"ש בנו של הרשב"ץ בספרו מלחמת מצוה (קשת ומגן ד' ליוורנו), ל"ה ע"א. ועיין מ"ש בשלטי הגבורים לע"ז פ"ב סי' אלף רכ"ו ובשו"ת הרדב"ז ח"ג (פיורדא תקמ"א) סי' ת"ה. 
<small>43-44.</small> <b>ר' יוסה אומ' אף בחול אין לוחשין בדבר שדים. </b>וכ"ה ברמב"ן הנ"ל ובא"ח ח"א ה' שבת סי' של"ג הנ"ל. ובא"ח הוסיף: ואף הוא לא אמר אלא מפני הסכנה (כלומר, שלא יזיקנו השד), והוא ע"פ מסקנת הבבלי בסנהדרין ק"א א' הנ"ל. אבל במאירי שם, עמ' 332: ואלו שמאמינים במציאות השדים ופעולותיהם אסור להם לשאול בהם אף בחול, והביאו בשו"ת הרדב"ז הנ"ל. וכן משמע מפשטות לשון התוספתא שמחמת דרכי האמורי אתינן עלה, ולפיכך אמרו להלן: וכן היה ר' יוסה אומר וכו'. וכן פירש בתוספות בכורים. 
<small>44.</small> <b>וכן היה ר' יוסה או' וכו'. </b>כלומר, וכן היה דורש בגנותם של שבעה עממים, שאנו צריכים להתרחק מדרכיהם, עיין לעיל. ובב"ר פ"מ (מ"א), ז', עמ' 394: ר' א' אין לך בכרכים רע מסדום וכו'. 
<small>45.</small> <b>יותר מסודמיון. </b>בד: מסודמיין. ובכי"ע ובכי"ל: מן הסודמי. והנכון כגי' ד, ופירושו, מן הכרכים שבארץ סדום. וכן בירושלמי ב"ב פ"ג ה"ד, י"ג רע"ג: א"ר יוסי בכותל סודמין היא מתניתא. ופירושו בכותל אטום, כמנהג אנשי סדום, עיין בבלי שם נ"ט א' ובר"ח שם.<sup class="footnote-marker">70</sup><i class="footnote">ואין בין דברי ר' יוסי ודברי ר' לא בירושלמי שם אלא שינוי בלשון, כרגיל בירושלמי.</i> ועיין מ"ש הר"ש אברמסון בסיני ניסן-תמוז תש"ח, עמ' ס"ו, הערה 10. 
<b>קורין אותו סילמי. </b>צ"ל: סודמי, כבשאר נוסחאות, וכ"ה בב"ר הנ"ל כי"ו. ועיין מ"ש הר"ש אברמסון הנ"ל. 
<small>46.</small> <b>קשה יתר מאמרי. </b>בספרי עקב סוף פי' נ': שהאמורי משבעה עממים גדול <b>וקשה</b> כנגד כל ישראל. וכ"ה במכירי עמוס, עמ' 13. אבל עיין הגירסא בהוצ' הר"א פינקלשטין, עמ' 116. 

Halakhah 23

<small>46-47.</small> <b>ר' נהוריי אומ' וכו'. </b>בב"ר הנ"ל: אמר ר' איסי (יוסי) וכו'. 
<small>47.</small> <b>מתון יתר מסודמיים וכו'. </b>בב"ר הנ"ל: אין לך בכרכים יפה מסדום שחיזר לוט בכל ערי הככר ולא מצא כסדום, ואילו היו החשובים שבהם וכו'. וכנראה שהגירסא הנכונה היא בגליון כי"ל: החסוכין,<sup class="footnote-marker">71</sup><i class="footnote">בכ"י שטוטגאדט שם: החסובים, וצ"ל: החסוכים.</i> וכן צ"ל בשאר הנוסחאות: החשוכים (בשין שמאלית), במקום: החשובים,<sup class="footnote-marker">72</sup><i class="footnote">וכן נשתבש גם לעיל שם בב"ר, עמ' 262, עיי"ש בשנו"ס.</i> ופירושו, המתאפקים,<sup class="footnote-marker">73</sup><i class="footnote">וכן בלשון סורית "חסיכין" פירושו מתאפקים (בעיקר ביחס ליין ונשים), עיין במלונו של פיין-סמית, עמ' 1330, ערך חסך. ואנשי סדום היו נזירים ופרושים ביחס לשאר הכרכים שבככר! ואין מקום לתמיהת הר"ל גינצבורג באגדות היהודים ח"ה, עמ' 238, עיי"ש.</i> ור' נהוראי אמר שסדום היתה המתונה ביותר מכל סביבותיה, מכל כרכי הככר, ועכשיו צא ולמד מה היו שאר הכרכים. 

Halakhah 24

<small>49.</small> <b>אין לך בכל עממין מתון יותר מאמוריים וכו'. </b>ודרכיהם אנו מכירים, ועכשיו צא ולמד מה היו שאר העממים, עיין מ"ש לעיל. 
<small>50.</small> <b>שהאמינו במקום וגלו לאפרקי וכו'. </b>במכילתא בא רפי"ח, עמ' 69: אל ארץ הכנעני, זכה כנען שתקרא הארץ על שמו, וכי מה עשה כנען, אלא כיון ששמע כנען שישראל נכנסין לארץ עמד ופינה מפניהם וכו'. וכע"ז בתנחומא שם סי' י"ב ובבמ"ר, שלח, י"ז, ג'. ובירושלמי שביעית פ"ו ה"א, ל"ו ע"ג: גרגשי פינה והאמין לו להקב"ה והלך לו לאפריקי. וכע"ז גם בוי"ר פי"ז, ו', הוצ' ר"מ מרגליות, עמ' שפ"ו, ובדב"ר פ"ה, י"ד. ובשה"ש זוטא, עמ' 18: ומהם הלכו לאפריקי, עיי"ש.<br>וכבר העירו החכמים האחרונים שהכוונה לקרתגו שבאפריקי שנתיישבה ע"י הפיניקיים.<sup class="footnote-marker">74</sup><i class="footnote">עיין בהגהות הרד"ל לוי"ר שם, ערך מילין לשי"ר ערך אפריקה ועוד.</i> ועיין בדב"ר הוצ' ליברמן, עמ' 33, הערה 12, ומ"ש בכר בצופה האנגלי סדרא ישנה ח"ג (1891), עמ' 354 ואילך, לוי הנ"ל (לעיל פ"ו, הערה 2), עמ' 140 ואילך, גינצבורג אגדות היהודים ח"ו, עמ' 177, הערה 34 (ויש להוסיף שם את המקורות שהביא לוי בעמ' 141). ועיין במאמרו המצויין של יוחנן לוי ז"ל בספרו עולמות נפגשים, עמ' 60 ואילך.
<small>51.</small> <b>והיתה ארץ ישראל נקראת על שמן. </b>כמפורש בעמוס ב', י': ואולך אתכם במדבר ארבעים שנה לרשת את ארץ האמרי. וברד"ק שם: והרגלתי אתכם בחקותי שלא תלמדו חקות ארץ האמרי כשתבאו לרשת אותו. 

Chapter 8



Halakhah 1

<small>1.</small> <b>הגוזז מן הבהמה מן החיה ומן העופות וכו'. </b>רמב"ן כאן ע"ד ב' ד"ה הא, בכורות פ"ג סי' מ"א, ד' ליוורנו, נ"ז ע"א, רא"ש שם פ"ג סי' ה', המיוחס להריטב"א כאן ע"ד ב' ד"ה התולש, פירוש תלמיד הרמב"ן לביצה ח' א', עמ' 27, ר"ן פ"ז סי' שצ"ב ומגיד משנה להר"מ פ"ט מה' שבת ה"ז, כולם בשם התוספתא כגירסא שלפנינו. והר"מ הנ"ל השמיט את המלים "ומן העופות", אלא שהביא להלן שם (ע"פ הבבלי): התולש כנף מן העוף וכו'. ועיין במנחת חינוך מצוה ל"ב, אות י"ב, ומה שהאריך בס' אגלי טל, מלאכת גוזז, קל"ב ע"ג ואילך, ומ"ש בס' מנחת סולת להגרד"צ מדוקלא, קט"ז ע"ג ואילך.<sup class="footnote-marker">1</sup><i class="footnote">ועיין בדברי רב האיי גאון שהובא בס' העתים, עמ' 340, ובהערות שם, ובראבי"ה ח"א סי' רכ"ג, עמ' 314.</i> ועיין בהערות לס' יריאים השלם, קל"ה ע"ב, הערה נ"ז.<br>ובמאירי ע"ד ד"ה זה: וכן התבאר בתוספתא, ר"ל שהגוזז אף לאחר מיתה חייב, והוא שישנו<sup class="footnote-marker">2</sup><i class="footnote">= ששנו, עיין מבוא לנוה"מ למהרי"ן אפשטין, עמ' 1243, ד"ה ויו"ד אחרי ש'.</i> שם הגוזז את הצמר או את השער בין מין בהמה בין מין חיה, כגון (צ"ל: בין) מין החי בין מן המת אפי' מן השלח שלהם חייב. וברור שהעתיק את לשון הר"מ, ולא את לשון התוספתא, ולפיכך השמיט "ומן העופות". ועיין גם בבית הבחירה למאירי ביצה ל"ד א', עמ' 205.
<b>אפי' מן השלח. </b>כ"ה בכל הנוסחאות, וכ"ה בראשונים הנ"ל, וכן ברמב"ן בה' בכורות הנ"ל גם בהמשך דבריו: וכדתניא גבי בהמה אפילו מן השלח. ובכי"ו בטעות (באשגרה מלהלן): אפי' מלא השלח.<sup class="footnote-marker">3</sup><i class="footnote">בתכ"מ כאן כתב: אבל דעת רש"י דאין גזיזה אלא בצמר (צ"ד ב') וכו', קשה על רש"י נמי מהכא וכו'. וכן כתבו חכמים אחרים בשם רש"י. אבל נראה שמעולם לא אמר רש"י כן, אלא הסביר שהיינו יכולים <b>לטעות</b> ולחשוב שאין גזיזה אלא בצמר, קמ"ל שיש גזיזה אפילו בצפרנים. וכן כתבו בתוספות שם ד"ה אבל: דבהא ליכא למיטעי וכו', וא"כ כל המחלוקת של רש"י ובעלי התוספות היא באפשרות של טעות גרידא. ועיין בחידושים המיוחסים להר"ן צ"ד ב' ד"ה מחלוקת מ"ש בשם רש"י. וברור שהוא הבין בדברי רש"י שלפי המסקנא מחייבים רבנן בנוטל צפרנים בכלי משום גוזז. ועיי"ש שרמז לתוספתא כאן "דומיא דגוזז את השלח שהוא חייב".</i> 
<small>1-2.</small> <b>מלוא הסיט כפול. </b>וכ"ה בראשונים הנ"ל ובר"מ פ"א מה' מעילה ה"ז. ובר"מ ה' שבת הנ"ל: כמה שיעורו כדי לטוות ממנו חוט שארכו <b>כרוחב</b> הסיט כפול, וכמה רוחב הסיט כדי למתוח מן בוהן של יד עד האצבע הראשונה כשיפתח ביניהן בכל כחו, והוא קרוב לשני שלישי זרת. ועיין מ"ש בפיה"מ פי"ג מ"ד בשם גאון, ועיין במלא"ש שם. ועיין בפיה"ג לטהרות, עמ' 30, ובהערות שם,<sup class="footnote-marker">4</sup><i class="footnote">השוה מ"ש F. Hultsch בספרו Metrolog. Script. Reliquiae, עמ' 189, שו' 13 ואילך, ועיי"ש, עמ' 351, בסוף הערה 20, והשוה פי' הר"מ הנ"ל.</i> ומ"ש בערך מלין לרח"י שעפטיל ערך סיט, ובאוה"ג, התשובות, עמ' 73. ובסורית סיטא הוא זרת, σπιθαμή, ובמלה זו מתרגמים השבעים זרת שבמקרא, ואף גמד (שופטים ג', ט"ז). ובס' הפרדס לרש"י ה' ציצית, ה' ע"א: והזרת בפשיטת יד באלכסון מאצבע זרת, הוא אצבע הקטן, עד הגודל. וכ"ה אות באות בכמה ליקסיקונים יוניים.<sup class="footnote-marker">5</sup><i class="footnote">עיין לדוגמא במלונו של היזיכיאוס ערך σπιθαμή</i> ועיין תוספתא כלים פ"ו הי"ב, וערוך ערך גרמד.<sup class="footnote-marker">6</sup><i class="footnote">אבל עיין במפתחות לספרו של Hultsch הנ"ל, עמ' 215, ערך σπιθαμή 2, 4, והוא קרוב לדעת חז"ל.</i><br>ובמנחת סולת, קי"ז רע"ג, העיר על דברי האו"ז ה' שבת ח"ב סי' ס"ג אות ב', ט"ו ע"ג: ולא הוזכר במשנה [שיעור] הגוזז, מיהו נראה בעיני דשיעור גוזז נמי כדי לארוג מלא רוחב הסיט וכו', וכ"כ הר"ר משה מיימון הגוזז צמר וכו'. וכע"ז אף בחידושים המיוחסים להר"ן בשם ר' יהונתן (אלא שלא הביא את הר"מ), עיי"ש ע"ג א' ד"ה הגוזז. ותמה שלא הזכירו את התוספתא. ועיין במלא"ש פי"ג מ"ד. ועיין במנחת חינוך מצוה ל"ב אות י"ב ומ"ש עליו בס' מנחת סולת הנ"ל, קי"ה ע"א.
<small>2.</small> <b>בין חטרתו לשאר גופו. </b>בד: בין חטטרתו, והנכון כלפנינו, וכ"ה בכי"ע ובכי"ל. וכ"ה בקביעות בתוספתא, בירושלמי ובמשנה (חולין פ"ט מ"ב ובכורות פ"ז מ"א) בנוסחאות מטיפוס א"י, ואף בבבלי כאן נ"ד א'. ועיין ערוך ערך חטר ב'. ועיין לעיל פ"ד, שו' 6, ולהלן פ"ט סה"ב, שו' 3, ומש"ש. וברש"י (צ' ב'): מקשה של חזיר. נימין קשין שבשדרה של חזיר. אחת, דחזיא לאושכפי (לרצענים) לתת בראש המשיחה של תפירה. ואף כאן חייב אפילו גזז פחות ממלוא היסט הכפול, אם יש בו כדי לתת בראש המשיחה, כפירוש המפרשים. 

Halakhah 2

<small>2-3.</small> <b>המיסיך שלשה חוטין כתחילה וכו'. </b>כלומר, המסדר שלשה חוטין של שתי למסכת אחת, עיין מ"ש הרשברג בספרו הארג ותעשית הארג, עמ' קס"ד ואילך.<br>ובמשנתנו פ"ז מ"ב: והמיסך, והעושה שתי בתי נירין והאורג שני חוטין וכו'. ועיי"ש בתוספ' ע"ג א' ד"ה והעושה. ובר"מ פ"ט מה' שבת הי"ח השוה שיעור מיסך לשיעור אורג. ובמשנתנו רפי"ג: ר' אליעזר אומר האורג שלשה חוטין בתחילה ואחת על האריג חייב, וחכ"א בין בתחילה בין בסוף שיעורו ב' חוטין, ולפ"ז הברייתא שלנו כר' אליעזר, ועיין גם להלן פי"ב, שו' 4–5, ומש"ש. ושמא אף בבא זו היא מדברי ר' יהודה ששנה את משנת ר' אליעזר.<sup class="footnote-marker">7</sup><i class="footnote">עיין להלן זבחים ספ"ב, ובמקבילה בבבלי מנחות י"ח א'.</i> ועיין בירושלמי רפי"ג, י"ד ע"א, ובמקבילה בסוף כלאים, ל"ב ע"ד, ומ"ש הר"ש סיריליאו שם, קס"ב ע"א. ושמא אף במיסך מסתתר הוא בפחות משלשה חוטין.
<small>3.</small> <b>אף השוביט והמדקדק וכו'. </b>בד בטעות: השרביט, וצ"ל: השוביט (=השובט) כלפנינו, וכ"ה ("השובט") בירושלמי פי"ב סה"א וסה"ג, י"ג ע"ג וע"ד, פסחים פ"ו ה"א, ל"ג ע"ב, ובבלי כאן ע"ה ב', וצ"ז ב'. ובשני התלמודים לא נזכר שר' יהודה מחייב כאן בכל שהוא, ועיין מ"ש להלן.<br>ופירשו המפרשים ששובט הוא מכה בשבט (בכרכד) על חוטי השתי כדי לצפפן,<sup class="footnote-marker">8</sup><i class="footnote">עיין ר"ח ע"ו ב', ומ"ש הרשברג בספרו הארג ותעשית הארג, עמ' קע"ה, הע' 1, ובציור מ"ז שם, עמ' קנ"ו. ועיין מ"ש להלן פ"ט, שו' 21, ד"ה בכרכר.</i> ומדקדק הוא המרתק על חוטי הערב כדי להדחיקם ולהלחימם.<sup class="footnote-marker">9</sup><i class="footnote">עיין ר"ח הנ"ל, שם ק"ה א', ערוך ערך דק ב' ובתוספות הערוך השלם בערכו, והרשברג הנ"ל, עמ' קע"ז, הע' 2. ובירושלמי הנ"ל (בפנים) גורס: והמקטקט, והוא מעין שובט, עיין הרשברג שם, הע' 3.</i><br>אבל בירושלמי הנ"ל מסיים: מפני שהוא כמיישב בידו, ואמרו שם שר' יהודה סובר כר"ש בן גמליאל המחייב במכה בקורנס על הסדן בשעת מלאכה (משום מכה בפטיש), מפני שהוא כמיישב בידו. ולהלן פי"א ה"ב ((שו' 6, ד"ה ואין ספק) הוכחנו שהירושלמי מפרש שהחיוב הוא מפני שמאמן את ידו לאותה מלאכה (וכן פירשו הגאונים את דברי רשב"ג אף בבבלי, עיין מש"ש), ולפי זה הרי אין הבדל אם האריג הוא גדול או קטן, וחייב משום מכה בפטיש ששעורו בכל שהוא (עיין במשנתנו רפי"ב ומ"ש להלן פי"א, שו' 4–5, ד"ה אחד), והתוספתא עומדת בשיטת הירושלמי, ולפיכך מחייבת בכל שהוא.<br>ובבבלי הנ"ל: [ארבעים חסר אחת], לאפוקי מדר' יהודה, דתניא ר' יהודה מוסיף את השובט והמדקדק. אמרו לו שובט הרי הוא בכלל מיסך, מדקדק הרי הוא בכלל אורג, ועיי"ש צ"ז ב', ומוכח מתוך הסוגיא שר' יהודה מונה אותן כשני אבות מלאכות, ומוסיף על משנתנו ששנתה ל"ט מלאכות גרידא. ונראה שהיתה מסורת בידם שלר' יהודה שנו ארבעים אבות מלאכות, כשיטתו לעניין מלקות במשנת מכות פ"ג מ"י, עיין מ"ש להלן.<br>ובירושלמי פי"א סה"א, י"ג ע"א: ר' יודה עבד ארבע אמות ברשות הרבים מלאכה בפני עצמה, על דעתיה דר' יודה ארבעים מלאכות אינון. והירושלמי כשיטתו שמדקדק ומקטקט על האריג אינן מלאכות בפני עצמן, אלא חייב עליהן משום מכה בפטיש. וכבר העירותי<sup class="footnote-marker">10</sup><i class="footnote">תס"ר ח"ב, עמ' 3, ונספח לה' הירושלמי להרמב"ם, עמ' ס"ח.</i> על דברי בעל יחוסי תנאים ואמוראים כת"י ערך ר' יונתן בן אלעזר שכתב: "שמעתי כי בירושלמי דמס' מכות אההיא דהלוקין, דתנן וכמה מלקין מ' חסר אחת, ר' יהודה אומר מ' שלימות, ולוקה את היתירה בין כתיפיו, ומסיק הירושלמי כמה דר' יהודה פליג במלקות פליג באבות מלאכות, דאמר מ' מלאכות שלימות אבות מלאכות הן" וכו'. ואעפ"י שרבינו אמר מפורש שלא בדק בירושלמי מכות אלא שמע שכך הוא שם, ואף לפנינו אינו במכות, מ"מ ברור שיש כאן מסורת עתיקה.<sup class="footnote-marker">11</sup><i class="footnote">ועיי"ש במקומות הנ"ל שהעירותי על דברי תקוני זהר, תיקון מ"ח, דפוס מנטובא, פ"ח ע"א.</i><br>ברם בבבלי (צ"ז ב') מוכח שלר' יהודה אין העברה אב מלאכה, וכנראה שלשיטת הבבלי סובר ר' יהודה שמבעיר ללאו יצא,<sup class="footnote-marker">12</sup><i class="footnote">עיין בגליוני הש"ס לר"י ענגיל צ"ז ב'.</i> והשלים ר' יהודה שובט ומדקדק לארבעים מלאכות. ועיין מ"ש ביפה עינים ע"ה ב'.
<small>4-5.</small> <b>הצד חלזון והפוצעו הרי זה חייב שתי חטאות. </b>בבבלי ע"ה א': ת"ר הצד חלזון והפוצעו אינו חייב אלא אחת. ר' יהודה אומר חייב שתים, שהיה ר' יהודה אומר פציעה בכלל דישה, אמרו לו אין פציעה בכלל דישה. ולפ"ז אף הבבא שלנו מדברי ר' יהודה (ח"ד). ובירושלמי פ"ז ה"ב, י' ע"ג: הצד חלזון ופצעו. אית תניי תני חייב שתים, אית תניי תני אינו חייב אלא אחת. מאן דאמר שתים, אחת משום צד ואחת משום נטילת נשמ'. ומאן דאמר אחת, היידה היא? משום נטילת נשמה. ולית לה צידה? לית לה צידה.<sup class="footnote-marker">13</sup><i class="footnote">כ"ה בכי"ל, עיין מ"ש בירושלמי כפשוטו, עמ' 148. ושם תפסתי כעיקר את הפירוש הראשון שבק"ע. אבל קשה להניח כן, והעיקר הוא שאין לה (=ליה) צדה, כלומר, אין לו לחילזון צידה. ועיין מ"ש הגרו"ח מראדזין במאמר שפוני טמוני חול, ח' ע"א ואילך.</i> ועיין בבבלי הנ"ל, ובתוספ' שם ד"ה הצד ובאהצו"י, עמ' 103. 

Halakhah 3

<small>5.</small> <b>כל אבות מלאכות שבתורה וכו'. </b>במשנתנו רפ"ז: היודע שהוא שבת ועשה מלאכות הרבה בשבתות הרבה חייב על כל אב מלאכה ומלאכה. ועיין תו"כ, חובה, פ"א ה"ז, ט"ז ע"ב, משנת כריתות פ"ג מ"י, ירושלמי כאן פ"א ה"א, ט' ע"א וע"ב (ומ"ש בירושלמי כפשוטו, עמ' 121 ואילך), בבלי ו' ב', ס"ט א', ע' ב', ע"ג ב', צ"ו ב', כריתות ב' ב'. ועיין יבמות נ"ה א', מכות י"ד א'. 

Halakhah 4

<small>6.</small> <b>כל המקלקלין פטורין חוץ מן החובל וכו'. </b>ירושלמי פ"ב ה"ה, ה' ע"א: עירובין פ"י הי"ב, כ"ו ע"ג; פסחים פ"ו סה"א, ל"ג ע"א. ובבבלי כאן ק"ו א' וב"ק ל"ד ב' בשם: תני ר' אבהו קמיה דר' יוחנן. ונחלקו שם בירושלמי ובבבלי אם חייב בחובל ומבעיר דווקא בצריך לדם ולאפר, או אפילו מקלקל גמור חייב. ועיין בתוספ' שבת שם ד"ה חוץ וד"ה בחובל. ועיין בשו"ת אבני נזר או"ח ח"א סי' קצ"ח.<br>ובמשנתנו פי"ג מ"ג: וכל המקלקלין פטורין, ולא נזכר שם חובל ומבעיר.

Halakhah 5

<small>7.</small> <b>גר שנתגייר בין הגוים וכו'. </b>בבבלי ס"ח ב': כלל גדול אמרו בשבת כל השוכח עיקר שבת ועשה מלאכות הרבה בשבתות הרבה אינו חייב אלא חטאת אחת, כיצד, תינוק שנשבה לבין הגויים וגר שנתגייר בין הגויים וכו', וחייב על הדם אחת, ועל החלב אחת, ועל ע"ז אחת, ומונבז פוטר, וכך היה מונבז דן לפני ר' עקיבא וכו'. ובמשנתנו רפ"ז: כלל גדול אמרו בשבת כל השכח עיקר שבת ועשה מלאכות הרבה בשבתות הרבה אינו חייב אלא חטאת אחת. ובירושלמי שם: אי זהו שאינו <b>יודע</b> עיקר שבת קטן שנשבה בין הגוים<sup class="footnote-marker">14</sup><i class="footnote">בתוספות ס"ח סע"א וברשב"א שם פירשו "גר שנתגייר בין הגויים", בנתגייר בפני ג', אלא שלא הודיעוהו את המצות. ובמאירי שם: אפשר בגר קטן (כן פירש הר"מ בפ"ז מה' שגגות ה"ב) שמטבילים אותו על דעת ב"ד (בבלי כתובות י"א א'), ולא הכיר מעולם, או שמא נתגייר בלא שלשה, וכמו שאמר שנתגייר בין הגוים, ולכתחילה הוא צריך שלשה, אבל בדיעבד אפילו בינו לבין עצמו, ע"ד (=על דרך) שפסקו שם גדולי הפוסקים (רי"ף יבמות פ"ד סי' ס"ב). אבל עיין מ"ש רבינו ביבמות, עמ' 190.</i> וכו', עיי"ש. ועיין בבלי ס"ח א' ואילך. 
<small>9.</small> <b>עד שיבא לכלל ידיעה וכו'. </b>כלומר, שהרי אין מזיד אלא שידע את דין התורה, אף שוגג אינו חייב חטאת אלא דווקא אם כבר ידע את ההלכה. 
<small>11.</small> <b>עד שיבא לכלל ידיעה בשעת מעשה. </b>כלומר, אם אתה מקיש שוגג למזיד, הרי אף שוגג צריך שידע שהוא עובר על איסור בשעת מעשה. 
<small>12.</small> <b>אמ' לו כל שכן שהוספת, אם בא לכלל ידיעה וכו'. </b>וכע"ז בכל הנוסחאות של התוספתא. אבל בבבלי הנ"ל: אמר לו הן. וכל שכן שהוספת. <b>אמר לו לדבריך</b> אין זה קרוי שוגג וכו'. ונתפרש בבבלי שם שמונבז קבל את דין ר"ע ואמר לו שכן הדבר שאף שוגג צריך לבוא לכלל ידיעה בשעת מעשה, דומיא דמזיד, אלא שאינו יודע שהוא חייב קרבן. ור"ע הוא שאמר לו שאין זה קרוי שוגג.<br>ברם כבר העיר פינלס (דרכה של תורה, עמ' 88), שאנו מוצאים דיון כזה ממש בין ר"ע ומונבז בתו"כ ריש מצורע, ע' ע"א: ביום טהרתו והובא. שלא ישהא. כשהיה מונבז דן לפני ר' עקיבא, אם משפטרתיו בעמידתו אחזתיו בהליכתו שבעה, משאחזתיו בעמידתו שבעח, אינו דין שיאחזינו בהליכתו שבעה. א"ל ר' עקיבא מוסיף אני על דבריך, וכי במה החמירה תורה, בימי גמר, או בימי ספר? חמורים ימי גמר מימי ספר וכו', ואם לימי ספר הקלים נתנה לו שבעה, לימי גמר החמורים אינו דין שאתן לו שבעה, א"ל, רבי, כל שכן הוספת וכשנתת<sup class="footnote-marker">15</sup><i class="footnote">בילקוט שם נוסף: [אמr לו ר"ע] וכשנתת וכו', וכן פירש הראב"ד, אבל בתו"כ ד"ר, וכן בכמה כתי"י שבדקתי חסרה הוספה זו.</i> לימי גמר שבעה, נעשו אף הם ימי ספר, ונמצאו אלו ואלו ארבעה עשר וכו'. הרי לך אף שם ממש כסיגנון התוספתא כאן, ואין להגיה. ולולא דברי כל המפרשים שם<sup class="footnote-marker">16</sup><i class="footnote">עיין בראב"ד, בפסיקתא זוטרתי ובקרבן אהרן שם.</i> היה נראה שיש הבדל בין הק"ו של מונבז, ובין הק"ו של ר"ע, שמונבז מעולם לא הצריך למוחלט ז' ימים אחרי טהרתו, אלא דן ק"ו מימי הסגר שהם לכל הפחות ז' ימים, אעפ"י שאחריהם הוא פטור לגמרי, ואינו צריך ספירת שבעה, מכל שכן שהמוחלט צריך להיות בהחלטו ז' ימים. וע"ז הוסיף ר"ע ואמר לו שידון ק"ו שהמוחלט צריך לחכות שבעה ימים אחר טהרתו, וימי ההחלט לא יעלו לו כלל. ואמר לו מונבז: רבי, כל שכן שהוספת, כלומר, א"ל דרך כבוד שאינו חולק על דבריו אלא הוא מודה לו שהוא בוודאי ובוודאי הוסיף, אלא שיש לשאול שאם יצטרך למנות ז' ימי טהרה הרי אין לדבר סוף, שאף על הימים הללו יש לדון בק"ו, וכפירוש המפרשים, ולפיכך סיימו בתו"כ שבא הכתוב להוציא מדעת מונבז המצריך למוחלט לכל הפחות ז' ימים.<sup class="footnote-marker">17</sup><i class="footnote">ועיין בירושלמי מגילה פ"א סה"י, ע"א ע"ב, ובבבלי שם ח' ב'. אבל עיין בב"ר פ"ק, ז', ובהערות הרש"ש שם, ומ"ש הר"ח אלבק בב"ר שם, עמ' 1288 ואילך.</i><br>ולפ"ז אף לפנינו הפירוש הוא שמונבז אמר לו לר"ע: כל שכן שהוספת, כלומר, דרך כבוד,<sup class="footnote-marker">18</sup><i class="footnote">עיין היטב בתוספ' רי"ד ס"ט א' ד"ה כמאן.</i> אלא שיש לשאול שאם בא לכלל ידיעה בשעת מעשה, אין כאן שוגג אלא מזיד, והכל הוא מדברי מונבז, ואינו מדבר כלל בשגגת קרבן. ועיין מ"ש פינלס הנ"ל, אלא שהוא סמך על הגירסא המשובשת שבתו"כ ד"ח, אבל אף הוא הבין שגירסת התוספתא כאן עיקרית. ועיין להלן ספ"י ומש"ש.

Halakhah 6

<small>13.</small> <b>השוכח את התורה וכו'. </b>כלומר, ששכח את פרטי התורה, כמו שמפרש להלן.<sup class="footnote-marker">19</sup><i class="footnote">בכי"ל: השכוח את התורה וכו', ועיין בבלי ס"ח סע"א. אבל קרוב לוודאי שכאן הוא בניגוד לרישא, לגר שנתגייר בין הגויים, שלא ידע מעולם, וכאן בידע ושכח עסיקינן.</i> ובירושלמי פ"ז ה"א, ט' ע"ב: אשכח תני בשם ר' אליעז' גדול שנשבה לבין הגוים חייב על כל אחת ואחת, כלומר, על כל שבת ושכת, כפירוש בעל פ"מ. 
<small>14.</small> <b>כיצד היה יודע שיש חלב וכו'. </b>מתוך הלשון ברור שדווקא אם היה יודע שיש איסור חלב בתורה, אלא ששכח את פרטי הדברים, וסבר שלא אסרה תורה אלא חלב שע"ג הקרבים, אבל לא חלב שע"ג הכסלים והכליות, וכן סבר בדם שלא נאסר אלא דם שהנפש יוצא בו, ולא דם הכנוס בלב, או דם הקזה כשהוא מקלח, ולפיכך חייב על כל אחת ואחת. ומכאן שאם שכח את עיקר הדברים וסבר שאין לא חלב ולא דם בתורה יש לו דין אחר, והוא קשה שהרי בידע ולבסוף שכח אף מונבז מודח שחייב על חלב לחוד ועל דם לחוד.<br>ופירש בח"ד שכאן חייב על חלב כסלים לחוד ועל חלב כליות לחוד, מפני שיש כאן שכחות מיוחדות, אבל אם שכח וחשב שאין חלב בתורה אינו חייב אלא אחת על כל מיני חלב. ובמנ"ב פירש שכאן חייב לר' יהושע על כל אכילה ואכילה, אם חלקן בתמחויים, אבל אם שכח את עיקר הדין אינו חייב אלא אחת אפילו לר' יהושע, עיין בתוספ' ס"ח ב' ד"ה וחייב. ולכל הדעות הברייתא שלנו היא מדברי מונבז, שהרי לחכמים אין הבדל בין שכוח מעיקרו, ובין ידע ולבסוף שכח.<br>ושמא פירושו שדווקא אם יודע שיש חלב בתורה ויש דם בתורה, אבל אם שכח את כל התורה אינו חייב למונבז אלא חטאת אחת על הכל. ועיין בהגהות וחידושים להגרא"מ הורוביץ ס"ח רע"ב. ועיין תו"כ חובה פ"א סה"ז, ט"ז ע"ב.

Halakhah 7

<small>16-17.</small> <b>כל שהוא כיוצא בו ואי איפשר לו להצניעו וכו'. </b>וכ"ה בד, אלא שיש שם הוספה בסוף, עיין בשנו"ס. וכנראה שנתערבבו שם שתי נוסחאות. ובכי"ל: ר' שמעון בן אלעזר או' כל כיוצא בו כשר להצניע, כשר לו להצניעו, והצניעו ובא אחר והוציאו הרי זה חייב. והוא כעין גירסת ד בסיפא, והרישא שלפנינו נתקצרה שם. וכנראה, שהנכון בכי"ע: כל שאין כיוצא בו כשר להצניע, והוכשר לו להצניעו והצניעו ובא אחר והוציאו וכו'. וכ"ה בבבלי ע"ו א': דתניא כלל אמר ר' שמעון בן אלעזר כל שאינו כשר להצניע (כגון דם נדה או איסורי הנאה) ואין מצניעין כמוהו (שאין בו שיעור הראוי להצניע) והוכשר לזה והצניעו, ובא אחר והוציאו נתחייב זה במחשבה של זה.<sup class="footnote-marker">20</sup><i class="footnote">ועיין בתשה"ג אסף, הוצ' מק"נ (ירושלים תש"ב), עמ' 4 ואילך.</i> ועיי"ש צ"א א' וזבחים מ"ז א'. ועיין בירושלמי פ"י ה"א, י"ב ע"ב, ובר"ח צ"א א' ובתוספ' ע"ח א' ד"ה אטו.<sup class="footnote-marker">21</sup><i class="footnote">ושיבוש כזה שלפנינו בכ"י גם בירושלמי כתובות ספ"ט, ל"ג ע"ב: כי <b>איפשר</b> יודי ליה, וצ"ל: כד או (=הוא) <b>כשר</b> יודי ליה, עיין בגירסאות הראשונים שהביאו באמרי ברוך ובעמודי ירושלים בירוש' הוצ' ראם במקומו שם.</i> 

Halakhah 8

<small>18.</small> <b>המוציא מורסן לאכילה כגרוגרת וכו'. </b>ר"מ פי"ח מה' שבת ה"ו. ובהשגות הרמ"ך שם: לא ידעתי מאין הוציא זה. אחרי כן מצאתי בתוספתא.<sup class="footnote-marker">22</sup><i class="footnote">כאן צריך להפסיק. ומ"ש ברמ"ך שם "זומא של צבעין וכו' " עונה על סוף דברי הר"מ, עיין מ"ש להלן בפנים, שו' 18–19, ד"ה ובהשגות הרמ"ך.</i> ובמגיד משנה שם (בד"ק): תוספתא פ"ט.<sup class="footnote-marker">23</sup><i class="footnote">בד"ו רפ"ד חסר ציון הפרק. והיה לו לרבינו חילוק הפרקים כבדפוסים וכבכי"ל. ועיין להלן פי"ב, הע' 18 והע' 27, להלן פי"ד, הע' 27, ופט"ז, הע' 35.</i> ובמגדל עוז שם (בד"ו רפ"ד): "המוציא מורסן כו' עד [ימתיקו] כגרוגרת, לשון תוספתא היא פ"ח<sup class="footnote-marker">24</sup><i class="footnote">והיה לפניו חילוק הפרקים כלפנינו וככי"ע. ועיין גם להלן פ"ט, הע' 2.</i> דמסכת שבת אות באות".<br>ולעצם העניין שנינו במשנתנו ספ"ז: המוציא אוכלים כגרוגרת חייב וכו', חוץ מקליפתן וכו' וסובן ומורסנן. ובגמרא שם (ע"ו ב') שאלו ממשנת חלה פ"ב ששנו שם שהסובין והמורסן מצטרפין לשיעור חלה, ועליה אמר אביי: שכן עני אוכל פתו בעיסה בלוסה (כלומר, מעורבת בסובה ומורסנה). ופירש"י: הילכך לחם הארץ קרינן ביה, ומיהו לעניין שבת מידי דחשיב בעינן, וסתמייהו דהני לאו אוכל נינהו. ועיין בתוספ' ע"ד א' ד"ה שכן. ונראה שמדברים כאן בכפרים קטנים שדרכם לערבבו בקמח מנופה, והרי הרועים אוכלים מעיסת הכלבים שעירבו בה מורסן.<sup class="footnote-marker">25</sup><i class="footnote">עיין במשנת חלה פ"א מ"ח, ובירושלמי שם ה"ט, נ"ח ע"א. ודווקא אם עירב בה הרבה מורסן אין הרועים אוכלים ממנה, עיין בראשונים שציין להם באהצו"י שם, עמ' 116.</i> וכן אמרו בירושלמי מעשרות פ"א ה"ו, מ"ד ע"א: ותורם מן הכבור על שאינו כבור. א"ר אילא שכן דרך בעלי בתים להיות מכניסין לתוך בתיהן, מאי טעמא והאלפים והעיריים עובדי האדמה בליל חמיץ יאכלו (ישעי' ל', כ"ד).<sup class="footnote-marker">26</sup><i class="footnote">ועיין מ"ש לעיל ח"א, עמ' 328.</i> ועיין בבלי ע"ח א' ומ"ש במשנה למלך רפי"ח מה' שבת, ובתכ"מ כאן.
<small>18-19.</small> <b>לבהמה כמלוא פי הגדי. לצבוע וכו'. </b>ר"מ הנ"ל. ופי הגדי הוא פחות מכגרוגרת,<sup class="footnote-marker">27</sup><i class="footnote">עיין בבלי ע"ו א', ומפורש שם שמלוא פי הטלה הוא כגרוגרת, ופי הגדי פחות ממנו, עיין במשנה וברש"י שם.</i> ושיעור צביעת בגד קטן הוא פחות יותר. ועיין מ"ש לעיל ח"ב, עמ' 552, ומבואר שם שהפטמין והצבעין היו לוקחין מורסן, עיין מש"ש.<br>ובהשגות הרמ"ך פי"ח מה' שבת ה"ו: [לצביעה]. זומא של צבעין וכו'. וכוונתו לבבלי פסחים מ"ב ב' שפירשוה שם: מיא <b>דחיזרי</b><sup class="footnote-marker">28</sup><i class="footnote">כגי' כי"י וראשונים, עיין דק"ס שם, עמ' 121, הע' מ'. ועיין רש"י במקומו וב"מ ס' ב' ד"ה מיא דחיזרא. ומתוך הירושלמי בפסחים מתבארת פעולת המורסן בצביעה, שכן אמרו שם (פ"ג ה"א, כ"ט ע"ד): וזימי של צבעין דו יהב בגויה <b>קוצים</b> (כ"ה בשרי"ר, עמ' 106 ), <b>בגין דיקלוט ציבעא.</b> ופירש בק"ע ע"פ הבבלי הנ"ל (בפנים) ש"קוצם" (כ"ה בדפוסים) הוא מיא דחיזרי. ובפ"מ, וכן כל המלונים, פירשו שהכוונה לקוצה שצובעים בה, והוא תמוה מאד, שהרי הירושלמי מפרש בכל המינים שנמנו במשנתנו את החמץ שבהם, ומה לה לקוצה ולחמץ. אבל קוצים (כגי' שרי"ר הנ"ל) הם דוגמת "קוצים, קוצים" שבירושלמי מגילה פ"ג רה"ח, ע"ד ע"ב, מס' סופרים רפי"ב, כלומר, חתיכות קטנות, ולפנינו משמעותו פרורים של לחם, עיין ערוך קץ ו' שהביא בשם ת"י ויקרא ב, ו', שתרגם פתים: <b>קציין,</b> ולפנינו בת"י שם: <b>ריסוקין.</b> ולפ"ז היו משתמשים בפרורי לחם, וכן במורסן, כדי להועיל לקליטת הצבע לתוך הארג. Bוידידי הרא"ש רוזנטל העיר לי שהוא פירש את הירושלמי לפני הרבה זמן על פי "קצמא" בסודית, שפירושה "קמח שעורים" (עיין פיין-סמית ערך קצמא), ולפי זה הגירסא הנכונה בהוצאות שלנו: דו יהב בגויה <b>קוצם</b> (ולא קוצים כבשרי"ר) וכו', כלומר, שהוא נותן לתוכו קמח שעורים. ופירושו מחוור יותר, ואין לנו להכניס צורה עברית (קוצים במקום: <b>קציין</b>) באמצע משפט ארמי. ועיין מ"ש להלן פי"א שו' 61.</i> דצבעי בה וכו'. ובפיה"מ להר"מ פ"ג מ"א שם: מיא דחיזרי, והוא מים ששורין בהם המורסן, ומשתמשים בו צובעי הלכא.
<small>19.</small> <b>בגד קטן. </b>במשנתנו (פ"ט מ"ה): כדי לצבוע בהן בגד קטן <b>פי</b> סבכה. ופירש"י (פ"ט ב'): בראש הסבכה שעשאה בקליעה נותן מעט בגד. וברוב הנוסחאות שם: כסבכה (כשבכה), ופירש הר"מ (פי"ח ה"ח ובפיה"מ שם) שהוא כובע שהבנות מניחות על הראש. ועיין להלן פ"ט סה"ז, שו' 13, ומש"ש, שם הי"ט, שו' 55, ומש"ש. 
<small>19-20.</small> <b>לולבי זרדים והחרובין עד שלא ימתיקו כגרוגרת וכו'. </b>כ"ה בכל הנוסחאות, וכ"ה בר"מ הנ"ל. ולולבי זרדים הם קצוות הענפים הרכים של הזרדין<sup class="footnote-marker">29</sup><i class="footnote">מין קנה, עיין מ"ש לעיל ח"ב, עמ' 635.</i> שהיו אוכלים אותם ע"י כבישה בחומץ, או במי מלח.<sup class="footnote-marker">30</sup><i class="footnote">עיין מ"ש לעיל ח"ב, עמ' 724, הע' 59, וצ"ל שם: לעף בפלורה ח"ג, עמ' 254 (במקום: 224).</i> וכאן הכוונה ללולבי זרדים וללולבי חרובין, שהרי חילקו בין המתיקו ללא המתיקו, ומוכח שבלולבים עסיקינן. ועיין מ"ש על כ"ז לעיל ח"ב, עמ' 724.<br>ולעצם העניין הרי כבר הראו המפרשים על הסתירה בין הברייתא שלנו ובין התוספתא במע"ש פ"א הי"ג ששנינו שם: לולבי הזרדין והחרובין, עד שלא ימתיקו אין נקחין בכסף מעשר, משימתיקו נקחין בכסף מעשר. וכן פסק הר"מ בפ"ז מה' מע"ש ה"ח. והרדב"ז בלשונות הר"מ סי' נ"ב תירץ שכ"ז שלא המתיקו הם ראויים לכבישה והם מאכל אדם, אבל אם כבר המתיקו אינם ראויים לכבישה ואינם אלא מאכל בהמה, ולפיכך לעניין שבת אם דעתו לכבישה הרי הם מאכל אדם, אבל לעניין טומאת אוכלין וקנייה בכסף מעשר אזלינן בתר השתא, וכ"ז שלא המתיקו אינם ראויים לא לאדם ולא לבהמה לפני הכבישה, ומחשבתו אינה מועילה כלום בדבר שאינו פרי,<sup class="footnote-marker">31</sup><i class="footnote">עיין היטב בבבלי חולין כ"ו א' לעניין לקח בכסף מע"ש תמד שלא החמיץ ואח"כ החמיץ שקנה מעשר "מ"ט איגלאי מילתא למפרע דפירא הוא", עיי"ש ברש"י. אבל פשוט שכבישה היא פעולה חדשה שעושה אותם פרי מכאן ולהבא דווקא. ואינו דומה לקור שניקח בכסף מעשר, מפני ששליקה שלו נעשית בקלות, ודומה לטחינה ואפייה של פת, עיין בתוספות נדה נ"א ב' ד"ה אם.</i> אבל לאחר שהמתיקו ראויים לאכילה ע"י הדחק אפילו בלא כבישה, ולפיכך אם דעתו לאכלם ניקחין בכסף מעשר וכו', עיי"ש. ברם לעיל ח"ב, עמ' 724, הוכחנו בכמה ראייות שאין הלולבים נמתקים מאליהם, והמשנה והתוספתא מדברות בהמתקה ע"י אדם, וממילא לא הרווחנו בתירוץ הרב ז"ל שכתב שאם המתיקו אינם ראויים לכבישה וכו', שהרי המתקה עצמה כבישה היא, עיין מש"ש.<br>ונראה שלולבי זרדים וחרובים הם מרים, ואינם ראויים לאכילה כלל לא לאדם ולא לגדיים<sup class="footnote-marker">32</sup><i class="footnote">ואעפ"י שהזרדים עצמם מאכל הוא (עיין להלן פ"ט, שו' 48 ואילך ומש"ש), כבר הראה לעף (פלורה ח"ג, עמ' 255) לנכון שבכמה מקומות סתם זרדים הם ענפים רכים של כל מיני אילנות (עיין גם בפיה"מ להר"מ כאן פי"ח מ"ב), ודווקא במקום שמזכיר "לולבי" זרדים הכוונה לקנה הזרד שבא במשנה ובברייתא יחד עם חרוב ועדל, אבל ענפים רכים של כמה אילנות נאכלים לאדם ולבהמה כמו שהם.</i> כל זמן שלא המתיקו אותם ע"י כבישה או שליקה ולפיכך כל זמן שלא המתיקו הוא מוציא אותם לכבישה, וכשאדם מוציא לכבישה סתם, חזקה שאינו טורח לכבוש בפחות מכגרוגרת<sup class="footnote-marker">33</sup><i class="footnote">עיין בתוספ' ע"ו ב' ד"ה חלב כדי גמיעה. אבל אם הוציאן במפורש לבהמה חייב בשיעור מלא פי הגדי אף בשלא המתיקו, עיין להלן פ"ט, שו' 54, ומש"ש.</i> ולפיכך אינו חייב אלא בכגרוגרות, שהוא שיעור מאכל אדם. אבל אם כבר המתיקו ונתרככו הרי הם ראויים לאדם ולגדיים, והוא מצוי להוציא לשניהם, ולפיכך הולכים לחומרא וחייב כמלוא פי גדי, עיין בבלי ע"ח א'.
<small>20.</small> <b>אבל הלוף והחרדל וכו'. </b>כלומר, כל אילו רגילים בהם יותר למאכל אדם ממאכל בהמה. ועיין מ"ש לעיל ח"ב, עמ' 724. ועיין במשנתנו רפי"ח ומ"ש להלן פי"ד, שו' 35–36. 

Halakhah 9

<small>22.</small> <b>ר' שמעון בן לעזר אומ' קטן בן יומו. </b>כלומר, ר' שמעון בן אלעזר מפרש את משנתנו (פ"ח מ"א) שאבר קטן פירושו אבר קטן של קטן בן יומו, ופירש"י (ע"ז סע"ב): אחד מפרקי אצבע קטנה.<sup class="footnote-marker">34</sup><i class="footnote">הר"מ בפיה"מ כאן, ובפי"ח מה' שבת ה"ב פירש: כדי לסוך אצבע קטנה של רגל קטן בן יומו. ופירש כן מפני שאצבע הרגל קטנה יותר מזו של היד.</i> ועיין בבלי ע"ח א' וירושלמי פ"ח ה"א, י"א ע"ב. ועיין מ"ש לעיל ח"א, סוף עמ' 217. ובערוך ערך קרקר חישב ע"פ משנת כלים פ"ב מ"ב (והעיר עליו במלא"ש שם) ששיעור זה הוא אחד מצ"ו בלוג, עיי"ש. וכן כתב הר"ש בכלים שם מדעתו, ונמצא שהשיעור הוא שני שלישים של קורטוב.<sup class="footnote-marker">35</sup><i class="footnote">חשבון זה מתקבל מאד רק לפי פירוש הר"ש במשנה שם, אבל לפירוש הערוך עצמו והר"מ (בפיה"מ שם ובפי"ח מה' כלים הי"ג) שהכוונה לשיעור הכלי כשהיה שלם, הרי בהכרח שהכוונה לשיעור סיכה של כל הגוף של אדם קטן, כמו שפירשו הערוך והר"מ ברישא, אלא שבעל הערוך שער מסברא גרידא שהשיור הוא כדי סיכת אצבע קטנה של קטן בן יומו, ולפי שיטת הר"מ שיורו ברביעית, ואינו עניין כלל לנידון שלנו. ועיין גם בפירוש הראב"ד לתו"כ, נ"ג סע"א, וברמב"ן חולין נ"ה א'. ועיין בסדרי טהרות לכלים שם, ע"ה ע"ב, ד"ה שיעורן.</i> 
<small>22-23.</small> <b>חוצין כדי לעשות אוזן לקפיפה מצרית. </b>ירושלמי פ"ח ה"ב, י"א ע"ב,<sup class="footnote-marker">36</sup><i class="footnote">ושם מסיים: הדא דאת אמר באילין רכיכיא, ברם באילין קשייא כדי לעשות צפורה (=צפירה), כלומר, כדי לעשות עיגול אחד, עיין כלים פט"ז מ"ג.</i> ובבלי ע"ח ב'. ופירש"י: הוצא של לולבי דקל, כפיפה מצרית סל העשוי מצורי דקל. ולפ"ז ברור שמצרית פירושו העשויה מנצרים, הוצים,<sup class="footnote-marker">37</sup><i class="footnote">עיין ערוך ערך נצר, ומ"ש להלן הערה 38.</i> עלי דקלים, כפירוש הערוך ועוד. וכן בה"ג ה' שבת פכ"ג, ד"ו, כ' סע"ג (ד"ב, עמ' 111): ובכפיפה מצרית, דהיינו שחלה דהוצי. ועיין פיה"ג לטהרות, עמ' 68, ובהערה 17 שם. ואין ספק שכן פירשו בבבלי, עיין מנחות ס"ט סע"א ועירובין נ"ח א'.<sup class="footnote-marker">38</sup><i class="footnote">ובבבלי כאן צ' ב': צורי דקל שתים. ובר"ח שם: צורי דקל, הוצין שחולקין אותן לשנים וג' וארבעה, וקולעין אותן, או שמלפפין אותן, ועושין אותן כמין חבל. ועיין להלן, שו' 67, ד"ה המוציא, ומש"ש.</i> אבל בירושלמי פירשו, כנראה, כפיפה מצרית, כפיפה של מצרים, עיין בתיו"ט סוטה פ"א מ"ו ד"ה חבל מצרי. ושמא אף בירושלמי אינו אלא טעם אגדתי ע"פ צלצול המלים גרידא, עיי"ש. ובמשנתנו (פ"ח מ"ב): המוציא חבל כדי לעשות אזן לקפה. ועיין מ"ש הרי"ן אפשטין במ"ח חס"ה (1921), עמ' 357 ואילך. 
<small>23.</small> <b>סיב אחרים אומ' וכו'. </b>וכ"ה בבבלי הנ"ל, ופסקה הר"מ בפי"ח מה' שבת הי"ב, ובירושלמי ליתא. ובחידושים המיוחסים להר"ן: פי' רבינו יהונתן ז"ל דהוא גמי, אבל הוא חלש שאין עושין ממנו לא חבלים ולא משיחות וכו', וכופלין אותן ומשימין אותן ע"פ הכלי שמריקין בו את היין, כדי שלא יצאו היתושין דרך פיו. ועיין במאירי. 

Halakhah 10

<small>24.</small> <b>המוציא יין כדי גמיעה.<sup class="footnote-marker">39</sup><i class="footnote">על הכתיב גמיעה, גמיאה, עיין בבלי ע"ז א', ומ"ש מהרי"ן אפשטין במבוא לנוה"מ, עמ' 405.</i> </b>ירושלמי פ"ח ה"א, י"א ע"א, פסחים, פ"י ה"א, ל"ז ע"ג, שקלים פ"ג ה"ב, מ"ז ע"ב. ומתוך הירושלמי מוכח שביין מזוג עסיקינן<sup class="footnote-marker">40</sup><i class="footnote">עיין מ"ש בירושלמי כפשוטו, עמ' 151, ועכשיו אני רואה שהרא"ף בשקלים פ"ג כבר קדם את הרדב"ז, והעיר עליו בתכ"מ כאן.</i> הראוי לגמיעה. ושיעור כדי גמיעה לא נתברר בדיוק,<sup class="footnote-marker">41</sup><i class="footnote">עיין רמב"ן, מאירי ור"ן רפ"ח. ועיין תוספות ע"ו ב' ד"ה כדי גמיעה ומדרש שכל טוב בראשית, עמ' 80, ומ"ש הרמ"מ כשר בתו"ש חיי שרה, עמ' 959, הערה צ"ח.</i> אבל הוא פחות מרביעית, ויותר מג' רבעי רביעית.<sup class="footnote-marker">42</sup><i class="footnote">כמו שהוכיח בס' ניר לירושלמי כאן פ"ח, ט' ע"ב.</i> ועיין תוספ' ע"ו ב' ד"ה חלב. 
<b>ר' יהודה או' כדי מזיגת הכוס. </b>כלומר, ר' יהודה אינו מחלק בין יין חי ובין יין מזוג, ונותן בו שיעור קבוע,<sup class="footnote-marker">43</sup><i class="footnote">והוא רובע רביעית, עיין בבלי ע"ו ב' וירושלמי הנ"ל, ועיין בתוספ' ע"ז א' ד"ה דאמר, ומ"ש להלן פסחים פ"י, שו' 2–3 ואילך. ועל שיעור המזיגה אצל היונים, עיין מ"ש אתינאיוס בספרו חכמי המשתה ס"י, 430E ואילך.</i> ואם יש בכוס יין חי כדי מזיגת הכוס,<sup class="footnote-marker">44</sup><i class="footnote">עיין ברש"י ע"ו ב' ד"ה תנא וברש"י שברי"ף שם. וכנראה שאינו אלא פירוש לדיבור "תנא", כרגיל אצל הראשונים.</i> אעפ"י שאין בכל התערובת כדי גמיעה חייב. ובמשנתנו (רפ"ח) שנינו: המוציא יין כדי מזיגת הכוס, ולא חילקו בין יין חי ובין יין מזוג, ולפיכך העמידוה בירושלמי שם כר' יהודה שלפנינו. ונראה שלת"ק כאן שמחייב במוציא יין מזוג בכדי גמיעה, לא איכפת לנו בשיעור יין החי שבו, ובלבד ששותים אותו, ואם יש בו רק מעט <b>יין</b> דינו כמים, והוא סובר שאף מים שיעורו כדי גמיעה.<sup class="footnote-marker">45</sup><i class="footnote">עיין להלן, שו' 26, ומש"ש.</i> 
<small>24-25.</small> <b>יבש כזית וכו'. </b>וכן פסק הר"מ בפי"ח מה' שבת ה"ב. וכנראה שפירש שר' נתן אינו חולק על משנתנו, מפני שיבש אינו ראוי למזיגה, וממילא דינו ברביעית, כפירש"י (ע"ז א'), והרי הסיקו בירושלמי ובבבלי שרביעית יין הנקרשת עומדת על כזית. אבל בירושלמי אמרו שר' נתן סובר כר' שמעון, שכל המשקין ברביעית (לרבות יין), והוא חולק איפוא על משנתנו, עיין ר"ח ע"ז א', תוספ' רי"ד ומאירי במקומו. (תכ"מ). ועיין או"ז ע"ז סי' קס"ה, כ"ג ע"ד, ד"ה הנה, ומ"ש במאירי הנ"ל. ועיין תוה"ב להרשב"א בית ה' סוף שער ג', קמ"א ע"ב. 
<small>25.</small> <b>חלב כדי גמיעה וכו'. </b>וכ"ה בד ובכי"ל ובמשנתנו רפ"ח. אבל בכי"ע: חלב של אשה כדי גמיעה. ר' <b>יהודה</b> אומ' חלב כדי גמיעה ושל אשה כדי ליתן על הקילור. ועיין לחלן. 
<small>25-26.</small> <b>ר' לעזר אומ' אם של בהמה כדי גמיעה, </b>אם של אשה וכו'. וכע"ז בד ובכי"ל. ועיין לעיל גי' כי"ע. ובבבלי ע"ז ב': המוציא חלב של בהמה כדי גמיאה, חלב של אשה ולובן של ביצה כדי ליתן במשיפה.<sup class="footnote-marker">46</sup><i class="footnote">כ"ה הגירסא הנכונה, עיין דק"ס, ועיין ר"מ פי"ח מה' שבת ה"ב.</i> ופי' במאירי: ר"ל כלי שנותנים (כלומר, ששפים) בו את הקילור<sup class="footnote-marker">47</sup><i class="footnote">κολλύριον, עיין מ"ש לעיל ח"א, סוף עמ' 204.</i> וכו', והיו רגילים בזה בחלב אשה או במים או בלובן ביצה וכו'. ופליניאוס<sup class="footnote-marker">48</sup><i class="footnote">תולדות הטבע סכ"ח פי"א, סי' ע"ג.</i> כותב: גיזת צמר ספוגה [בחלב אשה] מעורב עם לובן ביצה (כשהוא במצב נוזל) ונתונה על המצח מפסיקה את ריר העין. ועיי"ש שמציע כמח תרופות אחרות מחלב אשה למחלת עינים.<sup class="footnote-marker">49</sup><i class="footnote">עיין מ"ש פרויס בספרו .Biblisch-Talmud. Med, עמ' 322, ובהע' 9 שם.</i><br>ובירושלמי (פ"ח ה"א, י"א ע"ב): חלב, הדא דאת אמר בחלב בהמה טהורה, אבל בחלב בהמה טמאה כדי לכחול עין אחת. ועיין במאירי ע"ו ב' שהעיר שהוא מקור הר"מ (פי"ח מה' שבת ה"ב). ועיין בפיה"מ להר"מ וברע"ב פ"ח מ"א ובמלא"ש שם. אבל מסתימת לשון התוספתא והברייתא שבבבלי משמע שלא חילקו בין חלב בהמה טהורה לחלב בהמה טמאה, אלא בין חלב בהמה לחלב אדם.
<small>26.</small> <b>מים כדי גמיעה. </b>ירושלמי רפ"ח ומקבילות הנ"ל ועיין מ"ש לעיל, שו' 24, סד"ה ר' יהודה. 
<small>26-27.</small> <b>ר' יהודה או' כדי לשוף בהן וכו'. </b>וכ"ה בד, וסתם משנתנו רפ"ח היא איפוא כר' יהודה. ובכי"ע ובכי"ל: ר' (בכי"ל: ור') אלעזר או' כדי לשוף וכו'. ובירושלמי הנ"ל: ר' יהודה אומר כדי מזיגת הכוס. ולהלן שם (י"א ע"ב) למשנתנו ("מים כדי לשוף את הקילורית"): הדא דאת אמר באילין מיא דטלא, ברם באילין דידן כדי להדיח פני מדוכה. וכן פסק הר"מ בפי"ח מה' שבת ה"ב, ועיין מאירי ע"ו סע"ב. ובבבלי ע"ח א': אמר אביי בגלילא שנו, ועיין בתשה"ג אסף הוצ' מק"נ (ירושלים תש"ב), עמ' 4, ובר"ה במקומו. ולפ"ז אפשר ש"אילין דידן" שבירושלמי כוונתו למי הגליל שהיו מדיהין בהם את פני המדוכה שדכין בה את סממני הקילור, אבל בסתם מים הולכים אחרי השימוש המצוי ביותר, והוא כדי גמיעה לת"ק וכדי למזוג בו את הכוס כר' יהודה,<sup class="footnote-marker">50</sup><i class="footnote">לפי מסורת הירושלמי, עיין לעיל שו' 24, ד"ה ר' יהודה, עיין מש"ש. וכן מוכח מן הירושלמי בריש ההלכה שהעמידו את משנתנו כר' יהודה, ולפי פירוש המפרשים בירושלמי כאן ש"אילין דידן" כוונתנו למים רגילים, הרי משנתנו לא כת"ק ולא כר' יהודה של הירושלמי, עיין בשי"ק רפ"ח. ושיעור מזיגת הכוס הוא שלשה רבעים של רביעית, והוא פחות מכדי גמיעה, עיין מ"ש בפנים לעיל, שו' 24, סד"ה המוציא.</i> ולפי שיטת התוספתא נחלקו במי גליל, ומשנתנו כר' יהודה. 
<small>27.</small> <b>דם ושאר כל המשקין ברביעית. </b>וכ"ה בד, בכי"ע ובכי"ל. ובבבלי ע"ח א': ת"ר דם <b>וכל מיני</b> משקין ברביעית וכו'. ובתוספ' שם ד"ה דם: בתוספתא גרס <b>ושאר מיני</b> משקין, וכן נראה, דהא כל מיני משקין אינן ברביעית, דיין ושמן ודבש ומים שיעורן כדתנן במתניתין. וכנראה שכוונת התוספות היא למלה "ושאר", שהרי השינוי בין "כל" ו"מיני" אינו מעלה ואינו מוריד. 
<small>27-28.</small> <b>רבן שמעון בן גמליאל או' דם כדי לכחול עין אחת וכו'. </b>וכ"ה בד, כי"ע וכי"ל. ובבבלי הנ"ל המחלוקת הפוכה: ר' שמעון בן אלעזר או' וכו', רשב"ג אומר וכו'. ובירושלמי פ"ח ה"א, י"א ע"ב: תני דם כדי לכחול עין אחת. ועיין להלן. 
<small>28.</small> <b>שכך כוחלין לברקית. </b>וכ"ה בבבלי הנ"ל, ובירושלמי ליתא. ומחלת עינים זו נזכרה כמה פעמים בתלמוד,<sup class="footnote-marker">51</sup><i class="footnote">עיין בבלי פסחים קי"א ב', גיטין ס"ט רע"א, בכורות ל"ח ב' ובתוספות שם ד"ה וסימנך.</i> וטיבה המדוייק לא נתברר.<sup class="footnote-marker">52</sup><i class="footnote">עיין מ"ש בה פרויס הנ"ל (לעיל הע' 49), עמ' 307, ואילך.</i> וכנראה שצדק פרויס הנ"ל (לעיל הע' 52) שהכוונה למחלה παράλαμψις, כלומר נקודות נוצצות בקרנית העין. ועיין לעיל פ"ו, שו' 17, ומש"ש. ועיין מ"ש להלן. והגאונים פירשו (עיין אוה"ג התשובות, עמ' 72): רוח שאוחזת את העין, ונקרית ברקית.<sup class="footnote-marker">53</sup><i class="footnote">והשתמשו בשם "ברקית" אף לעוורון גמור, עיין במשנ' ב"מ פ"ו מ"ג ובירושלמי שם.</i><br>ובבבלי הוסיפו שהתנאים כאן אינם חולקים על הת"ק, אלא שהכוונה לדם מיוחד, לדם תרנגול ברא (דוכיפת). וכנראה שדם הדוכיפת הוא כחומץ לשנים, טב לבישתא וביש לטבתא, עיין בבבלי גיטין ס"ח סע"ב.
<small>29.</small> <b>ר' שמעון בן לעזר או' משם ר' מאיר וכו'. </b>בבבלי הנ"ל: רשב"ג אומר וכו'. 
<small>29-30.</small> <b>שכך כוחלין לחוורוד. </b>בד: לחרוד, בכי"ע: לחוורואר, ובכי"ל: לחודואר. ובבבלי הנ"ל: ליארוד. וברש"י שם: ובתוספתא ראיתי: לחורור, והן טיפות דקות של לובן הנולדות בעין. ובתוספות שם ד"ה שכן: דבתוספתא קתני בהך מילתא גופא שכוחלין לחורור.<sup class="footnote-marker">54</sup><i class="footnote">בתוספות בכורות ל"ח ב' ד"ה וסימנך: דהתם בפרק המוציא יין דם כדי לכחול עין אחת שכך כוחלין ליחוור. ובתוספתא גרס להו (צ"ל: לה כן) וכו'.</i><br>ולהלן בכורות פ"ד סה"ב וה"ג: <b>וריר</b> קבוע וכו'. ובתוספות שם (ל"ח ב' ד"ה וסימניך): ובתוספתא במכילתין כתוב יאור במקום חורוור (כלומר, "חורוור" שבמשנה ובברייתא שם ובתוספתא כאן). וקרוב לוודאי איפוא שלפנינו כמה שמות למחלה אחת: יארוד, חוורור, וריר. ואשר לטיבה יפה העיר פרויס הנ"ל (לעיל הע' 49), עמ' 308, על האגדה בספר טוביה (ב' י') שטוביה נתעוור ע"י λευκώματα. ומלה זו באמת נתרגמה ע"י הסורי (הוצ' לגרד, עמ' 76): חורורא.<sup class="footnote-marker">55</sup><i class="footnote">בכתובת מצפורי נזכר השם רבי סא (עיין מ"ש להלן תענית פ"ג הע' 9, ובירוש' כפשוטו, עמ' 277, הע' 3) חיורורא, שכנראה פירושו ר' יסא בעל החוורר בעינו, עיין ביריעות החברה לחקירת א"י וכו' חי"ב (תש"ו), עמ' 63.</i><br>ובמכילתא משפטים פ"ט (הוצ' הורוביץ, עמ' 279): את עין עבדו, שומע אני אפילו העלת <b>חורור</b> (בדפוסים שם: ירוד), ת"ל ושחתה, לא אמרתי אלא מכה שיש בה השחתה. ומכאן שחוורור היא מכה שאין בה השחתה. ומתוך הבבלי שבת הנ"ל מוכח שיארוד (=חוורור) היא מכה שוקעת בתוך העין, מה שאין כן ברקית שהיא צפה על פני העין ("וסימניך גוא לגוא ברא לברא"). ועיין בכורות ל"ח ב' ובתוספות שם הנ"ל.<br>ובבבלי שבת שם הוסיפו: ומאי ניהו דמא דכרושתינא, ופירש"י עטלף. ובירושלמי פ"ח ה"א, י"ח רע"ב: תני דם כדי לכחול עין אחת. ר' יוסי בר' בון בשם ר' יוחנן בדם עטלף שנו. ועיין ר"ח ע"ח א'.

Halakhah 11

<small>30.</small> <b>המוציא קשר המוכסין עד שלא הראהו למוכס חייב וכו'. </b>במשנתנו פ"ח מ"ב: נייר כדי לכתוב עליו קשר מוכסין, והמוציא קשר מוכסין חייב. ומסתימת לשון המשנה משמע שלא חילקה בין אם עדיין לא הראה את הקשר למוכס, ובין אם כבר הראהו. והיא כר' יהודה להלן. וכן פסק הר"מ בפי"ח מה' שבת הט"ו. וברמב"ן למשנתנו: ויש לפרש והמוציא קשר מוכסין חייב, אפי' לאחר שהראהו למוכס. וסתמא כר' יהודה.<br>ואשר לקשר מוכסין, הרי נשתמרו בידינו קבלות של המוכס ובהן מפורש שם המשלם וטיב המכס, וכן נמצאו כמה חותמות של מתכת שהיו מקשרים אותן לסחורה ששלמו בעדה מכס. ומתוך הסוגיא בתלמוד נראה שמדברים כאן בקשר של נייר גרידא, ומכאן שהמכס היה פעוט שלא היה כדאי לעשות קשר מקלף (עיין רש"י ע"ח רע"ב ד"ה קלף), ולפיכך מסתבר שמדברים כאן במכס של גשרים,<sup class="footnote-marker">56</sup><i class="footnote">עיין בבלי שבת ל"ג ב' וע"ז ב' ב' ובתוספות שם ד"ה הרבה.</i> והמכס היה קטן מאד.<sup class="footnote-marker">57</sup><i class="footnote">שהרי ברור שאין מדברים כאן במכס של סחורה. שהחותמת שלה היתה של מתכת, והיתה מחוברת לסחורה, ואין מוציאין את החותמת בלי הסחורה.</i> והמוכס היה קומע וקושר הרבה קשרים בביתו<sup class="footnote-marker">58</sup><i class="footnote">עיין מ"ש לעיל ח"א, עמ' 219, ומוכח משם שיש לפנינו קשר ממש, ועיין בפיה"מ להר"מ למשנתנו כאן.</i> והיה מוכר אותם לאנשים שהשתמשו תכופות בגשר. בפנים הנייר היה חותם בשתי אותיות גדולות (majuscules)<sup class="footnote-marker">59</sup><i class="footnote">בר"ח ע"ח ב': ב' אותיות בכתב יוני, שהן גדולות מאותיות שלנו (ועיין בגמרא וברש"י שם). ואפשר ששתי האותיות סימנו את תחנת המכס.</i> ומקשרו וחותם עליו מבחוץ. בראש הגשר היה העובר מראה את הקשר למוכס העומד שם, והוא היה קורע את הקשר וסותר את החותם החיצוני, כדי שלא יוכל להשתמש בו שנית. מאידך גיסא היתה בידי העובר קבלה ששלם את המכס, וכך אפשר היה לבדוק שלא שיחד את המוכס שעמד בראש הגשר. ואעפ"י שלא מצאתי סמוכים להשערתי בשום מקום אחר, הרי רק על פיה אפשר להבין את הברייתא ואת הסוגיא בבבלי, ע"ח ב'.
<small>31-32.</small> <b>מפני שמשמרו להראותו לבעל המכס. </b>וכן בכי"ל: לבעל מכס. ובד ובכי"ע: לבעל המוכס. ובירושלמי פ"ח ה"ב, י"א ע"ב: שהוא ראוי להראותו למוכס אחר. ובבבלי הנ"ל: מפני שצריך לו. ונחלקו שם אמוראים למה צריך לו, ואין מכאן סתירה לאף אחד מן הפירושים שם, מפני שבעל המכס היה בוודאי ממנה איש אחר שיבדוק אם לא שחדו את הראשון שיתן לו לעבור בלי מכס ולא נתן לו קשר, והבדיקה היתה יכולה להיות או ע"י בעל המכס עצמו, או ע"י "רהיטי מוכסא", או ע"י מוכס שני. ועיין מ"ש לעיל. 

Halakhah 12

<small>32.</small> <b>המוציא שטר פרוע ויש בו וכו'. </b>בבבלי ע"ח ב': המוציא נייר מחוק ושטר פרוע אם יש בלובן שלו וכו'. והבבלי הוסיף על משנתנו ("נייר מחוק כדי לכרוך על פי צלוחית קטנה של פלייטון"),<sup class="footnote-marker">60</sup><i class="footnote">עיין לעיל פ"ד, שו' 35.</i> שאם יש בלובן שלו כדי לכתוב שתי אותיות חייב, ואעפ"י שאינו ראוי לצור ע"פ צלוחיתו, ואין הלובן בטל לגבי המחק.<br>ובירושלמי פ"ח ה"ב, י"א ע"ב: הוציא שטר חוב עד שלא הראהו לבעל חוב חייב, משהראהו לבעל חוב פטור. ולא דבר הירושלמי אלא בהוה, שהלוה פרע לשלחני והוציא ממנו את השטר, והראה לבעל חובו שכבר שולם החוב, חייב, אבל אם הכניס אותו בחזרה לביתו, פטור, שאין השטר שוה כלום ועומד לקריעה, או לשריפה, מפני החשש שמא יאבד ממנו וימצאנו המלוה ויבוא לגבות ממנו פעם שנייה. ולפ"ז ברור שבהוציא הלוה (או אדם אחר) אנן קיימין, ולא בהוציא המלוה. והירושלמי חולק על האוקימתא של רב יוסף ואביי בבבלי ע"ח ב', לפרש"י שם, ועיין מ"ש להלן.<br>ואח"כ שנו בירושלמי: נייר מחוק (כלומר, פיסקא מן המשנה הנ"ל).<sup class="footnote-marker">61</sup><i class="footnote">בכמה נוסחאות של המשנה: נייר פסול. ועיין בפיה"מ להר"מ ובמלא"ש.</i> תני אם יש בו חלק כדי לכתוב שתי אותות חייב.
<small>33.</small> <b>ובכולו כדי לכרוך על פי צלוחית וכו'. </b>בכי"ל ובבבלי הנ"ל: או בכולו וכו', ואף לפנינו הוא וי"ו החילוק. ומכאן הביטוי<sup class="footnote-marker">62</sup><i class="footnote">לעניין שטר חוב פרוע. ועיין במשנ' פ"ח סמ"ב.</i> "לצור ע"פ צלוחיתו", עיין ירוש' ב"מ פ"א ה"ו, ה' ע"א, בבלי ב"ק מ"ט ב', ב"מ ז' ב' ובמסורת הש"ס שם. 
<small>34.</small> <b>שטר פרוע כל שהוא וכו'. </b>כלומר, אפילו אין בו חלק כלל, ואפילו אינו ראוי לצור ע"פ צלוחיתו. 
<small>35.</small> <b>מפני שמשמרו להראותו לבעל חובו. </b>מכאן מוכיחים בתוספות (ע"ט א' ד"ה חזי) שבמוציא הלוה עסיקינן, וכרב אשי בבבלי ע"ט א'. וכן בירושלמי הנ"ל: שהוא ראוי להראותו לבעל חוב אחר, ועיין מ"ש לעיל. ורב יוסף ואביי נדחקו לפרש במוציא מלוה, מפני לשון הברייתא שבבבלי: המוציא שטר חוב עד שלא פרעו חייב וכו'. ומכאן משמע שבמלוה עסיקינן, עיי"ש. אבל בר"ח שם מפרש את כולם במוציא לוה. 

Halakhah 13

<small>36.</small> <b>שטרי דיתקאות הפתקאות וכו'. </b>כלומר המוציא שטרי צוואות (διαθήκαι) ושטרי משכנתאות (ύποθήκαι) וכו' חייב אעפ"י שאין בהם כדי לצור ע"פ צלוחיתו ואין בהם מקום חלק. ובבבלי ע"ח ב': המוציא שטר חוב עד שלא פרעו חייב, כלומר, בכל שהוא. ובר"מ פי"ח מה' שבת הט"ו: המוציא קשר מוכסין חייב, אעפ"י שכבר הראהו למוכס ונפטר בו, שהרי ראיה היא לעולם. ומכאן שכל דבר שהוא משמש לראייה שיעורו בכל שהוא. 
<small>36-37.</small> <b>קלף ודכסוסטוס כדי לכתוב עליו את המזוזה. </b>וכ"ה ("ודוכסוסטוס" בוי"ו החבור) בכי"ע ובבבלי ע"ט רע"ב. אבל בד: קלף דכסטוס וכו', וכן בכי"ל: קלף דכסוסטוס וכו', ופירושו (כמו שפירש במנ"ב) קלף שהוא דכסוסטוס, וכן אפשר לפרש אף את הגירסא שלפנינו, עיין מ"ש הרי"ן אפשטין במבוא לנוה"מ, עמ' 1089, וכ"ה כנראה מסקנת הבבלי, כפי שהבין לנכון ר"י בלוי בספרו שטודיען צום אלטהעבראעישען בוכוועזען (בודפשט 1902), עמ' 27. ועיין מ"ש להלן.<br>ואשר למוצא המלה, בנראה שצדק לעף<sup class="footnote-marker">63</sup><i class="footnote">אצל קרויס, מלים שאולות מלשון יון וכו', עמ' 189.</i> ששער שהכוונה למלה היונית δίσχιστος, כלומר, עור שחלקוהו מעוביו לשנים. אלא שקראו את החלק העליון כלפי השער קלף סתם, והחלק התחתון כלפי הבשר נקרא קלף דוכסוסטוס, או בקיצור דוכסוסטוס. וצריך לכתוב בשניהם בצד הפנימי, עיין התאור באוה"ג התשובות, עמ' 74, ובר"מ פ"א מה' תפילין ה"ז וה"ח. ועיין מ"ש בלוי הנ"ל, עמ' 22 ואילך.<br>ובמשנתנו פ"ח מ"ג: קלף כדי לכתוב עליו פרשה קטנה שבתפילין, שהיא שמע ישראל.<sup class="footnote-marker">64</sup><i class="footnote">במקצת נוסחאות נוסף שם: דוכסוסטוס כדי לכתוב מזוזה, ואינו ברוב הנוסחאות, עיין דק"ס ומלא"ש למשנתנו, ואינה בכי"ל במשנה שבירושלמי, וכן מוכח מסוגיות התלמודים.</i> ואמרו עליה בירושלמי: הדא דאת אמר בקולף פני העור (כלומר, החלק העליון, עיין מ"ש לעיל), ברם בהן דוכסוסטון, כדי לכתוב שתי פרשיות שבמזוזה. אבל ברמב"ן ע"ט סע"ב (וממנו בריטב"א ובר"ן) פירש את הירושלמי להפך, והיינו שפני העור הוא הצד הדבוק לבשר, עיי"ש.
<small>37.</small> <b>יריעה כדי לכתוב וכו'. </b>במשנתנו הנ"ל: קלף וכו', וכנראה שאף כאן הכוונה לקלף, אבל עיין מ"ש להלן. 
<b>לכתוב עליה פרשה קטנה. </b>כ"ה בכל הנוסחאות, אבל במשנתנו הנ"ל ובברייתא שבבבלי ע"ט ב' מפורש: פרשה קטנה שבתפילין. וכתב בס' יש סדר למשנה: י"ל דקמ"ל שיהא שיעור הקלף גדול כל כך לכתוב עליו שמע ישראל שתהיה ראויה וכשרה לפרשה שבתפילין, כלומר כתב אשורי מיושר, וגליון מלמעלה ומלמטה והצדדין שיעור הראוי, ובין אות לאות כמלוא אות, והריוח בין שיטה לשיטה כדינו, מה שאין צורך לכל אלו כשנכתב פרשת שמע ישראל רק כדי לקרות מתוכו ק"ש על מטתו וכדומה.<br>ולפ"ז אפשר שהגירסא "יריעה" שברישא נכונה, ומדברים כאן ביריעה שאינה ראויה לתפילין,<sup class="footnote-marker">65</sup><i class="footnote">ועיין בהגהות הרש"ש ובהגהות חשק שלמה ע"ט ב'.</i> ולפיכך אמרו כאן שהמוציא יריעה, סתמה ראויה לכתוב עליה שמע לתינוק,<sup class="footnote-marker">66</sup><i class="footnote">עיין תוספתא ידים פ"ב הי"א וברי"ף גיטין פ"ה סי' תצ"ח, במפרשים שם ובטיו"ד סי' רפ"ג ובב"י ובב"ח שם.</i> ושיעורה יותר קטן מקלף של משנתנו שראוי לכתוב עליו שמע של תפילין.

Halakhah 14

<small>38.</small> <b>זו שמע. </b>עיין מ"ש לעיל, ועיין בבלי גיטין ס' א'. 

Halakhah 15

<small>38-39.</small> <b>שיער כדי לגבל בו את הטיט. טיט כדי לעשות וכו'. </b>וכ"ה בד ובכי"ע. וכן מעתיקים בתוספ' (פ' ב' ד"ה המוציא) בשם התוספתא, וכן הגיה רש"י בבבלי שם, ויש לפנינו שתי הלכות, שיעור הוצאת שער<sup class="footnote-marker">67</sup><i class="footnote">והוא כדי לגבל בו טיט שנעשה מרביעית שופכין, עיין בבלי ע"ט א'.</i> ושיעור הוצאת טיט.<sup class="footnote-marker">68</sup><i class="footnote">כלומר, כשהוא כבר מגובל. ופי כור שבברייתא שבבבלי הנ"ל פירושו פי כור של צורפי זהב.</i><br>אבל בכי"ל: שער כדי לגבל בו את הטיט לעשות פי כור וכו'. וכ"ה בבבלי הנ"ל בד"י ובכתי"י,<sup class="footnote-marker">69</sup><i class="footnote">עיין דק"ס, עמ' 170, הע' ה', ועיין בה' גאונים בתרביץ ש"י, עמ' 125.</i> ויש לנו כאן הלכה אחת בשיעור הוצאת שער, והוא כדי לגבל בו כמות קטנה של טיט הראוי לעשות פי כור של צורפי זהב,<sup class="footnote-marker">70</sup><i class="footnote">ושמא העדיפו צורפי זהב את הטיט המגובל בשער על סתם טיט שהיה מגובל בתבן (עיין שמות ה', ז' ואילך, ולעיל שביעית פ"ה הי"ח, עמ' 189). אבל עיין ערוך ערך מרק ג' ומ"ש ר"י בראנד בספרו כלי החרס בספרות התלמוד, עמ' קכ"ד, הע' 186.</i> ואילו שעור הוצאת טיט עצמו לא נשנה כאן, ושעורו בעשיית פי כור סתם<sup class="footnote-marker">71</sup><i class="footnote">כמפורש בבבלי ע"ח סע"א וע"ט א'. אלא שבר"ח (שם ושם) ובערוך (ערך פי כוש) ובמאירי שם גרסו בבבלי: טיט כדי לעשות פי כוש.</i> והוא שעור יותר גדול מכור של צורפי זהב. וכן פסק הר"מ בפי"ח מה' שבת הי"א: טיט כדי לעשות פי כור<sup class="footnote-marker">72</sup><i class="footnote">וכ"ה בכל הדפוסים הישנים של הר"מ, וכן בר"מ על קלף שבביה"מ כאן (כ"י רבינוביץ) ובכ"י תימני. אבל בכ"י תימני עתיק: פי כור של צורפי זהב, וכן נוסף בין השורות בכ"י תימני אחר.</i> וכו', שיער כדי לגבל טיט לעשות פי כור של צורפי זהב.

Halakhah 16

<small>39.</small> <b>לעשות פי כור וכו'. </b>כלומר, לסתום פי כור וכו', עיין במאירי ע"ח רע"א. ועיין מ"ש בירושלמי כפשוטו, עמ' 156. 
<b>פחמין, כדי לעשות מהן צינירה קטנה. </b>כלומר, קרס קטן של ברזל, או של נחשת, עיין מ"ש להלן הכ"א, שו' 50, ופ"ט ה"ה שו' 9. ובניגוד לכור של צורפי זהב שהיו משתמשים בו בסובין (משנתנו פ"ח מ"ד) היו צורפי ברזל ונחושת משתמשים בפחמים של עץ. ועיין מ"ש קרויס בקדמוניות התלמוד (גרמנית) ח"ב, סוף עמ' 654. ועיין ר"מ פי"ב מה' שבת רה"ב, ואפשר שרבינו לא חילק בין פחם ובין גחלת.<sup class="footnote-marker">73</sup><i class="footnote">עיין להלן פ"ט, שו' 7.</i> ועיין בצפנת פענח על הר"מ שם. ועיין בבלי צ' א' ובמשנה הנ"ל ומ"ש להלן פ"ט, שו' 7. 
<small>40.</small> <b>מולירא קטנה. </b>הוא כלי (μιλιάριον, miliarium) שהיו מחממין בו מים ע"י שהיו נותנים פחמים מבפנים (בתוך כלי קיבול מיוחד) ומים מבחוץ.<sup class="footnote-marker">74</sup><i class="footnote">בבלי מ"א א', כגי' הר"ח שם, פיה"מ להר"מ פ"ג מ"ד ורי"ף כת"י, עיין בדק"ס במקומו שם. וזו היא, כנראה, הגירסא הנכונה, עיין מ"ש ר"י בראנד הנ"ל (לעיל הע' 70), עמ' רע"ה, ובהע' 38 שם. ועיי"ש בציור, עמ' רע"ז.</i> 

Halakhah 17

<small>40-41.</small> <b>המוציא כלין מקופלין ומונחין וכו'. </b>כל הברייתא בבבלי קמ"ב א'. ועיין לעיל פ"א ה"ט, שו' 22, ד"ה הסוחר ומש"ש. 
<small>41.</small> <b>וסנדליו וטבעותיו בקומצו וכו'. </b>עיין דק"ס, עמ' 336, הערה ג', והשוה הסיגנון בתוספתא נגעים פ"ז ה"ח. 
<small>41-42.</small> <b>היה מלובש בהן פטור. </b>"פטור אבל אסור דתרגומא אטבעות" (רמב"ן ס"ב סע"א). 

Halakhah 18

<small>42-43.</small> <b>וטבעותיו בידיו הרי זה פטור. </b>דבגדיו בטלי לגביה, ועליו הוא פטור, שחי נושא את עצמו. (רש"י). ועיין בירושלמי פ"י ה"ו, י"ב ע"ג, ובמשנת נגעים פי"ג מ"ט. 
<small>43.</small> <b>שאילו כמות שהן חייב. </b>שאילו היה אותו עליון אחוז בהן ולא מלובש חייב הנושא. (רש"י). 

Halakhah 19

<b>חול עפר וכו'. </b>במשנתנו פ"ח מ"ה: זבל וחול <b>הדק</b>, כדי לזבל קלח של כרוב דברי ר' עקיבה. וחכ"א כדי לזבל כרישה.<sup class="footnote-marker">75</sup><i class="footnote">כלומר, חציר, עיין מ"ש לעיל ח"א, סוף עמ' 341.</i> והתוספתא הזכירה חול סתם, וכנראה שזו היא דעת ר"ע במשנה, ונקטו שם חול הדק משום דברי החכמים, עיין מ"ש להלן. 
<small>44.</small> <b>עפר כדי לכסות וכו'. </b>בירושלמי פ"ח ה"ד, י"א ע"ב: תני שמואל עפר ואפר כדי לכסות בו דם צפור קטנה. וכבר הראו בח"ד ובתוס"ב שמכאן הוא מקור הר"מ בפי"ח מה' שבת הי"א. 
<small>45.</small> <b>אי זו היא צפור קטנה זה דרור. </b>בבא זו ליתא בירושלמי. ועיין בבלי ע"ז ל"ח ב'. ובתוספות בכורים העיר על נקודות הכסף יו"ד סי' פ"ב ומשנה למלך רפי"א מה' טומאת צרעת. ועיין מ"ש בתס"ר ח"ג, עמ' 203. 

Halakhah 20

<b>כדי ליתן על פי כף סיד. </b>פיסקא ממשנתנו פ"ח מ"ה. ועיין במלא"ש שם. 
<small>46.</small> <b>נראין דברי ר' עקיבא בחול דק ודברי חכמים וכו'. </b>וכ"ה בד. אבל בכי"ע ובכי"ל: נראין דברי ר' יהודה וכו'. ונראה שגירסתינו נכונה, ופירושה שרבי שנה במשנתנו אף את דברי ר' עקיבה בחול דק (כדי לזבל וכו'), מפני שראה את דבריו, אבל בחול גס שנה את דברי החכמים גרידא, מפני שהלכה כרבים וראה את דבריהם. וכנראה שר"ע לא חילק בין חול דק ובין חול גס ושער את שניהם בכדי לזבל, כסתם דברי התוספתא לעיל. (ע"פ ח"ד). ולפי הברייתא בבבלי שבת צ' א' ("והתניא הבורית והחול") אפשר שיש מי ששער חול כדי לכבס בגד קטן וכו', ועיי"ש בתוספ' ד"ה בורית. ובבבלי חולין פ"ח א': היכי דמי חול הדק וכו' כל שאין היוצר צריך לכתשו. ואיכא דמתני וכו' היכי דמי חול הגס וכו' כל שהיוצר צריך לכתשו.<br>ובכי"ו: בחול דק <b>ודב"ב</b> ודברי חכמים וכו'. "ודב"ב" ליתא בשאר הנוסחאות, ובכ"י הנקודות הן סימן מחיקה ולא סימן הקיצור ("ודברי בן ברוקה").<sup class="footnote-marker">76</sup><i class="footnote">לעיל שו' 44. והיה צ"ל: דריביב"ב.</i> ושיבוש ברור הוא, שהרי אין מכסין בחול הגס (משנת חולין ספ"ו), ואף לא מצאנו שחכמים סוברים כמותו.
<small>46-47.</small> <b>סיד כדי לסוד קטנה שבבנות וכו'. </b>כל הברייתא עד "אנדפי" היא פיסקא ממשנתנו פ"ח מ"ד. ואמרו בבבלי (פ' ב'): תנא כדי לסוד אצבע קטנה שבבנות. והנשים היו משתמשים בסיד כדי להשיר את השער. 
<small>47.</small> <b>כדי לעשות כילכול. </b>וכ"ה בכי"ע. ובד: כלכל, והיא כעין גירסת הבבלי והמשנה שבירושלמי. אבל בכי"ל כאן: כדי לעשות בנכול (ונמחק ע"י קו וע"י נקודות מלמעלה) כנכול. וכ"ה ("כנכול") במשנה הוצ' לו. ובכ"י קויפמן, פרמה ורי"ף כת"י (לפי דק"ס, עמ' 166, הערה ה'): כנבול. ובפיסקא שבבבלי (פ' ב' וכן בנזיר ג' א'): כדי <b>לסוד</b> כלכול. ובתשובות הגאונים (עיין אוה"ג, התשובות, עמ' 80): כילכול. בת צידעא וכו', צידעא כשאשה קול[עת שערה כולו, משיירת מ]מנו דבר מועט בין אזנה לפדחת[ה] כנגד צידעא, ומביאה סיד טרוף ש[הוא חבוט] וטחה את אותו שער [והוא נקרא] בת צידעא, ואינה קולעת אותו [אלא מטילה אותו כנגד פניה וכו']. ועיין רש"י נדה נ"ב ב'. 
<small>48.</small> <b>כדי לעשות אנדפי. </b>בכי"ל: כדי <b>לסוד</b> (וכ"ה במשנה שבבבלי) אנטופי. ובמשנה כ"י קויפמן ופרמה: כדי לעשות אנטופי. ובמשנה ד' נפולי ובהוצ' לו: אנטפי. ועיין דק"ס, עמ' 166, הערה ה'. וכבר פירשו קרויס ולעף<sup class="footnote-marker">77</sup><i class="footnote">מלון למלים שאולות מלשון יון וכו', עמ' 64.</i> שהכוונה למשחה ידועה, Νετώπιον. ובמלונו של היזיכיוס ערך Νέτωπον, מעיר שהיא משחה המורכבת מתערובת של הרבה סממנים. ועיין מ"ש להלן. 
<small>48-49.</small> <b>בזמן שהוא כביצה, ודברי ר' נחמיה בזמן שהוא חבוט. </b>כ"ה בכל הנוסחאות (בשינויים קלים). וכן בירושלמי פ"ח סה"ד: אמר רבי נראין דברי ר' יהודה בעשוי כביצה, ודברי ר' נחמיה בחבוט. כלומר אם הסיד עשוי כבר כביצת הגיר (עיין ר"ח במקומו) מגלגלין אותו על בת צידעא, ואם הוא טרוף נותנים אותו במשחה. אבל בבבלי פ' ב': נראין דברי ר' יהודה בחבוט ודברי ר' נחמיה בביצת הגיר. ומסורת זו מקורה בפירוש הבבלי של אנדיפי שהסיקו שם: מאי אנדיפי אפותא, והיו מגלגלים את ביצת הגיר על המצח כדי להאדימו ולעדנו,<sup class="footnote-marker">78</sup><i class="footnote">עיין רש"י כאן במקומו ובמו"ק ט' ב' ד"ה שמחה וע"ז ו' ב' ד"ה מפני.</i> אבל בכלכול היו נותנים סיד חבוט, ומר כאתריה ומר כאתריה. 

Halakhah 21

<small>49.</small> <b>קנה כדי לעשות קולמוס וכו'. </b>פיסקא ממשנתנו פ"ח מ"ה, ומוסיפה התוספתא את שיעור הקולמוס, כדי שיגיע לקשרי אצבעותיו. וכן בבבלי פ' ב': תנא קולמוס המגיע לקשרי אצבעותיו. ובירושלמי (פ"ח ה"ה, י"א ע"ב) היא מימרא של ר' חייה בשם ר' יוחנן. ונסתפקו בירושלמי ובבבלי שם אם מספיק בשהוא מגיע עד הקשר העליון, או שצריך להגיע עד הקשר התחתון.<sup class="footnote-marker">79</sup><i class="footnote">ועיין מ"ש בתרביץ ש"ב, עמ' 236, הע' 3.</i> ובר"מ פי"ח מה' שבת ה"ד: קולמוס המגיע לראשי אצבעותיו. ועיין בתוספ' רע"א למשנתנו. ועיין בח"ד ובספרו שושנים לדוד למשנתנו. 
<small>50.</small> <b>בילס כדי לעשות ממנו צנירה קטנה. </b>והכוונה לבולס (נסכא, βωλος) של מתכת. וכן להלן פ"י ה"ה: נחשת כדי לעשות ממנו צינירא קטנה. ועיין מ"ש לעיל, שו' 39, ד"ה פחמין.<br>אבל בכי"ע: בולס כדי לעשות ממנו צלוחית קטנה של פילייטון. וכע"ז בכי"ל. ובד: בולמס לעשו' הימנו קטנ' צלוחי' של פלטון. וכנראה שצ"ל בד: בולוס לעשו' הימנו [צנורה] קטנה, צלוחית של פליטון, כלומר הרכבה של שתי הנוסחאות. ולפי גירסת כי"ע וכי"ל הכוונה היא לבולוס של זכוכית,<sup class="footnote-marker">80</sup><i class="footnote">עיין מכילתא בשלח מס' דויהי פ"ד, עמ' 101.</i> והיא חתיכה עבה של זכוכית<sup class="footnote-marker">81</sup><i class="footnote">ואינה ראויה (מחמת עוביה) לא לגרור בה ולא לפצוע נימין בה.</i> שהיו מתיכים אותה ועושים ממנה כלים. וצלוחית של פולייטין היא כלי זכוכית הקטנה ביותר, עיין במשנתנו פ"ח סמ"ב. ועיין מ"ש לעיל ספ"ד, שו' 35.
<small>51.</small> <b>כדי לפצע בה שתי נימין כאחת. </b>וכ"ה בבבלי פ"א א'. ונראה בפירושו שזכוכית חדה צריך שיהא בה כדי שיוכל לחתוך שתי נימין כאחת מן האריג.<sup class="footnote-marker">82</sup><i class="footnote">עיין להלן כלים ב"ב פ"א ה"ה, נגעים פ"ה הי"א ומ"ש בתס"ד ה"ג, עמ' 187. ועיין מ"ש קרויס בקדמוניות התלמוד ח"ב, עמ' 127. והעיר לי פרופ' יחזקאל קוטשר על שרי"ר, עמ' 86, שו' 5: והפוצע שני חוטין נדר, וקרוב לוודאי שצ"ל שם: גדד, והירושלמי מפרש מהו פוצע, עיין במאמרו של קוטשר בתרביץ שט"ז, עמ' 45, וסוף עמ' 47 ואילך על גדד (=פצע) כדיבור טכני במלאכת האריגה. ועיין מ"ש מהרי"ן אפשטין במבוא לנוה"מ, עמ' 1221, אלא שלא באר את העניין כל צרכו. וחכם עדיף מנביא (עיין תרביץ, עמ' 45 הנ"ל), שכן כתב רב סעדיה בס' האגרון שלו (תרביץ שי"ט, עמ' 100): <b>גדד</b> אורג, מן קפדתי כאורג חיי (ישעי' ל"ה, י"ב) ותרג' יונתן אתקפלו כנוול <b>גידודין</b> חיי וכו'.</i> ועיין בפירש"י ע"ג א' ובחידושים המיוחסים להריטב"א ובמאירי ובחידושים המיוחסים להר"ן ע"ג א' ובמלא"ש פ"ז מ"ב.<sup class="footnote-marker">83</sup><i class="footnote">במה"ג שמות, הוצ' ר"מ מרגליות, עמ' תשכ"ח: מאי בציעה הואי במשכן, שכן עושין האורגין אם טעו ועשו תכלת במקום ארגמן, או ארגמן במקום תכלת, בוצעין אותן וחוזרין ואורגין כסדר. ועיין ר"מ ספ"ט מה' שבת.</i> ובמשנתנו פ"ח מ"ו: זכוכית כדי לגרור בו ראש הכרכד. וכבר העיר במאירי על הברייתא שלנו בבבלי: אידי ואידי חד שיעורא הוא. ולפיכך הביאה הרי"ף פ"ח סי' שצ"ז והר"מ פי"ח הי"ב. ועיין בירושלמי פ"ח ה"ו, י"א סע"ב, בירושלמי כפשוטו, עמ' 157, ועמ' 201. 

Halakhah 22

<small>51-52.</small> <b>צרור אבן ר' ליעזר בן יעקב אומ' משקל וכו'. </b>במשנתנו פ"ח מ"ו: צרור אבן<sup class="footnote-marker">84</sup><i class="footnote">כ"ה ברוב נוסחאות המשנה (ע"פ משלי כ"ו, ח'), עיין במבוא לנוה"מ למהרי"ן אפשטין, סוף עמ' 1063.</i> כדי לזרוק בעוף. ר' אליעזר בן יעקב אומר כדי לזרוק בבהמה. ונתפרש כאן (ובבבלי פ"א א') שבפחות משעור זה אינה מרגישה. ועיין גם בירושלמי הנ"ל, י"א רע"ג. ופסקה הר"מ בפי"ח מה' שבת הי"א. 
<small>52.</small> <b>משקל עשרה דינרין. </b>בבבלי הנ"ל: משקל עשרה זוז, וכ"ה בר"מ הנ"ל. והיא היא, וכן כתב הר"מ בפ"י מה' אישות סה"ה: והדינר הוא הנקרא זוז בכל מקום. ועיין מלא"ש פאה פ"ח מ"ז ובפיה"מ להר"מ שם הוצ' הרצאג, עמ' 40 ועמ' 41, ובתשב"ץ ח"ג סי' ל"ו ומ"ש רה"י שעפטיל בערך מילין שלו ערך זוז. 
<b>כדי לעשות מסיפס. </b>בכי"ל: כדי לעשות פסיפס.<sup class="footnote-marker">85</sup><i class="footnote">והיא היא, והוא שינוי נוסח רגיל, עיין מ"ש להלן עירובין פ"ז, שו' 67–68.</i> והיא אבן קטנה (ψηφος) שהיו משחקים בה,<sup class="footnote-marker">86</sup><i class="footnote">עיין תוספתא סנהדרין פ"ה רה"ב, ובמקבילות, ועוד בכ"מ.</i> ושהיו מרצפים בה את הרצפה.<sup class="footnote-marker">87</sup><i class="footnote">תוספתא אהלות פי"ח ה"י ועוד. ועיין תס"ר ח"ג, ריש עמ' 156.</i> וכן כתב בתוסב"כ: ובירושלמי (פ"ז ה"ב, י' רע"ב) משמע שהוא לשון רצפת אבנים. 

Halakhah 23

<small>52-53.</small> <b>מנין למאדים בשבת וכו'. </b>כלומר, התוספתא מפרשת שאפילו לא צבע בבישול סממנין ביורה אלא צבע בדם חייב, וכפירוש הירושלמי, עיין להלן. ובילקוט תרומה סי' שס"ד: תוספת דשבת פ' הגוזז. ועורות אלים מאודמי' (הוא הפסוק שאליו מסמיך בעל הילקוט את התוספתא). מנין למאדים בשבת שהוא חייב, שנ' ועורות אלים מאדמים.<sup class="footnote-marker">88</sup><i class="footnote">ומ"ש בילקוט אח"כ אינו שייך לתוספתא ונשמט שם הציון לתנחומא, עיין בתנחומא הוצ' בובר תרומה סי' ה'.</i> ועיין בח"ד שפירש ע"פ פירש"י לתורה שמות כ"ה, ה'. ובסמ"ג לאווין ס"ה, י' ע"ד: וגרסינן בתוספתא מניין למאדים שהוא חייב שנאמר עורות אלים מאודמים, וגרסינן בירושלמי (פ"ז ה"ב, י' רע"ג) מה צביעה היתה במשכן שהיו משרבטין בשרביט בעורות האלים והדם נצרר שם ונצבע. וכנראה שזו היתה להם הדרך היחידה לקיים את הצבע בקביעות.<sup class="footnote-marker">89</sup><i class="footnote">ועיין בבלי ע"ה סע"א ומ"ש בשו"ת אבני נזר או"ח סי' קע"ג-קע"ד, ולהלן פ"ט, הע' 71.</i> ועיין בבלי ב"מ ס' ב' וירוש' ביצה פ"ג ה"ז, ס"ב ע"ב, ומ"ש בספרי היליניסמוס בא"י (אנגלית), עמ' 184 ואילך. 
<small>53-54.</small> <b>אי זו היא חבורה כל שיצא ממנה דם. </b>כלומר, דווקא אם הדם יצא היא חבורה, וחייב משום נטילת נשמה, כי הדם הוא הנפש, כמו שפירש בתוסב"כ, ועיין להלן. 
<small>54.</small> <b>נצרר הדם אע"פ שאין יכול לצאת הרי זה חייב. </b>וכ"ה בד ובכי"ל. אבל בכי"ע חסרות המלים "נצרר הדם", ולפי גירסא זו משמע שהכל עניין אחד, ואעפ"י שלא יצא חייב משום "חבורה". וכן בברייתא שבבבלי ק"ז ב': ואיזו היא חבורה שאינה חוזרת נצרר הדם אעפ"י שלא יצא. וברמב"ן שם ק"ז א': והחובל בהן חייב, כבר מפורש <b>בתוס'</b> מאי חובל שנצרר הדם ולא יצא, וכנראה שכוונתו לברייתא שבבבלי.<sup class="footnote-marker">90</sup><i class="footnote">עיין מ"ש בתשלום תוספתא, עמ' 6 ואילך.</i> הנ"ל, ולא לתוספתא שלפנינו.<br>ברם הרמב"ן עצמו להלן שם<sup class="footnote-marker">91</sup><i class="footnote">וכן כמה מן הראשונים, עיין אהצו"י, עמ' 100, ויש להוסיף גם את המאירי ק"ז א'.</i> הוכיח מן הירושלמי הנ"ל שדווקא אם הוציא דם חייב משום חבורה, אבל אם נצרר הדם חייב משום צובע, וכמו שפירש"י במשנה שם רפי"ד בל"א. ועיין בירושלמי סנהדרין רפי"א, ל' ע"א, והנכון בפ"מ שם, ושלא כק"ע שפירש שבשבת חייב משום חבורה אם נצרר הדם. ועיין מ"ש בעצמו בסוגיין כאן פ"ז ה"ב ד"ה הדא, ועיין מ"ש בפירושי לה' הירושלמי להר"מ, עמ' נ"ז, אות ט'.<br>ועיין מ"ש בשו"ת אבני נזר סי' קע"ו וסי' קצ"ז, והשוה שו"ת ר"א בן הר"מ בברכת אברהם סי' י"ח, ומ"ש בח"ד כאן.
<small>55.</small> <b>מנין לדם שהוא משקה וכו'. </b>כל הקבוצה באה דרך אגב ע"פ הקשר של "מנין" דוגמת משנתנו פ"ט, כמו שהעיר בח"ד, ועיין מ"ש במחברתי מדרשי תימן, עמ' 8 ואילך. וכבר העירו כמה מן הראשונים שנביא להלן שהדרשות כאן הן אסמכתא בעלמא, וההלכות הן בקבלה.<br>והברייתא שלנו הובאה בס' המפתח לר"ן גאון עירובין ל"א א' (נ"ח א'), בליקוטים ממנו בתרביץ ש"ב, עמ' 8, פיה"מ להר"מ, פירוש הר"ש, הרא"ש והרע"ב מכשירין פ"ו מ"ד, פי' הראב"ד ופי' רבינו הלל כת"י לתו"כ שמיני רפ"ח, נ"ד ע"ד,<sup class="footnote-marker">92</sup><i class="footnote">בשם תוספתא שבת פ"ח, כחלוקת הפרקים שלפנינו.</i> מדרש הגדול ויקרא, עמ' 237 (בשם "תנו רבנן"), או"ז ח"א ה' חלה סי' רכ"ה, ל"ד ע"ב, ובשו"ת שם סי' תשס"ח, קי"ד ע"א,<sup class="footnote-marker">93</sup><i class="footnote">עד: מנין לדם נדה.</i> מכירי תהלים פ"פ, י"ז, ח"ב כ"ב ע"א, ספר הזכרון לר"א בקראט, מ"ז ע"ג.<sup class="footnote-marker">94</sup><i class="footnote">עד: מנין לדם נדה, כבאו"ז הנ"ל.</i> ועיין במשנת מכשירין פ"ו מ"ד.
<b>שנ' ודם חללים ישתה. </b>בתו"כ שמיני פרש' ח' ה"ד, נ"ה ע"א: אשר ישתה זה הדם, וכן הוא אומר מנחל בדרך ישתה וכו'. ובפי' הראב"ד שם: פי' למעלה מזה הוא אומר ידין בגוים מלא גויות מחץ ראש וכו', ובתוספתא שבת כבר סמכו אותו לדם חללים ישתה, ומדרשות הם, זה דורש לפי דעתו וזה דורש לפי דעתו. ועיין חולין ל"ה ב' שר"ש סובר שדם מגפתו אינו מכשיר, ולית ליה "מה לי קטליה כולה מה לי קטליה פלגא" (נדה נ"ה ב'), ולפיכך מביא בתו"כ את הפסוק בתהלים ("מחץ ראש"), שאפילו דם מגפה מכשיר. (תוספות העזרה שמיני, פ"ח ע"א, בשם ז"ר). ועיין חולין ל"ו א' וכריתות כ"ב א'. 

Halakhah 24

<small>56.</small> <b>שנ' ודם ענב תשתה חמר. </b>עיין בס' משנה אחרונה מכשירין פ"ו מ"ד שהקשה למה לא הביאו ראייה מפסוקים הקודמים (בראשית כ"ז, כ"ה, ועיי"ש י"ט, ל"ב ואילך), עיי"ש שנדחק. אבל מסתבר שנקטו פסוק זה מפני שמרומזים בו גם דבש חלב ושמן.<sup class="footnote-marker">95</sup><i class="footnote">ולא הביאו משם ראייה אלא ליין ודבש, אבל לא לשמן וחלב, משום שאינה כתובה שתייה אצל שניהם.</i> 

Halakhah 25

<b>מנין לדבש שהוא משקה וכו'. </b>ילקוט ת"ת כ"י דברים ל"ב, י"ד. 
<small>57.</small> <b>מנין לשמן שהוא משקה וכו'. </b>עיין בחזון נחום מכשירין פ"ו מ"ד שתמה למה לא הביא את סוף הפסוק שנקט בתחילה: ושמן מחלמיש צור (דברים ל"ב, י"ג). אבל מסתבר שהביאו מן הקבלה (ישעי' כ"ה, ו') מפני ששם מפורשת שתייה. ועיין בליקוטים מס' המפתח הנ"ל, וכנראה שיש שם השמטה בדפוס, עיי"ש. 

Halakhah 26

<small>58.</small> <b>מנין לחלב שהוא משקה וכו'. </b>פי' רבינו הלל לתו"כ שמיני כת"י הנ"ל. ובבבלי נדה נ"ה ב': חלב <b>האשה</b> דכתיב ותפתח את נאד החלב ותשקהו. וכבר העיר ר"מ שטרשון (הכרמל החדשי ש"ג חוברת ט', עמ' 493) על רמזי ההפטרות להרוקח, בשלח, ג' ע"ג: ותפתח את נאד החלב. במדרש שהוציאה לו דדיה והניקתו (עיי"ש בהכרמל ח"י, עמ' 532). 

Halakhah 27

<small>59.</small> <b>מנין לטל וכו'. </b>עיין ירושלמי תרומות פי"א סה"ב, מ"ז ע"ד. 
<small>60.</small> <b>מנין לדם נדה שהוא משקה וכו'. </b>בפיה"מ להר"מ, במדרש הגדול, בפי' הרא"ש ובפ' הרע"ב הנ"ל חסרה בבא זו, אבל ישנה בשאר הראשונים שהבאנו לעיל. ובכי"ע: חסרה המלה "נדה", וכ"ה בפירוש הר"ש הנ"ל ובתוספ' נדה י"ט ב' ד"ה כתיב, והיא היא, כמו שמוכה מן הכתוב שהוא מביא. ועיין ר"ש מכשירין ספ"ו, והובא ברשב"א במסכתין קמ"ד א'. ובשאר הראשונים שצוינו לעיל (שו' 55) הגירסא בתוספתא היא כמו שהיא לפנינו ("לדם נדה"). וכ"ה גם בס' הישר לר"ת, ד' ווינה, ס"ח ע"א, הוצ' מק"נ, עמ' 34, פי' הראב"ד לתו"כ שמיני סוף פרש' ג', נ' ע"ד, רמב"ן נדה י"ט ב' ד"ה ירד<sup class="footnote-marker">96</sup><i class="footnote">ושם כדתנינא בתוספתא מסכ' שבת פ"ח וכו', והיתה לפניו חלוקת הפרקים כלפנינו.</i> ותוספ' הראש שם. ועיין בתוספ' הרא"ש שם כ"ג א' ד"ה ואין דנין. ובמכירי זכריה, עמ' 118: <b>תנחומא</b>. מנין לנדה שהוא משקה שנ' ממקור דמיה וכו'. ובמשנת מכשירין פ"ו מ"ו: ר' אלעזר בן עזריה אומר דם הנדה אינו מכשיר. ועיין בבבלי נדה י"ט ב' ובראשונים שם שצוינו לעיל. ועיין באו"ש פ"י מה' טומאת אוכלין ה"ה. 
<small>62.</small> <b>מנין לדמעת העין וכו'. </b>הראשונים שצוינו לעיל, שו' 55. ודרשה זו גם בבבלי נדה נ"ה ב'. ועיין במשנת מכשירין פ"ו מ"ה. 

Halakhah 28

<small>63.</small> <b>מנין למי האף שהוא משקה. </b>וכע"ז בכל הנוסחאות ובראשונים הנ"ל. אבל בס' המפתח לר"ן הנ"ל חסר, ובמקום "שנאמר" הסמוך גורס "ואומר", ולפ"ז הפסוק שלהלן היא ראייה נוספת שדמעה היא משקה. ועיין להלן. 
<b>שנ' ועפעפיו יזלו מים. </b>וכ"ה בד, בפיה"מ להר"מ ובמכירי הנ"ל, וצ"ל: ועפעפנו (ועפעפינו), כמו שהוא בכי"ל ובר"ש ד"ר.<sup class="footnote-marker">97</sup><i class="footnote">בכי"י ספרדיים נו"ן עקומה לפני וי"ו היא כ"כ קצרה עד שלפעמים היא נקראת כמו יו"ד.</i> ובכי"ע וכן בשאר הראשונים הנ"ל: ועפעפינו, וכ"ה במקרא.<br>ואשר לראיה מן הפסוק למי האף כתב במלא"ש מכשירין פ"ו מ"ד: נראה דדריש ועפעפינו, ואף אפינו, בחילוף עי"ן באל"ף וכו', ועוד דברישא דקרא כתיב ותרדנה עינינו דמעה, ולמה ליה למכתב בתר הכי ועפעפינו יזלו מים, אלא למי האף איצטריך. ועיין גם בתיו"ט שם.

Halakhah 29

<small>64.</small> <b>מנין לזרוע שהוא יד וכו'. </b>ערוך ערך זרוע בשם תוספת שבת פרק הגוזז וערוגת הבושם ח"ב, עמ' 40. ובסמ"ג עשין כ"ב, ק"ה ע"ב: ויניה (כלומר, תפילין של יד) בזרוע, במקום קבוצת הבשר שיש שם הנקרא קיבורת וכו', ותניא בתוספתא מניין לזרוע שהוא קרוי יד שנאמ' ותהיינה העבותים אשר על זרועו וכו'. וכנראה שיש לפנינו כאן קטע ממדרש הלכה לפרשת תפילין סוף בוא, ולא מצאתיו במקום אחר בספרות חז"ל. ואף דרשה זו כשאר הדרשות כאן אינה אלא אסמכתא, והעיקר כקבלת רבותינו במכילתא סוף בוא ובבלי מנחות ל"ז ב' ובמקבילות.<sup class="footnote-marker">98</sup><i class="footnote">ולא עוד אלא שנראה שהדרשה שלנו נסמכה לדרשת המכילתא סוף בא שהזכרנו שהוכיחו שם שמניחין תפילין על גובה של יד. ולכאורה סותרת הדרשה שלהם את פשוטו של מקרא "על ידך", שהרי בלשון בני אדם זרוע לחוד ויד לחוד, והוכיחו בתוספתא שבלשון תורה אף הגובה של יד, הזרוע, נקרא יד. ועיין היטב בבבלי ערכין י"ט ב', ומ"ש בערוגת הבושם שהזכרנו בפנים. והתוספתא דייקה בלשונה, ואמרה מנין לזרוע שהוא יד (ולא להפך: מנין ליד שהוא זרוע) מפני שלעניין תפילין אנן קיימין, וכבר הוכחנו שמניחין אותן בגובה של יד, ואין לנו אלא לפרש שאף זרוע הוא בכלל יד ("על ידך"), ואין הדרשה סותרת את פשוטו של מקרא. ועיין בתוספות מנחות ל"ז א' ד"ה קיבורת. ובס' יריאים סי' ט"ז (ד"ו, ז' ע"ב) מביא בשם פ' הקומץ (מנחות ל"ז א'): אין לו אלא זרוע פטור מן התפילין וכו'. והוא כנראה ט"ס, עיין ביריאים השלם, סי' שצ"ט, עמ' 420.</i> ועיין בבאור הגר"א או"ח ריש סי' כ"ז ד"ה בראש. 

Halakhah 30

<small>65-66.</small> <b>מנין למי שאחזו בולמוס וכו'. </b>כלומר, מי שאחזו רעב חזק (רעב של שור, βούλιμος) ביום הכפורים, עיין במשנת יומא פ"ח מ"ו, תוספתא שם פ"ד רה"ד, ירושלמי שם ה"ד, מ"ה רע"ב, ובבלי שם פ"ג ב'. ועיין מ"ש פרויס בספרו Biblisch-talmudische Medizin, עמ' 209. 
<small>66.</small> <b>שמאכילין אותו דבילה שנ' וכו'. </b>וכ"ה בכי"ע. ובכי"ל חסרה המלה "דבילה". ובד: דבלה <b>קעילי'</b> שנ' וכו'. ודבלה קעילית היא דבילה מובחרת<sup class="footnote-marker">99</sup><i class="footnote">ירושלמי בכורים פ"ג רה"ג, ס"ה ע"ג.</i> ומרוה.<sup class="footnote-marker">100</sup><i class="footnote">משכרת, עיין תוספתא כריתות פ"א ה"כ, בבלי נזיר ד' א' ועוד בכ"מ.</i> ובירושלמי יומא הנ"ל: מניין שמאכילין אותו דבילה וצימוקין של תרומה מן הדא ויתנו לו פלח דבילה ושני צימוקים. ועיין בבבלי הנ"ל ובקה"ר ז', י"ב, ובקה"ז שם, עמ' 112. 

Halakhah 31

<small>67.</small> <b>המוציא שני נסרים כאחד וכו'. </b>בירושלמי פ"ח ה"ב, י"א ע"ב: הוציא כלי נצרים חייב, וצ"ל: שני נצרים וכו', כמו שהגיהו המפרשים. ובבבלי (צ' ב'): צורי<sup class="footnote-marker">101</sup><i class="footnote">בכי"מ שם: צוארי דקל וכו'. וצואר הדקל הוא אפקותא דדקלא, עיין סוכה י"ג רע"א ובר"ח שם. וכן בה' ראו, עמ' 24 מתרגם: צואר של דקל מסככין בו. ועיין מ"ש ר"ע לעף בפלורה ח"ב, עמ' 327, וח"ג, עמ' 23, בהערה שם בשם מהרי"ן אפשטין. וכן ביבמות מ"ו א': רמו ליה ארויסא <b>בצואריה,</b> ובתשה"ג שערי צדק כ"ו רע"ב (אוח"ג שם, עמ' 108) שרו (צ"ל: שדו) ליה אפסרא <b>באפקותיה.</b> וכנראה שגירסת כי"מ משובשת.</i> דקל שתים, וברש"י שם: נצרים קלופים לעשות סלים. ועיין מ"ש לעיל, שו' 22–23, ובהערה 38 שם. 
<b>תורי דקל אחד. </b>וכ"ה בד ובבבלי הנ"ל. אבל בכי"ע ובכי"ל: תורי דקל שנים. וכן בירושלמי הנ"ל: תורי דקל שנים. ואף כאן נשתמרו לנו בכה"י השונים המסורות השונות של בני א"י ובני בבל, עיין מ"ש לעיל ח"ב, עמ' 633.<br>ואשר למלה "תור" פירשוה הגאונים (אוה"ג, התשובות, עמ' 89) והר"ח במקומו שהם חוטי הדקל, הגידין שמתחת הקליפה, ואין "תור" אלא "תורא" בארמית, שורה, חוט, עיין מ"ש לעף בפלורה ח"ב, עמ' 332.<br>ובר"מ פי"ח מה' שבת הי"ג: נצרי דקל, והן חוטי חעץ, שתים. <b>חורי</b><sup class="footnote-marker">102</sup><i class="footnote">כ"ה בר"מ בד"ח ובכ"י על קלף ובשלשה כתי"י תימן. אבל בר"מ ד' רומי וקושטא: תורי דקל. ובד"ו רפ"ד: צורי דקל. והנכון בספרי הר"מ הוא כלפנינו, וכן במאירי ספ"ח: חורי דקל והם קליפי חריות.</i> דקל, והן קליפי החריות, אחת.
<small>67-68.</small> <b>זמורה לנטיעה אחת. </b>כ"ה בכי"ע ובכי"ל, ובכי"ו נשמטה המלה אחת בט"ס. ובד: זמור' אחת לנטיעה שתים. וכנראה שיש כאן עירבוביא של שתי גירסאות. וכן בירושלמי פ"ח ה"ב, י"א ע"ב: זמורות לנטיעה שתים. ולפי גירסת הירושלמי צריך לפרש "זמורות לנטיעה" זמורות העומדות לנטיעה, אבל אם הוציא לנטיעה ממש חייב אפילו באחת, עיין במשנתנו פ"י מ"א, ובירושלמי שם רפ"י, י"ב ע"ב, ומ"ש בפירוש הירושלמי בירושלמי כפשוטו, עמ' 164. ועיין בבבלי צ"א א' ומ"ש בתוספות צ' ב' ד"ה אם. ולפי זה לשיטת התוספתא חייב בהוצאת זמורה העומדת לנטיעה אפילו באחת, משני שזמורה יותר חשובה מגרעין לנטיעה. ועיין מ"ש להלן, שו' 70, ד"ה גרענין. 
<small>68.</small> <b>לבהמה כמלא פי הגדי. </b>ואעפ"י שזמורות הן מאכל פילים (עיין להלן פי"ד ה"ח, ובמקבילות), הני מילי בזמורות יבשות, אבל כאן בזמורה רכה עסיקינן, שהיו מאכילין אותה לגדיים. ואף כאן פירושו "לבהמה" אם היא ראויה לבהמה, ורגילים להאכיל אותה זמורות. ועיין להלן. 
<b>לעצים כשיעור עיצי'. </b>כ"ה בד ובירושלמי הנ"ל. ובכי"ל: לעצים כשאר עצים. ולפנינו נשמט בט"ס. ומסתבר שכן (בגי' ד) היתה הגירסא אף לפני סופר כי"ע, וההשמטה מתחילה להלן, כמו שסידרנו בשנו"ס. ואף כאן פירושו שהזמורה היא יבשה ואינה ראויה אלא לעצים, ולפיכך שיעורה כשיעור עצים, והיינו כדי בישול כגרוגרת מביצה קלה.<sup class="footnote-marker">103</sup><i class="footnote">כירושלמי פ"ה סה"ה, י"א ע"ב, ובבלי פ' סע"ב.</i> 
<small>68-69.</small> <b>חבילי אזוב הסואה והקורנית וכו'. </b>בירושלמי ובבבלי פירשו שסיאה היא צתרא, כלומר, צתרא ורודה, ועל קורנית אמרו בבבלי שהיא חשא, קורנית מקורפפת, עיין מ"ש לעיל ח"ב,<sup class="footnote-marker">104</sup><i class="footnote">ובהערה 46 שם צ"ל: ח"ב (במקום: ח"ג).</i> עמ' 558. והמינים הללו עומדים לאכילת אדם, או לאכילת בהמה, או לעצים, כמפורש במשנת שביעית פ"ח מ"א, ועיי"ש בפירוש הריבמ"ץ ובתוספות הרא"ש נדה נ"א א' בפירוש השני למשנתנו. ועיין להלן פי"ד, שו' 44 ואילך. ואזוב סתם (בלי שם לוי) כשר גם להזאת טמא מת ולטהרת מצורע. 
<small>69.</small> <b>לאכילה כגרוגרת וכו'. </b>כ"ה בד, בכי"ל, בירושלמי הנ"ל ובר"מ פי"ח ה"ז. ולפנינו נשמט בט"ס, ובכי"ע ההשמטה יותר גדולה, עיין בשנו"ס. 
<small>70.</small> <b>להזאה כשיעור הזאה. </b>כלומר אורך האזוב לא פחות מטפח,<sup class="footnote-marker">105</sup><i class="footnote">ירושלמי סוכה פ"ג סה"א, נ"ג ע"ג; בבלי נדה כ"ו א'.</i> ומצותו לכתחילה בשלשה גבעולים בהזאה על טמא מת.<sup class="footnote-marker">106</sup><i class="footnote">עיין במשנת פרה ספי"א. ועיין בס' משנה אחרונה שם פי"א מ"ט ד"ה מצות.</i> 
<b>גרענין לנטיעה שתים. </b>וכ"ה השיעור לגרעינין (גלעינים) בירושלמי פ"ח ה"ב, י"א ע"ב, ובבבלי צ' ב',<sup class="footnote-marker">107</sup><i class="footnote">אבל בשני כתי"י שם חסרה בבא זו, עיין דק"ס, עמ' 196, הע' ר'. וכן ליתא בה' גאונים שפירסם מהרי"ן אפשטין בתרביץ ש"י, עמ' 126.</i> ועיי"ש בתוספות ד"ה אם, ובמשנתנו פ"ט מ"ז. וברש"י שם: המוציא גרעינים. גרעיני תמרה. ולפ"ז אפשר לפרש שלנטיעה פירושו שהוציא על מנת לנטוע, ומכל מקום אם הוציא פחות משנים פטור, מפני שבטלה דעתו אצל כל אדם. שהרי מגרעין אחד יצא דקל גרוע, ודרכם היה לנטוע ארבעה גרעינים, שנים על גבי שנים, שהיו מתאחדים, אבל בכל אופן לא גרעין אחד, כעדות הקדמונים.<sup class="footnote-marker">108</sup><i class="footnote">עיין מ"ש פליניאוס בספרו תולדות הטבע ס"ח פ"ז, סי' ל"ב.</i> ועיין מ"ש להלן. 
<small>71.</small> <b>לבהמה כמלוא פי חזיר. </b>וכ"ה בירושלמי הנ"ל. ובבבלי הנ"ל: אם לאכילה כמלא פי חזיר.<sup class="footnote-marker">109</sup><i class="footnote">אבל בה' גאונים הנ"ל: אם לאכילה אחת, וחסרות שם המלים "כמלא פי חזיר, וכמה הוא מלא פי חזיר". ועיין מ"ש להלן בפנים ד"ה כמה בשם כי"ל כאן ועוד.</i> וגרעיני תמרה הם מאכל בהמה, עיין בבלי כ"ט א', קמ"ג א', ביצה כ"א ב', ועיין רש"י עירובין כ"ו א' ד"ה משום פירא. ומדברים כאן בגרעינים יבשים שאינם ראויים למציצת אדם, עיין מ"ש לעיל ח"א, עמ' 463.<br>ובחידושים המיוחסים להר"ן צ' ע"ב: והנכון דהכא כשאין לו חזירים כלל, אלא שהוא מוציא בפירוש לאכילת בהמות משערים כאכילת חזיר. ובתוספות ביצה כ"א ב' ד"ה הני סופלי כתבו: דהני גרעיני תמרה אינן ראויין לבהמה אלא ע"י תיקון גדול וכו'. אבל חזירים היו אוכלים אותם כמות שהן בלי שום תיקון.<br>ובר"מ פי"ח מה' שבת ה"ז: המוציא גרעינין אם לאכילה חמש וכו' ועיין להלן בתוספתא. ובעל כרחינו אנו אומרים שהיתה לו גירסא אחרת בבבלי הנ"ל. ועיין שם במ"מ ובדק"ס, עמ' 196, הערה ה'. ולשיטת הר"מ שנותן שיעור באכילת אדם צריך לפרש שהגרעינים היו רטובים והיו ראויים למציצה, ולא היו מוציאים פחות מחמשת גרעיני תמרים בשביל הלחות שבהם. ואפשר שהר"מ מפרש שמדברים בגרעינים ממינים אחרים, עיין מ"ש לעיל ח"א, עמ' 463 הנ"ל.
<b>כמה מלוא פי חזיר אחת. </b>וכ"ה בירושלמי ובבבלי בהוצאות שלפנינו. ובבבלי מוסיף אם להסיק כדי לבשל ביצה קלה. וכן היה דרכם להדליק ולהסיק בגרעינים, עיין ירושלמי ספ"א ד' ע"ב, בבלי כ' א', כ"ט א', ביצה כ"א ב' ועוד. ולפי הר"מ הנ"ל צריך לפרש "אם להסיק", כלומר, אם הגרעינים יבשים ואינם ראויים לאכילה, ומוציאם להסיק וכו'. אבל לפירש"י אף מקודם בגרעינים יבשים עסיקינן, והכל תלוי במחשבתו ובמנהג המקום. והמלים "כמה מלוא פי חזיר" חסרות בכי"ל, וכל בבא זו חסרה בבבלי בכ"י ובראשונים. עיין דק"ס שהבאנו לעיל. ועיין לעיל, הע' 109. 
<small>71-72.</small> <b>אחרים אומר' לחשבון חמש. </b>וכע"ז בירושלמי הנ"ל. ובבבלי: אם לחשבון שתים, אחרים אומרים חמש. ופירש"י: לחשבון, כמו שנותנים סימן לכל דינר פשוט. חמש, דעד ד' כללות חשיב איניש ולא מינשי, ואין צריך לתת סימן, אבל חמש מינשי ומותיב סימנא לכולהו.<br>ולולי דברי רש"י היה נראה שמדברים כאן בטבלה של חשבון (abacus) שקדמוני הקדמונים היו מניחים עליהם צרורות לשם חשבון. והיו בה חמשה קוים,<sup class="footnote-marker">110</sup><i class="footnote">ובכל קו היו גומות, והמספר היה מסתמן ע"י מקום הגומא שתחבו בה את הצרור, או את הגרעין.</i> עיין באנציקלופידיה של Pauly-Wissowa ח"א ערך abacus, עמ' 5 ואילך ובציורים שם, עמ' 7. ועיין בתשלום הנ"ל ח"ג (1918), עמ' 4 ואילך.

Halakhah 32

<small>72.</small> <b>המוציא מאבני בית מנוגע מעציו ומעפרו כל שהן. </b>וכ"ה ("ומעפרו") בד ובכי"ל. ובכי"ע בטעות: מעציו ומאבניו. ופירש בח"ד שהברייתא כר"א חסמא (נגעים פי"ג סמ"ג) הסובר שאבניו ועציו ואפרו מטמאין במה שהן. ובקונטרס תוצאות חיים להגר"מ זעמבא זצוק"ל סי' י"ח ס"ק ז' תמה מכאן על פירוש הגר"א במשנת נגעים (הנ"ל) שכתב: שאם האבן שלמה היא מטמאה במה שהיא, אפי' פחות מכזית, אבל אם איננה שלמה אינה מטמאה בפחות מכזית, והרי כאן מוכח שאפילו העצים והעפר מטמאים בכל שהן. ובפי' הרא"ש שם כתב: דחשיב כל חד וחד כאבר מן המת, ועיי"ש בפי' הר"ש ועיין מ"ש בצפנת פענח פי"ח מה' שבת ה"ה. ולפי דעת המפרשים הנ"ל לת"ק של משנת נגעים חייב בכזית. ובתוספתא מעילה ספ"א: אבני בית מנוגע ועציו ועפרו מצטרפין זה עם זה. וכנראה שאף לעניין הוצאת שבת הדין כן, עיי"ש בהכ"ט.<br>ברם אין הכרח לפרש שהברייתא היא כר' אלעזר חסמא, ואפשר שמחמת איסורי הנאה אתינן עלה,<sup class="footnote-marker">111</sup><i class="footnote">עיין מ"ש לעיל ח"ב, עמ' 821, שו' 21.</i> וכמו שאמרו בירושלמי (פ"ט ה"ו, י"ב רע"ב ופ"י ה"ו, י"ב ע"ג): ומודה ר' שמעון באיסורי הנייה,<sup class="footnote-marker">112</sup><i class="footnote">ועיין בירושלמי תרומות פ"ו ה"א, מ"ד ע"א: מודי ר"ש בן לקיש באיסורי הנייה, כלומר שאסורין בפחות מכשיעור.</i> כלומר שחייבין עליהם בכל שהוא (כמו שפירש בס' ניר), כר' יהודה בפ"ט מ"ו, ויותר ממנו, שמחייב בכל איסורי הנאה בכל שהוא.<sup class="footnote-marker">113</sup><i class="footnote">ומה שפוטר ר' שמעון בפ"י מ"ה בכזית מן המת, כבר העמידוה בירושלמי שם במת גוי שמותר בהנאה.</i> ולפ"ז אין מכאן שום סתירה לדברי הגר"א הנ"ל. ועיין בתוספות בכורים שפירש שהברייתא שלנו כר' יהודה הנ"ל, ועיי"ש שהעיר על דברי המשל"מ ספי"ד מה' אבל. ובמנחת יצחק פירש שחייב בכל שהוא מפני שמצניעין אותן לשורפן, ודינם כאבני מזבח ומקק ספרים (פ"ט מ"ו).

Halakhah 33

<small>73.</small> <b>כוחל, ר' שמעון בן לעזר אומ' אם לרפואה וכו'. </b>במשנתנו פ"ח סמ"ג: כחול, כדי לכחול עין אחת. ופירשו בירושלמי (פ"ח ה"ג י"א ע"ב): שכן אשה כוחלת אחת מעיניה ומטמנת חבירתה ויוצא לשוק. וכן בבבלי פ' א', לפי פירוש הר"ח ורש"י. ובמחברת הערוך לר"ש פרחון ערך צם, נ"ז סע"ב: מנהג ארץ ישראל ובבל ואספמיא כל הנשים מכסין פניהן בסדין, וכשכורכין אותו על פניהן מניחות דרך שפת הסדין חור אחד כנגד עין אחת להסתכל בו וכו'. ולפלא שלא הזכיר מקורות חז"ל. ובס' היובל לכבוד ר"ל גינצבורג, עמ' רס"ט, הבאתי אף ממקורות חיצוניים קדומים שכן היה המנהג.<br>ובבבלי שם הסיקו שר"ש בן אלעזר אינו חולק על משנתנו, והוא מדבר בעירניות<sup class="footnote-marker">114</sup><i class="footnote">כלומר, בכפריות, כפירוש הגאונים ורש"י, עיין אוה"ג, התשובות, עמ' 79.</i> שנוהגות לצאת גלויות פנים. ועיין בהשגות הראב"ד פי"ח מה' שבת ה"י שחלק על פירוש זה, אבל הגאונים והר"מ ידעו כן מן המציאות של זמנם, וכן נוהגות הכפריות הערביות גם בזמננו, בניגוד לבנות ערים גדולות. ובר"מ ה' שבת הנ"ל: המוציא כחול בין לרפואה בין לתכשיט כדי לכחול עין אחת, ובמקום שאין דרכן להתקשט אלא בכחילת שתי עינים והוציאו להתקשט עד שיוציא כדי לכחול שתי עינים. ולפ"ז הכל תלוי בדעתו ובכוונתו, ועיין בתוספות פ' א' ד"ה אם לרפואה.

Halakhah 34

<small>74-75.</small> <b>המוציא מן בהמה מן חייה מן עופות וכו'. </b>בד: המוציא מין בהמ' מן חייה וכו'. ובכי"ע ובכי"ל: המוציא בהמה חיה ועוף וכו'. וכ"ה בבבלי צ"ד א'. וכע"ז בירושלמי פסחים פ"ד ה"ג, ל"א ע"א. ובירושלמי ע"ז פ"א ה"ו, מ' ע"א: דתני הוציא מן הבהמה ומן החיה ומן העופות וכו'. 
<small>75-76.</small> <b>חיין פטורין. </b>בבבלי הנ"ל העמידוה שלא נחלקו החכמים על ר' נתן אלא בבהמה שמכבידה את עצמה כשנושאים אותה אבל באדם אף הם מודים שהחי נושא את עצמו, ומשנתנו פ"י מ"ה ("את החי במטה") היא ככולי עלמא. ועיין בתוספות שם ד"ה אבל. ובירושלמי הנ"ל מוכח שאף באדם חולקים החכמים על ר' נתן עיי"ש, ועיין בסוגיית הבבלי כאן. ומ"מ אף בירושלמי (פ"י ה"ו, י"ב ע"ג) אמרו על משנתנו הנ"ל ("את החי במטה פטור אף על המטה"): דחייא טעין גרמיה, ולא העירו שמשנת יחיד היא. 

Chapter 9



Halakhah 1

<small>1-2.</small> <b>מפני שמתקינן לנשבים. </b>וכ"ה בכי"ל. ובכי"ע: לנישבין. ובד: לכשפי', וצ"ל: לנשפים (=לנשבים), כלומר רשתות לצוד בהן חיות ועופות. ובירושלמי (פ"ח ה"ב, י"א ע"ב): שכן מתקינין אותן לנשבין. ובבבלי צ' ב': שמצניעין אותן לנישבין. ומתקינן שבתוספתא ושבירושלמי פירושו מכין ומזמין אותן, עיין מ"ש לעיל פ"א הערה 38.<sup class="footnote-marker">1</sup><i class="footnote">וכבר העירותי שם שבמשנת כלים מצוי מאד תקן, התקין במשמעות הכין. וכן מותקן מתוקן שבב"ר פ"ל, ח', עמ' 274 (כמה פעמים באותו עמוד) ובמקבילות, פירושו מוכן. ועיין מ"ש רמא"ש במבואו לסדר אליהו רבה, ריש עמ' 120. ואני מעיר על כך מפני שתכופות לא עמדו על פירושה. וכן לדוגמא בירושלמי ברכות פ"ז ה"ה, י"א סע"ג: דר' יונה טעם כסא ומתקן לה וכו', ופירושו שר' יונה היה טועם את הכוס בליל שבת <b>ומכין</b> אותה למחר, ומכאן הוכיח הירושלמי שמלא אותה יין, שאם השלים בה מים, הרי שנינו השותה משקין מזוגין שעבר עליהן הלילה דמו בראשו. ועיי"ש במפרשים שנדחקו. ועיין בהוספות ר' אליהו אשכנזי לס' השרשים לרד"ק ערך תקן.</i> 

Halakhah 2

<small>2.</small> <b>שני זפין מן הקשה שבחזיר וכו'. </b>בירושלמי פ"ח ה"ב, י"א ע"ב: זיפי חזיר אית תניי תני שתים. אית תניי תני אחת. מאן דאמר שתים, באילין רכיכתא, מאן דאמר אחת, באילין קשייתא. ובבבלי צ' ב' לא הובאה דעת הת"ק אלא דעת ר"ש בן אלעזר להלן בסתם: מקשה של חזיר אחת. וברש"י שם: מקשה של חזיר. נימין קשין שבשדרה של חזיר. אבל בתשה"ג אסף (אוה"ג, התשובות, עמ' 80) ובערוך (ערך מקשה): מקשה של חזיר הנימין הקשות שבצואר חזיר ושבין כתיפיו שהן קשות ומשונות מכל שערו, שבהן תופרין הרצענין, ומשמע שהם פירשו "מקשה" שערות קשות, וכבר הוכיח בעה"ש מן התוספתא והירושלמי שהמי"ם של מקשה הוא מי"ם השימוש. 
<small>3.</small> <b>יש שחולקין בחזיר בין חטרתו לשאר גופו. </b>לפי פירוש הגאונים הנ"ל פירושו שאפילו בקשות יש מחלקים בין השערות הקשות שבחטרתו ובין השערות הקשות שבצוארו, ובראשונות חייב אפילו על אחת ובשניות חייב על שתים דוקא. ועיין בירושלמי הנ"ל ולעיל פ"ח, שו' 2 ומש"ש. 

Halakhah 3

<small>4.</small> <b>המוציא מצמר גפן וכו'. </b>כל הברייתא בר"מ פי"ח מה' שבת הי"ג. ובמ"מ שם: תוספתא פרק המוציא. ובמגדל עוז שם: מצמר הגפן ומצמר כלך כו' עד ד' טפחים בתוס' פ " ט.<sup class="footnote-marker">2</sup><i class="footnote">והיתה לפניו חלוקת הפרקים כלפנינו, עיין לעיל פ"ה, הע' 24.</i> 
<b>וצמר כלך. </b>הוא הצמר הרך שנמצא בעיקרי שטף העזים, עיין בתוספות הערוך השלם, עמ' רכ"ג, ערך כלך. ועיין אוה"ג, התשובות, עמ' 21. 
<small>5.</small> <b>ושאר כל הנטוים. </b>עיין ר"מ הנ"ל ופ"ט הט"ו. ובתוספות בכורים כתב: כל הנטוים פרט לנארגים שאין שיעורם במלא היסט כפול, במשנתנו פי"ג מ"ד.<sup class="footnote-marker">3</sup><i class="footnote">אבל עיין במאירי למשנה שם. וכן בירושלמי פ"ז ה"ב, י' ע"ב: אם לארוג כמלוא רוחב הסיט כפול (אבל קשה להבין את המשך הירושלמי לפי גירסא זו, עיין בס' ניר שם), וכן בבבלי ע"ט א', ועיי"ש ברש"ל וברש"א ובדק"ס, עמ' 167, הע' ק'. ופשיטא שאין לשון התוספתא כאן מוכיח כלום.</i> 
<b>מלא הסיט כפול. </b>בר"מ הנ"ל: כדי לטוות חוט ארוך ארבע טפחים. ועיין מ"ש ברפ"ח, שו' 1–2, ד"ה מלוא הסיט. 
<small>6.</small> <b>כשיעור לטמאן כך שיעור להוציאן. </b>בכי"ע: כשיעור לטומאתן כך שיעור להוצאתן. וכן בבבלי ע"ט סע"א: הבגד שלשה על שלשה למדרס, השק ד' על ד' וכו', ותאני עלה הבגד והשק והעור כשיעור לטומאה כך שיעור להוצאה. ובר"מ הנ"ל: המוציא מן הבגד או מן השק או מן העור כשיעורן לטומאה כך שיעורן להוצאה, הבגד שלשה על שלשה, השק ארבעה על ארבעה, העור חמשה על חמשה. ומלשונו ברור שדוקא בהוציא בגד שלשה (טפחים) על שלשח (טפחים) חייב, אבל אם הוציא בגד שלש (אצבעות) על שלש (אצבעות) פטור. ואעפ"י שבגד כזה (אם הוא מצמר או פשתן) מקבל טומאת מת וטומאת שרצים, מ"מ מכיוון שהוציאו סתם חזקתו שאינו ראוי לכלום. וכן שנינו להלן בתוספתא כלים ב"ב פ"ו ה"ו: שלש על שלש וכו' ולעולם אינה טמאה עד שיצניענה לבגד. ועיין היטב ברי"ף כאן פ"ב סי' שי"ט ומ"ש בתס"ר ח"ג, עמ' 89, ועיין ר"מ פכ"ב מה' כלים הכ"א. ונראה שמטלית שלש על שלש דינה כמוכין, עיין להלן, שו' 11, ד"ה מוכין.<br>ואם הכניסו לבית או הצניעו בקופסא, הרי אין כאן הוצאה סתם, אלא הוצאה מפורשת להצניעו לבגד, וחייב, כמשנתנו פ"ז מ"ג. ועיין בתוספתא כלים הנ"ל רה"ו, ומ"ש בתס"ר הנ"ל. ועיין להלן, שו' 55–56, ומש"ש. ועיין מ"ש להלן בסמוך.

Halakhah 4

<small>6-7.</small> <b>המוציא בין כלים גדולים ובין כלים קטנים וכו'. </b>נראה שבבא זו אף היא בכלל מה ששנינו לעיל בסמוך כשיעור לטומאתן כך שיעור להוצאתן.<sup class="footnote-marker">4</sup><i class="footnote">ומ"ש בין כלים גדולים פירש בעיטור בכורים שמדברים בכלים הנגררים, אפילו הכי חייב, עיין בתוספות ח' ב' ד"ה לא.</i> והיינו במקום שהכלי אינו מקבל אלא כל שהוא, ואינו "מידי דחזי", הרי במקום שהוא נקרא כלי לעניין טומאה הוא נקרא כלי לעניין שבת, בין לעניין היתר טלטול (עיין בבלי כאן קכ"ג א' ובתוספ' שם ד"ה מדלענין), בין לעניין חיוב הוצאה. ולפ"ז המוציא כלי חרס שאינו מקבל אלא כל שהוא, מכיוון שנקרא כלי לעניין טומאה,<sup class="footnote-marker">5</sup><i class="footnote">ר"מ פי"ח מה' כלים הט"ו, ועיי"ש בריש הפרק; תוספ' חולין נ"ד ב' ד"ה הדקין; רמב"ן שם נ"ה א' ועוד.</i> אף הוא כלי לעניין הוצאת שבת. ועיין במשנתנו ספ"ח ובירושלמי שם ומ"ש בירושלמי כפשוטו, עמ' 158. וכן הוכיח בתוספות בכורים כאן מכמה מקומות בבבלי, עיי"ש, ועיין גם בעיטור בכורים.<br>ולפ"ז אם הוציא ארג שלם אפילו הוא פחות משלש על שלש חייב, מפני שהוא כלי לעניין טומאה<sup class="footnote-marker">6</sup><i class="footnote">עיין בבלי כאן ס"ג ב' ותו"כ שמיני פרש' ו' ה"ה והי"א, נ"ג ע"א וע"ב.</i> הרי הוא כלי אף לעניין הוצאת שבת, וחייב בכל שהוא.<sup class="footnote-marker">7</sup><i class="footnote">ופשיטא שלעניין טומאה יש כמה כלים שהם טהורים, כגון כלי גללים, כלי אבנים, או שאין להם בית קיבול וכדומה, ומ"מ חייבים עליהם בהוצאת שבת, ולא אמרנו אלא שאם הם כלים לעניין טומאה הם כלים לעניין הוצאת שבת. ועיין בירושלמי ספ"ח.</i> ועיין מ"ש להלן, שו' 8–9, ד"ה ובמשנתנו בעניין "כל שהוא".
<small>7.</small> <b>המוציא גחלת כל שהוא הרי זה חייב. שלהבת וכו'. </b>ר"מ פי"ח מה' שבת סה"ה. ובהוספה למשנתנו ביצה פ"ה מ"ה (עיין במבוא לנוה"מ להרינ"א, עמ' 961): המוציא גחלת לר"ח חייב, ושלהבת פטור (להלן ביצה פ"ד ה"ז). והקשו בבבלי שם (ל"ט א'): והתניא המוציא שלהבת כל שהוא חייב.<sup class="footnote-marker">8</sup><i class="footnote">כלומר, התוספתא שלפנינו, ועיין בבלי ברכות נ"ג א'.</i> א"ר ששת כגון שהוציאה בקיסם, וכו', בדלית ליה שיעורא וכו', הא דתניא המוציא שלהבת פטור היכי משכחת לה, כגון דאדייה אדויי לרה"ר, ועיי"ש בר"ח. אבל הר"מ הנ"ל פסק שהמוציא שלהבת פטור, ולא הזכיר שום תנאים. ועיין בבית הבחירה למאירי ביצה, עמ' 235. ועיין מ"ש להלן ביצה הנ"ל, שו' 36–37, ד"ה המוציא. ועיין מ"ש לעיל פ"ח, שו' 39, ד"ה פחמין, ועיין מ"ש להלן בסמוך. 

Halakhah 5

<small>8-9.</small> <b>ברזל ר' שמעון בן לעזר אומ' כדי לעשות ממנו דרבן. </b>כלומר, כשיעור עוקץ חד של ברזל. ובס' השרשים לר"י אבן ג'נח ערך דרב, הוצ' בכר, עמ' 112: ראיתי לרב שרירא גאון ז"ל, דרבן כמו מחט גסה שנותנין אותו במלמד הבקר בשעת חרישה, שכל זמן שהוא הולך נכחו במעגליו אינו מכאיבו, וכל זמן שמתעקם נכנס בבשרו ומכאיבו, נמצא מכונו לתלמיו. ועיין רש"י ורד"ק ש"א י"ג, כ"א.<br>ובמשנתנו פ"ט מ"ו: ומיני מתכות כל שהן. ושאלו בבבלי שם (צ' א'): למאי חזו? תניא ר' שמעון בן אלעזר אומר שכן ראוי לעשות ממנה דרבן קטן. ועיין בפיה"מ להר"מ שם. וכן שם ק"ג א': החורש כל שהוא וכו', למאי חזי? חזי לביזרא דקרא. ועיין גם בירושלמי שם פי"ב ה"ב, י"ג ע"ג, ובמקבילות. ועיין או"ז ח"ב סי' נ"ה, י"ב ע"ב. הרי לך שכל שהוא שבמשנתנו לאו דווקא ובשבת "מידי דחזי" בעינן,<sup class="footnote-marker">9</sup><i class="footnote">עיין בבלי ק"ב ב' ובתוספ' שם ד"ה כל שהוא, ק"ג ב' ד"ה המעבד ועיי"ש קכ"ג א'. ועיין מ"ש הגר"י שור בהערות לס' העתים, עמ' 348, הע' ס"ו.</i> שהרי אין כאן כלי שלם. ושמא אף בכלי שלם אנו זקוקין למידי דחזי ו"כל שהוא" לאו דווקא, לא לעניין טומאה ולא לעניין שבת, עיין בבבלי ס"ג ב' ובתוספות שם ד"ה אריג,<sup class="footnote-marker">10</sup><i class="footnote">אמנם לפי פירוש הרשב"א שם אין ראיה מהתלמוד עצמו.</i> ובר"מ פכ"ג מה' כלים סה"ג ובהשגות שם. ועיין מ"ש הרחיד"א ביעיר אוזן, עין זוכר מערכת כ' אות כ"א (בשם כללי ר"ב אשכנזי) ובתיו"ט מקוואות רפ"ג. ועיין מ"ש להלן.<br>ובר"מ פי"ה מה' שבת ה"ה: מיני מתכות הקשים, כגון נחשת וברזל, כל שהן. ונקט נחושת וברזל דווקא (פרט לעופרת ובדיל) ע"פ התוספתא כאן, כמו שהעיר במרכבת המשנה שם.
<small>9.</small> <b>כדי לעשות ממנו צינירא קטנה. </b>כלומר, קרס קטן. ועיין בבבלי הנ"ל, ומשמע שם שאף שיעור הצינירא הוא ה"כל שהוא" שבמשנתנו הנ"ל, עיין מ"ש לעיל. ולעיל פ"ח, שו' 39, שנינו: פחמין כדי לעשות מהן צינירה קטנה. ולפ"ז אף שיעור הפחמין בכל שהוא כדין הגחלת שלעיל. ועיין מש"ש. ועיין לעיל פ"ח שו' 50, ד"ה בילס. 
<b>נעורת של פשתן וכו'. </b>במשנתנו רפ"ב: אין מדליקין לא בלכש ולא בחוסן. ובבבלי שם (כ' ב'): ולא בחוסן. א"ר יוסף נעורת של פשתן. ובתוספות בכורים כאן: משמע דנעורת חזי לפתילה, וצ"ע בש"ס רפ"ה. וכנראה שיש שם ט"ס, וצ"ל: רפ"ב. ברם דברי ר' יוסף נדחו שם מן הפסוק בישעי' והסיק אביי: כיתנא דדייק ולא נפיץ. וכן בירושלמי שם: ולא בחוסן וכו', פשתן שלא ננערה, ולפ"ז אין מדליקין אלא בפשתן שננערה, והיא נעורת של פשתן שלנו. ובמרומי שדה לנצי"ב הביא מכאן ראייה לשיטת רש"י כ"ז סע"ב שאין מדליקין בצמר גפן, שהרי במוציא צמר גפן אמרנו לעיל (שו' 5) ששיעורו הוא כמלוא היסט הכפול, ובנעורת של פשתן שהיא ראויה לפתילה חייב בשיעור פתילה קטנה שהיא פחותה ממלוא היסט כפול. ברם רוב הראשונים חולקים על רש"י, ופשיטא שאין מכאן סתירה לדבריהם, שהרי אמרו (בבלי ע"ח א'): אזול רבנן בתר דשכיחא לקולא, וצמר גפן לא היה שכיח כ"כ בימיהם לפתילה. 

Halakhah 6

<small>10-11.</small> <b>משיחה, רבי נתן אומר כדי לקשור בה בין כתפיו. </b>כ"ה בד, בכי"ע ובכי"ל (אלא שבכי"ל נשמטה המלה "כתיפיו"), ובכי"ו נשמט בט"ס. ופירושו ששיעור המשיחה הוא כדי לקשור את החלוק בין כתיפיו שלא ישמט, עיין מ"ש לעיל ח"ב, עמ' 657, שו' 36. וכן בירושלמי סוטה פ"א ה"י, י"ז סע"ב (ומקבילה בב"ר): איזוריהם התירו וכו' קשרי כתפיהן התירו. ובירושלמי כאן (פ"א ה"ב, ג' ע"א): ולא לבורסקי וכו' משיתלבש בגדי אומנותו. ובבבלי שם (ט' ב'): משיקשור בין כתיפיו. וכן בתו"כ ריש שמיני ה"ה, מ"ג רע"ד: חגרה מתניה קשרה כתיפיה. ועיין במשנת מקוואות פ"י מ"ד.<br>והר"מ השמיט הלכה זו, ונראה שאין משיחה אלא חבל של פשתן,<sup class="footnote-marker">11</sup><i class="footnote">עיין להלן עירובין פ"ד, שו' 80.</i> והרי אמרו במשנתנו (פ"ח מ"ב): כדי לעשות אזן לקפה, ופסקה הר"מ בפי"ח הי"ב.
<small>11.</small> <b>מוכין כדי ליתן בתוך כדור קטנה וכו'. </b>כ"ה בד ובכי"ל. ובכי"ע בטעות: <b>סובין</b> כדי ליתן לתוך וכו'. ובבבלי ע"ח ב': מוכין כדי לעשות כדור קטנה, וכמה שיעורו כאגוז. וכן בר"מ פי"ח מה' שבת הי"ב: מוכין כדי לעשות בו כדור כאגוז. וברור שאף מטליות ג' על ג' הם בכלל מוכין, עיין ר"ח שבת מ"ח א'. ובמשנתנו (כלים רפכ"ח): שלש על שלש שנתנה בכדור, או שעשאה כדור בפני עצמה טהורה (כלומר, טהרה מטומאתה הישנה). ופירש הר"ש: עשה ממנה כדור, שלקח הבגד וכרכו עגול, כמין כדור, כמו שהנשים עושות לתינוקות לשחק בו.<sup class="footnote-marker">12</sup><i class="footnote">ועיין בפיה"מ להר"מ שם שפירש אחרת, והוא מטעם אחר, עיין בסדרי טהרות שם, רנ"ב ע"ג, ד"ה או, אבל הוא אינו חולק על עצם העניין שאפשר לעשות כדור ממטלית.</i> ולפ"ז יש הבדל בין הגירסאות, ולשיטת הבבלי הוא שיעור יותר גדול וצריך שיהא במוכין עצמן בכאגוז, אבל לשיטת התוספתא שיעור המוכין הן פחות מכאגוז, ומספיק אם כמותן יחד עם החומר שנותנין לתוכו הוא כאגוז. ועיין מ"ש להלן בשם כי"ל. 
<b>כמה כדור קטנה כאגוז. </b>כ"ה בד. ובכי"ע ("וכמה"), וכע"ז בבבלי הנ"ל. אבל בכי"ל: וכמה כדור קטנה <b>עד</b> כאגוז. ועיין מ"ש לעיל. 

Halakhah 7

<small>12.</small> <b>ארגמן כדי ליטול ממנו דוגמא לאירה. </b>בבבלי צ' א': ארגמן <b>טוב</b><sup class="footnote-marker">13</sup><i class="footnote">כ"ה במדרש שכל טוב, עמ' 278, בערוך ערך ארגמן ובר"מ פי"ח מה' שבת ה"ה.</i> כל שהוא, ובתולת (בפי' הגאונים ור"ח: פתילת) הוורד אחת. ופירש"י שם בלשון שני שאף ארגמן ראוי להריח, ופירש כן מפני שהברייתא מנתה שם מיני בשמים, ומה לו לארגמן בקבוצה של בשמים. אבל הגאונים (אוה"ג, התשובות, עמ' 89) והר"ח (פ"ח סע"א) פירשו שגם פתילת הוורד היא צמר גפן צבוע בצבע הוורד, וממילא אין הכרח להוציא ארגמן מידי פשוטו. ומתוך פירוש הגאון והר"ח בפתילת הוורד משמע שגם ארגמן הוא מטלית קטנה של ארגמן, ומתוך חשיבותה (עיין במשנת כלים ספכ"ז) שיעורה בכל שהוא. וכל שהוא לאו דווקא, עיין מ"ש לעיל, שו' 8–9, ד"ה ובמשנתנו.<br>ולעיל בבבלי שם הקשו על משנתנו (ששנתה: איסטיס ופואה כדי לצבוע בהן בגד קטן פי סבכה, כלומר הבבא שלהלן בסמוך): ורמינהי המוציא סמנים שרויין כדי לצבוע בהן דוגמא לאירא?<sup class="footnote-marker">14</sup><i class="footnote">מוך של צמר, או של פשתן, וכדומה, עיין ר"ח צ' ב', ופי' הגאונים לטהרות, עמ' 57, ובהערה 3 שם. וברש"י במקומו: מעט צמר וכו', כדי ליתן באירה של קנה של גרדי, ושיעורה מועט.</i> ותירצו: לפי שאין אדם טורח לשרות סממנים לצבוע בהן דוגמא לאירא.<sup class="footnote-marker">15</sup><i class="footnote">ועיי"ש בבבלי ע"ט א'.</i> מעכשיו ברור שהתוספתא שלנו מדברת בצבע ארגמן החשוב, ועל ידי שהוא חביב<sup class="footnote-marker">16</sup><i class="footnote">עיין בירושלמי פ"ז רה"ב, ט' סע"ד, ובמקבילות.</i> אדם טורח לשרות סממנים לדוגמא,<sup class="footnote-marker">17</sup><i class="footnote">כלומר, שמנסה לעצמו אם הצבע עולה יפה, ואינו רוצה להפסיד צבע יותר מכדי צביעת אירא.</i> מה שאין כן סטיס וקוץ שלהלן בסמוך. וכנראה שגם הברייתא שלהלן שם בבבלי ("ארגמן <b>טוב</b> כל שהוא וכו' ") שהבאנו לעיל אף היא מדברת בצבע ארגמן (ובפתיל של וורד העומד לצבוע בו), והיא אינה חולקת על התוספתא כאן, מפני שהוא כל שהוא הוא דוגמא לאירא, עיין מ"ש לעיל, שו' 8–9, ד"ה ובמשנתנו.
<b>סטיס וקוץ ופואה וכו'. </b>פיסקא ממשנתנו פ"ט מ"ה, ולא הוסיפה הברייתא במינים הללו אלא וקוץ (=וקוצה, וכ"ה בכי"ע). ובכי"ל חסרה המלה "וקוץ", והיא פיסקא ממש של משנתנו. וקבוצה זו נשנית יחד אף להלן פרה פ"ט ה"ז ובתנחומא נשא סי' ח' (בובר סי' י"ד).<br>וסטיס הוא Isatis tinctoria, עיין מ"ש בח"א, עמ' 280 וח"ב, עמ' 551, ועיין במדרש חכמים שהביא הר"א פינקלשטין בשנו"ס לספרי ראה, עמ' 164. וקוצה היא קורטם הצבעים, Carthamus tinctorius<sup class="footnote-marker">18</sup><i class="footnote">עיין מ"ש ר"ע לעף, פלורה ח"א, עמ' 394. ועיין במדרש חכמים שהבאנו בפנים, והלעז שם הוא התרגום של פואה שלא נזכרה בספרי שם.</i> ופואה היא rubia tinctorum, עיין לעיל ח"ב, עמ' 643, ועיין לעיל, הע' 18.
<small>13.</small> <b>כמה בגד קטן פי סבכה. </b>וכ"ה ("פי סבכה") גם בד ובכי"ל. ובכי"ע: כסבכא. ובמשנתנו הנ"ל: כדי לצבוע בגד קטן פי סבכה.<sup class="footnote-marker">19</sup><i class="footnote">וכ"ה בכ"י אוקספורד בבבלי ע"ט א', עיין דק"ס שם.</i> אבל במשנה שבירושלמי, קויפמן, פרמה, כ"י אוקספורד, ד' נפולי ועוד (עיין דק"ס, עמ' 193): כסבכה (כשבכה). ובבבלי ע"ט א' בכל הדפוסים הישנים: לסבכה, ובכי"מ שם: על פי סבכה (עיין דק"ס, עמ' 167, הערה ש'). ובמשנה הוצ' לו, במלא"ש בשם ס"א: בסבכה (בשבכה), וכ"ה בערוך ד' פיזרו ערך סבכה. וסיגנון המשנה מגומגם, והיה צ"ל: כדי לצבוע פי סבכה, דוגמת סיגנון המשנה בשיעורי שבת בכ"מ. ונראה קצת שבמשנה של מסדר התוספתא חסרה המלה כסבכה, אלא שנו סתם: כדי לצבוע בגד קטן, כמו לעיל פ"ח, שו' 19, ולהלן שו' 55. והוסיפה התוספתא ששיעור בגד הוא פי סבכה. ופירש"י: בראש הסבכה שעשאה בקליעה נותן מעט בגד, ועל פי התוספתא הוסיפו אח"כ במשנתנו, ושמא הגירסא הנכונה במשנתנו היא "בסבכה", ופירשה התוספתא שהבגד הקטן בסבכה הוא פי הסבכא. ועיין דק"ס פסחים נ"ה ב', סוף עמ' 161, סוף הערה ג'. 

Halakhah 8

<small>13-14.</small> <b>המתכוין להוציא בפונדתו ופיה למעלה וכו'. </b>במשנתנו פ"י מ"ג: המוציא וכו' כלאחר ידו, ברגלו, בפיו ובמרפקו, באזנו ובשערו ובפונדתו ופיה מלמטה, בין פונדתו לחלוקו ובחפת<sup class="footnote-marker">20</sup><i class="footnote">כ"ה ("ובחפת", או "בחפת", או "ובחיפת") בכ"י קויפמן, פרמה, קטעים מן הגניזה, משניות עם פי' הר"מ כת"י, ד' נפולי, משנה שבירושלמי, כתי"י שבבבלי ובראשונים, עיין דק"ס, עמ' 199, הע' ד'.</i> חלוקו, במנעלו בסנדלו פטור, שלא הוציא כדרך המוציאין. ובכל הדברים הללו כולם מודים, חוץ מהמוציא בפונדתו ופיה מלמטה,<sup class="footnote-marker">21</sup><i class="footnote">מפני שפי הפונדה, החגורה, סגור, אין החפצים נשמטים מתוכה.</i> שר' יהודה מחייב. במה דברים אמורים שמתכוין להוציא בפונדתו ופיה למטה, אבל אם התכוין להוציא בפונדתו ופיה למעלה, וטעה והפך את הפונדא אף ר' יהודה מודה שהוא פטור. וכן שנינו להלן שם במשנתנו (פ"י מ"ד): המתכוין להוציא לפניו ובא לו לאחוריו פטור. ועיין מ"ש להלן. ועיין להלן בתוספתא ב"מ פ"ח הי"ג והי"ד. 
<small>15.</small> <b>ובחפת חלוקו וכו'. </b>כלומר, שנתכוין להכניס לתוך הפונדא ונשמט החפץ לתוך כפילות החלוק, שהיה לפעמים כמין חיק<sup class="footnote-marker">22</sup><i class="footnote">עיין במשגת שקלים פ"ג מ"ב: בפרגוד חפות וכו'. וכבר הוכחתי בספרי היליניסמוס בא"י היהודית (אנגלית), עמ' 171, הע' 59, שפרגוד חפות פירושו שיש שם חיפת כמין חיק. ועיין גם בב"ר פע"ה, ה', עמ' 383, ובהערות שם בסוף העמוד.</i> פטור, מפני שלא נתקיימה מחשבתו, והוציא בשמירה פחותה ממה שהתכוין. 
<small>15-16.</small> <b>המתכוין להוציא בפונדתו ופיה למטה ר' יהודה מחייב. </b>בבלי צ"ב ב'. ור' יהודה מחייב מפני שאף בזה לפעמים דרך הוצאה בכך, כשם שחייב המוציא לאחריו והתכוין לכך, עיין בבבלי הנ"ל. 
<small>17.</small> <b>ובא לו לאחריו שהו פטור. </b>כמפורש במשנתנו פ"י מ"ד הנ"ל. ובירושלמי (פ"י ה"ד, י"ב ע"ג) ובבבלי הנ"ל הסיקו שאף בזה נחלקו התנאים, ומי שמחייב במתכוין להוציא לאחריו ובא לו לפניו, מחייב אף במתכוין להוציא לפניו ובא לו לאחריו, ומשנתנו הנ"ל היא שבורה ושני תנאים שנו אותה, עיין מ"ש הרי"ן אפשטין במבוא לנוה"מ, עמ' 295. והסוגיא בירושלמי לעיל שם משובשת, וצריך להגיהה כמו שהגיה בפ"מ במקומו. וכן הגיה מדעתו בתוספות העזרה<sup class="footnote-marker">23</sup><i class="footnote">ספר זה נדפס בווילנא תר"ה, כלומר כחמש עשרה שנה לפני שהופיע בדפוס פירוש בעל פ"מ לירושלמי מועד.</i> לתו"כ חובה פ"ז, מ"א ע"א, ד"ה אף, עיי"ש דברים של טעם. ועיין באו"ש פ"א מה' שבת הי"ב. 
<small>18.</small> <b>שאם נתכוון והוציא וכו'. </b>בד, כי"ע וכי"ל: ואם וכו', כלומר, אבל אם נתכוין להוציא לאחריו ונתקיימה מחשבתו, אף אתם מודים שהוא חייב. 
<small>19.</small> <b>באחר ידו וכו'. </b>עיין בשנו"ס. ועיין להלן, שו' 43. 
<b>בפיו. </b>עיין מ"ש להלן פסחים ספ"ו, שו' 62–64, ד"ה ברם. 

Halakhah 9

<small>21.</small> <b>שנים אוחזין במלגז ולוגזין. </b>כ"ה ("ולוגזין") בד, בכי"ע, בתו"כ, חובה, פרשה ז' ה"ט, כ"א ע"ד, ובבבלי צ"ב ב'. ובכי"ל כאן: לוגזין. ובכי"ו בטעות: גלוגזין.<br>ואשר לפירושה כבר הראינו לעיל ח"ב, עמ' 660, שהיו לוגזין את הצמר במלגז, כלומר מותחים אותו במין קלשון (או שסורקים אותו במלגז), עיי"ש.
<b>בכרכר ושובטין. </b>צ"ל: בכרכד, וכן בסורית כרכודא (κερκίς κερκίδος), והוא שבט האורגים שהיו מחבטים בו על חוטי השתי כדי לצפפן.<sup class="footnote-marker">24</sup><i class="footnote">עיין אוה"ג התשובות, עמ' 82, ומ"ש לעיל פ"ח, שו' 3, ד"ה השוביט.</i> וכרכד, כרכיד, הוא גם שבט חבטה בכלל, כמשמעותו ביונית. ועיין ערה"ש ערך כרכד ובמלון למלים שאולות מלשון יון ורומא של קרויס, עמ' 298, ערך כרכד.<sup class="footnote-marker">25</sup><i class="footnote">ויש להוסיף ירוש' תרומות פ"ח ה"ה, מ"ה ע"ד: ראש הכרכר. וכן בירושלמי גיטין פ"ה ה"ט, מ"ז ע"ג: הדא דאת אמר בדארעא וכו', וצ"ל: בכרכדא. ובהשגות הראב"ד פ"א מה' מתנות עניים ה"י מעתיק משם: בהן ברברתי, וצ"ל: כרכד'. ובחי' הרשב"א גיטין ס"א א' (בד"ו): בהן ברביה, וצ"ל: כרכדה.</i> 
<small>21-22.</small> <b>בקנה והוציאוהו לרשות הרבים שניהם פטורין. </b>כ"ה בד, בכי"ע ובכי"ל, וכן מוכח בתו"כ ובבבלי הנ"ל, ובכי"ו נשמטו המלים "שניהם פטורין" בטעות. ועד כאן מדבר במלאכות שכל אחד יכול לעשותן לבדו, ואין הכרח בסיוע של השני, ולפיכך פטורין, דכתיב בעשותה, העושה כולה ולא העושה את מקצתה. ובבבלי לעיל שם הביאו ברייתא ששנתה שאף בזה ר' מאיר מחייב, עיי"ש.<br>ובירושלמי פ"י ה"ה, י"ב ע"ג: קני גירדי רבי פוטר, ר' אלעזר בי ר' שמעון מחייב. אמר לו רבי כך שמעתי מאביך (כלומר, שהוא פטור) וכו'. ובבבלי צ"ג ב': אף אנן נמי תנינא שנים שהוציאו קנה של גרדי חייבין וכו', לישמעינן קנה דעלמא, מ"ש דגרדי וכו', שנים שהוציאו קנה של גרדי פטורין ור' שמעון מחייב, כלפי לייא? אלא אימא חייבין, ור"ש פוטר. הרי לך שבתחילה סבר התלמוד שבקנה קל עסיקינן, וכמו שפירש"י: קנה גרדי, אורחא דמילתא [נקט], והוא העולה ויורד בשתי (עיין תוספתא כלים ב"ב פ"א רה"ב), ולפ"ז דינו כקנה ששנינו כאן בתוספתא,<sup class="footnote-marker">26</sup><i class="footnote">ואעפ"י שלפירוש ר"ח צ"ד א' ואילך (ועיין גם בתוספות צ"ג ב' ד"ה אמר מר) אי אפשר לפרש כן, אבל עיי"ש צ"ד סע"ב שעיקר הקושיא היא מן הברייתא של תני תנא קמיה דרב נחמן.</i> אבל לפי מסקנת התלמוד בקנה גרדי כבד עסיקינן (עיין בתוספות שם ד"ה אלא), והוא קנה גרדי שמניע את הקירוס, וכמפורש בירושלמי פי"ז ה"א, ט"ז ע"א: קנים וחבלים של קורייס וכו', מהו לטלטל כלי קורייס בשבת? אמר ליה אין מטלטלין (כלומר, מפני כובדן).<sup class="footnote-marker">27</sup><i class="footnote">ועיין מ"ש הרשברג בספרו הארג ותעשית הארג, עמ' קע"ח, הע' 1 והע' 2. ודבריו שם צריכים תיקון במקצת. והוא עירבב שם את ההוה אמינא שבבבלי ואת המסקנא, עיי"ש, וגם טעה בפירוש הירושלמי פ"י, והעיקר שם כפירוש בעל פ"מ. ועיין מ"ש קרויס, קדמוניות התלמוד כרך ב' ח"ב, עמ' 124, הע' 3.</i> ולפי מסקנת הבבלי והברייתא בירושלמי פ"י הנ"ל, קנה גרדי שייך לכלל ששנינו להלן בסמוך, להוצאה שאין אחד יכול לעשותה. ועיין ירושלמי חגיגה פ"ב ה"א, ע"ז ע"ב (במעשה דאחר), ויתבאר אי"ה במקומו.
<small>23.</small> <b>בקורה והוציאוה לרשות הרבים. </b>וכ"ה בכי"ל ובתו"כ הנ"ל ובבבלי צ"ג א', והוא מדברי ר' יהודה. אבל בד ובכי"ע מוסיף כאן: שניהם פטורין. וגירסא משובשת היא, שהרי שנה לעיל "שניהם פטורין", ולמה לא ערב את הכל יחד ולא הסתפק בשניהם פטורין של הסיפא. וסתם משנתנו (פ"י מ"ה ופי"ג מ"ו) כר' יהודה. 
<small>25.</small> <b>שאין שנים חייבין וכו'. </b>כלומר, ואפילו זה אינו יכול וזה אינו יכול, ואעפ"י שכאן אפשר לומר שבכגון דא אין אחד מהם נקרא מסייע, אלא כל אחד ואחד עושה את כל המלאכה, עיין בחידושי הרמב"ן צ"ג א' ובתוספ' שם ד"ה תלתא ומ"ש בתוספות העזרה לתו"כ חובה, נ"ד ע"ג ד"ה יחיד. ועיין באו"ש פ"י מה' שבת הכ"ג ומ"ש להלן פי"ב, שו' 5–6. אבל ברשב"א שם: עיקר דרשה העושה את כולה וכו', בעשותה העושה את כולה הוא לבדו וכו', עיי"ש. ועיין באגלי טל מלאכת זורה ס"ק ד', אות ד'. 
<small>25-26.</small> <b>שנים שעשה אחד מהן מלאכה וכו'. </b>כל הברייתא להלן כריתות פ"ב ה"ח: שנים שחטא אחד מהן ואין ידוע וכו'. ועיין מ"ש להלן. 
<small>27.</small> <b>ייתנו עליה ותאכל דברי ר' שמעון וכו'. </b>כלומר, יתנו ויאמרו אם אני חייב חטאת היא כולה שלי וחלקך נתון לי במתנה, וכן להפך. וכן סובר ר' שמעון במשנת כריתות פ"ה מ"ה, תוספתא שם הנ"ל ולהלן שם פ"ג ה"ג. 
<b>ור' יוסי פוטר. </b>המקורות הנ"ל. ופירשו בבבלי (כריתות ז' ב'): דגברא ידיעה בעי, דכתיב או הודע אליו חטאתו. 
<small>27-28.</small> <b>מודה ר' יוסי שזה מביא אשם תלוי וכו'. </b>תוספתא הנ"ל. ובבבלי שם כ"ג א': והתניא ר' יוסי אומר זה מביא אשם תלוי וזה מביא אשם תלוי. ובמקום שפטור מאשם תלוי (כגון שעשה מלאכה בשבת סמוך ליוה"כ שלא היה בידו סיפק להקריב אשם תלוי) פטור לגמרי, כלעיל. ועיין בה"ד, ודבריו תמוהים, דמאי שייך לא איקבע איסורא גבי שבת אחרי שקידש עליו היום (שהרי ר' שמעון מחייב חטאת), עיין בתוספות כריתות י"ז ב' ד"ה מדסיפא ובר"מ פ"ח מח' שגגות ח"ב. ואפשר לקבל את פירושו, ולהניח שיש כאן אשגרה מכריתות פ"ב ופ"ג, ומדברים במקום דלא איקבע איסורא, ומודה ר' יוסי במקום דאיקבע איסורא שחייב אשם תלוי. 
<small>28-29.</small> <b>ומודה ר' יוסי בשנים שהיה אחד מהן מחוסר כפרה וכו'. </b>וכ"ה להלן כריתות פ"ב ה"ח הנ"ל. ובמשנתנו שם (פ"א מ"ד): אלו מביאות ואינו נאכל וכו' שתי נשים שהפילו, אחת ממין פטור, ואחת ממין חובה. אמר ר' יוסי אימתי בזמן שהלכה זו למזרח וזו למערב, אבל אם היו שתיהן עומדות כאחת מביאות קרבן ונאכל. ופירשו בגמרא שמביאין חטאת אחת ומתנין עליה, והקשו שהרי ר' יוסי לית ליה תנאי (כדלעיל ומקבילות), ותירצו: מודה ר' יוסי במחוסר כפרה, התם גברא בעי ידיעה, דכתיב או הודע אליו חטאתו וכו' אבל הכא וכו' לאישתרויי באכילת קדשים. והביאו ראייה גם מלשון משנתנו (שם ספ"ה): ר' יוסי אומר כל חטאת שהיא באה על חטא אין שנים מביאים אותה. ולא הביאו שם את התוספתא הנ"ל והתוספתא שלנו שמפורש כן בדעת ר' יוסי.<br>ובתוספות הרא"ש שם<sup class="footnote-marker">28</sup><i class="footnote">עיין בשטמ"ק על הגליון שם אות י"ד, וביתר באור בשטמ"ק וויען תרל"ח ובמלא"ש פ"א מ"ד.</i> פירש שר' יוסי בא לפרש את דברי הת"ק, ולפ"ז הלכה כברייתא שלנו, אבל בפיה"מ להר"מ שם ובספ"ה כתב שאין הלכה כר' יוסי, וכן פסק בחיבורו בפ"א מה' מחוסרי כפרה ה"ז שלא כר' יוסי.

Halakhah 10

<small>30.</small> <b>הוציא כחצי גרוגרת וכו'. </b>וכ"ה גם בכי"ע, וצוק' השמיט ברייתא שלמה. וכ"ה בירושלמי פ"א ה"א, ב' ע"ב, ובבבלי פ' א'. 
<small>30-31.</small> <b>בשתי העלמות פטור. </b>כלומר, שנודע לו אחרי שהוציא את הראשון, פטור, מפני שיש ידיעה לחצי שעור, כחכמים במשנתנו ספי"ב. ובבבלי הנ"ל מוסיף כאן: ר' יוסי אומר בהעלם אחד לרשות אחד חייב, לשתי רשויות<sup class="footnote-marker">29</sup><i class="footnote">בר"ח פ' א': <b>מרשות</b> אחת חייב משתי רשויות פטור. וכ"ה ביד רמה ב"ב נ"ה ב', והוא מוסיף: הדין היא <b>גירסא דמתיבתא</b>. ועיין בתוספות כאן פ' א' וב"ב הנ"ל ד"ה בהעלם. ובירושלמי כאן פ"א ה"א, ב' ע"ב, הסיקו שאין הבדל, ובין שהוציא משתי רשויות, בין שהוציא לשתי רשויות פטור, עיין מ"ש בירושלמי כפשוטו, עמ' 6. ובבבלי ב"ב נ"ו א': <b>ברשות</b> אחת חייב, <b>בשתי</b> רשויות פטור. וכן גרס הרשב"ם שם. ועיין גם כריתות י"ז א' בהוצאות שלנו. ובד"ו שם: <b>ברשות</b> אחת חייב, <b>לשתי</b> רשויות פטור. ושמא הנכון כגירסתנו בב"ב, ואין הבדל בין הוציא משתי רשויות ובין הוציא לשתי רשויות, ובשתיהם פטור, כמסקנת הירושלמי הנ"ל, וצ"ע.</i> פטור. וכע"ז גם בירושלמי הנ"ל. וסובר ר' יוסי שרשויות מחלקות. ועיין מ"ש להלן בסמוך, שו' 32, ד"ה הוציא כחצי גרוגרת. 
<small>31.</small> <b>נאכל הראשון עד שלא ישב השיני וכו'. </b>בד, כי"ע וכי"ל: עד שלא הוציא וכו'. וגירסתינו לכאורה מדוייקת, והעיקר הוא שנאכל הראשון לפני שנח (שישב) השני, ואפילו נאכל אחרי שהוציא את הראשון פטור. וכן בירושלמי הנ"ל להלן שם, ב' ע"ג: אמר ר' יוסי (הוא ר' יוסה האמורא) פעמים שהוא מתעסק בגרוגרת שלימה והוא פטור, היך עבידא הוציא חצי גרוגרת והניחה, וחזר והוציא חצי גרוגרת, ולא הספיק להניחה עד שנשרפה הראשונה. וכן בבבלי הנ"ל: אמר רבא הוציא חצי גרוגרת אחת והניחה, וחזר והוציא חצי גרוגרת אחת והניחה וכו', ואם קדם והגביה ראשונה קודם הנחת שנייה, נעשית ראשונה כמי שנקלטה או שנשרפה ופטור, אבל עיין מ"ש להלן בסמוך, שו' 32, ד"ה ובירושלמי. 
<small>32.</small> <b>הוציא כחצי גרוגרת ונתנו בתוך ארבע אמות וכו'. </b>לפי גירסת הירושלמי והבבלי שהבאנו לעיל ששנו ברישא דברי ר' יוסה שמחלק בין הוציא לרשות אחת להוציא לשתי רשויות הדברים מובנים יפה. אבל לפי גירסת התוספתא משמע שלת"ק אין הבדל בין רשות אחת לשתי רשויות, וממילא אפילו אם הניחה בתוך ארבע אמות אחרות צריך להיות חייב, ואפילו לא העבירו דרך החצי הראשון. ועיין בפירוש ר' פורת שהביאו בתוספות פ' א' ד"ה והעבירה. וכנראה שלפי מסורת התוספתא כל הברייתא כר' יוסה, והחילוק בין רשות אחת לשתי רשויות מבואר בבבא שלנו.<br>ובירושלמי פ"א ה"א, ב' סע"ב: דתני הוציא חצי גרוגרת והניחה, וחזר והוציא חצי גרוגרת, אם הניחה בתוך ארבע אמות לראשונה חייב, ואם לאו פטור. ר' יוסי אומר אם העבירו דרך עליה חייב, ואם לאו פטור. והנה גם הרישא שם היא בשיטת ר' יוסי שמצריך רשות אחת, אלא שתנא אחר הוסיף בשיטת ר' יוסי שאינו חייב דווקא אלא אם העבירו דרך עליה, מפני שר' יוסי סובר המהלך כמניח, וממילא אם הפתח רחב יותר מד' אמות, והוציא מצד השני של הפתח, הרי תיכף כשהוציא הוי ליה כמניח מחוץ לד' אמות של הראשונה, כלומר, לרשות אחרת, ובטל הצירוף, ואינו מתחייב אלא אם העביר דרך עליה, כלומר בתוך ד' אמות של הראשונה, ועיין מ"ש להלן.
<small>33.</small> <b>אם העבירן דרך עליו וכו'. </b>וכ"ה בד ובכי"ע. ובכי"ל לנכון: אם העבירו וכו'. ואעפ"י שהניח את החצי הראשון בתוך ד' אמות לפתח (כמפורש לעיל) מ"מ משכחת לה שלא יעביר אותו דרך עליו, כגון "שהיה הפתח רחב חמש אמות, והוציא אחת לכאן ואחת לכאן", כמו שמעמידה בירושלמי הנ"ל.<sup class="footnote-marker">30</sup><i class="footnote">ועיין בס' ניר שם שכתב: "והא דלא מוקים לה וכו' שחצי הגרוגרת הראשונה מונחת להלן מד' אמות וכו', משום דמשמע ליה דהא דתני ואם לאו, לא מחלק רק בחצי גרוגרת השנייה אבל בחצי גרוגרת הראשונה רישא וסיפא מיירי בעניין אחד". ולא זכיתי להבין את דבריו, שאם הניח את הראשונה להלן מד' אמות של הפתח, תיכף כשהוציא יש כאן הוצאה, ולר' יוסי שהוא סובר מהלך כמניח דמי למה יהא חייב כשהוציא שנייה, אפילו אם העבירה דרך עליה, אם הניחה בתוך ארבע אמות אחרות, והרי לשיטת הירושלמי, הסובר מהלך כמניח אינו חייב במעביר ד' אמות בר"ה אלא בזורק, או בקופץ (עיין מ"ש בירושלמי כפשוטו, עמ' 8 ואילך). ולפיכך שנו בתוספתא כאן במפורש: הוציא כחצי גרוגרת ונתנו בתוך ארבע אמות, כלומר, לפתח, כדי שיתחייב משום הוצאה אם העבירו דרך עליו.</i> ובבבלי פ' א': ואמר רבא הוציא כחצי גרוגרת והניחה, וחזר והוציא חצי גרוגרת והעבירה דרך עליה חייב וכו'. ועיין בתוספ' שם ד"ה והעבירה, ועיין במה"פ בירושלמי פ"א ה"א ד"ה דתני הוציא. 

Halakhah 11

<small>34.</small> <b>הנוטל מלא הזוג בסערו וכו'. </b>בד, כי"ע וכי"ל: משערו וכו', והיא היא. ובבבלי צ"ד ב': הנוטל מלא פי הזוג ("מלא ראש המספרים") בשבת חייב, וכמה מלא פי הזוג שתים, ר' אליעזר אומר אחת וכו'. ובמשנתנו (פ"י מ"ו): הנוטל צפרניו זו בזו, או בשניו, וכן שערו וכו' ר' אליעזר מחייב, וחכמים אוסרין משום שבות. והעמידוה בירושלמי<sup class="footnote-marker">31</sup><i class="footnote">עיי"ש פ"י רה"ז, י"ב סע"ג. ועיין מ"ש להלן, הערה 48. ולהלן שם בירושלמי: דברי חכמים ר' אחא ר' נחום בשם רב לעולם אינו חייב עד שיטלנו בקרסטל. והמלונים שגו בפירוש המלה, והנכון הוא בק"ע ובפ"מ שפירשו שהוא גנוסטרא (נגוסטרא). וכן בס' האורה, עמ' 52: אבל בכלי, כגון איזמל, או גנוסתר (ועיין בהערות שם). והוא כלי שנוטלים בו צפרנים, ומורטין בו שערות, עיין אוה"ג מו"ק, עמ' 21, ועה"ש ערך נגסטר. ונ"ל שבירושלמי צ"ל: עד שיטלנו בקלסטל, כלומר, בקנסטר (עיין לעיל ח"ב, עמ' 658, הע' 47), והיינו באיזמל שמגרדין בו, κνηστήρ כפירוש ר"ב מוספיא בנגוסטרא שבבבלי מו"ק הנ"ל.</i> ובבבלי שהמחלוקת היא בנוטל ביד ("זו בזו") דווקא, אבל בכלי אף חכמים מחייבים,<sup class="footnote-marker">32</sup><i class="footnote">הרשב"ם (בתוספות מכות כ' ב' ובריטב"א שם, ועיין גם בתוספות כאן צ"ד ב' ד"ה אבל בכלי) פירש שהלכה זו היא בשיטת ר' יהודה גרידא שהוא מחייב במלאכה שאינה צריכה לגופה, שהרי אינו צריך לשערו. והאחרונים ציינו לשו"ת הריב"ש סי' שצ"ד הסובר שבגוזז חייב אפילו אינו צריך לשער, עיי"ש. ועיין מ"ש מהרש"ם בארחות חיים של ר"ן כהנא סוף סי' ש"ג. וכבר הראה בס' מנחת סולת להגרד"צ מדוקלא, קי"ז ע"ד, שכן מפורש גם בחי' המיוחסים להר"ן צ"ד ב' ד"ה מחלוקת (בשם רש"י), וכ"ה שיטת הרמב"ן (ק"ו א') המאירי (ק"ה ב') ועוד.</i> וכאן בכלי עסיקינן. ועיין מ"ש להלן שו' 41, ד"ה לאחרות חייבת.<br>ובתוספתא מכות פ"ה ה"ה: יש תולש שתי שערות עובר משום ארבעה דברים משום נזיר, משום מצורע, משום יום טוב, ומשום מקיף. ובנימוקי יוסף שם פ"ג סי' אלף ע"ז: כדתניא בתוספתא על שלשה מקומות חייב בב' שערות, בשבת ובפאה ובתולש סימני טומאה ע"כ. ועיין מ"ש בתשלום תוספתא, עמ' 44, ובתס"ר ח"ב, עמ' 172. ועיין מ"ש להלן.
<small>35.</small> <b>שחורות מבין לבנות ולבנות מבין שחורות חייב. </b>בבבלי הנ"ל: ומודים חכמים לר"א במלקט לבנות מתוך שחורות שאפילו אחת חייב. ודבר זה אפילו בחול אסור משום שנאמר לא ילבש גבר שמלת אשה. ובר"מ פ"ט מה' שבת ה"ט: ואם לקט לבנות מתוך שחורות אפילו אחת חייב.<sup class="footnote-marker">33</sup><i class="footnote">וכ"ה לשון הטור והשו"ע או"ח ריש סי' ש"מ, אלא ששם הוסיפו כלשון הבבלי: ודבר זה אפילו בחול אסור, ולפיכך לא הזכירו אלא לבנות מתוך שחורות, אבל הר"מ הרי לא הזכיר כאן כלל שדבר זה אפילו בחול אסור, עיין מ"ש להלן בפנים.</i> וכתב בח"ד שמלשון הר"מ משמע דדווקא במלקט לבנות מתוך שחורות חייב אפילו באחת, אבל במלקט שחורות מתוך לבנות אינו חייב אלא בשתים, מפני שבטלה דעתו אצל כל אדם. והסיק: ועדיין צריך תלמוד. ועיין ברש"י מכות כ' ב' שכתב: "שחורות מתוך לבנות לא גרסינן". ובכי"מ בבבלי שם: ומודי' חכ' לר' אליע' במלקט לבנו' מתו' שחורו' ושחורו' מתוך לבנו' שהוא חייב. ולבנו' מתוך שחורו' או' (צ"ל: אפי') בחול אסו' וכו'. ואם היתה לרש"י גירסא זו ומחק את המלים "שחורות מתוך לבנות", הרי ברור שהוא סובר כשיטת הר"מ לפי דיוק בעל ח"ד הנ"ל, והוא מתאים להסבר רש"י לעיל שם ד"ה במלקט. אבל אפשר שלפני רש"י היתה הגירסא: במלקט לבנות מתוך שחורות ושחורות מתוך לבנות, ודבר זה אפילו בחול וכו' (עיין בתוספות ובתוספ' שנץ במקומו), ולפיכך הגיה רש"י, מפני שמלשון גירסא זו משמע שאסור ללקט שחורות מתוך לבנות אפילו בחול, וזה לא יתכן. ועיין בטיו"ד סוף סי' קפ"ב ובב"י שם. אבל מלשון התוספתא ברור שלעניין שבת אין הבדל, ואם רוצה להתראות זקן ומלקט שחורות מתוך לבנות (עיין בבלי ב"ק ס' ב'), חייב, כמו שפירש בח"ד.<br>ובירושלמי פ"ו ה"א, ז' ע"ד: אין רואין במראה בשבת, אם היתה קבועה בכותל רבי מתיר, וחכמים אוסרין. ר' אחא בשם ר' בא טעמא דהדין דאסר<sup class="footnote-marker">34</sup><i class="footnote">והרי בקבועה בכותל אין לחשוש שמא ישיר במראה עצמו נימין המדולדלין, עיין בבלי קמ"ט א'. ועיין מ"ש להלן פי"ג, שו' 71, ד"ה ואם.</i> פעמים שהיא רואה נימא אחת לבנה, והיא תולשתה, והיא באה לידי חיוב חטאת<sup class="footnote-marker">35</sup><i class="footnote">והביאוהו הגאונים והראשונים, עיין אהצו"י, עמ' 69 ואילך, ועיי"ש עמ' 70 מה שהביא בשם ס' התרומה סי' קנ"ה על האיסור באיש, עיי"ש בס' התרומה.</i> וכו'. ומלשון הירושלמי משמע שבמלקט לבנה מתוך שחורות בשבת אפילו ביד חייב חטאת. וכן בכל בו ה' שבת ובארחות חיים ח"א, מ"ז ע"ד, ה' שבת סי' פ"ה: והמלקט לבנות מתוך שחורות אפילו ביד חייב. ולא מצאתי חבר לשיטה זו. ועיין באו"ש פכ"ב מה' שבת הי"ד שהביא את הירושלמי, והסיק שכ"ה פשוטה של הברייתא, ולא ידעתי מניין הוא לו.<sup class="footnote-marker">36</sup><i class="footnote">ובר"מ פי"ב מה' ע"ז ה"י: המלקט שערות לבנות מתוך השחורות מראשו, או מזקנו, משליקט שערה אחת לוקה, מפני שעדה עדי אשה. ובהשגות שם חלק עליו, והוא סובר שאינו אלא איסור גרידא, ואינו לוקה, ועיי"ש בעבודת המלך שתמה על הר"מ הפוסק שבכגון דא לוקה מדאורייתא, למה לא מנו חמשה לאווין בתוספתא מכות (שהזכרנו לעיל בפנים, שו' 34, ד"ה ובתוספתא), והיינו שתלש לבנות מתוך שחורות. ותמה אני על תמיהתו, והרי בתוספתא מנו מצורע, כלומר, שעובר על תולש סימני טומאה, וכי אפשר להעלות על הדעת שאיש שתלש שער לבן משחין ומכוה שבפאת ראשו יתחייב משום לא ילבש גבר שמלת אשה, והרי כוונת התלישה היא לעקור את סימני הטומאה, עיין בתוספות נזיר נ"ט א' ד"ה והא קא גדיל.</i>
<small>36-37.</small> <b>שפרשו רובן ונטלן בשבת פטור, נטלן בכלי וכו'. </b>וכע"ז בד. אבל בכי"ע ובכי"ל: שפרשו רובן נטלין (כי"ל: ניטלין) בשבת, ואם נטלן בכלי וכו'. וגירסא זו מתאימה למסורת הבבלי צ"ד ב': שפרשו רובן ביד מותר, בכלי חייב חטאת. והקשו שם: מי איכא מידי דבכלי חייב חטאת, וביד מותר לכתחילה? הכי קאמר פירשו רובן ביד מותר, בכלי פטור אבל אסור, לא פירשו רובן ביד פטור אבל אסור, בכלי חייב חטאת.<br>ובפירש"י שם: ציצין. כמין רצועות דקות הפורשות מעור האצבע סביב הצפורן. שפירשו רובן. קרובין לינתק. ועיין היטב באו"ז ה' נדה סי' שס"ג אות י"א, ח"א, נ' ע"א. אבל עצם התוספתא (מקוואות פ"ו סה"י) אינה עניין לכאן, עיי"ש. ועיין ברש"י ובתוספות כאן, בעניין פרשו כלפי מעלה.

Halakhah 12

<small>37.</small> <b>החולב והמחבץ והמגבן כגרוגרת. </b>ופירשו בירושלמי (פ"ז ה"ג, י' ע"ג) שהחולב חייב משום קוצר. ובבבלי צ"ה א': חולב חייב משום מפרק, ועיין ברש"י שם ובשי"ק לירושלמי הנ"ל ובגליון הש"ס שם. ואשר למחבץ פירש הר"ח (צ"ו ב') והערוך (ערך חבץ) שמוציא חמאה מחלב. ובאמת כן נהגו האכרים (אפילו בזמננו ברוסי') שהיו מחבצים (מערבים וממרסים, עיין עה"ש ערך חבץ) את השמנת עד שנתהוותה החמאה. אבל הגאונים<sup class="footnote-marker">37</sup><i class="footnote">עיין בהלכות גאונים שנתפרסמו בתרביץ ש"י, עמ' 129.</i> ורוב הראשונים פירשו שמחבץ הוא העושה גבינה ע"י נתינת דבר המעמיד בתוך החלב, ואין מחבץ אלא עושה חובצא (גבינה). ומגבן הוא "המקפה גבינה, ומקבץ פתיתי החלב הקפוי לעשותם חריץ של גבינה" (ערוך ערך גבן א'. ועיין ר"ח קל"ד א'), או "שלש אותו החלב שנדבק ובונה ממנו בכלי עיגול אחד" (ר' יהונתן בשטמ"ק ב"מ פ"ט א'). ובה' גאונים (הנ"ל): המגבן, דמשוי ליה גובני.<br>ופירשו בירושלמי הנ"ל: המגבן והמחבץ חייב משום לש.<sup class="footnote-marker">38</sup><i class="footnote">ועיין בבלי קל"ד א', והעיר עליו בתכ"מ.</i> ובבבלי כאן: מחבץ חייב משום בורר, מגבן חייב משום בונה. ובבבלי תענית י' א': משל לאדם שמגבל<sup class="footnote-marker">39</sup><i class="footnote">בכי"י שם: שמגבן, עיין בהוצ' מלטער, סוף עמ' 33.</i> את הגבינה, נוטל את האוכל ומניח את הפסולת. ועיין מ"ש להלן פי"ב, שו' 47, ד"ה נותנין שמשמין.<br>ובר"ח צ"ו ב': ויש מרבנן דמדקדקי דאמרי כי החולב והמחבץ והמגבן כגרוגרת דברי הכל וכו'. והיא גם שיטת הרי"ף, שהעתיק בפ"ז סי' שפ"ט: גרסינן בפרק המצניע תנו רבנן החולב והמחבץ והמגבן כגרוגרת חייב חטאת. ואמרינן חולב משום מאי מיחייב וכו'. וכ"ה שיטת רש"י בפסחים ס"ה א'. ולפ"ז הרישא היא קבוצה מיוחדת העומדת לעצמה, ואף רבנן מודי בה, ולא נחלקו אלא על הסיפא.<sup class="footnote-marker">40</sup><i class="footnote">ולשיטת בעל המאור שנביא להלן, שו' 39–40, אף המכבד כלול בקבוצה זו, ולא נחלקו אלא על המרבץ ואילך.</i> ואפילו לשיטת החולקים יש שאמרו שלפנינו קבוצה מיוחדת מטעם אחר, והוא מפני שבאילו אי אפשר לומר להלן: וביום טוב לוקה, שהרי אוכל נפש הם.<sup class="footnote-marker">41</sup><i class="footnote">עיין רמב"ן צ"ה א' ובמלחמות פכ"ב. וברשב"א צ"ה א': אבל בתוספו' אמרו דאף מחובר באוכל נפש מותר מן התורה והכי לא קאי אחלת דבש אלא אהנך תרתי, דהיינו מכבד ומרבץ. ובתוספות שלפנינו ליתא, עיין בתוספות כאן צ"ה א' ד"ה והרודה, ביצה כ"א א' ד"ה הואיל. ועיי"ש בדברי הרשב"א עצמו. ובר"ן ביצה רפ"ג סד"ה אין צדין: ומשמע ודאי דהזיד ביו"ט לא קאי אמגבן ה"נ אפשר דלא קאי ארודה חלות דבש וכו'. אבל רבינו בעצמו מסיק שם: ועדיין אין כל זה מחוור וכו'. ובראבי"ה ח"ב סי' תשמ"ז, עמ' 446: והייתי דוחק לפרש פלוגתא דר' אליעזר ורבנן בחולב חלב טמא, וכן מחבץ ומגבן, ורודה חלת דבש [כשהדביש] וכו', עיי"ש.</i> ומן הירושלמי הנ"ל מוכח שהחכמים חולקים על הכל, שהרי שם שנו קבוצות של שתים, שתים: המכבד המרבץ ("חייב משום דש"), המגבן המחבץ ("חייב משום לש"), החולב והרודה חלות דבש ("חייב משום קוצר"). ולפי סדר זה נשנו החולב והרודה בסיפא. ואף על החולב חלקו החכמים<sup class="footnote-marker">42</sup><i class="footnote">ועיין ירושלמי פסחים פ"ד ה"ג, ל' ע"ד (ובמקבילה שבע"ז פ"א ה"ו, ל"ט ע"ד): ואינו חולב, ואינו גוזז וכו', ומשמע קצת ששתיהן הן מלאכות מדאורייתא, ולא רק גוזז בלבד.</i> (ויום טוב לא נזכר שם כלל), כפי שהוכיח ברמב"ן, קמ"ד ב'. ועיין מ"ש להלן.
<small>37-38.</small> <b>המכבד והמרבץ. </b>וכע"ז בכי"ע ובכי"ל. ובד נשמט "המכבד" בט"ס, ואין להסתייע ממנה. ובירושלמי הנ"ל מחייב בשתיהן משום דש.<sup class="footnote-marker">43</sup><i class="footnote">ודווקא בבית, אבל בשדה חייב משום חורש, כמפורש בירושלמי לעיל שם ה"ב, ט' סע"ד.</i> ובבבלי משמע שחייבו משום אשווי גומות, והוי ליה כבונה (ועיין בתוספות צ"ה א' ד"ה שרא), או גמר מלאכה דבניין ומכה בפטיש הוא (רמב"ן צ"ה א'). ועיין בבבלי להלן שם ובתוספ' ד"ה והאידנא ומ"ש להלן. ועיין מ"ש באגלי טל מלאכת חורש אות כ"ב. 
<small>38.</small> <b>והמרחיץ והסך. </b>וכ"ה בד. אבל בכי"ע, בכי"ל, בירושלמי ובבבלי הנ"ל ליתא. אבל להלן פט"ז הי"ד: לא יתן אדן שמן על גבי טבלה של שיש להתעגל עליה, לפי שאין סכין ואין נופחין ואין מדיחין את הקרקע ביום טוב ואין צריך לומר בשבת. ועיין בבלי קנ"א ב'. ואף בזה מחייב ר"א חטאת, וכלשון ראשון שבתוספות צ"ה א' ד"ה שרא. ועיין ר"מ פכ"א מה' שבת ה"ג, בהגהות מיימוניות, במרכבת המשנה ובאו"ש שם. 
<b>והרודה חלת דבש וכו'. </b>עיין במשנתנו שביעית פ"י מ"ז, עוקצין פ"ג מ"י. ועיין ירוש' שביעית שם ה"ז, ל"ט ע"ד, בבלי כאן צ"ה א', ב"ב ס"ו א'. 
<small>39-40.</small> <b>בין בשבת בין ביום טוב פטור וכו'. </b>בירושלמי הנ"ל לא נזכר יו"ט לא בדברי ר' אליעזר ולא בדברי חכמים. ובבבלי הנ"ל: אחד זה ואחד זה אינו אלא משום שבות. ולפי גירסא זו אפשר לפרש שאחד החולב וכו' ואחד המכבד וכו' אינם אלא משום שבות. ובעל המאור פי"ז סי' תס"ז והרשב"א בחידושיו צ"ה ד"ה והאידנא הוכיחו מלשון התוספתא שאחד זה ואחד זה פירושו אחד שבת ואחד יום טוב, וממילא אפשר לפרש כשיטת הרי"ף שברישא לא נהלקו כלל, או כשיטת בעל המאור והרשב"א עצמם שאף במכבד לא נחלקו אלא במרבץ ואילך, עיי"ש. ועיין מ"ש לעיל, שו' 37, בשם הרמב"ן שהוכיח מן הירושלמי שאין לפרש כן. 
<small>41.</small> <b>הכוחלת והגודלת והפוקסת וכו'. </b>וכ"ה הסדר בד. ובמשנתנו פ"י מ"ו בכי"מ: וכן הגודלת וכן הפוקסת וכן הכוחלת, ר' אליעזר מחייב, והכמים אוסרין משום שבות.<sup class="footnote-marker">44</sup><i class="footnote">ועיין בפיה"מ להר"מ, ומתוך פירושו משמע קצת שאף לפניו היתה גירסא זו במשנתנו.</i> ולפי מסורת זו נשנית פוקסת יחד עם גודלת. ונראה שזו היא מסורת הבבלי לפי המסקנא שם, ומכיוון שהפסיקו בברייתא שלנו בין כוחלת ופוקסת ב"גודלת", משמע שפוקסת אינה מעין כוחלת, מעבירה פיקס (פוך) על פניה, אלא מעין גודלת (קולעת את השערות), ופיקוס כאן הוא סדור מיוחד של השערות.<sup class="footnote-marker">45</sup><i class="footnote">עיין ערוך השלם ערך פקס, ועיין ר"ח צ"ו רע"ב ופירוש ר"ש בן היתום מו"ק, עמ' 35, ופי' הר"מ בפיה"מ כאן, ורש"י צ"ד ב'. ועיין בפי' הרא"ה שהביא בחידושים המיוחסים להר"ן, ורבינו למד את פירושו מן הירושלמי בהשוואה לדברי ר' אבין שבבבלי, עיי"ש.</i> ולפיכך הסיקו בבבלי (צ"ה א'): גודלת ופוקסת משום בונה.<br>אבל בכי"ע ובכי"ל כאן הסדר הוא: הגודלת והכוהלת והפוקסת וכו', וכ"ה הסדר בברייתא שלנו בבבלי צ"ה א', וכ"ה הסדר בכל נוסחאות המשנה בהוצאות שלפנינו ובכתי"י מטיפוס א"י, וכן יוצא מדברי ר' אבין בבבלי שם צ"ד ב'. ולפי גירסא זו מפסיקה כוחלת בין גודלת ופוקסת, ולפ"ז משמע שפוקסת היא מעין כוחלת, כלומר מעבירה פיקס (פוך) על פניה (עיין בעה"ש הנ"ל). ולפיכך הסיקו בירושלמי למשנתנו הנ"ל (ספ"י, י"ב ע"ד): הפוקסת חייבת משום צובעת. ומכיוון של"פקוס" היו שני מובנים הרי פירושו תלוי, ואם הוא נשנה יחד עם כוחלת עניינו צבע, ואם נשנה יחד עם גודלת פירושו סדור מיוחד של השער. וצ"ע.<br>ואשר לגודלת וכוחלת שוה מסקנת הבבלי הנ"ל עם הירושלמי שם (י"ב סע"ג) שגודלת חייבת משום בונה,<sup class="footnote-marker">46</sup><i class="footnote">עיין מ"ש לעיל ח"ב, עמ' 672, שו' 22, ד"ה היה עתיד.</i> ושכוחלת חייבת משום כותבת,<sup class="footnote-marker">47</sup><i class="footnote">כגי' כי"י וראשונים, עיין דק"ס, עמ' 205, הע' ו'. ואף ביונית קראו לצביעת העינים ύπογραφειν τούς όφθαλμούς עיין במלונו של לידדל וסקוט סוף ערך ύπογραφεύς</i> מפני שהיא רושמת במכחול תחת העין.
<b>לאחרות חייבת. </b>וכאן יש לנו חילוק בשם ר' אליעזר עצמו בין גודלת וכו' לעצמה ובין שעושה כן לאחרות, ולא חייב ר' אליעזר אלא בשעושה כן לאחרות, אבל בנוטל צפרניו הדין הוא להפך שלא חייב ר' אליעזר אלא בנוטל בידיו את צפרני עצמו אבל לאחרים פטור, כמו שהסיקו בירושלמי פ"י רה"ז, י"ב סע"ג, ובבבלי צ"ד ב'. ופירש"י שם: לחבירו, אין יכול לאמן את ידו ליטול יפה בלי כלי. ומשמע מדברי רבינו שבכלי חייב אפילו נטל לאחר, וכן משמע מדברי הר"מ בפ"ט מה' שבת ה"ח. וכן בפיה"מ (לפי הגד"נ): וכן אם עשה כזה לאדם אחר ביד הרי הוא פטור. וכן מפורש במאירי שבכלי חייב אפילו עשה לאחר, וכן מוכח מלשון הטאו"ח ריש סי' ש"מ. אבל בירושלמי הנ"ל: אם נטלן אחר מאוסין הן. ורבינו יהונתן (לפי החידושים המיוחסים להר"ן צ"ד ב') פירש גם את הבבלי: "דאין דרך בני אדם בכך משום מיאוס". וכן פירש במאירי, ועדיין ביד עסיקינן. ובירושלמי פסחים פ"ו ה"ב, ל"ג ע"ב: בגין דו סבר בכלי וכו', אם נטלן אחר מאוסין הן, והדין זבח כאחר הוא. הרי לך ברור שלפי הירושלמי אין חילוק בין יד לכלי<sup class="footnote-marker">48</sup><i class="footnote">והעיר על שיטת הירושלמי בס' ערך השלחן או"ח סי' ש"מ סוף ס"ק א'. ולכאורה נראה שאף בירושלמי לא אמרו כן אלא בנטילת צפרנים, או בחתיכת יבלת, אבל לא בנטילת השערות. ועיין לעיל, הערה 31. אבל בס' ערך השלחן הנ"ל העיר על דברי רבינו ירוחם, אדם, נתיב י"ב ח"ד, שמשמע מדבריו שאף בנטילת השער של חבירו בכלי אינו חייב חטאת, עיי"ש. וצ"ע.</i> ביחס לאחר, והוא לעולם פטור בעושה כן לאחר, מפני שאינו מאמן את הכלי כשעושה כן לאחר, עיי"ש במפרשים. ועיין בס' סדר משנה להגרז"וו מבאסקוויץ פ"ט מה' שבת ה"ח. 
<small>42.</small> <b>לא תקנה אשה פניה וכו'. </b>בערוך ערך שרק (ד'): בתוספת שבת בפ' המוציא ר' אליעזר אומר לא תקנה אשה פניה בבגד שיש בו שרק. ובבבלי הנ"ל: אשה לא תעביר סרק על פניה מפני שצובעת. ובירושלמי (פ"ז ה"ב, י' ע"ג): הדא איתתא דשרקה אפה וכו' משום מלבן. ועיין בשו"ת אבני נזר או"ח ח"א סי' קס"ה אות ד'-ה'. ועיין מ"ש להלן, שו' 52, ד"ה אבל בירושלמי. 
<b>סרק. </b>וכ"ה בד ובכי"ל. ובכי"ע: שרק, וכ"ה בערוך הנ"ל. וכן בבבלי בכ"י ובראשונים,<sup class="footnote-marker">49</sup><i class="footnote">עיין דק"ס, עמ' 205, הע' ז'.</i> ועיין מ"ש להלן, סוף שו' 44. והיא היא, ופירושו צבע אדום. 

Halakhah 13

<small>43.</small> <b>בין בשמאלו הרי זה חייב. </b>בתכ"מ העיר שמכאן למד בחיי אדם (ה' שבת כלל ט' סי' ב') שבכל המלאכות חייב בשמאל, חוץ מכתיבה.<sup class="footnote-marker">50</sup><i class="footnote">כמבואר בבבלי ק"ג א'. ובירושלמי לא פירשו כלל את משנתנו (פי"ב מ"ג) ששנתה: הכותב שתי אותיות בין בימינו בין בשמאלו וכו' חייב. והטעם הוא מפני שהעמידוה כר' יוסי (עיי"ש רה"ג, י"ג ע"ג), והרי לר' יוסי חייב משום רושם, שדרכו בין בימין ובין בשמאל, והוא כפתרון רב יעקב בבבלי שם, וכפירש"י ד"ה הא מני. ומסתבר שאם חייב משום רושם ביד שמאל שחייב כן בכל המלאכות חוץ מכותב, כדברי בעל חיי אדם. ועיין מ"ש הגר"י שור בהערותיו לס' העתים, עמ' 351, הע' ע"ג. ברם מה שהביא הרב בשם ס' התרומה ה' תפילין שהשוחט בשמאל בשבת פטור אינו כן עיי"ש בלשון ס' התרומה סי' ר"ה, והעיקר הוא כמו שהסיק הגר"י שור בעצמו (בסוף ההערה שם) בפירוש בעל ספר התרומה, עיי"ש.</i> ובחידושים המיוחסים להר"ן ק"ג סע"א: וי"ל דהוצאה מילתא שכיחא היא לשמאל כמו לימין (כלומר, ולפיכך חייב בהוציא בשמאל כמשנתנו פ"י מ"ג), אבל כתיבה שהיא מלאכה דקה, לאו אורח ארעא למיכתב בשמאל. ועיין ברש"י למשנתנו צ"ב א' ובירושלמי שם. ולכאורה משמע שדווקא במלאכות מעין הוצאה חייבו בשמאל, שכן היתה מלאכה זו במשכן, ודרכה בכך. ובמשנתנו ספ"י: הנוטל צפרניו זו בזו וכו'. ומסתימת לשונה משמע שאפילו נטל מיד ימין, ובהכרח שעשה כן בשמאל. והר"מ השמיט כל ברייתא זו. וצ"ע. 
<b>באחת ידו וכו'. </b>וכ"ה בד. ובכי"ע: לאחר ידו וכו'. ובכי"ל: באחד ידו וכו', וצ"ל: באחר ידו. ועיין לעיל, שו' 19, ובשנו"ס שם. ועיין בסיגנון קבוצה זו במשנתנו פ"י מ"ג ופי"ב מ"ה. 
<b>בפיו. </b>וכ"ה בד ובכי"ל. ובכי"ע חסרה מלה זו. ועיין בשו"ת מהר"ח או"ז סי' קפ"ח וסי' קצ"ט, שו"ת יוסף אומץ להרחיד"א סי' ע"ז, אגלי טל, מלאכת הקוצר אות כ"ט, שו"ת אבני נזר או"ח ח"א סי' פ"ז, ואו"ש פכ"א מה' שבת ה"ו. ואפשר שהגירסא בכי"ע נכונה, ולפנינו הוא באשגרה ממשנתנו פ"י מ"ג ופי"ב מ"ה. 
<small>44.</small> <b>או שהיה מהלך על גבי הארץ ונתזו צרורות וכו'. </b>כלומר, אע"ג שיש כאן שני דברים, תלישה שלא כדרכה, וכחו גרידא, מ"מ אסור לעשות כן אם מתכוין לתלישה. ועיין מ"ש ר"י ענגיל בגליוני הש"ס ק"א א'. ובכי"ל: או שהיה מהלך שרק על גבי וכו'. וכנראה שמלה זו נכנסה מן הגליון שלא במקומה, עיין לעיל שו' 42, ד"ה סרק. 
<small>45.</small> <b>מהלך אדם על גבי עשבים וכו'. </b>כלומר, במקום שאינו מתכוין לתלוש. ובבבלי עירובין ק' ב': תני חדא מותר לילך ע"ג עשבים בשבת, ותניא אידך אסור וכו' והאידנא דקיימא לן כר"ש כולהו שרי. אבל בירושלמי עירובין פ"י ה"ח, כ"ו ע"ב, וביצה פ"ה ה"ב, ס"ג ע"א, משמע שאסור לעשות כן, כמפורש בוי"ר פ"ד, ג', הוצ' ר"מ מרגליות, עמ' פ"ה, עיי"ש. 

Halakhah 14

<small>46.</small> <b>התולש עולשין לאכילה וכו'. </b>בירושלמי (כלאים פ"א ה"ב, כ"ז ע"א) פירשו עולשין-טרוקסימון, כלומר, הינדבי, עיין מ"ש לעיל ח"א, עמ' 341.<br>ובמשנתנו פי"ב מ"ב: החורש כל שהוא, המנכש והמקרסם והמזרד כל שהוא חייב. המלקט עצים אם לתקן כל שהן וכו'. ובבבלי שם (ק"ג א'): ת"ר התולש עולשין והמזרד זרדים אם לאכילה וכו'. והבבלי קיצר וכלל אף את הברייתא שלהלן בבבא זו, והעיקר כלפנינו, מפני שמקרסם ומזרד הן עבודות האילן,<sup class="footnote-marker">51</sup><i class="footnote">עיין שביעית פ"ב מ"ג, ע"ז ספ"ג, ירושלמי כאן פ"ז ה"ב, י' ע"א, בבלי מו"ק ג' א' (ובמיוחס לרש"י שם) ועוד. ועיין במנחת חינוך מצוה ל"ב, אות א' (החרישה) ד"ה ואלו הם תולדות.</i> וכאן בתולדות חרישה אנן קיימין. ועיין ברש"י שם שפירש שהמזרד פירושו שמוציא קנים מן הארץ, ולפ"ז מזרד שבברייתא אינו כמזרד שבמשנה שם וכמזרד שלהלן. אבל מתוך דברי הר"מ רפ"ח מה' שבת<sup class="footnote-marker">52</sup><i class="footnote">וכפי שנתבארו דבריו בחדושים שבריש ספר מעשה רוקח, ושנדפסו גם בשו"ת הר"מ ד' ליפסיאה, ס' ע"א.</i> מוכח שפירש את משנתנו שאף מקרסם ומזרד תולדות חרישה הן (אם נתכוין לייפות את הקרקע). וכנראה שלמד כן מן הברייתא שבבבלי.
<small>46-47.</small> <b>לבהמה כמלוא פי הגדי. </b>כלומר, אם נתייבשו, או במקום שאין בני אדם אוכלין עולשין, חייב כמלוא פי גדי שהוא פחות מכגרוגרות. ובבבלי הנ"ל מוסיף כאן: אם להיסק כדי לבשל ביצה קלה. 
<small>47.</small> <b>לתקן הארץ כל שהן. </b>לפי פשוטה היה אפשר לפרש שאם נתכוין לתקן את הארץ חייב בכל שהוא, וברישא שלא נתכוין לתקן את הקרקע פטור משום דבר שאינו מתכוין כר' שמעון, ופסוק רישא אין כאן מפני שלפעמים תולש את העולשין והשרשים נשארים בארץ, ואינו מייפה את הקרקע, ולפיכך פטור אפילו אם נעקרו השרשים. וכן בירושלמי פ"ז ה"ב, י' ע"א: קצר לצורך עשבים חייב משום קוצר, ואינו חייב משום מייפה את הקרקע.<br>ברם מתוך הבבלי הנ"ל מוכח שהתולש עולשין אי אפשר שיתלוש אותם וישאיר את השרשים בארץ, ותירצו שהרישא היא בתולש באגם, או "לא צריכא דקעביד בארעא דחבריה". ופירש בערוך (ערך סבר ה') שבפסוק רישיה דלא ניחא ליה פטור "כגון דעביד בארעא דלאו דידיה, דכיון דלא מטי ליה הנאה שרי". ועיין ברש"י ובפירוש רב האיי גאון שהביא ברשב"א במקומו. אבל רוב הראשונים חלקו על הערוך, ופירשו שבקרקע חבירו הרי אין לו שום צורך לתולש ביפוי הקרקע, ופטור משום מלאכה שאינה צריכה לגופה.<sup class="footnote-marker">53</sup><i class="footnote">תוספות שם ק"ג סע"א, רמב"ן שנביא להלן בפנים ועוד.</i> והרא"ה (לפי החידושים המיוחסים להר"ן ק"ג א') פירש שבכל מקום ששתי מלאכות נעשות ע"י מעשה אחד, והוא אינו מכוין אלא לאחת, ולא ניחא ליה כלל בשניה, פטור אפילו בפסוק רישיה, "והיינו דנקט דעביד בארעא דחבריה דבדידיה לא סגי דלא ניחא ליה בה". ועיין בס' עבודת ישראל לר"י קמחי על יומא, ס"ח ע"ב ואילך.<br>ובספר מרכבת המשנה על הר"מ ריש ה' שבת כתב שאף בבבלי הנ"ל "לא צריכא דקעביד בארעא דחבריה" פירושו שתלישה משכחת לה בלא פסוק רישיה, והיינו כשתולש בשדה חבירו, ומכיוון שחבירו לא ניחא ליה כלל בתלישה זו, הרי אינו מייפה את הקרקע. ואין פסוק רישיה מחייב אלא דווקא אם מלאכה זו אי אפשר לעשותה כלל בלי פסוק רישיה, אבל אם יתכן לעשותה אף בלי פסוק רישיה, פטור באינו מתכוין אפילו עשה אותה בפסוק רישיה, וממילא פטור משום מייפה את הקרקע אפילו תלש משדה עצמו אם נתכוין לצורך העשבים גרידא, מפני שתלישה תתכן בלי יפוי קרקע כשעושה כן בשדה חבירו. וכן פירש מדעתו הגרד"צ מדוקלא בספרו מנחת סולת, ק"ו ע"א, והסתייע בדברי שלטי הגבורים פי"ג שכתב: "ואני כתבתי בחדוש' דכל מעשה שאפשר לעשות בלא הפסיק רישיה, אז אפילו עביד אותו מעשה אפי' בפסיק רישיה שרי, כי לא מתכוין לעשות בפסיק רישיה, והארכתי שם ומדברי הרשב"א סיוע גדול לדברי, כי ק"ו הם דברי מדבריו".<sup class="footnote-marker">54</sup><i class="footnote">ואין ראייתו מדברי הרשב"א מוכרחת, עיי"ש. ופירוש בעל מרכבת המשנה בגמרא הוא בניגוד לפירוש הגאונים והראשונים, וקשה מאד להעמיס ולהדחיק אותו ללשון התלמוד. ואף מצד הסברא יש ויש לערער עליו. ודברי בעל שלטי הגבורים מסתברים בכגון דא אם אפשר שהמלאכה הראשונה מתקיימת לפעמים בלי שתעשה כלל המלאכה השניה, עיין בר"ח קי"א ב'. ואשר לדברי הר"מ בפ"ח מה' שבת ה"ה שלא הזכיר את אוקימתות התלמוד, הרי האמת היא כדברי בעל נודע ביהודה מהדו"ת או"ח סי' ל"ד שהר"מ כבר הזכיר לעיל שם דיני חורש, וכאן מדבר בחיובי קוצר ובשיעוריו. ומ"ש שם בפירוש התלמוד כיון מדעתו לפירוש הר"ח ק"ג ב' ותוספ' רי"ד ק"ג א' ד"ה אטו. ועיין מ"ש הגר"י שור בהערותיו לס' העתים, עמ' 349, הע' ס"ט.</i> ועיין מ"ש להלן פי"ב, שו' 23–24, ד"ה וברשב"א.
<b>אם נתכוון בכולן חייב שתים. </b>הרמב"ן בחידושיו (קי"א א') הביא מכאן ראייה שייפוי קרקע היא מלאכה לעצמה, וחייב משום חורש, כמפורש בירושלמי (פ"ז ה"ב, י' רע"א), ולא כמו שחשב מקודם "שייפוי השדה אינה מלאכה, אבל תלישת עשבים היא המלאכה המחייבתו, ומשום תולש מתרינן ביה, אלא שהתלישה חשובה להתחייב עליה בכל שהוא כשהוא מתכוין ליפוי השדה".<sup class="footnote-marker">55</sup><i class="footnote">ועיין במנחת חינוך מצוה ל"ב אות ג' שנקט בשיטה זו, וכבר השיגו עליו בס' שביתת השבת להגר"י מאלצאן, ל"ו ע"ג, ובס' מנחת סולת שהזכרנו בפנים שנעלמו ממנו לפ"ש דברי הרמב"ן הנ"ל.</i> ובחידושים המיוחסים להר"ן ק"ג א' (בשם הרא"ה): ואם נתכוין לשתיהן חייב שתים כדאמרי' בירושלמי, וצ"ל שם: כדאמרינן בתוספתא.<br>ומלשון התוספתא כאן משמע שדווקא אם נתכוין אף לקצירה חייב שתים, אבל אם נתכוין ליפוי הקרקע גרידא אינו חייב משום קוצר. ובירושלמי פ"ז ה"ב: י' ע"א הנ"ל: קצר לייפות את הקרקע, מהו שיהא חייב משום קוצר ומשום מייפה את הקרקע ? וסוף דברי הירושלמי שם מגומגמים קצת, עיין מ"ש בספרי הירושלמי כפשוטו, עמ' 136, בשם ספר ניר, אלא שמסתבר שמקום הספק הוא שבאינו מתכוין לעצים אפשר שהוא פטור לכ"ע משום קוצר, מפני שכל עצמה של קצירה היא לצורך העצים, עיין בתוספות ע"ג ב' ד"ה וצריך, וכמו שכתב בס' ניר שם. ועיין רש"י מו"ק ב' ב' ד"ה משום מאי ובתוספ' שם ד"ה וצריך. ועיין בשיטה לתלמידו של ר' יחיאל מפריס, עמ' י', ובהערה 11 שם, ובמאירי שם, עמ' י"ג.
<small>47-48.</small> <b>אם היה מתעסק ותלש וכו'. </b>כלומר שלא נתכוין לעשות מלאכה כלל, כגון שנתכוין להגביה את התלוש וחתך (לשיטת אביי בבבלי ע"ב ב'), או אפילו נתכוין להתוך את התלוש ותלש את המחובר (לשיטת רבא שם), פטור. ועיין בשו"ת אבני נזר או"ח ח"א סי' רנ"ב ואילך ובאו"ש פ"א מה' שבת ה"ח. ועיין להלן ספ"י ומש"ש. 

Halakhah 15

<small>48.</small> <b>המזרד זרדין לאכילה וכו'. </b>כלומר, הכורת שריגי אילן, אם הם רכים וראויים לאכילת אדם וכו'. וברייתא זו מפרשת את משנתנו פי"ב מ"ב: והמזרד כל שהוא חייב. המלקט עצים אם לתקן (כלומר, אם לתקן את האילן, כמפורש להלן) כל שהן, אם להסיק וכו'. והמזרד שבמשנתנו הוא תולדות זורע. ועיין מ"ש לעיל, שו' 46, סד"ה ובמשנתנו. 
<small>49.</small> <b>לתקן אילן כל שהן. </b>עיין בחידושים על הרמב"ם בשו"ת הר"מ ד' ליפסיאה, ס' ע"א, ד"ה המזרד. 
<b>אם מתכוין בכולן וכו'. </b>כלומר, שנתכוין גם להשתמש בזרדין חייב משום קוצר ומשום זורע, אבל אם לא נתכוין להשתמש בזרדין פטור משום קוצר, עיין מ"ש לעיל, שו' 47, סד"ה ומלשון. 

Halakhah 16

<small>50.</small> <b>החופר והחורש והחורץ מלאכה אחת. </b>עיין ירוש' פ"ז ה"ב, ט' סע"ד, לעיל שם, ט' ע"ד, כלאים פ"ח ה"א, ל"א ע"ב, סנהדרין פ"ז ה"ה, כ"ד ע"ד. ובבבלי כאן ע"ג ב': תנא החורש והחופר והחורץ כולן מלאכה אחת הן. ובמאירי שם: החורש במחרישה, והחופר במר[א] וכו', והעושה חריץ בקרדום או באיזה כלי כלן מלאכה אחת הן ותולדת חרישה. ונראה מדבריו שאינו אב אלא אם חורש במחרישה.<br>אבל באו"ז ה' שבת סי' נ"ה, ח"ב י"ב ע"ג: "כולן מלאכה אחת הן פי' ה"ר משה מיימון (פ"ז מה' שבת ה"ב) אחד החורש או החופר או העושה חריץ ה"ז אב מלאכה שכל אחת ואחת מהן חפירה היא בקרקע ועניין אחד הוא עכ"ל,<sup class="footnote-marker">56</sup><i class="footnote">ועיין במגיד משנה במקומו ומ"ש באו"ש שם. ועיין באגלי טל מלאכת חורש אות ב'.</i> אבל בירושלמי פ' כלל גדול (ה"ב, ט' סע"ד) תני ר' חייא חפר חרץ נעץ<sup class="footnote-marker">57</sup><i class="footnote">כלומר, עשה חריצין ונעיצין, עיין בבלי ב"ק נ' ב'.</i> תולדות דחרישה.<sup class="footnote-marker">58</sup><i class="footnote">ועיין במלא"ש פ"ז מ"ב ד"ה החורש, וכיוון לדברי בעל האו"ז (שלא נדפס מימיו), אלא שהוא השיג מכאן על הסמ"ג, ולפלא שלא העיר שהם דברי הרמב"ם.</i> והאי חפר ונעץ וחרץ אע"פ שאין בדעתו לייפות את הקרקע אסור". וברור שלפי פירוש המאירי הנ"ל היא חרישה ממש ואב מלאכה היא, כפירוש הר"מ, אבל אם חפר ועשה חריצין ונעיצין לא לשם יפוי הקרקע אינן אלא תולדות, כשיטת הירושלמי. ועיין מ"ש להלן, שו' 51, ד"ה התולש.
<small>50-51.</small> <b>הדש והכותש והנופט מלאכה אחת. </b>וכ"ה בד ובכי"ע. ובכי"ל: הנופס (במקום: והנופט). ובבבלי ע"ג ב': תנא הדש והמנפץ והמנפט כולן מלאכה אחת הן. ופירשו הגאונים (אוה"ג, הפירושים, עמ' 30) והר"ח (ע"ד א'): הדש הוא המפרק מן האוכל פסולת שהיא מחוברת לו וכו', והמנפץ את האוכל מן עפרותו חייב משום דש, וכן המנפט<sup class="footnote-marker">59</sup><i class="footnote">בגנזי קדם של ד"ר לוין ס"ה, עמ' 16: וכן המנפש. ובערוך ערך פץ א': וכן המנפס (והשוה גי' כי"ל בתוספתא). והנכון כלפנינו שכן גירסא זו (מנפט, נפט בטי"ת) מקויימת ע"י רוב הנוסחאות של הבבלי (וכ"ה בה' גאונים שבתרביץ ש"י, עמ' 124) והתוספתא, והיא גם נוסחא יותר מקורית, שהרי אין מלה זו מצויה במקום אחר.</i> [מולל שבלים].<sup class="footnote-marker">60</sup><i class="footnote">כ"ה בר"ח ובערוך הנ"ל, ובערך רש ג', ובפי' הגאונים ליתא. ועיין מ"ש על מלילת שבלים בשבת להלן פי"ד, שו' 46–47, ד"ה ולעצם.</i> אבל ברש"י: המנפץ פשתן בגבעולין, והמנפט צמר גפן בקשת<sup class="footnote-marker">61</sup><i class="footnote">וכן מעתיק גם במאירי. ועיין דק"ס, עמ' 156, הע' ו'.</i> כדרך האומנין, וצמר גפן גידולי קרקע הוא, להכי קרי ניפוט דיליה תולדה דדש שמפרק גרעינין ממנו, ולא קרי ליה תולדות מנפץ דצמר (כלומר, שנשנית במשנתנו פ"ז מ"ב כאב מיוחד). וכן פירשו במאירי ובחידושים המיוחסים להר"ן. ונראה שכותש שבתוספתא מקביל ל"מנפץ" שבבבלי, והיא כתישת הפשתן<sup class="footnote-marker">62</sup><i class="footnote">עיין ב"ר פל"ג, ג' עמ' 290, ובמנחת יהודה שם.</i> היא ניפוצה, והיינו הפרשת קסמי העץ מן הפשתן,<sup class="footnote-marker">63</sup><i class="footnote">עיין מ"ש הרשברג בספרו הארג ותעשית הארג, עמ' ע"ה. ועיין בבאורי רי"א שטיין על הסמ"ג ברבעון תלפיות (תשרי תשכ"א), עמ' 317.</i> אעפ"י שאף כתישת התבואה בכלל דש היא (עיין רש"י ע"ד א' ד"ה שכן עני).<br>ובחי' המיוחסים להר"ן הנ"ל: והמנפץ והמנפט וכו', וכולהו דש גמור נינהו, ואב אחד הוא, אלא ששמם משתנה. וכ"ה דעת התוספות ע"ד א' ד"ה אע"ג. ועיין מ"ש בס' אגלי טל מלאכת דש אות א'. אבל בס' יריאים השלם סי' רע"ד, ריש עמ' 264, ובמאירי פירשו שהן תולדות.
<small>51.</small> <b>התולש והקוצר והבוצר וכו'. </b>בירושלמי פ"ז ה"ב, ט' רע"ג: דתני ר' חייא הקוצר הבוצר המוסק הגודר התולש האורה כולהן משום קוצר. וכ"ה להלן שם י' ע"א. ובבבלי (ע"ג ב'): תנא הקוצר הבוצר וכו', כולן מלאכה אחת. וחסר שם התולש. ובאו"ש פ"ז מה' שבת ה"ד כתב: אמנם בתולש פליגי הירושלמי עם הבבלי דשיטת הירושלמי היא דתולש הוי בעצם סוג מלאכה דקוצר, וחייב משום אב, וזה דחשיב שית מילין, ושיטת הבבלי דלא מייתי תולש בהך ברייתא, דהירושלמי מייחסה לר' חייא, סברה דתולש אינה אלא תולדה דקוצר, וכן כתב רבינו בפ"ח ה"ג, ותולש תולדה דקוצר. ולא ירדתי לסוף דעת רבינו בזה, שהרי ברור מכל דברי הירושלמי שם שמדברים בתולדות ולא באבות, והירושלמי התחיל באב "הקוצר" ומנה אח"כ את התולדות, ו"שית מילין על כל חדא וחדא" כולל גם את האב. וכן בירושלמי ב"ק ה"א, ב' ע"א: תולדות הקרן נגיחה, נגיפה נשיכה, רביצה, בעיטה, דחייה. ר' יצחק מקשי נגיפה נגיחה עיקר הן,<sup class="footnote-marker">64</sup><i class="footnote">עיין בבלי ב"ק ב' ב' ומכילתא דרשב"י, עמ' 178, ומכילתא דר"י משפטים רפ"י ורפי"ב.</i> ואת עביד לון תולדות, אלא מתחיל בעיקר ומסיים בתולדות.<sup class="footnote-marker">65</sup><i class="footnote">ועיין ירושלמי כאן פ"ז ה"ב, ט' סע"ד.</i> והירושלמי לשיטתו שמונה אף חופר וחורץ לתולדות, עיין מ"ש לעיל, שו' 50, ד"ה אבל. ומלשון הבבלי והתוספתא ("מלאכה אחת") משמע שכולן אבות. וכן פסק הר"מ בפ"ז מה' שבת ה"ד. וכן בחידושים המיוחסים להר"ן: פי' כולן אבות הן וכו', וזה בזרעים וזה באילנות, וכן פירש רבינו יהונתן ז"ל דכולן קוצר הוא, אלא שאין שם זה נופל על זה, ואבות הן כל אחת ואחת, ולא תולדות, אלא שאב אחד הוא ולא שנים ושלשה, ולא מיחייב מכל החמשה אלא חטאת אחת. ובס' יריאים השלם סי' רע"ד, סוף עמ' 262, ובמאירי פירשו שהן תולדות.<br>ואשר לתוספתא, כנראה, שכיוונה לתלישת זרעים שדרכם בתלישה ולא בקצירה,<sup class="footnote-marker">66</sup><i class="footnote">עיין במשנת אהלות פי"ח מ"ב, ועיין מ"ש לעיל ח"א, עמ' 139 ואילך.</i> והיא תלישה היא קצירה לעניין שבת, ושתיהן אבות הן.
<b>והעודר. </b>וכ"ה בד. אבל בכי"ע ובכי"ל: והאורה, וכ"ה בירושלמי ובבבלי הנ"ל, ועיין מ"ש לעיל ח"א, עמ' 72, שו' 100, וח"ב, עמ' 583, ובהערה 7 שם. וכן נכון שכן גודרים (או גודדים) בתמרים ואורים בתאנים. 
<small>52.</small> <b>מלאכה אחת הן. </b>כ"ה בכי"ע ובכי"ל. ובד חסרה המלה "הן". ובכי"ו בטעות: מלאכה אחת הדש. 

Halakhah 17

<b>המכבס והסוחט מלאכה אחת. </b>בד: המכבש וכו', והנכון כלפנינו, וכ"ה ("המכבס") בכי"ע ובכי"ל. וכן מעתיק בשם התוספתא ברמב"ן קי"א א', והביאו במגיד משנה פ"ט מה' שבת הי"א. וכן בירושלמי פ"ז ה"ב, י' ע"ג: והסוחט והמכבס מלאכה אחת היא, וכן בר"מ ה' שבת הנ"ל: המכבס בגדים הרי הוא תולדת מלבן וחייב, והסוחט את הבגד עד שיוציא המים שבו הרי זה מכבס וחייב, שהסחיטה מצרכי כיבוס היא כמו שההגסה מצרכי הבשול. ועיין גם בפכ"ב שם הט"ו. והעיר על כל זה בתוספות בכורים כאן.<br>והנה בתוספתא כאן לא נתברר מהו האב של מכבס וסוחט, ובר"מ שהבאנו לעיל מפורש שהוא מלבן. אבל ממקום הברייתא בירושלמי משמע שכיבוס היא תולדת צובע. וברמב"ן הנ"ל: והסוחט בגד תולדת צובע כדרך מלבן.<sup class="footnote-marker">67</sup><i class="footnote">עיין בכ"מ ובלה"מ פ"ט הי"א הנ"ל. ועיין מ"ש בס' מנחת סולת להגרד"צ מדוקלא, קי"ח סע"ב. אבל כשאנו משוים את כל דברי בעל החידושים המיוחסים להר"ן קי"א א' עם דברי הרמב"ן קשה עלינו לקבל שכיוון ב"יש מפרשים" להרמב"ן עיי"ש. ועיין בשו"ת אבני נזר או"ח סי' קנ"ט, אות כ', דברים של טעם, כדרכו. ועיין מ"ש להלן בפנים.</i> ובמשנתנו (פ"ז מ"ב) נמנה ליבון של צמר כאב מלאכה. וליבון הצמר הושג ע"י שתי מלאכות, ע"י כביסה במים וע"י גפור, עיין בבבלי ב"ק צ"ג ב' ובתוספות שם ד"ה הא.<br>אבל בירושלמי פ"ז ה"ב, י' רע"ג: ההן דמגפר עא למנין (כ"ה בשרי"ר, עמ' 85) וכו' הדא איתתא דשרקה אפה, דשרק' מעזלה, ההן חייטא דיהב חוטא גו פומיה וכו' חייב משום מלבן. כלומר, זה שמגפר עצים לכלים וכו'. ואשה זאת שמשרקת<sup class="footnote-marker">68</sup><i class="footnote">כלומר מעבירה שרק על פניה, והכוונה, כנראה לצבע מזהיר, עיין בס' בן סירא נ', ח' (מן הגניזה): כשמש משרקת וכו'.</i> את פניה,<sup class="footnote-marker">69</sup><i class="footnote">ועיין מ"ש לעיל, שו' 42.</i> שסורקת את המטוה שלה,<sup class="footnote-marker">70</sup><i class="footnote">עיין להלן תוספתא ב"ק פי"א הי"ג ובבלי שם קי"ט ב', ואנו רואים משם שהיו סורקים את הבגד כדי לנקותו, ועיין מ"ש הרשברג בספרו הארג ותעשיית הארג, עמ' ש"ב ואילך.</i> החייט הזה שנותן את החוט לתוך פיו חייב משום מלבן. הרי לך שתולדות לבון הוא הגיפור, הסירוק וכדומה, שמולידין לובן מזהיר (עיין בבלי, ק"מ סע"א, וברש"י שם). ועיין בחידושי הראב"ד לב"ק צ"ג ב', עמ' רכ"ח, ד"ה נפצה. ואח"כ אמרו בירושלמי שם: הצובעו. מה צביעה היתה במשכן שהיו משרבטין בבהמה, בעורות אלים מאדמים וכו', והסוחט והמכבס מלאכה אחת וכו'. ומכאן שכבוס היא תולדת הצביעה, מפני שהמשקים כשנכנסים לאריג משנים ומכהים מיד את צבעו, כדרך שהדם כשנכנס לעור מאדים אותו. ולבון צמר אינו אלא הסרת הלכלוכית בכביסה ונתינת ברק לאותו לובן ע"י סירוק וגיפור. וכן בסחיטה משתנה שוב המראה ע"י יציאת המשקין.<br>ועיין בס' הישר לר"ת שבת סי' ר"ל, כ"ד ע"ד ואילך, בתוספות קי"א א' וכתובות ו' א' ד"ה האי, ברשב"א קי"א א' ובשטמ"ק כתובות ו' א'. ועיין בס' יריאים השלם סי' רע"ד, עמ' 270 ואילך, ובהערות שם, ומה שהאריך בשו"ת אבני נזר או"ח ח"א סי' קנ"ז ואילך, ובמנחת סולת, קי"ה ע"ב ואילך. ואשר לשאלה אם יש כבוס ביין (עיין בשו"ת אבני נזר הנ"ל סי' קנ"ח), רמז הרמב"ן הנ"ל לסוכה מ' א' וב"ק ק"ב א', עיי"ש ברש"י. ועיין מ"ש לעיל ח"א, עמ' 256, וח"ב, עמ' 568 ועמ' 569. ובבראשית מ"ט, י"א: כבס ביין לבושו וכו', ועיי"ש בתרגום אונקלוס.
<small>53.</small> <b>סחיטה מלאכה בפני עצמה. </b>וכ"ה בד, בכי"ל, ברמב"ן, במ"מ ובירושלמי הנ"ל. ובכי"ע בטעות: צביעה מלאכה וכו'. וכנראה שהצבעים סברו שאין לחכות עד שיתנגב הבגד (או הצמר) מאליו, מפני שבלא סחיטה מיד תשאר בו לכלוכית, וכשנגמר כבוסו היו מיד סוחטים אותו (עיין מכשירין פ"ה מ"ו), כדי שיהא מוכשר לצביעה, ולפיכך עשו אותה מלאכה בפני עצמה.<sup class="footnote-marker">71</sup><i class="footnote">וצ"ל שסברו שצביעה שהיתה במשכן היא צביעת היריעות וצביעת החוטין בארגמן (עיין בשי"ק ובס' ניר), ואי אפשר לצבוע בלי נקוי, כביסה וסחיטה מוקדמת, שהרי בירושלמי מוכח שלדבריהם סחיטה היא אב מלאכה, עיי"ש. וחלקו על מה שאמרו לעיל בירושלמי שם: מה צביעה היתה במשכן שהיו משרבטין וכו'. ושמא הכוונה שם לצביעה שלא ע"י שרייה בסממנין, אלא לצביעה ע"י טיחה בששר וכדומה, עיין מ"ש לעיל פ"ה, שו' 52–53, ובהע' 89 שם.</i> 

Halakhah 18

<small>53-54.</small> <b>הבורר והטוחן וכו'. </b>והוא הדין למלאכות שנשנו לעיל (חוץ מחורש וזורע), וכן מבואר בר"מ פ"ח מה' שבת ה"ה, ה"ו ה"ז, ה"י, הי"א, הט"ו, הט"ז ופ"ט ה"א. וכן בירושלמי פ"ז ה"ב, י' ע"ב (אחרי שנתבארו כל המלאכות עד מלאכת האופה ועד בכלל): כל אלין שיעוריא אם לאוכלין כגרוגרת, אם לבהמה כמלוא פי גדי, אם לבשל כדי לבשל ביצה קלה, אם לארוג וכו'. ועיין ירושלמי מעשרות פ"ד ה"ד, נ"א ע"ב. 
<small>54.</small> <b>לאכילה כגרוגרת. </b>ונחלקו האחרונים בבורר אם הפסולת מצטרפת לכגרוגרת, או שצריך שיהא באוכל לבד כגרוגרת. ובמנחת חינוך מצוה ל"ב, סוף אות ו' ואות ז', הסיק שצריך שיהא באוכל גרידא כשיעור, אבל בישועות יעקב סי' שי"ט סוף אות א' תפס כדבר פשוט שהפסולת מצטרפת לכשיעור. וכן מוכח מלשון הירושלמי (פ"ז ה"ב, י' ע"ב): נטל לתוך ידו כגרוגרת ובירר חייב.<sup class="footnote-marker">72</sup><i class="footnote">כפי שהוכיח לנכון הגר"י שור בהערות לס' העתים, עמ' 333. ועיין במנחת סולת, ק"י ע"א.</i> 
<b>לבהמה כבמלא פי הגדי. </b>ולפי זה בעיסת הכלבים שעירב בה הרבה מורסן (עיין חלה פ"א מ"ח) חייב בפחות מכגרוגרת. 
<small>55.</small> <b>לצבוע בו בגד קטן. </b>כלומר, כפי סבכה, עיין לעיל, שו' 13 ומש"ש. 
<small>55-56.</small> <b>ושאר כל הדברים כשיעור לטומאן כך שיעור להוציאן. </b>וכע"ז בכל הנוסחאות. וכנראה שיש כאן אשגרה מלעיל, שו' 6. וכאן צ"ל: שיעור מלאכתן כשיעור הוצאתן. עיין ר"מ פ"ח מה' שבת הט"ו והט"ז, בהשגות שם (והעירו עליו המפרשים כאן) ובמרכבת המשנה שם. ועיין בתוספות ע"ו ב' ד"ה המוציא. וכן מוכח מן הירושלמי פי"ב סה"ב, כפירושו המוכרח של בעל פ"מ שם. 

Halakhah 19

<small>56-57.</small> <b>הקוטמו והמורטו חייב שלש חטאות. </b>וכ"ה בד, בכי"ל, בירושלמי פ"ז ה"ב, י' סע"ב, ובבבלי ע"ד ב' ובכורות כ"ה א'. אבל בכי"ע: חייב שתי חטאות. ואמרו בירושלמי ובבבלי הנ"ל שהתולשו חייב משום גוזז והמורטו משום ממחק. ובקוטמו אמרו בירושלמי שחייב משום מכה בפטיש, ובבבלי ע"ד ב' אמרו שחייב משום מחתך. ופירש"י: התולש את הכנף. נוצה גדולה מן כנף העוף. והקוטמו לאחר שתלשו, חותך ראשו שהוא דק, וראוי להניחו בכר ובכסת [חייב] משום מחתך.<sup class="footnote-marker">73</sup><i class="footnote">לשיטת הירושלמי שמחייבו משום מכה בפטיש, עניין הקטימה הוא שמתקן את הכנף, עיין בשי"ק בירושלמי ד"ה והמורטה, ועיין לעיל פ"ה, שו' 25.</i> דקפיד לחתוך עד מקום שהוא ראוי, וגם מן הקנה אורג כובעים וכו'.<br>ועיין מ"ש לעיל רפ"ח במחלוקת הראשונים אם דווקא בתולש מעוף חי חייב משום גוזז או אפילו במת, עיי"ש בציונים לראשונים ולאחרונים.

Halakhah 20

<small>57.</small> <b>אין יונקין מבהמה טהורה ביום טוב וכו'. </b>לפי פשוטו משמע שבבריא עסיקינן, ואעפ"י שהוא מצטער מחמת צמאון, ואעפ"י שאין כאן אלא מפרק כלאחר יד, ואוכל נפש ביו"ט. ועיין מ"ש להלן. 
<b>ואין צריך לומ' בשבת. </b>בבבלי כתובות ס' א': תניא ר' מרינוס אומר גונח יונק חלב בשבת, מאי טעמא יונק מפרק כלאחר יד, ובמקום צערא לא גזרו רבנן. ופירשו הרי"ף (כאן פכ"ב סי' תקמ"ד), הר"י<sup class="footnote-marker">74</sup><i class="footnote">עיין בתוספות כתובות ס' א' ד"ה גונח, יבמות קי"ד א' ד"ה שבת.</i> ועוד שר' מרינוס חולק על הת"ק שם ועל אבא שאול להלן, ומתיר אפילו בשבת בחולה שאין בו סכנה. ועיין מ"ש להלן בשם הר"ח. ובפיסקי רי"ד יבמות פי"ד סד"ה תניא כתב: ונ"ל דלא גרסינן התם (כלומר, בכתובות) בשבת, אלא ביו"ט. 
<small>58.</small> <b>יונקין היינו מבהמה טהורה ביום טוב. </b>להלן נדה פ"ב ה"ה: יונק תינוק מן הנכרית ומהבהמה טמאה, ומכולן הוא יונק ואפילו בשבת. היה גדול אסור. אבא שאול אומר יונקין היינו מבהמה טהורה ביום טוב. וברייתא זו (ולא הברייתא שלנו כאן) הובאה בבבלי יבמות קי"ד א'. ואמרו שם עליה: היכי דמי, אי דאיכא סכנה אפילו בשבת נמי, ואי דליכא סכנה אפילו ביום טוב אסור, לא צריכא דאיכא צערא, וקסבר מפרק כלאחר יד הוא, שבת דאיסור סקילה, גזרו רבנן, יו"ט דאיסור לאו, לא גזרו רבנן. ועיין בדברי ר' מרינוס שהעתקנו לעיל. וברמב"ן שם: ור"ח ז"ל כתב כאן<sup class="footnote-marker">75</sup><i class="footnote">כלומר, בכתובות. ובד"ה כאן קמ"ה א': ומפרקינן לא צריכה דאית בה צערא, וסברא מפרק כלאחר יד הוא וכו'. ורבינו מפרש כאן את שיטת אבא שאול, ולא את שיטת ר' מרינוס.</i> האי צערא סכנה היא,<sup class="footnote-marker">76</sup><i class="footnote">כלומר, שהוא מצטער כל כך שיש לחשוש שמא יסתכן מחמת הכאב.</i> כי היכי דלא תקשי לך מהאי דיבמות וכו'. וכן ברי"ף פכ"ב הנ"ל: וחזינן מאן דקא מוקים לה להא דר' מרינוס בצערא דאית ביה סכנה, כי היכי דלא תקשי ליה וכו'. וברור שכיוון לדברי הר"ח הנ"ל.<sup class="footnote-marker">77</sup><i class="footnote">וכבר העיר בתשב"ץ ח"ב סי' רע"ב: ובכל מקום שכתוב בהלכות, ואיכא מאן דאמר הוא ר"ח ז"ל. ונפשט ספיקו של ר"א אפטוביצר בהערותיו להראבי"ה ח"א סוף סי' ש"ל, עמ' 373, הע' 7.</i> וכן בס' הפרדס לרש"י, ח' ע"ד, מס' האורה, עמ' 52: יונק מפרק כלאחר יד, ובמקום סכנה לא גזרו בה רבנן.<br>והנה מדברי הברייתא כאן ברור שהת"ק חולק על אבא שאול, שהרי כאן לא נזכר כלל קטן שסתמו מסוכן אצל חלב (עיין ביבמות שם), ומשמע מסתמיות הלשון שבבריא אנן קיימין, אלא שמצטער מחמת צמאונו,<sup class="footnote-marker">78</sup><i class="footnote">וכמו שכתבנו לעיל, וכשיטת ר"ת בתוספות יבמות וכתובות הנ"ל (לעיל הע' 74).</i> ובו אוסר הת"ק ואבא שאול מתיר. ועיין ברמב"ן כתובות הנ"ל ד"ה גונח ומ"ש בתוספות ר"י הלבן בכתובות, עמ' ס"ג (אלא שסוף דבריו שם מגומגמים מאד, עיי"ש).

Halakhah 21

<small>58-59.</small> <b>לא תקל אשה מדדיה ותחלוב לתוך הכוס או לתוך הקערה ותניק את בנה. </b>במגילת סתרים לרבינו נסים:<sup class="footnote-marker">79</sup><i class="footnote">לפי ארחות חיים ה' שבת סי' י"ז, ח"א, מ"ה ע"ג. ועיין במפתח לס' מגילת סתרים בתרביץ שי"א, עמ' 250, סי' קע"ו.</i> האשה המניקה, כשיקפה החלב בשדיה ונעשית חתיכות אין מותר לחלוב אותה ביד בכלי בשום פנים ביום השבת, ודבר זה כתוב בתוספתא דשבת פרק המוציא, לא תקל אשה מדדיה ותחלוב לתוך הכוס או לתוך הקערה, אבל להניק את בנה מותר. ומתוך הלשון משמע שיש כאן תרגום מלולי מן המקור הערבי. ורבינו פירש "ותניק את בנה" שבתוספתא כמו "אלא תניק את בנה", כלומר תניק אותו מדדיה, ולא תקל מתחילה בכוס כדי להשקות אותו אח"כ. אבל באו"ז ה' שבת סי' נ"ח, ח"ב, י"ג ע"ב, מביא את התוספתא, ומוסיף: ופי' רב נסים גאון זצ"ל, למדנו מיכן דאשה מינקת כשמתקשה לה חלב בשדים שאין לה רשות להקל ביד, ואין דבר זה מותר אלא ביניקת התינוק בלבד. וכלשון זו מביא בשם ר"ן גאון גם במרדכי פ"ח סי' שע"א. ובעל האו"ז הסתפק בדברי רבינו נסים והעיר: שמא מדכתב ואין דבר זה מותר אלא ביניקת התינוק בלבד, ש"מ דאפילו על גבי קרקע [אסור]. ועיין מ"ש להלן.<br>וברוקח סי' ס"א: בתוס' לא תקל האשה חלב מדדיה ותחלוב לתוך הכוס או לתוך הקערה ותניק את בנה, משמע בכלי אסור לחלוב דתולדות דמפרק הוא, אבל על גבי קרקע מותר, מדלא אמר לא תחלוב סתם. ועיין בתוספות קל"ה א' ד"ה מפני, ומ"ש באו"ש פ"ח מה' שבת ה"י.<br>ברם הלשון בתוספתא "ותניק את בנה" מגומגם, והיה צריך לומר: <b>אלא</b> תניק את בנה. ובבגדי ישע על המרדכי רפ"ח כתב: וראיתי בקצת ספרים שהגיהו <b>אלא</b> תניק את בנה. אבל הפירוש הנכון הוא בשבה"ל השלם ה' שבת סוף סי' קכ"ג, מ"ח ע"א: תוספתא לא תקלח<sup class="footnote-marker">80</sup><i class="footnote">הגירסא בשבה"ל בטוחה, שכן יוצא מפירושו, וכן מעתיק בתניא ה' שבת סוף סי' י"ט. אבל קרוב לוודאי שבנוסח שהיה לפני רבינו היתה הגירסא לא תקל <b>האשה</b> (בהי"א הידיעה, כגירסת בעל ס' הרוקח) ונתחברה ההי"א של האשה למלה שלפניה, ויצא: לא תקלח אשה וכו', ולמעשה אין הבדל, עיין מ"ש להלן בפנים.</i> אשה חלב מדדיה וכו', כתב ר' בנימין אחי נר"ו שזה שנוהגת פעמים רבות שמקלחות מן החלב בפי התינוק, כדי שיהא אוחז את הדד ויינק אין בו איסור, אבל מה שנוהגת להתיז מן החלב על נשיפת רוח רעה אסור, שהרי אין בו סכנה וכו'. וכן פסק בשו"ע או"ח סי' שכ"ח ס"ק ל"ה. הרי לך שפירש שלא תקלח מדדיה לתוך הכלי מחמת אמונה טפילה ותניק אח"כ את בנה, ולא דברו אלא בהווה.<sup class="footnote-marker">81</sup><i class="footnote">ועיין מ"ש ר"ח אפפענהיים בבית תלמוד של ווייס ח"ה, עמ' 326.</i> וכעין זה פירש מדעתו בבגדי ישע על המרדכי רפ"ח: פי' שחולבת תחלה בידים, שלאחר כן תניק את בנה, שמתחילה אפשר שאינו טוב להניק כשהדדין מלאין חלב. וזו היא פשוטה של התוספתא. ואין לדייק ממנה לא איסור ולא היתר לחלוב על הקרקע, מפני שהברייתא תפסה את המנהג הרווח.
<small>59-60.</small> <b>אין יונקין לא מן הנכרית ולא מבהמה טמאה וכו'. </b>בתוספתא נדה פ"ב ה"ה ובבבלי יבמות קי"ד א' אמרו: יונק תינוק מהנכרית ומבהמה טמאה וכו'. וכן בירושלמי ע"ז פ"ב סה"א, מ' סע"ג: תני יונק התינוק והולך מן הנכרית ומן בהמה טמאה, ומביאין לו חלב מכל מקום, ואינו חושש לא משום שקץ ולא משום טומאה. ובארו בבבלי יבמות הנ"ל שסתם תינוק מסוכן הוא אצל חלב, ועיין להלן בסיפא. ולפיכך הסיק הר"ח ביבמות (לפי הרשב"א שם): מהאי מתניתא שמעינן דחלב נכרית כחלב בהמה טמאה, ולא התירוהו אלא לתינוק מסוכן לבד. והרשב"א הביא את התוספתא כאן<sup class="footnote-marker">82</sup><i class="footnote">בתוספת שבת פ"י, וכ"ה בנ"י שנביא להלן, והיתה לפני הרשב"א חלוקת הפרקים כמו שהוא בד ובכי"ל, ועיין לעיל פ"ז, הע' 57.</i> כראייה לדבריו. וכן הביאוה במאירי שם, עמ' 429, ובנימוקי יוסף שם ספי"ד ובריטב"א ע"ז כ"ו א' ובר"ן על הרי"ף שם רפ"ב.<br>ורוב הראשונים דחו את דבריו מכוח משנה מפורשת בע"ז רפ"ב: אבל נכרית מניקה בנה של בת ישראל ברשותה. ועיין בבלי שם כ"ו א'. ובאו"ז ע"ז סי' קמ"ו, ח"ד, כ"א ע"ב, כתב: אע"פ שהוא מותר כדפרישית, אעפ"כ צריכין להזהיר את המינקת שלא לאכול נבילות וחזיר, וכ"ש שלא להאכילן דברים טמאים, דאמר בפ' אין דורשין בירושלמי (חגיגה פ"ב ה"א, ע"ז סע"ב) גבי אחר מה גרם לו, ומפרש התם יש אומרים כשהיתה מעוברת בו היתה עוברת לפני ע"ז והריחה מאותו המין, ונתנו לה ואכלה וכו', וכל מה שהאשה אוכלת זה התינוק אוכל וכו'. ועיין בבלי סוטה י"ב ב' וברש"י שם. והראשונים הנ"ל הביאו גם ממדרש שמות רבה (פ"א סי' כ"ה) שמשה לא רצה לינק מן הגויות. ובתוספות הרא"ש ליבמות קי"ד א' הוסיף: ואמרי' במדרש חלב מטמא חלב מטהר, כשנולד רבי גזרו שמד שלא לימול וכו' ומחמת אותו חלב טהור שינק אנטונינוס זכה שעשה תשובה ונתגייר.<sup class="footnote-marker">83</sup><i class="footnote">עיין בתוספות ע"ז י' ב' ד"ה א"ל, ובבית המדרש של יעללינעק ח"ו, עמ' 130, ומ"ש קרויס בצופה הצרפתי חנ"ח, עמ' 65 ואילך. ועיין במדרש בראשית רבתי של ר' משה הדרשן, הוצ' הר"ח אלבק, עמ' 86, ובהערות שם. ומלשון הרא"ש משמע שהשתמש במקור אחר.</i> ובתנחומא שנדפס מכבר שמות סי' ז': אבל גויה מניקה בנה של ישראל ברשותה. מהו ברשותה, אוכלת מתחת ידיה ומניקתו. והוא כדברי האו"ז הנ"ל, ועיין בתו"ש להרמ"מ כשר פרשה שמות, עמ' רמ"ו. ולפ"ז אין סתירה גם מן הירושלמי ע"ז הנ"ל שאמרו שם: אבל נכרית מיניקת בנה של ישראל, דכתיב והיו מלכים אומנייך, ושרותיהם מיניקותייך (ישעי' מ"ט, כ"ג. ועיין בתרגום שם), שיניקו את התינוקות ברשות ישראל, וכפירוש התנחומא. ועיין מ"ש בפתח עינים להרחיד"א ע"ז כ"ו א' ובמקורות שציין שם.
<small>60-61.</small> <b>אין כל דבר עומד בפני פקוח נפש. </b>בכי"ע: אין לך דבר שעומד בפני פיקוח נפש. ובד: [מותר] שאין כל דבר עומד בפני פיקוח נפש חוץ מע"ז וגילוי עריות ושפיכות דמים. וכ"ה בכי"ל, ברשב"א ובנ"י יבמות הנ"ל ולהלן ספט"ו. ובכי"ו נשמטה המלה "עומד". 

Chapter 10



Halakhah 1

<small>1.</small> <b>הזורק מרשות היחיד לרשות היחיד וכו'. </b>כנראה שצ"ל: הזורק מרשות הרבים לרשות הרבים ורשות היחיד באמצע וכו', כמו שהוא בד, כי"ע, כי"ל ובבלי צ"ז סע"ב. וכן מוכח בירושלמי פי"א ה"א, י"ג ע"א, בברייתא דשמואל. והשיבוש שלפנינו מקורו בראשי תיבות שנשתבשו, שהיה כתוב: הזורק מרה"ר לרה"ר ורה"י באמצע וכו', וקרא הסופר: הזורק מרה"י לרה"י ורה"ר באמצע וכו'. וכן כותב הרא"ש בשו"ת שלו כלל מ"ה סי' ב': ורי"ש כותבין גג שלה קצר, עד שנקראת במקום אחר כמין יו"ד.<sup class="footnote-marker">1</sup><i class="footnote">עיין מ"ש בתס"ר ח"ג, עמ' 124, שם, עמ' 153–154, ועוד.</i><br>ואנו מציעים להגיה כאן בתוספתא מפני שאנו הולכים אחרי רוב הנוסחאות, אבל לא נגענו בפנים הנוסח, מפני שאפשר ואפשר שהנוסחאות הוגהו על פי הבבלי והירושלמי, והנכון כלפנינו. וכן שנינו במשנתנו פי"א מ"א: הזורק וכו' מרשות היחיד לרשות היחיד ורשות הרבים באמצע, ר' עקיבא מחייב וחכמים פוטרים, ונתבאר בשני התלמודים שהחכמים סוברים קלוטה לאו כמי שהונחה דמי, ואפילו זרק למטה מעשרה טפחים פוטרים החכמים, מפני שאין כאן הנחה ברשות הרבים (ועיין במשנה ב' שם, וברש"י צ"ו א'), ומשום מעביר בר"ה אין כאן, אם במקום שזרק אין ר"ה רחב ד' אמות,<sup class="footnote-marker">2</sup><i class="footnote">עיין מ"ש לעיל פ"א, שו' 3–4, ד"ה ומבואות המפולשין.</i> ומפרשת כאן התוספתא שאם העקירה והנחה בתוך ד' אמות של רשות הרבים פטור, כשיטת החכמים, אבל אם הן מחוץ לד' אמות, חייב משום מעביר ד' אמות ברשות הרבים, אעפ"י שעקירה והנחה היו ברשות היחיד. וכן מפורש במאירי צ"ז ב': אין צריך לומר בזורק מרשות היחיד לרשות היחיד ורשות הרבים באמצע, שאם היה ברשות הרבים שבאמצע ד' אמות חייב. ועיין היטב מ"ש הגר"מ זעמבא בספרו תוצאות חיים סי' ג', אות ב' ואילך, ומש"ש בסי' א' אות ג' (בעניין העברה). ולגירסא זו הלשון שבסיפא, וכן הבבא שלהלן (שתי סרטאות וכו'), מתפרשת בנקל.
<small>1-2.</small> <b>בתוך ארבע אמות פטור, חוץ לארבע אמות חייב. </b>לפי גירסת רוב הנוסחאות פירושו שאם אין ד' אמות בצרוף של שתי רשויות הרבים פטור, מפני שקלוטה לאו כמי שהונחה דמי<sup class="footnote-marker">3</sup><i class="footnote">ואין כאן הוצאה מרשות הרבים לרשות היחיד.</i> (וכחכמים של משנתנו הנ"ל), ואם יש בין שתיהן ד' אמות חייב מפני שרשויות מצטרפות,<sup class="footnote-marker">4</sup><i class="footnote">עיין בר"ח צ"ח ב' וברשב"א צ"ה א' (בשם רב האיי), ומ"ש בשו"ת אבני נזר או"ח סי' רמ"א.</i> וכמבואר בבבלי, ועיין בירושלמי הנ"ל.<sup class="footnote-marker">5</sup><i class="footnote">הפירוש בירושלמי אינו בטוח. ולפי הפירוש השני שבק"ע (ד"ה ורשות היחיד באמצע) סוברת הברייתא של שמואל שאין השטח של רשות הרבים הראשונה מצטרף לשנייה, ואינו חייב אלא אם יש ד' אמות ברשות הרבים השנייה, וקמ"ל שאעפ"י שרשות היחיד מפסיקה בין עקירה והנחה ומבטלת את הצרוף של השטחים, מ"מ חייב על השנייה אם עבר שם ד' אמות רצופות. והמשך לשון הירושלמי מסייע לפירוש זה, עיי"ש.</i> ועיין במאירי שם צ"ז ב', ומ"ש במרכבת המשנה פי"ג מה' שבת הי"ז ובתוצאות חיים הנ"ל סי' ו', אות ג'. והגירסא שלפנינו בתוספתא נתפרשה לעיל בסמוך. 
<small>2-3.</small> <b>שתי סרטאות זו על גבי זו זרק מן העליונה לתחתונה וכו'. </b>וכ"ה בד. ובכי"ל: זרק מן התחתונה לעליונה תוך ארבע אמות פטור, חוץ לארבע אמות חייב. ובכי"ע חסרה בבא זו. ולפי הגירסא שלפנינו ברישא של התוספתא בבא זו מתפרשת כפשוטה, ששתי רשויות (סתם סרטא היא רשות הרבים, עיין לעיל פ"א ה"ב) חלוקות (כגון שאחת גבוהה מחברתה י' טפחים) מצטרפות לשעור ד' אמות. אבל לפי גירסת רוב הנוסחאות ברישא בבא שאינה צריכה היא, שהרי אם שתי רשויות מצטרפות בהפסק רשות היחיד, קל וחומר כשאין רשות היחיד ביניהן, כפי שהעירו המפרשים. ושמא פירושו שאעפ"י שהחפץ עבר כאן למעלה מעשרה טפחים (כשזרק מן התחתונה לעליונה, או להפך), מ"מ מצטרף מה שתחתיו לד' אמות, כמפורש בירושלמי כאן פי"א ה"א, י"ג ע"א: היה עומד בר"ה וזרק למעלה מעשרה רואין שאם תפול,<sup class="footnote-marker">6</sup><i class="footnote">עיין בס' ניר לירושלמי שנתקשה למה האריך הירושלמי בלשונו, ולא אמר כעין לשון הבבלי (ח' סע"ב): הזורק מתחילת ארבע לסוף ארבע דרך למעלה מעשרה חייב (עיי"ש ברש"י. אבל עיין בתוספות שם ובהשגות הראב"ד פי"ב מה' שבת הי"ד, אבל הדין דין אמת לכל השיטות), עיי"ש.</i> אם נחה בתוך ארבע אמות (כלומר, ממקום שזרק) פטור, ואם לאו חייב. והקשו שם מברייתא דשמואל (שהיא מעין הרישא שלנו) שמוכח משם שאין רשות היחיד מצטרפת לד' אמות, ותירצו: תמן שאם תפול קרקע שתחתיה רשות היחיד, ברם הכא שאם תפול קרקע שתחתיה רשות הרבים. ולפיכך אפילו עבר דרך מקום פטור (למעלה מעשרה) מצטרף מה שלמטה לתוך ד' אמות. ועיין בבלי צ"ט ב' ובתוספות שם ד"ה או ובתוספות ו' א' ד"ה התם. 
<small>3.</small> <b>לתוך ארבע אמות פטור. </b>כלומר, אם נחה בתוך ארבע אמות ממקום שזרק פטור, אפילו אם החפץ עשה באויר באלכסון יותר מד אמות, עיין בס' ניר לירושלמי הנ"ל. 
<small>3-4.</small> <b>זרק מן האסרטא לדיר ולסהר וכו'. </b>כלומר שזרק מן האסרטא, שהיא רשות הרבים, לרשות היחיד, אעפ"י שהרשות היחיד הוא בכרמלית, והחפץ עבר מרשות הרבים לרשות היחיד דרך כרמלית, חייב, כאילו הוציא מרשות הרבים לרשות היחיד בלי הפסק ביניהן.<br>ובירושלמי פ"א ה"א, ב' ע"ג: היה עומד בר"ה וזרק לדיר, או לסהר, דרך כרמלית חייב. ואם הוציא פטור (מפני שמהלך כמניח). והרישא היא בתוכנה כמו הברייתא שלנו. ועיין מש"ש בירושלמי כפשוטו, עמ' 9.
<small>4.</small> <b>אפי' הן בבקעה וכו'. </b>סתם בקעה היא כרמלית, עיין מ"ש לעיל פ"א, שו' 7, ד"ה והבקעה. 
<small>5.</small> <b>הזורק מן החנות דרך סטיו לפלטיא חייב. </b>כ"ה בכי"ל, אלא ששם בטעות: ופלטיא (ופלטא?) במקום: "לפלטיא". ובכי"ו וכן בד: פטור. ובכי"ע יש כאן השמטה ע"י הדומות, וצ"ל שם: לפלטיא [חייב. מן החנות לסטיו ומסטיו לפלטיא] פטור. ופירושו כמו ברישא, והיינו הזורק מתוך רשות היחיד דרך כרמלית<sup class="footnote-marker">7</sup><i class="footnote">עיין מ"ש לעיל פ"א, שו' 8, ד"ה והאסטוניות.</i> לרחבה גדולה,<sup class="footnote-marker">8</sup><i class="footnote">עיין מ"ש לעיל פ"א, שו' 3.</i> שהיא רשות הרבים, חייב כברישא. ועיין בבבלי ה' ב', ו' א', צ"א ב'. 
<b>מן החנות לסטיו וכו'. </b>כלומר, שהחפץ נח לרגע בסטיו, ומשם הוצא לפלטיא פטור, מפני שלא עשה מלאכתו בבת אחת, עיין במשנתנו פ"י מ"ב ובירושלמי ובבבלי הנ"ל. 
<small>5-6.</small> <b>ומסטיו לפלטיא פטור. </b>כ"ה ("פטור") בכי"ל. ובכי"ו וכן בד בטעות: חייב. ועיין מ"ש לעיל, שו' 5, על גירסת כי"ע. 

Halakhah 2

<small>6.</small> <b>שתי בקעות זו על גבי זו וכו'. </b>כלומר, שתי כרמליות, עיין לעיל, שו' 4, ד"ה אפי'. 
<small>6-7.</small> <b>ומן העליונה לתחתונה פטור. </b>כ"ה בכי"ע ובכי"ל, והמוקף חסר שם, וכן הגיה הגר"א. ובד בטעות: ומן העליונה לתחתונ' בתוך ארבע אמות פטור, חוץ לארבע אמות חייב. ושמא אפשר לקיים את גירסת כי"ו, וצריך להשלים אחרי "חוץ לארבע אמות" את המלה "פטור". כלומר, בין זרק בתוך ארבע אמות ובין זרק מחוץ לארבע אמות פטור, משום ששתיהן הן כרמליות. ואגב שהזכיר ברישא (בשתי סרטאות זו על גבי זו) את החילוק בין תוך ד' אמות ובין חוצה להן הזכיר אף כאן את שתיהן, ושתיהן לפטור. ומתוך לשון התוספתא משמע שלכתחילה אסור לטלטל מכרמלית לכרמלית, כשיטת הירושלמי פי"א ה"ה, י"ג ע"ב. וכן פסק הר"ח ק"א ב'<sup class="footnote-marker">9</sup><i class="footnote">אבל עיין בראבי"ה ח"א סי' רל"ג, עמ' 323, ובהע' 24 שם.</i> (וממנו בס' העתים, עמ' 53), ס' יריאים השלם סי' רע"ד, ק"נ ע"א, והרוקח סי' צ"ט.<sup class="footnote-marker">10</sup><i class="footnote">עיין אהצו"י, עמ' 125. ועיין להלן, הע' 25. אבל שיטת הבבלי היא שמותר לטלטל מכרמלית לכרמלית, עיין בהערת ר' יעקב כהנא (אצל הגר"י שור) לס' העתים, עמ' 53, הע' ס"ד. ואף לשיטת הירושלמי כתב בס' יריאים (הלשון בס' יריאים השלם משובש, והנכון הוא בס' יריאים ד"ו סי' ק"ב, מ"ח ע"ב): כגון ים ובקעה, אבל ים וים, בקעה ובקעה, שרי. וכ"ה בס' הרוקח שהזכרנו בפנים. ורבותינו כתבו כן כדי שלא להרחיב את המחלוקת בין שני התלמודים. וכנראה שפסקו כן להלכה, ונראה שמקורם בשיטת הגאונים, עיין היטב בשבה"ל השלם עניין שבת סי' ק"י, מ' ע"א. אבל מסתימת לשון הר"ח משמע שאין מטלטלין מכרמלית לכרמלית אפילו מבקעה לבקעה, וכן משמע מלשון התוספתא כאן. ועיין מ"ש לעיל פ"א, שו' 9, ד"ה לא מתוכן.</i> אבל לשיטת הבבלי מה לי שתי כרמליות, מה לי כרמלית אחת, ובשתיהן מותר לכתחילה לטלטל פחות מד' אמות. 
<small>7-8.</small> <b>אסתרטה על גבי בקעה וזרק וכו'. </b>רשב"א ק' א' ד"ה ר"ש בשם תוספתא פי"א,<sup class="footnote-marker">11</sup><i class="footnote">והיה לפניו חילוק הפרקים כמו שהוא בד ובכי"ל, ועיין גם לעיל פ"ט, הע' 82.</i> וממנו במאירי ח' ב' (ז' ע"א מן הספר) ד"ה וגדולי המחברים. ועיין בתוספות בכורים שהעיר על הרשב"א, ובאר את דברי הר"מ שנביא להלן. 
<small>8-9.</small> <b>ר' שמעון או' אם יש במקום שזרק עומק עשרה טפחים הרי זה חייב. </b>ופשיטא שיש ברחבו ארבעה<sup class="footnote-marker">12</sup><i class="footnote">וכן בכמה ברייתות להלן ה"ח, ה"י ואילך לא נזכר רוחב ארבעה, וסמכו על המפורש בה"ה-ה"ז. ואעפ"י שאף הבקעה היא עמוקה, הרי בבקעה המדרון מתלקט עשרה טפחים ביותר מד' אמות, מה שאין כן הבור שעמקו הוא באשבורן, או שהוא מתלקט עשרה טפחים בד' אמות או פחות מהן, עיין להלן, שו' 18.</i> כמפורש בבבלי ק' א' בברייתא שלהלן הי"ג, שו' 39. וסובר ר' שמעון שדין בור בבקעה כדין דיר וסהר בבקעה, וכשם שחייבנו לעיל (בה"א) בזורק מן האיסרטא לדיר וסהר שבבקעה, כן הדין נותן שיהא חייב בזורק מן האיסרטא לבור (עמוק עשרה ורחב ארבעה) שבבקעה. ואפשר לומר, כהשערת בעל תוספות בכורים, שאף הת"ק מודה בזה, ואין ר"ש חולק אלא מוסיף.<sup class="footnote-marker">13</sup><i class="footnote">בירושלמי לא חילקו מעולם בין הסיגנון אמר ר' פלוני ובין ר' פלוני אומר, ובשתיהן לפעמים השני חולק על הראשון, ולפעמים אין שם מחלוקת כלל. ואף בסיגנון הבבלי אין כאן כלל קבוע בהחלט, עיין ר"ן גיטין פ"ו סי' תתקכ"ד.</i> וכן נקט הראב"ד בהשגות פי"ד מה' שבת ה"ו כדבר פשוט דלכולי עלמא בור שבכרמלית רשות היחיד הוא. וכן אפשר לפרש גם להלן, שו' 39 ואילך, שאין ר"ש חולק על הת"ק, וכפשוטו של הבבלי ק' א', עיין מ"ש להלן, שו' 39–40, ד"ה ובס' יריאים.<br>אבל בר"מ פי"ד מה' שבת ה"ו (לפי גירסת כ"י רבינוביץ על קלף ושלשה כת"י תימן): בור שבכרמלית הרי הוא ככרמלית, ואפילו עמוק מאה אמה ורוחב (בכ"י תימן: ורחב) מאה אמה. וכן מביא במעשה רוקח בשם נ"א. וברשב"א ובמאירי הנ"ל (לעיל שו' 7–8) מעתיקים בשם הר"מ: ורוחב ארבעה. וכן מעיד במגיד משנה שכן הוא "בספרי רבינו הראשונים שבאו בארץ הזאת" (כלומר, ספרד). ואין הבדל למעשה בין שתי הגירסאות. ועיין גם בעבודת הקדש להרשב"א בית א' שער ג', ד"ו י"ג ע"א.<br>אבל במגדל עוז שם: "בור שבכרמלית הרי הוא ככרמלית, ואפילו גבוה מאה אמה, עכ"ל רוב הספרים הנמצאים בינותינו". ומוכח שבספרים הללו נשמט שיעור הרוחב. וכן בשאלה לחכמי לוניל<sup class="footnote-marker">14</sup><i class="footnote">שו"ת הר"מ הוצ' הרא"ח פריימן זצוק"ל סי' נ"ט, והעירו עליה ברשב"א ובמגדל עוז הנ"ל.</i> העתיקו: אעפ"י שהוא עמוק מאה אמה (ולא הזכירו את הרוחב). והשיב להם הר"מ: אבל יראה לי מדבריכם שיש בספר שלכם חסרון דברים, וזהו נוסח הספר בור שבכרמלית הרי הוא ככרמלית, אפילו עמוק מאה אמה, אם אין בו ארבעה. וכ"ה בר"מ בדפוסים בכל ההוצאות שבדקתי.<sup class="footnote-marker">15</sup><i class="footnote">וכן בגליון הר"מ על קלף, כת"י רבינוביץ (בכ"י מאוחר): ס"א אם אינו רוחב ד'.</i> ואין ספק שאין כאן טעות סופר בספרים הקדמונים של הר"מ, אלא שרבינו חזר בו.<sup class="footnote-marker">16</sup><i class="footnote">וכן הבין במאירי הנ"ל שהר"מ תיקן אח"כ את דבריו. והואיל והשואלים לא העתיקו את הנוסחא הקדומה אלא נוסחא לקויה בחסרון השלים רבינו את החיסרון לפי דעתו האחרונה.</i> ועיין היטב במרכבת המשנה במקומו שבאר את תשובת הר"מ, ודבריו מוכרחים.<br>נמצאנו למדים שלשיטת הר"מ במהדו"ק בור עמוק עשרה ורחב ד' בכרמלית בטל לגבי כרמלית, ולמד כן מדברי התוספתא כאן, ופירש שהת"ק לעיל חולק על ר' שמעון ופוטר כשזרק מר"ה לבור שבכרמלית, וכן הסיקו ברשב"א ובמאירי הנ"ל. ועיין ברשב"א שם שהקשה על רבינו מכמה מקומות בבבלי, וחילק שם בין סלע, או תל, שבכרמלית שמחיצותיו ניכרות, שהוא רשות היחיד גמורה אפילו בכרמלית (ועיין גם לעיל ה"א), ובין בור שאין מחיצותיו ניכרות. ברם אחרי חזרת רבינו<sup class="footnote-marker">17</sup><i class="footnote">ברשב"א ובמאירי שם תמהו אף על הנוסח המתוקן של הר"מ, ושאלו, אם אין בבור רוחב ארבע, הרי הוא מקום פטור וחולק רשות לעצמו, ולמה דינו ככרמלית? ועיין בכ"מ במקומו שמתרץ שאין מקום פטור בכרמלית, משום דמצא מין את מינו וניעור, וכמ"ש הר"ן וכו'. וכבר תמה במעשה רוקח במקומו, למה הביא מרן בשם הר"ן, והרי כן מפורש בר"מ עצמו להלן פי"ז הי"א, עיי"ש. ועיין בבלי עירובין ט' א' ובגליון הש"ס לירושלמי כאן פי"א ה"ב.</i> אין שום הכרח לפרש שהת"ק חולק על ר' שמעון, ועיין מ"ש להלן, שו' 39–40.

Halakhah 3

<small>9-10.</small> <b>מבוי ששוה לרשות היחיד וכו'. </b>כ"ה בכל הנוסחאות, וכן מעתיק בשם התוספתא ברשב"א ובמגיד משנה (בשם הרשב"א) פי"ז מה' שבת ה"ד, והעיר עליהם בתוספות בכורים במקומו. ובבבלי ק' א': תניא נמי הכי מבוי ששוה לתוכו וכו', והיא הברייתא שלנו, כמו שכתב ברשב"א שם "אלא שדרך בעלי הגמ' לקצר בלשון הברייתות בהרבה מקומות ולשנות בלשון, ובלבד שתהא הברייתא קיימת". מעתה ברור ש"שוה לרשות היחיד" פירושו "ששוה לתוכו", כלומר שאין קרקעיתו עשוייה מדרון, אלא שבסופו הוא הולך ושופע לרשות הרבים, כפירוש המפרשים, ומדברים כאן במבוי הסתום שיש לו שלש מחיצות. 
<small>10-11.</small> <b>אם יש גובה עשרה טפחים בתוך ארבע אמות וכו'. </b>השגות הראב"ד פי"ז מה' שבת ה"ד ורשב"א הנ"ל. ופירושו כמו שפירש"י (ק' א' ד"ה תל): שהוא מדרון והולך ומתלקט מעט מעט עד שמגביה עשרה טפחים מתוך ד' אמות הרי הוא כאילו זקוף כולו. ובירושלמי עירובין פ"א ה"א, י"ח ע"ג: היה שם גדר,<sup class="footnote-marker">18</sup><i class="footnote">כלומר, תל, עיין מ"ש לעיל פ"א, שו' 2, ד"ה וכן גדר.</i> אם מתלקט הוא עשרה טפחים מתוך ג' צריך קורה, ואם לאו אין צריך. אית תניי תני מתוך ארבע. מאן דמר מתוך שלש רבנן, מאן דמר מתוך ארבע ר"מ. והארכנו בזה להלן עירובין פ"ד, שו' 70, ד"ה וכן מפורש, ולהלן שם. 
<small>11.</small> <b>אין צריך לחי וקורה. </b>וכ"ה בד, בכי"ע, ברשב"א ובבבלי הנ"ל. ובכי"ל בטעות: צריך לחי וקור'. 
<small>11-12.</small> <b>רשות הרבים השופע לרשות היחיד הרי היא כרשות היחיד. </b>בבבלי הנ"ל לא העתיקה, ואף הרשב"א קיצר אותה במלה "וכו' ". וכנראה שהתוספתא סוברת שבכגון דא רואים את כל השפוע ככבש היורד מר"ה לרשות היחיד, וכמחיצה עקומה. ועיין היטב בירושלמי פי"א ה"ג, י"ג ע"א, ובמקבילה שבכלאים פ"ו ובשנות אליהו כלאים פ"ו מ"ב. ועיין רשב"א ה' ב' ד"ה בכותל משופע. וצ"ע. ופשיטא שבפתח המבוי עדיין המדרון גבוה ג' טפחים, שאם לא כן הרי יש הפסק בין המדרון והמבוי. 
<small>12.</small> <b>שוה לרשות הרבים וכו'. </b>בבבלי ק' א' הנ"ל: שוה לרשות הרבים ונעשה מדרון לתוכו וכו', כלומר שבפתחו שוה המבוי לרה"ר, והוא שופע ויורד לתוך המחיצות שלו. 
<small>13-14.</small> <b>רשות היחיד השופע לרשות הרבים וכו'. </b>כל הבבא עד "אין צריך לחי וקורה" נשמטה בכי"ע ע"י הדומות, וישנה גם בד ובכי"ל. והרשב"א קיצר אותה במלה "וכו' ", ובבבלי איננה. וכאן פירושו שסוף המבוי יורד ושופע לרשות הרבים, ורואים את גובה המדרון כמחיצה למבוי, והשאר הוא כבש לרה"ר ודינו כרה"ר, עיין בבלי ק' א' וברש"י שם ד"ה תל. 
<small>14-15.</small> <b>שוה לכאן ולכאן וגבוה מן האמצע אם יש גובה וכו'. </b>כלומר אם המבוי השופע לרשות הרבים שוה בתחילתו ובסופו, אלא שבאמצעיתו יורד ושופע בחלק מן המבוי, ואח"כ הוא שוב שוה עד סופו, ומשם ואילך שופע ויורד לרשות הרבים, הרי האמצע נידון כחריץ לחלק העליון וכגדר לחלק התחתון, ויש כאן שני מבואות, ושניהם סתומים מכל צדדיהם. ובירושלמי עירובין פ"א ה"א, י"ח ע"ג: היה מונדרן (כלומר, מדרון) באמצע המבוי לעליונים נידון משום חריץ, ולתחתונים משום גדר. 
<small>16.</small> <b>רשות היחיד השופע לרשות היחיד הרי היא כרשות היחיד וכו'. </b>כלומר, אם מדרון יורד מרשות היחיד אחד לרשות היחיד שני, אף כאן המדרון נידון כאילו הוא כולו כבש לשני, אעפ"י שגובהו נראה כאילו הוא מחיצה לראשון, ומכאן ואילך השפוע הוא חוץ למחיצתו, מ"מ נידון גם כמחיצה עקומה לשני. ועיין בבלי צ"ט ב'. 
<small>16-17.</small> <b>לרשות הרבים הרי היא כרשות הרבי'. </b>אין כאן אלא חזרה של סיכום. 

Halakhah 4

<small>17.</small> <b>תל ברשות הרבים וכו'. </b>רשב"א ובבלי ק' א' הנ"ל. 
<small>18.</small> <b>ונתן על גביו חייב. </b>כ"ה בד, כי"ע, כי"ל ורשב"א הנ"ל. ובבבלי: ר' חנינא בן גמליאל אומר תל המתלקט עשרה מתוך ארבע וזרק ונח על גביו חייב. ובכי"ו נשמטה המלה "חייב" בטעות. 
<small>18-19.</small> <b>פחות מכן בתוך ארבע אמות פטור וכו'. </b>כלומר, אם מתלקט פחות מעשרה טפחים בתוך ארבע אמות דינו כקרקע שוה, ואם העביר עליו פחות מארבע אמות אינו כמוציא מר"ה לרשות היחיד, ופטור. וכן אם העביר ד' אמות חייב, ואין דינו ככרמלית שרחבה ארבע ופחותה מעשרה, אלא דינו כקרקע שוה. 

Halakhah 5

<small>19-20.</small> <b>גג ברשות הרבים גבוה עשרה וכו'. </b>כ"ה בד ובכי"ע. ובכי"ו בטעות: גג ברשות היחיד וכו'. ובכי"ל נשמטה בבא זו ע"י הדומות. ומכאן ואילך הברייתות נסמכות למשנתנו פי"א מ"ב: חולית הבור והסלע שהן גבוהין עשרה ורחבן ארבעה, הנוטל מהן והנותן על גבן חייב וכו'. 
<small>20-21.</small> <b>פחות מכן בתוך ארבע אמות פטור וכו'. </b>כ"ה ("פטור") בד ובכי"ע, ובכי"ו נשמטה המלה "פטור" בטעות. ונראה שהמלים "פחות מכן" הן באשגרה מלעיל, והכוונה לפנינו: למטה מכאן, כלומר שלא נתן על גבי הגג אלא למטה ממנו,<sup class="footnote-marker">19</sup><i class="footnote">במאירי עירובין צ"ט א' (149 ע"ב): שהגג בכל מקום שהוא רשות היחיד הוא, ואפילו למטה מעשרה. וכנראה שכוונת הרב היא למה שכתב שם פ"ד ב' (125 ע"א) ד"ה גג.</i> דינו כרשות הרבים, וכמשנתנו פי"א מ"ג: למטה מעשרה טפחים כזורק בארץ. ועיין בפירש"י צ"ו ב' ד"ה כזורק. ולשיטת אביי (בבלי ז' ב') שחורי רשות הרבים כרשות הרבים, פטור אם זרק פחות מד' אמות, אבל אם זרק ד' אמות חייב. ולשיטת רבא (שם) הברייתא תפתר כמשנתנו הנ"ל, כשהדביק בצד הגג דבילה שמנה וכדומה. 

Halakhah 6

<small>21.</small> <b>עמוד ברשות הרבים וכו'. </b>בח"ד ובתכ"מ העירו על שאלת ר' מרדכי בבבלי צ"ט ב'. וכנראה שלא הכירו בבבלי ברייתא זו, עיין בתכ"מ שתמה גם על הראשונים שם שלא הביאוה. אבל עיין בבעל המאור בפי"א בסוגיין ובתירוצו שם מתורצת גם קושייתו. ועיין בתוספות שם ד"ה או ועיין בירושלמי פ"י ה"ב, י"ב ע"ג. 
<small>22.</small> <b>פחות מכן וכו'. </b>כלעיל, שו' 20–21. ועיין רשב"א ח' א' ועוד. 

Halakhah 7

<small>23.</small> <b>מנורה ברשות הרבים וכו'. </b>פירוש הגאונים לטהרות כלים פי"א מ"ז, עמ' 24, ערוך ערך פרח א', ועיין בהערות שם. ובירושלמי פ"א ה"א, ב' רע"ד: תני ר' הושעיה מנורה שהיא עומדת בר"ה גובהה עשרה ופירחה ארבעה, המשתמש מתוכה לרשות הרבים, ומרשות הרבים לתוכה חייב. א"ר מנא לא סוף דבר מנורה, אלא אפילו קנה בר"ה גבוה עשרה טפחים, וטבלה נתונה בראשו וכו'. ועיין שם לעיל בסמוך. ובשי"ק שם ד"ה קנה העיר שבירושלמי לא ידעו את הברייתא שבבבלי ק"א א' שזו היא שיטת ר' יוסי בר' יהודה, אבל חכמים פוטרים בקנה. והבבלי יעמיד את הברייתא שלנו שהמנורה עצמה עבה ג', עיי"ש בתוספ' ד"ה ויש. ובתכ"מ העיר על הירושלמי הנ"ל, ולמד מדברי ר' מנא עצמו שהמנורה היא עבה ג', שאם לא כן מה הוסיף ר' מנא. 
<small>25.</small> <b>פחות מכן וכו'. </b>כלומר, פחות מעשרה טפחים דינה כרשות הרבים, מפני שאין כרמלית לכלים, כשיטת כמה מן הראשונים,<sup class="footnote-marker">20</sup><i class="footnote">שו"ת הר"י מיגש סי' כ"ה, רש"י ח' סע"א, תוספות ה' א' ד"ה כאן ועוד.</i> וכן מוכח להלן. (תוספות בכורים). ועיין במרכבת המשנה פי"ד מה' שבת ה"ח ומ"ש להלן, שו' 32, ד"ה פחות מכאן. 

Halakhah 8

<small>25-26.</small> <b>עגלה ברשות הרבים וכו'. </b>עיין במ"א או"ח סי' רס"ו ס"ק ז' ד"ה ודע שבאר כמה פרטים בדין עגלה בר"ה. ובהלכה זו מסתיימות התוספות לפי"א מ"ב. ועיין מ"ש לעיל הערה 12. 

Halakhah 9

<small>27.</small> <b>הזורק בכותל למעלה מעשרה טפחים וכו'. </b>במשנתנו פי"א מ"ג: הזורק ארבע אמות בכותל למעלה מעשרה טפחים כזורק באויר. ופירשו בה בירושלמי במקומו ובבבלי (ז' ב', ק' א') שזרק דבילה שמנה ונדבקה לכותל למעלה מעשרה טפחים, והרי אין כאן מקום הנחה, ודינו כאויר, ואין רה"ר למעלה מעשרה טפחים. ואמרו שם בבבלי (הנ"ל): אמר רב יהודה אמר רב א"ר חייא זרק למעלה מעשרה והלכה ונחה בחור כל שהוא באנו למחלוקת ר' מאיר ורבנן, לר"מ דאמר חוקקין להשלים ("רואין בכוונת הלב כאילו חקוק הוא ויש בו ד' על ד' "), מיחייב, לרבנן דאמרי אין חוקקין להשלים לא מיחייב (כלומר, אלא עד שיהא בחור ד' על ד'). תניא נמי הכי זרק למעלה מעשרה והלכה ונחה בחור כל שהוא ר"מ מחייב, וחכמים פוטרין. ועיין גם בירושלמי בסוגיין.<br>וברשב"א ח' ע"א: "ותניא בתוספתא הזורק בכותל למעלה מעשרה טפחים והלכה וישבה לה בחור שהוא ד' על ד' חייב". והתוספתא שנתה כאן בשיטת החכמים הנ"ל.
<b>וישבה לה בחור. </b>וכ"ה בכי"ע, בכי"ל וברשב"א הנ"ל. ובד בטעות: בבור. 
<small>28.</small> <b>שאין מטלטלין מרשות לרשות. </b>במשנתנו הנ"ל: הזורק ארבע אמות בארץ חייב. ובבעל המאור רפי"א: כל ד' אמות בר"ה גמרא גמירי לה (בבלי צ"ו ב'), וכולהו תולדות דרשות היחיד לרשות הרבים נינהו, לפי שד' אמות של אדם קונות לו, וכרשותו דמיין, וכשמוציא חוצה להן, בזורק או במעביר, כמוציא מרשות היחיד לר"ה דמי.<sup class="footnote-marker">21</sup><i class="footnote">ועיין בבלי עירובין ל"ב סע"ב. ושיטה תמוהה מאד במאירי שם ל"ד רע"א סד"ה נתכון לשבות בר"ה. ועיי"ש בהערה, ותיקוני המו"ל לעיל שם אינם נכונים, עיי"ש.</i> והוא, כנראה, הסבר הגאונים (עיין אוה"ג קידושין, התשובות, סוף עמ' 61). ונ"ל שכ"ה הפירוש בתוספתא כאן, והיא עונה על משנתנו הנ"ל, ומשלימה ומבארת אותה. 

Halakhah 10

<small>29.</small> <b>כגון אילו שמשחקין בכדור ברשות הרבים ויצאה כדור וכו'. </b>לפי פשוטה פירושה שהמשחק בכדור "שסתמו כמה דעיילה טפי מינח ניחא ליה" (בבלי סנהדרין ע"ז ב'), מ"מ אם יצאה הכדור ד' אמות גרידא חייב, וכשיטת הר"מ בפי"ג מה' שבת הכ"א. ועיין ברשב"א ובמאירי צ"ז ב'. אבל הגאונים (עיין אוה"ג, הפירושים, עמ' 61) ורש"י ועוד חולקים. ועיין גם בחי' הראב"ד ב"ק, עמ' ס'. 
<small>30-31.</small> <b>קופה ברשות הרבים גבוהה עשרה טפחים, וכן גומה וכו'. </b>בבבלי (ח' א') אמר רבא שגומא פחותה מעשרה טפחים אין דינה כרשות הרבים (עיין בתוספות שם ד"ה אמר ליה). והקשו שם: היתה קופתו מונחת ברשות הרבים גבוהה עשרה ורחבה ארבעה אין מטלטלין לא מתוכה לרשות הרבים, ולא מרשות הרבים לתוכה. פחות מכאן (פירש"י: או בגובה, או ברוחב) מטלטלין. וכן בגומא. מאי לאו אסיפא (פירש"י: האי וכן, אסיפא נמי קאי, דפחות מכאן מטלטל לכתחילה, אלמא רה"ר חשיב ליה). לא ארישא. ופירש"י: אגבוהה י' ורחבה ד', דהוי רה"י, קתני וכן בגומא, וכבר העירו מפרשי התוספתא שהברייתא שלנו מסייעת לפתרון הבבלי.<br>והראשונים שם (עיין בתוספ' רי"ד ובחידושים המיוחסים להר"ן) הקשו מאי וכן בגומא, "דהשתא בקופה דלא קביעא, גבוהה עשרה ורחבה ארבעה הויא רשות היחיד, גומא דקביעא לא כל שכן" (המיוחסים להר"ן), או "אטו מקופה מביא ראיה לגומא" (תוס' רי"ד). ופירש בתוס' רי"ד: וכן בגומא, וכן דין קופה זו כמו (הקופה) [הגומא], מה גומא עשרה הויא רשות היחיד, אף קופה נמי הויא רשות היחיד, ואע"ג דהוי כלי. ותירוץ זה, אעפ"י שהוא דחוק יתכן גם בתוספתא, אבל התירוץ שבמיוחסים להר"ן אינו הולם את לשון התוספתא.<br>ולולא דברי רבותינו הראשונים היה נראה לפרש שבקופה וגומא שיש בהן פירות עסיקינן, כמפורש להלן: אבל יורד לתוכן ואוכל. ובבבלי ק' א': אמר אביי בור ברשות הרבים עמוקה עשרה ורחבה ארבעה וכו' מלאה פירות, וזורק לתוכה פטור, מ"ט וכו' פירות מבטלי מחיצתא. ועיי"ש בתוספות ד"ה פירות שלאו דוקא מלא, אלא אפילו אם חציו מלא ג"כ ממעט את השיעור. ולפ"ז יש כאן רבותא בגומא יותר מבקופה, שאעפ"י שיש בה פירות אין הפירות ממעטים את העומק, מפני שהניח אותם שם על מנת לאוכלם, וכדברי רב האיי (מובא ברשב"א שם) והר"ח (ק' ב'): אי אצנענהו לפירי בבור למהדר ולמיכל מינייהו לבתר הכי, לא ממעטי בבור. ועיין בתוספות שם ד"ה פירות הנ"ל וברמב"ן ק' א' שלא הסכים לפירוש רב האיי והר"ח ולפירוש התוספות הנ"ל.<sup class="footnote-marker">22</sup><i class="footnote">ובירושלמי פ"י ה"ב, י"ב ע"ג: שמואל אמר קופה שהיא מליאה פירות ונתנוה ברשות הרבים, גבוהה עשרה ורחבה ארבעה ומשתמש מתוכה לרשות הרבים, או מרשות הרבים לתוכה, פטור. ושואל הירושלמי: מה ופליג? כלומר, האם הוא חולק על ר' יוחנן שאמר לעיל שם: אבן שהיא נתונה ברשות הרבים וכו' חייב. ומתרץ הירושלמי: כאן בשהפכה על צדה (כלומר, את הקופה והשתמש ממנה), וכאן (כלומר, באבן) בשלא הפכה על צידה. ושמואל לא הזכיר גומא, ואפשר שבגומא הפירות ממעטים את השיעור, כדברי אביי בבבלי, וכפירוש הרמב"ם והרמב"ן.</i> ועיין גם ברמב"ם פי"ד מה' שבת הכ"ג ובמגיד משנה שם.<sup class="footnote-marker">23</sup><i class="footnote">ולשיטת הרמב"ם, הרמב"ן ושאר פוסקים הברייתא כאן היא בשיטת ר' יוחנן בבבלי שם.</i> ופשיטא שכל זה אינו שייך כלל בקופה, שמחמת גובה אתינן עלה, ואפילו מלאה עפר רשות היחיד היא.
<small>31.</small> <b>אין מטלטלין מתוכן לרשות הרבי' וכו'. </b>בתכ"מ ובשירי מנחה העירו על התוספתא עירובין פ"ז (בכי"ע פ"י) ה"ג ואילך שנשנו שם כמה ברייתות מעין שלנו. 
<small>31-32.</small> <b>אבל יורד לתוכן ואוכל וכו'. </b>כ"ה בד, כי"ע וכי"ל, וכ"ה בברייתות הנ"ל בעירובין. ובכי"ו נשמט ע"י הדומות. 
<small>32.</small> <b>פחות מכאן תוך ד' אמות פטור וכו'. </b>בהכרח שהדברים עונים על קופה, אבל בגומא אפילו נטל מן הגומא וטלטל מחוץ לד' אמות ממקום שנטל נמי פטור, מפני שעקר מכרמלית. ושיטת התוספתא שאין כרמלית בכלים, כירושלמי פ"י ה"ב, י"ב ע"ג: אין לך מיטלטל ברשות הרבים ונעשה כרמלית אלא אדם בלבד.<sup class="footnote-marker">24</sup><i class="footnote">ועיין מ"ש בירושלמי כפשוטו, עמ' 8.</i> והוא כשיטת רש"י (ח' סע"א), התוספות (ה' א' ד"ה כאן) הרא"ה (מובא בחידושים המיוחסים להר"ן ח' א') ועוד, עיין מ"ש לעיל, שו' 25, ד"ה פחות מכן. 

Halakhah 11

<small>33.</small> <b>לשון ים שנכנס לחצר וכו'. </b>בבלי עירובין י"ב א'. ועיין בהשגות הראב"ד פט"ו מה' שבת הי"א. 
<small>33-34.</small> <b>אלא אם כן עשו לו מחיצה גבוהה וכו'. </b>וכ"ה בבבלי הנ"ל בכ"י ובראשונים, ולפנינו שם בטעות: אלא אם כן יש לו וכו', ולגירסא זו הלשון שלהלן מגומגם מאד, עיי"ש בדק"ס, עמ' 35, הערה מ'. 
<small>34.</small> <b>במי דברים אמורים וכו'. </b>עיין מ"ש על צורה זו לעיל ח"א, עמ' 227, הערה 14. 
<small>35.</small> <b>אבל כפתח וכו'. </b>בכ"י יש כאן ריוח בין שתי המלים, ובשאר הנוסחאות: אבל נכנס בפתח וכו'. ובבבלי הנ"ל: אבל עשרה וכו', וגירסא זו מתאימה יותר לגירסת כי"ו, וכמשנת עירובין פ"א מ"ח: כל פרצה שהיא כעשר אמות מותרת, מפני שהיא כפתח. 

Halakhah 12

<small>35-36.</small> <b>סלע שבים גבוה עשרה טפחים וכו'. </b>ירושלמי פי"א ה"ה, י"ג ע"ב, בבלי עירובין ס"ז ב'. 
<small>36.</small> <b>לא מתוכו לים וכו'. </b>כלומר, ואפילו בתוך ד' אמות, משום שאין מוציאין מרשות היחיד לכרמלית, עיין להלן. 
<b>פחות מכן הרי זה מותר. </b>ומטלטלין מכרמלית לכרמלית בפחות מד אמות, וכמו שאמרו בירושלמי הנ"ל: מכיוון שהים מקיפה מכל צד כמי שכולה כרמלית אחת (שהרי אין הפסק בין הכרמליות).<sup class="footnote-marker">25</sup><i class="footnote">ודווקא משום שהיא כרמלית אחת, שהרי שיטת הירושלמי והתוספתא היא שאין מטלטלין לכתחילה מכרמלית לכרמלית, עיין מ"ש לעיל, שו' 6–7 סד"ה ומן העליונה, ובהע' 10 שם.</i> 
<small>37.</small> <b>ובלבד שיהא כבית סאתים. </b>תנאי זה עולה על הרישא, אם הסלע גבוה עשרה ורחב ארבעה, וכמו שפירשוה בירושלמי הנ"ל,<sup class="footnote-marker">26</sup><i class="footnote">הלשון בירושלמי שם מסורסת, וצ"ל שם מיד אחרי הפיסקא שלעיל בתוספתא מה שכתוב להלן שם: ומטלטלין בה עד בית סאתים, ועיין בגליון הש"ס שם, בנועם ירושלמי. ומ"ש בירושלמי כפשוטו, עמ' 172. אבל קשה להדחיק לתוך הירושלמי את פירוש הבבלי, עיין בס' ניר שם.</i> וכן תירץ רבא בבבלי הנ"ל. אבל אם הוא יותר מבית סאתים, אף אם יש עליו בית דירה אסור לטלטל אפילו בו (אם אין שם מחיצה), שהרי קדמו מחיצותיו לדירה, וכמפורש בבבלי עירובין כ"ד א' ועוד. ובירושלמי הנ"ל: יותר מכאן נעשית כמחיצה שהוקפה זרעים שאין מותר לטלטל בה אלא בארבע אמות.<sup class="footnote-marker">27</sup><i class="footnote">אעפ"י שהיא מחיצה גמורה לעשותה רשות היחיד בבית סאתים. ועיין היטב בבבלי עירובין ט"ו א' וסוכה כ"ד סע"ב ואילך. ועיין ירושלמי עירובין פ"י ה"ח, כ"ו ע"ב.</i> ושיטת הירושלמי היא שכל מחיצה העולה מאליה אינה מתירה לטלטל יותר מבית סאתים. וכן אמרו בירושלמי עירובין פ"א ה"א, י"ח ע"ב (ובמקבילה שבסוכה פ"א ה"א): הדלה עליה את הגפן ואת הדלעת. הדא דתימר על בית סאתים, אבל יתיר מבית סאתים נעשה כמחיצה שהוקפה זרעים וכו', כלומר, מכיון שהגפן והדלעת לא ניטעו לשם מחיצה, אפילו הדלה אותם בידים,<sup class="footnote-marker">28</sup><i class="footnote">הירושלמי סובר שקורה משום מחיצה, ומחיצות המבוי אינן מתירות בלי הדלאת הגפן והדלעת. ואעפ"י שהדלה בידים (והוא עדיף מגדירת הפירצה שבבבלי עירובין כ"ד א') מ"מ סובר הירושלמי שאנו הולכים אחר עיקר הגפן והדלעת שהיא מחיצה שנעשתה מאליה. ועיין בתוספות סוכה כ"ה א' ד"ה קמה.</i> אסור לטלטל במבוי אם הוא יותר מבית סאתים. וכן להלן שם פ"ב ה"א, כ' ע"א: הכותל (עיין מ"ש להלן עירובין פ"א הט"ו) והאילן ואישות קנים נידונין משום דיומד. עלו מאיליהן מטלטלין בהן עד בית סאתים. עשאן ביד (כלומר, נטען לשם כך) מטלטלין בהן אפילו כור אפילו כוריים.<br>ובבבלי הנ"ל פירש רב אשי שאימתי אסור לטלטל מן הסלע לים דווקא אם אין הסלע יותר מבית סאתים, שמותר לטלטל בתוכו, אבל אם הסלע הוא יותר מבית סאתים שאסור מדרבנן לטלטל בתוכו, התירו כאן להוציא מרשות היחיד לכרמלית בתוך ד' אמות,<sup class="footnote-marker">29</sup><i class="footnote">ובטעם הדבר אמרו שם שאם נאסור להוציא ממנו לים יסברו שהיא רשות היחיד גמורה ויבואו לטלטל בכולו, והעדיפו לבטל בכגון דא את האיסור של הוצאה מרשות היחיד לכרמלית בתוך ד' אמות, כדי שיתקיים הגדר של איסור טילטול בקרפף שלא הוקף לדירה יותר מבית סאתים.</i> ודנו בו כדין כרמלית וכרמלית.

Halakhah 13

<b>הזורק מן הים ליבשה וכו'. </b>פיסקא ממשנתנו פי"א מ"ה. ובכולם הפטור הוא מפני שזורק מכרמלית לרשות הרבים, או להפך, או מפני שזורק מרשות היחיד לרשות היחיד דרך כרמלית. 
<small>38-39.</small> <b>זרק מן האסתרטא לים פטור. </b>בבלי ק' א'. ומפני שמשנתנו סתמה את דבריה ואפשר לפרש "יבשה" רשות היחיד שביבשה, דומיא דספינה שהיא רשות היחיד שבים, שנתה התוספתא בפירוש "איסתרטא" שהיא רשות הרבים, עיין לעיל פ"א ה"ב ולעיל ה"א. 
<small>39-40.</small> <b>ר' שמעון אומ' אם יש במקום שזרק עומק עשרה טפחים הרי זה חייב. </b>בבבלי הנ"ל מביא מכאן ראייה לדברי אביי שאין המים מבטלים את המחיצה, ודינו כזורק מרשות הרבים לבור ריק, עמוק עשרה ורחב ארבעה. ובחידושי הרשב"א שם: ואיכא למידק, אדמסייע ליה מדר' שמעון, לותביה מדרבנן דפטרי, דאלמא מיא מבטלי מחיצתא. ויש מי שפירש דת"ק ור"ש לא נחלקו בהא, דלכולי עלמא לא מבטלי מחיצתא, אלא בעיקרא דמלתא פליגי, דת"ק סבר דבור עמוק עשרה ורחב ארבעה בכרמלית הרי הוא ככרמלית, ור"ש סבר רשות היחיד הוי וכו', דאי עיקר פלוגתייהו במיא אי מבטלי מחיצתא או לא, ליפלוג בבור מלא מים, דמתברר פלוגתייהו ביה טפי, וזהו דעת הרמב"ם ז"ל וכו', עיין מ"ש לעיל שו' 8–9, ד"ה אבל בר"מ ואילך.<br>ובס' יריאים השלם סי' רע"ד, עמ' 292: ר' שמעון אומר אם יש במקום שזרק עמוק עשרה ורוחב ארבע, פי' שמתלקט י' מתוך ד' חייב,<sup class="footnote-marker">30</sup><i class="footnote">עיין לעיל הע' 12.</i> פי' ר' שמעון מפרש ואינו חולק. ועיין בהערת רא"א שיף שם, הערה קפ"ז. ועיין מ"ש לעיל, שו' 8–9.<br>ברם במיוחס להריטב"א שם הקשה קושיית הרשב"א הנ"ל, ותירץ: יש לומר דע"כ (=דעד כאן) לא פליגי רבנן עליה דר"ש אלא בבור שבים, משום דסבירא להו דכרמלית משפת מיא משחינן,<sup class="footnote-marker">31</sup><i class="footnote">עיין בבלי ק' ב'.</i> ונמצא שכרמלית צף על הכל, אבל בבור דעלמא רבנן מודי דלא מבטלי מחיצתא, דאי לא, אדמפלגי בבור שבים, ליפלגו בבור דעלמא (כלומר שמלא מים, כמפורש ברשב"א הנ"ל). וכן, כנראה, סובר גם הרי"ד בתוספותיו שם ד"ה מלאה. ולפ"ז חולק כאן הת"ק על ר"ש, וכן מסתבר, עיין מ"ש בס' משנה אחרונה מקוואות פ"ב מ"ה ד"ה שהוא כמקוה, עיי"ש דברים נכוחים מאד. וכן משמע להלן בסמוך, עיין מש"ש. ועיין בשנות אליהו לתוספתא כאן (במשניות הוצ' ראם).
<small>40.</small> <b>ובבור אפילו עומק מאה אמה הרי זה חייב. </b>נ"ל שדברי ר' שמעון לעיל הוא מאמר המוסגר, ובבא זו מדברי הת"ק היא, כלומר, הזורק מן האסטרתא לים פטור, אבל הזורק לבור מלא מים אפילו אם הוא עמוק מאה אמה<sup class="footnote-marker">32</sup><i class="footnote">ומדוייק הדיבור "אפילו עמוק מאה אמה", כלומר אפילו יש בו הרבה מים. ועיין בשו"ת הר"מ הנ"ל (לעיל הע' 14). ואפילו לדעת החולקים על הר"מ יש לפרש את משנת עירובין פ"ג מ"ג שנקטו בבור מאה אמה כמליצה בעלמא אגב מאה אמה שלהלן שם במשנה. ועיין בח"ד כאן שפירש, שאף בבור מלא מים עסיקינן.</i> אין המים מבטלים אותו, והזורק לתוכו מאסתרטא חייב. ואם הוא בים וסביבותיו סלע קצר (שאין המים צפים על גבו) חייב, כדין זורק מרשות הרבים לרשות היחיד דרך כרמלית, וכמפורש לעיל ה"א. וכן משמע מתוך כל העניין שבמקום מים עסיקינן, כמו הברייתות שלעיל ושלהלן. ולפי פירוש זה מפורש כאן כדברי בעל תוספ' רי"ד והמיוחס להריטב"א הנ"ל. ועיין גם להלן עירובין פ"ו, שו' 73, ד"ה בור ומש"ש. 

Halakhah 14

<small>40-41.</small> <b>ספינה שבים גבוהה עשרה טפחים אין מטלטלין וכו'. </b>וכ"ה בירושלמי פי"א ה"ה, י"ג סע"א. ובבבלי ק' סע"ב חסרות המלים "גבוהה עשרה טפחים" בברייתא זו. ובתוספות ק"א א' ד"ה ר"י הביאו את התוספתא כאן,<sup class="footnote-marker">33</sup><i class="footnote">והם העתיקו: גבוהה י' <b>ועמוקה</b> י', אבל ברמב"ן וברשב"א שהבאנו להלן בפנים חסרות המלים "ועמוקה י' ", ואין צורך בהן ואינן בשום נוסח של התוספתא.</i> והסתייעו ממנה שעל גבוהה עשרה חולק ר' יהודה, מפני שהמטלטל משתמש מכרמלית (הים) לרשות היחיד (הספינה) דרך מקום פטור (למעלה מעשרה), והוא מותר לכתחילה. והובאו דבריהם והראייה מן התוספתא ברמב"ן וברשב"א ק' סע"ב. ועיין גם במיוחס להריטב"א ק"א א' ד"ה אלא. ועיין מ"ש להלן.<br>ואם הספינה פחותה מעשרה טפחים מטלטלין מתוכה לים ולהפך, מפני שמטלטלין מכרמלית לכרמלית אפילו לשיטת הירושלמי, בכגון דא שהים מקיף את הספינה מכל צד, כמפורש בירושלמי להלן בסוגיין, ועיין לעיל הע' 25.
<small>42.</small> <b>עמוקה עשרה ואין גבוהה עשרה מטלטלין וכו'. </b>וכ"ה בבבלי הנ"ל. ופירשו בבבלי שמטלטלין מתוכה לים ע"י זה ששופך על חוד הספינה, והשופכים יורדים דרך הדפנות לים, ואין כאן אלא כוחו, וכוחו לא גזרו בהוצאה לכרמלית, אבל להכניס מן הים לספינה הרי אי אפשר דרך חודה. ופירש"י ורוב הראשונים שבגבוהה עשרה סובר ר' יהודה שמותר אפילו להכניס מן הים לספינה, עיין מ"ש לעיל ברישא. ואם אינה עמוקה עשרה הרי כולם מודים שמטלטלים ממנה לים ומן הים אליה, כדין כרמלית מכרמלית, וכמו שכתבנו לעיל. אבל בתוספות רי"ד וברמב"ן שם (סד"ה כחו, ודבריו מתבארים ע"י התוספ' רי"ד עיי"ש) פירשו אחרת בבבלי, ועיין מ"ש להלן.<br>ובירושלמי הנ"ל: אם היתה <b>עמוקה מן המים עשרה טפחים</b>, ואינה גבוהה מן הים עשרה טפחים, מטלטלין מתוכה לים, אבל לא מן הים לתוכה. ושאלו שם: ולמה מתוכה לים מותר, מפני שאינה גבוהה עשרה (כלומר, שהיא כרמלית), אין כיני אפילו מן הים לתוכה ? ולמה מן הים לתוכה אסור, מפני שהיא עמוקה עשרה, אין כיני אפילו מתוכה לים? א"ר אבון ולמה מתוכה לים מותר מפני סכנה. ומפשט לשון הירושלמי משמע שלא נחלק ר' יהודה ברישא ואף הוא אוסר בגבוהה י' טפחים (וכן פירש בתוספ' רי"ד הנ"ל גם בבבלי), ולא התיר אלא אם הספינה היתה משוקעת במים בעומק עשרה (ולא כמו שפירשו בבבלי שבחלל הספינה היו עשרה טפחים) ובלטה מעל המים בפחות מעשרה, ובכגון דא קיימת סכנה אם לא יתירו להוציא מתוך הספינה למים, ויש חשש שהספינה תשקע במים יותר מדאי. ולא בא ר' יהודה אלא להוסיף על דברי הת"ק, כמו שפירשו בתוספות רי"ד הנ"ל.<br>ברם הר"ח ק"ב א', והובא בלשון זו גם בראבי"ה סי' רל"ג, ח"א, סוף עמ' 323, גורס בירושלמי: א"ר אבין למה מן הים לתוכה אסור מפני הסכנה.<sup class="footnote-marker">34</sup><i class="footnote">כלומר, שיש סכנה שהספינה תשקע עוד יותר, כמו שפירשנו לעיל בפנים.</i> ולפי גירסא מקורית זו תופס הירושלמי שמדינא מותר להכניס אפילו מן הים לתוכה, מפני שאין הספינה בולטת עשרה טפחים מן המים, ודינה ככרמלית, אעפ"י שיש בעומקה עשרה.<sup class="footnote-marker">35</sup><i class="footnote">ועיין היטב בפ"מ פי"א רה"ה ד"ה מן מה דאמר ר' יוסי.</i> ועיין בבלי עירובין צ"ג ב'. ובתוספ' רי"ד וברמב"ן הנ"ל פירשו ע"פ הבבלי שר' יהודה בא להוציא מסברא זו, עיי"ש.

Halakhah 15

<small>43.</small> <b>ספינות קשורות זו בזו וכו'. </b>כל הברייתא בשם התוספתא ברוקח סי' קפ"א, והוא העיר שהברייתא הובאה בבבלי פרק הזורק (ק"א ב'), וציין לבבלי עירובין כ' א', כ"ה א', מ"ד א', צ"ד א' (וכולם בעניין מחיצה שנעשית בשבת). ובס' והזהיר ויקהל, קכ"ז ע"א: שנו חכמים בתוספתא ספינות קשורות זו בזו וכו', כל הברייתא. וכבר הבאנו בתשלום תוספתא, עמ' 6, שכוונתו לברייתא שבבבלי הנ"ל. 
<b>מעורבין ומטלטלין מזו לזו וכו'. </b>כנראה, שהוי"ו נמחקה בנקודה למעלה, כלומר, קרי: מערבין וכו'. וכ"ה בד, בכי"ל, ברוקח ובבבלי הנ"ל. ובכי"ע: מטלטלין ומערבין מזו לזו וכו', כלומר, מטלטלין מזו לזו כשהן לאדם אחד, ומערבין כשהן של שנים. ובמשנתנו פי"א מ"ה: ספינות קשורות זו בזו מטלטלין מזו לזו וכו', ובירושלמי שם: והן שעיריבו. ובבבלי ק"א ב': לא נצרכה אלא לערב ולטלטל מזו לזו, וכדתניא וכו' (הברייתא שלנו). 
<small>43-44.</small> <b>הותרו חזרו לאיסורן. </b>כלומר, אפילו הותר הקשר בשבת חזרו לאיסורן, ואין אומרים כאן הואיל והותרה מקצת השבת הותרה כולה, שהרי נעשה הפסק בין הספינות. (תוספות ק"א ב' ד"ה נפסקו עיי"ש). אבל בתוספות עירובין (י"ז א' ד"ה עירב) מוכח מדברי הר"י שדווקא אם הותרו בחול חזרו לאיסורן, אבל אם הותרו בשבת, אף בכגון דא אמרינן שבת שהותרה מקצתה הותרה כולה. ועיין גם ברא"ש שם פ"א סי' כ"ג. ועיין ר"ה פ"ג מה' עירובין הכ"ה ובמגיד משנה שם. 
<small>44-45.</small> <b>בין מזידין בין מוטעין חזרו להיתרן. </b>בכי"ל: חזרו להיתרן הראשון. וכ"ה בבבלי. ונהלקו הראשונים אם ספינות שנקשרו במזיד חזרו להיתירן הראשון גם לעניין היתר טלטול, עיין ר"מ הנ"ל ספ"ג ובנו"כ שם ובתוספות ק"א ב' ד"ה כי. ועיין מ"ש להלן.<br>ו"בין מוטעין" פירש"י: מתעסקין בדבר אחר לקשרו ונקשר מאליו. וכנראה שיש כאן מליצה רגילה, עיין להלן פי"ג סהי"ד, ביצה פ"ד סה"ד, ר"ה רפ"ב (כי"ע רפ"ג). ועיין רש"י ר"ה כ"ה א'.
<small>45.</small> <b>מחצלות פרושות ברשות הרבים וכו'. </b>בבא זו חסרה בכי"ע, אבל ישנה גם בד, בכי"ל, ברוקח ובבבלי הנ"ל ובכולם "ברשות הרבים" (בבבלי בדפוסים: לר"ה, והיא היא). ולפ"ז נראה שהפירוש הוא שהמחצלות היו פרוסות לרוחב רה"ר, בין כל חצר וחצר,<sup class="footnote-marker">36</sup><i class="footnote">שהרי בתיהם היו פתוחים לחצרות, והחצרות לרשות הרבים, או למבואות. ולפעמים היו לחצרות פתחים גם מצד השני למבוי אחר, ואפשר היה לסתום אחד מהם.</i> ולפ"ז יכולים בעלי החצרות שבין כל מחצלת ומחצלת לערב ביניהם ולטלטל מחצר לחצר דרך בין המחצלות הסתומות מכל הצדדים. ואם נגללה בחול אחת המחצלות שבאמצע נאסרו, שהרי יש כאן ארבע חצרות בין מחצלת ומחצלת, ולא עירבו אלא שתים שתים. ואם חזרו ופרסו אותן בשוגג אפילו בשבת הותרו לכ"ע. ואם פרסו אותן במזיד יש בה מחלוקת הראשונים שהבאנו לעיל. ועיין להלן עירובין פ"ז, שו' 54 ואילך.<br>ובתוספ' ד"ה כי מוכח שר"ת לא גרס כאן בר"ה, עיי"ש, ולפי פירושנו לעיל, שיטת רבינו תם שם קיימת אפילו לגירסא רשות הרבים.<sup class="footnote-marker">37</sup><i class="footnote">כלומר שהיו שם כמה מחצלות פרוסות לרוחב רשות הרבים, ולא נגללה אלא האמצעית, ואין כאן רשות הרבים, אלא מבוי סתום שלא עירבו בו.</i> ובר"ן בסוגיין (ספי"א) הביא בשם ר"ת שאפילו נפרצו המחיצות החיצוניות בשבת ונעשתה ר"ה, וחזרו ופרסו אותן במזיד מותר לטלטל בתוכן, ולא אסר רב נחמן בבבלי שם לטלטל אלא במחיצות שנעשו מתחילה בשבת, אבל לא במחיצות שחזרו. ועיין בב"ח או"ח סי' שס"ב.
<small>47.</small> <b>שכל מחיצה שנעשת בשבת וכו'. </b>בבלי הנ"ל, עירובין כ' א', כ"ה א', תוספתא שם פ"ז הי"ג. 

Halakhah 16

<small>48.</small> <b>בתים שבספינה חייבין בעירוב. </b>רוקח סי' קמ"ג, ראבי"ה ח"א סי' ר"א, עמ' 281, שם סוף סי' רל"ג, עמ' 324, סי' ת"ח,<sup class="footnote-marker">38</sup><i class="footnote">תניא בתוספתא דשבת פדק עשירי (כ"ה בכי"א שם). והיה לפניו חילוק הפרקים כלפנינו וככי"ע.</i> עמ' 466, שבה"ל השלם ענין שבת סי קי"א, סוף עמ' 82, מאירי עירובין מ"ג א' (59 ע"ב), שם צ' א' (139 ע"א), ועצם ההלכה גם בעבודת הקדש להרשב"א בית א', שער ד' סי' ח', ד"ו כ"ז ע"ב, והביאו במאירי שם.<br>ונתבאר ברשב"א שם שמחיצות הבתים צריכות להגיע עד תקרת הספינה, או סמוכות לתקרה פחות משלשה אם המחיצה גבוהה שבעה ומחצה, ודינה כדין טרקלין מחולקת (עיין בבלי עירובין ע"ב א'-ב'). וכן כתב הרשב"א שם שאפילו בכגון דא המחיצות הן יותר גרועות ממחיצות טרקלין, מפני שלא נעשו אלא לצניעות, ואם יש שם חדר לגוי אוסר עליהם אפילו בחדרים. ובמאירי שם: "אבל מחיצות שבתוך הספינה אינן קבועות, אלא שעושה אותן כל אחד לעצמו לשעה לאכל שם בצניעות, ומחיצה העשויה לצניעות אינה מחיצה, כמו שבארנו בפרק שני" (כ"ה סע"ב). ולפיכך אוסר עליהם הגוי אפילו בחדרים. אבל מ"מ לעניין עירוב אין הבתים כאהלים שבשיירה, עיין ר"מ פ"א מה' עירובין ה"ג ומ"ש להלן עירובין פ"ב, שו' 20.<br>נמצאנו למדים שיש כאן חידוש בתוספתא, ואין ללמוד הלכה זו מן הברייתא שלעיל שאין מטלטלין מספינה לספינה בלי עירוב, שהרי דופני הספינה הן מחיצות גמורות לעניין זה,<sup class="footnote-marker">39</sup><i class="footnote">עיין בבלי עירובין צ' ב' ובתוספ' שם ד"ה דהא, ואף שמואל בעצמו אמר שם דהלכה כרב.</i> ומעכשיו צ"ע למה השמיטו הר"מ,<sup class="footnote-marker">40</sup><i class="footnote">ועיין היטב בקובץ על הר"מ פ"א מה' עירובין ה"ה ובמרכבת המשנה בה"ד שם. ברם בשושנים לדוד עירובין פ"ז מ"א הסיק שאין צורך בעירוב בשני בתים בלי חצר של רבים בנתים, אבל שתי ספינות כב' חצרות של רבים הן, עיי"ש, ואפילו אין בתים בספינה צריכים לערב. ובבבלי (ק"א ב') שאלו על משנתנו (פי"א מ"ה: ספינות קשורות זו מטלטלין מזו לזו): פשיטא? ותירצו: לא נצרכא אלא לערב ולטלטל (ועיי"ש בפירש"י). ואפילו אם נעמיד את משנתנו בשתי ספינות משא של יחידים (והמלחים הם עבדיהם וב"ב), אף על כך יש לשאול פשיטא, שהרי המשנה לא ירדה כאן להשמיע לנו חידוש זה של בעל שושנים לדוד, ואם נסבור שבכגון דא אין צורך בעירוב, הרי אין כאן חידוש בספינות מסתם שני בתים. אבל בירושלמי שם אמרו על משנתנו הנ"ל: והן שעיריבו, ומשמע מן הלשון שאין אפשרות לטלטל מספינה לספינה של שני אנשים בלי עירוב. ועיין מ"ש להלן עירובין פ"ה, שו' 22, ד"ה טרקלין.</i> הטור והשו"ע את ההלכה שלנו, ולא הושלמה אלא בהגהת הרמ"א באו"ח סי' שס"ו ס"ק ב' ע"פ הב"י סוף סי' שפ"ב. ולעניין גוי שאוסר עליהם, עיין להלן שם בשבה"ל הנ"ל ובה"ג ד"ו, י"ז ע"א, כ"ז ע"ג, וד"ב, עמ' 81, ועמ' 131, ובאוה"ג עירובין, עמ' 55, ובהערות הר"ש הורוביץ לתניא רבתי ה' שבת סי' י"ט, עמ' 48, הערה מ"ז, והשוה רשב"א ומאירי הנ"ל. ועיין מ"ש להלן.
<small>48-49.</small> <b>ושאר שאין להם בתים הרי הן כשרוין בחצר. </b>בד: ושא' <b>ספינו'</b> שאין וכו'. וכן בכי"ל: ושאר ספינות שאין וכו'. וכנראה שהנכון כלפנינו, וכ"ה בכי"ע, בראבי"ה ובשבה"ל הנ"ל. וממש כסיגנון זה להלן עירובין פ"ב, שו' 20–21, וכע"ז הגיה הגר"א מדעתו. ופירושו ששאר האנשים שבספינה דינם כשרויין בחצר, ואינן צריכים עירוב, ואינם אוסרים זה על זה ולא על האנשים שבבתים שעירבו. אבל מתוך ההמשך בשבה"ל ועוד שכתבו: <b>ואם</b> אינם חלוקים וכו', משמע שפירושו "ושאר", ושאר ספינות, עיין בב"י טאו"ח סוף סי' שפ"ב. ועיין גם בראבי"ה סי' ר"א וסי רל"ג הנ"ל. 

Halakhah 17

<small>49.</small> <b>לווחים שבספינה וכו'. </b>וכ"ה בשבה"ל הנ"ל. ובירושלמי פי"ז ה"א, ט"ז ע"א: לווחין של ספינה.<sup class="footnote-marker">41</sup><i class="footnote">=שלספינה, שבספינה.</i> ותפקיד הלוחות לא נתברר, ופשיטא שבספינה יש צורך בלוחות. ויתכן שהיו משתמשים בהם גם לשינה. והיו עושים מהם תבה כעין מטה,<sup class="footnote-marker">42</sup><i class="footnote">עיין מ"ש להלן פי"ג, שו' 67.</i> ובבוקר היו מפרקים אותם, כדי שלא לדחוק את הספינה, וכדי שיהיו מוכנים מיד לתיקון הספינה בשעת הצורך. ואגב שהזכירו כאן את הספינה שנו כאן את כל דיניה. 
<small>49-50.</small> <b>אם היו מכסין בהן פירות או כלים וכו'. </b>וכ"ה בשבה"ל הנ"ל. וכן בד: פי' או כלי'. ובכי"ל: פירות או כלין (אלא ששם במלה אחת). אבל בכי"ע: פירות או אוכלין. ובירושלמי הנ"ל: אם היו מכוסין (=מכסין)<sup class="footnote-marker">43</sup><i class="footnote">אבל אם היו מכוסין מאתמול הרי מטלטלין אותן אפילו אין להם תואר כלי (עיין במלחמות פי"ז ד"ה ועוד תנן התם האבן על פי החבית, ברשב"א ובמאירי קכ"ו ב'), ובירושלמי שהבאנו להלן בפנים (שו' 50) הצריכו בהם תואר כלי.</i> על גבי כלי או על גבי אוכלין וכו'. וכנראה שאף בכי"ע צריך לגרוס כמו בכי"ל, שהרי אף פירות אוכלין הן. 
<small>50.</small> <b>הרי הן ככסוי כלים וכו'. </b>וכ"ה בד, בכי"ל ובשבה"ל הנ"ל. ובכי"ע: הרי הן ככיסויי הכלים וכו'. ובירושלמי: ככיסוי כל הכלים וכו', כלומר, שאמרו עליהם במשנתנו ספי"ז שניטלין בשבת. והסיקו בירושלמי שם: והוא שיהא עליהן תואר כלי. ובבבלי קכ"ו ב': והוא שיש תורת כלי עליהן. ועיי"ש ברש"י ובתוספות. ותורת כלי אינה אלא תאורת כלי, תואר כלי, עיין מ"ש ר"ח ילון בקונטרסים ש"א, עמ' 38. 

Halakhah 18

<small>50-51.</small> <b>לא יתלה אדן<sup class="footnote-marker">44</sup><i class="footnote">על הכתיב אדן (=אדם), עיין לעיל ח"א, עמ' 1, שו' 1.</i> בשרשי אילן למעלה מעשרה טפחים וכו'. </b>וכ"ה ("מעשרה טפחים") אף בד, כי"ע וכי"ל. וכל המפרשים הגיהו:<sup class="footnote-marker">45</sup><i class="footnote">ע"פ משנת עירובין פ"י מ"ח ובבלי שם ק' א'.</i> למעלה <b>משלשה</b> טפחים. ברם וודאי אין כאן, שהרי בכי"ע גם להלן בעירובין פ"ב הי"ג: שורשי אילן שגבוהין מן הארץ <b>עשרה</b> טפחים וכו', אף על פי שהן שוין לארץ מרוח אחת לא ידרוס ויעבור עליהן וכו', ואין נתלין באילן וכו', עיין מש"ש, שו' 49–50. ואעפ"י שבשאר הנוסחאות שם הגירסא היא "שלשח טפחים", הרי יתכן שהגיהו את הנוסח ע"פ אותה הברייתא שבבבלי שם ק' א'.<br>ושמא סברה התוספתא ששרשי אילן שאין בהם פירות, אם הם למטה מעשרה טפחים דינם כעמוד, והם גרועים מאילן שיבש.<sup class="footnote-marker">46</sup><i class="footnote">עיין ירושלמי ביצה פ"ה ה"ב, ס"ג ע"א, ובבלי עירובין ק' ב'.</i> ומדברים כאן באילן שעומד על שפת הנהר, ומלמדת התוספתא שלא יקשור חבל בשרשים ויטבול, מפני שהמים עמוקים, ואין רגליו מגיעות לארץ, ונמצא שהוא נתלה באילן בשבת.
<small>52.</small> <b>רגליו נוגעות בארץ. </b>כ"ה בד, כי"ע וכי"ל. כלומר אם המקום שטובל בו אינו כל כך עמוק והוא יכול לטבול כשרגליו נוגעות בארץ מותר לו להאחז בשרשים כדי שלא יסחף למים יותר עמוקים, שהרי יכול לעמוד בלעדי האילן, ואין כאן משתמש באילן, ועיין סוכה פ"ב סמ"ג. 
<b>אבל נתלה הוא בחבל הקשור בסלע וכו'. </b>יפה פירש בתוספות בכורים שיש כאן כעין מקבילה לברייתא שבעירובין (תוספתא עירובין פ"ב הי"ג הנ"ל): אבל בור שיח ומערה וגדר מטפס ועולה, מטפס ויורד, ואפילו הן מאה אמה. ופירש"י: דטעמא (כלומר, באילן) לא משום טירחא הוא, אלא משום שלא יתלוש מן המחובר וכו'. 
<b>או בספינה וכו'. </b>בירושלמי ברכות פ"ג סה"ד, ו' ע"ג: ר' יוסי בן יוסי<sup class="footnote-marker">47</sup><i class="footnote">עיין מ"ש על אמורא זה בתס"ר ח"ב, עמ' 99.</i> הוה אתי באילפא חמא חד בר נש קטר גרמיה בחבלא מיחות ומיסחי, א"ל לא תסכן נפשך וכו'. ואף הלכה זו באה לכאן אגב הלכות הספינה ששנינו לעיל. 

Halakhah 19

<small>53.</small> <b>הזורק מרשות הרבים לרשות היחיד ונזכר וכו'. </b>כ"ה בכי"ע ובכי"ל (אלא שבכי"ל נשמטה בטעות המלה "היחיד") וכן הגיהו המפרשים מדעתם. אבל בד ובכי"ו בטעות: הזורק מרשות היחיד לרשות הרבים.<br>ובמשנתנו פי"א מ"ו: הזורק (כלומר, מרשות הרבים לרשות היחיד) ונזכר לאחר שיצתה מידו, קלטה אחר, קלטה כלב, או שנשרפה פטור וכו'. ושאלו בבבלי (ק"ב א'): הא נחה חייב, והלא נזכר, ותנן (כלומר, בסיפא של משנתנו) כל חייבי חטאות אינן חייבין עד שתהא תחלתן וסופן בשגגה וכו'. אמר רבא תרתי, הזורק ונזכר מאחר שיצתה מידו, אי נמי לא נזכר וקלטה אחר וכו'. רב אשי אמר חסורי מחסרא וכו'. ובתוספות רי"ד שם: אע"ג דרבא פרשה פירוש מרווח, וכדמשמע פשטא דמתניתין, דהאי קלטה, או קלטה קתני, ותרתי מילי נינהו, נראה לו דוחק לרב אשי לערב במתניתין דין קלטה אחר, או כלב, עם נזכר, דמה עניין זה לזה, כולה מתניתין מיירי בפטור הנזכר, ולמה עירב התנא פטור קלטה אחר או כלב, שהוא עניין אחר, ומה טיבו של זה אצל זה,<sup class="footnote-marker">48</sup><i class="footnote">ביד רמה ב"ב נ"ה ב' כתב (בעניין ידיעה לחצי שיעור): וכיון דאיתידע ליה בנתים מקמי דגמרה לה הוצאה, נעשית ראשונה כמי שנקלטה, או נשרפה, דפטור, דידיעה היא דמתיא ליה לידי חיוב חטאת, וראשונה כי אתידע ליה לאו בר חיובא הוא, דחצי שעור הוא, ואמטול הכי נעשית כמי שנקלטה, או שנשרפה, ותו לא חזיא לאיצטרופי בהדי בתרייתא. וכנראה שכן הסביר רבינו את דברי רבא בבבלי כאן, והיינו מכיוון שנזכר בין עקירה להנחה, הרי היא כמו שקלטה אחר וקלטה כלב, ואין ההנחה מצטרפת לעקירה, וסרה בזה קושיית בעל תוספ' רי"ד. ועיין בתוצאות חיים להגר"מ זעמבא זצוק"ל סי' י'.</i> מש"ה אמר חסורי מחסרא וכו'.<br>ברם בירושלמי בסוף פרקין מוכח שפירשו כרבא (עיין שם בק"ע ובפ"מ), ולא היה נראה להם דוחק כלל. וברור שהם פירשו ע"פ התוספתא כאן, ורבינו הקדוש שנה ברישא את משנת החכמים כאן שסוברים שאין אנו אומרים קלוטה כמי שהונחה, ובין אם נזכר לפני שנחה, ובין קלטה אחר, פטור, מפני שעדיין לא נחה, ולהוציא משיטת התנאים (עיין ירושלמי פ"א ה"א, ב' ע"ד) הסוברים קלוטה כמי שהונחה, ודעת רבי עצמו (בתוספתא כאן) הסובר שאויר מחיצות כממשן, ואפילו נזכר כשנכנס לאויר רשות היחיד, או שקלטה אחר חייב. ולא הוזכרו במשנתנו הנ"ל קלטה אחר, קלטה כלב וכו' אלא דרך אגב, מפני שרבי שנה את משנת החכמים, כמות שהיא. (מבוא לנוה"מ להרי"ן אפשטין, עמ' 627 ואילך).<br>ועיין בבבלי ד' ב' ובמקבילות שצוינו בגליון שם, והסיקו שם שלא חייב רבי אלא ברשות היחיד מקורה, דאמרינן ביתא כמאן דמליא דמיא, אבל שאינו מקורה לא. ובירושלמי כאן רפי"א, י"ב ע"ד, מחלוקת אמוראים בזה, והאמוראים הבבליים סוברים כשיטת הבבלי, אבל אמוראי א"י שם סוברים שאפילו ברשות היחיד שאינו מקורה מחייב רבי, וכפשטות התוספתא כאן. וכן כנראה, סברו אמוראי א"י בבבל, עיין בבלי גיטין ע"ט א' ובתוספ' שם ד"ה כמאן, והשוה ירושלמי הנ"ל.
<small>54-55.</small> <b>מודה ר' לחכמים שאם זרק מרשות היחיד לרשות הרבים וכו'. </b>כ"ה בכי"ע ובכי"ל, וכן הגיהו המפרשים. אבל בד ובכי"ו בטעות: מרשות הרבים לרשות היחיד. ובזורק מרשות היחיד לרשות הרבים מודה רבי, שהרי אין כאן מחיצות, ולשיטת הבבלי בוודאי שאין רשות הרבים מקורה. וכן מפורש בירושלמי פ"א ורפי"א הנ"ל, ובבבלי ה' א'. 
<small>56.</small> <b>זה הכלל וכו'. </b>פיסקא ממשנתנו ספי"א. 
<small>58.</small> <b>אם יש בשגגה של אחד מהן כדי לעשות מלאכה חייב. </b>כלומר, אם יש שיעור מלאכה בשגגה של אחד מחייבי חטאות שבת שנזכרו לעיל, חייב. ואם העביר ח' אמות ושגג בד' אמות האמצעיות חייב. ובתכ"מ פירש ע"פ הבבלי ק"ב א', ואינו נראה, שהרי ברוב העבירות יכול לפרוש, עיין בתוספות שם ד"ה ובמאי.<br>ובספרי זוטא פרש' שלח, עמ' 286 (ילקוט שם רמז תשמ"ח): בשגגה שתהא שגגה מתחלה ועד סוף, לא בזמן שתחלתו שוגג וסופו מזיד, תחלתו שוגג וסופו אנוס (ואנוס, הרי פטור מן הקרבן), תחלתו מזיד וסופו שוגג, תחלתו מזיד וסופו אנוס, תחלתו אנוס וסופו שוגג, תחלתו אנוס וסופו מזיד,<sup class="footnote-marker">49</sup><i class="footnote">לכאורה אין כאן (וכן לעיל: תחלתו מזיד וסופו אנוס) אלא מליצה בעלמא, שהרי בשניהם פטור, ופשיטא שחציו באונס וחציו במזיד פטור. ושמא הכוונה כאן: תחלתו אנוס וסופו מזיד ובאמצע שוגג, ועליה אומרים בית שמאי שהוא נידון על השגגה, ואם יש בה שיעור קרבן חייב, אעפ"י שתחילתה בפטור וסופה בפטור, עיין מ"ש להלן בפנים.</i> בית שמאי אומר נידון על השגגה ואחר כך נידון על הזדון והאונס, ובית הלל אומר אם אין שגגה מתחילה ועד סוף פטור. ואעפ"י שהדברים נשנו שם לעניין שגגת ע"ז, מ"מ קרוב לוודאי שכן הוא אף בשאר חייבי חטאות, כהערת רח"ש הורוביץ שם והפירוש סתום מאד. ומלשון ספרי זוטא נראה שהוא חולק על משנתנו (כדרכו בכמה מקומות), ובשיטתו מצריכים ב"ה שגגה מתחילה ועד סוף, ואפילו הזיד בתחילה ובסוף ושגג באמצע פטור. ושמא באה התוספתא כאן להוציא מדעה זו.
<small>58-59.</small> <b>כיצד היה יודע שהיא שבת וכו'. </b>מילתא באפי נפשה היא, והברייתא מבארת חיובי קרבן במלאכת שבת, כפירוש המפרשים. 
<small>59-60.</small> <b>אם היה מתעסק פטור. </b>בירושלמי ספי"א: המתעסק בשבת פטור וכו'. היך עבידא, הרי אני קוצר חצי גרוגרת וקצר כגרוגרת פטור. ועיין מ"ש לעיל פ"ט סהט"ו, שו' 47–48. 
<small>61.</small> <b>אבל לא היה יודע שעל אותה מלאכה חייב חטאת וכו'. </b>לפי הבבלי (ס"ט א' ומקבילות) היא שיטת מונבז. ובירושלמי לא נזכר שהלכה זו תלויה במחלוקת ר"ע ומונבז, ונראה משם שכן פסקו שם את ההלכה, עיין תרומות פ"ז ה"א, מ"ד ע"ג, ב"ק פ"ז ה"ב, ה' ע"ד, שם ה"ה, ו' ע"א, שבועות פ"ג ה"א, ל"ד ע"ב. וכצ"ל גם בירושלמי בסוגיין ספי"א, י"ג ע"ב, תרומות פ"ו ה"א, מ"ד ע"א, וכתובות פ"ג ה"א, כ"ז ע"ב, כמו שהגיהו המפרשים. ועיין מ"ש לעיל פ"ח סה"ה, שו' 12, ד"ה ולפ"ז. 

Chapter 11



Halakhah 1

<small>1.</small> <b>הבונה כל שהו הרי זה חייב. </b>פיסקא ממשנתנו רפי"ב. 
<small>1-2.</small> <b>ואחד נותן את הטיט הנותן את הטיט הרי זה חייב. </b>וכע"ז בד ובכי"ע ובבבלי ק"ב ב', אלא שבבבלי הובאה בבא זו בסתם (ולא בשם ר' יוסי). ובירושלמי פ"ז ח"ד, י' ע"ד, ורפי"ב, י"ג ע"ג: תני אחד מביא את האבן ואחד מביא את הטיט המביא את הטיט חייב. ר' יוסה אומר שניהם חייבים. ומוסיף בירושלמי: סבר ר' יוסי אבן בלא טיט בניין.<br>ובכי"ל כאן: אחד נותן את האבן ואחד נותן את הטיט חייב.<sup class="footnote-marker">1</sup><i class="footnote">ופשיטא שאפשר ואפשר שאין כאן אלא השמטה בטעות ע"י הדומות (עיין גי' כי"ע). וכן מביא באו"ז ח"ב ריש סי' ע"ח, ט"ז ע"ג, בשם הירושלמי, ושם בוודאי היא ט"ס, כפי שמוכח ממחלוקת ר' יוסי, עיי"ש.</i> ולפ"ז פירושו שבין הנותן את האבן ובין הנותן את הטיט שניהם חייבים. ולגירסא זו מתאימה התוספתא לירושלמי הנ"ל, אלא שבתוספתא לא הובאה דעת החכמים.<sup class="footnote-marker">2</sup><i class="footnote">וכבר הוכחתי במבוא לתס"ד ח"ד, עמ' י"ג ואילך, ולעיל ח"ב, עמ' 633, שבכי"י שונים של התוספתא נשתמרו לנו מסורות שונות התלויות במחלוקת הירושלמי והבבלי.</i> וברמב"ן ק"ב ב' (בשם התוספות): ונסתייעו ממה שמצאו בתוספתא הבונה כ"ש ה"ז חייב. רי"א א' נותן את האבן וא' נותן את הטיט. וגירסא זו מתאימה לכאורה לכי"ל ולירושלמי. ברם מתוך דברי התוספות (ק"ב ב' ד"ה וליטעמך) ומתוך דברי הרמב"ן עצמו מוכח שיש כאן חסרון בהעתקה וצ"ל: וא' נותן את הטיט [הנותן את הטיט חייב]. ודברי הרמב"ן הובאו בקיצור במיוחס להריטב"א ובמגיד משנה פ"י מה' שבת הי"ב, אלא שהם הסתפקו בזה, שכתבו: והכי מוכח בתוספתא, או: וכן מוכח מן התוספתא. ועיין להלן.
<small>2-3.</small> <b>הנוטל את האבן ונתנה על גבי דמוס והתקינה לבנין, אע"פ שלא נתן עליה את הטיט הרי זה חייב. </b>בבבלי הנ"ל: אימא סיפא ר' יוסי אומר ואפילו העלה והניח על גבי דימוס (פירש"י: שורת אבני חומה) של אבנים חייב. ובתוספות שם מחקו את המלים "ר' יוסי אומר", והוסיפו: ובתוספתא נמי לא גרס ליה.<sup class="footnote-marker">3</sup><i class="footnote">כלומר, בסיפא, כפי שמוכח מדברי הרמב"ן, שהרי בתוספות עצמן הביאו לפי דבריו דברי ר' יוסי ברישא. ועיין בח"ד.</i> ולפי גירסת התוספות כולה ר' יוסי היא, ואף החכמים מודים לו. ובירושלמי הנ"ל מפורש שהחכמים חולקים על ר' יוסי ברישא. ואח"כ הביאו בירושלמי: הבנאי שיישב את האבן בראש הדימוס חייב. והוסיפו: למי נצרכה, לרבנן. וברש"י ק"ב ב' סד"ה עילאה: והוא מילתא דר' יוסי.<br>וברמב"ן הנ"ל טען שאין שום הוכחה שהבבלי כיוון לבבא שלנו, שהרי כאן מפורש "והתקינה לבניין, ואפשר דהיינו צדודי ועפרא", ואין מכאן קושיא על שמואל שם.<br>וברשב"א ק"ב ב' העיד: דבכולהו ספרי (כלומר, של הבבלי) גרסי בה ר' יוסי. ואח"כ הוסיף: וי"ל לפי שיטתן דכולה ר' יוסי היא, וכך היה מקובל בידן. ולפי פירוש זה התוספתא בגירסה שלנו מתאימה לבבלי, ובגירסת כי"ל, לירושלמי. ולפירוש רוב הראשונים בבבלי, יש לנו ג' נוסחאות (לפי גירסת כי"ו בתוספתא). נוסח הירושלמי והבבלי ברישא שהיא מדברי חכמים (ור' יוסי סובר ששניהם חייבים), נוסח הירושלמי בסיפא שהיא אף לדברי חכמים, נוסח הבבלי בסיפא שהיא מדברי ר' יוסי. נוסח התוספתא שכולה ר' יוסי.<br>ומסקנת הבבלי היא שבאבן על הקרקע חייב ביישוב בעלמא ובסמיכה בעפר, ובנדבכים האמצעים אינו חייב אלא אם הוסיף גם טינא (חמר), ובנדבך העליון אפילו ביישוב בעלמא, אלא שמשם לא נתברר, אם החכמים חולקים עליו.
<small>4.</small> <b>והרי היא כקרקע לכל דבר. </b>כלומר, אעפ"י שהאבן אינה מחוברת לנדבך,<sup class="footnote-marker">4</sup><i class="footnote">עיין בפירש"י ובמאירי ד"ה זהו ביאור המשנה. ובר"מ פ"י מה' שבת הי"ב: ובנדבך העליון אפילו העלה את האבן והניחה על גבי הטיט חייב, שהרי אין מניחין עליה טיט אחר. וכנראה שניסח ע"פ התוספתא ("שלא נתן עליה את הטיט") ועיין במ"מ ובלח"מ שם. ובירושלמי הנ"ל (בפנים): הכל מודין שאם נתן את הטיט תחילה ואחר כך נתן את האבן שהוא חייב, כלומר ואפילו בנדבכים האמצעיים. ומכאן שבעליון אפילו בלי טיט חייב. ועיין להלן הע' 5.</i> דינה כקרקע לכל דבר, ונקנית בכסף, ומקנים מטלטלין על גבה, ואין כותבין עליה גט וכדומה. ובבא זו ליתא בירושלמי ובבבלי, ולא מצאתיה בשום פוסק.<sup class="footnote-marker">5</sup><i class="footnote">וכנראה שרובם פירשו שהיא מדברי ר' יוסי, והחכמים חולקין עליו, כשיטת רש"י והרמב"ן, או שמפרשים אותה שחיברה מלמטה ולא נתן עליה את הטיט מלמעלה, עיין לעיל הע' 4.</i> ופשיטא שלא נאמרו הדברים אלא באבן, אבל לא בדבר שיש עליו צורת כלי.<sup class="footnote-marker">6</sup><i class="footnote">עיין במשנת כלים פ"כ מ"ה ובס' משנה אחרונה שם ד"ה קבעו. ומה שהביא לעיל שם (ד"ה כופת) בשם הרא"ש אינו מדוייק, והלשון ברא"ש הוא: כל דבר שאין עליו <b>צורת</b> כלי נקרא כופת, ומעולם לא אמר שהכופת שם אינו כלי, שהרי בפירוש כתב שם: כופת של תמרה הוא, ומיוחד לישיבה.</i> 

Halakhah 2

<small>4-5.</small> <b>אחד טפיחה גדולה ואחד טפיחה קטנה. </b>במשנתנו רפי"ב: הבונה כל שהוא, והמסתת והמכה בפטיש ובמעצד והקודח כל שהוא, ופירש"י: כל שהוא אכולהו קאי, אמסתת ומכה בפטיש וכו'. ולפ"ז מפרשת התוספתא ש"כל שהוא" במכה בפטיש עונה אף על ההכאה. ובבבלי ע"ה ב': רבה ור' זירא דאמרי תרוויהו כל דאית ביה גמר מלאכה חייב משום מכה בפטיש. ועיין בתוספות ק"ב ב' ד"ה מכה ובמה שהאריך בהגדרת מלאכה זו במרכבת המשנה פ"י מה' שבת הי"ד. ובס' יריאים השלם סי' רע"ד, ק"מ סע"ב, ובמאירי ק"ד ב' פסקו שאין מכה בפטיש אלא אחרי שהבניין כבר הושלם, ואינו מחוסר אלא הקשה אחרונה. ועיין ב"ר פ"י, עמ' 85, ומ"ש בתס"ר ח"ב, עמ' 296. 
<small>5-6.</small> <b>אף המכה בקורנס על הסדן בשעת מלאכה חייב וכו'. </b>וכ"ה בד ובכי"ל וכ"ה במשנתנו רפי"ב ובברייתא שלנו בבבלי ק"ג א'. אבל בכי"ע: בשעת <b>גמר</b> מלאכה וכו'. וכ"ה במשנתנו הנ"ל בד' פיזרו, וכ"ה במשנה שברי"ף ובערוך ערך קרנס, עיין דק"ס, עמ' 219, הערה ג',<sup class="footnote-marker">7</sup><i class="footnote">ועיין בפירש"י ע"ה ב', לפי גירסת הרב המגיד בפ"י מה' שבת הט"ז.</i> ועיין מ"ש להלן. 
<small>6.</small> <b>שכן מרדדין טסין לעבודת המשכן. </b>בבבלי הנ"ל: שכן מרדדי טסי משכן עושין כן. ובמשנתנו הנ"ל: מפני שהוא כמתקן מלאכה. ובבבלי ק"ג א': מאי קעביד? רבה ורב יוסף דאמרי תרווייהו, מפני שמאמן את ידו. ושאלו ע"ז: אלא מעתה חזא אומנתא בשבתא הכי נמי דמחייב? אלא אביי ורבא דאמרי תרווייהו שכן מרדדי טסי משכן עושין כן, תניא נמי הכי רשב"ג אומר וכו'. ופירש"י: מכין ג' על הטס ואחת על הסדן, להחליק הקורנס שלא יבקע הטס שהוא דק, ובעלי מטבע במקומנו ראיתי עושין כן. ובחידושים המיוחסים להר"ן מוסיף בהסבר הדברים: והוי ליה כמתקן המלאכה, אעפ"י שאינו מכה על הפעולה אלא על הסדן. ופירוש זה קשה מאד, שהרי סוף כל סוף מתקן את הקורנס למלאכה, ומה עניינו לפעולה שעושה אח"כ.<br>ברם רב האיי גאון (עיין ס' העתים, עמ' 347, ובקיצור ברשב"א במקומו) והר"ח פירשו שאביי ורבא דחו את הטעם של לימוד אומנות בכלל, אלא שהטעם הוא שהוא מאמן את ידו לאותה מלאכה עצמה, "ולא דמי לנוטל מגל לקצור ולא קצר וכו' אלא אותה הכאה מלאכה חשובה". וכן פירש גם הר"מ, עיין בפיה"מ פי"ב מ"א.<br>ואין ספק בעיני שפירשו כן ע"פ הירושלמי (פי"ב סה"א, י"ג ע"ג, ופסחים פ"ו ה"א, ל"ג ע"ב) שאמרו שם: וקשיא על דרבן שמעון בן גמליאל, אילו נטל לקצור<sup class="footnote-marker">8</sup><i class="footnote">כלומר, אילו עמד לקצור, עיין מ"ש על פעל "נטל" להלן סוכה פ"ד, שו' 21, שו' 35, שו' 39. ועיין מ"ש ר"מ זולאי בקונטריסים של ר"ח ילון ש"ב, עמ' 69, והוא העיר אף על לשון פיוטי ארץ ישראל: טען לצאת, כלומר, עמד לצאת, עיי"ש. והגאון והר"ח הנ"ל פירשו: נטל מגל לקצור.</i> ולא קצר שמא כלום הוא? א"ר אדא אתיא דרבן שמעון בן גמליאל כר' יהודה, דתני השובט והמקטקט על האריג הרי זה חייב, מפני שהוא כמיישב בידו,<sup class="footnote-marker">9</sup><i class="footnote">נראה שהמלים "מפני שהוא כמיישב בידו" אינן מגוף הברייתא, אלא פירוש הירושלמי. ועיין מ"ש בירושלמי כפשוטו, עמ' 176.</i> והכא מפני שהוא כמיישב בידו. וכנראה שהבי"ת של "בידו" באה בגרור של הבי"ת של "כמיישב", והכוונה היא כמיישב ידו. ובריטב"א כ"י ירושלים (והבאתיו בספרי הירושלמי כפשוטו, עמ' 174): וגרסי' בירוש' וכו', ופריק מפני שהוא כמיישב <b>את ידו</b>, לתקן מלאכתו.<br>ולפי דרכנו למדנו שאף בשובט ומקטקט על האריג אין כאן מלאכה בגוף האריג, אלא רק אמון היד למלאכה, והוא שלא כשיטת הבבלי ע"ה ב', צ"ז ב'. ועיין מ"ש לעיל פ"ח, שו' 3–4.

Halakhah 3

<b>הקודח וכו'. </b>ירושלמי פי"ב ח"א, י"ג ע"ג, פסחים פ"ו ה"א, ל"ג ע"ב, בבלי ק"ג ב'. ובמשנתנו רפי"ב: הקודח כל שהוא חייב, ופירש"י (ק"ג רע"א) שנוקב עושה חור בלי כוונה למלאת את החור, אבל קודח כוונתו למלא את החור. ובבבלי שם נחלקו רב ושמואל, ולרב חייב הקודח משום בונה, ולשמואל חייב משום מכח בפטיש, וכגון שקדח במסמר חד וארוך והניחו בתוך החור ע"מ לתלות בו. ועיין הפירוש בר"ח ק"ג ב'. ועיין בפיה"מ להר"מ שחולק על רש"י ועיין במרכבת המשנה פ"י הי"ד והט"ז.<br>ובה"ג פכ"ג מה' שבת (ד"ו, כ' ע"ד; ד"ב, עמ' 90): הקודח כל שהוא חייב. למאי חזי? לככא דאקלידא (לשן של מפתח), והוא במנחות נ"ז א'. ועיין ברש"י שם. אבל במיוחס לרבינו גרשום במנחות שם פירש שהנקב הוא במפתח (של עץ) עצמו, וחייב בכל שהוא מפני שראוי להכניס לתוכו שן קטנה של עץ. ולפי פירושו הסוגיא היא בשיטת רב הסובר שיש בנין בכלים, והיא מגלה על הפירוש בבבלי ק"ג רע"א: בשלמא לרב מיחזי כמאן דחר חורתא לבניינא, כלומר, ואפילו אם הוא קודח נקב כל שהוא במפתח של עץ. אבל עיין במרכבת המשנה הנ"ל מ"ש בשיטת הר"מ.<br>ורבינא סובר במנחות שם שכל שהוא לאו דווקא, אלא צריך נקב שיכנס אויר דרכו, אלא שהמשנה מחייבת אפילו נקב נקבים דקים מאד, אם הם מצטרפים כולם ביחד לשעור, שאילו היו במקום אחד היה אויר נכנס לתוכן, כפירוש המיוחס לר"ג שם. ועיין מ"ש זקן זקני הגאון בעל קרן אורה במקומו.<br>ולכאורה נראה, שכאן מדברים בקודח במחובר לקרקע, וחייב לכ"ע משום בונה, שאם החיוב הוא משום מכה בפטיש, הרי כבר נגמרה המלאכה, ולמה חולק ר"ש להלן. ועיין מ"ש להלן, שו' 8, ד"ה הצר, ובהע' 11.
<small>7.</small> <b>והגורר. </b>וכ"ה בכי"ל. ובד: והגודר. ובכי"ע: והגורד, וכ"ה בירושלמי. ובבבלי: המגרר. וברש"י: המגרר כלונסות, או קלפים, דהיא תולדה דממחק. ובירושלמי פ"ז ה"ג, י' סע"ג: הגורד ראשי כלונסות חייב משום מחתך. ובבבלי ע"ה ב': המגרר ראשי כלונסות וכו'. ובר"מ פ"י מה' שבת הט"ז: והמגרד כל שהוא וכו' הרי זה תולדת מכה בפטיש וחייב. ובפי"א ה"ז: המגרד ראשי כלונסות וכו' משום מחתך.<sup class="footnote-marker">10</sup><i class="footnote">ועיין בחידושים על הרמב"ם בשו"ת הר"מ ר' ליפסיאה, נ"ג ע"ב.</i> ועיין במגיד משנה ובמרכבת המשנה שם. ואף כאן החיוב הוא משום ממחק, עיין מ"ש לעיל. 
<b>והקוצץ. </b>וכ"ה בירושלמי. ובבבלי: המעבד כל שהוא, הצר בכלי צורה כל שהוא, ועיין מ"ש ע"ז להלן בדברי ר' שמעון. וקוצץ לא נזכר בברייתא שלנו שבבבלי. ובק"ע פירש: והקוצץ עצים, או מה שאינו צריך לכלי. ולכאורה נראה שהעיקר כפירוש הראשון. ואעפ"י שבקוצץ לעצים נתנו שיעור בכדי לבשל ביצה קלה (עיין בבלי ק"ג א'), אבל הרי "כל שהוא" כאן הוא לאו דווקא, עיין בתוספות ק"ג ב' ד"ה המעבד. ברם אם החיוב הוא משום מכה בפטיש, הרי כבר נגמרה המלאכה, ולמה יחלוק ר' שמעון להלן. אבל עיין מ"ש להלן ד"ה הצר, ובהע' 11. 
<b>ר' שמעון או' עד שיקדיח את כולו וכו'. </b>וכ"ה בירושלמי (בשינוי סדר) ובבבלי הנ"ל. ובכי"ל בטעות: רשב"ג או' עד שיקדיח וכו'. ובכי"ע חסרות המלים "ר' שמעון או' ". ובגליון שם הושלמה המלה "אינו" (לפני "חייב"), כלומר, אינו חייב עד שיקדח וכו'.<br>ובפירוש הדברים נראה מרש"י שפירש שהכוונה עד שיקדח נקב מפולש, עיי"ש ד"ה הקודח. ולפי' הר"מ בפיה"מ (שאין הבדל בין נוקב וקודח) פירושו שיקדח כל מה שנתכוין לקדוח מתחילה בבת אחת, כמו בגירור וכדומה.
<small>8.</small> <b>הצר צורה וכו'. </b>בבבלי ע"ה ב': הצר צורה בכלי וכו' חייב משום מכה בפטיש. ובר"מ פ"י מה' שבת הט"ז: והצר בכלי צורה אפילו מקצת הצורה<sup class="footnote-marker">11</sup><i class="footnote">ובמאירי ע"ה ב': "הצר בכלי צורה, ר"ל שנשלם הכלי, וזה עושה בו צורה לנאותו, הואיל ואין הכלי צריך לה כלל, הרי זה הכאה בפטיש, ולא סוף דבר בהשלמת הצורה, אלא אף בתחלתה, וכמו שאמרו במסכת זו (ק"ג ב') הצר צורה כל שהוא, שכל שהוא גמר מלאכה אין הגמר נעשה בפעם אחת לבד, שאף הכאה הוא מכה וחוזר ומכה". ברם בסוגיין לא נתבאר שהצר מקצת צורה חייב משום מכה בפטיש, ואפשר שחייב משום כותב, או משום צובע, ולפיכך פוטר ר' שמעון עד שיגמור את כולה. ומה שאמרו בבבלי (ע"ה ב') שהצר צורה בכלי חייב משום מכה בפטיש פירושו שעושה את הצורה בבת אחת כדעת היש מפרשים שהביא במאירי שם. ואדרבה מדבריהם שנדחקו לפרש שעשו את הצורה בבת אחת משמע שאם עשה מקצת צורה אינו חייב משום מכה בפטיש. אבל מדברי הגאונים (עיין אוה"ג, הפירושים, עמ' 35) והר"ח ברור שפירשו כפירוש הרמב"ם. ולפיכך אין לזוז מפירוש זה.</i> וכו' הרי זה תולדת מכה בפטיש וחייב. ובירושלמי פ"ז ה"ב, י' ע"ג: הצר צורה, הראשון חייב משום כותב, והשני חייב משום צובע, חיסר בה אבר, ובא אחר וגמרה חייב משום מכה בפטיש. ועיין ר"מ פי"א הי"ז,<sup class="footnote-marker">12</sup><i class="footnote">והר"מ חילק בין צר צורה בכלי ובין צר בכותל, כפי' בעל מרכבת המשנה שם.</i> וביד איתן שם שציין למקור הר"מ. 
<small>9-10.</small> <b>עד שיעבד את כולו. </b>וה"ה במפשיט את העור, עיין ירושלמי פסחים הנ"ל. אבל בכותב מודה ר' שמעון שחייב בתיבה אחת, אפילו רוצה לכתוב את כל הפסוק, וכן באורג מתחייב בשני חוטים, אפילו רוצה לגמור את כל האריג.<sup class="footnote-marker">13</sup><i class="footnote">כמפורש בתו"כ חובה פ"א ה"ו, ט"ז ע"ב, ובבלי ק"ג ב', ועיי"ש בתוספות ד"ה תריץ. ועיין תו"כ אחרי פ"ז ה"ו, פ"ג ע"א, ומכילתא דרשב"י, עמ' 19.</i> ובתוספות העזרה לתו"כ חובה הנ"ל (בהע' 13), ח' ע"ב, פירש שלא פטר ר"ש אלא בעוסק בגוף אחד, אבל בכתיבה, שהתיבות מחולקות, וכן באריג, שהחוטים נפרדים, כיוון שעשה מלאכה שכיוצא בה מתקיימת במקום אחר חייב, עיי"ש.<br>ובכולם חולק הת"ק ומחייב בכל שהוא, כמפורש בבבלי (חוץ מצובע שלא נזכר שם), אלא שכל שהוא לאו דווקא, עיין מ"ש לעיל, שו' 7, ד"ה והקוצץ.

Halakhah 4

<small>10.</small> <b>המכבה והמבעיר הרי זה חייב. </b>כלומר, בכל שהוא, כמלאכות שנשנו לעיל (בה"ב ובה"ג בדברי הת"ק), עיין ר"מ פי"ב מה' שבת רה"א ורה"ב. 
<b>הנותן שמן בנר וכו'. </b>ברש"י כ"ה סע"ב: שמא יסתפק ממנו. ותניא בתוספתא הנותן שמן לנר חייב משום מבעיר והמסתפק חייב משום מכבה, במסכת ביצה בגמרא דיו"ט (כ"ב א'). ורש"י העתיק את לשון הברייתא שבבבלי, וכנראה שלא כיוון לתוספתא שלנו, עיין מ"ש בתשלום תוספתא, עמ' 6 ואילך. והר"מ פי"ג מה' שבת ה"ב פסק כלשון הברייתא שבבבלי הנ"ל. ובס' יריאים השלם, קמ"ג ע"א, חושב לה בין תולדות מבעיר, עיי"ש. 
<small>11.</small> <b>טלטלו ממקום למקום פטור. </b>פטור משום דבר שאינו מתכוין, אבל אסור. ועיין לעיל פ"ג, שו' 31, ד"ה הדולק. 
<b>הטהו על צדו הרי זה חייב. </b>מפני שאם הטהו על צד האור הרי הוא כנותן שמן לנר שיש בו שמן, וחייב משום מבעיר, ואם הטהו לצד אחר הרי הוא כאילו נוטל ממנו שמן, וחייב משום מכבה, או כלשון הירושלמי פ"ג ה"ז, ו' ע"ג: לפניו משום מבעיר, לאחריו משום מכבה. ועיין מ"ש לעיל פ"ג, שו' 33–34, ד"ה נר שעל גבי הטבלה. 
<b>ונחלקו הראשונים בחיוב נוטל שמן מנר דלק בשבת. </b>לשיטת הר"מ בפיה"מ פ"ב מ"ב, הראב"ן, ע"ז ע"ג, והרא"ש ביצה פ"ב סי' י"ז האיסור הוא משום גרם כיבוי, ומכיוון שהוא ממעט בדלק אף ר' יוסי מודה שהוא חייב, ועין במרכבת המשנה פי"ד מה' שבת ה"ד. אבל בעלי התוספות<sup class="footnote-marker">14</sup><i class="footnote">ביצה כ"ב א' ד"ה והמסתפק, והסכים להם באו"ז ח"ב ה' ערב שבת סי' כ"ח, ז' ע"ג, ובה' יו"ט סי' שמ"ח, ע"ג ע"ד.</i> סוברים שהחיוב הוא משום שברגע שנוטל את השמן הוא מעמם את זוהר הנר, ונמצא מכבה ממש, אבל כשחותך מלמטה בנר של שעוה, שאינו ממעט בשעת מעשה את הנר, אינו אלא גרם כיבוי, ופטור. 

Halakhah 5

<small>12-13.</small> <b>וכבה את זה הרי זה חייב. </b>וכ"ה בבבלי כריתות כ' א', בקטע מן הגניזה שפרסם שכטר, עמ' 10, בכי"מ, במיוחס לר"ג שם, בר"מ ובהשגות פ"א מה' שבת ה"י, במאירי כאן ע"ג א', בתוספ' כת"י ובתוספ' הרא"ש.<sup class="footnote-marker">15</sup><i class="footnote">לפי השמטות משטמ"ק שם אות ז'. ושם הובאו שתי הגירסאות.</i> ופירשו במיוחס להר"ג, הראב"ד ובתוספות הנ"ל שנתכוין לכבות כל אחת מהן, אלא שמתחילה כיוון לכבות נר ראשון, ואח"כ נר שני, ונתחלף לו הסדר והקדים שני לראשון, אבל אם נתכוין לזה גרידא וכבה אחר פטור, שהרי לא נעשתה מחשבתו. אבל הר"מ הנ"ל פירש כפשוטו שאפילו נתכוין לזה וכיבה את זה חייב, שהרי נעשה אותה מלאכה שכיוון לה, ועיין במאירי הנ"ל ומה שהאריך בזה במרכבת המשנה שם.<br>ורש"י ועוד<sup class="footnote-marker">16</sup><i class="footnote">עיין בתוספות שם י"ט רע"ב, פסחים ל"ג א' ד"ה נתכוין, סנהדרין ס"ה ב' ד"ה להגביה, רשב"א שבת ק"ד סע"ב.</i> גרסו: פטור, ופירשו שנתכוין רק לראשון, וכבה את השני, וכשיטת הראב"ד ותוספ' כת"י הנ"ל (אלא שנחלקו בגירסא גרידא).
<small>15.</small> <b>וכבה את הדולק הרי זה פטור. </b>כ"ה בד. וכן בכי"ל: וכבת את הדלוק פטור. וכן מוכח בבבלי הנ"ל. וכן פסק בר"מ פ"א מה' שבת הי"א. וטעם הפטור הוא משום שבשעה שכבה הוא כיוון להדלקה, ובשעה שהדליק הוא כיוון לכבוי. עיין רש"י כריתות הנ"ל ד"ה ליקדם ומאירי כאן ע"ג א' הנ"ל.<br>אבל בכי"ו ובכי"ע בטעות: חייב.
<small>16.</small> <b>חייב שתי חטאות. </b>וכן בירושלמי פ"ב ה"ה, ה' ע"א: הבעיר וכיבה בנפיחה אחת חייב שתים. ובבבלי הנ"ל: בנשימה אחת חייב. ופירשו בטעמה: נהי דאקדומי לא אקדים, אחורי נמי לא מאחר. כלומר, אעפ"י שרצה להקדים אחד מהם ולא הקדים, אבל מ"מ גם לא אחר. ובהשמטות לשטמ"ק:<sup class="footnote-marker">17</sup><i class="footnote">הנ"ל לעיל הע' 15. ועיין גם בשטמ"ק שם אות י"א.</i> ולקמן מפרש אם חייב אחת או שתים. ועיין שם כ' ב' וברש"י שם ד"ה להקדים. ועיין היטב במיוחס לר"ג שם ובשטמ"ק שם אות י'. 
<small>16-17.</small> <b>אחד נותן את האור ואחד נותן את העצים וכו'. </b>בבלי ביצה ל"ד א'. ופירש"י: מביא את האור [חייב] משום מבעיר את הגחלת, דכשהוא מוליכה היא מתלבת מרוח הליכתו. ובר"ח שם משמע קצת שנקט נותן את האור, מפני שבלעדיו אין כאן בישול כלל, ובאמת מי שנתן את הגחלת בכירה פטור מכלום, ואין כאן מבעיר, עיי"ש היטב. והתוספתא נקטה כאן את סדר הבישול, שאדם נותן מקודם קדירה ריקנית ואח"כ נותן מים ואח"כ את הבשר, כמו שדייק רש"י ביחזקאל כ"ד, ג', מן המקרא שם, והביא את הברייתא של הבבלי שם, ועיין בצפנת פענח פ"ט מה' שבת ה"ד שציין גם לבבלי מגילה ט"ו סע"א.<br>והר"מ בפ"ט הנ"ל פסק ע"פ ברייתא שלנו ופירש "שכולם חייבים משום מבשל, שכל העושה דבר מצרכי הבישול הרי זה מבשל". ועיין מ"ש להלן.
<small>17.</small> <b>ואחד נותן את הקדירה. </b>בבבלי הנ"ל: שופת את הקדרה מאי קא עביד? אמר ר' שמעון בן לקיש הכא בקדרה חדשה עסיקינן, ומשום לבון רעפים נגעו בה. ומשמע מתוך הבבלי שכל אחד חייב כדינו. ולאו דווקא משום מבשל. אבל הר"מ לא הזכיר "קדירה חדשה", ופסק כסתם התוספתא שלנו, ועיי"ש בהשגות ובשאר נושאי כלי הר"מ. ועיין להלן. 
<b>ואחד נותן את הבשר. </b>וכ"ה בר"מ הנ"ל. אבל בבבלי חסרה בבא זו, וכן לכאורה נכון, כי מה לי בשר, מה לי תבלין, והתנא היה יכול להוסיף מאכלים עד אין סוף, וכנראה ששנו כאן בשר ע"פ הפסוק ביחזקאל כ"ד, ג' הנ"ל. ועיין מ"ש בשו"ת הרלב"ה סוף סי' כ"א. וברייתא בסגנון שלנו גם להלן הי"ח, שו' 55 ואילך. 
<small>18.</small> <b>ובא אחד והגיס וכו'. </b>עיין רמב"ן י"ח ב' ד"ה והוא מגיס. 
<small>19-20.</small> <b>ואחד נותן את האור ואחד נותן את העצים ובא אחד והגיס שנים האחרונים חייבין. </b>בבבלי הנ"ל הקשו על הרישא שלנו: והתניא אחרון חייב, וכולן פטורין? לא קשיא, הא דאייתי אור מעיקרא, הא דאייתי אור לבסוף. ולפ"ז היא הסיפא שלנו, אלא שהבבלי שנה שהביא אור לבסוף, וממילא הוא לבדו חייב, ועיין מ"ש להלן.<br>והנה נוסחת ד וכי"ו (וכן, כנראה, היה גם בכי"ע אלא שיש שם השמטה ע"י הדומות) מקויימת אף ע"י הר"מ הנ"ל שפסק: אבל אם שפת אחד את הקדרה תחילה, ובא אחר ונתן את המים וכו' ונתן את התבלין, ובא אחר ונתן את האור, ובא אחר ונתן עצים על האור, ובא אחר והגיס, שנים האחרונים בלבד חייבים משום מבשל. וכ"ה הגירסא גם בכל הדפוסים הישנים (לרבות ד' רומי, קושטא, ויניציאה רפ"ד ועוד), וכ"ה בשלשה כת"י תימן, וכן מביא במעשה רוקח על הר"מ בשם כת"י משנת הקי"א, אלא ששם חסרה המלה "בלבד".<br>ובשו"ת הרלב"ח<sup class="footnote-marker">18</sup><i class="footnote">באור מהר"י בי רב בדברי הר"מ נעתק כמעט מלה במלה בשו"ת אהלי תם סי' קכ"ט (תמת ישרים, ס"א ע"ב) בשם המשיב עצמו, וכבר תמה ע"ז במעשה רוקח שם. ועיין בשו"ת חיים שאל להרחיד"א ח"ב סי' אות י' ששער שהמעתיק מצא את התשובה ששלח מהר"י בי רב לר' תם יחיא, וסבר שהיא מר' תם.</i> סי' כ"א (והעיר עליו במעשה רוקח במקומו), כ"ט סע"א, כותב שחכם אחד בצפת העיר שיש גירסא אחרת ברמב"ם, אלא שהגירסא ההיא שהוא היה אומר היא שבוש בודאי, כי יש עליה יותר ויותר קושיות. ואעפ"י שהרלב"ח לא הזכיר את הגירסא המוטעה, הרי קרוב לוודאי שהיא הגירסא שהזכיר מהר"י בי רב:<sup class="footnote-marker">19</sup><i class="footnote">בשו"ת שלו סי' נ"א. ועיין מ"ש מרן בכ"מ במקומו.</i> יש מי שמחליף הגירסא ומטעה הספר, ואומר שלא זכר הרב ז"ל נתינת האור בחלוקה הב'. וגירסא זו נמצאת באמת בר"מ כ"י רבינוביץ על קלף: ובא אחד ונתן את התבלין, ובא אחד ונתן את העצים על האור, ובא אחד והגיס שנים אחרונים בלבד חייבים משום מבשל. ולא נזכר שם נתינת אור. ואין ספק שגירסא משובשת היא, כמו שכתב מהר"י בי רב שם.<br>ובמעשה רוקח על הר"מ שם כותב: "שוב זימן השי"ת לידי נוסחא אחרינא כתיב' יד משנת הקס"ב, וכתוב בו <b>שלשה</b> האחרוני' בלבד חייבים". ונוסחא זו היא נוחה יותר מדאי להיות אמיתית, אחרי שלא נמצא לה סמך בשום כת"י אחר.<br>ובכ"מ שם סה"ד כותב: "והנה מצאתי אני ספר מוגה שכתוב בו בדברי רבינו בבבא דסיפא, ובא אחר ונתן את העצים, ובא אחר ונתן את האור, ולגירסא זו ניחא שאין חיוב כ"א בב' האחרונים בלבד, דנתן עצים קודם שיתן חברו את האור אין שם רמז בישול כלל. ואין נראית בעיני נוסחא זו, מפני שאינה מכוונת לא עם הגמרא ולא עם התוספתא". וכוונת רבינו שאין הנוסחא מכוונת עם לשון הגמרא שלא נזכר שם בפירוש חיוב המגיס, אבל לעצם ההלכה אין סתירה מן הבבלי לנוסחא זו שהביא.<sup class="footnote-marker">20</sup><i class="footnote">עיין לעיל שם בשו"ת מהר"י בי רב הנ"ל. ועיין מ"ש בשו"ת חיים שאל הנ"ל (לעיל הע' 18).</i> ולא עוד אלא שבכי"ל כאן גורס: ואחד נותן את התבלין, ואחד נותן את העצים ואחד נותן את האור ובא אחר והרגים (צ"ל: והיגיס) שנים אחרונים חייבין. ואעפ"י שיש שם השמטה, ונשמט ע"י הדומות מ"נותן את התבלין" שברישא עד "נותן את התבלין" שבסיפא, מ"מ אנו רואים ברור שאף בכי"ל היתה הגירסא בסיפא נתינת עצים ואח"כ נתינת אור כבר"מ מוגה שהביא מרן.<br>ברם אף כאן כי"ל הוא יחיד בין הנוסחאות של התוספתא כשם שגירסת הספר המוגה היא יחידה בנוסחאות הר"מ, ואף היא נוחה יותר מדאי, כדי לקבל אותה נגד רוב הנוסחאות. ולא עוד אחרי שראינו לעיל (ד"ה ובשו"ת הרלב"ח) שבכ"י עתיקים של הר"מ נשמטה הבבא של נתינת אור, הרי מסתבר שהמשלים השלים אותה ע"פ הסברא.<br>ולפיכך נראה שאין לזוז כאן מרוב הנוסחאות בתוספתא שהן רוב הנוסחאות של הר"מ. ובוודאי שפשוטה של לשון הר"מ משמעה שכולם חייבים כאן משום מבשל, וברישא שכולם היו בעצה אחת להשתתף בבשול, וכל אחד עשה מלאכה, והכינו את הבישול כסדר הרגיל, כולם חייבים משום מבשל,<sup class="footnote-marker">21</sup><i class="footnote">כמו שפירש בשו"ת מהר"י קורקס (שפרסם החיד"א בסוף ספרו חיים שאל ח"ב ד' ליוורנו, חידושי סופרים, ל"ג ע"א ואילך) סי' ו', עיי"ש שבאר את שיטת הר"מ באריכות, ועיין גם בשו"ת מהר"י בי רב סי' נ"א הנ"ל ובשו"ת הרלב"ח סי' כ"א הנ"ל ובצפנת פענח על הר"מ במקומו.</i> אבל בסיפא הרי הראשונים לא עשו כלום ואינו חייב אלא המניח את העצים על האור והמגיס, אבל המביא את הגחלת פטור, מפני שסופה ליכבות.<sup class="footnote-marker">22</sup><i class="footnote">עיין ב"ק פ"ו מ"ד.</i><br>ובעל מרכבת המשנה בסה"ד הסיק: "דכי היכי דמפרשים הא דקאמר בגמרא האחרון חייב, ר"ל האחרון שבבישול, ולא קחשיב המגיס, אע"ג דבודאי ההגסה אחרי נתינת האור, דאין עניין להגסה כלל קודם נתינת האור וכו',<sup class="footnote-marker">23</sup><i class="footnote">עיי"ש בשו"ת מהר"י בי רב הנ"ל.</i> וא"כ בהכרח שנים חייבים דהיינו הנותן האור והמגיס, ואפ"ה נקיט בברייתא לשון האחרון חייב, שר"ל האחרון שבבישול חוץ מן המגיס, שהוא אח"כ כשתתחמם הקדרה, דאז חייב על ההגסה, וזה רמזה התוספתא ובא אחר והגיס, וא"כ פשוט נמי דמ"ש רבינו שנים האחרונים חייבים, ר"ל האחרונים שבבישול, דהיינו הנותן את האור והנותן את העצים, חוץ מן המגיס".<br>ועיין בשו"ת הרשד"ם או"ח סי' ג' (ג' ע"ג) שדחה את דברי הרלב"ח, ופירש שהר"מ עוסק כאן רק בחיוב משום מבשל, ולפיכך חייבים רק שני האחרונים, אבל מי שנותן את האור בלי עצים פטור משום מבשל, אבל חייב משום מבעיר. אבל מסתבר כפירוש הרלב"ח ומהר"י בי רב. וכל המפרשים נדחקו מאד ליישב את דברי הר"מ גם ע"פ הבבלי שהעמידו שם את הרישא בקדירה חדשה (עיין מ"ש לעיל שו' 17, ואחד נותן את הקדירה), אבל לא זכיתי להתחוור בדבריהם.

Halakhah 6

<small>21.</small> <b>הסורט סרטה אחת על גבי שני נסרים וכו'. </b>במשנתנו פי"ב מ"ג: הכותב שתי אותות<sup class="footnote-marker">24</sup><i class="footnote">וכ"ה בקביעות בתוספתא כי"ו. וכ"ה במשניות מטיפוס א"י, וכ"ה הכתיב בשאר נוסחאות מדוייקות של מקורות א"י, עיין מ"ש ע"ז בפירוט להלן ביצה פ"ר, שו' 9, ד"ה והכותב.</i> בין בימינו בין בשמאלו, בין משם אחד (פירש"י: שתיהן אלפין), בין משתי שמות (פירש"י: אל"ף בי"ת), בין משתי סממניות<sup class="footnote-marker">25</sup><i class="footnote">פירש הר"מ בפיה"מ: סימנים, כמו שכותבין בני אדם, א' שיורה על אחד, וב' שיורה על שנים וכו'. ועיין בפי' רב האיי גאון באוה"ג, הפירושים, עמ' 66, ובמגיד משנה פי"א מה' שבת ה"י.</i> בכל לשון חייב. אמר ר' יוסי לא חייבו שתי אותות אלא משום רושם, שכך היו כותבין על קרשי המשכן, לידע איזה בן זוגו וכו'. וכבר ראינו לעיל (פ"ט, שו' 43) שהירושלמי מעמיד את כל משנתנו כר' יוסי, ולא חייבו כותב בשמאלו אלא משום רושם (וכ"ה בבבלי לפי אמורא אחד), ולפ"ז אף הרישא של הברייתא שלנו ר' יוסי היא, אבל לת"ק פטור, וכן משמע מסדר הברייתא שבתו"כ ויקרא, חובה, פ"א ה"ה, ט"ז סע"א, ושבבבלי ק"ג ב' ששנו שם: אמר ר' יוסי וכו' לפיכך שרט שריטה אחת על שני נסרין, או שתי שריטות על נסר אחד חייב.<br>ואם אף הרישא של משנתנו כר' יוסי, הרי בוודאי שמסתבר פירש"י והמאירי ששם אחד פירושו "שני אלפין", שכן היו כותבין אות אחת בסוף הקרש הראשון וכפלו אותה בתחילת הקרש השני. וכן אפשר היה לזווג קרשים ע"י עשיית סריטה אחת לוכסן על שני קרשים. עיין בירושלמי בסוגיין. ועיין במסקנא שבבבלי ק"ג ב', ומ"ש בשו"ת אבני נזר או"ח ח"א סי' קצ"ט.<br>ובתנחומא כי תשא סי' ל"ג: ויאמר ה' אל משה כתב לך. ילמדנו רבנו הכותב שתי <b>אותות</b><sup class="footnote-marker">26</sup><i class="footnote">כ"ה בד"ר, עיין לעיל הע' 24.</i> בהעלם אחד בשבת מהו שיהא חייב. כך שנו הכותב שתי <b>אותות</b> בהעלם אחד חייב, שהוא רושם ומחלל את השבת וכו'. וסתם בעל הילמדנו כר' יוסי, ומשמע מלשונו שרושם גרידא הוא אב מלאכה, וכותב אינה אלא תולדת רושם,<sup class="footnote-marker">27</sup><i class="footnote">שהרי בשאלה לא נזכרו שתי אותות משם אחד, או שכתב בשמאלו וכדומה, והשאלה היא על שתי אותות שיש להן משמעות כשהן לעצמן, דוגמת "לא" שבלוחות שהמדרש מסמיך להן את הדרשה.</i> ולא היתה כתיבה במשכן, אלא רישום בקרשים. ובפיה"מ להר"מ פירש שלר' יוסי כתיבה ורשום שניהם אבות הן, עיי"ש. ועיין מ"ש באבני נזר הנ"ל, ובתוספות העזרה על התו"כ הנ"ל, ח' ע"א, ומ"ש בס' מנחת סולת, קל"ד ע"ב ואילך.
<small>21-22.</small> <b>אמ' ר' עקיבא לא חייבו וכו'. </b>בד, כי"ע וכי"ל: אמ' ר' יוסי וכו'. וכ"ה במשנתנו, בתו"כ ובבבלי הנ"ל. 

Halakhah 7

<small>23.</small> <b>כתב אות אחת בראש יריעה מכן ואות אחת וכו'. </b>כ"ה בד. וכע"ז בכי"ע ובכי"ל, ובכי"ו נשמט ע"י הדומות. ובמשנתנו פי"ב מ"ה: אחת בארץ ואחת בקורה, כתב על שתי כותלי הבית, על שני דפי פנקס, ואין נהגין זה עם זה פטור. והתנאי של "אין נהגין זה עם זה" עונה על כותלי הבית (כגון שכתב על הזוית מבחוץ, כמפורש להלן סהי"ג) ועל דפי הפנקס (כגון שכתב על דף החיצוני ועל דף הפנימי). אבל אם כתב על שני כותלי הבית מבפנים (על הזוית מבפנים) חייב, כמפורש במ"ד ולהלן סהי"ג. וכן אם היה הדף החיצוני צר והפנימי רחב יותר, וכתב אות אחת בסוף החיצוני ואות אחת בסוף הפנימי חייב, שהרי נהגות זו עם זו, כמפורש במשנה ד'. ומשלימה התוספתא שאם כתב אות אחת בראש יריעה מצד שמאל ואות אחת בראש יריעה מצד ימין חייב, שהרי אפשר להדביק זו לזו. ועיין ירושלמי מגילה פ"א ה"ט, ע"א ע"ג, ובק"ע שם ד"ה א"ל שכן, ובשי"ק ד"ה שכן אפי' ספרים.<br>ובבבלי ק"ד ב': א"ר אמי כתב אות אחת בטבריא ואות אחת בציפורי חייב, כתיבה היא, אלא שמחוסר קריבה. והתנן כתב על שני כותלי הבית ועל שני דפי פנקס ואין נהגין זה עם זה פטור? התם מחוסר מעשה דקריבה, הכא לא מחוסר מעשה דקריבה. ופירש"י שבשני דפי פנקס (אחד למטה מן השני) אינם נהגים אלא ע"י קציצה (כלומר, רק אם יתיר או יקוץ את הדף הראשון ויתן אותו על גבי השני), אבל אם כתב על לוח אחד בטבריא ועל לוח שני בציפורי אינם מחוסרים אלא קריבה בעלמא, בלי שום מעשה אחר. ועיין בר"מ פי"א מה' שבת הי"ב ובמ"מ שם.<br>ורב האיי גאון (הובא ברשב"א במקומו) והר"ח פירשו אחרת את הבבלי, והרשב"א הביא לו סיוע מן הירושלמי, אבל הגירסא בירושלמי, כנראה, משובשת, עיין מ"ש בירושלמי כפשוטו, עמ' 176. ועיין בהגהות יפה עינים ק"ד ב' שהשיג על פירוש זה. ועיין בירושלמי פי"ג ה"א, י"ד ע"א, והפירוש הנכון שם הוא בשערי תוא"י, סוף עמ' 180.
<small>24.</small> <b>אע"פ מדביקן זו לזו וכו'. </b>וכ"ה בכי"ע. ובד: אף על פי שמדביקן<sup class="footnote-marker">28</sup><i class="footnote">והנכון כלפנינו, כלומר מדביקן (בלי שי"ן), עיין מ"ש מהרי"ן אפשטין במבוא לנוה"מ, עמ' 1261.</i> וכו'. ובכי"ל: אם מדביק זו לזו וכו'. וכן הגיהו המפרשים. ולעיל ח"א, עמ' 429, הערה 27, הבאנו כמה מקומות שהדבור "אף על פי" משמש במקום "הואיל", ולפ"ז יש כאן נתינת טעם למה הוא חייב. 
<small>25.</small> <b>אפי' כל השם כולו. </b>כלומר, שהשלים שלא בכוונה את שם הויה (עיין מ"ש להלן). וכנראה שנשנה כאן אגב גררא מן הסיפא, שאם לא קרא מה שלפניו, ולא ידע שהוא משלים את השם, הרי לא נתכוין לקדשו, ופשיטא שלא עשה כלום, ובכותב בשוגג עסיקינן, ופטור מחטאת. 
<small>26.</small> <b>אות אחת והשלים את השם. </b>וכ"ה בד. ובכי"ע חסרה בבא זו, ואינה גם בבבלי ק"ד ב'. אבל בכי"ל: להשלים את השם. וכן מעתיקים בשם התוספתא בחי' הרשב"א ובמיוחס להריטב"א ק"ד ב'. ובירושלמי פי"ג ה"א, י"ד ע"א: הכל מודין בכותב את השם (כלומר, שם הויה) עד שעה שישלים (שהרי אם לא השלים לא עשה כלום). כתב אות אחת להשלים את השם וכו'. ומסתבר שבשם הויה עסיקינן, עיין בהגהות הרד"ל שם.<br>ובחידושי הרשב"א הנ"ל כתב על דברי רב אשי (ק"ד ב') "להשלים שאני": ולכאורה הוה משמע דדוקא להשלים את הספר, אבל להשלים את השם לא, דאם איתא, ליתני להשלים את השם, ואנא ידענא דכל שכן להשלים את הספר, אבל בתוספתא גרסינן כתב אות אחת <b>להשלי'</b> את השם וכו'. ומשמע מדבריו שפירש אף כאן את המלה "השם" כמו בשאר מקומות לעניין שבת,<sup class="footnote-marker">29</sup><i class="footnote">משנתנו פי"ב סמ"ג, תו"כ ויקרא חובה פ"א, שם אחרי מות ה"ד ואילך, ט"ז ע"א, ירושלמי פי"ב ה"ג, י"ג ע"ד, בבלי ק"ג ב'.</i> שהכוונה לתיבה. ועיין בהגהות הרד"ל הנ"ל. ובאמת לגבי שם הויה יש כאן סברא לחיוב, מה שאין כן בהשלמת הספר, שהרי בכתיבת השם לא עשו הראשונים כלום, אפילו כשתצרף את כולם יחד, והגומר את האות האחרונה מקדש למפרע את כל השם, מה שאין כן בהשלמת ספר שלכל הפחות יש כאן מעשה לפני ההשלמה בצרוף, ואין כאן "כל שכן" כלל, ומכאן משמע שרבינו פירש כמו שכתבנו.<br>ברם מתוך הירושלמי הנ"ל משמע שבשם הויה עסיקינן, ולפ"ז לא נזכר כאן כלל שהמשלים את התיבה חייב. אלא שצריך עיון בעצם הדבר, שהרי אף כאן עשה הראשון מלאכה שמתקיימת במקום אחר, ואפילו כתב שתי אותיות הראשונות של שם הויה, ולמה פטרו בירושלמי את הראשון ? ועיין בהגהות הרד"ל הנ"ל.
<small>27.</small> <b>והשלים את הספר חייב. </b>וכ"ה בד. אבל בכי"ע, כי"ל, רשב"א, מיוחס להריטב"א וירושלמי הנ"ל: להשלים את הספר. וכבר פירש בחסדי דוד אפילו לפי גירסת הדפוס שהוא חייב כאן מפני שכוונתו היתה להשלים את הספר (בניגוד לרישא). ועיין באו"ש פ"א מה' שבת ה"ח ובצפנת פענח פי"א מה' שבת ה"ט.<br>ובבבלי ק"ד ב': תנא כתב אות אחת והשלימה לספר וכו' חייב. ועיין בר"מ פי"א הנ"ל.

Halakhah 8

<small>27-28.</small> <b>המקרע על העור כתבנית כתב פטור. </b>הרושם על וכו'. וכ"ה בד ובכי"ל, וכן מעתיק הרשב"א (ק"ג ב') בשם התוספתא. וכן להלן גיטין פ"ב ה"ד (לעניין גט): המקרע על העור כתבנית כתב פסול, הרושם על העור כתבנית כתב כשר. ובכי"ע כאן: המקרע <b>את</b> העור וכו'. ולפ"ז שיטת התוספתא היא שקריעה על העור כתבנית כתב אינו כתב, לא לעניין שבת ולא לעניין גט, אבל רושם על העור הוא כתב אצל שניהם.<br>וכבר העיר הרשב"א הנ"ל על הסתירה מן הירושלמי (פי"ב ה"ד, י"ג ע"ד; גיטין פ"ב ה"ג, מ"ד ע"ב) שמבואר שם להפך בין לעניין שבת ובין לעניין גיטין. וכן ברשב"א גיטין כ' ב' סד"ה בדינרי: ותוב גרסי' בירוש' הקורע על העור כתבנית כתב כשר, הרושם על העור כתבנית כתב פסול.<sup class="footnote-marker">30</sup><i class="footnote">באו"ז ח"ב סי' ע"ג, ט"ז סע"ב, מעתיק בשם הירושלמי פ' הבונה כגירסת התוספתא כאן (עיין אהצו"י, עמ' 130). ושמא צ"ל שם: ואמרי' בתוספתא וכו', ומ"ש "ואמרי' בירושלמי" היא אשגרה מלעיל שם.</i> <b>ובתוספ'</b> נאמרו דברים בהפך, הקורע פסול, הרושם כשר, ואיפשר שהוא בטעות ידי סופר, אלא שמצאתיה כן בתוס' שבת פ' הבונה, כמו שהיא שנויה כאן. ומן התימא שהרמב"ם ז"ל כתב (פ"ד מה' גיטין ה"ז, ועיי"ש במ"מ) וערבן שניהם, וכתב הקורע על העור, וכן הרושם על העור כגון כתב כשר.<sup class="footnote-marker">31</sup><i class="footnote">בטאה"ע סי' קכ"ה (בד"ח) מעתיק בשם הר"מ: או שרשם על הטבלא (במקום: על העור) וכו'. ואינה אלא טעות הדפוס. ובטור כ"י בביה"מ כאן (1619 ENA): המקרע על העור תבנית כתב, או שרשם <b>על העור</b> תבנית כתב, הרי זה כשר. וכ"ה בטור ד' איגשבורג (משנת ש') וריווא די טרינטו. ובאינקונבלים של הטור נשמטו בטעות (ע"י הדומות) המלים "או שרשם על העור תבנית כתב".</i><br>ובר"מ פי"א מה' שבת הט"ז: הקורע על העור כתבנית כתב חייב משום כותב, הרושם על העור כתבנית כתב פטור. ובמ"מ שם: "ירושלמי ותוספתא. ובמקצת נוסחי התוספתא נמצא הפך מדברי רבינו שהקורע פטור והרושם חייב. ועיקר הנוסחא הוא כדברי רבינו לחייב הקורע ולפטור הרושם, וכדברי הירושלמי". והנה ראינו שבארבע נוסחאות התוספתא שלפנינו, וכן ברשב"א הנ"ל, הגירסא היא כמקצת הנוסחאות שהביא הרב המגיד, בין בתוספתא כאן ובין בגיטין.<sup class="footnote-marker">32</sup><i class="footnote">ואף הגירסא בגיטין שוה בכל נוסחאות התוספתא שם, ומקויימות גם ע"י בעל או"ז ח"א ה' גיטין סי' תשי"ז, ק"א רע"ד, הרשב"א הנ"ל והר"ן גיטין פ"ב סי' תכ"ט.</i> אבל במאירי גיטין כ' ב' (עמ' 72) כותב: וכמו שאמרו בתוספתא המקרע כתבנית כתב <b>כשר</b>, והרושם על העור כתבנית כתב כשר. ברם לא רחוק הדבר שהמאירי העתיק ע"פ פסק הר"מ פ"ד מה' גיטין הנ"ל, כרגיל אצלו. ואשר לר"מ עצמו מתקבלים דברי בעל מרכבת המשנה פי"א מה' שבת הנ"ל שהר"מ פירש שהירושלמי מדבר בשיטת ר' מאיר שעדי חתימה כרתי, ולפיכך פוסל ברושם, מפני שאינו מתקיים, אבל בשיטת ר' אלעזר (שהלכה כמותו) כשר בעדי מסירה. ועיין במעשה רוקח במקומו (בה' גיטין) שציין לפרי חדש אה"ע סי' קכ"ה אות ג', עיי"ש. ועיין בצפנת פענח פ"ד מה' גיטין הנ"ל.
<small>27-28.</small> <b>הרושם על העור וכו'. </b>עיין מ"ש לעיל בשם הירושלמי שפוטר ברושם. ואף הוא, כנראה אינו פוטר אלא בדברים שנבלעים בעור (עיין במשנת סוטה פ"ב מ"ד), ואינו כתב, מפני שאינו מתקיים ועובר מעצמו (ולא מחמת דבר אחר, עיין בר"מ פי"א מה' שבת הט"ז), והוא הדין בסורט על העור, מפני שהסריטה נעלמת מעצמה, ואינה מתקיימת. ועיין להלן שו' 45. 
<small>28.</small> <b>כתב בקלפי אגוזים וכו'. </b>במשנתנו פי"ב מ"ד: כתב בדיו וכו' ובכל דבר שהוא רושם. ומשלימה התוספתא את הרושמים ומתקיימים, וכ"ה להלן גיטין פ"ב ה"ג בד ובכי"ו. וקלפי אגוזים וכו' הם ממיני הצבעים, עיין במשנת שביעית פ"ז מ"ג ושבת פ"ט מ"ה. 
<small>29.</small> <b>בחלב הקרוש. </b>כ"ה בכל הנוסחאות כאן וכ"ה ברשב"א הנ"ל וכ"ה בגיטין הנ"ל, וכן מעתיק משם באו"ז ח"א ה' גיטין סי' תשי"ז, ק"א סע"ג. ומכאן שכתב חלב הקרוש מתקיים. 
<b>על עלה זית וכו'. </b>וכ"ה להלן גיטין הנ"ל. ובמשנת גיטין נקט עלה של זית גרידא. והטעם, כנראה, מפני שבו היו רגילים לכתוב, עיין במלונו של לידדל וסקוטט ערך έκφυλλοφορέω וערך πεταλισμός. ועיין מ"ש W. Shubart בספרו Das Buch bei den Griechen und Romern, הוצ' שניה, עמ' 2, ועמ' 171. 
<small>30.</small> <b>על עלה חזרין וכו'. </b>וכ"ה ("חזרין") בכל הנוסחאות כאן וברשב"א הנ"ל, וכ"ה בגיטין בד ובכי"ו. אבל בכי"ע שם: על עלי זרדין. ובתוספות גיטין כ"א ב' מעתיקים בשם התוספתא: ועלה ורדין (כ"ה בד' פיזרו), או: ועלה ורדים (ד"ו). ועיין לעיל ח"ב, עמ' 635, הערה 74. וחזרין רגילים אצל כרישין במקורות שלנו, עיין מ"ש לעיל ח"א, סוף עמ' 341, ועיין להלן יומא פ"ד, שו' 10, ומש"ש. 
<small>31-32.</small> <b>שאין של קיימא או דבר שאין של קיימא על דבר שהוא של קיימא וכו'. </b>וכ"ה בכי"ל אלא שבכי"ו נשמט אח"כ ע"י הדומות, והשלמתי ע"פ כי"ל. וכ"ה הסיגנון להלן גיטין פ"ב ה"ג בכי"ע. אבל בד ובכי"ע כאן: שאין של קיימא פטור. זה הכלל כתב דבר שהוא של קיימא על דבר וכו'. וכ"ה ברשב"א ק"ג סע"ב הנ"ל, שם קט"ו ב' ד"ה הא דאמרי', מ"מ פי"א מה' שבת הט"ו (ועיין ברמב"ם שם). וכ"ה הסיגנון להלן גיטין פ"ב הנ"ל בד ובכי"ו. ועיין במשנתנו פי"ב מ"ה. 
<small>32.</small> <b>עד שיכתוב דבר שהוא של קיימא וכו'. </b>ירושלמי פי"ב רה"ד, י"ג ע"ד. ועיין אהצו"י, עמ' 129. 

Halakhah 9

<small>33.</small> <b>הכותב אות אחת גדולה אם יש במקומה וכו'. </b>הסיגנון "אם יש" הוא באשגרה מלהלן, ובד, כי"ע וכי"ל: אעפ"י שיש וכו'. וכ"ה בירושלמי פ"ז ה"ג, י' רע"ד (ושם בשינוי סדר, מוחק לפני כותב). ובבבלי ע"ה, ב': ת"ר כתב אות אחת גדולה ויש במקומה וכו'. ועיין ר"מ פי"א מה' שבת ה"ט. 
<small>34.</small> <b>שתי אותות. </b>וכ"ה בכי"ע. וכן בד: שתי אותו'. וכבר הראינו לעיל, הע' 24, שכן הוא הכתיב של א"י. 

Halakhah 10

<small>34-35.</small> <b>אם יש במקומה כדי לכתוב שתי אותות חייב. </b>וכ"ה ("חייב") בד, בכי"ל, בירושלמי ובבבלי הנ"ל. ובכי"ע: פטור, ולפי גירסא זו חולק ר' מנחם בר' יוסי על הת"ק,<sup class="footnote-marker">33</sup><i class="footnote">ברש"י ע"ה ב' שם: הא קמ"ל מאן ת"ק ר' מנחם בר' יוסי. ופירש לפי גירסת הבבלי שהיא גם גירסת התוספתא לפי רוב הנוסחאות.</i> וסברת הת"ק היא כמבואר ברא"ש פ"ז סי' ט'.<sup class="footnote-marker">34</sup><i class="footnote">וסובר הת"ק (לפי גירסת כי"ע) שאין להחמיר במחיקה מבכתיבה, ואינו חייב במוחק אלא דווקא אם יש במקומו כדי לכתוב שתי אותיות באותו כתב ובאותו גודל עצמו, וממילא אם מחק אות גדולה, הרי אין כאן מקום לשתי אותיות דכוותה. אבל ר' מנחם בר' יוסי סובר שאות גדולה דינה כדיו שנפלה על גבי קלף, ואם יש במקומה כדי לכתוב שתי אותיות בינוניות מאותו כתב חייב, עיין מ"ש בחידושים המיוחסים להר"ן (ע"ה ב') בשם תלמיד הרשב"א.</i> ומה שאמרו להלן שאפילו מחק דיו חייב היא בשיטת ר' מנחם בר' יוסי. 
<small>36.</small> <b>ובכותב שאין במוחק. </b>וכ"ה בד. ובכי"ע וכי"ל ליתא. ובבבלי הנ"ל חסרה כל הסיפא, ובירושלמי הנ"ל משובש. 
<b>חומר בכותב הכותב לקלקל חייב וכו'. </b>בר"מ פי"א מה' שבת ה"ט: הכותב על מנת לקלקל העור חייב, שאין חיובו על מקום הכתב אלא על הכתב, אבל המוהק על מנת לקלקל פטור. ובמ"מ שם: תוספתא. ועיין במרכבת המשנה שם ומ"ש בשו"ת אבני נזר או"ח ח"א סי' ר"ו אות ו' ואילך. ועיין בבלי גיטין י"ט א' וברש"י שם ד"ה מקלקל הוא ובתוספ' שם ד"ה מוחק. 

Halakhah 11

<small>37.</small> <b>נפלה דיו על גבי ספר וכו'. </b>ר"מ הנ"ל, ובמ"מ שם: גם זה שם בתוספתא. והתוספתא הובאה גם ברא"ש פ"ז סי' ט' וברבינו ירוחם, אדם, נתיב י"ב חי"ד. וכתב שם הרא"ש בטעמה שהרי מחיקת אות שנכתבה בטעות כמאן דליתא דמי, ועיקר חיוב מחיקה היא בשביל מחשבת הכתיבה, הלכך אפילו טשטוש דיו נמי. ולפ"ז אפילו נפלה דיו על קלף חלק ומחקה ע"מ לכתוב חייב חטאת. וכן פסק בטאו"ח סי' ש"מ: המטשטש בדיו שעל הקלף ויש במקומו לכתוב ב' אותיות חייב. ועיין בב"ח שם. אבל כגירסא שלפנינו בטור כ"ה בכל הדפוסים הישנים, לרבות שלשה אינקונבלים (בד"ק בטעות: בידיו, במקום: בדיו) ובטור כת"י. 
<small>39.</small> <b>אלא המוחק על מנת לכתוב. </b>ואעפ"י שהכתב שמחק חשוב יותר מן הכתב שבדעתו לכתוב, מ"מ חייב, שהרי אפשר לכתוב על המחק כל מה שרוצים, ואינו עניין למחלוקת שבבבלי גיטין י"ט א' הנ"ל. ועיין מ"ש ידידי הגרא"א פרייס במשנת אברהם (פירוש לס' חסידים) ח"ב, עמ' מ'. 
<small>39-40.</small> <b>והמוחק על מנת לתקן כל שהו הרי זה חייב. </b>לפי פשוטו פירושו שאם יש בעצם המחיקה תיקון, כגון מחיקה של דיו בין שתי אותיות (כפי' בעל ח"ד), או מחיקה של אות יתירה בס"ת, חייב בכל שהוא. עיין מ"ש בשו"ת אבני נזר או"ח ח"א סי' ר"ו, אות ו' ואילך. ועיין במנחת חינוך מצוה ל"ב, אות ל"ה, ומ"ש עליו במנחת סולת, קל"ה סע"ג ואילך. ובמנ"ב פירש על פי הבבלי ק"ד ב': רבא אמר כגון שנטלו לתגו של דל"ת ועשאו רי"ש. ועיין ברש"י ובמאירי שם בשם הירושלמי, ומ"ש באבני נזר הנ"ל אות א' ואילך. ועיין מ"ש בהירושלמי כפשוטו, עמ' 149. ובר"מ ספי"א: וכן המוחק את הרשום לתקן הרי זה תולדות מוחק וחייב. ובצפנת פענח שם ציין לכאן. ועיין במשנת אברהם הנ"ל. 

Halakhah 12

<small>40.</small> <b>הכותב אות אחת ועשאה שתי אותות וכו'. </b>כלומר, שהיה צריך לכתוב שני זיינין, וכתב בטעות חית, ומחק חלק מן הגג, חייב במחיקה זו משום כותב שתי אותיות, עיין בבלי ק"ד סע"ב. ועיין באבני נזר הנ"ל. 
<small>40-41.</small> <b>שתי אותות ועשאן אות אחת וכו'. </b>כלומר, שהיה צריך לחי"ת גרידא, וכתב בטעות שתי זיינין, ואח"כ עשה ביניהם גג וחברם לחי"ת, חייב משום מוחק שתי אותיות. (צפנת פענח, השמטות לה' שבת פי"א הי"ג, ק"י ע"ד). 
<small>41-42.</small> <b>נתכוון לכתוב אות אחת ונעשו בידו שתי אותות, שתי אותות ונעשו בידו אות אחת הרי זה חייב. </b>בשאר הנוסחאות: <b>פטור</b>. ופירושו שנתכוון ממש לכתוב אות אחת אלא שעלו בידו שתי אותיות בטעות, ברהיטות הכתיבה, פטור, וכדין משנתנו פי"ב מ"ה: נתכון לכתוב חי"ת וכתב שני זיי"נין וכו' פטור. ובבבלי ק"ד סע"ב: תנא נתכוין לכתוב אות אחת ועלו בידו שתים <b>חייב</b> (כגירסת כי"ו). והתניא<sup class="footnote-marker">35</sup><i class="footnote">כ"ה בר"ח ובנוסחאות ישנות, עיין ברמב"ן ספי"ב ובתוספ' ק"ה א' ד"ה והתניא. ואפשר שעל פיה הגיהו כאן בשאר הנוסחאות: פטור, ואפשר שהגיהו כן ע"פ משנתנו שהבאנו בפנים.</i> פטור? לא קשיא הא דבעי זיוני,<sup class="footnote-marker">36</sup><i class="footnote">במאירי ק"ד ב' ד"ה נתכוון מעתיק: <b>זייני.</b></i> הא דלא בעי זיוני. וכבר נדחקו בו המפרשים הראשונים במקומם והפוסקים,<sup class="footnote-marker">37</sup><i class="footnote">עיין בס' התרומה סי' קי"ד, או"ז ח"א סי' תשט"ו, ק"א ע"ג, ועוד.</i> ורובם פירשו שאם בעי זיוני פטור. אבל בתוספ' רי"ד ספי"ב פירש שהוא פטור אם לא בעי זיוני, וחייב אם בעי זיוני, אלא שאף הוא פירש זיוני תגין, עיי"ש.<br>ברם במרכבת המשנה פי"א מה' שבת הי"א כתב: נ"ל פשוט וברור דרבינו (כלומר, הרמב"ם)<sup class="footnote-marker">38</sup><i class="footnote">וכ"ה ברמב"ם בכל הדפוסים הישנים: הכותב אות אחת סמוך לכתב או כתב על גבי כתב, והמתכוון לכתוב חי"ת וכתב שני זיינין, וכן כיוצא בזה בשאר אותיות <b>חייב.</b> בדם בכל כתה"י שבדקתי (לרבות כ"י רבינוביץ על קלף) חסרה המלה "חייב". והוא כגירסת ד"ח של הרמב"ם. וכן היה לפני הרב המגיד. וברור שהיא הגירסא הנכונה, שהרי הר"מ פסק לעיל שם (ה"ט) שדווקא בהשלים את הספר באות אחת חייב, אבל לא באות אחת סמוך לכתב. אבל פירוש הגאון בעל מרכבת המשנה בגמרא הוא פשוט ומתקבל, אעפ"י שאינו עניין לדברי הרמב"ם.</i> מפרש הא דמשני בגמרא, הא דבעי זיוני כפשוטו, דהך ברייתא דתניא חייב, דבעי זיוני,<sup class="footnote-marker">39</sup><i class="footnote">כפירוש בעל תוספ' רי"ד שהבאנו לעיל בפנים. ועיין בשלטה"ג ספי"ב.</i> ר"ל שהוא צריך לכתוב שני זיי"נין,<sup class="footnote-marker">40</sup><i class="footnote">עיין לעיל, הע' 36.</i> ואע"ג דנקיט נתכוון לכתוב א' וכתב ב', מתפרש דומיא דברייתא הנזכרת בסוגיין (ק"ד ב'), הרי שהיה צריך לכתוב את השם ונתכוון לכתוב יהודה וכו', שכוונתו לכתוב יהודה היתה בטעות וכו', ולא בעי זיוני פירושו שאינו צריך לזיי"נין, וכתבן בטעות,<sup class="footnote-marker">41</sup><i class="footnote">ובכיוון לכתוב אות אחת וכתב שתים, אם יש כאן מתעסק בחצי שיעור, עיין באבני נזר או"ח ח"א סי' קפ"ז וסי' ר' אות ז'.</i> עיי"ש. ועיין בשלטה"ג ספי"ב מ"ש על הר"מ ומ"ש להלן שם בשם קונטרס הראיות להריא"ז.
<small>42.</small> <b>ונעשו בידו אות אחת וכו', </b>לפי הגירסא שלפנינו פירושו כמו שכתבנו לעיל, והברייתא מדברת במתחייב באות אחת, כגון שהשלים את הספר. 

Halakhah 13

<small>42-43.</small> <b>כתב שני נקודין ובא אחר וגמרן ועשאן שתי אותות וכו'. </b>בתוספות בכורים כתב: "ואתי כמ"ד בירושלמי (פי"ב ה"ד, י"ג ע"ד, גיטין פ"ב ה"ג, מ"ד ע"ב) דהא דאמר גבי גט וכתב ולא המטיף דיו ועשה אותיות ע"י נקודות, מ"מ אם עירב כשר, והוי כתב, ולכן גבי שבת נמי המערב חייב". ברם הפשט הפשוט בירושלמי הוא שהמחלוקת היא אם הטיף דיו בתכיפות עד שטיפות הדיו נתערבו ונעשו אותיות. ולחד מ"ד כשר, ודינו כאילו כתב, ואין כאן חק תוכות, וחד מ"ד סובר שהגט פסול מפני שהמטיף אינו ככותב אלא כחק תוכות, והאות נעשית מאליה ע"י עירוב הדיו שבנקודות, אבל אפשר שאף הוא יחייב בשבת, שאין בה חילוק בין חק תוכות וחק יריכות.<sup class="footnote-marker">42</sup><i class="footnote">ברשב"א ק"ד ב' כתב: מהא דאמרינן הב"ע כגון שנטלו לגגו של חי"ת ועשאו שני זיינין שמעינן דבכהאי גוונא לא מיקרי חוק תוכות, שאינו אלא כמפריד בין שתי אותיות דבוקות וכו'. וכתב עליו הר"ן בספי"ב: ול"נ דאין מכאן ראייה, דלגבי שבת ליכא קפידא בין חק תוכות לחק יריכות, דכל היכא דהויא מלאכת מחשבת מיחייב, שהרי אפילו מוחק על מנת לכתוב חייב. וכבר כתב כן בס' קרית ספר (על הלכות ס"ת) למאירי ז' ע"ר: התם (בגמ' שהזכיר הרשב"א) מלאכת מחשבת אסרה תורה, ומאחר שנתכון לכך חייב. ועוד שהרי מלאכת שבת ממשכן למדנוה, ובמשכן היו מסמנים הקרשים באותיות בכל ענין וכו', אבל כל שאנו צריכים לכתיבה (כלומר, כגון גט) חק תוכות אינו כלום. וכן ברוקח סי' ר"פ: אע"ג דמשמע בפ' המביא גט תיניינא (כ' א') וכתב ולא חקק, מה שנדחקות בדפוס אינה כתיבה, דווקא לגבי גט, אבל ביום טוב אסור לסמן, דלא מיבעיא לר' יוסי דמחייב בפ' הבונה משום רושם, אלא (כ"ה בד' קרימונה, ובד' פאנו בטעות: ולא) לדברי הכל, לא גרע מקומוס וקנקנתום וכו'.</i> ואפשר שאפילו כתב ע"י שפיכת דיו על הנייר, שאינו גט לכולי עלמא, (עיי"ש בירושלמי), חייב בשבת, שהרי מ"מ כחו הוא, עיין בבלי זבחים ס' א'. ושמא בשבת פטור לכולי עלמא, מפני שאין דרך כתיבה בכך.<br>אבל בנידון שלפנינו שהנקודה הושלמה לאות ע"י כתיבה בקולמוס אף בגט כשר. וכן כתב בב"י אה"ע סי' קכ"ה (והעיר עליו בשדה יהושע בגיטין במקומו) בשם הכל בו (לא מצאתי בכל בו סי' פ"ו ובארחות חיים ח"ב, עמ' 159): "אמנם מיו"ד וא"ו, וכיוצא בהן, לעשות מטיפה שנפלה אות שלימה אין בכך כלום וכשר, כי זה חק יריכות וכשר ע"כ".
<small>43.</small> <b>כתב על הזוית מבפנים חייב וכו'. </b>במשנתנו (פי"ב מ"ד ומ"ה): על שני כותלי זויות וכו' והן נהגין זה עם זה חייב וכו', ואין נהגין זה עם זה פטור. ופירשה התוספתא שאם כתב על הזוית בפנים הרי נהגות זו עם זו בסקירה אחת, אבל על הזוית מבחוץ אינן נהגות זו עם זו. 

Halakhah 14

<small>44.</small> <b>המצייר בקלפי פולין וכו'. </b>לעיל נתבאר שבכותב אינו חייב אלא בכתיבה שיש לה קיימה, וכאן מוסיף שאף בתולדות כתיבה הדין כן. ועיין באליהו רבה או"ח סי' ש"מ, אות י"א, שהביא תוספתא זו. 

Halakhah 15

<small>45.</small> <b>המסרט על בשרו ר' ליעזר מחייב וחכמים פוטרין. </b>כ"ה ("וחכמים") בכל נוסחאות התוספתא, וכ"ה במשנתנו פי"ב מ"ד במשנה שבבבלי. אבל ברוב הנוסחאות של המשניות ובמשנה שבירושלמי: ור' יהושע פוטר (ועיין במלא"ש שם ובדק"ס, עמ' 225, הע' ז'). 
<small>46.</small> <b>בן סטרא לא למד אלא בכך וכו'. </b>בד: בן סיטרא וכו'. ובכי"ל: בן סוטרא. אבל בכי"ע: בן סטדא. ובירושלמי פי"ב ה"ד, י"ג ע"ד: והלא בן סטדא לא הביא כשפים ממצרים אלא בכך. ובבבלי ק"ד ב': והלא בן סטדא הוציא כשפים ממצרים בסריטה שעל בשרו.<sup class="footnote-marker">43</sup><i class="footnote">פירש"י: שלא היה יכול להוציאן כתובים, שהיו החרטומים בודקין כל היוצאים שלא יוציאו כשפים ללמדם לבני מדינה אחרת. ועיין בכורות פ"ד מ"ד.</i><br>אבל בכ"י אוקספורד, כ"י מובחר של הבבלי, הגירסא היא: בן <b>סטרא</b>, וכ"ה בד' שונצינו (עיין דק"ס, עמ' 226, הע' נ'). וכן בתוספתא סנהדרין ספ"י בכי"ו: וכן עשו לבית <b>סטרא</b><sup class="footnote-marker">44</sup><i class="footnote">בד ובכי"ע שם: לבן סטדא.</i> בלוד. וכן במקבילה שבירושלמי יבמות פט"ז ה"ו, ט"ו ע"ד: לבן סטרא.<sup class="footnote-marker">45</sup><i class="footnote">בסנהדרין פ"ז הט"ז, כ"ה רע"ד: לבן סוטדה.</i> וכן בבבלי סנהדרין ס"ז א' (בד' שונצינו ובעין יעקב הראשון): בן סטרא (עיין דק"ס שם, עמ' 190, הע' ע').<br>ולפיכך נראה שהגירסא הנכונה היא כמו ברוב נוסחאות התוספתא כאן: סטרא, או סוטרא (ברי"ש), והגירסא "סטדא" נולדה ע"י הדרש בבבלי "סטת דא מבעלה", אבל דרש זה אינו נמנע גם לפי הגירסא סטרא, בדרך אל תקרי.<sup class="footnote-marker">46</sup><i class="footnote">וחז"ל לא נמנעו לדרוש דלי"ת כמו רי"ש, עיין בבלי כאן י"ב ב' לפי גירסת הערוך ערך סד. ועיין רש"י ודק"ס במקומו. ועיין מ"ש בתרביץ חכ"ז (טבת תשי"ח), עמ' 187, ובהערה 44 שם.</i> ובן סטרא זה אינו אותו האיש (כדעת ר"ת, עיין בתוספות ק"ד ב' ד"ה בן בד' ישנים), אלא הכוונה לאיש אחר שהביא כשפים ממצרים, עיין מ"ש רצ"פ חיות בהגרן של האראדעצקי ח"ד, עמ' 33, והדברים ידועים. ושמא צדק ברילל (יאהרביכער שלו ח"ה'-ו', עמ' 201) ששער שפירוש שם זה הוא "מושיע", σωτήρ, וגירסת כי"ל וד של התוספתא, וכן גירסת הירושלמי ביבמות מסייעות לו.
<small>46-47.</small> <b>ומפני שוטה אחד נחייב את כל הפקחין. </b>בכי"ע: נאבד את כל הפיקחין. ובירושלמי הנ"ל: אנו מאבדין כמה פיקחין. ובבבלי: אמרו לו שוטה היה, ואין מביאין ראיה מן השוטים. ופירש"י: שוטה היה, שטות היתה בו לעשות מה שאין דרך בני אדם עושים, ומסר נפשו על הדבר. ומכאן משמע שסריטה על גוף בן אדם חי נחשבת ככתב, שהרי הסריטה מתקיימת. 

Halakhah 16

<small>47-48.</small> <b>האוחז בקולמוס חייב, האוחז בידו וכותב פטור. </b>כ"ה בכל הנוסחאות וקשה להגיה. וכנראה שעיקר ההלכה נעוץ בשיטות של לימוד הכתיבה. את התלמיד היו מדריכים בתחילה באחיזת הקולמוס כהוגן, ולא שמו לב לאותיות שיצאו מתחת ידו, ואח"כ היו מלמדים אותו להוציא את האותיות כשורה. ולפיכך בדרגא הראשונה שהראשון אחז בקולמוס וכתב, והשני אחז בידו של הכותב להשגיח עליו שלא יצדד את הקולמוס, הרי עיקר המלאכה נעשית ע"י האוחז בקולמוס, והשני לא עשה כלום והאוחז בקולמוס חייב. 
<small>48.</small> <b>נתכוון לסייעו וכו'. </b>כלומר, אם הראשון כבר יודע בעצמו לאחוז את הקולמוס כהוגן, והאוחז בידו מלמדו להוציא אותיות נכונות, הרי עיקר המלאכה נעשית ע"י האוחז ביד, והמחזיק בקולמוס אינו עושה כלום, עיין בתוספ' ע"ז נ"ד א' ד"ה כגון. ועיין במשנת פרה פי"ב סמ"י, בתיו"ט ובתפארת ישראל שם ובאחרונים שנציין להלן. ונותנת התוספתא שתי דוגמאות: שוגג ומזיד לרישא, וגדול וקטן לסיפא (לסיוע). 
<small>49.</small> <b>שוגג אוחז בקולמוס וכו'. </b>בחיוב חטאת עסיקינן כאן, וכל השאלה היא רק על השוגג, ולפיכך אם השוגג אוחז בקולמוס וכותב והמזיד אינו אלא אוחז ביד השוגג כדי ללמדו להחזיק את הקולמוס, הרי כל המלאכה נעשית ע"י השוגג, וחייב חטאת. ועיין בס' בכור שור יו"ד סוף סי' ב' ובאליהו רבה או"ח סי' ש"מ אות י"א.<br>ובכי"ו מוסיף כאן: ושוגג אוחז בידו וכותב חייב. מזיד אוחז בקולמוס. וכ"ז חסר בד, כי"ע וכי"ל, ואינה אלא הכפלה בט"ס. ומכל מקום עדיין יש כאן הספק הרחוק שנשרדה לנו גירסא אחרת, וכמו שהגיה הגר"א. אבל בוודאי שאין לה קיום, ולפיה צריך להגיה בכל הברייתא, כמו שעשה הגר"א.
<small>50.</small> <b>ושוגג אוחז בידו וכותב פטו'. </b>ודינו כברישא, שעיקר המלאכה נעשית ע"י האוחז בקולמוס, ולפיכך פטור השוגג מן הקרבן. ועד כאן היא הדוגמא לרישא. 

Halakhah 17

<small>50-51.</small> <b>קטן אוחז בקולמוס וגדול אוחז בידו וכו'. </b>ר"מ פי"א מה' שבת הי"ד ומגיד משנה שם. וכאן נותנת התוספתא דוגמא לסיפא ("נתכוון לסייעו") שהגדול מלמד את הקטן לכתוב אותיות הגונות, ומתחילה מחזיק הקטן בקולמוס והגדול אוחז בידו ומנהג אותה להרגילה בכתיבה נכונה, ואח"כ נוטל הגדול את הקולמוס בידו והקטן מנהג את יד הגדול, ובשלב השלישי מוסר הגדול את הקולמוס לקטן ונותן לו לכתב לבדו. ולפיכך בתחילה חייב הגדול, שהרי הוא עושה את עיקר הכתיבה, ובסיפא פטור מפני שהקטן הוא הכותב. ועיין באו"ש על הר"מ הנ"ל, אבל פירושו מיוסד על הגהות בבבות שלעיל. ועיין במנחת חינוך מצוה ל"ב, אות ל"ד, ד"ה הכותב אות א', וכנראה שהרב לא עיין בתוספתא עצמה, עיי"ש. 
<small>52.</small> <b>מודה רבן גמליאל לחכמים שאם כתב אות אחת וכו'. </b>במשנתנו ספי"ב: הכותב ב' אותיות בשתי העלמות, אחת שחרית ואחת בין הערבים, ר"ג מחייב וחכמים פוטרין, ופירשו בירושלמי ובבבלי שר"ג סובר שאין ידיעה לחצי שיעור (בירושלמי: לחצי מלאכה), ודינו כאילו לא נודע לו בנתים כלל. ומשלימה התוספתא שבשתי שבתות אף ר"ג מודה שהימים שבנתים מחלקים ואין החצאים מצטרפים. וזו היא הברייתא הראשונה שבבבלי כריתות ט"ז ב' עיי"ש. ועיין מכילתא ויקהל פ"א, עמ' 346, ומ"ש בספרי הירושלמי כפשוטו, עמ' 119. ועיין במכילתא דרשב"י, ויקהל, עמ' 224.<br>ברם בד ובכי"ל: מודה ר' אליעזר (בד: אלעזר) לחכמים וכו'. ובכי"ע: ומודה רבי לחכמים וכו'. וכל המפרשים הגיהו ע"פ משנתנו והבבלי כריתות ט"ז ב' הנ"ל: מודה ר' גמליאל, כגירסת כי"ו. וקשה לבטל לגמרי את גירסת ד וכי"ל, שדווקא הקושי שלה מוכיח על מקוריותה. ואפשר מאד שהיא נכונה.<br>והנה וודאי גמור הוא שר' אליעזר סובר שכותב אות אחת סמוך לאות הכתובה מכבר חייב, כמפורש בתוספתא ביצה פ"ד ה"ד (כגי' ד, כי"ו וכי"ל), ודינה כאחת על האריג שבמשנתנו רפי"ג, כבבלי ק"ד ב'. ובירושלמי פי"ג ה"א, י"ד ע"א, שנינו: כתב אות אחת בחול ואות אחת בשבת ר' אליעזר מחייב וכו' אחת בשבת זו ואות אחת בשבת הבאה ר' אליעזר מחייב חטאת וכו'. ופירש הירושלמי שם שהסיפא דומיא דרישא שכתב אות אחת סמוכה לחברתה, ובשתיהם מחייב ר' אליעזר על האות האחרונה, ומשום גמר מלאכה.<sup class="footnote-marker">47</sup><i class="footnote">ועיין לעיל שם בירושלמי: כתב אות אחת בטיבריא ואות אחת בציפרין חייב דלא כן כר' אליעזר. והפירוש קשה, עיין בס' ניר שם. וכנראה שהגהת בעל שערי תורת א"י שם, סוף עמ' 180, נכונה, עיי"ש.</i> וכן מוכח בירושלמי שבת פ"ז ה"א, ט' ע"ב, עיין מ"ש בספרי הירושלמי כפשוטו, סוף עמ' 125. אבל בבבלי כריתות י"ז א' שנו: דתניא הכותב שתי אותיות בשתי שבתות, אות אחת בשבת זו, ואות אחת בשבת זו, ר' אליעזר מחייב וכו'. ומוכח שם שפירושו שהטעם הוא משום שאין ידיעה לחצי שעור,<sup class="footnote-marker">48</sup><i class="footnote">וכגון שכתב שתי אותיות על שני קלפים, עיין בשטמ"ק שם.</i> ומדברים שעשה בשגגת שבת וזדון מלאכות, ולפיכך אין הימים מחלקים, ודינו ככתב אות אחת בשחרית ואות אחת בערבית, ור' אליעזר סובר כר"ג. אבל אם כתב בזדון שבת ושגגת מלאכות הרי מודה ר' אליעזר שאין הימים מצטרפים, עיין בכריתות שם ט"ז ב'. ועיין היטב בבבלי שם י"ט ב' ובתוספתא שם פ"ב הט"ו.
<small>53.</small> <b>אות אחת בשבת ואות אחת ביום טוב. </b>בח"ד תמה מה עניינה לצרוף של שני ימים, שהרי בשבת אין חיוב מלקות וביו"ט אין חיוב חטאת ופשיטא שאין מצטרפין. וכנראה שאין כאן אלא גררא בעלמא ונקט ע"פ הסדר בתוספתא ביצה פ"ד ה"ד הנ"ל. 
<small>54-55.</small> <b>שאין שני ימים מצטרפין למלאכה אחת. </b>ואף ר' אליעזר מודה בזה (עיין מ"ש לעיל), וכשיטת ר' יוסי במשנת כריתות פ"ד מ"ב. ועיין במכילתא דרשב"י ויקהל, עמ' 224 הנ"ל. 

Halakhah 18

<small>55.</small> <b>אחד נותן את הדיו וכו'. </b>כלומר, דיו יבש, עיין קרויס קדמוניות התלמוד (גרמנית) ח"ג, עמ' 309–310. 
<small>55-56.</small> <b>ואחד נותן את הקנקנתום. </b>בבבלי ק"ד ב' (ובמקבילות) פירשו: קנקנתום<sup class="footnote-marker">49</sup><i class="footnote">מלה זו נכתבת אף קלקנתום (קלקנתוס), עיין בשנו"ס כאן, ואין הבדל ביניהן, עיין מ"ש לעיל ח"ב, עמ' 658, הע' 47.</i> וכו' חרתא דאושפכי. ופירש"י: א[ד]רמינט. ובמגילה י"ט רע"א כתב: סם שצובעין בו מנעלים שחורים. וכבר העירו החכמים<sup class="footnote-marker">50</sup><i class="footnote">עיין מ"ש ל' לעף בספרו Graphische Requisiten ח"א, עמ' 147 ואילך, עה"ש ערך קלקנתום, קרויס, קדמוניות התלמוד (גרמנית) ח"ג, עמ' 311 ועוד.</i> על דברי פליניאוס בתולדות הטבע (סל"ד פל"ב, סי' קכ"ג) שכתב על הקנקנתום: "בשם שנתנו לו סימנו היונים את הקורבה שבין חרתא דאושפכא ובין נחושת, שהרי קראו לו קנקנקתום". והכוונה לתמיסת הוויטריאול שהשתמשו בו לכתיבה ("דיו של מתכת") ולצבוע בו עורות. 
<small>56.</small> <b>שנים האחרונים חייבין. </b>הכלל שמתבאר מן הברייתא שלפנינו הוא שהכל תלוי במים, ולפני שנתן את המים לא עשה כלום. ובנתינת המים לתוך הסממנים (דיו, או קנקנתום), או בנתינתם לתוך המים, מתחייב. ולא נתברר כאן משום מה הוא חייב, משום צובע, או משום לש. ועיין בבלי י"ח א' ומוכח משם שבבבל לא הכירו את הברייתא שלנו. ועיין מ"ש על תוספתא זו במרכבת המשנה פ"ג מה' שבת ה"ב,<sup class="footnote-marker">51</sup><i class="footnote">במעשה רוקח מביא בשם ר"מ כת"י את הגירסא: דיו וסמנין <b>ומורסן.</b> ואם גירסא זו נכונה נופל כל היסוד של הגאון בעל מרכבת המשנה, דמה לי כרשינין, מה לי מורסן, עיין בר"מ ספ"ח ובבבלי קנ"ה ב'.</i> באגלי טל מלאכת לש סי' ט', אות י' ואילך, ובס' שביתת השבת לר"י מאלצאן, מלאכת לש, אות כ"ב. ומתוך דברי הברייתא להלן: אחד נותן את המים ואחד נותן את הדיו, אחד נותן את הדיו ואחד נותן את המים, אחד נותן את המים ואחד נותן את הקמח וכו' משמע שטעם אחד בכולם וחייב לכל הפחות אף משום לש, ור' יוסי בר' יהודה חולק אף על דיו, ופוטר בו משום לש.<br>ועיין ר"מ פ"ט מה' שבת הי"ד ופ"ח הט"ז ובהשגות ובמ"מ שם. ואין לעמוד בברור על פירוש הר"מ בבבלי י"ח א' הנ"ל. ועיין עכשיו בפירוש הר"מ לשבת<sup class="footnote-marker">52</sup><i class="footnote">בירחון סיני ת"ש, טבת-שבט, עמ' ק"כ.</i> שם, ואין הוכחה משם אם רבינו פירש שהחיוב הוא משם לש, ונתינת המים היא תחילת הלישה וע"י השרייה היא נגמרה מאליה אח"כ, או שהחיוב הוא משום צביעה, והצביעה מתחילה מיד ונגמרת אח"כ כקליטת העין בצמר, עיי"ש. ועיין באחרונים שצוינו לעיל ובס' חלקת בנימין לשבת שם (ל"ז ע"ד ואילך) שהציע את שיטת הראשונים בסוגייא שם. ולפלא שאף אחד מן הראשונים לא הזכירו את התוספתא כאן.
<small>56.</small> <b>אחד נותן את הקנקנתום וכו'. </b>בד כאן בטעות: אחד את נותן הדיו ואחד נותן את הקנקנתום וכו'. 
<small>61.</small> <b>אחד נותן את המים ואחד נותן את הקמח וכו'. </b>בבלי י"ח א', שם קנ"ה ב'. וכבר כתבנו לעיל שמתוך דברי הבבלי מוכח שלא הכירו את הרישא (אחד נותן את המים ואחד נותן את הדיו וכו'), וממילא צריך לפרש שמילי מילי קתני, ולא עוד אלא שמשמע שם שכל הבבות נשנו כברייתות מיוחדות, ולפיכך פירשו קמח לעיסה ועפר לטיט, ברם מלשון התוספתא כאן משמע קצת שהכל בדיו עסיקינן, וכשהיו מכינין דיו יבש היו נותנים במים עפרורית של פחם<sup class="footnote-marker">53</sup><i class="footnote">עיין רש"י כאן כ"ג א' ד"ה לגבל ואוה"ג, התשובות, עמ' 23, והוא מתאים למציאות של יצירת דיו בזמן העתיק, עיין באנציקלופידיות לעתיקות יון ורומי ערך atramentum. ואף עפר שלנו הוא עפר הפחם, או אפר, והוא הוא, כרגיל במקרא (במדבר י"ט, י"ז, דברים ט' כ"א ועוד), וכן שנו בבבלי י"ח א' "אפר". והכל ביצירת דיו עסיקינן כאן שהיו בו עפר פחמים, קמח ומים.</i> וקמח. ונראה שהיו נותנין בו קמח כדי שהחומר שכותבין עליו יקלוט את הצבע,<sup class="footnote-marker">54</sup><i class="footnote">עיין מ"ש לעיל פ"ח, הע' 28. ובר"מ כת"י שהבאנו לעיל הע' 51: ושורין דיו וסמנין <b>ומורסן</b> וכו'. ואם גירסא זו מקורית, והיתה לפני הר"מ (במהדורה בתרא שלו) הגירסא במשנת שבת (פ"א מ"ה): דיו וסממנין ומורסן וכו', הרי אף שם בתוצרת דיו עסיקינן. ועיין בבלי קנ"ה ב'. ושמא היו תנאים ששנו כאן "מורסן" במקום "קמח", ובבבלי שנו אותה כברייתא מיוחדת לעניין אחר, כשם ששנו את הבבא של קמח.</i> והיו מגבלין את הכל ביחד ויוצרים דיו יבש, ואח"כ היו מערבין אותו במים, וכותבים בו. 

Chapter 12



Halakhah 1

<small>1.</small> <b>האורג שני חוטין על גבי הגס וכו'. </b>וכ"ה בכי"ע, כי"ל ובבבלי ק"ה א'. ובד: על גבי הנס.<sup class="footnote-marker">1</sup><i class="footnote">ואף בכי"ו אין להבחין יפה אם יש כאן גימ"ל או נו"ן.</i> ובירושלמי פי"ג ה"א, י"ד ע"א: על גבי הגב. והגאונים (אוה"ג, הפירושים, עמ' 67) והר"ח גרסו בבבלי: על גבי הגם, ופירשו שהיא חוט העובר לאורך ולרוחב כמין גמ"א יונית. ולפי פירושם הוא מעין אימרא שלהלן. ואף לפי הגירסא שלפנינו "הגס" פירושו בקצוות האריג במקום שהוא עבה. ועיין בפירש"י ק"ה א'. והחכמים לשיטתם במשנתנו רפי"ג שסוברים שאין הבדל בין תחילת האריג ובין סופו (לפני שנגמר לגמרי), ואינו חייב אלא אם ארג שני חוטין. 
<b>ועל גבי האימרא וכו'. </b>כלומר בתחילת הבגד שהיו אורגים בו מין אחר בצבע אחר, ועיין מ"ש בח"ב, עמ' 662. ולא נתבאר כאן ולא בבבלי השיעור, ומוכח ששיעורו כמלוא רוחב הסיט. אבל בירושלמי מפורש: אפילו כל שהוא חייב. ודינן כשפה, עיין להלן. 
<small>1-2.</small> <b>ר' ליעזר אומ' אפי' אחד. </b>במשנתנו פי"ג מ"א: ר' אליעזר אומר האורג שלשה חוטין בתחילה ואחד על האריג חייב. ולפ"ז דין הגס והאימרא כאריג. ועיין בבבלי כריתות י"ט ב'. 
<small>2.</small> <b>על גבי ספה על רחב שלשה בתים וכו'. </b>וכ"ה בבבלי הנ"ל (אלא ששם: ג' בתי נירין), ובירושלמי חסר. ובשפה אנו מחמירים ואין צורך ברוחב הסיט, ואם ארג ברוחב ג' בתים חייב. ועיין במרכבת המשנה פ"ט מה' שבת הט"ז ובהשלמות והוספות למשניות סדר מועד, הוצ' הר"ח אלבק, עמ' 416 ואילך. ושלשה בתים הללו הם "כל שהוא" שבירושלמי, עיין מ"ש לעיל פ"ט, שו' 8–9, ד"ה ובמשנתנו. ועיין מה שהאריך בס' ניר לירושלמי שם. 
<small>3.</small> <b>האורג שלשה חוטין כתחילה הרי זה חייב. </b>וכע"ז בד ובכי"ע. אבל בכי"ל ובבבלי ליתא, והגר"א ז"ל מחקה גם כאן, וכנראה שמקומה בשו' 2: אפילו אחד. האורג שלשה חוטין וכו', וכדעתו במשנתנו רפי"ג. ועיין להלן שו' 4–5. 
<small>3-4.</small> <b>למה זה דומה לצלצל קטן וכו'. </b>כלומר, שפה דינה כאבנט קטן שהוא חייב אפילו לא ארג בו כמלוא רוחב הסיט. ובתוספתא כלים ב"ב פ"ה ה"ט: שפה שפרשה מן הבגד וכו' טמאה, מפני שהיא כגנגלין, כלומר, צלצול קטן, עיין מ"ש בתס"ר ח"ג, עמ' 86. ובירושלמי מביא דוגמא זו לגס (גב) ואימרא, עיין מ"ש לעיל. 
<small>4.</small> <b>והאורג שלשה חוטין וכו'. </b>וכ"ה בכי"ע ובכי"ל. ובד: והאורג שלשה בתים וכו'. ובבבלי הנ"ל: והאורג ג' חוטין בתחילה ואחד על האריג חייב. סתמא כר' אליעזר. וכן, בנראה, סתמה התוספתא בר' אליעזר לעיל פ"ח, שו' 2–3, עיין מש"ש ד"ה ובמשנתנו. 

Halakhah 2

<small>5-6.</small> <b>שאין שנים חייבין על מלאכה אחת. </b>במשנתנו פי"ג מ"ו: צבי שנכנס לבית ונעל אחד בפניו חייב. נעלו שנים פטורין. לא יכול אחד לנעול ונעלו שנים, חייבין. ור' שמעון פוטר. ומלשון התוספתא שנתנה דוגמה לשניהם חייבים (להלן בסמוך) בצד אחד והניחו ואח"כ צד השני משמע שאם צדו שניהם כאחת אפילו זה אינו יכול וזה אינו יכול פטור, וסתמא כר"ש. וכן משמע מן הלשון "שאין שנים וכו' " שהוא לשונו של ר' שמעון לעיל פ"ט, שו' 25, עיין מש"ש ד"ה שאין שנים. אבל עיין מ"ש באו"ש פ"י מה' שבת הכ"ג. 
<small>6.</small> <b>צדו הראשון והניחו, צדו השני והניחו, שניהן חייבין. </b>וכ"ה בכי"ע. ובכי"ל חסר כ"ז, ובד חסר "צדו השני והניחו". ומלמדת אותנו התוספתא שאין ההנחה מבטלת את הצידה הראשונה, ואם הניחו הראשון במקום שמחוסר צידה וצדו השני, שניהם חייבים. והוא הדין אם הניחו הראשון וחזר וצדו חייב שתים, כמפורש להלן, שו' 9, עיין מש"ש. ומלשון התוספתא משמע שאינו חייב אלא אם הניחו, אבל אם נשתמט הצבי מידו מחמת שלא אחז בו כהוגן, איגלאי מלתא למפרע שלא צד אותו, ופטור. 
<small>7.</small> <b>צדו הראשון ונתנו לשני הראשון חייב והשני פטור. </b>כלומר, שהראשון לא הניחו אלא מסרו ליד השני, אעפ"י שהשני מחזיקו ואינו מניחו לברוח, ומוסיף שמירה, פטור, דוגמת משנתנו ספי"ג. ועיין ברשב"א ק"ז א' ד"ה אף אנן. 

Halakhah 3

<small>7-8.</small> <b>שיש לה שני פתחים פטור. </b>וכ"ה בד ובכי"ל. ובכי"ע בטעות: חייב. ועיין בבלי ביצה ל"ו סע"א ורש"י כאן ק"ו סע"א. 
<small>8.</small> <b>נעל הראשון את הפתח וכו'. </b>עיין במשנתנו הנ"ל, ובחידושים המיוחסים להר"ן שם ד"ה ישב אחד על הפתח ולא מלאהו.<sup class="footnote-marker">2</sup><i class="footnote">לכאורה נראה שיש כאן חידוש רב במשנתנו, והוא שהייתי סבור שאעפ"י שהראשון לא מלא את הפתח, ויש מקום לצבי לברוח, הרי מ"מ יפחד לצאת דרך הפתח משום שהאדם העומד בפתח יתפוס אותו בידו, והייתי אומר שהראשון חייב משום צידה (עיין ר"מ פ"י מה' שבת הכ"ב), ומשמיעה לנו המשנה שמ"מ אין כאן צידה גמורה, מפני שסוף כל סוף יש לו מקום לברוח, והראשון פטור והשני חייב. ולפי פירוש זה אין משנתנו עניין כלל לברייתא שלנו.</i> 
<small>9.</small> <b>חזר הראשון ופתח ונעל הראשון חייב על צדה שניה. </b>ומפורש כאן שאעפ"י שהצבי כבר ניצוד, מ"מ אם בטל את הצידה, ושוב צדו חייב. וכן מוכח לעיל, שו' 6, ד"ה צדו, עיין מש"ש. והוא שלא כפסק בעל מגן אברהם או"ח סי' שט"ז אות י"א. וכבר השיגו עליו מן התוספתא כאן (ומן הרישא לעיל) באליהו רבה סי' שט"ז אות ט"ז, בהגהות הרש"ש ק"ו ב', באבני נזר או"ח ח"א סי' קצ"ג, אות י', ועוד. ועיין בראשון לציון וביש סדר למשנה להגאון ר"י ברלין למשנתנו ספי"ג, ולפלא שלא הזכיר את התוספתא, ועיין מ"ש במבוא לח"א, עמ' ט"ו ואילך. 

Halakhah 4

<small>10.</small> <b>הצד צבי חיגר וחולה וקטן פטור. </b>כ"ה בכל הנוסחאות. ובירושלמי פי"ד ה"א, י"ד ע"ב: הצד צבי חיגר סומא חולה קטן פטור. ובבבלי ק"ו ב': היגר וזקן<sup class="footnote-marker">3</sup><i class="footnote">שינוי כזה בין המקורות מצוי מאד, עיין גם להלן עירובין פ"ו, שו' 13, ומש"ש.</i> וחולה פטור. והר"מ פ"י מה' שבת הכ"ד הזכיר קטן ע"פ התוספתא והירושלמי. ובמאירי ק"ו ב' ד"ה הצד: וגדולי המחברים כתבו כן בקטן, ואפשר קודם שיהא יכול לרוץ כל כך,<sup class="footnote-marker">4</sup><i class="footnote">שמא כוונתו לקטן שכוח ריצתו הוא פחות מריצת אדם בינוני, והוא נחשב כניצוד ועומד ביחס לאדם. ומכאן יוצא שכל בריה שאינה יכולה לעוף, או לברוח ולהשתמט מבן אדם, אין בה משום צידה.</i> ועיין ר"מ פ"ב מה' יו"ט סה"ז. ועיין במשנת ב"ק פ"ה סמ"ו ובירושלמי שם, לפי שרי"ר, עמ' 241, שו' 27, ובבבלי שם נ"ד סע"א. וכתב במאירי בב"ק שם, עמ' 161: "ועניין הקטן בזה, כל שלא הגיע ללמוד חרישה, שמתוך ביעוטו אינו נשמר". ובשבת הנ"ל כתב: ואין הפרש בחולה שהזכרנו בין חולה מחמת עייפות לחולה מחמת שאר סיבות.<sup class="footnote-marker">5</sup><i class="footnote">בבבלי ק"ו ב': והתניא חולה? א"ר ששת לא קשיא הא בחולה מחמת אישתא (קדחת), הא בחולה מחמת אובצנא. ופירש"י והר"ח (ק"ז א') שחולה מחמת אובצנא (עייפות) הצדו פטור. והרב המגיד פ"י מה' שבת הכ"ב הביא בשם הר"ח שמחמת אובצנא חייב, והוא כפירוש אחר שהביא בערוך ערך אש א'.</i> ואשר לסומא שבירושלמי הבבלי חולק, עיין מ"ש להלן בסמוך. 
<b>הצד את הישן חייב. </b>לכאורה משמע שאף כאן בצבי עסיקינן. וכן מפורש בבבלי הנ"ל: ת"ר הצד צבי (בר"ח ק"ז א': פתי סומא וכו') סומא וישן חייב. חיגר וזקן וחולה פטור. ומפרש שם: הני בעיין דבויי, והני לא בעיין דבויי, דכמאן דכפיתי דמו,<sup class="footnote-marker">6</sup><i class="footnote">כ"ה בכ"י אוקספורד (עיין דק"ס, עמ' 232, הע' ק'), בר"ח ק"ז א' ובאוה"נ ביצה, עמ' 56.</i> כלומר, לסומא וישן צריכים לארוב ולהתגנב להם, מפני שהם מרגישים ויברחו, אבל לחיגר ולזקן אינם צריכים לארוב, מפני שאינם יכולים לברוח. אבל בירושלמי הנ"ל: ישן חייב דו קמיץ חדא ופתח חדא, כלומר שעוצם אחת מעיניו ופותח אחת. והעיר ברד"ל שם על מדרש סוף שה"ש: מה צבי זה בשעה שהוא ישן עינו אחת פתוחה ועינו אחת קמוצה וכו'.<sup class="footnote-marker">7</sup><i class="footnote">ובתרגום שה"ש שם (פ"ח, י"ד): תהי דמי לטביא, די בעידן דדמיך עינא חדא קמיץ ועינא חדא יהא פתיח, או כארזילא דאילא, דבעידן דעריק וכו'. ובתוספ' חולין נ"ט ב' ד"ה והרי צבי (וציין להן בקומץ מנחה כאן): ור"ת אומר דזהו שאנו קורין צבי וכו', וחזינן נמי דבשעה שהוא ישן עינו אחת פתוחה, ואמרינן במדרש שה"ש וכו'. והמדקדקים היונים מספרים (לפי Bochart בספרו Hierozoicon ח"א ס"א פכ"ה, עמ' 926) שהצבי (δορκάς) ישן בעינים פתוחות. ולפ"ז הכוונה לאורזילא, Antilope dorcas, והיא נקראת ביוונית על שם ראייתה החדה והמופלגת.</i> וסיים ברד"ל שם שלפי זה משמע שדווקא צבי ישן חייב, אבל שאר חיות ישן כסומא ושניהם לפטור, כשיטת הירושלמי שפוטר בסומא.<br>וכיוון בזה לאליהו רבה סי' שט"ז ס"ק ג', שהעיר על דברי הירושלמי והרוקח סי' ע"ח, והוכיח מן הבבלי הנ"ל שהוא חולק על הירושלמי, ומחייב גם בסומא, ובזה הרי בוודאי אין חילוק בין צבי לשאר חיות. ולפיכך פסק הר"מ בפ"י סהכ"א: הצד את הישן ואת הסומא חייב (וכ"ה בסמ"ג לאוין ס"ה, י"ד סע"ד) ולא הזכיר כלל צבי, ומוכח שכן הדין בכל החיות. ועיין בישועות יעקב או"ח סי' שט"ז, אות ג'.
<small>10-11.</small> <b>הצד יוני שובך ויוני עליה וכו'. </b>כל הברייתא במפתח לר"ן גאון ק"ז א' (מ"ד ע"ב) בשם תוספת שבת עיי"ש. והברייתא שלנו בבבלי ביצה כ"ד א'. ובארו בלשון אחד בבבלי שם שההבדל בין יוני שובך וכדומה לתרנגולין ויוני הרדסיאות הוא, שיוני שובך אין מזונותיהן עליו,<sup class="footnote-marker">8</sup><i class="footnote">מפני שהן משוטטות וממלאות את כריסיהן בחוץ, עיין בבלי ב"ב כ"ג א' ועוד.</i> ולפיכך אעפ"י שחוזרות בעצמן לכלובן בערב, מ"מ אינן נחשבות ברשותו, מה שאין כן תרנגולים וכדומה שמזונותיהם עליו, ומכיוון שהם חוזרים בעצמם למזונותיהם הרי הם כניצודים ועומדים. וכן נתבאר חילוק זה גם להלן פי"ז, שו' 56 ואילך, ובבבלי שבת קנ"ה ב', עיי"ש.<sup class="footnote-marker">9</sup><i class="footnote">אבל עיין בירושלמי ספי"ג, י"ד ע"ב, ומ"ש בפירושו בירושלמי כפשוטו, עמ' 181. ועיין ר"מ פ"ב מה' יו"ט הי"ז, במגיד משנה שם, ברמב"ן, רשב"א ובמיוחס להריטב"א ק"ו ב', רשב"א ביצה כ"ג ב', בית הבחירה למאירי שם, עמ' 138, ור"ן שם פ"ג סי' תתצ"ד. ויש להוסיף את כל הראשונים הנ"ל באהצו"י כאן, עמ' 134.</i><br>ולעיל תרומות פ"י, שו' 20 ואילך, שנינו: נותן אדן כרשני תרומה לתוך שובכו ואינו חושש. ועיין מ"ש בפירושה בח"א, עמ' 469. ואפשר שהפירוש הוא, ואינו חושש להפסד תרומה, אעפ"י שיוני השובך אינן ברשותו ואין מזונותיהן עליו מ"מ מותר, שהרי סוף כל סוף הן שלו ויכול לצודן כל זמן שירצה ונהנה מאכילתן. אבל מלשון התוספתא שם משמע יותר כמו שפירשתי: שאם לא כן למה לא שנו בקיצור: מאכיל אדם כרשיני תרומה ליוני שובכו.
<small>11.</small> <b>שקיננו בטפיחין וכו'. </b>כלומר בקנים כמין כדים שהיו עושים בראשי הגגות. ועיין מ"ש לעיל ח"ב, עמ' 515, ד"ה ועושין טפחים. ועיין מ"ש להלן. 
<small>12.</small> <b>ויונים הרדסיות וכו'. </b>בד: הרדסיו', ובכי"ע: הרדסייאות, ובכי"ל: דורסיות, ובס' המפתח הנ"ל: ויוני הרדסיות. וכן רבו הגירסאות בשאר המקומות שמנו שם מין זה, עיין מ"ש מהרי"ן אפשטין במבוא לנוה"מ, עמ' 27 ואילך. וכבר נחלקו ר' חייא ור"ש ברבי (בבבלי חולין קל"ט ב') אם הן נקראות על שם הורודוס המלך (שגדל אותן במגדלים בארמונו), או על שם מקומן (רודסיות, מן האי רודוס). ושני הפירושים יש להם סמוכים ממקומות חיצוניים, עיין מ"ש קרויס בקדמוניות התלמוד (גרמנית), עמ' 525, הערות 974–975, מהרי"ן אפשטין הנ"ל, עמ' 29.<br>והחילוק בין העופות הללו שברשותו ובין העופות שאינן ברשותו נשנה גם בהרבה מקומות אחרים, ועיין מ"ש לעיל ח"ב, עמ' 515, סד"ה ועושין.
<b>וכל דבר שאין מחוסר צדה פטור. </b>במשנתנו רפי"ד: חיה ועוף שברשותו הצדן פטור והחובל בהן חייב. ונחלקו הראשונים ב"פטור" שבברייתא שלפנינו אם הוא פטור ומותר (ואגב ששנינו לעיל חייב, נקט הכא פטור), או פטור ואסור, ככל פטורי שבת. עיין בעיטור ה' יו"ט מחלוקת ה', קמ"ג ע"ג, ובהערות ר' מאיר יונה שם, הערה כ"ו. ועיין בראבי"ה ח"א סוף סי' רל"ה. 
<small>12-13.</small> <b>הצד זבובין ויתושין חייב. </b>בבבלי ק"ו ב': ת"ר הצד חגבין גזין צרעין ויתושין בשבת חייב דברי ר' מאיר. ופירש"י ובחידושים המיוחדים להר"ן שחגבין וגזין נאכלין,<sup class="footnote-marker">10</sup><i class="footnote">אלא שרש"י פירש שגיזין הם חגבים טהורים, וכבר תמהו עליו מן הבבלי בכורות ז' ב' (עיין במל"מ פ"א מה' מאכלות אסורות הכ"א שציין לו רע"א בגליון הש"ס במקומו, ומה שתמה עליו במנחת סולת, להגרד"צ מדוקלא, קכ"ט ע"ב). ועיין תוספתא בכורות פ"א ה"ח ומ"ש בתס"ר ח"ב, ריש עמ' 266. ועיין ר"מ פ"ג מה' מאכלות אסורות ה"ג ובצפנת פענח שם. ובבבלי ביצה ל"ו ב' מוכח שדבורים אין במינן ניצד. אבל באליהו רבה סי' שט"ז, אות י"א, בקרן אורה בסוגיין ובצל"ח ביצה ל"ו ב' העירו שמרן (בב"י טאו"ה סי' שט"ז) פירש את הבבלי שם: קמ"ל שדבורים מינן ניצוד.</i> ושיעור דברי ר' מאיר הוא שבין שמינו ניצוד<sup class="footnote-marker">11</sup><i class="footnote">כגון חגבים וגיזין. ועיין ר"ח ק"ז סע"א, ומשמע מדבריו שלכל הפחות חגבים הוא מין הניצוד.</i> ובין שאין מינו ניצוד (כגון צירעין ויתושין) חייב, כדעת ר' אליעזר בבבלי ק"ז ב'. ובאליהו רבה סי' שט"ז אות י"א הביא ראייה מן התוספתא כאן לשיטת רש"י. אבל העיר על הירושלמי (פי"ד ה"א, י"ד ע"א) ששנו שם: הצד זיזין זבובין חגזין יתושין חייב. ולפ"ז ברור שאף גיזין אין במינן ניצוד, שהרי ר' יהודה פוטר בהן, עיין בשי"ק ד"ה ר"י. והר"מ בפ"י מה' שבת הכ"ד מנה אף חגבים בדברים שאין במינם צידה. ולפ"ז כל המינים שהזכיר ר"מ בבבלי הן בריות שאינן במינן ניצד, ועל כולם חולקים החכמים שם. ומן התוספתא והירושלמי משמע שלא כללו חגבים בבריות שאין מינן ניצד. ועיין בשי"ק ד"ה הצד ומה שהשיג עליו בתכ"מ כאן. ועיין מ"ש להלן. 
<small>13.</small> <b>ור' יהודה פוטר. </b>וכ"ה בירושלמי הנ"ל. ומוסיף שם: וכן היה ר' יהודה אומר אין חייבין אלא על דבר שדרכו ליצוד. ובבבלי הנ"ל: וחכמים אומרים כל שבמינו ניצוד חייב, וכל שאין במינו ניצוד פטור. ורש"י במשנתנו (ק"ז א') פירש: שלא לצורך פטור. דאין במינו ניצוד, והויא מלאכה שאינה צריכה לגופה, ור' שמעון היא, כדמוקי לה בגמרא. וכבר תמה ע"ז בתוספות בכורים כאן, ובאבני נזר או"ח ח"א סי' קפ"ט אות ה', מן התוספתא שלנו שמפורש בה שר' יהודה פוטר, והרי ר' יהודה מחייב במלאכה שאינה צריכה לגופה.<sup class="footnote-marker">12</sup><i class="footnote">עיין בתוספות צ"ד א' ד"ה את המת ובירושלמי יומא פ"ג ה"ה, מ' ע"ג.</i> ועיין בתוספ' רי"ד ק"ז ב' ד"ה מ"ת שכתב: ור"מ ורבנן דפליגי בפירקן דלעיל בצידת צרעין ויתושין, אתי ר"מ דמחייב כר' יהודא (כלומר, שמחייב במלאכה שאינה צריכה לגופה), וחכמים דפטרי' הן ר"ש. ולפלא שהרי כאן ובירושלמי מפורש שר' יהודה פוטר.<br>ברם כמה מן הראשונים (עיין בתוספות ק"ז א' ד"ה שלא) חולקים על רש"י וסוברים שאפילו צד לצורך פטור על מינים הללו משום צידה, וכן דעת הר"מ בספ"י הנ"ל שפוטר אפילו צד חגבים, והרי חגבים מותרים באכילה, ובוודאי שלפעמים צדם לצורכו, ולא עוד אלא שהר"מ מחייב במלאכה שאינה צריכה לגופה, עיין לעיל שם הכ"א, כפי שהעירו באחרונים הנ"ל. ועיין באבני נזר הנ"ל, אות ז'.

Halakhah 5

<b>הצד חגבים בשעת הטל פטור וכו'. </b>ירושלמי ובבלי הנ"ל. ופירש"י: בשעת הטל עיניהם מתעוורות, והרי הן ניצודין ועומדין. ולשיטת הר"מ הנ"ל שחגבים אין במינן צידה, צריך לפרש שהתנאים בברייתא זו סוברים כר' אליעזר (ק"ז ב') וכר' מאיר (ק"ו ב') שאף הדברים שאין במינן צידה חייב. 
<small>14.</small> <b>לעז' בן מהבאי אומ' וכו'. </b>וכ"ה ("בן מהבאי") בד, בכי"ע ובבבלי הנ"ל. ובכי"ל: ר'<sup class="footnote-marker">13</sup><i class="footnote">ברוב המקומות נזכר תנא זה בלי התואר רבי.</i> אלעזר בן מחבי. ובירושלמי: בן אחבאי. ועיין גם להלן יבמות פי"ד ה"ד ובמקבילות. ובתו"כ ריש ויקרא סוף פרש' א': אלעזר בן אחווי, ובכ"י רומי ב' שם: בן אחביי.<sup class="footnote-marker">14</sup><i class="footnote">עיין בהערות רמא"ש לריש תו"כ שהוציא לאור, עמ' 38. והשוה גירסת הילקוט שם ומס' כלה פ"ב הט"ו, הוצ' היגד, עמ' 210. ועיין מ"ש הר"א פינקלשטין בצופה האנגלי סידרא חדשה חל"א (1941), עמ' 234, הע' 32.</i> ובב"ר פצ"ח, ג', עמ' 1252: אלעזר בן אחוי אומ' וכו'. ובדב"ר הוצ' ליברמן, עמ' 67: אלעזר בן אחמי. ובגנזי שכטר ח"א הוצ' הגר"ל גינצבורג, עמ' 122: אלעזר בן מה (ונמחקה המלה מה) אהבי אומ' וכו', וצ"ל: בן מהאהבי (במלה אחת) וכו'. ועיין מ"ש הר"ל גינצבורג שם, עמ' 109, על טיב השם. 
<small>15.</small> <b>הצד בהמה חיה ועוף מאפר שאינן ברשות אדם וכו'. </b>במשנתנו פי"ד מ"א: חיה ועוף שברשותו הצדן פטור. ונראה שהתוספתא מבארת מהו רשותו, ולפיכך הצד, כלומר בחצרו, חיה ועוף בני תרבות הבאים מאפר שאינו ברשות אדם, וגדלים בו, הרי אם נכנסו לחצר גדולה והם מחוסרין צידה, חייב, משום שהם נחשבים כאילו אינם ברשותו. והתוספתא מסיימת לנו שאפר שאינו ברשות אדם (כגון מחוץ לתחום) הבהמות שרועות בו אינן ברשותו. ועיין בתוספתא, בירושלמי ובבבלי סוף ביצה ובבבלי כאן מ"ה ב'. ובכי"ל יש כאן השמטה. ועיין מ"ש להלן. 
<small>16.</small> <b>מן האפר שברשות אדם אע"פ שמחוסרין וכו'. </b>כלומר, אם הבהמה והחיה באות מן האפר שברשות אדם וגדלות בו, אעפ"י שנכנסו לחצר גדולה, וצדן פטור. ובד: לאפר שברשות אדם וכו', ואין לאפר אלא באפר,<sup class="footnote-marker">15</sup><i class="footnote">בחילוף הרגיל בין בי"ת ולמי"ד במשנה ובתוספתא, עיין במבוא לנוה"מ למהרי"ן אפשטין, עמ' 1110 ואילך. ועיין בשנו"ס (לשו' 15–16) גי' כי"ל, ואפשר לסדר שם את ההשמטה באופן אחר, והיינו שנשמט שם: "מאפר... חייב", ולפי זה גרס בכי"ל כגי' ד.</i> כלומר, בהמה וחיה הגדלות באפר שברשות אדם. ובכי"ע: בין אפר וכו', וצ"ל: מן אפר וכו'.<br>ובמאירי למשנתנו הנ"ל כתב: זהו שביארנו במשנה בחיה ועוף שברשותו שהצדן פטור מ"מ לכתחילה אסור, כדין כל פטורי שבת וכו', ויש אומרים שלא נאמרה משנה זו אלא בעוף וחיה המדבריות שגדלו ברשותו, אבל תרנגולים ואווזים ושאר הביתיים אף מרשות הרבים לבית מותר. ועיין בשו"ע או"ח סוף סי' שט"ז ובאליהו רבה שם.
<small>16-17.</small> <b>הפורס מצודה על גבי בהמה חיה וכו'. </b>וכ"ה בד. אבל בכי"ע ובכי"ל: הפורש מצודה לבהמה חיה וכו'. ונראה שהנכון כלפנינו, שהרי הסיפא שלהלן מקויימת גם ע"י הראשונים. ופירושו שפרס את המצודה על ידי חיה ועוף, בשביל חיה ועוף,<sup class="footnote-marker">16</sup><i class="footnote">דוגמת "ועל גבי החולים" שבמשנת תרומות פי"א מ"י. ועיין גם חגיגה פ"ג מ"ז, יבמות ספ"א ועוד בכ"מ במשניות ובברייתות.</i> כלומר שעדיין אינם לפניו. וגירסת כי"ע וכי"ל קשה שלפיה גורס בסיפא "על גבי" ושם מוכרחים לפרש על גבם ממש, וא"כ כיצד אפשר לומר "אם נכנסו לתוכה" והרי הם כנוסים ועומדים שם. 
<small>17.</small> <b>אע"פ נכנסין לתוכה פטור. </b>כלומר, אעפ"י שנכנסו לשם וניצודו פטור, מפני שבשעה שפרס לא היו שם, ולא היה ברור שיבואו. 
<small>17-18.</small> <b>לבהמה חיה ועוף אם נכנסין לתוכה חייב. </b>וכ"ה בד. ובכי"ע ובכי"ל: הפורש מצודה על גבי בהמה וכו'.<sup class="footnote-marker">17</sup><i class="footnote">אצל צוקרמנדל נכפלה בטעות בבא שלמה, והיא, כנראה, טעות הדפוס.</i> והנכון כלפנינו, ופירושו אם פרס את המצודה לבהמה חיה ועוף (שהיו לפניו) כנגד דרך הילוכן, ונכנסו לשם חייב. וכן בתוספות י"ז ב': אע"ג דבשבת נמי אם פירש מצודה אינו חייב חטאת, שאינו יודע אם יצוד אם לאו, מ"מ גזרו לפרוש מצודה, דפעמים אתי לידי חיוב חטאת, כגון שבשעת פריסתו ילכוד, דהכי קתני בתוספתא הפורס מצודה לבהמה או לעוף ונכנס לתוכה חייב. וכן הובא ברשב"א ובמיוחס להריטב"א שם. וברור מתוך דבריהם שאם ניצודו בשעת פריסת המצודה חייב. וכן מוכח בשו"ת מהר"ח או"ז סי' מ"ז. ובמנחת חינוך מצוה ל"ב אות כ"ח כתב על דברי התוספות: ואיני מבין, אפילו אם יודע שנכנס, כיון דנכנס מעצמו, בלא מעשה שלו, ודאי פטור וכו'. וכדבריו משמע במאירי י"ז ב' שכתב: אלא שיש כאן עוד מקום עיון, והרי אפילו פירס בשבת אין כאן חיוב חטאת הואיל ומאליהן הן באות. ועיין במנחת סולת, קכ"ט ע"ג, ובשו"ת אבני נזר או"ח ח"א סי' קצ"א אות ז'. 
<small>18.</small> <b>המפרק בהמה חיה ועוף מן המצודה פטור. </b>ר"מ פ"י מה' שבת הכ"ד. ובמגיד משנה שם: "תוספתא פר' י"ג,<sup class="footnote-marker">18</sup><i class="footnote">והיה לפניו חילוק הפרקים כבד ובכי"ל, עיין לעיל פ"ח, הע' 23.</i> ואני תמה למה לא אמרו מותר וכו' ". ובמרכבת המשנה שם: וטעם האיסור פשוט, דעינינו הרואות דכל מלאכה שחייבין על עשייתה חייבין ג"כ על ביטולה, כמו אורג ובוצע, קושר ומתיר, תופר וקורע, כותב ומוחק, בונה וסותר וכו', שאין כן מפרק דלא משכחת לה מפרק ע"מ לצוד, הילכך הוי לה מלאכת קלקול, מיהו מ"מ הא ודאי דפטור אבל אסור, כדין כל המקלקלין. ולא זכיתי לרדת לסוף דעת הרב שהרי משכחת לה שכל זמן שלא פרק את המצודה מעל גבי בהמה אינו יכול לתפוס בה חיות אחרות, והוא מפרק את הבהמה מן המצודה כדי לפרוס אותה מחדש. ובקרית ספר להמבי"ט במקומו: המפרק חיה וכו', דאע"ג דסותר וקורע חייב, היינו משום דהוו במשכן, האי לא הוי במשכן, ועיין בגליוני הש"ס לר"י ענגיל ע"ג ב', ד"ה תוד"ה מפרק.<br>ומסתבר כפירוש הרב המגיד שבאר שהטעם הוא משום מוקצה, ונראה שלמד כן מדברי הרשב"א (ק"ז א') שהקשה על דברי הגמרא (שאמרו שם: נכנסה לו צפור תחת כנפיו יושב ומשמרה עד שתחשך): "יושב ומשמר אבל נוטל לא? ואמאי אפילו ליטול למה לא, כיון שכבר ניצוד? וי"ל דמדאורייתא ודאי מותר, אלא שאסור לטלטל משום טלטול דמוקצה". ומה לי ליטלה מתחת כנפיו, מה לי לפרקה מן המצודה ?

Halakhah 6

<small>19.</small> <b>שניהם פטורין שאין ידוע אי זה מהן קודם. </b>כלומר, ואפשר גם ששניהם סתמו את הפתח בבת אחת ושניהם פטורים, ולפיכך אין כאן אשם תלוי לכל אחד, או חטאת על תנאי, עיין בגליוני הש"ס לר"י ענגיל סוכה ט"ו א' ומ"ש בשו"ת אבני נזר או"ח ח"א סי' קצ"ב, אות ד'. 
<small>19-20.</small> <b>ישב זה ראשון וזה שני וכו'. </b>במשנתנו ספי"ג: ישב הראשון על הפתח ומלאהו ובא השני וישב בצידו, אעפ"י שעמד הראשון והלך לו הראשון חייב והשני פטור. ועיין להלן. 
<small>20-21.</small> <b>ישב אחד על הפתח, ובא אחד וצדו מבפנים וכו'. </b>בבא זו נשמטה בטעות בכי"ע, אבל ישנה בד ובכי"ל. וכן הביאה הרשב"א ק"ז א'. 
<small>21-22.</small> <b>ישב אחד על הפתח ובא אחד וישב לו מבפנים וכו'. </b>כלומר, אעפ"י שמוסיפים שמירה על שמירה פטורים, הא למה הדבר דומה לצבי שמור בבית מגופה, ובא אחר ונעלו במנעל ובא שני ותלה עליו מנעל אחר ששניהם פטורים, עיין ברמב"ן ספי"ג, ברשב"א ובר"ן שם. 

Halakhah 7

<small>23-24.</small> <b>ישב אחד על הפתח ונמצא צבי בתוכו אע"פ שמתכוין לישב עד שתחשך וכו'. </b>במשנתנו ספי"ג: ישב הראשון על הפתח ומילאהו, ובא השני וישב בצידו, אעפ"י שעמד הראשון והלך לו, הראשון חייב והשני פטור, הא למה זה דומה לנועל את ביתו לשמרו ונמצא צבי שמור בתוכו. ולכאורה הפירוש הפשוט שהמשל הוא לנועל במנעל בית מוגף (בלי מנעל) שאינו אלא מוסיף שמירה על שמירתו, וכמו שרצו לפרש בתחילה המפרשים שהעתקנו לעיל. אבל הרמב"ן (והובא גם במ"מ פ"י מה' שבת הכ"ג) והרשב"א שם פירשו את המשנה הנ"ל ע"פ התוספתא כאן שהכוונה היא שמותר לשני לעשות כן מפני שלא נתכוין לצוד, עיי"ש. ועיין ר"מ פ"י מה' שבת הכ"ג.<br>וברשב"א הסיק ע"פ הירושלמי שמותר לו לכתחילה לנעול את הדלת, אם מתכוין לשמור את הבית ולא לצידת הצבי. וכבר תמהו עליו בחידושים המיוחסים להריטב"א ובר"ן במקומו. ועיין בשלטה"ג ספי"ג, וכפי שהסביר את דבריו בישועות יעקב או"ח סי' שט"ז אות ה', שאין פסיק רישא אלא בעניין אחד כגון שחותך ראש הבהמה ודעתו שלא תמות והדבר בלתי אפשרי, וכיון שמכוין לחתוך רישה הרי מכוין להרוג אותה, אבל אם נועל ביתו בשביל שמירת הבית, גוף העשייה היא מלאכת היתר, אלא שנזדמן הדבר שצבי בתוך הבית, והוא ניצד ע"י נעילת הבית ואין איסור בגוף העשייה, זה לא נקרא פסיק רישא, כיון דיש בה שני עניינים נפרדים, ועיי"ש שהביא ראיה לדברי הרשב"א. ועיין מ"ש לעיל פ"ט, שו' 47, ד"ה ברם (בשם הרא"ה), וד"ה ובספר. ועיין באבני נזר או"ח סי' קצ"ד. אבל רוב הראשונים חולקים בזה על הרשב"א, עיין בראשונים שצוינו לעיל ועיין במאירי יומא פ"ד ב' ובשיח יצחק שם, קל"ד ע"ג, ובשו"ת חיים שאל ח"ב סי' מ"ב אות כ"ד. ועיין מ"ש להלן, שו' 25, ד"ה אין לך שחייב.
<small>24.</small> <b>מפני שקדמה צדה למחשבה. </b>וכ"ה בכי"ע. ובכי"ל מוסיף כאן: למה זה דומה לנועל את המגדל ונמצא צבי בתוכו, למתכסה בטלית ונמצא צפורת בתוכה, אעפ"י שמתכוין לישב עד שתחשך פטור, מפני שקדמה צידה למחשבה. וכן היתה הגירסא לפני הרמב"ן. ובד מוסיף: אין לך שיהא חייב אלא המתכוון לצוד, אבל קדמיה צייד' למחשב' פטו', למה זה דומ' וכו'. ואפשר לסדר את ההוספה (בסוף ההלכה בסוף שו' 25), והיא היא. ועיין בבלי ק"ז רע"א. ומדברי הרשב"א אין לדעת אם היתה לפניו גירסת כי"ו וכי"ע, או שהיתה לפניו גירסת ד, והפסיק לפני המשל. 
<small>25.</small> <b>אין לך שחייב אלא המתכוין לצוד וכו'. </b>עיין מ"ש לעיל, שו' 23–24, ד"ה וברשב"א. ועיין במרכבת המשנה פ"י מה' שבת הכ"ג, ובגליוני הש"ס לר' יוסף ענגיל מ"ג ב'. 

Halakhah 8

<small>26.</small> <b>אין לועסין מוסתכי בשבת וכו'. </b>כל הברייתות (עד שו' 31) נעתקו ברי"ף ספי"ד. וכן הובאה התוספתא במדרש שכל טוב ח"ב, עמ' 289, בס' האורה סי' ס', סוף עמ' 53 (=ספר הפרדס לרש"י סי' ק', ד"ק ח' ע"ד), תורת האדם להרמב"ן שער המיחוש, ד"ו ו' ע"א, סמ"ג לאוין ס"ה, כ"ב ע"א<sup class="footnote-marker">19</sup><i class="footnote">ושם: תניא בתוספתא אין לועסין המצטכי וכו', והעתיק את לשון הר"מ פכ"א מה' שבת הכ"ד, ועיין במ"מ שם.</i> רשב"א ק"ט רע"ב, מאירי ק"י ב' (ע"ד ע"א) ד"ה בכור, רא"ש ספי"ד, שו"ת מהר"ח או"ז סי' נ"ז, י"ז ע"א, א"ח ח"א ה' שבת סי' של"ד, נ"ה ע"ד, טור או"ח סי' שכ"ח, רבינו ירוחם, אדם, נתיב י"ב ח"ט ואגודה שבת סי' קכ"ח, קכ"ז ע"ד.<br>והברייתא שלנו נסמכה למשנתנו פי"ד מ"ג ואילך שאסרה לבריא ולחולה שאין בו סכנה לעשות מעשה שניכר ממנו, או מאופן עשייתו, שעושה כן לשם רפואה. ומוסכם מכל הפוסקים שאיסור רפואה בשבת הוא משום גזירה שמא ישחק סממנים לרפואה, עיין ר"מ פכ"א מה' שבת ה"כ. ועיין בבלי נ"ג ב', ברי"ף שם פ"ה סוף סי' שנ"ז ובס' התרומה ה' שבת סי' רל"ז. ועיין ירושלמי פי"ד ה"ג ובמה"פ שם ד"ה זה. ועיין בהגהות הרד"ל שם, ואינו מוכרח, עיין ר"מ הנ"ל הכ"ח ובבבלי קמ"ז ב'.<br>ואשר למוסתכי אעפ"י שרבו בה הנוסחאות,<sup class="footnote-marker">20</sup><i class="footnote">עיין בשנו"ס. וברי"ף: מוסכי, בשכל טוב: משטיכי, בס' הפרדס: מוסתכי, ברמב"ן, ברא"ש ואצל רבינו ירוחם: מצטכי, ברשב"א: מצטיכא, באגודה: משתיקי, בשו"ת מהר"ח או"ז: אצטבא'.</i> ברור שהכוונה ל־μαστίχη ,mastix, שהמדרש (ב"ר ספצ"א, עמ' 1136) מתרגם בו את הבושם לוט. ועיין בהערות ר"ח אלבק שם ובפלורה של ר"ע לעף ח"א, עמ' 196 ואילך. ובר"ן על הרי"ף הנ"ל: מצטכי (כן גרס ברי"ף) מי שרף, וכך שמו בלשון ערבי. ובכפו"פ פמ"ח, הוצ' לונץ סוף עמ' תרס"ב (וציין לו לעף הנ"ל): קטף פי' הוא מצטכא כך קבלתי מאבא מורי זלה"ה. ובהערה שם: עץ האוצר שרף שלועסים אותו אחרי התקשותו ללבן את השנים.
<small>26-27.</small> <b>אם מפני ריח הפה וכו'. </b>עיין מ"ש לעף הנ"ל, עמ' 197. 
<small>27.</small> <b>לא ישוף אדם וכו'. </b>וכ"ה בכי"ל, ברי"ף, ברשב"א, ברא"ש ובמאירי הנ"ל. וכ"ה באגודה הנ"ל סי' קכ"ז, קכ"ז סע"ג. ובד: לא יטוף אדם וכו'. וכ"ה בשכל טוב הנ"ל. ובכי"ע: לא יסיף (אצל צוקרמנדל בטעות: לא יטיף) וכו'. וברוקח סי' ק"ו: בתוספתא לא ישיף אדם וכו'. 
<b>סם יבש בשניו. </b>כ"ה בכל הנוסחאות, וכ"ה ברוקח וברשב"א הנ"ל. אבל ברי"ף, שכל טוב, רא"ש, מאירי ואגודה הנ"ל חסרה המלה "יבש". וכן בר"מ הנ"ל והמעתיקים ממנו: אין שפין את השנים בסם בשבת. וברבינו ירוחם הנ"ל: ולא ישוף אדם שינו <b>בשכר</b> וכו'. ובטור או"ח הנ"ל: אין לועסין מסטכי, ולא שפין <b>בו</b> השינים וכו'. ועיין בב"ח שם. אבל באליהו רבה סי' שכ"ח אות מ' הסיק שהוא ט"ס בטור והסתייע מקיצור פיסקי הרא"ש לבעל הטורים שבת פי"ד סי' י'. 

Halakhah 9

<small>28-29.</small> <b>החושש בשיניו לא יגמע בהן יין וחומץ וכו'. </b>וכ"ה בד. אבל בכי"ע, כי"ל וברי"ף הנ"ל: לא יגמע בהן את החומץ וכו'. וכ"ה במשנתנו פי"ד מ"ד, וכ"ה במקבילות לברייתא שלנו, עיין מ"ש כל הברייתא לעיל ח"א, סוף עמ' 459 ואילך. 

Halakhah 10

<small>29-30.</small> <b>החושש בגרונו וכו'. </b>עיין בתוספ' ר' יהודה ברכות ל"ו א' ד"ה דתניא. ועיין ר"מ פכ"א מה' שבת הכ"ד ובמגיד משנה ובהגה"מ שם. 
<small>30.</small> <b>לא יערערנו וכו'. </b>וכ"ה בכי"ע, בכי"ל, ברי"ף, במדרש שכל טוב, ברמב"ן ובר"מ בדפוסים הישנים. ובד: לא יערענו. וכ"ה במאירי ובארחות חיים ובר"מ הנ"ל בד"ח. ועיין מ"ש על כ"ז לעיל ח"א, עמ' 460. 

Halakhah 11

<small>31.</small> <b>החושש בראשו, וכן מי שעלו בו חטטין וכו'. </b>רוקח סי' ק"ו הנ"ל. ובשו"ת גאוני מזרח ומערב סי' ס"ז (=ארחות חיים ח"א סי' שכ"ח, נ"ה ע"ג, אוה"ג, התשובות, עמ' 124): אבל הראש מפני צערו הקשה התירו חכמ' לסוך על מכתו שמן בלבד, שכך שנינו החושש בראשו ומי שיש לו חטטין בראשו וכו'. ועיין מ"ש לעיל ח"א, סוף עמ' 461 ואילך. ובס' הפרנס סי' קס"ה: מי שיש לו חטטין בראשו סך בשמן כדרכו בשבת או ביום הכפורים וכו'. ועיין בבלי יומא ע"ז ב'. 
<small>31-32.</small> <b>ואינו סך יין וחומץ וכו'. </b>כ"ה בכל הנוסחאות כאן ובמקבילות בתוספתא ובירושלמי. וכן במשנתנו פי"ד מ"ד: החושש במתניו לא יסוך יין וחמץ, אבל סך הוא את השמן. אבל בשו"ת הגאונים ורוקח הנ"ל: ואין סך את החומץ ששמן דרכו לסוך וחומץ אין דרכו לסיכה. וכנראה שאין כאן אלא קיצור, שהרי כתב הגאון מפורש: התירו וכו' שמן בלבד. וכל עיקר החידוש כאן שאינו סך יין וחומץ, אבל היתר סיכת השמן מובן מאליו, שהרי התירו לסוך על גבי מכה ממש, כמפורש להלן בסמוך, ומכ"ש על גבי חטטין שאינן אלא צמחים מעין שחין. אבל הגאון פירש אחרת, עיין מ"ש לעיל ח"א, עמ' 462. 

Halakhah 12

<small>32-33.</small> <b>סך אדם שמן על גבי מכתו וכו'. </b>עיין מ"ש על ברייתא זו לעיל ח"א, עמ' 461. 
<small>33-34.</small> <b>עושין אלנתית לחולה בשבת אימתי בזמן וכו'. </b>השלמתי ע"פ ד, כי"ע וכי"ל. וכ"ה בערך גם בירושלמי ברכות פ"א ה"ב, ג' ע"א, שבת פי"ד סה"ג, י"ד ע"ג. ובכי"ו נשמט ע"י הדומות מ"אימתי" עד "בשבת" (בשו' 36). ופירשו בבבלי (ק"מ א', ע"ז ל' א') שאלונתית היא "יין ומים צלולין ואפרסמון דעבדי לבי מסותא למיקר", ומכאן שהיו שותין את האלונתית. אבל בירושלמי הנ"ל הגירסא היא: <b>סכין</b> אלונתית לחולה בשבת וכו'. וכנראה שאף לפנינו "עושין" הוא באשגרה ממקומות אחרים בתוספתא,<sup class="footnote-marker">21</sup><i class="footnote">עיין לעיל תרומות פ"ט, עמ' 157, שו' 27–28, ובמסורת התוספתא שם; דמאי פ"א, סוף עמ' 66, ועוד בכ"מ.</i> וכאן הכוונה ל"סכין", שהרי מפורש להלן: אימתי בזמן שטרפה מערב שבת וכו'. ואלונתית היא οίνανθίς, עיין מ"ש לעיל ח"א, סוף עמ' 203. 
<small>34.</small> <b>לא טרפה מערב שבת אסורה. </b>כ"ה ("אסורה") בד, כי"ע וכי"ל. ופירושה שאם טרפה באיסור אסור לסוך בה. ובירושלמי הנ"ל הגירסא: אסור, ואף שם פירושו שאף אם טרף בשבת אסור לסוך בו. 
<small>35.</small> <b>אין טורפין יין ושמן לחולה בשבת וכו'. </b>בבלי קל"ד א'. ובירושלמי ביצה פ"א ה"ט, ס' ע"ד: ר' אבהו בשם ר' יוחנן העושה אלינתין בשבת חייב משום <b>מרקיח</b> (כ"ה בשרי"ר, עמ' 172). ושמא מתחיל כאן עניין אחר, ואין מדברין כאן באלונתית, אלא ביין ושמן גרידא, ובזה בלבד מתיר ר' מאיר. ועיין מ"ש בח"א, עמ' 396. 
<small>36-37.</small> <b>אמ' ר' שמעון בן לעזר וכו'. </b>יוחסין השלם, 43 ע"א, בשם תוספתא <b>בפרק י"ב</b><sup class="footnote-marker">22</sup><i class="footnote">כחלוקת הפרקים שלפנינו וכי"ע.</i> בשבת. 
<small>38-39.</small> <b>אע"פ שאני אומ' כן לא מלאני לבי וכו'. </b>בבבלי הנ"ל: אעפ"י שאני אומר כך וחבירי אומרים כך מימי לא מלאני וכו'. ועיין מ"ש על סיגנון זה לעיל ח"א, עמ' 68, שו' 57. ובירושלמי הנ"ל: אעפ"י שאני מיקל לאחרים, מחמיר אני על עצמי, דהא פליגי עלי חברי. ועיי"ש בירושלמי ברכות כמה דוגמאות לתנאים שלא עשו כדבריהם. 

Halakhah 13

<small>39.</small> <b>שותין מי זבלים מי דקלים וכו'. </b>במשנתנו פי"ד מ"ג: כל האוכלין אוכל אדם לרפואה, וכל המשקין שותה, חוץ ממי דקלים וכוס עקרים, מפני שהן לירוקה, אבל שותה הוא מי דקלים (בכ"י אוקספורד מוסיף: וכוס העיקרין) לצמאו.<br>ואשר לעניינם הרי טיב מי זבלים לא נתברר<sup class="footnote-marker">23</sup><i class="footnote">הר"ש קליין שער (הסוקר ש"א, עמ' 129) שהכוונה למי המעיין הנקרא חמת אבו דבלא, ושמימיו היו מסריחים (עיי"ש, עמ' 130). ור"ש קרויס (שם ש"ב, עמ' 32) השיג עליו, ואין בדבריו ממש. ומ"מ עדיין קשה לקבוע את הפירוש הברור.</i> ומי דקלים פירשו בירושלמי ובבבלי שהם מים היוצאים מבין שני דקלים, ויש שגרסו במשנתנו "מי דקרים".<sup class="footnote-marker">24</sup><i class="footnote">עיין על כ"ז במבוא לנוה"מ למהרי"ן אפשטין, עמ' 91 ואילך.</i> וכוס עיקרים פירש"י משקה שכותשים לתוכו עיקרי (שרשי) ירקות ובשמים. ואמרו בבבלי (ק"י סע"א) שהשותה כוס עיקרים לירוקה נעקר, ולא התירו כן אלא לאשה (עיי"ש קי"א א'). ובוי"ר פי"ב ג' אמרו שדברי תורה הם כוס עיקרים לבני מעים, ומכאן שהיו שותים אותו כרפואה לבני מעים. וכנראה שהכל תלוי מאופן ההכנה, וכשהיו מכינים אותו לרפואה לבני מעים לא היה מזיק, עיין בבבלי ק"י סע"א.<br>ולהלן מו"ק פ"ב ה"י שנינו: שותין מי זבלין ומי דקלין וכוס עיקרין במועד, שבראשונה היו אומרין אין שותין מי זבלין ומי דקלים וכוס עקרי' במועד, עד שבא ר' עקיבא ולימד ששותין מי זבלין ומי דקלים וכוס עיקרין במועד. ומכאן מוכח שאף ר' עקיבא לא התיר אלא בחול המועד גרידא. ועלינו לפרש שהברייתא שלנו משלימה את הסיפא שבמשנתנו: אבל שותה הוא מי דקלים לצמאו, ומוסיפה התוספתא שהוא הדין מי זבלין וכוס עיקרין (כגי' כ"י אוקספורד במשנתנו), מפני שבא"י היו גם בריאים שותים אותם להנאתם, אעפ"י שיש בהם גם סגולה נגד עצירות, עיין מה שכתבנו לעיל. ועיין מ"ש בפירושנו להלכות הירושלמי להר"מ, עמ' מ"ב, אות ק'.
<small>40.</small> <b>ומדיח בהן פניו ידיו ורגליו. </b>במשנתנו הנ"ל: וסך שמן עקרין שלא לרפואה. 
<b>לא ידיח בהן את הסנדל. </b>כנראה שהמים הללו היו מועילים לעור. ועיין מ"ש לעיל פ"ג, שו' 36, ד"ה אבל. 
<small>41.</small> <b>האשה רוחצת בנה ביין וכו'. </b>דרכם היה להדיח את הקטנים ביין מפני הזיעה, וממילא אפילו אם מתכוונת לרפואה מותר. ועיין מ"ש לעיל ח"א, עמ' 462. 
<small>42.</small> <b>רוחץ אדם במי טבריא ובים הגדול, אבל לא במי המשרה וכו'. </b>וכ"ה בכי"ע ובכי"ל. וכע"ז בירושלמי פי"ד סה"ג, י"ד ע"ג, ובבלי ק"ט סע"א. ובד בטעות: במי טבריה אבל לא במי הגדר ולא במי המשר' וכו'. ועיין בברייתא שבבבלי לעיל שם.<sup class="footnote-marker">25</sup><i class="footnote">וכנראה שבד נכנס גליון שלא במקומו, וצ"ל: במי טבריה במי הגדר אבל לא במי המשר', כהגהת המפרשים.</i> ומכיוון שהיו רוחצים במי טבריא וכדומה אפילו שלא לרפואה הרי מותר לרחוץ בהן אפילו אם נתכוין לרפואה. ועיין בתוספות ק"ט א' ד"ה רוחצין. 
<small>43-44.</small> <b>לעלות מטומאה לטהרה הרי זה מותר. </b>וכ"ה בירושלמי הנ"ל, ואמרו עלה: בלבד שלא ישהא, כלומר, שאם הוא שוהה, הרי מוכח שלא נתכוין לטבילה אלא לרפואה. ובבבלי ק"ט ב': רוחצין במי טבריא ובמי משרה ובימה של סדום ואעפ"י שיש לו חטטים בראשו, במה דברים אמורים שלא נשתהא, אבל נשתהא אסור. ופירשו רש"י ושאר הראשונים שבלא נשתהא מותר מפני שנראה כאילו כוונתו להקר (עיי בבלי נ"ג ב'). ועיין ר"ח רי"ף, רמב"ן, רשב"א וחידושים המיוחסים להר"ן, ואנו רואים שנחלקו הראשונים בפירוש הבבלי שם, והר"ח והרי"ף סוברים שבמים הרעים שבים אפילו אם לא נשתהא אסור. ולשיטת הירושלמי והתוספתא בוודאי שאין הבדל בין מי משרה ומים רעים שבים, שהרי אין כוונתו אלא לעלות מטומאה לטהרה. ואמרו בבבלי ביצה י"ח סע"א: פעמים שאדם בא בשרב ורוחץ אפילו במי משרה, ועיי"ש היטב, ובירושלמי שם פ"ב סה"ב ובציון ירושלים שבגליון שם. ועיין ר"מ פכ"א מה' שבת הכ"ט ובמ"מ שם. ועיין מ"ש להלן ביצה פ"ב, שו' 25–26, ד"ה אומ' וד"ה ובירושלמי. 

Halakhah 14

<small>44.</small> <b>לא יתן מים על גבי ספוג וכו'. </b>בבבלי קל"ד ב': תניא כוותיה דשמואל אין נותנין חמין ושמן על גבי מכה בשבת, אבל נותנין חוץ למכה ושותת ויורד למכה. 
<small>45.</small> <b>נותן אדם מוך יבש וספוג יבש וכו'. </b>בבלי קל"ד סע"ב. ועיין ירושלמי פט"ז ה"א, ט"ו ע"ג, וי"ר פט"ו, ד', מהדו' ר"מ מרגליות, עמ' שכ"ט, איכ"ר פ"ד, כ"ג. 
<small>46.</small> <b>אבל לא גמי יבש ולא כתותין יבשין וכו'. </b>בבבלי חילקו בין כתותין חדשים וישנים. ופירש הר"ח (קל"ה א') ועוד שכתותין ישנים אסורים, מפני שדינם כרטייה. ורש"י שם פירש להפך. ועיין לעיל פ"ה, שו' 10, ומש"ש. 
<small>46-47.</small> <b>נותנין מים לתוך קמח קלי, ובלבד שלא יגבל. </b>בבבלי קנ"ה סע"ב: ת"ר אין גובלין את הקלי (פירש"י: קלי, קמח של תבואה שנתייבשה כשהן קליות בתנור וכו'), וי"א גובלין. מאן י"א א"ר חסדא ר' יוסי בר' יהודה היא, והני מילי הוא דמשני. והבבלי לשיטתו שבדבר שאינו בר גיבול גמור (כגון מורסן) חולקין רבי ור' יוסי בר' יהודה, ולרבי אין נותנין לתוכו מים, ור' יוסי בר' יהודה מתיר,<sup class="footnote-marker">26</sup><i class="footnote">עיין לעיל שם בבבלי ובתוספות י"ח א' ד"ה אבל.</i> וקמח קלי דינו כמורסן, ונותנין לתוכו מים, ומגבלין ע"י שינוי, מפני שקלי אינו בר גיבול מדאורייתא.<br>וכבר הראינו לעיל ספי"א ששיטת התוספתא היא שר' יוסי בר' יהודה אינו מחלק בין בני גיבול ואינן בני גיבול, ובכולם פוטר מדאורייתא בנתינת מים, ומחייב כשמגבל. ולפ"ז בדבר שאינו בן גיבול מתיר לכתחילה לתת מים, ומחייב מדאורייתא כשהוא מגבל. ואף לשיטת התוספתא אין הברייתא כרבי, שהרי חוא מחייב שם בנתינת מים בין בדברים שהם בני גיבול, ובין בשאינן בני גיבול. עיין מ"ש בספי"א בשיטת הר"מ והראב"ד וסייעתם.
<small>47-48.</small> <b>נותנין שמשמין ואגוזין לתוך הדבש ובלבד שלא יחבץ. </b>בבא זו נשמטה בכי"ע, אבל ישנה בד ובכי"ל, ושם הגירסא: שלא יגבל. וכן מעתיקים בשם התוספתא ברוקח סי' קט"ו ובמגיד משנה<sup class="footnote-marker">27</sup><i class="footnote">ושם תוספתא פי"ג, ועיין לעיל פ"ח, הע' 23.</i> פכ"א מה' שבת סהי"ז. אבל בר"מ שם: וכן המחבץ תולדות בורר הוא, לפיכך אעפ"י שנותנין שומשמין ואגוזים לדבש לא יחבצם בידו. והיתה לפניו הגירסא בתוספתא כגירסת כי"ו. והר"מ פסק על פי הבבלי צ"ה א' שמחבץ חייב משום בורר, ואף כאן מכיוון שהיה מחבץ וממרס את התערובת עד שהדבש הופרד מן הגוש, חייב משום בורר. אבל כבר הראינו לעיל פ"ט, שו' 37, ד"ה ופירשו בירושלמי, ששיטת הירושלמי היא שמחבץ חייב משום לש, ולפ"ז אין הבדל בין גירסתינו ובין גירסת ד, כי"ל והראשונים. ועיין גם להלן. ועיין שו"ע או"ח סוף סי' שי"ט וסי' ש"מ ס"ק י"א. 
<small>48.</small> <b>מפרפרין גלוסקין לחולה בשבת ובלבד שלא יגבל. </b>וכ"ה ("יגבל") בד. ובכי"ע ובכי"ל: יחבץ. ומדברים כאן בחולה שאינו יכול לאכול פת קיבר קשה, ומותר לפרפר בשבילו עיגול של פת חטים מנופות (עיין ח"א, עמ' 66, שו' 46) ולתת מים לתוך הפירורים, ובלבד שלא יגבל (או לא יחבץ, עיין מ"ש לעיל). ובס' יריאים השלם סי' רע"ד, קל"ג ע"ב: ולפרר לחם מותר, מאחר שנטחן כבר, לא מצינו טוחן אחר טוחן וכו'. ועיין בהערות שם. ולפ"ז חולה לאו דווקא, ולא דברו אלא בהוה. ועיין בשו"ת הרשב"א ח"ד סי' ע"ה ובשו"ע או"ח סי' שכ"א ס"ק י"ב. ועיין באגלי טל מלאכת טוחן סי' ז', אות י"ז, ס"ק ה' ואילך (פ"ז ע"א). 
<small>49.</small> <b>אבל מחבץ הוא מעשה קדירה ואוכל. </b>בכי"ל: אבל עושה מעשה קדרה וכו'. ומעשה קדרה פירש הר"מ (ברכות פ"ו מ"ה): כגון הריפות וגריסים והבריה<sup class="footnote-marker">28</sup><i class="footnote">ברע"ב ברכות שם: וקמח שנתבשל במים, כגון הלביבות וכו', עיין ש"ב י"ג, ו'.</i> העשויה מן הקמח והסלת ודומיהן. וכאן מותר לחבץ מפני שמעשה קדרה בלילתה רכה, ואין כאן גיבול. ועיין בבלי קנ"ו א'. 
<small>49-50.</small> <b>מודים חכמים לר' ליעזר שאין עושין אהלים וכו'. </b>להלן סוכה פ"א ה"ח, ירושלמי שבת פ"כ ה"א, י"ז ע"ג, בבלי שבת קכ"ה ב'.<sup class="footnote-marker">29</sup><i class="footnote">בשם תניא נמי הכי וכו', כגי' כי"י וראשונים, עיין דק"ס, עמ' 285, הע' צ'.</i> ולעיל שם וכן להלן קל"ז ב' ועירובין מ"ד א' הוא מאמר בשם ר' יוחנן. ופירשו המפרשים כאן שהברייתא שלנו משלימה את משנתנו פי"ז מ"ז, ולדברי החכמים מותר לפקוק ולקשור, עיין במשנתנו סוף שבת ובבבלי קכ"ו ב' ובתוספות שם ד"ה ומדבריהן. 
<small>50.</small> <b>על מה נחלקו וכו'. </b>בכי"ו נשמטה בבא זו, והשלמתיה ע"פ שאר הנוסחאות. ברם גם במקבילה בסוכה פ"א חסרה בכי"ו.<sup class="footnote-marker">30</sup><i class="footnote">ושם השארתי את הנוסח כמות שהוא, הואיל ואין שם עיקר מקומה, ושמא קיצר שם מסדר התוספתא.</i> 
<small>53.</small> <b>המרכיב קנה של מנורה חייב. </b>ירושלמי פי"ב ה"א, י"ג ע"ג, בשינוי סדר (דברי ר' סימאי לפני דברי ר"א בר' שמעון). ובבבלי מ"ז א' בסתם (כלומר, ולא נזכר שם ר"א בר' שמעון). ופירש"י שם שחייב משום מכה בפטיש, מפני שאין בניין בכלים. וכ"ה שיטת בעל ס' יריאים השלם סי' רע"ד, ק"מ ע"ב ואילך, עיי"ש. אבל בירושלמי הנ"ל מפורש שחייב משום בונה. וכן בדברים רבה פ"ג, א': כך שנו חכמים, המרכיב קנה מנורה בשבת חייב חטאת. א"ר אבהו בש"ר יוחנן המרכיב את המנורה בשבת כמי שעושה בית וכו'. וכן מוכח מהמשך התוספתא, שהרי בבניין עסיקינן כאן. וכ"ה שיטת הגאונים, עיין אוה"ג, הפירושים, עמ' 65. ועיין תוספות ע"ד ב' ד"ה חביתא וק"ב ב' ד"ה האי שסוברים שבמקום שבונה כלי משלם, ובמקום שצריך אומן, יש בניין בכלים, ועיין ראבי"ה ח"ב סי' תשל"ז, עמ' 436 ואילך. ועיין מ"ש ר"י בראנד בספרו כלי החרס בספרות התלמוד, עמ' ש"ב, על מנורה של פרקים. 
<b>ושל סיידין פטור. </b>וכ"ה בד ובבבלי מ"ז א'. ופירש"י: של סיידין הטחין ומלבנין הבית בסיד יש להן קנים של פרקים וכו', וכשהוא טח למטה, אי אפשר לו אלא בקנה קצר, וכשהוא הולך ומגביה מוסיף קנה על קנה ומאריכו. פטור. שאין זה גמרו, שהרי צריך לחזור ולפרקו תמיד. וכן מובא בערוך ערך קן בשם יש מפרשים.<br>אבל בכי"ע: ציידין, ובכי"ל: צירין, וצ"ל: צידין, וכ"ה בירושלמי הנ"ל. וכן גרסו הגאונים (אוה"ג, התשובות, עמ' 48. ועיי"ש בפירושים, עמ' 65) והר"ח גם בבבלי. וכתב בערוך הנ"ל: פי' רב שר שלום גאון קנה של ציידין, ולא של סיידין, ומורידין בהן העופות מן האילנות הגבוהין בדבוקא וכו'. ואף כאן אפשר לפרש כפירש"י שהטעם הוא מפני שמוסיף קנה על קנה לפי צרכו, ואין כאן אלא הוספה עראית לבניין. ועיין בפי' הר"ח מ"ז ב'. ובירושלמי הנ"ל פירשו שטעם הפטור הוא "מפני שהוא מלמעלן למטן". כלומר, כשהוא מוסיף את הקנים הוא מוסיפן מלמטן ולא מלמעלן, ודחו שם פירוש זה,<sup class="footnote-marker">31</sup><i class="footnote">עיין מ"ש בירושלמי כפשוטו, עמ' 174.</i> והסיקו: כאן לשעה, כאן לשהות, כלומר שאין כאן אלא בניין לשעה, עיין מ"ש בהירושלמי כפשוטו, עמ' 332, ד"ה רב הושעיה. ועיין מ"ש ר"י בראנד בספרו כלי החרס בספרות התלמוד, עמ' ש"ב, על קנה של ציידין.
<small>54.</small> <b>קרן עגולה חייב וכו'. </b>וכ"ה בירושלמי ובבבלי הנ"ל. ופירשו הגאונים (אוה"ג, התשובות, עמ' 48) ע"פ משנת כלים פי"א מ"ז ששניהם הם מכלי שיר, והעגולה קשה להדביקה יותר מן הפשוטה, ויש בה מלאכה להחזירה. ועיין גם בפיה"ג לכלים שם, עמ' 23 ואילך, ובפי' הר"ח מ"ז ב'. 
<b>נשמטו לו רצועות מנעל וסנדל וכו'. </b>ראבי"ה ח"א סי' ר"ו, עמ' 293, בשם רשב"ט (ר' שמואל בר' נטרונאי) שהביא ראיה מכאן שמותר להחזיר רצועות מקטורן שנשמטו עיי"ש; או"ז ח"ב ה' שבת סי' ס"ז, ט"ו ע"ד, בשם התוספתא ומייתי לה בירושלמי (פט"ו ה"ב, ט"ו ע"א); ר"מ פ"י מה' שבת סה"ד, ובמ"מ שם: תוספתא: כל בו ה' שבת וארחות חיים שם סי' קי"א, ח"א מ"ח ע"ב (לשון הר"מ). 
<small>54-55.</small> <b>או שנשמט רוב הרגל. </b>וכ"ה בד, בר"מ, כל בו, וא"ח הנ"ל. אבל בכי"ע, כי"ל, ראבי"ה, או"ז וירושלמי הנ"ל ליתא. ופירושו לפי הגירסא שלנו שנשמט רוב הרגל מפני שהרצועה רפתה ונתמתחה, ומותר להחזיר אותה לנקב אחר, כדי להדקה על הרגל. ועיין בתוספת שבת סי' שי"ז אות ו'. 
<small>55.</small> <b>ובלבד שלא יקשור. </b>כלומר, לא התירו לו אלא להשחיל את הרצועה לנקב ולקשר את שני ראשיה על גבי רגלו (שאינו קשר של קיימא), אבל לא יקשור את הרצועה לסנדל עצמו. ועיין ראבי"ה ואו"ז הנ"ל. ועיין במשנתנו פט"ו מ"ב. ובתוספתא מקוואות פ"ז (בד פ"ח) ה"ב שנו: וקשרי מנעל וסנדל וכו', וקשרי רצועות מנעל וסנדל. עיין מ"ש בתס"ר ח"ד, עמ' 45. 
<b>סנדל שנפסקה אחת מאזניו וכו'. </b>עיין במשנת כלים פכ"ו מ"ד, תוספתא שם ב"ב פ"ד ה"ה ואילך, ירושלמי פ"ו ה"ב, ח' ע"א, יבמות פי"ב ה"ב, י"ב ע"ד, בבלי כאן קי"ב א'. וכנראה שהאזנים הם הלולאות שלתוכן היה מכניס את הרצועות. אבל רש"י פירש: אזניו שכלפי גב הרגל, שאוחזו בהן כשנועלו. ולא ראיתי אזנים בציורים הרבים של הסנדלים העתיקים. 
<small>56.</small> <b>או אחת מתרסיו תיו. </b>בערוך ערך תרסית, וכן ברש"י ס' ב' פירשו שהן רצועות (ורש"י קי"ב א' פירש אחרת), וכן פירש ביבמות ק"ב ב'. ומן הבבלי יבמות שם, וכן מן הירושלמי הנ"ל, משמע שהיו תרסיות של שיער ושל עץ.<sup class="footnote-marker">32</sup><i class="footnote">"אפילו כולו של עץ כשר". אבל מ"ש שם לפני כן: "והן שיהו תרסיותיו של עץ" ט"ס היא, וצ"ל: של עור, כמו שהעתיק הרמב"ן כאן ס"ו א'.</i> וכנראה שהתרסית (או טרסית) היתה חלק מן הנעל שממנה יצאו הרצועות, והיא שימשה במקום אוזן. 
<small>57.</small> <b>או שניטל חוטמו וכו'. </b>פירש הר"מ (כלים פכ"ו מ"ד) שהוא החלק הקדמי שמכסה את האצבעות. 
<small>57-58.</small> <b>נפסק חוטמו הרי זה יחזיר. </b>בד, כי"ע וכי"ל: נשמט חוטמו וכו'. וכן בירושלמי פט"ו ה"ב, ט"ו ע"א: חוטמו שנשמט אית תניי תני מותר להחזיר, ואית תניי תני אסור להחזיר וכו' מ"ד מותר, ברפין, מ"ד אסור, באפוצין, כלומר, אם הנקבים (עיין לעיל שם) רפים, ויכול להחזיר לתוכם את קצות החוטם בקלות, מותר, אבל אם הם אפוצים (חוצים ודחוקים) שצריך להדחיק לתוכם את הקצוות, אסור, מפני שנראה כאילו מתקן מנא. ועיין בתוספות מ"ח סע"א ד"ה הא בחדתי ובראבי"ה ח"א סי' ר"ז, עמ' 293 ואילך. 

Halakhah 15

<small>58-59.</small> <b>הדגין והגבינין המסודרין על גבי קנים ועל גבי עלין וכו'. </b>בירושלמי פ"ז ה"ב, י' ע"א: ההן דשטח צלין, צימוקין, מסוסלה, בוקלטה, חייב משום מעמר. ומכאן שכל שהוא שוטח אוכלין והן נדבקין זה לזה יש בו משום מעמר. ואעפ"י שנחלקו הראשונים אם הלכה כאביי (בבלי ע"ג ב') הסובר שאין עימור אלא בגידולי קרקע,<sup class="footnote-marker">33</sup><i class="footnote">עיין יריאים השלם סי' רע"ד, עמ' 264, ובהערה כ"ב שם, ומ"ש בס' מנחת סולת להגרד"צ מדוקלא, ק"ו ע"ב.</i> מ"מ פשיטא שהירושלמי אינו מחלק בזה, שהרי הוא מחמיר בה' שבת ומחייב באוכלים משום בונה ומשום מכה בפטיש. ומלמדת אותנו התוספתא שאעפ"י שאסור לעמר בשבת בכגון דא (כמפורש בסיפא: ובלבד שלא יחזיר), מ"מ אין איסור בפירוק העימור, עיין מ"ש לעיל, שו' 18, ד"ה המפרק. וכן בירושלמי פי"ד ה"ב, י"ד ע"ג: מותר לשבר ואסור לקבץ. וכבר פירשתי בהירושלמי כפשוטו, עמ' 183, שהכוונה היא שמותר לשבר אוכלים אבל אסור לקבצם יחד משום מעמר, עיי"ש ועיין מש"ש, עמ' 138. ועיין ר"מ פ"י מה' שבת הי"א ולא מצאתי את מקורו.<br>ועלינו להוסיף שהקדמונים היו נוהגים לחבץ את הענבים, התאנים והתמרים בצורת גבינות, ובסורית "גובנין" פירושו צמוקים, גרוגרות ותמרים יבשים ודבוקים (כבשא דאהיני), עיין במלון ללשון סורית של פיין סמית, סוף עמ' 643, ערך גובן. ומסתבר שאף גבינין שבתוספתא אינן אלא צלין (עיין מ"ש בח"א, עמ' 339, הע' 4) וצימוקין, ולפנינו אותה הדוגמא שנתן הירושלמי שהעתקנו לעיל.
<small>59.</small> <b>ובלבד שלא יחזיר. </b>משום חשש מעמר, עיין מ"ש לעיל. 
<small>59-60.</small> <b>חותל של תמרה ופטליא של גרוגרות מקרע ואוכל. </b>בכי"ע: הותל של תמרה וכו'. ובפיה"ג לכלים פט"ז מ"ה: דתניא אותל של תמרה ופטיליה של גרוגרות <b>מקטע</b> ואוכל. ועיין ערוך ערך פטיליא ור"ש כלים שם. ובירושלמי פ"ז ה"ב, י' ע"ג: תני ר' הושעיא חותל של תמרים ופטילייא של תמרי' קורע <b>ומתיר</b><sup class="footnote-marker">34</sup><i class="footnote">וכ"ה בירושלמי כאן פט"ו סה"א, ט"ו ע"א. ושם רפ"ו, ז' ע"ר: חותל של תמרי' קורע ומתיר וכו' (כ"ה בד"ו, ובד"ח משובש).</i> וכו', ואין זו התרה? נעשה כשובר את החבית לוכל ממנה גרוגרות. ובוי"ר פ"י, ה', הוצ' ר"מ מרגליות, עמ' ר"ז: כהותל (כגי' כי"ע) של תמרה שמשאתה מנערו אין בו מאומה,<sup class="footnote-marker">35</sup><i class="footnote">בפסיקתא דר"כ, שובה, קס"ג ע"א: אינו יפה למאומה.</i> ועיין מ"ש בתס"ר ח"ג, סוף עמ' 51 ואילך. ובבבלי קמ"ו א': תניא חדא חותלות של גרוגרות ושל תמרים מתיר ומפקיע וחותך, ותניא אידך מתיר אבל לא מפקיע וכו'.<br>ואשר למהות הכלים פירשו הגאונים<sup class="footnote-marker">36</sup><i class="footnote">עיין אוה"ג, התשובות, עמ' 29, ועיי"ש עמ' 19.</i> שהותל הוא כלי קלוע מהוצין של דקל.<sup class="footnote-marker">37</sup><i class="footnote">בתוספתא מע"ש פ"א ה"י, עמ' 245: דיתבאות של תמדה ופוטליאות וכו', עיין מ"ש לעיל ח"ב, עמ' 721.</i> ועיין רש"י כ' סע"א וקמ"ו א' הנ"ל. ועיין מ"ש ר"ע לעף בפלורה ח"ב, עמ' 351 ואילך. ופטיליא (πατέλλιον, πάτελλα) הוא סל מיוחד לתאנים ולתמרים, עיין מ"ש לעיל ח"ב, עמ' 721.
<small>60.</small> <b>ובלבד שלא יקשור. </b>וכ"ה בירושלמי הנ"ל. ומדברי רש"י בבבלי קמ"ו א' הנ"ל משמע שהחותלות היו להם כיסויים הקשורים בחבל. אבל מגירסת הירושלמי ("קורע ומתיר") ומתשובתו ("נעשה כשובר וכו' ") משמע יותר שהיו סוגרים את החותלות ע"י שקשרו את ראשי הקליעות, וכשהתירו, או קרע את ראשי הקליעות בטל ממנו שם כלי (עיין במשנתנו כלים פט"ז סמ"ה ומ"ש בתס"ר ח"ג, עמ' 52), וממילא אסור לקשור אח"כ דהוי לי כמתקן כלי. 
<small>60-61.</small> <b>זה הכלל כל קשר שהוא של קיימא ויכול להתירו באחת מידיו וכו'. </b>במשנתנו פט"ו מ"א: ר' מאיר אומר כל קשר שהוא יכול להתירו באחת מידיו אין חייבין עליו. ובקשר של קיימא עסיקינן, שהרי בקשר שאינו של קיימא אין מי שמחייב חטאת, וכפירוש הראשונים במשנתנו. ואינו חייב לר"מ אלא בקשר של קיימא ובקשר מהודק (עיין בבלי קי"א ב'), עד שאינו יכול להתירו באחת מידיו. וכתב בה"ג ד"ב, עמ' 91: ושדר רב צמח בר פלטוי ריש מתיבתא דהילכתא כר' מאיר. ולפ"ז התוספתא שלנו הלכה היא. וכן הביאה להלכה בשבה"ל השלם סי' קכ"ד, מ"ח ע"א (=תניא רבתי ה' שבת סוף סי' י"ט). ועיין בב"י טאו"ח סי' שי"ז ובדרכי משה שם.<br>ולא מצאתי להם חבר, וכל הראשונים פסקו שלא כר' מאיר אלא כר' יהודה בסמ"ב: כלל אמר ר' יהודה כל קשר שאינו של קיימא אין חייבין עליו. והרי"ף והר"מ רפ"י פסקו על פי הבבלי (קי"ב א') שצריך גם קשר של מעשה אומן (ובמעשה הדיוט פטור אפילו אם הקשר של קיימא), ועיין גם בר"ח שם. ועיין מ"ש בתשובת הר"י קורקוס סי' ז' (שפרסם החיד"א בסוף חיים שאל ח"ב, חידושי סופרים, ל"ד ע"ד). והרא"ש במקומו ועוד פסקו כר' יהודה בלי שום תוספת תנאים, ועיין בס' יריאים השלם סי' רע"ד, קל"ז ע"א, ובהגהות שם, ובטאו"ח ריש סי' שי"ז, ועיי"ש בב"י שהביא את שיטות הראשונים במהות קשר של קיימא. ולפ"ז אין הלכה כברייתא שלנו.
<small>62.</small> <b>אין חייבי' עליו עד שיהא וכו'. </b>השלמתי ע"פ ד. וכ"ה בשבה"ל השלם הנ"ל. ואף שגם בכי"ע ובכי"ל חסר מ"מ מסתבר שיש כאן השמטה ע"י הדומות. 
<small>63.</small> <b>חבל הקשור בפרה קושרו באבוס וכו'. </b>כלומר, מותר לקשור את צד השני של החבל לאבוס, ולא חיישינן שמא יתיר אח"כ את החבל מן הפרה ויקיים את הקשירה לאבוס. והברייתא הובאה בירושלמי פ"ה ה"ב, ז' ע"ב, ובבבלי קי"ג א'. ועיין במשנ' פט"ו מ"ב ובירוש' עירובין פ"ג ה"ג, כ"א ע"א. 
<small>63-64.</small> <b>קושרו בפרה. </b>בירושלמי כאן פ"ה הנ"ל מעמידה או כר"ש בן אלעזר שמתיר להשתמש בצדי בהמה בשבת (עיין מ"ש להלן סוכה ספ"א), או בקושר חבל לחבל הקשור בבהמה דהוי ליה משתמש בצדי צדדים, והוא מותר לכ"ע. 

Halakhah 16

<small>64.</small> <b>חבל שבתוך הבית מטלטלין אותו וכו'. </b>מהמשך הדברים נראה שבבא זו מתקשרת עם שלפניה, וחבל שבבית אינו מוקצה, ומותר לקשור בו פרה ואיבוס, וכדברי רב בבבלי שם. אבל בבבלי הנ"ל סיימו בבבא שלמעלה: ובלבד שלא יביא חבל מתוך ביתו ויקשור בפרה ובאיבוס, ולפיכך הקשו ממנה על רב, ותירצו שרב מדבר בחבל של גרדי. ואעפ"י שהבבלי חולק על התוספתא ואינו סובר שכל מה שבבית הוא מן המוכן,<sup class="footnote-marker">38</sup><i class="footnote">עיין מ"ש לעיל פ"ג, שו' 42, ובהע' 33 שם.</i> מ"מ אנו רשאים ללמוד מכאן שגם בבבלי קי"ג א' השאלה היא משום מוקצה (ולא משום בטול החבל), וכן פירשו הרי"ף פט"ו סי' תל"ז והר"מ בפ"י מה' שבת ה"ג שמותר לקשור בחבל גרדי מפני שאין כאן איסור מוקצה. ועיין במפרשי הר"מ שם. ולשון התוספתא מסייעת להם. ועיין בתשובת מהרי"ק סי' ח' שנדפסה בסוף חיים שאל להחיד"א ח"ב (חידושי סופרים), ל"ה ע"א. 
<b>שבהפתק אין מטלטלין וכו'. </b>כלומר החבל שבתוך האוצר (άποθήκη), עיין מ"ש לעיל פ"ג, שו' 42. 
<small>65.</small> <b>חבל דלי שנפסק וכו'. </b>בבלי קי"ג א' ופסחים י"א א', ושם מוסיף: ור' יהודה אומר כורך עליו פונדא או פסיקיא ובלבד שלא יענבנו וכו' עניבה גופא קשירה היא. והתוספתא כאן היא בשיטת ר"מ (עיין לעיל, שו' 60–61, ד"ה זה הכלל ומש"ש), ומתירה לענוב לכתחילה מפני שאינו קשר של קיימא וגם יכול להתירו באחת מידיו. ועיין בבלי קי"א ב' ובתוספות שם ד"ה עניבה לר"מ. ועיין בירושלמי פט"ו סה"ב ובשי"ק ובמה"פ שם. 

Halakhah 17

<small>66.</small> <b>מפצעין באיגוזין ומפרדין ברמונים וכו'. </b>במשנתנו פי"ז מ"ב: נוטל אדם קרנס לפצע בו את האגוזים, וקורדום לחתוך בו את הדבילה וכו'. וברוקח סי' קט"ו: "נוטל אדם קורנוס לפצוע בו אגוזים וכו'. הילכך מותר <b>לפרך</b> רימונים ולשבר אגוזים, בתוספתא מפצעין אגוזים <b>ומפרכין</b> רימונים ומחתכין בדבילה לאותה שבת ולא משבת למוצאי שבת". והעיקר כלפנינו: ומפרדין ברמונים, כלומר מגלים את פרידות הרימונים<sup class="footnote-marker">39</sup><i class="footnote">עיין מ"ש בח"א, עמ' 334. ואפשר שהרוקח העתיק ע"פ הבבלי קט"ו א', עיין מ"ש להלן, שו' 67–68, ובהערה 42.</i> מתוך הקליפה, עיין מ"ש להלן. וכן בה"ג ה' שבת פכ"ד, ד"ו כ"א ע"ד (ד"ב, עמ' 113): מפצעין באגוזים ומפרדים ברימונים ומחתכין בדבילה וכו'. והברייתא הובאה לכאן אגב דברי ר' יוסי שלהלן. ובכי"ע חסר "ומפרדין ברמונים", ועיין מ"ש ע"ז להלן. 
<small>67-68.</small> <b>לא משבת למוצאי שבת מפני שהוא כמתקן מקדש לחול. </b>וכ"ה בד, בכי"ל ובה"ג ד"ב. אבל בכי"ע ובה"ג ד"ו: מפני שהוא מתקן וכו'. והנה ברוב המקומות "מפרדין ברמונים" פירושו שמותר להוציא את הפרידות מתוך הרימון, ולפי פירוש זה לא אסרו כאן אלא מפני שהוא כמתקן מקודש לחול, אבל משום איסור בורר אין כאן, אפילו אם מוציא להניח. אבל דעת כמה מן הפוסקים שאסור להוציא את האוכל מן הפסולת על מנת להניח,<sup class="footnote-marker">40</sup><i class="footnote">אבל אפשר שהכוונה כאן שאפילו בסמוך לחשיכה ממש אסור לעשות כן, עיין מ"ש להלן, שו' 69, ד"ה עם חשיכה.</i> עיין במהרי"ל ה' שבת,<sup class="footnote-marker">41</sup><i class="footnote">ד' קרימונה שכ"ו, ל"ו ע"א. ומה שהביא שם בשם ס' הפרנס, כ"ה לפנינו בס' הפרנס סוף סי' קל"ד: ומותר לקלוף שומין או בצלים בשבת ולאכול מהן בו ביום (ומכאן שמותר אפילו להניח). ועיין בירושלמי פ"ז ה"ב, י' ע"א, ובראשונים שציין באהצו"י, עמ' 93, ומ"ש בירושלמי כפשוטו, עמ' 139. ועיין באגלי טל מלאכת בורר ס"ק ו', אות י"ג, ע"ט סע"ב ואילך.</i> בדרכי משה או"ח סי' תרי"א ובאגלי טל מלאכת בורר ס"ק ו' אות י', ע"ח ע"א. ולפיהם צריך לפרש מפרדין ברמונים ששוברים את הקליפה ומגלים את הפרידות (עיין הלשון במשנת ערלה פ"ג מ"ה). ובכי"ע חסר "ומפרדין ברמונים", ועיין גירסת הרוקח לעיל ומ"ש להלן בסמוך. ועיין ברא"ש ביצה פ"א סוף סי' כ"ג ובאגלי טל הנ"ל אות י"ג, ע"ח ע"ג. 
<small>68.</small> <b>ר' יוסה אומ' וכו'. </b>עדות צוקרמנדל בשנו"ס שבבא זו חסרה בכי"ו אינה נכונה, והיא ישנה בכל הנוסחאות. ובבא זו נסמכה למשנתנו ספט"ו: ומציעין את המטות מיום הכפורים לשבת וכו'. 
<b>מפרדין ברמונים. </b>בבבלי קט"ו רע"א: יום כיפורים שחל להיות בחול מפצעין באגוזים ומפרכסין ברימונים וכו'. אבל בר"מ פ"א מה' שביתת עשור ה"ג (בד' רומי ובכי"י, לרבות כת"י רבינוביץ על קלף): ומפרדין ברמונים וכו' ובפרידת רמונים. וכן גרס בבבלי גם בעל המאור ספט"ו והרא"ה, עיין בחדושים המיוחסים להר"ן ספט"ו. אבל בר"ח שם: מפרכין ברמונים.<sup class="footnote-marker">42</sup><i class="footnote">וכ"ה בר"מ שהבאנו לעיל בפנים בד"ק ובד"ו רפ"ד והנגררים אחריהם. וכנראה שתקנו בר"מ ע"פ הרב המגיד שם שגרס כן בגמרא, עיי"ש. וכן במאירי קי"ד ב' ד"ה קניבת: בשלמא <b>פירוך</b> רמונים וכו', ולעיל שם ד"ה יו"ט בפיצוע אגוזים <b>ופירות</b> רמונים. ועיין גירסת הרוקח שהעתקנו לעיל, שו' 66.</i> 
<small>69.</small> <b>ומדיחין בכבושין. </b>וכן בירושלמי ספט"ו, ט"ו ע"ב: שכך הוא מתיר להדיח כבשים ושלקות וכו', כלום הוא מותר להדיח כבשים ושלקות לא מן המנחה ולמעלן. וכן בירושלמי פסחים פ"ד ה"ד, ל"א ע"א: מהו להדיח כבשין ושלקות מן המנחה ולמעלן. אבל בבבלי קי"ד סע"ב: תניא כוותיה דר' יוחנן יוה"כ שחל להיות בשבת מותר בקניבת ירק וכו'. ופירש"י קי"ד ב' והר"מ בפ"א מה' שביתת עשור ה"ג שהכוונה לחיתוך העלים, ועיין גם בתוספות שם ד"ה אלא. אבל הרמב"ן (קי"ד ב') כתב: ומזה הירושלמי (שהעתקנו לעיל) נתברר לנו קניבת ירק שאמור כאן שהוא הדחה בעלמא, וכן שנינו בתוספתא, שאלו מנקב (צ"ל: מקנב) ממש בורר הוא וחייב, אבל (צ"ל: אפל')<sup class="footnote-marker">43</sup><i class="footnote">ועיין בהערה שבהוצ' החדשות של הרמב"ן, ויש שם דרך רחוקה.</i> בתלוש מניח הוא.<sup class="footnote-marker">44</sup><i class="footnote">כלומר, שהרי הוא קונב ביוה"כ למוצאי יוה"כ, והיינו להניח, ויש כאן בורר.</i> וכן הסתייעו מן התוספתא ברשב"א קט"ו א' ד"ה יוה"כ ובמיוחס להריטב"א קי"ד ב' ד"ה מותר. ועיין מ"מ פ"א מה' שביתת עשור ה"ג. ובמצפה שמואל ציין גם לבאורי הגר"א או"ח סי' תרי"א ס"ק ב'.<br>והריני כמוסיף על דברי רבותינו שאין לומר שיש כאן מחלוקת של התוספתא והירושלמי על הבבלי, שהרי בירושלמי פסחים פ"ד הנ"ל אמרו: נראין דברים (כלומר, שמותר <b>להדיח</b> כבשים וכו') בדבר שדרכו לבוא בצונין, אבל דבר שדרכו לבוא ברותחין עד דיידא<sup class="footnote-marker">45</sup><i class="footnote">צ"ל: דיירא = דאיירא, כלומר היורה. ובשרי"ר, עמ' 115, שו' 28: מן דאמרה גלשה וכו', וצ"ל: מן דאיירה גלשה. וכבר הראיתי בקרית ספר שי"ד, עמ' 223, על הירושלמי שבת פ"ד ה"א, ו' ע"ד: ההן דכמר איידה (צ"ל: איירה) צריך מחסרתיה צבחד, כלומר, זה שמטמין יורה וכו'. וכן בירושלמי מו"ק פ"א ה"ב, פ' ע"ב: איירא דציפורין איתפחת במועדא וכו', ופירושו היורה של בית המרחץ של ציפורין וכו', עיין בהערתי אצל ר"ש קליין בס' הישוב כרך א', עמ' 216 (לעמ' 140 שם).</i> גלשה הוא <b>מקנב</b>. כלומר, בעוד שהיורה רותחת הוא מקנב את הירק (ואסור לו להדיח לפני חשיכה). הרי לך ברור שהדחה זו קנוב הוא, והוא מסלק את הלכלוך ע"י הדחה. ולהלן שם בירושלמי התירו לקנב אפילו דבר שדרכו לבוא ברותחין. ועיין במאירי ספט"ו, ולפלא שלא העיר על הירושלמי הנ"ל. ואין כאן אלא גילוי מילתא בעלמא על הלשון "מקנב" שהכוונה להדחה, ובוודאי שאין כאן מחלוקת בהלכה בין הירושלמי והבבלי.<br>ובתוספתא כאן לא נזכר החילוק בין יוה"כ שחל להיות בחול ובין יוה"כ שחל להיות בשבת. ועיין בבבלי קי"ד ב' ואילך ובירושלמי פסחים הנ"ל. ומשני התלמודים מוכח שכל האיסור הוא מפני שמקנב לאכול בערב, אבל בשבת לאכול מיד מותר לכ"ע. ועיין מ"ש להלן.
<b>עם חשיכה. </b>בירושלמי ובבבלי הנ"ל: מן המנחה ולמעלה. ובירושלמי פ"א רה"ב, ג' ע"א: אנן תנינן סמוך למנחה. תני ר' חייה סמוך לחשיכה וכו' הדא אמרה אפילו חשיכה דתנינן דבתרה מנחה היא. אבל כבר העיר הגר"א (או"ח סוף סי' רנ"ב) ש"עם חשיכה" פירושו עם חשיכה ממש, וכ"ה הסיגנון בכמה מקומות.<sup class="footnote-marker">46</sup><i class="footnote">עיין מ"ש לעיל פ"א, שו' 24–25, ובהע' 39 שם.</i> ולפ"ז אפשר שלא התיר ר' יוסי לפצוע באגוזים ולהוציא את האוכל, ולפרד ברמונים,<sup class="footnote-marker">47</sup><i class="footnote">עיין מ"ש לעיל, שו' 67–68, ד"ה לא משבת.</i> ולהדיח בכבושין (עיין במשנתנו ביצה פ"א סמ"ח) אלא בסמוך לחשיכה ממש<sup class="footnote-marker">48</sup><i class="footnote">בוי"ר פט"ו, הוצ' ר"מ מרגליות, עמ' שכ"ח: רבי ור' ישמעאל בר' יוסי היו יושבין ועוסקין במגילת קינות ערב תשעה באב עם חשכה. ובמקבילה שבירושלמי פט"ז ה"א, ט"ו ע"ג: מן המנחה ולמעלה. ברם בקטעים מן הגניזה שפרסם מהרי"ן אפשטין בתרביץ ש"ג, עמ' 242, חסרות המלים "מן המנחה ולמעלה" (ועיי"ש בהערת הרינ"א). ומאידך גיסא חסרות המלים "עם חשיכה" בוי"ר בכי"י אוקספורד ואינן גם במקבילה שבאיכ"ר פ"ד, כ', הוצ' בובר, ע"ז ע"א. ולפ"ז לא נזכרו כלל שעות היום בתחילת הספור.</i> שאוכל מיד. ועיין באגלי טל מלאכת בורר ס"ק ה', אות ט', ע"ז ע"ג (בעניין בורר אוכלין ע"מ לאכול לאלתר). ומטעם זה לא הביאו בירושלמי ובבבלי את דברי ר' יוסי מפני שאין הלכה כמותו.<br>ובתו"כ אחרי פרק ז' ה"ה, פ"ג ע"א, שנינו לעניין <b>יום הכפורים</b>: וכל מלאכה לא תעשו, יכול לא יקנב את הירק ולא יציע את המטות ולא ידיח את הכוסות, ודין הוא נאמר כאן מלאכה, ונאמר מלאכה במלאכת המשכן, מה מלאכה האמור' במלאכת המשכן שיש עמה חשובה (כלומר, שהיא מלאכת מחשבת), אף מלאכה האמורה כאן שיש עמה חשובה. ולפי דרכנו למדנו שמותר גם להציע את המטות ע"מ להסב ולאכול עליהן במוצאי יוה"כ (עיין להלן) ולהדיח את הכוסות לשתות בהם לערב במוצאי יוה"כ. ולא עוד אלא שהברייתא לא הזכירה כלל שאין עושין כן אלא מן המנחה ולמעלה, וכולן נתמעטו מפני שאינן מלאכת מחשבת.<sup class="footnote-marker">49</sup><i class="footnote">ועיין בהשגות הראב"ד פכ"ג מה' שבת ה"ז ובפי' הרמב"ן על התורה אמור כ"ג, כ"ד. ועיין רש"י קי"ד סע"ב ד"ה אלא לאו לקניבת ירק.</i> יתר על כן מכאן משמע שהתירו לעשות כן ביוה"כ שלא יתעכב לעשות מלאכות אילו בערב, ונמצא מסתכן מחמת רעבון,<sup class="footnote-marker">50</sup><i class="footnote">כמובן שאין מכאן ראייה גמורה, שהרי יתכן שלא נקטו כאן אלא מטבע קבוע לעניין שבת ויו"ט (עיין להלן בפנים ממכילתא דרשב"י) של מלאכות מותרות, ועושה הכל על מנת להשתמש בו ביום. ושמא כיוונו בתו"כ בקניבת ירק וכו' לתינוקות, והכל לבו ביום.</i> שכן אמרו בירושלמי (פסחים פ"ד ה"ד, ל"א ע"א): אם אומר את כן, אף הוא משתבש (כגי' שרי"ר, עמ' 115, שו' 29) ולא מקנב, ונמצא בא לידי סכנה. ופי' בפ"מ בל"א שהסכנה היא שיאכל ירק בתולעיו. ומטעם זה היה אפשר להתיר לו גם להדיח את הכוס מבעוד יום (עיין ירושלמי שבת פ"א ה"ג, ג' ע"ב, ומ"ש בהירושלמי כפשוטו סוף עמ' 31 ואילך), אבל כאן התירו לו גם להציע את המטה ע"מ להסב עליה, ומוכח שהסכנה היא סכנת רעבון, וכפירוש בעל ק"ע וכפירוש ראשון שבפ"מ. ויש מכאן סיוע לפירוש בעל המאור ספט"ו, הרמב"ן והמאירי (קי"ד ב' ד"ה יו"ט) בבבלי שפירשו שם מפני עגמת נפש העתידה לבא אם יהא צריך במוצאי שבת לטרוח וכו'.<sup class="footnote-marker">51</sup><i class="footnote">ועיין היטב במיוחס להריטב"א קי"ז ב' ד"ה אבל לא משבת ליוה"כ ובד"ן פט"ז סי' תמ"ה ד"ה ומדאמרינן.</i><br>וברייתא זו שבתו"כ נשנית (בשינויים קלים) גם במכילתא דרשב"י בא, עמ' 19, לעניין יו"ט, אלא ששם הפירוש הוא לקנב, להדיח את הכלים ולהציע את המטות ע"מ לאכול באותו יום. ועיין היטב בירושלמי פסחים פ"ג ה"ג, ל' ע"א.
<small>70.</small> <b>מדיחין כלים משבת לאותה שבת. </b>בה"ג שבת פט"ז (ד"ו י"ח ע"ד; ד"ב, עמ' 94): ת"ר מדיחין כלים בשבת (בד"ב חסר) לאותה שבת, אבל לא למוצאי שבת, כיצד קערות וכו'.<sup class="footnote-marker">52</sup><i class="footnote">ומשם ואילך כלשון הברייתא שבבבלי קי"ח א'. והנכון בה"ג ד"ב שם, ובד"ו נשמט קצת, עיי"ש.</i> 
<small>70-71.</small> <b>אבל לא משבת זו לשבת אחרת. </b>וכ"ה בד. ובכי"ע ובכי"ל ליתא. והנכון כלפנינו, ופירושו שאפילו כלים שאינו משתמש בהם אלא בשבת גרידא אסור להדיחם בשבת זו לשבת אחרת, אעפ"י שמכין משבת לשבת, מפני ששבות קרובה התירו, שבות רחוקה לא התירו, עיין בבלי קי"ד ב' ובמאירי שם סד"ה יוה"כ. ובר"מ פכ"ג מה' שבת ה"ז: אלא אם כן הדיחו לאכול בהן סעודה אחרת <b>באותה שבת</b>. והשוה לשון בה"ג הנ"ל. ועיין בבלי קי"ז ב' ובחי' המיוחסים להר"ן שם ד"ה ולא משבת זו. 
<small>71.</small> <b>כיצד אכל בהן בלילי שבת וכו'. </b>עיין ירושלמי ספט"ו, ט"ו ע"ב, בבלי קי"ח א'. 
<small>72.</small> <b>שיאכל בהן לסעודה. </b>וכ"ה בד ובכי"ל. ובכי"ע: בסעודה, והיא היא. וסתם סעודה בשבת היא סעודת חצות היום.<sup class="footnote-marker">53</sup><i class="footnote">עיין מ"ש יוסיפוס בספרו חיי יוסף פנ"ד סי' רע"ז.</i> והיונים שבתקופה ההיליניסטית קראו לאותה סעודה אריסטון (αριστον), ואכלוה באמצע היום.<sup class="footnote-marker">54</sup><i class="footnote">עיין חיי יוסף הנ"ל, וירוש' ברכות פ"ד ה"א, ז' ע"ב.</i> ובברייתא שבירושלמי הנ"ל: לחצות. ובבבלי הנ"ל: בצהרים. וכן להלן ביצה פ"ד, שו' 30: אחד לילך בו שחרית לבית המדרש, ואחד לילך בו <b>בסעודה</b> וכו', עיין מש"ש, שו' 29–31 ד"ה שנים. 
<small>74.</small> <b>מדיחין עשרה כוסות שאם ירצה וכו'. </b>וכ"ה ("שאם ירצה") בכל נוסחאות התוספתא כאן ולהלן בהצעת המטות. וברוקח ריש סי' נ"ה: בתוספת' מדיחין י' כוסות שאם <b>יצטרך</b> באחד שותה מהן, מציעין י' מצעות שאם <b>יצטרך</b> יסב על אחת מהן. 
<small>75.</small> <b>של בית רבן גמליאל לא היו מקפלין כלי לבן וכו'. </b>בבלי קי"ג א'. ופירש"י: רבותא נקט, וכל שכן צבועים, עיין בבבלי שם. ובירושלמי לא נזכרה הברייתא שלנו ולא החילוף בין חדשים לישנים, וצבועים ללבנים, ולא בין אם אין לו להחליף ויש לו להחליף. 

Chapter 13



Halakhah 1

<small>1.</small> <b>אין קורין בכתבי הקדש. </b>בירושלמי פט"ז ה"א, ט"ו ע"ג: בכתבי הקודש אלא מן המנחה ולמעלה. וכ"ה בירוש' מגילה פ"ג ה"ד, ע"ד ע"ב, וי"ר פט"ו, ד', הוצ' ר"מ מרגליות, עמ' שכ"ט, איכ"ר פ"ד, כ', ע"ז ע"א, מס' סופרים פי"ד ה"ג.<br>אבל שונין בהן ודורשין בהן. וכ"ה בד ובבבלי קט"ז ב'. ופירש"י: שונין בהן, כגון מדרש שה"ש וקהלת.<sup class="footnote-marker">1</sup><i class="footnote">עיין ירוש' מגילה פ"ב ה"ג, ע"ג ע"ב, ובבבלי שם ד' א' וברש"י ד"ה למיתני, ואינו עניין לכאן. ועיין להלן הע' 3.</i> ובכי"ע ובכי"ל: אבל שונין ודורשין בהן. וכ"ה בירושלמי ובמדרש וי"ר, איכ"ר ומס' סופרים הנ"ל. ושמא פירושו ששונין אותן בעל פה, ולא אסרו לקרות בהם אלא מתוך הכתב. ואעפ"י שאמרו<sup class="footnote-marker">2</sup><i class="footnote">בבלי גיטין ס' ב' ומקבילות. ועיין ירוש' מגילה פ"ד ה"א, ע"ד ע"ד.</i> דברים שבכתב אי אתה רשאי לאומרן על פה, הרי כבר העיר בריטב"א יומא ע' א': והנכון בזה מה שנראה מן הירושלמי (יומא פ"ז ה"א, מ"ד ע"ב, ומקבילה בסוטה פ"ז) שלא אסרו לקרוא על פה אלא דברים שבכתב שהם מחובת קריאה בצבור וכו'. ובסמ"ג ה' מגילה, ר"נ ע"א: שאר דברים שבכתב לא נאסרו על פה אלא להוציא אחרים ידי חובתן וכו'. וכן הכריע בשו"ת הרדב"ז ח"ד (ליוורנו תי"ב) סי' קל"ה. ועיין בטאו"ח סי' מ"ט, בב"י ובב"ח שם. ועיין במחזיק ברכה, בברכי יוסף ובשיורי ברכה שם. ואין ספק שהיו שונים תורה ביחידות בעל פה כדי שיהו הפסוקים שנונים בפיהם. וכן בספרי שופטים פיס' ק"ס, עמ' 211 (בכ"י ברלין): משנה התורה שעתידה להיות שונין אותה על פה ולהשנות לאחרים. וכע"ז בכ"י מדרש חכמים שם. והכוונה שם לא למשנה אלא לתורה עצמה, עיין היטב במאירי סנהדרין כ"א ב', עמ' 74, מה שהביא שם בשם יש גורסין.<sup class="footnote-marker">3</sup><i class="footnote">ועיין מ"ש בנספח לספרו של גרשום שלום Jewish Gnosticism וכו' (נוירק תש"כ), עמ' 118, הע' 3.</i> ולא גזרו על קריאה בכתובים בשבת אלא בקריאה מתוך הספר, שמא ישב בביתו ולא יבוא לבית המדרש, אבל מותר לו לשנות את הכתובים בעל פה. ומכל שכן שמותר לו לשנות את הכתובים בשבת בעל פה, לשיטת ר' נחמיה להלן. ומסיגנון הבבלי שם משמע קצת שאף בבא זו ר' נחמיה היא, עיי"ש.
<small>2.</small> <b>ואם צריך לו דבר לבדוק וכו'. </b>בד: <b>ואין</b> צריך לו דבר וכו'. ובכי"ע: ואין צריך לומר דבר וכו'. ועיין בשנו"ס בוי"ר הנ"ל. והנכון כלפנינו ובגירסת ד, ואין=ואם,<sup class="footnote-marker">4</sup><i class="footnote">עיין מ"ש לעיל ח"ב, עמ' 808, הע' 28, ולהלן עירובין פ"ז, שו' 40–41, ד"ה ולפיכך.</i> וכצ"ל בכי"ע: ואין צריך לו(מר) דבר וכו'. ובכי"ל: צרך לו דבר לבדוק וכו'. ובירושלמי: צרך דבר נוטל ובודק. ובבבלי הנ"ל (בכי"מ): נצרך לו פסוק מביא ספר ורואה בו. 
<small>2-3.</small> <b>אמ' ר' נחמיה מפני מה אמרו אין קורין וכו'. </b>ר' נחמיה חולק על משנתנו רפט"ו שנתנה טעם לאיסור הקריאה מפני בטול בית המדרש, אלא הטעם הוא מפני גזירת קריאה בשטרי הדיוטות, ואפילו במקום שאין ביטול בית המדרש אסור. ובבבלי הנ"ל אמרו ששמואל סובר כר' נחמיה, ורב חלק עליו, ופסק שבמקום שאין בית המדרש קורין. ועיין בתוספות שם ד"ה ושמואל. ופסק הר"ח (קט"ז ב') ועוד שלא כר' נחמיה. ועיין רשב"א.<br>אבל בירושלמי אמרו מעתה וכו' במקום שאין בית המדרש יקראו? לית לך אלא כהדא דתני ר' נחמיה, דתני ר' נחמיה מפני מה אין קורין וכו'. ואין שם חולק על ההלכה שאפילו במקום שאין ביטול בית המדרש אין קורין בכתובים בשבת. וכן בירושלמי מגילה פ"ג ה"ד, ע"ד ע"ב: הגע עצמך שחל חמשה עשר להיות בשבת, לקרות במגילת אסתר אין את יכול, שאין קורין בכתבי הקודש אלא מן המנחה ולמעלן. והרי כאן מבטלין לכתחילה תלמוד תורה דרבים מפני קריאת המגילה (עיין בבלי שם ג' א'), ולמה אסרוה לקרות בשבת, ובעל כרחינו שסתם הירושלמי הולך בשיטת ר' נחמיה שמחמת גזרת שטרי הדיוטות אתינן עלה. ברם לשיטת הבבלי אין קורין במגילת אסתר בשבת מפני גזירה דרבה,<sup class="footnote-marker">5</sup><i class="footnote">מגילה ד' ב' ומקבילות, ועיין מ"ש בירושלמי כפשוטו, עמ' 278.</i> אבל מחמת קריאת כתובים בשבת לית לן בה, שהרי אין כאן טעם של ביטול בית המדרש.

Halakhah 2

<small>4-5.</small> <b>היו כתובין תרגום ובכל לשון מצילין אותן וגונזין אותן. </b>במשנתנו רפט"ז: כל כתבי הקדש מצילין אותן מפני הדליקה, בין שקורין בהן ובין שאין קורין בהן. ואעפ"י שכתובים בכל לשון טעונים גניזה וכו', ולהיכן מצילין אותן למבוי שאינו מפולש. ומתברר מסוגיית הבבלי (קט"ו א' ואילך) שטעונים גניזה שבמשנתנו הוא למעליותא. ורב הונא מפרש את משנתנו: ובין שאין קורין בהן, כגון כתובים. ואעפ"י שכתובים בכל לשון - שאין מצילין אותם מן הדליקה מ"מ - טעונים גניזה, ואסור לאבדם בידים. ורב חסדא מפרש: ובין שאין קורין בהן ואעפ"י שכתובים בכל לשון, כלומר מצילין אותם מפני הדליקה, טעונים גניזה, כלומר, וטעונים גניזה אם בלו ("ומקק שלהן טעון גניזה").<br>והנה מהמשך לשון התוספתא להלן משמע שגונזין אותן הן לגריעותא, ואסור להשהותן בבית, וטעונין גניזה,<sup class="footnote-marker">6</sup><i class="footnote">התרגום נחשב להם כתורה שבעל פה (עיין בירושלמי מגילה פ"ד ה"א, ע"ד ע"ד, פסיקתא רבתי פי' ה', י"ד ע"ב, ובהערות רמא"ש שם. ועיין אהצו"י במגילה, עמ' 81) שאסור היה לכותבו.</i> ולפ"ז מוכח שפירשו את משנתנו הנ"ל: ואעפ"י שכתובים בכל לשון וטעונים גניזה, מ"מ מצילין אותם. ואעפ"י שבדקתי בכמה כתי"י של משנתנו (לרבות שני קטעים מן הגניזה) ובכולם כתוב "טעונים" (טעונין, טעועין) בלי וי"ו, מ"מ מדברי רב חסדא שבבבלי משמע ששנה במשנתנו וטעונים בוי"ו. וכן במס' סופרים כ"י אדלר (פט"ו ה"ב, לפי שנו"ס בהוצ' היגר, עמ' 275) מעתיק: ואעפ"י שכתובין בכל לשון <b>וטעונין</b> גניזה.<br>ובבבלי קט"ו א': מיתיבי היו כתובים תרגום וכל לשון מצילין אותן מפני הדליקה,<sup class="footnote-marker">7</sup><i class="footnote">בגליון כי"מ שם מוסיף: וגונזין אותן. ובבבלי הרי בוודאי צריך לפרש: וגונזין אותן אם בלו, תו היא שיטת רב חסדא לעיל שם. ומחוורתא שבגליון נוסף ע"פ התוספתא, אבל הבבלי לא גרס בה מלים אילו.</i> תיובתא דרב הונא. אמר לך רב הונא האי תנא סבר ניתנו לקרות בהן. וברור שלבבלי היתה מסורת אחרת, שהרי גרסו שם להלן בברייתא שלפנינו: מצילין אותן מפני הדליקה. ר' יוסי אומר אין מצילין אותן מפני הדליקה. א"ר יוסי מעשה וכו'. ולפ"ז ר' יוסי חולק על הבבא שלפנינו, מה שאין כן למסורת התוספתא שהיא מסתייעת מדברי ר' יוסי. ומדברי הירושלמי בסוגיין אין להכריע בברור לא לשיטת הבבבלי ולא לשיטת התוספתא, אלא שלפי המסקנא שם מוכח שפירשו כרב חסדא שכתובין בכל לשון מצילין אותן מן הדליקה.<br>ועיין מ"ש רצ"מ פיניליש בספרו דרכה של תורה, עמ' 24, ור"נ ברילל בבית תלמוד של ווייס ח"ד, עמ' 74 ואילך (ושם צוינה הספרות שדנה בעניין), ומהרי"ן אפשטין במבוא לנוה"מ, עמ' 648 ואילך, ורובם כבר עמדו על עיקר הדברים.
<small>5.</small> <b>אמ' ר' יוסה מעשה שהלך ר' חלפתא אצל רבן גמליאל וכו'. </b>כ"ה ("ר' חלפתא") בכל הנוסחאות. וכן לעיל מע"ש פ"א הי"ג, עמ' 246: אמ' ר' יוסה בא ר' יוחנן בן נורי אצל ר' חלפתא וכו'. אבל בבבלי קט"ו א': מעשה <b>באבא</b> חלפתא שהלך וכו'. ועיין מ"ש ע"ז לעיל, ח"ב, עמ' 681. 
<small>6.</small> <b>של יוחנן וכו'. </b>בד ובכי"ל: של ר' יוחנן וכו'.<sup class="footnote-marker">8</sup><i class="footnote">וכ"ה בבבלי בכ"י אוקספורד, וכן מעתיק (בן מקומו של כי"א) הרשב"ץ שהבאנו להלן בפנים.</i> וכן בפתיחת המאירי לאבות, י"ב ע"ב, מונה בין החכמים שנזכרו בתוספתא שבת: "ר' יוחנן בן נזיף, ולא נאמר משמו דבר, אלא מאחר שקרא את שמו רבי, אלמא חכם היה". 
<b>בן נזיף. </b>וכ"ה בד, במאירי, ובכי"א בבבלי הנ"ל. ובכי"ע: בן הנזוף, ובכי"ל: בן הנזיף. ובבבלי הנ"ל: יוחנן הנזוף, ובתשב"ץ ח"א סי' ב', ז' ע"ד, מעתיק משם: בן הנזון. ועיין מ"ש על שם זה הר"ש קליין בלשוננו ח"א, עמ' 338. ובירושלמי פט"ז ה"א, ט"ו ע"ג, וכן במס' סופרים פ"ה הי"ז, הוצ' היגר, עמ' 161, ובפט"ו ה"ב שם, עמ' 274, ובמ' סופרים ב' (שבע מסכתות קטנות הוצ' היגר, עמ' פ"ב) הסיפור מקוצר. 
<small>7-8.</small> <b>שהיה יושב על גב מעלה בהר הבית. </b>וכ"ה בד ובכי"ע (אלא ששם: על גבי). ובכי"ל: שהיה עומד על גבי מעלה וכו'. וכ"ה בבבלי הנ"ל. ובירושלמי הנ"ל: שהיה עומד על הבניין בהר הבית. ובקטע מן הגניזה שם (תרביץ ש"ג, עמ' 242): שהיה עומד על הבניים וכו'. ולפ"ז אין "הבניין" אלא הבנאין, הבנאים (כהערת מהרי"ן אפשטין בתרביץ שם). ובמס' סופרים פ"ה הנ"ל: שהיה <b>יושב</b> על גבי הבניין וכו', אבל בפט"ו שם: שהיה עומד על גבי בניין וכו'. ולפי נוסח הירושלמי ומס' סופרים פט"ו משמע שהיה רבן גמליאל משגיח על מלאכת הבנאים (דוגמת ישראל עומד על גביו, או גדול עומד על גביו) בהר הבית, ולפי דרכנו למדנו שבנייני המקדש היו נתונים לפקוחו של הנשיא בזמן רבן גמליאל הזקן. 
<small>8.</small> <b>ואמ' לבניו וכו'. </b>וכ"ה במס' סופרים פ"ה ופט"ו בד"ר ובכ"י ענעלאו. ושיבוש ברור הוא, וצ"ל: לבניי (וכ"ה בירושלמי בקטע מן הגניזה), כלומר, לבנאי. ובשאר נוסחאות התוספתא, הירושלמי והבבלי: לבנאי. 
<small>9.</small> <b>וגנזו תחת הנדבך. </b>וכ"ה בכי"ל ובירושלמי. ובכי"ע: ובנאו וכו'. ובד: תגנזו וכו' ובבבלי: שקעהו תחת הנדבך. וברוב נוסחאות מס' סופרים פט"ו: גנזו (כלומר, פקודה לבנאי), ובפ"ה שם: סלק את השורה ושקעו זה תחתיו. ובמס' סופרים ב': ואמר לבנאים לשאת הדיימוס ושקע זה תחתיו. וכנראה שהניחו במקום חלול ובנו עליו. ועיין להלן. 

Halakhah 3

<small>10.</small> <b>עריבה של טיט כפה עליו וכו'. </b>כלומר, והספר יתקלקל מחמת לחלוחית הטיט. ולפ"ז צריך לומר שהטיט נשאר שם זמן רב, אבל אם הטיט אינו אלא לשימוש בבניין (וכדומה) הרי ימצאו את הספר מיד לפני שנתקלקל לגמרי. ועיין להלן. 
<small>10-11.</small> <b>טיט לא היה בהר הבית. </b>פירש"י (קט"ו סע"א) שלא היו בונים בטיט אלא בטרכסיד (עיין לעיל שם פ' ב' ובמקבילות). ועיין מ"ש לעיל בסמוך. 
<small>11.</small> <b>וכי מאבדין אותן ביד. </b>כלומר, הרי לחלוחית הטיט מתחילה לקלקל את הספר מיד. 
<small>11-12.</small> <b>אלא מניחין אותן במקום התורפה וכו'. </b>זו היא דעת רבי עצמו, והוא סובר שאין צורך לגנוז אותן במקום המוצנע, אלא אם היו מונחין במקום המוצנע מניחין אותן במקום התורפה. ועיין במשנת תרומות פ"ח מ"ח. 
<small>12.</small> <b>והן נרקבין מאיליהן. </b>וכן בכי"ע ובבבלי ובמס' סופרים הנ"ל: והן מרקיבין וכו'. ובד: והן מתאבדין וכו'. וכ"ה בבבלי כי"א. ובכי"ל: והן מאבדין ומדביקין (צ"ל: ומרקיבין) מאיליהן. ויש כאן הרכבה של ב' הנוסחאות. 

Halakhah 4

<small>12-13.</small> <b>היו כותבין בסם בסקרא בקומוס ובקנקנתום וכו'. </b>כלומר, אם היו כתובין בצבע של זהב (או בזרניך). בצבע אדום, או בשרף אילן, או בגפרת נחושת<sup class="footnote-marker">9</sup><i class="footnote">עיין בבלי ק"ד ב', ומ"ש לעיל ספי"א, שו' 55–56.</i> אעפ"י שאין קורין בהן, מפני שס"ת צריכה דיו דווקא מ"מ מצילין אותן.<br>ובבבלי קט"ו ב': בעא מיניה ריש גלותא מרבה בר רב הונא היו כתובין בסם ובסיקרא בקומוס ובקנקנתום בלשון הקדש מצילין אותן מפני הדליקה, או אין מצילין וכו', והא רב המנונא תנא מצילין. א"ל אי תניא תניא. מאי תניא אמר רב אשי כדתניא אין בין ספרים וכו'. ולפי גירסא זו ברור שהבבלי לא ידע כלל מן הברייתא שלנו. אבל כבר העיד הרמב"ן: ולא גרסינן מאן תניא והיכי תניא וליתא בשום נוסחא, וברייתא היא, ומצאתיה שנויה בתוספתא, והכוונה איפוא לתוספתא שלנו. וכן העיר ברשב"א ובמיוחס להריטב"א במקומו. וכן בקרית ספר להמאירי:<sup class="footnote-marker">10</sup><i class="footnote">ד' איזמיר, ב' ע"ג, הוצ' ר"מ הרשלר, עמ' י"ט.</i> ובספרים שלנו גורסים שם ברייתא אחרת וכו', והיא בברייתות בפרק י"ג<sup class="footnote-marker">11</sup><i class="footnote">והיתה לפניו חלוקת הפרקים כלפנינו וכי"ע.</i> דשבת בנסח זה היו כתובים בסם בסיקרא וכו'. וכן בחידושים המיוחסים להר"ן במקומו: והגירסא הנכונה, והא אמר רב המנונא תניא מצילין, אי תניא תניא ותו לא, והיא מתניא בהדיא בתוספתא, דתניא התם היו כתובים בסם ובסקרא בקומוס ובקנקנתום מצילין אותן מפני הדליקה. ובכ"י אוקספורד בבבלי חסר "מאי תניא א"ר אשי וכו' אשורית על הספר בדיו" (והושלם בגליון), עיין דק"ס, עמ' 258, הערה ס'. ועיין מ"ש להלן.
<small>13.</small> <b>וגונזין אותן. </b>כלומר, צריכים גניזה, שמא יבוא לקרוא בהם ברבים. וכן בספרי ואתחנן פי' ל"ו, עמ' 66: כתב שלא בדיו וכו', או שכתב את האזכרות בזהב הרי אלו יגנזו. וכ"ה בבבלי ק"ג ב' ובמס' סופרים פ"א ה"ח, הוצ' היגר, עמ' 106. 
<small>13-14.</small> <b>הברכות אע"פ שיש בהן מאותות השם ומענינות וכו'. </b>וכ"ה בד, כי"ע וכי"ל. וכע"ז נשנה להלן ידים פ"ב סהי"ב. ובבבלי ס"א ב' וקט"ו ב': הברכות <b>והקמיעין</b> אעפ"י שיש בהן אותיות של שם<sup class="footnote-marker">12</sup><i class="footnote">שתי המלים האחרונות חסרות בבבלי ס"א ב', ואינן גם בה"ג ד"ב, עמ' 93.</i> ומעניינות הרבה שבתורה וכו'. ובירושלמי פט"ז ה"א, ט"ו ע"ג: ברכות שכתוב בהן עניינות הרבה מן התורה. ולא נזכרו שם אותות של שם כלל. וכ"ה במס' סופרים פט"ו ה"ד, עמ' 276.<br>ו"הברכות" פירש"י (ס"א ב'): כגון תשעה של ר"ה שיש בהן מלכיות וזכרונות ושופרות. ובמדרש שכל טוב ח"ב (עמ' 270, ועמ' 291) פירש: והברכות דהיינו הפיוטין. ואשר לאותות השם מסתבר הפירוש שהביא בחידושים המיוחסים להר"ן קט"ו ב' (בשם יש מפרשים) "דלאו שם גמור קאמר וכו' אלא שם שמשמש במקום שם גמור, כגון ג' יודי"ן". ובתשב"ץ ח"א סי' ב', ז' סע"ד, העתיק בשם הבבלי: אעפ"י שיש בהם <b>אזכרות</b> של שם וכו', ועיין מ"ש להלן שו' 14, ד"ה ובבבלי. ולהלן שם (ח' ע"א) כתב על המעשה שלהלן, שאותו אדם שאבד בידים טומוס של ברכות בוודאי לא כתב אזכרות שלמות אלא "כמו שנהגו לכתוב במקום שם בן ד' אותיות שלשה יודי"ן, וכן משנין בשאר שמות לכתבן קטועי האותיות" (כלומר, אלים, אלדים, אלקים).
<small>14.</small> <b>אין מצילין אותן אבל (גונזין) נשרפין במקומן. </b>ובכי"ל: אין מצילין אותן וגונזין אותו (צ"ל: אותן) אלא נשרפין במקומן (ועל המלים "וגונזין אותו" נקודות לסימן מחיקה). ובד ובכי"ע: אין מצילין אותן אלא נשרפין במקומן. וכע"ז הוא גם בבבלי הנ"ל, וברור מתוך הסוגייא שם (ס"א ב') שלא גרסו גונזין בברייתא זו. ובתשב"ץ הנ"ל: אלא מניחין אותן ונשרפין במקומן. ובירושלמי ובמס' סופרים הנ"ל: אין מצילין אותן מפני הדליקה (ולא יותר). וכנראה שבכי"ו ובכי"ל נכנס גליון שלא במקומו, וצ"ל: אין מצילין אותן אלא נשרפין במקומן וגונזין אותן. כלומר, בחול. ועיין בתוספ' רי"ד רפט"ז, ובתשב"ץ הנ"ל. ולפי גירסא זו ברור שבחול מצילין אותן וגונזין אותן. ועיין מ"ש להלן בסמוך ד"ה כותבי ברכות.<br>ובבבלי קט"ו ב' הוסיפו בד"ח ע"פ הרש"ל: הן ואזכרותיהן. ובדק"ס שם, עמ' 258, הערה מ': "(הן ואזכרותיהן) ליתא בכל הדפוסים הישנים והוסיפו המהרש"ל וכו' ". ברם לא מדעתו הוסיף הרש"ל את המלים האלו, וכ"ה בבה"ג שבת פט"ז, י"ח ע"ג, ובתשב"ץ הנ"ל, ז' סע"ד. אבל בה"ג ד"ב, עמ' 93, וכן בשכל טוב ח"ב, עמ' 270, חסרות מלים אלו.
<small>15.</small> <b>כותבי ברכות כשורפי תורה. </b>ופירש"י: שהרי לא יצילם בשבת. ובתשב"ץ הנ"ל העיר על הבבלי בתמורה י"ד ב': כותבי הלכות כשורפי תורה. ופירש"י: שאין מצילין אותן בשבת מפני הדליקה. אבל בשטמ"ק שם אות ג' בשם גליון פירוש: ומאן דמשכח ליה או גונזו, או שורפו. והדברים תמוהים. ואפילו אם נפרש לעיל "אלא נשרפין במקומן" אף בחול, ואינו עושה מעשה להצילן, מ"מ לאבדן בידים בוודאי אסור, כפי שמוכח להלן. ובירושלמי הנ"ל: כותבי ברכות שורפי תורה, ופשיטא שאינה אלא מליצה, ופירושה כמו בבבלי. ושמא פירש בעל הגליון ש"נשרפין במקומן" פירושו כמו להלן, שו' 19, ד"ה אלא נשרפין. ולפ"ז חולק ר' ישמעאל על הרישא. 
<small>15-16.</small> <b>שהיה כותב ברכות ואמרו עליו לפני ר' ישמעאל וכו'. </b>וכע"ז בירושלמי ובמס' סופרים הנ"ל. ובבבלי הנ"ל: מעשה באחד שהיה כותב ברכות (עיין דק"ס) בצידן וכו'. ובה"ג פט"ז (ד"ו י"ח ע"ג, ד"ב, עמ' 93) הנ"ל: שהיה כותב ברכות בצידן, ובאו והודיעו את ר' ישמעאל בר' יוסי וכו'. ועיין בתוספתא ע"ז פ"ג ה"ז ובבלי גיטין מ"ה ב'. 
<small>17.</small> <b>נטל טומוס של ברכות וכו'. </b>וכ"ה בבבלי הנ"ל. ובירושלמי ובמס' סופרים הנ"ל: תכריך של ברכות וכו'. והיא היא, עיין מ"ש בספרי ההילניסמוס בא"י, עמ' 206, הערה 30. והיו כותבים מתחילה על דפים מיוחדים ואח"כ מדביקים "כל חד וחד בראשיה דחבריה" וגוללים אותם כמין מגילה, עיין מש"ש. 
<small>18.</small> <b>קשה עונש האחרון יותר מן הראשון. </b>עיין מ"ש בתשב"ץ ח"א סי' ב', ח' ע"א הנ"ל. 

Halakhah 5

<small>18-19.</small> <b>הגליונים וספרי מינין אין מצילין אותן וכו'. </b>בבבלי קט"ז א' מוכח שפירשו את הגליונים שבברייתא שלנו כמשמעותם בכל מקום, והסיקו שם: וספרי מינים הרי הן כגליונים. ופירש"י: כגליונים חלקים שלא נכתב בהם מעולם. אבל להלן בתלמוד שם:<sup class="footnote-marker">13</sup><i class="footnote">בד"י ובכתי"י, עיין דק"ס, עמ' 260, הע' ס'.</i> דר' מאיר קרו ליה און גליון (פירש"י: קרי ליה לספרי המינין און גליון, לפי שהן קורין אותו אונגילא). ר' יוחנן קרי ליה עון גליון (ועיין בדק"ס, עמ' 261, הערה ת'). וכבר העירו שאף לעיל הכוונה לספרי הנוצרים שהם קוראים להם בשורה טובה.<sup class="footnote-marker">14</sup><i class="footnote">עיין מ"ש בכר בצופה הצרפתי חל"ח (1899), עמ' 39 ואילך. ועיין בערוגת הבשם הוצ' ר"א אורבך ח"ב, עמ' 230.</i> וכן מוכח מן הירושלמי שהביא בבא זו בלי שום פירושים. וכן מצורפים הגליונים וספרי מינין להלן ידים פ"ב הי"ג.<sup class="footnote-marker">15</sup><i class="footnote">ולעיל שם הי"א מפורש שגליונות במשמען הרגיל מטמאין את הידים. ולפירוש הבבלי בברייתא שלנו עלינו לפרש שבבבא שלנו הכוונה לגליונות שפירשו מן הספר, עיין בבלי קט"ז א'. ועיין מ"ש להלן בסמוך בפנים.</i> וכנראה שלפי מסקנת הבבלי חזר בו מפירושו הנ"ל לגליונות<sup class="footnote-marker">16</sup><i class="footnote">ובאמת קשה להניח שלא ידעו בסוגייא זו בבבלי את כוונת הגליונות, בשעה שידעו את דברי ר' מאיר ור' יוחנן שהובאו בבבלי. ושמא הכוונה בתירוץ הבבלי: "לא, גליונין דספרי מינין" הוא ש"גליונים וספרי מינים" פירושו גליונים של ספרי המינים, והרי ספרי מינין הם הספרים שלנו שבידי המינין, והם צרפו להם אף את האון גליונות שלהם, וידעו שגליונות של ספרי המינים הם ספרי הבשורה, ואין מצילין אותן אע"פ שיש בהם אזכרות ופסוקים מן התורה. ושוב שאלו עליה: השתא ספרי מינין גופייהו אין מצילין, גליונין מיבעי? כלומר, הרי אף את הספרים עצמם שבידיהם אין מצילין, כ"ש את הגליונים שלהם (כלומר, של המינין). ותירצו שלפיכך שנו "הגליונים וספרי מינין" ללמד אותנו ששניהם שוים, ודין הספרים כדין הגליונים, ומצוה לשורפם, עיין ר"מ פ"ו מה' יסודי התורה ה"ח.</i> ופירש גליונות כדברי ר' מאיר ור' יוחנן. ומתוך סוגיית הירושלמי אין הכרח לפרש "ספרי מינין" כפירוש הבבלי, וקרוב שהם פירשו "ספרי מינין" כתבי הנוצרים שיש בהם הרבה פסוקים מן התורה. 
<small>19.</small> <b>אלא נשרפין במקומן הן והזכרותיהן. </b>וכ"ה בבבלי קט"ז א'. אבל בכתי"י שם חסר כל זה,<sup class="footnote-marker">17</sup><i class="footnote">עיין דק"ס, עמ' 259, הע' ה'. וכן אינן בברייתא שלנו שהעתיקו להלן שם.</i> והטעם הוא מפני שבדין שריפת האזכרות נחלקו התנאים להלן. וכן בירושלמי שם: הגיליונים וספרי מינין אית תניי תני קורע אזכרותיהן ושורפן. אית תניי תני שורפן הן ואזכרותיהן. וגירסת התוספתא היא כתנא זה האחרון, וסתמה כר' טרפון להלן. 
<small>19-20.</small> <b>ר' יוסה הגלילי אומ' וכו'. </b>בבבלי: ר' יוסי אומר וכו'. וכ"ה ברי"ף. אבל במכירי ישעיה, עמ' 219: ר' יוסי הגלילי.<sup class="footnote-marker">18</sup><i class="footnote">אבל במכירי תהלים פקל"ט, עמ' 270: ר' יוסי אומר אף בחול וכו'.</i> וכ"ה בתנחומא שנעתיק להלן. 
<small>20.</small> <b>קודר את הזכרותיהן וכו'. </b>וכ"ה בד, בכי"ל, בבבלי ובספרי שנביא להלן. ובכי"ע בטעות: קורא וכו', ובירושלמי הנ"ל: קורע וכו'. ובתנחומא הוצ' בובר, הוספה לפרשה קרח סי' א': ספרי מינין אין מצילין אותן בשבת מפני הדליקה. ר' יוסי הגלילי אומר אם מוציא (=מוצא) אני ספרי מינין אני <b>קורט</b> (כנראה שצ"ל: קורע, כגירסת הירושלמי) אזכרותיהן ושורף את השאר וכו'. והנכון כלפנינו, והוא קודר הוא קודד, כמו שגרסו הגאונים בבבלי,<sup class="footnote-marker">19</sup><i class="footnote">עיין פיה"ג לטהרות, עמ' 141, וערוך ערך קד.</i> ופירושו שנוקב מסביב להזכרות ומוציאן.<sup class="footnote-marker">20</sup><i class="footnote">ועיין בהערה 18 בפיה"ג שם.</i> 
<small>24-25.</small> <b>אמ' ר' ישמעאל מה אם להטיל וכו'. </b>עיין בספרי נשא פיסק' ט"ז, עמ' 21. ובירושלמי הנ"ל לא נזכר ר' ישמעאל אלא "זה מדרש דרשו וכו' ". 
<small>25.</small> <b>ספר שנכתב בקדושה וכו'. </b>וכ"ה בד ובכי"ל ובספרי הנ"ל. ובכי"ע: שמי שנכתב וכו'. וכ"ה בבבלי הנ"ל ובמקבילות בסוכה נ"ג ב', נדרים ס"ו ב', מכות י"א א', חולין קמ"א א'. ובירושלמי: השם. ונראה שר' ישמעאל בא להוציא מדעת האומרים שהמינים שבישראל של זמנו האמינו בקדושת התורה שבכתב<sup class="footnote-marker">21</sup><i class="footnote">ואמרו: לא למיפחת מאורייתא דמשה אתיתי וכו', עיין בבלי קט"ז ב'.</i> וכתבו את השם בקדושה, ולפ"ז היה אפשר לעלות על הדעת שאסור לשרוף גם את שאר הספר, ומכ"ש שאסור לשרוף את השם, ולפיכך הביא ראיה ממגילת סוטה, שלמען השלום מותר לאבד אפילו שם שנכתב בקדושה,<sup class="footnote-marker">22</sup><i class="footnote">כפי שמסיק להלן: על אחת כמה וכמה שימחו הן והזכרותיהן.</i> ומכל שכן שמותר לשרוף את הספרים שכתבום המינים, כדי שלא להניח שם לא להם ולא למעשיהם. ועיין ר"מ פ"ו מה' יסודי התורה ה"ח. אבל בספרי הנ"ל: ר' ישמעאל אומר ספרי מינים כיצד הוא עושה קודר את האזכרות ושורף את השאר.<sup class="footnote-marker">23</sup><i class="footnote">עיין בס' יריאים השלם סי' שס"ו, קצ"ז ע"ב, ובהערות שם. ועיין תשב"ץ ח"א סי' ב', ז' ע"ד ואילך.</i> ר' עקיבא אומר שורף את כולו, מפני שלא נכתב בקדושה.<sup class="footnote-marker">24</sup><i class="footnote">במדרש במדבר רבה פ"ט, סוף סי' ל"ו, לא נזכרו דברי ר' ישמעאל, אלא דברי ר"ע גרידא. ושמא צ"ל בספרי: ר"י אומר, כלומר, ר' יוסי [הגלילי] וכו', ופתרו הסופרים: ר' ישמעאל, משום שהוא בעל מחלוקתו של ר' עקיבא. ועיין מ"ש לעיל שו' 24–25, בשם הירושלמי.</i> 
<small>27.</small> <b>שימחו וכו'. </b>וכ"ה בד ובספרי הנ"ל. אבל בכי"ע<sup class="footnote-marker">25</sup><i class="footnote">אצל צוקרמ' בטעות: שיפרקו.</i> ובכי"ל: שישרפו. 
<small>28.</small> <b>כשם שאין מצילין וכו'. </b>מכאן ואילך מתחיל קטע מן הגניזה (=קג"נ) שבספרית קנטבריא. 
<small>29.</small> <b>כך אין מצילין אותן לא מן המפולת וכו'. </b>פירש"י: אף בחול. ובתוספות (קט"ז א' ד"ה כך) פירשו שבשבת עסיקינן, ור' יוסי הגלילי היא, וקמ"ל שאף במקום שאין לחשוש שמא יבוא לכבות, מניחן שיאבדו עם האזכרות. 

Halakhah 6

<small>30.</small> <b>ספר שאחז האור בראשו אחד נוטלו וקורא בו וכו'. </b>וכ"ה בכי"ע, כי"ל וקג"נ. ובד: נוטלה ומתכסה בה וכו'. ובד"ח הגיהו והדפיסו: טלית שאחז האור וכו'. ובאמת יש כאן השמטה בד, ונשמט שם מ"אחד" עד "אחד". וכן הובאו שתי הבבות של טלית וספר בבבלי ק"כ סע"א (בשינוי סדר, כלומר, טלית לפני ספר). ובירושלמי פט"ז ה"ו, ט"ו ע"ד: ר' ירמיה ר' בא בר ממל בשם רב ספר שאחז בו האור<sup class="footnote-marker">26</sup><i class="footnote">וכנראה שמדברים כאן בספר שאין מצילין אותו מפני הדליקה דומיא דטלית וכלי, שהרי לשיטת התוספתא והירושלמי מותר לכבות (כשאי אפשר באופן אחר) כדי להציל את הספר, עיין מ"ש להלן שו' 33–34 ד"ה מכבין ואילך. ובבבלי שם גורס: ספר <b>תורה</b> שאחז בו וכו'. אבל בכי"מ שם חסרה המלה "תורה", ועיין מ"ש להלן, שו' 32, ד"ה ובמדרש.</i> מצד אחד נותן מים מצד השני ואם כבה כבה. אחז בו האור משני צדדין פושטו וקורא בו, ואם כבה כבה. טלית שאחז בו האור מצד אחד נותן מים מצד שני, ואם כבה כבה. אחז בה האור משני צדדין נוטלה ומתעטף בה ואם כבתה כבתה.<sup class="footnote-marker">27</sup><i class="footnote">ולהלן בסמוך שם אמרו: ר' שמואל בשם ר' ז[ע]ירא דר' יוסה היא. ומסתבר שהדברים עונים על ספ"ג, וכפירושיהם של בעל ק"ע ופ"מ. אבל עיין ברמב"ן בסוגיין ובבאורי הגר"א או"ח סי' של"ד, אות כ"ד.</i> ועיין במאמר רב יהודה אמר רב בבבלי שם ק"כ א' ומה שהסיקו שם ק"כ ב'. ועיין בב"י טאו"ח סי' של"ד, והוא סמך על הגירסא המשובשת שבדפוסים: ספר שאחז האור בראשו אחד נוטלה ומתכסה בה וכו'. ולפי גירסא זו הרי מוכח, שאפילו אם הוא מכוין לכבות שרי, ועיין בב"ח שם. 
<small>32.</small> <b>כלי שאחז האור בראשו אחד וכו'. </b>בבא זו ליתא בבבלי ובירושלמי הנ"ל, ואף הר"מ בפי"ב מה' שבת ה"ו לא הביאה. אבל היא ישנה בה"ג שבת פט"ז, ד"ב, עמ' 93, כסדר שלפנינו בתוספתא. ובה"ג ד"ו שם, י"ח ע"ג, הסדר הוא: ספר שאחז וכו' וכן כלי וכו' טלית וכו'. ובראבי"ה ח"א סי' רנ"ד, עמ' 336: תניא בתוספתא כלי שאחז בו האור נוטלו בראשו<sup class="footnote-marker">28</sup><i class="footnote">כנראה שצ"ל: האור בראשו נוטלו וכו'.</i> ומשתמש בו, ואם כבה כבה. ומשם נלמוד נמי אם אחז האור במפה, שנפל על המפה גחלת מותר לנערה. ועיין בס' ארחות חיים להר"ן כהנא או"ח סי' של"ד סי' י"ב סעיף כ"ג מ"ש בשם כרם שלמה.<br>ובמדרש שכל טוב ח"ב, עמ' 298: תניא ספר תורה שאחז וכו', כיוצא בו טלית שאחז בה האור (כסדר שבתוספתא) וכו' ודוקא ביום דזמן ציצית הוא, דאתי עשה ודחי לא תעשה,<sup class="footnote-marker">29</sup><i class="footnote">עשה דוחה לא תעשה לאו דווקא, והכוונה שלא התירו לעשות כן אלא במקום מצוה. ועיין בבלי ק"כ רע"ב, ומוכח משם שלרב יהודה מותר לעשות גרם כיבוי אפילו שלא במקום מצוה. ושמא פירש שבשידה תיבה ומגדל של ספרים עסיקינן. ודוחק.</i> אבל בלילי שבת, דלילה לאו זמן ציצית היא, לא. ולפלא שלא השגיח בתוספתא כאן, ששנו בה כלי. ועיין מ"ש לעיל, הערה 26.
<small>32-33.</small> <b>ספר שנפל לתוך התנור מטמא את התרומה. </b>כלומר, מטמא את התרומה ומציל את הספר, אם המציל הוא טמא ואינו יכול להציל את הספר מבלי לנגוע בתרומה. וכן בירושלמי פט"ז ה"ג, ט"ו ע"ד: תני אף מטמאין להציל. והתני בכל קודש לא תגע לרבות את התרומה. ונשאר בקושיא. ועיין במשנת תרומה פ"ח מי"א. (תוספות בכורים). 
<small>33-34.</small> <b>מכבין להציל כתבי הקדש אבל לא לתרומה. </b>בירושלמי הנ"ל: תני אף מכבין להציל. מתניתא דר' שמעון דאמר אין דבר משום שבות עומד בפני כתבי הקדש. וברשב"א קט"ו א': ובירושלמי אמרו שאם אינו יכול להציל אלא בכבוי מציל לר"ש דאמר מלאכה שאינה צריכה לגופה פטור עליה, ואע"ג דמשום שבות איכא, אין לך דבר של שבות עומד בפני כתבי הקודש. וכ"ה במיוחס להריטב"א והר"ן על הרי"ף רפט"ז. וכן בראבי"ה ח"ב סי' תשנ"ז, עמ' 459: ויש מרבותינו שאמרו הא דמשמע הכא שבשבת אסור לכבות וכו' שהרי רק להציל כתבי קודש או שאר מילי דמפרשינן התם שרי, אבל לא לכבות, כל הני אליבא דר' יהודה נינהו, אבל אנן דקיימא לן כר' שמעון דאמר מלאכה שאינה צריכה לגופה פטור עליה וכו'.<br>ברם הראבי"ה בעצמו דוחה את דבריהם, ומוכח מדבריו שהוא סובר שהבבלי חולק, והסוגיא שם היא אפילו לר' שמעון. וכן הוא במרדכי רפט"ז סי' שצ"ג<sup class="footnote-marker">30</sup><i class="footnote">והיא הגהה שם, עיי"ש שמסיים בה: ע"כ הג"ה.</i> שהבבלי חולק על הירושלמי. וכן במאירי רפט"ז ד"ה והמשנה הראשונה הביא את הירושלמי, וסיים: אלא שלא יראה מסוגייא זו כן. ועיין במגיד משנה פכ"ג מה' שבת הכ"ו. ולפי דברי הראבי"ה, המרדכי והמאירי סובר הבבלי שאפילו ר' שמעון אסר לכבות כדי להציל כתבי הקודש, אעפ"י שאין כאן אלא שבות לדעתיה, מפני שלא כל השבותים התירו בהצלת כתבי הקודש, כשם שלא התירו כל השבותים במקדש, כמפורש בירושלמי עירובין פ"י רהי"א, כ"ו ע"ג, ופסחים פ"ה רה"ח, ל"ב ע"ג. ועיין בתוספות עירובין ק"ב ב' ד"ה והעליון. ועיין במגיד משנה הנ"ל וברמב"ן, רשב"א, חידושים המיוחסים להריטב"א והמיוחסים להר"ן שבת מ"ו סע"ב.
<small>34.</small> <b>שהקדש מציל על כולו וכו'. </b>בכי"ע, כי"ל וקג"נ: את כולו. ובד: מציל כולו. והדברים סתומים. ולכאורה משמע שבכל קודש עסיקינן ואפילו בדבר שאינו אוכל, ואפילו בקדשי בדק הבית, ומשום הפסד הקדש אתינן עלה. ויותר נראה שאף כאן באכלי קדשים עסיקינן, דוגמת תרומה שהוא אוכל, ומציל את כל הקודש, ואף בנאכל להדיוט אית ביה כבוד שמים, עיין רש"י קי"ז רע"א ד"ה הכא, ודין הקדש כדין כתבי הקדש,<sup class="footnote-marker">31</sup><i class="footnote">ועיין רש"י קט"ז סע"ב.</i> שמציל את הכל.<sup class="footnote-marker">32</sup><i class="footnote">בתוספות בכורים פירש ע"פ הר"ן (בשם הרי"ד) פט"ז סי' תנ"ב שאחרים מצילים גם באכלי חולין את הכל, מפני שאין לחשוש שמא יבואו לכבות, שאין אדם בהול על ממונם של אחרים, ואפילו אם יוכל לזכות מן ההפקר, ואף בהקדש כן, שהרי אין הוא ממונו. וכבר השיג עליו בשירי מנחה, שהלא בשיטת התוספתא אפילו מכבה אין כאן אלא שבות, כמפורש לעיל, והרי"ד לא אמר את דבריו אלא בשיטת הבבלי. ובר מן דין, אין כאן עניין לממון גבוה, או לממון הדיוט, וכל שהמאכל הוא שלו (אפילו אם הוא כהן, ומשולחן גבוה קא זכי) לעניין אכילה הוא בהול ובהול שלא ילך לאבוד.</i> ומ"מ לא נתבאר אם מציל דווקא לחצר המעורבת כדין חולין ותרומה (פט"ז מ"ג), או אפילו לחצר שאינה מעורבת, כדין כתבי הקדש. 
<small>34-35.</small> <b>תרומה אין מצלת אלא כדרך שמציל מחליו. </b>כלומר, מן החולין שלו, ודיני הצלת החולין מבוארים במשנתנו פט"ז מ"ב ולהלן בסמוך. ובכי"ל: בתרומה אין מציל כדרך שמציל מחוליו. וכן בקג"נ: אינו מציל כדרך שמציל מחולין. וקיצור לשון הוא, והכוונה, <b>אלא</b> כדרך שמציל וכו', כגי' כי"ו, ד וכי"ע. 
<small>35.</small> <b>מצילין מיום טוב לשבת וכו'. </b>כל הברייתא בה"ג שבת פט"ז, ד"ו י"ח רע"ד, ד"ב, עמ' 93. ועיין בבלי קי"ז ב', ויש שם שינויים בין בגירסא בין בסדר. 
<small>36.</small> <b>ולא משבת ליום הכפורים. </b>וכ"ה בבבלי הנ"ל. ופירש"י שהכוונה למוצאי יוה"כ. ובתוספות שם (ד"ה אבל) פירשו שאסור להכין אפילו ליוה"כ בשביל תינוקות. וברשב"א שם דייק מדלא קתני ולא מיום הכפורים למוצאי יום הכפורים ש"מ שמותר להציל סעודה אחת משום סכנה. וכ"ה במיוחס להריטב"א ובר"ן ועוד. והסתייעו מן הירושלמי פט"ז ה"ג, ט"ו ע"ד, שמפורש כן להיתר. ומוכח מתוך דבריהם שבשבת אסור להציל אפילו סעודה אחת למוצאי יום הכפורים. אבל כבר הוכחנו לעיל ספי"ב, שו' 69, ד"ה ובתו"כ, שלשיטת הירושלמי "משום סכנה" פירושו סכנת רעבון (ולא עגמת נפש), והרי אמרו בירושלמי פסחים פ"ד ה"ד, ל"א ע"א: שנייא היא סכנת יום הכפורים שחל להיות בשבת, שנייא היא סכנת יום הכפורים שחל להיות בחול, כלומר, אתמה.<sup class="footnote-marker">33</sup><i class="footnote">ועיין להלן שם שמ"מ חילקו בין יוה"כ שחל להיות בשבת ובין חל להיות בחול, והוא כבבלי כאן קי"ד ב'.</i> ומסתבר שהוא הדין בשבת שחל להיות בערב יוה"כ שמותר להציל מזון סעודה אחת, שהרי בשניהם אמרו בירושלמי "משום סכנה". ודווקא בקניבת ירק אסור לעשות כן בשבת שחל בערב יוה"כ, שהרי אף ביוה"כ לא התירו לעשות כן אלא מן המנחה ולמעלה, אבל בהצלה מן הדליקה אם לא יציל בשבת, מניין יהיה לו ביום הכיפורים. ולשיטת הירושלמי לא דברו כאן כלל בשאין לו סעודה כלל למוצאי יוה"כ (שיש בה חשש סכנה), אלא הכוונה ליוה"כ עצמו בשביל תינוקות, כפירוש התוספות, עיין מ"ש להלן בסמוך. 
<small>36-37.</small> <b>ולא מיום הכפורים לשבת. </b>וכ"ה בה"ג הנ"ל. אבל בבבלי הנ"ל אמרו: ומצילין מיום הכפורים לשבת. וכבר פירש באו"ש פכ"ג מה' שבת הכ"ה שהדבר תלוי במחלוקת ר' ישמעאל ור' עקיבה במשנתנו ספט"ו. ברם מתוך דברי התוספתא כאן ברור שאין מדברים כאן בסעודת מוצאי יוה"כ, שהרי בירושלמי שהבאנו לעיל מפורש שמצילים מיוה"כ למוצאי יוה"כ אפילו אם חל בחול, ומכל שכן אם חל בשבת. ובעל כרחנו אנו אומרים שאין מדברים כאן בסעודת מוצאי יוה"כ אלא בכל סעודות שבת. ועיין מ"ש לעיל בסמוך ד"ה ולא משבת. 

Halakhah 7

<small>37-38.</small> <b>ולא יציל ואחר כך יזמין וכו'. </b>וכ"ה בכל נוסחאות התוספתא, לרבות קג"נ, וכ"ה בה"ג הנ"ל. ובבבלי קי"ז ב' נאמר כע"ז לעניין התוספתא לעיל פ"ג ה"י, שו' 26. ובמשנתנו פט"ז מ"ב: מצילין מזון שלש סעודות, הראוי לאדם לאדם וכו'. ובירושלמי שם (ה"ג, ט"ו רע"ד): אית תניי תני מצילין ואח"כ מזמן, אית תניי תני מזמן ואחר כך מציל וכו', ותלו לה שם במחלוקת החכמים ור' יוסי בר' יהודה להלן. ואעפ"י שאמרו להלן במשנתנו (מ"ג שם): ואומר לאחרים באו והצילו לכם וכו', ומשמע שהוא אינו יכול להציל בשביל אורחים שבדעתו להזמין, מפרש לה הירושלמי שהמשנה מדברת בזמן שאינו יכול להציל לבדו את הכל מחמת מהירות התפשטות הדליקה, ומתירה המשנה לקרוא לאחרים להציל. וכנראה שכן פירש גם הבבלי את המשנה שם, שהרי כן אמרו (ק"כ א'): חשבון מאי עבידתיה, מהפקירא קא זכו. ומשמע שבאינו יכול להציל לבדו עסיקינן, שאם יכול להציל, אלא שאסרו לו לעשות כן משום שבות, אינו ברור שיהא נקרא הפקר משום כך.<sup class="footnote-marker">34</sup><i class="footnote">ופשיטא שאינו דומה לאיסורי הנאה דרבנן שאיסורן מחמת עצמן.</i><br>ואעפ"י שבנידון שלפנינו אינו מציל אלא לחצר המעורבת, ובהיתירא קא טרח, פירשו בבבלי קי"ז ב' שאסרו עליו להציל יותר מג' סעודות שמא אתי לכבויי. אבל בירושלמי (פט"ז ה"ג, ט"ו ע"ג) פירשו שהאיסור הוא שלא יבוא להציל משבת לחול. והירושלמי לשיטתו שמעמיד את המשניות כר' שמעון, ולדידיה אפילו מכבה אינה אלא שבות, עיין לעיל, שו' 33.
<small>38-39.</small> <b>הציל פת נקייה אין רשאי להציל פת הדראה וכו'. </b>וכע"ז בכל הנוסחאות וכ"ה בה"ג הנ"ל. אבל בכי"ע: מציל פת (אצל צוק' בטעות: כפת) נקייה אין <b>צריך</b> להציל פת הדראה וכו'. ואין צריך פירושו אינו רשאי, עיין מ"ש לעיל ח"ב, עמ' 785, הערה 35 ולהלן עירובין פ"ה שו' 27, שם שו' 47. ובבבלי: הציל פת נקיה אין מציל פת הדראה וכו'. ופת הדראה היא פת חזרא (=מורסן), כמו שפירש לנכון ר"ע לעף בפלורה ח"א, עמ' 718. 
<small>39.</small> <b>פת הדראה רשאי להציל וכו'. </b>וכע"ז בכל הנוסחאות, בה"ג ובבבלי הנ"ל. ובכי"ע משובש. 
<b>ואין מערימין בכך. </b>וכ"ה בה"ג הנ"ל, ופירשו שאסור להציל בכוונה פת הדראה מקודם, כדי שיוכל לומר אח"כ שרצונו בפת נקייה. ובבבלי חסרה בבא זו, ועיין מ"ש באו"ש פכ"ג מה' שבת ריש הכ"ה. ולעיל שם בבבלי נשנית הלכה זו לענין התוספתא שלעיל פ"ג ה"י, שו' 26 הנ"ל. ומחלוקת זו גם בבבלי מו"ק י"ב ב',<sup class="footnote-marker">35</sup><i class="footnote">ופירשו במגן אברהם (עיי"ש במחצית השקל) ובבאור הגר"א או"ח סי' של"ה ס"ק ג' שהכוונה שם לברייתא שלנו. ועיין בתוספות קל"ט ב' ד"ה מ"ש, ובהגהות הרש"ל שם. וכ"ה בשיטה לתלמידו של ר"י מפריס, עמ' ק"ב, ובתוספ' הרא"ש שם, עמ' ל"ט, ולמדו ממנה להערמה במלאכה גמורה בחולו של מועד, עיי"ש בשיטה הנ"ל. אבל עיין בהעמק שאלה לשאילתות סי' ק"ע, אות ט"ז.</i> עיי"ש, ועיין מ"ש להלן בסמוך. 
<small>39-40.</small> <b>ר' יוסה בי ר' יהודה אומ' מערימין בכך. </b>וכע"ז בכל הנוסחאות, אלא שבקג"נ בטעות: אין מערימין וכו'. ובה"ג: משום ר' יוסי בר' יהודה אמרו מערימין. וכ"ה הסיגנון בבבלי קי"ז ב' הנ"ל. ובה"ג ד"ב, עמ' 93 הנ"ל, מעתיק מיד אח"כ גם את הברייתא הנ"ל שבבבלי: נשברה לו חבית וכו'. ובירושלמי פט"ז ה"ג, ט"ו רע"ד: תני אין מערימין. ר' יוסי בי ר' בון (צ"ל: יהודה, כמו שהגיה בפ"מ) אמר מערימין. אית תניי תני מצילין ואח"כ מזמן. אית תניי תני מזמן ואחר כך מציל. מאן דמר מציל ואח"כ מזמן כמאן דמר מערימין וכו'. ולפי הירושלמי אף הרישא כאן שנויה במחלוקת זו. אבל בודאי שאף בסיפא חולקים, ועיין היטב בבבלי מו"ק י"ב ב' הנ"ל, ודלא כתכ"מ שפירש שהמחלוקת סמוכה לרישא גרידא, עיי"ש. 
<small>40-41.</small> <b>אמ' ר' יהודה בן לקיש שמעתי וכו'. </b>וכ"ה בד, בכי"ל, בקג"נ ובבבלי מ"ג ב' ויומא פ"ה א'. אבל בכי"ע: אמ' ר' שמע' בן אלע'<sup class="footnote-marker">36</sup><i class="footnote">בפתיחת המאירי לאבות, י"ב ע"ב (ד"ר, כ' ע"ב), מנה את ר' יאודה בן לקיש שנתחדש שמו בתוספתא שקלים, ולא הזכירו בין התנאים של תוספתא שבת שמנה אותם לעיל שם. וכנראה שהיתה לפניו כאן כגירסת כי"ע.</i> שמעתי וכו'. ופירשו בבבלי שם בטעמו, מפני שאדם בהול על מתו, ואם לא תתיר לו להציל את המת מן הדליקה יבוא לכבות. ובחצר מעורבת עסיקינן, ומחמת טלטול גרידא אתינן עלה. 

Halakhah 8

<small>41-42.</small> <b>השכיח פת בתנור וכו'. </b>בבלי קי"ז ב'. וכאן אין חשש שתשרף הפת אלא שתתפחם ותתייבש מחמת החום, עיין להלן, ובהלכות קצובות, הוצ' ר"מ מרגליות, עמ' 70: ואם שכח פת בתנור, <b>ואין לו מה יאכל</b>, יוציא ממנו מזון שלש סעודות ומותר. ועיין בב"י טאו"ח סי' רנ"ד ד"ח ומ"ש אם בשוגג. 
<small>43.</small> <b>ובלבד שלא יעשה עמהן חשבון לאחר שבת. </b>בבא זו ליתא בבבלי, אבל ישנה בה"ג שבת פט"ז, י"ח ע"ד, ד"ב, עמ' 94, מדרש שכל טוב ח"ב, עמ' 292. וכן בס' והזהיר סוף בשלח, עמ' 44: ולענין פת ששכח בתנור, כך שנו חכמים בתוספתא מי ששכח פת בתנור וכו' ובלבד שלא יעשה <b>עמו</b> חשבון לאהר השבת. וכבר הראינו בתשלום תוספתא, עמ' 6, שבעל ס' והזהיר קורא לברייתות שבתלמוד תוספתא, ולא מצאתי בכל הספר שם הבאה מן התוספתא ממש, ואף כאן הפיסקא היא מן הבבלי, והסיום הוא מבה"ג הנ"ל.<br>והנה בכל הנוסחאות שלפנינו הגירסא היא: ובלבד שלא <b>יעשה עמהן</b> וכו'. וכ"ה גם אצל הגאונים הנ"ל,<sup class="footnote-marker">37</sup><i class="footnote">אלא שבה"ג ד"ו בטעות: <b>עד</b> לאחר השבת. ובד"ב חסרות המלים "עד לאחר השבת".</i> וכצ"ל גם בס' והזהיר ("עמהן" במקום "עמו"). ועיין באו"ש פכ"ג מה' שבת שהגיה כאן (ע"פ המשנה פט"ז מ"ג): שלא יעשו עמו כו'. וקשה להגיה נגד הדפוס המקויים ע"י ארבעה כתי"י והגאונים. ונ"ל קרוב לוודאי שבנידון לפנינו יש לחשוש שלא יבוא הוא לתבוע אותם לדין, שישלמו לו לכל הפחות דמי פת מפוחמת, ואעפ"י שהזמינם להציל להם. עיין בשו"ת תרומת הדשן סי' שי"ז ובהגהת הרמ"א חו"מ סוף סי' רמ"ו.<sup class="footnote-marker">38</sup><i class="footnote">ונ"ל ראייה לדבריו ממה שאמרו בב"ר פמ"ט, ד', עמ' 502. אבל אין מביאין ראייה מן האגדות.</i> וזה בוודאי אסור מפני שמוכר להם חלק מן הפת בשבת.<sup class="footnote-marker">39</sup><i class="footnote">ולא התירו כן במשנתנו פכ"ג מ"א אלא משום מצות קרבן פסח כמפורש בספרי זוטא בהעלותך, עמ' 257 (ועיין מ"ש בירושלמי כפשוטו, עמ' 471). ועיין במגן אברהם או"ח סי' ש"ו ס"ק ו', אות ט"ו.</i><br>ואינו דומה למשנתנו פט"ז מ"ג שבדליקה עסיקינן התם, והוא אינו יכול להציל לבדו, עיין מ"ש לעיל, שו' 37–38, ד"ה לא יציל, ומהפקירא קא זכו, והוא אין להם כלל תביעה עליהם. והר"ה אלבק (בהשלמות ותוספות למשנה סדר מועד, עמ' 418) רוצה לפרש גם את משנתנו (בשיטת הירושלמי) שאם היו פקחים ומבינים שאין הוא רוצה לתת להם מתנה עושין עמו חשבון, ומשלמים לו מה שנהנו, עיי"ש. והפירוש הנכון בירושלמי הוא בק"ע שם.
<small>44-45.</small> <b>על גבי שידה תבה ומגדל שאחז בהן את האור וכו'. </b>וכ"ה בד ובכי"ל. ובכי"ע: שאחז בהן האור.<sup class="footnote-marker">40</sup><i class="footnote">אבל גם במשנתנו שנביא להלן בפנים, ברוב הנוסחאות: שאחז בהן <b>את</b> האור. וכן בברייתא שבבבלי ק"כ סע"א בכ"י אוקספורד (עיין דק"ס, עמ' 273, הע' ח'): שאחז בו את האור. וכן לעיל מע"ש רפ"ב, עמ' 248: תלתן של תרומה שחפה בה את בת כהן ראשה, ועיין מ"ש מהרי"ן אפשטין במבוא לנוה"מ, עמ' 1265.</i> וזו היא פיסקא ממשנתנו פט"ז מ"ה, ולא הוסיפה התוספתא אלא: וחכמים לא הודו לו. ברם כבר הראה מהרי"ן אפשטין (מבוא לנוה"מ, עמ' 456) שבכמה נוסחאות של המשנה חסרות המלים "שאחז בהן את האור", והן נוספו במשנתנו ע"פ הירושלמי במקומו שאמרו שם: כיני מתניתא משיאחוז האור בהן. וכן בקג"נ כאן חסרות המלים האלו. וזהו רק לעניין הגירסא, אבל לעניין הפירוש הרי אמרו מפורש בירושלמי שר' שמעון בן ננס מתיר לפרוס עליהן עור אפילו משאחז בהן האור, מפני שעור הלח מתחרך ואינו נשרף ומגין על הכלי. וע"ז לא הודו לו חכמים, וסברו שאין לפרוס עור אחרי שאחז בהן האור. ובמשנה שבבבלי בכי"מ: שלא תאחז בהן את העור. ועיין בבבלי ק"כ רע"ב ובחידושים המיוחסים להר"ן שם ומ"ש מהרי"ן אפשטין הנ"ל. 

Halakhah 9

<small>46.</small> <b>נכרי שבא לכבות וכו'. </b>פיסקא ממשנתנו פט"ז מ"ו. 
<small>46-47.</small> <b>מעשה שנפלה דליקה בחצרו של יוסף בן סימאי וכו'. </b>ירושלמי פט"ז ה"ז, ט"ו ע"ד; יומא פ"ח ה"ה, מ"ה ע"ב; נדרים פ"ד ה"ט, ל"ח ע"ד; בבלי קכ"א א', דב"ר הוצ' ליברמן, עמ' 70. ובפתיחת המאירי לאבות, י"ב ע"ב (ד"ר, כ' ע"ב): ונתחבר עוד (כלומר, בתוספתא שבת) שם יוסף בן סימאי שם, ולא הוזכר שם משמו דבר, אלא שסופר עליו מעשה חסידות, ושלא חסיד היה ולא חכם. ובבבלי הנ"ל בכ"י אוקספורד ובראשונים: ר' יוסי בן סימאי משיחין, וכע"ז בדב"ר הנ"ל. והעיר בדק"ס, עמ' 274, הערה ת': "וכ"ה נזכר ביבמות קט"ו א' אבא יוסי". ברם ביבמות שם מפורש שהיה בזמנו של רבי, ואבא יוסי שלנו היה כנראה בזמן יותר קדום, עיין מ"ש להלן. 
<small>47.</small> <b>ובאו אנשי קצטרה של צפורי לכבותה וכו'. </b>במשנת ערכין פ"ט מ"ו נמנתה בין בתי ערי חומה קצרא (מבצר) הישנה של צפורי. ובבבלי כאן מוסיף: מפני שאפטרופוס של מלך היה. וכנראה שהכוונה לאגריפס השני. ועיין בבלי סוכה כ"ז א': שאל אפטרופוס של אגריפס המלך את ר' אליעזר וכו' כגון אני שיש לי שתי נשים אחת בטבריא ואחת בציפורי, ויש לי שתי סוכות אחת בטבריא ואחת בצפורי וכו'. וברי"ף ד' קושטא כאן: ובאו אנשי טבריא ושל צפורי לכבותה. אבל נראה שהמלח "טבריא" נשתבשה מ"קסטריא". 
<small>47-48.</small> <b>ולא הניחן. </b>בירושלמי מוסיף: אמר להן הניחו לגבאי שיגבה חובו. ובבבלי: ולא הניחן מפני כבוד השבת. ובדב"ר הנ"ל: ולא הניח להם, אמ' היאך אני מקיים בכל ממונך. 
<small>49.</small> <b>ולהפרכוס שבהן וכו'. </b>כנראה שכאן הכוונה לקצין הפרשים, ϊππαρχος. 

Halakhah 10

<small>50.</small> <b>אין משכירין כלים לגוי וכו'. </b>וכ"ה סדר ההלכות בד. וכן משמע קצת שהיה הסדר לפני הירושלמי פ"א ה"ח, ד' ע"א, והבבלי י"ט א'. אבל בכי"ע, כי"ל וקג"נ באות כאן הי"ג והי"ד שלהלן. ובכי"ע: אין <b>נותנין</b> כלים לגוי וכו'.<sup class="footnote-marker">41</sup><i class="footnote">בתשובות גאוני מזרח ומערב סי' נ"א (אוה"ג, עמ' 14): מהו לשגר ע"י גוי כלים בשבת וכו'. כך ראינו שאסור לשגר ע"י גוי פרקמטיא וכו' אא"כ נתנם לו מע"ש וכו', ואם יקשה לך זו ששנינו אין <b>משלחין כלים</b> ביד גוים בשבת (צ"ל: בערב שבת) ובשלישי וברביעי מותר, ההוא להוציאו לים הגדול שהוא דרך רחוקה מאד, ועשו חכמים הדחק גדול בכך. ולכאורה משמע שהכוונה לברייתא שלנו, וגרס בה "אין משלחין" במקום "אין משכירין", והיא כעין גירסת כי"ע, ולפי גירסא זו נופלות כל הקושיות. אבל אפשר ואפשר שצ"ל שם: אין משלחין איגרות, כהגהת המו"ל, והכוונה לברייתא הסמוכה. ולפי פירוש הגאון אין סתירה בין שתי הברייתות על משלוח אגרת שבבבלי שם, עיין בהערה ג' שם. ועיין מ"ש להלן, סוף שו' 57–58, ד"ה ואפשר לפרשו.</i> אבל כגירסתינו כ"ה גם בד, כי"ל וקג"נ. וכן הובאה בבא זו בבבלי הנ"ל. וכבר נתקשו הרבה רבותינו הראשונים בטעם האיסור. ובעל המאור בספ"א פירש (בשיטת הרי"ף) שהטעם הוא מפני שביתת כלים, ובית שמאי היא. וכבר תמהו עליו,<sup class="footnote-marker">42</sup><i class="footnote">עיין במלחמות שם, בתוספות י"ט א' ד"ה לא ישכיר, ברשב"א שם ועוד.</i> שאם מטעם שביתת כלים אתינן עלה אפילו אם השכיר ביום א' יהא אסור. ורוב הראשונים דחו טעם זה ופירשו שאפילו ב"ה אוסרים להשכיר בע"ש, הואיל והוא מקבל שכר והגוי מתחיל במלאכה מיד, נראה כאילו מתנה עמו, או כאילו הוא שלוחו של ישראל, ואסור להשכיר אפילו בהבלעה.<sup class="footnote-marker">43</sup><i class="footnote">עיין בראשונים הנ"ל, בהשגות הראב"ד פ"ו, מה' שבת הט"ז, בחידושים המיוחסים להר"ן י"ט א' סד"ה כיוצא בו, במאירי וברא"ש שם.</i> אבל להשאיל מותר אפילו בע"ש, כמפורש בברייתא שבבבלי י"ח ב'.<br>ברם גם בר"מ פ"ו מה' שבת הט"ז משמע שפירש שמטעם שביתת כלים אתינן עלה, וב"ש היא ואין הלכה כמותם, ועיין מ"ש להלן.

Halakhah 11

<small>50-51.</small> <b>אין משלחין איגרות ביד גוי בערב שבת וברביעי ובחמישי מותר. </b>בבבלי הנ"ל: כיוצא בו אין משלחין איגרת וכו'. ובירושלמי פ"א ה"ח, ד' ע"א: אין משלחין איגרות ביד גוי לא בערב שבת ולא בחמישי בשבת, ב"ש אוסרין אפילו ברביעי. וב"ה מתירין. ובס' המנהיג ה' שבת סי' קמ"ו, ק"ד ע"א, העתיק: וב"ה מתירין אפילו בערב שבת. ובאו"ז ח"ב סי' קמ"ו, ל"ט ע"ג, גרס כלפנינו, אלא שאף הוא פירש שב"ה מתירין אפילו בערב שבת. ולפ"ז הברייתא שלנו היא לא כב"ש ולא כב"ה.<br>ולהלן שם בבבלי: ת"ר אין משלחין איגרת ביד גוי ערב שבת אא"כ קוצץ לו דמים. [ואם לא קצץ] (כמו שמפרש רב ששת שם) ב"ש אומרים כדי שיגיע לביתו, וב"ה אומרים כדי שיגיע לבית הסמוך לחומה וכו', והאמרת רישא אין משלחין.<sup class="footnote-marker">44</sup><i class="footnote">כלומר, ברישא של הברייתא שלנו, כפירוש רש"י והר"מ בפירושו למס' שבת, עמ' קכ"א (עיין לעיל פ"א, הע' 9) ועוד, ודלא כהרא"ה שהביא בחידושים המיוחסים להר"ן, עיי"ש.</i> הא דקביע בי דואר במתא, והא דלא קביע בי דואר במתא. ופירשו הר"ן והטור (או"ח סי' רמ"ז) שאם לא קביע בי דואר במתא ולא קצץ אין משלחין בערב שבת<sup class="footnote-marker">45</sup><i class="footnote">עיין בב"ח על הטור שם מ"ש בשם בה"ג ה' שבת פ"א, י"ז ע"א. ולדעתו פירש בה"ג שלא ככל המפרשים, ולא זכיתי להבין מניין לו זה. ועיין גם בה"ג, ד"ב, עמ' 82, ומוכח שרש"י פירש ע"פ בה"נ.</i> אבל משלחין בד' וה'. ולפ"ז הברייתא שלנו היא בכגון דא, והיא כב"ה.<sup class="footnote-marker">46</sup><i class="footnote">אבל לשיטת הרי"ף והר"מ פ"ו מה' שבת סה"כ אין משלחין כלל אם לא קצץ, ועיין בשו"ת מהר"י בי רב סי' נ"ה ובב"י טאו"ח סי' רמ"ז, ומ"ש לעיל הע' 45.</i>
<small>51-52.</small> <b>אמרו עליו על יוסף הכהן וכו'. </b>וכ"ה בירושלמי הנ"ל בשרי"ר, עמ' 69, ובבבלי בכת"י ואצל הראשונים, עיין דק"ס, עמ' 31, הערה כ', אלא ששם מוסיף: ואמרי לה על יוסף החסיד. וביוחסין השלם, 70 ע"א: ובפ"ק דשבת וכו' וכן בתוספתא בפרק י"ג.<sup class="footnote-marker">47</sup><i class="footnote">והיה לפניו חילוק הפרקים כבכי"ו וכי"ע. ועיין לעיל פ"ז, הע' 49.</i> אבל היו נוסחאות בבבלי שחסרה שם בבא זו.<sup class="footnote-marker">48</sup><i class="footnote">דק"ס, עמ' 31, הע' ל', בשם ס' העתים [עמ' 12]. ואף חלק מן הרישא חסר שם בקצת נוסחאות, עיין מ"ש בשו"ת מהר"י בי רב הנ"ל.</i> 

Halakhah 12

<small>52-53.</small> <b>מלא מים להשקות בהמתו וכו'. </b>פיסקא ממשנתנו פט"ז מ"ח. ועיין להלן. 
<small>53-54.</small> <b>ליקט עשבים להאכיל וכו'. </b>בבלי קכ"ב א' בשינוי סדר ("ליקט וכו' " לפני "מלא וכו' "), אבל בכי"מ שם וכן בה"ג ד"ב, עמ' 95, חסרה הבבא של מלא מים וכו' (אבל ישנה בה"ג ד"ו, וכסדר שבבבלי). 
<small>54.</small> <b>ואם בשביל ישראל אסור. </b>עיין בראשונים שנציין להלן פי"ז, שו' 31 ושו' 32, שנחלקו הראשונים אם אסור לישראל אחר, עיי"ש. 
<small>55.</small> <b>אבל גוי שמכירו הרי זה אסור. </b>וכ"ה בבבלי הנ"ל. ומפרש הרי"ף פט"ז סי' ת"ס: גזירה שמא ירבה בשבילו. וכ"ה בר"מ פ"ו ה"ג. ועיין מ"ש להלן בסמוך. ולעניין טיב ההכרה, עיין באוה"ג, התשובות, עמ' 115 ואילך. ועיין בתוספת שבת סי' שכ"ה אות מ' שהעיר על דברי הש"ך יו"ד סי' רכ"ו אות י"א (והוא מן הירושלמי נדרים פ"ה ה"ב, ל"ט סע"א), ואינו עניין לכאן, אלא העיקר כדברי הגאונים שהדבר תלוי באומד דעתו. 
<small>55-56.</small> <b>מפני שמרגילו ועושה עמו לשבת אחרת. </b>בבא זו ליתא בבבלי הנ"ל. ומדברי התוספתא מוכח שיש כאן טעם נוסף, ואפילו במקום שאין לחשוש שמא ירבה אסור במכירו. וכן הוכיחו כמה מן הראשונים מתוספתא זו שאפילו עשה הגוי לעצמו שלא בפני ישראל אסור אם הוא מכירו, עיין בראבי"ה ח"א סי' ש"פ, עמ' 405, או"ז ח"ב סי' שנ"ח, ע"ו רע"א, והובאו דבריו במהר"ח או"ז סי' פ"ה, כ"ו ע"ג. וכן הסתייעו מכאן בתוספות ביצה ג' א' ד"ה גזירה (=הגהות אשר"י פ"א סי' א') ובהגהות רבינו פרץ לסמ"ק סי' רפ"א, ד' קרימונה, קמ"ה ע"א,<sup class="footnote-marker">49</sup><i class="footnote">בדפוס זה ובכל הנגררים אחריו לא נזכר המקור, אבל בד"ק מפורש: <b>בתוס',</b> אלא ששם בטעות: מפני שמרגילו לשנה (וצ"ל: לשבת) הבאה.</i> וברבינו ירוחם, אדם, נתיב י"ב חי"ב (קרוב לסופו) שאפילו צלה הגוי דג מליח לעצמו, ולא שייך בו שמא ירבה לישראל אסור, מפני שמרגילו לשבת הבאה.<br>ובתשה"ג הוצ' קורונל סי' צ"ג (=אוה"ג, עמ' 114): מי שהיה שרוי בין הגוים בשבת ולא היה לו מה יאכל, נכנס לבתיהם של גוים ומצאם אוכלים לחם חם וחלב שחלבו אותו היום, ופירות תלושים מן הקרקע, ודרכו לאכל עמהם בחול וכו', לא יפה עשה ועובר ופושע הוא בדבר זה, שאעפ"י ששנינו נכרי שהדליק את הנר משתמש לאורו ישראל, הא קא תנינן בתוספתא בד"א בשאין מכירין אבל מכירו אסור, וכ"ש זה שדרכו לאכול עמהם בחול. וגם אותה [ש]שנינו ברבן גמליאל וזקנים שהיו באים בספינה ועשה הגוי כבש לירד בו וירדו בו הזקנים, ואעפ"י שהיו מכירין ר"ג, (או) אינו דומה הנר וכבש לפת וחלב, לפי שהנר וכו' נר לאחד נר למאה, וכן הכבש, אבל פת וחלב וכו'. ולכאורה אין הנידון דומה לראיה, שהרי בנידון שלו לא ידעו הגוים שיבא ישראל, ועשו לעצמם, ואין כאן הטעם שמא ירבה, ולמה אסור. ולפיכך קרוב לוודאי בעיני שהגאון כיוון לתוספתא כאן ולא לברייתא שבבבלי, וכאן הרי מפורש שהטעם הוא, מפני שהוא מרגילו לשבת הבאה, ולפיו אפילו עשה לעצמו אסור.<br>ברם בבבלי קכ"ב א' שאלו: הא רבן גמליאל מכירו הוה? אמר אביי שלא בפניו הוה (כמפורש להלן שו' 65–66, עיין מש"ש). רבא אמר אפילו תימא בפניו. נר לאחד נר למאה. הרי לך מפורש שאם עשה הגוי שלא בפני ישראל מותר, אפילו אם הוא מכירו. אבל כבר כתבו בתוספות שם ד"ה אמר אביי שאף אביי מודה בטעם של נר לאחד נר למאה, אלא שבנידון רבן גמליאל שהיה נשיא לוא היה עושה בפניו היה נראה שעושה בעיקר וביחוד בשבילו. אבל אם עשה שלא בפניו, הרי אינו נראה שעשה בשבילו, ומטעם שמא ירבה אין כאן, משום שנר לאחד נר למאה. ולכאורה יש כאן סתירה מפורשת לטעם התוספתא שאוסרת, מפני שלא ירגילו לשבת הבאה, וא"כ אף בכבש צריך להיות אסור, ואפילו שלא בפניו אם הוא מכירו. ברם כבר תירץ במ"א או"ח סי' שכ"ה, אות כ"ח, שאין חוששין לשבת הבאה אלא בדברים רגילים ותדירים, אבל בספינה, הרי אין רבן גמליאל תדיר בספינה עם אותם גויים. ואעפ"י שמדברי הגאון מוכח שאם הגוי הדליק לעצמו נר מותר לישראל להשתמש לאורה, אעפ"י שהוא מכירו, כבר תירץ במ"א הנ"ל, שלא חששו אלא שמא ירבה הגוי בשביל ישראל בשבת הבאה, אבל לא שיעשה בשבילו מלאכה שאינה צריכה לגוי כלל, ובנר אם ידליק, ידליק לשניהם.<br>אבל הר"מ בפ"ו מה' שבת סה"ג פסק שדווקא כל דבר שאפשר להרבות בשביל ישראל אסור במכירו. ובהגה"מ שם אות ז' העתיק את לשון התוספתא. וכן בר"ן פט"ז סי' ת"ס (במשנה שם ד"ה ואם בשביל ישראל) העתיק את לשון התוספתא, אעפ"י שמדבריו להלן שם מוכח שהוא פסק ששלא בפניו שרי, אפילו במכירו. ונראה שהם סמכו על פשטות לשון הבבלי הנ"ל ששלא בפניו מותר, אפילו אם הוא מכירו, ואין אנו חוששים שמא יעשה כן בשבת הבאה. וכן מוכח מלשון הגאונים (עיין אוה"ג, התשובות, עמ' 115) והרי"ף הנ"ל שכל האיסור במכירו הוא שמא ירבה בשבילו עכשיו, וטעם התוספתא הוא לאו דווקא. וכן ברשב"ש סי' קע"ה, ל' ע"ד: ובתוספתא אמרו שאם הגוי מכיר הישראל אסור שמא ירבה בשבילו. ועיין ברמב"ן ספט"ז, קכ"ב ע"א, ובסמ"ג לאווין ס"ה, כ' ע"ב, שהביאו את התוספתא.
<small>56.</small> <b>וכולם שעשאום ישראל בין בשוגג וכו'. </b>וכתב עלה ברמב"ן הנ"ל: רישא דברי הכל, והך סיפא לא ידענא מאן קתני לה דמשווה שוגג ומזיד, אלא שיש לומר אסור <b>לו</b> קתני ור' יהודה היא. ושמא היה קשה לו לרבינו שאין "אסור" זה דומה ל"אסור" שנשנה לעיל שהוא אסור לכל ישראל, ולאו דווקא לאותו ישראל שנעשה בשבילו (עיין בתוספ' קכ"ב א' ד"ה ואם), ולפיכך הגיה: אסור <b>לו</b> קתני. ושמא הברייתא כר' ישמעאל בנו של ר' יוחנן בן ברוקא, עיין לעיל פ"ב, שו' 55 ואילך ושו' 60, ומש"ש.<br>ובס' התרומה סי' רמ"ח: וכן אם עשה ישראל מלאכה בשבת בשוגג בדבר שאין אכילה, כמו הדליק הנר, או עשה כבש, אסור ליהנות בו באותה שבת וכו'. ועיין מ"ש להלן ביצה פ"ד, שו' 19, ד"ה ובכי"ו.

Halakhah 13

<small>57-58.</small> <b>אין מפליגין בים הגדול פחות משלשה ימים קודם לשבת. </b>כ"ה בכל הנוסחאות. ובבבלי י"ט א': ת"ר אין מפליגין בספינה פחות מג' ימים קודם לשבת. ובמס' שמחות כ"י אדלר פ"ו ה"י (עיין בשנו"ס בהוצ' היגר, עמ' 133) מוסיף: אין פורשין בים הגדול פחות משלשה ימים קודם לשבת. ובירושלמי פ"א ה"ח, ד' ע"א: אין מפרישין לים הגדול לא בערב שבת ולא בחמישי בשבת, ב"ש אוסרין אפילו ברביעי. ובית הלל מתירין. ופירשו הרשב"א, י"ט א', והרא"ש פ"א סי' ל"ח, שב"ה מתירין ברביעי, ולפ"ז דווקא פחות מג' ימים אסור, אבל שלשה ימים מותר.<sup class="footnote-marker">50</sup><i class="footnote">ועיין בב"י טאו"ח ריש סי' רמ"ח שהסיק בדעת הרז"ה שאסור לצאת אפילו ביום ד', וכ"ה דעת כמה מן האחרונים, עיין במגן אברהם שם אות ב'. וכן מוכח ברור מלשונו של הרז"ה שם, ואעפ"י שהוא מביא את מחלוקת של ב"ש וב"ה בירושלמי (ולא הביא כלל את דעת הת"ק), וב"ה הרי מתירין ברביעי, הוא סובר שהבבלי חולק, עיין בב"ח בסי' רמ"ח שם.</i> אבל עיין ברוקח בסי' קצ"ז שהביא ראיה מתנחומא ריש שלח (במ"ר שם): כך שנו רבותינו אין מפליגין בספינה לים הגדול שלשה ימים קודם לשבת. ועיין מ"ש הגר"י שור בהערותיו לס' העתים, עמ' 2. ועיין להלן פסחים, סוף עמ' 512, לעניין הלשון כאן.<br>ובטעם האיסור כתבו הגאונים (עיין אוה"ג, הפירושים, עמ' 8), הר"ח והרי"ף בהלכותיו במהדו"ק (עיין בבעל המאור) שמדברים כאן בספינה גוששת ומטעם איסור תחומין אתינן עלה. ולפ"ז במים עמוקים מותר להפליג אפילו בערב שבת. וכבר תמהו עליהם בראבי"ה ה"א סוף סי' שפ"ה, עמ' 416, מן התוספתא כאן שמפורש "בים הגדול". וכן תפס עליהם במאירי י"ט א' מן הירושלמי<sup class="footnote-marker">51</sup><i class="footnote">ובאמת בירושלמי אין זכר לכך שאין תחומים למעלה מעשרה. וקרוב מאד שהירושלמי סבר שיש תחומין למעלה מעשרה, עיין בירושלמי עירובין פ"ד ה"א וה"ב, והשוה בבלי שם מ"ג א'. ואף בבבלי עצמו (שם) היא בעיא שלא נפשטה. ואף התוספתא סוברת שיש תחומין למעלה מעשרה, עיין מ"ש להלן, שו' 61 סד"ה ואשר. ולפ"ז עצם טעם הגאונים קיים, והתירו לצאת ג' ימים לפני השבת, מפני שלא יצא בערב שבת (ודינו כיוצא בשיירה, עיין להלן סד"ה ולפי שני ומ"ש בירושלמי כפשוטו, עמ' 58, הע' 1), וכשתגיע השבת יהיה מותר לו משום סכנה, כשיטת בעל המאור שנביא להלן. ועיין באו"ז ח"ב סי' קמ"ו, ל"ט ע"ג ועוד.</i> ומדרש תנחומא הנ"ל. ועיין ברא"ש הנ"ל שהביא את הברייתא שבירושלמי בשם תוספתא, ועיין בתשב"ץ ח"א סי' כ"א, י"ז ע"ב (ואפשר שהעתיק מן הרא"ש).<br>אבל בשו"ת הרי"ף ד' ליוורנו סי' שי"ז ובהלכותיו שלפנינו (פ"א סי' רצ"ט) חזר בו, ופירש שמטעם עונג שבת נגעו בה, וכל ג' ימים הוא סובל משינוי ווסת, ואחר ג' ימים דעתו מתיישבת עליו. וכן הוא בר"מ פ"ל מה' שבת הי"ג. ועיין בשו"ת הר"מ הוצ' הרא"ח פריימן זצוק"ל סי' ס"ז, עמ' 64. ובבעל המאור הנ"ל כתב שמטעם חילול שבת אתינן עלה,<sup class="footnote-marker">52</sup><i class="footnote">וכן משמע קצת מן הירושלמי שאמרו שם בסמוך: אם היה דבר של סכנה כגון מצור לצידון מותר. ואין "של סכנה" אלא "שלסכנה" (במלה אחת, כמו שהוא בשרי"ר, עמ' 69, שו' 24), שלא סכנה כרגיל בתוספתא, עיין מ"ש לעיל ח"ב, עמ' 502, הע' 20, ועמ' 728, ולהלן שקלים פ"א שו' 45, ד"ה מותר בזיכין. ומכאן משמע שהאיסור ברישא הוא מפני חילול שבת מחמת הסכנה. ועיין להלן עירובין פ"ג, שו' 25–26, ד"ה מחנה ומש"ש.</i> וכל ג' ימים קודם לשבת קמי שבתא קרינן בה (פסחים ק"ו א', גיטין ע"ז א') ונראה כמתנה לדחות את השבת. ועיין בתשב"ץ הנ"ל ובשו"ת הריב"ש סי' י"ח. ולטעמים הללו צריך לפרש שאנו נוהגים היתר מפני שרוב בני אדם אינם מפליגים למרחקים אלא לצורך מזונות ודכוותיה, והתירו להם, כשם שמותר להפליג לצורך מצוה, כמפורש להלן, כן כתב בראבי"ה הנ"ל, עמ' 416. ועיין במאירי הנ"ל.<br>אבל הרשב"ם<sup class="footnote-marker">53</sup><i class="footnote">לפי תוספות עירובין מ"ג א' ד"ה הלכה, ס' התרומה סי' רכ"ד ועוד.</i> פירש שהברייתא שלנו ב"ש היא, והסתייע מן הירושלמי הנ"ל, ופירש ב"ה מתירין שבירושלמי שב"ה מתירין אפילו בע"ש, והלכה כב"ה. וכ"ה דעת הראב"ן סי' ס', ר' ישעי' דטראני (לפי שבה"ל השלם ריש סי' קי"א, מ"א ע"א), או"ז ח"ב סי' קמ"ו, ל"ט ע"ג ועוד. ועיין גם בס' המנהיג סי' קמ"ו, ק"ד ע"א. ועיין מ"ש להלן, שו' 59–60, סד"ה רבן. ועיין להלן, סד"ה ולפי, ובבלי ס"ט ב' וברש"י שם.<br>ויש שפירשו שהאיסור הוא משום שט במים,<sup class="footnote-marker">54</sup><i class="footnote">עיין אוה"ג כאן, הפירושים, עמ' 8, ועירובין, התשובות, עמ' 34, תוספות וס' התרומה הנ"ל.</i> וגזירה שמא יוליך את הספינה, או שמא יעשה חבית של שייטין. ובחידושים המיוחסים להר"ן הביא בשם הרמב"ן<sup class="footnote-marker">55</sup><i class="footnote">ועיין גם בשו"ת הרדב"ז (ליוורנו תי"ב) סי' ע"ז.</i> והרא"ה שהברייתא מדברת בספינה שכל נוסעיה, או רובם, הם ישראל, והספנים בלבד הם גוים, וטעם האיסור משום דהוי ליה כמתנה לעשות מלאכתו בשבת ע"י גוי, ודווקא ג' ימים דחשיב קמי שבתא<sup class="footnote-marker">56</sup><i class="footnote">עיין מ"ש לעיל בסמוך ד"ה אבל בשו"ת בשם בעל המאור.</i> וכו'. ולפ"ז מותר לנסוע בספינה שרוב נוסעיה הם גוים, דאדעתא דידהו עבדי. ועיין סיכום הטעמים בארחות חיים ח"א ה' שבת סי' תכ"ב, נ"ז ע"ד. ועיין מ"ש להלן, שו' 59, ד"ה פסק, טעם חדש לגמרי בהיתר הפלגה בספינה בערב שבת.<br>ולפי שני הטעמים האחרונים נראה לבאר את הספרי שופטים פי' ר"ג, עמ' 239:<sup class="footnote-marker">57</sup><i class="footnote">הוספה ממכילתא לדברים, עיין בהערות הר"א פינקלשטין שם.</i> זה אחד משלשה דברים שדרש שמיי הזקן אין מפליגים <b>את</b> הספינה לים הגדול אלא קודם לשבת שלשה ימים, במה דברים אמורים בדרך רחוקה, אבל בדרך קרובה מפליגים <b>אותה</b>. ומן הלשון ("אין מפליגים את") ברור שאין מדברים כאן בנסיעה בתוך הספינה גרידא. ואפשר לפרשו בשני פנים. שבזמנו של שמיי הזקן היו הספינות של ישראל ומלחיה יהודים, ואוסר שמיי הזקן למלחים להפליג את הספינה פחות מג' ימים קודם השבת שלא יבואו לידי שבות של הנהגת הספינה בשבת, אבל קודם לכן מותר וכדעת בעל המאור הנ"ל, וכשם שמותר לצאת בשיירה בשבת ג' ימים קודם השבת, כמפורש בשמחות פ"ו ה"י. ועיין ריב"ש סי' י"ז הנ"ל, ושו"ת הרדב"ז הנ"ל (בהערה 55).<br>ואפשר לפרשו שאין מפליגין פרגמטיא בספינה ע"י גוים קודם לג' ימים, מפני שהוא כמתנה אתם להוליך את הפרגמטיא בשבת, וגזרו כן בדרך רחוקה, כמפורש בדברי הגאון שהעתקנו לעיל, הערה 41. ועיין מ"ש בספרי הירושלמי כפשוטו, עמ' 58.
<small>58.</small> <b>במי דברים אמורים וכו'. </b>עיין מ"ש על צורה זו לעיל ח"א, עמ' 227, הערה 14. 
<b>ביורד לדבר הרשות וכו'. </b>בבלי ותנחומא הנ"ל. ובירושלמי הנ"ל ליתא. 
<small>59.</small> <b>פסק עמו על מנת לשבות דברי ר'. </b>בד: פוסק, ובכי"ל וקג"נ: ופוסק וכו'. ובכי"ע נשמטה כל הבבא. ובבבלי הנ"ל: ופוסק עמו על מנת לשבות ואינו שובת דברי ר'. והיא היא, שהרי גם לפנינו הכוונה כן. ובתשובות הגאונים גיאוניקה ח"ב, עמ' 86 (=אוה"ג, התשובות, עמ' 18) נראה שהגאון פירש "ופוסק" כמו "או פוסק", ורבי חולק על הרישא ומתיר לצאת פחות מג' ימים לפני השבת, ובלבד שיפסוק עמו. ולפלא שהגר"ל גינצבורג ז"ל לא הרגיש בפירוש דברי הגאון, עיין מ"ש להלן. 
<small>59-60.</small> <b>רבן שמעון בן גמליאל או' אינו צריך. מצור וכו'. </b>כ"ה בכי"ל, בקג"נ ובבבלי הנ"ל. ובכי"ו, וכן בד, חסר "אינו צריך". ובתשה"ג הנ"ל: משמא דמר יעקב גאון בר מרדכי נ"ע איתמרא, והכין איסתבירא ליה, דהא דתניא בסיפה רבן שמעון בן גמליאל או' אינו צריך על כוליה מימריה וכו'. כלומר, ולפיכך מותר להכנס לספינה בערב שבת, עיי"ש. ולפירוש זה מתיישבת קושיית הראשונים הנ"ל על הרשב"ם שפירש את הרישא שהיא בשיטת ב"ש, והרי ר' ורשב"ג נחלקו בה, וכיצד אפשר לומר שנחלקו בשיטת ב"ש שאינה משנה. אבל לפירוש הגאון לא נחלקו בשיטת ב"ש, אלא חלקו עליה. 
<small>60.</small> <b>מצור לצידן וכו'. </b>ירושלמי<sup class="footnote-marker">58</sup><i class="footnote">עיין מ"ש לעיל הע' 52.</i> ובבלי הנ"ל. ועיין בבלי פסחים נ' סע"ב. ובספרי הנ"ל: במה דברים אמורים בדרך רחוקה, אבל בדרך קרובה מפליגים אותה. ובתנחומא הנ"ל: בזמן שהוא רוצה להלוך במקום רחוק, אבל אם מבקש לפרוש כגון מצור לצידון, מותר לו לפרוש אפילו בערב שבת, שהדבר ידוע שהוא יכול לילך מבעוד יום. 

Halakhah 14

<small>61.</small> <b>ספינה הבאה בים אין עולין מתוכה וכו'. </b>ראבי"ה סוף סי' שפ"ה, עמ' 416, ושו"ת מהר"מ אלשקר ריש סי' ק"ח בשם התוספתא.<sup class="footnote-marker">59</sup><i class="footnote">ושם: בתוספתא פרק י"ב.</i> ובשבה"ל השלם סי' קי"א, מ"ב ע"א: תנו רבנן ספינה הבאה בים אין עולין מתוכה <b>ליישוב</b> וכו', עיי"ש שמעתיק את כל הברייתא. ומכיוון שאין דרכם של הראשונים בני זמנו של בעל שבה"ל להעתיק מן התוספתא ולפתוח בת"ר (מבלי להזכיר את המקור), הרי קרוב לוודאי בעיני שהרב העתיק מחבוריהן של גאונים שנהגו כן בהעתקות מן התוספתא, עיין מ"ש במבוא לתס"ר ח"ב, עמ' 8 ואילך.<br>ואשר לעצם ההלכה הרי התוספתא סתמה את דבריה ופסקה שאין יורדין מן הספינה שבאה מחוץ לתחום לפני חשיכה אפילו אינה גוששת. וכן פסקו כמה מן הגאונים<sup class="footnote-marker">60</sup><i class="footnote">עיין ס' העתים, עמ' 51, ס' המעשים לבני א"י בתרביץ ש"א ס"ג, עמ' 14, ועיי"ש בהערות מהרי"ן אפשטין, עמ' 144.</i> אף לפי הבבלי.<sup class="footnote-marker">61</sup><i class="footnote">עירובין מ"ג א', מפני שהיא בעיא דלא איפשיטא. ועיין בטאו"ח ס' ת"ד. אבל עיין בב"י ובב"ה שם ובשו"ת מהר"מ אלשקר שהזכרנו בפנים.</i> וכבר אמרנו לעיל, הערה 51, שנראה מן הירושלמי שלא ידעו שם כלל את ההלכה שאין תחומין למעלה מעשרה.
<small>62.</small> <b>מעשה ברבן גמליאל וזקנים וכו'. </b>משנה עירובין פ"ד מ"ב. ועיין במשנתנו כאן ספט"ז. 
<small>63.</small> <b>מה אנו לירד וכו'. </b>פירשו בירושלמי עירובין פ"ד ה"ב, כ"א ע"ד, שהנמל לא היה מוקף מחיצות כדין, ולפיכך אם באו לתחום משחשיכה, אסור להם לרדת. אבל אם היה הנמל מוקף מחיצות לבית דירה היה מותר לרדת אפילו אם באו לתחום משחשיכה לשיטת ר"ג בדין נתנהו גוים בדיר וסהר שבמשנת עירובין רפ"ד שם. ועיין בראשונים שציינתי בספרי הירושלמי כפשוטו, עמ' 282 ואילך. ועיין בתשובת ר' אפרים בראבי"ה סי' שפ"ו, ח"א, עמ' 418 ועמ' 421 ואילך, ובהערות שם. ועיין בב"י טאו"ח סי' ת"ו ובב"ח שם. 
<small>64.</small> <b>אלא נטרפה הספינה פעמים הרבה. </b>וכע"ז גם בשבה"ל ושו"ת מהר"מ אלשקר הנ"ל. וכתב בח"ד: "בא ליתן טעם למה נתאחרו כ"כ מליכנס לנמל, והרי היו בתוך התחום מבעוד יום, וקאמר שהיה זה מחמת שנטרפה הספינה פעמים הרבה ברוח סערה. ולמדנו מזה שאם כבר נכנסו מבעוד יום לתוך התחום, אלא שאח"כ אירע רוח סערה שדחף הספינה לחוץ, ושוב נהפך הרוח וחזרו ליכנס מותרין, כאילו לא יצאו, וכההיא דתנן התם (עירובין פ"ד מ"א) החזירוהו כאילו לא יצא". וכוונת הרב לקיים בזה את פסק הרמ"א (בשם האו"ז) באו"ח סי' ת"ה ס"ק ה'. ודברי האו"ז הם בח"ב סי' קמ"ו, ל"ט ע"ג.<br>ובמשנת עירובין רפ"ד: מעשה שבאו מפרנדיסין והפליגה ספינתם בים וכו', פעם אחת לא נכנסו לנמל עד שחשכה, אמרו לו לרבן גמליאל, מה אנו לירד וכו'. ופירש במאירי שם (מ"א ב'): מעשה שבאו וכו', והיה בדעתם ליכנס לעיר ונמצאו שקנו שביתה ביבשה, ובאה רוח גדולה ורחקה את הספינה והפליגה בים עד חוץ לתחום וכו'. והנה עצם פירוש רבינו במשנה שהרוח הטריפה את הספינה, ונתרחקו לתוך הים הוא לפי משמעות לשון המשנה, ולפ"ז שני המעשים שבמשנה אינם אלא אחד (כפי שמוכח מן התוספתא כאן), אלא שנשנו בסיגנון שתי הלכות, ורבי קבע את שתי המשניות בסיגנונן.<sup class="footnote-marker">62</sup><i class="footnote">ולפ"ז מה שאמרו בברייתא שבבבלי עירובין מ"ג א': כל אותו היום ישבו ודנו בדבר וכו', אין פירושו שישבו בספינה, אלא ישבו ודנו בדבר באותה שבת. ובירושלמי שם פ"ד ה"א, כ"א ע"ד: כל היום היו דנין אילו כנגד אילו וכו'. וצ"ע בדבר.</i>
<small>65.</small> <b>עשה גוי סקלא. </b>בד: סיקלא. ובכי"ל ובקג"נ: סקאלה. ובשבה"ל הנ"ל: אסקלא.<sup class="footnote-marker">63</sup><i class="footnote">בס' המעשים שפרסם יעקב מאן בתרביץ ש"א ס"ג, עמ' 14: אם יהיה שם אפקני מן הספינה וכו', אם יהיה שם אסקני (=אסקלי בהחלפת למי"ד ונו"ן, עיין מ"ש לעיל ח"ב, עמ' 658, הע' 47), כעין הגהת מהרי"ן אפשטין בתרביץ שם, סוף עמ' 143.</i> ובשו"ת מהר"מ אלשקר הנ"ל: אסכלא. ובשו"ת ר"א בן הר"מ סי' נ"ח, הוצ' הרא"ח פריימן, עמ' 57: <b>והאסכלה</b> אם נמתחה בשביל גוים מותר ליהודי לירד. ובכי"ע כאן, וכן במשנתנו ספט"ז: כבש. ובס' המקח והממכר לרב האיי שער כ', ד"ו מ"ה ע"ב: ואסכלא זהו מקום שעושים לירד בו מן הגדולה אל הקטנה, כדגרסינן (במשנתנו הנ"ל) עשה גוי כבש לירד בו, יעשה<sup class="footnote-marker">64</sup><i class="footnote">צ"ל: ועשה, כלומר בתוספתא גרסינן וכו', כפירוש בעל ההגהות בד' ווין, מ"ז ע"א.</i> אסכלה לירד בו. ועיין מ"ש בתס"ר ה"ב, עמ' 138 (לב"ב רפ"ד). ובכי"ע כאן תרגמו סקלא (σκάλα scala), כבש, ועיין מ"ש על תרגומים ממין זה (בנוסחאות שונות) בתרביץ ש"כ, עמ' 112 ואילך. 
<small>65-66.</small> <b>הואיל ולא בפנינו עשאו. </b>וכע"ז בכל נוסחאות התוספתא, ובשבה"ל ובשו"ת מהר"מ אלשקר הנ"ל. וכ"ה בבבלי כאן קכ"ב א'. ופירשו בתוספות שם ד"ה אמר (לשיטת אביי) שאם עשה בפני רבן גמליאל היה אסור, מפני שנראה שנעשה לכבוד החשוב שבנוסעים, לכבוד הנשיא. אבל רבא בבבלי שם מגיה בתוספתא: הואיל ועשאו נרד בו. והוא מפני שרבא סובר הואיל והגוי עצמו זקוק לכבש, והואיל ונר לאחד נר למאה, מותר אפילו עשאו בפניו. ובירושלמי ספט"ז, ט"ו סע"ד, גורס: הואיל ולא <b>בשבילנו</b> עשה מותרין וכו'. ועיין לעיל שם בירושלמי ובראשונים שציין באהצו"י שם, עמ' 151, ומ"ש בספרי הירושלמי כפשוטו, עמ' 198. ועיין מ"ש לעיל, שו' 55–56, ד"ה ברם בבבלי. 

Halakhah 15

<small>66.</small> <b>מלבן של מטה וכו'. </b>הברייתא שלנו נסמכה למשנתנו רפי"ז: כל הכלים ניטלין בשבת וכו' אעפ"י שנתפרקו וכו'. ועיי"ש בירושלמי ובבבלי קכ"ב ב'. והברייתא שלנו הובאה בירושלמי פי"ב ה"א, י"ג ע"ג (בשינויים, עיין להלן), ובבבלי מ"ז א'. וכעין הברייתא שלנו בתוספתא כלים ב"מ פ"ח ה"ד. 
<small>67.</small> <b>ונקליטי המטה וכו'. </b>הנקליטין (ανάκλιτα) הם הלוחות שבראש המטה שמסב עליהם את הראש. ועיין בערוך ערך נקלט ובפיה"ג לטהרות, עמ' 51, הערה 12. 
<b>ולווחים של סקיבס. </b>וכ"ה בד ובבבלי הנ"ל. אבל בכי"ל: של סטיבס. ובכי"ע: של יסטיכס. ובקג"נ של סטיכס, וכ"ה בתוספתא כלים הנ"ל. ולכאורה נראה שגירסת כי"ל היא הנכונה, והכוונה למטה מתפרקת שהשתמשו בה בעיקר החיילים (עיין במלונות היונים ערך στιβας), וכמו שפירש יסטרוב במלונו. ויגיד עליו רעו, כלומר, שאר הדברים שנמנו כאן.<br>אבל מידי ספק לא יצאנו, שהרי גירסת כי"ו וד מקויימת ע"י כל נוסחאות הבבלי והגאונים<sup class="footnote-marker">65</sup><i class="footnote">עיין אוה"ג, התשובות, עמ' 49, ובהע' ד' שם; הפירושים, עמ' 20. ועיין בתוספות הערוך השלם, ריש עמ' 242.</i> והר"ח ועוד, אלא שיש גורסים שם: סקבוס, סקבס, סקיבוס, סיקבוס.<sup class="footnote-marker">66</sup><i class="footnote">עיין אוה"ג הנ"ל ודק"ס, עמ' 91, הע' ה'.</i> ואף בתוספתא כלים הנ"ל גורס הר"ש: סקבס, עיין מ"ש בתס"ר ח"ג, עמ' 60. ובירושלמי הנ"ל: דתני לווחים שבספינה ושבעריסה ונקליטי המטה ורגל השלחן ויד הסכין שפירשו<sup class="footnote-marker">67</sup><i class="footnote">כ"ה באו"ז ח"ב סי' ע"ח, סוף אות א', ט"ז ע"ד, ובמלחמות פי"ב. ולפנינו בטעות: שבראשו, עיין אהצו"י, עמ' 127.</i> וכו'. ולפ"ז נראה שלווחים של סקיבס (סקבוס) הם לווחים שבספינה של הירושלמי וסקיבס אינו אלא σκάφος, מכסה הספינה. ועיין מ"ש על לווחים שבספינה לעיל פ"י, שו' 49.
<small>68.</small> <b>ואם תקע חייב חטאת. </b>למ"ד יש בניין בכלים, חייב משום בונה, ולמ"ד אין בניין בכלים חייב משום מכה בפטיש. ועיין במלחמות פי"ב ובחידושים המיוחסים להריטב"א ובמיוחסים להר"ן מ"ז א' ובר"ן ספ"ג. 
<small>69.</small> <b>אם היו רפין נוטל ומחזיר. </b>כלומר, ברפין אין לגזור שמא יתקע. עיין בראשונים הנ"ל. 

Halakhah 16

<small>69-70.</small> <b>מטלטלין את השופר להשקות וכו'. </b>ירושלמי פ"ו ה"א, ז' ע"ד, ביצה ספ"א, ס"א ע"א. ועיין בבלי ל"ה סע"ב וירושלמי פי"ז ה"א, ט"ז ע"א. ומלמדת אותנו הברייתא שאעפ"י שכל הכלים הללו עיקר מלאכתן אסור בשבת<sup class="footnote-marker">68</sup><i class="footnote">לעניין שופר, עיין בתוספות ל"ה ב' ד"ה והתניא, ל"ו א' ד"ה הא ר' יהודה וד"ה הא ר' נחמיה.</i> מ"מ מטלטלין אותן לצורך גופן. ועיין ראבי"ה ח"ב סי' תשמ"ז, עמ' 445 ואילך. 
<small>70.</small> <b>מטלטלין את הקרקש ואת הפינקס ואת המראה וכו'. </b>הגהתי ע"פ כי"ע, כי"ל וקג"נ. וכן מוכח בירושלמי הנ"ל. ולפנינו וכן בד נכפלו ונסתרסו השורות. ואמרו בירושלמי הנ"ל, והוא שיהא עליהן תואר כלי, שהרי עיקר מלאכתן לאיסור, כמפורש להלן.<sup class="footnote-marker">69</sup><i class="footnote">איסור הפנקס לא נזכר כאן, שהרי עיקר מלאכתו לכתוב עליו. ועיין כלים פכ"ד מ"ז.</i> וקרקש הוא כלי ריק שנותנים בו אגוזים, כדי ליישב את דעתו של תינוק, עיין להלן. 
<small>71.</small> <b>ואין רואין במראה בשבת וכו'. </b>ירושלמי שבת הנ"ל, בבלי קמ"ט א'. ופירשוה בבבלי שבמראה של מתכת עסיקינן, ואנו חוששים שמא ישיר בה נימין מדולדלין. 
<b>ואם היתה קבועה בכותל מותר. </b>בבבלי הנ"ל: ר'<sup class="footnote-marker">70</sup><i class="footnote">כ"ה בכת"י ואצל הגאונים והראשונים, עיין דק"ס, עמ' 358, הע' נ'. ולפנינו: ר' מאיר.</i> מתיר במראה הקבוע בכותל. והטעם הוא, שאינו מסיר אותה כדי לחתוך בה, ואם ילך לחפש מספרים יזכר בנתים שהיא שבת. ובירושלמי הנ"ל: אם היתה קבועה בכותל רבי מתיר וחכמים אוסרין וכו', טעמא דהדין דאסר, פעמים שהיא רואה נימא אחת לבנה, והיא תולשתה, והיא באה לידי חיוב חטאת. והאיש אפילו בחול אסור שאינה דרך כבוד. ועיין באהצו"י שם, עמ' 69 ואילך. ופשיטא שלחכמים האוסרין אפילו במראה קבועה, אוסרים במראה מטלטלת אפילו אינה של מתכת. ובבבלי שלא נזכרה שם דעת החכמים בהכרח הטעם הוא כמו שאמרו שם. 

Halakhah 17

<small>72.</small> <b>אין מקרקשין לא את הזוג וכו'. </b>בר"מ פכ"ג מה' שבת סה"ד: לפיכך אסור וכו' לקשקש את האגוז לתינוק, או לשחק בו בזוג כדי שישתוק, כל זה וכיוצא בו אסור, גזירה שמא יתקן כלי שיר. וכבר העירו בתוספות בכורים כאן ובמרכבת המשנה על הר"מ שם שמקורו מן התוספתא כאן. וכנראה שרבינו פירש שקרקש הוא כלי שנותנים בו אגוזים כדי לקרקש בו (עיין ברכות ס"ב א'), והיו משתמשים בו לתינוקות כדי ליישב את דעתם (עיין יומא פ"ד ב' וברי"ף שם). ובשלטה"ג ספ"ו מביא את התוספתא שלנו (בשם הריא"ז?) כגירסא שלפנינו. ועיין בירושלמי פ"ו ה"א הנ"ל (לעיל שם בעניין זוגין של עריסה). 
<small>72-73.</small> <b>אין מטלטלין לא את המקבת ולא את המפסלת וכו'. </b>וכ"ה בד. אבל בכי"ע, כי"ל וקג"נ: מטלטלין את המקבת ואת וכו'. ואף כאן אנו הולכים אחר רוב הנוסחאות שמטלטלין את כולם, וכן מסתבר, עיין להלן. ובמשנתנו פי"ז מ"ב: נוטל אדם קרנס לפצע את האגוזים וקרדום לחתוך בו את הדבילה מגירה לגרור בה את הגבינה וכו'.<br>ומפסלת פירש הגאון (כלים, עמ' 31) שהוא כמין מעצד שהוא פוסל בו את העץ. וקשתנית הוא מקדח שיש בראשו כמין קשת שהוא מחזיק בה כשהוא מסובב את המקדח (terebra), כפירושו של יסטרוב.
<small>73-74.</small> <b>לא יכה במקבת על גבי מפסלת וכו'. </b>כלומר, אם הוא רוצה לגרור גבינה קשה (עיין לעיל), או דבילה שנתייבשה, מותר לו להשתמש במפסלת, אבל לא יכה על גבה במקבת כדי למהר את החיתוך, מפני שהוא מעשה חול. 
<small>74.</small> <b>ולא יקדיח בקשתנית וכו'. </b>ואפילו אם רוצה לקדוח חור בדבילה, אסור לעשות כן בקשתנית, אלא במקדח גרידא. ומה שהתירו לטלטל קשתנית, הוא מפני שיש עליה תואר כלי, עיין מ"ש לעיל, שו' 70. ובערוך ערך קשט ב': בתוספת שבת בפ' אעפ"י ולא יקדיח בקשתנית. 
<small>74-75.</small> <b>כלי גללים וכלי אבנים וכו'. </b>כלומר, אעפ"י שמלאכתן מיוחדת לאיסור מותר לטלטל אותם, מפני שכל הכלים ניטלין (משנתנו פי"ז מ"ד).<sup class="footnote-marker">71</sup><i class="footnote">לשיטת הירושלמי והתוספתא לקמן בריש פירקין משמע שמשנתנו שם מדברת בכל הכלים, בין מלאכתן להיתר ובין מלאכתן לאיסור, וניטלין בין לצורך גופן (ולאו דווקא במלאכה המיוחדת להן) ובין לצורך מקומן, עיין בירוש' פי"ז ה"א, ט"ז ע"א (לווחין של ספינה וכו', עיי"ש), שם רה"ב, שם ה"ד, ט"ז ע"ב. ועיין בבלי קכ"ד א' וברש"י שם, ובתוספות ל"ו א' ד"ה הא.</i> ואעפ"י שבכמה מקומות אנו משוים דיני טומאה לדיני שבת, וכל שאינו כלי לטומאה, אינו כלי לשבת (עיין על כ"ז להלן), מ"מ בכלי גללים אעפ"י שאינם מקבלים טומאה סוף כל סוף כלים הם,<sup class="footnote-marker">72</sup><i class="footnote">ואעפ"י שאף לעניין שטיפה ומריקה אינם כלים, הטעם הוא מפני שהתורה הזכירה כלי חרס וכלי נחושת גרידא, ולא שאר מינים, כמו שהסביר מרן בכ"מ פ"ח מה' מעשה הקרבנות הט"ו (והוא מתורתן של ראשונים, עיין מ"ש בתס"ד ח"ב, עמ' 213), או משום שאין בולעין (עיין בראשונים שציינתי בתס"ד שם), אבל לא מפני שאינם כלים.</i> ומותרים בטלטול אף שהם מיוחדים לאיסור. וכן דרכה של המשנה לשנות שכל הכלים הללו, אעפ"י שאינם מקבלים טומאה, ככלים הם לכל דבר, עיין אהלות פ"ו מ"א, פרה פ"ה מ"ה, מקואות פ"ד מ"א, ידים פ"א מ"ב. ועיין ר"מ פכ"ה מה' שבת ה"ג. 
<small>75-76.</small> <b>כיפת בין חקוק ובין שאינו חקוק מטלטלין אותן בשבת וכו'. </b>וכ"ה ("כיפת") בד, בכי"ל ובקג"נ. ובכי"ע בט"ס: כרפת. ויפה העירו בח"ד ובתס"ב לכלים פכ"ב מ"ט: כפת שסירקו וכרכמו ועשאו פנים ר"ע מטמא, וחכמים מטהרין עד שיחוק בו (כלומר, מקום לישיבה, כמפורש בתוספתא ב"ב שם פ"ב ה"ה). ופירשו הגאונים (כלים פ"כ מ"ה, עמ' 55) שכיפת הוא עץ עבה,<sup class="footnote-marker">73</sup><i class="footnote">ועיין מ"ש קרויס על כפיס וכפית בקדמוניות התלמוד כ"א ח"ב (ברלין-וינה תרפ"ד), עמ' 254 ואילך.</i> והביאו את התוספתא כלים ב"ב פ"ב ה"ג ("זה שהוא חקוק טמא, וזה שאין חקוק טהור") ואת התוספתא שלנו כאן. וכן הביא את שתי התוספתות גם ביחוסי תו"א כת"י ערך חגי הנביא. ועיין בערוך ערך כפת האחרון, ומ"ש להלן עירובין פ"ו, שו' 46, ד"ה בכפתים. ובברייתא שלעיל עסקנו בכלים, ובבבא זו אנו מדברים במטלטלים שאינם כלים, ועיין בבבלי קכ"ד א'.<br>והדברים פשוטים שהרי כן אמר אביי בבבלי (קכ"ג א'): טומאה אשבת קרמית, טומאה כלי מעשה בעינן, לעניין שבת מידי דחזי בעינן וכו'. ואעפ"י שרבא אמר שם: מדלעניין טומאה לאו מנא לעניין שבת לאו מנא, "לא אמרה אלא בסוף טומאה, ר"ל שהיתה מקבלת טומאה ונשברה בדרך שהופקעה טומאתה, ומאחר שלעניין טומאה פרחה טומאתה מצד שבטל תורת כלי ממנה, לעניין שבת כן",<sup class="footnote-marker">74</sup><i class="footnote">מאירי בסוגיין ד"ה זה שהתרנו.</i> אבל "בגלומי" הוא מודה לאביי, הואיל והיא עומדת להעשות כלי, "זימנין דמימלך עלייהו ומשוי להו מנא", כלומר, מנא לעניין שבת, מידי דחזי. וכ"ה שיטת הר"ן בפי"ז סוף סי' תס"ד ד"ה אבל מחט,<sup class="footnote-marker">75</sup><i class="footnote">וכ"ה שיטת האו"ז ח"ב סי' פ"ח סד"ה מתני' בפ' כל הכלים, כ"ג ע"ב. ועיין היטב בבבלי קכ"ה א' ובחי' הרמב"ן שם ד"ה השתא תנור, ומדבריו משמע שאף הוא סובר כן. אבל מדברי הרשב"א שם ומדברי החידושים המיוחסים להר"ן משמע שהם הולכים בדרך בעלי התוספות (קכ"ג א' ד"ה מדלעניין ומ"ט ב' ד"ה אבא ועוד) שנקטו בשיטה אחרת, והיינו במקום שלעניין טומאה מהני ייחוד, הוא כלי לעניין שבת אפילו בלא ייחוד, אבל במקום שאפילו ייחוד אינו מוריד על הכלי תורת טומאה, אינו כלי גם לעניין שבת. ברם בנידן דידן, בכופת, הרי ייחוד אינו מועיל לו לעניין טומאה, ודווקא אם נחקק מאליו מקבל טומאה ע"י ייחוד, אבל בחלק לא מהני ליה ייחוד לישיבה (כמפורש בתוספתא כלים ב"ב פ"ב ה"ג), ומ"מ מותר בטלטול. ועיין מ"ש בסדרי טהרות להגרנ"ח מראדזין כלים, כ"ג סע"ג. ועיין היטב בתוספ' רי"ד קכ"ה א'. וכנראה שאף הוא סובר כשיטת בעלי התוספות, ואעפ"י שפירש את תחילת דברי רבא (ובשברים הרי כ"ע מודי) מ"מ מסתבר שפירושו קיים אף לגבי קושיית רב אשי. ועיין היטב בבבלי קמ"א ב' ובתוספ' רי"ד שם, ולר' אליעזר מנעל שעל גבי האימום אף לגבי שבת "לא חזי הוא", עיי"ש בתוספ' רי"ד.</i> והביאו ראיה ממשנתנו פי"ז מ"ג: קנה של זתים וכו', בין כך ובין כך ניטל בשבת.<br>ובתוספתא כלים ב"ב פ"ב ה"א ואילך נחלקו תנאים אם כיפת שאינו חקוק מקבל טומאה, ומהם שסברו כר' עקיבא שהוא מקבל טומאה. וכן שנו שם: מעשה באחד שכיפת שתי כיפין של תמרה להיות יושב עליה, ובא מעשה לפני חכמים וטמאום, וחלק עליהם ר' יוסי,<sup class="footnote-marker">76</sup><i class="footnote">כצ"ל שם במקום "ר' יהושע", עיין מ"ש בתס"ר ח"ג, סוף עמ' 74 ואילך.</i> והביא ראייה ממעשה בארבעה זקנים "והביא לפניהם אחד ראש כליניס שהוא נטול ברהיטני ואמר על זה הייתי יושב וטיהרוהו לו. אמר ר' אלעזר בר' צדוק ראשי כלונסאות היו בהר הבית שעליהן אומנין יושבין ושפין את האבנים ולא חשו להם חכמים משום טומאה". והרי חריות של דקל שלא גדרן לעצים אלא לישיבה מיטלטלין בשבת,<sup class="footnote-marker">77</sup><i class="footnote">עיין ירוש' פ"ד ה"ב, ז' ע"א, בבלי קכ"ה ב', ובמקבילות לעיל ולהלן שם.</i> והן חריות של דקל, הן כיפין של תמרה (כופת) שבתוספתא. ובירושלמי (הנ"ל בהע' 77): ראשי כלונסיות שחישב עליהן מאיתמל מותר לטלטלן. והן "ראשי כלונסאות" שהבאנו לעיל שלא חשו להם חכמים משום טומאה.<br>והטעם הוא, שכ"ה בתו"כ מצורע פרק ב' ה"ד, ע"ה ע"ד: יכול אפילו ישב על האבן ועל הקורה ת"ל כלי, ולא אבן ולא קורה. וראשי כלונסאות וכיפת שלא חקקו אינם כלים, אבל לעניין שבת אין צורך בכלים ממש אלא ביש להם תואר כלי (וכשיטת ר"ת בתוספות קכ"ו ב' ד"ה וכי), ואם החליק ושיפה ברהיטני את הכופת לישיבה תואר כלי עליו ומטלטל בשבת. ועיין היטב במפתח לר"ן נ"ג סע"א (שייך לנ"ב ב') שבאר את דברי אביי אליבא דרבא ע"פ מה "שאמרו בתוספת' בסוף בבא קמא דכלים גולמי כלי מתכות הרי הן ככל הכלים אלא שהן טהורין". ומדבריו משמע קצת שבאר את כללו של רבא כעין פירוש התוספות (עיין לעיל, הערה 75), ולא כשיטת המאירי והר"ן,<sup class="footnote-marker">78</sup><i class="footnote">שהרי העתיק את לשון הגמרא קכ"ג א' ("זימנין דמימלך עלה ומשוי לה כלי") בלי שום באור.</i> ולפ"ז קשה, והרי בגולמי כלי מתכות נראה שמהני ייחוד, ואם גמר שלא לשוף ולא לשבץ נפקו מתורת גלמים,<sup class="footnote-marker">79</sup><i class="footnote">כמו שהכריע בסדרי טהרות להגרנ"ח מראדזין כלים, קל"ט ע"א ד"ה כלי. אבל עיין בס' משנה אחרונה כלים פי"ב מ"ו ד"ה וגולמי.</i> מה שאין כן בכיפת שלא חקקו שלא מהני ביה ייחוד, וכמו שהבאנו לעיל. וצ"ע.
<small>77.</small> <b>מדוכה אם יש בה שום וכו'. </b>ירושלמי פי"ז ה"א, ט"ז ע"א, בבלי קכ"ג א', ב'. ובבעל המאור פי"ז סי' תס"ו נעתקה כל הברייתא בשם התוספתא, עיין להלן. ואמרו בירושלמי ובבבלי (קכ"ג ב') שברייתא זו נשנית קודם התרת כלים, עיין להלן רפי"ד. ולעיל שם בבבלי (קכ"ג א') העמידה רבה כר' נחמיה הסובר (פי"ז מ"ד) שאין הכלים ניטלין אלא לצורך. ועיין בתוספות קכ"ג ב' ד"ה איתיביה. ועיין ברש"י קכ"ג א' ד"ה הני נמי ובגליון הש"ס לרע"א שם. 
<small>78.</small> <b>רבן שמעון בן גמליאל או' וכו'. </b>וכ"ה בירושלמי הנ"ל, אבל בבבלי ליתא, ולפיכך הביאה בבעל המאור הנ"ל בשם התוספתא, והרשב"א (קכ"ד א') בשם הירושלמי. וכתב הרשב"א שמסתבר שאף הת"ק מודה בה, עיי"ש. 
<small>79.</small> <b>ר' יוסה אומ'. </b>כאן מסתיים הקטע שבקג"נ. 
<b>צרור המקורזל וכו'. </b>ירושלמי פ"ח ה"ו, י"א ע"ג, בבלי פ"א א'. ובערוך ערך מקורזלות: פי' מתוקנות ואין בהן חידודין, פ"א שראשיהן חד (כפירש"י מ"ג א', פ"א א' ועוד), פי' אחר אבנים רכות (כפירוש בעלי התוספות פסחים מ"ז ב' ד"ה באבנים וסוכה ל"ו רע"ב). ובתוספות סוכה (הנ"ל) הסתייעו בדברי הפייטן: אשישת שלוחתו בקטב תלה, אשישות להניץ בתיחוח קירזולה. ומן הלשון אשישות להניץ בתיחוח קירזולה למדו שהכוונה לעפר תיחוח שבקרקע הרך. אבל בפירוש מכת"י לפיוט זה (מ"ח חמ"א 1897, עמ' 147) פירש: כיתש וכתת אותה כמין עפר תיחוח, ועשה את הרגבים כתיתין דקין שהן כאבנים קטנים ומחודדין. ופירש ע"פ פירש"י במקורזלות.<br>וע"פ העניין מסתבר כפירוש הראשון של הערוך שמקורזלות הן אבנים שהחליקו והסירו את חידודיהן. ובתוספתא כלים ב"ק פ"ד הט"ז: פיטים שקירו לו ועשאה תנור, ועשה לו טפלה מבחוץ וכו'. וכבר הראיתי בתס"ר ח"ג, עמ' 17, שהגירסא הנכונה היא: פיטוס שקירזלו (במלה אחת) וכו'. וכנראה שאף שם הכוונה שלקח פיטוס שהוא מחודד בקרקעיתו (כרגיל אצל פיטסים), הסיר ממנו את החדוד, הפכו ועשאו תנור, כלומר, קרקעית החדה של הפיטוס נעשתה מקום שפיתת הקדירה.
<small>79-80.</small> <b>כזית כאגוז וכביצה נוטלו ומקנח וכו'. </b>ופירש"י: שלש מכניסין לקינוח, ומקנח זו אחר זו וכו'. וכן מפורש להלן בברייתא שם (כגירסת כי"מ): ת"ר מותר להכניס שלש אבנים מקורזלות בבית הכסא בשבת. וכן נהגו הקדמונים.<sup class="footnote-marker">80</sup><i class="footnote">בסכוליאון ל"שלום" של אריסטופניס 1230: καὶ γὰρ παροιμία τρεῖς εἰσὶν ικανοὶ πρωκτὶν ἀπομάξαι λίθοί וכמו שהמשל אומר: שלש צרורות מספיקים לקנח את פי הטבעת.</i> ומתוך מקום הברייתא כאן מוכח שעיקרה לעניין טילטול נשנית, ועיין ברש"י פ"א א' ד"ה שיעורן בכמה, בתוספות סוכה ל"ו ב' ד"ה בשבת ובמאירי כאן פ"א א' ד"ה אבנים. 
<small>80.</small> <b>אומ' משם אביו וכו'. </b>וכ"ה בד, בכי"ל, בירושלמי ובבבלי. אבל בכי"ע חסרות המלים "משם אביו". 

Chapter 14



Halakhah 1

<small>1.</small> <b>בראשונה היו אומ' וכו'. </b>בבלי קכ"ג ב'. ואמרו להלן שם שבימי נחמיה בן חכליה נשנית משנה זו, דכתיב (נחמיה י"ג, ט"ו) בימים ההמה ראיתי ביהודה דורכים גתות בשבת וכו'. ובירושלמי פי"ז ה"א, ט"ז ע"א: בראשונה היו כל הכלים ניטלין בשבת, כיון שנחשדו להיות מחללין ימים טובים ושבתות, הדא היא דכתיב בימים ההמה ראיתי ביהודה דורכים גיתות וכו', <b>ואסרו להן הכל</b>, כיון שנגדרו וכו'. ועיין מ"ש להלן. 
<small>1-2.</small> <b>מקצוע של דבילה וזומא לסטרון של קדירה וסכין קטנה שעל גבי שלחן. </b>וכ"ה בבבלי הנ"ל.<sup class="footnote-marker">1</sup><i class="footnote">אלא שבדפוסים: וזוהמא ליסטרין, והוא ע"פ הדרש בבבלי ב"מ ל"ג א' (ועיין הוריות י"ג ב'). אבל בכ"י ובראשונים אף בבבלי: וזומא ליסטרין.</i> ובירושלמי הנ"ל (להלן שם): כשלשה כלים המיטלטלין בחצר, ואילו הן סכין קטנה ומקצוע של דבילה וזומי ליסטרא. והנה מקצוע של דבילה הוא כלי שלפעמים משתמשים בו באיסור, וקוצצים בו תאנים מן המחובר (עיין שביעית פ"ח מ"ו ועוד), וכן זומא לסטרין, כף גדולה של מרק (ξωμάριστρον, כפירוש המלונים. ועיין בפיה"ג לטהרות, עמ' 29), ולפעמים היו בוחשין בה את הקדירה (עיין ר"ח קכ"ז ב' ובפיה"ג הנ"ל ורש"י הוריות י"ג ב') בשעת הבישול, ולפי זה אף סכין קטנה היו משתמשים בה לפעמים לחתוך מן המחובר, ועיין בבלי עירובין ל"ה א'. ודווקא כלים אילו שהיו משתמשים בהם לפעמים גם לאיסור נכללו בראשונה בתוך כל הכלים שאסרו להם (כפי שמוכח מלשון הירושלמי הנ"ל: ואסרו להם את הכל), "אבל אותן כלים שאין משתמשין אלא תשמיש של היתר, ואין ראויין לתשמיש אחר לא אסרו אפילו בראשונה" (חידושים המיוחסים להר"ן קכ"ג ב'). ועיין בתכלת מרדכי. 
<small>2-3.</small> <b>חזרו להיות מוסיפין והולכין וכו'. </b>בירושלמי הנ"ל: כיון שנגדרו היו מתירין להן והולכין עד שהתירו להן את הכל חוץ מן המסר וכו'. ובבבלי הנ"ל: התירו וחזרו והתירו וחזרו והתירו עד שאמרו כל הכלים וכו'. ונחלקו שם אביי ורבא בפירושו, ולדברי רבא: התירו דבר שמלאכתו להיתר בין לצורך גופו ובין לצורך מקומו, וחזרו והתירו מחמה לצל. וחזרו והתירו דבר שמלאכתו לאיסור לצורך גופו ולצורך מקומו אין, מחמה לצל לא. ועיי"ש קכ"ד ב' וירושלמי פ"ד ה"ב, ז' רע"א, ומ"ש בספרי הירושלמי כפשוטו, עמ' 93. 
<small>3.</small> <b>כל הכלים ניטלין בשבת חוץ מן המסר וכו'. </b>במשנתנו פי"ז מ"ד: ר' יוסי אומר כל הכלים וכו'. וכ"ה בד' נפולי ובקטע מן הגניזה ובבבלי קכ"ג ב', וכ"ה בכי"מ וברי"ף וברמב"ן רפי"ז ובמאירי קכ"ג ב' שם. אבל במשנה שבירושלמי, בהוצ' לו, קויפמן ופרמה (ועיין גם במלא"ש) חסרות המלים "ר' יוסי אומר" והיא נשנית בסתם כבתוספתא כאן. ועיין בגליון בבבלי שם שהעירו שכן מוכח בבבלי קנ"ז א', אבל בעירובין ל"ה א' מפורש: תנא קמא סבר לה כר' יוסי דאמר כל הכלים ניטלין בשבת וכו'. ברם בכי"מ וכ"י אוקספורד שם: רבנן סברי לה כמאן דאמר כל הכלים ניטלין וכו'. ובד' שלוניקי שם, וכן בראשונים, חסרה כל הפיסקא "ת"ק סבר לה כר' יוסי וכו' ויתד של מחרישה", עיין דק"ס שם, עמ' 130, הערה ע'. ולפי גירסת כי"י הנ"ל אף מעירובין מוכח שמשנתינו נשנית בסתם, וכן מוכח מן התוספתא להלן שר' יוסי שנה גם צפורן גדולה. ועיין בתכלת מרדכי.<br>ולעצם העניין פירש"י שמסר הגדול, והיא מגירה גדולה שעשויה לקצוץ (לנסור) קורות, וכן יתיד של מחרישה, מקפיד עליהם ומייחד להם מקום, דלא חזו למלאכה אחרת.
<small>4.</small> <b>אף האיגן. </b>בד ובכי"ל: אף ההוגין. וכ"ה בירושלמי פי"ז ה"א, ט"ז א'.<sup class="footnote-marker">2</sup><i class="footnote">אלא ששם הסדר הפוך: דברי ר' יוסי שלהלן באו לפני דברי רשב"ג.</i> ובכי"ע: אף אגוז. וכן בערוך ערך אגוז: בתוספת שבת בפרק בראשונה<sup class="footnote-marker">3</sup><i class="footnote">כ"ה בכ"י קהוט, ולפנינו: בפר' שיני בראש.</i> רבן שמעון בן גמליאל אמ' אף האגוז של ספינה. ואין כאן אלא ט"ס רגילה מאד בין זי"ן ונון סופית,<sup class="footnote-marker">4</sup><i class="footnote">וכן במשנה בהוצ' לו לעיל פ"ו מ"ז: פורפת על האבן ועל <b>האגון,</b> ובשאד נוסחאות "ועל האגוז". ועיין מ"ש לעיל פ"ד, הע' 69. והחילוף בין זי"ן ובין נו"ן סופית רגיל מאד בכי"י, עיין להלן פט"ז, הע' 45.</i> והנכון כלפנינו: האיגן, האוגן, ההוגין, כלומר, העוגן של ספינה. ואף הוא צריך שיהיה חד בקצוותיו, והוא מקפיד עליו שלא יקהה בשאר שימושים, והוא מוקצה מחמת חסרון כיס. אבל האגון שאינו של ספינה מיטלטל, עיין מ"ש לעיל ספ"ה ובהערה 69 שם. 
<small>4-5.</small> <b>ר' יוסה אומ' אף צפורן גדולה. </b>וכן בערוך ערך צפורן: בתוספת שבת בפ' בראשונה ר' יוסי אומר אף צפורן גדולה. ובירושלמי הנ"ל: אף הציפרין. והוא כלי שחופרין בו, עיין בערוך הנ"ל ובעה"ש שם, ואף על כלי זה הוא מקפיד שלא יקהה חידודו בשאר שימושים, והוא מוקצה מחמת חסרון כיס, והרי הוא מעין יתיד של מחרישה. וע"פ העניין נראה יותר שבצפורן של ספינה עסיקינן, והוא מעין עוגן, עיין בוי"ר פ"ד, ב', הוצ' ר"מ מרגליות, עמ' פ"ב, ומש"ש, עמ' תתע"א. 
<small>5.</small> <b>אפילו טלית אפילו תרוד אין ניטלין וכו'. </b>כ"ה בד. ובס' המפתח לרבינו נסים קכ"ד ב' (מ"ח ע"א): ובתוספתא ר' נחמיה אומ' אפילו טליתו ואפילו תרווד אין ניטלין אלא לצורך. ובכי"ע ובכי"ל: אפילו טלית ואפילו תרווד וכו'. ושמא צ"ל שם: אפילו טליתו אפילו תרווד וכו'. אבל גם בבבלי קמ"ו א' (לפי כי"מ): אפי' טלית ואפי' תרווד אין ניטלין וכו'. ולפנינו בבבלי שם: אפילו תרווד אפי' טלית ואפילו סכין אין ניטלין וכו'. ברם המלים "ואפילו סכין" אינן שם בכי"י ובראשונים, ואינן גם בבבלי עירובין ל"ה א' (עיין דק"ס, עמ' 347, הערה ת'). 
<small>5-6.</small> <b>אין ניטלין אלא לצורך. </b>בבבלי שבת (ועיי"ש קכ"ג א') ועירובין הנ"ל: אלא לצורך <b>תשמישן</b>. ופירש"י, לתשמיש המיוחד להן, אבל לא לתשמיש אחר, אפילו של היתר, ועיין רש"י כאן ל"ו א' ד"ה הא דקתני אף שופר, ובתוספות שם, וברש"י קכ"ד א' ד"ה א"ל רבא. ועיין מ"ש להלן בסמוך. 
<small>6.</small> <b>ר' לעזר אומ' בית שמיי אומ' אין ניטלין אלא לצורך וכו'. </b>בכי"ע ובכי"ל: ר' שמעון בן אלע' (אלעזר) אומ' וכו'. ובד: רשב"ג אומר וכו'. ובירושלמי פי"ז ח"ד, ט"ז ע"ב: תני אמר ר' יודן לא נחלקו בית שמאי ובית הלל על המלאין שמטלטלין אותן שלא לצורך ועל הריקנין שיש בדעתו למלותן, ועל מה נחלקו על שאין בדעתו למלותן, שבית שמאי אוסרין ובית הלל מתירין. אתייא דבית שמאי כר' נחמיה.<sup class="footnote-marker">5</sup><i class="footnote">ועיין להלן פט"ז, הערה 13.</i> את אמרת הלכה כר' נחמיה ולא הלכה כבית שמאי. ובתוספתא ביצה פ"א, שו' 41 ואילך, נשנית ברייתא מעין זו בשם רשב"ג (כגירסת ד' כאן) לעניין הוצאה ביו"ט, עיין מש"ש. ונ"ל שלשון התוספתא בביצה מוכיחה על דברי הירושלמי כאן, ושם שנינו: שמוליכין כלים מליאים לצורך<sup class="footnote-marker">6</sup><i class="footnote">שהרי שם לא בטלטול עסיקינן, אלא בהולכה ובהוצאה מרשות לרשות, וב"ש סוברים שלא הותרה הוצאה שלא לצורך.</i> וריקנין למלאותן וכו'. ואף בירושלמי "הריקנין שיש בדעתו למלותן" פירושו שמטלטל אותן ע"מ למלאותן שם אח"כ, והוא לצורך תשמישן, ולא נחלקו אלא בריקנין שאין בדעתו למלאותן וכו', כלומר, שמטלטל אותן שלא על מנת למלאותן אח"כ, אלא לשם תשמיש אחר. וב"ש אוסרין בזה. ומכאן שאפילו כלי שמלאכתו להיתר אין מטלטלין אותו אלא לתשמישו. ועיין בבלי קכ"ד רע"ב.<br>ברם לפי מסקנת הירושלמי ב"ש סוברים כר' נחמיה, אבל ר' נחמיה אינו סובר כב"ש, ומתיר לטלטל כלי שמלאכתו להיתר לצורך גופו, אעפ"י שאינו תשמישו המיוחד לו. ומה שאמרו בירושלמי פי"ז רה"ב, ט"ז ע"א: הא שלא לפצע בו לא. מתני' דר' נחמיה, דאמר ר' נחמיה אין ניטלין אלא לצורך, פירשו בירושלמי שבקורנס של אגוזים עסיקינן, אלא שאין תשמישו לפצוע קליפת האגוזים אלא לשחיקת האגוזים עצמם, וכפירוש הרמב"ן ברפי"ז לשיטת הרמב"י. ולר' נחמיה כלי שמלאכתו להיתר ניטל לצורך גופו, ואעפ"י שאינו לצורך תשמישו. והברייתא שבתוספתא לעיל בשם ר' נחמיה, לא הובאה בירושלמי, ואם נשנתה בא"י פירשוה כפשוטה, לצורך, לצורך גופה, ולאו דווקא לצורך תשמישה המיוחד. ולא עוד שבשיטת ב"ש מפורש בירושלמי שמטלטלין את המלאים אפילו שלא לצורך, מפני שכל עצמו של איסור טלטול לא נאמר אלא בכלים, אבל לא באוכלים הראויים לאדם, שלכ"ע מטלטלים אותם שלא לצורך, אבל לשיטת ר' נחמיה רצו לומר בירושלמי פט"ז ה"ג, ט"ו סע"ג, שאף באוכלין אין מטלטלין אותן שלא לצורך, כלומר מחמה לצל, עיי"ש. ולדעתו כל הגזירה היתה על טלטול שלא לצורך גופו, בין באוכלין בין בכלים.
<small>7.</small> <b>דלת שידה תיבה וכו'. </b>בבלי קכ"ב ב'. 
<b>נוטלין ולא מחזירין. </b>ופירש רבא שם שנוטלין אותן מפני שאין סתירה בכלים, ולא מחזירין, גזירה שמא יתקע, כלומר שמא יתקע שם יתד, או מסמר, להדקן. 
<small>8.</small> <b>דלת [לול] ובית התרנגלין לא נוטלין וכו'. </b>כ"ה ("לול") בד. ובכי"ע: דלת הלול (אצל צוקרמ' בטעות: חלול) של בית התרנוגלין וכו'. ובכי"ל: דלת <b>חלול</b> ושל בית תרנגול וכו'. ובבבלי הנ"ל: ושל לול של תרנגולים וכו'. ופירשוה שם שלול הוא מחובר לקרקע, ולפיכך אין נוטלין משום סתירה במחובר לקרקע. ואשר לגירסא "חלול" שבכי"ל היא בוודאי ט"ס, או תיקון הסופרים ע"פ הבבלי ק"ב ב', ועיי"ש ברש"י ד"ה לול של תרנגולין, אלא שלפי תיקונם היה צ"ל: חלול', חלולה. 

Halakhah 2

<b>מטה שנשברה וכו'. </b>במשנתנו פי"ז מ"ה: כל הכלים הנטלין בשבת שבריהן נטלין,<sup class="footnote-marker">7</sup><i class="footnote">כ"ה ברוב הנוסחאות. ולפנינו בבבלי, וכן במשניות בדפוסים המאוחרים: נטלין <b>עמהן.</b></i> ובלבד שיהו עושין מעין מלאכה, שברי ערבה לכסות בהן את פי החבית וכו', ר' יהודה אומר ובלבד שיהו עושין מעין מלאכתן, שברי עריבה לצוק לתוכן מקפה וכו', כלהלן שו' 32 ואילך. והברייתא שלנו כת"ק, וכן פסק הר"מ בפכ"ה מה' שבת הי"ב.<sup class="footnote-marker">8</sup><i class="footnote">אלא שבדפוסים שלפנינו: שיהיו שבריהן עושין מעין <b>מלאכתן.</b> והנכון כנוסחאות שלשה כ"י ובתוכן כת"י רבינוביץ על קלף, וכן במעשה רוקח בשם כת"י: מעין <b>מלאכה.</b></i> 
<small>8-9.</small> <b>היא ושבריה וכו'. </b>כלומר, עיקר המטה והשברים שפירשו ממנה, עיין מ"ש להלן שו' 10, ד"ה היא ושבריה. 
<small>9.</small> <b>טרקוש שנשבר וכו'. </b>בד: מרקוש וכו', וברור שצ"ל: טרקוש. ובכי"ע: תרקוש וכו'. ובכי"ל: תרקיש וכו'. ובערוך ערך תרקוש: בתוספת שבת בפרק בראשונה תרקוש שנשבר הוא ושבריו ניטלין בשבת. וכנראה שתרקוש, טרקוש, הוא דרגש, כדעתו של לעף, עיין תס"ר ח"ג, עמ' 73. ועיין בפיה"ג לטהרות, עמ' 65, הערה 4, ובשנו"ס לב"ר פס"ח, סוף עמ' 786. 
<small>10.</small> <b>מגופת חבית שנשברה וכו'. </b>ירושלמי פ"ח ה"ד, י"א ע"ב, בבלי קכ"ד ב', וי"ר פט"ו, ד', הוצ' הר"מ מרגליות, עמ' ש"ל. 
<b>היא ושבריה וכו'. </b>פירש"י: היא המגופה. ושבריה של חבית וכו'. ובחידושים המיוחסים להר"ן שם: ושבריה של חבית, או של המגופה. ועיין מ"ש לעיל שו' 8–9, ד"ה היא ושבריה. 
<small>10-11.</small> <b>ולא יספות שבר ולא יסמוך בה כרעי המטה ולא יכסה בה וכו'. </b>בד: ולא יספות ממנה שבר לא לסמו' בה כרעי מטה ולא לכסות וכו'. ובכי"ע: לא יספות הימנה לסמוך בה כרעי המיטה ולכסות בה וכו'. וכע"ז בכי"ל. ובבבלי הנ"ל: ולא יספות ממנה שבר לכסות בה את הכלי ולסמוך בה כרעי המטה וכו'. ובכ"י אוקספורד שם:<sup class="footnote-marker">9</sup><i class="footnote">עיין דק"ס, עמ' 283, הע' פ'.</i> ואל יסמוך בה וכו', והוא כגי' כי"ו כאן.<br>ומן הלשון "בה" שבכל נוסחאות התוספתא, ורוב נוסחאות הבבלי (בירושלמי ובוי"ר חסרה בבא זו), מוכח שלא בשבר עסיקינן אלא במגופה עצמה.<sup class="footnote-marker">10</sup><i class="footnote">אבל אפשר שהלשון "בה" הוא באשגרה מלשון הברייתא בבבלי מ"ג א', ביצה ג' ב', ד' א'. ועיין ע"ז ל"ב א'.</i> ובבא זו מוסיפה שאם המגופה נשתברה באופן כזה שאינה ראויה לכלום, אל יחתוך (או יתלוש, כלשון הר"מ) ממנה שבר כדי לתקנה לסמוך בה כרעי המטה וכו'. וטעם האיסור הוא מפני שהוא מתקן כלי, כפירוש רש"י ורוב הראשונים,<sup class="footnote-marker">11</sup><i class="footnote">ועיין ביצה פ"ד מ"ה, אלא שם כנראה התיקון הוא בשבר שפירש, וכאן התיקון הוא באב שממנו פירש השבר.</i> והתיקון הוא, לפי פירושנו, במגופה עצמה שאין עליה תואר כלי כלל בלי התיקון. ולפי זה אפשר לפרש גם את הגירסא שלפנינו בתוספתא וגירסת כי"א בבבלי, והיינו שלא יספות שבר מן המגופה כדי לתת לה תואר כלי (שתהא ראויה לכסות בה מבלי חשש שיפצע את ידיו בשעת הכיסוי), ולא יסמוך בה כרעי המטה וכו', אפילו אם לא ספת ממנה, מפני שאין לה תואר כלי כלל, ודינה כעצים וכאבנים.<br>אבל מדברי הר"מ בפכ"ו מה' שבת ה"ג מוכח שפירש שהכוונה היא שלא יסמוך בשבר את כרעי המטה וכו'. וכן מפורש במאירי במקומו. וכן בה"ג ד"ב, עמ' 97: ולא ישפות ממנה שבר<sup class="footnote-marker">12</sup><i class="footnote">בה"ג ד"ו סוף ה' שבת, כ"ב ע"ב: <b>וסופת</b> ממנה שבר לכסות בה את הכלי וכו'. ואם אין כאן שיבוש, הפירוש הוא שסופת באקראי, כזה שסופת באבטיח ואינו מדקדק בצורת החתיכה, ואין כאן מתקן מנא. ועיין במרכבת המשנה פכ"ו מה' שבת ה"ג, ומ"ש בט"ז סי' ש"ח, אות ה'.</i> לכסות <b>בו</b> את הכלי ולסמוך <b>בו</b> כרעי המטה. ולפ"ז בשבר עסיקינן, והגירסא הנכונה היא איפוא בכי"ע ובכי"ל שלא יספות הימנה (כלומר, חתיכה) כדי לסמוך בה וכו'.
<small>11.</small> <b>זרקה לאשפה וכו'. </b>ירושלמי, בבלי ווי"ר הנ"ל. ונתבאר שם בבבלי שלא נאסרה אלא דווקא אם זרקה בערב שבת, אבל אם זרקה בשבת מותרת, ודינה כבגד שזרקו בשבת. ומתוך הירושלמי הנ"ל משמע שהטעם הוא מפני שאינה מן המוכן,<sup class="footnote-marker">13</sup><i class="footnote">וקושיית הבבלי "אלא מעתה זרק ליה לגלימיה ה"נ דאסור" היא לפי ההוה אמינא שבזרקה בשבת עסיקינן, ובעל כרחינו הטעם הוא מפני שדחה אותה בידים, ולפיכך שאלו מה ששאלו.</i> וטעם זה אינו אלא בשברים, או במטליות, אבל בבגד בטלה דעתו אצל כל אדם, ואפילו באשפה מן המוכן הוא. וכנראה שכן פירשו בתוספות קכ"ה א' ד"ה אם זרקה ובחי' הרמב"ן קכ"ד סע"ב. ועיין במאירי שם. אבל בחידושים המיוחסים להר"ן שם לא פירש כן, ועיין בהגהות מלוא הרועים שם. 

Halakhah 3

<small>12-13.</small> <b>שברי תנור ישן אין ניטלין בשבת דברי ר' מאיר, ר' יוסה אומ' ניטלין וכו'. </b>וכ"ה בד. ובכי"ע: דברי ר' יהודה, ר' יוסי אומ' וכו'. ובכי"ל: דברי ר' יהוד', ר' מאיר או' וכו'. ובבבלי קכ"ה א': שברי תנור ישן הרי הן ככל הכלים הניטלין בחצר דברי ר' מאיר, ר' יהודה אומר אין ניטלין. ומתוך הסוגייא שם מוכח שאין להגיה. וגירסת כי"ל מתאימה לגירסת הבבלי, אלא שהקדימו בה דברי ר' יהודה לדברי ר"מ. ופירשו בבבלי שהמחלוקת היא בשברים שעושים מעשה טפקא,<sup class="footnote-marker">14</sup><i class="footnote">כלומר, מחבת, עיין בתוספות הערוך השלם, עמ' ר"ה, ערך טפקא.</i> ואפשר לאפות עליהם כשמסיקים תחתיהם, ונמצא שלר' יהודה יש כאן רבותא, והיינו יכולים לטעות שהשברים עדיין עושים מלאכת התנור, ומשמיע לנו ר' יהודה שאסור לטלטלם, מפני שאין זו מלאכת התנור ממש, שהרי בתנור מסיקים מבפנים ובאילו מסיקים מבחוץ, ור' יהודה לשיטתיה (במשנתנו פי"ז מ"ה ולהלן ה"ו) שאין מטלטלין שברי כלים אלא אם עושין מעין מלאכת אביהם. אבל לר"מ מטלטלין שברים מ"מ, ובלבד שיעשו מעין מלאכה, ונקטו כאן שברי תנור, ולא שברי כלים סתם, משום שיטת ר' יהודה שאפילו שברי תנור שעושין מעשה טפקא אינם מיטלטלין.<br>אבל לפי גירסת כי"ו וד צריך לפרש שבתנור מחובר לקרקע עסיקינן, ור"מ רואה אותו כמחובר ממש, ואם נשבר בשבת, אין מטלטלין את שבריו, ולר' יוסי תנור מחובר דינו כתלוש, עיין במרכבת המשנה פכ"ה מה' שבת הי"ג. ועיין להלן.
<small>13.</small> <b>העיד ר' יוסה משם ר' ליעזר בן יעקב וכו'. </b>כ"ה בכל נוסחאות התוספתא והבבלי הנ"ל. ובחידושי הרמב"ן קכ"א א': ומצאתי בנוסחאות ישנות העיד ר' יוסי הכהן. וכן במלחמות ספי"ז: ובנוסחאות בדוקות מצינן העיד ר' יוסי הכהן משום ר' אליעזר בן יעקב. ועיין גם בחידושים המיוחסים להר"ן קכ"ה א' ד"ה כמאן. 
<small>14.</small> <b>ועל כסויו שאין צריך בית יד. </b>במשנתנו ספי"ז: כסויי הכלים שיש להם בית אחיזה ניטלין בשבת. א"ר יוסי בד"א בכיסויי קרקעות אבל בכיסוי הכלים בין כך ובין כך ניטלין בשבת. ובבבלי שם: כי פליגי בכיסוי תנור, מר מדמי ליה לכיסוי קרקע, ומר (כלומר, ר' יוסי) מדמי ליה לכיסוי כלים. ועיין ברי"ף בסוף פירקין, בבעל המאור ובמלחמות שם, בחידושי הרמב"ן ובמיוחסים להר"ן הנ"ל. ועיין בהשגות פכ"ה מה' שבת הי"ג ובמרכבת המשנה שם. 
<b>אין נוטלין במוט בשבת. </b>מפני שעושה מעשה חול, עיין במשנת ביצה פ"ג מ"ג. ובבבלי קמ"ח א'<sup class="footnote-marker">15</sup><i class="footnote">לפי גליון כי"מ, התוספות שם וערוך ערך גד, עיין דק"ס, עמ' 355, הע' ו'.</i> וביצה ל' א': דדרו בדוחקא לדרו ברגלא וכו'. ופירש"י בדוחקא מלשון דוחק. אבל בר"מ בפ"ה מה' יו"ט ה"ב תרגם בדוחקא: במוט. ובחידושי הר"מ שבתחילת ס' מעשה רוקח ח"א (שו"ת הר"מ ד' ליפסיאה, נ"ז סע"ד): מדברי רבינו נראה שגורס הני דדרו בדוהקא, בה"א, ולא דוחקא (ו)כמ"ש בעל הערוך. ויפה פירש ר"ן ברילל (בית תלמוד של ווייס ח"א, עמ' 113) שדוהקא הוא בלשון סורית מוט,<sup class="footnote-marker">16</sup><i class="footnote">עיין במלונו של פיין סמית, עמ' 827, ערך דהקא, שתרגמו vectis</i> וכן ראיתי בדק"ס סנהדרין, עמ' 12, הערה י', שהביא בשם ילקוט כת"י שגרס בבבלי שם ז' ב' בין כלי הדיינים: רצועה וסנדלא <b>דוחקא</b> ושיפורא. וכתב הרנ"נ שם: ומלת דוחקא איני יודע לפרשה. וברור שהכוונה לדוהקא שלנו, כלומר, מקל לרדות בו, וגרס דוחקא (=דוהקא) במקום "מקל" שבנוסחאות שלפנינו בבבלי. 
<small>15.</small> <b>אבל נוטלין בשנים. </b>וכן בירושלמי פי"ז ה"א, ט"ז ע"א: כל שניטל בשנים מטלטלין אותן. ובבבלי קכ"ג ב': עד שאמרו כל הכלים ניטלין בשבת אפילו בשני בני אדם. ואביי לעיל שם לא התיר אלא בשתי ידים, אבל לא בשני בני אדם. ועיין בתוספות בכורים. וגרס כאן: בשתים, ולא גרס את הסיפא להלן. ועיין מ"ש להלן בסמוך. 
<b>שלשה וארבעה אסור. </b>וכן בירושלמי הנ"ל: בשלשה,<sup class="footnote-marker">17</sup><i class="footnote">כגירסת כמה מן הראשונים, עיין אהצו"י, עמ' 152, ומ"ש בירושלמי כפשוטו, עמ' 199. ולפנינו בטעות: בשנים.</i> בארבעה ובחמשה אסור. אבל ר' זעורה חלק והסיק: מכיון דאת אמר בשנים מותר, אפילו בארבעה ובחמשה מותר. וכן פסק הר"מ בפכ"ה מה' שבת ה"ו. ועיין במ"מ שם ובתוספות ל"ה א' ד"ה ואפילו. 
<b>קנה שהתקינו וכו'. </b>ירושלמי פי"ז ה"ג, ט"ז ע"ב, בבלי קכ"ו א'. 
<small>17.</small> <b>מותקן וכו'. </b>פירש"י: מתוקן בהזמנה בעלמא. ועיין מ"ש לעיל פ"א, הערה 38. 
<small>18.</small> <b>להיות נוטל בו את הפת מאפיפירות וכו'. </b>בכלים פי"ז מ"ג: הסלין של פת וכו', אפפירות שעשה לה קנים וכו'. ובפי' הגאונים שם, עמ' 49: כלי נעשית מכלי פפיר, קופה גדולה שהיא עשויה כמעשה שבכה ומצודה שאינה מקבלת תבואה וכו'. ובבבלי פסחים י' ב': ככר בשמי קורה צריך סולם להורידה וכו'. ובירושלמי שם פ"א ה"א, כ"ז ע"ב: כן אנן אמרין הדא פיפייארות אפילו גבוה כמה לא תהא צריכה בדיקה, כלומר, אתמה. ומכאן שהפיפייארות היתה נתונה לפעמים במקום גבוה, והיו זקוקים למקל כדי ליטול משם את הפת. 
<small>19.</small> <b>הרי היא כדוקרן וכו'. </b>כלומר עץ העשוי כמין מזלג מפוצל מלמעלה (δίκρανον), עיין לעיל ח"א, עמ' 327, הערה 25, וח"ב, עמ' 639. ודוקרן הוא כלי ככל הכלים. 
<small>19-20.</small> <b>משלשלין את המשלית להעלות בה כלי או קיתון כלכלה לישב עליה וכו'. </b>וכע"ז בכל הנוסחאות. ובד"ח הדפיסו: מטלטלין את המשליא (בד: המשלי' = המשלית) וכו'. וכל המפרשים נדחקו מאד בפירושה. ונעלמה מהם לפ"ש התוספתא במכשירין פ"ב הט"ו: שלשל את המשלית<sup class="footnote-marker">18</sup><i class="footnote">כצ"ל שם, עיין מ"ש בתס"ר ח"ד, עמ' 114. ולפנינו בטעות: המטלית.</i> להעל בה דלי, או קיתון, וכלכלה להשיב עליה תרנגולת.<sup class="footnote-marker">19</sup><i class="footnote">והלשון שם הוא באשגרה מכאן, שהרי לעניין הכשר המים שעל המשלית לא איכפת לאיזה צורך הוציא את הכלכלה, וסתם כלכלה אינה משמשת להושיב עליה תרנגולת.</i> ולפנינו הכוונה שמשלשלין את המשלית להעלות בה כלי, או קיתון, אעפ"י שאינה קשורה בהם, וכן מעלים במשלית כלכלה לישב עליה תרנגולת, כלומר, מעלים אפילו לשם דבר שאינו ניטל בשבת. ובמשנתנו פי"ז מ"ו: זמורה שהיא קשורה בטפיח ממלאין בה בשבת. ובבבלי שם: לא קשורה לא. ופירש"י: ואפילו יש עקמומית בראשה כעין מזלג וכו', ולא גזרו אלא בזמורה, עיי"ש, ומלמדת התוספתא כאן שמשלית היא כלי, כמו דוקרן שלעיל, ומטלטלין אותו בשבת. ובמשנתנו פי"ח מ"ב: כופין את הסל לפני האפרוחים וכו'. ופירש"י (קכ"ח רע"ב): אשמעינן דכלי ניטל לדבר שאינו ניטל בשבת. ולפיכך שולין בה אף את הכלכלה ליישב עליה תרנגולת.<br>ובר"מ פי"ג מה' טומאת אוכלין הי"ג: שלשל את המשולת לבור להעלות בה כלי או קיתון, שלשל את הכלכלה לבור, כדי שתשב עליה את התרנגולת וכו'. ומוכח שהוא פירש ששלשל את הכלכלה למים כדי להציל את התרנגולת. ונראה שרבינו פירש כן מפני הקושי שעוררנו בהערה 19, ולפיכך פירש שהכוונה למים שעל הכלכלה. ולכאורה היה אפשר לפרש אף כאן כן, שמותר לשלשל את הכלכלה עצמה לתוך המים (ולא שמעלין אותה במשלית), כדי להציל את התרנגולת, והוא כעין מאמר רב בבבלי קכ"ח ב': בהמה שנפלה לאמת המים מביא כרים וכסתות ומניח תחתיה, ואם עלתה עלתה, ועיין להלן בסמוך. אלא שלפי פירוש זה הסיגנון מגומגם, והיה צ"ל: <b>ואת</b> הכלכלה וכו'.
<small>20.</small> <b>בהמה שנפלה לתוך הבור וכו'. </b>וכ"ה בד. וכן בבבלי קכ"ח ב' הנ"ל: בהמה שנפלה לאמת המים עושה לה פרנסה וכו'. ובר"מ פכ"ה מה' שבת הכ"ו: בהמה שנפלה לבור, או לאמת המים וכו'. אבל בכי"ע כאן: ובהמה <b>טמאה</b> שנפלה <b>לבאר</b> וכו'. וכן בכי"ל: בהמה <b>טמאה</b> שנפלה לתוך <b>הבאר</b> וכו'. ולפי גירסת כי"ע וכי"ל נשנתה הברייתא בעיקרה לעניין יו"ט, ולפיכך נקטו טמאה, אבל בהמה טהורה מעלה ושוחט, או מעלה על מנת לשחוט, עיין מ"ש להלן ביצה פ"ג שו' 7–8. 

Halakhah 4

<small>21-22.</small> <b>אין מפנין את האוצר כתחילה בשבת וכו'. </b>בבבלי קכ"ז א': ת"ר אין מתחילין באוצר תחילה וכו'. ובמשנתנו רפי"ח: מפנין אפילו ארבע וחמש קופות של תבן ושל תבואה מפני האורחים ומפני בטול בית המדרש, אבל לא את האוצר. ופירש שמואל (בבלי קכ"ז א') שארבע וחמש קופות לאו דווקא אלא אפילו יותר, אבל לא את האוצר [כולו], שמא יבא להשוות גומות של קרקע האוצר. ולשיטתו לכאורה חולקת הברייתא שלנו על משנתנו, וסוברת שאין מתחילין באוצר בשבת, משום שהתבואה שבמחסן מוקצה היא, ור' יהודה היא דאית ליה מוקצה. אבל בירושלמי פי"ח ה"א, ט"ז ע"ג: מהו לפנות מן האוצר כסדר הזה (כלומר, ארבע וחמש קופות). נישמעינה מן הדא ושוין שלא יגע באוצר. ומן הלשון "ושוין" מוכח שהתנאים שחולקים בהלכה אחרת מודים שלא יתחיל באוצר, ומסתבר שהכוונה למחלוקת שבבבלי קכ"ז א' אם מותר להתחיל בתבואה שלא התחילו בה בערב שבת (עיין הגירסא ברמב"ן קכ"ז רע"א), ובאוצר כולם מודים שלא יגע בו. ומכאן שלא מטעם מוקצה אתינן עלה. ועיין בר"מ פכ"ו מה' שבת הט"ו ובאור שמח שם.<br>אבל רב חסדא (בבבלי קכ"ו ב') מפרש את משנתנו הנ"ל: אבל לא את האוצר, כלומר, מפנין את התבואה שבקופות, אבל לא יתחיל באוצר, ולא יפנה את האוצר כלל, ואפילו מקצתו, ומתניתין ר' יהודה היא דאית ליה מוקצה. והברייתא שלנו מפרשת את משנתנו.
<small>22.</small> <b>אבל עושה בו שביל וכו'. </b>וכ"ה בירושלמי ובבבלי הנ"ל. ופירשו בבבלי: אבל עושה בו שביל ברגליו. ופירש"י: דרך הליכתו, דלא הוי טלטול. 
<small>22-23.</small> <b>חצר גדולה שירדו בה גשמים והיה בה בית האבל וכו'. </b>וכן בירושלמי עירובין פ"י הי"ג, כ"ו ע"ד (אלא שחסרה שם המלה "גדולה"). ובבבלי שם (ק"ד א'): ורמינהי חצר שנתקלקלה במימי גשמים מביא תבן ומרדה בה. 
<small>23-24.</small> <b>מביא תבן בקופה ומרדיד. </b>וכ"ה בד ובכי"ל. ובכי"ע: מביא תבן <b>בידו</b> ומרדה. ובירושלמי הנ"ל: הרי זה נוטל את האבן ומוריד. וכבר תקן לנכון בגליון הש"ס שם: נוטל את התבן ומרדד. ובבבלי הנ"ל: מביא תבן ומרדה בה. ואף מרדה פירושו מרדד, שוטח בה (כלומר, בחצר). 
<small>24.</small> <b>שלא ירדה בידו ובקופה כדרך שעושה בחול. </b>בירושלמי הנ"ל: ובלבד שלא יעשה בשבת כדרך שעושה בחול. ובבבלי (להלן שם): והתניא כשהוא מרדה אינו מרדה לא בסל ולא בקופה, אלא בשולי קופה. ועיין ירושלמי עירובין פ"ז ה"ג, כ"ד ע"ג, ומ"ש בספרי הירושלמי כפשוטו, עמ' 332. ובתכ"מ העיר על דברי התוספות עירובין ק"ד א' סד"ה דרש (שו"ע או"ח סוף סי' שי"ג), וכדברי הר"י מפורש כאן בתוספתא. 
<small>24-25.</small> <b>נסרים ששיגמן אע"פ שפין ואע"פ מותקנין וכו'. </b>בד: נסרי' של בית אומן אעפ"י ששפין ואעפ"י שמותקנין. ובכי"ע (אלא ששם בבא זו אחרי הבבא של חבילה וכו'. וכ"ה הסדר בכי"ל): נסרום בית האומן (אצל צוקרמ' בטעות: נסרות בין בית האומן) אף על פי שפיר וכו'. ובכי"ל: נסרין של בית האומן אע"פ שופין ואעפ"י מתוקנין וכו'.<br>ובבבלי מ"ט ב': מיתיבי נסרין של בעל הבית מטלטלין אותן, ושל אומן אין מטלטלין אותן, ואם חישב לתת עליהן פת לאורחין בין כך ובין כך מטלטלין. שאני נסרים דקפיד עלייהו. ולפי גירסת רוב הנוסחאות חולקת תוספתא זו על הברייתא שבבבלי. אבל קרוב לוודאי שהגירסא שלפנינו נכונה, שכן שנינו בכלים ספכ"ב: הנסרין שבמרחץ ששגמן, ר' עקיבא מטמא וחכמים מטהרין וכו'. ופירושו שהכניס שעם בין נסר לנסר (עיין בפיה"ג לטהרות, עמ' 20, הערה 1–3) ועשאן אחד. ולפ"ז בנסרים של בעל הבית עסיקינן, ואעפ"י ששיגמן, שפן והתקינן לעשות מהן כלים, מותר לטלטלן, מפני שבעה"ב אינו חס עליהן כל כך שלא יפגמו.
<small>25-26.</small> <b>חבילה של גמי וכנה של שבחין וטומוס של שטרות וכו'. </b>וכ"ה בכי"ל, אלא ששם "שואין" במקום שבחין. ובכי"ע: חבילה של גמי וכנה של שיחים וש (אחרי אותיות אלו ריוח בכ"י, וברור שצ"ל: וט[ומוס], וכן דרכם של הסופרים להניח ריוח פנוי במקום שלא יכלו לקרוא) של שטרות וכו'. ובד: חבלי' של טבחין וטומוס וכו', וצ"ל: חביל' [של גמי וכנה של] שבחין וכו'.<br>וברור שכנה של שבחין (שוחין, שועין, שואין) הוא שרש של שיחין (כלומר, החלק התחתון של השיח שממנו מסתעפים הקנים הרכים), וכ"ה בסורית, עיין במלונו של פיין סמית ערך כנא (עמ' 1761) וערך שוח, שווחא (עמ' 4092). וכן להלן עירובין פ"ד, שו' 79–80: ולא בשבח של גמי, ועיין מש"ש. ואף שם הכוונה שאין מודדין בענפים רכים של שיח הגמי. ועיין לעיל ח"א, עמ' 415.
<small>26.</small> <b>וטומוס של שטרות וכו'. </b>עיין מ"ש לעיל פי"ג, שו' 17. 
<b>ועורות שאין עבודין אם התקינן וכו'. </b>בעורות בהמה דקה (לשיטת רש"י קט"ז סע"ב), או בעורות לחים (לשיטת ר"ת בתוספות מ"ט סע"א), שאין מטלטלין אותן אלא אם ייחדן לישיבה,<sup class="footnote-marker">20</sup><i class="footnote">ועיין בתוספות זבחים צ"ד א'.</i> והוא הדין לכל מה שנשנה לעיל שאין מטלטלין אותן בלי הכנה לישיבה. ואף טומוס של שטרות אפשר לייחד לישיבה, עיין כלים פכ"ד מ"ז ובפיה"ג שם. ועל התקינן שפירושו ייחדן, עיין מ"ש לעיל, שו' 17, ד"ה מותקן. 
<small>27.</small> <b>עורות עבודין ושאין עבודין וכו'. </b>כלומר, אפילו עורות עבודים של אומן, שהוא מקפיד עליהן, מטלטלין אותן, כמפורש בברייתא שבבבלי מ"ט ב'.<sup class="footnote-marker">21</sup><i class="footnote">כלומר, בשיטת ר' יוסי, וחכמים חולקין עליו, ומחלקים בין עורות של בעה"ב שאינו מקפיד עליהם ובין עורות של אומן. ועיין גם בירושלמי פ"ד רה"ב, ו' ע"ד.</i> ומטלטלין אותן בשבת, ואפילו אם לא התקינן (ייחדן) מערב שבת, וכפירוש כל הגאונים (עיין רשב"א במקומו) והר"ח (עיין בתוספות מ"ט רע"ב). ועיין מ"ש להלן בסמוך. 
<small>28.</small> <b>אבל גיזי צמר וכו'. </b>הכל הוא מדברי ר' יוסי, ואף הוא מודה בה שאין מטלטלין אותן. ובירושלמי (פ"ד ה"ב, ז' ע"א) אמרו בשם ר' ישמעאל בר' יוסי: אבא שלחא הוה, והוה אמר לנו קשרו לכם ראשי גיזיות, ואתם מותרין לטלטלן למחר. חזקיה אמר אפילו מלן (=מללן, כלומר מיעך את ראשי הגיזיות באצבעותיו). ופירשו המפרשים שהכוונה לעורות, ואמר ר' יוסי לתלמידיו שיעשה מעשה מבערב שבת בעורות כדי להתקינן לישיבה. ובבבלי מ"ט רע"ב: אמר ר' ישמעאל בר' יוסי אבא שלחא הוה, ואמר הביאו שלחים ונשב עליהם. ופירש"י: ואמר <b>בחול</b>. ובשי"ק בירושלמי ד"ה אבא הוכיח כן מירושלמי הנ"ל. ברם כבר הבאנו לעיל בסמוך שכל הגאונים חולקים על רש"י, וסוברים שר' יוסי אמר כן בשבת, וכן מוכח מלשון הברייתא שלעיל שלר' יוסי מטלטלין עורות אעפ"י שלא ייחדן מערב שבת. ולא עוד אלא שלפירוש המפרשים בירושלמי עדיין אין הירושלמי מתאים לבבלי אפילו לפירש"י, שהרי הצריך ר' יוסי לעשות מעשה חשוב מבעוד יום, כדי לתקנן לישיבה, עיי"ש בסה"ב.<br>ולפיכך קרוב לוודאי שהירושלמי אינו מדבר כלל בעורות, אלא בגיזי צמר גרידא, ור' ישמעאל בר' יוסי אומר שאביו היה סוחר בעורות (או פושט עורות), ומפני זה היו לו הרבה גיזי צמר (שהסיר מן העורות) עומדות למכירה, והתיר לתלמידים לישב עליהן בשבת ע"י התקנה במעשה מערב שבת. ולפ"ז אין הירושלמי מדבר בעורות כלל, ובהם אינו צריך ייחוד מבעוד יום, וכשיטתו לעיל, אבל בגיזי צמר וכדומה סתמן לפרקמטיא או לטווייה, ואסור לטלטל אותן בשבת, מבלי שהתקינן במעשה מבעוד יום. ועיין לעיל פ"ג, שו' 42 ואילך, ומש"ש.
<b>ועניצי פשתן ולשונות של ארגמן וכו'. </b>בבבלי מ"ח א': טומנין בגיזי צמר ובציפי צמר ובלשונות של ארגמן ובמוכין ואין מטלטלין אותן וכו', מהו דתימא חזי למיזגי עלייהו קמ"ל. ועיי"ש בתוספות ד"ה וכי וברשב"א שם. ומשמע שכולן דין אחד להן. ועיין ברמב"ן ובשאר מפרשים שם. ועיין במשנת ב"מ פ"ב מ"א. 

Halakhah 5

<small>29.</small> <b>מטלטלין את החדש וכו'. </b>ופירשו המפרשים מפני שהוא ראוי לבהמה, ועיין בבלי פסחים כ"ג א' וברש"י ובתוספ' שם ד"ה קוצר. ועיין בצפנת פענח פכ"ה מה' שבת הי"ט ופ"י מה' מאכלות אסורות ה"ב. ובשו"ע לאדמו"ר מלאדי סי' ש"ח ס"ק ט' חידש שבדבר שאיסורו נמשך להרבה זמן, הרי הוא עומד לאכילת בהמה, או למכירה לגוי, גם בתוך הזמן, עיי"ש. ועיין באמבוהא דספרי לספרי זוטא, רמ"ח ע"א, והשגתו שם חלה גם על הצפנת פענח הנ"ל. 
<small>29-30.</small> <b>מעשר שני בירושלם אבל לא בגבולין. </b>עיקר החידוש הוא שאין מטלטלין אותו בגבולים, מפני שאין פודין מע"ש בשבת, והוא אסור באכילה, אבל בירושלים הרי פשוט שמטלטלים אותו. ועיין במשנתנו פי"ח מ"א ועירובין פ"ג מ"ב ולהלן עירובין פ"ב ה"י. ועיין מ"ש להלן. 
<small>30.</small> <b>מעלין את המדומע באחד ומאה. </b>כ"ה ("מעלין") גם בד ובכי"ל ובמשנתנו פכ"א מ"א. ובכי"ע: מטלטלין את המדומע וכו'. ובמשנתנו פי"ח מ"א: מפנין תרומה טהורה וכו'. וכ"ה בכל הנוסחאות שבדקתי (לרבות קטע מן הגניזה, אלא ששם: מפנים). אבל במלא"ש שם מביא בשם ר' יהוסף אשכנזי: ברוב ספרים גרסי' מפנין, ויש ס"א דגרסי <b>מטלטלין</b> תרומה וכו', וכן נ"ל עיקר וכו'. ובפסיקתא רבתי רפכ"ה (ד' פראג, מ"ה ע"ג; רמא"ש, קכ"ו ע"א): כך שנו רבותינו מטלטלים את הדמאי ואת התרומה טהורה (בנה) [בשבת], ולא את הטבל ולא את התרומה טמאה ולא מעשור ראשון שלא ניטלה תרומתו וכו', מפני שמעשר אסור באכילה עד שתעבור תרומתו ממנו אסור לטלטלו, אבל התרומה טהורה מפני שהכהנים אוכלי תרומה אוכלים אותה בשבת מטלטלים אותה (כלומר, אפילו ישראל) בשבת.<br>ולכאורה ההלכה שלנו תמוהה מאד, שהרי כאן ובמשנתנו פכ"א בעניין טלטול עסיקינן, וברור שאפילו מדומע בפחות מאה מטלטלין אותו בשבת, ואינו גרוע מתרומה שנאכלת לכהנים, והרי גם המדומע ראוי לכהנים, וממילא מטלטלים אותו בשבת, כמפורש בירושלמי שנביא להלן. ואם עיקר החידוש הוא שמותר להעלות ולהרים את הסאה מתוך המאה של חולין בשבת, א"כ מאי שיאטיה לכאן, שאפילו אם נאמר שאסור להעלות בשבת מ"מ מותר לטלטל אותו, משום שראוי לכהן.<br>ובמשנתנו פכ"א מ"א: ומטלטלין תרומה טמאה עם הטהורה ועם החולין. ר' יהודה אומר אף מעלין את המדמע באחד ומאה. ולולא דברי רבותינו הראשונים היה נ"ל לפרש שר' יהודה מכוין לכל מדומע, ובעיקר למדומע בתרומה טמאה. ואף שמדומע בתרומה טמאה אין מטלטלין אותו בשבת, ולא אמרו ברישא שמטלטלין תרומה טמאה עם החולין אלא דווקא בניכר מקום התרומה, ולפיכך מטלטלין אותה אגב החולין (כמו כלכלה ואבן בתוכה ששנינו לעיל שם במשנה), אבל אם נדמעה התרומה הטמאה בתוך החולין, הרי הכל אסור בין לכהן ובין לישראל (ומסתבר שאסורה אף לבהמת כהן, עיין רש"י קכ"ו ב' ד"ה מפנין תרומה טהורה), ודין המדומע, כדין תרומה טמאה. ולפיכך אמר ר' יהודה שמעלין<sup class="footnote-marker">22</sup><i class="footnote">כלומר, מרימין, וכסיגנון המשנה (תרומות פ"ה מ"ב): סאה שנפלה היא סאה שעלתה. וכן בירושלמי בכורים פ"ב ה"ב, ס"ה ע"א: מודי ר' שמעון באותה סאה שהעלה מתוך מאה (כנוסה הרש"ס, ולפנינו בטעות: מתוך סאה) שהיא טעונה מחיצה וטעונה הנייה (צ"ל: הבייה, הבאה). וכן בכ"מ.</i> את המדומע באחד ומאה בשבת, וממילא מותר לטלטלו שהרי הוא ראוי לאכילה ע"י הרמת הסאה.<br>ובירושלמי פי"ח ה"א, ט"ז ע"ג: אית תניי תני מטלטלין את הדימוע, אית תניי תני אין מטלטלין. אמר ר' לעזר מאן דאמר מטלטלין, במדומע בתרומה טהורה, ומאן דמר אין מטלטלין, בתרומה טמיאה.<sup class="footnote-marker">23</sup><i class="footnote">בירושלמי דמאי פ"ז ה"ב, כ"ו ע"ב: ולא נמצא מטלטל תרומה טמאה בשבת? א"ר לעזר משייר כל שהוא חולין, כהדא דתנינן תמן מטלטלין תרומה טהורה עם הטמאה עם החולין. ולא דמיין תמן טמאה לצורך טהורה, ברם הכא חולין לצורך טמאה. ותירוץ הירושלמי אינו אלא באשגרה מפסחים פ"ג ה"ג, ל' ע"א. וכאן הכוונה שבמשנת שבת מטלטלין טמאה לצורך טהורה שהיא ניכרת בפני עצמה, מה שאין כן במשנת דמאי שהכל נעשה מדומע, ואין מטלטלין את המדומע בתרומה טמאה.</i> ובאותו שיש בו כדי להעלות, אבל באותו שאין בו כדי להעלות לא.<sup class="footnote-marker">24</sup><i class="footnote">צ"ל: באותו <b>שאין</b> בו כדי וכו', אבל באותו שיש בו וכו', כמו שהגיה הרד"ל. כלומר, באותו שיש בו כדי להעלות אין הדין כן, אלא אפילו במדומע בתרומה טמאה מטלטלין אותו, שהרי אפשר להרים את הסאה בשבת והכל מותר, עיין במשנת תרומות פ"ה מ"ב.</i> מאן תנא מטלטלין?<sup class="footnote-marker">25</sup><i class="footnote">כלומר, שמטלטלין את המדומע באחד ומאה בתרומה טמאה.</i> ר' אליעזר, דתנינן ר' אליעזר אומר סאה שנפלה היא סאה שעלתה. כלומר, דווקא לר' אליעזר הסובר שאנו אומרים היא סאה שנפלה היא סאה שעלתה, ונעשה כאילו הסאה שנפלה מונחת בפני עצמה והחולין בפני עצמן, מטלטלין את הסאה הטמאה אגב החולין,<sup class="footnote-marker">26</sup><i class="footnote">ואף אם נאמר שאסור להעלות בשבת את המדומע באחד ומאה מכל מקום מותר לטלטל לר' אליעזר אפילו אם נדמעה בתרומה טמאה, כמו שפירש בנועם ירושלמי במקומו. אבל אין צורך במה שהגיה בירושלמי אח"כ, עיין מ"ש לעיל ח"א, סוף עמ' 285 ואילך.</i> אבל החכמים סוברים שהכל מעורב וכל החולין מדומעין בתרומה טמאה, ואסור לטלטלה.<br>ובבבלי קמ"ב א' רצו לומר שדווקא לר' אליעזר מעלין את המדומע באחד ומאה, מפני שאין כאן מתקן, אלא הפרדת הסאה מן השאר. ודחו שם: אימר דשמעת ליה לחומרא, לקולא מי שמעת ליה. אבל הר"מ בפיה"מ נקט בטעם שנדחה בבבלי. ועיין ירושלמי תרומות פ"ה ה"ב, מ"ג ע"ג. ובירושלמי ערלה פ"ב ה"א, ס"א ע"ד: ר' יודה עבד [לה] כסוף הפרשה וכו'. כלומר, שבהעלאת הסאה אין כאן הפרשת תרומה ממש, ואפילו חרש שוטה וקטן מותר לו להפריש, ואינו אלא כמסיר את האסור. ועיין מ"ש בח"א, סוף עמ' 385.
<small>30-31.</small> <b>ר' שמעון בן לעזר או' נותן עיניו וכו'. </b>ירושלמי ערלה הנ"ל, בבלי קמ"ב ב'. ומפורש בירושלמי שם שר' אלעזר בר' שמעון אוסר להרים מפני עובדין דחול שהרי יכול לאכול בלי הרמה. ועיין בתוספ' רי"ד קמ"ב ב' ובירושלמי הנ"ל. 

Halakhah 6

<small>31.</small> <b>שברי עריבה וכו'. </b>משנתנו פי"ז מ"ה, ונתבארה לעיל, שו' 8, ד"ה מטה. 
<small>32.</small> <b>לכסות בהם את הפך. </b>כ"ה בכי"ע ובכי"ל. וכע"ז במשנתנו הנ"ל. אבל בכי"ו: לצוק לתוכן פיקפה (!). וכן בד: לצוק לתוכו מקפה. והיא אשגרה מוטעית מן הסיפא. 
<small>33.</small> <b>לצוק לתוכן מקפה. </b>בכי"ע ובכי"ל: מקפה לתינוק. ובמשנתנו הנ"ל לא נזכר "לתינוק" לא במקפה ולא בשמן שלהלן. 
<small>34.</small> <b>שמן לתינוק. </b>וכ"ה בכל הנוסחאות של התוספתא. ולכאורה אפשר לומר שהכוונה לשמן שיש בו בכדי לסוך אצבע קטנה של תינוק בן יומו, עיין לעיל פ"ח, שו' 21–22, אבל עיין מ"ש לעיל בסמוך. ועיין בירושלמי למשנתנו הנ"ל, ט"ז ע"ב, ובמקבילה, ומ"ש בירושלמי כפשוטו, עמ' 157. 

Halakhah 7

<b>חבית שנתגלתה וכו'. </b>ר"מ פכ"ו מה' שבת הי"ד. ובמ"ע שם: חבית שנתגלתה וכו' עד במקום המוצנע תוספתא. ובמ"מ שם: תוספתא פרק ט"ו.<sup class="footnote-marker">27</sup><i class="footnote">כחלוקת הפרקים בד ובכי"ל, עיין לעיל פ"ח, הע' 23.</i> 
<b>ואבטיח שניקר וכו'. </b>כ"ה בד, בכי"ע ובכי"ל. ובכי"ו בטעות: שניכר. ובר"מ הנ"ל: ואבטיח <b>שנשברה</b><sup class="footnote-marker">28</sup><i class="footnote">הואיל ולפני הר"מ נוסח התוספתא היה קרוב מאד לנוסח כי"ו, הרי אפשר שהיה לפניו: "שנשבר" במקום "שניכר".</i> וכו'. וכ"ה בכל הדפוסים ובכל כתה"י שבדקתי, וכן מעתיק משמו בטאו"ח סי' ש"ח. ובמ"מ הנ"ל: ועיקר הנסחא ואבטיח שנקרה, כלומר שנקר בה נחש, וכן היא בתוספתא. ועיין בתרומות פ"ח מ"ו, ובתוספתא דמאי פ"ב הכ"ג, תרומות פ"ז הי"ז ועוד. 
<small>34-35.</small> <b>נוטלן ומניחן במקום המוצנע. </b>כלומר, אעפ"י שאסורין באכילה משום סכנה מ"מ מטלטלין אותן ומצניעין אותן, שלא יאותו מהן בני אדם ויוזקו. ועיין בבלי מ"ב א'. 

Halakhah 8

<small>35.</small> <b>מטלטלין את החצב וכו'. </b>ירושלמי פי"ח ה"א, ט"ז ע"ג, בבלי קכ"ח א'. ובב"ר פל"א, י"ד, עמ' 287: הכנים זמורות לפילים חצובה לצבאים זכוכית לנעמיות. ועיין במקבילות שציין תיאודור שם. וחצב הוא בצל הים, עיין מ"ש לעיל ח"ב, סוף עמ' 635 ואילך. 
<small>35-36.</small> <b>ואת החרדל מפני שהוא מאכל יונים. </b>כ"ה בד. וכע"ז בכי"ע, בכי"ל, בירושלמי ובבבלי הנ"ל. ובכי"ו באשגרח מלעיל: מאכל צבאין, ובמשנתנו פי"ח מ"א: ולא את החרדל, רבן שמעון בן גמליאל מתיר בלוף, מפני שהוא מאכל עורבין. ובתוספות (קכ"ח א' ד"ה רשב"ג) הוכיחו מגירסת הבבלי בברייתא שלנו להלן שרשב"ג חולק אף על חרדל. ובה"ג ד"ב, עמ' 99: ושדר רב צמח בר פלטוי ריש מתיבתא שהלכה כרבן שמעון בן גמליאל. ועיין ר"מ פכ"ו מה' שבת הט"ז, בכ"מ שם ובדק"ס, עמ' 292, סוף הערה ה'. אבל הר"מ לא פסק כרב צמח בר פלטוי בשברי זכוכית, עיי"ש בהי"ז.<br>ומדברים כאן בחרדל שלא המתיק (עיין מ"ש לעיל ח"ב, עמ' 724, שו' 39), ואעפ"י שעיקרו למאכל אדם ע"י המתקה (עיין לעיל פ"ח, שו' 19–20, ושו' 20, ומש"ש), מ"מ לעניין טלטול אינו מוקצה מפני שהוא עומד אף למאכל בהמה כל זמן שלא המתיק. ועיין בחי' הרשב"א קכ"ה א' ד"ה מתני' חבילי קש.<sup class="footnote-marker">29</sup><i class="footnote">ובעניין חרדל אפשר לומר שהתוספתא לעיל פ"ה שהזכרנו בפנים היא בשיטת משנתנו, אבל בתוספתא שם נזכר גם תורמוס ששיעורו בכגרוגרת, והרי שנינו במשנתנו פי"ח מ"א: והתורמוס היבש מפני שהוא מאכל לעזים (כגירסת רוב הנוסחאות). ובמדרש הגדול בראשית, ו', כ"א, הוצ' ר"מ מרגליות, עמ' קס"ג: כיון שנכנס נח לתיבה הכניס עמו וכו' תרמוסין לעזין, ופשיטא שמטעם זה התירו טילטול, אעפ"י שאינו ראוי למאכל אדם (בלי שליקה ז' פעמים), אבל לעניין הוצאה אין משערין אותו במלא פי הגדי (עיי"ש בתוספתא ), מפני שרובו עומד למאכל אדם ע"י המתקה.</i>
<small>36-37.</small> <b>מטלטלין שברי זכוכית וכו'. </b>בירושלמי הנ"ל הוא מדברי הת"ק. ובבבלי הנ"ל: רשב"ג אומר <b>אף</b> מטלטלין וכו'. והוכיחו בתוספות שם שרשב"ג מודה לת"ק ברישא. 
<small>37.</small> <b>שהוא מאכל נעמיות. </b>וכ"ה בירושלמי ובבבלי הנ"ל. ובב"ר שהעתקנו לעיל אמרו שנח הכניס לתיבה זכוכית לנעמיות. והדברים קשים, ואעפ"י שידוע שהנעמיות בולעות את הכל,<sup class="footnote-marker">30</sup><i class="footnote">עיין מ"ש פליניאוס בספרו תולדות הטבע ריש ספר י'.</i> לרבות גם זכוכית וכל מיני מתכות,<sup class="footnote-marker">31</sup><i class="footnote">עיין ירוש' יומא פ"ד ה"ד, מ"א ע"ד, ומקבילות.</i> מ"מ אין להבין למה מאכילים אותן זכוכית שאינה מזינה. 
<small>37-38.</small> <b>יטלטלו חבילי זמורות וכו'. </b>וכן בב"ר הנ"ל: זמורות לפילים. ובתנחומא נח הוצ' בובר סי' ב': הפיל עצי גפנים. ולהלן שם סי' י"ד (הנדפס מכבר סי' ט'): שבישתין לפילין. ועיין עה"ש ערך שבש א'. ולעצם העניין עיין מ"ש להלן. 
<small>38-39.</small> <b>זה הכלל כל שהוא מן המוכן מטלטלין אותו וכו'. </b>מפשטות הלשון משמע שהכוונה שאם יש לו מאותן החיות הרי כל המאכלים שנמנו מן המוכן הם בשבילן, ואם אין לו מאותן החיות אין המאכלים מן המוכן. ובירושלמי הנ"ל: מה אנן קיימין אם בשיש לו מאותו המין ואותו המין מצוי בשוק דברי הכל מותר. אם בשאין לו מאותו המין ואין אותו המין מצוי בשוק דברי הכל אסור. אלא כי נן קיימין בשיש לו מאותו המין ואין אותו המין מצוי בשוק. רבנן אמרין מכיון שאין אותו המין מצוי בשוק כמי שאין לו מאותו המין. ורבן שמעון בן גמליאל אמ' מכיון שיש לו מאותו המין כמי שאותו המין מצוי בשוק. ובבבלי הנ"ל: ורשב"ג נעמיות שכיחי, פילין לא שכיחי. אמר אמימר והוא דאית ליה נעמיות וכו', אי אית ליה פילין אמאי לא? אלא ראוי, הכי נמי ראוי. ולפ"ז לשיטת הבבלי הדבר תלוי גם בשכיחות המין בשוק.<sup class="footnote-marker">32</sup><i class="footnote">ועיין בשלטה"ג פי"ח ריש סי' תע"ז.</i> ולשיטה זו "מן המוכן" שבתוספתא כוונתו מוכן אצל אחרים. ולשני התלמודים הבבא שלנו היא תשובה לר' נתן. 

Halakhah 9

<small>40.</small> <b>מפני שהן ראוין לבהמה וכו'. </b>בבבלי קכ"ח רע"ב: מפני שהן ראויין לחתול (ולא נזכר שם "דברי ר' מאיר"), עיין בבלי ע"ז ל' ב'. אבל כבר הראינו לעיל ח"א, עמ' 141, הערה 106, שבא"י סברו שאין מים מגולין ממיתים לבהמה אלא מזיקים לזמן, והיו משקים אותן לבהמה,<sup class="footnote-marker">33</sup><i class="footnote">אעפ"י שהיא חלשה לזמן. ועיין היטב ברש"י ע"ה סע"ב ר"ח כיון דחלשא. ואפשר שנדחק לפרש כן, מפני שאין בני אדם מקפידים על חלישות בהמה טמאה (שאינה ראויה למלאכה) לזמן. ובתכ"מ כאן העיר על דברי הר"ן בע"ז פ"ב סוף סי' אלף רל"א שכתב: "ולא ישקה מהם בהמתו בראויה לאכילה וכו', ולא בחמת חבירו אפילו כשאינה ראויה לאכילה, משום דמכחש לה, הכי מפרשי בגמרא". וכתב בב"י טיו"ד סי' קט"ז שהר"ן פירש ששונרא לאו דווקא אלא כל בהמה טמאה במשמע, ולא נקט שונרא אלא לדוגמא.</i> עיין מש"ש בפנים. ועיין לעיל, שו' 34, ומדברים שם בחבית של יין שאינו ראוי לבהמה. 
<small>40-41.</small> <b>ר' שמעון בן לעזר או' כל עצמן וכו'. </b>בבבלי הנ"ל: רשב"ג אומר וכו'. וכנראה שהכוונה שרשב"א אוסר לטלטלן, אלא מניחן מיד במקום המוצנע, כלעיל שו' 34–35. אבל במאירי קכ"ח א' סד"ה דג מליח: מטלטלין וכו' ומים מגולים מפני שראויים לחתול, ואסור לשהותן מפני הסכנה. ומדבריו משמע שר' שמעון מוסיף על דברי הת"ק ומתיר לטלטלן, אלא שצריך להשקותן לחתול מיד. וכן מסתבר, כי מה לי מקום המוצנע מה לי השקאה לחתול. 

Halakhah 10

<small>41-42.</small> <b>חבילי קש וחבילי עצים וחבילי זרדים וכו'. </b>הרישא היא פיסקא ממשנתנו פי"ח מ"ב, וכל הברייתא בבבלי קכ"ח א'. ופירשו רוב הראשונים שהצריכו כאן הכנה מערב שבת מפני שסתם קש, עצים וזרדים עומדים להסקה. ובירושלמי פי"ח ה"ב, ט"ז ע"ג: א"ר זעירא לא אתייא אלא כר' חנינא דאמר עולין היינו עם רבי לחמת גרר והיה אומר לנו בררו לכם חלוקי אבנים ואתם מותרים לטלטל למחר. ונראה בפירושו שהירושלמי סבר שבעצים ואבנים, שאין להם תואר כלי, אינה מועילה הזמנה אלא לשיטת ר' חנינא,<sup class="footnote-marker">34</sup><i class="footnote">וכפירוש צפוראי בירושלמי פ"ר ה"ב, ז' ע"א, שלר' חנינא במחשבה גרידא סגי, עיי"ש.</i> ואין הבדל אם חשב עליהם לישיבה או למאכל. ודחה הירושלמי: א"ר יוסה שנייא היא הכא שהוא ככסא, כלומר שחבילי עצים וזרדים הקשורים יחד יש עליהם תואר כלי, ובזה גם ר' יוחנן ור' יונתן מודים (עיי"ש בירושלמי פ"ד הנ"ל) שמחשבה מועילה. וע"ז שאל ר' אלעזר שם: והתנינן חבילי קש, וקש לא כמפוזר הוא, כלומר, ואין עליו תואר כלי.<sup class="footnote-marker">35</sup><i class="footnote">ועיין בנועם ירושלמי ובס' ניר במקומו, ודבריהם ז"ל לא נתחוורו אצלי, שהרי כבר הוכחנו ש"התקנה" בלשון א"י אינה אלא הכנה, ולאו דווקא התקנה ע"י מעשה, עיין מ"ש לעיל, שו' 17, ד"ה מותקן.</i> ועיין במשנתנו פ"כ מ"ה ובבבלי נ' א'.<br>ואשר לזרדים נראה שהם ענפי האילנות שכורתים אותם בשעת הזמיר, כפירוש הר"מ, וסתמן לאו למאכל בהמה בלי הזמנה, ואינם הזרדים שנשנו לעיל פ"ח, שו' 19, יחד עם לולבין וחרובין, עיין מש"ש.
<small>43.</small> <b>אם ניטלין באחת יד מטלטלין אותן וכו'. </b>וכ"ה ("באחת יד") גם בד, כי"ע וכי"ל. ובבבלי הנ"ל: הניטלין ביד אחד מותר לטלטלן וכו'. וכן הגיה בתכ"מ גם כאן, ואין צורך, והוא ע"פ סיגנון המשנה בשביעית פ"ג מ"ט: כל שאינה יכולה להנטל באחת יד וכו'. 
<small>43-44.</small> <b>ואם לאו אין מטלטלין אותן. </b>וכן בבבלי הנ"ל: בשתי ידים אסור לטלטלן. ופירשו המפרשים שמשום טירחא אתינן עלה. ועיין בבלי מ"ה ב', קכ"ג ב'. ועיין בתוספות ל"ה א' ד"ה ואפילו. 

Halakhah 11

<small>44.</small> <b>חבילי איזוב הסיאה והקורנית וכו'. </b>בבלי הנ"ל. ובמשנת שביעית פ"ח מ"א נתבאר שמינים הללו אינם מיוחדים לא למאכל אדם ולא למאכל בהמה, ובאים גם למחשבת עצים. ועיין לעיל פ"ח, שו' 69, ומ"ש עליהם לעיל ח"ב, ריש עמ' 558 (ובהערה 46 שם צ"ל: פלורה ח"ב, במקום "ח"ג"). ועיין בתוספות קכ"ח א' ד"ה הכניסן. 
<small>45.</small> <b>קוטים, קוטים ואוכל וכו'. </b>כלומר, כדין כל המאכלים שמותר לחלקן. ועיין לעיל פ"ה, שו' 23 ואילך. 
<small>46.</small> <b>שלא יקטום בכלי. </b>פי' בתוס' רי"ד: מפני שהם קשים כעצים מיחזי כמאן דקטים להו לצורך שום תיקון, ולאו לצורך אכילה. 
<small>46-47.</small> <b>מולל ואוכל ובלבד שלא ימלול ביד דברי ר' יהודה. </b>וכ"ה בד. ובכי"ל: ובלבד שימלול ביד וכו'. וכבר הוכחנו לעיל ח"ב, עמ' 567, ש"בלבד שלא" בספרות התנאים הוא לעתים קרובות מושג חיובי, ופירושו, ובלבד שימלול ביד, כגי' כי"ל, והבאנו ברייתא זו בתס"ר ח"ד, עמ' 96, סד"ה ובלבד, ועיין גם מ"ש לעיל פ"ד, שו' 10, ד"ה ובכי"ע, ופ"ה, שו' 7, ד"ה ובלבד.<br>ובכי"ע: ובלבד שלא ימלול בכלי. וכ"ה בבבלי הנ"ל בכל הדפוסים הישנים, עיין דק"ס, עמ' 293, הערה ח'. וברש"י שם מביא בשם התוספתא: ובלבד שלא ימלול בכלי הרבה.<sup class="footnote-marker">36</sup><i class="footnote">וכ"ה ברש"י כת"י על קלף שבביה"מ כאן.</i> ועל פיו הגיהו כן בבבלי ובתוספתא בהוצאות החדשות. ובדק"ס הנ"ל מביא בשם כ"י אוקספורד ורי"ף כ"י: שלא ימלול ביד הרבה.<sup class="footnote-marker">37</sup><i class="footnote">ברי"ף כ"י על קלף שבבית המדרש שלנו חסרים כאן כמה דפים.</i> ומסתבר שגירסת כי"ע היא הגהה ע"פ הבבלי. ואף בבבלי הנכון הוא כגי' כי"א ורי"ף כ"י אלא שהסופרים הוסיפו שם את המלה "הרבה", מפני שלא ידעו שהביטוי ובלבד שלא ימלול בידו, פירושו: ובלבד שימלול בידו, כלומר בידו, ולא בכלי. וכן מעתיק מן הרי"ף בחידושים לביצה לבנו של הרמב"ן י"ג ב': ובלבד שלא ימלול ביד דברי ר' יהודה. וכן היה גם לפני המאירי שם.<sup class="footnote-marker">38</sup><i class="footnote">ושמא הכוונה היא בדברי ר' יהודה שלא ימלול ביד, כלומר לתוך היד, אלא אוכל מיד מה שמלל. ולפ"ז "ובלבד שימלול ביד" שבכי"ל כאן פירושו "ובלבד <b>שלא</b> ימלול ביד", וכמו שכתבנו לעיל בפנים. וצ"ע.</i><br>ולעצם העניין סוברים כמה מן הראשונים<sup class="footnote-marker">39</sup><i class="footnote">רש"י ותוספות ביצה י"ג ב', ר"ח שם י"ב סע"ב ובעל המאור כאן ספי"ח.</i> שבשבת אסור למלול אפילו ע"י שינוי, עיין מ"ש להלן שו' 55–56. ולשיטת הר"ח מלילה בתבואה ובקיטניות בשבת היא מלאכה דאורייתא,<sup class="footnote-marker">40</sup><i class="footnote">עיין מ"ש לעיל פ"ט, שו' 50–51, ד"ה הדש והכותש.</i> ולא התירו כאן אלא בסיאה איזוב וקורנית שהם מאכל בהמה, או בתבלין (עיין להלן), אבל לא בתבואה ובקטניות.<sup class="footnote-marker">41</sup><i class="footnote">עיין מ"ש בבעל המאור הנ"ל ובמאירי כאן קכ"ח א' ד"ה חבילי, וביצה י"ג ב'. וברשב"א ביצה י"ב ב': הא דתנן בפרק מפנין חבילי סאה וכו', התם לאו מולל ממש לפרוק את האוכל מן הקשים קאמר, אלא מולל לרכך בעלמא. וכ"ה בעבוה"ק שלו שער א', אות ו', ל"ח רע"ב, ובר"ן ביצה שם ועוד.</i> אבל הרי"ף כאן פי"ח וסייעתו מתירים למלול בשבת ע"י שינוי, והראשונים הביאו ראייה לדבריו מתוספתא ביצה פ"א, שו' 75–76, עיין מש"ש.
<small>47.</small> <b>וחכמים אומ' מולל וכו'. </b>רש"י הנ"ל. 
<small>48.</small> <b>וכן בחמתא וכן בפיגם וכו'. </b>בד: וכן בחמיתה וכן בפגים וכו'. ובכי"ע: וכן באמיתא וכן בפיגם וכו'. ובכי"ל: וכן במיתא וכן בפגס וכו'. ובבבלי הנ"ל: וכן באמיתא וכן בפיגם וכו'. ובכי"א שם: וכן באמינתא וכו'. והיא מינתא, ניניא, עיין מ"ש לעיל ח"ב, עמ' 630. ופיגם הוא πήγανον, rue ,Ruta graveolens, עיין בפיה"ג לטהרות, עמ' 138, ובהערה 23 שם, ולעף פלורה ח"ג, עמ' 317 ואילך. 
<small>48-49.</small> <b>וכן בשאר כל התבלין. </b>בכי"ע בטעות: כל הכלים, וצ"ל: כל ה[ת]בלים. 

Halakhah 12

<small>49.</small> <b>שחלים שטרפן מערב שבת וכו'. </b>בבלי שבת ק"מ א' בשינוי סדר (כלומר, חרדל שלשו וכו' שחליים ששחקן<sup class="footnote-marker">42</sup><i class="footnote">בכי"מ שם, וכן בה"ג שבת רפ"כ ד"ו י"ט סע"ד, ד"ב, עמ' 111, ובר"מ פכ"ב מה' שבת הי"ב: שטרפן, כגי' התוספתא.</i> וכו' שום שריסקו וכו'). ושחלים הם תחלי בארמית, pepperwort, עיין מ"ש לעיל ח"ב, עמ' 504, שו' 35–36. 
<small>49-50.</small> <b>ואין טורף אלא מערב, וממשך את החמיתה ונותן לתוכן. </b>בבבלי הנ"ל: וממשיך לתוכן אמיתא, ולא יטרוף אלא מערב. ופירש"י: וממשיך. נותן. ולא יטרוף. כדרך שטורפין ביצים בקערה שמכה בכח. ומנוסח התוספתא<sup class="footnote-marker">43</sup><i class="footnote">וכן בה"ג הנ"ל (בבבא של "שום שריסקו"): וממשיך את אמיתא ונותן לתוכו.</i> מוכח שאין לפרש ממשיך, נותן. ובמאירי שם: וממשיך לתוכה אמינתם (צ"ל: אמינתא) וכו', והיא יבשה ושחוקה מאתמול, ונעשית אבק, ונאכלת עם השחלים, ואמר <b>שמעפר</b><sup class="footnote-marker">44</sup><i class="footnote">כן פירש את המלה "ממשיך", והיינו שממשיך את האבק מתוך שפופרת.</i> באותו אבק עליהם. ובלבד שלא יטרוף אלא מערב <b>שבת</b> וכו', ולא יטרוף אלא <b>מבערב</b>. וכן בכי"מ בבבלי שם: ולא יטרוף אלא מערב שבת. וכן בכ"י אוקספורד שם: ולא יטרוף אלא <b>מבערב</b>. וכן בחידושים המיוחסים להר"ן שם: ולא יטרוף אלא מערב שבת. כלומר, לא יטרוף בכף שמערב ומכה אותו בכח כדרך שעושה בחול אלא מערב שבת, אבל בשבת לא, אלא ממחה אותו וכו'. וכן הגירסא "מע"ש" גם בס' יריאים השלם סי' רע"ד, קל"ד ע"א. אבל בס' יריאים הנדפס מכבר סי' ק"ב, ד"ו ל"ח ע"א: ולא יטרוף אלא מערב.<br>ואין ספק שהנכון הוא כגי' התוספתא והבבלי בהוצאות שלנו,<sup class="footnote-marker">45</sup><i class="footnote">וכ"ה בה"ג הנ"ל (לעיל הע' 42), בר"ח, ברי"ף פ"כ סי' תקי"ח, ובר"מ פכ"ב מה' שבת הי"ב.</i> ופירושו שאינו מכה ומחבט בכח, אלא מערב ובולל בנחת. ולמעשה אין הבדל בין הגירסאות.

Halakhah 13

<small>50-51.</small> <b>חרדל ששחקו מערב שבת וכו'. </b>בבבלי הנ"ל: חרדל <b>שלשו</b> מערב שבת למחר ממחו בין ביד בין בכלי ונותן לתוכו דבש וכו'. ובה"ג ה' שבת רפ"כ (ד"ו, י"ט סע"ד, ד"ב, עמ' 110): חרדל שהמחהו (בד"ב: שהמיחו) מערב שבת למחר נותן לתוכו דבש וכו'. ובשבה"ל השלם סי' פ"ט, ל"ב ע"א: וכתב רבינו שלמה זצ"ל דווקא שום ושחלים התרנו בריסוק ושחיקה מערב שבת ליתן לתוכו יין וחומץ וגריסין, אבל בחרדל לא סגי ליה ריסוק בלחוד אלא בעינן שילישנו מערב שבת שלישתו היא השיבה, ואסור ליתן בחרדל המרוסק מים או חומץ בשבת וכו'. ובתוספתא מפורש חרדל ששחקו וכו'. וכשיטת רש"י גם בקונטרס הראיות לר"י דטראני (לפי שלטה"ג פ"כ סי' תקי"ט) בשם ר' ישעיה הזקן. אבל הריא"ז עצמו חלק, והשוה שום ושחלים לחרדל, והצריך שיתן בכולם משקין מערב שבת, וכתב: ולא התירו לתת בהן בשבת אלא דבש בחרדל,<sup class="footnote-marker">46</sup><i class="footnote">ועיין לעיל פי"ב, שו' 47.</i> וגריסין בשום. ולפ"ז אין כאן סתירה לשיטת רש"י, ופירושו חרדל ששחקו מערב שבת ויצא ממנו משקה עצמו הרי הוא מערב למחר את שמנו (עיין בירושלמי פי"ד ה"ב, י"ד ע"ג) ונותן לתוכו דבש.<br>ועיין במחז"ו, עמ' 123, בס' התרומה סי' ר"כ, בס' יריאים השלם סי' רע"ד, קל"ד ע"א, בראבי"ה ח"א סי' רצ"ט, עמ' 364 (ומ"ש בירושלמי כפשוטו, עמ' 140), ובאו"ז ח"ב סי' ס"א, י"ד ע"ד, ובב"י טאו"ח סי' שי"ח. ועיין באגלי טל מלאכת לש, קי"א ע"ב ואילך, ועיי"ש סיכום שיטות הראשונים, קי"ג ע"ג, אות י"ז ואילך.

Halakhah 14

<small>52.</small> <b>ואין טורף אלא מערב. </b>בבבלי הנ"ל מוסיף: וממשיך את אמיתא לתוכן. 

Halakhah 15

<small>52-53.</small> <b>אין כותשין את המלח וכו'. </b>רמב"ן, רשב"א ומיוחס להריטב"א קמ"א א', שבה"ל השלם סי' צ"ב, ל"ג ע"א, רבינו פרץ בכל בו ה' שבת ובארחות חיים שם סי' ל"ז, מ"ו ע"א, מ"מ פכ"ב מה' שבת ה"כ (בשם הרמב"ן והרב"א).<br>ובבבלי קמ"א א': אמר רב יהודה הני פלפלי מידק חדא חדא בקתא דסכינא שרי, תרתי אסור. רבא אמר כיון דמשני, אפילו טובא נמי. ובר"ה שם פירשו לעניין יו"ט, והרי"ף פ"כ סי' תקכ"ה דחה את דבריו.<sup class="footnote-marker">47</sup><i class="footnote">ועיין בשאילתות פרש' אמור סי' ק"ז ובהעמק שאלה שם, סוף אות ח'. והשוה ר"ח שהזכרנו בפנים.</i> והראשונים הנ"ל הביאו ראייה מן התוספתא כאן שבשבת אנן קיימין. ועיין להלן ביצה פ"א, שו' 65, ד"ה והפלפלין ומש"ש, ושו' 70, ד"ה ואין כותשין את המלח, ומש"ש.
<small>53.</small> <b>אבל מרסק הוא ביד של סכין בעץ הפרוד. </b>וכ"ה בד ובמיוחס להריטב"א הנ"ל. וצ"ל: בעץ הפרור, כמו שהוא בכי"ע, בכי"ל ("פרור"), ברמב"ן, רשב"א ושבה"ל הנ"ל. והכוונה לכף שבוחשין בה את הקדרה (פרור בלשון מקרא). ובכל בו ובא"ח הנ"ל: אבל בקתא דסכינא שרי, ושינה את הלשון ע"פ הבבלי הנ"ל.<br>ומפשט לשון התוספתא משמע שאפילו במדוכה מותר לרסק ביד של סכין ובעץ הפרור. וכתב בשבה"ל הנ"ל שקתא דסכינא הוא שינוי גמור, ולפיכך מותר אפילו לכתחילה, וכן אם הוא מרסק בשולי הקדרה, ובזה דין הפלפלין ודין המלח שוין, והובאו דבריו באגור סי' תפ"ח. ועיין ב"י טאו"ח סי' שכ"א.<br>ובר"מ פכ"א מה' שבת ה"כ: הצריך לדוק פלפלין וכו' הרי זה כותש ביד הסכין ובקערה, אבל לא במכתשת מפני שהוא טוחן. ומפשט לשון רבינו משמע שאפילו אם כותש ביד הסכין לא התירו לו אלא אם עושה כן בקערה, אבל לא במדוכה, וכמו שפסק בשו"ע או"ח סי' שכ"א ס"ק ז'. ועיין במעשה רוקח במקומו. אבל במ"א שם פירש: ביד הסכין, או בקערה (כלומר, בשולי הקערה, כבשבה"ל הנ"ל), אבל לא במכתשת, כלומר, כדרכו, במדוך במדוכה. ועיין באליהו רבה שם אות י"א. ויש שחלקו בין פלפלין ובין מלח, ודווקא בפלפלים הצריכו שני שינויים, אבל לא במלח, כמו שמשמע בתוספתא כאן (עיין בבאורי הגר"א באו"ח שם).

Halakhah 16

<small>54.</small> <b>אין מרסקין דבילה וגרוגרת וכו'. </b>בבא זו חסירה בכי"ע, אבל ישנה גם בד, בכי"ל, ברמב"ן, ברשב"א, במיוחס להריטב"א ובמ"מ הנ"ל. ועיין בהגהת הרמ"א בשו"ע או"ח סי' שכ"א ס"ק י"ב ובמ"א שם. 
<b>וחרובין. </b>כ"ה בד ובכי"ל. ובכי"ו בטעות: ואין החרובין, וצ"ל: ואת החרובין, וכ"ה בראשונים הנ"ל. ועיין במשנת שבת פכ"ד מ"ב ובר"מ פכ"א מה' שבת הי"ח. 
<b>לפני זקנים בשבת. </b>במ"א הנ"ל כתב: ומשמע דלפני מי שיכול ללועסו כך שרי. וחלק עליו בתוספות בכורים כאן. ועיין לעיל פי"ב, שו' 48, ומש"ש. 
<small>55.</small> <b>בעץ הפרוד. </b>וכן בד: ובעץ הפרוד. וכ"ה במיוחס להריטב"א הנ"ל. אבל בכי"ל אפשר לקרוא: ובעץ הפרור, וכ"ה במ"מ הנ"ל. וברמב"ן וברשב"א הנ"ל: ביד הפרור. 
<small>55-56.</small> <b>המולל מלילות מערב שבת מנפח על יד על יד וכו'. </b>עיין מ"ש על מלילה בשבת להלן ביצה פ"א, שו' 75–76, ד"ה המולל, ולעיל שו' 46–47, ד"ה ולעצם העניין. ובבבלי ביצה י"ב ב': המולל מלילות מערב שבת למחר מנפח מיד ליד ואוכל וכו'. וברש"י שם: "גבי שבת גרסינן מיד ליד, וגבי יו"ט גרסינן על יד על יד", כלומר, בשבת מנפח ביד אחת (עיין שם בבבלי י"ד רע"א), או מיד אחת לשניה (עיין בב"י טאו"ח סי' שי"ט). ובמאירי שם: והאי מיד ליד דאמרינן לעיל לא שינפח בשעת הרקתו מידו לידו, אלא מנפח ביד זו, ואם רוצה לשנותה משנה ומנפח בידו אחרת. ועיין בבית הבחירה שלו, סוף עמ' 74.<br>אבל בכל נוסחאות התוספתא כאן ולהלן ביצה<sup class="footnote-marker">48</sup><i class="footnote">פ"א, שו' 73. וכן מעתיקים משם הראשונים, עיין מש"ש.</i> הגירסא גבי שבת: על יד על יד. וכן מעיד ר' ישעיה הראשון בביצה שם שאף בבבלי כתוב בכל הספרים: יד על יד, וכתב שבאמת אין חילוק בזה בין שבת ויו"ט ובשניהם מנפח מעט מעט, וכל ההבדל הוא שביו"ט מנפח גם בקנון ותמחוי. ולהלן בבבלי שם י"ג סע"ב: כיצד מנפח וכו' א"ר אלעזר מנפח בידו אחת ובכל כחו. ופירש"י כיצד מנפח דאמרינן לעיל למחר מנפח מיד ליד בשבת. ועיין ירושלמי מעשרות פ"ד ה"ד, נ"א ע"ב. ועיין מ"ש בתרביץ ש"ב, עמ' 236, והשוה עכשיו פירוש הרש"ס שם, ס"א ע"א.<br>ואשר למנפח פי' בערוך ערך נף בשם י"א: מנפח בפיו שילך הקליפה, מלשון ויפח באפיו. ברם שיטת רב האיי גאון<sup class="footnote-marker">49</sup><i class="footnote">גנזי קדם של לוין ס"ה, עמ' 16, ס' העתים, עמ' 335, אוה"ג שבת, הפירושים, עמ' 30.</i> והר"ח (ע"ד א') היא שאם נטל אדם אוכל שיש עליו פסולת, או עפר, וניפחו בפיו חייב משום זורה. וברור שהם פירשו כפירוש הראשון שבערוך שם: <b>מנפה</b> מיד ליד באוכל, פי' מנענע מיד ליד שתלך הקליפה מלשון נפה. וכן במשנת מעשרות פ"ד מ"ה (ברוב הנוסחאות, ועיין גם מלא"ש): מנפה, ועיין בפיה"מ להר"מ שם. ואף להגירסא מנפח פירושו שמנפח ומנענע ביד, שהרי רב חאיי גאון בעצמו<sup class="footnote-marker">50</sup><i class="footnote">עיין אוה"ג הנ"ל, עמ' 32.</i> והר"ח (עיי"ש ע"ד ב') גרסו בביצה <b>מנפח</b>. וכן הסיק הגר"י מאלצאן בספרו שביתת השבת מלאכת זורה סי' ו', אות י"ג, עיי"ש שהביא את עיקרי הדברים.
<small>56.</small> <b>אבל לא בקנון ולא בתמחוי. </b>קנון (κανοῦν) הוא סל, ובעיקר סל בשביל פת, ועיין פיה"ג לטהרות, עמ' 43. וברש"י (ביצה י"ב ב') פירש: קנון כלי הוא, ראשו אחד רחב והשני עשוי כמין מרזב קצר, ונותן הקטניות בתוך הרחב ומנענע, והאוכל מתגלגל דרך המרזב, והפסולת נשאר בכלי. תמחוי, קערה גדולה. 
<small>57.</small> <b>מערב יום טוב מנפח בקנון וכו'. </b>וכ"ה להלן ביצה פ"א, שו' 74. ובבבלי שם י"ב ב': מערב יום טוב למחר מנפח <b>על יד על יד</b> ואוכל אפילו בקנון וכו'. 
<small>58.</small> <b>כדרך שעושה בחול. </b>בתוספתא ביצה הנ"ל, שו' 75 ואילך, מוסיף (לפי כי"ו ד וראשונים): המולל מלילות בשבת מנפח על יד על יד ואוכל אבל לא בקנון ולא בתמחוי. וכאן לא נזכרה ברייתא זו בשום נוסח, ואף בביצה ליתא בכי"ע ובכי"ל, עיין מש"ש. ועיין מ"ש לעיל, שו' 46–47, ד"ה ולעצם העניין. 
<small>59.</small> <b>מוללין על המלול ומציעין על המוצע וכו'. </b>בד, כי"ע וכי"ל: מוללין את המלול ומציעין את המוצע וכו', וכ"ה בשלטה"ג פכ"ב סי' תקמ"ט (אלא ששם: את המצוע). והיא ברייתא קשה מאד. ומוללין על המלול, כנראה, פירושו שאם רכך בחול את השבלים,<sup class="footnote-marker">51</sup><i class="footnote">עיין מ"ש לעיל, הע' 41.</i> והגרעין כבר אינו דבוק לקליפתו, מותר להוציאו בשבת ע"י שינוי. והבבא ומציעין על המוצע אינה מובנת כלל, ושמא צ"ל: ומ[פ]ציעין על המ[פ]וצע, כעין הגהת בעל מנחת יצחק, אבל קשה להגיה נגד ארבע נוסחאות. ועיין מ"ש להלן בסמוך. 
<b>ואופין על האפוי ומבשלין על המבושל. </b>וכ"ה בכי"ע. אבל בד, בכי"ל ובשלטה"ג אף כאן: את האפוי וכו' את המבושל. ובמשנתנו פכ"ב מ"ב: כל שבא בחמין מערב שבת שורין אותו בחמין בשבת. ועיין ר"מ פ"ט מה' שבת סה"ג. ועיין בס' יריאים השלם סי' רע"ד, קל"ד ע"ב. והנכון הוא כמו שמעתיק הראבי"ה בח"א סי' קצ"ז, עמ' 256: ושמעתי מרבינו אליעזר ממיץ שהיה אומר אין בישול אחר בישול בשבת וכו', וכן אין אפיה אחר אפיה. ועיין בטאו"ח סי' שי"ח ובסמ"ק סי' רפ"א, ד' קרימונה, קל"ט ע"א, ובשלטה"ג הנ"ל.<br>וגירסת כי"ע "ואופין על האפוי ומבשלין על המבושל" יכולה להתבאר כאשגרה מדברי ר' אליעזר עצמו במכילתא (ויסע פ"ד, עמ' 168. מכילתא דרשב"י, עמ' 113), בירושלמי (ביצה פ"ב ה"א, ס"א סע"א) ובבלי (שם ט"ו ב'). אבל לפנינו גם לעיל "על", ולא עוד שאפילו לגירסא "את" קשה מאד לפרש "ומוללין את המלול" שאם כבר נמלל, כיצד אפשר למלול אותו שוב, ופירושנו לעיל הוא בדוחק רב.<br>ומשום זה הנחנו את הגירסא בכי"ו כמו שהיא, ושמא שייכת הלכה זו לביצה<sup class="footnote-marker">52</sup><i class="footnote">ונשמטה שם, כשם שנשמטה כאן הברייתא ברהט"ז (שו' 54 ואילך) שהיא שייכת להלכות שבת ואינה כאן וישנה בביצה פ"א, שו' 71 ואילך. ועיין מ"ש לעיל, שו' 58, סד"ה כדרך.</i> רפ"ב, ור' דוסתיי בר' ינאי מסר בשם ר' אליעזר שאף למלילה בשבת שחל אחר יו"ט ולהצעת המטות מיו"ט לשבת צריך שיתחיל בחול. ובירושלמי ביצה פ"ב ה"א, ס"א ע"ב: איתא חמי מציעין את המטות מי"ט לשבת, ואין אופין ומבשלין מי"ט לשבת. א"ר אילא ולמה מציעין מיום טוב לשבת, שכן מציעין את המיטות מלילי שבת לשבת (משנתנו כאן ספט"ו), ויאפו או יבשלו מי"ט לשבת, אין אופין ומבשלין מלילי שבת לשבת.<sup class="footnote-marker">53</sup><i class="footnote">ועיין ראבי"ה ח"ב סי' תשנ"א, עמ' 454, ובאו"ז ח"ב, סוף סי' שמ"ב, ע"ב ע"ד.</i> ושמא סבר ר' אליעזר שאין מציעין את המטות מלילי שבת לשבת. ואעפ"י שהשערה זו שהיתה דעה שהצריכו עירוב גם לשאר מלאכות המותרות ביו"ט נראית רחוקה<sup class="footnote-marker">54</sup><i class="footnote">שהרי אפילו חנניה אליבא דב"ש לא הצריך אלא פת תבשיל וחמין, עיין בבלי ביצה י"ז ב', כ"ב א'.</i> מאד, מ"מ לא נמנעתי לכותבה שמא ימצא עוד חומר בעניין זה.

Chapter 15



Halakhah 1

<small>1.</small> <b>אין עוקרין בהמה חיה ועוף מרשות היחיד וכו'. </b>וכ"ה בד. והנכון הוא בכי"ע ובכי"ל: ברשות היחיד, וכן בבבלי קכ"ח ב': בחצר, כלומר אין עוקרין את רגליהם מן הקרקע אפילו ברשות היחיד, אעפ"י שאין מוציאן משם. והאיסור הוא משום מוקצה, כפי שמוכח ממשנתנו (=הבבא שלהלן), והם גרועים מעצים ואבנים, דאין משתמשין בבעלי חיים (תשובת הרא"ש בשו"ת מהר"ח או"ז סוף סי' פ"ב). ואעפ"י שלשיטת הירושלמי מוקצה אפילו לנגוע בו אסור,<sup class="footnote-marker">1</sup><i class="footnote">עיין מ"ש בירושלמי כפשוטו, סוף עמ' 93 ואילך.</i> מ"מ לא אסרו לנגוע בבעלי חיים [תיקונים והשלמות: בירושלמי חגיגה פ״ב רה״ב, ע״ז ע״ד: דלא כן מה אנן אמרין אסור ליגע בבהמה ביום טוב? ועיין בציון ירושלם ובטוב ירושלם שם ומ״ש להלן שם, עמ׳ 242, ד״ה עד.] [תיקונים והוספות: עיין מ״ש הגר״מ אריק בספרו מנחת פתים ליו״ד, בשירי מנחה (השמטות והוספות למנחת פתים או״ח) לאו״ח סי׳ ש״ה, נ״ד רע״א.], כפי שמפורש להלן, ובמשנתנו פי"ח מ"ב ועוד בכ"מ. ועיין בתוספות קכ"ח ב' ד"ה אין, שהיתה לפניהם גירסא אחרת בברייתא זו. ועיין מ"ש להלן בסמוך ד"ה עד שיכנסו. 
<small>2.</small> <b>אבל דוחין בהן וכו'. </b>ומבואר בבבלי הנ"ל שנקטו כאן "דוחין" דווקא, אבל לא מדדין,<sup class="footnote-marker">2</sup><i class="footnote">כלומר, לאחוז בגוף החי ולסייע בידו שידרה וילך מעט מעט, עיין מ"ש לעיל ח"א, עמ' 242.</i> מפני שכללו ברישא כל עופות, ותרנגולת אסור לדדות דמקפיא נפשא,<sup class="footnote-marker">3</sup><i class="footnote">פירש"י: מגביהה את עצמה מן הארץ, ונמצא מטלטל, ועיין ר"מ פכ"ה מה' שבת סהכ"ו ובנו"כ שם.</i> ולפיכך שנו: דוחין בהן, דבר המותר בכל, אפילו בתרנגולת. 
<b>עד שיכנסו. </b>כלומר, מרשות הרבים לרה"י. ועיין באליהו רבה סי' ש"ח אות פ"א. 
<b>כופין את הסל וכו'. </b>פיסקא ממשנתנו פי"ח מ"ב. ופירש"י: אשמעינן דכלי ניטל לדבר שאינו ניטל בשבת. ועיין לעיל פי"ד, שו' 19–20, ומש"ש. 
<small>3.</small> <b>עלה אסור לטלטלו. </b>כלומר, עלה האפרוח. ובכי"ע: עלו וכו'. ובירושלמי פ"ג ה"ז, ו' רע"ג, פי"ח ה"ב, ט"ז ע"ג: ותני עלה עלו מאיליהן אסור לטלטלן. ובבבלי מ"ג א': והתניא אסור לטלטלו ? בעודן עליו. והתניא אעפ"י שאין עודן עליו אסור. א"ר אבהו בעודן עליו כל בין השמשות. מיגו דאיתקצאי לבין השמשות איתקצאי לכולי יומא. ועיי"ש בתוספות ד"ה בעודן.<br>ובד: עליה ואסור לטלטלו. ובכי"ל: עליו אסור וכו'. ולפ"ז הפירוש הוא: שיעלו וירדו עליו, ואסור לטלטלו. ולפי גירסא זו משמע קצת שאסור לטלטלו כל היום, אפילו ירדו, כברייתא השניה שבבבלי.

Halakhah 2

<b>כיצד מסייעין את הבהמה ביום טוב וכו'. </b>במשנתנו פי"ח מ"ג: אין מילדין את הבהמה ביום טוב, אבל מסעדין. וברא"ש (פי"ח סי' ד'): ר"י נסתפק אם הא דקתני מסעדין איו"ט דוקא קאי, או דלמא אפילו בשבת שרי, והא דקתני ביו"ט, משום רבותא דאין מיילדין תנא. ובמאירי שם: אבל מסעדין וכו' ואת (צ"ל: ואף) בשבת כן. ובבבלי קכ"ח ב': כיצד מסעדין, אוחזין וכו'. וכן בירושלמי פי"ח ה"ג, ט"ז ע"ג: אי זהו הסיוע וכו'. ולא נזכר שם "ביום טוב", ואפשר לפרש שאף בשבת אנן קיימין. אבל מלשון התוספתא כאן מוכח שביו"ט דוקא מסעדין אבל לא בשבת, כפי שהעיר לנכון בח"ד. וכן מפורש בר"ח קכ"ח סע"ב: וקיי"ל דמסעדין ומרחמין דתנינן, ביו"ט אבל לא בשבת. וכ"ה בראב"ן סי' ש"ע, ס"ו ע"ב. וכן משמע מדברי רש"י במשנתנו. וכן מוכח מפסק הר"מ שהביא דין זה בה' יו"ט (פ"ד הט"ז) גרידא. ועיין בבאור הגר"א לאו"ח סי' של"ב. 
<small>4.</small> <b>נופחין בחוטמו וכו'. </b>וכ"ה בבבלי (בשינוי סדר, עיי"ש). ובה"ג ד"ב, עמ' 99, וברי"ף: ונופח לו בחוטמו, כדי שיכנס בו הרוח.<sup class="footnote-marker">4</sup><i class="footnote">בה"ג ד"ו חסר פירוש זה. ובדק"ס, עמ' 295, הע' ה', מעיר שאף ברי"ף כ"י ליתא.</i> ובירושלמי הנ"ל: אי זהו הסיוע, מביא יין ונופח לתוך חוטמו וכו'. ובמדרש שמו"ר פ"א, י"ג: פועה שהיתה נופעת יין בתינוק אחר אמה. והמפרשים נדחקו מאד בפירושו. וכבר פירשתי בהשמטות ותיקונים לתורה שלמה ח"ח (שמות), עמ' 263, שהכוונה שהיתה נופחת יין בתינוק כדי לסייע בלידה. והמלים "אחר אמה" קשה לפרש, ושמא צ"ל: לרחמה. 
<small>5.</small> <b>מרחמין היינו בהמה טהורה ביום טוב. </b>ובבבלי הנ"ל: מרחמין היינו על בהמה טהורה ביו"ט וכו', ודווקא טהורה אבל טמאה לא, מ"ט טמאה לא מרחקא ולדא, ואי מרחקא ולדא לא מקרבא. ובירושלמי: אף מרחמין על הבהמה (ולא נזכר שם "טהורה") ביום טוב, כיצד עושה, נותן גוש של מלח על רחמה, והיא רוצה להניק בנה. ובבבלי הנ"ל: אמר אביי מביא בול של מלח ומניח לה בתוך הרחם, כדי שתזכור צערה ותרחם עליו, ומזלפין מי שליא על גבי ולד, כדי שתריח ריחו ותרחם עליו. ולפ"ז גירסת התוספתא "מרחמין היינו בהמה וכו' " היא יותר מדוייקת, והיינו שעשו מעשה שהבהמה תרחם על בנה. ולפי גירסת הבבלי פירש"י: מרחמין. מאהבין את ולדה עליה. 

Halakhah 3

<b>קושרין את הטבור. </b>פיסקא ממשנתנו פי"ח מ"ג: ומיילדין את האשה בשבת וכו', ומחללין עליה את השבת, וקושרין את הטבור. ופירש"י: הטבור של ולד שהוא ארוך, שאם לא יתקשר, ויכרך בשום דבר, יצאו מעיו אם יגביהו התינוק. ובשאילתות שמות סי' ל"ח: קטרינן ליה טיבורא דלא ליעול זיקא וליסתכן. 
<small>6.</small> <b>נוהגין היינו אף חותכין. </b>וכ"ה בד. ובכי"ל: אף נוהגין היינו חותכין. ולפ"ז יש כאן מעשה רב. ובכי"ע וכן במשנתנו הנ"ל חסרות המלים "נוהגים היינו". וברא"ש פי"ח (סי' ו') משמע קצת שאין הלכה כר' יוסי, וכן מוכח בקיצור פיסקי הרא"ש ספי"ח, כמפורש בטאו"ח סי' ש"ל, ועיי"ש בב"י ובב"ח. אבל שאר כל הפוסקים פסקו כר' יוסי, כפי שהוא בבבלי קכ"ט ב', בהוצאות החדשות,<sup class="footnote-marker">5</sup><i class="footnote">עיי"ש בגליון ובדק"ס, עמ' 299, הע' ו'.</i> וכן מוכח בירושלמי כאן ובמדרש במ"ר פ"ד ג', ובתנחומא במדבר (הוס' מנטובה) סי' י"ח, הוצ' בובר סי' כ"א. 
<b>טומנין את השלייא כדי שלא יוצן הולד. </b>וכן במדרש במ"ר הנ"ל: וטומנין שלייתו כדי שלא יצטנן הולד. ובבבלי קכ"ט ב': וטומנין השליא כדי שיחם הולד. ועיין בבלי קל"ד א', וצ"ע אם יש להסמיכו לנידון שלנו. 
<small>7.</small> <b>כגון בספלי של שמן ובכסות ובקופה של תבן. </b>בירושלמי ספי"ח, ט"ז סע"ג: תני השיליא הזאת בשבת עשירין טומנין אותה בשמן, והעניים טומנין אותן בתבן וחול. אילו ואילו טומנין אותן בארץ כדי ליתן ערבון לארץ. ובבבלי הנ"ל: אמר רשב"ג בנות מלכים טומנות בספלים של שמן, בנות עשירים בספוגים של צמר, בנות עניים במוכין.<sup class="footnote-marker">6</sup><i class="footnote">בשאילתות שמות סי' ל"ה: עניות טומנות אותה <b>בתבן,</b> או במוכין. והוא כגירסת הירושלמי, התוספתא והבבלי.</i> ועיין במשנת חולין ספ"ד. 

Halakhah 4

<b>מהלקטין למילה וכו'. </b>בבלי קל"ג ב'. ופירשו הגאונים (עיין אוה"ג, התשובות, סוף עמ' 121): שהציצין עצמן ניקראין הילקוטין, ונטילתן איפשר דמיקרי הילקוט וכו', עיין מ"ש לעיל ח"ב, עמ' 709. ולפ"ז פירושו: מסירין את הציצין המעכבין את המלה בשבת, עיין להלן. ועיין ר"ח קל"ד א' ואוה"ג (הנ"ל), עמ' 122. 
<small>7-8.</small> <b>ר' יהודה אומ' אם לא הלקיט חייב מיתה. </b>בבבלי הנ"ל: ואם לא הילקט ענוש כרת. ובירושלמי ספי"ט, י"ז ע"ב: מל ולא פרע כאילו לא מל, תני וענוש כרת. ובשני התלמודים לא נזכר שהם דברי ר' יהודה. וקרוב הדבר שהיא הברייתא שלפנינו, ואף בירושלמי הדברים עונים על ציצין המעכבין את המילה.<sup class="footnote-marker">7</sup><i class="footnote">והמלים "מל ולא פרע כאילו לא מל" היא פיסקא ממשנתנו ספי"ט. וכבר הראינו בכ"מ שפיסקאות הירושלמי אינן מן המסדר עצמו, אלא הוכנסו אח"כ, כדי להקל על הלומד. ובירושלמי יבמות פ"ה נעתקה כל הסוגיא ממסכת שבת יחד עם הפיסקא, כרגיל בירושלמי. וכן בהמשך הירושלמי להלן שם המשא והמתן הוא על ציצין של המילה, עיי"ש.</i> ומתוך לשון התוספתא מוכח שמדברים במוהל שהוא חייב מיתה על שחילל את השבת שלא במקום מצוה, כמסקנת הבבלי, וכפי שמוכח גם מן הירושלמי. ומדברים שמל סמוך לחשיכה שלא היה שהות לגמור את המילה ביום, וכמו שהסיקו בירושלמי ובבבלי הנ"ל. ורב פפא בבבלי קל"ג ב' פירש, כנראה, שאין זו הברייתא שלפנינו, תדע לך שהוא כן, שהרי כאן מדברים בחיוב מיתה, ובבבלי החיוב הוא כרת, כלומר, מחמת שלא מל.<sup class="footnote-marker">8</sup><i class="footnote">ולפי הפירוש שלפנינו בירושלמי הכוונה שחייב חטאת, מחמת שחילל את השבת.</i><br>ולכאורה יש לשאול, למה חייב מיתה, והרי לא תיקן כלום, כשלא הילקט את הציצין המעכבין את המילה, ובפרט לשיטת הבבלי בדברי ר' יהודה שמקלקל בחבורה פטור, אפילו אם צריך לדם בשביל כלבו, ואין מלאכת חבורה במילה אלא משום תיקון גברא (עיין בבלי ק"ו א'), והרי כאן לא גמר את המילה, והוא מקלקל, ולמה חייב מיתה. ובמאירי קל"ג ב': ומתורת מקלקל אי אתה פוטרו, שהרי מ"מ מתקן הוא במה שעשה. ורבינו מפרש שם את שיטת הבבלי שמעמיד את הברייתא במל בשבת סמוך לחשיכה, והזהירו את המוהל שלא יספיק לגמור את המילה בשבת, ונמצא מחלל את השבת ללא צורך. וסובר הרב המאירי שאין כאן מקלקל, שהרי עשה כאן תיקון שלא יצטרכו אח"כ לחתוך את המילה אלא להסיר את הציצין. וגדולה מזו כתב במגן אבות להגר"מ בנעט בפירושו לסוגיית חולין י"ד א' (ד' פיעטרקוב תרס"ד, 23 ע"ב) על דברי הר"ן שם (שסובר שתחילת שחיטה הוא מקלקל): וקשה לי הא גם סוף שחיטה בלי תחילה לא הוי מהני, א"כ הסוף מתקן התחלה, והדר חייב גם על ההתחלה,<sup class="footnote-marker">9</sup><i class="footnote">ועיין מ"ש הגרע"א בדרוש וחידוש מערכה ג', והגר"י כהנא שפירא בספרו נאות יעקב סי' א' בעניין שיטת הר"מ והר"ן. ועיין מ"ש ידידי הגרא"א פרייס בפירושו לס' חסידים ח"ב, עמ' כ"ז ואילך, עמ' פ"ד ואילך.</i> ובשחיטה אם יפסיק בתחילה כדי שהייה, הוא מקלקל גמור, אבל כאן הרי מחוייב למרוק אחר השבת, ויש כאן תיקון גמור.<sup class="footnote-marker">10</sup><i class="footnote">ועיין בשו"ת אבני נזר או"ח ח"א סי' קצ"ז, אות כ"ז ואות כ"ח. ועיין בחידושים המיוחסים להר"ן שפירש את הסוגייא אחרת. ומדבריו נראה שאם מל ביום ופרע בלילה הוא תיקון גמור. וכן מסתבר אפילו לשיטת הסוברים שאם מל בלילה, אפילו לאחר זמנו, צריך הטפת דם ברית (שו"ת מהר"מ ב"ב, הוצ' כהנא סי' ע"ר, הגה"מ פ"א מה' מילה אות ה'. ועיין בב"י, בברכי יוסף ובשיורי ברכה יו"ד ריש סי' רס"ב), מ"מ יש כאן תיקון (אם מל ביום ופרע בלילה) שיצא מידי כרת, אעפ"י שלא קיים מצות מילה כדינה. ועיין בשו"ת שאגת אריה סי' נ"ג.</i> אבל בשאגת אריה סי' נ"ט נקט כדבר פשוט שאם לא פרע את המילה אינו אלא מקלקל ופטור.<sup class="footnote-marker">11</sup><i class="footnote">בהגהות יפה עינים לבבלי קל"ג ב' הביא בשם השאגת אריה סי' נ"ט שאסור לשני לגמור את המילה בשבת, וסתר את דבריו מן הירושלמי הו"ל. ברם בעל שאגת אריה לא אמר מעולם את הדברים הללו, והרב לא אסר אלא ששנים לא יתנו מתחילה שאחד ימול והשני יפרע בשבת, מפני שאם הראשון עשה את הכל בבת אחת אין כאן אלא מלאכה אחת (שהרי מותר לו להסיר אף את הציצין שאין מעכבין את המילה כל זמן שלא פירש ממלאכתו) וחילול שבת אחד, אבל כשהשני יגמור אחרי שהפסיק הראשון, נמצא עושה מלאכה שלא לצורך, ומפורש הסיק בסוף התשובה שאם אירע והראשון סילק את ידיו מותר לגמור בשבת בין לו בין לאחר, ואין שום סתירה לדבריו מן הירושלמי. ועיין בישועות יעקב או"ח סי' של"א, אות א' שחלק על השאגת ארי' להלכה ולא למעשה, עיי"ש. ועיין בכללי המילה לר' יעקב הגוזר, עמ' 48, ומדבריו משמע כפסקו של בעל השאגת אריה.</i>
<small>8.</small> <b>וכורך עליה חוטי צמר וחוטי פשתן. </b>במשנתנו פי"ט מ"ב: ונותנין עליה איספלנית וכו' כורך עליה סמרטוט. ומשלימה התוספתא שמותר לתת עליה חוטי צמר לחוד וחוטי פשתן לחוד, אעפ"י שהם מוקפים אחד לשני, מפני שבכגון דא אין באיספלנית משום כלאים, כמפורש בתוספתא כלאים פ"ה הכ"ה, עיין מ"ש להלן בסמוך. 
<small>9.</small> <b>ובלבד שלא יקשור. </b>כבר הבאנו לעיל ח"ב, עמ' 663, את שיטת הירושלמי בסוף כלאים שלא התירו אלא איספלנית של פשתן על מכה אחת, ואיספלנית של צמר על מכה הסמוכה, אבל אסור לקשור פשתן וצמר ולהניחן על מכה אחת, עיי"ש. וכן דרך המשנה להכניס אף את עניין כלאים בשבת במקום שמדברים על חוטים וחבלים, עיין במשנתנו פ"ה סמ"ג ולעיל פ"ד, שו' 11, ד"ה ובלבד שלא יכרוך. 
<b>ומזלף עליה את החמין. </b>כ"ה ("עליה") בכל הנוסחאות, כלומר על המילה, ושנה תנא זה במשנתנו: ומרחיצין את המילה וכו', עיין בירושלמי פי"ט ה"ג, י"ז ע"א, פ"ט ה"ג, י"ב ע"א, ב"ר פ"פ, ט', עמ' 962, בבלי קל"ד ב', ומ"ש הרי"ן אפשטין במבוא לנוה"מ, סוף עמ' 54 ואילך. ועיין מ"ש להלן. 
<small>9-10.</small> <b>ולא עוד אלא שאדם מזלף את החמין על גבי מכתו. </b>כלומר, לאו דווקא קטן שהוא עדיין חלש, והמכה היא במקום מסוכן, אלא כל אדם מותר לו לזלף חמין על גבי מכתו. ובירושלמי ובב"ר הנ"ל: ולא עוד אלא שמזלפין חמים (בירושלמי פי"ט: מים, וצ"ל: [ח]מים) על גבי מכח בשבת וכו'. והוכיחו מכאן שמרחיצין בחמין את כל גוף הקטן בשבת, שאם לא כן מה בין קטן לגדול, ולמה חולקים החכמים על ר"א בן עזריה, עיין בבבלי קל"ד ב' וברש"י שם. ובב"ר, עמ' 963, דחה את הראייה: שנייה היא מכת קטן ממכת גדול. ופירש לנכון הר"ח אלבק שם (עמ' 962) שהכוונה היא שמכת קטן מעלה ארוכה מהר ("סליק ביה בישרא הייא"), מה שאין כן מכת גדול (עיין בבבלי שם קל"ד ב'), וצריך להשמיענו שאף על מכת קטן נותנין חמין. 
<small>10.</small> <b>שכל זמן שעוסק במילה וכו'. </b>בד ובכי"ע: כל זמן וכו'. ובכי"ל: וכל זמן וכו'. ובירושלמי (ספי"ט, י"ז ע"ב; יבמות פ"ח סה"א, ט' ע"א): תני כל שעה שעוסק במילה וכו'. ובבבלי קל"ג ב': דת"ר המל כל זמן שהוא עוסק במילה וכו'. 
<small>11.</small> <b>פרש אין חוזר אלא על ציצין המעכבין וכו'. </b>כלומר, על הציצין החופין את רוב העטרה. ובירושלמי הנ"ל, וכן בפסחים פ"ו, סה"ז, ל"ג ע"ד, ובסוכה ספ"ג, נ"ד ע"א, אמרו שר' יוסי חולק וסובר שחוזר על ציצין שאין מעכבין את המילה, אפילו אם כבר פירש. ועיין גם בבבלי קל"ג ב'. ובעיטור ה' מילה ח"ב, הוצ' רמא"י, נ' ע"ב, פסק כר' יוסי. ועיין בטיו"ד סי' רס"ו ובשאגת אריה סי' נ' וסי' נ"א. 

Halakhah 5

<small>12.</small> <b>בן שבעה דוחין עליו את השבת וכו'. </b>בבלי קל"ה א'. ובמדרש במ"ר פ"ד, ג', תנחומא במדבר הוצ' בובר סי' כ"א:<sup class="footnote-marker">12</sup><i class="footnote">ועיין בתנחומא שנדפס מכבר, בהוס' מנטובה סי' י"ח.</i> ואם דבר ברור הוא שהוא בן שבעה מחללין עליו את השבת, וחותכין את טיבורו וכו'. ופירושו שמחללין עליו את השבת בכלל כדי להצילו, ואף דוחין עליו את השבת כדי למולו, וכפי שסיימו במדרשות שם: ולמה מחללין את השבת על הנולד בן ז' מפני שהוא של חיים. ועיין מ"ש להלן, שו' 19, ד"ה נמצאנו, בעניין החיות של הנולדים לשבעה או לשמונה. 
<small>12-13.</small> <b>ספק בן שבעה ספק בן שמונה אין דוחין עליו וכו'. </b>וכ"ה בבבלי הנ"ל. ושאלו בבבלי (קל"ו א') למה אין דוחין עליו את השבת, וימולו אותו ממה נפשך, אם חי הוא שפיר קא מהיל, ואם לאו מחתך בבשר הוא, ותירצו שאין מחללין עליו את השבת במכשירי מילה, לעשות פחמים וברזל, ואליבא דר' אליעזר, שמכשירי מילה דוחין את השבת בבן קיימא וודאי. ומוכח שפירשו בבבלי שאין דוחין עליו את השבת לעניין מילה, ולא נתברר מה דינו לעניין הצלה.<br>ובה"ג ה' מילה, ד"ו כ"ג סע"ב-רע"ג: ולעניין אחולי שבתא מספק מחלינן, דקאמרינן כל ספק נפשות להקל (ועיין גם בד"ב שם, עמ' 103). ברם מתוך דברי הבה"ג שם משמע שבספק בן שמונה ספק בן תשע עסיקינן, ואותו מוהלין מספק ממא נפשך הנ"ל, ומחללין עליו את השבת. ובה"ג ה' יוה"כ, ד"ו ל"א ע"א (ד"ב, עמ' 155): ולא מיבעיא חולה אפילו אשה עוברה, וידעינן דאי לא אכלא מתעקר ולדה, אף על גב דאמרינן ספק בן קיימא הוא ספק נפל הוא שפיר דמי למיתן לה (ועיין גם במחז"ו, עמ' 377). ועיין בתורת האדם להרמב"ן שער הסכנה, ד"ו ט' ע"א, שהסיק מדבריו: הילכך אפילו בהצלת עובר פחות מבן ארבעים יום, שאין לו חיות כלל, מחללין, כדעת בעל הלכות. וכוונתו שהרי בתלמוד לא חילקו בין מעוברת למעוברת, ואפילו בתחילת הריונה מחללין משום העובר. וכל זה הוא בסתם מעוברת שיש להניח שולדה יתקיים וישמור אח"כ שבתות הרבה (כמפורש בתוה"א לעיל שם, ובחידושיו לנדה מ"ד ב'), וכן בסתם ולד שהוא ספק בן תשע ספק בן שמונה,<sup class="footnote-marker">13</sup><i class="footnote">ומה שאמרו בבבלי קנ"א ב': תניא רשב"ג אומר תינוק בן יומו מחללין עליו את השבת וכו', כבר העירו הראשונים שאין כאן אלא מליצה בעלמא, והוא הדין עובר שכלו לו חדשיו, או ספק כלו לו חדשיו.</i> אבל בספק בן שבע ספק בן שמונה אין מחללין.<sup class="footnote-marker">14</sup><i class="footnote">בס' והזהיר ויקהל, קכ"ח סע"א: מעוברת שמונה ולד שלה מת תחילה, ואין מחללין עליו את השבת. ולכאורה הדברים תמוהים, שאפילו אם היא תמות תחילה ואח"כ ימות הולד, אין מחללין עליו את השבת. וכנראה ש"תחילה" לאו דווקא, והכוונה שהולד שלה כמת, ואין מחללין עליו את השבת. וכן משמע מסיום דבריו: וכן מעוברת סתם שאין ידוע אם בן שמונה אם בן תשעה, שכל ספק נפשות להקל. ומכאן שפירש את הבבלי בערכין ז' ב' דווקא בספק בן שמונה ספק בן תשעה, אבל אם הוא ספק בן שמונה ספק בן שבעה אין מחללין.</i> ועיין מה שהאריך בזה בהעמק שאלה לשאילתות וזאת הברכה סי' קס"ז, ד' ירושלים ש"ו ע"ד ואילך, ועיין ברי"ץ גיאת ה' יוה"כ, עמ' נ"ו, ובהערה צ"ב שם, בתוה"א להרמב"ן הנ"ל, ברשב"א ובריטב"א נדה מ"ד ב', ברא"ש יומא פ"ח סי' י"ג ובר"ן יומא שם.<br>ובמדרשות הנ"ל: ספק בן שמונה ספק בן שבעה אין מחללין עליו את השבת ואין חותכין את טבורו וכו'. הרי לך מפורש שעל ספק בן שבעה ספק בן שמונה אין מחללין את השבת אפילו להצילו. וכן פסק בשו"ע או"ח סי' ש"ל ס"ק ז', ועיין במ"א שם אות ט"ז.<sup class="footnote-marker">15</sup><i class="footnote">אבל במאירי קל"ה א' ד"ה ומ"מ מילת הגר, כתב: ספק בן שבעה, ספק בן שמונה וכו', או שנולד בשמיני בודאי, ושערו וצפורניו שלימים וכו', בשאר דברים לדברי הכל מחללים עליו את השבת. ומכאן שבספק בן שבעה ספק בן שמונה אפילו אין סימניו ניכרים מחללין עליו את השבת, כדי להחיותו</i><br>ולפ"ז הברייתא שלנו פירושה שספק בן ז' ספק בן ח' אין דוחין עליו את השבת לא לעניין מילה ולא לעניין הצלה. והר"ה והרי"ף פסקו שאפילו ספק בן ה' ספק בן ט' אין מלין אותו מספק, והממה נפשך של הבבלי הוא דיחוי בעלמא. ועיין בחי' הרמב"ן בסוגיין קל"ה ב' ד"ה ולעניין שבאר את דבריהם, והביא גם מן הירושלמי יבמות פי"א ה"ז, י"ב רע"ב, שאפילו בספק בן תשעה ספק בן שמונה אמרו: מי אמר שמותר לחתוך בשר שלא לצורך.<sup class="footnote-marker">16</sup><i class="footnote">ולשיטת הבבלי צריך לפרש שאנו חוששים גם בבן שמונה משום חבורה כל זמן שהוא חי, עיי"ש קל"ו א', ובתוספ' רי"ד שם.</i> ולפי דבריהם "אין לך נימול בשבת אלא דקים לן ביה שכלו חדשיו". והוסיף הרמב"ן: ולא כן דעת הגאונים ז"ל והמחברים. וכבר ראינו לעיל שדעת הבה"ג היא שבספק בן ח' ספק בן ט' מלין אותו ממה נפשך. ועיין בראב"ן סי' ש"ע, ד' פראג ס"ו סע"ד.<br>וברשב"א יבמות פ' סע"א: והאי דקתני בתוספתא דשבת פרק במה בהמה<sup class="footnote-marker">17</sup><i class="footnote">וכ"ה להלן ביבמות שם פ' ב', וצ"ל: פרק אין עוקרין בהמה, כמו שהוא ברשב"א כאן קל"ה סע"ב.</i> ספק בן שבעה ספק בן שמונה אין דוחין עליו את השבת, ההיא בשלא גמרו סימניו היא, דכיון דלא נגמרו סימניו, והוא מסופק בבן שמנה, סימניו מוכיחין שלא כלו לו חדשיו, אבל גמרו סימניו, כיון דרוב נשים ולד מעליא ילדן, וזה מסופק שמא בן שבעה הוא, בבן קיימא מחזקינן ליה לכ"ע, חוץ מרשב"ג וכו'.
<small>13.</small> <b>בן שמונה הרי הוא כאבן וכו'. </b>ירושלמי יבמות פי"א ה"ז, י"ב סע"א, בבלי הנ"ל, שם יבמות פ' א', ב"ב כ' א', מדרשות הנ"ל. 
<small>14.</small> <b>שוחה עליו ומניקתו. </b>בבבלי הנ"ל נוסף: מפני הסכנה. ופירש"י: מפני שחלב הרבה בדדיה, ומביאה לידי חולי, ועיין בתוספ' שם ד"ה מפני. וברש"י יבמות פירש: מפני סכנת שניהם הבן והאם. ובירושלמי ובמדרשות הנ"ל ליתא מפני הסכנה. ובבבא זו נגמרת הברייתא בבבלי כאן קל"ה א'. ובר"ח שם: צריך לכתוב תשלום הברייתא כמות שהיא בתוספתא.<br>ובשו"ת המיוחסות להרמב"ן סי' ח': והכי איתא בתו' שבת <b>פי"ו</b><sup class="footnote-marker">18</sup><i class="footnote">והתשובה היא להרשב"א, ולפניו הרי היתה חלוקת הפרקים כמו בד ובכי"ל, עיין מ"ש לעיל פ"ז, הע' 57. אבל לפני הרמב"ן היתה חלוקת הפרקים כלפנינו וככי"ע, עיין לעיל פ"ח, הע' 96.</i> וכו' דתניא התם בן ח' (ימי') הרי הוא כאבן, אין מטמא לא בזיבה ולא בצרעת וכו'.

Halakhah 6

<small>14-15.</small> <b>אין גורר טומאה מן המת לא באדם ולא בכלים. </b>וכ"ה ("אין גורר") בד ובכי"ל. ובכי"ע בטעות: גורר וכו'. וכן בתוספתא אהלות פ"א ה"ד (בד ובכי"ו. ואצל צוקרמ' נשמט בטה"ד): הגוי והבהמה ובן שמנה וכו' הנוגעין במת כלים הנוגעין בהן טהור. ועיין מ"ש בתס"ר ח"ג, עמ' 96. ועיי"ש בתוספתא פי"ד ה"ו ובבבלי ב"ב כ' א'. והברייתא כאן מסודרת ע"פ משנת נדה פ"ה מ"ג: תינוק בן יום אחד מטמא בזיבה ומטמא בנגעים ומטמא בטמא מת וזוקק ליבום וכו'. ועיין בבבלי שם מ"ד א' ואילך. 
<small>16.</small> <b>ואין פוטר מן הייבום וכו'. </b>ודווקא בבן שמונה ושלא נגמרו סימניו. עיין בבלי קל"ו א' ויבמות ל"ו ב' ומ"ש להלן, שו' 19. ועיין בחילופי מנהגים שבין אנשי מזרח ובני א"י סי' ל"ה, הוצ' ר"מ מרגליות, עמ' 155, ובהערות שם. 
<b>ואינו מאכיל בתרומה. </b>כלומר, אם אמו היתה בת ישראל נשואה לכהן ומת בעלה, אין בנה בן שמונה מאכיל אותה בתרומה, אעפ"י שהוא עדיין חי. 
<b>ואין פוסל בתרומה. </b>כ"ה בד. וכן בכי"ע: ואינו פוסל בתרומה. וכן בכי"ל ובשו"ת המיוחסות להרמב"ן הנ"ל: ואין פוסל מן התרומה. ובכי"ו בטעות: פוסל את התרומה. ופירושו שאם היתה בת כהן נשואה לישראל ומת בעלה חוזרת לבית אביה, אעפ"י שבנה בן ח' חי. 
<small>17.</small> <b>ואינו נוחל ואינו מנחיל. </b>כלומר, אינו נוחל בנכסי האם כדי להנחיל לאחיו מן האב, עיין בבלי נדה מ"ד סע"א. ובר"מ ספ"א מה' נחלות: מת הבן אפילו היה קטן בן יומו, ולא כלו לו חדשיו, הואיל וחיה אחר אמו שעה אחת ומת הרי זה נוחל את אמו ומנחיל הנחלה ליורשיו ממשפחת אביו.<sup class="footnote-marker">19</sup><i class="footnote">ועיין ספרי שופטים פי' קפ"ח, עמ' 227. ועיין מ"ש להלן, עמ' 1337.</i> ועיין בהשגות שם. וכבר השיג עליו הרמב"ן בחידושיו לב"ב קמ"ב א' ד"ה ומצאתי מן התוספתא כאן, ועיי"ש מה שהביא מירושלמי יבמות פ"ד ה"א, ה' ע"ג. ועיין גם בנימוקי יוסף ב"ב פ"ט סי' תתפ"ו. 
<b>פרש ממנו אבר הרי הוא כאבר מן החי וכו'. </b>כלומר, ובשר הפורש מן האבר טהור. ועיין במשנת עדיות פ"ו מ"ב ומ"ג. ואם אין עליו בשר כראוי יש הבדל בין אבר מן החי ובין אבר מן המת לשיטת כמה מן הראשונים, עיין בסדרי טהרות לאדמו"ר מראדזין אהלות, ס' ע"א. 
<small>18.</small> <b>אינו לא כחי ולא כמת. </b>כלומר, לעניין שבת, יבום ותרומה וכו' אינו כחי, ולעניין טומאה אינו כמת. ובספרי חקת פי' קכ"ה: לכל נפש אדם להביא את בן שמונה. ופירש בתשב"ץ ח"ג סוף סי' רמ"ב שבבן שמונה מת עסיקינן "ואיצטריך לרבויי משום דכשנולד חי אינו מקבל טומאה כלל כאדם אלא כאבן כדאיתה בפ' לא יחפור (כ' א'), משום הכי איצטריך לרבויי שאם נולד מת דינו כאדם לטמא אחרים". והוא הדין אם נולד חי ומת אח"כ, כמפורש בסיפא כאן. 

Halakhah 7

<small>19.</small> <b>אי זהו בן שמונה כל שלא יצאו לו חדשיו. </b>וכ"ה ("שלא יצאו") בכי"ע ובכי"ל. וכן בר"ח קל"ו סע"א: דתני בהדיא במתניתא דבי ר' חייא ודבי ר' אושעיא איזה בן ח' כל שלא יצאו לו חדשיו וכו'. וכן בראבי"ה ח"א סי' רפ"ו, עמ' 356: ותניא בתוספתא איזהו בן שמנה כל שלא יצאו לו חדשיו וכו'. וכ"ה ("שלא יצאו") ברשב"א יבמות פ' ב', בשו"ת הריב"ש סי' תמ"ו<sup class="footnote-marker">20</sup><i class="footnote">ועיי"ש סי' תמ"ז ובתשב"ץ ח"ג סי' רפ"ה. ועיין רשב"א, ריטב"א ומאירי נדה ל"ח ב'.</i> וברשב"ש סי' תקי"ג, ק"א ע"ב. והריב"ש הנ"ל דייק מלשון התוספתא "שלא יצאו" שאנו זקוקים לתשעה חדשים שלמים, וסוברת הברייתא שהיולדת לתשעה אינה יולדת למקוטעים. אבל בד כאן: שלא כלו לו חדשיו וכו'. וכ"ה בבבלי יבמות פ' רע"ב, וכן מעתיקים בשם התוספתא בתוספות יבמות פ' א' ד"ה והא, בתוספות הרא"ש שם ד"ה ובן ובאגודה שם סי' פ"ח, פ"ו ע"ד. ואף הריב"ש חזר בו והסיק שם שאין הבדל בין הלשונות.<br>ולפי פשוטו פירושו שכל וולד שנולד לפני הזמן הראוי לו מתחילת יצירתו הרי הוא נפל, אבל אם נוצר לשבעה ונולד לשמנה אינו נפל (עיין להלן) ואינו נקרא בן שמנה.<sup class="footnote-marker">21</sup><i class="footnote">והתנא שלנו לא נכנס כלל לשאלת גמר הסימנים, ואם נגמרו סימניו אף הת"ק יכול להודות שיש כאן הוכחה שנולד לחדשיו הראויים לו מתחילת ברייתו, אלא שנשתהה במעי אמו. וכן פירש הרמב"ן בחידושיו לשבת קל"ה ב'. אבל לבסוף חזר בו ופירש כשאר הראשונים שהבאנו להלן בפנים, שהת"ק חולק, כפי שמוכח מסוגיית הבבלי ביבמות פ' ב'.</i><br>ורוב הראשונים סוברים שיש לפנינו בברייתא זו ג' מחלוקות, והת"ק סבר שאם הוא וודאי בן שמונה אינו חי, אפילו אם גמרו סימניו, ואפילו שהה ל' יום. עיין בראשונים הנ"ל, ובתוספות כאן קל"ו א' ד"ה מימהל ויבמות פ' ב' ד"ה כיון, נדה מ"ד ב' ד"ה הא, רמב"ן ורשב"א שבת קל"ה ב' ד"ה הא דאמר רשב"ג, ריטב"א יבמות פ' ב' ד"ה מ"מ,<sup class="footnote-marker">22</sup><i class="footnote">ועיין גם במיוחס להריטב"א ובחי' המיוחסים להר"ן כאן קל"ה ב', אלא שלא הזכירו את התוספתא.</i> תוספ' הרא"ש נדה מ"ד ב', תשב"ץ ח"ג סי' רמ"ב, נ' ע"ד. ועיין היטב בבאור הגר"א או"ח ריש סי' של"א.<br>נמצאנו למדים שלת"ק אין הנולד לשמונה חי בשום פנים, ואפילו נוצר לשבעה ונשתהה.<sup class="footnote-marker">23</sup><i class="footnote">עיין לעיל הע' 21. והראשונים נדחקו לפרש כן, מפני שאמרו בבבלי יבמות פ' ב': אמרינן האי בד ז' הוא ואישתהויי הוא דאישתהי וכו', כמאן כרבי דאמר משתהא, כיון דאיכא רבן שמעון בן גמליאל דאמר משתהי, כרבים עבד. ומוכח מכאן שהת"ק סובר שאפילו אם הוא משתהה הוא מת, או שלעולם אינו משתהה, ובין כך ובין כך כל בן שמונה הוא נפל.</i> ודעה זו גם בב"ר פי"ד, ב' ופ"כ, ו', לפי גירסת הוצ' תיאודור, עמ' 127, ועמ' 189. אבל לשיטת רבי ורשב"ג להלן יתכן שנולד לשמנה חי אם גמרו סימניו, וכן סובר ר' אבהו בבבלי יבמות פ' א'<sup class="footnote-marker">24</sup><i class="footnote">והכריעו רוב הראשונים שהפירוש הנכון בדברי ר' אבהו הוא כפירוש הר"ח, הר"א אב"ד ועוד שלר' אבהו אינו נפל אלא שאינו נעשה גדול עד כ' שנה אפילו הביא ב' שערות.</i> שבן שמונה חי לפעמים אם גמרו סימניו, מפני שאנו תולים שנוצר להוולד לשבעה, ואישתהויי הוא דאישתהי. והוא מתאים לשיטת רב הונא בירושלמי יבמות פ"ד ה"ב, ה' ע"ד. ואף מדברי ר' אבהו עצמו בירושלמי, בב"ר הנ"ל ובמקבילות מוכח שבן שמונה חי לפעמים, אלא שאין הדבר מצוי, עיין מ"ש בספרי ההיליניסמוס בא"י היהודית (אנגלית), עמ' 77, ובהערה 244 שם.
<small>20.</small> <b>ר' אומ' סימניו וכו'. </b>וכ"ה בד ובכי"ל, וכן מעתיקים הראשונים הנ"ל בשם התוספתא, וכ"ה בבבלי יבמות פ' ב' הנ"ל. אבל בכי"ע: ר' <b>יוסי</b> אומ' וכו'. וכן היה בבבלי לפני הרמב"ן יבמות פ' ב'<sup class="footnote-marker">25</sup><i class="footnote">ושם אין ט"ס, שהרי הוא חוזר על גירסא זו כמה פעמים.</i> ובמיוחס להריטב"א ובמיוחס להר"ן כאן קל"ה ב'. ועיין מ"ש להלן. 
<b>צפרניו ושערו שלא גמרו. </b>וכ"ה בר"ח, בראבי"ה ובחי' הרשב"א יבמות הנ"ל. וכ"ה בבבלי הנ"ל, במדרש במ"ר פ"ד, ג', ובתנחומא הוצ' בובר במדבר סי' כ"א, ובילקוט שם רמז תרצ"ב. אבל בהוס' מנטובה בתנחומא במדבר סי' י"ח: כל שאין שערו וצפרניו <b>ושפתיו</b> נגמרין. ועיין תשב"ץ ח"ג סי' רמ"ב, נ' ע"ד. 
<small>20-21.</small> <b>כדרך שבן שמונה באדם נפל וכו'. </b>וכ"ה בראשונים הנ"ל. אבל בברייתא שבבבלי ובמדרשות הנ"ל חסר כ"ז. 
<small>21.</small> <b>כך בן שמנה בבהמה גסה וכו'. </b>כלומר, בבהמה גסה טהורה, עיין להלן בכורות פ"א ה"י ובבבלי שם ח' א'. ועיין בבלי נדה כ"ד ב', ירושלמי שם פ"א ה"ד, מ"ט ע"ב, יבמות פ"ד הי"א, ו' ע"א, וב"ר פ"כ, ו', עמ' 190. 
<small>21-22.</small> <b>רבן שמעון בן גמליאל אומ' כל ששהה שלשים יום וכו'. </b>וכ"ה בירושלמי יבמות פי"א ה"ז, י"ב ע"ב ("כל המתקיים באדם שלשים יום"), בבלי כאן קל"ה ב', יבמות ל"ו ב', פ' ב', נדה מ"ד ב'. ועיין מ"ש להלן סד"ה שנא' ופדוייו בשם המדרשות.<br>ובירושלמי הנ"ל מסיים: אמר ר' בא מה פליגין בשלא נולד לחדשיו, אבל אם נולד לחדשיו אף רשב"ג מודה. ועיין תוספתא פרה ספ"א ובבלי כאן קל"ו א', וחילופי מנהגים בין אנשי מזרח ובני א"י סי' כ"ג. ועיין בראשונים שצוינו לעיל, שו' 19, וסיכום השיטות בבאור הגר"א לאו"ח ריש סי' של"א.
<small>22-23.</small> <b>שנאמ' ופדוייו מבן חדש תפדה וכו'. </b>כ"ז חסר בברייתות שבבבלי הנ"ל, חוץ מבבלי כאן קל"ה ב'. וכן משמע מן המדרשות לבמדבר הנ"ל שמסדר המדרש הוסיף את הראיה מן הפסוק מדעתו. אבל הוא ישנו גם בירושלמי הנ"ל. והוכיחו בתוספות ובתוספות הרא"ש יבמות פ' ב' ד"ה כיון, ובה' שמחות למהר"מ ב"ב סי' צ"ו, נ"א ע"ב, ובריב"ש סי' תמ"ז וברשב"ש סי' תקי"ג ועוד כמה מן הראשונים הנ"ל שרשב"ג חולק גם בסתם וולדות, ומצריך בהם ל' יום כדי להוציאם מספק נפל, שהרי הביא ראיה מן הפסוק המדבר בסתם וולדות. ומכיון שדבריו כאן נסמכו לבן שמונה, הרי גם בו מועילים קיום של ל' יום להוציאו מידי נפל, וכפי שמשמע מלשונו "כל ששהא וכו' ". ורשב"ג בתרתי פליג על הת"ק, וכן מוכח מסוגיית הבבלי ביבמות שם, ועיין במאירי שם, עמ' 294 ואילך.<br>ובמדרש במ"ר הנ"ל: רשב"ג אומר כל שאינו חי ל' יום לא כלו חדשיו, אבל נפל הוא, למה? סמכה דעתו של רשב"ג לדבר תורה שלא צוה המקום למנות הבכורים כדי לפדותן אלא אחר ל' יום וכו'. וכן בתנחומא הנ"ל: רשב"ג אומר כל שאינו חי שלשים יום אינו לחדשיו, אלא נפל וכו' (כבמ"ר הנ"ל). ומלשון זו משמע שרשב"ג חולק לחומרא, ואפילו גמרו סימניו הוא בספק נפל. ועיין בטאה"ע סי' קנ"ו ובב"י שם.

Halakhah 8

<small>24.</small> <b>נסית לראשון ומת וכו'. </b>בבלי יבמות ס"ד ב', נדה ס"ד א'. ונחלקו שם אמוראים אם האיסור משום שמזלה גורם למיתת בעלה, או מעיינה גורם, ונפקא מינה אם מת בעלה מן האירוסין, או נהרג, עיי"ש. ועיין להלן יבמות ספ"ח ומש"ש. והלכה זו באה לכאן מפני הבבא הסמוכה. 
<small>26.</small> <b>היתה יולדת זכרים והן נמולין וכו'. </b>בבלי יבמות ס"ד ב', ירושלמי שם פ"ו ה"ו, ז' ע"ד, ובשניהם נזכרה דעת רבי (בירושלמי לא נזכרו השמות של החולקים) שאף השלישי לא ימול. 
<small>27.</small> <b>מעשה בארבע אחיות בציפרי וכו'. </b>בבבלי הנ"ל: דאמר ר' חייא בר אבא א"ר יוחנן מעשה בארבע אחיות בצפורי וכו'. 
<small>28.</small> <b>ובא מעשה לפני חכמים וכו'. </b>בד: לפני רבן שמעון בן גמליאל וכו'. וכ"ה בכי"ל ובבבלי הנ"ל, וכן מוכרח מן הסוגיא שם. ובכי"ע: לפני רבן גמליאל וכו'. 
<small>29.</small> <b>אמ' ר' נתן כשהייתי במזגת של קפוטקיא וכו'. </b>וכ"ה בכי"ל. ובכי"ע: במזיגת קפוטיקיא וכו'. וכ"ה בשה"ש רבה פ"ז ב' (בד"ר): מעשה שבאתי למזיגת קפוטקיא וכו'. וכ"ה בבבלי כאן קל"ד סע"א בכ"י אוקספורד (עיין דק"ס, עמ' 313, הערה ש') ובחולין מ"ז ב' בכ"י ה' (אלא ששם בטעות: למזיגת) ובה"ג ה' טריפות ד"ו, קכ"ח ע"ב, וד"ב, עמ' 526. ובירושלמי הנ"ל: מעשה שהלכתי לקיסרין של קפוטקייא וכו'. והיא היא, שהרי מתחילה בירת קפוטקיא מזגה שמה (Mazaca, עיין בקדמוניות של יוסף הכהן ס"א פ"ו סי' קכ"ה), ובימי טיבריוס קיסר נשתנה שמה לקיסריא, כפי שנתפרש לנכון במלונות.<br>ובד: כשהייתי במדינת של קפוטקיא וכו'. וכן בבבלי הנ"ל בדפוסים: פעם הלכתי למדינת קפוטקיא וכו', וכע"ז בשה"ש רבה הנ"ל בהוצאות החדשות, וצ"ל: למזיגת קפוטקיא וכו'.<br>ובבבלי הנ"ל לעיל שם הובא עוד מעשה בר' נתן שהלך לכרכי הים ובא לפניו מעשה כעין זה, אלא שהתינוק היה אדום, ואמר לה לאשה שתמתין עד שיבלע דמו.
<small>30-31.</small> <b>שלישי הביאתו לפני וכו'. </b>וכ"ה בבבלי הנ"ל, ועיי"ש בתוספ' חולין ד"ה שלישי שהעירו שר' נתן סובר כרבי דבתרי זימני הוי חזקה. אבל בירושלמי, שה"ש רבה ובבלי חולין (לפי גירסת כל כתה"י, בה"ג הנ"ל ורי"ף שם): שלישי ומת, רביעי הביאתו וכו'.<sup class="footnote-marker">26</sup><i class="footnote">וכ"ה בבבלי כאן במעשה הראשון (בילד שנמצא אדום) בכי"מ, עיין דק"ס שם, עמ' 313, הע' צ'. אבל במעשה שלפנינו הגירסא היא כמו בתוספתא, וכ"ה ברי"ף שם.</i> ולפי גירסא זו אין ראייה שר' נתן סובר כרבי, אבל אין גם ראייה להפך, מפני שמעשה שהיה כך היה, עיין בבבלי יבמות ס"ד ב'. 
<small>33.</small> <b>והיו קורין אותו נתן הבבלי על שמי. </b>וכ"ה בד. וכן היה בתוספתא לפני המאירי בפתיחתו לאבות, י"ב ב'. וכ"ה בבבלי הנ"ל. אבל בכי"ע, בכי"ל, בירושלמי חסרה המלה "הבבלי". ובשה"ש רבה הנ"ל: <b>והוציאו</b><sup class="footnote-marker">27</sup><i class="footnote">בפסיקתא רבתי פי' כ"ו, הוצ' רמא"ש, קכ"ט ע"ב: הריני מוציא את שמי צדקיה וכו'.</i> שמו נתן כשמי. ובבבלי ב"מ פ"ד ב': ואסיקו להו אלעזר על שמיה. ובכי"פ שם: והעלו להם אלעזר על שמו. ועיין בבלי ר"ה י"ח א', יבמות ק"ה א'. 

Halakhah 9

<b>המשוך צריך שימול. </b>ב"ר ספמ"ו, עמ' 470, בבלי יבמות ע"ב א'. ופירש"י: משוך. מהול שנמשכה ערלתו וכסתה את העטרה. 
<small>33-34.</small> <b>ר' יהודה או' משוך לא ימול וכו'. </b>ב"ר ובבלי הנ"ל, ירושלמי פי"ט ה"ב, י"ז ע"א, יבמות פ"ח ה"א, ט' ע"א. 
<small>34.</small> <b>מפני שהוא מסוכן. </b>בב"ר הנ"ל: מפני שהיא ערלה כבושה. וכ"ה ברוב הנוסחאות שם, וכ"ה בעיטור ה' מילה שער ג', הוצ' רמא"י, נ"ב ע"ב, ובכללי המלה לר' יעקב הגוזר, עמ' 38. ונראה שהכוונה היא שיש סכנה לחתוך ערלה כבושה, עיין בבלי קל"ה א', וברש"י שם ד"ה עד דשוויה ובמעשה זה בירושלמי הנ"ל, ובאוה"ג, התשובות, עמ' 126. וכנראה שאף לר' יהודה צריך הטפת דם ברית, ואין בהטפה שום סכנה. ולהלן בירושלמי שם: והמשוך ושנולד מהול וכו' צריך להטיף ממנו דם ברית, ונראה שר' יהודה היא, אבל לרבנן צריך שימול ממש, כלומר שיסיר ממנו את כל העור המכסה את העטרה. ועיין מ"ש להלן בסמוך. ועיין בבבלי שם ובמכילתא בא פט"ז, עמ' 54, שו' 2, ובהערות הורוביץ שם. 
<b>אמרו לו וכו'. </b>וכ"ה בבבלי הנ"ל. ובב"ר: אמרו לפני ר' יהודה וכו'. ובירושלמי הנ"ל: אמר לו ר' יוסי הרבה וכו'. 
<small>34-35.</small> <b>הרבה מלו בימי בן כוזבא והיו לו בנים וכו'. </b>בירושלמי הנ"ל: הרבה משוכין היו בימי בן כוזיבא, וכולן מלו וחיו והולידו בנים ובנות (כלומר, שלא נעשו כרות שפכה, עיין מ"ש לעיל). ובב"ר הנ"ל: והלא הרבה היו בימי בן כוזבה ולכולם בנים, חוזרים ומוהלים (כלומר, ולפיכך חוזרים ומוהלים ממש), הה"ד המול ימול אפילו ד' וה' פעמים.<br>ובגזירת השמד של אדריינוס הרשע היו אנשים מבני ישראל שמשכו את ערלתם, כשם שעשו בזמן גזירות אנטיוכוס.<sup class="footnote-marker">28</sup><i class="footnote">עיין מ"ש יוסיפוס בקדמוניות סי"ב פ"ה סי' רמ"א, ועיין בס' מקביים א' פ"א, ט"ו, ובהערות כהנא להוצאתו שם.</i> ובספרי האזינו פי' שכ"א, עמ' 369: שיהא אחד מהם מתחמם ומושך עצמו, ומעלה נמי, ומת והולך בה. ועיין בהערות הרא"א פינקלשטין שם שציין למאמרו של פירליס בבית תלמוד של ווייס ש"א, עמ' 114.
<small>35-36.</small> <b>ואת בריתי הפר לרבות את המשוך. </b>וכ"ה בב"ר ובבבלי הנ"ל, עיי"ש. ובירושלמי פאה פ"א ה"א, ט"ז ע"ב (ובמקבילות): המפר ברית, זה שהוא מושך לו ערלה. ועיין ספרי שלח פי' קי"ב, עמ' 121. ועיין בבלי סנהדרין ל"ח ב' ומ"ד א'. 
<small>36.</small> <b>ומי שנולד מהול וכו'. </b>וכ"ה בד. וכן בכי"ע: ומי שנולד כשהוא מהול וכו'. ומגירסא זו (כלומר, "ומי" בוי"ו) לכאורה מוכח כהגהת בעל ח"ד שצריך לומר: [המשוך] ומי שנולד מהול וכו', כמו שהוא בבבלי יבמות ע"ב סע"א. ולפנינו נשמטה מלה זו, מפני שהסופרים חשבוה לכפילות של התיבה שלפניה. אבל בכי"ל: מי (בלי וי"ו) שנולד וכו'. וכן באו"ז ח"ב ה' מילה סי' צ"ו, כ"ה ע"ב: תניא בתוספתא דמסכת שבת פ' [אין] עוקרין בהמה חיה ועוף, <b>מי</b> שנולד כשהוא מהול וכו', ור"פ הערל מייתי לה, וקתני בהדייהו בדברי ת"ק משוך. ועיין בשירי מנחה כאן. 
<small>37.</small> <b>ושאר כל הנמולין וכו'. </b>בבבלי יבמות ע"ב סע"א הנ"ל: ושאר כל הנימולים לאתויי מי שיש לו שתי ערלות. ועיין בתו"כ תזריע ריש פרק א', נ"ח סע"ב, ובשאילתות וירא סי' י' ובהעמק שאלה שם אות ח', עיי"ש היטב. ועיין שאילתות שמות סי' ל"ז. ועיין בכללי המילה לר"י הגוזר, עמ' 51. ועיין בירושלמי פ"ב ה"א, ד' ע"ג. 
<small>37-38.</small> <b>ר' לעזר בר' שמעון אומ' בזמנן אין מלין אותן אלא ביום וכו'. </b>וכ"ה בבבלי הנ"ל. ובירושלמי הנ"ל ובפסחים פ"ז סה"ט, ל"ה ע"א, היא שיטת ר' ישמעאל. ועיין במכילתא בא פ"ו, ריש עמ' 22, ומ"ש בהעמק שאלה הנ"ל. ובכי"ע כאן בטעות: ר' שמעון בן אלע' אומ' וכו'. 
<small>39.</small> <b>רבן שמעון בן גמליאל אומ' אם היה מסורבל וכו'. </b>כ"ה בד, בכי"ע ובכי"ל. וכ"ה בבבלי קל"ז ב'. ובכי"ו חסרות המלים "בן גמליאל", אבל מן התואר "רבן" מוכח שיש כאן השמטה בטעות. ובמשנתנו ספי"ט: ואם היה בעל בשר מתקנו מפני מראית העין. 
<small>40.</small> <b>בשעה שמתקשה, אם נראה ערל וכו'. </b>בבבלי הנ"ל: כל זמן שמתקשה ואינו נראה מהול. והיא היא. ולעיל שם אמר שמואל: קטן המסורבל בבשר רואין אותו כל זמן שמתקשה ונראה מהול אינו צריך למול וכו'. והנה מלשון רשב"ג מוכח שאינו צריך לימול אלא דווקא אם נראה ערל ברור כשהוא מתקשה, אבל אם אינו נראה ערל ברור אינו צריך לימול. אבל מדברי שמואל מוכח שאינו צריך לימול דווקא אלא אם נראה מהול ברור. וע"פ זה הסיקו בבבלי שם: מאי בינייהו? איכא בינייהו נראה ואינו נראה. וכ"ה בה"ג ה' מילה, ד"ו כ"ג ע"ג. אבל בד"ב שם, עמ' 104, חסר "מאי בינייהו וכו' ". ועיין בכללי המילה לר' יעקב הגוזר, עמ' 49.<br>ובירושלמי ספי"ט, י"ז ע"ב, יבמות פ"ח ה"א, ט' ע"א (למשנתנו ספי"ט הנ"ל): ר' טביי בשם שמואל בודקין אותו בשעה שמתקשה. והברייתא שלנו לא נזכרה שם.
<small>41.</small> <b>אמ' ר' יוסה מנין למילה שהיא ממקום פרי שנ' וערלתם וכו'. </b>בבבלי ק"ח א' הביאו ברייתא שנחלקו בה ר' יאשיה ור' יונתן (עיין דק"ס שם), ר' יאשיה למד מן הפסוק הראשון שהביא ר' יוסי, ור' יונתן למד מן הפסוק השני שהביא ר' יוסי. והטעם הראשון הובא בשם רב לעיל שם. ובב"ר פמ"ו, ד', עמ' 461, הובא הטעם הראשון בשם בר קפרא. וכ"ה בוי"ר פכ"ה, ו', הוצ' ר"מ מרגליות, עמ' תקע"ט, ובתנחומא לך לך סי' י"ח, הוצ' בובר סי' כ"ז. 
<small>43.</small> <b>ממקום שהולד ניכר אם זכר וכו'. </b>בב"ר ספמ"ו, עמ' 470: וערל זכר. ר' חגיי בשם ר' יצחק, ר' ברכיה בשם ר' יצחק, וכי יש ערל נקבה, אלא ממקום שניכר אם זכר אם נקבה משם מוהלים אותו. ובוי"ר הנ"ל, עמ' תקפ"ב: ר' יודן בשם ר' יצחק, ר' ברכיה בשם ר' יצחק, <b>ותני לה בשם ר' יוסי בן חלפתא</b>, וערל זכר, וכי יש ערל נקבה וכו'. וכיוונו לתוספתא כאן. 
<small>43-44.</small> <b>אמ' ר' שמעון בן לעזר לא נחלקו בית שמיי וכו'. </b>תו"כ תזריע פרק א' ה"ו, נ"ח ע"ג, ירושלמי פי"ט ה"ב, י"ז ע"א, יבמות פ"ח ה"א, ט' ע"א, ב"ר פמ"ו, י"ב, עמ' 469, בבלי קל"ה א'.<br>ובתו"כ שם לפני דברי ר' שמעון בן אלעזר: ואין שנולד מהול דוחה את השבת, שב"ש אומרים צריך להטיף ממנו דם ברית, וב"ה אומרים אינו צריך. וכ"ה בבבלי הנ"ל. ועיין מס' גרים פ"ב ה"ב.
<small>46-47.</small> <b>אין צריך להטיף ממנו דם ברית. </b>בב"ר הנ"ל נוסף כאן: ר' אלעזר בנו שלר' אלעזר הקפר אומר לא נחלקו בית שמי ובית הלל על זה ועל זה שצריך להטיף ממנו דם ברית, על מה נחלקו, על שנולד מהול וחל שמיני שלו להיות בשבת שבית שמי אומרים צריך להטיף ממנו דם ברית, ובית הלל אומרים אינו צריך. וכעין ברייתא זו גם בבבלי קל"ה א',<sup class="footnote-marker">29</sup><i class="footnote">ושם גרסו: לא נחלקו ב"ש וב"ה על נולד כשהוא מהול שצריך להטיף וכו'. ולא הזכירו שם גר.</i> אלא ששם לא נשנית בסמיכות לדברי ר"ש בן אלעזר. אבל מתוך דברי הרמב"ן במלחמות רפי"ט ובחידושיו קל"ה א', הרשב"א והמיוחס להריטב"א שם ור"ן פי"ט סי' תצ"ג מוכח שהיתה לפניהם ברייתא זו גם בתוספתא כאן, ובסמיכות לדברי ר' שמעון בן אלעזר, כמו שהוא בב"ר הנ"ל, שהרי אמרו שת"ק של ר' אלעזר הקפר הוא ר' שמעון בן אלעזר, וכ"ה בתוספתא,<sup class="footnote-marker">30</sup><i class="footnote">ר' אלעזר הקפר נזכר בתוספתא ביצה פ"א ה"ז.</i> כפי שהעיר לנכון בתוספות בכורים כאן.<sup class="footnote-marker">31</sup><i class="footnote">וציין לרשב"א ולר"ן.</i> ועיין היטב במס' גרים פ"ב ה"ב. ובתו"כ ובירושלמי לא נזכרו כלל דברי ר"א בן הקפר, ומה שאמרו שם הלכה כדברי התלמיד הכוונה לר' שמעון בן אלעזר. ועיין באהצו"י שם, עמ' 160.<br>ואשר לעצם ההלכה פסקו בשאילתות ובה"ג שתינוק שנולד מהול אין צריך הטפת דם ברית, וגר צריך הטפת דם ברית, בהפך מדברי ר"ש בן אלעזר, עיין בשאילתות ריש פרש' וירא ובהעמק שאלה שם, ד' ירושלים נ"ט ע"א, ובתוספות קל"ה א' ד"ה לא, ובאוה"ג, התשובות, עמ' 124 ועמ' 127. אבל עיי"ש, עמ' 126 ואילך, שם, הפירושים, עמ' 85, בראב"ן סי' ש"ע, ובהוספות ותיקונים להראבי"ה, עמ' 54. ועיין בדב"ר רפ"ו (וברד"ל שם אות א') ובהוצ' ליברמן, עמ' 102, ובהערה 3 שם.

Halakhah 10

<small>47-48.</small> <b>אמ' ר' שמעון לא נחלקו ר' ליעזר ור' יהושע וכו'. </b>ירושלמי פי"ט ה"ד, י"ז ע"ב, פסחים פ"ו ה"ז, ל"ג ע"ד, בבלי כאן קל"ז א' (עיין דק"ס שם). ועיין מ"ש להלן. 
<small>48.</small> <b>שהיה למול אחר השבת ומלו בשבת שהוא חייב. </b>כבר ראה בח"ד שמפשט לשון התוספתא משמע שבתינוק אחד עסיקינן, ואו או קתני, אלא שחזר בו ונדחק לפרש ע"פ הבבלי. ברם גם בירושלמי הנ"ל<sup class="footnote-marker">32</sup><i class="footnote">הגירסא הנכונה היא בירושלמי פסחים שם. ובירושלמי שבת נשמטו שלש מלים, עיי"ש.</i> הגירסא בדברי ר' שמעון היא כמו בתוספתא כאן. וכן משמע מן המשא והמתן שלהלן, וברור מתוך הלשון שבתינוק אחד אנן קיימין.<br>ואין ספק שיש כאן מחלוקת בין בני ארץ ישראל ובין בני בבל בברייתא זו. והבבלי גרס במשנתנו (פי"ט מ"ד) כגירסת התוספתא כאן,<sup class="footnote-marker">33</sup><i class="footnote">משנה שבבבלי קל"ז א' בדפוסים ובכי"י ופסחים ע"ב א', וכן במשנה שבמשניות בהוצאות המאוחרות, עיין בשו"ת הרמ"ע מפאנו סי' ק"ה, ועיין מ"ש מהרי"ן אפשטין במבוא לנוה"מ, עמ' 312.</i> וסתם משנתנו היא כר' שמעון. ובמשנתנו הרי נזכרו שני תינוקות בכל הנוסחאות, וטעמה מפני שלשיטת ר' אמי בבבלי אף במקום שעשה מצוה לא פטר ר' יהושע בדבר שיש לו קצבה, אלא דווקא אם יש עוד תינוק לימול בזמנו, שניתנה שבת להדחות אצל האיש הזה, כמפורש בבבלי פסחים ע"ב א'.<sup class="footnote-marker">34</sup><i class="footnote">ועיין בירושלמי כאן ופסחים הנ"ל (בעניין תינוקות יש להן קצבה) ובס' ניר שם.</i> ולפ"ז אין לשנות בסיפא "ור' יהושע פוטר" אלא דווקא במקום שיש עוד תינוק לימול, ולפיכך מוכרחים היו לנקוט שני תינוקות שנתחלפו גם בדברי ר' שמעון.<sup class="footnote-marker">35</sup><i class="footnote">ולשיטת החולקים על ר' אמי צריך לפרש "איידי דתני רישא שני תינוקות ואפ"ה חייב, אע"ג דטריד, תני סיפא נמי שני תינוקות ופטור, והוא הדין לתינוק אחד בלבד שהיה לו למול מערב שבת ומלו בשבת בכל גוונא פטור על חילול שבת וכו'". (שו"ת הרמ"ע מפאנו סי' ק"ה, צ"ה ע"א).</i> וכן אמר רב חסדא (הבבלי) בירושלמי שם: דברי ר' שמעון תיפתר שהיתה שם חבורה אחת שלא שחטה. כלומר, לר' שמעון<sup class="footnote-marker">36</sup><i class="footnote">בתוספתא פסחים פ"ה סה"ד ובבלי שם ע"ב ב'.</i> צריך לפרש שהיתה חבורה שלא שחטה, והשוחט עדיין טרוד לעשות מצוה, כמו בתינוקות שאחד מהם עדיין מחוסר למול, ולפיכך פוטר ר' יהושע שם לפי דעת ר' שמעון.<br>אבל בארץ ישראל שנו במשנתם: מי שהיו לו שני תינוקות אחד למול ערב שבת ואחד למול בשבת שכח ומל את של ערב שבת בשבת חייב. אחד למול אחר שבת ואחד למול בשבת וכו' (מחלוקת ר"א ור"י).<sup class="footnote-marker">37</sup><i class="footnote">כ"ה במשנה שבירושלמי ובכל משניות כת"י מטיפוס א"י, במשנה ד' נפולי ועוד, עיין מ"ש מהרי"ן אפשטין במבוא לנוה"מ, עמ' 311, ועיי"ש עמ' 313, מ"ש על גירסת המשנה בבבלי כריתות י"ט ב'. ויש להוסיף על דבריו גם דברי התנחומא וירא סי' ו' (אלא שיש שם פעמיים ט"ס, וצ"ל "ואת של שבת" במקום "או את של שבת"), והיא כמסורת הירושלמי, עיין להלן. ועיין מ"ש בירושלמי כפשוטו, עמ' 209 ואילך (וכמה דברים שם צריכים תיקון), ומ"ש מהרי"ן אפשטין הנ"ל, עמ' 311 ואילך.</i> ולפי גירסא זו אם עשה מצוה חייב לכולי עלמא, ואם לא עשה מצוה במחלוקת. ודין זה לא יתכן אלא בשהיו לו שני תינוקות, וטעה וקדם ומל את של שבת בערב שבת, ושל ערב שבת בשבת, שלא ניתנה שבת לידחות אצלו, וחייב אפילו עשה מצוה, וכמו שהעמידה ר' ינאי בירושלמי הנ"ל ובבבלי קל"ז א' ופסחים ע"ב סע"א. וסתם משנתנו איפוא שלא כר' שמעון, אבל בשיטת ר' שמעון אין צורך כלל בשני תינוקות, והעיקר הוא אם עשה מצוה פטור לר' יהושע, ואם לא עשה מצוה חייב לכולי עלמא. וכן הסיק סתם הירושלמי: ואשכחן פליגא בין ר' מאיר לר' שמעון בשיור? כלומר, והרי לר' שמעון קיימת מחלוקת ר' אליעזר ור' יהושע אפילו בתינוק אחד שלא היה שם שיור כלל, עיין מ"ש בספרי הירושלמי כפשוטו, עמ' 210, ד"ה א"ר מנא.<sup class="footnote-marker">38</sup><i class="footnote">ומ"ש לעיל שם ד"ה תיפתר אינו נכון, והעיקר כמו שכתבנו כאן לעיל בפנים.</i>
<small>49-50.</small> <b>בערב שבת ומלו בשבת שר' ליעזר מחייב חטאת, ור' יהושע פוטר. </b>וסובר ר' אליעזר שאעפ"י שטעה בדבר מצוה ועשה מצוה חייב, ור' יהושע סובר שאם טעה בדבר מצוה ועשה מצוה פטור, מה שאין כן ברישא שמל את של אחר שבת בשבת, כלומר, לפני זמנו ולא עשה מצוה כלל, כמפורש להלן. ועיין בירושלמי שם: ר' שמעון אומר דבר שיש בעשייתו מצוה חייב ושאין בעשייתו וכו', וצ"ל להפך: דבר שאין בעשייתו מצוה חייב, ושיש בעשייתו מצוה במחלוקת, כהגהת בעל ק"ע ועוד. 
<small>53.</small> <b>שכן בקום מול. </b>כלומר, שיש עליו כל הזמן חיוב מילה, אלא ששבת היא שמעכבת. ועיין בשו"ת הרמ"ע מפאנו ריש סי' ק"ה, וציין לו בתוספות בכורים כאן. 
<small>54.</small> <b>נותר יוכיח שמאמש בקום אכול וכו'. </b>ואף כאן אעפ"י שאמש היה עליו חיוב למול את התינוק, מ"מ היום היה צריך להיות חייב, כמו בנותר. 
<small>54-55.</small> <b>ואם אכלו למחר הרי זה חייב. </b>כלומר, אפילו לדעתך. ועיין ירושלמי פסחים פ"ו ה"ו, ל"ג ע"ג (ומ"ש בספרי הירושלמי כפשוטו, עמ' 475 ואילך), ובבבלי שם ע"ב ב'. 
<small>56.</small> <b>שכל היום בקום מול. </b>כלומר, שאפילו בשבת יש עליו מצות מילה אלא שגזירת הכתוב הוא שאין מילה שלא בזמנה דוחה שבת, ולפיכך אם טעה ומל אעפ"י שחילל את השבת מ"מ נפטר מכרת של ערלה, ועשה מצוה. ובבבלי קל"ז א' אמרו ששניהם למדו מע"ז, עיי"ש. 

Halakhah 11

<b>פקחין על ספק נפש בשבת וכו'. </b>בבבלי יומא פ"ד ב': ת"ר מפקחין פקוח נפש בשבת וכו', כל הברייתא. 
<small>57.</small> <b>ואין צריך ליטול רשות מבית דין. </b>כנראה שאין צריך פירושו "אינו רשאי",<sup class="footnote-marker">39</sup><i class="footnote">עיין מ"ש בספרי הירושלמי כפשוטו, עמ' 252, ולעיל פי"ג, שו' 38–39, ד"ה הציל.</i> וכמו שאמרו בירושלמי (יומא פ"ח ה"ה, מ"ה ע"ב, ובמקבילה): תני הזריז משובח, והנשאל מגונה, והשואל הרי זה שופך דמים. ועיין תשב"ץ ח"א סי' נ"ד.<br>ובצפנת פענח להגר"י ראזין פ"ב מה' שבת הי"ז פירש שאין צריך ליטול רשות מב"ד, כדי שיפטר אם יזיק את הניצל בדרך הצלתו. והרי ברופא אמרו (תוספתא ב"ק פ"ו סהי"ז): רופא אומן שריפא <b>ברשות בית דין</b> והיזיק פטור מדיני אדם וחייב בדיני שמים. ודווקא ברופא צריך רשות בית דין, שאם לא נטל רשות לרפא ולא נזהר והזיק בשוגג, חייב בדיני אדם, שאדם מועד לעולם (עיין מ"ש בתס"ר ח"ב, עמ' 73), אבל בכגון דא בהצלת נפשות כבר ניתנה רשות לכולם להציל.
<small>57-58.</small> <b>כיצד נפל לים ואין יכול לעלות. </b>הברייתא נותנת דוגמא לספק נפשות, ובאמת אין כאן בהצלה זו אלא שבות, ובלקוטים מספרי דבי רש"י הוצ' ר"א אורבך בספר רש"י של הרי"ל פישמן, עמ' ע"ו: אפי' שטין על פני המים כדי להציל נפש מישראל. ובבבלי הנ"ל גרסו: פורש מצודה ומעלהו, ופירשו אעפ"י שהוא צד דגים יחד עם הנטבע. וכבר העירו הראשונים<sup class="footnote-marker">40</sup><i class="footnote">עיין אהצו"י כאן, עמ' 134, ומ"ש בירושלמי כפשוטו, עמ' 180.</i> שמן הירושלמי פי"ג ה"ו, י"ד ע"ב, מוכח שאפילו <b>נתכוין</b> לצוד דגים עם הנטבע מותר. אבל במאירי יומא פ"ד ב' כתב על הירושלמי הנ"ל: ויראה על מותר זה שפירושו פטור, שלכתחילה ודאי כל שמצרף כונת איסור עם כונת היתר אסור. ועיין גם בס' שיח יצחק ליומא שם, קל"ד ע"ג מן הספר, ומ"ש בס' חיים שאל להחיד"א ח"ב סי' מ"ב, אות כ"ד.<br>ברם בה"ג שבת פכ"ג, ד"ו כ' ע"ד: ואע"ג <b>דמיכוין</b> למיצד כוורי'. וכן בד"ב שם, עמ' 116: ואע"ג דמיכוין למיצד דגין. וכ"ה בבבלי שם בכ"י אוקספורד ולונדון, עיין דק"ס שם, עמ' 285, הערה ו'. וכ"ה ("דקא מיכוין") גם בבבות שלהלן בבבלי שם. ועיין מ"ש להלן, שו' 61–62, ד"ה שוברין.
<small>58.</small> <b>טבע' ספינתו בים ואין יכול לעלות וכו'. </b>בבבלי הנ"ל חסרה בבא זו, ומ"מ ברור שבכי"ו נשמטה בט"ס ע"י הדומות, שהרי כן הוא בשאר נוסחאות התוספתא. וכן ברוקח ריש סי' ק"ט: בתוספתא דשבת טבעה ספינתו ואינו יכול לעלות יורדין ומעלין אותו. וכנראה שהכוונה כאן שמעלה אותו יחד עם הספינה, ולא זו אף זו קתני. 

Halakhah 12

<small>59-60.</small> <b>נפל לבור ואין יכול לעלות עוקרין לו חוליה וכו'. </b>וכ"ה בד ובבבלי הנ"ל. ובכי"ע ובכי"ל: נפל לבאר וכו'. ברם מן הבבלי שם משמע שבבור שאין בו מים עסיקינן. ומפרש בבבלי הנ"ל שעוקרין לו חוליא, ואעפ"י שהוא מתקן דרגא שיוכל להשתמש בה אף בחול, ויש כאן מלאכה דאורייתא. ובה"ג הנ"ל: ואע"ג דמיכוין למיעבד ליה חווקי (דרגות). וכן בבבלי שם בכי"א: אע"ג דקא מיכוין למיעבד מנא ומתקן דרגא לחול. ועיין מ"ש לעיל בסמוך. 
<small>61-62.</small> <b>שוברין לו דלתות הבית ואפי' היו של אבן וכו'. </b>וכ"ה גם ברוקח הנ"ל: ואפילו הם של אבנים. ובבבלי הנ"ל: ראה שננעלה דלת בפני תינוק שוברה ומוציאו וכו', ואע"ג דקא <b>מיכוין</b> למיתבר בשיפי, ועיין מ"ש לעיל. אבל בכי"מ שם: דקא מתבר ליה בשיפי. וכ"ה אצל הראשונים, עיין דק"ס הנ"ל, הערה ח'. ולהלן שם מביא בדק"ס (עמ' 286) בשם כ"י ב': ואע"ג דקא עביד בשופי, ומעיר ע"ז: ואיני יודע לפרשו. ובה"ג הנ"ל בד: ואע"ג דמכוין למיתברה לדשה בשיפי. וברש"י שם פירש: בשיפי נסרים שצריך להם. לישנא אחרינא בשיפי קיסמין להדלקה.<br>וקרוב לוודאי שהגירסא הנכונה היא בר"ח שם: אע"ג דשקיל לה בשופינא, כלומר שנטל את הדלת במגירה, עיין ערוך ערך שף א'. ועיין גם בר"מ פ"ב מה' שבת הי"ז. ואף בתוספתא הכוונה שלא היה יכול לשבור את הדלת בידיו, מפני שהיתה של אבן, והיה צריך להשתמש בשופינא, ונמצא עושה פתח מכוון, וחייב משום בונה, ועיין מ"ש לעיל פי"א, שו' 7 ואילך. וכן צריך לפרש גם את הירושלמי בעירובין פ"ג ה"ג, ב"א ע"א: הדא דתימר במגדל של אבן, אבל במגדל של עץ נעשה כשובר את החבית לוכל ממנה גרוגרות. כלומר, במגדל של אבן אינו יכול לשבור את הדלת, וצריך להשתמש במגירה ונמצא עושה לו למגדל פה מכוון, אבל בשל עץ שובר את הדלת ומקלקל לו למגדל. ופירושי המפרשים שם דחוקים מאד. ועיין מ"ש להלן ביצה פ"ג, הע' 39.
<small>62-63.</small> <b>מכבין ומפסיקין לדליקה וכו'. </b>וכ"ה בבבלי הנ"ל. ופירש"י: ומפסיקין מפני הדליקה. בכלים של מתכת, או של חרס מלאים מים וכו'. וכבר תמהו בתוספות שם ד"ה מכבין: תימה לי, דהוה ליה זו ואין צריך לומר זו, כיון דאפילו לכבויי שרי וכו'. ובבבלי שם: מכבין ומפסיקין מפני הדליקה וכו', ואע"ג דקא ממכיך מכוכי. ופירש"י: משפיל ומציע הגחלים לצלות עליהם לערב. ובר"מ פ"ב מה' שבת הי"ז: נפלה דליקה ויש שם אדם שהוששין שמא ישרף מכבין אותה להצילו מן האש, ואעפ"י שהוא כובש דרך ומתקנה בשעת כיבוי. ולשני הבאורים "ממכך מכוכי" מפרש את הכיבוי.<br>ברם בכ"י לונדון בבבלי שם (עיין דק"ס, עמ' 286, סוף הערה ט'): ואע"ג דקא מסכיך סכוכי.<sup class="footnote-marker">41</sup><i class="footnote">והעיר בדק"ס שם: וא"י פירושו.</i> ונראה שיש כאן פירוש למפסיקין, ולא למכבין. וכן במאירי ליומא שם: "מכבין אותה להציל אותו ממנה, <b>ופורסים</b> כדי להפסיק בדליקה שלא תתפשט". ועל זה אמרו בתלמוד: ואע"ג דקא מסכיך סכוכי, כלומר שפורס סדינים רטובים ומסכך על האש ועושה אוהל בשבת. ובס' שיח יצחק ליומא שם, קל"ד ע"ד, מביא בשם המאירי: <b>והורסים</b> כדי להפסיק בדליקה וכו'. וכן באמת הנוהג אצל מכבי האש, ולפ"ז אפשר לקיים את הגירסא שלפנינו: ואע"ג דקא ממכיך מכוכי, כלומר שמשפיל ומציע את החומר של הבניין ההרוס, ונמצא כובש דרך, כפירוש הר"מ הנ"ל. וכנראה שרבינו פירש שמכבין ומפסיקין הוא עניין אחד, והיינו שמכבה ונותץ מה שכיבה כדי לעשות דרך לכבאים שיתקדמו הלאה עם כלי המים.

Halakhah 13

<small>64.</small> <b>מי שנשכו נחש וכו'. </b>בבלי יומא פ"ג ב'. ובכפו"פ ספל"א, עמ' תק"ב (ד"ר, ר"ד ע"א): תוספת מסכת שבת פרק ט"ו<sup class="footnote-marker">42</sup><i class="footnote">והיה לפניו חילוק הפרקים, כמו שהוא לפנינו ובכי"ע. אבל עיין להלן פט"ז, הע' 41.</i> מי שנשכו נחש קורין לו רופא ממקום למקום וכו'. 
<b>ושוחטין לו תרנגולת וכו'. </b>וכ"ה בכפו"פ הנ"ל. ובבבלי הנ"ל (בכל הנוסחאות): ומקרעין (או: וקורעין) לו תרנגולת וכו'. ופירש"י: וקורעין וכו' לתת על המכה שזו היא רפואתו. ופליניאוס<sup class="footnote-marker">43</sup><i class="footnote">תולדות הטבע סכ"ד פ"ד, ט"ו, 59.</i> מוסר שהיו נוהגים לתת על המכה של נשוך נחש עכבר קרוע.<sup class="footnote-marker">44</sup><i class="footnote">.mures dissicti inpositur.</i> ומלשון התוספתא משמע שמאכילין לו את התרנגולת. 
<small>64-65.</small> <b>וגוזזין לו כרישין. </b>וכ"ה בכי"ע, בכפו"פ ובבבלי הנ"ל. וכן בד ובכי"ל: כרשין. אבל בערוך ערך כרשן: בתוספת שבת בפרק אין עוקרין גוזזין לו <b>כרשינין</b> ואין צריך לעשר. וכ"ה ("כרשינין") גם ברוקח סי' ק"ט הנ"ל, ובבבלי שם בכ"י אוקספורד, עיין דק"ס שם, עמ' 276, הערה ע'. והגירסא הנכונה היא "כרישין", חציר (Allium Porrum), שכן מביא פליניאוס<sup class="footnote-marker">45</sup><i class="footnote">שם ס"כ פכ"א, מ"ה ומ"ו.</i> שמרפאין נשוכי הנחשים בכרישין וחומץ. וכן מוכח מהמשך הסוגיא בבבלי שם שבירק עסיקינן. ור"ע לעף בפלורה ח"ב, עמ' 134, אף הוא הכריע על נכונות הגירסא "כרישין", אלא שלא הביא ראייה לדבריו. 
<small>65.</small> <b>אוכל ואין צריך לעשר וכו'. </b>ואמרו בבבלי שם שלא התיר רבי לאכול בלי מעשר אלא בכרישין מפני שמעשר ירק דרבנן, אבל בפירות החייבים מדאורייתא, או במקום שיש חשש שיבואו להתיר טבל דאורייתא, אף רבי מודה שצריך לתקן. ועיין בתשב"ץ ח"ג סוף סי' ל"ז וסי' ל"ח. 
<small>65-66.</small> <b>רבן שמעון בן גמליאל אומר צריך לעשר. </b>וכ"ה בד ובכפו"פ הנ"ל, וכ"ה בבבלי בכ"י ב', עיין דק"ס שם. ובכי"ע: ר' שמעון בן אלע' אומ' וכו'. וכן גורס בפיסקי רי"ד כ"י בבבלי הנ"ל, עיין דק"ס הנ"ל. ובכי"ל: ר' אלעזר בר' שמעון וכו'. וכ"ה בבבלי בהוצאות שלפנינו, ובר"ה שם ועוד. 

Halakhah 14

<small>66.</small> <b>מחמין חמין לחולה בשבת וכו'. </b>בבלי יומא פ"ד ב'. 
<b>בין להשקותו בין לרפאותו. </b>בבבלי הנ"ל: בין להשקותו בין לחברותו. ובמאירי שם: בין להשקותו שהוא דבר מועט, בין להברותו, ר"ל להרחיצו כדי לחזק איבריו, אעפ"י שרחיצה זו של חיזוק איברים אין בה צורך למהירות כל כך וכו'. ובתשב"ץ ח"ג סי' ל"ז, י"ג ע"א: וכן כשהתירה התורה פקוח נפש בשבת, לא לעניין אכילה בלבד התירה אלא לכל צרכיו, כגון להברותו כדאיתא בפ' יה"כ וכו'. 
<small>67.</small> <b>ואין אומ' המתינו לו שמא יחיה וכו'. </b>וכן בבבלי הנ"ל: ואין אומרים נמתין לו שמא יבריא. ובוודאי שפירושו כמו שפירש"י שם: שמא יבריא מאיליו (וכע"ז גם בר"ח שם), או כפירוש הרמב"ן (בתוה"א שער הסכנה, ז' ע"ב): ואין אומרים נמתין לו <b>עד</b> (עיין להלן) שיבריא וכו' וצריך נמי חמין אחרים להשקאה שירחצו אותו בהם לאחר השתייה אין אומרים נמתין לו שמא יבריא בהשקאה בלבד, ולא נחלל שבת שתי פעמים וכו'. אבל בה"ג (פכ"ג, ד"ו כ"א ע"א, ד"ב, עמ' 117) וברי"ף ועוד גרסו בבבלי: נמתין לו עד שיבריא. ופירש במאירי: ונראה לי בפירושו אין אומרין להמתין בדברים אילו עד שיבריא, ר"ל אלא אם כן הבריא, ונתברר שאינו צריך. ובפיסקי רי"ד כ"י (לפי דק"ס יומא, עמ' 284, הערה ג'): שאם היה חולה הרבה, ונראה כי הוא נוטה למות, אין אומרים למה נחלל עליו את השבת שהרי הוא נטוי [למות] ולא יועיל לו החמין כלום וכו', אלא נמתין עד שיבריא ויתחזק במעט, ואז נחלל עליו, אין אומרין כך אלא מיד מחללין עליו את השבת מספיקא שמא יהנה מהן, דספק נפשות דוחה את השבת. וגירסת התוספתא מוכיחה כפירוש הר"ח ורש"י וסייעתם. 
<small>68.</small> <b>אלא ספק שבת אחרת. </b>ופירשו בבבלי שאפילו וודאי הוא שלא ימות בשבת זו אלא שעלול הוא למות בשבת הבאה מחללין עליו את שתי השבתות. 
<b>ואין אומ' יעשו דברים בגוים ובקטנים. </b>כ"ה בד ובכי"ל. ובכי"ו נשמטה המלה "בגוים" בטעות. ובכי"ע נשמטה כאן שורה שלמה (בסוף העמוד) ע"י הדומות. ובירושלמי כאן פט"ז ה"ז, ט"ו ע"ד, יומא פ"ח ה"ה, מ"ה ע"ב, נדרים פ"ד ה"ט, ל"ח ע"ד: אין אומרין ייעשו דברים הללו בגוים<sup class="footnote-marker">46</sup><i class="footnote">בירושלמי שבת בטעות: בנשים, אבל הראשונים גרסו בכל מקום "בגוים", עיין אהצו"י, עמ' 150 ויומא, עמ' 97, ויש להוסיף גם דברי הראבי"ה שבת ח"א סי' רנ"ז, עמ' 338. ובירושלמי כאן בכי"ל מסיים: אפילו <b>בגויים</b> אפילו בישראל, ונמחקה המלה "בגויים", ובין השורות תלוי: בגדולים. וכנראה שהמלה "בגויים" הוכנסה מן הגליון שלא במקומו, ובעל הגליון רצה לתקן את המלה "בנשים" ולגרוס במקומה "בגויים" כמו שהוא במקבילות ובראשונים.</i> ובקטנים וכו'. ובבבלי הנ"ל: ואין עושין דברים הללו לא ע"י גוים ולא ע"י כותים וכו'. אבל בכי"מ שם: ואין או' יעשה דברים ע"י גוים וע"י קטנים וכו'. וכ"ה בה"ג הנ"ל וברי"ף ועוד, עיין דק"ס, עמ' 285, הערה ד'. וגירסא זו היא וודאית גמורה, ולא נזכרו לא נשים ולא כותים ברישא. 
<small>69.</small> <b>אלא בגדולים שבישראל. </b>וכ"ה בד ובכי"ל. ובירושלמי הנ"ל: אפילו בגדולים אפילו בישראל,<sup class="footnote-marker">47</sup><i class="footnote">בירושלמי יומא פ"ה: אפילו בגדולי' ישראל, אבל בכי"ל שם: אפילו בגדולי' <b>אפי'</b> בישראל ונמחק, "אפי' " בטעות.</i> וכ"ה בראשונים, עיין באהצו"י שם. ובבבלי: אלא ע"י גדולי ישראל. ובכי"מ שם: אלא <b>אפי'</b> בגדולי ישראל, וכע"ז בה"ג הנ"ל.<sup class="footnote-marker">48</sup><i class="footnote">בה"ג ד"ב, עמ' 117, וברי"ף חסרה המלה "אפילו".</i> ובכ"י לונדון בבבלי שם: אפי' בגדולים. והעיר בדק"ס שם שמגירסא זו מוכח כדברי התשב"ץ ח"א סי' נ"ד שחלק על הר"מ (פ"ב מה' שבת ה"ג) שפירש "גדולי ישראל" גדולי ישראל וחכמיהם.<sup class="footnote-marker">49</sup><i class="footnote">בר"מ כת"י תימני אחד גורס: אלא על ידי גדולי ישראל (וחסרה שם המלה "וחכמיהם") <b>ואין מורין לנשים לעשות דברים האלו.</b> ולא מצאתי נוסח זה בשום כ"י אחר, ואף בר"מ כת"י רבינוביץ על קלף, הגירסא היא כלפנינו. ועיין מ"ש להלן בפנים, שו' 70, סד"ה ובר"מ.</i> אבל מגירסת התוספתא משמע כפירוש הר"מ. וכן פסק גם בתוספ' רי"ד יומא פ"ד ב', עיי"ש.<br>ומן הלשון "אפילו" משמע שמותר לעשות גם ע"י גוים וקטנים, ולפ"ז במקום שאין שום חשש של שהות ודיחוי אפשר שמוטב לעשות ע"י גוים. וכ"ה שיטת הרי"ד בתוספותיו ליומא פ"ד ב' שכתב: ואין אומרים יעשו דברים הללו על ידי גוים, או ע"י קטנים, אלא ע"י גדולי ישראל, פירוש אין אומרים נחזור אחר גוים או אחרי קטנים וכו', אבל ודאי אם היו מזומנים לנו מוטב שנעשה ע"י גוים ולא ע"י ישראל, וע"י קטנים ולא ע"י גדולים. ופירש כן אפילו לגירסתו: אלא ע"י וכו'. וכן פסק בראבי"ה יומא סי' תקל"א, עמ' 201 (אלא שהוא גרס: אלא <b>אפילו</b> ע"י גדולי ישראל). וכן משמע מתשובת הראב"ד לפי הנוסח שהעתיק בר"ן יומא פ"ח בסוגיין. אבל בתוה"א להרמב"ן שער הסכנה, ח' ע"ג, מעתיק: נבלה ומעשה שבת, ועיין בתשב"ץ ח"ג סוף סי' ל"ז, י"ב סע"ג, ומ"ש במחזיק ברכה או"ח סי' שכ"ח. וכן בשאלה להרשב"א ח"א סי' תרפ"ט: בחולה שיש בו סכנה שמותר לשחוט לו בשבת אם יש שם נבלה<sup class="footnote-marker">50</sup><i class="footnote">ובסוף התשובה שם צ"ל: מכל מקום כל שאין שם נבילה[ לא] אמרינן לגוי לשחוט (כמו שהגיה לנכון במחזיק ברכה שהזכרנו בפנים), כיון שהיא דחויה אצלו, ותדע לך שהרי שנינו בבריתא אין עושין דברים הללו לא על ידי גוים וכו'. ועיין במשיב נפש למאירי שהבאנו בפנים, עמ' 470, הע' ב'.</i> וכו'. וכע"ז ברא"ש יומא פ"ח סי' י"ד. ולפ"ז הנידון היה בשהיתה נבלה מן המוכן. וכן מפורש במשיב נפש למאירי, עמ' 470: היאך הורגלנו להתיר שחיטה לחולה במקום שיש נבלה מצויה וכו'. ועיין בתשובה להרשב"א שם ובשו"ת מהר"מ ב"ב ד' קרימונא סי' ר' ובהוצ' מק"נ (ברלין תרנ"א), עמ' 119 סי' מ"א, ובהערות שם,<sup class="footnote-marker">51</sup><i class="footnote">ויש להוסיף שו"ת הרא"ש כלל כ"ו סי' ה' ושלטה"ג יומא פ"ח, הוצ' ראם ד' סע"ב.</i> וברבינו ירוחם, אדם, נתיב י"ב ח"ט.<br>אבל בתוה"א להרמב"ן שער הסכנה, ד"ו ז' ע"ג, כתב: אין עושין דברים הללו <b>כלל</b> ע"י גוים וקטנים, שמא יאמרו הרואים בקושי התירו שעושין פקוח נפש וכו', ויבא הדבר לידי פשיעה בחולה. וכ"ה ברא"ש פ"ח סי' י"ד וברבינו ירוחם, אדם, נתיב י"ב ח"ט הנ"ל, ובר"ן בסוגיין. ועיין תשב"ץ ח"א סי' נ"ד הנ"ל ובח"ג סי' ל"ז, י"ב סע"ג ואילך, ובשו"ת הרדב"ז ח"ג סי' תקצ"א ובב"י טאו"ח סי' שכ"ח. ועיין מ"ש להלן בסמוך.
<small>69-70.</small> <b>אין אומ' ייעשו דברים הללו על פי נשים על פי כותים. </b>וכ"ה בד, בכי"ע, בכי"ל ובתוה"א להרמב"ן (שער הסכנה, ז' ע"ב) בשם התוספתא, וכ"ה בבבלי הנ"ל. ולפי גירסא זו משמע שלפעמים אין סומכים בפקוח נפש על אומדנא של נשים וכותים, תדע לך שהוא כן שברישא שנו "בגוים ובקטנים" וכן בבבלי "ע"י גוים ע"י קטנים", וכאן שנו "על פי". וכן פירש"י ועוד. ועיין מ"ש להלן בסמוך. 
<small>70.</small> <b>אלא מצרפין דעת ישראל עמהן. </b>וכ"ה בד ובכי"ע. ובכי"ל ובתוה"א להרמב"ן הנ"ל: אלא <b>מצטרפין</b> דעת ישראל עמהן. ובבבלי הנ"ל: אבל מצטרפין לדעת אחרת, וכ"ה בר"ח שם. וברא"ש יומא פ"ח סי' י"ד (בד' יושטיניאן): ואין אומרים יעשו דברים הללו על <b>ידי</b> נשים ועל פי (צ"ל: ידי) כותים, אבל מצטרפות לדעת אחרת, כך כתבו (צ"ל: כתוב) בספרי (כלומר, בספר שלי) והלכות גדולות (עיין להלן) <b>ובתוספתא</b>. עכשיו בא לידי ספר "וחי בהם" מאת הרח"י אברמוביץ, והמחבר אסף שם את רוב החומר מן המקורות הקדומים, ומן הגאונים והראשונים והאחרונים, ביחס לפקוח נפש.<br>והנה הגירסא שהביא הרא"ש בשם התוספתא אינה בשום נוסח. אבל הגירסא "על ידי" במקום "על פי" שבבבלי מקויימת גם ע"י כי"מ, בה"ג, הר"ח, הרי"ף, תורת האדם להרמב"ן, המנהיג (ה' יוה"כ סי' ל"ג, ד"ב, נ"ו סע"ב) ועוד, עיין דק"ס, עמ' 285, הערה ה'. ולא עוד אלא שבכי"מ, בה"ג ד"ב, עמ' 117, הרי"ף והמנהיג הנ"ל הגירסא היא: מפני שמצטרפין לדעת אחרת (אבל בה"ג ה' שבת פכ"ג ד"ו, כ"א ע"א: אלא מצרפין דעת ישראל עמהם). ובתוה"א להרמב"ן (שער הסכנה ז' ע"ב): מפני שמצטרפין לדעת אחרת.<sup class="footnote-marker">52</sup><i class="footnote">באהצו"י שבת, עמ' 150, יומא, עמ' 97, כתב שהרמב"ן בתורת האדם גרס בירושלמי: ואין אומרים לעשות דברים הללו לא ע"י נשים ולא ע"י כותים, מפני שמצטרפים לדעת אחרת. ואין הדברים כן, הרמב"ן העתיק את דברי הבבלי והביא באמצע כמאמר המוסגר את הירושלמי שאף שם אמרו "אפילו בגדולים אפילו בישראל", וחזר אח"כ לדברי הבבלי.</i> נ"א אבל מצטרפי לדעת אחרת. ובתוספ' רי"ד יומא פ"ד ב'; דבכל הספרים כתוב מפני שמצרפין, או שמא מצרפין.<br>ויתברר שיש לנו שתי גירסאות שיש לשתיהן קיום רב, וגירסא שלישית ורביעית שיש להן על מה לסמוך.<br>גירסת התוספתא: ואין אומרים יעשו דברים <b>בגוים ובקטנים</b> וכו', אין אומ' ייעשו וכו' <b>על פי</b> נשים <b>על פי</b> כותים, אלא מצרפין דעת ישראל עמהן. וכנגדה גם בבבלי לפי גירסת הספרים שלנו: לא <b>על ידי</b> גוים ולא <b>על ידי</b> וכו', לא <b>0על פי</b> נשים ולא <b>על פי</b> כותים, אבל מצטרפין לדעת אחרת. והפירוש הפשוט לפי גירסא זו הוא בוודאי פירוש רש"י שאין מחללין שבת ע"י גוים וע"י קטנים, ואין מחללין שבת באומדנא של נשים וכותים<sup class="footnote-marker">53</sup><i class="footnote">אם החולה אומר שאינו צריך, ואין כאן ריעותא שנראית לעין, ועיין ברא"ש ובר"ן.</i> אבל מצטרפין לדעת אחרת, שאם שני ישראלים ואשה אחת (או כותי אחד) אומרים צריך, ושלשה ישראלים אומרים אינו צריך, מצרפים את האשה (או את הכותי) לשני הישראלים. ונמצאו שלשה כנגד שלשה, וספק נפשות להקל. ועיין בשאילתות שמות סי' ל"ח ובהעמק שאלה שם אות ג'.<br>הגירסא השניה היא גירסת כתה"י בבבלי המקויימים ע"י כמה מן הראשונים, והיינו שאנו גורסים בשתי הבבות "על ידי", ואנו מסיימים בבבא שניה: <b>מפני</b> שמצטרפין לדעת אחרת. וברישא פירושו שאין עושין ע"י גוים וקטנים כלל "שמא יאמרו הרואים בקושי התירו וכו', ויבא הדבר לידי פשיעה בחולה וכו', אבל על ידי נשים וכותים אם נזדמן הדבר עושים, שהרי מחוייבין בשבת והוחזקו בה, אבל אין אנו מייחדים להם מלאכה זו, לומר יתעסק פלוני בפקוח זה, שמא יבאו להרהר ולומר אינן רוצין לחלל את השבת ואין משגיחין עלינו ומכשילין אותנו, לפי שהכותים לא היה להם משום ולפני עור וכו', וכן הנשים מתוך שדעתן קלה עליהן טועות בכך, וזהו מפני שמצטרפין לדעת אחרת, כלומר, למינות ולטעות". (תוה"א הנ"ל). ועיין היטב בדרישה טיו"ד סי' א'.<br>הגירסא השלישית היא גירסת הר"ח שאף הוא גרס בשתי הבבות "על ידי", אלא שגרס ברישא: <b>אין אומרים</b> יעשו דברים הללו ע"י נכרים ולא ע"י קטנים וכו', <b>ואין עושין</b> דברים הללו לא ע"י נשים וע"י כותים, אבל מצטרפין לדעת אחרת. וכעין גירסא זו הביא בתוה"א להרמב"ן (הנ"ל) בשם "ובשאר הנסחאות", והסיק וזה הלשון הגון ביותר [ב]נוסחאות הללו. ולפ"ז ברישא פירושו שאין אומרים שיעשו דברים הללו בגוים ובקטנים דווקא, אם הם מזומנים לעשות, "אלא אפילו ישראל גדולים עושין, ואם רצו הם עושין עמהן, וסיפא בנשים וכותיים אין עושין כלל, אבל מצטרפים דעת ישראל עמהם, לומר שאין מוסרים להם לבדם העסק והפיקוח הזה לעשות על ידם, שמא יתעצלו או יפשעו וכו', ומוסרין הדבר לישראל, והכותי מתעסק על יד ישראל בפקוח נפש, דכיון דישראל עוסק בו, אף הוא מזדרז על ידו" (תוה"א להרמב"ן הנ"ל).<br>ובתוספות רי"ד גרס כגירסת הר"ח ושאר הנוסחאות הנ"ל, אלא שבסיפא גרס: מפני שמצטרפין (או: שמא מצטרפין) לדעת אחרת. ופירש ברישא שאין אומרים שנחזור אחרי גויים וקטנים בפיקוח נפש, כדי שלא נחלל את השבת, אבל אם הם מזומנים על המקום בוודאי עושין על ידם גרידא, אבל אין עושין ע"י נשים וכותים, מפני שמצטרפים לדעת אחרת, "ויבואו לעשות בכל חולה, אעפ"י שאין בו סכנה, שאין יודעין להבחין כי טעם הדבר הוא מפני שיש בו סכנה, אלא יבואו להתיר בכל חולה, והדיוטות ככותאי דמי<sup class="footnote-marker">54</sup><i class="footnote">עין בבלי סנהדרין ל"א ב': מאן הדיוטות? א"ר חסדא כותאי.</i> הלכך אין עושין אלא ע"י חכמים,<sup class="footnote-marker">55</sup><i class="footnote">עיין מ"ש לעיל שו' 69, סד"ה אלא בגדולים.</i> שלא יבואו להקל במקום אחר, אבל ודאי אם אין שם אלא הן עושין, שבעבור הגזירה לא נניחנו עד שנחזור אחרי החכמים, שמא יכבוד בחליו, אבל היכא דאיכא אנשים ונשים, חכמים וכותים והדיוטות, עושין האנשים חכמים, ולא יניחו לעשות נשים וכותים והדיוטות". ורבינו פירש "דעת אחרת", דעת טועה, שסבורה שמותר לחלל שבת על חולה שאין בו סכנה, כתלמידיו של אותו האיש שתלשו שבלים בשבת מחמת רעבון שאין בו סכנה. ברם לולא דברי רבינו היה אפשר לפרש את הגירסא מפני שמצטרפין (או: <b>שמא</b> מצטרפין) לדעת אחרת, שהם סוברים שאין מחללין את השבת אפילו במקום סכנה, כדעת החסידים<sup class="footnote-marker">56</sup><i class="footnote">עיין מקביים א' פ"ב, ל"ה. ועיין במכילתא משפטים פ"ד, ובהערת רמא"ש שם, פ' ע"ב, הע' ל"ט.</i> הקדמונים והקראים (עיין תרביץ ש"ב, עמ' 388), ויתרשלו בהצלה.<br>ובר"מ פ"ב מה' שבת ה"ג: כשעושים דברים האלו אין עושין אותן לא ע"י נכרים ולא ע"י קטנים ולא ע"י <b>עבדים</b><sup class="footnote-marker">57</sup><i class="footnote">עבדים לא נזכרו בתוספתא ובבבלי בשום נוסח. ומקור הר"מ הוא בה"ג ר"ב, עמ' 117. ורבינו השמיט "כותים" מפני שבזמננו כבר עשאום כגוים לכל דבר, עיין במרכבת המשנה במקומו.</i> ולא ע"י נשים כדי שלא תהא שבת קלה בעיניהם, אלא על ידי גדולי ישראל וחכמיהם. וכן כתב רבינו בפיה"מ כאן ספי"ח: ואין עושין חילול שבת לא קטנים ולא גוים ולא <b>עמי הארץ</b>, כדי שלא ינהגו עצמם בחלול שבת ויקל עליהם, כי לא ידעו שזה החלול לא התירו לעשותו אלא מפני הצורך הגדול וההכרח, אבל עושין אותו גדולי ישראל. וברור שרבינו גרס כגירסת רוב הנוסחאות בבבלי ("על ידי" בשתי הבבות, והסיום: מפני שמצטרפין לדעת אחרת), ופירש שבכולם הטעם הוא שלא תהא שבת קלה בעיניהם, ויבואו להתיר מלאכה ע"י גוי וקטן אפילו במקום שאין בה צורך, וע"י נשים, הדיוטות ועבדים אין עושין, מפני שמצטרפין לדעת אחרת, ויבואו (כלומר, הנשים, ההדיוטות והעבדים) להקל במלאכת שבת אפילו במקום שאין בו סכנת נפשות, כפירוש בעל תוספות רי"ד הנ"ל. ועיין במאירי כאן ק"ט א' ד"ה במסכת יומא, ובספרו ליומא פ"ד ב' ד"ה מחמין, ובספרו משיב נפש, עמ' 470.

Halakhah 15

<small>70-71.</small> <b>אמ' ר' יוסה מנין לפיקוח נפש וכו'. </b>וכן בערוך ערך פקח: בתוספת שבת בפ' אין עוקרין א"ר יוסי מנין לפיקוח נפש וכו'. אבל במכילתא כי תשא פ"א, עמ' 341: ר' יוסי הגלילי אומר כשהוא אומר אך את שבתותי תשמורו, אך חלק, ויש שבתות שאתה דוחה ויש שבתות שאתה שובת. ובכ"י מדרש חכמים שם חסרה המלה "הגלילי". ובבבלי יומא פ"ה ב': ר' יוסי בר' יהודה אומר וכו', אבל בכתי"י ובראשונים שם: ר' יוסי הגלילי וכו'. ועיין תנחומא לך לך סי' ט"ז. ובירושלמי שם פ"ח ה"ה, מ"ה ע"ב: ר' אבהו בשם ר' יוחנן אך את שבתותי תשמרו מיעוט. ועיין בפי' הרמב"ן כי תשא ל"א, י"ג. 
<small>71-72.</small> <b>יכול מילה ועבודה ופיקוח נפש ת"ל אך וכו'. </b>לפי מסורת התוספתא השוה ר' יוסי פיקוח נפש למילה ועבודה. ועיין תשב"ץ ח"ג סי' ל"ז, י"ב ע"ד, שו"ת חתם סופר או"ח סי' פ"ה ומ"ש ר"י ענגיל בגליוני הש"ס ליומא מ"ו ב' ד"ה שבת. ועיין מ"ש להלן, שו' 76–77. 
<small>73-74.</small> <b>מפני שחייבין עליה כרת לאחר זמן. </b>רש"י יומא פ"ה ב' ד"ה ומה בשם התוספתא, ועיין בר"ח שם שאף הוא פירש ע"פ התוספתא. והכוונה כאן שהתינוק הוא בספק סכנה מיד כשלא מל אותו, עיין בבלי נדרים ל"ב א' ובמקבילות. ועיין בהשגות הראב"ד פ"א מה' מילה ה"ב ובמגדל עוז שם ובתוספות מכות י"ד א' ד"ה לאפוקי. ובמכילתא ובבבלי חסר טעם זה. ועיין מ"ש להלן. 
<small>74-75.</small> <b>ומה על אבר אחד ממנו דוחין את השבת וכו'. </b>במכילתא הנ"ל בשם ר' אלעזר בן עזריה. וכ"ה בבבלי כאן קל"ב א' וביומא הנ"ל בכל כתה"י ובראשונים, עיין דק"ס. ומדברי התוספתא משמע שהכל הוא מדברי ר' אליעזר הנ"ל. ובתנחומא יתרו סי' ח': א"ר אליעזר מק"ו ומה מילה שהוא אבר אחד מן אבריו של אדם דוחה שבת, סכנת נפשות שהיא כל גופו של אדם אינו דין שתדחה את השבת. ובתנחומא וישב הוצ' בובר סי' ח': אמר ר' אלעזר בן עזריה ומה המלה שאינה אלא אחת מרמ"ח אברים דוחה את השבת, רמ"ח אברים תחת האבן (כלומר, כשנפלה עליו מפולת, כמשנת יומא פ"ח מ"ז) אינו דין שדוחין עליו את השבת. ועיין תנחומא ריש מסעי. ופירוש הק"ו, מה אם אבר אחד שמעמיד בסכנה את חיי האדם מחללין עליו את השבת ק"ו אם כל אבריו חולים. ועיין בשיח יצחק ובהגהות הרש"ש יומא פ"ה ב'. ועיין להלן פי"ז, שו' 43 ואילך, ובמקבילות. 
<small>75-76.</small> <b>מה להלן ודיי ולא ספק וכו'. </b>וכע"ז במכילתא הנ"ל, ובשאר המקבילות חסר. ופירושו, אם אנו למדים ממילה, הרי שם הסכנה ודאית והרפואה ודאית, תדע לך שהוא כן שעל ספק מילה בזמנה אין דוחין את השבת. והמפרשים פירשו שהכוונה לברייתא שבבבלי קל"ה רע"א, ועיקר הראייה היא מאנדרוגינוס (עיי"ש בתוספות ד"ה ולא ספק). אבל עיין בתו"כ תזריע פרק א' ה"ה, נ"ח ע"ג, ומשמע משם שלחכמים אין אנדרוגינוס חייב כרת על המילה, ולר' יהודה שמחייב כרת, הרי מלין אותו בשבת. ועיין מ"ש להלן ביצה פ"א, שו' 16, ד"ה אין ספיקה, הערה 37. 
<small>76-77.</small> <b>אמ' ר' עקיבא וכי במה החמירה תורה וכו'. </b>מכילתא ובבלי הנ"ל. ובמכילתא דרשב"י (שמות כ"א, י"ד), עמ' 171, הק"ו הוא בשם ר' יוסי. 
<small>78-79.</small> <b>ומה עבודה שדוחה את השבת ספק נפשות דוחה אותה וכו'. </b>לפי פשוטה פירושה שספק נפשות דוחה את העבודה, מפני הכתוב (שמות כ"א, י"ד): מעם מזבחי תקחנו למות, ואעפ"י שאין כאן ודאי מיתה, שהרי נותנין עליו חומרי חיים וחומרי מתים,<sup class="footnote-marker">58</sup><i class="footnote">כסברת רב יוסף בלשון ראשון בבבלי גיטין כ"ח ב'. וכן משמע מסתימת לשון הירושלמי שם שלא חילק בין ב"ד של ישראל ובין ב"ד של גוים, ובשניהם הוא עדיין ספק, בישראל שמא ימצאו לו זכות, ובגוים שמא יקבלו שוחד.</i> מ"מ ספק מיתתו דוחה עבודה, ומכל שכן ספק חייו שהיא דוחה עבודה. וכשהרג במזיד לוקחים אותו מעל המזבח, ואפילו עבודה בידו, כשיטת הר"מ, עיין להלן. וכן במכילתא דרשב"י הנ"ל: מה עבדה [שהיא דוחה] את השבת דוחין אתו ממנה, להמית נפש מפני [נפש, שבת] שעבדה דוחה את השבת, דין הוא שידחו אות[ה בשביל להחיות] ספק נפש. ועיין מכילתא כי תשא הנ"ל, ועיי"ש משפטים פ"ד, עמ' 263, ועיי"ש, עמ' 264, בשם ר' שמעון בן מנסיא.<br>ובבבלי יומא הנ"ל: מעם מזבחי ולא מעל מזבחי, ואמר רבה בר בר חנה א"ר יוחנן לא שנו אלא להמית, אבל להחיות אפילו מעל מזבחי, ומה זה שספק יש ממש בדבריו ספק אין ממש בדבריו וכו'. ומפרש את הברייתא לעניין עדות, עיין במאירי ובשיח יצחק שם ובר"מ פ"ה מה' רוצח ושמ"נ הי"ב, הי"ג, ובאו"ש שם.<br>ובמכילתא משפטים פ"ד, עמ' 264, נשתמרה דעה זרה שאין פקוח נפש דוחה את העבודה, ועיין במאיר עין לרמא"ש שם, פ' ע"ב, הערה ל"ט.

Halakhah 16

<small>80-81.</small> <b>ר' אחא אמ' משם ר' עקיבא וכו'. </b>במכילתא ריש כי תשא ובבבלי הנ"ל הק"ו הוא בשם ר' ישמעאל, וכן משמע בירושלמי סנהדרין פ"ח ה"ח, כ"ו ע"ג. ובמכילתא משפטים רפי"ג נשנה הק"ו בסתם. 
<small>82.</small> <b>אם הורגין נפש להחיות נפש בספק וכו'. </b>כלומר, שהורגין את הגנב כדי להחיות את בעה"ב, אעפ"י שאפשר שהגנב לא בא אלא על עסקי ממון גרידא, ולא יהרוג את בעה"ב אם יתנגד לו. עיין במקורות הנ"ל, ועיין בתוספתא סנהדרין פי"א ה"ט ובבבלי שם ע"ב סע"א ואילך. ועיין מכילתא דרשב"י, עמ' 192, ובספרי כי תצא פי' רל"ז, עמ' 269, ובציונים של הר"א פינקלשטין שם. 
<small>83-84.</small> <b>הא לא נתנו מצות לישראל אלא לחיות וכו'. </b>בילקוט ת"ת כ"י אחרי מות בשם התוספתא. ובבבלי יומא הנ"ל בשם שמואל, עיי"ש, ועיין בבלי ע"ז נ"ד א'. ובתנחומא ריש מסעי דרשה זו בסתם. ובתו"כ אחרי מות, מכילתא דעריות הי"ד, פ"ו ע"ב, בשם ר' ישמעאל אפילו על ע"ז בצינעא. וכ"ה בבבלי סנהדרין ע"ד א' וע"ז כ"ז ב'. ועיין ירושלמי שבת ספי"ד, ט"ו רע"א, וע"ז פ"ב ה"ב, מ"א רע"א, ובבלי ע"ז כ"ז ב' הנ"ל. 
<small>85.</small> <b>אין כל דבר עומד בפני פקוח נפש חוץ וכו'. </b>לעיל ספ"ט (בשנו"ס), ירושלמי שביעית פ"ד ה"ב, ל"ה ע"א, סנהדרין פ"ג ה"ו, כ"א ע"ב, בבלי שם ע"ד א', כתובות י"ט א'. ועיין מ"ש בתשלום תוספתא, עמ' 52, סי' 83. ועיין ירושלמי שבת וע"ז הנ"ל ובבלי פסחים כ"ה א'. ועיין בסה"י לכבוד ארי' שווארץ, עמ' 420. 
<small>86.</small> <b>במי דברים אמורים וכו'. </b>עיין מ"ש על צורה זו לעיל ח"א, עמ' 227, הערה 14. 
<small>86-87.</small> <b>אבל בשעת השמד אפי' מצוה קלה שבקלות וכו'. </b>וכן מוכח בירושלמי שביעית וסנהדרין הנ"ל. ואמרו שם: הדא דתימר בינו לבין עצמו, אבל ברבים אפילו מצוה קלה לא ישמע לו, כגון לולינוס ופפוס אחיו שנתנו להם מים בכלי זכוכית צבועה (כלומר, צבועה אדום, והמים נראו כמו יין, כדי שיחשבו שהם שותים יין נסך, כפירוש הרש"ס שם) ולא קיבלו מהן. וכן בבבלי סנהדרין ע"ד א': כי אתא רב דימי א"ר יוחנן לא שנו אלא שלא בשעת השמד, אבל בשעת השמד אפי' מצוה קלה יהרג ואל יעבר וכו', אפילו שלא בשעת השמד לא אמרו אלא בצינעא, אבל בפרהסיא אפי' מצוה קלה יהרג ואל יעבור. מאי מצוה קלה, אמר רבא בר יצחק אמר רב אפילו לשנויי ערקתא דמסאנא. ופירש"י אפילו לשנות את קשר שרוך הנעלים, אם היהודים נהגו בו מנהג קבוע. ועיין ברי"ף שם, ופירושו לקוח מן הר"ח שנדפס בגנזי קדם של לוין ח"ד, עמ' 88. ועיין ערוך ערך ערקא.<br>ברם בה"ג ה' ע"ז, ד"ו ק"כ ע"ד, ד"ב ריש עמ' 575, ברי"ף, ביד רמה שם ובס' יריאים השלם סי' ת"ג, רכ"ז ע"א, חסרה המלה "לשנויי". ובמאירי, עמ' 279: אפילו <b>למפסק</b> ערקתא דמסאנא. ובשאילתות וארא סי' מ"ב: אפילו ערקתא דמסאנא וכו' אם יאניסו את ישראל עבוד ע"ז ואינו רוצה, ואח"כ יעמידוהו בפני ע"ז ויאמרו לו כפוף עצמך והתר ערקתא דמסנא, שלא תשתחוה לע"ז, אלא כפיפתך היא להתיר ערקת מסנא, ובלבד רואיך יאמרו שהשתחוית, אסור הוא וכו'. והיא ממש כעין הדוגמא שנתנו בירושלמי הנ"ל, שברבים אסור לעבור על עבירה של מראית העין, מפני חילול השם. ועיין בהעמק שאלה שם אות ט' ואות י'.<sup class="footnote-marker">59</sup><i class="footnote">אלא שרבינו ז"ל נגרר אחרי הפירוש המוטעה של המפרשים.</i> ואפילו לפי הגירסא שלנו "לשנויי ערקתא וכו' " אפשר לפרש שאמרו לו שיתכופף וישנה ויחליף את קשר רצועת הנעל, כדי שיראה משתחוה לע"ז, כפירוש השאילתות. ועיין להלן ע"ז פ"ז (כי"ע פ"ו) סה"ד ומקבילות. ובעבודת המלך פ"ה מה' יסודי התורה ה"ג שער שבעל השאילתות גרס בגמרא "לשרויי ערקתא וכו' ", כלומר, להתיר רצועת הסנדל, ואין צורך, ועיי"ש מ"ש בהבדלים של שעת השמד ופרהסיא, ועיין בהעמק שאלה הנ"ל.
<small>87-88.</small> <b>שנ' ולא תחללו את שם קדשי. </b>טעם זה חסר במקורות התלמוד, אבל ישנו בה"ג ובשאילתות הנ"ל, וכבר העיר בגליוני הש"ס לר"י ענגיל בסנהדרין שם שמקור השאילתות הוא מן התוספתא כאן. 
<small>88.</small> <b>ואומ' כל פעל ה' למענהו. </b>כלומר, ואף גוף האדם וחייו לא נבראו ולא נוצרו אלא לכבוד ה' ולקדש את שמו. ובילקוט משלי רמז תתקנ"ג: כל פעל ה' למענהו וכו' <b>לעדותו</b> שנ' לא תענה ברעך, פעולתו וכל מעשיו מקלסין אותו. ומקורו באגדת תהלים, עיין רש"י ור"י נחמיאש למשלי ט"ז, ד'.<sup class="footnote-marker">60</sup><i class="footnote">בהוספה למדרש תהלים קמ"ח, הוצ' בובר, עמ' 538, חסד מ"דבר אחר" ואילך.</i> ולפ"ז שמא אף כאן הפירוש הוא, למענהו, לעדותו, כדכתיב: אתם עדי נאם ה' וגו' ותבינו כי אני ה' לפני לא נוצר אל, ואחרי לא יהיה (ישעי' מ"ג, י'). והנוצרים קראו להרוגים שלהם μάρτυρες, עדים. ומסתבר שלקחו דבור זה מן הקדושים היהודים. 

Chapter 16



Halakhah 1

<small>1.</small> <b>אמ' ר' יהודה וכו'. </b>כ"ה בכל הנוסחאות,<sup class="footnote-marker">1</sup><i class="footnote">ועיין מ"ש להלן הע' 5.</i> וכן בס' יחוסי תנאים ואמוראים ערך זכריה א', הוצ' הרי"ל פישמן, עמ' קמ"א, קורא לפרק זה: פ' א"ר יהודה. 
<small>1-2.</small> <b>בזמן שנתן לתוכה מערב יום טוב וכו'. </b>ברייתא סתומה מאד ולא מצאתיה בשום מקום לא בתלמודים ולא אצל הראשונים. ובמשנתנו פ"כ סמ"א: ואין נותנין לתלויה<sup class="footnote-marker">2</sup><i class="footnote">כלומר, משמרת אפילו תלויה מערב שבת אין נותנין לתוכה יין, כדי לסננו מן השמרים.</i> בשבת אבל נותנין לתלויה ביום טוב. ואמרו עלה בבבלי (קל"ח א') שאם שימר בשבת חייב חטאת משום בורר, או משום מרקד (עיי"ש מחלוקת האמוראים). ולפירש"י במקומו והר"מ בפיה"מ רפ"כ, ובחיבורו פכ"א מה' שבת הי"ז, כולם מודים שחייב משום מרקד, ולא נחלקו אלא אם חייב גם משום בורר. אבל הרא"ה (לפי החידושים המיוחסים להר"ן במקומם) חולק וסובר שהמחייב משום בורר פוטר משום מרקד.<sup class="footnote-marker">3</sup><i class="footnote">וכן מוכח מן הירושלמי, עיין בשי"ק פ"ז ה"ב ד"ה אין תימר.</i> והקשה הרשב"א (קל"ח ב' ד"ה איבעיא): "תמיהא לי כיון דלרבנן חייב חטאת הוי בורר גמור כדרכו, א"כ היאך היו נותנין לתלויה ביו"ט, והא לכ"ע אין בוררין את הקטנית ביו"ט בנפה ובכברה (ביצה פ"א מ"ח) וצל"ע".<br>ובאמת כבר ישבו על מדוכה זו בירושלמי<sup class="footnote-marker">4</sup><i class="footnote">פ"ז ה"ב, י' ע"ב, פ"כ ה"א, י"ז ע"ג, ביצה פ"א ה"י, ס' ע"ד.</i> והוכיחו ממשנתנו שמשמר אינו חייב משום מרקד, "למה הותר (כלומר, יו"ט הותר וכו') מכלל ברירה והותר מכלל שימור, הותר מכלל ברירה, בורר כדרכו בחיקו ובתמחוי (ביצה פ"א מ"ח) והותר מכלל שימור, אבל נותנין לתלויה ביו"ט, ולא הותר מכלל הרקדה דא"ר חנינא בר יקה בשם רב יהודה אין שונין את הקמח, אבל מרקידין לאחורי הנפה, אין תימר משום מרקד הוא יהא אסור".<br>וכנראה שהתוספתא סוברת בשיטת ר' יהודה שהמשמר חייב משום מרקד, ואסור להרקיד ביו"ט, אבל מותר לשנות את הקמח ביו"ט (כשיטת התנאים בבבלי ביצה כ"ט ב'). ופירש"י (בבבלי שם): קמח שהרקידו מערב יו"ט ובא לשנותו ליפותו, שונין, דליכא טירחא. ודבר הנראה לעין הוא שזו היא פעם שניה, ואין זה במרקד לברור. ולפיכך אמר כאן ר' יהודה: אימתי אמרו נותנין לתלויה ביום טוב בזמן שנתן לתוכה מערב יו"ט וכו', כלומר שכבר סינן את היין פעם אחת מערב יו"ט, ובא עכשיו לשנות כדי לסננו שוב. ודין המשמר יין כדין המרקד קמח. (ע"פ תוספות בכורים).<sup class="footnote-marker">5</sup><i class="footnote">ברם בירושלמי הנ"ל העמידו את משנתנו כר' יהודה (עיין מ"ש בירושלמי כפשוטו, עמ' 144), והוא מפני שהירושלמי סובר שהרקדה אסורה ביו"ט מדאורייתא, ולפיכך מסתבר שר' יהודה הסובר (תוספתא מגילה פ"א ה"ז ומקבילות) שאף מכשירי אוכל נפש דוחין יו"ט, אף הרקדה שנעשית סמוך לאכילה ולשתייה דוחה יו"ט, ולפיכך אף שימור בכגון דא מותר. ובמאירי למשנתנו כתב: ואם תדון את הנתינה [במשמרת], כמכשירים שמא חכמים אלו ר' יהודה וכו', ומ"מ עיקר הדברים שאוכל נפש גמור הוא (כלומר, הרקדה), ומותר לדברי הכל. וכן בחידושים המיוחסים להר"ן רפ"כ: אבל נותנין לתלויה ביו"ט, יש מפרשים דסבירי להו דהוו מכשירי אוכל נפש שאי אפשר לעשותן מערב יו"ט, והרא"ה ז"ל כתב דהוי צורך אוכל נפש, כי היכי דשרי דנהליה קימחא ביו"ט (כלומר, ע"י שינוי, וכשיטת הרשב"ם בתוספות ביצה כ"ט ב' ד"ה אגבא. וכן מוכח מן הירושלמי הו"ל). ובר"ח קל"ז סע"ב: אבל במכשירין שאפשר לעשותן מערב יו"ט, כגון שימור היין ובדומה לו וכו'. אבל כוונת הר"ח היא לא לשימור עצמו, אלא לתליית המשמרת ביו"ט, עיי"ש.</i> אבל מתוך הבבלי מוכח שאעפ"י שאם נתן לתלויה בשבת חייב חטאת משום תולדת מרקיד, מ"מ ביו"ט מותר לעשות כן לכתחילה, מפני שכן היה מנהגם לתלות את המשמרת ולסנן את היין כדי לשתותו מיד, ומותר משום אוכל נפש, ואינו דומה להרקדת קמח "דדרכן למיעבד מערב יום טוב", עיין שאילתות סי' ק"ז וסי' נ' ובהעמק שאלה שם. ולפיכך פסקו כל הפוסקים כסתם משנתנו. ועיין להלן בסמוך.
<small>3-4.</small> <b>טורף אדם חבית יינה בשמריה ונותן לתלויה ביום טוב. </b>וכ"ה הגירסא ("ביום טוב") גם בד. ולפ"ז חולק רשב"ג על ר' יהודה לעיל, וסובר שנותנין לתלויה ביו"ט, אפילו לא נתן מערב יו"ט, כסתם משנתנו פ"כ מ"א. אבל בכי"ע ובכי"ל גורס: לתלויה בשבת. וכ"ה בבבלי קל"ט ב': טורד<sup class="footnote-marker">6</sup><i class="footnote">בר"מ פ"ח מה' שבת הי"ד: טורף וכו'.</i> אדם וכו' ונותן לתוך המשמרת בשבת, ואינו חושש. ופרשוה שם: בין הגיתות שנו, ופירש"י: שכל היינות עכורין ושותין אותן בשמריהן, הלכך אין כאן תיקון, דבלאו הכי מישתי. 

Halakhah 2

<small>4.</small> <b>מצננין את הביצה בסודרין. </b>בד ובכי"ל: מסננין (בכי"ל: מסנין) וכו'. ואף לפנינו מצננין פירושו מסננין, עיין בחידושים המיוחסים להר"ן קל"ט ב' ד"ה ונותנין ומ"ש בתס"ר כאן, עמ' 146. וכן גרס הר"מ בפיה"מ ד' נפולי במשנתנו פ"כ מ"ב: ומצננין את היין וכו'. ובכי"ע: מפנין<sup class="footnote-marker">7</sup><i class="footnote">שיבוש כזה "מפנין" במקום "מסנין", גם לעיל תרומות פ"ז, עמ' 145, שו' 42.</i> את הביצה בסודרין.<br>ובמשנתנו פ"כ מ"ב: ומסננין את היין בסודרין ובכפיפה מצרית ונותנין ביצה במסננת של חרדל. וקשה להגיה ארבע נוסחאות התוספתא מפני משנתנו.<sup class="footnote-marker">8</sup><i class="footnote">ורחוק להניח שלפנינו כאן אשגרה ממשנתנו פ"ג מ"ג.</i> וכנראה שהיו מסננין ביצה חיה בסודרין כדי שיצא החלמון וישאר החלבון המקושר, "ואידי ואידי אוכל הוא ואין כאן ברירת פסולת מן האוכל", עיין בפירש"י ק"מ רע"א. ועיין במ"א או"ח סי' שי"ט אות י"ב.
<b>ובכל דבר המטלטל. </b>וכן בכי"ע: וכל דבר המטלטל. אבל בד ובכי"ל: ובכפיפה מצרית. ולפי הגירסא שלפנינו פירושו למעט סיב שאינו כלי, עיין לעיל פ"ח, שו' 23–24. 
<small>4-5.</small> <b>נוטל בכברה ונותן לתוך האבוס. </b>במשנתנו פ"כ מ"ג: אין כוברין את התבן בכברה, ולא יתננו על גבי מקום גבוה בשביל שירד המוץ, אבל נוטל הוא בכברה ונותן לתוך האבוס. ופירש"י: אעפ"י שהמוץ נופל מאליו, כר' שמעון דאמר דבר שאינו מתכוין מותר. 
<small>5.</small> <b>אין מערין לכברה בשבת. </b>וכ"ה ("אין מערין") אף בכי"ע ובכי"ל, ובד בטעות: מערין וכו'. ובבבלי ק"מ ב': מתני' דלא כי האי תנא, דתניא ר"א בן יעקב אומר אין משגיחין בכברה כל עיקר. ובמשנת ביצה פ"ג מ"ו: אין משגיחין בכף מאזנים כל עיקר. ובבבלי שם כ"ח א': מאי כל עיקר, אמר רב יהודה אמר שמואל אפילו לשמרו מפני העכברים. וכע"ז גם בירושלמי שם פ"ג ה"ז, ס"ב סע"א. ואף כאן פירושו שאין מערין תבן לכברה בשבת כלל, אפילו לשמרו שם, ואפילו אם אינו מטלטלו כדי ליתן לתוך האבוס. 

Halakhah 3

<small>6.</small> <b>אין שורין את החלתית בשבת. </b>בכי"ע: אין שורין את החלתית בפושרין, וכ"ה במשנתנו פ"כ מ"ג, אבל בתוספתא אין לגרוס כן, עיין להלן. וחילתית הוא מין ירק שמשתמשים בו לתבלין ולרפואה, Asa foetida, עיין מ"ש לעף בפלורה ח"ג, עמ' 454. ואמרו בבבלי ק"מ א' שאין שורין אותה משום עובדין דחול. 
<b>ר' יוסה או' בצונן מותר וכו'. </b>כלומר, ר' יוסי חולק על הת"ק שאסר לשרות את החלתית מכל מקום. וכן אמרו בבבלי ק"מ א' על משנתנו הנ"ל ששנתה אין שורין את החלתית בפושרין (כלומר, בפושרין דוקא): מתניתין יחידאה הוא, דתניא אין שורין את החלתית לא בחמין ולא בצונן, ר' יוסי אומר בחמין אסור בצונן מותר. ועיין גם בירושלמי בסוגיין פ"כ ה"ג, י"ז ע"ג. 
<small>7.</small> <b>אין מזלחין את הבית וכו'. </b>וכ"ה בד ובכי"ל. וכן בערוך ערך זלח: בסוף תוספת שבת אין מזלחין את הבית בכל מיני זלחין. אבל בכי"ע: אין מזלחין את החבית וכו'. ולעיל פ"ט, שו' 38 ואילך: והמרבץ וכו' שבות. ועיין מ"ש לעיל שם בשיטת הירושלמי והבבלי בזה. והתוספתא משמיעה לנו שאין מזלפין את הבית בכל מיני זלפין, ואפילו בזלפין הנותנין ריח טוב, שכוונתו לפזר את הריח ולא לרבץ. ובבבלי צ"ה א' מסיק: והאידנא דסבירה לן כר' שמעון שרי אפי' לכתחלה. 
<b>אבל ממלא חבית מים ושופך ושונה וכו'. </b>כלומר, דווקא לזלוח אסור שהרי סוף כל סוף מתכוין לרבץ, אלא שאין כוונתו למלאכת דישה, או להשוואת הגומות (עיין מ"ש לעיל פ"ט הנ"ל), אבל כשהוא שופך את המים, מפני שהוא צריך לחבית אינו מתכוין לרבץ כלל, ואין דרך הרבצה בכך, ולפיכך מותר להערים. ובבבלי צ"ה א': דתניא הרוצה לרבץ את ביתו בשבת מביא עריבה מלאה מים ורוחץ פניו בזוית זו, רגליו בזוית זו וכו', תנא אשה חכמה מרבצת ביתה בשבת. ועיין ירושלמי תרומות פ"ב ה"ג, מ"א ע"ג, ובמקבילות. ועיין מ"ש לעיל ח"א, סוף עמ' 462. והסיגנון "שופך ושונה" גם לעיל פ"ג, שו' 28. 

Halakhah 4

<small>8.</small> <b>גורפין מלפני הפטם ומסלקין לצדדין מפני הרעי וכו'. </b>משנתנו פ"כ מ"ד. וכבר ציינתי בהירושלמי כפשוטו, עמ' 215, ובתס"ר ח"א, עמ' 146, לראשונים<sup class="footnote-marker">9</sup><i class="footnote">הר"ח, רבינו יהונתן (הובא בחידושים המיוחסים להר"ן), המאירי ועוד.</i> ולחכמים האחרונים<sup class="footnote-marker">10</sup><i class="footnote">בתס"ד בטעות הדפוס "מ"ח חל"ח" במקום "מ"ח חמ"א".</i> שפירשו לנכון שרעי הוא שור הרועה במרעה (כמ"א ה', ג'). וכן ציינתי לר"ח בביצה ל"ח א' ולהערה שם וכן בבבלי ב"מ כ"ח ב' (כגי' כ"י פריס, עיין דק"ס שם): הא ברעיא הא בפטומא, כלומר, הא בשור רעי, הא בשור פטם. ועיין רש"י שם. ובירושלמי כאן אמרו:<sup class="footnote-marker">11</sup><i class="footnote">לפי כי"ל וקטעים מן הגניזה, עיין מ"ש בירושלמי כפשוטו, עמ' 215.</i> מה שהפטם מותיר הרעי אוכל. ולנכון פירש הרד"ל שגורפין את המאכל מן האבוס (וכן בר"ח), ואין כאן איסור מוקצה, מפני שעדיין ראוי לאכילת בהמה, והוא הרעי. ואשר למסלקין לצדדין מפני הרעי, פירושו, כנראה, שלא יגרוף את האבוס מן הפסולת שהותיר הרעי, שהיא מוקצה, ואינה ראויה למאכל בהמה, אלא מסלקין את הפסולת לצדדין שבאבוס, ונותנין מאכל טוב במקומו. ועיין בעיטור בכורים. 
<small>9.</small> <b>וחכמים או' בין כך ובין כך אין מסלקין לצדדין. </b>במשנתנו הנ"ל: וחכמים אוסרין. ובבבלי שם ק"מ ב' הוכיחו מן התוספתא כאן שהחכמים אוסרין בשתיהן, כלומר, בין בפטם ובין ברעי, ופירש"י משום מוקצה. ועיין בר"מ פכ"ו מה' שבת הי"ט ובמפרשים שם.<br>ובד כאן בטעות: מסלקין לצדדין, אבל כגירסתנו כ"ה גם בכי"ע ובכי"ל ובבבלי הנ"ל.

Halakhah 5

<small>9-10.</small> <b>הקש שישן עליו מערב שבת מנענע בידו בשבת וכו'. </b>במשנתנו פ"כ מ"ה: הקש שעל גבי המטה לא ינענעו בידו (משום שסתם קש בימיהם עומד להסקה והוא מוקצה), אלא מנענעו בגופו (פירש"י: בכתיפיו, וטלטול מן הצד הוא דלא שמיה טלטול), ואם היה וכו' עליו כר, או סדין, מנענעו בידו. ובירושלמי בסוגיין: מתניתא בשלא ישן עליו מאתמול, אבל ישן עליו מאתמול כגופו הוא (כלומר, כגוף הספסל או המטה, כפירוש הרד"ל). ורש"י פירש במשנתנו כאן: או שהיה עליו כר או סדין, דגלי דעתיה דאקצייה לשכיבה, מעתה תורת כלי עליו. אבל לעיל נ' א' פירש: או שהיה עליו כר או סדין ששכב עליו מבעוד יום, ואעפ"י שלא יחדו לכך, ולא חישב עליו, דהיינו כרב אסי. ורש"י במשנה סובר כרוב הראשונים שמחשבה וייחוד עדיף ממעשה בלי מחשבה. אבל הרמב"ן שם ובעל המאור פי"ז (קרוב לסופו) סוברים שמעשה בלי מחשבה עדיף ממחשבה גרידא, ולפ"ז התוספתא והירושלמי שלנו הם בדווקא, ומחשבה גרידא אינה מועילה, והברייתא שלנו כרב אסי שם, לפי פירושם. ועיין בתכ"מ שהעיר גם על דברי המאירי נ' א' שכתב: והוא הדין אם שכב עליו בלי כר וסדין, אלא שדבר בהווה. וכדבריו מפורש כאן. 
<small>11.</small> <b>מכבש של בעלי בתים שהתירו להיות נוטל הימנו את הכלים וכו'. </b>במשנתנו פ"כ מ"ה: מכבש של בעלי בתים מתירין אבל לא כובשין. ומכבש הוא כלי שעשוי משני לוחות שיש בהם נקבים בקצוותיהם, ותוחבים מקלות לתוך הנקבים, כדי שלא ישמט הלוח העליון מן התחתון. ועל התחתון היו מסדרים את הבגדים, והיו מורידים עליהם את הלוח העליון ומהדקים אותו בחבלים שהעבירו אותם דרך נקבי המקלות, עיין ערוך ערך כבש ד' ורש"י ומאירי במקומו. ועיין תוספתא זבים ספ"ד ומ"ש בתס"ר ח"ד, עמ' 133. ועיין מ"ש להלן מו"ק פ"ב, שו' 35–37, ד"ה ובמשנת. 
<small>11-12.</small> <b>נוטל את המקל ואת הלוחים ומחזירן לשידה וכו'. </b>ואפילו אם נאמר שהמכבש הוא כלי שמלאכתו לאיסור, מ"מ מכיון שמותר ליטול בידו את המקל ואת הלוחים כדי להוציא את הבגדים, מותר לו לטלטלם ולהניחם במקום השמור, כתוספות ביצה ג' ב' ד"ה אבל ועוד. (ח"ד). 

Halakhah 6

<small>12-13.</small> <b>כלי שיש בו דברים הניטלין ודברים שאין נטלין נוטלו ונוטלן הימנו וכו'. </b>במשנתנו רפכ"א: נוטל אדם וכו' וכלכלה ואבן בתוכה. כלומר, כלכלה ותאנים ואבן בתוכה,<sup class="footnote-marker">12</sup><i class="footnote">עיין בירושלמי פ"ג ה"ו ובמקבילה, בבבלי מ"ז א' ובמקבילה, ומ"ש מהרי"ן אפשטין במבוא לנוה"מ, עמ' 56.</i> והיינו כלי שהוא בסיס לדבר המותר ולדבר האסור. ומוסיפה הברייתא שנוטל את כל הכלי ונוטל ממנו את הדברים המותרים גרידא, ומחזירו למקומו יחד עם הדברים האסורים. ובתוספת שבת סי' ש"ט אות י' כתב: ונראה דאם לאחר שנטל את הכלכלה עם הפירות והאבן בתוכו לקט את הפירות מתוך הכלכלה בעודה בידו, ולא נשאר בה רק האבן לחוד, אין צריך לנער האבן אח"כ מתוך הכלכלה, דכיון שהיא כבר בידו יכול להוליכה לאיזה מקום שירצה כמ"ש סי' ש"ח ס"ג. ודבריו מפורשים כאן בתוספתא. 

Halakhah 7

<small>14.</small> <b>בית הלל אומ' מגביהין מעל השלחן עצמות וכו'. </b>כ"ה בכל הנוסחאות של התוספתא, וכן מעתיק בשם התוספתא בס' יחוסי תו"א ערך זכריה א', הוצ' הרי"ל פישמן, עמ' קמ"א. אבל במשנה שבבבלי (קמ"ג א'): ב"ש אומרים מגביהין מעל השלחן וכו'. וכן יוצא ברור מסוגיית הבבלי שם: אמר רב נחמן אנו אין לנו אלא ב"ש כר' יהודה (דאית ליה מוקצה),<sup class="footnote-marker">13</sup><i class="footnote">עיין לעיל פי"ד ה"א (ובהערה 5 שם), ומפורש שם שב"ש אית להו מוקצה, כפי שהעיר לנכון ר' יוסף ענגיל בגליוני הש"ס קמ"ג א'.</i> וב"ה כר' שמעון (דלית ליה מוקצה), כלומר רב נחמן פוסק כתנא אחר שלא מנה משנה זו מקולי ב"ש ומחומרי ב"ה. ועל פיו הגיהו בכמה נוסחאות המשנה,<sup class="footnote-marker">14</sup><i class="footnote">עיין מ"ש מהרי"ן אפשטין במבוא לנוה"מ, עמ' 358.</i> וכן שנו התנאים אף את התוספתא כאן, אלא שהניחו את סדר הבבות ושנו את ב"ה לפני ב"ש. אבל עיקר נוסחת המשנה היא כלפנינו, כפי שיוצא מתוך הסוגיא שבבבלי, וכמו שהוא בכמה נוסחאות ובראשונים,<sup class="footnote-marker">15</sup><i class="footnote">עיין בס' הנ"ל, עמ' 357. ויש להוסיף גם את ספר יחוסי תו"א הנ"ל, עמ' ק"מ.</i> ועיין מ"ש להלן פסחים פ"י, שו' 34. ובס' יש סדר למשנה להגר"י פיק פכ"א מ"ג: והוי יודע דבתוספתא דשבת פי"ז איתא כך להדיא ב"ה אומרים מגביהין וכו' וכתבתי בחיבורי [על] התוספתא<sup class="footnote-marker">16</sup><i class="footnote">עיין מ"ש לעיל ח"א, מבוא, עמ' י"ד ואילך.</i> אולי שעל זה סמך רב נחמן וכו', עיי"ש.<br>והנה רוב הראשונים פירשו שבעצמות ובקליפין הראויים למאכל בהמה עסיקינן, ולפיכך התירו להגביהם מן השולחן ולטלטלן, אבל אם אינם ראויים למאכל בהמה אסור להגביהם אפילו לר' שמעון. וברש"י שלפנינו מפרש שהעצמות הם קשים, והקליפין הם של אגוזים ואינם ראויים למאכל בהמה. וכן פירש בס' יחוסי תו"א הנ"ל, וחידש שמגביהים אינו פירושו שמטלטלים אותם אלא מסלקים אותם ביד מן הטבלא, אבל אסור להוציא אותם החוצה, וב"ה (או ב"ש לגירסת התוספתא) מחמירים שלא לסלק אותם ביד אלא מנער את הטבלא. ופירש הרשב"א בספכ"א: מסלק את הטבלא ומנערה, כלומר, ובמקום שהוא רוצה לזרוק שם הקליפין והעצמות וכו' כל שהניחן באמצע השבת על דעת לנערן אפי' ר' יהודה מודה וכו' (כלומר, שהטבלא אינה נעשית בסיס לדבר האסור). ועיין בתוספות ביצה ב' א' ד"ה וב"ה.
<small>15-16.</small> <b>לא כדברי בית שמיי וכו'. </b>בס' יחוסי תו"א הנ"ל, עמ' קמ"ב: דקתני בתוספתא זכרי' בן אבקולוס לא כב"ה ולא כב"ש, משמע דהוא החמיר יותר, ולא אחרים וכו'. ועיין להלן. ובפתיחה לאבות של המאירי, י"ב ע"ב: ר' זכריה בן אבקולס שאמרו עליו בהגבהת עצמות וקליפין, שלא היה נוהג לא כדברי ב"ש ולא כדברי ב"ה. 
<small>16.</small> <b>נוטל ומשליך לאחר המטה וכו'. </b>וכן בס' יחוסי תו"א הנ"ל, עמ' קמ"א: זכריה בן אבקולוס לא היה נוהג לא כב"ה ולא כב"ש אלא נוטל ומשליך אחר המיטה. ובבבלי קמ"ג סע"א: אמרו עליו על ר' זכריה בן אבקולס שהיה מחזיר פניו אחורי המטה וזורקן, כלומר, שלא היה מניח את העצמות ואת הקליפין על הטבלה כלל, אלא היה משליכן בשעת האכילה ופולטן מפיו לאחר המטה שהסב עליה. ופירשו הראשונים שר' זכריה דייק ופלטן לאחורי המטה, כדי שלא לעשות גרף של רעי בבית לכתחילה (עיין בבבלי קמ"ג א'), אבל לא הקפידו להחזיק גרף של רעי אחורי המטה.<sup class="footnote-marker">17</sup><i class="footnote">עיין לעיל ברכות פ"ב, עמ' 10, שו' 56, ובמקבילות.</i> ואף לפנינו נוטל ומשליך פירושו משליך, ואין "נוטל" אלא לחיזוק הפעולה וההתמדה בה, דוגמת שקל ואזל, נטל והלך, עיין מ"ש לעיל ח"א, עמ' 62, ד"ה והגירסא.<br>ובס' יחוסי תו"א הנ"ל, סוף עמ' קמ"ג, כתב: ר' זכריה בן אבקולס היה מחמיר להחזיר פניו לאחורי המטה וזורקן, ואפילו אם היה אוכל ונשתיירו הגרעינין על השלחן לא היה מיקל אפילו כב"ש לנערן מעל השלחן אלא מניחן כמו שהן כל השבת כאילו נעשה השלחן בערב שבת בסיס לדבר האיסור, והיינו דתניא שלא היה נוהג לא כב"ה ולא כב"ש. אבל עיין מ"ש להלן.
<small>16-17.</small> <b>אמ' ר' יוסה ענותנותו של ר' זכריה בן אבקילס היא שרפה את ההיכל. </b>וכן במדרש איכה רבה פ"ד: אמר ר' יוסי וכו', ובהוצ' בובר ע"ב ע"א: א"ר יוסף וכו'. אבל בבבלי גיטין נ"ו א': א"ר יוחנן (וכ"ה בכי"מ שם ובאגדות התלמוד ובעין יעקב) וכו'. ועיקר הדברים הוא באגדות החורבן שם. וכאן הכוונה שר' זכריה בן אבקולס נמנע מלהכריע בין ב"ש ובין ב"ה, ולא רצה לא להגביה את העצמות ולא לנער את הטבלא, ולפיכך הבריח את עצמו מהנחת העצמות על הטבלא, כדי שלא יבוא לידי מעשה כלל, וענוותנותו זאת היתה שיטתית אצלו ונהג בה אף במעשים אחרים. ועיין מ"ש לעיל בשם ס' יחוסי תו"א. 

Halakhah 8

<small>17-18.</small> <b>מקנחין בזנב הסוס ובזנב הפרה ובזנב שועל וכו'. </b>בר"מ פכ"ב מה' שבת הי"ט: מי שנתלכלכה ידו בטיט מקנחה בזנב הסוס ובזנב הפרה וכו'. ובמ"מ שם: תוספתא.<sup class="footnote-marker">18</sup><i class="footnote">בהוצאות שם: תוספתא מי שרחץ במים וכו'. וצריך ליתן נקודה אחרי "תוספתא", והשאר שייך להלכה כ' שם. ועיין בב"י טאו"ח סוף סי' ש"ב.</i> וכלשון הר"מ גם בשו"ע או"ח סי' ש"ב ס"ק י"א.<br>ובמשנתנו מיד אחרי הבבא של "מגביהין מן השלחן וכו' " שנינו: מעבירין מלפני השלחן פרורין פחות מכזית ושער של אפונין ושער של עדשים, מפני שהוא מאכל בהמה, ספוג אם יש לו בית אחיזה מקנחין בו וכו'. וכבר כתבנו לעיל ח"א, עמ' 93–94, שהיו נוהגים לקנח את הידים ואת הפה בשעת הסעודה בפרורים פחות מכזית שהיו מאכילים אותם אח"כ לכלבים, ולפ"ז בדברים שבסעודה עסיקינן, ואף לאחר הקינוח הם מאכל בהמה ומותרים בטלטול. וכנראה שאף כאן מדברים בהיתר קינוח הידים (מן השומן והזוהמא) בכלים העשויים מזנב הסוס, זנב הפרה וזנב השועל<sup class="footnote-marker">19</sup><i class="footnote">בתשה"ג אסף, ירושלים תרפ"ט, סוף עמ' 185: זנב שועל ודוגמ[תו, שב]הן מכבדין את המצעות ואת כלי מילת שלא יטנפו.</i> וכיוצא בהם, עיין מ"ש להלן.
<small>18.</small> <b>ובסיער של שועין. </b>בד: ובשיע' של שועי' (בד"ח בטעות: של שועל), בכי"ע ובכי"ל: ובשיער של שועית. וכבר כתבנו לעיל ח"א, עמ' 94, הנ"ל שאין שועית אלא שעועית (פול), והוא שיער של אפונין שבמשנתנו. ובר"מ הנ"ל חסר כ"ז. 
<small>19.</small> <b>ובלבד שלא יקנח בידו ובמפה וכו'. </b>כלומר, בידו במפה, והוי"ו של "ובמפה" הוא וי"ו הפירוש וחמשלים, דוגמת: בורר כדרכו ובחיקו (ביצה פ"א מ"ח, כגירסת הוצ' לו וקויפמן) וכו', שפירושו: בורר כדרכו בחיקו וכו', סיגנון מצוי מאד במשנה מטיפוס א"י, עיין מ"ש הרי"ן אפשטין במבוא לנוה"מ, עמ' 1086 ואילך. ובר"מ הנ"ל: אבל לא במפה שמקנחין בה את הידים שלא יעשה כדרך שהוא עושה בחול ויבוא לכבס את המפה. וכנראה שלא גזרו כן אלא בקנוח זוהמא ושמנונית שמלכלך את המפה במקצת, וחוששים שמא יעביר את הלכלוך במים. 

Halakhah 9

<small>19-20.</small> <b>פירות שנתפזרו מלקט אחד אחד ואוכל וכו'. </b>בבבלי קמ"ג ב': ת"ר נתפזרו לו פירות בחצר מלקט על יד על יד ואוכל,<sup class="footnote-marker">20</sup><i class="footnote">עיין בתוספות שם ד"ה מלקט, ועיין בבלי ביצה י"ב ב' ומ"ש להלן ביצה פ"א, שו' 74, ד"ה המולל.</i> אבל לא לתוך הסל ולא לתוך הקופה, שלא יעשה כדרך שהוא עושה בחול. ובטעם האיסור נחלקו הראשונים. הר"מ בפכ"א מה' שבת הי"א פירש שלא ילקטם לתוך הכלי, שמא יכבשם וידחיקם שם ויבוא לידי עימור. ורבינו יונה פירש (לפי חידושי הרשב"א ועוד) שבנתפזרו לכל הצדדין עסיקינן, ומשום טירחא אתינן עלה, אבל אם לא נתרחקו הפירות אילו מאילו מותר ללקטן, כמפורש בבבלי קמ"ב א'.<br>אבל הרמב"ן (קמ"ג ב') פירש שבנתפזרו במקום עפר וצרורות אנן קיימין, ומשום דמיחזי כבורר נגעו בה ולפיכך אוכל מיד, כדין בורר אוכל מתוך הפסולת. ורבינו הסתייע מתוך התוספתא כאן שהעתיקה בשלימות. וכ"ה בשמו ברשב"א שם ובבית הבחירה למאירי ביצה י"ד ב', עמ' 81. ועיין גם בחידושים המיוחסים להריטב"א כאן, בר"ן על הרי"ף רפכ"ב ובמ"מ פכ"א מה' שבת הי"א. ועיין גם במאירי ובחידושים המיוחסים להר"ן בסוגיין, אלא שלא הביאו את התוספתא.<br>ולפי פירוש זה, וכן לפי פירוש רבינו יונה הנ"ל, אפילו לתוך חיקו לא ילקט (ולאו דווקא לסל או לקופה), אלא לוקט ואוכל דווקא. ועיין בתוספות קמ"ג ב' ד"ה מלקט.
<small>20-21.</small> <b>נתערבו לו פירות בפירות בורר ואוכל בורר ומניח על השלחן וכו'. </b>בירושלמי פ"ז ה"ב, י' ע"ב (ביצה פ"א ה"י, ס' ע"ד): בירר אוכלים מתוך אוכלים חזקיה אמר חייב, ר' יוחנן אמר פטור. מתניתא פליגא על חזקיה, בורר ואוכל,<sup class="footnote-marker">21</sup><i class="footnote">כ"ה בשרי"ר, עמ' 84, ובביצה. ולפנינו בטעות: דאמר בורר ואוכל. וכ"ה בר"ח ע"ד א' ועוד.</i> בורר ומניח על השולחן. ובבבלי ע"ד א': ת"ר היו לפניו מיני<sup class="footnote-marker">22</sup><i class="footnote">בכי"מ: שני מיני וכו', עיין דק"ס ורש"י ותוספ' ד"ה היו.</i> אוכלין בורר ואוכל, בורר ומניח, ולא יברור, ואם בירר חייב חטאת. מאי קאמר וכו', אמר אביי בורר ואוכל לאלתר, ובורר ומניח לאלתר (כלומר, לאכול לאלתר), ולבו ביום לא יברור, ואם בירר נעשה כבורר לאוצר וחייב חטאת. ונראה, שאף כאן מדברים בנתערבו לו כמה מיני פירות, והוא אינו רוצה לאכול את התערובת, אלא כל מין לחוד, ואינו מעדיף אחד על השני, ואין כאן פסולת אצלו. 
<small>21.</small> <b>בורר ומשליך לפני בהמתו. </b>וכ"ה ברמב"ן, ברשב"א ובבית הבחירה למאירי הנ"ל. ובירושלמי ובבבלי ליתא. ופירושו שהמינים היו או מאכל בהמה, או מאכל אדם, ומלמדת הברייתא שהמאכיל לבהמה מיד כאוכל בעצמו מיד, ומותר. ונראה שאם אחד מהם היה מאכל אדם ואחד מאכל בהמה, ובירר את מאכל הבהמה והשליכו לבהמה, דינו כבורר פסולת מתוך אוכל, וחייב אפילו ברר בידו על מנת לאכול את השאר מיד, כשיטת רוב הפוסקים. ושמא יש כאן אשגרה מלעיל מעשרות פ"ב הי"ט, עמ' 236, שו' 65. 
<small>21-22.</small> <b>ביררן אילו בפני עצמן ואילו בפני עצמן וכו'. </b>וכ"ה בראשונים הנ"ל.<sup class="footnote-marker">23</sup><i class="footnote">ברמב"ן בטעות: בדרך, וצ"ל: בררן, כמו שהוא ברשב"א.</i> ומן הלשון "אילו בפני עצמן ואילו בפני עצמן" משמע שהיו לפניו יותר משני מינין,<sup class="footnote-marker">24</sup><i class="footnote">שהרי בשני מינין גרידא אם ברר את הראשון השני מבורר מעצמו.</i> כמו שפירשנו לעיל, שו' 20–21, סד"ה נתערבו. ונראה בפירושו שהוא חייב, משום שברר כל מין ומין לחוד, ואילו היתה כוונתו רק שלא לאכול מן התערובת, היה צריך לאכול מיד אחרי שברר מין אחד, ולא להתחיל שוב בברירה, ומכיוון שהתחיל לברור את המין השני לפני שאכל את הראשון הוכיח סופו על תחילתו שחשב את הראשון לפסולת, והוא רוצה לאכול את השני, ודינו בראשון כבורר פסולת מתוך האוכל שמתחייב אפילו אוכל מיד, לשיטת התוספתא (עיין להלן), ועיין בתוספות ע"ד א' ד"ה היו.<br>ובירושלמי הנ"ל: והתני ובלבד שלא יבור כל אותו המין. ונראה שאין זו הברייתא שלנו.<sup class="footnote-marker">25</sup><i class="footnote">בירושלמי ממשיך: ואם עשה כן בשבת חייב. וכ"ה גם בשרי"ר. וקרוב לוודאי בעיני שהמלה "בשבת" נשתרבבה מן השורה שלמטה, שהרי בשבת אנן קיימין. ועצם המאמר "ואם עשה כן חייב" הוא דיוק התלמוד עצמו, ואינו מן הברייתא, כמו שהעיר לנכון בס' ניר שם ד"ה ובלבד. וע"פ כך מתפרש יפה המשך הסוגיא, עיין מ"ש בירושלמי כפשוטו, עמ' 142. ומוכח משם שבברייתא שלפני הירושלמי לא שנו בפירוש שאם עשה כן חייב, שהרי אמרו להלן שם: שכן הבורר כדרכו במקום אחר חייב, כלומר, וכאן מחמת גזירה בלחוד אסור, שמא יבוא לברור כדרכו, והיינו שיברור את כל הפסולת מתוך האוכל, שהרי לשיטת הירושלמי אינו חייב אלא אם ברר את כל הפסולת, כמפורש לעיל שם: אמר ר' יודן יש שהוא בורר צרורות כל היום ואינו מתחייב וכו'.</i> ועיין בס' אגלי טל מלאכת בורר, פ' ע"א, סי' ח', ס"ק ט"ו, אות ב' ואילך, שבאר את הירושלמי ואת התוספתא בדרך אחרת ובטוב טעם, כדרכו.
<small>22.</small> <b>או שליקט מתוכן עפר וצרורות וכו'. </b>ואפילו לקט ביד על מנת לאכול את הפירות מיד חייב (דומיא דרישא), כשיטת רוב הפוסקים, וכפי שהוכיח מכאן באגלי טל הנ"ל, פ' ע"ג. ועיין שם, ע"ב, אות כ"ה ואות כ"ו. 

Halakhah 10

<small>22-23.</small> <b>פגה שטמנה בתבן וכו'. </b>בערוך ערך פג ד': בריש גמרא דפרק כל הכלים (קכ"ג א', עירובין ע"ז א') ת"ר בסוף תוספת שבת פגה שטמנה בתבן, פי' פגה כדכתיב (שה"ש ב' י"ג) התאנה חנטה פגיה, והן פירות שלא נתבשלו באילן, וטמנן בתבן להתבשל בחמות התבן להכשר לאכילה.<br>ובירושלמי כלאים פ"א ה"ט, כ"ז ע"ב: תני פגה שטמנה <b>בטבל</b> וכו', וכ"ה בכי"ר שם, וכ"ה בשרי"ר (עמ' 102) מירושלמי פסחים פ"ב ה"ד, כ"ט ע"ב. ובכי"ל בפסחים שם: פגה שטמנה בגפן וכו', וצ"ל: בגפ', כלומר בגפת, וכ"ה בבבלי עירובין ע"ז א' בכי"מ ובכ"י אוקספורד, עיין דק"ס שם, עמ' 306, הע' ל'. אבל בהוצאות שלפנינו בפסחים שם, וכן בשבת פ"ג ה"ג, ה' סע"ד, כלפנינו: שטמנה בתבן. ועיין מ"ש בספרי הירושלמי כפשוטו, עמ' 404.<br>וקשה לחבר ברייתא זו למשנתנו כאן, וכנראה שלפני התנא של התוספתא היו כאן משניות אחרות שרבינו הקדוש השמיטן במשנה.
<small>23.</small> <b>חררה שטמנה בגחלים וכו'. </b>פירש"י (בעירובין הנ"ל): וחררה שהטמינה אתמול בגחלים, ועכשיו כבו, ומ"מ מוקצין הן וכו'. אבל במאירי קכ"ג א' סד"ה ומ"מ כתב: גדולי המפרשים (הראב"ד בפירושו) פירשו אף כשיש שם גחלים, ומשום דבר שאין מתכוין, ופסיק רישיה אין כאן שאפשר שלא לכבות ולא להבעיר. וז"ש (=וזהו שאמרו) בירו' ר"א בן תדאי ור"ש אמרו דבר אחד (עיי"ש בירושלמי כלאים ושבת הנ"ל). ועיין ר"מ פכ"ה מה' שבת הי"ד ובכ"מ שם. 
<b>אם מגולה מקצתה נוטל וכו'. </b>ופירש"י: שיכול לאוחזה במקום המגולה, דאפילו טלטול מן הצד ליכא, שאין צריך להגביה התבן, אלא מגביה מקום המגולה, והתבן נשמט ונופל. ועיין בפי' הרא"ה שהביא בחידושים המיוחסים להר"ן קכ"ג א' ד"ה פגה. 
<small>24.</small> <b>אלעזר בן תריי וכו'. </b>בבבלי עירובין ע"א ב' (בד"פ): ר"א בן תראי. ובכי"ל כאן: ר' אלעזר בן תדאי. ועיין מ"ש על תנא זה להלן עירובין פ"ה, שו' 25, ד"ה לעזר. 
<b>תוחבן בשפוד או בסכין וכו'. </b>ופירשו בגמרא שר"א בן תדאי סובר שטלטול מן הצד לאו שמיה טלטול. ועיין ברי"ף פ"ג סי' שמ"ב, במאור, מלחמות ור"ן שם, ובתוספות עירובין ע"ז ב' ד"ה מקצת. 

Halakhah 11

<small>24-25.</small> <b>אין מטבילין את המים ביום טוב וכו'. </b>וכ"ה בד ובכי"ל כאן, וכ"ה להלן ביצה פ"ג, שו' 30, בד ובכי"ע. אבל בכי"ע כאן: אין מטבילין את הכלי ביום טוב וכו'. וכן להלן ביצה הנ"ל בכי"ו: אין מטבילין את כלי על גב מימיו ביום טוב וכו'. וכן בכי"ל שם: אין מטבילין את הכלי אגב מימיו לטהרו ביום טוב. וכן ברש"י ביצה י"ח סע"ב: "ובתוספתא דביצה <b>ודשבת</b> בהדיא תני בה הכי אין מטבילין את הכלי על גבי מימיו לטהרו בי"ט וכו',<sup class="footnote-marker">26</sup><i class="footnote">ועיין בתוספ' שם ד"ה אין ובשיטה שם ובבית הבחירה למאירי שם, עמ' 104.</i> וסייג לדברי ספר התוספתא, דכך מצינו בו במסכת שבת ובמסכת ביצה". וכע"ז גם בירושלמי ביצה פ"ב ה"ג, ס"א ע"ג, ובבבלי שם י"ח ב',<sup class="footnote-marker">27</sup><i class="footnote">בכי"מ ועוד (עיין גם רש"י שם) הסדר מהופך. ונראה שמסורת בבל בתוספתא היתה כגירסתנו כאן (אין מטבילין את המים), אבל מסורת הירושלמי (עיין להלן בפנים) היתה כגירסת כי"ע כאן וכגי' כי"ו וכי"ל בביצה. ולמעשה אין הבדל בגירסאות (עיין מ"ש להלן הע' 30), וכל ההפרש הוא בהרגשת כוונתו, שאפילו עיקר כוונתו לטהר את המים ג"כ אסור.</i> אלא שם חסרה המלה "ביום טוב", וכן מוכח מן הסוגיא שם.<br>ונראה שנוסחתנו המקויימת ע"י ד וכי"ל עיקרית, שהרי כן שנינו במשנת ביצה פ"ב מ"ג: חל (כלומר, יו"ט) להיות אחר השבת, בית שמאי אומרים מטבילין את הכל מלפני השבת, וב"ה אומרים כלים מלפני השבת ואדם בשבת. ושוין שמשיקין את המים בכלי אבן לטהרן, אבל לא מטבילין.<sup class="footnote-marker">28</sup><i class="footnote">כלומר, אבל לא מטבילין את המים, ממש כנוסחתנו כאן, וכגי' ד וכי"ע להלן ביצה פ"ב, שו' 30. והכוונה למים בכלים טמאים (המקבלים טומאה), דלא סגי להו בהשקה.</i> ופירושו שכולם מודים שאם היו לו מים טמאים בכלי טמא מלפני השבת שטובל אותם מלפני השבת, שהרי בכלי טמא אסור לו להטביל את המים לכולי עלמא, משום שכשיטבול את המים (עיין הערה 29) נטהר אף הכלי, והוא אסור, אף שאינו מתכוין אלא לטהרת המים. ומשנתנו מונה טבילת כלים, טבילת אדם, וטבילת מים. ובבבלי שם י"ח ב': מאי אבל לא מטבילין, אמר שמואל אין מטבילין את הכלי על גב מימיו לטהרו. ושמואל אינו מגיה את המשנה אלא מפרש, שהרי אין מחזיקין את המים בחפנים אלא בכלי, ואם המים הם בכלי טמא, נמצא שמתקן את הכלי.<sup class="footnote-marker">29</sup><i class="footnote">וכן מוכח מעצם לשון משנתנו שנקטה "מטבילין", ולא "משיקין" כבכלי אבן, שאם אין כאן כלי טמא שטעון עכשיו טבילה אין צורך להטביל, אלא משיקין את שפת המים למקוה, וטהרו משום זריעה. אבל כשיש כאן כלי טמא אין השקה מספיקה, מפני שהכלי חוזר ומטמא את המים, ואין "טבילה" במים (על יד "השקה" שלהלן) אלא בכלי טמא דווקא, עיין מ"ש במלא"ש ביצה פ"ב מ"ג בשם ר"י אשכנזי. ועיין לשון הר"מ בפכ"ג מה' שבת סה"ה ובפיה"מ למשנת ביצה הנ"ל, ובפיה"מ מקוואות פ"י מ"ו, והוא ע"פ הר"ח פסחים ל"ד ב', ועיין בר"ח ביצה י"ח א' (והלשון מגומגמת שם). ולא דבר רבינו אלא בהוה, אבל בוודאי שיכול להשיק את המים מן הצד, עיין ברא"ה ביצה במקומו.</i> ואם יתן אותן עכשיו לתוך כלי אחר טהור, נמצא שמטמא את הכלי ביו"ט (עיין תוספות שם ד"ה ושוין). וכן יוצא ברור מן הסיפא שבדברי חכמים כאן,<sup class="footnote-marker">30</sup><i class="footnote">פשיטא שלמעשה אין הבדל בין פירושינו ופירוש רבותינו ז"ל, ואין ההבדל אלא בגירסא, ואף אין מטבילין את המים איסורו משום שמטהר את הכלי אגב מימיו, אלא שהמשנה והתוספתא מרגישות שאסור לעשות כן, אע"פ שאינו מתכוין לטבול את הכלים, ועיין לעיל הע' 29.</i> עיין מש"ש. ועיין מה שהאריך בזה בספר יש סדר למשנה ביצה פ"ב מ"ג ד"ה ושוין.
<small>25.</small> <b>ואין משיקין את המים בכלי אבן לטהרן בשבת. </b>וכ"ה בירושלמי הנ"ל, אבל בבבלי הנ"ל חסר "בשבת", וכן מוכח מן הסוגיא שם. וברור מתוך גירסא זו שביו"ט מותר לכולי עלמא להשיק את המים בכלי אבן, שהרי כלי אבן אינם מקבלים טומאה, ונמצא שתיקן את המים גרידא. 
<small>26.</small> <b>וחכמים אומ' מטבילין את המים ביום טוב. </b>וכ"ה בד ובכי"ל, ולהלן ביצה פ"ב, שו' 31, בד ובכי"ע. אבל בכי"ע: מטבילין את הכלי וכו', וכע"ז בביצה בכי"ו ובכי"ל (כגירסתם ברישא), וכ"ה בירושלמי שם ובבבלי הנ"ל (בלי המלה "ביום טוב" כנ"ל). ופירושו כמו שכתבנו ברישא. 
<small>26-27.</small> <b>בכלי אבן לטהרן בשבת. </b>המלה "בשבת" חסרה כאן בד, בכי"ע ובכי"ל, ובביצה בכי"ו, ד וכי"ע, אבל ישנה בכי"ל שם ובירושלמי הנ"ל. ועיין בבבלי הנ"ל, וברור שהכוונה לשבת. 
<small>27.</small> <b>אבל לא להטבילן. </b>כלומר, את המים בכלי טמא, וכמו שהכרענו ופירשנו ברישא של הברייתא. ובכי"ע כאן ובביצה: אבל לא <b>להטבילו</b>,<sup class="footnote-marker">31</sup><i class="footnote">אצל צוקרמנדל בביצה בטעות: להטבילן.</i> כלומר, את הכלי, וזה לא יתכן שהרי כלי אבן אינו מקבל טומאה. והנכון כגירסתנו, וכ"ה בד ובכי"ל כאן ובביצה בכי"ו, ד וכי"ל.<br>נמצאנו למדים ששיטת רבי ביו"ט הוא כשיטת החכמים בשבת. ובמשנת ביצה הנ"ל: ושוין שמשיקין את המים בכלי אבן לטהרן, אבל לא מטבילין. והעמידוה בירושלמי הנ"ל שבשבת עסיקינן (והיא דבוקה לתיבה שלפניה), ומשנתנו כחכמים. ובבבלי העמידוה כרבי וביו"ט עסיקינן, או כחכמים, ובשבת אנן קיימין.<br>ועל סידור הברייתא כאן, נראה שהיא נסמכה למשנתנו פכ"ב מ"ד: נותנין וכו' ואת המים היפים ברעים בשביל שיצנו, ואת הצונין בחמין (כגירסת רוב הנוסחאות, עיין מלא"ש) בשביל שיחמו. ובמשנת מקואות פ"י מ"ו שנינו: בש"א אין מטבילין חמין בצונין ולא צונין בחמין, ולא יפים ברעים ולא רעים ביפים, בה"א מטבילין. ולפי שיטת ב"ה אפילו בכגון דא טהרו המים והכלים, ומותר לעשות כן ביו"ט, וכן מותר להשיק מים יפים ברעים וצונין בחמין בשבת כדי לטהרן.

Halakhah 12

<small>27-28.</small> <b>כלים שנטמאו באב הטומאה אין מטבילין וכו'. </b>בבבלי ביצה י"ה א': כלי שנטמא באב הטומאה אין מטבילין אותו ביום טוב, בולד הטומאה מטבילין אותו ביום טוב. ולעיל שם: כלי שנטמא מערב יום טוב אין מטבילין אותו ביום טוב, ביום טוב מטבילין אותו ביום טוב. 
<small>28.</small> <b>ואין צריך לומר בשבת. </b>ואפילו נטמא בשבת אין מטבילין אותו, עיין שאגת אריה סי' נ"ו. ובשבת אפילו נטמא בולד הטומאה אין מטבילין אותו לשיטת התוספתא והירושלמי, עיין מ"ש לעיל פ"ב, שו' 30, ד"ה ושנטמאו בולד. ולא נקטו כאן "באב הטומאה" אלא משום יו"ט שחילקו בו בין אב לולד. והמלים "ואין צריך לומר בשבת", חסרות בבבלי הנ"ל, אבל ישנן גם להלן ביצה פ"ב, שו' 33. 
<small>28-29.</small> <b>אבל ממלא הוא כוס, או דלי וכו'. </b>בירושלמי ביצה פ"ב ה"ב, ס"א ע"ב (ובמקבילות בשבת ובתרומות): תני ר' הושעיה ממלא הוא אדם כלי טמא מן הבור ומערים עליו ומטבילו. ופי' הרש"ס (תרומות, כ' ע"א): מערים להשתמש בהן. ובבבלי ביצה י"ח א': מדלין בדלי טמא והוא טהור. ואעפ"י שבמשנתנו שם וברישא כאן אף החכמים אסרו להטביל כלי על גבי מימיו בשבת, שאני התם שהדלי מלא ומוכח שמתכוין לטבילה, מה שאין כן הכא שנראה כאילו מתכוין לשאוב מים גרידא, כמו שפירשו רש"י ותוספות שם ד"ה מדלין.<br>ומתוך דברי הר"מ שהביא (פ"ד מה' יו"ט הי"ח) את ההלכה שלנו לעניין יו"ט גרידא מוכח שכל ההערמות וההיתירים שנשנו בסוגיין לא נאמרו לעניין שבת (עיין במרכבת המשנה פכ"ג מה' שבת ה"ח). וכן בבית הבחירה למאירי ביצה, סוף עמ' 105: "מדלה באותו כלי והוא טהור מאליו. יש אומרים דוקא ביום טוב, ויש אומרים אפילו בשבת. ובתלמוד המערב (הנ"ל) אמרו הדא דתימא בגדולים אבל בקטנים מערים עליהם. ונראה לי בפירושו שזה שאסרו במשנתנו הטבלת כלי אגב מימיו, דוקא בכלי גדול (כלומר, שדרכם היה למלאות אותו במחץ), שהרואים מכירים בו שלא לשאיבה הוא עשוי, אבל קטנים, כגון דלי, מערים עליהם כאלו מכוין לשאוב בהם, אעפ"י שאינו צריך לשאוב מים וטהורים מאליהם". ומתוך דברי הירושלמי שם ברור שכל ההיתירים נאמרו אף לעניין שבת, ואף את משנתנו העמידו לעניין שבת גרידא, וכחכמים. והר"מ סובר שהבבלי חולק (עיין במרכבת המשנה הנ"ל).
<small>29.</small> <b>ומחשב עליהן ומטבילן. </b>וכן להלן ביצה פ"ב, שו' 34, הנ"ל: <b>וחושב</b> עליהן וכו'. ומפשוטה של לשון משמע שהתוספתא סוברת שטבילה צריכה כוונה אף לחולין, וכר' חנינא בירושלמי (שבת פ"ב ה"ב, ד' סע"ג, ומגילה פ"ב ה"ד, ע"ג סע"ב) וכר' יוחנן בחולין ל"א א'. וכבר הוכחנו להלן חגיגה פ"ג שו' 2–3, ד"ה הטובל, שם שו' 3–4, ד"ה הטובל, שכן יוצא מכמה וכמה מקומות בתוספתא. 
<small>29-30.</small> <b>טובל כדרכו מטומאה חמורה וכו'. </b>כבית הלל במשנת ביצה פ"ב סמ"ב. ואמרו שם בירושלמי, ס"א ע"ב: שכן אדם טובל לקירויו בשבת. ובבבלי שם י"ח א': אדם נראה כמיקר. ועיין מ"ש ע"ז להלן ביצה פ"ב, שו' 25–26, ד"ה ובירושלמי. 

Halakhah 13

<small>30.</small> <b>קורע אדן את העור וכו'. </b>להלן ביצה פ"ג, שו' 48–49, עיין מש"ש. ועל הכתיב אדן, עיין לעיל ח"א, ריש עמ' 1.<br>ובמשנתנו פכ"ב מ"ג: שובר אדם את החבית לאכול הימנו גרוגרות, ובלבד שלא יתכוין לעשות כלי. ופירש"י: דאין במקלקל [לשם אכילת שבת] שום איסור, ועיין בר"ן. ובבבלי ביצה ל"ג ב' העמידוה במוסתקי, ופירש בערוך: חבית רעועה שחלקיה מדובקים, והוי <b>כנשברה מערב יו"ט</b>. אבל מן הירושלמי עירובין פ"ג ה"ג, כ"א ע"א ועוד, מוכח שפירשוה אפילו בחבית בריאה.<sup class="footnote-marker">32</sup><i class="footnote">כמו שהעירו בתוספות עירובין ל"ד ב' ד"ה ואמאי, וכאן קמ"ו א' סד"ה שובר. ובאו"ז ח"ב ח' שבת סי' ע"ח, אות י"ב, י"ח ע"א, תירץ שלא העמידוה בבבלי אלא לשיטת ר' אליעזר, אבל לרבנן באמת אין צורך בכך. אבל מדברי התוספות הנ"ל משמע שהם סוברים שהבבלי חולק על הירושלמי (לפי פירושם בבבלי). ועיין גם ברשב"א כאן קמ"ו א'. וכן השמיטו הרי"ף והר"מ (פכ"ג מה' שבת ה"ב) את האוקימתא של הבבלי, וסוברים, כנראה, שאינה אלא אליבא דר' אליעזר. ועיין במרכבת המשנה פי"א מה' שבת ה"ז, בראשון לציון לביצה ל"ג ב' ועוד.</i>
<small>31.</small> <b>לעשות זינוק. </b>כלומר, לעשות את החור בצורה כזאת שיהא היין מזנק מתוכו. עיין בבלי קמ"ו ב', ובאוה"ג שם, סוף עמ' 151 ואילך, ובס' יריאים השלם רע"ד, קל"ט רע"ב, ועיין בטוב"י או"ח סי' שי"ד סד"ה ואפי' נקב, ובעבוה"ק להרשב"א בית מועד ש"ב סוף סי' ז', מ"ב ע"א. וכבר העיר בח"ד בביצה שם שמתוך דברי הרשב"א מוכח שפסק כן גם לעניין שבת, עיי"ש. 
<small>31-32.</small> <b>אין פותחין לפסין סתומות וכו'. </b>להלן ביצה פ"ג, שו' 50, הנ"ל. ובבבלי שם ל"ב א': ואין עושין אלפסין חרניות ביום טוב. רבן שמעון בן גמליאל מתיר באלפסין חרניות. מאי חרניות ? אמר רב יהודה ערניות. מאי ערניות אמר אביי צעי חקלייתא. ופירש הר"ח: קדירות של בני כפרים. וברש"י שם: אלפסין חרניות מפרש לקמן קערות של בני עיירות. ובירושלמי שם פ"ד ה"ג, ס"ב ע"ג: תני לפסים סתומות עשאן מערב יום טוב לא יפתחם ביום טוב, מפני שהוא מכשיר כלי ביום טוב, ורשב"ג מתיר.<sup class="footnote-marker">33</sup><i class="footnote">שתי המלים האחרונות נשמטו בהוצאות שלפנינו בירושלמי, אבל הן ישנן בר"ח ביצה ל"ב א', ובעיטור ה' יו"ט, עיין באהצו"י שם, עמ' 35. וכן הגיהו המפרשים שם, כפי שיוצא ברור מהמשך הירושלמי.</i> תמן תנינן (עדיות פ"ב מ"ה) על לפסין ארניות שהן טהורות וכו'. וכן הביאו משנה זו בבבלי לעיל שם.<br>וכבר הוכיח בר"ח הנ"ל מן הירושלמי ומן התוספתא שהן הן אלפסין עירניות הן הן אלפסין סתומות. והוכיח הראב"ד (במשנת עדיות פ"ב מ"ה) מן המדרש<sup class="footnote-marker">34</sup><i class="footnote">ב"ר ספ"א, עמ' 14 ; ירושלמי חגיגה פ"ב סה"א, ע"ז ע"ד.</i> שהאלפס הסתומה היתה נעשית ביחד עם כיסויה בבת אחת. ובפיה"מ להר"מ (עדיות שם) באר שהיו עושין אותן חלולות בלא שום פתח, וכשמתנגבות מעט חולקין אותן לשנים. ובבית הבחירה למאירי ביצה, עמ' 193: שמתחלתן עשויין לכך, ר"ל שעושין שריטה עמוקה במקום שראוי לחלקן, כדי שיהא חלוקן נעשה לשעתו, וכשנצרפו מחלקן. ועיין תאור הכלי אצל ר"י בראנד כלי החרס בספרות התלמוד, עמ' י"ח ואילך.<br>וממקום הברייתא כאן משמע שאף בשבת מתיר רשב"ג להלן. וכן הביא במגן אברהם או"ח סי' שי"ד, אות י"ד, לעניין שבת. אבל אפשר שיש כאן אשגרה מביצה, כדרך התוספתא. והראשונים הביאוה מתוספתא ביצה, ואף הרמב"ן שבת פ"ד ב' הביאה מתוספתא ביצה, וכן משמע מלשון הירושלמי והבבלי הנ"ל שביו"ט עסיקינן. ברם אם יש כאן מתקן מנא, מה לי יום טוב, מה לי שבת. ועיין מ"ש בביצה שם במקומו.
<small>32.</small> <b>רבן שמעון בן גמליאל מתיר. </b>עיין מ"ש לעיל בסמוך ד"ה וממקום. 

Halakhah 14

<small>32-33.</small> <b>אין סכין את הכלים בשביל לייפותן. </b>בתוספות בכורים ציין כאן לר"מ פכ"ג מה' שבת ה"ז שפסק: ואסור להדיח קערות ואלפסין וכיוצא בהן, מפני שהוא כמתקן, אא"כ הדיחן לאכול בהן סעודה אחרת באותה שבת. ובהשגות שם: כל זה אינו אסור אלא מפני שהוא טורח לחול. ואעפ"י שעצם ההלכה של הר"מ מפורשת לעיל ספי"ב (עיין מש"ש), אבל מתוך מקום הברייתא כאן משמע שהאיסור של סיכת כלי הוא משום שנראה כמתקן, ולאו משום טורח.<br>ונראה שבכלים שאינן כלי עור חדשים עסיקינן, ובהם סיכה אסורה משום מעבד, ואפילו אם רוצה להשתמש בהם בשבת, עיין לעיל פ"ג, שו' 36–37 ואילך ומש"ש.
<small>33.</small> <b>אם לנאותן להתעטר בהן מותר. </b>בד: אם לנאותן להשתמש בהן מותר. וכע"ז בכי"ל. ובכי"ע: ואם כדי לנאות בהן הרי זה מותר. ולכל הגירסאות פירושו שאם כיוון לעשות את הכלים נאים, כדי להתעטר בנויין מיד מותר, ואם מתעטר במראה הכלים זהו שימושם. ועיין מ"ש לעיל ח"ב, עמ' 713. 
<small>33-34.</small> <b>לא יתן אדן שמן על גבי טבלה של שיש וכו'. </b>בר"מ פכ"א מה' שבת ה"ג: אין סכין את הקרקע, ואפילו היה רצוף באבנים וכו', שלא יעשה כדרך שהוא עושה בחול, ויבוא להשוות גומות בזמן שהוא עושה כן במקום שאינו רצוף. ומכאן למד רבינו שאפילו רצוף באבנים אסור, כפי שהעיר במרכבת המשנה במקומו. ועיין להלן.<br>ובירושלמי (פ"ו ה"ב, ח' ע"א; סנהדרין פ"י ה"א, כ"ח א') מוסיף: רבן שמעון בן גמליאל מתיר. ואפשר שיש כאן אשגרה מלעיל תרומות ושביעית, עיין מ"ש לעיל ח"א, עמ' 473, ועיי"ש מ"ש על טיב המנהג להתעגל בשיש.
<small>34.</small> <b>לפי שאין סכין וכו'. </b>כלומר, מפני שאין סכין את הקרקע שאינו מרוצף באבנים, משום חשש השוואת גומות בקרקע, לפיכך גזרו אפילו בטבלה וברצפה של שיש, עיין רש"י קנ"א ב' ד"ה קרקע בקרקע. ועיין לעיל פ"ט, שו' 37–38 ואילך. ובמ"מ להר"מ הנ"ל: ובתוספתא <b>פי"ז</b>:<sup class="footnote-marker">35</sup><i class="footnote">כחילוק הפרקים בד ובכי"ל, עיין לעיל פ"ח, הע' 23.</i> אין סכין ואין נופחין ואין מדיחין וכו'. וכנראה שכן היה לפניו הנוסח בתוספתא, ואין כאן נתינת טעם לאיסור נתינת שמן על גבי שיש, אלא אף כאן בקרקע רצוף עסיקינן, ולפיכך כתב רבינו שם מה שכתב, עיי"ש. ועיין מ"ש להלן. ובירושלמי (פ"ג ה"ג, ו' ע"א; ע"ז פ"ג ה"ד, מ"ב ע"ד): מהו לקנח א"ל אסור. מהו להדיח א"ל אסור. ועיין בבלי מ' ב', קנ"א ב'. 
<small>34-35.</small> <b>ואין נופחין ואין מדיחין את הקרקע וכו'. </b>ר"מ ומ"מ הנ"ל, ופירושו שאין מנפחין את האבק מן הקרקע<sup class="footnote-marker">36</sup><i class="footnote">ושמא כוונתו שאין נופחין במפוח כדי לייבש את הרצפה, עיין בירושלמי שהבאנו לעיל בסמוך בפנים.</i> ואין מדיחין וכו'. ועיין בתוספות צ"ה א' ד"ה שרא, ובתוספ' פסחים ס"ה א' ד"ה המכבד, ובתיו"ט שם פ"ה מ"ח וברש"י קנ"א ב' ד"ה קרקע בקרקע ובתכ"מ כאן. 

Halakhah 15

<small>35.</small> <b>הרוחץ במערה ובמי טבריה וכו'. </b>פיסקא ממשנתנו פכ"ב מ"ה (כגירסת הוצ' לו וקטעים מן הגניזה. ולפנינו: במי מערה). ובבבלי קמ"ז א': קתני מי מערה דומיא דמי טבריא מה מי טבריא חמין, אף מי מערה חמין, הרוחץ דיעבד אין לכתחילה לא וכו'. ומסתברת מאד השערת ר"ש קליין שאין מערה כאן אלא בערה, מקום מרחצאות ידוע בעבר הירדן, עיין מ"ש בספרי הירושלמי כפשוטו, עמ' 81 ואילך. 
<small>36.</small> <b>מסתפיג אפי' בעשר לנטיאות ולא יביאם בידו וכו'. </b>פיסקא מן המשנה הנ"ל, כגירסת הירושלמי (פ"ג ה"ג, ו' ע"א), כי"מ, ר"ח קמ"ז ב' (ומסתפג), רי"ף ועוד. ובשאר כל הנוסחאות:<sup class="footnote-marker">37</sup><i class="footnote">ד' נפולי, לו, קויפמן, משנה שבירושלמי, קטעים מן הגניזה ועוד, עיין דק"ס, עמ' 351, הע' י, והע' פ', עמ' 352, הע' ג'.</i> מסתפג וכו' לא יביאם וכו'. אבל בהוצאות שלפנינו במשנה: <b>ונסתפג</b> וכו' <b>לא</b> יביאם וכו'. ומוכח מדברי המאירי שפירש שלכתחילה לא יסתפג משום חשש סחיטה. וברשב"א, מיוחס להריטב"א והר"ן על הרי"ף פירשו שהוא הדין לכתחילה, ועיקר הדין הוא שלא יביאם בידו. ופירש"י: אפי' בעשר אלונטיות, סדינין שמקנחין בהן, וסיפג בהן זה אחר זה, ורבותא היא, דלא נפישי מיא בכל חד, אפ"ה לא יביאם בידו בתוך ביתו אפילו ע"י עירוב, שמא ישכח ויסחט בבואו. 
<small>36-37.</small> <b>וכן עשרה בני אדם כמידה הזאת. </b>כלומר, אפילו עשרה בני אדם שנסתפגו בעשר לונטיאות, כל אחד בלונטית שלו, לא יביאו את האלונטיות, ואין אנו אומרים שיזכירו זה לזה ולא יבואו לידי סחיטה. ובמשנתנו הנ"ל: אבל עשרה בני אדם מסתפגין באלונטית אחת וכו' ומביאין אותן בידן. ופירש"י: הואיל ומרובין הן מדכרי אהדדי. ויפה באר בתכ"מ שדין המשנה דומה לקריאה לאור הנר בליל שבת בשנים בעניין אחד, ודין הברייתא כקריאתם בשני עניינים דלא מדכרי אהדדי, כמפורש בבבלי כאן י"ב ב'. וכבר הסיקו בירושלמי פ"ג ה"ג, ו' ע"א, ובבבלי קמ"ז ב', שאין הלכה כמשנה זו, ומותר אפילו ליחיד להביא את האלונטית שנסתפג בה. 
<small>37.</small> <b>ואם צריך להן וכו'. </b>וכ"ה בד. ובכי"ע ובכי"ל: ואם היה צריך להן וכו', והנכון כלפנינו, אלא שצ"ל: ואם צרך להן וכו', עיין מ"ש לעיל ח"ב, עמ' 554, הע' 34, ועמ' 853, הע' 96. 

Halakhah 16

<small>37-38.</small> <b>לא יתן אדן שמן על גבי ראשו וילך למרחץ. </b>מן ההלכה הסמוכה מוכח שלאו משום איסור הוצאה אתינן עלה, ובחצר מעורבת עסיקינן, והאיסור הוא מפני שאין דרכן לעשות כן בחול (עיין מ"ש לעיל ח"א, סוף עמ' 472), והוא נראה כעושה כן לרפואה, עיין בירושלמי מע"ש פ"ב ה"א, נ"ג ע"ב, כאן פ"ו ה"ה, ח' ע"ג, פי"ד ה"ג, י"ד ע"ג. ומשום חשש סחיטה לית כאן, כבבלי קכ"ח ב'. (תוספות בכורים).<sup class="footnote-marker">38</sup><i class="footnote">אבל דבריו צ"ע, שהרי אע"פ שאין סחיטה בשער, מ"מ אסור מדרבנן, עיין במגיד משנה פ"ט מה' שבת סהי"א, ברשב"א ובמיוחס להריטב"א קכ"ח ב'. ועיין מ"ש בברכי יוסף יו"ד סי' קצ"ט ס"ק ג', ומ"ש להלן ביצה פ"ד, הע' 37. ושמא הכוונה שבנותן שמן על גבי ראשו אין בדעתו כלל לסוחטו, אלא שופך על גביו מים והשמן יוצא מאליו, ומכיוון שסחיטה אינה אלא מדרבנן לא חששו כאן.</i> 
<small>38.</small> <b>כל גופו. </b>לרבות את הראש, עיין בבלי ס"א א', ומס' ד"א פ"י, הוצ' היגר, עמ' 298. 
<small>38-39.</small> <b>ומקנח כל גופו אבר אבר. </b>כדי שלא יעשה כדרך שעושה בחול, עיין ירושלמי פ"ג ה"ג, ו' ע"א (ומקבילה בביצה), ובבלי מ' א'. 

Halakhah 17

<small>39.</small> <b>מוליך אדן שמן הרבה באלנטיאות הרבה. </b>וכ"ה ("באלנטיאות") בד. אבל בכי"ע: ואלונטאות וכו'. וכן בכי"ל: ולונטיאות וכו'. וכנראה שהנכון כלפנינו, והטעות בכי"ע וכי"ל מקורה ברפיון של הבי"ת בתיבה "באלנטיאות" (עיין מ"ש לעיל ח"א, עמ' 51, הערה 66). ועיין מ"ש להלן עירובין פ"ה, שו' 38, ד"ה היינו.<br>והברייתא מלמדת שאין חוששין כאן לסחיטה מפני שדרכן בכך, ואינו מקפיד עליהן, כשיטת בעל ס' התרומה ה' שבת סי' רמ"ד (היראים, יראים השלם סי' רע"ד, קל"ו ב') ועוד, או משום שאין כאן תולדת ליבון, עיין בתוספות קי"א ב' ועוד, וכמו שפירשו המפרשים כאן.

Halakhah 18

<small>41.</small> <b>טרקלין שהשיקה מערב שבת מטייל בה בשבת כו'. </b>בערוך ערך טרקליל: בסוף תוספת שבת טרקלילין שהשיקן מערב שבת. ובהוצ' קהוט מוסיף: בפ"ב (ה"י) בתוספתא יו"ט טרקלילין שהשיקן מערב יו"ט. ועיי"ש בביצה פ"ב, שו' 38 ואילך.<br>ולעיל פ"ג, שו' 9: האבטאות שבכרכין מטילין בהן בשבת. וכן בבבלי מ' רע"ב: תנא<sup class="footnote-marker">39</sup><i class="footnote">כגירסת הר"ח. ולפנינו נשמטה מלה זו ע"י הדומות.</i> אמבטיאות של כרכים מטייל בהן ואינו חושש. ופירש"י (מ' א'): מטייל בהן. מהלך בתוכן לפי דרכו, ולא להזיע.<sup class="footnote-marker">40</sup><i class="footnote">ועיין במאירי ובחידושים המיוחסים להר"ן מ' א', ומ"ש לעיל פ"ג, הע' 9.</i> ולא התירו אלא בשניסוקה מערב שבת, אבל ניסוקה בשבת, הרי מ"מ נהנה ממעשה שבת אעפ"י שאינו מזיע. ומתוספתא ביצה פ"ב הנ"ל מוכח שאפילו אם ניסוקה ביו"ט אסור, עיין מש"ש. ועיין בשו"ת מהרי"ל סי' קצ"ו ובהגהת הרמ"א או"ח ריש סי' תקי"א.

Halakhah 19

<small>42.</small> <b>אין מגרדין במגרדת ביום טוב וכו'. </b>במשנתנו פכ"ב מ"ו: אבל לא מתעמלים ולא מתגרדין וכו', ובבבלי שם קמ"ז ב' הובאה הברייתא שלנו, ולא נזכר שם יו"ט, ועיין מ"ש להלן ביצה פ"ד, שו' 49, ד"ה אין חפין. והמתעמלים היו נוהגים גם להתגרד, עיין מ"ש בספרי היונית בא"י, עמ' 93, הערה 7. ואסרו לעשות כן בשבת משום עובדין דחול. ועיין בבלי נ' ב'. 
<small>43.</small> <b>רבן שמעון בן גמליאל מתיר. </b>וכ"ה בד. ובכי"ע ובכי"ל וכן בבבלי הנ"ל חסר כ"ז, ואפשר שיש כאן אשגרה מלהלן יומא פ"ד, שו' 22–23, עיין מש"ש. 
<b>וכן היה רבן שמעון בן גמליאל או' וכו'. </b>המלים "וכן היה", חסרות בכי"ע ובבבלי הנ"ל, אבל ישנן גם בד ובכי"ל (וכך היה). וכן בכפו"פ פ"ז, ד"ר ל"ב ע"ב: תוס' מס' שבת פי"ז<sup class="footnote-marker">41</sup><i class="footnote">מכאן מוכח שהיה לפניו חילוק הפרקים כמו בד ובכי"ל, אבל עיין לעיל פט"ו, הע' 42. ושמא צ"ל: פי"ו, כמו שנשתבש בהוצ' לונץ, עמ' קל"ד.</i> וכן <b>היה</b> רשב"ג אומר וכו'. ומן המלים "וכן היה" מוכח שצ"ל לעיל "רבן שמעון בן גמליאל מתיר", ואפשר שהמלים "וכן היה" באו באשגרה מתוספתא יומא הנ"ל, אבל יתכן ג"כ שביומא הן באשגרה מכאן, עיין מש"ש. 
<small>43-44.</small> <b>אם היו מלוכלכות בטיט וכו'. </b>בכי"ע, כי"ל, כפו"פ ובבלי הנ"ל: אם היו <b>רגליו</b> מלוכלכות וכו'. וכ"ה בה"ג ה' שבת ד"ו, כ' ע"א, ד"ב, עמ' 114, בר"ח ועוד. אבל בד: אם היו <b>ידיו</b> וכו', וכ"ה ברי"ף בסוגיין, בר"מ פכ"א מה' שבת ה"ל, במאירי בסוגיין ועוד. וכ"ה להלן יומא פ"ד, שו' 23 בד, בכי"ו ועוד, עיין מש"ש.<br>ואם אנו גורסים לעיל "רשב"ג מתיר. וכן היה וכו' " צריך לפרש שלאו דווקא בגרוד של תענוג התיר רשב"ג שהרי אינו עושה כלום בגרודו, אלא אפילו גרוד המנקה את הגוף, ונראה יותר עובדין דחול, אף בו התיר רשב"ג. ועיין בבלי נ' ב' הנ"ל. אבל מדברי הפוסקים שפסקו כרשב"ג בסיפא כאן וכת"ק ברישא מוכח שברישא מסתבר יותר לאיסור.
<small>44.</small> <b>בטיט ובצואה מגרדן וכו'. </b>בכי"ע: בטיט או בצואה רוחץ כדרכו ואינו חושש, או מגררן וכו', וברור שיש כאן אשגרה מיומא הנ"ל. 

Halakhah 20

<small>44-45.</small> <b>הרוחץ במי טבריה וכו'. </b>כפו"פ הנ"ל. וכל הברייתא בירושלמי פ"ג ה"ג, ו' ע"א, ועיין מ"ש בספרי הירושלמי כפשוטו, סוף עמ' 82 ואילך. 
<small>45.</small> <b>לא יזלפו עליו אחרים וכו'. </b>כלומר, אעפ"י שהתירו לרחוץ בחמי טבריא,<sup class="footnote-marker">42</sup><i class="footnote">כלעיל פי"ב, שו' 42, ירושלמי הנ"ל (בפנים), בבלי מ' א', ק"ט א'.</i> מ"מ לא יזלפו אחרים עליו, שלא יעשה כדרך שעושה בחול. 
<small>45-46.</small> <b>רבן שמעון בן גמליאל אומ' אף לא יזלף וכו'. </b>בד ובכפו"פ הנ"ל: ר' שמעון בן אלעזר אומ' וכו'. ובכי"ע ובכי"ל: ר' שמעון בן מנסיא אומ' וכו'. וכ"ה בירושלמי הנ"ל. 

Halakhah 21

<small>47.</small> <b>ר' שמעון בן לעזר אומ' בית שמיי או' וכו'. </b>כ"ה בכל הנוסחאות כאן, וכ"ה בבבלי י"ב א'. אבל בכי"מ שם: רשב"א אומר משום רבן גמליאל, ובגליון הוגה "שמעון בן", כלומר, משום רבן שמעון בן גמליאל, וכן היתה הגירסא לפני הר"ח, עיי"ש י"ב ב', ועיין להלן. 
<small>48.</small> <b>אין הורגין את המאכולת בשבת. </b>בבבלי הנ"ל (י"ב א'; ק"ז ב'): ר' אליעזר אומר ההורג כינה בשבת כאילו הורג גמל. ובחי' הרמב"ן שם: ור"א כב"ש ס"ל, דאמרי אין הורגין את המאכולת, דאיהו מדב"ש הוה וכו'. ועיין בבלי ק"ז ב'. 

Halakhah 22

<small>48-49.</small> <b>וכן היה רבן שמעון בן גמליאל או' וכו'. </b>בד, כי"ע וכי"ל: וכן היה ר' שמעון בן אלעזר אומ' וכו'. ובבבלי י"ב א' הנ"ל: וכן היה רשב"א אומר משום רשב"ג וכו', ועיין מ"ש לעיל בסמוך בשם גליון כי"מ. 
<small>49.</small> <b>אין פוסקין צדקה לעניים בשבת וכו'. </b>בבבלי הנ"ל בכי"מ: אין פוסקין צדקה על הציבור, אפי' לישא יתום ויתומה, ואין משדכין על התינוקת ליארס וכו'. וכן היתה הגירסא לפני בעלי התוספות, עיין בתוספ' ק"נ א' ד"ה ואמר (בד"י). ועיין דק"ס, עמ' 18, הערה ג'. 
<small>50.</small> <b>ואין משדכין בין איש לאשתו וכו'. </b>בבבלי הנ"ל: ואין משדכין על התינוקת ליארס וכו'. ופירש רבינו יהונתן (הובא בחידושים המיוחסים להר"ן): משדכין לשון מנוח והשקט, תרגום ותשקוט הארץ (שופטים ספ"ה) ושדוכת ארעא. ולפ"ז אף כאן פירושו שאין דנין בשבת במריבות שבין איש לאשתו לשיטת ב"ש. 
<small>50-51.</small> <b>ואין מתפללין על החולה בשבת. ובית הלל מתירין. </b>בבבלי הנ"ל. ואין מבקרין חולין בשבת דברי בית שמאי וב"ה מתירין.<sup class="footnote-marker">43</sup><i class="footnote">ועיין להלן סוכה פ"ב, שו' 65, ובמקבילות.</i> ת"ר הנכנס לבקר את החולה אומר שבת היא מלזעוק ורפואה קרובה לבא וכו'. ועיין בתשובת הר"י בירב בשו"ת אבקת רוכל למרן סי' י"א, ובתשובת ר' אברהם בר' שלמה טריויש צרפתי (בעל ברכת אברהם על ה' נט"י) בסי' י"ג שם, ובתשובות מרן שם סי' י"ב וסי' י"ד, ובהגהת הרמ"א באו"ח סוף סי' רפ"ח, ובמגן אברהם שם. ובתנחומא פרש' וירא סי' א': ולפיכך אין מתפללין בשבת שמונה עשרה שאם יהיה לו חולה בתוך ביתו נזכר ברופא חולי עמו ישראל והוא מיצר, והשבת נתנה לישראל לקדושה לענג ולמנוחה ולא לצער. ולפ"ז אין מתפללין על החולה ג"כ משום צער ומשום בטול עונג שבת, שמא יזכור את החולים שבתוך ביתו. ועיין שאילתות סוף סי' צ"ג ומ"ש בהעמק שאלה שם, אות י"ב, ונעלמו ממנו לפ"ש דברי התנחומא. 
<small>51.</small> <b>המפלה את כליו הרי זה מולל וכו'. </b>בירושלמי פ"א ה"ג, ג' ע"ב, המחלוקת מהופכת. ובבבלי י"ב א' כלפנינו, ועיי"ש ברש"י ובתוספ' ד"ה נוטל. ועיין בס' חלקת בנימין שם, כ"ט ע"ד ואילך, שבאר את כל השיטות. 
<small>52-53.</small> <b>לא יפלה אדם את כליו וכו'. </b>בבלי י"ב א', ועיין ירושלמי הנ"ל, ומ"ש בירושלמי כפשוטו, עמ' 29. 
<small>53.</small> <b>ר' יהודה אומ' אף בחול. </b>בכי"ו ישנה נקודה אחרי המלה "בחול", ואח"כ מקום חלק כהפסק שבין הלכה להלכה. וכן בד ישנן שתי נקודות אחרי המלה "בחול". ולפ"ז עונים דברי ר' יהודה על הרישא, כלומר, שאף בחול אין פולין בר"ה. והת"ק סובר שבשבת גרידא, בשעה שהבריות מטיילין בבגדים נקיים, הוא נגד כבוד הבריות אם הוא פולה את בגדיו בר"ה. אבל בכי"ל: ר' יהודה או' אף בחול אין עושין אפקטויזין מפני הכבוד, וכן מוכח מן הבבלי י"ב א', עיי"ש. ועיין מ"ש להלן. ובכי"ע נשמטה כאן כל הלכה זו ע"י הדומות. 
<small>54.</small> <b>אין עושין אפקטויזין לרשות הרבים וכו'. </b>עיין מ"ש לעיל. ובמשנתנו פכ"ב מ"ו: ואין עושין אפקטויזין. ובבבלי שם (קמ"ז ב'): תניא ר' נחמיה<sup class="footnote-marker">44</sup><i class="footnote">בה"ג ה' שבת ספ"כ, ד"ו כ' ע"א: תניא ר' <b>יוסי</b> אומר וכו', אבל עיין היטב בבבלי י"ב א'.</i> אומר אף בחול אסור מפני הפסד אוכלין. ובה"ג ד"ב, עמ' 115: דקא עבר משום בל תשחית, שהוא אוכל וממלא כרסו ומקיא אותו. ועיין רש"י במקומו ולעיל שם קכ"ג רע"ב. ועיין מ"ש על מנהג זה בספרי יונית בא"י היהודית (אנגלית), עמ' 96 ואילך, ויש להוסיף שם דברי פליניאוס בתולדות הטבע סי"ד פכ"ח סי' קל"ט.<br>ומוצא המלה לא נתחוור, ובנוסחאות מטיפוס א"י של משנתנו הגירסא היא: אפיקטפיזין, אפיקטאפיזון, וכ"ה בתו"כ בהר ספ"א (אפיקטפיזים), ועיין בדק"ס ב"ק, עמ' 245, הערה מ'. ונ"ל קרוב לוודאי שהכוונה ל־ἐπὶ καταφυσᾶν, [תחבולות] כדי לפלוט [את המזון]. וברילל (יאהרביכער ח"ד, עמ' 133) משער שהכוונה ליונית ἔκπτυσις, אבל לא מצאתי מלה זו בשום מלון יוני. ובערוך ערך אפקטפיזון מעיר על תרגום איוב (כ"א י'): שורו עובר ולא יגעל, תוריה מבטין ולא יפקטיז,<sup class="footnote-marker">45</sup><i class="footnote">עיין בתוספות הערוך השלם ערך אפקטפיזון. ולפנינו בתרגום: ולא יפלט, ובהוצ' לגרד שם: ולא יפקטן, אבל בכי"י לפעמים קשה מאד להבחין בין זי"ן לנו"ן סופית, כעדות הרא"ש בשו"ת שלו כלל מ"ה סי' ב': יש מקומות שכותבין נו"ן זקופה ונקראת זי"ן, עיין תס"ר ח"ג, עמ' 18. ועיין לעיל פ"ד, הע' 69, פי"ד, הע' 4, ולהלן עירובין, עמ' 461.</i> ושמא הוא מיטתיסיס במקום "יקטפיז".
<small>54-55.</small> <b>לא ישטוח אדן את כליו ברשות הרבים לנגבן וכו'. </b>במשנתנו פכ"ב מ"ד: מי שנשרו כליו בדרך במים וכו' הגיע לחצר החיצונה שוטחן בחמה, אבל לא כנגד העם. ופירש"י: לא כנגד העם. שיחשדוהו שכבסן. ובבבלי שם קמ"ו סע"ב: ר"א ור"ש אוסרין, כלומר, אפילו בצינעא, וכרב שם. ומלשון התוספתא מוכח שלא אסרו אלא ברשות הרבים, וכסתם משנתנו. וכן מוכח בירושלמי כלאים פ"ט ה"ב, ל"ב ע"א, שלא ידעו בא"י משיטת ר"א ור"ש. ובתכ"מ העיר על טוב"י או"ח סי' ש"א, ד' ווארשא נ"ד ע"א, שהעתיק: תניא בתוספתא פרק י"ז לא ישטח אדם כליו אפילו מן הזיעה, והשמיט את המלים "בר"ה", מפני שפסק כרב בבבלי הנ"ל, וכ"ה בשו"ע או"ח סי' ש"א ס"ק מ"ז. ועיין מ"ש לעיל פ"ד סה"ה, שו' 16. 
<small>55.</small> <b>אפי' מן הזיעה. </b>כלומר, אפילו לנגבם מן הזיעה, ולאו דווקא לנגבן מן המים. ועיין בהערות ר"א שיף לס' יריאים השלם, קל"ו ע"א, הערה ס"ח. 
<b>אין רצין בשבת כדי להתעמל וכו'. </b>במשנתנו פכ"ב מ"ו: לא מתעמלים. ובר"ח (קמ"ז ב'): פי' פושטין ומקפלין זרועותיהם לפניהן ולאחריהן, וכן רגליהן ע"ג ירכותיהן ומתחממין ומזיעין, והוא כמין מעשה רפואה ואסור. ובפיה"מ להר"מ שם: מתעמלין כמו מתייגעין, והוא מגזרת עמל שיעמל האדם. ועיין בחיבורו פכ"א מה' שבת הכ"ח ובמרכבת המשנה שם.<br>ובדב"ר הוצ' ליברמן, עמ' 17: מהו לרוץ בשבת. כך שנו רבותי' אין רצין להיות עמל בשבת, וכן מי שהוא רץ בשבת מחלל את השבת (עיין בבלי ברכות ו' ב', שבת קי"ג ב'), שלא ניתנה השבת אלא לנוח בה. אבינא ראה לחבירו רץ בשבת מפני הגשמים, א"ל מי התירה בשבת שאתה רץ בשבת. ועיין בטוב"י או"ח ריש סי' ש"א ומ"ש החיד"א במחזיק ברכה שם. ועיין גם בשו"ע ובמפרשים שם.
<small>55-56.</small> <b>אבל מטייל כדרכו ואינו חושש וכו'. </b>ופירש בח"ד שמטייל אפילו מתכוין לרפואה, וכן פסק במ"א סי' ש"א אות ה', אבל באליהו רבה שם חולק, ומסתייע מן הסיפא להלן שלא התירו אלא בבהמה, ואין ראייתו מוכרחת, עיין בח"ד. ועיין מ"ש הרמ"מ כשר במלואים לתו"ש בשלח כי"ד, עמ' 332. 

Halakhah 23

<small>56-57.</small> <b>בהמה שאכלה פירות, אפי' כל היום כולו מטיילין וכו'. </b>בבבלי נ"ג ב': דתניא בהמה שאכלה כרשינין לא יריצנה בחצר בשביל שתתרפא, ר' יאשיה מקיל. דרש רבא הלכה כר' יאשיה.<sup class="footnote-marker">46</sup><i class="footnote">כ"ה הגירסא בכי"י ובראשונים, עיין דק"ס, עמ' 105, הע' ש', ועמ' 106, הע' ת'.</i> ובר"ן על הרי"ף פ"ה סי' שנ"ז: כרשינין הרבה. וע"י כך יזיק לה, אם לא יריצוה בחצר לחממה. ורבינו פירש כן מפני שגרס גם ברי"ף: בשביל <b>שתתרפא</b> (כמו שהוא ברי"ף בד"י). אבל ברש"י במקומו: כדי <b>שתתרפה</b> גרסינן הכא, לשון ריפוי, שיהיו מעיה רפויים בשלשול ומוציאה רעי. וכן בירושלמי שביעית פ"ג ה"ד, ל"ד ע"ג: השוכר את הצאן אסור לנערה. מהו לנערה מוליכה ממקום למקום וכו', ההן דאזל לצורכה ולא מיתעני, ייזל מן אתר לאתר והוא מתעני. ומכאן שכן היו נוהגים בחול לטייל את הבהמה כדי שתטיל גללים.<br>ומלשון הברייתא כאן משמע שלא התירו אלא לטייל את הבהמה ולא להריצה, וכברייתא שבבבלי.

Halakhah 24

<small>57-58.</small> <b>אין מבקרין את המומין ביום טוב וכו'. </b>יפה פירש בח"ד שאין מדברין כאן במומי בכור, כפי שמוכח מן הסיפא ("אם לבו ביום מבקרין את המומין בשבת"), אלא במומי שאר קדשים. שוב פירש: "והיא גופא אשמעינן, דאע"ג דאין שבות במקדש, לאו בכל גוונא איתמר, אלא שבות צריכה התירו, שאינה צריכה לא התירו, ועיין בתי"ט פ' בתרא דעירובין".<br>והמפרשים כאן תמהו על הירושלמי (ביצה פ"ג ה"ד, ס"ב ע"א) ועל הבבלי (שם כ"ו א' ואילך) שלא הביאו ברייתא זו. ונראה שאין עניינה לשם, שהרי המחלוקת של ר"י ור"ש היא בבכור, וטעם האוסר הוא מפני שהסיח דעתו ממנו בעיו"ט ואסור לשוחטו משום מוקצה, ואפילו אם נולד לו מום מערב יו"ט.<sup class="footnote-marker">47</sup><i class="footnote">עיין מ"ש על כ"ז להלן ביצה פ"ג, שו' 11–12.</i> אבל בנידון שלפנינו שאין שוחטין אלא אם כן אין בו מום, הרי המתיר אינו מחדש כלום, ואין כאן שום חשש של מוקצה.<sup class="footnote-marker">48</sup><i class="footnote">ואינו דומה אפילו לראיית טריפה שרצו להשוותה בירושלמי (פ"ג ה"ד, ס"ב ע"א) ובבבלי (כ"ז א') לראיית מום בבכור, שהרי אם תמצא טריפה אסור לטלטלה.</i> ולפיכך אם רוצה להקריב בו ביום מותר לבקרה, אבל אם רוצה להקריב למחר, אסור משום שנראה כמכין מיו"ט לחול. וכן הדין בקרבן תמיד<sup class="footnote-marker">49</sup><i class="footnote">עיין מ"ש להלן בפנים ד"ה אם. ואפילו אם נאמר שבקור מעכב בתמיד אפילו אם היה תמים (עיין להלן פסחים פ"ה, שו' 27), הרי כאן בבקור שני עסיקינן, עיין במשנת תמיד פ"ג מ"ד.</i> בשבת, עיין להלן.<br>וכן מה שאמרו שאיסור ראיית מומין בבכור הוא משום דן את הדין,<sup class="footnote-marker">50</sup><i class="footnote">עיין רש"י ביצה כ"ו א', ומ"ש להלן שם פ"ג, שו' 11–12.</i> לא אמרו כן אלא בבכור משום שההיתר תלוי בחכם, ואפילו אם בוודאי יש בו מום, אסור להקריבו בלי היתר החכם, אבל בשאר קדשים הרי אמרו (בכורות ל"א א'): ורואה אדם את קדשיו ואת מעשרותיו, ואין כאן אלא הוראה באיסור והיתר. ומכל שכן בנידון שלפנינו שההיתר הוא שאין בו מום, ומותר להקריב ביו"ט, אלא שאסור לעשות כן מיו"ט ושבת לחול (ועיין ברש"י ערכין י"ג א' סד"ה קס"ד). ובקרבן תמיד בשבת מותר לבקר כמפורש במשנת תמיד פ"ג מ"ד, וכמו שאמרו בירושלמי (ר"ה ספ"א ומגילה ספ"ב): זה סדר תמיד לעבודת בית אלקינו בין בחול ובין בשבת, ואין כאן שבות שהתירו במקדש, אלא היתר גמור, וכמו שכתבנו לעיל.
<small>58-59.</small> <b>אם לבו ביום מבקרין את המומין בשבת וכו'. </b>וכע"ז בד ובכי"ל. אבל בכי"ע חסרות המלים "אם לבו ביום" ובמקומן יש ריוח פנוי ונקודות, ומסיים: מבקרין אותו ביום טוב אבל לא בשבת. ועיין מ"ש לעיל. 

Chapter 17



Halakhah 1

<small>1.</small> <b>כתב המהלך תחת הצורות ותחת היוקנאות וכו'. </b>וכ"ה ("היוקנאות") גם בד ובכי"ל, וכ"ה להלן: ביוקנאות. אבל בכי"ע: הדיוקנאות וכו' בדיוקנאות. ובירושלמי ע"ז פ"ג ה"א, מ"ב סע"ב: או תחת האיקניות וכו' באיקונות. ובבבלי כאן קמ"ט א': ותחת הדיוקנאות וכו' ודיוקנא עצמה אף בחול אסור להסתכל בה. אבל בה"ג ד"ב, עמ' 115: ותחת האיקוניות וכו' ואיקוני עצמה וכו'.<br>והצורה "יוקנא" שבתוספתא אינה מצויה, וכ"ה בסורית<sup class="footnote-marker">1</sup><i class="footnote">עיין בהוספת לעף במלון למלים שאולות וכו' של קרויס ערך דיוקן.</i> יקונא, εἰκόνα, ובבבלי רגיל דיוקנא.<sup class="footnote-marker">2</sup><i class="footnote">ושמא באה צורה זו בהשפעת "דמות דיוקני", ופירושה דמות של יוקני, והדלית היא שימושית.</i> והכוונה כאן לצורות של עשירים (שפעלו לטובת המדינה) ושלטונות, ולצלמים של מלכים וכתובות המקלסות את בעלי הצורות והדיוקנות, כרגיל בעולם העתיק.<br>ובירושלמי הנ"ל: איקניות למה הן אסורות מפני שמקטירין לפניהן בשעה שהן עולות וכו', מותר לראותן בשעה שהן יורדות, מה טעמא <b>בהכרת רשעים תראה</b>. כתב המהלך תחת הצורות וכו' (הברייתא שלנו). ונ"ל וודאי גמור שהירושלמי מדבר באיקונות של מלכים שהיו מקטירים לפניהן בשעה שהעלו אותן על בסיסיהן בתחילה, ועליהן אמרו שמותר לראותן בשעה שהן יורדות, כלומר, בשעה שכופין אותן,<sup class="footnote-marker">3</sup><i class="footnote">עיין מכילתא בחודש פ"ח, עמ' 223, וכן בכ"מ במדרשות, והכוונה ל־ damnatio memoriae של המלך המנוצח.</i> ואין רשעים כאן אלא מלכי רומי. ולפ"ז אף האיקניות שנזכרו בברייתא הן צלמי מלכים. ועיין מ"ש להלן.<br>וברייתא זו נסמכה למשנתנו פכ"ג מ"ב: מונה אדם את אורחיו ואת פרפרותיו מפיו אבל לא מן הכתב. ובבבלי שם קמ"ט א': גזירה שמא יקרא בשטרי הדיוטות. ועיין להלן בסמוך.
<b>אין מסתכלין בו וכו'. </b>וכע"ז בירושלמי ע"ז הנ"ל. ובבבלי הנ"ל: אסור לקרותו בשבת וכו'. ופירש הר"ח: ולא גרע משטרי הדיוטות דאסור בשבת, ועיין גם בפירש"י. ורבינו יונה<sup class="footnote-marker">4</sup><i class="footnote">עיין ברשב"א ובמיוחס להריטב"א קמ"ח סע"ב, רא"ש פכ"ג סי' א' ובר"ן שם סי' תק"ס.</i> הביא ראיה מלשון התוספתא שאפילו אם אינו קורא בפיו אלא מסתכל בכתב ומעיין וקורא במחשבתו אסור. ועיין בהגהות מיימוניות פכ"ג מ' שבת הי"ט, אות ט', שהביאו את התוספתא, ועיין ראבי"ה ה' יו"ט סוף סי' תשמ"ד, ח"ב, עמ' 445. 
<small>2-3.</small> <b>אין מסתכלין ביוקנאות משם שנ' אל תפנו אל האלילים. </b>בתו"כ ריש קדושים, פ"ז ע"א, סה"י: אל תפנו אל האלילים, אל תפנה לעובדם. ר' יהודה אומר אל תפנה לראותם ודיי. ובס' יריאים השלם סי' שנ"א, קצ"ד סע"א: ר' יהודה אינו חולק אלא מוסיף להדרש. ובירושלמי הנ"ל: ולא עוד אלא אף בחול אין מסתכלין באיקונות, ומה טעמא אל תפנו אל האלילים, אל תפנה לעובדן. ר' יהודה אומר אל תפנה לראותן ממש.<sup class="footnote-marker">5</sup><i class="footnote">הוא "ודאי" שבתו"כ הוא "ממש" שבירושלמי. ופירושו, אל תפנה בפניך אל האלילים כדי להסתכל בהם, עיין מ"ש בכר בערכי מדרש לתנאים, לאמוראים, ערך ודאי.</i> וכנראה שמסדר הירושלמי הסמיך את הברייתא בתו"כ לברייתא שלנו, ופירש שהברייתא שלנו היא ע"פ ר' יהודה. ומוכח שבדיוקנאות של ע"ז או של מלכים (שמקטירין להן בשעה שמעלין אותן, עיין מ"ש לעיל) עסיקינן. ועיין להלן בתו"כ שם סהי"א ובמסורת התלמוד שם אות מ', ונעלמו ממנו דברי הר"א מזרחי במקומו. ועיין בהעמק שאלה לשאילתות יתרו, ריש סי' נ"ב.<br>ובבבלי הנ"ל: ודיוקנא עצמה אף בחול אסור להסתכל בה, משום שנאמר אל תפנו אל האלילים. מאי תלמודא אמר ר' חנין אל תפנו אל מדעתכם. ופירש"י: אל מדעתכם, אל אשר אתם עושים מדעת לבבכם וכו'. ולפי פירוש זה אסור להסתכל אפילו לצורה שעשאה לשם נוי. וכן מפורש בתוספ' רי"ד כאן: פי' לישנא דאלילים דייק, דאי כשנעשו לשם ע"ז מיירי לימא אלהים אחרים, דלא אשכחן בשום דוכתא (כלומר, בתורת משה) שקרא משה לע"ז אלילים (עיין ויקרא כ"ו, א'), אלא ש"מ זהו פירושו של אלילים דבר ריק, שאעפ"י שלא עשיתם אותם לצורך לעבדם, אלא מדעתכם ומרצונכם עשיתם אותם לציור בעלמא, אל תפנו בהם. ועיין בתוספ' ע"ז נ' א' ד"ה ה"ג. אבל בתוספות כאן קמ"ט א' ד"ה ודיוקני כתבו שלא אסרו להסתכל אלא בע"ז, אבל לא כשעשאה לנוי. ועיין בהעמק שאלה הנ"ל.<br>ובערוך ערך פן א' פירש כאילו היה מנוקד אל תְּפַנּוּ אל מדעתכם, והביאו הר"ן פכ"ג סי' תקס"ג. וכן כתב הר"מ במורה ח"ג פנ"א: ומפני זה היו מקפידים החסידים על השעות שהיו בטלין בהם מלחשוב בשם ואמרו אל תפנו אל מדעתכם וכו' איני מפנה מחשבתי ממנו. ורמז לו בדרשות ר"י ן' שועיב, אחרי, נ' ע"ב: והרמב"ם ז"ל פירש מלת אל קודש וכו'. ועיין בסה"מ להר"מ ל"ח י', ובחיבורו פ"ב מה' ע"ז ה"ב ובמפרשים שם, ובמאירי כאן קמ"ט א' סד"ה כתב. ועיין מ"ש ר"א בקראט בס' הזכרון על רש"י, קדושים, נ"ג ע"ד.

Halakhah 2

<small>3.</small> <b>ר' לעזר בנו של ר' יוסי הגלילי וכו'. </b>כל הברייתא בילקוט המכירי תלים פצ"א סי' כ"ב, ח"ב, עמ' 92, בשם תוספתא. ובילקוט שמעוני שם ריש סי' תתמ"ג בשם תנחומא (כ"ה בד"י, וכנראה שצ"ל: תוספתא). ולהלן ע"ז פ"א הט"ז: לא יטייל אדם עם שיירא בתרפות וכו', שנ' לא תלכו אחרי אלהים אחרים. ר' אליעזר בנו של ר' יוסי הגלילי אומר וכו', ועיי"ש בר"ח שם כ"ב סע"א. וכנראה שעיקר מקום הברייתא הוא בע"ז והובאה לכאן אגב הפסוק שלעיל, ועיין בה"ד. 
<small>4.</small> <b>הקדים על ידיו שלשה ימים וכו'. </b>וכע"ז בכל הנוסחאות, ופירושו הקדם בשבילו, כדי שתלך יחד אתו, או אחר בשבילו והמתן לו וכו'. ובילקוט שמעוני הנ"ל: הקדם על <b>ימיו</b> שלשה ימים או אחר על ימיו שלשה ימים וכו'. 

Halakhah 3

<small>7.</small> <b>הקדים עליו שלשה ימים או אחר עליו וכו'. </b>וכ"ה בד ובילקוט שמעוני הנ"ל. ובכי"ע וכי"ל: הקדם על ידיו וכו' או אחר על ידיו וכו', וכ"ה במכירי הנ"ל (אלא ששם: על ידו). ובר"ח ע"ז הנ"ל: התרחק ממנו שלשה ימים. 

Halakhah 4

<small>9-10.</small> <b>השושבינין וכל בני חופה מפייסין על מנותיהן שאם הותירו מחזירין אותן לשידה. </b>במשנתנו פכ"ג מ"ב: מפיס אדם עם בניו ועם בני ביתו על השולחן, ובלבד שלא יתכוין לעשות מנה גדולה כנגד מנה קטנה. ובבבלי קמ"ט ב' החסירו את המשנה, אבל לפי מסקנת הבבלי בב"מ ע"ה א' המשנה מתפרשת כמו שהיא, וכן משמע מדברי הרי"ף שלא הביא את האוקימתא שבתלמוד כאן, ועיין בטאו"ח סוף סי' שכ"ב ובב"י ובב"ח שם.<br>ולכאורה משמע מסתימת לשון הברייתא כאן ששושבינין מפייסין (מטילין גורלות) אפילו אם נוטלין מנה גדולה כנגד מנה קטנה, מפני שיש כאן מנות מספיקות בשביל כולן, ואם נוטלין מנה גדולה והותירו, אין מוליכים את השאר לביתם (עיין ביצה פ"ה מ"ז) אלא מחזירים לשידה, ונמצא שמתחילה לא זכו בכל המנה, ואין כאן לא משחק בקוביא ולא מקח וממכר. ומשמע קצת שבסעודת השושבינין ובני החופה<sup class="footnote-marker">6</sup><i class="footnote">השושבינין הם, כנראה, מרעי החתן המטפלים בחופה (παράνυμφοι), ובני החופה הם הקרובים ואוהבי החתן, בני גנונא (οἱ νἱοὶ τοῦ νυμφῶνος), שאוכלים ושותים כל הסעודות בבית החופה, עיין לעיל ברכות פ"ב ה"י, עמ' 8, ירוש' סוכה פ"ב ה"ה, נ"ג ע"א, בבלי שם כ"ה ב', ומ"ש הרחיד"א בשו"ת חיים שאל ח"ב סי' ל"ה, אות ב'.</i> היו המנות בשפע, אלא שמסעודה זו לא היו מוליכים לבתיהם,<sup class="footnote-marker">7</sup><i class="footnote">כלומר מנות, שהגישו להם בסעודה זו.</i> ועיין להלן ביצה פ"ד ה"י, שו' 46, ומש"ש.<br>ובצפנת פענח פכ"ג מה' שבת הי"ז ופ"ו מה' נדרים ה"ט העיר על הבבלי בנדרים מ"א ב' (על המשנה בנדרים שם בעניין המדיר הנאה מחבירו: ואוכל עמו על השולחן, אבל לא מן התמחוי, אבל אוכל הוא עמו מן התמחוי החוזר): א"ר יוסי בר' חנינא מן התמחוי החוזר לבעה"ב. ומכיוון שעיקר הפירוש הוא בירושלמי שם (פ"ד ה"ד, ל"ח רע"ד), והמפרשים נתלבטו בו, נעתיק אותו כאן ונפרש אותו. וכ"ה שם: מהו תמחוי החוזר ? תמן אמרין פיסגתא.<sup class="footnote-marker">8</sup><i class="footnote">במגדל עוז פ"ו מה' נדרים ה"ט: פסגתא. ונ"ל קרוב מאד שצ"ל: פסנתא, ὀψήνατα כלומר ὀψήματα והיינו מאכלים המגרים והמעורים את התיאבון. ולא היו אוכלים מהם אלא מעט, ואינו מהנה את חבירו במה ששייר. ושיטת רבנן דתמן בתמחוי החוזר היא כשיטתם בכוס החוזר, עיין להלן.</i> רבנין דהכא אמרין תמחוי שיש בו לאכול ולשבוע ולהותיר. תני מן הכוס החוזר. אי זהו כוס החוזר ? תמן אמרין קונדיטון.<sup class="footnote-marker">9</sup><i class="footnote">conditum יין חד, כמפורש בירושלמי תרומות פ"ח ה"ה, מ"ה ע"ד. ועיין מ"ש לעיל ח"א, עמ' 454, שו' 27–28. ואף ממנו אין שותים הרבה, כפירוש הראב"ד בפ"ו מה' נדרים ה"ט, והוא מתאים לתמחוי החוזר, עיין מ"ש לעיל, הע' 8.</i> רבנין דהכא אמרין מליי מי סורס<sup class="footnote-marker">10</sup><i class="footnote">בראב"ד ובמגדל עוז הנ"ל (לעיל הע' 9, והע' 8): מסוירוס. וברשב"א נדרים מ"א ב': מי סויכוס. ומתוך העניין מוכח שדברו בכלי. ושמא הכוונה ל־missorium, μισσούριον עיין במלונו של סופוקליס ערך υινσούριον , ובמלונו של Du Cange ליונית של ימי הבינים ערך υινσόριον </i> וקדחין<sup class="footnote-marker">11</sup><i class="footnote">כ"ה בראב"ד, רשב"א ומגדל עוז הנ"ל (ובהוצאות בד"י: וקרחין), ופירושו ושואבים, עיין מ"ש להלן שקלים פ"ב שו' 60–61.</i> ושתיין ומחזירין. ומכאן משמע שכן היה המנהג בא"י. ועיין בראשונים הנ"ל (לעיל הערה 11), בר"מ שם, במאירי שם מ"א ב' ובשטמ"ק ל"ח ב' מ"ש בעניין תמחוי החוזר.
<small>10-11.</small> <b>מפיס אדם את ארחיו ואורחיו מפייסין זה עם זה כדי שיטול חלקו תחלה וכו'. </b>במשנתנו הנ"ל: מפיס אדם עם בניו ועם בני ביתו וכו'. ואמרו עליה בבבלי (קמ"ט א'): עם בניו ועם בני ביתו אין, ועם אחר לא, מאי טעמא כדרב יהודה אמר שמואל, דאמר רב יהודה אמר שמואל בני חבורה המקפידין זה על זה וכו'. ופירש בשטמ"ק ב"מ ע"ה א': בני אדם שעשו סיבולת, והוציא כל אחד דינר וקנו ממנו מאכל ואוכלין ביחד, אם מדקדקין זה על זה שלא יאכל ולא ישתה ולא יטול אחד יתר על חבירו וכו' (עיין להלן פסחים פ"ז, שו' 42, ובמקבילות). ולפי פירוש זה אורחים שאוכלים משל בעל הבית דינם כבני בית. ועיין מהר"ם שיף בב"מ שם. 
<small>11-12.</small> <b>לא שיטול חלקו ושל חבירו. </b>כנראה שמדברים כאן במאכלים יקרים שבאו בתוך הסעודה ולא היו בהם בכדי סיפוק לכל האורחים, והיו מטילים גורלות על החלקים, ואסרו לעשות כן, שיטול את חלקו וחלק חבירו, אבל מותר להטיל גורלות על מי שיקח תחילה. 

Halakhah 5

<small>12.</small> <b>מחשב אדם יציאותיו וכו'. </b>בכל הנוסחאות הסדר מהופך, כלומר ה"ו לפני ה"ה, וכן נכון. 
<small>13.</small> <b>מן הכותל שהו לשעבר וכו'. </b>כלומר, מחשב ממה שרשם על הכותל (עיין להלן) את ההוצאות שכבר הוציא, שאין כאן אלא חשבונות של מה בכך, אבל אסור לחשב את היציאות שעליו להוציא להבא, משום דכתיב (ישעי' נ"ח, י"ג) ממצוא חפצך ודבר דבר. ועיין בבלי ק"נ ב', ובמאירי ובחידושים המיוחסים להר"ן שם. 

Halakhah 6

<small>14.</small> <b>מונה אדם את ארחיו כמה בחוץ וכמה בפנים וכו'. </b>בכי"ל: כמה בפניו, וצ"ל: כמה בפנין. וכן בשנו"ס מקטע מן הגניזה של משנת זבחים פ"ג (לפי הצופה הצרפתי חנ"ג, עמ' 219): המולק תרין בפנין וכו', הנתנים בפנין וכו'. וכן בירושלמי יומא פ"א ח"א, ל"ח ע"ב: ולא בעבודות שבפנין אנן קיימין. ועיין מ"ש לעיל, ח"א, עמ' 1.<br>ובמשנתנו פכ"ג מ"ב: מונה אדם את אורחיו ואת פרפרותיו מפיו אבל לא מן הכתב. ובבבלי שם קמ"ט א' (לפי כתי"י וראשונים, עיין דק"ס): והתניא מונה אדם את אורחיו ואת פרפרותיו כמה בפנים וכמה בחוץ וכמה מנות עתיד להניח לפניהם וכו'. ועיין רש"י שם. ועיין לעיל ברכות פ"ד ה"ח ובמקבילות (ומ"ש בח"א, עמ' 62), ואנו למדים משם שעד שלא נתכנסו כל האורחים היו "יושבין במקום אחד מהבית לא במקום המוכן להם לאכול שם" (שטמ"ק ברכות מ"ג א' ד"ה כיצד) והיו מעסיקים אותם בפרפראות עד שיתכנסו כולם. כשנתכנסו כולם היו מסבים לאכול במקום המיועד ושוב נתנו להם פרפראות, עיי"ש. האורחים שבאו באחרונה היו נכנסים לסעודה מיד, ויש שבאו אחרי הפרפרת השניה (עיי"ש בסה"ח). ושמא אף כאן הכוונה שמשער כמה אורחים יהיו בחוץ וכמה פרפראות יצטרך לתת להם, וכמה יהיו בפנים (כלומר, כמה יתוספו על אלה שהיו גם בחוץ) וכמה פרפראות יצטרך לתת בפעם שניה.
<small>15.</small> <b>מן הכתב שעל גבי הכותל, אבל לא מן הטבלה וכו'. </b>ופירשו בבבלי הנ"ל שטעם האיסור שלא למנות מן הכתב הוא מפני שמא יקרא בשטרי הדיוטות, וכותל בשטר אינו מתחלף. ורב ביבי שם הסובר שטעם האיסור הוא מפני שמא ימחוק מעמידה בכתוב למעלה על הכותל שקשה להגיע לשם כדי למחוק. ועיין ברי"ף כאן, בבעל המאור ובמלחמות שם, בר"מ פכ"ג הי"ט ובמאירי בסוגיין. ומלשון התוספתא "כדרך שעושה בחול" משמע שעיקר הטעם הוא שכותל אינו מתחלף בשטר. 

Halakhah 7

<small>16-17.</small> <b>מוציא אדם ממה שיש לו בתוך ביתו ונותן לפני האורחין וכו'. </b>כלומר, אפילו נותן לכל אחד ואחד במניין, מפני שאין כאן קפידא (עיין לעיל, שו' 10–11, ד"ה מפיס ומש"ש). ולהלן ביצה פ"ג, שו' 23 ואילך: לא יתן אדן <b>לפני בניו</b> ולפני בהמתו לא במדה ולא במשקל ולא במניין וכו'. אבל בבבלי שם כ"ט א' לא נזכר "לפני בניו", ובמשנה שם ספ"ג: שכן דרך בעל הבית להיות מונה בתוך ביתו. 
<small>17.</small> <b>ר' לעזר או' או חסר או יתר. </b>ר' אלעזר חולק וסובר שאין לתת להם במניין, אלא מוציא באומד. 

Halakhah 8

<small>18.</small> <b>המכתמין שבכרכין אין קורין בהן וכו'. </b>וכ"ה "המכתמין" אף בכי"ע. אבל בד ובכי"ל: המכתבין וכו', וברור שהנוסחא המקורית והנכונה היא כלפנינו, וכבר פירשוה לנכון שהכוונה לכתובות שעל הלוחות, או על הטבלאות, שנחקקו לשם פרסום מאורעות או מעשים של גדולים. וכן מתרגמים השבעים מכתם שבתהלים (ט"ז, א'; נ"ו, א'; ס', א') στηλογραφία, כתב שעל איסטולי. ולנכון פירש ר"ב מוספיה (עיין ערה"ש ערך אסטולי): מצבת אבן נצבת לעדה, וכתובים בה דברי ברית שלום, או ציווי המלך, או דבר אחר. ודין מכתמין כדין כתב המהלך תחת הצורות והיוקנאות, שנשנה בריש פרקין. ועיין בהערתי אצל גינזברג בסה"י לכבוד הר"ל גינצבורג (החלק האנגלי), עמ' 170, הערה 38. 
<b>אם היה דבר שהו צורך מדינה וכו'. </b>כגון ציווי המלך (עיין מ"ש לעיל) וכדומה. 

Halakhah 9

<small>19.</small> <b>כל חשבונות שהו צריך להן בין שעברו וכו'. </b>בבלי ק"נ א' בשינויים. ובמדרש הגדול יתרו כ', י', הוצ' מרגליות, עמ' תט"ז: וכל חשבונות שצריך להן בין שעברו ובין שעתידין לבוא אין מחשבין אותן בשבת.<sup class="footnote-marker">12</sup><i class="footnote">עיין מ"ש להלן, שו' 20–21, סד"ה לא יטייל.</i> ובמשנת ר"א (מדרש ל"ב מדות) פ"כ, הוצ' ענעלאו, עמ' 368: מניין לחשבונות שנקראו מלאכה, שנ' ויבא הביתה לעשות מלאכתו, לחשב חשבונותיו. ובת"א שם (בראשית ל"ט, י"א): ועל לביתא למבדק בכתבי חושבניה, ובת"י שם: ועל לביתא למיבחוש (לבדוק) בפנקסי חושבניה. ועיין בשכל טוב שם, עמ' 240, ומ"ש הרמ"מ כשר בתו"ש שם, עמ' 1501. 
<small>20.</small> <b>חשבונות שאינן אלא מה בכך מחשבי' אותן בשבת. </b>בבבלי הנ"ל: אמר רב יהודה אמר שמואל חשבונות של מלך ושל מה בכך מותר לחשבן בשבת. תניא נמי הכי חשבונות שעברו ושעתידין להיות אסור לחשבן, של מלך ושל מה בכך מותר לחושבן וכו'. וברוב הנוסחאות בין במימרא של שמואל ובין בברייתא: של מה לך ושל מה בכך (עיין דק"ס, עמ' 362, הע' י', כ'). ועיין ר"ח וערוך ערך חשב, ובראבי"ה ח"א סוף סי' שנ"ט, עמ' 328, ובהערה 27 שם. ובקטעים מס' העתים שפרסם הרי"ל זלוטניק (אבידע) בירחון סיני (שבט-אדר תש"ה, עמ' ק"כ): אמ' רב יהוד' אמ' שמו' חשבונות של מה לך וחשבונות של מה בכך מותר לחשבן בשבת, ואית דגרסי חשבונות של מלך וחשבונות של הילך, תנ"ה וכו' חשבונות של מה לך וחשבונות של מה בכך וכו'. ועיי"ש בהערות הרי"ל זלוטניק, עמ' ק"ל, דברים של טעם, והביא שם מפיוט כת"י: יחד כעשיר כאביון, כשפל כעליון, כמלך כהילך וכו', והביטוי חשבונות של מלך וחשבונות של הילך היא אמרה עממית לאדם שמחשב חשבונות שאינם שלו.<br>ולאמיתו של דבר נראה שאין הבדל בין מלך ובין מה לך, ויש כאן כתיב עממי שצרפו את שני המלים, כתיב רגיל בספרות א"י. וכן אמרו במס' יראת חטא פ"א (מסכתות זעירות הוצ' היגר, עמ' 74): ושנא את המבכך. וכן רגיל בירושלמי מפליגין במקום מה פליגין. ובמאירי בסוגיין: חשבונות של מה לך ושל מה בכך, כלומר שאין בהם צורך ולא תועלת וכו' אלא שטבעו נהנה בכך מותר. ועיין בירושלמי קידושין פ"ד סה"ז, ס"ו ע"א (ד' קרוטושין ס"ו ע"ב).

Halakhah 10

<small>20-21.</small> <b>לא יטייל אדן על שפת כל המדינה כדי שתחשך וכו'. </b>בכי"ל חסרה המלה כל, והושלמה בין השורות. וכלפנינו אף בד (בד"ח תקנו "של") ובכי"ע, והסיגנון מגומגם קצת. ושמא הכוונה לשפת עיבורה של מדינה. ועיין בלשון ויק"ר כי"מ שהבאנו להלן, שו' 21–22. ובבבלי עירובין ל"ט רע"א: לא יטייל אדם על פתח מדינה כדי שיכנס למרחץ מיד. ובראבי"ה סי' שפ"ה, ח"א, עמ' 415: וברייתא היא בתוספתא פרק י"ו<sup class="footnote-marker">13</sup><i class="footnote">שמא צ"ל: פרק י"ז.</i> דשבת. ובוי"ר פל"ד, ט"ז, הוצ' ר"מ מרגליות, עמ' תתי"ד: תני לא יטייל אדם לתוך כרך בשבת ע"מ שתחשך ויביא פירות, ולא בסוף המדינה על מנת שתחשך וירחץ בבית המרחץ מיד. ועיין בתוספות ק"נ ב' ד"ה ואין. ובמה"ג יתרו כ' י', הוצ' מרגליות, עמ' תט"ז: מיכאן אמרו לא יטייל אדם בשדה בשבת לידע מהיא צריכה ולא במרחץ לרחוץ בה משחשיכה וכל חשבונות שצריך להן<sup class="footnote-marker">14</sup><i class="footnote">ועיין לעיל, שו' 19, ד"ה כל חשבונות.</i> וכו'. ואפשר שפיסקא זו לקוחה ממכילתא דרשב"י, כדעת הופמן. 
<small>21-22.</small> <b>ולא על התחום כדי שתחשך ויביא פירות, אבל מחשיך וכו'. </b>עיין בלשון וי"ר שהבאנו לעיל. ובכי"מ שם: וכן <b>כל</b> התחום שאם תחשך ויביא פירות. ובמשנתנו פכ"ג מ"ג: אין מחשיכין על התחום לשכור לו פועלים ולהביא פירות, אבל מחשיך הוא לשמור (פירש"י: וזה דבר המותר בשבת לשמור פירותיו אם היו בתוך תחומו), ומביא פירות בידו (פירש"י: הואיל ועיקר מחשבתו לא היה לכך). ובבבלי ק"נ ב' העמידוה בפירות מחוברים שאסור לתולשן בשבת, אבל בפירות תלושים שאפשר היה להביאם אם היו בתוך מחיצות מותר. ועיין הלשון בוי"ר הנ"ל. ומסתימת לשון הברייתא משמע שהתוספתא אוסרת אפילו בפירות תלושים, עיין להלן, שו' 24–25, ד"ה נמצאנו, שו' 26–27, סד"ה מחשיכין. 

Halakhah 11

<small>23.</small> <b>לא יאמר אדן לחבירו הנראה שתעמוד עמי לערב וכו'. </b>בכי"ו: הנראה כדי שתעמוד וכו', והמלה "כדי" חסירה בכל הנוסחאות, ואינה גם במקבילה שבבבלי ק"נ א' וע"ז ז' א'. ובכי"ע כאן ולהלן "נראה" במקום "הנראה", ואינו אלא תיקון סופרים. ובבאור המלה "הנראה" כתב רש"י (ע"ז ז' א'): "עתה נראה, לשון הבוא נבוא" (בראשית ל"ז, י'), כלומר, בלשון תמיה, האם באמת תבוא. ובתוספות ע"ז ז' א' ד"ה הנראה: פי' ר"י הנראה בעיניך שתוכל לעמוד עמי לערב. ולולא דברי רבותינו היה נראה שיש כאן ביטוי עממי עתיק, והוא צירוף של המלים "הן ראה" "הנה ראה," וכן מתרגמים השבעים את המלה הנה (וכן הן) ιδού, ראה. ויש כאן ביטוי של פקודה, הנה ראה הזהרתיך. וכן בספרי בהעלתך פי' פ"ד, עמ' 80: משל למלך בשר ודם שאמר לעבדו הנראה שתעמידני וכו', כלומר, הנה ראה שתעמידני.<sup class="footnote-marker">15</sup><i class="footnote">לעיל שם: לבני אדם שאמרו למלך הנראה שתגיע עמנו אצל מושל עכו וכו', והמשל מגומגם מאד, עיין בהערות הרח"ש הורוביץ שם. וכנראה שהמשל לקוח מן המציאות, והמלך כאן אינו אלא קצין שבני העיר דרשו ממנו שישתדל בשבילם אצל מושל עכו.</i> וכן להלן שם פי' פ"ז, עמ' 87: והיה יושב ומפקדו ואומר לו הנראה שלא יאכל מאכל רע וכו'. ובמדרש חכמים שם: השמר שלא תאכל וכו'. ובמכילתא דרשב"י, עמ' 62: אמ' לגדול הנראה שתעמידני לשלש שעות, אמ' לקטן הנראה שתעמידני עם הנץ החמה וכו'. ובמכילתא דר ישמעאל שם בשלח פ"ה, עמ' 105: אמר לקטן העמידני וכו', ואמר לגדול העמידני וכו'. ומכל המקומות ברור שיש כאן לשון של פקודה מוחלטת. ובתוספ' רי"ד כאן: "וברוב הספרים מצאתי כתוב ראה שתעמוד עמי לערב, ולא הנראה". אבל בר"מ פכ"ד מה' שבת ה"ד: מותר לאדם לומר לפועל הנראה שתעמוד עמי לערב, אבל לא יאמר לו היה נכון לי לערב שנמצא עושה חפצו בשבת. [תיקונים והשלמות: בחיבור כת״י על הרמב״ם והגאונים מאת ר׳ מאיר חבצלת שקראתי בקיץ ראיתי שמקור הר״מ הוא בשאילתות כת״י, עיין בהוצ׳ רש״ק מירסקי סי' א', עמ׳ ד', בשנו״ס.]
<small>24.</small> <b>ר' יהושע בן קרחה אומ' או' אדם לחבירו הנראה וכו'. </b>ואמרו בבבלי שם: דיבור אסור הרהור מותר. כלומר, שהרי אינו מזכיר לו שיעמוד עמו על מנת לשוכרו לפעולתו, אלא אומר לו סתם שיעמוד עמו. ובהלכות קצובות הוצ' מרגליות, עמ' 77: ומותר לעכב חבירו בשביל חובו ולומר לו עמוד עמי עד לערב. וכנראה שפירש כן את המאמר שלנו, ואמר כן לחבירו כדי שיגבה ממנו את חובו בחול, ועיי"ש בהערות הר"מ מרגליות. 

Halakhah 12

<small>24-25.</small> <b>אין מחשיכין על התחום להביא את הבהמה וכו'. </b>וכ"ה ("אין מחשיכין") בד ובכי"ע. וכן מעידים בתוספות קנ"א א' ד"ה אין: ובתוספתא גרס אין מחשיכין. וכ"ה בבבלי קנ"א א' בכל הנוסחאות שלנו, וכן מעתיק בראבי"ה ח"א סי' ש"ס, עמ' 383. אבל כנראה שבכי"ל כאן מחשיכין<sup class="footnote-marker">16</sup><i class="footnote">אלא שבכי"ל נשמטה גם הבבא שלפניה (עיין בשנו"ס), וממילא אין כאן וודאי שחסרה שם המלה "אין". אבל מסתבר שיש שם השמטה ע"י הדומות מ"לערב" עד "לערב", והמלה "איך לא גרסו שם.</i> על התחום וכו'. וכן היה בתוספתא לפני הרשב"א קנ"א א', ובמ"מ פכ"ד מה' שבת ה"ב. וכן גרסו כמה מן הקדמונים<sup class="footnote-marker">17</sup><i class="footnote">בה"ג ה' שבת פכ"ג, ד"ו כ' ע"ב, ד"ב, עמ' 116, הר"ח, הרי"ף כת"י (לפי דק"ס, עמ' 364, הע' ו'. וכן מובא הרי"ף במגיד משנה שהבאנו בפנים, ברא"ש ובר"ן במקומו), שכל טוב בשלח, סוף עמ' 214, ס' העתים, סוף עמ' 294, בתוספ' רי"ד במקומו, בס' הרוקח סי' קל"ג, בחי' המיוחסים להר"ן קנ"א א' סד"ה מותר ועוד.</i> גם בבבלי הנ"ל. וכן פסק הר"מ בפכ"ד מה' שבת ה"ג. ובתוספות קנ"א א' ד"ה אין, ברשב"א ובמאירי שם הביאו בשם הבבלי את שתי הגירסאות.<br>נמצאנו למדים שהגירסא "אין מחשיכין" בתוספתא מקויימת ע"י שלש נוסחאות ועדות בעלי התוספות. והגירסא "מחשיכין" אינה אלא בכי"ל (ואף שם אינה ודאית גמורה) ומקויימת ע"י עדות הרשב"א.<sup class="footnote-marker">18</sup><i class="footnote">הרב המגיד העתיק כנראה מן הרשב"א כרגיל אצלו.</i> ולפנינו, כנראה, הגירסא הנכונה, והתוספתא אוסרת להחשיך על התחום אפילו להביא בהמה שיכולה ללכת ברגליה (עיין לעיל ה"י שו' 21–22, סד"ה ולא על התחום), אבל בבבלי עיקר הגירסא מחשיכין, עיין בראשונים שצוינו בהע' 17.
<small>25-26.</small> <b>אם היתה חוץ לתחום קורא לה והיא באה. </b>לפי גירסת כי"ל והרשב"א ברישא "מחשיכין על התחום וכו' " הרי הסיפא דבוקה לרישא, וכ"ה בר"מ פכ"ד מה' שבת ה"ג: ומחשיך להביא בהמה או פירות תלושין, שהבהמה קורא לה והיא באה אעפ"י שהיא חוץ לתחום, כפי שהעיר לנכון בתכ"מ.<sup class="footnote-marker">19</sup><i class="footnote">אבל מה שכתב שם שלא מצא מי שהרגיש בזה, כבר הרגישו בה במעשה רוקח ובמרכבת המשנה במקומו, עיי"ש במרכבת המשנה דברים של טעם.</i> וכן מפורש בתוספ' רי"ד: וכיון שהוא זכאי להביאה מחוץ לתחום באמירה, רשאי הוא להחשיך וכו'. ולפי הגירסא שלנו ברישא "אין מחשיכין", פירושו שאם נזדמן על התחום וראה את בהמתו מחוץ קורא לה וכו'. אבל מי שגרס גם בבבלי אין מחשיכין, ועליו לפרש, איפוא, את הרישא בבהמה שאינה יכולה ללכת בעצמה, צריך לפרש בדוחק שהסיפא הוא עניין לחוד.<br>ובבבלי נ"ג ב': ואמר רבינא כגון שהיה תחום שלה מובלע בתוך תחום שלו. ועיי"ש ברש"י ובתוספ' ד"ה כגון. ועיין במאירי שם ובהגהות הגרא"מ הורוויץ בש"ס הוצ' ראם שפירשו שלא כרש"י ותוספות, ולשניהם מדברים בעומד בסוף התחום שלו, וכפשוטה של הברייתא.<br>ובירושלמי כלאים פ"ח ה"ג, ל"א ע"ג: והתני שמואל היתה עומדת חוץ לתחום וקרא לה ובאת אחריו הרי זה פטור. ואין ספק שצדקו רוב המפרשים שפירשו שזו היא ההלכה שלנו. ופירוש הרש"ס שם (קל"ט ע"א) הוא דחוק מאד. ומתוך הלשון "וקרא לה וכו' פטור" מוכח שלכתחילה אסור לעשות כן. ושמא סבר שמואל שתחומין דאורייתא, ופסק אף בזה כר' יהודה, עיין ברא"ש עירובין פ"ד סי' ח'.<sup class="footnote-marker">20</sup><i class="footnote">עיין היטב בחי' הרמב"ן שם. אבל בירושלמי שם בפ"א ה"א ובפ"ו ה"ב לא אמר שמואל שהלכה כדברי המיקל בעירובין אלא בעירובי חצרות ושיתופי מבואות, אבל לא בעירובי תחומין. ועיין בירושלמי כאן ספ"ב.</i> ואם עמד בתוך התחום והוציא את הבהמה מתוך תחומה במשיכה לוקה,<sup class="footnote-marker">21</sup><i class="footnote">שאם לא כן אין להבין את קושיית הירושלמי בכלאים שם.</i> עיין ירושלמי עירובין פ"ג ה"ד, כ"א ע"א, פסחים פ"ו ה"ב, ל"ג ע"ב. ושמואל לא שנה במשנת פסחים פ"ו ה"א "והבאתו מחוץ לתחום", כשם שר' יוסי בר' חנינא לא שנה שם "חתיכת יבלתו", שהיא מדאורייתא לשיטתו, עיין מ"ש בספרי הירושלמי כפשוטו, עמ' 471.

Halakhah 13

<small>26-27.</small> <b>מחשיכין על התחום לפקח על עסקי כלה זה הכלל א' אבא שאול וכו'. </b>במשנתנו פכ"ג מ"ג ואילך: אבל מחשיך הוא לשמור ומביא פרות בידו (לעיל סה"י). כלל אמר אבא שאול כל שאני זכאי באמירתו רשאי אני להחשיך עליו. מחשיכין על התחום לפקח על עסקי הכלה ועל עסקי המת להביא לו ארון ותכריכין. ובבבלי שם קנ"א א' מוכח שפירשו שדברי אבא שאול עונים על הרישא ועל הסיפא. ומסדר הברייתא כאן משמע שעיקר דברי אבא שאול עונים על הסיפא (עיין ברש"י קנ"א א' סד"ה לעולם אסיפא), ובמקום מצוה (ענייני הכלה והמת) מותר לומר לגוי לעשות למחר. ולפיכך מותר להחשיך עליו. ולשיטת הבבלי (ק"נ ב') במלאכה דאורייתא עסיקינן. ועיין לעיל, שו' 21–22, סד"ה ולא על התחום.<br>והנה בתוספתא בכל הנוסחאות בא כלל אבא שאול באמצע, בין כלה ומת, וכן מעתיק בשם התוספתא בראבי"ה ח"א סי' שצ"א, עמ' 445. ובבבלי הנ"ל בהוצאות שלנו גרסו בברייתא שלנו את כלל אבא שאול לפני כלה ומת, כגירסת המשנה הנ"ל. ובד' שונצינו שם (לפי דק"ס, עמ' 364, הערה ו') חסר לגמרי כלל אבא שאול, וכן לא העתיקו הר"ח, הרי"ף והרמב"ן בתוה"א סוף עניין ההספד ועוד, ושמא קיצרו. ועיין היטב בה"ג ד"ו, כ' ע"ב, ובד"ב, עמ' 116.
<small>28.</small> <b>ואו' לו אם לא מצאת במקום פלני וכו'. </b>כ"ה (("ואו' לו") בד, וכע"ז בכי"ע ובכי"ל. ובבבלי קנ"א א' הנ"ל: ואומרים לו לך למקום פלוני, ואם לא מצאת במקום פלוני וכו'. וכן בסמ"ג לאווין ס"ה, כ"ב ע"ד: ואמרינן בתוספתא שאומרים לו לך למקום פלוני, לא מצאת שם וכו', והעתיק את לשון הברייתא שבבבלי, וציין לה תוספתא, כרגיל אצל הראשונים.<sup class="footnote-marker">22</sup><i class="footnote">עיין מ"ש בתשלום תוספתא, עמ' 6 ואילך.</i> ולפי גירסא זו ("ואומ' לו") אפשר לפרשה אפילו בישראל ואומרים אם לא מצאת במו"ש במקום פלוני וכו', כפירוש הרמב"ן בבבלי כאן במקומו.<br>ובתשובת הר"א ממיץ בראבי"ה סי' שצ"א, ח"א, עמ' 428: ואומר אני מותר לומר לגוים להביאו (כלומר, בשבת), שאיסור אמירה לגוי אינו במקום כבוד המת. וראיה לדבר, דתניא בתוספתא דשבת, ומייתי לה בשבת פרק שואל, מחשיכין על התחום על עסקי המת להביא לו ארון ותכריכין, ואומר <b>לגוי</b>, פירוש בשבת [אם לא מצאת במקום פלוני וכו'], לא מצאת במנה הבא במאתים וכו'.<sup class="footnote-marker">23</sup><i class="footnote">המו"ל שם השלים ע"פ התלמוד והמרדכי כאן פ"ג סי' שי"ג. אבל כדברי המרדכי כ"ה אף אצל רבינו יואל בשם הרא"מ, ואין להשלים יותר (עיין להלן שם, עמ' 442), ושניהם קיצרו את הברייתא שבבבלי, עיין מ"ש להלן בפנים.</i> ונ"ל יותר שהרא"מ לא העתיק כאן מן התוספתא אלא הביא את הברייתא שבבבלי, אלא שציין למקורה בתוספתא, ואין לנו שום ראייה שהיתה לפניו הגירסא בתוספתא "ואומר לגוי". וכן להלן שם, עמ' 442 (בתשובת רבינו יואל): ומה שהבאת מפרק שואל אדם, מחשיכין על עסקי המת להביא לו ארון ותכריכין, <b>ואומר לגוי</b> אם לא מצאת במקום פלוני וכו', תמהני פה קדוש יאמר כך לדמותו לזה, התם אומר לגוי בשבת לך לאחר השבת למקום פלוני, דומיא דמחשיכין שהוא בשבת לעשות המעשה אחר השבת וכו'.<br>ובתשובת הראבי"ה עצמו שם (עמ' 445): וההיא דפרק שואל, הכי גרסינן לה בתוספתא מחשיכין על התחום לפקח על עסקי כלה, כלל אמר אבא שאול וכו' ועל המת וכו' ואומר וכו', ואינו כותב בתוספתא אומר לגוי, וגם אינו בספרים מדוייקים (כלומר, של הבבלי), אלא שהוגה (כלומר, בבבלי), ואישראל קאי, ועל כורחין אומר לישראל להביא למחר, ואפילו גרסינן אומר לגוי, אומר אני דהכא פירושו אומר לגוי לך בשבת למקום פלוני והבא למחר, דאיסור תחומין דרבנן הותר לו שילך בשליחותו בשבת וכו'.
<small>29-30.</small> <b>ובלבד שלא יאמר לו סכום ממכר. </b>בכי"ע: ובלבד שלא יזכור לו וכו'. ובבבלי הנ"ל: ובלבד שלא יזכיר לו סכום מקח. ופירש"י: מנה ומאתים. ולפי פירוש זה חולק ר"י בר' יהודה על הת"ק, וכן בתוה"א להרמב"ן סוף עניין ההוצאה: ובלבד שלא יזכור לו סכום מקח. והלכתא כתנא קמא. אבל בר"מ פכ"ד מה' שבת ה"ה: לא מצאת במנה הבא במאתים. ובלבד שלא יזכיר לו סכום מקח. הרי לך ברור שפירש שאין מחלוקת בין הת"ק ור"י בר' יהודה. ובמ"מ פירש שסכום מקח כוונתו סך ידוע שלא להוסיף עליו. וערבים עלינו דברי המאירי שכתב: סכום מקח, הבא לי תכריכין בכך וכך מדה, ובסך פלוני כל קנה וקנה, וכיוצא בזה.<br>ובר"ח גורס: לא מצאת במנה הבא במאתים, ובלבד שלא יזכור הדמים. ר' יוסי בר' יהודה [אומר] ובלבד שלא יזכור לו סכום המקח.<sup class="footnote-marker">24</sup><i class="footnote">ואם אין כאן ט"ס פירושו שלא יזכיר לו סכום הדמים שאין להוסיף עליהם, וסכום המקח פירושו שלא יאמר לו בדיוק כמה אמות של תכריכין ומדת הגודל של החלילין. ועיין להלן ביצה פ"ג, שו' 22 ואילך.</i><br>ובר"ן כאן פכ"ג סוף סי' תקס"ח: "והר"מ במז"ל כתב וכו', הבא במאתים, ובלבד שלא יזכור לו סכום מקח. נראה מדבריו שהוא מפרש סכום מקח כדברי בעל הלכות ז"ל שכתב דאי נקיט מיניה בחמש דינקי, וחשתא נקיט חד דינקא, דלא לימא ליה מלא לי דינר". וכן בראבי"ה ח"א סי' שס"ג, עמ' 383: ולי נראה דלא פליג, אלא סכום כגון שחייב לו מקודם דבר אחר וסוכם האחרון עם הראשון וכו'. ובה"ג שלפנינו נמצא פירוש זה לביצה כ"ט ב', והוא בה"ג ה' יו"ט, ד"ו ל"ה ע"ד (ושם: מלא לי זוזא), ובד"ב, עמ' 180 (ושם: הא מלייא זוזא). ופירושו שאם לקח ממנו מתחילה בחמש מעות, ועכשיו לוקח במעה, שלא יאמר עכשיו מלא לי זוז (שש מעות בזוז). וכע"ז פירשו הר"ח שם והרי"ף בספ"ג והר"מ בפ"ד מה' יו"ט הכ"ג ועוד. ופירוש זה מסתבר בברייתא שם, מפני שהיא מדברת בקונה מנחתום וחנווני שהוא רגיל לקנות ממנו בחול בהקפה, ודרכו היה להזכיר בסוף את הסכום של כל החוב, אבל בשולח גוי למקום בלתי מסויים לקנות ארון ותכריכין למת קשה לפרש כן. ועיין מ"ש להלן ביצה פ"ג, שו' 22–23, ד"ה ואשר לפירוש.

Halakhah 14

<small>30-31.</small> <b>גוי שהביא חלילין בשביל ישראל בשבת לא יספד בהן אותו ישראל, אבל ישראל אחר מותר. עשו לו ארון וחפרו לו קבר וכו'. </b>במשנתנו פכ"ג מ"ד: גוי שהביא חלילין בשבת לא יספד בהן ישראל וכו', עשו לו (כלומר, לגוי) ארון וחפרו לו קבר יקבר בו ישראל. ואם בשביל ישראל לא יקבר בו עולמית. ומשנתנו סתמה את דבריה בעניין חלילין ולא הזכירה אם לא יספד בהן ישראל כדין קבר, או שאינו אסור אלא עד בכדי שיעשו, כלומר עד זמן שיש שהות להביאן ממקומן בהיתר. וכן לא הזכירה משנתנו כלל את החילוק בין אותו ישראל שעשו את המלאכה בשבילו ובין ישראל אחר.<br>והנה רש"י במשנתנו פירש שאפילו בחלילין לא יספד בהן ישראל לעולם, ולפ"ז אין חילוק בין חלילין לקבר, ולא הוסיפה התוספתא אלא שלאחר מותר. ועדיין אין אנו יודעים אם לאחר מותר מיד, או בכדי שיעשו. אבל הגאונים (עיין באוה"ג, הפירושים, עמ' 92, סי' של"ח), הרי"ף ורוב הראשונים סוברים שבחלילין אף לאותו ישראל אינם אסורים אלא בכדי שיעשו,<sup class="footnote-marker">25</sup><i class="footnote">עיין ר"ח קנ"א א', ומבואר שם שהשואלים הסתפקו בזה.</i> וממילא עלינו לומר שלישראל אחר מותרין מיד. אלא שלשיטה זו עלינו לפרש כאן את הרישא "לא יספד" עד בכדי שיעשה, ואת הסיפא "לא יקבר" לא יקבר לעולם, אעפ"י שהתוספתא שנתה את שניהם בלשון אחת. וזה דחוק.<br>ובר"מ פ"ו מה' שבת ה"ה לא חילק בין חלילין ובין קבר אלא בין דבר שבצינעא ובין דבר שבפרהסיא (עיין בבבלי קנ"א סע"א, ופירש כפירוש הגאונים הנ"ל) והוסיף: ומותר לקבור בו ישראל אחר, והוא שימתין בכדי שיעשה. והעיר הרב המגיד שלמד כן מן התוספתא כאן, והוסיף את דברי הראב"ד בהשגות שכתב: לא הכל מודים לו שיהא ישראל אחר צריך להמתין בכדי שיעשו, ולפי הטעם שהוא מפרש לפנים (כלומר, בה"ח להלן) בהמתנה זו דומה שאין ישראל אחר צריך להמתין. וכן כתב בתמים דעים סי' קכ"ב: ומצאתי כתוב לר' מאיר בר' יוסף וכו', או שעשה לו כבש בשבת כלן מותרין לישראל אחר וכו', ויש ראיה לזה מן התוספת' דגרסינן בסוף שבת ע"א (=עובד אלילים) שהביא חלילין <b>מרשות</b> ישראל בשבת לא יספוד בהם אותו ישראל, אבל ישראל אחר מותר. וכן בהשגותיו על בעל המאור בביצה רפ"ג: אני כתבתי את זה בהלכות, ומן התוספתא כתבתי, דגרסינן בסוף שבת נכרי שהביא חלילין <b>מרשות</b> ישראל בשבת לא יספוד בהן אותו ישראל, אבל ישראל אחר מותר, עשו לו ארון וחפרו לו קבר לא יקבור בו אותו ישראל, אבל ישראל אחר מותר. ונר וכבש ומילוי מים כיוצא בהם. וכן הביא הרשב"א כאן קנ"א א' משמו שלישראל אחר מותר מיד. ועיין גם בחידושיו לביצה כ"ד ב' ובעבודת הקודש שלו סוף שער ה' (דין עירובי תחומין), ל"ז ע"א.<br>ובראבי"ה ח"א סי' ש"פ, עמ' 407 ואילך, הביא את התוספתא, ופירש שברישא מותר לאחר מיד, מפני שאין כאן אלא איסור דרבנן (תחומין וכרמלית), אבל בעשו לו קבר וארון אסורים אף לאחר עד בכדי שיעשו. ועיין בתוספות שבת קכ"ב א' ד"ה ואם, וברש"י ביצה כ"ה רע"א.<br>והרמב"ן<sup class="footnote-marker">26</sup><i class="footnote">במלחמות ביצה רפ"ג ותורת האדם שלו סוף עניין ההספד, ד"ו ל"א ע"א.</i> מפרש את הרישא ואת הסיפא של התוספתא בעניין אחד, והוא שכאן נזכר בפירוש שהביא את החלילין ועשה את הקבר בשביל אותו ישראל,<sup class="footnote-marker">27</sup><i class="footnote">הרמב"ן מבאר את הבבא של חלילין במשנתנו שהגוי הביאם סתם ולא בשביל ישראל מיוחד. ומכיוון שישראל גרידא משתמשים בחלילים בהלויית המת, הרי מוכח שבשביל ישראל הביאום, ואינו אסור אלא בכדי שיעשו. וכן כתב כאן בחידושיו למשנתנו, אלא שלא הביא שם את התוספתא. ועיין היטב בתשובת הרי"ף שהובאה בתמים דעים סי' קכ"ה. ובוודאי סמכו רבותינו על משנת כתובות פ"ד סמ"ד, אלא שמספרות הגוים ידוע שאף הם השתמשו בחלילים בהספד המת.</i> והוא עניין של פומבי, ולפיכך קנסו אותו ישראל שלא ישתמש בהם עולמית, ולאחר אסורים בכדי שיעשו, והוא כשיטת הר"מ שהבאנו לעיל, וכמו שהסביר הרב המגיד הנ"ל. וכ"ה גם בחידושי מס' ביצה לבנו של הרמב"ן כ"ד ב' (מחנה דוד, י"ט ע"ב וע"ד), ובפ' תלמיד הרמב"ן שם, עמ' 95.<br>ועיין ברשב"א כאן קנ"א א' ד"ה עשו לו (הראשון והשני) ובמיוחס להריטב"א שם, רשב"א ביצה כ"ד ב' ד"ה הא דאמרי ביש וכו', בית הבחירה למאירי שם, עמ' 144, ועמ' 149, חידושיו שם כ"ה א' ד"ה ועדין, ר"ן כאן פט"ז סי' ת"ס<sup class="footnote-marker">28</sup><i class="footnote">בד"י שם: ודאמרי' בתוספ' <b>פי"ז</b> וכו'. והיה לפניו חילוק הפרקים כלפנינו. ובד"ח של הר"ן תיקנו: פי"ח.</i> ופכ"ג סי' תקס"ט, רשב"ש סוף סי' קע"ה, כולם בשם התוספתא.<br>ובמרדכי עירובין פ"ד סי' תצ"ז: כי ההיא דהבא בשביל ישראל זה מותר לישראל אחר (ביצה כ"ה רע"א), וכן משמע בתוספתא לקמן גבי הנהו דיכרי וכו'. והגיהו בד"ח: צ"ל בתוס', כלומר בתוספות. אבל באמת צריך להפסיק אחרי המלה בתוספתא, והכוונה לתוספתא שלנו, ואח"כ צ"ל: [ו]לקמן גבי הנהו דיכרי וכו'.<br>ועיין בס' התרומה סי' רמ"ח וס' רמ"ט, או"ז ה' עירובין, ח"ב סי' ק"מ, ל"ז ע"ד ואילך, רא"ש ביצה פ"ג, סי' ב', ארחות חיים ח"א ה' שבת סי' שפ"ה, נ"ז ע"ג, הגהת ר"פ בסמ"ק סי' קצ"ד, ד' קרימונא ע"ט סע"ב ואילך, ולא הזכירו את התוספתא.

Halakhah 15



Halakhah 16

<small>32-33.</small> <b>פירות שיצאו חוץ לתחום וחזרו בשוגג יאכלו וכו'. </b>עירובין מ"א סע"ב, ופירש"י שביו"ט עסיקינן.<sup class="footnote-marker">29</sup><i class="footnote">לפנינו ברש"י נוסף: אם יו"ט הוא. ואי שבת מותרין לאכילה במקום שחזרו. אבל כ"ז ליתא בד' שלוניקי וברש"י על הרי"ף, עיין דק"ס שם, עמ' 157, סוף הע' ע'. וכן לא היה גם לפני הרמב"ן שם.</i> ובחידושי הרמב"ן שם השיג על רש"י מן התוספתא כאן שמוכח שבשבת עסיקינן. ועיין בחי' הרשב"א והריטב"א שם.<br>והנה רש"י בעירובין שם מחק את המלה "וחזרו" בבבלי, אבל בכ"י אוקספורד שם, ובר"ח ובירושלמי (עיין להלן) ובתוספתא כאן מפורש "וחזרו". וכן מעידים בתוספ' רי"ד מהדורא תניינא והרמב"ן שכ"ה בכל הספרים (של הבבלי). וכבר עמד על זה הראב"ד בכתוב שם (הסגלה חל"ה, עמ' 5), וכתב: שהוא (כלומר, רש"י) מוחק מדברי ת"ק וחזרו, מפני שתמה על מקומן ושלא במקומן, ושהוא מפרש מקומן שחזרו, ושלא במקומן, שלא חזרו, ולא ראה התוספתא שאמרה פירות שיצאו חוץ לתחום וחזרו בשוגג יאכלו במזיד לא יאכלו, ר' נחמיה אומר חזרו במקומן יאכלו שלא במקומן לא יאכלו וכו', אלמא מקומן מילתא אחריתא היא. ואנן הכי מפרשינן לה שאם חזרו לעיר היינו מקומן, אבל אם חזרו לתוך התחום זהו שלא מקומן, ואסורין באכילה, אפילו בד' אמות שלהם, וטעמא מאי משום דאהנו מעשיו, דבעא לאפקינהו ממקום שביתתן, <b>וכבר הזמינם למוצאי שבת להוציאם חוץ לתחום</b>. אבל כשהחזירם לעיר ודאי לא אהנו מעשיו ולא מידי. ולפי זה מדברים כאן באיסור והיתר לבעלים עצמן, וחזרו הפירות לתחומן והבעלים יכולים לצאת לשם, ולת"ק מותר לו לצאת לשם ולאוכלם אם חזרו בשוגג, ולר' נחמיה אם לא חזרו לעיר ממש אסורים מפני שאהנו מעשיו. וכע"ז כתב במגדל עוז פ"ו מה' שבת הכ"ד (אלא שלא הזכיר את התוספתא ואת הראב"ד), והוסיף טעם לשבח: ודמיא לי קצת לההיא דפרק קמא דשבת (ד' א') דהושיט ידו מלאה פירות וכו', ומפלגינן בין אותה חצר לחצר אחרת, ואמרינן טעמא משום דהיכא דאיתעבידא מחשבתיה אסור, ואי לא שרי.<br>ובחידושי הרמב"ן הנ"ל הביא את התוספתא כסיוע לגירסת הספרים שם ("וחזרו"). ואף הוא פירש "וחזרו" שברישא שלא חזרו למקומן ממש, אבל סתם את דבריו, עיי"ש. ועיין ר"מ פ"ו מה' שבת הכ"ד, בהשגות ובלחם משנה שם. ועיין במרכבת המשנה על הר"מ שם מה שנדחק לפרש את התוספתא, ואין לזוז מפירוש הראב"ד הנ"ל.<br>ובירושלמי עירובין פ"ד ה"א, כ"א ע"ד: לא אמר (כלומר, במשנתנו פ"ד מ"א: מי שהוציאוהו גוים וכו' החזירוהו כאילו לא יצא) אלא החזירוהו (כלומר, הגוים באונס) הא אם חזר הוא (כלומר, מדעתו, ובמזיד) אסור (אע"פ שיצא באונס). א"ר אחא דר' נחמיה היא, דתני פירות שיצאו <b>לרשות הרבים</b><sup class="footnote-marker">30</sup><i class="footnote">וכן מביא משם גם ברוקח סי' צ"א וסי' קפ"ד, וקשה להגיה.</i> וחזרו, שוגג יאכלו מזיד לא יאכלו, ר' נחמיה אומר בין שוגג בין מזיד לא יאכלו, עד שיחזירן למקומן שוגג<sup class="footnote-marker">31</sup><i class="footnote">עיין בלשון הבבלי מ"א סע"ב ומ"ב א' בשם ר' נחמיה ור' אליעזר בן יעקב.</i> וכו'. הרי לך ברור מלשון הירושלמי שהמחלוקת היא ביציאה (כפירוש הפ"מ, וכן מוכרח מן העניין), ואם יצאו בשוגג לר"ה, אפילו החזירן במזיד לא נאסרו לת"ק. ועיין מה שנדחק במרכבת המשנה הנ"ל, והירושלמי קשה מאד, ואף ההמשך שם קשה, וצע"ג.
<small>33-34.</small> <b>חזרו למקומן יאכלו וכו'. </b>כלומר, אם חזרו בשוגג למקומן דווקא יאכלו שלא נהנה במעשיו כלל, אבל שלא במקומן אפילו בשוגג לא יאכלו. ועיין בירושלמי הנ"ל, ולכאורה צ"ל שם: ותייא דר' נחמיה [דלא] כר' מאיר וכו', אבל אף בתוספות עירובין מ"ב א' ד"ה מכלל העתיקו כגירסא שלפנינו. 
<small>34.</small> <b>החזירן חרש שוטה וקטן בין למקומן וכו'. </b>כתוב שם והרמב"ן הנ"ל, וברייתא זו מדברי הת"ק היא. ועיין בצפנת פענח פ"ו מה' שבת הכ"ד. 

Halakhah 17

<small>35.</small> <b>כלים ששבתו בעיר וכו'. </b>כלומר, כלים של הפקר, שאם יש להם בעלים בעיר הרי הם כרגלי בעליהם, ואם בעליהם בעיר אחרת הרי הלכה זו נשנית בסיפא. ובבבלי עירובין מ"ז ב' (לעניין יו"ט): והכלים והאוצרות (במאירי שם גרס: כלים שבאוצרות עיי"ש) ששבתו בתוך התחום יש להם אלפים אמה לכל רוח. ופירשו בתוספות שם שבכלים של הפקר עסיקינן, ויש להם אלפים אמה לכל רוח, ואף כאן לעניין שבת יש להם אלפים אמה לכל רוח, ואם הוציאום גוים לעיר אחרת דינם ככלים שיצאו חוץ לתחום, ולא יזיזם ממקומן, כמפורש להלן, והברייתא שלנו כר' יוחנן בן נורי, עיין בבבלי שם. 
<small>35-36.</small> <b>וכן כלים של אחרים ששבתו בתוך העיר הרי אילו כאנשי העיר וכו'. </b>והנה לכאורה מפורש כאן שכלים קונים שביתה, אם בעליהם הם חוץ לתחום. וכן מפורש בתוספות עירובין מ"ז ב' ד"ה והכלים. ובמשנת ביצה (פ"ה מ"ו): מי שהיו פירותיו בעיר אחרת, וערבו בני אותה העיר, להביא אצלו מפירותיו, לא יביאו לו. ופירשו כל המפרשים, מפני שהן כרגלי בעלים. ובבבלי שם מ' א' נחלקו רב ושמואל במפקיד פירותיו אצל חבירו, רב סובר שהם כרגלי הנפקד, ושמואל סובר שהם כרגלי המפקיד, ושאלו שם מן הסיפא של המשנה הנ"ל. ותמהו הראשונים למה לא הקשו מן הרישא, כלומר, ממשנתנו הנ"ל, שמפורש בה שלא יביאו למפקיד מפירותיו, וש"מ שהן כרגליו, ולא כרגלי הנפקד, ונדחקו בה מאד, עיין מ"ש על כ"ז להלן ביצה פ"ה, שו' 41–43.<br>ברם במאירי עירובין מ"ז ב' סד"ה כלים: וכמו שאמרו באחרון של יום טוב, מי שהיו פירותיו בעיר אחרת וכו' לא יביאו לו מפירותיו, שגדולי הרבנים פרשו שם<sup class="footnote-marker">32</sup><i class="footnote">לפנינו ברש"י שם מפורש שהם כרגלי הבעלים.</i> שקונים שביתה במקומם, ויש להם אלפים אמה ממקומם. הרי לך שפירשו שהרישא אינה מדברת כלל במפקיד את פירותיו, אלא סתם "מי שהיו פירותיו בעיר אחרת", והיו שם ברשותו, ומשרתיו משגיחים עליהם, ומלמדת משנתנו שאעפ"י שהכלים קנו שביתה בעיר, ורגליהם כאנשי אותה העיר, אין עירוב בני העיר מועיל להם, ולא עלה על דעת הבעלים שאנשי העיר יערבו. וממילא אין המשנה שלנו עניין כלל למחלוקת רב ושמואל.<sup class="footnote-marker">33</sup><i class="footnote">אבל בירושלמי ביצה שם ספ"ה מוכח שפירשו גם את הרישא בפקדון, עיין בחידושים לבנו של הרמב"ן שם מ' א' סד"ה דתנן.</i> ועיין מ"ש להלן, הערה 34, בשם הצל"ח. [תיקונים והשלמות: אילו הם דברים בלתי נכונים; ורש״י, וכן הראב״ד, בוודאי לא כיוונו לפרש את המשנה כפשוטה, שלא כדברי התלמוד, ודברי הצל״ח בביצה שם (שכנראה, נגררתי אחריו) הם דחוקים, ואין לנו לזוז מפירושי רבותינו הראשונים. ורש״י שהביא במאירי שם פירש ע״פ השיטה שהפירות הם כרגלי המפקיד, והמפקיד הרי היה מחק לתחום פירותיו, וסובר רש״י שבכגון דא הפירות קונים שביתה לעצמם (ככלי הפקר לר׳ יוחנן בן נורי). אבל מדברי רש״י שלפנינו (בביצה שם ל״ט סע״ב) אין להוכיח כלום, ואפשר שרש״י סובר שלא יזיזם ממקומם, כרגלי הבעלים שיצאו מחק לתחום, כשיטת הראב״ד. ובעבודת הקודש להרשב״א ש״ה (דיני עירובי תחומין) סי׳ כ״א, ל״ה ע״ב: היו נתונין בעיר אחרת וכו׳ לא יזיזום ממקומן, ופסק כאן כשיטת הראב״ד.]<br>ועיין ברשב"א ובריטב"א שם, שאף הם הביאו את השיטה, שאם היו הכלים מחוץ לתחום בעליהן קונין שביתה לכולי עלמא, ויש להם אלפים אמה לכל רוח. ובאו"ז ה' עירובין סי' קנ"א, ה"ב, מ' ע"ב: והכלים ששבתו בתוך התחום, או שבתו סמוכים לעיר הרבה הוו כרגלי העיר, ואם ברחוק לעיר, כגון בסוף התחום, יש להם אלפים אמה ממקומם. ועיין בהגהות אשר"י עירובין פ"ד סוף סי' י'.<br>ושיטת הראב"ד (לפי הרשב"א והמאירי הנ"ל) היא שאם שבתו הכלים בעיר אחרת, מחוץ לתחום הבעלים לא יזיזם ממקומם, והוא פירש את משנת ביצה הנ"ל, שמטעם זה אין מביאין לו מפירותיו. ובעל כרחינו אנו אומרים שהוא סובר שהכלים הם תמיד כרגלי הבעלים, ואפילו שבתו חוץ לתחום, ובכגון דא לא יזיזום ממקומם, ודינם כבעליהם שיצאו מחוץ לתחום, ואינם דומים כלל לחפצי הפקר שקונים שביתה לפי ההלכה שפסק (עיין בהשגות פ"ה מה' יו"ט ה"י ובמגיד משנה שם). ומתוך דבריו (לפי שהובאו ברשב"א ובמאירי הנ"ל) אין לדעת בברור אם הוא מפרש את המשנה בביצה בפירות שאינם מופקדין (כמו שכתבנו לעיל סד"ה ברם), או בפירות מופקדין, ופירש ע"פ ההלכה שפסק בהשגות על בעל המאור סוף ביצה, שהפירות כרגלי המפקיד.<br>ובכל פנים בתוספתא כאן מפורש שלא כשיטת הראב"ד, שהרי אמרו כאן בפירוש שהכלים קונים שביתה, וביש להם בעלים אינו מסתבר כלל לתלות את ההלכה במחלוקת ר' יוחנן בן נורי ורבנן,<sup class="footnote-marker">34</sup><i class="footnote">עיין בצל"ח ביצה מ' א' שחידש שאם היו הבעלים מחוץ לתחום כליו, דינן כחפצי הפקר. ולפלא שלא הזכיר את דברי התוספות שהבאנו לעיל בפנים. ואף לשיטת הראב"ד פעמים נכסי הבעלים ברשות בני ביתו, עיין להלן עירובין, עמ' 424, הע' 36.</i> [תיקונים והשלמות: כוונתי שאין לומר שהראב״ד יפרש שדווקא לר׳ יוחנן בן נורי יש מקום לומר שהכלים קונים שביתה אלפים אמה כשבעליהם מחק לתחום, ודינם ככלי הפקר, אבל לחכמים, הרי אין מציאות כלל שהכלים יקנו שביתה לעצמם, ולפיכך אם בעליהם הם מחק לתחום הם נגררים אחרי הבעלים, ודינם כרגלי הבעלים,<sup class="footnote-marker">1</sup><i class="footnote">ומה שאמרו בבבלי עירובין מ״ז ב׳: לרבנן פשיטא, השתא חפצי הפקר דלית להו בעלים אין קמין שביתה, חפצי הנכרי דאית להו בעלים מיבעי׳, הטעם הוא מפני שגם לבעליהם, הגוי, אין שביתה, ולא עדיפי מבעליהם, אבל בבעלים ישראל הם נגררים אחרי הבעלים. ומהמשך התלמוד שם אין ראייה לא לכאן ולא לכאן, שהרי אם היו החפצים בתחום בעליהם ישראל אסור להוציאם מחק לתחומן לכולי עלמא.</i> ולא יזיזם ממקומם, כדין הבעלים שיצאו מחק לתחום, והברייתא שלנו בתוספתא היא כר׳ יוחנן בן נורי וכו׳, עיין מש״ש. ופשיטא שיש לטעון גם להפך, עיין בראשונים שם, ויש פנים לכאן ולכאן.] ולא עוד אלא שכבר הראינו לעיל שהראב"ד פוסק כר' יוחנן בן נורי, ומ"מ סובר שכלים שבעליהם מחוץ לתחום לא יזיזם ממקומם. ושמא פירש רבינו בתוספתא כאן "כלים של אחרים", כלים של גוים,<sup class="footnote-marker">35</sup><i class="footnote">כמשנת בכורות רפ"א ורפ"ב. וכן במכילתא דעריות בתו"כ קדושים פ"ט הי"א, צ"ב ע"ב (בבלי סנהדרין נ"ב ב'), ספרי כי תצא פי' רע"ח (בבלי ב"מ קי"א ב'), להלן תענית פ"ב, שו' 54, ירוש' שם רפ"ג, ס"ו ע"ב ועוד בכ"מ. ועיין מ"ש להלן ר"ה, ריש עמ' 1021.</i> כמו שפירש בגאון יעקב במקומו גם את הבבא המקבילה בעירובין שם. וכבר הוכחנו (לעיל ח"ב, עמ' 549, שו' 9, ד"ה אבל ועוד בכ"מ) שהראב"ד היו לו ע"פ רוב גירסאות כי"ע בתוספתא, ולהלן בסמוך, שו' 37, חסרה המלה "גוי" והוא משום שבגוים עסיקינן. ואפשר ג"כ שרבינו דייק כן מסוגיית הבבלי בביצה מ' א', שרצו להעמיד את דברי שמואל בשלא קיבל עליו נטירותא, וממילא אין כאן נפקד כלל, ומ"מ אמר שמואל כרגלי המפקיד, ומשמע שאפילו אם היו הבעלים מחוץ לתחום, כליו כרגליו, ולא יזיזום ממקומם.
<small>36-37.</small> <b>מה שהביא הגוי מחוץ לתחום לא יזיזם ממקומן. </b>וכ"ה בד ובכי"ל (אלא ששם חסרה המלה "מה"). ובכי"ע: ושהביא חוץ לתחום<sup class="footnote-marker">36</sup><i class="footnote">וחסרה שם המלה "גוי", עיין מ"ש בפנים בסמוך ד"ה ובכל פנים.</i> וכו'. ובחי' הרמב"ן מ"א ב' הנ"ל ד"ה זו שאמרו מעתיק בשם התוספתא: ערימה<sup class="footnote-marker">37</sup><i class="footnote">כ"ה בד"ר. ובד"ח תקנו: וכו' מה.</i> שהביא הגוי וכו'. ונראה שצ"ל שם: עד <b>ומה</b> שהביא הגוי וכו', מפני שרבינו קיצר שם את התוספתא והשמיט את הרישא שלפנינו, ומכאן המלה "עד" כרגיל בקיצורים. ונשתבשו המלים "עד ומה" ל"ערימה". וכן מעתיק במלחמות ביצה רפ"ג: ומה שהביא הנכרי וכו'. ובפירוש תלמיד הרמב"ן שם, עמ' 95: מה שהביא הגוי חוץ לתחום לא יזיזם ממקומם.<br>ובבבלי עירובין מ"ז ב' הנ"ל: ונכרי שהביא פירות<sup class="footnote-marker">38</sup><i class="footnote">לפנינו בטעות: שהביא לו פירות וכו'. והמלה "לו" ליתא בכי"י ובראשונים, עיין דק"ס שם, עמ' 178, הע' ח'.</i> מחוץ לתחום הרי זה לא יזיזם ממקומן. ובאו"ז ה' עירובין סי' קנ"א, מ' ע"ב, גורס שם: ונכרי שהביא מחוץ לתחום ה"ז לא יזיזם ממקומם. והוא לשון הברייתא שלפנינו,<sup class="footnote-marker">39</sup><i class="footnote">ועיין מ"ש בפנים, שו' 35–36, סד"ה וכן כלים.</i> אלא שבבבלי נשנית לעניין יו"ט וכאן לעניין שבת. ומרהיטת הלשון משמע שהברייתא מדברת במביא פירות לעצמו, וחפצי הגוי קונין שביתה, ולפיכך לא יזיזם. ולפי פשוטה היא כר' יהושע ור"ע (במשנת עירובין פ"ד מ"א), ואסרו להזיז את הפירות מחוץ לד' אמות, ואין אומרים שכל העיר כד' אמות.<sup class="footnote-marker">40</sup><i class="footnote">שהרי כאן בשבת עסיקינן, ואם אין העיר מוקפת מחיצות אסור לטלטלן מחוץ לד' אמות, אפילו אם לא באו מחוץ לתחום. ואם העיר מוקפת מחיצות ומעורבת, פשיטא שאסור להוציאם מן העיר בשבת. ובברייתא שבבבלי גרידא המדברת ביו"ט יש מקום לפירושים שונים, עיין בראשונים שם.</i> ועיין מ"ש הרמב"ן (מ"א ב') הנ"ל ד"ה וקשה לי. ועיין ירושלמי ר"ה פ"ב ה"ד, נ"ח ע"א, ומ"ש הרמב"ן הנ"ל לעיל שם ד"ה ויש לפרש.

Halakhah 18

<small>37-38.</small> <b>נותנין כלי מיקר וכלי מתכות וכו'. </b>בבלי שבת קנ"א ב'. ועיין מ"ש הרי"ל זלוטניק בירחון סיני (שבט-אדר תש"ה), עמ' קל"ב. ועיין מס' שמחות פ"א ה"ב, הוצ' היגר, עמ' 98. 
<small>38.</small> <b>ופוקקין לו את נקביו. </b>בבבלי מוסיף: כדי שלא תכנס בהן הרוח. ובשאילתות סי' צ"ד: מאי פוקקין, מחתין באודניה ובנחיריה, כי היכי דלא ליעול זיקא בהו. והכוונה שלא יכנס בהם אויר, כפירוש המיוחס להר"ן: ופוקקין נקביו של מעלה ושל מטה בבגד, או בתבן, שלא יכנס בהן הרוח ויתפח. 
<small>38-39.</small> <b>עד אשר לא ירתק וגו'. </b>בבבלי שם מסיים: ותשבר כד על המבוע זה הכרס וכו', עיי"ש. 

Halakhah 19

<small>39-40.</small> <b>ר' שמעון בן לעזר או' הרוצה לאמץ את עיני המת בשבת וכו'. </b>בבלי קנ"א ב'.<sup class="footnote-marker">41</sup><i class="footnote">ובהוצאות החדשות שם בטעות: תניא רשב"ג אומר וכו', אבל בד"י שם: ר' שמעון בן אלעזר וכו', וכ"ה בכתי"י ובראשונים.</i> ובמשנתנו ספכ"ג: אין מעמצין<sup class="footnote-marker">42</sup><i class="footnote">או: אין מאמצין, עיין בבלי שם ע"ז ב', ומ"ש מהרי"ן אפשטין במבוא לנוה"מ, עמ' 281.</i> את המת בשבת. ומן הרישא שם מוכח שהיו נוהגין גם לסגור את הפה של המת ("למיסרי לפומיה" כלשון השאילתות סי' צ"ד). וכן מתוארת (בספרי זוטא) מיתת אהרן הכהן: קמוץ פיך וקמץ, עצום עיניך ועצם. וכן נהגו אף העמים האחרים, כפי שיוצא ברור מדברי הומירוס באודיסיאה סי"א חרוז 426, ועיי"ש סכ"ד חרוז 296 ועוד בכ"מ. וכן במדרש החפץ:<sup class="footnote-marker">43</sup><i class="footnote">לפי תו"ש של הרמ"מ כשר בראשית מ"ו, ד', עמ' 1675.</i> <b>ויוסף ישית ידו על עיניך</b>. מכאן שמאמצין עיניו של מת. ועיין ערוך ערך אמץ, ובהערות של הרמ"מ כשר לתו"ש הנ"ל (בהע' 43), אות ל"ז.<br>ומכיוון שאסרו לעמץ בידים את עיני המת בשבת,<sup class="footnote-marker">44</sup><i class="footnote">וכ"ה "בשבת" גם בד ובכי"ל ובשאילתות סי' צ"ד. אבל בכי"ע ובבבלי ובה"ג ה' שבת פכ"ג, ד"ו כ' ע"ג, חסרה המלה "בשבת", אבל ברור שבשבת עסיקינן.</i> לימדה אותנו הברייתא תחבולה המותרת בשבת.
<small>40.</small> <b>בשני ריסי עיניו. </b>בבבלי מוסיף: ואוחז בין שני גודלי רגליו.<sup class="footnote-marker">45</sup><i class="footnote">בדפוסים ישנים: בין שני גודלי אצבעותיו. ובה"ג שבת פכ"ג הנ"ל: ואוחז שני גודלי ידיו, ועיין הגירסא ברי"ף.</i> אבל גם בשאילתות סי' צ"ד חסרה הוספה זו. 
<small>41.</small> <b>וכן היה ר' שמעון בן לעזר אומ' וכו'. </b>בבבלי קנ"א ב': תניא רשב"ג אומר וכו', אבל בכ"י אוקספורד שם ובראשונים כלפנינו, וכ"ה בבראשית רבה פל"ד, י"ב, עמ' 323. 
<small>42.</small> <b>דוד מלך ישראל מת אין מחללין וכו'. </b>עיין בבלי ל' ב'. 
<small>42-43.</small> <b>שכל זמן שאדם חי עוסק במצות וכו'. </b>בב"ר הנ"ל חסר כ"ז. ובבבלי הנ"ל: תינוק בן יומו חי מחללין עליו את השבת, אמרה תורה חלל עליו שבת אחת כדי שישמור שבתות הרבה וכו'. ועיין מכילתא ריש כי תשא, עמ' 341, ירושלמי יומא פ"ח ה"ה, מ"ה ע"ב, ובבלי שם פ"ה ב'. 
<small>44-45.</small> <b>וכן היה ר' שמעון בן לעזר או' אפי' קטן בן יומו וכו'. </b>ב"ר ובבלי הנ"ל, קה"ר פ"ה, י'. 
<small>45.</small> <b>אין משמרין אותו לא מן החולדה וכו'. </b>בכי"ע: אין משמרין אותו ואין מטמרין אותו לא מפני חולדין וכו'. ופירושו אין משמרין אותו ואין מטמינין אותו וכו', ודבר כאן התנא ארמית מפני המליצה. ושמא היה מצוי דבור זה אף בעברית (שהרי "טמר" היא מלה שמית עתיקה). ואעפ"י שלא מצאתי שום קיום לנוסחא זו בשום כת"י כאן ובמקבילות, מ"מ היא נראית מקורית, ולא הכפלה מוטעית של "אין משמרין אותו". 
<small>45-46.</small> <b>שהכלב רואה אותו ובורח, נחש וכו'. </b>בב"ר הנ"ל: ארי רואהו ובורח, נחש וכו'. ובבבלי קנ"א ב': אמר רב פפא נקיטינן אריה אבי תרי לא נפיל וכו', ועיין רש"י שם. 

Halakhah 20

<small>49.</small> <b>מי שהחשיך בדרך נותן כיסו לנכרי וכו'. </b>משנה פכ"ד מ"א. וכל הברייתא בשם התוספתא ברשב"א קנ"ג סע"א. ופירש"י וסייעתו שנותן כיסו מבעוד יום, אבל ברא"ש פכ"ד חולק ומתיר אפילו משחשיכה, וכן מוכח מלשון הר"מ פ"ו מה' שבת הכ"ב, עיין בכ"מ שם. 
<small>49-50.</small> <b>ואם אין עמו נכרי מניחו על החמור וכו'. </b>ופירשו בבבלי: מאי טעמא חמור אתה מצווה על שביתתו, נכרי אי אתה מצווה על שביתתו, ולפיכך עדיף ליתנו לגוי. ועיין בדב"ר פ"א, כ"א. 
<small>50.</small> <b>הגיע לחצר החיצונה וכו'. </b>כ"ה בכי"ע. וכע"ז אף בד ובכי"ל. וכן היה לפני הרשב"א הנ"ל, וכן משמע לכאורה מדברי הראבי"ה שנביא להלן, אבל בכי"ו נשמט. וכנראה שהסופרים קיצרו מפני שזו היא פיסקא ממשנתנו הנ"ל. ובאמת היא בבא בפני עצמה, ואינה דבוקה לרישא,<sup class="footnote-marker">46</sup><i class="footnote">עיין במאירי קנ"ג א' ד"ה הגיע לחצר.</i> אלא שדברי ר' שמעון להלן עונים על בבא זו. 
<small>51.</small> <b>ר' שמעון או' היה עליו שלוף מלא וכו'. </b>בבבלי קנ"ד ב': תניא ר' שמעון בן יוחי אומר היתה בהמתו טעונה שליף של תבואה מניח ראשו תחתיה ומסלקו לצד אחר, והוא נופל מאליו. חמורו של רבן גמליאל היתה טעונה דבש ולא רצה לפורקה עד מוצאי שבת, למוצאי שבת מתה. ולפיכך מותר לפרוק מן הצד, משום צער בעלי חיים.<br>ולפנינו "שלוף מלא" פירושו שק<sup class="footnote-marker">47</sup><i class="footnote">ועיין מ"ש להלן עירובין פ"ב, שו' 1, ד"ה ובסקין.</i> מלא סחורה. וכלשון זו בתוספתא ב"ב פ"ד ה"ב: ר' שמעון אומר היה עליו שליף מלא נופצו וכו'. ובסחורה שאינה מיטלטלת בשבת עסיקינן. ועיין רש"י ד"ה שליף ומ"ש בחידושי הרמב"ן שם.
<small>52.</small> <b>במי דברים אמורים וכו'. </b>עיין מ"ש על צורה זו לעיל ח"א, עמ' 227, הערה 14. 
<small>52-53.</small> <b>בגוי שמכירו אבל גוי שאין מכירו מהלך אחריו וכו'. </b>כ"ה בכל הנוסחאות, וכן היה לפני הרשב"א הנ"ל ולפני הראבי"ה שנביא להלן. ובכי"ו בט"ס: בגוי שאין מכירו אבל גוי שמכירו מהלך אחריו וכו'.<br>ובפירוש הדברים כתבו כל המפרשים שהדברים עונים על הרישא, ודווקא בגוי המכירו נותן לו את כיסו ומקבל ממנו במו"ש, אבל בגוי שאינו מכירו מהלך אחריו וכו', אעפ"י דאוושא מילתא. ובס' התרומה ה' שבת סי' רכ"ו (וכן במדרכי פכ"ג סי' תמ"ז, וציין לו בתוספות בכורים): ואם אין שם נכרי, <b>או אין מאמינו</b>, יתננו על הסוס מבעוד יום וכו'. וכנראה שהכוונה היא שאין מאמינו כלל, וחושד בו שיגזול אותו מיד.<br>ברם בראבי"ה ח"א סוף סי' שס"ז, עמ' 386: ואם כשהגיע לחצר החיצונה לא היה משתמר שם מפני גוים, או משום אונס אחר, מוליכו למקום המשתמר, ואם אין לו מקום המשתמר מוליכו לביתו, והכי איתא בהדיא בתוספתא דשבת בפרק בתרא. ולכאורה משמע שהדברים דבוקים לבבא "הגיע לחצר החיצונה וכו' ", והכוונה אפילו של גוי, ועליה אומר: בד"א בגוי שמכירו וכו'. אבל קשה לפרש כן בלשון התוספתא, ואפשר שרבינו למד דין חצר החיצונה מדין נותן כיסו לגוי, אלא שהלשון "והכי איתא בהדיא" אינו מוכיח כן. וצ"ע.

Halakhah 21

<small>53.</small> <b>אי זו היא המראה וכו'. </b>במשנתנו פכ"ד מ"ג: ואין ממרין<sup class="footnote-marker">48</sup><i class="footnote">כלומר, אין מפטמין, מלשון המקרא: שור ומרי, ותרגומו פטימא, כפירוש הערוך ערך מר ה'.</i> את העגלים אבל מלעיטין. ובר"מ פכ"א מה' שבת הל"ה: אין מאכילין בהמה חיה ועוף כדרך שהוא מאכיל בחול, שמא יבוא לידי כתישת קטניות, או לידי לישת קמח, וכיוצא בו, וכו' ולא ירביץ עגל וכו'. ובבבלי קנ"ה ב': איזו היא המראה ואיזו היא הלעטה. אמר רב יהודה המראה למקום שאינה יכולה להחזיר, הלעטה למקום שיכולה להחזיר וכו', תניא כוותיה דרב יהודה איזו המראה וכו', הברייתא שלנו. 
<small>53-54.</small> <b>ופוקס את צוארו וכו'. </b>בבבלי הנ"ל: ופוקס את פיה. ופירש"י: נותן חכה לתוך פיה שלא תוכל לסגור פיה. ובתנחומא בלק סי' י"ב: וישם ה' דבר בפי בלעם שעקם את פיו ופקמו, כאדם שקובע מסמר בלוח וכו'. ולהלן שם סי' י"ג: כאדם שנתן כלבוס<sup class="footnote-marker">49</sup><i class="footnote">השוה בבלי סוטה י"ט ב': כלבוס של ברזל מטילין לתוך פיה וכו', ומשקין אותה בעל כרחה. והשוה הפיסקא שלעיל שהבאנו בפנים: כאדם שקובע מסמר בלוח.</i> בפי בהמה ופוקמה וכו' כך הקב"ה <b>פוקס</b> (כ"ה בד' קושטא) את <b>פיו</b> וכו', עיין בהוצ' בובר שם סי' ט"ז, ובערוך ערך פקם. ובבבלי סנהדרין ק"ה ב': וישם דבר בפי בלעם וכו' ר' יונתן אמר חכה, כלומר כדי שלא יקלל את ישראל, עיין בבלי עירובין י"ט א', ועיין מ"ש בצופה האנגלי סדרא חדשה חל"ה (1944), עמ' 46, ועמ' 55. הרי לך ברור שצדק רש"י בפירושו.<sup class="footnote-marker">50</sup><i class="footnote">ואין כאן פקפוק בפירושו, כמו שעשה קרויס בקדמוניות התלמוד (גרמנית) ח"ב, עמ' 520, הע' 938.</i> ואשר להבדל בין "פיה" ו"צוארו", הרי בדב"ר הוצ' ליברמן, עמ' 3 (על בלעם הנ"ל): ופסק הקב"ה <b>לצוארו</b> וכו', וברור שצ"ל: <b>ופקס</b> הקב"ה לצוארו,<sup class="footnote-marker">51</sup><i class="footnote">כמו שהגיה גרינהוט בילקוט המכירי משלי, ס"ו א', העי' 2.</i> ומכאן שלפעמים היו מעמיקים את החכה לתוך הצואר.<sup class="footnote-marker">52</sup><i class="footnote">לעצם העניין באגדה על בלעם, הורכבו, כנראה, שתי מסורות; אחת ששמו רסן (בלמא, עיין מ"ש בצופה שהזכרנו בפנים, עמ' 46) בפיו, כדי לפקום (לסתום) את פיו, ומסורת אחרת שנתנו חכה בתוך פיו (פקסו את פיו), כדי שלא יוכל לסגור את הפה, ושני המשלים נלקחו ממציאות הזמן (עיין מ"ש בצופה הנ"ל, עמ' 47).</i> ולדעת מהרי"ן אפשטין (מבוא לנוסח המשנה, עמ' 104, הערה 1) היא מלה שמית, ופירושה לשבר בכח. 
<small>54.</small> <b>ונותן מים וכרשנין כאחד. </b>והוא אסור, מפני שיש לחשוש שמא יבוא לידי שחיקה וגיבול, עיין בר"מ שהעתקנו לעיל ובבבלי קנ"ה סע"ב. 

Halakhah 22



Halakhah 23

<small>56.</small> <b>מהלקטין אווזין וכו'. </b>במשנתנו פכ"ד מ"ג: ומהלקטין לתרנגולין. ובבבלי שם קנ"ה ב' הביאו את הברייתא שלנו, ופירשו: מהלקטין דספי ליה בידים, מלקיטין דשדי ליה קמייהו. ופירש"י: דספי בידים: תוחבו לתוך פיו. ולהלן שם: דספי ליה בידים ולמקום שיכולה להחזיר. וכן בר"מ פכ"א מה' שבת סהל"ה. 
<b>ויונים דורסיות. </b>עיין בשנו"ס, ועיין מ"ש לעיל פי"ב, שו' 10, ד"ה הצד יוני שובך, שם שו' 12, ד"ה ויונים הרדסיות. 
<small>57-58.</small> <b>ולצפרין שקיננו בטפיחין. </b>עיין מ"ש לעיל פי"ב, שו' 11, ד"ה שקיננו. 

Halakhah 24

<small>59.</small> <b>נדרי שבת מפירין אותן בשבת. </b>במשנתנו פכ"ד מ"ה: מפירין (פירש"י: בעל לאשתו) נדרים בשבת, ונשאלין לנדרים שהן לצורך השבת. והסיקו בבבלי קנ"ז א' שמשנתנו היא שלא כר' יוסי בר' יהודה ור' אלעזר בר' שמעון שאומרים שהפרת נדרים מעת לעת, ולפיהם גם בנדרים אין מפירין אלא אם הם לצורך השבת (שהרי יכול להפר משחשיכח), כמו שנשאלים לחכם, וכן תני זוטי דבי רב פפא מפירין נדרים בשבת לצורך השבת. ובבבלי נדרים ע"ז ב': לא יאמר אדם לאשתו בשבת מופר ליכי, בטל ליכי, כדרך שאומר לה בחול, אלא אומר לה טלי ואכלי, טלי ושתי, והנדר בטל מאליו. א"ר יוחנן צריך שיבטל בלבו. 
<small>59-60.</small> <b>מפני מה אמרו נדרי שבת מפירין אותן בשבת וכו'. </b>ספר המפתח לר"ן קנ"ז א' (נ"ד ע"ב), סמ"ג לאווין ס"ה, כ"ב ע"ד. ועיין במשנת נדרים ספ"י. 

Halakhah 25

<small>60-61.</small> <b>המשמר זרעים מפני עופות ומקשאות מפני חיה וכו'. </b>בבבלי עירובין<sup class="footnote-marker">53</sup><i class="footnote">כגי' כי"י וראשונים, עיין דק"ס שם, עמ' 411, הע' ת'. ועיין ר"מ פכ"ד מה' שבת ה"ט.</i> ק"ד א': המשמר את זרעיו מפני העופות מקשאיו ומדלעיו מפני החיה וכו'. 
<small>61.</small> <b>משמר כדרכו בשבת וכו'. </b>בר"מ פכ"ד מה' שבת ה"ח: מותר לאדם לשמור פירותיו בשבת בין תלושין בין מחוברין, ואם בא אדם ליטול מהן או בהמה וחיה גוער בהן ומכה בהם ומרחקן וכו', לשמור ממונו שכבר בא לידו עד שיעמוד כמות שהוא מותר, הא למה זה דומה לנועל ביתו מפני הגנבים. ומדברים כאן בגערה והכאה בבהמה וחיה שכבר באה לאכול, כמו שפירש במעשה רוקח על הר"מ שם ה"ט, ועיין להלן. 
<small>61-62.</small> <b>ובלבד שלא יספק ולא ירקד ולא יטפיח. </b>כ"ה בד,<sup class="footnote-marker">54</sup><i class="footnote">וסדר זה מתאים לסדר שבמכילתא דרשב"י, עיין מ"ש להלן, שו' 67–68, ד"ה ולא מספקין.</i> ובכי"ו בטעות: ובלבד שלא יספד<sup class="footnote-marker">55</sup><i class="footnote">בתוספתא סוף מו"ק: אי זהו מספד זה שעל הלב, שנ' על שדים סופדים. ועיין להלן בפנים בשם רש"י בעירובין.</i> וכו'. ובכי"ע: ובלבד שלא יספק ולא יטפח ולא ירקד וכו'. וכ"ה בבבלי הנ"ל. וכ"ה הסדר הרגיל בקבוצה של הפעולות, עיין לעיל פ"ו, שו' 4, ומ"ש להלן בסוף פירקין ד"ה ולא. ובכי"ל: ובלבד שלא יצויח ולא יטפח ולא ירקד וכו'. ופירש"י בעירובין הנ"ל: לא יטפח ידיו על לבו,<sup class="footnote-marker">56</sup><i class="footnote">מדברי רש"י שם מוכח שהיתה לפניו הגירסא: שלא יטפח ולא יספוק וכו', והיא כגי' רש"י במשנת ביצה פ"ה מ"ב. ולהלן בסוף פירקין ברוב המכריע של הנוסחאות הסדר הוא כמו שהוא כאן בכי"ע.</i> יספוק כף אל כף. אבל בביצה ל' א' פירש: מטפחין ידיו זו לזו, מספקין כף על ירך. ובירושלמי ביצה פ"ה ה"ב, ס"ג ע"א: ולא מספקין. סיפוק שהוא מחמתו, כמה דאת אמר <b>ויחר אף בלק אל בלעם ויספק את כפיו</b>, ולא מטפחין, טיפוח שהוא לרצונו. ועיין באהצו"י שם, עמ' 41. ובירושלמי סוטה פ"ג ה"ד, י"ט ע"א: טיפח ריקד שיחק וכו' שמח בלבו וכו', ועיין מ"ש להלן סוף מו"ק. 
<small>62.</small> <b>כדרך שעושה בחול. </b>בבבלי ביצה ל"ו ב' פירשו שאסור לספק ולטפח וכו' בשבת, משום גזרה שמא יתקן כלי שיר. ובנידון שלפנינו, שעושה כן להפחיד את בעלי החיים, האיסור הוא משום גזירה שמא יטול צרור ויזרוק בהם (בבלי עירובין ק"ד א'). אבל כבר הראינו לעיל פ"ב, שו' 25, ד"ה ולעצם העניין, שבני א"י סברו שאיסור ספוק, טיפוח ורקוד בשבת היא שבות בפני עצמה, ומחמת מעשי חול אתינן עלה, וכמפורש בתוספתא כאן, עיין מש"ש. ועיין באו"ש פכ"ג מה' שבת ה"ה. 

Halakhah 26

<small>62-63.</small> <b>השוכר את הפועל לשמר לו את הפרה וכו'. </b>וכ"ה להלן ב"מ רפ"ח. ובבבלי ב"מ נ"ח א' ונדרים ל"ז א': השוכר את הפועל לשמר את הפרה לשמור את התינוק <b>לשמור את הזרעים</b> וכו'. ופירש רש"י בב"מ, וכל הראשונים בנדרים, שבהקדש עסיקינן, והכוונה לפרה אדומה ותינוקות<sup class="footnote-marker">57</sup><i class="footnote">כן גרס בב"מ: התינוקות.</i> המטפלים בפרה אדומה (פרה פ"ג מ"ב) וזרעים לעומר. וכן נראה מן הצירוף של שלשתן ומפשטות הסוגיא בב"מ שם. ובשטמ"ק נדרים ל"ז ב' ד"ה ואם היה: עוד יש לומר דבחול מיירי בזרעים ובפ' (=ובפרת) חול, ובשלהי תוספת' דשבת מצאתיה, ולא איירי אלא במילי דחול, [ולא איירי שם בהקדש] כלל, אבל זה לא נהירא, דבפ' הזהב מוכח דבהקדש מיירי וכו'.<sup class="footnote-marker">58</sup><i class="footnote">בח"ד דייק מן הלשון "לו" שכאן הכוונה לשמור לו דברים של חול, אבל בבבלי חסרה המלה "לו", ובהקדש עסיקינן, אבל גם בבבלי בכי"י ובראשונים הגירסא היא: לשמור לו.</i><br>ברם בגליון כ"י המבורג בב"מ שם: גר"ח (=גירסת ר"ח) ז"ל קתני מיהת זרעים, אלמא נשבעין על הקרקעות, ושומר שכר משלם וכו'. ולפ"ז ברור שכל קושיית התלמוד שם מן הקרקעות, ואינם מדברים בהקדש כלל. וכן הסתייעו לפי' ר"ח הנ"ל (ולא הזכירו את גירסתו) ברמב"ן, ברשב"א, בתוספות הרא"ש ובחידושי הר"ן בב"מ שם<sup class="footnote-marker">59</sup><i class="footnote">בחי' הר"ן שלפנינו לא נזכר הר"ח, אבל בשטמ"ק שם מביא את פירוש הר"ח בשם הר"ן. והר"ן כתב שם על פירש"י "ולא מיחוורא", אבל בנדרים פירש בעצמו כפירש"י.</i> מן התוספתא בב"מ רפ"ח שמדברת בענייני שומרים בכלל. ועיין גם מ"ש בעל המאור שם ספ"ד.<br>וכן הובאה ברייתא זו ברי"ף כאן פכ"ג ריש סי' תקס"ט, ובס' העתים<sup class="footnote-marker">60</sup><i class="footnote">עיין בהערות הגר"י שור שם, הע' ט'. ברם הר"מ לא העתיק כלל מן הבבלי אלא מן התוספתא כאן, ובבבלי פירש כפירוש הר"ח שכל הקושיא היא מזרעים, ועליהם תירצו שם "בשקנו מידו", ופשיטא שה"ה להקדש, ופסקו רבינו בפ"ב מה' שכירות סה"א, אבל בה' שבת ספ"ו דבר בחפצים של חול, ואין צורך בקניין מיוחד, כפי שפירש בתומים סי' ס"ו, אות ס"ז. (הערות לתוספות הרא"ש).</i> עמ' 295, ובמדרש שכל טוב בשלה, עמ' 315, ובר"מ ספ"ו מה' שבת, וברא"ש פכ"ג סי' ח' ובמאירי קנ"א א', ובכולם לא נזכרו זרעים כלל,<sup class="footnote-marker">61</sup><i class="footnote">כשם שלא נזכרו בשום נוסח של התוספתא כאן.</i> והובא גם הסיום של התוספתא ("לא יאמר לו תן לי שכרי וכו' ") שלא נזכר בבבלי כלל, וברור שכיונו לתוספתא כאן, ולא לברייתא שבבבלי,<sup class="footnote-marker">62</sup><i class="footnote">בראבי"ה ח"א ריש סי' שס"ג, עמ' 383, הביא את הברייתא שלנו, ואף הוא השמיט את הזרעים, אעפ"י שציין במפורש לבבלי, וגם לא הביא את סיום התוספתא. ולגירסת הר"ח בבבלי ולפירושו הרי כל הקושיא היא מזרעים.</i> עיין בח"ד ובבאור הגר"א לאו"ח סי' ש"ו ס"ק ד'.
<small>63-64.</small> <b>לפיכך אין אחריותו עליו בשבת וכו'. </b>וכ"ה בראשונים שהבאנו לעיל ובמקבילה שלהלן בב"מ רפ"ח. וכע"ז בבבלי ב"מ הנ"ל. אבל בנדרים הנ"ל: לפיכך אם אבדו אינו חייב באחריותן וכו', לפיכך אם אבדו חייב באחריותן. וכן מעתיק משם בס' העתים, עמ' 257. ובהערות לס' העתים, עמ' 295, הערה י', הוכיח מגירסא זו שאפילו אם אינו מקבל שכר שבת חייב על הפשיעה,<sup class="footnote-marker">63</sup><i class="footnote">ודווקא אם אבדו פטור, כדין שומר חנם, וכפירוש הר"ן על הרי"ף כאן וכפירושו בנדרים במקומו.</i> שלא כפירש"י בב"מ שפירש "אם אירע בהן קלקול", ומסתימת לשונו משמע אפילו קלקול של פשיעה. ברם אין מגירסת נדרים שום ראיה נגד רש"י, ורש"י דייק בלשונו ואמר "אם אירע בהן קלקול" וכוונתו לכלול בזה אף את הזרעים המחוברים שאינו שייך בהם אבידה. וכן במשנת ב"מ פ"ג מ"ו: המפקיד פירות אצל חבירו אפילו הן <b>אבודין</b> לא יגע בהן. ופירש"י שם (ל"ח א'): אבודין ע"י עכברים, או רקבון. ואף בנדרים "אבדו" פירושו אפילו נתקלקלו בפשיעתו אינו חייב באחריותן, כשאינו מקבל שכר שבת. 

Halakhah 27



Halakhah 28

<small>65-66.</small> <b>לא יאמר לו תן לי שכרי וכו'. </b>וכ"ה להלן ב"מ רפ"ח, ובבא זו ליתא במקבילה שבבבלי ב"מ ונדרים הנ"ל. וכל הראשונים הנ"ל (לעיל ד"ה וכן) העתיקוה מכאן (או מן הרי"ף). 
<small>66.</small> <b>שכרי של שבת אלא או' לו תן לי של עשרה ימים. </b>בד, בכי"ע ובכי"ל: תן לי שכרי. וכ"ה ברי"ף, בס' העתים וברא"ש הנ"ל. ובר"מ הנ"ל: תן לי שכרי של שנה, או של עשרה ימים. ובמדרש שכל טוב הנ"ל: תן לי שכרי של כך וכך ימים. ובמאירי הנ"ל: תן לי שכרי של שמונה ימים. ואע"פ שהתוספתא, והראשונים הנ"ל תפסו מספר ימים שהוא יותר משבוע, מ"מ מסתבר שמותר לומר לו תן לי שכר של שבעה ימים אם היה שכיר שבת,<sup class="footnote-marker">64</sup><i class="footnote">כגון מיום ראשון עד יום ראשון (ועד בכלל). ומדברי התוספות י"ט א' ד"ה לא משמע שבע"ש אסור לשכור אפילו בהבלעה. ונראה שצדק בעל ס' חלקת בנימין במקומו שלא אסרו אלא להשכיר (או לשכור) גוי בע"ש שעושה מלאכה בשבת, אבל לא דברו בשכירת ישראל.</i> ולא אסרו אלא להזכיר שכר שבת, וכמו ששינה בעל מדרש שכל טוב הנ"ל בלשון התוספתא והרי"ף. 

Halakhah 29

<small>66-67.</small> <b>לא עולין באילן וכו'. </b>משנת ביצה פ"ה מ"ב; תו"כ אחרי סוף פרק ז', פ"ג ע"א; מכילתא דרשב"י, עמ' 20 (ועמ' 229). ופירשו בבבלי ביצה ל"ו ב': לא עולין באילן גזירה שמא יתלוש, ולא רוכבין על גבי בהמה וכו' גזירה שמא יחתוך זמורה, ולא שטין על פני המים, גזירה שמא יעשה חבית של שייטין. ובירושלמי שם פ"ה ה"ב, ס"ג ע"א: מפני מה אמרו אין עולין באילן. שמא ישכח ויאכל, או שמא (ישכח<sup class="footnote-marker">65</sup><i class="footnote">כצ"ל, כמו שמעתיק בשם הירושלמי בפי' תלמיד הרמב"ן לביצה ל"ו, ב', עמ' 149. והכוונה שמא ירעיד את האילן בעלייתו וישיר פירות. ואף לפי הגירסא שלפנינו אין המלה ישכח אלא סרך של הרישא, ואגב שהזכיר ברישא שמא ישכח ויאכל אמר גם כאן שמא "ישכח וירעיד". ועיין בהמשך הירושלמי שנעתיק להלן בפנים.</i> ו)ירעיד? נישמעינה מן הדא, היה רוכב על גבי בהמה אומרי' לו רד,<sup class="footnote-marker">66</sup><i class="footnote">כלומר, אבל באילן אין אומרים לו רד (עיין בבלי עירובין ק' א'), ושמע מינה שאין אומרים לו רד משום שלא ירעיד את האילן בירידתו, עיין בהגהות הרד"ל ובגליון הש"ס בירושלמי במקומו שם.</i> הדא אמרה שמא ישכח וירעיד (עיין לעיל, הערה 65, 66), מפני מה אמרו היה רוכב על גבי בהמה אומ' לו רד, חברייא אמרי שמא תינוק<sup class="footnote-marker">67</sup><i class="footnote">בכי"ל ברור שהאותיות "נו" תוקנו מאות אחת אחרת, וכנראה שצ"ל: שמא תימק הבהמה, כלומר מדוחק המשא (עיין ירוש' ע"ז פ"ב סה"א, מ' ע"ג: לא תכניס ידה לפנים שלא <b>תמיק</b> את העובר בתוך מעיה), עיין בבלי כאן קנ"ד ב'. ועל טעם זה מקשה ר' יוסי שפיר שאינו אלא בבהמה דקה ורכה.</i> הבהמה. אמר לו ר' יוסי הגע עצמך שהיה הוגן (כלומר, גמל צעיר) גדול וכו', שנייא היא שהוא מצווה על שביתת בהמתו [תיקונים והוספות: תפסתי כפשוטו של הירושלמי, שהרי גזירת חיתוך זמורה לא נזכרה בירושלמי כלל. ועיין במה״פ בביצה שם פ״ה ד״ה שניא ובים של שלמה שם פ״ה סי׳ ו׳. ברם בירושלמי פסחים פ״ד ה״ג, ל״א ע״א, וע״ז פ״א ה״ו, מ׳ ע״א, מפורש שברכיבה לא גזרו על שביתת בהמתו (ועיין גם בתוספתא ע״ז פ״ב ה״ג, בבלי שם ט״ז א׳ ושבת צ״ד א׳). ונראה שלא אמרו כן אלא באיסור מכירת בהמה גסה לגוי, שאין כאן אלא גזירה שמא יחזירנה לו (לשיטת הירושלמי שם), ולא גזרו אלא במלאכה שיש בה חיוב חטאת, וכמפורש לעיל שם (פסחים ל׳ ע״ד, ע״ז ל״ט ע״ז): בהמה גסה יש בה חיוב חטאת וכו', עיי״ש במפרשים. אבל בישראל שרוכב על גבי בהמה אין כאן ״למען ינוח שורך וחמרך״, כעין סברת מרן בב״י או״ח סי׳ ש״ה<sup class="footnote-marker">*</sup><i class="footnote">ובחי׳ הרשב״א ע״ז ט״ו א׳: והולכת משא בחצר קיא סיקרייא מלאכה דניחוש לה (כלומר, משום למען ינוח) וכו', ועיין בשות הריב״ש סי׳ כ׳׳ד. והוא לשיטת הבבלי, כמפורש שם בשבת קנ״ג ב' שאפילו בישראל עצמו אין איסור. ובצפנת פענח רפ״כ מה׳ שבת כתב: והנה נ״ל דהעשה למען ינוח שייך אף לס״ד חי נושא את עצמו וכו', עיי״ש, ולא נתחוורו לי דבריו ז"ל בשיטת הבבלי.</i>. ועיין ר״מ רפכ״א מה׳ שבת ובמ״מ שם שציין לפי׳ הרמב״ן על התורה (ויקרא כ״ג, כ״ד). ועיין במכילתא משפטים פ״כ, עמ׳ 331, ובתוספות שבת קכ״ב א׳ ד״ה מעמיד, ובראבי״ה ח״א סי׳ רנ״ז, עמ' 338, ובהערה 2 שם. ועיין במכילתא דרשב״י כ׳, י׳, עמ׳ 151, ובמדרש תנאים, עמ' 22, ומ״ש הרמ״מ כשר בתו״ש יתרו כ׳, י׳ עמ׳ ע״ח, הערה רס״ו.]. ועיין להלן שם בעניין שטין על פני המים. ואין שם זכר לגזירה שמא יעשה חבית של שייטין.<sup class="footnote-marker">68</sup><i class="footnote">והאיסור הוא משום שדוחה ומַשיט את המים מאצלו. ונראה כעושה מלאכה.</i> ואף מן המדרשות הנ"ל משמע שכולן הן שבותים לעצמן, ועיין מ"ש לעיל, שו' 62, ד"ה כדרך. 
<small>67-68.</small> <b>ולא מספקין ולא מטפחין ולא מרקדין. </b>וכ"ה הסדר לעיל שו' 61–62, בכי"ע, ולעיל פ"ו, שו' 4, בכל הנוסחאות, וכ"ה במשנת ביצה פ"ה הנ"ל<sup class="footnote-marker">69</sup><i class="footnote">ברוב הנוסחאות, עיין דק"ס שם, עמ' 80, הע' כ', ועמ' 98, הע' ע'. וכן נראה מסוגיית הירושלמי, וכ"ה במשנה הוצ' לו, קויפמן, פרמה, משנה על סדר מועד קלף שבביה"מ כאן ועוד.</i> ובתוספתא שם פ"ד, שו' 14, ובתו"כ הנ"ל. אבל במכילתא דרשב"י הנ"ל: לא מספקין לא מרקדין ולא מטפחין, והוא מתאים לסדר ד וכי"ו לעיל הכ"ה, שו' 61–62. ובנוסחאות שלנו במשנת ביצה: ולא מטפחין ולא מספקין ולא מרקדין. ועיין מ"ש בב"ח טאו"ח סי' של"ח. ועיין מ"ש לעיל הכ"ה בטעם האיסור. 
<small>68.</small> <b>ברשות היחיד ואין צריך לומר ברשות הרבים. </b>זו היא הוספת התוספתא למשנת ביצה הנ"ל. ופירש בחזון יחזקאל שהלכה זו עולה על "ולא שטין על פני המים", וכמו שאמרו בבבלי כאן מ' סע"ב: דתניא לא ישוט אדם בבריכה מלאה מים ואפילו עומדת בחצר. ופירש"י: דליכא למגזר שמא יתיז מים ברגליו חוץ לארבע אמות. ולפי מה שפירשנו לעיל שבני א"י אסרו לספוק, לטפח ולרקוד משום עובדין דחול הדברים דבוקים למעלה, ואסרו ברשות היחיד, ומכל שכן בר"ה דאוושא מילתא. 