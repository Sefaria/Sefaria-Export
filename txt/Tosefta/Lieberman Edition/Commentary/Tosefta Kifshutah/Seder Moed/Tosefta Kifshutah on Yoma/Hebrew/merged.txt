Tosefta Kifshutah on Yoma
תוספתא כפשוטה על יומא
merged
https://www.sefaria.org/Tosefta_Kifshutah_on_Yoma
This file contains merged sections from the following text versions:
-Tosefta Kifshuta. Third Augmented Edition, JTS 2001
-https://www.nli.org.il/he/books/NNL_ALEPH001234513/NLI

תוספתא כפשוטה על יומא



Chapter 1



Halakhah 1

<small>1.</small> <b>למה מפרישין כהן גדול מביתו ללשכת פרהדרין וכו'. </b>במשנתנו רפ"א: שבעת ימים קודם יום הכפורים מפרישין כהן גדול מביתו ללשכת פלהדרין וכו'. ונחלקו האמוראים בטעמה בירושלמי בריש מכילתין ובבבלי ג' ב'. ובמכילתא דמילואים סוף צו, מ"ג ע"א: כאשר עשה ביום הזה צוה ה', מיכן אמרו שבעת ימים קודם יום הכפורים וכו' (כר' יוחנן בתלמודים), ולמה מפרישים שבעה וכו'. והכוונה למה מפרישים אותו מביתו ללשכת פרהדרין, והרי יכול ללכת ביום לביתו, לאשתו, ולטבול אח"כ, ולהכנס למחנה לויה, כשם שעשו במילואים, כמו שפירש הראב"ד במקומו ע"פ הירושלמי. ועיין בתוספות ישנים ו' א', ובתוספות ר"י הלבן, עמ' 45, ומה שתמה עליהם בתוספות העזרה צו שם, י"א ע"ג.<sup class="footnote-marker">1</sup><i class="footnote">כדבריו מפורש ברמב"ן חולין ב' ב' סד"ה ובמוקדשין, עיין בהוצאת ירושלים בהע' ד' שם.</i> ועיין בתשב"ץ ח"ג סי' קל"ה, ל' ע"א, שהביא את התו"כ ואת התוספתא כאן. ועיין בס' שיח יצחק ו' א' ד"ה למה מפרישים, ולפי הברייתא במכילתא הנ"ל, אין מקום לקושייתו. וכנראה שר' יוחנן וריש לקיש שניהם ידעו את הברייתא במכילתא דמילואים, ופירשו על פיה, עיין ירושלמי פ"א ה"א, ל"ח רע"ב, ורע"ג.<br>ופלהדרין הם, πρόεδροι, ראשי המועצה וראשי העיר, עיין מ"ש דירינבורג במחברתו (צרפתית) מס' כפורים, עמ' 23, שם עמ' 24, הערה 2, ומ"ש אלון בתרביץ שי"ג, עמ' 3 הערה 9, שם עמ' 5 ואילך. ועיין מ"ש להלן בדברי ר' יהודה.
<small>1-2.</small> <b>פירש ר' יהודה בן פתירה שמא תמצא אשתו ספק נידה ויבא עליה, נמצא טמא שבעת ימים. </b>במכילתא דמילואים הנ"ל: ולמה מפרישים שבעה שמא תמצא (את) אשתו ספק נידה, וידחה שבעת ימים. ובירושלמי פ"א ה"א, ל"ח ע"ג: פירש בן בתירה שמא יבוא על אשתו נדה, וידחה כל שבעה. וישראל חשודין על הנידות? כיי דתנינן תמן היה משמש עם הטהורה אמרה לו נטמאתי פירש מיד חייב, שיציאתו הנייה לו כביאתו. ועיין בק"ע ומה שתמה עליו בשלום ירושלים. ברם דברי הירושלמי כשהם לעצמם קשים, שהרי משנתנו בשבועות מדברת בעניין קרבן, וכאן בטומאה עסיקינן, ומה לי שוגג מה לי מזיד, מה לי אנוס, והיה יכול לתרץ: אני אומר שמא תפרוס נדה תחתיו. ונראה ששיטת הירושלמי היא שהטומאה קשורה לפעמים באיסור. ואמרה תורה (ויקרא ט"ו, כ"ד): ואם שכב ישכב איש אתה ותהי נדתה עליו וטמא שבעת ימים. ואין נדתה עליו אלא אם שכב ועשה מעשה, אבל אם שהה עד שנצטנן, אינו אלא נוגע בעלמא, ואין כאן טומאת בועל נדה, ועיין ירושלמי הוריות פ"ב ה"ה, מ"ו ע"ד, ובבלי שבועות י"ח ב'. ואעפ"י שמתוך הבבלי אינו משמע כן, הרי הירושלמי סובר שפעמים אפילו אם יש חיוב נדה, אין כאן טומאה. וכן אמרו בירושלמי שבת פ"ז ה"א, ט' סע"ג: אשר ישכב את אשה דוה וכו', לצורך יצאת. לידון בה את המערה כגומר, שלא תאמר הואיל ואין חייבין עליה משם טומאה, לא נעשה בו את המערה כגומר. ובס' ניר שם: ואפשר דסבירא ליה לירושלמי דבועל נדה דהוי הבועל טמא, לא נטמא בהעראה.<sup class="footnote-marker">2</sup><i class="footnote">במקבילה בירושלמי סנהדרין פ"ז ה"ה, כ"ד ע"ג: שלא תאמר הואיל ואין חייבין עליה <b>אלא</b> משום טומאת ערייה לא נעשה בו את המערה כגומר. ואף שם הכוונה שלא תטעה לומר הואיל ואין חייבין עליה אלא משום טומאת עריה, ובהעראה אינו נטמא כבועל נדה, ולפיכך פטור אף מכרת וקרבן. ועיין תו"כ קדושים רפי"א, צ"ג ע"א, ובבלי יבמות נ"ד א', ושם הדיון הוא בכיוון הפוך, עיי"ש.</i> ולפי זה איסור לחוד וטומאה לחוד, ואפילו אם חייב משום נדה, עדיין אין כאן טומאת ז' ימים.<br>והירושלמי סובר שאינו שכיח שהאשה לא תרגיש בפריסת נדתה,<sup class="footnote-marker">3</sup><i class="footnote">עיין בתוספות נדה ט"ו א' סד"ה אמר רב ובשיח יצחק בסוגיין.</i> ודייק כן מלשון בן בתירא "שמא יבוא על אשתו נדה", ופירשו שמא תפרוס עליו נדתה, ותרגיש בה, ולאו כל עמא ר' זעירא, ויפרוש באיסור, ובכגון דא ביאה גמורה היא, ויטמא שבעת ימים. ואף "ספק נדה" שלפנינו פירושו כן, שתרגיש וידמה לה שפירסה נדה, ויבא עליה, כלומר, לא יפרוש כדין. אבל בבבלי ו' א' הגיהו את הברייתא: שמא יבוא על אשתו ותמצא ספק נדה, כלומר אח"כ, ובחד אחר עיי"ש. [תיקונים והשלמות: כל מה שכתבתי בעניין זה הוא רק לתרץ את קושיית בעל שלום ירושלים שהבאתי, והנחתי שלשיטת הירושלמי אם הזהירה אותו אשתו מיד אחרי שהרגישה, ולא זז עד שנצטנן, אין כאן לא איסור ולא טומאה (אעפ״י שבבבלי שבועות מוכח שזה לא יתכן, עיי״ש מה שדנים בכניסה). ברם אין ספק שהפירוש הפשוט בירושלמי הוא כפירוש בעל שלום ירושלים, שכן דרך הירושלמי להביא את כל המשנה, אעפ״י שאינו צריך אלא לכמה מלים ממנה.]
<small>3.</small> <b>ר' יהודה היה קורא אותה לשכת בלווטין. </b>בירושלמי פ"א ה"א, ל"ח ע"ג: אבא שאול היה קורא אותה לשכת בולווטין. בראשונה היו קורין אותה לשכת בולווטין, ועכשיו הן קוראין אותה לשכת פלהדרין. פראירתין מלה עבידה. ומכל ההשערות והפירושים שנאמרו בפירוש הירושלמי מסתברת השערתו של אלון (תרביץ שי"ג, עמ' 16) שאין "פראירתין" אלא προϊεραθέντες, בני אדם ששימשו לשעבר במקום כהנים [גדולים], "מילה עבירה" (כצ"ל, כהגהת הרד"ל), דבר עובר, כה"ג שעבר. וכן אמרו בבבלי ח' ב': תניא אמר ר' יהודה וכי לשכת פרהדרין היתה, והלא לשכת בלווטי היתה אלא בתחילה היו קורין אותה לשכת בלווטי (βουλευταί, חברי מועצת העיר), ומתוך שנותנין עליו ממון לכהונה, ומחליפין אותן (כ"ה בכ"י ב', עיין דק"ס) כל שנים עשר חודש, כפרהדרין הללו שמחליפין אותן כל שנים עשר חודש, לפיכך היו קוראין אותה לשכת פרהדרין. ועיין להלן, שו' 33–34, ומ"ש אלון (בתרביץ הנ"ל), עמ' 7 ואילך.<br>נמצאנו למדים שהמסורת "ר' יהודה" מקויימת אף ע"י הבבלי. וכן הסיגנון בכ"מ, עיין להלן סוטה ספ"ז, ב"ק פ"ט הכ"ח (שבועות פ"ו ה"ב), סנהדרין פ"ה ה"ב, ונדה פ"ט הי"ט. ועיין מדות פ"ה מ"ד ולהלן ה"ג.

Halakhah 2

<small>3-4.</small> <b>כל הלשכות של מקדש פטורות מן המזוזה חוץ מלשכת פרהדרין וכו'. </b>ירושלמי פ"א ה"א, ל"ח ע"ג. ובבבלי י' א': כל הלשכות שהיו במקדש לא היו להן מזוזה חוץ וכו'. ובארו המפרשים את הבבלי שם שהחכמים סוברים שאפילו הלשכות ששימשו בית דירה (כגון לשומרי הבית, וכדומה) פטורות מן המזוזה, משום שלא דרו שם ביום ובלילה, אבל לשכת כה"ג היתה משמשת דירה ביום ובלילה.<br>ולהלן שם י"א ב': יכול שאני מרבה אף הר הבית והלשכות והעזרות, ת"ל בית, מה בית שהוא חול אף כל שהוא חול, יצאו אלו שהן קודש. ובספרי ואתחנן פי' ל"ו, עמ' 67: שומע אני אף שערי מקדש במשמע, תלמוד לומר ביתך, מה ביתך חול אף מקדש חול. מיכן אמרו הלשכות פתוחות לקדש קדש, פתוחות לחול חול. ולכאורה משמע שבא להוציא לשכת פלהדרין ולחייבה במזוזה, משום שתוכה חול, כדעת התוספות כאן ח' ב' ד"ה דאי, או משום שמתחילת עשייתה היתה לכך, כדעת הריטב"א י' סע"ב. אבל שאר הלשכות כל דירתם היתה לשם קודש, ואין דירת קודש חייבת במזוזה, עיין ר"מ פ"ו מה' מזוזה ה"ו, שאילתות סי' קמ"ה ומ"ש הנצי"ב שם בהוצ' ירושלים, עמ' ר' ואילך.<sup class="footnote-marker">4</sup><i class="footnote">אבל מה שכתב שם שלשכת פלהדרין היתה באה משל כהן גדול (עיין ירמי' ל"ה, ד; נחמי' י"ג, ד' ואילך) ולא משל בדק הבית, שאם לא כן היה מועל, הוא חידוש גדול. ועיין בריטב"א י' סע"ב שצוין בפנים ובמשנת שקלים ספ"ז ועוד. ועיין בבלי ע"ז י"ז א'.</i> אבל עיין בפי' רבינו הלל בספרי שם שפירש את הספרי באופן אחר, עיי"ש.<br>ועיין בתוספות ישנים י"א ב' ד"ה יצאו (ומ"ש בשיח יצחק שם, קמ"ה ע"ג), בריטב"א שם ד"ה יצאו, במאירי י' רע"א (ה' ע"ג), י"א ב' (ז' סע"א ואילך), בשיח יצחק בסוגיין ומ"ש רד"ף בספרי דבי רב, קפ"ז ע"ג ואילך. ועיין בצפנת פענח פ"ו מה' מזוזה ה"ז ד"ה מפני.<br>ובירושלמי פ"א ה"א, ל"ח ע"ג: <b>בשעריך</b>. אית תניי תני פרט לשערי הבית והעזרות. אית תניי תני לרבות. מאן דאמר פרט, ר' יהודה. מאן דאמר לרבות, רבנן. והוא שלא כשיטת הבבלי י"א א', ואפילו לשיטת הירושלמי צריך לומר שלא נתרבו כל שערי העזרה למזוזה, אלא השערים שדרכן היו נכנסין ללשכת פלהדרין, עיין בהמשך הירושלמי שם, ובר"מ פ"ו מה' מזוזה סה"ו (ומקורו כנראה מן הירושלמי בצרוף הבבלי).
<small>5-6.</small> <b>אמ' ר' יהודה וכי לא היה שם בית דירה אלא זו בלבד, אלא כל שהוא בית דירה חייבת וכו'. </b>בבבלי י' א' הנ"ל: והלא כמה לשכות היו במקדש שהיו להן בית דירה ולא היה להן מזוזה, אלא לשכת פרהדרין גזירה היתה. ובר"ח שם העתיק כלשון התוספתא. ובירושלמי הנ"ל: אמר ר' יהודה אף היא גזירה גזרו עליה. ופירשו בבבלי (י' סע"ב): רבנן סברי דירה בעל כרחה שמה דירה, ור' יהודה סבר דירה בעל כרחה לא שמה דירה, ומדרבנן הוא דתקינו לה, שלא יאמרו כהן גדול חבוש בבית האסורים.<sup class="footnote-marker">5</sup><i class="footnote">מלשון התלמוד אינו ברור אם כולם מודים שבית האסורין פטור ממזוזה, או שהיא שיטת ר' יהודה גרידא, משום שדירה בעל כרחה לאו שמה דירה. ועיין מה שהאריך בזה הרחיד"א בפתח עינים י' ב'.</i><br>ומלשון הירושלמי והבבלי ברור שאף ר' יהודה מודה שלשכת פרהדרין היתה לה מזוזה. אבל מתוך דברי התוספתא משמע לכאורה שר' יהודה חולק וסובר שלא היתה מזוזה כלל במקדש, אפילו בלשכת פלהדרין, מפני שאין דירות קבועות בבית המקדש. ובמס' מזוזה ספ"א: והלשכה של בית הפרוה (צ"ל: של פלהדרין), שהיתה בית דירה לכהן גדול שבעת ימים בשנה, וסוכת היוצרים הרי אלו חייבות במזוזה. ור' יוסי פוטר. והנה במשנת מעשרות פ"ג מ"ז שנינו: סוכת היוצרים הפנימית חייבת (כלומר, מחייבת במעשר, כבית), והחיצונה פטורה. ר' יוסי אומר כל שאינה דירת החמה ודירת הגשמים פטורה. ומתוך הברייתא במס' מזוזה אנו רואים שר' יוסי פוטרה גם ממזוזה, וטעמו משום שבית שאינו עשוי לימות החמה ולימות הגשמים אינו בית, וטעם אחד לסוכת היוצרים וללשכת פלהדרין, כדברי רבה בבבלי י' א'.<sup class="footnote-marker">6</sup><i class="footnote">אלא שבבבלי שם הוכיחו שלר' יהודה אין לפרש כן. ועיין בפירוש הרש"ס למעשרות, מ"ח ע"ב, ובשיח יצחק בסוגיין.</i> ומשמע קצת שלר' יוסי לשכת פלהדרין לא היתה לה מזוזה.<br>ברם יותר נראה שהברייתא במס' מזוזה מדברת בחיובין מן התורה, שהרי לעיל שם אמרו: שערי העיר שערי הרחובות שערי העזרות הרי אלו פטורין. ובירושלמי הנ"ל: בשעריך לרבות שערי מדינה. ובבבלי י"א א': בשעריך וכו' ואחד שערי מדינות ואחד שערי עיירות יש בהן חובת מצוה למקום וכו', ומקורה במכילתא דמילואים צו הכ"ג, מ"ב ע"א. וכבר כתבו הראשונים<sup class="footnote-marker">7</sup><i class="footnote">עיין ריטב"א י"א א' ד"ה יש, שם י"א ב' סד"ה תיובתא.</i> ששערי מדינות לא נתחייבו אלא מדרבנן. ואף הברייתא במס' מזוזה מדברת בחיובין מן התורה, ושערי העיר פטורין מן התורה. ועיין בפרקי דרבינו הקדוש, הוצ' שענבלום, ל"ה סע"ב. אבל כולם מודים שלשכת פלהדרין חייבת במזוזה לכל הפחות מדרבנן, כירושלמי וכבבלי.

Halakhah 3

<small>6-8.</small> <b>כל הלשכות שבית המקדש רשות היחיד לשבת ורשות היחיד לטומאה חוץ מלשכת יין וכו'. </b>כ"ה ("ורשות היחיד לטומאה") בכי"ע ובכי"ל, וכן מוכרח מן ההמשך להלן: חוץ מלשכת יין וכו', שהיא רשות היחיד לשבת ורשות הרבים לטומאה, הרי לך שכל הלשכות אינן כך. אבל בד ובכי"ו: רשות היחיד לשבת ורשות <b>הרבים</b> לטומאה, אלא שבד חסר להלן, שו' 8–9, "שהיא רשות היחיד לשבת ורשות הרבים לטומאה", ולפיכך פירש בתוספות בכורים שדווקא כל הלשכות הן רשות היחיד לשבת, אבל לשכת יין ושמן שפתחיה מכוונים זה כנגד זה היא רשות הרבים אף לעניין שבת, עיי"ש, ועיין בעיטור בכורים ד"ה ר"י אומר ובאור שמח פ"ה מה' בית הבחירה ה"ז. וכבר ראינו שכל הפירושים הללו מיוסדים על טעות סופר בד שנשמטה שם בטעות המסקנא שבסיפא, והעיקר כגירסת כי"ע וכי"ל (וכן הגיהו בעל ח"ד והגר"א מדעתם) שכל הלשכות הן רשות היחיד אף לטומאה, בניגוד לעזרה עצמה שהיא רשות הרבים לטומאה, כדברי רב אשי בבבלי פסחים י"ט ב' [תיקונים והוספות: במיוחס להרשב״א מנחות כ״א א׳, ד״ה יש, מוכח שסבר שהעזרה היא רשות הרבים לשבת. ושמא היתה לפניו גירסת ד בתוספתא. וצ״ע.]. ועיין במאירי שם ובשו"ת נודע ביהודה מהדו"ק יו"ד סי' ד' ומ"ש במרומי שדה לנצי"ב בפסחים שם. אבל עיין בתוספות חולין ב' ב' ד"ה דליתיה ובשאר ראשונים שם. 
<small>8-9.</small> <b>שיש לה שני פתחים זה נגד זה שהיא רשות היחיד לשבת ורשות הרבים לטומאה. </b>עיין בתוספות בכורים, עיטור בכורים ואור שמח הנ"ל. אבל העיקר כלפנינו, ואינו עניין לשתי מחיצות, שהרי הסורג עשה את כולם רשות היחיד לעניין שבת, וכמו שכתב הרא"ש במדות פ"ב מ"ג בשם "מצאתי כתוב".<sup class="footnote-marker">8</sup><i class="footnote">עיין מ"ש לעיל עירובין פ"ב, הערה 13.</i> ועיין בבלי שבת צ"א רע"ב. ואשר לעניין שני פתחים זה כנגד זה, עיין מ"ש להלן, שו' 10–11, ד"ה ר' יהוד'. 
<small>9.</small> <b>אבא שאול היה קורא אותה לשכת בית שמניא. </b>במדות פ"ב מ"ה: מערבית דרומית וכו', אבא שאול אומר שם היו נותנין יין ושמן, היא היתה נקראת לשכת בית שמניה (כ"ה בד"י ובכתבי"י). 
<small>10-11.</small> <b>ר' יהוד' אומר כל לשכ' שבמקדש שיש לה שני פתחים זה כנגד זה, כגון שערי עזרה, רשות היחיד לשבת ורשות הרבים לטומאה. </b>ר' יהודה חולק על הת"ק וסובר שלאו דווקא לשכת בית שמניא שהיתה בנויה בפנה (עיין מ"ש לעיל) ושני פתחיה היו מכוונים לחוץ, אלא כל לשכה שיש לה שני פתחים מכוונים, דוגמת<sup class="footnote-marker">9</sup><i class="footnote">"כגוך במשמעות "דוגמת" מצוי בספרות התנאים, עיין במשנת אהלות פ"א מ"ו, לעיל תרומות פ"ז ה"כ ועוד.</i> שערי עזרה, אעפ"י שהם פתוחים לעזרה עצמה, או אחת לשניה, הן רשות הרבים לטומאה, מפני שאי אפשר להסתר שם, עיין להלן טהרות פ"ז הי"ב ואילך ומ"ש בתס"ר ח"ד, עמ' 79 ואילך, ומ"ש לעיל שם, עמ' 78. 

Halakhah 4

<small>11-12.</small> <b>למה מפרישין כהן אחר תחתיו שמא יארע בו פסול ישמש תחתיו. </b>במשנתנו רפ"א: שבעת ימים קודם יום הכפורים מפרישין כהן גדול מביתו ללשכת פלהדרין, ומתקינין לו כהן אחר תחתיו, שמא יארע בו פסול. ודייקו בבבלי ג' סע"ב מדלא קתני בשניהם מתקינין, או בשניהם מפרישין, ש"מ שהפרשה אינה מעכבת. ופירשו בתוספות ישנים בריש מכילתין שאפילו לכתחילה לא היו מפרישין את השני. וכ"ה בפי' קדמון שבאוה"ג, עמ' 67, בתוספות ר"י הלבן ובריטב"א בריש מכילתין ובתשלום אבודרהם, עמ' 43. ובשיח יצחק, קמ"א ע"א, הבין שהריטב"א הוכיח כן מן הבבלי י"ב א'. אבל אין שום הוכחה מלשון הריטב"א שכיוון להוכיח כן מן הבבלי שם, שבוודאי אין בהפרשה מספק עדיין היכר גמור שהוא כה"ג. ובתוספ' ר"י הלבן בריש מכילתין כתב: לא ידע רבי מאי תיקון היו עושין לו, אלא יחוד בעלמא שהיו מייחדין כהן אחר לכך, ומזהירין בו שלא יטמא בשום טומאה, דהפרשה לא היו עושין בו וכו'. ועיין מ"ש לעיל, עמ' 11, הערה 38. ועיין בפי' הראב"ד לתו"כ אחרי פרק ה' ה"ד, פ"ג ע"ב, ובמיוחס להר"ש שם, ע"א ע"ב. ועיין מ"ש להלן ד"ה וכן.<br>ובמאירי בריש מכילתין: ויתבאר בגמרא שכהן זה לא היה טעון פרישה שבעה וכו'. ויש חולקין בזו, מפני שהם פוסקין כמאן דיליף לה ממלואים וכו', אלא שנראה כדעת ראשון. ובקול הרמ"ז למשנתנו החליט שאף לפי הבבלי היו מפרישין את השני שבעת ימים, אלא שאין ההפרשה מעכבת בדיעבד לא בראשון ולא בשני, עיי"ש (ובבבלי ה' א'). והביא ראייה מן הירושלמי פ"א ה"א, ל"ח סע"ג (ומקבילות): מתקינין לו כהן אחר תחתיו וכו', מה מייחדין ליה עימיה? אמר ר' חגיי משה (כ"ה בכי"ל ובמקבילות) דאין מייחדין ליה עימיה, דו קטל ליה. ומכאן ברור שמפרישין גם את השני, אלא שאין מפרישין אותו למקום אחד עם הכהן הגדול. ועיין מ"ש בעבודת ישראל להר"י קמחי, כ"ט ע"ב, ובשושנים לדוד למשנתנו. וראייה זו היא ראייה הכרחית, ואין שום סתירה משאלת הירושלמי להלן "במה הוא מתמנה",<sup class="footnote-marker">10</sup><i class="footnote">כצ"ל כבמקבילות, ולפנינו ביומא בטעות: מתכפר.</i> משום שאין ההפרשה עדיין עושה אותו לכהן גדול. ועיין בס' ניר מגילה פ"א ה"י (נ"ד ע"א) ד"ה מנין לרבות.<br>ברם בפיוט מן הגניזה מפייט:<sup class="footnote-marker">11</sup><i class="footnote">עלבוגין, שטודיען וכו', ברלין 1907, עמ' 175.</i> ממו[ני] שבט יפילו פור. מיד ציו עלות לעבודת כיפור מקדש שבוע מרב[ע יב]דל וכו', <b>מותקן</b> תמורו פרח [א]חר, <b>[מו]פרש</b> פן יופסל וזה יבחר. ובפיוט יוסי בן יוסי (סידור רב סעדיה גאון, עמ' רס"ט): משפחות ברורים <b>גורל יטילו<sup class="footnote-marker">12</sup><i class="footnote">עיין מ"ש להלן, שו' 28–29, ד"ה וכבר (ואילך שם), ולהלן, שו' 33–34, ד"ה והיו מעמידין.</i> לגדל סגן</b><sup class="footnote-marker">13</sup><i class="footnote">סגן כאן פירושו כהן גדול, שר, כשם שהוא אומר להלן: מקום עצרת סגנים, שפירושו כהנים גדולים.</i> לעלותו בעשור, מערש יצועו שארו יבדילו, פן יטמא שבוע בשגגת נדה, מקום עצרת סגנים בית מושבו, הלוא שם ילין כל ימי שבעה, מעלה מנחה וכו'. ומדברי הפיוט הראשון משמע שלא היו מפרישין את השני שבעת ימים. ונראה שנקט את לשון משנתנו, ואין להוציא את התוספתא מידי פשוטה, ומפרישין הוא כפשוטו, כהפרשת כהן הגדול. ולפי הבבלי מוטעמים יותר דברי ר' חנניה שלהלן, והוא חולק וסובר שהכהן הוא כבר מותקן ועומד. עיין מ"ש להלן בסמוך.
<small>12-13.</small> <b>ר' חנניה סגן הכהנים אומ' לכך היה סגן ממונה. כהן שנמצא בו פסול ישמש תחתיו. </b>בכי"ע: ר' חנניא בן גמליאל אומ' לכך הסגן ממונה שאם יארע בו פסול ישמש תחתיו. ובד ובכי"ל נשמטה ברייתא זו ע"י הדומות. אבל היתה גם לפני הריטב"א, שהגיה על פיה את הגירסא בגמרא, שאמרו שם (ל"ט א'): דתניא ר' חנינא סגן הכהנים אומר למה סגן ממונה (עיין רש"י, ריטב"א, ר"ח ודק"ס במקומו) שאם אירע בו פסול בכהן גדול נכנס סגן ומשמש תחתיו. וכ"ה בסוטה מ"ב א'. אבל בנזיר מ"ז ב' (וכ"ה בכי"מ): דתניא ר' חנינא בן אנטיגנוס אומר וכו'. ובירושלמי כאן פ"ג ה"ח, מ"א רע"א: לא היה כהן גדול מתמנה להיות כהן גדול עד שהוא נעשה סגן. ועיין בבלי סנהדרין י"ט א' ובתוספות כאן ט"ו ב' ד"ה אמר, סוטה מ"ב א' ד"ה סגן, מנחות ק' א' ד"ה אמר, ומ"ש בבאר שבע תמיד רפ"ג.<sup class="footnote-marker">14</sup><i class="footnote">ועיין בספרות שציין שירער, געשיכטע ח"ב, עמ' 320 ואילך.</i> וכוונת ר' חנניה היא לפרש שאין "כהן אחר" אלא הסגן, והוא קבוע ועומד. ועיין מ"ש לעיל סד"ה וכן. 
<small>13-16.</small> <b>וכהן גדול חוזר לכהונה, וזה ששימש תחתיו כל מצות כהונה גדולה עליו דברי ר' מאיר. ר' יוסה או' אע"פ שאמרו כל מצות כהונה עליו אינו כשר לא לכהן גדול ולא לכהן הדיוט. </b>בבבלי י"ב ב' (מגילה ט' ב', הוריות י"ב ב'): ת"ר אירע בו פסול ומינו אחר תחתיו ראשון חוזר לעבודתו, שני כל מצות כהונה גדולה עליו דברי ר' מאיר. ר' יוסי אומר ראשון חוזר לעבודתו, שני אינו ראוי לא לכהן גדול ולא לכהן הדיוט וכו', כהן גדול משום איבה, כהן הדיוט משום מעלין בקודש ולא מורידין וכו', ומודה ר' יוסי שאם עבר ועבד עבודתו כשרה. ופירש"י: שאם עבר ועבד בשמונה בגדים ככהן גדול עבודתו כשירה, דהא כהן גדול הוא וכו', אבל בארבעה ודאי פסולה דהוי ליה מחוסר בגדים. וכן מטין דברי רוב הראשונים.<sup class="footnote-marker">15</sup><i class="footnote">אבל עיין מ"ש בדק"ס, עמ' 28, הע' מ' (בשם רבינו אליקים), ובטורי אבן מגילה ט' ב' ומ"ש לעיל שקלים פ"ג, שו' 68–69, ד"ה אלא.</i> וכן דייקו האחרונים מן הלשון "ומודה ר' יוסי", כלומר, מודה לר' מאיר הסובר שדינו ככה"ג.<br>וכבר תמהו הראשונים<sup class="footnote-marker">16</sup><i class="footnote">עיין מ"ש לעיל שקלים הנ"ל.</i> למה הוצרכו לומר שאינו עובד ככהן הדיוט משום מעלין בקודש, תיפוק ליה דהוי מחוסר בגדים, שהרי מדאורייתא דינו ככהן גדול. ותירצו בתוספות (י"ב ב' ד"ה כהן, זבחים י"ח א' ד"ה הג"ה) ע"פ הירושלמי (כאן פ"א ה"א, ל"ח ע"ד ומקבילות) שביד המלך והכהנים להוריד כהן גדול,<sup class="footnote-marker">17</sup><i class="footnote">כלומר, מרובה בבגדים, אבל כהן משיח קדושתו עולמית, כמפורש בתוספתא שבועות פ"א סה"ו. ועיין בבלי הוריות ט' רע"א.</i> ואומר התלמוד שאינו עובד ככהן הדיוט, כלומר, שאין מורידין אותו מגדולתו משום מעלין בקודש, כדברי הבבלי בברכות כ"ח א' (כן פירש בשער יוסף להחיד"א, ק"ח ע"ד), "הא אילו היה בנו כח להורידו היינו מורידין אותו להיות כהן הדיוט וכו' " (ריטב"א כאן). ועיין ירושלמי הוריות רפ"ג, מ"ז ע"א, וסנהדרין רפ"ב, י"ט ע"ב (כגירסת שרי"ר שם, עמ' 257), וכנראה שנחלקו שם אם דווקא כהן משיח קדושתו עולמית, או אפילו מרובה בגדים דינו כן. ועיין בתוספות מגילה ט' ב' ד"ה ולא ותוספות ישנים כאן ע"ג א' ד"ה ככהן. וכנראה שהכוונה היא שאין מניחין אותו להסתלק מן הכהונה הגדולה, כלשון הבבלי (בברייתא שלהלן) בהוריות י"ב ב', עיי"ש.<br>ועיין ר"מ פ"א מה' עבודת יוה"כ סה"ג ומה שהאריך בבאורו בס' עבודת ישראל להר"י קמחי, ל"ב ע"ב ואילך, ובשער יוסף להחיד"א, ק"ח ע"ג ואילך.<br>ומדברי הבבלי במגילה ט' ב' והוריות י"ב ב' מוכח שר' מאיר חולק על ר' יוסי וסובר שמצות כהונה גדולה על השני ועובד בשמונה לכתחילה, ומשנתנו (מגילה פ"א מ"ט והוריות פ"ג מ"ד) היא כר"מ ולא כר' יוסי. אבל הירושלמי במגילה והוריות שם לא העיר כלום, ולא עוד אלא שבירושלמי (במגילה והוריות שם, וכאן פ"א ה"א ל"ח סע"ג) אמרו: עבר זה ושימש זה, הראשון כל קדושת כהונה עליו, השיני אינו כשר לא לכהן גדול ולא לכהן הדיוט. אמר ר' יוחנן עבר ועבד עבודתו כשירה,<sup class="footnote-marker">18</sup><i class="footnote">כ"ה ("כשירה") ביומא ובמגילה ובירושלמי הוריות הנספח לבבלי, אבל בירושלמי שם בטעות: פסולה.</i> ולא נזכרה שם כלל דעת ר' מאיר. ולפי הירושלמי אפשר לפרש את התוספתא שר' יוסי אינו חולק על ר"מ אלא מוסיף ומפרש, ומשנתנו במגילה ובהוריות היא כדברי הכל, והיא שונה את ההלכה מדאורייתא, עיין רשב"א מגילה ז' א'.
<small>16-17.</small> <b>מעשה היה ביוסף בן אילים מציפורי ששימש תחת כהן גדול שעה אחת. </b>בירושלמי פ"א ה"א, ל"ח רע"ד (ובמקבילות במגילה פ"א והוריות פ"ג): מעשה בבן אילם מציפורין <b>שאירע קרי</b> לכהן גדול ביום הכיפורים, ונכנס בן אילם ושימש תחתיו. ובבבלי י"ב ב' (מגילה ט' ב', הוריות י"ב ב'): מעשה ביוסף בן אילם מציפורי <b>שאירע בו פסול</b> בכהן גדול ומינוהו תחתיו. ופירשו כמה מן הראשונים<sup class="footnote-marker">19</sup><i class="footnote">רש"י אבות פ"ה מ"ה, מחז"ו, עמ' 538, מאירי לאבות הנ"ל, ר"י נחמיאש שם, נ"ב ע"ב, ועיין להלן.</i> שהפסול היה מחמת טומאת שרץ, או צינורא של גוי, אבל לא טומאת קרי, שהרי מנו באבות פ"ה מ"ה בין הנסים שהיו בבית המקדש שלא אירע קרי לכהן גדול ביום הכיפורים מעולם. ועיין בשער יוסף להרחיד"א, ק"ו ע"ג ואילך, והעיר שם (ק"ו ע"ד) על אבות דר"ן פל"ה: ולא אירע קרי לכהן גדול ביום הכפורים חוץ מר' ישמעאל בן קמחית שיצא להסיח עם הגמון אחד וניתזה צינורא מפיו, ונפלה על בגדיו וכו'. ומכאן שאף שאר טומאות לא קרו אלא פעם אחת,<sup class="footnote-marker">20</sup><i class="footnote">או פעמיים, לפי הבבלי יומא מ"ז א'.</i> ומקרה של קרי לא קרה מעולם, ואף בבית שני, שהרי מעשה של ר' ישמעאל בן קמחית בבית שני היה.<br>ברם בירושלמי כאן מפורש: שאירע קרי וכו', וכ"ה במקבילות, וכן מעתיקים בשם הירושלמי בתוספות ר"י הלבן, עמ' 55, ובתוספות ישנים כ"א א' ד"ה ולא. וכן מעיד הרשב"ץ (בתשובות ח"ג סי' קל"ה, ל' ע"ב): וכן נראה דעת הרמב"ן ז"ל בחדושי שבת שמעשה דיוסף בן אילם היה מפני קרי, אחר שבירושלמי העידו כן, ואם (צ"ל: ואין) בגמרא דילן מה שיסתור זה, ראוי לסמוך עליו. ולעיל שם הזכיר את הירושלמי כאן (פ"א ה"ד, ל"ט ע"א) שהנסים לא היו אלא בבית ראשון (עיין בתוספות ישנים הנ"ל, במאירי לאבות פ"ה הנ"ל ופי' הרשב"ץ שם), והוסיף: ואפילו לגמרא דילן אם פעם אחת אירע כן לא יפגום הנס.<sup class="footnote-marker">21</sup><i class="footnote">ועיין ר"ח נ"ט א', ומדבריו מוכח שאפילו במקדש ראשון קרה קרי לכהן גדול.</i> וכבר העירו רבים (עיין אהצו"י, עמ' 7 ואילך) שכן מפורש בספר קדמוניות היהודים של יוסיפוס סי"ז פ"ו סי' ד', 165 ואילך: בזמן כהונתו של מתתיהו (כלומר, בן תיאופילוס) אירע שכהן גדול אחר נתמנה ליום אחד, ליום שהיהודים צמים בו. מתתיהו נזכר בשעת עבודתו בליל יום הצום<sup class="footnote-marker">22</sup><i class="footnote">לפי פשוטו פירושו שנזכר בלילה, בסוף עבודות הלילה, מה שקרה לו אור ליום ט' (עיין להלן, שו' 85). והטבילות שטבל בערב יוה"כ לא עלו לו, שהרי טבל בפירוש על מנת לעבוד מיד (בלי הערב שמש), וטבל לשם טבילת סרך גרידא, וכן מה שטבל אחר הזייתו היא טבילה לטומאה יותר קלה מטומאה היוצאת מגופו (קרי), ולא עלתה לו טבילתו לשיטת הירושלמי, כמפורש בשבועות פ"ב ה"א, ל"ג ע"ד. ועיין במה"פ שם ד"ה ירד ומ"ש להלן חגיגה פ"ג, שו' 3 ואילך. ולפי זה סרו כל הקושיות, והכהן נזכר מה שאירע לו ביום שלפניו, והיא טומאה ישנה, וכשרצה לטבול לעבודות של שחרית נזכר, ופרש מן העבודות, כדעת ר' יהודה להלן שו' 84 ואילך. ומה שאמרו בירושלמי שהנסים לא היו בבית שני הוא מפני שלא סמכו על הנס, ולא נתנו לכה"ג לישון, ולא האכילו אותו דברים המביאים לידי קרי, עיי"ש.</i> שנדמה לו שניאות בחלום<sup class="footnote-marker">23</sup><i class="footnote">והואיל ולא נתנו לו לכה"ג לישון בליל יוה"כ, הרי ברור שהחלום היה בלילה שעבר, וכמו שכתבנו לעיל הע' 22.</i> [מאשה], ומשום כך נפסל מעבודה, ומינו לו חבר את יוסף בן אילם (Ιώσηπος ὁ τοῦ ’Ελλήμου) קרובו. ועיין מ"ש שירער בספרו געשיכטע וכו', ח"ב, עמ' 270, הערה 7.<br>נמצאנו למדים שאין להגיה בירושלמי,<sup class="footnote-marker">24</sup><i class="footnote">בתוספות י"ב ב' ד"ה כהן ובתוספ' ישנים שם, וכן בתוספות זבחים י"ח א' ד"ה הג"ה מעתיקים בשם הירושלמי: שאירע <b>פסול</b> וכו'. אבל ברור שלא העתיקו שם את לשון הירושלמי ממש אלא את תוכנו, עיין מ"ש להלן בפנים.</i> ואף בבבלי "פסול" הוא קרי, כדעת הרמב"ן הנ"ל.<br>ובתוספתא כאן לא נזכרה כלל הסיבה למה שימש יוסף בן אילם שעה אחת, אלא שבתוספות י"ב ב' ד"ה כהן, זבחים י"ח א' ד"ה הג"ה כתבו: ואמר בתוספתא ובירושלמי ביוסף בן אילם מצפורי שאירע פסול בכהן גדול ושימש וכו'. וכן בתוספ' ר"י הלבן, עמ' 56: ובתוספתא היא שנויה כך מעשה בן אלם כדגריס בירוש'. וברור שהראשונים הנ"ל לא כיוונו אלא לסיפא כאן, לשאלת בן אילם מן המלך, שלא נזכרה בבבלי, וברישא העתיקו רק את תוכן הירושלמי. ועל זמן המאורע עיין להלן.
<small>17.</small> <b>ולא היה כשר לא לכהן גדול ולא לכהן הדיוט. </b>בבבלי יומא י"ב ב' הנ"ל: ואמרו חכמים ראשון חוזר לעבודתו, שני אינו ראוי לא לכהן גדול ולא לכהן הדיוט. וכע"ז גם במגילה ט' ב'. אבל בהוריות י"ב ב': ועבר ומינו אחר תחתיו, ולא הניחוהו אחיו הכהנים להיות לא כהן גדול ולא כהן הדיוט. ומכאן משמע קצת שאף הכהנים השתתפו במינוי הכהן הגדול,<sup class="footnote-marker">25</sup><i class="footnote">בתוספתא סנהדרין פ"ג ה"ד מפורש שאין ממנין כהן גדול אלא ע"פ בית דין של שבעים ואחד, ופסקה הר"מ בפ"ד מה' כלי המקדש הט"ו. ופשיטא שהלכה לחוד ומעשי המלכים לחוד. ועיין מ"ש להלן שו' 28–29, ד"ה וכבר (ואילך שם).</i> עיין בתוספות י"ב ב' ד"ה כהן, ומ"ש בבאר שבע סוטה מ"ב א', ס' ע"ג. ועיין אהצו"י, עמ' 11. 
<small>17-18.</small> <b>כיצא אמר למלך וכו'. </b>כלומר, כשיצא מבית המקדש אמר למלך, והוא הורודוס. והמעשה אירע שבעים וכמה שנים לפני חורבן הבית, עיין בקדמוניות ליוסיפוס הנ"ל (שו' 16–17, ד"ה ברם). 
<small>18.</small> <b>פר ושעיר שקרבו היום וכו'. </b>וכ"ה בכל הנוסחאות כאן. וכע"ז בירושלמי כאן ומגילה פ"א.<sup class="footnote-marker">26</sup><i class="footnote">בירושלמי כאן: פר ושעיר של יום הכפורי' משלי הן קריבין, או משל כהן גדול. וכע"ז במגילה. אבל בהוריות: הקריבים היום משל מי הן קריבין, משלו או משל כהן גדול. ועיין בראשונים שהבאנו בפנים. ובתוספות זבחים י"ח א': פר ושעיר <b>שקרבו</b> (כלשון התוספתא) היום וכו'. ולכל הגירסאות הכוונה ששאל את המלך אחרי שיצא וגמר את כל העבודות, כלומר דבר על מה שכבר עשה, עיין מ"ש להלן.</i> וכן מעתיקים ("פר ושעיר") בתוספות, בתוספות ישנים, ובתוספות ר"י הלבן ובתוספ' הרא"ש כאן י"ב ב', ובתוספות זבחים י"ח א' הנ"ל. והוא תמוה מאד שהרי השעיר אינו בא משלו (כמפורש במקרא, עיין בבלי ג' ב'). והמפרשים הגיהו ע"פ הירושלמי בהוריות פ"ג: פר <b>ואיל</b> וכו', ברם בירושלמי הנספח לבבלי שם: פר ושעיר. ועיין ירושלמי פ"א ה"א, ל"ח ע"א: אי מה איל המילואים מעכב אף שעיר של יום הכיפורים מעכב, ומ"ש ע"ז בהגהות יפה עינים ג' ב'. ושמא צ"ל: פר ועשיר' (כלומר, ועשירית האיפה), ונשתבש: ושעיר.<br>ולעצם העניין פירשו בתוספות ר"י הלבן: ושאל ממנו לאחר שיצא מעבודתו, אותו פר ושעיר שעבדתי היום למי ליתן הדמים עליהם, וכגון שלקחום באשראי<sup class="footnote-marker">27</sup><i class="footnote">בפיוט ר' נחמיה בן שלמה בן הימן הנשיא (ידיעות המכון לחקר השירה העברית בירושלים ח"ד, עמ' רל"ב): סגנים מפילי פיסיו קונים פר מנכסיו וכו'. ושמא היה לו מקור לכך שהסגן הוא שהיה קונה את הפר בשביל כהן גדול בממונו של כהן גדול. ואף כאן יוסף בן אלם (עיין לעיל, שו' 13) הוא שקנה את הפר, ורצה לדעת אם יגבה את דמיו מכהן גדול.</i> בלי דמים מיירי וכו'. ועיין מ"ש בפירוש העניין להלן בסמוך ד"ה ברם.
<b>משלי, או משל כהן גדול? </b>במשנתנו (מגילה פ"א מ"ט, הוריות פ"ג מ"ד) שנו: אין בין כהן משמש לכהן שעבר אלא פר יום הכפורים ועשירית האיפה. כלומר, אין בין כהן משמש בכהונה גדולה (בקביעות) לכהן שעבר מחמת איזו סיבה שהיא<sup class="footnote-marker">28</sup><i class="footnote">בין שעבר מחמת מום ונתרפא, בין שהעבירו המלך, בין ששימש בכהונה באופן זמני, עיין בפיה"מ להר"מ בהוריות פ"ג מ"ד ובחיבורו פט"ו מה' שגגות ה"ז. ועיין רש"י מגילה והוריות למשניות שהזכרנו בפנים, וכן בהוריות שם י"א ב', ד"ה ואין בין כהן המשמש, שפירש אחרת. אבל מן התוספתא מגילה ספ"א מוכח כפירוש הר"מ, כפי שהוכיח לנכון במרכבת המשנה שם במקומו. וכן עמד על כך מדעתו ר"ח אפפענהיים ב"המסדרונה" של ר"ח הירשעגזאהן ש"א, עמ' ש"ל ואילך, עיי"ש. ועיין מ"ש להלן מגילה ספ"א.</i> ולא כלום, ושניהם כשרים בעבודת יום הכפורים (כמפורש במשנת הוריות הנ"ל), אלא שכהן שעבר אינו מביא עשירית האיפה משלו, ולא פר משלו, כל זמן שהמשמש בכהונה גדולה קיים ולא עבר מכהונתו. עיין בתוספות ישנים כאן י"ב ב' ד"ה שני, תוספ' ר"י הלבן, עמ' 55, תוספות מגילה ד"ה אין בין. ומשנתנו לא דברה דווקא ביום הכיפורים שעבר בו כהן גדול ונפסל מעבודה, ומנו אחר במקומו ליום אחד. ולפיכך אמרו בירושלמי מגילה פ"א הי"ב, ע"ב ע"א (ובמקבילה שבהוריות פ"ג): אמר ר' יוחנן עבר והביא עשירית האיפה שלו כשר, כלומר, אם כהן גדול שעבר הביא עשירית האיפה משלו ביום שאף המשמש קיים ועובד, לא נפסלה עשירית האיפה, ואין הכוונה כלל ליום שנפסל בו הכהן הגדול, משום שעדיין לא שמענו, שאף בכגון דא עשירית האיפה היא משל המשמש.<br>והואיל ומשנתנו במגילה והוריות הנ"ל עוסקת ביום הכיפורים שהמשמש כשר ועובד, ובכגון דא הפר הוא משל המשמש גרידא, ולא מן הכהן שעבר, שאלו בירושלמי (כאן פ"א ה"א, ל"ח רע"ב, ובמקבילות במגילה פ"א ובהוריות פ"ג) על משנתנו כאן ("מתקינין לו כהן אחר תחתיו"): עבודתו משל מי, כלומר, מהו הדין ביום הכפורים שהכהן הגדול פסול לעבודה, ואינו יכול להקריב, משל מי הוא הפר, מן הראשון (כמשנתנו במגילה), או מן השני, הואיל ואין הראשון ראוי לעבודה באותו יום. ופשטו מן הברייתא שלנו שאף כאן הפר הוא משל הראשון, שהרי שאילת בן אילם היתה מכוונת כדי לשמוע מן המלך שהפר הוא שלו, ובזה יוודע שנתמנה בקביעות והראשון הוסע. אבל אם נאמר שבמקרה דנן (כשהראשון פסול) הפר הוא משל שני, אעפ"י שהוא עובד רק יום אחד, הרי אין מקום כלל לשאלת בן אילם.<br>ברם ר' אלחנן בתוספות ישנים י"ב ב' ד"ה שני סובר שבכגון דא, שהראשון פסול, הפר הוא משל שני, והוא יפרש את אמירת (או שאלת) בן אילם בדרך רמז, והיינו, בן אילם אמר לו למלך (או שאל אותו): פר ושעיר שקרבו היום משל מי היו, משלי או משל כהן גדול! כלומר, וכי לא משלי הן? והרי המלך יודע שהם היו משלי, ובדין הוא שאשאר כהן גדול. וידע המלך למה רמז. ולפירוש זה מתיישבת הלשון "<b>שקרבו</b> היום משל מי היו", ואין צורך לומר שלקחו את הפר באשראי.<sup class="footnote-marker">29</sup><i class="footnote">אבל עצם הפירוש של ר"י הלבן שפירש שלקחו את הפר באשראי אינו דחוק כלל, וכנראה שנהגו בו כבכל הקרבנות שהאחריות היתה על המוכר, ואינו מקבל את מעותיו אלא עד שיהא המזבח מרצה (משנת שקלים ספ"ד).</i> ופושט הירושלמי מכאן שהפר הוא משל שני, כפירוש שהביא בתוספות ישנים לעיל שם. ועיי"ש בשיח יצחק, קמ"ו ע"ג.
<small>19.</small> <b>ידע המלך על מה אמ' לו. </b>בתוספות ר"י הלבן הנ"ל: וידע המלך מה שאמר לו, שדעתו של בן אלם היה לנסותו, אם רוצה שיהא כהן גדול לגמרי. 
<small>21.</small> <b>שהוסע מן הכהונה. </b>וכ"ה בכי"ע ובתוספות כאן וזבחים הנ"ל. אבל בד: מן הכהונה גדולה, וכע"ז בכי"ל ובתוספות ר"י הלבן הנ"ל. והיא היא, ואין כאן אלא קיצור לשון, ואין הכוונה שהוסע מן הכהונה לגמרי, מפני שאינו כשר לא לכהן גדול ולא לכהן הדיוט (כמפורש לעיל), שהרי אין הדברים אמורים אלא בעבודה. 

Halakhah 5

<small>22.</small> <b>כיצד כהן גדול נוטל חלק מראש, או' זו חטאת שלי זה אשם שלי. </b>במשנתנו פ"א מ"ב: שכהן גדול מקריב חלק בראש, ונוטל חלק בראש. ובבבלי י"ז ב': תנו רבנן כיצד מקריב חלק בראש אומר עולה זו אני מקריב, מנחה זו אני מקריב. כיצד נוטל חלק בראש, אומר חטאת זו אני אוכל אשם זה אני אוכל. וכן מעתיק בפירוש המשניות להר"מ פ"א מ"ב בשם התוספתא,<sup class="footnote-marker">30</sup><i class="footnote">וכ"ה בפי' תו"כ לרבינו הלל לפרש' ויקרא כת"י אופפינה' 382, 24 סע"א ואילך.</i> והעתיק את לשון הברייתא בבבלי וצרפה לסיפא של התוספתא להלן.<sup class="footnote-marker">31</sup><i class="footnote">בכ"י שפרסם הר"ב טולידאנו חסר כ"ז בגוף כה"י, והושלם בגליון, אבל בשאר כתה"י שבדקתי, וכן בנוסח פיה"מ שבמאירי, הפיסקא היא בגוף פיה"מ.</i> אבל בחיבורו פ"ה מה' כלי המקדש הי"ב העתיק כלשון התוספתא. וכן העתיק בשם התוספתא בילקוט ת"ת ויקרא ב', י'. ומלשון התוספתא משמע שרשאי ליטול את כל הקרבן. וכן נתבאר בירושלמי פ"א ה"ב, ל"ט רע"א, שבקרבן יחיד נוטל את הכל, עיין בהר המריה על הר"מ שם, ובהגהות יפה עינים י"ז ב'. אבל עיין מ"ש להלן ד"ה ברם וד"ה ולשיטת. 
<small>22-24.</small> <b>חלה אחת משתי חלות ארבע וחמש חלות מלחם הפנים. ר' אומ' אומ' אני שיהא זה נוטל מחצה וכו'. </b>בבבלי הנ"ל: ונוטל חלה משתי חלות (כלומר, של עצרת), ארבע או חמש ממעשה לחם הפנים. רבי אומר לעולם חמש וכו'. ופירשה אביי שרבנן סוברים שנוטל פחות ממחצה, אלא שבחלה אין היא דרכו של עולם ליתן פרוסה<sup class="footnote-marker">32</sup><i class="footnote">עיין ירושלמי דמאי פ"ג ה"ג, כ"ג ע"ג. ולפ"ז אין הדין נוהג אלא בלחם גרידא, אבל לא בעור ולא בבשר, ולא מצאתי בשום מקום "פרוסה" בבשר, או בעור. ועיין רשב"א עירובין פ"א א' ד"ה פרוסה ובמאירי שם (נ"ט ע"ג ואילך) ד"ה גדולי. אבל עיין להלן הע' 34.</i> לכהן גדול. ובלחם הפנים נוטל ארבע, לשיטת ר' יהודה (בסוף סוכה) שמשמר הנכנס נוטל שתים בשכר הגפת דלתות, ונשארו עשר חלות, ונוטל כהן גדול ארבע, כלומר חלה אחת פחות ממחצה. ולשיטת החכמים (שם) שחולקים על ר' יהודה נוטל כה"ג חמש, חלה אחת פחות ממחצה. ורבא פירש שכולה כר', ורבי סובר כר' יהודה הנ"ל, ונוטל חמש חלות שהן מחצה, ולפעמים כשיש משמר המתעכב (עיין במשנה סוף סוכה), ואין שם אלא שמונה חלות נוטל ארבע, עיי"ש בגמרא שהקשו על רבא ונשארו בקושיא.<br>ברם בירושלמי כאן פ"א רה"ב, ל"ח סע"ד ואילך: היך עבידה? עור זה שלי, חלח אחת משתי הלחם, <b>שש חלות</b> מלחם הפנים. הכא הוא נסב כולה, וכא הוא נסב פלגא? אמר ר' זעורה כאן לקרבן יחיד, וכאן לקרבן ציבור. תני רבי אומר אומר אני שלא יטול אלא מחצה. אית תניי תני רבי אומר אומר אני שיטול מחצה. היך עבידה היה שם עור אחד, רבנן אמרי נוטל את כולו. ר' אומר אומר אני שלא יטול אלא מחצה. היו שם ארבעה חמשה עורות רבנן אמרי נוטל אחד. רבי אומר אומר אני נוטל מחצה, מה טעמא דרבי והנותרת מן המנחה לאהרן ולבניו וכו', אהרן יסב פלגא ובניו יסבון פלגא. ועיקר הפירוש בירושלמי הוא בפ"מ שמחלוקת רבי ורבנן הוא בקרבן יחיד גרידא (שהרי אין לומר בקרבן ציבור שלא היה שם אלא עור אחד), אבל בקרבן ציבור כ"ע מודים שנוטל מחצה, כפי שמוכח מן הפסוק (בויקרא כ"ד, ט'), ורבי סובר שאף בקרבן יחיד הדין כן, ונוטל חצי עור אם אין שם אלא עור אחד, ושני עורות ומחצה אם יש שם חמשה עורות, אבל לרבנן אינו נוטל אלא עור אחד מקרבן יחיד, בין אם אינו אלא עור אחד, בין אם ישנם הרבה עורות. ועיין מ"ש רמא"ש בפירושו לתו"כ, עמ' 98.<br>ולשיטת הירושלמי הפירוש בתוספתא כאן שכהן גדול רשאי לברור חטאת אחת, או אשם אחד, ולומר אני נוטל את כל החטאת, או את כל האשם, בקרבן יחיד, אבל בקרבן ציבור נוטל מחצה מן הכל, כלומר, חלה אחת מלחם הפנים, וארבע חלות כשאין שם אלא שמונה חלות,<sup class="footnote-marker">33</sup><i class="footnote">והיינו כשיש שם משמר המתעכב שנוטל שתי חלות, ושתי חלות נוטל משמר הנכנס בשכר הגפת דלתות.</i> וחמש חלות ברוב השבתות. וכ"ע מודים בה, שבקרבן ציבור נוטל מחצה. ורבי חולק על הרישא, וסובר שבחטאת של קרבן יחיד נוטל מחצה,<sup class="footnote-marker">34</sup><i class="footnote">ובפי' הראב"ד לתו"כ צו פרש' ב' ה"ח, ל' ע"ד, כתב: דלאו אורה ארעא למיתן ליה פלגא דמנחה, או <b>פלגא דחטאת</b>. וכי הא מילתא איתא ביומא. אבל מתוך הירושלמי מוכח שלא אמרו כן אלא אלא בלחם, ועיין מ"ש לעיל הע' 32.</i> כדין עור של קרבן יחיד. והוא כעין פירוש רבא בבבלי י"ח א', אלא שלשיטת הירושלמי כ"ע מודי בה. ועיין היטב בתוספות ישנים י"ח א' סד"ה רבא. ועיין ר"מ ספ"ד מה' תמידין ומוספין, ומה שהאריך בו במרכבת המשנה שם הי"ג.
<small>24-25.</small> <b>שיהא אהרן שקול כנגד בניו. </b>עיין בירושלמי ובבבלי הנ"ל, ובבלי ב"ב קמ"ג א', סנהדרין כ"א א', ע"ז י' ב'. 
<small>25.</small> <b>במי דברים אמורים וכו'. </b>עיין מ"ש על צורה זו לעיל ח"א, עמ' 227, הערה 14. 
<small>25-26.</small> <b>אבל בקדשי הגבול אחד כהן גדול ואחד כהן הדיוט וכו'. </b>פיה"מ להר"מ פ"א מ"ב הנ"ל ובחיבורו פ"ה מה' כלי המקדש הי"ב (ועיי"ש במשנה למלך ובהר המריה), מאירי י"ז ב' (י"ב ע"ג) סד"ה כבר, ילקוט ת"ת ויקרא ב', י' הנ"ל, פירוש הרע"ב למשנתנו. וקדשי הגבול נמנו בספרי קרח פי' קי"ט ומקבילות, עיין מ"ש לעיל ח"ב, עמ' 811 ואילך. 

Halakhah 6

<small>26-27.</small> <b>מצות כהן גדול להיות גדול מאחיו בנוי בכח בעשר בחכמה ובמראה. </b>וכ"ה בירושלמי פ"א ה"ג, ל"ט ע"א, ובתו"כ אמור ריש פרש' ב', צ"ד ע"ב (ושם בשינוי סדר), בד"ו ובכי"ר. וכ"ה בר"מ רפ"ה מה' כלי המקדש. ובילקוט שם גורס בתו"כ: ובמדה (במקום "ובמראה"). ובמיוחס להר"ש שם (פ"ז ע"ג): וי"ל דבעינן גדול בקומה. וכנראה שפירש במראה - בקומה. עיין בגליון אפרים לירושלמי כאן שציין לספרי בהעלותך (פי' צ"ט, עמ' 99): אף שאול משונה <b>במראיו</b> שנאמר משכמו ומעלה גבוה וכו'. אבל עיין בשער יוסף להחיד"א הוריות ט' א' (פ"ה ע"ד) ד"ה בנוי. ובהוספה שבוי"ר ספכ"ו, הוצ' ר"מ מרגליות, עמ' תרי"א: בחכמה בכח בנוי בעושר ובשנים. וכ"ה בתנחומא אמור, סי' ו' (בובר, מ"ג ע"א), כסדר שבמשנת עדיות ספ"ב.<br>ובבבלי כאן י"ח א', הוריות ט' א', לא נמנו אלא ארבעה דברים, ומראה לא נזכר שם כלל. ובחולין קל"ד ב', בכי"ר ב' (לפי דק"ס שם, קפ"ז ע"ב, הערה ח'): בחמשה דברים, בנוי בכח בעושר בחכמה ובכבוד. והוא כבברייתא שבאבות פרק קניין תורה מ"ח.<br>ומתוך הירושלמי והבבלי הנ"ל מוכח שהברייתא נסמכה למשנתנו פ"א מ"ג: שמא שכחת או שמא לא למדת. ופירשה התוספתא שמתחילה לא היו מעמידים כהנים אלא בעלי חכמה, אבל בבית שני, שהמלכים היו ממנים כהנים גדולים היו ביניהם כהנים שלא למדו, כמפורש להלן.
<small>27-28.</small> <b>אין לו מניין שיגדלוהו וכו'. </b>וכ"ה בתו"כ, בבבלי ובמדרשות הנ"ל. 
<small>28-29.</small> <b>אמרו עליו על פנחס איש חבתה שעלה גורלו להיות כהן גדול וכו'. </b>וכ"ה בתו"כ הנ"ל.<sup class="footnote-marker">35</sup><i class="footnote">בילקוט שם גרס: איש חפתה, עיין להלן. ובתוספות נדה ח' ב' ד"ה והא: איש הסתת, וצ"ל: איש הפתח.</i> וכן ביוחסין השלם, 64 ע"ב: ובסיפרא וכן בתוספתא בפ' א' דיומא והכ"ג מאחיו פנחס איש הבירה (צ"ל: הבתה) עלה גורלו להיות כ"ג וכו'. אבל בתנחומא ובהוספה לוי"ר הנ"ל: מעשה בפנחס הסתת שמינוהו כהן גדול וכו'. וכן בתשב"ץ ח"א, סי' קמ"ב, ע' ע"א: וכבר הזכירו בתורת כהנים ובתוספתא דיומא ובילמדנו מעשה בפנחס הסתת שנמנו אחיו הכהנים למנותו כ"ג וכו'.<sup class="footnote-marker">36</sup><i class="footnote">וכ"ה בתשובתו הנ"ל שנדפסה מכ"י בס' חוזק יד לר' שלמה מובחר, עמ' 34.</i> ורבינו העתיק מן המדרש, אבל הנכון כלפנינו.<br>וכבר העירו החכמים על דברי יוסיפוס במלחמות (ס"ד פ"ג סי' ח', 155 ואילך) המספר שהקנאים <b>מינו</b> ע"פ <b>גורל</b> כהן שלא היה ממשפחת הכהנים הגדולים, ושמו פני בן שמואל מכפר אפתה (κώμης Αφθίας), אדם שלא ידע כלום מהלכות כהונה גדולה. הכהנים ריבו אותו בבגדים ולימדוהו כיצד לנהוג. ולמדנו מכאן שהנוסחא "שעלה גורלו" שבתוספתא ובתו"כ היא כפשוטה ושהיה מכפר חבתה.<sup class="footnote-marker">37</sup><i class="footnote">ועיין לעיל הע' 35.</i> ולעיל שם (סי' ז', 154) מספר יוסיפוס שהקנאים טענו שכן נהגו בראשונה למנות כהן גדול ע"פ הגורל.<br>ומתוך הפיוטים של א"י אנו רואים שמינו את הכהן הגדול ע"פ גורל. "ממוני שבט יפילו פור", או "משפחות ברורים גורל יטילו" וכו', עיין מ"ש לעיל שו' 11–12, ד"ה וכן מצאתי. ועיין לעיל הערה 25.
<small>29-30.</small> <b>והלכו אחריו גזברין ואמרכלין מצאוהו כשהוא הוצב וכו'. </b>וכע"ז בתו"כ הנ"ל. ובמדרשות הנ"ל: ויצאו אהיו הכהנים וראוהו חוצב באבנים, ומלאו המחצב לפניו דינרי זהב. והברייתא מביאה מעשה זה לראייה שאחיו הכהנים מגדלים אותו משלהם. ומתוך דברי יוסיפוס הנ"ל נראה שלא היה בקי בהלכות כהונה, ולפ"ז יש כאן גם דוגמא למשנתנו פ"א מ"ג "שמא לא למדת". 
<small>31.</small> <b>אמ' ר' חנינא בן גמליאל לא סתת היה והלא חתנינו היה וכו'. </b>וכע"ז בתו"כ אמור הנ"ל. ובמדרשות ליתא. ופירשו הראב"ד (צ"ד ע"ג) ובמיוחס להר"ש (פ"ו ע"ד) לתו"כ הנ"ל: והלוא התנינו היה, כלומר, ואנו בקיאים בו יותר מכם. וביוחסין השלם הנ"ל: וכי סתת היה, והלא <b>חברנו</b> היה, אלא חורש וכו'. 
<small>31-32.</small> <b>ומצאוהו כשהוא חורש, כמה שנ' באלישע שנים עשר צמדים וכו'. </b>במיוחס להר"ש הנ"ל: אלא חורש היה. ולשם הביאו לו ממון וגדלוהו, ובאת לו גדולה בחרישה כמו באלישע ששרתה עליו שם רוח הקודש. 

Halakhah 7

<small>33.</small> <b>משרבו מלכים התקינו להיות מעמידין כהנים וכו'. </b>וכ"ה בד. ובכי"ע: משרבו המלכים התקינו שיהו מעמידים כהנים <b>הדיוטות</b> וכו', וכ"ה בכי"ל (אלא שאף שם חסרה המלה "הדיוטות"). והלשון מגומגמת בכל הנוסחאות, וכנראה שיש כאן קיצור לשון, והכוונה, משרבו מלכים [בלתי הגונים], התקינו שיהו מעמידים כהנים הדיוטות. כגירסת כי"ע. ושמא אין "משרבו" אלא "משרהבו" (מלשון "ירהבו הנער בזקן", ועיין חגיגה י"ד א'), כלומר שמלכו (עיין שמו"ר פכ"ז, ט', מדרש תהלים פ"ח, ג') בחוצפה. 
<small>33-34.</small> <b>והיו מעמידין אותן בכל שנה ושנה. </b>בד': והיו <b>מפרישי'</b> אותן בכל שנה ושנה. ובכי"ע ובכי"ל: ומעבירין אותן בכל שנה וכו', ומסורת זו מקויימת ע"י כמה מקורות חיצונים, עיין במאמרו המצויין של ג' אלון בתרביץ שי"ג, עמ' 9 ואילך. וכן בברייתא שבבבלי ח' ב': ומתוך שנותנין עליו ממון לכהונה, ומחליפין אותה כל שנים עשר חודש, כפרהדרין הללו שמחליפין אותן כל שנים עשר חודש. ועיין להלן שם ט' א'. ומתוך הפיוטים של א"י משמע שהיו מטילין עליהם גורלות (כנראה מבין המועמדים העשירים והמיוחסים) בתחילת כל שנה ושנה<sup class="footnote-marker">38</sup><i class="footnote">אבל עיין במסורת של מקורות א"י, בספרי סוף בלק, עמ' 173, ירוש' כאן פ"א ה"א, ל"ח ע"ג, וי"ר פכ"א, ט', הוצ' ר"מ מרגליות, עמ' תפ"ח, ובהערות שם.</i> לפני יום הכיפורים, עיין מ"ש לעיל, שו' 11–12, ד"ה וכן מצאתי.<br>ובירושלמי תענית פ"ד ה"ב, ס"ח ע"א: רבי הוה ממני תרין מינויין [בכל שנה],<sup class="footnote-marker">39</sup><i class="footnote">כ"ה בקה"ר פ"ז, ז'. ועיין מ"ש י'וסטר בספרו (בצרפתית) היהודים בקיסרות הרומאית ח"א, עמ' 452, הע' 5.</i> אין הוון כדיי היו מתקיימין, ואין לא, הוון מסתלקין.<sup class="footnote-marker">40</sup><i class="footnote">בקה"ר הנ"ל: דמכין. והיא כנראה טעות חכם שטעה בתרגום של "מסתלקין".</i>

Halakhah 8

<small>34-35.</small> <b>למה פורש ובוכה מפני שצריך להשביעו, למה פורשין וכו'. </b>במשנתנו פ"א מ"ה: מסרוהו זקני בית דין לזקני כהונה וכו', והשביעוהו וכו', הוא פורש ובוכה והן פורשין ובוכין. ועיין ירושלמי שם פ"א רה"ה, ל"ט ע"א, ובבלי י"ט ב'. ומדברי הפייטנים<sup class="footnote-marker">41</sup><i class="footnote">בפיוט אתה כוננת לר' יוסי בן יוסי (קובץ מעשי ידי גאונים קדמונים, עמ' 113): ראשי שבטיו הם נעמתו לו להשביעו בשם בעליית רקחים, והעיר עליו הר"ח אלבק בהשלמות ותוספות לסדר מועד, עמ' 465. וכן יוצא ברור מכמה פיוטים אחרים, עיין בפיוטים שפרסם עלבוגען בשטודיען, עמ' 128, שם סוף עמ' 132. ועיין גם בקובץ מעשי ידי גאונים הנ"ל, סוף עמ' 22. וכן בסדר העבודה לראב"ע (בסידורי תימנים): סגני כהונה ישביעוהו. וכן לכאורה מסתבר, שאחרי שלמדוהו הלכות קטורת כיצד לתקן בפנים השביעוהו שלא יתקן מבחוץ, ולפיכך אמרו לו: אנו שלוחי ב"ד, כלומר, של זקני ב"ד שמסרו אותך לנו.</i> מוכח שזקני כהונה השביעוהו, אבל מדברי תוספות ר"י הלבן, עמ' 68, מוכח שפירש שזקני ב"ד השביעוהו, וכן פירש המאירי בספרו משיב נפש, עמ' 552 ואילך, עיי"ש. 
<small>35-36.</small> <b>שכבר היה מעשה בביתסי אחד וכו'. </b>וכע"ז בד, כי"ע וכי"ל. וכן להלן בסמוך: שהיו ביתסין או' וכו'. וכן בירושלמי הנ"ל: ולמה משביעין אותו מפני הבייתוסין שהיו אומ' יקטיר מבחוץ וכו'. אבל להלן שם בירושלמי: שהרי <b>הצדוקין</b> אומרים יתקן מבחוץ וכו'. וכ"ה בתו"כ אחרי מות פ"ג הי"א, פ"א ע"ב. וכן בבבלי הנ"ל: שחשדוהו <b>צדוקי</b> וכו'. ת"ר מעשה <b>בצדוקי</b> אחד (עיין דק"ס שם) שהתקין מבחוץ וכו'. ועיין מ"ש ע"ז הר"א פינקלשטין בספרו מבוא לאבות ואבות דר"ן, עמ' ל"ו, הערה 61. ועיין בקונקורדנציא לתוספתא של הרח"י קוסובסקי ערך בייתוסין, עמ' 15, ובמקבילות שם. ועיין מ"ש להלן סוכה רפ"ג על טיב הבייתוסין, ועיין מ"ש רי"מ גרינץ בירחון סיני חל"ב (תשרי-חשון תשי"ג), עמ' ל"ח ואילך. 
<small>36-37.</small> <b>ויצאה ענן הקטרת והרתיע את כל הבית. </b>וכ"ה בכי"ע ובכי"ל. ובד: <b>והרתיח</b> וכו'. והיא היא, והכוונה שזעזע את כל הבית, דוגמת המליצה במדרש שה"ש הוצ' גרינהוט, ד' ע"ב: צעק צעקה גדולה והרתיע את העולם כולו. ופיסקא זו של התוספתא ליתא בירושלמי ובבבלי. ומלשונה נראה שהכהן הקטיר בהיכל, ומשם יצא ענן הקטרת וכו', ועיין במשנתנו פ"ה מ"א. ובפיה"מ להר"מ למשנתנו כאן כתב: שהצדוקים סוברים שיניח הקטורת על האש <b>בהיכל</b>.<sup class="footnote-marker">42</sup><i class="footnote">כלומר, מיד שנטלו את הגחלים ממזבח הזהב הנתון שם. ועיין מ"ש הר"א פינקלשטין בקובץ מדעי לזכר משה שור, עמ' 244 (בגירסת הספרא).</i> 
<small>37.</small> <b>שהיו ביתסין או' יקטיר עד שהוא בחוץ שנ' וכסה ענן וכו'. </b>בתו"כ הנ"ל: והביא אל מבית לפרוכת ונתן את הקטורת על האש לפני ה', שלא יתקן מבחוץ ויכניס מבפנים (כלומר, מתחילה והביא, ואח"כ ונתן), שהרי הצדוקים אומרים יתקן מבחוץ ויכניס מבפנים,<sup class="footnote-marker">43</sup><i class="footnote">עיין מ"ש על מחלוקת זו הר"א פינקלשטין בספרו הפרושים ואנשי כנסת הגדולה, עמ' פ', הע' 242, ובספרות שציין שם.</i> אם לפני בשר ודם עושין כן קל וחומר לפני המקום, ואומר כי בענן אראה על הכפורת וכו'. וכ"ה בירושלמי פ"א ה"א, ל"ט סע"א. ועיין הלשון בברייתא שבבבלי נ"ג א'. ופירש"י שהצדוקים פירשו כי בענן אראה וכו' שלא יכנסו לפנים אלא בענן, כלומר, שהקטורת כבר מעלה־עשן בשעה שהוא נכנס.<br>ולפי גירסת התוספתא פירושו שהצדוקים צרפו לפסוק ולא ימות כי בענן (ט"ז, ג') אף את הפסוק וכסה וכו' ולא ימות (שם י"ג), וטענו שאם לא יבוא בענן מבחוץ ימות, מפני שיראה כביכול שלא דרך הענן.
<small>38-39.</small> <b>והלא כבר נאמ' ונתן את הקטרת על האש לפני ה', הא כל המקטיר אין מקטיר אלא בפנים. </b>וכ"ה בכי"ע ובכי"ל. וכן בתו"כ ובירושלמי הנ"ל: אינו נותן אלא מבפנים. והכוונה שהפירוש הפשוט הוא שנותן את הקטרת לפני ה' על האש. ונראה שהצדוקים פירשו שהוא נותן את "הקטורת על האש" (כלומר, הקטורת שהיא על האש) לפני ה', וממילא אין סתירה לדעתם, מסדר הכתובים. ובד נשמטה שורה ע"י הדומות. ועיין מ"ש להלן בסמוך. ועיין בבית תלמוד של ווייס ח"ד, עמ' 269 ואילך. 
<small>39-40.</small> <b>אם כן למה נאמ' וכסה ענן הקטרת מלמד שנותן בהן מעלה עשן. </b>בכי"ע ובכי"ל: אם כן למה נאמר כי בענן אראה על הכפרת מלמד וכו'. ובתו"כ הנ"ל: אם כן למה נאמר כי בענן אראה על הכפורת, מלמד שהיה נותן בה מעלה עשן. ומנין שהוא נותן בו מעלה עשן תלמוד לומר וכסה הענן את הכפורת אשר על העדות ולא ימות וכו'. וכ"ה בירושלמי ובבבלי הנ"ל. ובד יש כאן חסרון, אלא שברור שאף שם הזכירו את הפסוק וכסה ענן הקטורת, וקרוב לוודאי שבכל הנוסחאות כאן ישנה השמטה, ועלינו לצרף את שתי הגירסאות של כי"ו וכי"ע וכי"ל, כבתו"כ, ירושלמי ובבלי הנ"ל. ולפי פשוטה פירושה, שחז"ל פירשו שבענן אראה על הכפורת אין פירושו ענני כבוד, אלא עשן ממש, ענן של עשן, והיינו שצריך להכניס לתוך הקטורת את העשב "מעלה עשן", והביאו ראיה מן הפסוק וכסה ענן הקטורת. ועיין בבבלי שם נ"ג א' שפירשו את הברייתא בכמה פנים, אבל בירושלמי לא פירשוה כלל, וכנראה, שלא ראו בה שום קושי. 
<small>40-41.</small> <b>הא אם לא נתן בה מעלה עשן חייב מיתה. </b>בתו"כ, ירושלמי ובבבלי הנ"ל: הא אם לא נתן בה מעלה עשן, או שחיסר אחת מכל סממניה, חייב מיתה. ועיין ירושלמי פ"ד ה"ה, מ"א ע"ד (והגירסא הנכונה היא בראשונים, עיין אהצו"י שם, עמ' 54 ואילך), בבלי כריתות ו' א'. 
<small>41-42.</small> <b>כשיצא אמ' לאביו כל ימיכם הייתם דורשין ולא הייתם עושין עד שעמדתי וכו'. </b>וכע"ז בירושלמי רה"ה, ל"ט ע"א. ובבבלי י"ט ב' (בשינוי סדר): כל ימי הייתי מצטער על המקרא הזה כי בענן אראה על הכפורת, אמרתי מתי יבוא לידי ואקיימנו, עכשיו שבא לידי לא אקיימנו. והוא ע"פ הסיגנון של ר"ע בבבלי ברכות ס"א ב'. 
<small>42-43.</small> <b>ואין אנו עושין וכו'. </b>עיין בשנו"ס, ואף לפנינו הוא וי"ו הניגוד, עיין במבוא לנוה"מ למהרי"ן אפשטין, עמ' 1090. 
<small>43.</small> <b>שומעין אנו לדברי חכמים. </b>בירושלמי הנ"ל: כרצון חכמים היינו עושין. ובבבלי הנ"ל (בכ"י ב'): שומעין אנו לפרושים. ובהוצאות שם: מתיראין אנו מן הפרושים. ובדק"ס שם העיר שכ"ה בנדה ל"ג ב' גם בכ"י. ובתוספתא נדה פ"ה ה"ג: כולנו נשאלות לחכם. 
<small>43-44.</small> <b>לא שהא שלשה ימים עד שנתנוהו בקברו. </b>וכ"ה להלן פרה פ"ג ה"ח בכי"ו. ועיין בירושלמי ובבבלי הנ"ל. ושלשה ימים לאו דווקא, אלא ימים קלים, ימים מועטים, עיין להלן. וכנראה שזמן המאורע לא הוברר אצלם. ויש שאמרו שכהן זה הוא גם שנסך את המים על רגליו (סוכה ספ"ד) והוא גם הכהן שעשה את הפרה במעורב שמש, עיין מ"ש בתס"ר ח"ג, עמ' 219. ויש שאמרו: או דפרה ודסוכה חד, ודכיפורים חד, או דפרה ודכיפורים חד ודסוכה חד, עיי"ש בירושלמי. והכהן דפרה היה בזמן רבן יוחנן בן זכאי, עיי"ש בתוספתא. וביוחסין השלם, 13 ע"ב: ובפ' קמא דיומא בתוספתא שזה הכהן שהיה ביתוסי הגיד לאביו מה שעשה ביום הכפורים ומת לג' ימים. ועיין מ"ש להלן סוכה פ"ג, שו' 63, ד"ה ורגמוהו ואילך. 

Halakhah 9

<small>44-45.</small> <b>אי זהו אצבע הצרדה זו אצבע גדולה של ימין. </b>במשנתנו פ"א מ"ז: בקש להתנמנם. פרחי כהונה מכין לפניו באצבע צרדה. ובבבלי י"ט ב': מאי צרדא. אמר רב יהודה צרתה דדא. מאי היא, גודל. ופירש"י שהיא אצבע הסמוכה לגודל, צרת הגודל. וכן פירש במנחות ל"ה ב'. אבל בה"ג ה' תפילין, ד"ו מ"ו ע"ד, ד"ב, עמ' 230: ומאי צרדה אמצעית, וכ"ה בס' והזהיר בא, עמ' 13, ובתשה"ג אסף ח"ב (ירושלמי תרפ"ט), עמ' 253. ועיין בה' קצובות הוצ' ר"מ מרגליות, עמ' 151, ובהערות שם. ומן הגאונים הוא בתנחומא סוף בא (וכגי' ד"ק וערוך). וכ"ה בערוך ערך צרדה, והסתייע מן התוספתא כאן ומן הילמדינו סוף בא. וכן הביאו את התוספתא (ומהם גם את הערוך ואת התנחומא) ר"ת בס' הישר מנחות סוף סי' תכ"ד מ"ב ע"א, תוספ' מנחות ל"ה ב' ד"ה וכמה, ס' התרומה סי' רי"א (קרוב לראשו), תוספות ישנים ותוספ' הרא"ש כאן י"ט ב' ד"ה צרדא וריטב"א שם ד"ה מאי, מרדכי הלכות קטנות ה' תפילין (ד' סביוניטה, צ"ו ע"ב), רא"ש שם סוף סי' י"א, תשלום אבודרהם, עמ' 44. ובתוספות ישנים ובריטב"א הנ"ל הסתייעו גם בפיוט הקליר לפרשה שקלים. ועיין דק"ס, עמ' 44, הערה ל', מ"ש בשם פיסקי רי"ד.<sup class="footnote-marker">44</sup><i class="footnote">שהיו לפניו בכת"י, עיין בהקדמתו למס' ר"ה, עמ' 5.</i> וכן בפיה"מ להר"מ למשנתנו: שיכיש את הבהן עם האצבע האמצעית.<sup class="footnote-marker">45</sup><i class="footnote">וכ"ה בפיה"מ הנספח למאירי. ובהוצ' ר"ב טולידאנו מחסיר את המלה "האמצעית", ומפרש ע"פ הערבי שמכה באצבע הסמוכה לגודל, כפירש"י. אבל הר"מ ממשיך שם: והרבה עושים כך בני אדם בעתות שמחה וכו'. ואין דרך לעשות כן אלא באצבע האמצעי, כפי שראה ר"ת שהבאנו בפנים.</i> ועיין בתוספות הערוך השלם ערך צרדה. ועיין בס' עבודת ישראל, מ"ח ע"ב, מ"ט ע"א, ומ"ש בהפלאה שבערכין להגו'"י ברלין בשם חיבורו על התוספתא (תנא תוספאה) על מה שאמרו כאן "של ימין". ועל פירוש המלה צרדה, עיין מ"ש דירינבורג במחברתו מס' כפורים, עמ' 12, הערה 6. 
<small>45.</small> <b>בפה לא בנבל ולא בכנור. </b>וכ"ה בד ובכי"ל. ובירושלמי ספ"א, ל"ט ע"ב: רב הונא אמר באצבע צרדה בפה (כלומר, היה משמיע בשפתיו קול נקישת אצבע צרידה). ור' יוחנן אמר באצבע צרדה ביד (כלומר, כפשוטו). מתניתא פליגא על ר' יוחנן בפה לא בנבל ולא בכנור. פתר לה נעימה הנאמרת באצבע צרדה אומר' בפה, לא בנבל ולא בכנור. כלומר, כשהיו מעסיקים אותו בשירה, היתה הנעימה באצבע צרדה בפה. וכן בפיוט ליוסי בן יוסי (סדור רב סעדיה, עמ' ע"ר): שנתו יפרידו בנעימת אצבע צרדה בפה ולא בכנור. וכן אמרו בירושלמי שקלים פ"ה ה"ב, מ"ח ע"ד: נעימה יתירה היה יודע וכו' שהיה מנעים את קולו בזמר, וכשהיה נועץ גודלו לתוך פיו היה מוציא כמה מיני זמר. ובבבלי כאן, ל"ה ב': כשהוא נותן קולו בנעימה מכניס גודלו לתוך פיו, ומניח אצבעו בין הנימין וכו'. ועיין שה"ש רבה פ"ג, ה' (סי' ו').<br>ומתוך דברי הירושלמי למדנו שבבא זו מפרשת את הכאת אצבע צרידה. אבל בכי"ע: <b>ומעסיקין אותו</b> בפה וכו', ואין לגירסא זו קיום נגד שלש הנוסחאות. והוא תיקון ע"פ הבבלי י"ט ב': תנא לא היו מעסיקין אותו לא בנבל ולא בכנור אלא בפה וכו', והיא נסמכה לפיסקא של משנתנו שם: ומעסיקין אותו עד שיגיע זמן השחיטה. ובתשלום אבודרהם, עמ' 44: ואמרינן בתוספתא אין מעסיקין אותו לא בנבל ולא בכנור וכו', וברור שהעתיק את הרישא ע"פ הבבלי הנ"ל. ואשר לעצם העניין למה אינו אומרו בכנור, עיין בגליון הש"ס בירושלמי ספ"א שציין למשנה למלך סוף הלכות בית הבחירה וכ"מ פכ"ג מה' שבת ה"ד.
<small>45-46.</small> <b>מה היו אומ' שיר המעלות לשלמה אם ה' לא יבנה בית וכו'. </b>וכ"ה ("מה") גם בד ובכי"ל. אבל בכי"ע, בבבלי ובתשלום אבודרהם הנ"ל: <b>ומה</b> וכו', כלומר, הבבא דבוקה לרישא (עיין מ"ש לעיל). והנכון כלפנינו, ומכאן ואילך מפרשת הברייתא את משנתנו (פ"א סמ"ז): ומעסיקין אותו עד שיגיע זמן השחיטה, כלומר, כדי שלא יתנמנם ויבוא לידי ספק קרי. ובירושלמי פ"א ה"ד, ל"ט ע"א: אף על פי כן היו קורין עליו את הפסוק הזה אם ה' לא יבנה בית. ולפנינו הפירוש כפירש"י: הזהר בעבודתך וכו'. ובכ"י בבבלי מסיים: אם ה' לא ישמר עיר שוא שקד שומר, כלומר, אעפ"י שאנו שוקדים לפניך (עיין להלן) ה' ישמרך. 
<small>46-47.</small> <b>לא היו ישנין כל הלילה אלא שוקדין כנגד כהן גדול כדי לעסקו בהבראה. </b>צ"ל: בהברא (כגי' כי"ע), או: בהברה. וכן בתשלום אבודרהם הנ"ל: ולא היו ישנים כל הלילה אלא שהיו קורין (צ"ל: שוקדין, כלפנינו בתוספתא, והיא מליצה על דרך הכתוב הנ"ל, עיין מ"ש לעיל) לפניו כדי לעסקו בהברה. ובבבלי הנ"ל: מיקירי ירושלים לא היו ישנין כל הלילה כדי שישמע כהן גדול קול הברה, ולא תהא שינה חוטפתו. ובכמה נוסחאות נוספה ברייתא זו בתוך משנתנו, עיין דק"ס, ועיין מ"ש הרי"ן אפשטין במבוא לנוה"מ, עמ' 967.<br>ובד ובכי"ל כאן: כדי לעסקו <b>בתורה</b>. ובפיוט מן הגניזה (עלבוגען שטודיען וכו', עמ' 104): וכל אנשי ירושלם היו <b>מעמיקין</b> כל הלילה <b>חבורה בחבורה</b> עד שמגיע זמן שחיטה. ולהלן שם (עמ' 172): ניהלוהו רובי קהילה בהכרה (צ"ל: בהברה) כל הלילה משמיעים שיר ותהילה לאל נורא עלילה.
<small>47-48.</small> <b>כך היו נוהגין בגבולין אחר חורבן הבית זכר למקדש. </b>וכ"ה בד. בכי"ע חסרה המלה "בגבולין", ובכי"ל חסר "זכר למקדש". ובבבלי י"ט ב': תניא אבא שאול אמר אף בגבולין היו עושין כן זכר למקדש. ובכמה נוסחאות חסר שם "זכר למקדש". ועיין ירושלמי פסחים פ"י סה"ג, ל"ז ע"ד. ולכל הגירסאות פירושו שהיו נוהגין שלא לישון כל הלילה. 
<small>48.</small> <b>אבל חוטאין היו. </b>וכ"ה בד, בכי"ע ובכי"ל. ולפי פשוטה של לשון לכאורה משמע שהכוונה שהיו חוטאין בזה שהיו ניעורין כל הלילה ביום הצום משום חולשא, עיין ספרי נשא פי' ל', עמ' 36, בבלי נזיר י' א' ובמקבילות בירושלמי ובבבלי. ולפי גירסת ד וכי"ל לעיל פירושו שאפילו אם עוסקין בתורה כל הלילה חוטאין הן. ועיין בטאו"ח סי' תרי"ט ובב"י שם, ובשו"ע שם ס"ק ו', ובמפרשים שם.<br>אבל בבבלי הנ"ל: <b>אלא שהיו חוטאין</b>. ופירש"י: שהיו משחקין אנשים ונשים ובאין לעבירה. וכן מפורש להלן בגמרא שם. וצריך לפרש כן גם את התוספתא.

Halakhah 10

<small>48-49.</small> <b>כיצד מפייס נכנסין ללשכת הגזית<sup class="footnote-marker">46</sup><i class="footnote">וכ"ה בכי"ע. ואצל צוקרמ' בטעות: הגזיז, עיין מ"ש לעיל סוף שקלים.</i> ומקיפין ועומדין בכלאים וכו'. </b>בד: ועומדין ככולייר, בכי"ע: בקבילין, בכי"ל: בכוליר. ועיין להלן סוכה פ"ד, שו' 54, ד"ה ועומדין ומש"ש. ובירושלמי כאן פ"ב ה"ב, ל"ט ע"ד: כמין קובליים היו עושין. ובבבלי כ"ה א': ועומדין כמין בכוליאר, ועיי"ש בדק"ס. ומתוך המקורות ברור שהכוונה לעיגול המתעקם לתוכו, כעיגול בתוך עיגול (עיין בבלי שבת ס"ב א' ובר"ח שם), כצורת פיתולי החילזון, cochlearium, κοχλιάριον, וצ"ל לפנינו: [כ]ככליאס.<br>ובמשנתנו רפ"ב אמרו שבראשונה זכה בתרומת הדשן כל מי שקדם את חברו בארבע אמות,<sup class="footnote-marker">47</sup><i class="footnote">כלומר, למזבח, כמפורש בירושלמי. ועיין בבלי כ"ב א'.</i> ואם היו שנים שוים הממונה אמר להם הצביעו, ומה הן מוציאין, אחת או שתים, ואין מוציאין אגודל במקדש, ומפני מעשה שהיה התקינו שלא יהו תורמין את המזבח אלא בפייס, וזה (כלומר, לתרומת המזבח) הפייס הראשון. ומתוך לשון המשנה משמע שהצבעה לחוד ופייס לחוד, והיינו בראשונה לא היתה הצבעה לכל הכהנים הרוצים לתרום אלא בזמן שהיו שנים שוים, ובאחרונה תיקנו פייס. וכן פירשו הגאונים (תשה"ג הרכבי סי' ש"ל, אוה"ג, עמ' 10) והר"ח (כ"ב ב', כ"ג א') שמתחילה עמדו על מניין הכהנים בהוצאת אצבעות, ואח"כ פייסו, והברייתא שלנו מפרשת את הפייס, עיי"ש. אבל רש"י והר"מ בפיה"מ ובתשובה סי' שמ"ח (הוצ' הרא"ח פריימן, עמ' 313 ואילך) פירשו שלא היה שם מניין, אלא שבראשונה לא עשו כן אלא כשהיו שנים בארבע אמות, ואח"כ בטלו את הריצה, וקבעו פייס, והיא הצבעה היא פייס. ועיין בפיה"מ הוצ' טולידנו, ומה שהארכתי בבאורו במבוא לה' הירושלמי להר"מ, עמ' י"א ואילך, ונתבררה לנו שם גם שיטת הר"מ בחיבורו פ"ד מה' תמידין ומוספין ה"ג, עיי"ש.<br>ומתוך הירושלמי הנ"ל מוכח שהיו עומדין כמין כוכליאס, כדי שהממונה לא יוכל לכוין שסוף המניין יפול על מי שהוא רוצה. וכנראה שאחרי שהסירו את המצנפת ותפסו את המספר (שהיה הרבה יותר ממניין הכהנים, וחזר על הכהנים כמה פעמים) קשה היה לכוין יותר היכן יכלה המספר כשהיו עומדין בכוכליאר.
<small>49-50.</small> <b>הממונה בא ונוטל מצנפתו וכו'. </b>וכ"ה להלן סוכה וירושלמי ובבלי כ"ה א' הנ"ל. וכ"ה בפיה"מ להר"מ תמיד פ"ה מ"ג, אבל בפיה"מ כאן, וכן בחיבורו פ"ד מה' תמידין ומוספין ה"ג, לא הזכיר הסרת המצנפת. וכנראה שפירש הסרת המצנפת לאו דווקא, אלא עשה סימן במי יתחיל, עיין בתשובתו הנ"ל, סוף עמ' 313. ועיין ערוך ערך צבע ב', בתוספות ישנים כ"ב א' ד"ה הממונה, בריטב"א שם רפ"ב ומ"ש בתיו"ט שם בדעת הר"מ, אבל מתוך הלשון בתשובתו משמע שהממונה ידע את סכום המניין, וכן מוכח בירושלמי הנ"ל. ועיין מ"ש להלן סוכה פ"ד, הערה 30. 
<small>50-51.</small> <b>לא היו מוציאין שתים שתים אלא אחת אחת. </b>עיין בבלי כ"ג א', ומ"ש להלן. 
<small>51.</small> <b>היחידים שבהן מוציאין שתים שתים. </b>בד, כי"ע וכי"ל חסר "שתים". ובבבלי הנ"ל: והתניא אחת מוציאין, שתים אין מוציאין, במה דברים אמורים בבריא, אבל בחולה אפילו שתים מוציאין, והיחידין מוציאין שתים. אבל בכל כתה"י חסר שם "במה דברים וכו' שתים מוציאין", וכן לא היה כ"ז לפני הר"מ, עיין מ"ש במבואי לה' הירושלמי הנ"ל, עמ' י"א, הערה 83. ופירשו הגאונים הנ"ל: מאן יחידים רבנין, עיין מש"ש שם. 
<small>51-52.</small> <b>ולא היו מונין את היתירה. </b>בבבלי הנ"ל: ואין מונין להן אלא אחת. ובתשה"ג הנ"ל (אוה"ג, עמ' 8): ותנאיי דילן הכין תנו (עיין מ"ש במבוא לתס"ר ח"ב, עמ' 12) בתוספתא ואין מונין להן את היתירה. ובירושלמי פ"ב ה"ב, ל"ט רע"ד: הוציאו אחת מונין לו, שתים מונין לו, שלש אין מונין לו. מהו אין מונין כל עיקר? אין מונין לו את היתירה, ארבע הממונה מכה אותו בפקיע ובטל הפייס. ועיין בתשה"ג הנ"ל (אוה"ג, עמ' 9) ובר"ח כ"ג א'. ועיין בבלי שם, ובר"מ פ"ד מה' תמידין ומוספין ה"ג, ובתשובתו הנ"ל, עמ' 314, באוה"ג שם, עמ' 10, ובדק"ס במקומו, ומ"ש במבוא לה' הירושלמי, עמ' י"א, הערה 82. 

Halakhah 11

<small>52.</small> <b>ר' יהודה או' לא היה פייס למחתה וכו'. </b>להלן סוכה פ"ד, שו' 57 (עיי"ש בשנו"ס), בד ובכי"ל, בבלי כאן כ"ה ב', ועיי"ש כ"ו א'. ובירושלמי פ"ב ה"ב, ל"ט ע"ד, ה"ד, מ' ע"א, מובאת הסיפא כאן בסתם. ועיין ר"מ פ"ד מה' תמידין ומוספין ה"ה, בלחם משנה, במרכבת המשנה ובהר המריה שם. וסתם משנתנו (פ"ב מ"ג ומ"ה) כר' יהודה, שלא מנתה כהן שזוכה במחתה בפייס שני, עיין להלן, שו' 71–72, ד"ה והר"ח ואילך. 
<small>53.</small> <b>אומ' לזה שעמו אף את למחתה. </b>בד: אף אתה על המחתה. ולהלן סוכה פ"ד: אף אתה למחתה, וכ"ה בכי"ל כאן ושם. ובירושלמי הנ"ל: אומר לזה, שעל <b>ימינו</b><sup class="footnote-marker">48</sup><i class="footnote">עיין רש"י כ"ה ב' סד"ה לא היה, ובתוספות שם ד"ה ת"ש.</i> אוף את למחתה.<br>ובכי"ע: אומ' לזה שעימו אף (ונמחקה מלה זו ע"י נקודות) זְכֵה עִמִי במחתה. ובכל מקום שיש ניקוד במקצת תיבות בכי"י יש תיקון, ותוקן כאן ע"פ הבבלי כ"ה ב', וכן מעתיק הר"ח (כ"ו סע"א) ועוד. וזכה עמי פירושו זכה על ידי, עשה מצוה על ידי, ובלשון זו נהגו העניים שבא"י לבקש נדבות, עיין ירושלמי שבת ספ"ו, ח' רע"ד, ויק"ר פל"ד, ה' בכי"י, עיין בשנו"ס בהוצ' ר"מ מרגליות, עמ' תשפ"א שו' 3. ועיין באור הדברים להלן שם, עמ' תשפ"ג.
<small>53-54.</small> <b>ר' ליעזר בן יעקב או' לא היה פייס לחלבי שעיר. </b>בד מסיים: אלא מי שהי' מעלה אברי' לכבש מעלה אותן לגבי מזבח, וכן השלמנו בפנים. וכע"ז גם בכי"ע ובכי"ל כאן וסוכה פ"ד, שו' 50 הנ"ל (בכל הנוסחאות), אלא ששם: ר' לעזר בן פרטא ור' אליעזר בן יעקב. ועיין מש"ש. ובכי"ע גורס ברישא: לא היה פייס <b>לאיברין</b> ולחלבי שעיר וכו'. ועיין במשנת תמיד פ"ה מ"ב. ובתוספות כ"ה ב' ד"ה ת"ש: וכן משמע בתוספתא דקתני בתר מילתא דר' יהודה דהכא דברי ראב"י דמייתי בסמוך לא היה פייס לאברים אלא המעלה אותן לכבש מעלה אותן למזבח. ועיין בבלי כ"ו א', בר"ח שם ובאוה"ג, עמ' 12. ועיקר הברייתא הוא בסוכה פ"ד הנ"ל, שו' 49, עיין מ"ש בפירושה שם ד"ה ר' לעזר, ומ"ש להלן, שו' 71–72, ד"ה והר"ח. 

Halakhah 12

<small>55.</small> <b>מעשה בשנים כהנים שהיו שוים רצים ועולין בכבש וכו'. </b>וכע"ז בכי"ע. אבל בד ובכי"ל חסרה המלה "שוים". ולהלן שבועות פ"א ה"ד: מעשה בשני אחים כהנים שהיו שוין ורצין וכו'. ובספרי סוף מסעי, עמ' 222: מעשה בשני (בכי"ר: בשנים) שהיו שוין ורצין ועולין<sup class="footnote-marker">49</sup><i class="footnote">בכי"ר שם: שהיו רצין ושוין ועולין. וכ"ה בבבלי בכי"ל, עיין דק"ס, עמ' 58, הע' מ'.</i> בכבש וכו'. ובבבלי כ"ג א': שהיו שניהן שוין ורצין ועולין בכבש וכו'. ועיין גירסת הירושלמי להלן.<br>ובמשנתנו פ"ב מ"ב: מעשה שהיו שניהם שוין ורצין ועולין בכבש, ודחף אחד מהן את חברו ונשברה רגלו, וכיון שראו בית דין שבאין לידי סכנה התקינו שלא יהו תורמין את המזבח אלא בפייס וכו'. והואיל וכאן מסופר שאחד הרג את חבירו, ראה הבבלי בזה מעשה אחר, והסיקו שם שמפני מעשה זה עדיין לא בטלו את הריצה, מפני שיש לפנינו מקרה יוצא מן הכלל, והכהנים לא היו חשודים על שפיכות דמים, אבל אח"כ כשאירע שדחף אחד את חבירו ונשברה רגלו, והדוחף לא כיוון כלל להפיל אותו מן הכבש, ודחיפה מצויה היא, בטלו את הריצה ותקנו פייס במקומה. ועיין מ"ש להלן.
<small>55-56.</small> <b>דחף אחד מהן את חבירו לתוך ארבע אמות נטל סכין ותקע לו בלבו וכו'. </b>וכ"ה להלן שבועות פ"א. ובכי"ל: <b>בתוך</b> ארבע אמות וכו', והיא היא, והכוונה שדחף אותו כשהיה הראשון בתוך ד' אמות. ובספרי הנ"ל: וקדם אחד מהם בתוך (בכי"ר שם: לתוך) ארבע אמות, נטל סכין וכו'. ובירושלמי פ"ב ה"ב, ל"ט ע"ד: מעשה באחד שקדם את חבירו בתוך ארבע אמות <b>למזבח</b> (עיין לעיל שם בירושלמי) נטל חבירו את הסכין וכו'. ובבבלי הנ"ל: קדם אחד מהן לתוך ארבע אמות של חבירו נטל סכין וכו'. 
<small>56-57.</small> <b>בא ר' צדוק ועמד על מעלות האילים ואמ' וכו'. </b>וכע"ז בד, בכי"ל, בספרי, בירושלמי ובבבלי הנ"ל. אבל בכי"ע: על פתח האולם <b>בהר הבית</b> וכו'. וכן להלן שבועות פ"א: על מעלות האולם בהר הבית וכו'. וברש"י כ"ג א' ד"ה על: על מעלות האולם בהר הבית (אולמות) גרסינן בתוספתא. ועיין דק"ס שם. ועיין בריטב"א שם ד"ה על מעלות. וכן בס' יוחסין השלם, 28 ע"א: "ופירש רש"י וכו' על מעלות האולם בהר הבית גרסינן. ונראה לי שרש"י נשמר כיצד יהיו ישראל באולם, אלא בהר הבית, ופירש שאולמות היו בהר הבית וזהו גירסתו. אבל מי נתן שיהיה הוא הדורש, אלא שראה המעשה, והיה מן הכהנים, ואמר לישראל אחינו בית ישראל, שאם לא היה כהן מה לו לומר אחינו וכו' ", עיי"ש שהביא הרבה ראיות שר' צדוק היה כהן. שוב בטל את הראיות והביא ראיות שהיה ישראל, והסיק (שם 29 ע"א): במעשה שדרש ר' צדוק על מעלות האולם, זה היה בהר הבית, כמו שפירש רש"י, והיה זקן ונשוא פנים וחסיד, ששום כהן לא ידרוש לפניו וכו'.<br>וקשה לברר מי היה ר' צדוק זה, ואם היה בן זמנו של רבן יוחנן בן זכאי (והיה כבר זקן בזמן החורבן),<sup class="footnote-marker">50</sup><i class="footnote">אבל בוודאי שכבר לא היה צעיר במעשה שלנו, כשעמד והוכיח אותם.</i> הרי המעשה שנזכר במשנתנו אירע אחרי המעשה שלנו, ולפי זה תקנו פייס לתרומת הדשן לא לפני הרבה שנים קודם חורבן הבית. ואפשר שהכוונה כאן לר' צדוק הפרושי שנזכר בקדמוניות של יוסיפוס ריש סי"ח, סי' 4, כמו ששערו כמה מחכמי ישראל, ולפ"ז אירע המעשה ששים וכמה שנים לפני החורבן.
<small>59.</small> <b>על מי ראוי להביא עגלה וכו'. </b>ופירשו בבבלי כ"ג ב', שאין כאן אלא מליצה כדי לעורר את העם לבכיה, שהרי נודע ההורג, ואין כאן עגלה ערופה, עיי"ש. 
<small>61-62.</small> <b>ללמדך שטומאת סכין קשה להן לישראל יותר משפיכות דמים. </b>וכ"ה ("לישראל") גם בד ובכי"ל. אבל בכי"ע חסרה המלה "לישראל", ואינה גם להלן שבועות פ"א ובספרי ובירושלמי ובבבלי הנ"ל, ובגנותם של כהנים הכתוב מדבר, וכן מוסיף בירושלמי: לגנאי. ועיין בתוספתא כלים ב"ק פ"א ה"ו, והשוה הלשון בספרי הנ"ל. 
<small>62.</small> <b>וכן הוא אומ' וגם דם נקי שפך וכו'. </b>וכ"ה במקבילות הנ"ל, ובירושלמי ליתא. ופירש רבינו הלל בספרי שם, פ' ע"ג, שבית ראשון חרב מפני שפיכות דמים, עיי"ש מה שהקשה ע"ז. ועיין בחידושי אגדות למהרש"א. 
<small>63-64.</small> <b>מיכן אמרו בעון שפיכות דמים שכינה נעלית ומקדש נטמא. </b>וכ"ה להלן שבועות פ"א ובספרי הנ"ל (בגירסת כי"ר). ובירושלמי ובבבלי ליתא. ולעיל שם בספרי: מגיד הכתוב ששפיכת דמים מטמא הארץ ומסלקת את השכינה, ומפני שפיכות דמים חרב הבית, מעשה בשני כהנים וכו'. 

Halakhah 13

<small>64-65.</small> <b>אמ' להן הממונה בואו והפיסו וכו'. </b>במשנתנו פ"ב מ"ג: הפיס השני מי שוחט וכו'. והתנא של הברייתא נקט את לשון משנת תמיד רפ"ג, עיין להלן. 
<small>65.</small> <b>מי שוחט מי זורק וכו'. </b>וכ"ה הסדר במשנתנו הנ"ל כאן ותמיד. אבל הר"מ גרס במשנת יומא: מי זורק מי שוחט וכו', עיין בפיה"מ הוצ' ר"ב טולידאנו ובהערות שם. ועיין בפיה"מ תמיד רפ"ג ומ"ש בשיח יצחק כ"ו ב' ד"ה אלא כהן. 
<small>66.</small> <b>הראש והרגל. </b>כלומר, של ימין, עיין במשנת תמיד פ"ד מ"ב. 
<small>66-67.</small> <b>העוקץ והרגל החזה והגרה. </b>וכ"ה בד ובכי"ל ובמשנתנו כאן ותמיד הנ"ל, ובשיטת התנאים להלן (כלומר, בבן זוגו). אבל בכי"ע: החזה והרגל והעוקץ והגרה, וט"ס היא. ועיין במשנת תמיד פ"ד מ"ג. 
<small>67-68.</small> <b>אילו דברי ר' שמעון איש המצפה. </b>וכן אמרו בירושלמי (פ"ב ה"ג, ל"ט ע"ד) ובבבלי (י"ד ב' לשיטת רב הונא) שתמיד ר' שמעון איש המצפה היא. וסתם משנתנו ביומא כאן כשיטתו, עיין בבלי וירושלמי הנ"ל. 
<small>68-69.</small> <b>ר' יוסה או' הראש והרגל ושתי הידים החזה והגרה ושתי דפנות העוקץ והרגל. </b>וכ"ה בד ובכי"ע. ולפי גירסא זו היא דעת ר"ע בבבלי כ"ה ב', וכדרך ניתוחו היה קרב, וכסדר הניתוח שבמשנת תמיד פ"ד מ"ב. וצ"ל לשיטת התוספתא שר"ע שנה כסתם משנתנו, וכן מוכח קצת להלן. אבל בכי"ל: ר' יוסי או' הראש והרגל ושתי הידים העוקץ והרגל והחזה והגרה ושתי דפנות, כלומר כסתם משנתנו, וכרישא שלנו. וכנראה שהגירסא משובשת שם, ויש שם אח"כ כפילות בדעת ר' יוסי, אלא שנראה שנשנה שם דעת בן עזאי לפני דעת ר' יוסי. ועיין בבלי כ"ה ב', ומ"ש בדק"ס, עמ' 65 הערות פ', צ'. 
<small>69-70.</small> <b>אמר בן עזאי לרבי עקיבא משם ר' יהושע דרך הלוכו היה קרב. </b>פיסקא ממשנתנו פ"ב מ"ג. 
<small>70.</small> <b>הראש והרגל וכו'. </b>ירושלמי פ"ב סה"ג, מ' ע"א, בבלי כ"ה ב'. ופירשו בירושלמי שם: פשט ראשה עקר רגלה, כלומר, כשהבהמה מתכוננת להלך היא פושטת את ראשה ועוקרת רגלה של ימין, והיא דרך הילוכה. אבל בבבלי שם: מ"ט סלקא רגל בהדי רישא, משום דרישא נפישי ביה עצמות, קרבה רגל בהדיה. ועיין ר"ח ומאירי שם. 
<small>71.</small> <b>שלשה עשר זכין בו. </b>פיסקא ממשנתנו פ"ב מ"ג (כגירסת נוסחאות א"י). ולהלן שם מ"ה: תמיד קרב בתשעה וכו', והיינו איבריו בששה,<sup class="footnote-marker">51</sup><i class="footnote">א. הראש והרגל. ב. שתי הידים. ג. העוקץ והרגל. ד. החזה והגרה. ה. שתי הדפנות. ו. הקרבים. ועיין תו"כ נדבה ריש פרק ו', ז' ע"ב, ובמקבילות בירושלמי ובבבלי.</i> והסלת והחביתין והיין בשלשה, נמצא קרב בתשעה. ועוד ארבעה כהנים עסוקים בשעת הקרבתו, והיינו: השוחט, הזורק, המדשן את מזבח הפנימי והמדשן את המנורה, סך הכל י"ג כהנים, וכולם ע"י פייס השני. ועיין להלן. 
<small>71-72.</small> <b>פעמים שלשה עשר זכין בו. פעמים ארבעה עשר. פעמים חמשה עשר. </b>בבבלי כ"ו ב': תני ר' חייא <b>פייס</b> פעמים י"ג (כלומר, כדרכו). פעמים י"ד (כלומר, בחג שמוסיפים כהן לניסוך המים). פעמים ט"ו (כלומר, בשבת שמוסיפים על הי"ג שני כהנים לבזיכי לבונה של לחם הפנים). פעמים ט"ז (כלומר, בשבת שבתוך החג, אחד לניסוך המים). ועיין במשנתנו פ"ב מ"ה, והיא לא מנתה שחיטה, זריקה, דישון מזבח הפנימי והמנורה. ומתוך דברי הראשונים משמע קצת שגרסו גם בתוספתא כאן: [פעמים ט"ז], עיין מ"ש להלן. והנה בכי"מ ובכי"א חסרה המלה "פייס" בבבלי (עיין דק"ס) ולא היתה גם לפני הר"ח בפירושו (כ"ו ב') ובתשובתו (עיין להלן), אבל מתוך העניין מוכח שמדברים בכהנים הזוכים בעבודות שע"י פייס, שהרי היו בתמיד כמה עבודות, עיין בתוספות כ"ו ב' ד"ה ההוא. ועיין ברש"י סד"ה ה"ג, בריטב"א שם, ומ"ש להלן.<br>ובירושלמי פ"ב ה"ג, ל"ט ע"ד, נשתבשה הברייתא ע"י המגיה של כי"ל, והנכון הוא בגוף כי"ל, וכ"ה שם: שלשה עשר זכין בו. ותני עלה פעמים בארבעה עשר. פעמים בחמשה עשר. פעמים בששה עשר. לא פחות ולא יותר. כדרכו בתשעה (כלומר, מחוץ לארבע עבודות הראשונות) ובחג, ביד אחד צלוחית של מים, הרי עשרה (וכ"ז היא לשון משנתנו פ"ב מ"ה שלא מנתה את העבודות הראשונות). בין הערביים באחד עשר, שנים בידם שנים גזירי עצים לרבות את העצים,<sup class="footnote-marker">52</sup><i class="footnote">עד כאן היא לשון משנתנו פ"ב מ"ה הנ"ל. ואף המלים "לרבות את העצים" הן ממשנתנו, כגירסת כל הנוסחאות של המשניות מטיפוס א"י, עיין במלא"ש. וכ"ה במשנה שבירושלמי בכי"ל, אלא שהמגיה מחק אותן, אבל כגי' כי"ל מעתיק הירושלמי בשקלים פ"ו ה"ו, נ' ע"ב, ונדרים פ"ה ה"ו, מ"א ע"א. וכ"ה בנוסח המשנה עם פיה"מ להר"מ הוצ' ד"ב טולידאנו. ועיין מה שהאריך בס' עבודת ישראל, ג"ז ע"ב ואילך.</i> הרי שלשה עשר,<sup class="footnote-marker">53</sup><i class="footnote">מלים אילו הוא פירוש הירושלמי למשנתנו, והירושלמי מעתיק כאן את המשנה, ומוסיף פירושים בין הבבות, והכוונה שאף בתמיד של בין הערבים שלשה עשר כהנים זוכים בו, כמו בתמיד של שחר, והיינו עצמו בתשעה, שנים בידם שני גזרי עצים, הרי אחד עשר, ושתי העבודות הראשונות (שחיטה וזריקה) שלא הזכירה המשנה בפירוש, הרי שלשה עשר. אלא שבתמיד של שחר מנו בפייס שני גם את דישון מזבח הפנימי ודישון המנורה, וכאן יצאו השנים הללו, ונכנסו שנים בגזרי עצים במקומם, עיין בתוספות כ"ו א' ד"ה שלא, י"ד ב' ד"ה ורמינהו, ועיין מה שהאריך בהר המריה פ"ג מה' תמידין ומוספין, אות ל"ד.</i> ובשבת באחד עשר, עצמו בתשעה כול',<sup class="footnote-marker">54</sup><i class="footnote">כנראה שהסופר רצה לקצר את לשון המשנה הנ"ל, ונמלך והעתיק את כולה, ושכח למחוק את המלה "כול'."</i> שנים בידם שני בזיכי לבונה של לחם הפנים (אף כ"ז הוא לשון המשנה הנ"ל) הרי חמשה עשר,<sup class="footnote-marker">55</sup><i class="footnote">הוא פירוש הירושלמי לבבא זו, והבזיכים שייכים לתמיד של שחר, ויש כאן שני כהנים נוספים על שלשה עשר הכהנים שזוכים בתמיד של שחר בחול. ועיין בתוספות ישנים כ"ו ב' ד"ה ושנים בידם ב' בזיכי.</i> ובשבת שבתוך החג ביד אחד צלוחית של מים (לשון המשנה הנ"ל), הרי ששה עשר.<sup class="footnote-marker">56</sup><i class="footnote">כלומר, שלשה כהנים נוספים על י"ג הרגילים. וניסוך המים היה בשחר, עיין בבלי כ"ו ב' ומ"ש להלן סוכה פ"ג, שו' 62–63.</i><br>נמצאנו למדים שהיא הברייתא שבירושלמי היא הברייתא שבבבלי, אלא שבירושלמי פירשו את כל משנתנו. ובארו גם את הבבא של "בין הערבים באחד עשר", שהיא מחוץ לשוחט וזורק. ואין הכוונה שפייסו לתמיד של בין הערבים. אלא שהיו שם י"ג עבודות שזכו בהן בפייס של שחרית. אבל עיין מ"ש לחלן תענית, עמ' 1078.<br>ברם בבבלי הנ"ל הקשו על הברייתא שלנו: והתניא י"ז? ותירצו: ההיא דלא כר"א בן יעקב, אלא כר' יהודה. ופירש"י: ההוא תנא אית ליה עוד כהן אחד המעלה איברים מן הכבש למזבח,<sup class="footnote-marker">57</sup><i class="footnote">וכן פירשו בתוספות כ"ו ב' ד"ה ההוא שכהן אחד מעלה את כל האברים למזבח. וכ"ה במאירי (כ"א ע"א וכ"ב ע"ב מן הספר) ובפי' הרא"ש לתמיד פ"ד מ"א. ועיין מה שהקשו ע"ז בתוספות ישנים כ"ו ב' ד"ה דלא ובריטב"א כ"ו א'. ועיין בתו"י שם כ"ז א' (בד' ווילנא כ"ז ב') ד"ה למדנו. ועיין מ"ש להלן, שו' 78, ד"ה ומלשון.</i> והרי כאן י"ז, דלא כר"א בן יעקב (עיין לעיל שו' 53–54 ומש"ש), אלא כר' יהודה, דאמר לא היה פייס למחתה, ועל כרחך לית ליה דר"א בן יעקב, דא"כ בצרי להו פייסות, כדאמרינן לעיל (כ"ו סע"א), והוצרך לו כהן מן הכבש למזבח וכו'. ועיין בתוספות ישנים שם ד"ה דלא ובריטב"א שם ד"ה תני שהוכיחו את הקושי הגדול שבפירש"י.<br>יתר על כן, רש"י הגיה את הנוסח, ובכי"י ובראשונים הגירסא היא: דלא כר"א בן יעקב <b>ודלא</b> כר' יהודה. ופירשו בתוספות כ"ו ב' ד"ה ההוא: והתניא י"ז, פי' בכל <b>בוקר</b> היה י"ז לכל הפחות, ולא משכחת לה אא"כ חשבת כל הכהנים הזוכין בכל הפייסות, דהיינו י"ג הזוכין בתמיד, וחד בתרומת הדשן, וחד המעלה איברים מכבש למזבח, ותרי דקטורת ודמחתה הרי י"ז, והיינו דלא כר"א בן יעקב ודלא כר' יהודה, דלר"א בן יעקב בציר להו חד דמעלה איברים מכבש למזבח, ולר' יהודה בציר להו חד דמחתה. ועיין גם בבעל המאור שהלך בדרך זו, אלא שפירש את מניין הפייסות באופן אחר. ואף הפירושים הללו קשים, מפני שמרהיטת הלשון משמע שברייתא זו מוסיפה על הברייתא דר' חייא, המדברת על פייסות בימים מיוחדים, ולא בפייס הנוהג בכל יום. יתר על כן בכי"י גורס: והתניא <b>פעמים</b> י"ז (עיין דק"ס), וכ"ה גירסת הר"ח שם ובתשובתו (עיין להלן) ובפירוש קדמון שבאוה"ג, עמ' 93, ובהכרח שאין מדברים כאן בפייס שבכל יום.<br>והר"ח פירש שהתנא שמנה י"ז כהנים<sup class="footnote-marker">58</sup><i class="footnote">שנים עשר שבמשנתנו (משעת הולכת אברים), וארבעה שלפני הולכת אברים (כמשנתנו פ"ב מ"ג), ועוד אחד נוסף.</i> הוסיף גם כהן הזוכה במחתה, והוא סובר שמחתה אינה מעשרת (שלא כשיטת הירושלמי פ"ג ה"ד, מ' ע"א), ומפיסים בה ושונים, ככל הפייסות, ולפיכך באה בפייס השני (ולא בשלישי: <b>חדשים</b> לקטורת). ומשום זה אמרו שברייתא זו היא דלא כר"א בן יעקב, שהרי הוא סובר שהמחתה היה פייס בפני עצמו (עיין בבלי כ"ו סע"א), והוא הפייס הרביעי לדעתו, ודלא כר' יהודה הסובר (לעיל הי"א) שלא היה כלל פייס במחתה. ומן התוספתא כאן מוכח שמנו את כל ההוספות בפייס שני. וכן פירש בפירוש קדמון באוה"ג, עמ' 92, ובתוספות ישנים הנ"ל, והסתייעו מן התוספתא כאן, וכנראה שגרסו גם בתוספתא: [פעמים ט"ז]. וכן הגיה הגר"א מדעתו. ועיין בריטב"א בסוגיין.<br>ופירוש זה בהרחבת דברים נמצא בתשובת הר"ח שבגנזי שכטר ח"ב, עמ' 346. והואיל והמו"ל נשתבש בפירוש הדברים (ונגרר אחריו לוין באוה"ג, עמ' 12) נעתיק אותה ונפרשה. וכ"ה שם: וששאלתם וכו' והתניא פע' י"ז, ההיא לאו כר' [יהודה ול]א כר' אליעזר וכו'. אבל בשבת שבתוך החג היו בפיס השיני זכים י"ו כהנים, י"ג שבכל יום, ושנים בידם שני בזכי לבונה של לחם הפנים, ואחד בידו צלוחית של מים, הרי י"ו. ומתברר שאין חשובים הכהנים המקריבין שני גזירי עצים בפיס השני,<sup class="footnote-marker">59</sup><i class="footnote">והוא כשיטת תוספות ישנים וריטב"א כ"ו א' ד"ה ושנים בידם שני גזרי עצים, ודלא כשיטת התוספות שם ד"ה אלא. ועיין בס' עבודת ישראל, נ"ד ע"א. והערת המו"ל בגנזי שכטר ובאוה"ג צריכה מחיקה, ונתחלף לו תמיד של בין הערבים בתמיד של שחר, ועיין בתוספות מנחות פ"ט ב' ד"ה תמיד.</i> שאם כך אתה מוסיף במספר הכהנים, ואנו לא מצאנו יותר. ואקשונן והתניא [פעמים] י"ז, ואיך פסק ר' חייה בששה עשר, מכלל שאין לשם יתר. ומפר[קינן] הא דתני ר' חייה י"ו בלבד, אי אליבא דר' [יהודה] דדוקא מתניתין<sup class="footnote-marker">60</sup><i class="footnote">כלומר, שסתם משנתנו פ"ב סמ"ד כוותיה, הסוברת שלא היה פייס למחתה, עיין בבלי כ"ו סע"א, ובתוספות כ"ו ב' ד"ה ת"ש, ובפירוש קדמון שבאוה"ג, עמ' 93. והערת המו"ל בגנזי שכטר שם צריכה מחיקה.</i> כו[ותיה, א]ו אליבא דר' אלעזר,<sup class="footnote-marker">61</sup><i class="footnote">כלומר, או שר' חייא אינו שונה פייס במחתה, כר' יהודה הסובר שלא היה כלל פייס במחתה, או שהוא שונה פייס במחתה בפייס רביעי, כר' אליעזר בן יעקב, ולא בפייס שני.</i> וזה [הוא שאמר והאי תנא לא כר' יהודה ולא כר' אליעזר וכו'], כלשונו בפירושו. כלומר, התנא ששנה י"ז, וכלל בפייס שני גם את המחתה, הוא לא כר' יהודה ולא כר"א בן יעקב. והן הן הדברים שבתשובה הן הן הדברים שבפירושו.<br>ובפירוש קדמון שבאוה"ג, עמ' 93, מפרש שהתנא ששנה פעמים י"ז הוסיף בפייס שני גם העלאת איברים מן הכבש למזבח, ועלה אמרו שהוא שלא כר' אליעזר בן יעקב, הסובר (עיין לעיל, שו' 53–54, ומש"ש) שאין פייס להעלאת איברים, ושלא כר' יהודה הסובר כסתם משנתנו שפייס זה היה הפייס הרביעי, ולא הפייס השני. וסיים שם: וזהו הפירוש הנכון והאמת. וכן פירש בהגהות הרש"ש מדעתו, וכן פירש בתוספות רי"ד בסוגיין, אלא שמחק "ולא כר' יהודה", עיי"ש.
<small>72.</small> <b>איל קרב באחד עשר. </b>משנתנו פ"ב מ"ו, ופירשו שם: הבשר בחמשה (כקרבן תמיד), הקרבים והסלת והיין בשנים שנים, כלומר, מפני שהקרבים של איל כבדים משל כבש, ונסכיו מרובים משל כבש. וחביתים אין בו, כלהלן. 
<small>72-73.</small> <b>כבשי צבור בשמנה, שאין עמהם חביתים. </b>ולפיכך יש כאן כהן אחד פחות מכבש התמיד. ופסקה הר"מ בפ"ו מה' מעשה הקרבנות הי"ז, ומקורו מכאן. 
<small>73.</small> <b>פר קרב בעשרים וארבעה. </b>משנתנו פ"ב מ"ז. ופירשו בירושלמי בסוף פירקין: מפני מה פר קרב בעשרים וארבעה כדי לעשות פומפי לדבר, על שם בבית אלקים נהלך ברגש. ועיין בכלי סוכה נ"ב ב' וכאן כ"ד ב'. ועיין מדרש תהלים פנ"ה, א' הוצ' בובר, קמ"ו ע"א,<sup class="footnote-marker">62</sup><i class="footnote">ומה שהעיר בובר שם על פיה"מ להר"מ במס' אבות, מקורו הוא בפרק קניין תורה שבמס' כלה, הוצ' היגר, עמ' 290.</i> ואיכה רבה פ"א, הוצ' בובר, כ"ג ע"א. 
<small>73-74.</small> <b>הראש והרגל שנים אוחזין ברגל ומעלין אותה לגבי מזבח. </b>במשנתנו הנ"ל: הראש והרגל. הראש באחד, והרגל בשנים. ופירש רבינו אליקים (לפי דק"ס, עמ' 68, הערה ד'): "הראש באחד. בכהן אחד, שלא היה יכול לחלקו, כדאמרינן התם (תו"כ, נדבה, פרק ה' ה"ז, בבלי חולין י"א א') אותה לנתחיה, ולא נתחיה לנתחים. רגל בשנים, שיש בו חוליא, ואין צריך לשבור את העצם". ובתו"כ, נדבה, פרק ו' ה"ב, ז' ע"ב: מלמד שאין הראש והפדר מהנתחים. ודייק הראב"ד מכאן שדווקא ראש אינו מתנתח, אפילו הוא משור הגדול, ואף שהוא מתחלק לכמה חלקים, אבל שאר איברים, שיש בהם חוליות, מתנתחים, כדרך שהקצבים מנתחים אותם. וסיים: וכן שנינו במס' יומא הראש באחד והרגל בשנים. וכן משמע מפירוש המיוחס להר"ש שם (ח' ע"ב) שכתב: "שאין הראש והפדר מנתחים, כלומר, אפילו הם של שור". ומכאן ששאר איברים המחולקים לחוליות מתנתחים. וכבר העיר בתוספות העזרה לתו"כ שם, כ"ח ע"ב ד"ה מלמד, על התוספתא כאן, שמפורש בה: שנים אוחזין ברגל וכו', ואין מחלקין אותה לשנים. והוא כשיטת הר"מ בפ"ו מה' מעשה הקרבנות הי"ט ותוספות רי"ד כסוגיין ד"ה פר. ואשר לתו"כ הנ"ל, עיין שאר הפירושים במיוחס להר"ש הנ"ל ובקרבן אהרן שם. 
<small>74-75.</small> <b>שלשה אוחזין [בביסה] ומקריבין אותה לגבי מזבח. </b>כ"ה בכי"ל. ובכי"ע: בכיסה וכו'. ובד ובכי"ו חסרה מלה זו, אלא שבכי"ו הניח הסופר ריוח פנוי במקום המלה "בביסה" כדרך הסופרים בשעה שמדלגים על מלה שלא הבינו אותה. וכן השמיטו בד מלה זו להלן חגיגה פ"ג, שו' 19, עיין מש"ש ד"ה כיצד. וכן נשתבשה מלה זו בירושלמי חגיגה פ"ג ה"ב, ע"ט ע"א: כהנא שאל לרבנן דתמן מנחה חלוקה בגסה וכו'. אבל בכי"ל שם: חלוקה <b>בבסה</b> (והמגיה תיקן: בגסה) וכו'. וכ"ה במקבילה שבבבלי מנחות כ"ד רע"א: בביסא. והכוונה לבזך, βῆσσα, וכ"ה בסורית ובשומרונית.<sup class="footnote-marker">63</sup><i class="footnote">עיין במלונו של קרויס למלים שאולות מלשון יון וכו', עמ' 151, ערך ביסא, ובהוספת ר"ע לעף שם.</i> ועיין בתוספות שבועות י"א א' ד"ה אלא ובהגהות הב"ח שם אות ג'.<br>ובמשנתנו הנ"ל: והגרה בשלשה. ופירש ר' אליקים הנ"ל: והגרה בשלשה. הכבד באחד.<sup class="footnote-marker">64</sup><i class="footnote">וכן ברש"י כ"ה א': והגרה הוא הצואר, ובו מחובר הקנה <b>והכבד</b> והלב. וכ"ה במיוחס להראב"ד תמיד רפ"ד בשם רש"י. וכבר תמה בתיו"ט כאן פ"ב מ"ג על הרע"ב (שפידש כן) ממשנת תמיד פ"ד מ"ג. וכן פסק הר"מ בפ"ו מה' מעשה הקרבנות ה"ח.</i> והלב באחד והריאה באחד. וכדי להוציא מפירוש זה מלמדת התוספתא שהגרה והקנה והריאה והלב היו נתונים בביסה כקרבים בקרבן תמיד (כמשנת תמיד ספ"ד) ועוד,<sup class="footnote-marker">65</sup><i class="footnote">ועיין ברש"י כאן ס"ז ב' ד"ה ה"ג והקטירן, ובתוספות שם ובפסחים ס"ה ב' ד"ה אטו. אבל בס' הישר לר"ת סי' רס"ה, ד' וויען, כ"ח רע"א: אבל זבחים <b>בידן</b> היו מוליכין האיברין, והאימורין מולחן על כבש וזורק ביד ע"ג מזבח וכו'. ועיין גם בהוצאת רש"ש שלזינגר סי' שנ"ט, עמ' 222.</i> ושלשת הכהנים היו אוחזין בביסה, ומקריבין את הגירה (והתלויין בה) למזבח. והתוספתא קיצרה את לשון המשנה, ופירש לעיל את דין הרגל שאין חולקין אותה לשני כהנים, ופירשה כאן את דין הגרה שאין חולקין אותה לשלשה כהנים, אלא שלשתן אוחזין בביסה.
<small>75.</small> <b>במי דברים אמורים וכו'. </b>עיין מ"ש על צורה זו לעיל ח"א, עמ' 227, הערה 14. 
<small>75-76.</small> <b>בקרבנות צבור אבל קרבנות יחיד כל הרוצה להקריב מקריב. </b>במשנתנו ספ"ב: אבל בקרבן יחיד אם רצה להקריב מקריב. ופירש הר"מ בפיה"מ: שהוא יכול להקריב באיזה מספר שירצה פחות מזה או יותר. וכ"ה בחיבורו פ"ו מה' מעשה הקרבנות הי"ט. ובירושלמי ספ"ב: וערכו שנים. בני אהרן שנים. הכהנים שנים. מיכן לפרו של יחיד שיהא קרב בששה. ועיין במל"מ על הר"מ הנ"ל. וכתב בשיח יצחק כ"ו ב' ד"ה אם רצה שמדברי הר"מ משמע שאף בקרבן יחיד צריך פייס, אלא שאין צורך לפייס על האיברים וכדומה, וכהן אחד יכול להקריב את הכל, וכן אפשר להרבות בכהנים. וברש"י כ"ו ב': אם רצה להקריב כהן יחיד את הכל, ובלא פייס. ובתפארת ישראל פירש גם את דברי רש"י שהכוונה שאין צורך לפייס על האיברים, אבל על הקרבן צריך לפייס, עיי"ש שהסתייע מדברי רש"י ב' ב' ד"ה ומי ידעינן. ועיין בהגהות מהר"י לנדא לרש"י כאן, ומה שהאריך הגר"י ברלין ביש סדר למשנה כאן פ"ב.<br>ברם מלשון התוספתא כאן "כל הרוצה וכו' " מוכח שאף לקרבן עצמו של יחיד אין צורך בפייס. וכבר השיג בח"ד מן התוספתא כאן על המל"מ בפ"ד מה' תמידין ומוספין ה"ט. ועיין בהגהות הרש"ש כ"ו ב' ובס' טל תורה שם. ועיין מ"ש להלן סוכה פ"ד הערה 37, ולהלן בסמוך.

Halakhah 14

<small>76-77.</small> <b>מעשה בבניה של מרתה בת בויתוס שהיה אחד מהן וכו'. </b>בבלי סוכה נ"ב ב'. ובמשנת יבמות פ"ו מ"ד שנינו שהיתה אלמנה ובעלה השני היה יהושע בן גמלא שמינהו המלך להיות כה"ג. ובבבלי שם ס"א א' (כאן י"ח א') אמרו שנתמנה ע"י ממון רב שנתנה מרתה לינאי מלכא.<sup class="footnote-marker">66</sup><i class="footnote">והוא אגריפס השני, עיין בקדמוניות של יוסיפוס ס"כ פ"ט סי' ד' וסי' ז'.</i> ולא נתברר אם הבנים הגבורים היו של יהושע בן גמלא הננס,<sup class="footnote-marker">67</sup><i class="footnote">עיין ירושלמי כאן פ"ה ה"א, ובהגהות מהר"מ די לונזאנו במקומו שם.</i> או של בעלה הראשון, ואף הוא היה כהן. [תיקונים והשלמות: זו היא פליטת הקולמוס, ועשיתי ליהושע בן גמלא בעל מום (עיין במשנת בכורות פ״ז מ״ו ובבלי חולין ס״ג א׳), וצ״ל: יהושע בן גמלא <b>הקטין</b> וכו', דוגמת ״בן קטין״ שהיה כנראה כינוי לענק, ועיין מ״ש להלן שם, עמ׳ 759, שו' 18-17, 18. וקטין כאן הוא גם דק<sup class="footnote-marker">12</sup><i class="footnote">עיין מ״ש הר״ש אברמסון ב'לשוננו' תשי״ד, קובץ מיוחד, עמ׳ 66 ואילך.</i> וגם קצר, שלא יהא גופו גדול מאבריו. ובמיוחם להר״ש בפירושו לתר׳כ אמור, פ״ז ע״ג: שלא היה ראוי (כלומר, לכה״ג) וכו', משום דבעינן גדול בקומה, ויהושע קטן היה וכו', אפילו כבן גמלא שלא היה מחזיק קומצו כשני זתים. וכנראה שצ״ל שם כבירושלמי שלפנינו: [אלא] כשני זתים, שאם לא כן פסול לעבודה אפילו ככהן הדיוט, עיין ירושלמי שם פ״ב ה״א, ל״ט ע״ג. ומ״מ יש להעדיף את הכינוי ״קטין״ (או ״בן קטין״) על ״קטן״, עיין מכילתא דרשב״י, עמ׳ 156, שו׳ 13 (עיין מבוא שם, עמ׳ י״ד) והשוה בבלי זבחים נ״ט ב׳.]
<small>77-78.</small> <b>שהיה אחד מהן נוטל שתי יריכות בשתי אצבעותיו משור לקוח באלף דינרין וכו'. </b>ופירש בח"ד שלקח ירך אחת בשתי אצבעות של יד ימין וירך שניה בשתי אצבעות של יד שמאל. אבל בכי"י בבבלי סוכה הנ"ל: שהיה נוטל שתי יריכות של שור הגדול שלקוח באלף זוז <b>בידו אחת</b>, וכו', עיין דק"ס שם, עמ' 171, הערה ש'. והוסיף שם: וכ"ה נכון דהעלאה בימין וכו'. ולא דק, כמפורש במשנת תמיד פ"ד מ"ג, ובבבלי כאן מ"ח ב' ובמקבילות. ואפילו הנתינה ע"ג מזבח בשמאל אינה מעכבת, עיין להלן זבחים פ"א סהי"א, ובר"מ פ"ב מה' פסולי המוקדשין הכ"ד, ובכ"מ שם. ובאגרת אריסטיאס סי' צ"ג מספר שהכהן היה אוחז בשתי ידיו את שתי היריכות<sup class="footnote-marker">68</sup><i class="footnote">τὰ σκέλη, עיין מלא"ש תמיד פ"ד מ"ג ד"ה וכרעים על גביהן.</i> של העגל השמן, שכל אחת מהן היה משקלה יותר משני ככרים וזורקן, ומעולם לא החטיא בסדורם הנכון.<sup class="footnote-marker">69</sup><i class="footnote">עיין תוספתא זבחים פ"ד ה"ב, בבלי פסחים ע"ז א' ומקבילות, ומ"ש בתס"ר ח"ב, עמ' 205. ועיין תמיד פ"ז מ"ג.</i> 
<small>78.</small> <b>והיה מהלך עקב בצד גודל וכו'. </b>עיין פרש"י בסוכה שם. אבל במכילתא סוף יתרו, עמ' 245: ומה ת"ל אשר לא תגלה ערותך עליו, שלא יפסע בו פסיעה גסה, אלא גודל בצד עקב, ועקב בצד גודל. וכ"ה בירושלמי ברכות פ"א ה"א, ב' ע"ג. ומכח הירושלמי פירש בתוספות ר' יהודה לברכות י' ב' (בשם רבו) את הבבלי בסוכה הנ"ל: והיה הולך עקב בצד גודל, שלא להראות כחו היה עושה כן, אלא שכן יש לו ללכת כשאר כהנים. ועיין בתוספות ישנים כ"ב א', ובשיח יצחק שם, קמ"ח ע"ד, הגיה שם ע"פ תוספות ר' יהודה שהיו לפניו בכ"י. ועיין ס' יריאים השלם סי' שי"א, קע"ג ע"א, ובהערה א' שם. 
<b>ומעלה אותן לגבי מזבח. </b>בבבלי סוכה הנ"ל חסר כל זה, ובמקומו כתוב: ולא הניחוהו אחיו הכהנים לעשות כן, משום ברב עם הדרת מלך. ובשיח יצחק כאן כ"ו ב' ד"ה אם רצה דייק משם, שהכוונה לקרבן ציבור, שהרי בקרבן יחיד מפורש במשנתנו ולעיל בתוספתא שאפילו יחיד מקריבן. ברם מן התוספתא כאן מוכח שבקרבן יחיד עסיקינן, שהרי הסמיכו בבא זו לרישא: אבל קרבנות יחיד כל הרוצה להקריב מקריב. ולא עוד אלא שגם מתוך הבבלי משמע כן, שהרי בקרבן ציבור תקנו פייס, ולא היה עושה כן מדעתו, אלא שהמנהג היה לעשות פר גדול בכ"ד כהנים אפילו בשל יחיד,<sup class="footnote-marker">70</sup><i class="footnote">עיין מ"ש במשנה למלך פ"ו מה' מעשה הקרבנות הי"ט, וציין לאיכ"ר פ"א (הוצ' בובר, כ"ג ע"א), ומ"ש עליו במרכבת המשנה במקומו.</i> משום ברוב עם הדרת מלך,<sup class="footnote-marker">71</sup><i class="footnote">ולא משום "בבית אלקים נהלך ברגש," עיין מ"ש לעיל, שו' 73, ד"ה פר קרב.</i> והכהן עשה כן בפעם ראשונה, ולא הניחוהו אחיו הכהנים, עיין להלן הכ"ב, ובלשון הבבלי ל"ה ב'. ועיין מ"ש להלן בסמוך.<br>ומלשון התוספתא "ומעלה אותן לגבי מזבח" משמע קצת שהעלה אותן מן הכבש למזבח<sup class="footnote-marker">72</sup><i class="footnote">עיין מ"ש לעיל הע' 57.</i> (עיין לעיל שקלים פ"ג הי"ז והי"ח ומש"ש). והוא כשיטת תוספות ישנים כ"ו ב' ד"ה דלא והריטב"א שם כ"ו א' ד"ה מתני', שבקרבן ציבור היו הכהנים שהעלו לכבש מעלים לגבי מזבח, <b>משום ברוב עם הדרת מלך</b> (בבלי כ"ו סע"א), וכן נהגו מעצמם אף בקרבן יחיד, כמו שכתבנו לעיל. ובנה של מרתה רצה להראות את כחו שיכול היה לזרוק ע"ג המזבח (עיין מ"ש לעיל, שו' 77–78, ד"ה שהיה) שתי יריכות בבת אחת ולא יהא זורק ורובג. ולא הניחוהו אחיו הכהנים, משום ברוב עם הדרת מלך (כמפורש בבבלי סוכה הנ"ל), אבל מן הדין אין פייסות בקרבן יחיד, ורשאי לעשות את הכל לבדו.

Halakhah 15

<small>79.</small> <b>מהו אומ' על פני כל המזרח עד שבחברון. </b>כ"ה ("עד שבחברון") בד ובכי"ע. וכ"ה במשנה רפ"ג. ובכי"ל כאן: עד שהוא בחברון. וכ"ה במשנת תמיד פ"ג מ"ב, ובנוסחאות מטיפוס א"י כאן, ובירושלמי סה"א. ובמשנתנו כאן ותמיד הנ"ל: אמר להם הממונה צאו וראו אם הגיע זמן השחיטה. אם הגיע, הרואה אומר ברקאי. מתתיא בן שמואל אומר, האיר פני כל המזרח עד שבחברון ? והוא אומר, הן. ומתוך סוגיית הבבלי כ"ח ב' מוכח ש"האיר פני כל המזרח" אמר אחד ו"עד שבחברון" אמר אחר. וכן פירשו כל הראשונים בסוגיין. אבל רש"י ותוספות במנחות ק' א', המיוחס לר"ג, המיוחס להראב"ד, ומאירי תמיד פ"ג מ"ב פירשו שהוא מאמר אחד, והיינו שהשואל שאל את הצופה שהיה למעלה: האיר כל המזרח עד שבחברון ? והצופה אמר: הן. וכבר תמה על פירוש זה המפרש בתמיד שם מסוגיית הבבלי הנ"ל. אבל אף מן הברייתא שבבבלי כ"ח רע"ב מוכח כפירוש הראשונים הנ"ל, עיין בהגהות הרש"ש שם. ואשר לסוגיית הבבלי, היתה לפניהם גירסא אחרת שם, והיא גירסת גליון כי"מ, ר"ח וריטב"א בשם רש"י, והיינו: ואב"א הך דקאי אארעא א"ל (כלומר, להך דקאי אאיגרא) האיר כל פני המזרח עד שבחברון. וא"ל הן. אלא שהראשונים ביומא, וכן המיוחס לר"ג במנחות ק' א' פירשו אחרת.<br>וכן הפירוש בתוספתא כאן: [אמר להם הממונה]. מהו אומ', על פני כל המזרח עד שבחברון ? כלומר וכי האיר על פני כל המזרח עד שהתפשט האור והוא כבר בחברון שהיא בדרום מערבה של ירושלים? והברייתא היא בשיטת ר' מתתיא בן שמואל הממונה על הפייסות (שקלים רפ"ה), והוא חולק על הת"ק, וכפירוש המפרש בתמיד פ"ג מ"ב. ואמרו בירושלמי כאן סה"א שמזכיר "בחברון" כדי להזכיר זכות אבות. ועיין בתוספות ישנים ובריטב"א כאן ומה שהאריך בס' עבודת ישראל, ס"א ע"א. ועיין להלן ד"ה ובקטע.
<small>79-80.</small> <b>פעמים שתימור חמה עולה כדרכו. תימור לבנה פוצה על פני כל המזרח. </b>בבבלי כ"ח ב': ומי מחלף והתניא רבי אומר אינו דומה תימור של לבנה לתימור של חמה, תימור של לבנה מתמר ועולה כמקל, תימור של חמה מפציע לכאן ולכאן. תניא דבי <b>שמואל</b> (כ"ה בכי"י, וכן נכון, עיין אהצו"י ר"ה, עמ' 64 ואילך) יום המעונן היה ומפציע לכאן ולכאן. ובירושלמי פ"ג רה"ב, מ' ע"ב: מאור הלבנה מתמר ועולה, מאור החמה פוסה על פני כל המזרח. עד כדון דהוה סופיה דירחא, הוה רישיה? ונשאר בקושיא. ומתברר שכן היו אומרים בכל יום, ולאו דווקא ביוה"כ, ופירוש הפ"מ דחוק מאד, ורצה לתרץ את דברי רש"י ותוספות במנחות ק' א'.<br>ובקטע מפיוט ליוה"כ שבגניזה (עלבוגען שטודיען וכו', עמ' 172 ואילך): נצר הממונה לשעה, בעיתים שואל לידעה, זמן שחיטה הגיעה, שלא להוסיף ולגרועה, נהרו פני מזבח (צ"ל: מזרח) מחברון עת היזרח, שלא להטעיתם יריח, להקריב קרבן ריח.
<small>80-81.</small> <b>אבא יוסי בן חנן או' ברק בורקי. </b>בבבלי כ"ח רע"ב: תניא ר' ישמעאל אומר ברק ברקאי. ובירושלמי רפ"ג: מהו בורקי, ברקת. תמן אמרין ברק בורקה, אנהר מנהרא. ודירינבורג (מסכת כיפורים, עמ' 14, הערה 3) משער שבורקי (=בורקיי, בורקאי) הוא שם כוכב, והפירוש הוא שהבורקי כבר זרח. ובפיוט יוסי בן יוסי (סדר רב סעדיה, עמ' ע"ר): שח למו, הביטו אם עלה השחר, אם הפיץ אור קדים עלי ארץ, ספרו לו כי <b>ברק נוגה</b>. וכן בסדר אתה כוננת שלו (קובץ מעשי ידי גאונים קדמונים, עמ' 113): אם ברק נוגה יפן לשחיטה. וכן בקטעים מן הגניזה (עלבוגען, שטודיען וכו', עמ' 175): סיפרו לו כי נוגה ברק. ועיין מ"ש ברת בהקדם של מרקון ש"ג, עמ' 2 (גרמנית), ומ"ש בתס"ר ח"א, עמ' 188. וכנראה שאף הוא פירש שסתם משנתנו חולקת על מתתיא בן שמואל, ואין צורך לחכות עד שיאור פני כל המזרח, כפירוש המפרש בתמיד פ"ג מ"ב. ועיין בס' עבודת ישראל, ס"א ע"א. 

Halakhah 16

<small>81-82.</small> <b>כהן גדול שיוצא מן העזרה לדבר עם חבירו והפליג טעון טבילה. </b>וכ"ה ("כהן גדול") גם בד, בכי"ע ובכי"ל. ובירושלמי כלאים פ"ט ה"ב, ל"ב ע"א (יומא פ"ג ה"ב, מ' ע"ב): כהן שיצא לדבר עם חבירו אם הפליגו (ביומא: אם להפליג) טעון טבילה, אם לשעה טעון קידוש ידים ורגלים. ועיין להלן גירסת הבבלי. ובפי' הרא"ף לכלאים שם: כהן שיצא לדבר עם חבירו. בתוספתא דיומא גרסינן כהן גדול, ובכ"ג בי"ה מיירי וכו', עיי"ש בירושלמי שהעמידוה בבגדי לבן, כלומר, בבגדי בוץ של כהן גדול ביוה"כ, שאין בהם כלאים, אחרת הרי אסור לצאת בבגדי כלאים מחוץ למקדש, עיין מ"ש לעיל ח"ב, סוף 664 ואילך. ואם יצא בבגדי חול הרי טעון קידוש ידים ורגלים בלאו הכי. וכנראה שהתוספתא נשנית ע"פ פתרון הירושלמי שם, כמו ששער לנכון הגר"י אברמסקי כאן בחידושיו, עיי"ש מה שכתב בשם בית הלוי סי' ה'. ועיין להלן אהלות פ"ד סה"ד, ומ"ש בתס"ר ח"ג, עמ' 104.<br>ובירושלמי כאן שאלו: <b>ומסיכה</b> (כ"ה בכי"ל) לא שעה קלה היא? כלומר, ולמה אמרו במשנתנו כאן פ"ג מ"ב: זה הכלל היה במקדש, כל המיסיך את רגליו טעון טבילה. ותירצו: שנייא היא <b>מסיכה</b> (כ"ה בכי"ל) שעשו אותה כהפלג. ומכאן ברור שפירשו "הפליג" שהפליג את דעתו מן המקדש (אבל לא הסיח את דעתו מן הטומאה, שמוזהר עליה אפילו חוץ למקדש) והיינו ששהה בדיבורו, כסיגנון התוספתא בכ"מ, עיין מ"ש לעיל ח"א, עמ' 63, ועמ' 72, ובתס"ר ח"ג, עמ' 104 הנ"ל. ועיין בבלי כאן ל' א'. [תיקונים והשלמות: ״ומכאן ברור שפירשו ״הפליג״ שהפליג את דעתו מן המקדש (אבל לא הסיח את דעתו מן הטומאה, שמוזהר עליה<sup class="footnote-marker">13</sup><i class="footnote">הלשון אינו מדוייק. שאם חוששים להיסח הדעת מטומאת מת יצטרך הזיית אפר חטאת, עיין מ״ש בקרן אורה זבחים כ׳ ב׳ ד״ה אם להשהות. וצ״ל: שנזהרים בה וכו׳, שהרי דעתו להכנס למקדש, והכוונה לטומאת מעלות, ובגדי אוכלי תרומה מדרס הן לעובדים במקדש. ובירושלמי שנקטו מסיכה כשעה קלה, אמרו רק שעשו אותה <b>כהפלג</b>, וטעם הטבילה בהפלג, מבואר להלן.</i> אפילו חק למקדש) וכו׳״. לא בררתי את דבריי, והיסח הדעת מן הטומאה מאן דכר שמיה. ולהלן בסמוך שם, ד״ה אבל, ציינתי למ״ש להלן שו' 86, ורואה אני צורך לברר את דבריי.<br>בבבלי לא נזכר במפורש בשום מקום למה הצריכו טבילה במסך רגליו במקדש. ובתוספות ישנים שציינתי שם, עמ׳ 745, הערה 80, מפרש שגם הטבילה היא משום נקיות. והדברים קשים, והיכן מצינו טבילה משום נקיות, ואם חוששים שמא נגע במקום מלוכלך, או שמא נשארה צואה על בשרו, יקנח את עצמו היטב ויקדש ידיו ורגליו. ולא עוד שבבבלי זבחים כ׳ ב׳ רצו לפרש את הברייתא שלפנינו שכהן שיצא מחק למחיצת העזרה אם לשהות טעון טבילה, ביצא לדבר, ולאו דווקא להסך את רגליו.<sup class="footnote-marker">14</sup><i class="footnote">ואף למסקנת הבבלי שם אין כאן אלא דחייה, שאין משם ראייה, אבל לא כיוונו לומר שיש כאן הכרח לפרש כן.</i> ופירש״י שם: ״לשהות טעון טבילה. קס״ד משום היסח הדעת״, כלומר, ודכוותיה בסיפא: אם לפי שעה טעון קידוש ידים ורגלים הוא ג״כ משום היסה הדעת שמא נגע, ושמע מינה שלעניין קידוש ידים ורגלים חיישינן שמא נגע אפילו יצא לשעה. ודחה התלמוד שברישא הכוונה שיצא להסך את רגליו, וסיפא דומיא דרישא שלפי שעה פירושו שיצא להטיל מים, וצריך קידוש משום שהטיל מים, ומשום ניצוצות, ולא משום שיצא, עיי״ש להלן בפירש״י. והיה מקום לפרש שהיסח הדעת הוא משום שאנו חוששים שמא נגע בטומאת מעלות, עיין מ״ש לעיל הע׳ 13. אבל בבבלי שם (עיין לעיל בסמוך שם) משמע שאם יצא ולא קידש עבודתו פסולה, ודכוותיה בברייתא שלנו, אם יצא לשהות ולא טבל עבודתו פסולה, וכן מוכח מלשון הר״מ (עיין מ״ש בעמ׳ 745, שר 86), ולפיכך יש לתמוה היכן מצינו טבילה מדאורייתא שמחללת את העבודה<sup class="footnote-marker">15</sup><i class="footnote">ולא עוד אם החשש הוא רק לטומאת מעלות שאינה צריכה הערב שמש מדאורייתא (ועיין מ״ש להלן סוף עמ׳ 951), הרי טומאה כזאת לא תחלל את העבודה בדיעבד. עיין ר״מ פ״ד מה׳ ביאת מקדש ה״ד.</i> שאינה טעונה הערב שמש. ולפיכך הסקתי שם שלשיטת הר״מ גם הטבילה היא משום נקיות ומחללת את העבודה דומיא דקידוש ידים ורגלים אחרי שהטיל מים לשיטת הר״מ שם, ובכגון דא אין צורך בהערב שמש, עיין מש״ש.<br>ברם עכשיו אני רואה שלשיטת כל המפרשים (חוץ מן הר״מ) הסוברים שבכל הנ״ל אינו מחלל את העבודה, אין צורך להטיל מחלוקת בין הירושלמי והבבלי. ולולא דברי בעלי תוספות ישנים (שהבאתי לעיל ריש ד״ה בבבלי) מסתבר לומר שתחילת הגזירה היתה שהבא בתחילה למקדש צריך טבילה, או משום טעמו של בן עזאי, או משום טעמו של ר׳ יהודה (טבילת סרך), עיין בתוספתא שם פ״א הט״ז ובמקבילות, ואח״כ אמרו שכל מי שיצא מן המקדש לשהות, דינו כאילו בא מתחילה למקדש, וצריך טבילה, וכמפורש בירושלמי: שנייא היא מסיכה שעשו אותה כהפלג. והיסח הדעת כאן הוא היסח הדעת מן המקדש, גם לפי הבבלי. ומשום כך כשיצא לשהות, וכן המסך רגליו, טעון טבילה, משום שדינו כבא מתחילה למקדש, וכל הטעון טבילה צריך קידוש ידים ורגלים, וממילא גם מטעם זה צריך קידוש ידים ורגלים. ויש כאן שתי תקנות. אבל משום נקיות היה מספיק בקידוש ידים ורגלים גם במסך את רגליו, ולא היה צורך בטבילה במקוה ובארבעים סאה.<br>ומשום כך צריכים לפרש גם בתוספתא (פ״א הט״ז הנ״ל, עמ׳ 226, שו' 82): שאלו את בן זומא מה טעם לטבילה זו וכר, שאין הדברים דבוקים למה שלעיל בסמוך שם, אלא למשנתנו, כמו שפירשתי בפירוש הקצר, וכמו שיוצא ממקום הברייתא בירושלמי ובבבלי, וכמו שמוכח מדברי ר׳ יהודה שם, שטעמו נוהג רק בבא מתחילה למקדש. ואח״כ תקנו טבילה זו לכל יוצא מן המקדש לשהות, ודינו כבא בתחילה.]<br>אבל בבבלי זבחים כ' ב': ת"ש יצא חוץ לחומת העזרה, אם לשהות טעון טבילה, אם לפי שעה טעון קידוש ידים ורגלים וכו', כגון שיצא להסך רגליו. הא בהדיא קתני לה. כל המיסך רגליו טעון טבילה וכו'. תני והדר מפרש. ועיין מ"ש להלן, שו' 86, סד"ה כהנים. ועיין ר"מ פ"ה מה' ביאת מקדש ה"ה ומ"ש בס' זבחי אפרים בזבחים שם.
<small>82.</small> <b>שאלו את בן זומא מה טעם וכו'. </b>ירושלמי פ"ג ה"ג, מ' ע"ב, בבלי ל' א'. 
<small>82-83.</small> <b>אם הנכנס מקודש לקודש מקום שאין ענוש כרת טעון טבילה וכו'. </b>וכן פירשו את הברייתא בירושלמי הנ"ל: מה אם מקודש לקודש, שאינו ענוש כרת, טעון טבילה, מחול לקודש שהוא עונש כרת לא כל שכן. ואפילו מקודש לקודש יהא ענוש כרת? כיי דתנינן תמן השתחוה או ששהא כדי השתחויה וכו'. ומתוך הגירסא בירושלמי ובתוספתא ברור שכוונת הק"ו היא, מה קודש וקודש, שאין הבדל ביניהם לעניין כרת כשהלך שם בטומאה,<sup class="footnote-marker">73</sup><i class="footnote">כלומר, מי שנטמא בעזרה, ונכנס מקודש לקודש, ואפילו כלפי פנים, אינו ענוש כרת אם יצא בקצרה דרך לולין.</i> צריך כה"ג טבילה כשמשנה בין קדשי קדשים לקודש, הנכנס מחול לקודש, שאם הוא טמא חייב כרת מיד, כשהכניס ראשו ורובו, אינו דין שטעון טבילה, אפילו אם הוא טהור.<sup class="footnote-marker">74</sup><i class="footnote">ואפילו נכנס שלא לעבודה, כמפורש בירושלמי, ולכל הפחות חייב לטבול מדרבנן, עיין בתוספות ל' א' ד"ה ומה.</i> ושאל הירושלמי על עיקר הדין: ואפילו מקודש לקודש יהא טעון כרת? כלומר, מי שנטמא בעזרה ואינו פונה לחוץ, אלא הולך כלפני פנים, מקודש לקודש, יתחייב בכרת, כדין הנכנס מחול לקודש, ואפילו יצא בקצרה. ומשני הירושלמי כיי דתנינן תמן וכו', וקיצר הירושלמי וסמך על הסוגיא בירושלמי שבועות פ"ב ה"ד, ל"ד ע"א. ועיין בס' טל תורה לירושלמי כאן במקומו מה שתמה על בעל מנחת חינוך.<br>ברם פירוש המפרשים בירושלמי שם לא זכיתי להבין, ועיין גם בנוע"י כאן פ"ג בסוגיין שנדחק מאד. ונ"ל לפרש בפשיטות ובתיקון קל של הגירסא. וכ"ה בשבועות שם: ניטמא בפנים, ונכנס <b>לפני לפנים</b> ?<sup class="footnote-marker">75</sup><i class="footnote">כ"ה בכי"ל שם. וכ"ה בכל מקום בירושלמי ובמקורות א"י, ולפעמים אף בבבלי, עיין להלן פ"ב, הע' 46. והמגיה בירושלמי תיקן "ולפנים," בוי"ו.</i> נשמעינ' מהדא השתחוה או ששהא כדי השתחויה. וכיון ששהא לאו כמי שהכניס ראשו ורובו, ות (=ואת) מר עד שישהא כדי השתחויה. וכא עד שישהא כדי השתחויה. ולית ליה פיתרא. ולפיכך נראה שצ"ל בירושלמי: ניטמא בפנים ונכנס [כ]לפני<sup class="footnote-marker">76</sup><i class="footnote">כלפני=כלפי, וכן נמצא כתיב זה בתוספתא מגילה, לפי גירסת ר"א בן הר"מ בשו"ת שלו סי' ס"ב, הוצ' הרא"ח פריימן זצוק"ל, עמ' 63, וכן העתיק שם בשם הרמב"ם. וכ"ה כמה פעמים אצלו (בפיסקא מן התוספתא) בספרו כפאיה אלעאבדין, לפי הנספחים לספרו של נפתלי וידר השפעות איסלאמיות וכו', עמ' 92. והסופרים שלא היו רגילים בכתיב זה השמיטו את הכ"ף של "כלפני," ויצא להם: לפני, אבל באמת הכוונה היא: <b>כלפי</b> פנים, וכסיגנון הירושלמי כאן פ"ה ה"ב, מ"ב ע"ב: שהיתה שמאלו כלפי לפנים וכו', שהיה מתגלגל כלפי לפנים.</i> לפנים? ופושט הירושלמי ממשנתנו שם ששנתה שאם נטמא בפנים אינו חייב עד שישתחוה, או שישהא כדי השתחויה. וסובר הירושלמי שהשתחויה כלפי חוץ באחוריו לקודש אינה השתחויה כלל,<sup class="footnote-marker">77</sup><i class="footnote">עיין בבלי שבועות ט"ז ב' ובחי' הר"י מיגש שם סד"ה ואיכא דמתני.</i> ואין השתחויה אלא באחוריו לחוץ ופניו לקודש, כלומר משתחוה כלפי פנים, ופירשה את משנתנו בדרך לא זו אף זו, לאו דווקא אם השתחוה, אלא אפילו שהא כדי השתחויה,<sup class="footnote-marker">78</sup><i class="footnote">עיין בחי' הר"י מיגש הנ"ל.</i> ושניהם צריכים שיעור (עיין להלן שם בירושלמי). ושואל הירושלמי: וכיון ששהא (כצ"ל במקום: ששהא), לא כמי שהכניס ראשו ורובו, ואת מר עד שישהא כדי השתחויה, כלומר, הלא נתחייב בשחייה כלפי פנים גרידא, שהכניס ראשו ורובו כלפי פנים, ולמה הצריכו שיעור כדי השתחוייה,<sup class="footnote-marker">79</sup><i class="footnote">עיין מ"ש לעיל שקלים פ"ב, שו' 77–79.</i> ובעל כרחינו אנו אומרים שאפילו נכנס כלפי פנים אינו ענוש כרת אלא אם השתחוה, או שהה כדי השתחוייה. [תיקונים והשלמות: אין צורך בכך, והירושלמי כשהוא שואל שם: ״ואת מר עד שישהא כדי השתחויה״ כוונתו לרישא ״עד שישתחוה״, ואגב שגומר שם ״ובא עד שישהא כדי השתחויה״ הוא אומר גם בתחילת המאמר כן, כדרך הירושלמי בכ״מ. וקושיית הירושלמי היא שאם נאמר שהוא חייב, כשהוא נכנם בעזרה עצמה כלפי פנים, למה אמרו [עד שישתחוה], או עד שישהה כדי השתחויה, והרי אינו חייב אלא כשמשתחוה כלפי פנים, וממילא כששהה גרידא עד הברכים גשתי אמות מקומתו, עיין מ״ש בשקלים, עמ׳ 697-696) כבר הכנים ראשו ורובו כלפי פנים, ונתחייב, ולמה חייבו אותו בהשתחוייה דווקא, ובעל כרחינו אנו אומרים שגם בהולך כלפי פנים הצריכו השתחוייה, או שיעור כדי השתחוייה (״ובא עד שישהא כדי השתחויה״).]<br>ובבבלי ל' א': ומה המשנה מקודש לקודש, וממקום שענוש כרת למקום שענוש כרת וכו'. ופירש רש"י: ששני המקומות קודש, ועל שניהן ענוש כרת הנכנס בטומאה. ועיין מ"ש בתו"י ובתוספ' רי"ד שם (סד"ה אין אדם), ומ"ש בריטב"א שם. ועיין בפי' הרידב"ז לירושלמי כאן ד"ה שאלו.
<small>84-85.</small> <b>לא היתה טבילה זו אלא מפני הצורך וכו'. </b>בירושלמי הנ"ל: אלא מפני טבילת סרך. ובבבלי סרך טבילה היא זו וכו'. ובכי"ל שם (לפי דק"ס): <b>סדר</b> טבילה זו למה וכו'. ורגילה מלה זו במגילות ברית דמשק (סרך היחד). ובנוסח הארמי של צוואת השבטים (הצופה האנגלי סדרא ישנה כי"ט, עמ' 574): [כל] עובדיך <b>בסרך</b> וכו', [וכל די] תהוה עביד בסרך הוי עב[יד]. ונמסרה המלה "בסרך" בנוסח היוני שם: εν τάξει, כלומר, בסדר, עיין מ"ש בתס"ר ח"א, עמ' 188. אבל כאן פירושו מפני הסרך, אגב גררא. 
<small>85-86.</small> <b>נזכר שהוא טמא והולך וכו'. </b>כלומר, טובל לקריו, ונמנע מלהכנס עד שיעריב שמשו, שהרי הוא טבול יום. ועיין מ"ש לעיל הערה 22. 

Halakhah 17

<small>86.</small> <b>כהנים שלא טבלו ולא קדשו ידיהם ורגליהם וכו'. </b>להלן מנחות פ"א הי"א, ועיקרה כאן, והיא עונה על משנתנו פ"ג מ"ב: זה הכלל היה במקדש, כל המיסך רגליו טעון טבילה, וכל המטיל מים טעון קידוש ידים ורגלים, ועלה שנו בתוספתא שאם לא טבלו אחרי מסיכה, או לא קדשו ידיהם ורגליהם אחרי הטלת מים, וכמו כן כהן גדול ביום הכיפורים שלא טבל ולא קידש ידיו ורגליו בין עבודה לעבודה, עבודתו כשרה. ומדברי הבבלי זבחים כ' ב' משמע קצת שבבא זו של משנתנו היתה לפניהם מפורשת בתוספתא כאן, ואפשר שהסופרים השמיטוה, כדרכם להשמיט לפעמים בבות שנמצאות במשנה. עיין מ"ש לעיל, שו' 81–82, ד"ה אבל, ומ"ש זקן זקני בקרן אורה בזבחים שם ד"ה תני.<br>ברם מתוך הבבלי בזבחים שם משמע שאם לא טבלו אחרי מסיכה ולא קדשו ידיהם ורגליהם אחרי הטלת מים מחללים את העבודה. וכן מוכח מדברי הר"מ פ"ה מה' ביאת מקדש ה"ה. ועיין בסמ"ג עשין קע"ה ובמאירי ל' סע"א ד"ה טבילות. והוא חידוש גדול, ולא מצאנו בשום מקום טבילה בלי הערב שמש מדאורייתא. ובעל כרחינו אנו אומרים שטבילה זו מחמת נקיות אתינן עלה,<sup class="footnote-marker">80</sup><i class="footnote">עיין בתוספות ישנים כ"ט סע"ב ד"ה כל.</i> כשם שחייב בקידוש ידים ורגלים כשהטיל מים, אפילו לא הסיח דעתו, ואפילו לא יצא מן המקדש, עיין מאירי הנ"ל,<sup class="footnote-marker">81</sup><i class="footnote">אבל בירושלמי כאן פ"ג סה"ב, מ' ע"ב, מוכח שהישן בלשכת פלהדרין כישן בחוץ.</i> ובבלי ע"ז י"ז א' ובפירש"י שם (ועיין מ"ש להלן, הערה 83) ובתוספות כאן ח' ב' ד"ה דאי. [תיקונים והשלמות: עיין מ״ש על כ״ז לעיל כאן לעמ' 743, שו׳ 81—82.]<br>אבל המבי"ט על הר"מ שם כתב כדבר פשוט: ונראה דלא הוו אלא מדרבנן, דמדאוריתא לא מיחייב בקידוש אלא בגישה דשחרית וכו'. וכן משמע מסתימת לשון החינוך מצוה ק"ו, ועיין במנ"ח שם. ובקרן אורה זבחים כ' ב' סד"ה ואפשר כתב: "ודין טבילה אחר הסכת רגליו נראה קצת מלשון הרמב"ם ז"ל שכתב שם ה"ה אם לא טבל וכו', משמע דאם הסיך רגליו ולא טבל עבודתו מחוללת, ולא משמע הכי ביומא, אלא כל טבילת שחרית, אם לא טבל לא מחיל עבודה,<sup class="footnote-marker">82</sup><i class="footnote">עיין לעיל הע' 74. ואשר לפסול יוצא בידים, עיין בירושלמי כאן פ"ב ה"א, ל"ט ע"ג, שתלוהו במחלוקת רבי ור"ש בן אלעזר להלן, שו' 93 ואילך, שלא כבבלי זבחים כ' ב'. ועיין ירושלמי פ"ד סה"ה, מ"א ע"ד, ומ"ש להלן שו' 96, ד"ה שהיתה בחול. ולפי פירש"י בזבחים הנ"ל צריך לפרש שבמסיכה צריך טבילה וגם קידוש ידים, שהרי טבילה אינה מועילה במקום שצריך קידוש ידים, עיין בבלי שם כ"א א'.</i> ועדיין צ"ע בזה". וכנראה שהרב ז"ל מפקפק גם אם שיטת הר"מ כן. על כל פנים מתוך דברי הירושלמי בסוגיין פ"ג ה"ב הנ"ל מוכח שמסיכה היא פחות המורה מיוצא לדבר עם חבירו והפליג, וכל עניין נקיות ומאיסה לעניין טבילה וקידוש לא נזכר כלל בירושלמי,<sup class="footnote-marker">83</sup><i class="footnote">וכן בירושלמי פסחים פ"ז סהי"א, ל"ה ע"ב: וכי צואה טומאה, והלא אינה אלא נקיות, כלומר, ומדינא מותר לעשות בית הכבוד אפילו בקודש, עיי"ש.</i> וברור שבשיטת הירושלמי אין לחדש טבילה וקידוש ידים ורגלים מחמת נקיות. והתוספתא הרי ע"פ רוב הולכת בשיטת הירושלמי. ובתכ"מ פירש שהברייתא כאן מדברת בכהנים שיצאו מן המקדש ולא הסיחו דעתם, אבל מלשון הברייתא שסתמה את דבריה, וביחוד מלשון התוספתא במנחות פ"א, לא משמע כן, אלא שבכל מקום הדין כן, חוץ מקידוש ידים ורגלים של שחרית.
<small>88-89.</small> <b>אבל כהנים שלא טבלו ולא קדשו ידיהם ורגליהם וכן כהן גדול שלא טבל ולא קדש ידיו ורגליו מן הבקר וכו'. </b>להלן מנחות פ"א הי"א הנ"ל: וכן כהן גדול שטבל וכו'. אבל הנכון כלפנינו, וכן היתה הגירסא גם בבבלי כאן ל' ב' לפני הריטב"א אלא שהגיה, וכתב: ולא גרסינן ושלא טבל, דהא אפילו לבן זומא אין טבילה זו מעכבת וכו', ומאן דגריס שלא קדש ולא טבל פסולה, משום חסרון קדוש בלחוד הוא, ופשוט הוא. ואף לפנינו צריך לפרש כן שאין כאן אלא שיגרת הלשון, והפסול הוא משום קידוש, שאם לא קידש בבוקר שמחלל את העבודה, כמשנת זבחים רפ"ב, ועיין בבלי שם י"ט ב'. ועיין ר"ח כאן ל"ב א' ובהערה שעל הגליון שם. 

Halakhah 18

<small>91.</small> <b>שלא רחוץ ידים ורגלים חייבין מיתה. </b>להלן מנחות הנ"ל, שם סוף סנהדרין, זבחים פי"ב הי"ז, כריתות פ"א ה"ה, כגירסת הר"ש כלים פ"א מ"ט, עיין מ"ש בתס"ר ח"ב, עמ' 292. ועיין בבלי סנהדרין פ"ג א'. 

Halakhah 19

<small>92-93.</small> <b>היה עומד ומקריב כל הלילה, לאורה טעון קדוש וכו'. </b>להלן מנחות פ"א חי"ג, בבלי פסחים ב' סע"ב, זבחים י"ט ב', ועיי"ש כ' סע"א. ועיין ירושלמי כאן פ"ב ה"א, ל"ט ע"ג. 
<small>93.</small> <b>רבי או' הלינה פוסלת בקידוש ידים וכו'. </b>וכ"ה להלן מנחות הנ"ל. אבל בכי"ע ובכי"ל כאן: הלינה מועלת וכו', כלומר פועלת ופוסלת וכו', וכ"ה בבבלי זבחים הנ"ל (בברייתא שלעיל): שהיה רבי אומר הלינה מועלת וכו'. וכן להלן שם כ' ב': יציאה מהו שתועיל בקידוש ידים וכו' טומאה מהו שתועיל לקידוש ידים וכו', ועיין איוב ל', י"ג. 
<small>94.</small> <b>אפי' עוסק בעבודה כל שבעת הימים אין הלינה פוסלת וכו'. </b>להלן מנחות הנ"ל: אפילו הוא פוסק (כ"ה בד ובכי"ו, וצ"ל: הוא עוסק, או: אינו פוסק) בעבודה שלשה ימים אין הלינה פוסלת וכו'. ובירושלמי הנ"ל: אפילו עסוק בעבודה כל שלשה אינו צריך לקדש ידיו ורגליו שאין הלינה פוסלת. ובבבלי הנ"ל: כיון שקידש ידיו ורגליו מתחילת עבודה, אפילו מיכן ועד עשרה ימים אינו צריך לקדש. ואין כאן במניין הימים אלא מליצה בעלמא.<br>ובכי"ל כאן: אפילו עוסק בעבודה אין הלינה מועלת בקידוש וכו'. ובכי"ע: ר' אלעזר בר' שמעון אומ' הלינה מועלת בקידוש וכו', וצ"ל: [אין] הלינה מועלת וכו', ועיין מ"ש לעיל בסמוך ד"ה רבי.

Halakhah 20

<small>95-96.</small> <b>חמש טבילות היו שם באותו יום כולם בקודש בבית הפרוה חוץ מן הראשונה. </b>וכ"ה בתו"כ אחרי פ"ו ה"ח, פ"ב ע"ג. ובכי"ע ובמשנתנו פ"ג מ"ג, וכן בבבלי י"ט א', ל"א א' (ברוב הנוסחאות): אבית הפרוה. ועיין משנת מדות פ"ה מ"ג. וחמש טבילות הן שנים לפני שנכנס לקדשי קדשים (לקטורת, ואח"כ להוציא כף ומחתה), ושנים אחרי יציאתו משם לעבוד בבגדי זהב, והראשונה בתחילת העבודה ועיין במלא"ש למשנתנו. 
<small>96-97.</small> <b>שהיתה בחול על שער המים ובצד לשכתו היתה. </b>תו"כ ובבלי הנ"ל. ולא נתבאר בבבלי אם אף קידוש הראשון היה מקיתון של זהב, או שהיה מן הכיור. וברש"י (ל"א ב' ד"ה וקידש) מבואר שאף הראשון היה מן הכיור, ועיין בפירושו על התורה ויקרא ט"ז, ה', ומ"ש בחזקוני שם. ועיין תיו"ט פ"ג מ"ד. ובאמת מחלוקת היא בירושלמי פ"ד סה"ה, מ"א ע"ד, ועיי"ש בשי"ק ד"ה אר"י.<br>ובס' העבודה לרי"ץ גיאת:<sup class="footnote-marker">84</sup><i class="footnote">במחזור שפתי רננות (כמנהג טריפולי), ליוורנו תקפ"א, רל"א ע"ב.</i> ולחמש טבילות יער, וחוק עשרה קדושים בקדש הושם, סוד אחת מהם ושני קדושים נתונים בחיל בשער המים שם שם וכו'. והרבה לתמוה עליו מהר"מ ניגרין, לפי עבודת ישראל, ע"ט ע"א ואילך. ברם ברי שרי"ץ גיאת הלך כאן בשיטת הפיטנים של א"י, שכן פייט ר' נחמיה בן שלמה בן הימן הנשיא:<sup class="footnote-marker">85</sup><i class="footnote">ידיעות המכון לחקר השירה העברית ח"ד, עמ' רל"א. ותחילתו גם בשטודיען של עלבוגען, עמ' 172 ואילך.</i> <b>נקדש</b> וניטבל ונקדש, ארבע בתוך המקדש, בשמונה קידושים יקדש, וראשונה חוץ למקדש (כלומר, הטבילה הראשונה), נבדל לכהן ולשרת, חמש טבילות ישרת, מכיור ירחץ כמסורת, הוכללו לקידושים עשרת, סדין של בוץ פרשו וכו' קדש תחילה בכסו וכו', סחה גופו בטבילה וכו'. ובתוך דבריו הוא מונה את הטבילות ואת הקידושים, ומסיים: וקידש עשירית בשטף, ושפתותיו דובבות נטף, כהשלים קידושיו ויטף, תבער נירות מנורה וכו'. ומתברר מתוך דבריו שקידוש הראשון היה בחול, וגרס במשנתנו פ"ג מ"ד: פרסו סדין של בוץ בינו לבין העם, קידש ידיו ורגליו.<sup class="footnote-marker">86</sup><i class="footnote">עיין דק"ס, עמ' 78, הע' ט'. אבל ברור שיש לפנינו נוסח א"י, והסירו נוסח זה מן המשנה, מפני שהוא מתנגד לסוגיית הבבלי שם. אבל מתוך סוגיית הירושלמי אין שום הכרח למחוק גירסא זו במשנה. וכ"ה הגירסא במשנה אף במשנה שבירושלמי (אבל בגוף כי"ל שם ליתא), בהוצ' לו, קויפמן. וכן נמצא בסדר עבודה מן הגניזה בשטודיען של עלבוגען, עמ' 166, כפי שהעיר זולאי במקומו.</i> וקידוש זה היה איפוא בחול.<sup class="footnote-marker">87</sup><i class="footnote">ושלא כשיטת בעל תוספות ישנים ל"א ב' ד"ה פושט, ועיין בס' עבודת ישראל, ע"ט ע"ב. ועיין בבלי זבחים כ' ב', אבל בנידן דידן הוכשר לעבודה בקידוש שני.</i> ומאידך גיסא אינו מונה כלל את הקידוש השני שלאחרי הטבת הנרות (במשנתנו פ"ז מ"ד), ולדעתו הקידוש העשירי נסתיים בקידוש שלפני הקטורת,<sup class="footnote-marker">88</sup><i class="footnote">עיין רש"י ל"ב רע"א ד"ה עביד ליה התם. אבל הפייטן מפייט ע"פ שיטת החכמים.</i> כמפורש בדבריו. וקרוב לוודאי בעיני שגרס במשנתנו פ"ז מ"ד: ולהטיב את הנרות ופשט וקדש ידיו ורגליו וירד וטבל ועלה ונסתפג (עיין דק"ס, עמ' 204, הערה פ') [תיקונים והשלמות: היסוד להשערתי זו היא קושיית בעל עבודת ישראל שהזכרתי שם שכתב: אבל עצמים אנחנו על קידוש אחרון דס״ל להרי״ץ ן׳ גיאת ז״ל דהיה בחול, דק״ט (=דקשה טובא) מן כל הנך דוכתי, ובפרט דכיון דהטבילה האחרונה היתה בקדש וכו׳. ובאמת תמוה מאד מה ראו שלא למנות את הקידוש האחרון, ומניין להם שהיה בחול. ולפיכך שערתי ששנו במשנתנו אחריו גם טבילה שבוודאי לא היתה מדינא, ובחול היתה, ומשום כך סברו שאף הקידוש האחרון היה בחול.]. וכן כתב רבינו אליקים (לפי דק"ס, עמ' 41, הערה ט'): "חוץ מן הראשונה וכו' טבילה בחול וכו', ואחת שהיה עושה במוצאי יוה"כ לאחר כל עבודתו וכו'. ואידך טבילה נמי דעביד במוצאי יום הכפורים לאחר כל עבודתו, חוץ מראשונה וכו', ואחרונה לא צריך למימר". וכנראה שכן נהגו הכהנים סלסול בעצמם שלא כהלכה, והיו מקדשין וטובלין בסוף העבודה שבכל יום, וכן בצוואת עשרת השבטים, צוואת לוי פ"ט, י"א: ובהקריבך קרבן תרחץ, וככלותך להקריב תשוב תרחץ. וכ"ה בס' היובלים פכ"א, ט"ו. והטבילה היתה בחול כמו שהיתה לפני העבודה. וכן היה הקידוש שלאחרי העבודה בחול, כמו שהסיק מהר"מ ניגרין (לשיטת הרי"ץ גיאת), לפי עבודת ישראל, ע"ט סע"ב. ומנו בעשרת הקידושין את הקידוש הראשון משום שהיה להבא, ולא מנו את קידוש האחרון משום שהיה לעבר,<sup class="footnote-marker">89</sup><i class="footnote">ומ"ש ר' נחמיה (עיין לעיל הע' 85), עמ' רל"ב: בשמונה קידושים יקדש, כוונתו לקידושים שבין טבילה לטבילה.</i> כמפורש בירושלמי פ"ג ה"ו, מ' ע"ג. ועיין בהגהות יפה עינים ל"א רע"א. ועיין היטב בתו"כ שמיני, מילואים ה"ל, מ"ה ע"ב.
<small>97-98.</small> <b>ר' יהודה או' עששית של ברזל היו מרתיחין מערב יום הכפורים וכו'. </b>במשנתנו פ"ג מ"ה: אם היה כהן גדול זקן, או אסטניס, מחמין לו חמין ומטילין לתוך הצונין כדי שתפוג צינתן. וכתב הגאון (אוה"ג, עמ' 16): דלא קאמר מחימין מים, אלא מחימין חמין, ור' יהודה הכי קא מפרש דלא מים היו מחימין אלא עשתות של ברזל היו מחימין מערב יוה"כ. ומוכח מדבריו שר' יהודה אינו חולק על משנתנו אלא מפרשה. וכן פירש במאירי למשנתנו. ובבבלי ל"ד ב' הובאה הברייתא שלנו, ולא התבארו דברי הת"ק. וכבר העיר בשיח יצחק במקומו שבירושלמי בסוגיין מפורש שהת"ק חולק על ר' יהודה. וכן בפיוט לר' נחמיה הנ"ל (עיין לעיל הערה 85), עמ' רל"ב: מחמין חמין <b>במסך</b> לזקן ואסתנס להסך, ובא להוציא מדעת ר' יהודה.<br>והר"מ בפיה"מ ובחיבורו פ"ב מה' עבודת יוה"כ ה"ד כתב: מלבנין עששיות של ברזל באש מבערב ומטילין אותן למחר במים, כדי להפיג צינתן, שאין שבות במקדש, או מערבין מים חמים במי המקוה עד שתפיג צינתן. ולפי פירוש הבבלי בדברי ר' יהודה אין מקום לומר שחולקים על עצם ההיתר שלו לחמם עששיות מערב יוה"כ, ולהטילן אח"כ למקוה.<br>והקשו בבבלי שם: והלא מצרף וכו', לר' יהודה דאמר דבר שאינו מתכוין אסור, הני מילי בכל התורה כולה, אבל הכא צירוף דרבנן הוא. וברוב הנוסחאות הגירסא היא: אבל הכא צירוף דרבנן הוא, ואין שבות במקדש, מלאכת מחשבת אסרה תורה, עיין דק"ס, עמ' 86, הערה ה'. ועיין בתוספות ובתוספות ישנים ד"ה הני מילי, ובאו"ז ח"א סי' שס"ו, נ"א ע"א. וכתב הרמב"ן (שבת מ"ב א' ד"ה מכבין, ובקיצור במגיד משנה פי"ב מה' שבת ה"ב): ואפשר שכל צירוף דרבנן, ואפשר שלא אמרו כן אלא בגחלת דלא שייך צירוף אלא בכלים, או ברוצה לעשות כלי, משום דהוה מתקן, אבל בגחלת לאו מתקן הוא, ומדאורייתא שרי, והא דאמרינן במס' יומא פ' א"ל הממונה אבל הכא צירוף דרבנן הוא, ה"נ קאמר דצירוף עששיות דרבנן, דהא לאו לתיקוני כלי הוא עושה, ואפילו לר' יהודה דאמר דבר שאינו מתכוין אסור, הכא לאו תיקון הוא כלל אלא בכלי וכיוצא בו, ודמיא למאי דאמרינן (ביצה ל"ג ב') לא יקטמנו לחצוץ בו שניו, ואם קטם חייב חטאת, ואם לא קטם לחצוץ בו שניו פטור אפילו לר' יהודה, דכל משום תקוני מנא הוא, מאן דלא מתקן פטור.<br>וכנראה שרבינו מסתפק בלשון הסוגייא שלנו "אבל הכא מצרף דרבנן הוא" אם הכוונה היא הכא בשבת מצרף דרבנן הוא,<sup class="footnote-marker">90</sup><i class="footnote">בתוספות ל"ד ב' ד"ה ה"מ: אבל הכא, פירוש בשבת. ופירושו, הרי כאן האיסור הוא משום מצרף, ואין מצרף אלא דרבנן, ולפיכך כתב רבינו "ואפשר שכל צירוף דרבנן".</i> או שהכוונה הכא - ביוה"כ, כלומר, בעששיות, שמצרפן כדי להחם את המים, אין כאן צירוף אלא מדרבנן. ועיין ר"ה ל"ה א' שכתב: אבל הכא <b>ביוה"כ</b> צירוף כי האי גוונא דרבנן היא, מ"ט לאו מלאכה שצריכה לגופה היא, ובשבת מלאכת מחשבת אסרה תורה. ובעל כרחינו אנו אומרים שאף הוא מבאר כעין פירוש הרמב"ן הנ"ל, שהרי ר' יהודה עצמו מחייב במלאכה שאינה צריכה לגופה, אלא שבנידון שלפנינו אין לו שום צורך בצירוף, שהרי כוונתו לחמם את המים גרידא, ואין בו מלאכת צירוף כלל, שאין כאן מלאכת מחשבת, אפילו לר' יהודה<sup class="footnote-marker">91</sup><i class="footnote">ועיין מ"ש שבת פ"ט, שו' 47, ד"ה ברם וד"ה ומלשון.</i> שמחייב במלאכה שאינה צריכה לגופה, עיין בתוספות ישנים כאן ד"ה ומי אמר אביי ותוספות שבת, ע"ג ב' ד"ה וצריך, מה שאין כן במכבה גחלת של מתכת שמכוין לכיבוי, עיין ר"ח שבת מ"ב א', ומ"ש ברמב"ן הנ"ל.<br>ועיין בתוספות כאן ד"ה ה"מ ובתוספ' רי"ד בסוגיין ובמאירי שבת מ"א סע"ב שהביא בשם יש מפרשים שאין מצרף אלא בכלים. והראב"ד בפי"ב מה' שבת ה"ב הנ"ל, הריטב"א בסוגיין, הרשב"א שבת מ"ב א' ד"ה גחלת (אבל עיי"ש ק"ו א' ד"ה כל המקלקלין) ועוד סוברים שאפילו צרוף של כלים הוא דרבנן. ובתוספות בשבת שם ובסוגיין כאן כתבו שאפילו בעששית וגחלת הוא מדאורייתא, ואפילו אם אינו מתכוין אם הוא פסיק רישא, ועיין ברמב"ן שבת הנ"ל מ"ש בשם הגאונים. ועיין בגליון הש"ס לירושלמי פ"ג ה"ה ובציון ירושלים שם, ומה שהאריך בס' עבודת ישראל, ע' ע"א ואילך.<br>ומדברי הר"מ בפירוש המשניות כאן מוכח שהתירו כאן בעששיות של ברזל משום שאינו מתכוין לצירוף, ובשו"ת בנו בברכת אברהם סי' י"ז פירש שאין כאן פסיק רישא (כשיטת התוספות כאן), וגרס בסוגיין כגירסת כ"י ב': אבל הכא שבות הוא, ואין שבות במקדש (ולא נזכרה שם המלה "דרבנן" כלל), כפי שהעיר לנכון בדק"ס, עמ' 87, סוף הערה ה'. ועיין במרכבת המשנה פי"ב מה' שבת ה"א וה"ב שפירש שבמדינה אסור, משום גזירה אטו גחלת של עץ, עיי"ש.<br>ובירושלמי אמרו שר' יהודה חולק על הת"ק (הסובר שמחמין לו חמין מערב יוה"כ ומטילין אח"כ למקוה), שאוסר להטיל למקוה עששיות חמות, מפני שהת"ק סובר תולדות אש כאש, ור"י סובר שאינן כאש, ולטעמו אסור להחם לו חמין ולהטילן למקוה "שלא יהו אומ' ראינו כהן גדול טובל במים שאובין ביום הכיפורים". ולעניין טבילה במים חמים, עיין בתשובת הר"ש שבאו"ז ח"א ה' נדה סי' שס"ו, כ"א ע"א, והובאה במרדכי ה' נדה (שבועות) סי' תש"ן. ועיין מה שהאריך בזה בס' עבודת ישראל, ע"ד ע"ב ואילך. ועיין בגליון הירושלמי הוצ' ראם בשם החתם סופר ובעמודי ירושלים תניינא שם. ועיין בשו"ת נודע ביהודה מהדו"ת או"ח סי' כ"ו.

Halakhah 21

<small>98-99.</small> <b>הכל שלשים מנה אילו ניטל מן ההקדש. רצה להוסיף מוסיף משלו. </b>פיסקא ממשנתנו פ"ג מ"ז: בשחר היה לובש של שמונה עשר מנה ובין הערבים של שנים עשר מנה, הכל שלשים מנה, אילו נוטל מן ההקדש,<sup class="footnote-marker">92</sup><i class="footnote">כ"ה ברוב הנוסחאות לפי דק"ס. וכ"ה בכל הנוסחאות כ"י שבדקתי. ולפנינו: משל ציבור.</i> ואם רצה להוסיף מוסיף משלו. ואמרו בגמרא (ל"ה א') שלפיכך סיכמו הכל שלשים מנה ללמדנו שאם פיחת מבגדי שחר משמונה עשר והוסיף כנגדם על של בין הערבים לא איכפת לנו, ובלבד שיהו בין כולם שלשים מנה. וכתבו הרא"ש והמאירי שמ"מ צריך שיהו של שחר יתירים על של בין הערבים, כסדר של משנתנו.<sup class="footnote-marker">93</sup><i class="footnote">וכן מוכח בירושלמי ובבבלי בסוגיין.</i> אבל מסתימת לשון הר"מ בפ"ח מה' כלי המקדש ה"ג משמע שלא איכפת לנו אף בזה, ובלבד שיהא בין כולם שלשים מנה, ועיין מ"ש בזה ר"ב איספינוזא בסוף ספר שיח יצחק, ועיי"ש בפנים הספר ל"ה ב'. ועיין מ"ש להלן. ועיין בח"ד. 
<small>99-100.</small> <b>מעשה בישמעאל בן פיאבי<sup class="footnote-marker">94</sup><i class="footnote">יוסף הכהן בקדמוניות מזכיר שני כהנים גדולים בשם ישמעאל בן פיאבי, עיין מ"ש שירער געשיכטע וכו' ח"ב, הוצ' ד', עמ' 272, הע' 18.</i> שעשתה לו אמו כתנת וכו'. </b>וכן בבבלי ל"ה ב' ("שעשתה לו אמו"). ולפי גירסת התוספתא והירושלמי נסמכה ברייתא זו (וזו שלהלן) למשנתנו הנ"ל, ללמדנו שאם רצה לעשות כולו משלו הרשות בידו, אבל אין לו רשות ליטול משל ציבור יותר משלשים מנה, ומסיימת התוספתא להלן: ובלבד שתמסרנה לציבור. ובירושלמי פ"ג סה"ו, מ' ע"ד, לא נזכר כאן (וכן להלן בסמוך) שהכתונת נעשתה ע"י אמם, והביאו את הברייתות לדוגמא שכהנים שמשו בכתנות ששויים היה יותר משלשים מנה. והואיל ובמשנתנו הנ"ל אמרו שאין לו רשות ליטול מן ההקדש יותר משלשים מנה, הרי בהכרח שהוסיפו משלהם את הנותר, ומה לי פלגא ומה לי כולה, ומה לי אמם, מה לי הם עצמם, ובלבד שימסרום להקדש.<sup class="footnote-marker">95</sup><i class="footnote">בגבורות ארי כאן (מלואים ל"ד ב' ד"ה במשנה) רצה לפרש שבבגדים של שחר שיעור משנתנו הוא בדווקא, ואינו רשאי לשמש בכותנת שכולו משלו, אפילו אם מוסרה לציבור, אלא מוכרח לקבל חלק משל ציבור, ובעבודה של בין הערבים, הוצאת מחתה (כמפורש בירושלמי), מותר אפילו כולה שלו, כפירש"י בבבלי שם. ועיין בתוספות ישנים שם ד"ה לובשה.</i> ועיין מ"ש להלן, שו' 100–101, ד"ה אבל, בהבדל בין התלמודים.<br>ולעיל שם בבבלי אמרו: תני רב הונא בר יהודה וכו' אחר שכלתה עבודת ציבור כהן שעשתה לו אמו כתונת לובשה ועובד בה עבודת יחיד, ובלבד שימסרנה לציבור. פשיטא (פירש"י: פשיטא דעובד בה, כיון דאמרת מוסרה לציבור). מהו דתימא ניחוש שמא לא ימסרנה יפה יפה<sup class="footnote-marker">96</sup><i class="footnote">ואעפ"י שהם דברים שבלב, בהקדש שאני, עיין מ"ש לעיל שקלים פ"א, הע' 9.</i> קמ"ל. ונחלקו הראשונים בפירוש "עבודת יחיד", רש"י פירש "הוצאת כף ומחתה, שאינה צריכה לציבור, אלא לפי שמוטלת עליו לפנות את המקום, לפיכך קורא לה עבודת יחיד". ולהלן מביא שם פירוש אחר ששמע שהכוונה לקריאת הפרשה שבמשנתנו רפ"ז, ודחה פירוש זה, שהרי שם לא נזכר כלל שצריך למסור הלבוש להקדש, ועיין בריטב"א בסוגיין. ובמאירי פירש עבודת יחיד קרבנות יחיד, אבל לא קרבנות ציבור. ואעפ"י שבמשנתנו מפורש שאם רצה להוסיף מוסיף משלו, לא אמרו כן אלא במסרם לציבור לפני שבא לעבוד בהם, עיי"ש. וכל הפירושים קשים מאד, כפי שכבר הרגישו רבותינו הראשונים ז"ל, עיין להלן.<sup class="footnote-marker">97</sup><i class="footnote">ד"ה ולולא ובפי' הרש"ס שקלים פ"ד, כ"ט ע"א. ובפנים הנוסח שם: תניא אידך האשה שעשתה וכו'. וברייתא זו אינה בשום נוסח שם ולא במקבילות, וברור שהרש"ס הוסיפה ע"פ הבבלי, כפי שמוכח מן הלשון "תניא אידך," דבור שאינו נמצא בשום מקום בירושלמי, ואף המשך הירושלמי אינו מתבאר יפה לפי גירסא זו.</i> ועיין בבבלי כ"ה א', ומשמע לכאורה שבעבודת יחיד הם בגדי חול. אבל כבר פירש ר' אליקים (לפי דק"ס, עמ' 63, הע' א'): ה"נ כהן שעשתה לו אמו כתנת ומצנפת לובשם, אבל אינו עובד בהם, הואיל ואינן של קדש. ולפי פירושו לא נקטו את הברייתא של רב הונא בר יהודה אלא לדוגמא, שלפעמים הם עושים בגדים משל עצמם להשתמש בהם בקודש בדברים שאינם צריכים בגדי כהונה. ובתו"י בסוגיין ד"ה ובלבד כתבו: ולא ידע רבינו יהודה מאי שנא מקטורת שיכולין להקטיר, אם עשאה יחיד ומסרה לציבור. ועיין בתוספות ד"ה ניחוש. ותירץ בריטב"א בסוגיין: שאני התם שמוסרה לציבור והוא מתרוקן ממנה, מה שאין כן בבגדים אלו שהוא עצמו לובש אותן.<sup class="footnote-marker">98</sup><i class="footnote">במדרש במ"ר פי"ב, ריש סי' י"ח: <b>ויקריבו אותם לפני המשכן</b> (במדבר ז', ג') מלמד שהביאום ומסרום לצבור. ובהגהות הרד"ל שם הסמיכו לנידון שלנו. אבל הגירסא במדרש שם הוא תיקון של בעל מתנות כהונה, ובד"ק ובד"ו שם: מלמד שהביאו <b>דמים</b> ומסרום לציבור. ובכ"י אוקספורד שם: <b>שעשאום</b> דמים ומסרום וכו'. וכ"ה ("שעשאום דמים") בפסיקתא דר"כ פי' א', ט' ע"א, ובהוצ' ר"ד מנדלבוים, עמ' 13, בכל כתה"י, וכ"ה בילקוט ח"א רמז תשי"ג. ולפי גירסא זו בהכרח שלא קבלו מהם את הפרים אלא דמים שהתנדבו, ובדמים לקחו בהם את הפרים, וחששו שמא לא התנדבו יפה יפה, והקרבנות שלהם היו כקרבנות ציבור, ודחו את השבת (עיין ספרי נשא פי' נ"א ובבלי מו"ק ט' א'). ברם לפי גירסא זו אין להבין כיצד למדו שעשאום דמים. ולפיכך נ"ל שכוונת המדרש היא לא לפרים אלא לעגלות, וכמו שאמרו בפסיקתא שם: מלמד ששני נשיאים היו מביאים עגלה, כל שבט ושבט הביא פר, <b>ויקריבו אותם לפני המשכן</b>, מלמד שעשאום דמים ומסרום לצבור, והכוונה לעגלות, שכל אחד מהם הביא עגלה משלו, והואיל ולא הוצרכו אלא לשש עגלות בחרו מהן שש מובחרות, ושמו אותה בדמים (עיין משנת קידושין פ"א מ"ו, ב"מ פ"ה מ"ט, תמורה פ"ה מ"ה ועוד. ועיין בבלי קידושין כ"ח סע"א) ושלם הנשיא השני את מחצית דמיה לבעל העגלה. ודורש מן הפסוק "ויקריבו אותם וכו' " שכל אחד ואחד מן הנשיאים הקריב גם את העגלות. וכן הפירוש במדרש שהש"ר פ"ו, ד': עגלה על שני הנשיאים, ושור לאחד, מלמד שלא לקחום בדמים (כלומר, ששנים לקחו בשותפות) אלא זה הביא שור וזה הביא שור, זה הביא <b>עגלה וזה הביא עגלה</b>, ויקריבו אותם לפני ה', מלמד שמסרום לציבור, כלומר עשאום דמים ומסרום. ולפי זה אין דברי המדרשות עניין כלל לנידון שלנו.</i> ועיין בהגהות יפה עינים בסוגיין שחידש מעצמו סברא זו, ורצה לומר שעבודת יחיד היא רבותא, ומכל שכן עבודת ציבור, וחוא דחוק מאד.<br>ובר"מ פ"ח מה' כלי המקדש ה"ג כתב: ושתיהם בשלשים מנה משל הקדש, ואם רצה להוסיף מוסיף משלו ומקדיש התוספת, ואחר כך עושה בה הכתנת.<sup class="footnote-marker">99</sup><i class="footnote">וכבר ציין בסוף שיח יצחק להר"מ ספ"א מה' בית הבחירה ולתוספתא מגילה פ"ב, עיין מש"ש, שו' 53–54. ועיין בירושלמי בסוגיין ומ"ש במנחת חינוך מצוה צ"ט.</i> ולהלן שם ה"ז: ויחיד שהתנדב בגד מבגדי כהונה מוסרו לציבור ומותר וכו', אף כל קרבנות הציבור שהתנדב אותן יחיד משלו כשרים, ובלבד שימסרם לציבור. הרי לך ברור שרבינו לא חילק בין קרבנות ציבור וקרבן יחיד. וכבר העיר במל"מ במקומו שם שהר"מ סמך על כמה סוגיות אחרות בש"ס שלא חילקו בהם, וכמו שמוכח גם מן הירושלמי. ועיין בגבורות ארי לתענית כ"ח א'.<br>ולולא דברי רבותינו הראשונים ז"ל היה נראה לפרש כעין פירוש הרש"ס בשקלים, כ"ט ע"א, שהכוונה בברייתא הנ"ל שבכל עבודת יחיד מותר לו ליחיד להקדיש את הכותנות על מנת שהוא יחנך אותה בראשונה,<sup class="footnote-marker">100</sup><i class="footnote">עיין בתוספות קידושין נ"ד א' סד"ה בכתנות.</i> אעפ"י שכבר מסרם מתחילה לציבור, מה שאין כן בעבודת ציבור, עליו למסור לציבור מתחילה בלי שום תנאי, והם יכולים ליתנם למי שרוצים. והוא כדברי ר' שמעון בן אלעזר בתוספתא דמאי פ"ה הי"ח: אף בכתנות מקדש כן.<sup class="footnote-marker">101</sup><i class="footnote">עיין מ"ש ע"ז לעיל ה"א, עמ' 258, ד"ה אף בכתנות מקדש.</i> כיצד אמר הרי עלי מאתים זוז לכתנות כהונה רשיי שיאמר לו הילך סלע זו ותנם לבן בתי כהן, הרי לך שלכל הפחות בעבודת יחיד יכול להתנות שכהן מיוחד יעבד בהם בראשונה. והברייתא בבבלי מסיימת: ובלבד שימסרנה לציבור, כלומר, אחר שעבד בה מוכרח למסרה לציבור,<sup class="footnote-marker">102</sup><i class="footnote">הפירוש בתחילת הדברים הוא כעין פירוש המאירי בסוגיין, אלא שהוא פירש את הסיפא "ובלבד שימסור לציבור," הייגו קודם שיעבוד, עיי"ש.</i> וכבר אינו רשאי לעכבה לעבודת יחיד שלו, בזמן אחר.<sup class="footnote-marker">103</sup><i class="footnote">וע"ז שאל התלמוד: פשיטא, כלומד בוודאי מוכרח למסור לציבור, שאם לא כן הרי יש כאן כלי שרת משל יחיד. ומתרץ שהרבותא היא שאין חוששים שמא לא ימסור יפה יפה, הואיל ומתחילה עשאה שיעבוד הוא בה בראשונה.</i> וראיתי בעקידה אחרי מות:<sup class="footnote-marker">104</sup><i class="footnote">שער ס"ג ד"ה ובירושלמי, ד"ו ש"ו, ק"פ סע"א. ועיי"ש שפירש עבודת יחיד כשתי הלשונות שברש"י.</i> גם הוצאת כף ומחתה אינה בבגדי הבד הראשונים רק בבגדי בד אחרים שהוא עושה לעצמו לכך, <b>שאינם נגנזים</b>, אלא מוסרם לצבור וכו'. ומוכח מתוך דבריו שפירש ומוסרם לציבור אחר עבודתו, וכן מוכח מלשון הבבלי בברייתא שלפנינו כאן בסיפא, עיין מ"ש להלן בסמוך. ואפשר שהברייתא של רב הונא בר יהודה בבבלי היא בשיטת ר"ש בן אלעזר שבתוספתא דמאי, והחכמים חולקין עליו.
<small>100-101.</small> <b>כתנת ממאה מנה והיה עומד ומקריב על גבי המזבח. </b>וכן בירושלמי הנ"ל, ועלה והקריב על גבי המזבח. וכבר אמרנו לעיל שלפי מסורת התוספתא והירושלמי מדברים כאן בעבודת יוה"כ, ובעבודה של שחרית בבגדי לבן שהקריב את האימורים של הפר ושעיר (פ"ו מ"ז), וקמ"ל שיכול לעשות את הכל בבגדים שלו שהקדישם מקודם לציבור.<br>אבל בבבלי הנ"ל: שעשתה לו אמו כתונת של מאה מנה ולבשה ועבד (כ"ה בכי"י ובראשונים) בה עבודת יחיד ומסרה לציבור. ולפירוש המאירי בסוגיין בהכרח מדברים בשאר ימים ולא ביוה"כ, שהרי לפירושו אין עבודת יחיד ביוה"כ,<sup class="footnote-marker">105</sup><i class="footnote">ולשיטתו צריך לפרש שעבד בה לפני שנתמנה כה"ג, שהרי כה"ג בשאר הימים עובד בשמונה בגדים, ולמה לו כתנת של מאה מנה, כתנת שהיתה תחת המעיל. ודווקא בבגדי לבן של יוה"כ (שלא היה עליהם ההידור החיצוני של בגדי זהב) דקדקו הכהנים להדר פני מלך בבגדים פשוטים, אבל יקדים.</i> כמו שכתב שם בפירוש. ומלשון הברייתא מוכח שמסרה לציבור אחרי שעבד בה,<sup class="footnote-marker">106</sup><i class="footnote">וכן הוכיח הרש"ס בשקלים פ"ד, כ"ט ע"א, הנ"ל (בפנים).</i> לעשות בה מה שירצו, ויכולים ליתנה לכה"ג אחר, לכשיתמנה אחר במקומו. אבל לפירש"י שפירש "עבודת יחיד" הוצאת כף ומחתה בהכרח לפרש שמסרם לציבור לפני העבודה, שהרי אחרי העבודה טעונים גניזה. אבל עיין בס' העקידה הנ"ל שמפרש שבגדי לבן של הוצאת כף ומחתה אינם טעונים גניזה, והוא הדין שאינם צריכים להיות חדשים וכשרים גם לשנה הבאה. ועיין מה שהאריך בח"ד.<br>[תיקונים והוספות: ״וכבר אמרנו לעיל שלפי מסורת התוספתא והירושלמי מדברים כאן בעבודת יוה״כ, ובעבודה של שחרית בבגדי לבן שהקריב את האימורים של פר ושעיר (פ״ו מ״ז)״ וכו'. ולהלן שם (לשו׳ 102): ״והיה עומד ומקריב על גבי המזבח וכו' וכן בירושלמי הנ״ל: ועלה והקריב על גבי המזבח וכר. ובעבודה של שחר יוה״כ עסיקינן, וכמ״ש לעיל, אבל בבבלי הנ״ל:<sup class="footnote-marker">6</sup><i class="footnote">ל"ה ב'.</i> שעשתה לו אמו כתונת משתי ריבוא ולא הניחוהו אחיו הכהנים ללובשה, מפני שנראה כערום וכר, והכוונה לעבודת יוה״כ של שחרית״<sup class="footnote-marker">7</sup><i class="footnote">כלומר בבגדי לבן.</i> וכו'.<br>אמנם הדגשתי שם שפירושי הוא לשיטת הירושלמי והתוספתא גרידא, אבל קיצרתי ולא בארתי את הסוגיא שמוכיחה על ההבדל בין שיטת בני א״י לבין הבבלי בהקטרת חלבים ואימורים של פר ושעיר הנשרפין ביוה״כ. בבבלי ע׳ א׳ ואילך הביאו ברייתות שמפורש בהן שכה״ג היה מקריב את האמורים בבגדי זהב אחר קריאת הפרשה. וכן בסוגיין ס״ז ב׳ פירשו את משנתנו (פ״ו מ״ז) ששנתה: נתנן במגיס <b>והקטירן</b> על גבי המזבח, שכוונתה <b>להקטירן</b> על גבי המזבח, כלומר להקטירן אח״כ בבגדי זהב על גבי המזבח, עיין בפירש״י במקומו.<sup class="footnote-marker">8</sup><i class="footnote">אמנם רש״י הניה שם את הגירסא הישנה, עיין בדק״ס, עמ׳ 101, הע׳ ט', בראשונים במקומו ובמבוא לנוה׳׳מ למהרי׳ן אפשטין, עמ׳ 614 ואילך, אבל אף לפירושי שאר הראשונים הכוונה שמקטירן אח״כ בבגדי זהב כמפורש להלן בבבלי ע׳ א׳.</i>וכבר העיר רצ״מ פינילייש בדרכה של תורה, עמ׳ 35: ״אמנם בירושלמי לא העיר כלל, וכן בתוספתא לא נמצא זכר לאימורי חטאת בין בדברי ר׳ אליעזר ובין בדברי ר״ע״. והסיק שלפי הירושלמי והתוספתא משנתנו מתפרשת כפשוטה שהקטירן מיד אחרי שהוציא. ומה שכתוב במקרא (ויקרא ט״ז, כ״ד ואילך): <b>וכפר בעדו ובעד העם. ואת חלב החטאת יקטיר המזבחה. והמשלח את השעיר וכו׳, ואת פר החטאת ואת שעיר החטאת אשר הובא את דמם לכפר בקדש יוציא אל מחוץ למחנה וכו׳,</b> היא חזרה לבאר תשלום פרטי העבודה בבגדי לבן, ודיני המשלח והשורף, והקדים הקטרת האימורין לשריפת הבשר, כסדר משנתנו לפי פשוטה. וכללות סדרי העבודה במקרא מסתיימים ב״וכפר בעדו ובעד העם״. ואעפ״י שלא הביא ראייה לדבריו נראה להלן שצדק בהנחתו.<br>והנה לא מצאתי בשום סדר עבודה קדום מפייטני א״י זכר להקטרת האימורים של פר ושעיר הנשרפין ביוה״כ בבגדי זהב.<sup class="footnote-marker">9</sup><i class="footnote">ובקשתי את ידידי פרופ' שלום שפיגל לבדוק בכת״י הגניזה שבידו וקיים את דברי. אבל סדרי העבודה הבבליים הלכו בשיטת הבבלי. וכן בסדר "אתה כוננת עולם מראש" לפייטן בלתי ידוע (סדור רב סעדיה, עמ׳ ר״פ): קרען והוציא את אמוריהן נתנן במגיס והקטירן על גבי המזבח (בקטע מן הגניזה: ונתנם במגס <b>להקטירם</b> על גבי וכו׳. והוא תיקון ע״פ הבבלי ס״ז ב׳. ועיין גם להלן, הע׳ 14 וכו׳, הביאו לו בגדי זהב ולבש וכו׳ ועשה את אילו ואת איל העם ואת <b>אימורי חטאתו</b> וכו׳, ועיי״ש בשנו״ס. וכן בפיוט רב סעדיה עצמו (שם עמ׳ רפ״ז, שו׳ 160-159): ברשף המשנים והכרים והמוספים עמם ישף ריח ניחוח <b>ופדרים</b> (כצ״ל כגירסת רוב הנוסחאות, עיי״ש בשנוים) וכו׳. וכן בפיוט לר׳ משולם בר׳ קלונימוס (עלבוגען, שטודיען וכו׳, עמ׳ 130): טס כנשר וגבור כארי, טול <b>אמרי׳ צפיר ומרי</b>, חניכיו ישרפו חוצה לתומים וכו' <b>ועדה זהבים</b> וכו׳ הקריב אילו ושל עדת אהובים, המוספים וחלבי חטאת להובים. ובע״ז בסדרי העבודה הבבליים המאוחרים.</i> ובסדר העבודה של שחרית ליוסי בן יוסי:<sup class="footnote-marker">10</sup><i class="footnote">"אזכיר גבורות", בסדור רב סעדיה, עמ׳ רע״ד.</i> תיקן איש מועד לשלחו <b>עלה והקטיר</b> חלב פר ושעיר וכו׳, תאר שעיר לראש המדבר משכוהו לשנן כחוקי עשור. ובסדר אתה כוננת עולם ברוב חסד<sup class="footnote-marker">11</sup><i class="footnote">קובץ מעשה ידי גאונים קדמונים, עמ׳ 116.</i> ליוסי בן יוסי: קרעם והוציא חלבם והקטיר, פרחי כהונה יסבלום כמוטות וכו׳, פשט שעיר לראש המדבר וכו׳. וכן בפיוט א״י שפרסם עלבוגען:<sup class="footnote-marker">12</sup><i class="footnote">שטודיען וכו׳, עמ׳ 164.</i> רץ מהיר למלאכתו ולא קם, רצון חלבים פר ושעיר הקטיר, רישפם כליל בדשן ולא במחתה, שינן סדר לעם וטבל וקידש. וידידי פרופ׳ שלום שפיגל העתיק בשבילי קטע מסדר העבודה ליוסי בן יוסי:<sup class="footnote-marker">13</sup><i class="footnote">"אספר גדולות לעושה גדולות", עיין שטודיען הנ״ל, עמ׳ 81 ועמ׳ 118.</i> רגיל שילחו לצוק <b>וציר הקטיר חלב</b>, חניכיו ישרפו בחוץ עור ובשר ופרש, רץ ושינן כסדר, וקידש וטבל ועטה שמונה וכו׳. וכן הודיע לי ידידי הנ״ל שבעוד ארבעה פיוטים מן הגניזה הלשון הוא: והקטיר, או הקטיר.<sup class="footnote-marker">14</sup><i class="footnote">ועיין שטודיען הנ״ל, עמ׳ 111, 180. אמנם בסדר עבודה קדום (ע״פ המשנה) סדר (שטודיען הנ״ל, עמ׳ 112): קרען והוציא את אימוריהן <b>להקטירן</b> על גבי המזבח. אבל אין ספק שיש כאן תיקון של חזן מאוחר ע״פ הבבלי, עיין לעיל הע׳ 9, ואין ממש בעדות בודדת זו עד המון הפיוטים הקדמונים של א״י.</i> ואם בכמה פיוטים אפשר לפרש את הלשון ״והקטירן״ ע״פ אשגרת לשון המשנה,<sup class="footnote-marker">15</sup><i class="footnote">וכן מוכרחים לפרש את סדרי העבודה של הבבליים.</i>כהשערת בעל תוספות ישנים (יומא ס״ז סע״ב), הרי הלשון ״וציר הקטיר חלב״ אין לפרש כן. ואף הלשון ״ועלה והקטיר חלב״ אין לפרשו אלא עלה על גבי המזבח והקטיר, כלשון הירושלמי הנ״ל: ועלה והקריב על גבי המזבח.<br>ולא עוד שאפילו הפייטנים האחרונים נגררו אתרי פייסני א״י ותפשו את לשונם. וכן בסליחות הראב״ן למוסף של יוה״כ:<sup class="footnote-marker">16</sup><i class="footnote">"אכפרה פני מלך רב".</i> בא למזבחה סגור וטיהרו וכלל קרנותיו, <b>צת</b> חלבים<sup class="footnote-marker">17</sup><i class="footnote">וכבר תמה עליו הגאון ר׳ יצחק מלעמגע בפירושו לתוספתא יומא, בספר לקוטי צבי, אמשטרדם תקס״ט, עמ׳ 1 : "והרי צת חלבים היינו הקטרת אימורין, והיאך סדר אותם בבגדי לבן קודם שילוח השעיר, ולית מאן דסבירא לי׳ הכי. וצ״ע".</i> וכו' וברור שבא״י תפסו כדבר פשוט ששורפין את הפר והשעיר אחרי הקטר אימורים, כדין פרים הנשרפין של העלם דבר ופר כהן המשיח, כסדר המקרא (ויקרא ד' י״ט-כ״א), וכמו שפסק הר״מ בפ״ז מה׳ מעשה הקרבנות ה״ב. ולפ״ז אם מוציאים את הפר והשעיר לפני קריאת הפרשה, הרי פשוט הוא שכבר הקטירו את האימורים, והכהן הגדול עדיין בבגדי לבן.<br>ולפ״ז, ורק לפ״ז, מתבאר הירושלמי ביומא פ״ו ה״ה, מ״ג ע״ד. אנן תנינן בא לו אצל הפר, אית תניי תני בא לו כהן גדול לקרות. אמר ר׳ חנניה קרא מסייע למתניתן. <b>והמשלח את השעיר לעזאזל יכבס בגדיו</b>. מה כתיב בתריה, <b>ואת פר החטאת ואת שעיר החטאת [יוציא אל מחוץ למחנה]</b>. ופירושו: אנו שונים במשנתנו בא לו אצל הפר וכו׳ <b>והקטירן</b> על גבי המזבח וכו׳ והוציאן לבית השריפה, והיינו שהקטיר את החלבים בבגדי לבן,<sup class="footnote-marker">18</sup><i class="footnote">בבבלי ס׳ סע״א: א״ר יהודה וכו׳ דברים הנעשים בבגדי לבן בחוץ וכו׳. ופירש״י: כגון הגרלה, וידוי ושפיכת שירים וכו׳. ובר״ח שם: כמו שחיטה והגרלה וכו׳. ופשיטא שלשיטת הבבלי אי אפשר היה לבלול הקטרת חלבים של פר ושעיר בבגדי לבן שהרי לשיטתו הקטרת חלביהם היא בבגדי זהב, כמו שכתבנו לעיל בפנים.</i> ומיד הוציאו את הפר והשעיר לשריפה, ואח״כ קרא את הפרשה, כסדר המקראות הנ״ל, שמונים את תשלום העבודות (ויקרא ט״ז כ״ה): <b>ואת חלב החטאת יקטיר המזבחה</b> (כלומר, מיד אחר שילוח השעיר), וכשגמר להקטיר כבר יצא השעיר את חומת ירושלים (וטימא את המשלח ובגדיו, כמשנתנו פ״ו מ״ז), ולפיכך (שם כ״ו): <b>והמשלח את השעיר לעזאזל יכבס בגדיו</b>, ואח״כ (כלומר, אחרי הקטרת החלבים) מוציאים את הפר והשעיר לשריפה, ולפיכך (שם כ״ו): <b>ואת פר החטאת ואת שעיר החטאת</b> וכו׳ <b>יוציא אל מחוץ למחנה</b> וכו׳. ולזה כיוון ר׳ חנניה שאמר: קרא מסייע למתניתן, שהרי מיד אחלי טומאת המשלח (כלומר, כשיוצא מירושלים) כתובה הוצאת הסר והשעיר, והאימורים כבר הוקטרו כמפורש בפסוק (ט״ז, כ״ה) הנ״ל.<br>ברם האית תניי תני (תנייא ברייא) שנה במקום ״בא לו אצל הפר וכו׳ והקטירן על גבי המזבח״: ״בא לו כהן גדול לקרות״, וחולק על משנתנו (פ״ז מ״ב): ״הרואה כהן גדול כשהוא קורא אינו רואה פר ושעיר הנשרפין וכו׳ ומלאכת שניהן שוה כאחת״, שהרי לדידיה עדיין לא הוציא את אימוריהן, ואי אפשר לשרוף אותן לכולי עלמא. ותנא זה סובר כשיטת הברייתות שבבבלי, שהקריבו את חלבי הפר והשעיר בבגדי זהב, ולא שנה כלל משנה ב׳ בפ״ז, ושנה במשנה ג׳: אם בבגדי בוץ קורא וכו׳ הביאו לו בגדי זהב וכו׳, בא לו אצל הפר והשעיר הנשרפין קרען וכו׳ והקטירן על גבי המזבח וכו׳ והוציאן לבית השריפה, והשריפה היא אחרי הקטרת האימורין, כדין שריפת פר העלם דבר וכהן המשיח. אבל לשיטתו קשה סדר הכתובים, שהיה צריך לומר: <b>והמשלח את השעיר לעזאזל יכבם בגדיו, ואת חלב החטאת יקטיר המזבחה, ואת פר החטאת ואת שעיר החטאת וכו׳ יוציא אל מחוץ למחנה וכו׳.</b> ולזה תירץ ר׳ מנא שם: ואפילו כהן(כאהן דתנינן) תנייא ברייא אתיא היא, כאנש דסלק מטבריא לציפורין, עד דהוא בטיבריא אמרין בציפורין הוא יתיב. ופירושו, כנראה, שאמרו בתחילה ״ואת חלב החטאת יקטיר המזבחה״ על שם העתיד, והקדימה משום שהיא עבודה שבמקדש, וכאילו כבר קיים אותה. ועיין בבלי ע״א א' אלא שהכל לשיטתם, שהוציאו את הפר והשעיר לשריפה לפני הקטרת האימורים.<br>נמצאנו למדים שאף הירושלמי ידע על ברייתא שסברה שהקטרת חלבי פר ושעיר הנשרפץ היא בבגדי זהב, אלא שאף תנא זה הצריך הוצאת הפר והשעיר לאחר הקרבת האימורין. ולפי זה סתם משנתנו, התוספתא וסתם הירושלמי סוברים שהקריבו את האימורים בשחרית בבגדי לבן, ולפיכך שנו בתוספתא: שעשתה לו אמו כתנת משתי רבוא, והיה <b>עומד ומקריב</b> על גבי המזבח,<sup class="footnote-marker">19</sup><i class="footnote">בירושלמי: <b>ועלה והקריב</b> על גבי המזבח.</i> והורידוהו אחיו הכהנים, מפני שנראה מתוכה ערום. ובהכרח שהמעשה היה ביוה״כ, שהרי בשאר הימים כה״ג מקריב בשמונה בגדים, והמעיל מכסה את הכתונת, ולא היה נראה ערום, ומן העניין בתוספתא ברור שעבד בכהונה גדולה ביוה״כ. וכן לעיל בסמוך שם: מעשה בישמעאל בן פיאבי שעשתה לו אמו כתנת ממאה מנה, והיה <b>עומד ומקריב על גבי המזבח</b>. וכן בירושלמי שם: <b>ועלה והקריב</b> על גבי המזבח. ואין ״הקרבה״ בבגדי לבן אלא באימורים של פר ושעיר הנשרפין, כשיטת התוספתא, הירושלמי והמשנה (לפי פירושן של בני א״י) שהבאנו לעיל.<br>אבל בבבלי ל״ה ב׳: אמרו עליו על ר׳ ישמעאל בן פאבי וכו׳, ולובשה ועובד בה <b>עבודת</b> יחיד<sup class="footnote-marker">20</sup><i class="footnote">ופירש״י: הוצאת כף ומחתה. ועיין מ״ש שם, עמ׳ 750, פירושים אחרים.</i> וכו׳, אמרו עליו על ר׳ אלעזר בן חרסוס שעשתה לו אמו כתונת משתי ריבוא, ולא הניחוהו אחיו ללובשה, מפני שנראה כערום. והכוונה שם שלא הניחו לו ללובשה לעבודת שחרית בבגדי לבן (להכנס לפניי לפנים, להזות על הפרוכת ועל מזבח הזהב), ולא שנו ״להקריב״ מפני שלשיטתם אין הקרבה בבגדי לבן, והקטרת האימורין של הפר והשעיר נעשתה אח״כ בבגדי זהב. ובין התוספתא והירושלמי ובין הבבלי מודים שמדברים בעבודת שחרית בבגדי לבן, כפי שמוכח מסמיכות התוספתא למשנתנו, אלא שבני א״י ובני בבל נחלקו במהות העבודה. וכל מה שכתבתי שם בח״ד, עמ׳ 752, מדוייק לפי שיטתי.<br>ולעצם העניין נראה שמסורת זו מלמדת שישמעאל בן פיאבי הקריב בכתונת שעשתה לו אמו, ולא חשדו בו בצדוקי,<sup class="footnote-marker">21</sup><i class="footnote">והצדוקים הרי סוברים שאפילו בקרבן תמיד יחיד מתנדב ומביא, עיין בריש מגילת תענית ובבבלי מנחות ס״ה אי. ואפשר שמשום בך היה קיים חשש ״שמא לא ימסרנה יפה יפה״ (עיין מ״ש בעמ׳ 750), שאעפ״י שלמעשה שמעו לדברי חכמים (עיין מ״ש ביומא, עמ׳ 731, שו' 43) מ״מ יש מקום לחשוש על דברים שבלב.</i> משום מעשה שהיה,<sup class="footnote-marker">22</sup><i class="footnote">עיין תוספתא פרה פ״ג ה״ו.</i> מפני שכהן גדול כשר היה,<sup class="footnote-marker">23</sup><i class="footnote">עיין תוספתא פרה הנ״ל ובבלי יומא ט׳ א׳.</i> ומסר את הכתונת לציבור, כמפורש בבבלי ל״ה ב׳.]

Halakhah 22

<small>101.</small> <b>שוב מעשה בר' אלעזר בן חרסו שעשתה לו אמו וכו'. </b>כה"ג זה לא נזכר אצל יוסף הכהן, אלא במקורות התלמוד גרידא (עיין בבלי ט' א'). והואיל והשם חרסו (חרסום, חרסוס) הוא כנראה כינוי בלבד אין לדעת למי כיוונו. 
<small>101-102.</small> <b>שעשתה לו אמו כתנת משתי רבוא וכו'. </b>ופירש"י: משתי ריבוא מנה. ובמאירי פירש שהמשאוי (שהמטווה?) הנעבד לסחורה נמכר בשתים ריבוא וכו'.<sup class="footnote-marker">107</sup><i class="footnote">בפי' רבינו בחיי על התורה פרש' אחרי ד"ו ש"ד, קמ"ז ע"ב: ואמרו כי <b>משקל</b> הבגדים היו י"ח מנה, תהו לשון והניחם (כלומר, אותיות "י"ח מנה," עיין ברמזי בעל הטורים במקומו). והוא פירוש קשה, כפי שמוכח מלשון המשנה: אילו נוטל מן ההקדש וכו', וכי במשקל תליא מילתא?</i> ואף לפי פשוטו אין קושי, שהרי אמרו במשנתנו הנ"ל שבשחר אין נותנין לו משל ציבור יותר משמנה עשר מנה, וכאן עשה משל עשרים מנה. 
<small>102.</small> <b>והיה עומד ומקריב על גבי המזבח והורידוהו אחיו הכהנים וכו'. </b>וכן בירושלמי הנ"ל: ועלה והקריב על גבי המזבח וכו'. ובעבודה של שחר של יוה"כ עסיקינן, וכמ"ש לעיל. אבל בבבלי הנ"ל: שעשתה לו אמו כתונת משתי ריבוא ולא הניחהו אחיו הכהנים ללובשה וכו'. ובר"ח ל"ה ב', וכן במאירי שם ד"ה אעפ"י, גרסו: ולא הניחהו אהיו הכהנים לעבוד בה. והכוונה לעבודת יוה"כ של שחרית, ומסרה לציבור לפני שעבד בה, שהרי אינה ראוייה כבר ליוה"כ אחר, שטעונה גניזה, ובוודאי מסר מקודם יפה יפה, ולפיכך לא הזכירו אף בבבלי שהיתה כאן עבודת יחיד ושמסרה אח"כ לציבור. 

Halakhah 23

<small>103-104.</small> <b>האשה שעשתה כתנת לבנה כשירה, ובלבד שתמסרנה וכו'. </b>ירושלמי שקלים פ"ד ה"א, מ"ז ע"ד, שם ה"ה, מ"ח ע"א, תענית פ"ד ה"ו, ס"ח ע"ב, מגילה פ"א ה"ו, ע' ע"ג. ואמרו עלה בירושלמי שם: א"ר אחא דר' יוסה היא, דר' יוסה אמר (במשנת שקלים שם רפ"ד) אף הרוצה מתנדב שומר חנם. ר' יוסי בשם ר' אילא דברי הכל היא מה פליגין בגופו של קרבן, אבל במכשירי קרבן כל עמא מודיי שהוא משתנה קרבן יחיד לקרבן ציבור. ועיי"ש שהוכיחו מתוספתא תענית פ"ג, שו' 27 ואילך, שאף במכשירי קרבן פליגי רבנן, וחוששים שמא לא ימסור יפה יפה לציבור. והפירוש הנכון בירושלמי שם הוא אצל ר' משולם בשקלים, עמ' 39, ובפי' הרש"ס שם, כ"ט ע"ב, עיין מ"ש להלן תענית הנ"ל. ועיין לעיל שקלים פ"ב ה"ז, שו' 35–36, ומש"ש ד"ה נתנדבו מעצמן. 
<small>104-105.</small> <b>אחד בגדי כהן גדול ואחד בגדי כהן הדיוט באין מתרומת הלשכה. </b>בתו"כ אחרי פ"א ה"י, פ' ע"ג: קודש ילבש וכו', ת"ל בגדי קודש, בניין אב לכל הבגדים שיהיו משל קודש. ועיין בתוספות ישנים כאן ל"ה ב' ד"ה ובלבד. וכן פסק הר"מ בפ"ח מה' כלי המקדש ה"ז: כל בגדי הכהנים אינם באים אלא משל ציבור. ובתוספתא כאן מפורש שבאין מתרומת הלשכה, וכן פסק הר"מ כלשונה בפ"ד מה' שקלים סה"ב. ועיין לעיל שקלים פ"ב ה"ז שו' 35–36, ד"ה נתנדבו, ומ"ש שם ה"ו, שו' 28–29, ד"ה מזבח הזהב. 

Chapter 2



Halakhah 1

<small>1-2.</small> <b>כיצד הוא מתודה אנא השם עויתי פשעתי חטאתי לפניך אני וביתי אנא השם כפר נא לעונות וכו'. </b>וכ"ה ("אנא השם" בשתיהם) בד. וכן היתה הגירסא בתוספתא לפני בעל האו"ז ח"ב סי' רפ"ג, ס"ד ע"ד, וברא"ש כאן פ"ח סי' י"ט. וכ"ה בה"ג ד"ו ל' ע"ד, ד"ב, עמ' 154. והברייתא שם היא מן התו"כ (עיין להלן), או מן התוספתא כאן (ולא מן הבבלי ל"ו ב'). וכ"ה בשלשת הוידויים במשנתנו (פ"ג מ"ח, פ"ד מ"ב, פ"ו מ"ב) ברוב רובן של נוסחאות המשנה,<sup class="footnote-marker">1</sup><i class="footnote">לרבות המשנה שבירושלמי, קויפמן, פרמה, משניות סדר מועד על קלף שבביה"מ כאן ועוד.</i> וכ"ה בתו"כ בשלשת הוידויים<sup class="footnote-marker">2</sup><i class="footnote">אחרי מות פרשה ב' ה"ד, פ' ע"ד; שם ספ"ב, פ"א ע"א (בכי"י); שם פ"ד ה"ו, פ"ב ע"א.</i> ברוב הנוסחאות,<sup class="footnote-marker">3</sup><i class="footnote">לדבות מדרש הגדול, פסיקתא זוטרתי, ילקוט, הראב"ן, הראבי"ה ועוד, עיין להלן, הערה 10.</i> וכ"ה ברוב סדרי העבודה לפייטנים שאינם בני א"י (עיין להלן), ואצל הראשונים בני ספרד.<sup class="footnote-marker">4</sup><i class="footnote">בר"מ פ"ב מה' עבודת יוה"כ ה"ו, שם פ"ד ה"א, רבינו בחיי בכד הקמח, אות כפורים, עקידה אחרי שער ס"ג בד"י, ועוד.</i><br>אבל בכי"ע ובכי"ל כאן: אנא השם עויתי וכו', אנא <b>בשם</b> כפר וכו'. וכן כתב בראבי"ח ח"ב סי' תק"ל, עמ' 195: "ובתורת כהנים ובסדר המשנה כתיב אנא השם, ובספר אחר נמצא הראשון אנא השם, והשני אנא בשם,<sup class="footnote-marker">5</sup><i class="footnote">הכוונה כנראה, לספר אחר של המשנה שבתלמוד, עיין ראב"ן ד' פראג, ע"ה סע"א שכתב: "ומצאתי בספר אחר הראשון אנא השם, והשני אנא בשם, אבל בת"כ ובסדר המשנה מצאתי שניהם אנא השם". וגירסת ספר אחר היא במשניות הוצ' לו בכל הוידויים, ובמקצת דפוסים בפ"ו מ"ב, בסדר הוידוי על השעיר, עיין דק"ס, עמ' 183, הע' פ' (אבל מה שהביא בשם העקידה אינו כן, ובד' קושטא וויניציאה הגירסא היא בכל שלשת הוידויים "אנא ה' כפר נא"). ועיין בתיו"ט פ"ו מ"ב ומה שהאריך בס' עבודת ישראל, ק"ג ע"ב ואילך.</i> וכן תניא בפרק שני דיומא בתוספתא, כיצד מתודה אומר אנא השם עויתי וכו', אנא בשם כפר נא.<sup class="footnote-marker">6</sup><i class="footnote">וכ"ה מלה במלה במרדכי כ"י ששון, לפי אהל דוד ח"א, 190 ע"א. ובמרדכי שבדפוסים נשמטה שורה. וגירסאות הראבי"ה בתוספתא מתאימות ברובן המכריע לגירסת כי"ע, לרבות השיבושים הברורים שבו.</i> ובירושלמי (פ"ג ה"ז, מ' ע"ד) גרסינן תני כיצד מתודה אומר אנא השם<sup class="footnote-marker">7</sup><i class="footnote">שתי מלים אילו ליתא בירושלמי שלפנינו, ואינן גם בר"ח, עיין להלן.</i> עויתי וכו'. אמר ר' חגי בראשונה אומר אנא השם ובשניה אומר אנא בשם וכו', ובסדר רבינו שלמה הבבלי יסד שניהם אנא השם,<sup class="footnote-marker">8</sup><i class="footnote">וכ"ה בסדר העבודה לרב סעדיה בסדורו, נספחות, עמ' תי"ב, בסדור רב עמרם ועוד. עיין בהערות ר"א אפטוביצר, עמ' 196, הע' 3–4.</i> אבל בסדר אתה כוננת<sup class="footnote-marker">9</sup><i class="footnote">כלומר, אתה כוננת עולם ברב חסד ליוסי בן יוסי. וכ"ה בס' העבודה שלו אזכיר גבורות, עיין בסדור רב סעדיה, עמ' רע"ב, רע"ג, רע"ד. וכ"ה בכמה פיוטים, עיין בהערות לראבי"ה הנ"ל, הע' 5–6.</i> יש בראשונה אנא השם ובשניה אנא בשם". ועיין אהצו"י, עמ' 44.<br>וברבינו ירוחם ס' אדם, נתיב ז' ח"ג: ובתוספתא אנא השם עויתי אנא בשם כפר נא, וכן בת"כ<sup class="footnote-marker">10</sup><i class="footnote">כבר ראינו לעיל, הע' 3, שברוב נוסחאות של התו"כ הגירסא בשניהם: אנא ה', וכן היה לפני הראב"ן, הראבי"ה (עיין לעיל הע' 5) ועוד. ובתו"כ כי"ר שהוציא לאור הר"א פינקלשטין, עמ' שמ"א, הגירסא בדברי חכמים שלהלן: אנא <b>בשם</b> כפר נא וכו', וכ"ה שם, עמ' שמ"ב בוידוי השני על הפר. אבל בדברי ר"מ כאן, וכן בוידוי על השעיר, ריש עמ' שמ"ט, גורס: אנא השם כפר נא.</i> וכן במקצת ספרים. ומכיוון שרבינו ירוחם רגיל להעתיק מן הרא"ש צ"ע אם גם ברא"ש הנ"ל צ"ל: ותניא בפרק שני בתוספתא אנא ה' עויתי וכו' אנא בה' כפר נא וכו', עיי"ש. ועיין גם בטור או"ח סי' תרכ"א ובגירסת הב"ח ובב"י שם. ועיין בלשון רב האיי שברי"ץ גיאת, ח"א, עמ' ס"ב, ומנהיג ס"א ע"א, אוה"ג, עמ' 18 ובהערה י"ג שם.<br>ובהשגות ר' מבשר על רב סעדיה (הוצ' ר"מ צוקר, עמ' 121, בשם רב סעדיה): כי אמרו כאיזה צד הי' מתודה אנא השם עויתי פשעתי וכו',<sup class="footnote-marker">11</sup><i class="footnote">ואפשר שר' מבשר העתיק מבה"ג הנ"ל (בפנים בריש פרקין) ולא מן התוספתא והתו"כ.</i> וקיצר את הסיפא, עיי"ש.<br>והברייתא שלפנינו בשינויים היא גם בתו"כ אחרי פרש' ב' ה"ד, פ' ע"ד הנ"ל, כגי' התוספתא בערך. ובבבלי ל"ו ב': ת"ר כיצד מתודה עויתי פשעתי וכו', ולא נזכר שם לא בדברי ר"מ ולא בדברי החכמים לא "אנא השם" ולא "אנא בשם". ובירושלמי פ"ג ה"ז, מ' ע"ד, בכי"ל: אמר ר' חגיי בראשונה הוא או' אנא השם ובשנייה הוא או' אנא בשם ואומר והתודה וכו', ובגליון נוסף ככ"י אחר (לא של הסופר): תני כיצד מתוודה עויתי פשעתי חטאתי, ואומר נושא עון ופשע וחטאה. והמגיה השלים את החיסרון שלא במקומו, וצ"ל: תני כיצד מתוודה עויתי פשעתי חטאתי, ואומר נושא עון ופשע וחטאה, אמר ר' חגיי בראשונה הוא או' אנא השם ובשנייה הוא אומר אנא בשם, ואומר והתודה וכו'. וכסדר הזה העתיק בר"ח ל"ו ב' ובראביה ח"ב סי' תק"ל, עמ' 195 הנ"ל, ומאמר ר' חגיי הוא מאמר המוסגר. וע"פ גירסא זו נבין את דברי הר"ח שם שכתב: ועוד יש לומר כיון שאין בתוספתא (כלומר, בברייתא הנ"ל שבירושלמי ושבבבלי) אלא עויתי פשעתי, בלא הזכרת אנא השם בתחילה כלל, בא ר' חגי לומר בראשונה ובשניה מזכיר בשניהן אנא השם, והרואה טעה (כלומר, חשב שיש הבדל בין הראשונה והשניה). ועיין אהצו"י, עמ' 35 ואילך.<br>ברם כבר ראינו לעיל שהפייטנים הקדומים שבא"י פירשו את דברי ר' חגיי כפשוטן, ואמרו: אנא <b>בשם</b><sup class="footnote-marker">12</sup><i class="footnote">וכן הכריע בראבי"ה הנ"ל בפנים, וכן אנו נוהגים.</i> כפר נא וכו', וכמו שפירש בתיו"ט פ"ו מ"ב, שבראשונה שמתוודה צריך לומר בהי"א הקריאה שקורא להשי"ת בשמו ומתודה לפניו, ובשניה שמבקש הכפרה אומר בשם, שר"ל שבשם הזה יכפר. ועיין בס' חמדת הימים ח"ד פ"ז.<br>ולעצם העניין כבר שערתי (תרביץ שכ"ז, תשי"ח, עמ' 184) שדברי ר' חגיי יסודם במסורת קדומה, והנוהג הראשון היה לומר "אנא בשם כפר נא", ומכיוון שהיה אומר כן בשם המפורש היה נראה כנשבע בשם ה', וכמעשה חוני המעגל, וכאילו בא בזרוע על כביכול, בשם המפורש, ובטלו נוסח זה של כה"ג, כשם שכעס שמעון בן שטח על חוני המעגל. ואמרו עלה בירושלמי (תענית פ"ג הי"ב, ס"ז ע"א): הקב"ה מבטל גזירתו מפני גזירתו של צדיק, ואין הקב"ה מבטל גזירתו של צדיק מפני גזירתו של צדיק חבירו, כלומר, אם אנו נבוא בשבועות, הרי שני צדיקים יכולים להשבע שבועות מנוגדות, ונמצא מביא את הרבים לידי חילול השם, עיי"ש בירושלמי. ובדורות האחרונים שנתבטל חשש זה, אפילו מפני ע"ה, הזכירו את הנוהג הקדום.<br>ובתרגום המיוחס ליונתן ויקרא ט"ז כ"א: ויסמוך אהרן וכו' ויודי עלוי ית עויית בני ישראל וית כל מרודיהון לכל חטאיהון, ויתן יתהון <b>בשבועה אמירה ומפרשא בשמא רבא ויקירא</b><sup class="footnote-marker">13</sup><i class="footnote">והובא בריקנטי באחרי מות שם במקומו ד"ה וסמך אהרן.</i> על ריש צפירא. וכנראה שפירש כן את משנתנו (פ"ו מ"ב): אנא <b>בשם</b><sup class="footnote-marker">14</sup><i class="footnote">כלומר, כאילו נשבע בשם. ולפי שיטת הגאונים (עיין אוה"ג, עמ' 18, ובבבלי קידושין ע"א א', ובאוה"ג שם, עמ' 177) הזכיר את השם של מ"ב אותיות. ובפסיקתא רבתי ספכ"ב, קי"ד ע"ב: מפני מה ישראל מתפללים ואינן נענים מפני שאין יודעים <b>סוד שם המפורש</b>, ואית ליה קרייה סגייה, לכן ידע עמי שמי וכו', אשגביהו <b>כי ידע שמי יקראני ואענהו</b>, ועיין מ"ש להלן בפנים, שו' 16, ד"ה עשרה פעמים. ובפרקי דר"א ספ"מ: הודיעני שמך הגדול והקדוש שאקרא לך בשמך ותענני וכו', וראו העליונים שמסד הקב"ה סוד שם <b>המפורש</b> וכו'. וכן להבדיל בין קדושה לטומאה, האמינו אומות העולם, עיין מ"ש בתרביץ שכ"ז, עמ' 186, הע' 30. ובמעשה עשרה הרוגי מלכות (ביה"מ של יעללינעק ח"ו, עמ' 20): אם דעתכם שתחלקו עמי בעון שאזכיר את השם ואעלה לרקיע ונדע וכו'. ולהלן (שם, עמ' 21): אשריך ישראל שגלה לכם הקב"ה סוד השם שלא גלה אותו למלאכי השרת, שאתם יכולים לבטל את הגזירות בשם המפורש. ועיין במדרש אלה אזכרה (ביה"מ הנ"ל ח"ב), עמ' 64 ואילך, ובמדרש שה"ש הוצ' גרינהוט, ד', ע"א.</i> כפר נא לעונות ולפשעים ולחטאים.<br>ולסדר הוידוי סתם משנתנו (פ"ג מ"ח, פ"ד מ"ב, פ"ו מ"ב) הוא כר"מ, כלומר עון פשע וחטאת.<sup class="footnote-marker">15</sup><i class="footnote">במשנה שבבבלי שם ס"ו א': חטאו עוו פשעו וכו', כפר נא לחטאים ולעונות ולפשעים וכו'. אבל אין לגירסא זו קיום, עיין דק"ס, עמ' 182, הע' ס'. וכן מוכח גם מפירוש המשניות להר"מ שם ופ"ד מ"ב. ומה שהכריע בעל דק"ס שהגירסא הנכונה בפ"ו מ"ב היא: חטאו עוו וכו', ונסמך על הברייתא של בר קפרא בירושלמי פ"ו רה"ב, מ"ג ע"ג, אין פירושו בדברי בר קפרא מוכרח, עיין מ"ש להלן פ"ג, שו' 54–55, ד"ה ברם. אבל הר"מ בפ"ד סמ"ב כתב: ולפיכך (כלומר, לפי ההלכה, שאינה כר' מאיר וסתם משנתנו) יהיה סדר הוידויין כולם <b>ליחיד ולציבור</b> חטאנו עוינו פשענו. ולכאורה כיוון הר"מ להוציא מברייתא של בר קפרא הנ"ל המחלק בין יחיד לציבור, וכפירוש השני שבק"ע שם, עיין בעיטור בכורים להלן פ"ג ה"ח ד"ה וכך.</i> ופסק רב סעדיה<sup class="footnote-marker">16</sup><i class="footnote">לפי רי"ץ גיאת ח"א, עמ' ס"ג, מנהיג, ס"א ע"א, ועוד.</i> והרי"ץ גיאת<sup class="footnote-marker">17</sup><i class="footnote">לעיל, הע' 16. אבל בסדר העבודה שלו (עיין לעיל פ"א, הע' 84). רל"א ע"ב ואילך, סידר רבינו לפי שיטת החכמים. ועיין מ"ש להלן בפנים גם בשם סדור רב סעדיה. ושמא תיקנו המעתיקים ע"פ רוב הפוסקים.</i> כר"מ. ובהשגות ר' מבשר הלוי, עמ' 121 הנ"ל, מעיד שכן אמר רב סעדיה [בפירושו] בפרשת אחרי מות, והסיק: "ויחזק זה מה שאמר מרע"ה נושא עון ופשע וחטאה", והוא כמו שאמרו בבבלי ל"ו ב': אנא כר"מ סבירא לי כדכתיב בספר אורייתא דמשה. ועיין בהערת ר"מ צוקר שם, הע' 306, שכן נמצא בקטע מן הגניזה של סדר עבודה ליו"ה: וכך היה אומר אנא השם עויתי פשעתי חטאתי וכו'. אבל בסדר העבודה לרב סעדיה (בנספחות לסדור רב סעדיה, עמ' תי"ב): אנא השם חטאתי עויתי פשעתי וכו', כחכמים להלן. וכן מעיד ר' מבשר הנ"ל שם: ובספר תשובתו לאבן סאקויה אמר שסדר הוידוי עויתי פשעתי חטאתי הוא דברי ר' מאיר, אבל שאר חכמים אומרים חטאתי עויתי פשעתי. וכן פסקו בה"ג הנ"ל (בריש פירקין) ועוד גאונים וראשונים,<sup class="footnote-marker">18</sup><i class="footnote">בברכות העמידה של יוה"כ בסידורים שלנו: מחול לעונותינו ביום הכיפורים הזה, מחה והעבר פשעינו <b>וחטאתינו</b> מנגד עיניך. אבל בסידורים כי"י ובסידורי ספרד חסרה המלה "וחטאתינו", עיין בסידורו של בער, עמ' 412. ואינה גם בסידורי תימן ובסידור רב סעדיה, סוף עמ' ר"ס.</i> עיין אוה"ג, עמ' 19 ואילך. וכן בתו"כ הנ"ל סודרו הוידויים: חטאתי עויתי פשעתי,<sup class="footnote-marker">19</sup><i class="footnote">וכן מעיד בראבי"ה ח"ב סי' תק"ל, עמ' 195: ובתורת כהנים (אחרי מות ספ"ב, פ"א ע"א) תניא בהדיא כרבנן חטאתי עויתי פשעתי (וכ"ה להלן שם פ"ד ה"ו, פ"ב ע"א).</i> כרבנן. וכ"ה בפיוטי א"י לרבות של יוסי בן יוסי.<sup class="footnote-marker">20</sup><i class="footnote">סידור רב סעדיה, עמ' רע"ב ואילך. ועיין עלבוגען שטודיען וכו', עמ' 106, 107, 110, 169. אבל עיי"ש, עמ' 160, שו' 16, ועמ' 161, שו' 9, ומנהיג ד"ב, עמ' ס"א, סי' ס"ב, בשם מנהג צרפת ופרובינציא. וכן פסק בעיטור ה' יוה"כ, הוצ' דמא"י, קכ"ח ע"א.</i> ועיין להלן פ"ג, שו' 55.
<small>8-9.</small> <b>אלא כיצד מתודה אנא השם חטאתי עויתי פשעתי וכו'. </b>וכ"ה בד. ובכי"ל וכן בתו"כ, בירושלמי ובבלי הנ"ל: אלא כך היה מתודה וכו'. ובכי"ע: אלא כך הוא אומ' וכו'. וכן בהשגות ר' מבשר הנ"ל: אילו כך הי' אומר וכו'. ובה"ג ד"ב, עמ' 154, הנ"ל: אלא כך היה אומ' מתודה וכו', ויש שם עירבוביא של שתי גירסאות. 
<small>12-13.</small> <b>אלא מהו שמשה אמ' נושא עון ופשע וחטאה ונקה. </b>וכ"ה בד. ובכי"ע הסרה המלה "אלא". ובכי"ל: משה אמ' וכו' (ואין שם "אלא מהו"). ויש כאן קיצור לשון, וצ"ל: אלא מהו וכו' וחטאה ונקה, אלא כיון שהיה מתודה על הזדונות ועל המרדים כאילו הם שגגות לפניו. וכ"ה בתו"כ, וכע"ז בירושלמי ובה"ג הנ"ל, ועיין הלשון בבבלי ל"ו ב'. אבל עיין באוה"ג, עמ' 20, הערה ג'. 

Halakhah 2

<small>14.</small> <b>בא לו למזרח העזרה ולצפון המזבח. </b>בכי"ע ובכי"ל מוסיף: הסגן מימינו וראש בית אב משמאלו. וכע"ז גם בד. וכ"ה במשנתנו פ"ג מ"ט, ובכי"ו קיצר את הפיסקא, כדרך הסופרים. ובתו"כ אחרי ריש פרק ב': ולקח את שני השעירים וכו' לפני ה' פתח אחל מועד. מעמידן בשערי ניקנור. ובמיוחס להר"ש שם (ס"ז ע"ד): ותנן וכו' בא לו למזרח העזרה לצפון המזבח, הסגן בימינו וכו', היינו שבא מסמיכות, כי היה עומד בין האולם ולמזבח (פ"ג מ"ח). וכן בסמ"ג עשין ר"ט, רכ"א ע"ד: בא לו למזרח העזרה לצפון המזבח, כלומר נגד האויר שבין מזבח לכותל צפוני בשער ניקנור,<sup class="footnote-marker">21</sup><i class="footnote">וכ"ה בפיוטים: קדמה <b>לשער איתון</b> לצפון מזבח ילווהו וכו', קימת שעירים הלא שם היתה וכו' (אזכיר גבורות ליוסי בן יוסי בסדור רב סעדי', ריש עמ' רע"ג). ובא <b>לשער התוך</b> למזרח העזרה, ימצא שם שני שעירי עם וכו' (אתה כוננת עולם להנ"ל בקבץ מעשה ידי גאונים קדמונים, עמ' 116). והוא שער המזרח, הוא שער ניקנור, הוא שער איתון, הוא שער התוך, עיין ירושלמי עירובין פ"ה ה"א, כ"ד ע"ג. ועיין בכפו"פ פ"ו, צ"ו ע"ב. ועיין בפיוטים מן הגניזה אצל עלבוגען, שטודיען וכו', עמ' 138, שו' 13 ואילך, שם עמ' 160, שו' 18, שם עמ' 169, שו' 8 (מלמטה) ואילך, שם עמ' 179, שו' 19 ואילך.</i> כדתניא בת"כ. ועיין בבלי ל"ז א', ומ"ש בשיח יצחק שם, ובהר המריה על הר"מ פ"ג מה' עבודת יוה"כ אות ה'. ועיין מ"ש מהרי"ן אפשטין במבוא לנוה"מ, עמ' 518. 
<small>14-15.</small> <b>שני שעירים היו שם פניהם כלפי העם ואחוריהם כלפי הקודש, כהן גדול פניו כלפי הקודש. </b>בתו"כ הנ"ל (כי"ר, הוצ' ר"א פינקלשטין, עמ' שמ"א): אחוריהן למזרח ופניהן למערב. וכן פסק הר"מ בפ"ג מה' עבודת יוה"כ ה"ב, וכ"ה ברלב"ג אחרי, קנ"ה סע"א, ובארחות חיים ח"א, ק"ח ע"ג. וכן במשיב נפש למאירי, סוף עמ' 558: ופניהם למערב. וכן בנוסח שפעת רביבים של סדר העבודה אתה כוננת עולם מראש: ושם שני שעירים פניהם למערב ואחריהם למזרח. ועיין בס' עבודת ישראל, ק"י ע"ב.<br>והמפרשים מגיהים בתוספתא ע"פ הר"מ, אבל קשה להגיה ארבע נוסחאות. וכן בס' עבודת ישראל, קי"ב ע"ב (והעיר עליו בח"ד כאן): ומוהר"מ ניגרין כתב בשם הר"ר ששת<sup class="footnote-marker">22</sup><i class="footnote">והוא אביו של הריב"ש, עיין בס' עבודת ישראל, קי"ג ע"ב, שכתב: ואני (כלומר, מהר"מ ניגרין) אנה ה' לידי ס' עבודה אשר תיקן הרב ר' ששת אביו של הריב"ש אשר הפליא עצה הגדיל תושיה לסדרו אליבא דהלכתא, כאשר יראה המעיין בו. ועיין בס' תשלום אבודרהם, עמ' 46, ובהערת רא"ל פרינץ שם, הע' 3, ובס' עבודת ישראל הנ"ל, פ"ד ע"א, ד"ה ומצאתי, רי"א ע"ב ד"ה הרי. ומהר"מ ניגרין מביא תכופות את פירושי רב ששת.</i> וז"ל כתב הרב ר' ששת ז"ל פני השעירים כלפי העם ואחוריהם כלפי הקדש, וכ"ג פניו כלפי הקדש ואחוריו כלפי העם, ולפניו השעירים פנים כנגד פנים, אחד לימינו ואחד לשמאלו, <b>כך מצאתי בתוספתא</b>, והוא דבר נאה ומתקבל שיהיו פני השעירים כנגד פניו של כהן גדול בשעת הזכרת ה', ולא שיהיו אחוריהם כנגד פניו. והרמב"ם ז"ל ואחרים עמו כתבו בהפך, שמא לא נזדמנה להם התוספתא עכ"ל. ועיי"ש בס' עבודת ישראל, ובברייתא שבבבלי ל"ו א' ובר"ח שם ובגירסת התוספתא מנחות פ"י הי"ב, ומ"ש בתס"ר ח"ב, עמ' 259, ד"ה סומך במערב.<br>ולפי דרכנו למדנו שהגירסא של כל הנוסחאות בתוספתא מקויימת אף ע"י רבינו ששת. ולא עוד אלא שהר"א פינקלשטין העיר לי שבכ"י מדרש חכמים גרס גם בתו"כ: אחוריהן למערב ופניהם למזרח, כמסורת שבתוספתא. ולפיכך לולא דברי רבותינו היה נראה שגירסת התוספתא מקויימת גם ע"י הבבלי והירושלמי. וכן שנינו במשנתנו פ"ד מ"ב: קשר לשון של זהורית בראש שעיר המשתלח והעמידו כנגד בית שלוחו, ולנשחט כנגד בית שחיטתו. ובבבלי שם מ"א ב': איבעיא להו "ולנשחט" אקשירה קאי (תוספות ישינים שם: ובית שחיטתו היינו צוארו), או אהעמדה קאי (הנ"ל: ובית שחיטתו היינו מקום ששוחטין אותו שם) וכו', ופשט הבבלי: שמע מינה אקשירה קאי, כלומר, שקושרין לשון לנשחט כנגד בית שחיטתו, היינו בצוארו. ושאלת התלמוד קשה מאד, וכיצד אפשר לפרש שמעמידין את הנשחט כנגד בית שחיטתו, והרי לשיטת התו"כ הוא עומד בשער המזרח בצפון ופניו כנגד הקודש, והוא קיים ועומד כבר כנגד בית שחיטתו, וכיצד אפשר לפרנס ע"פ שיטה זו ומעמידו אחר ההגרלה כנגד בית שחיטתו.<sup class="footnote-marker">23</sup><i class="footnote">במאירי למשנתנו (ל"ה סע"א מן הספר): או אהעמדה קאי, כלומר שיעמידוהו במקום שראוי לשחוט בו, והוא באיזה מקום שבצפון בתחום מקום שחיטה שבו וכו'. ופירוש זה קשה, שהרי בפירוש אמרו להלן (פ"ה מ"ד): <b>הביאו</b> לו את השעיר, שחטו וכו', ומכאן שמתחילה לא היה עומד במקום שחיטה. ועיין בפי' הרלב"ג פרש' אחרי מות קנ"ה ע"ב.</i> ועיין בשיח יצחק במקומו ד"ה כנגד, ולא הבינותי את דבריו.<br>אבל לשיטת התוספתא הדברים מבוארים יפה, והיינו ששני השעירים עמדו בשעת ההגרלה ופניהם למזרח, ולפיכך מזיז את שעיר המשתלח לצד דרום קצת כנגד הכבש, בית שילוחו (בתשלום אבודרהם, עמ' 52: ופירוש כנגד בית שלחו, כנגד הכבש שהוא יוצא דרך שם להשתלח וכו'. ועיין פ"ו מ"ד, ומשנת שקלים פ"ד מ"ז. ומסתבר שבנו את הכבש מערב יוה"כ לצד דרום קצת, מפני נחשא טבא, וקיוו שהגורל לעזאזל יעלה בשמאלו של כה"ג, שעמד ופניו למערב, ושמאלו לדרום), ומהפכים את השעיר שעלה עליו הגורל לה'. ומעמידים אותו ופניו למערב, והיינו כנגד בית שחיטתו, ויש מקום להסתפק בפירוש המשנה, לפי שיטת התוספתא.<br>ובירושלמי לא העירו כלום על משנתנו. וכבר העירו<sup class="footnote-marker">24</sup><i class="footnote">עיין מ"ש הר"ח אלבק, השלמות ותוספות, עמ' 468.</i> על סדר העבודה ליוסי בן יוסי (אזכיר גבורות בסדור רב סעדיה, עמ' רע"ג) שפייט: קשר שני בראש המשתלח דחפו למדבר, וזה לבית שחיטה. וכן פיטו הרי"ץ גיאת<sup class="footnote-marker">25</sup><i class="footnote">בסדר העבודה שלו (עיין לעיל פ"א, הע' 84): ונשחט מטהו לבית שחיטה.</i> ור"י הלוי (לפי מהר"מ ניגרין שהביא בעבודת ישראל, קי"ט ע"א). וכן סדר יוסי בן יוסי בפיוט אתה כוננת עולם מראש: אף שעיר שהוא של שם יעמידנו כנגד בית שחיטתו.<sup class="footnote-marker">26</sup><i class="footnote">סדור רב עמרם ח"ב, ע"א, סדור רב סעדי', רע"ח רע"א.</i> וגירסא זו מקויימת ע"י הרא"ש כאן בס' העבודה שלו, האבודרהם<sup class="footnote-marker">27</sup><i class="footnote">עיין תשלום אבודרהם, עמ' 52, ס' עבודת ישראל, קי"ט ע"א.</i> ופי' ר"י נחמיאש (יאהרבוך הפרנקפורטי ח"ו), עמ' 2, ועמ' 6. וכן בסדר העבודה להראב"ע (בסידורי תימן): שעיר השם כנגד בית שחיטה יעמידנו. וכן בעקידה שס"ג, קפ"א ע"ב: היה נותן את שעיר השם כנגד בית שחיטתו, ואת שעיר עזאזל כנגד בית שלוחו. הרי לנו עדות קדומה מאד של יוסי בן יוסי (וכנראה שאחריו נגררו שאר הפייטנים) שבא"י פירשו שהעמידו את השעיר לשם כנגד בית שחיטתו,<sup class="footnote-marker">28</sup><i class="footnote">בגבורות ארי מ"א ב' ד"ה אלא כתב: אלא לאו אקשירה קאי. איני יודע אי אקשירה לחוד קאי, והעמדה לא צריך, או העמדה כנגד בית שחיטתו נמי צריך. ועיי"ש שציין לרש"י ס"ו ב', והסיק: "הרי לפירושו לפי המסקנא אהעמדה נמי קאי". ולא זכיתי לעמוד על כוונת דבריו, עיי"ש ברש"י. ברם עצם פירושו ז"ל מפורש בעיטור ה' יוה"כ, הוצ' רמא"י, ק"ה ע"א, ותירץ בה שיטת הפייטנים שאין דבריהם סותרים את מסקנת הבבלי. ולפי פירוש זה אף לדעת הבבלי מוכח ששעיר הנשחט לא עמד בשעת ההגרלה ופניו כלפי קודש, וכשיטת התוספתא. ועיין מה שהאריך בשיח יצחק מ"א ב' (ס"ב ע"ג מן הספר).</i> והוא לא יתכן לשיטת התו"כ שכבר עמד כנגד בית שחיטתו מתחילה, משעת ההגרלה.<br>ובריטב"א מ"א ב': "והעמידו אותו כנגד בית שלוחו. פיר' ראשו למזרח, שמוציאין אותו דרך שם בשעת שילוחו: <b>אהעמדה קאי</b>? פיר' שיהא ראשו כלפי עזרה". וכנראה שרבינו פירש שהשעירים היו עומדים כדרך שהפר עמד (עיין פ"ג מ"ח), והיינו שעמדו בשער המזרח בצפונו, אחד אחוריו לצפון ופניו' לדרום,<sup class="footnote-marker">29</sup><i class="footnote">ועקם את ראשיהם למערב בשעת ההגרלה, עיין בבלי ל"ו א'.</i> והשני אחוריו לדרום ופניו לצפון, שניהם פנים כנגד פנים, והכהן כנגדן, ופניו למערב. ולפיכך פירש שאחרי ההגרלה הפכו את השעיר לעזאזל ופניו למזרח, דרך בית שילוחו (ואח"כ כשהתוודה עליו, עמד כשיטת התוספתא), ואת השעיר לשם הפכו ופניו למערב, כנגד בית שחיטתו. וצ"ע בדבר.
<small>16.</small> <b>עשרה פעמים מזכיר את השם באותו היום ששה לפר שלשה לשעיר וכו'. </b>ירושלמי פ"ג ה"ז, מ' ע"ד, בבלי ל"ט ב'. ומדרש תמוה מאד במדרש על התורה:<sup class="footnote-marker">30</sup><i class="footnote">מאן בספרו The Bible as Read וכו', עמ' ר"י.</i> וגלה לו (כלומר, למשה רבינו) סוד שם המפורש. <b>ושלש עשרה</b> פעמים היה כהן גדול מזכירו בטהרה ביום הכפורים ששה בפר <b>וששה</b> בשעיר ואחד בגורלות. ועל הלשון "סוד שם המפורש" עיין בבאור הגר"א או"ח סי' ה' ובמורה נבוכים ח"א בפ"ב ועוד, ומ"ש לעיל הערה 14. ושמא טעה הסופר, וצ"ל: <b>ושלשה</b> בשעיר, "ושלש עשרה פעמים" כולל גם ברכת כהנים, עיין ר"מ פי"ד, מה' תפילה ה"י והי"ד. 
<small>17.</small> <b>וקלפי היתה שם ובה שני גורלות של אשכרוע וכו'. </b>משנתנו פ"ג מ"ט. ובירושלמי פ"ג ה"ח, מ"א ע"א: מהו אשכרוע. פסקינון, והוא כנראה ביטוי עממי במקום פקסינון. ובתשלום אבודרהם כ"י ברלינר (עיין תשלום אבודרהם, עמ' 51 הערה 2) מעתיק בשם הירושלמי: בוקסינון (πυξίνος), והוא מפרש: והוא בערבי אלבקס (Boxwood), ועיין באהצו"י, סוף עמ' 39 ואילך, ומ"ש לעף, פלורה ח"א, עמ' 316 ואילך. 
<small>17-18.</small> <b>ועשאן בן גמלא של זהב. </b>משנתנו הנ"ל. ואמרו בירושלמי פ"ה ה"ב, מ"ב ע"א: והקטן לפי קוטנו, אפילו כבן גמלא שלא היתה ידו מחזקת אלא כשני זתים. וכבר העיר בככר לאדן שם (בשם הר"מ לונזאנו) שבן גמלא הוא כינוי בלשון סגי נהור. ועיין אהצו"י, עמ' 59 ואילך. 
<small>18.</small> <b>בן קטין עשה שנים עשר דד לכיור. </b>משנתנו פ"ג מ"י. ולפי מ"ש לעיל בסמוך יתכן שבן קטין היה ענק (עיין בירושלמי הנ"ל מ"ש על בן קמחית) ונקרא בן קטין בלשון סגי נהור, ושמא הוא בן קמחית, עיין ירושלמי הנ"ל, ובבלי מ"ז א'. 
<small>19.</small> <b>שנים עשר כהנים מקדשין הימנו. </b>בבבלי כ"ה ב', ל"ז א': כדי שיהיו שנים עשר אחיו הכהנים העסוקין בתמיד מקדשין ידיהם ורגליהם בבת אחת. ופירשו בבבלי שם שלא מנו את השוחט, מפני ששחיטה כשירה בזר. אבל מנו את הזורק, את המדשן של המזבח הפנימי, את מדשן המנורה ותשעת הכהנים שעסקו בהולכת האברים והנסכים, עיין במשנתנו פ"ב מ"ג. אבל בירושלמי פ"ג ה"ח, מ"א ע"א, אמרו: אמר ר' יונה כיום מרובה של תמיד, כלומר כמשנתנו פ"ב מ"ה, וחשבו רק את הכהנים העוסקין בהולכת איברים ואילך, כפירוש בעל ק"ע. 
<b>שמתחלה לא היו בו אלא שנים. </b>משנתנו פ"ג מ"י. 
<small>19-20.</small> <b>שנים כהנים מקדשין הימנו. </b>ובלבד שהיו בו מים כדי קידוש ד' כהנים, כנגד אהרן ובניו ופנחס עמהם, עיין ר"מ פ"ה מה' ביאת המקדש הי"ג. ורש"י (זבחים י"ט ב') פירש כנגד אהרן ובניו ומשה עמהם בשבעה ימי המילואים. [תיקונים והשלמות: כדי להבין את העניין עלינו להעתיק את כל לשון הברייתא שם פ״ב ה״ב (עמ׳ 230, שו׳ 18 ואילך): בן קטין עשה שנים עשר דד לכיור, שנים עשר כהנים מקדשין הימנו, שמתחלה לא היו בו אלא שנים, שנים כהנים מקדשין הימנה והנה בכי״ע גורס כאן: שמתחילה לא היו בו אלא שנים, ושנים עשר כהנים מקדשין הימנו. ונמחקה המלה ״עשר״ ע״י נקודות,<sup class="footnote-marker">16</sup><i class="footnote">צוקרמנדל בשנו"ס שלו לעמ' 183, שו' 14, מעיר שבכי"ע חסרה שם המלה "עשר", כלומר, הגירסא שם: בן קטין עשה שנים דד לכיור. ולהלן שם בשנו"ס לשו' 15 הוא מעיר: "אחר ושנים כתב הסופר בטעות עשר ונקד עליו, ובשורה שלפניה השמיט מלת עשר". וכל זה אינו מדוייק, ולמעלה <b>לא</b> השמיט הסופר מלת "עשר", והגירסא שם כלפנינו בכל הנוסחאות. וממילא אין מקום לומר שהמלה "עשר" בכי"ע נכנסה שלא במקומה כהשלמה לשורה שלמעלה, והרי אין שם שום חסרון למעלה.</i> עיין בשנו״ס שם. לא הזכרתי כלל גירסא זו בבאור הארוך, מפני שהיא נראית שיבוש ברור, שהרי כשהכהנים מקדשים זה אחר זה אין שום טעם לומר כמה כהנים מקדשין הימנו. ולא עוד אלא שגירסא זו מנוגדת לדפוסים, כי״ו וכי״ל.<br>ברם עכשיו אני רואה שאין לבטל לגמרי גירסא זו, שהרי הלשון ״שנים כהנים (במקום: שני כהנים) מגומגם קצת, אעפ״י שהוא מצוי לפעמים בספרות שלנו. ולא עוד אלא שבכי״ו גורס לעיל: בן קטין [עשה שנים] עשר <b>עשר</b> דד לכיור. ושמא הכנים הסופר את המלה ״עשר״ בטעות מן הגליון שלא במקומה, וצריך היה לכתוב בשורה שלמטה: שנים עשר כהנים מקדשין וכו׳, כגי׳ כי״ע. ונראה בפירושה שהכוונה היא שלפני מעשה בן קטין היו אותם שנים עשר כהנים מקדשין בו זה אחר זה. וכן אמרו בבבלי ל״ז א׳: תנא שחרית במילואו מקדש ידיו ורגליו מן העליון, ערבית בירידתו מקדש ידיו ורגליו מן התחתון. ועיין בר״ח שם ל״ז רע״ב, ובהגהות הרש״ש ל״ז א׳. וברייתא זו מפרשת את הבבא האחרונה שבמשנתנו, והיינו כשלא היו בו אלא שנים, היו הדדים זה על גבי זה, ובשחרית כשהיה הכיור מלא היו שנים עשר כהנים שהיו עסוקים בתמיד מקדשין מן הדד העליון, ובערבית, בשירדו המים אחרי הקידושין, היו כולם מקדשין מן הדד התחתון. ובירושלמי למשנתנו, מ״א ע״א: ויעשו דדין זה על גבי זה. וכנראה שצ״ל שם: <b>ועשו</b> דדין זה על גבי זה, והיא מעין הברייתא שבבבלי הנ״ל, אלא שהירושלמי פירש מקודם את הסיפא (מחמת קיצור הפירוש) ואח״כ נושא ונותן ברישא, כמצוי בירושלמי.<sup class="footnote-marker">17</sup><i class="footnote">ז« עיין לדוגמא ירושלמי שביעית פ״ב רודה, ל״ז־ ע״א (מהו תרמילו וכו'), שבת פ״כ, י״ז סע״ג (כיני מתניתא וכו׳), עירובין פ״י, כ״ו ע״ב: רב אמר בפיתה (צ״ל: בכיחה) וכו', מו״ק פ״א ה״ח, פ׳ ע״ד (כדרכו ממלא וכו׳), ועוד בכ״מ. ועיין מ״ש בח״ה, עמ׳ 1313, סוף הערה 20.</i> ובטעם הדבר נראה שלפני שעשו מוכני לכיור היה נוח להם לכהנים יותר לקדש מן הדד העליון שבכיור, ולפיכך נהגו בולם לעשות כן בשחרית, אבל בערבית כשירדו המים אחרי הקידושין מוכרחים היו להתכופף ולקדש מן התחתון, אבל אחרי שעשה אותו בן קטין גם מוכני לכיור לא היה צורך בכך, והיה אפשר להגביה את הכיור בקלות ולקדש בכל זמן מן הדדין שהיו כולם למטה.<sup class="footnote-marker">18</sup><i class="footnote">עיין בירושלמי בסוגיין ובמפרשים שם, אבל דברי הירושלמי עדיין לא נתחוורו לי. ועיין בנועם ירושלמי ובס׳ ניר שם.</i><br>והתוספתא מלמדת שבן קטין קיצר את זמן הקידוש פי שתים עשרה ולא פי שש, ושיעור דבריה: שנים עשר כהנים מקדשים הימנו [בבת אחת], שמתחלה לא היו בו אלא שנים, שנים עשר כהנים מקדשין הימנו [זה אחר זה]. סוף דבר מידי ספק לא יצאנו, ואפשר שגירסת כי״ע היא הנכונה.]

Halakhah 3

<small>20-21.</small> <b>מולבז המלך עשה כל ידות הסכינים של יום הכפורים זהב. </b>וכ"ה ("מולבז") להלן מגילה פ"ג, שו' 105. ובכי"ל: מלבז המלך וכו'. וכ"ה ("מולבז") גם במשנה שבבבלי ובפיסקא שם בכ"י ב', עיין דק"ס, עמ' 95 הע' י'. וכן בתשה"ג (אוה"ג שבת, עמ' 68): מונבז תנא הוא (עיי"ש בבבלי ס"ח ב' ולעיל שבת פ"ח ה"ד), אבל מלך מולבז הוא. וכנראה שכן הוא כתיב הגאונים הבבליים, והוא הוא, עיין מ"ש לעיל ח"ב, עמ' 658, הערה 47. ובד ובכי"ע כאן: מונבז המלך, וכ"ה ברוב נוסחאות המשנה. ועיין ב"ר פמ"ו, י', עמ' 467, ובהערות תיאודור שם, ובספרות שציין שם.<br>ובמשנתנו הנ"ל: כל ידות הכלים וכו'. ובבבלי ל"ז סע"א: נעבדינהו לדידהו לזהב? אמר אביי בידות סכינין. מיתיבי אף הוא עשה כני כלים ואוגני כלים וידות כלים וידות סכינין של יום הכפורים של זהב. תרגומא אביי בקתא דנרגי וחציני. ועיין בירושלמי פ"ג ה"ח, מ"א ע"א.
<small>21-22.</small> <b>הילני אמו עשתה נברשת וכו'. </b>משנתנו הנ"ל. ובירושלמי שם: נברשת וכו', תרין אמורין חד אמר מנרתא וחרנא אמר <b>קונכיתא</b>.<sup class="footnote-marker">31</sup><i class="footnote">כ"ה הגירסא בפירוש המיוחס לרב סעדיה דניאל ה', ה'. וכן הגיהו בעלי המלונות מדעתם. ולפנינו בטעות: קונביתא. ובמלא"ש למשנתנו מעתיק בשם הירושלמי: קונקיתא, וכנראה שכן היה לפניו בפירוש לדניאל הנ"ל, עיי"ש. ועיין הפירוש להלן בפנים.</i> תרגם עקילס <b>לקבל נברשתא</b> (דניאל ה', ה'), לקבל למפרס.<sup class="footnote-marker">32</sup><i class="footnote">ברור שצ"ל: למפדס, כתיקון החכמים. ובמלא"ש הנ"ל: לַמְפַּרָס.</i> וכן מתרגם תיאודוטיון לקבל נברשתא κατέναντι τῆς λαυπάδος, כלומר, מול המנורה. ואף "קונכיתא"<sup class="footnote-marker">33</sup><i class="footnote">צורה ארמית של κογχίον.</i> פירושה מנורה בצורת שבלול (עיין מלונות), עיין מ"ש ר"י בראנד בספרו כלי החרס בספרות התלמוד, עמ' שמ"ו, ובהערות שם. ועיין מ"ש להלן ד"ה שבשעה שחמה זורחת. 
<small>22-23.</small> <b>אף היא עשתה טבלה של זהב שפרשת סוטה כתובה עליה. </b>משנתנו הנ"ל. ועיין בירושלמי כאן פ"ג ה"ח, מ"א ע"א, סוטה פ"ב ה"ב, י"ח ע"א, בבלי כאן ל"ז ב'. 
<small>23.</small> <b>שבשעה שחמה זורחת היו ניצוצות יוצאות ממנה וכו'. </b>וכ"ה בירושלמי כאן וסוטה הנ"ל, והעתיקו את כל הברייתא כמו שהיא, כרגיל בירושלמי, אבל בבא זו כנראה חוזרת לרישא, לנברשת, כמסורת הבבלי ל"ז ב', וכן מסתבר שבראשית זריחת החמה נראית הנברשת כדולקת. ועיין מ"ש באהצו"י, עמ' 45 ואילך, אבל כן דרך הראשונים לצרף את הברייתות עם פיסקאות המשנה. 
<small>24.</small> <b>ויודעין שחמה זורחת. </b>וכע"ז בירושלמי הנ"ל. ובבבלי הנ"ל ביתר באור: והכל יודעין שהגיע זמן קריאת שמע. 

Halakhah 4

<small>24-25.</small> <b>כל השערים שהיו שם נשתנו להיות של זהב חוץ משערי ניקנור מפני שנעש' בהן נס. ויש אומרי' מפני שנחשתן מצהיב. </b>משנה מדות פ"ב מ"ג. וכמשנתנו כאן (פ"ג מ"י): ניקנור נעשו נסים לדלתותיו, והיו מזכירין אותו לשבח. ועיין מהות הנס להלן בסמוך. ומצבה של משפחת ניקנור "עושה השערים" (ביונית) נתגלתה בירושלים, עיין מ"ש באחרונה סוקניק בספר הזכרון לאשר גולאק ולשמואל קליין, עמ' 134 ואילך. ועיין מ"ש להלן בשם יוסף הכהן. ובעזרא ח', כ"ז: וכלי נחשת מצהב טובה שנים חמודות כזהב. ועיין להלן ערכין פ"ב ה"ה ובמקבילות. 
<small>26.</small> <b>ר' ליעזר בן יעקב או' נחושתא קלנתיא והיתה יפה כזהב. </b>בירושלמי פ"ג סה"ח, מ"א ע"א (בכי"ל): תני בשם ר' ליעזר נחושתן היה <b>קרונתיון</b> יפה משל זהב. והמגיה מחק את המלה "קרונתיון" והשלים בגליון: מצהיב ויותר. ובבבלי ל"ח א': ר' אליעזר בן יעקב אומר נחשת קלוניתא היתה והיתה מאירה משל (כ"ה בכי"מ, עיין דק"ס. ולפנינו: כשל) זהב. וכן מספר יוסיפוס (מלחמות ס"ה פ"ה, סי' ג', 201): מן השערים היו תשעה מצופים זהב וכסף מכל צד באופן שוה לרבות המזוזות והמשקוף (ועיין מדות הנ"ל, ושם פ"ד מ"א) חוץ מאחד מבחוץ ממזרח להיכל מנחושת קורינתית יפה (כלומר, יקרה) מן המכוספים והמוזהבים. ועיין מ"ש במבואי לירושלמי כפשוטו, עמ' י"ז, ובתס"ר ח"א, עמ' 189.<br>ובמדרש וזאת הברכה (בתי מדרשות של רש"א ורטהימר, הוצ' שניה ח"ב, עמ' קכ"א): למה היה משה דומה באותה שעה לפני מלאכי השרת. א"ר שמעון בן חלפתא להדין נחשא דיקרייתנא (צ"ל: דיקורינתא) די קומי דהבא נחש, וקומי נחש דהב. עיין תס"ר הנ"ל.
<small>26-27.</small> <b>מהו נס שנעשה בהן אמרו כשהיה ניקנור מביאם מאלכסנדריא של מצרים וכו'. </b>וכע"ז בירושלמי כאן פ"ג ה"ח הנ"ל ובבלי ל"ח א'. ובבבלי פסחים ס"ד ב' מוכח ששערי העזרה (והוא שער המזרח, שער ניקנור) היו ננעלים מאליהן בנס מן השמים (עיין ר"ח שם). ובירושלמי כאן פ"ו ה"ג, מ"ג ע"ג, אמרו שארבעים שנה עד שלא הרב ההיכל היו נועלין דלתות ההיכל מבערב ומשכימין ומוצאין אותן פתוחין. וכן בבבלי ל"ט ב': והיו דלתות ההיכל נפתחין מאליהן. וכע"ז מספר יוסיפוס (מלחמות ס"ו פ"ה סי' ג', 293), על שער המזרח של המקדש התיכון שהיה של נחושת, ושננעל בקושי ע"י עשרים בני אדם, נפתח פעם מאליו בחצות הלילה. ועיין בהיסטוריה של טקיטוס ס"ה פי"ג. ועיין מ"ש ר"י בראנד בסה"י לכבוד רי"ל זלוטניק (אבידע), עמ' 12 ואילך. 
<small>31.</small> <b>ויש אומ' אחת מן חיה שבים וכו'. </b>בבא זו חסרה בירושלמי, אבל ישנה בבבלי ל"ח א'. 
<small>33.</small> <b>קורות בתינו ארזים וגו'. </b>בכי"ע ובכי"ל מסיים את סוף הפסוק: רהיטנו ברותים. ובבבלי שם: אל תקרי ברותים אלא ברית ים. וברש"י שם: כאילו כרתו ברית זו עם זו, ויש אומרים ברית ים. ועיין גירסת הגאונים בריטב"א שם ובאוה"ג, עמ' 21, ובהערות בעל דק"ס, עמ' 98, הערה נ'. 

Halakhah 5

<small>33-34.</small> <b>של בית גרמו היו פקיעין במעשה לחם הפנים וכו'. </b>ירושלמי פ"ג ה"ט, מ"א ע"א, שקלים פ"ה ה"ב, מ"ח ע"ד, שה"ש רבה פ"ג, ה' (מי זאת עולה מן המדבר), בבלי כאן ל"ח א'. ועל הכתיב "פקיעין" עיין מ"ש לעיל ח"א, עמ' 158 (לשו' 5). ועיין הגהות דק"ס כאן, ריש עמ' 100, ובהערה ז' שם. 
<small>34-35.</small> <b>שלחו חכמים והביאו אומנין מאלכסנדריא וכו'. </b>האומנין האלכסנדריים היו מפורסמים בעולם העתיק במומחיותם בענייני אומנות ומכונאות, ובהמצאות חדשות במקצועות הללו. ועיין גם להלן ערכין פ"ב ה"ג ואילך ובמקבילות, ובמדרש אבא גוריון פ"א, ד' ע"ב: שלח והביא אומנין מצור ומאלכסדריא ולא עשו כמותו. ולעיל שם, ב' ע"ב, בכי"פ (עיין הערה ס"ד שם): הביא חכמים <b>מישראל</b><sup class="footnote-marker">34</sup><i class="footnote">וכנראה, שאף האומנין שלפנינו יהודים היו.</i> מאלכסנדריה של מצרים. ובאגדת אסתר פ"א, סוף עמ' 8: והביאו אומנין מאלכסנדריא ולא יכלו לתקנה וכו'. 
<small>36.</small> <b>של בית גרמו היו מסיקין את התנור מבחוץ והיא נרדית מבפנים וכו'. </b>וכ"ה במדרש שה"ש הנ"ל, ובבבלי לפי נוסחאות כי"י וראשונים, עיין דק"ס, עמ' 99, הערה ש'. ובירושלמי הנ"ל: בית גרמו היו מסיקין מבפנים ורודין מבחוץ ולא היתה מעפשת, ואילו היו מסיקין מבפנים ורודין מבפנים והיתה מעפשת. וכ"ה הנוסחא בכל הספרים אף בירושלמי שקלים, ובפירוש הרש"ס שם, מ"א ע"א, ד"ה ה"ג בכל הספרים. ובהוצאות שלנו בבבלי כאן הנ"ל: והביאו אומנין מאלכסנדריא וכו' ולא היו יודעין לרדות כמותן, שהללו מסיקין מבחוץ ואופין מבחוץ, והללו מסיקין מבפנים ואופין מבפנים, הללו פיתן מתעפשת, והללו אין פיתן מתעפשת וכו'. ועיי"ש בפירש"י.<br>והקדמונים היו להם כמה דרכים לאפיית הלחם. ויש מהם שתנוריהם היו מלאים נקבים, והיו מסיקין אותן מבפנים ומדביקין את הפת מבחוץ. ויש שהיו מסיקין את התנור מבחוץ והיו מדביקין את הפת מבפנים, ויש שהיו מסיקין את התנור מבפנים, גורפין אותו, ומדביקין את הפת מבפנים, וסותמין אותו שלא יצא חומו, ועיין זבחים צ"ה ב', צ"ו א' ומנחות צ"ד א'. ועיין לעניין תנור של מתכת שמרחו בטיט, בתוספתא כלים ב"ק פ"ד הי"ט. 
<small>37.</small> <b>ויש או' זו היתה מעפשת. </b>וכן בשה"ש רבה הנ"ל: ויש אומרים שהיתה מעפשת. ולפי גירסא זו ברור שיש כאן שתי מגרעות, שאומני אלכסנדריא לא ידעו לאפות יפה כבית אבטינס,<sup class="footnote-marker">35</sup><i class="footnote">אפשר שהלחם לא היה מתקפל, עיין בפיה"מ להר"מ כאן ספ"ג.</i> ולא עוד אלא שהלחם היה מתעפש. וכן אפשר לפרש גם בירושלמי ובבבלי הנ"ל שיש כאן שני דברים, עיי"ש. 
<small>40-41.</small> <b>היו נוטלין בכל יום וכו'. </b>וכ"ה בבבלי ובשה"ש רבה הנ"ל. ובירושלמי הנ"ל ליתא "בכל יום", ומליצה בעלמא היא, והכוונה לכל הימים לפני שהביאו את האלכסנדריים, וכן ברש"י שבועות י' ב' ד"ה מפרישין: דאמר במסכת יומא שהיו נוטלין בכל <b>שנה</b> שנים עשר מנים. (הגהות הרש"ש בסוגיין). 
<small>44-45.</small> <b>ובדבר הזה מזכירין אותן לשבח שלא נמצאת פת נקייה וכו'. </b>וכ"ה ("שלא") גם בירושלמי יומא ושקלים, וכ"ה בס' והזהיר ח"א, עמ' 220. אבל בשקלים הנספח לבבלי: לשבח. <b>אמרו</b> שלא וכו'. ובשה"ש רבה הנ"ל: לשבח. <b>ולא עוד אלא</b> שמעולם לא נמצאה פת נקיה וכו'. ולפי גירסא זו, הזכרה לשבח גם אדעיל קאי. וכן מוכח מגירסת כי"ע להלן ה"ח, שו' 75, עיין מש"ש ד"ה כדרך. ובבבלי כאן: מעולם לא נמצאת וכו', ולפי גירסא זו ג"כ אפשר לפרש שהשבח אדלעיל קאי, כפי שמוכח מתוספ' רי"ד ספ"ג, וכדעת האומר כשירי כל דור ודור בא למנות, עיין בירושלמי ספ"ג, ושקלים רפ"ה. אבל בשאר נוסחאות הבבלי: <b>שמעולם</b> לא נמצאת וכו', והשבח אלהלן קאי, עיין מאירי<sup class="footnote-marker">36</sup><i class="footnote">ל"ג ע"ב מן הספר. אבל עיין להלן שם, ל"ד ע"ב ורע"ג.</i> ודק"ס, עמ' 100, הערה ד', ומ"ש להלן, שו' 70–71, ד"ה ורבינו אליקים. 
<small>46.</small> <b>לקיים [מה] שנ' וכו'. </b>עיין לעיל שקלים פ"ב, שו' 7. 

Halakhah 6

<small>47.</small> <b>היו פקיעין בפיטום הקטרת במעלה עשן וכו'. </b>וכ"ה בד. ובכי"ע ובכי"ל: ובמעלה עשן, וכ"ה בירושלמי, ובשה"ש רבה: היו בקיאין במעשה הקטרת בפיטום הקטרת והיה מעלה עשן וכו', והיא היא, עיין להלן. 
<small>48-49.</small> <b>שהיו מפטמין כיוצא בהן אלא שאין פקיעין במעלה עשן וכו'. </b>בתוספ' ישנים ל"ח א' ד"ה ה"ג: אבל עשב אחר ששמו מעלה עשן היו מכירין אנשי אלכסנדריא, שאם חיסר בקטורת חייב מיתה. וברש"י פירש: "שלא היו מכירין בעשב שהוא מעלה את העשן זוקף ומתמר כמקל", ואפשר לפרש בו שהיו מכירין בעשב אחר שהוא מעלה עשן, אבל אינו מתמר, כמו שפירש בשער אפרים סי' ט"ז. ועיין באבודרהם סדר תפילות של חול, ד"ו שכ"ו, מ"ו ע"ד, ומש"ש בב"י טאו"ח סי' קל"ג. ועיין מל"מ פ"ב מה' כלי המקדש ה"ג, ומה שהאריך בס' עבודת ישראל, קנ"ג ע"א-קנ"ח ע"ב, ובס' הר המריה על הר"מ פ"ב מה' כלי המקדש ה"ח סי' כ"א. 
<small>52.</small> <b>שנ' כל פעל ה' למענהו. </b>עיין תוספ' ישנים ל"ח א' ד"ה שנאמר, ובפירוש הרש"ס לשקלים, מ"א סע"א ואילך. ועיין הגירסא בירושלמי כאן ולעיל במעשה לחם הפנים. ועיין אבות ספ"ו (בברייתא פרק קניין תורה) וסוף אבות דר' נתן, ובבלי שבת קט"ז ב'. 
<small>53.</small> <b>בכל יום וכו'. </b>עיין מ"ש לעיל, שו' 40, ד"ה היו נוטלים. 
<small>58.</small> <b>ובדבר הזה מזכירין אותן לשבח שלא יצאת מהן וכו'. </b>בשה"ש רבה הנ"ל: לשבח. <b>ולא עוד אלא</b> שלא יצאת אשה מהם ותינוק מהם כשהוא מבושם. וכשנושאין אשה ממקום אחר וכו'. ועיין דק"ס, עמ' 101, הערה ל', ומ"ש לעיל, שו' 44–45, ד"ה ובדבר. 
<small>59.</small> <b>כשהיו נושאין אשה ממקום אחר היו פוסקין על מנת וכו'. </b>עיין ירושלמי ב"מ פ"ז סה"א, י"א ע"ב, תוספות ישנים ל"ט ב' ד"ה כלה ותוספות כתובות ס"ו ב' ד"ה לא נאמרו. 

Halakhah 7

<small>61-62.</small> <b>אמ' ר' עקיבא סח לי שמעון בן לוגא וכו'. </b>ירושלמי, בבלי (ועיי"ש בדק"ס, עמ' 101, הערה ע') ומדרש שה"ש הנ"ל. 
<small>65.</small> <b>אמרתי לו מה ראית אמ' למעלה עשן כנגדי. </b>בד: אמר מעלה עשן כנגדי. בכי"ע: א' לי מעלה עשן כנגדי. ובכי"ל: אמ' לי הרי מעלה עשן לנגדי. וכן בשה"ש רבה הנ"ל: אמר לי והלא מעלה עשן כנגדי. ובירושלמי כאן: ולמה שחקתה, אמר לי על הכבוד המתוקן לצדיקים לעתיד לבוא, הרי מעלה עשן לנגדי. וכ"ה בשקלים בכי"ל ("והרי מעלה עשן לנגדי"), ונמחקה המלה "והרי", ונוסף בגליון בכ"י אחר: "ומה ראית". ובנוסח הנספח לבבלי שם: ומה ראית מעלה עשן עומד לנגדי. ובכי"מ שם: מעלה עשן כנגדי ראיתי. וכ"ה בבבלי כאן ל"ח א' בכי"מ ובכי"א, עיין דק"ס, עמ' 102, הערה ק'.<br>ובתוספות ישנים ל"ח א': ה"ג בספרים ישנים ובכמה ספרים, ומה ראית והזכרת (צ"ל: ונזכרת) מעלה (ה)עשן <b>כנגדו</b>. פירוש אותו עשב שמעלה עשן כנגדו, ואינו מפצע לכאן ולכאן, אלא מתמר ועולה כמקל ראיתי וכו', דלספרים שמוגה בהם מעלה עשן <b>כנגדי</b>, אין הלשון מכוון דהוה ליה למימר ראיתי, או מעלה עשן אצלי. מיהו יש ספרים שכתוב בם במס' שקלים מעלה עשן עומד לנגדי. ובתוספתא כתוב ראיתי כנגדי. מיהו אותם ספרים דגרסי גירסא ראשונה יש לפרש כדפרישית. ויש תוספתא שנאמר בה מעלה עשן לנגדי, ולא כתוב בה לא עומד ולא ראיתי, ודומה שהגיהו עומד או ראיתי לתקן הלשון. ועיין בפי' הרש"ס לשקלים, מ"א ע"ב. ולפי גירסת כי"ו שלפנינו, משמע שצ"ל: למעלה עשן <b>כנגדו</b>, אבל מסתבר יותר שאין למעלה אלא "לי מעלה",<sup class="footnote-marker">37</sup><i class="footnote">עיין לעיל עירובין פ"ה, הע' 26.</i> כגירסת כי"ע וכי"ל.
<small>66.</small> <b>שבועה היא בידינו שאין מראין וכו'. </b>בשה"ש רבה הנ"ל: מסורת בידינו שלא להראות לאדם בעולם. אמרו לא באו ימים קלים בעולם עד שמת אותו התינוק. ועיין מ"ש להלן, שו' 78–79, ד"ה ולא נמצא. 
<small>66-67.</small> <b>אמ' ר' יוחנן בן נורי וכו'. </b>ירושלמי, בבלי ומדרש שה"ש רבה הנ"ל. 
<small>70-71.</small> <b>מיכן אמ' בן עזיי משלך יתנו לך בשמך יקראוך ובמקומך יושיבוך וכו'. </b>ופירש"י (ל"ח סע"א): "ממעשה בית גרמו ובית אבטינס שבקשו חכמים לדחותם ממקומם ולא יכלו", ולא עוד אלא שכפלו את שכרם, משלהם נתנו להם<sup class="footnote-marker">38</sup><i class="footnote">עיין במשנתנו סוף עירובין, ירושלמי תרומות פי"א ה"א ובציונים של ר"י ענגיל בגליוני הש"ס לירושלמי שם.</i> שהיו ראויים לכך, שהרי אחרים לא יכלו לעשות כמותם (כפי' ר' אליקים שהביא בדק"ס, עמ' 102, הערה ד', עיי"ש), ובשמם קראו להם כדי להושיבם במקומם וכו'.<br>ורבינו אליקים (הנ"ל) פירש: בשמך יקראוך, כל מה שמגנין אותך ומחרפין אותך אל תחוש לכך, שלבסוף <b>יקראוך בשמך כראוי לך</b>, ומתפרסמין מעשיך הטובים, כאלו שבתחילה היו מזכירין אותן לגנאי ולבסוף הזכירום לשבח וכו'. ועיין מאירי ל"ד א' (מן הספר) שפירש כעין זה. ועיין מ"ש לעיל סה"ה, שו' 44, ד"ה ובדבר הזה.<br>ובירושלמי ספ"ג: ועל כולן היה בן <b>זומא</b> אומר משלך יתנו לך ובשמך קורין אותך <b>ובשבחך</b> מושיבין אותך, ואין שכחה לפני המקום, ואין אדם נוגע במוכן לך. ובבבלי ל"ח סע"א הסדר אחר, ומסיים שם: ואין מלכות נוגעת בחברתה אפי' כמלא נימא. וכן מסיים במדרש שה"ש הנ"ל.<br>ונראה לשער שבן עזאי (או בן זומא, לגירסת הירושלמי), שלא נסמכו, אמרו כן בתשובה לבריות המרננות "מה ראה פלוני לישב, מה ראה פלוני שלא לישב" (ספרי דברים פי' י"ג, עמ' 22): משלך יתנו לך, בשמך יקראוך ובמקומך יושיבוך וכו'. כלומר בשבחך יקראוך (עיין בלשון הירושלמי שלעיל) ובמקומך הראוי יושיבוך בישיבה. וכן באבות דר"ן פי"ד: לכולן קרא להן שמות (במקבילה שבמשנה שם פ"ב מ"ח: היה מונה שבחן). וכן להלן שם רפי"ח:<sup class="footnote-marker">39</sup><i class="footnote">כגירסת ספר מוסר לר"י עקנין, עמ' 40. ועיין גם בהוספות בהוצאת רש"ז שכטר, ע"ג ע"א.</i> קורא לחכמים שמות, ומונה שבחן וכו'. וכן להלן שם ספי"ח (סוף עמ' 68): היה קורא לחכמים שמות, לר"מ חכם וסופר וכו'. ובמקבילה שבבבלי גיטין ס"ז א': היה מונה שבחן וכו'. ובספרי עקב פי' מ"ח, עמ' 113: בשביל שאקרא חכם, בשביל שאשב בישיבה, ועיין בהערות הר"א פינקלשטין שם. ובבבלי סנהדרין י"ג ב': סמכין ליה <b>בשמא</b>. קרי ליה רבי. ולפיכך סיימו בבבלי ובמדרש: ואין מלכות נוגעת בחברתה וכו', כמו שאמרו גם כלפי ישיבות, עיין בבלי מו"ק כ"ח א'. ו"שם" הוא איפוא כשימושו במקרא, שם טוב, לשם ולתפארת (reputation), אנשי השם.<br>ובתנחומא ריש ויקהל: שלשה שמות נקראו לו לאדם. אחד מה שקוראין לו אביו ואמו, וא' מה שקוראין לו בני אדם, ואחד מה שקונה הוא לעצמו, טוב מכולם מה שקונה הוא לעצמו.<sup class="footnote-marker">40</sup><i class="footnote">ועיין הגירסא במקבילות בקה"ר רפ"ז ובמדרש שמואל פכ"ג, ו', הוצ' בובר, ל"ה ע"ב. ועיין בכד הקמח לרבינו בחיי סוף אות אבל (א'), הוצ' ר"ח ברייט, י"ד ע"א, ובצפחת השמן שם.</i> ואף כאן הפירוש הוא: בשמך שקנית לעצמך יקראוך בני אדם. ובתנחומא כי תשא סי' י"ג: שם שקראה לו אמו אומתו, וצ"ל: אמו ואומתו (כגי' מדה"ג שם, הוצ' ר"מ מרגליות, עמ' תשמ"ז, שו' 7), כלומר, גם אחרים קראו לו בשם שנתנה לו אמו (ועיין שמו"ר פ"מ, ד').

Halakhah 8

<small>72-73.</small> <b>אגדיס בן לוי היה יודע פרק בשיר, ולא רצה ללמד. </b>משנתנו ספ"ג. ובבבלי ל"ח ב' ובמדרש שה"ש הנ"ל הובאה ברייתא המפרשת את אומנותו, אבל בתוספתא ובירושלמי כאן לא נזכרה ברייתא זו. ובירושלמי שקלים פ"ה ה"ב, מ"ח ע"ד: אמר ר' אחא נעימה יתירה היה יודע, ואמרו עליו על הוגדוס בן לוי וכו', כעין הברייתא בבבלי הנ"ל. ובכי"מ שם חסר כ"ז, אבל ישנו בשאר הנוסחאות ובס' והזהיר, עמ' 219. 
<small>73-74.</small> <b>אמ' להם יודעין היו בית אבא שבית המקדש עתיד לחרוב וכו'. </b>תשובה זו לא נמצא בפירוש בירושלמי, בבבלי ובמדרש הנ"ל. ובתוספ' ישנים ובתוספות הרא"ש ל"ח ב': הוגדס בן לוי וכו'. בתוספתא מפרש נמי עליה ששאלו לו מה ראית. אמר להם יודעין בית אבא וכו'. ובר"ח שם: הוגדוס בן לוי וכו', וגם זה הביא <b>טעם</b> לדבריו, וכיון לתוספתא כאן. ועיין בס' יש סדר למשנה ספ"ג, ומ"ש במבואי לח"א, עמ' ט"ו ואילך. ובירושלמי אמרו: וכולהן מצאו מתלא לדבריהן חוץ מבן קמצר (עיין להלן). וכן בבבלי הנ"ל: כולן מצאו תשובה לדבריהם וכו'. והיא מתלא היא תשובה, הוא טעם, עיין מ"ש בתרביץ ש"כ, עמ' 114. 
<small>75.</small> <b>כדרך שאומ' לפני המקום. </b>בכי"ע נוסף: בדבר הזה מזכירין אותן לשבח. ועיין מ"ש לעיל, שו' 44, ד"ה ובדבר. 
<small>75-76.</small> <b>בן קמצר היה יודע את הכתב ולא רצה ללמד. </b>משנתנו ספ"ג. ולא נתבאר לא בתוספתא, לא בירושלמי ולא במדרש הנ"ל מה היתה אומנותו. ובבבלי ל"ה ב': אמרו עליו שהיה נוטל ד' קולמוסין בין אצבעותיו, ואם היתה תיבה של ד' אותיות היה כותבה בבת אחת. ופירש"י במשנה (ל"ח א'): וכותב שם בן ארבע אותיות כאחת. ובתוספ' ישנים (ל"ח ב'): שהם היו כותבין כך, לפי שסבירא להו שאסור לספר בכתיבתו, כמו שמצינו במסכת סופרים, עיין מ"ש לעיל ח"א, עמ' 48. ועיין מ"ש במנחת חינוך סי' תל"ז. ועיין בפי' ר"י חייט, מערכת האחדות, ה' ע"ב. ברם בכתי"י הבבלי חסר כ"ז, ולא היה גם לפני כמה מן הראשונים, עיין דק"ס, עמ' 103, הערה ז'. ושמא אף היא היתה מאומניות שבמקדש כשאר האומניות שנזכרו כאן. ועיין במשנתנו רפ"ד: אחד <b>כתוב</b> עליו לשם. אבל עיין בירושלמי שם. ועיין להלן. 
<small>76.</small> <b>מה ראית שלא ללמד, דמם. </b>וכ"ה בד (בדפוס ראשון, ובד"ח השמיטו את המלה "דמם") ובכי"ל. וכן בבבלי ל"ח ב' בכי"י, עיין דק"ס, עמ' 103, הערה ח'. ופירושו: שתק. ועיין מדרש תנאים, עמ' 56, ובספר הזכרון לכבוד רצ"פ חיות, עמ' ס"ד. ובמדרש שה"ש הנ"ל: ושתקו, ולא השיבו תשובה. 
<small>76-77.</small> <b>אלו מצאו תשובה לדבריהם. </b>עיין מ"ש להלן, שו' 79–80, ד"ה על הראשונים. 
<small>77.</small> <b>בן קמצר לא מצא תשובה לדבריו. </b>ופירשו בתוס' ישנים הנ"ל: דגבי ע"ז לא שייך כבוד של כתיבה. ועיין גם במאירי, ל"ג סע"ב (מן הספר). ובשלום ירושלים על הירושלמי פירש דכתיבה אין לה יחס לחורבן בית המקדש, שהרי היא נוהגת בכל זמן בכתיבת ס"ת, ועיין מ"ש לעיל, שו' 75–76, סד"ה בן קמצר. 
<small>77-78.</small> <b>הם בקשו להרבות כבודן ולמעט כבוד שמים וכו'. </b>בבבלי ל"ח א': תניא אמר ר' ישמעאל פעם אחת הייתי מהלך בדרך ומצאתי אחד מבני בניהם, אמרתי לו אבותיך בקשו להרבות כבודן, ורצו למעט כבוד המקום וכו'. ובירושלמי כאן פ"ג ה"ט, מ"א ע"א, שקלים פ"ה ה"ב, מ"ט ע"א, נאמרו הדברים בשם ר' יוסה. ובשני התלמודים נסמכו לברייתא זו דברי ר"ע (לעיל שו' 70): מעתה אסור לספר בגנותן. ולפי זה אף הברייתא שלנו היא לפני שמצאו תשובה לדבריהן. ועיין להלן בסמוך. ועיין מאירי, ל"ד רע"ג (מן הספר). 
<small>78-79.</small> <b>ולא נמצא להם שם טוב וזכר טוב בעולם. </b>במדרש שה"ש הנ"ל: ולא עוד אלא שאין להם לא נין ולא נכד בישראל. ועיין מ"ש לעיל, שו' 66, ד"ה שבועה, ומ"ש לעיל בסמוך. 
<small>79-80.</small> <b>על הראשונים נאמ' זכר צדיק לברכה, ועל אילו נאמ' ושם רשעים ירקב. </b>וכ"ה במשנתנו ספ"ג. ובכי"ע: ועליהם הוא אומ' ושם רשעים ירקב, והרישא חסירה שם. ובכי"ל הסדר הפוך: "ועליהם הוא או' וכו' ועל הראשונים נאמר זכר צדיק לברכה", ומסיים בדבר טוב. ובירושלמי ספ"ג (שקלים רפ"ה): מאן דאמר כשירי כל דור ודור בא למנות (כלומר במשנת שקלים פ"ה) על כולם הוא אומר זכר צדיק לברכה, מאן דאמר שהיה באותו הדור מנה מה שבדורו על כולם הוא אומר ושם רשעים ירקב, על מי נאמר זכר צדיק לברכה על בן קטין וחביריו. ועיין בפיה"מ להר"מ ספ"ג ובמאירי, ל"ג ע"ב (מן הספר) ואילך. ושמא נשנית משנתנו לפני המעשה של ר' יוחנן בן נורי שהרצה לר"ע (לעיל שו' 70), עיין בתוספ' רי"ד ספ"ג. 

Halakhah 9

<small>81.</small> <b>טרף בקלפי והעלה שני גורלות. </b>משנתנו רפ"ד, וחוזרת לפ"ג מ"ט (לעיל ה"ב): וקלפי היתה שם ובה שני גורלות. ואמרו כאן שכהן גדול ערבב ונענע<sup class="footnote-marker">41</sup><i class="footnote">עיין ערוך ערך טרף, ואוה"ג סוכה, עמ' 50, הע' ט.</i> את הגורלות בפנים כדי שלא יכוין ליטול את של שם בימינו. 
<b>אחד בימינו ואחד בשמאלו. </b>כלומר כהן גדול מכניס את שתי ידיו לקלפי (שאינה מחזקת יותר משתי ידים, בבלי ל"ט א'), ולא איכפת לנו אם מעלה גורל אחד בשמאל, בניגוד לדעת ר' יהודה בשם ר' אליעזר להלן, עיין מש"ש. 
<small>81-82.</small> <b>אם בימינו עלה היו כל ישראל שמחין וכו'. </b>מפני שהגרלה אעפ"י שאינה עבודה, מצותה לכתחילה בימין, והיא הקובעת את הגורל, ואם עלה השעיר לשם בימינו, ממילא נקבע השני לעזאזל, והעלייה בשמאל אינה מעלה ולא מורידה, עיין מ"ש להלן בשם גבורות ארי. ואמרו בירושלמי (פ"ו ה"ג, מ"ג ע"ג) ובבבלי ל"ט א', ב', שכל זמן ששימש שמעון הצדיק בכהונה גדולה היה של שם עולה תמיד בימין, ומכאן ואילך פעמים עולה בימין פעמים בשמאל, וארבעים שנה עד שלא חרב הבית עלה של שם בשמאל. 

Halakhah 10

<small>83.</small> <b>מהו לשנותו משמאל לימין. </b>בבלי מ' ב'. ופירשו שם שהכוונה שיחליף את השעירים שכבר נקבעו בהגרלה, ויקח את השעיר שלשמאלו (שנתפס לה') ויטילו לימינו, ויתן עליו את הגורל לה'. אבל פשיטא שאין להחליף את הגורלות, שהרי כבר קבעם הגורל, עיי"ש. 
<small>83-84.</small> <b>אמ' להם אל תתנו מקום למינים לרדות אחריכם. </b>וכ"ה בבבלי הנ"ל בכל הד"י ובכתה"י, אלא שבד"ח שינו מאימת הצינסור: לצדוקים. ופירוש מחוור בר"ח, אלא שנשתבש קצת בדפוסים, והנכון הוא בפי' רבינו בחיי על התורה פ' אחרי, קמ"ז ע"א (וכנראה שהעתיק מן הר"ח): שאם היו משנים יאמרו המינין עזאזל רשות אחת בפני עצמה, אבל יש רשות אחרת גדולה, ולכך הוצרך לכבדה ולהחזירה בימין, ואינן יודעין שהן גזרות של הקב"ה. ועיין ערוך ערך רד, והעתיק כגירסת הר"ח שלפנינו. וכבר פירשתי בספרי היליניסמוס בא"י היהודית (אנגלית), עמ' 167, הערה 21, שרמזו כאן לפולחן ע"ז ששימשו בשמאל בעבודה לרוחות השאול, עיי"ש. וחששו שמא יאמרו המינין שאף אנו נוהגין כאן. וכן הכוונה גם במשנת פרה פ"ג מ"ג ובמקבילה שבתוספתא שם פ"ג ה"ג, עיין מ"ש בספרי הנ"ל, עמ' 168, הערה 33. ועיין בפי' הרמב"ן לתורה ויקרא ט"ז, ה' ומ"ש בס' דרשות התורה לר' שם טוב ן' שם טוב פ' אחרי.<br>ובמאירי מ' ב' פירש: שהמינין חושדין אותנו בכך להיות כל מעשינו דרך נחש. וכן פירש, כנראה, גם את משנת פרה פ"ג מ"ג הנ"ל, שיאמרו המינין שאנו עושים דברים הנראים ככישוף, עיין בפסיקתא דר"כ פרה, מ' ע"א (ובמקבילות שצוינו שם). ואף כאן יאמרו שהשעיר לעזאזל הוא קרבן לשד, ובעבודת כשפים שימשו בשמאל, עיין מ"ש לעיל, שבת ראש עמ' 90. ועיין ספרי פנחס פי' קמ"ג, עמ' 191, ובמקבילות.
<small>84-85.</small> <b>ר' יהודה אמ' משם ר' אליעזר הסגן וכהן גדול מושיבין שתי ימיניהן כאחד וכו'. </b>בבלי ל"ט א', עיין דק"ס, עמ' 107, הערה ה'. ולעצם העניין עיין מ"ש להלן. 
<small>85.</small> <b>אם בימינו של כהן גדול וכו'. </b>משנתנו רפ"ד, בבלי הנ"ל. 
<small>86-87.</small> <b>אם בימינו של סגן עלה ראש בית אב אומ' לו, הסגן, דבר מאילך. </b>וכן בד: ראש בית אב אומר לו, סגן, דבר מאילך (ובד"ח משובש). ובכי"ל: ראש בית אב או' לו, סגן <b>דביר המלך</b> (ונמחקה ההי"א של "המלך" בשתי נקודות למעלה). וקרוב שכן הוא הנכון כמו שתיקן המגיה, עיין להלן. ובכי"ע: ראש בית אב אומ' לו, אישי כהן גדול, דבר מאילך. ובבבלי הנ"ל: ראש בית אב אומר לו לכהן גדול דבר מילך. ופירש"י: דבר דבריך. לה' חטאת. וקרוב לודאי שגי' כי"ע תוקנה ע"פ הבבלי, והנכון בתוספתא כלפנינו, שראש בית אמר לו לסגן דבר <b>מאילך</b>, וצ"ל: מא לך, וכן "מלך" שבכי"ל פירושו מה לך (עיין מ"ש לעיל שבת פי"ז, שו' 20, ד"ה חשבונות), כלומר, הכרז על מה שבידך.<br>ופירשו בבבלי שר' אליעזר סובר שימינו של סגן עדיף משמאלו של כהן גדול. ובתוספ' רי"ד, תוספ' ישנים, תוספות הרא"ש, וריטב"א שם הקשו איך הכשירו הגרלה של יוה"כ בסגן, והרי עבודת יוה"כ אינה אלא בכהן גדול, עיי"ש מה שתירצו. ובגבורות ארי תירץ שאף כאן ההגרלה היא בכהן גדול גרידא, ומה שעלה בימינו של כהן גדול קובע גם את השני ממילא. וכוונתו שמה שעלה בימינו של כה"ג קובע את השעיר שעמד לימינו, ואם עלה בידו "לה'", נמצא שהשעיר שעומד לימינו הוא לה', והשני שלשמאלו הוא לעזאזל, ואם עלה בידו לעזאזל השעיר שעל ימינו הוא לעזאזל, ולשמאלו הוא לה'. והשתתפות הסגן אינה אלא כדי לקיים מצות שני גורלות. ועיין בס' עבודת ישראל, קט"ו ע"ב, שתפס כדבר פשוט שר' אליעזר חולק על המסורת שבימי שמעון הצדיק עלה הגורל תמיד בימין (עיין לעיל, שו' 81, ד"ה אם בימינו), וקשה מאד להניח כן, והכוונה שם לימינו של כהן גדול גרידא, שלא העלה בימינו לעזאזל.
<small>87-88.</small> <b>הוא או' לה' והסגן או' לחטאת. </b>וכ"ה ("לחטאת") גם בקג"נ.<sup class="footnote-marker">42</sup><i class="footnote">מכאן ואילך עד "לרבים" בפ"ג, שו' 85, יש בידי קטע מן הגניזה שבביה"מ כאן. והוא לקוי בקצותיו, אבל רובו קיים, וכתבו ברור.</i> ובכי"ל: והסגן אומ' לו לחטאת. ובראשונים שנציין להלן: והסגן אומר חטאת.<br>ומפשוטן של דברים משמע שהדברים דבוקים לרישא, והיינו כשעלה הגורל לה' ביד הסגן, והיא מדברי ר' יהודה בשם ר' אליעזר, ואינה הלכה. אבל מדברי הסמ"ג עשין ר"ט, רכ"א ע"ד, והריטב"א ל"ט א' ד"ה נתנם וסד"ה ר' ישמעאל, מוכח שפירשו שברייתא זו היא אליבא דת"ק. ולפי פירושם הבבא שלעיל "ונתנן על שני השעירים" היא פיסקא ממשנתנו רפ"ד, והדברים חוזרין לת"ק בשו' 81 (ועיין מ"ש בשיח יצחק ל"ט רע"א). ולפ"ז אפשר שלר' יהודה בשם ר' אליעזר הסגן הוא שמניח את הגורל<sup class="footnote-marker">43</sup><i class="footnote">ואף שכתב בה אהרן, עיין ירושלמי פ"ד ה"א, מ"א ע"ג, ובבלי ל"ט בו.</i> לה' אם עלה בימינו, ואף בהנחה ימינו של סגן עדיפה משמאלו של כהן גדול. ולת"ק כהן גדול מניח מה שעלה בימינו, בימינו, ומה שעלה בשמאלו, בשמאלו, כמפורש בסמ"ג הנ"ל: נתנם על שני השעירים של ימין בימין, ושל שמאל בשמאל.
<small>88.</small> <b>ר' ישמעאל או' לא היה צריך לומ' חטאת. </b>וכ"ה בד ובכי"ל. ובכי"ע מוסיף: אלא לה'. וכ"ה במשנתנו רפ"ד ובתו"כ אחרי פ"ב ה"ה, פ"א ע"א. ועיין תוספ' ישנים ל"ט א' ד"ה ואומר, וריטב"א שם ד"ה ר"י. 
<small>88-89.</small> <b>אמרו לו והלא כבר נאמ' ועשהו חטאת. </b>וכן בתו"כ הנ"ל: ועשהו חטאת שיאמר לה' חטאת. ועיין ר"ח מ' ב'. ובריטב"א ל"ט א': קא מיפלגי בהא דכתב קרא והקריב אהרן את השעיר אשר עלה עליו הגורל לה' ועשהו חטאת, דת"ק סבר דהאי ועשהו חטאת אמעיקרא נמי קאי, שעשהו חטאת בדיבורו בשעת הגורל. ובסדר אתה כוננת עולם מראש (נוסח אבודרהם, תשלום אבודרהם, עמ' 51): של שם יתנהו על השעיר ויעשהו לה' חטאת. ותפס עליו ר"י נחמיאש:<sup class="footnote-marker">44</sup><i class="footnote">בפי' סדר העבודה שנתפרסם ביאהרבוך הפרנקפורטי ח"ו, עמ' 6.</i> במקום ועשהו חטאת יש לו להיות <b>ויאמר</b> לה' חטאת. וכן הגיה עליו בב"י טוא"ח סי' תרכ"א: צריך למחוק "ויעשהו, ולכתוב במקומו ואומר". ולפי הגירסא בתוספתא ותו"כ אין צורך בהגהה, וכפירוש הריטב"א. ועיין בפירש"י ויקרא ט"ז, ט', ופי' ר"א מזרחי שם. 

Halakhah 11

<small>89.</small> <b>בכל יום שני כהנים נכנסין וכו'. </b>כמשנת תמיד פ"ה מ"ד-מ"ה. ועיין לעיל פ"א הי"א. וכל הברייתא במלחמות להרמב"ן ליומא כ"ו א'. 
<small>90.</small> <b>היום נוטל את המחתה בימינו וכו'. </b>משנתנו רפ"ה. 
<small>90-91.</small> <b>במי דברים אמורים בקטרת שלפני לפנים וכו'. </b>כ"ה ("לפנים") בכל הנוסחאות ובמלחמות הנ"ל, וכ"ה בקביעות במקורות של א"י<sup class="footnote-marker">45</sup><i class="footnote">ירושלמי, מדרשי הלכה ועוד, עיין לעיל פ"א הערה 75.</i> וכ"ה לפעמים גם בבבלי.<sup class="footnote-marker">46</sup><i class="footnote">במכילתין מ"ד א' (שלש פעמים), נ"ו סע"ב (שלש פעמים), אבל עיין דק"ס עמ' 119. ועיין רש"י ג' ב' ד"ה תחלה. וכן מעתיקים כמה מן הראשונים בשם הבבלי. ועיין מ"א ח', י"ז.</i> ועל הכתיב במי דברים וכו', עיין לעיל ח"א, עמ' 277, הערה 14. 
<small>91-92.</small> <b>הרי הוא כקטרת של שאר ימות השנה. </b>מכאן הביא במלחמות הנ"ל ראייה לשיטת הפייטנים שאף ביוה"כ היו פייסות לעבודות שאינן מסדר יוה"כ, שאינן בכה"ג דווקא, עיי"ש. ועיין מ"ש לעיל פ"א, הערה 22, ד"ה ואשר לעבודת ליל יוה"כ. 
<small>92.</small> <b>בכל יום כבידה וכו'. </b>משנתנו פ"ד מ"ד. ועיין בתשלום אבודרהם, עמ' 53, וכיוון לברייתא שבבבלי מ"ד ב'. 
<small>93.</small> <b>כדי שתהא זרוע מסיעת. </b>בד: כדי שתהא זרועו מסייעת. ובכי"ע: כדי שיהא זרוע <b>מסייעתו</b>. ובכי"ל ובקג"נ: שתהא זרוע מסיעתו. ובירושלמי פ"ד ה"ד, מ"א סע"ג: והיום ארוכה שלא לייגעו וכו', והיום היה בה אמה ומחצה כדי שתהא הזרוע מסייעת. ובבבלי מ"ד ב': והיום ארוכה כדי שתהא זרועו של כ"ג מסייעתו. כלומר הכהן מכניס את ראש יד המחתה תחת זרועו בין אצילי ידיו, ופושט את זרועו על שאר יד המחתה ומחזיק בכפו בסמוך למחתה. עיין ר"ח מ"ד ב'. רש"י מ"ג ב',<sup class="footnote-marker">47</sup><i class="footnote">ברש"י שם: כדי שיתן ידו למטה מזרועו ותהא זרועו מסייעתו. ולכאורה צ"ל: כדי שיתן <b>ידה</b>, כלומר יד המחתה, כמו שהגיה ופירש הרש"ש במקומו. אבל גם בתשלום אבודרהם, עמ' 53: והיום ארוכה כדי שיכניס כ"ג <b>ידו</b> תחת זרועו ותהא מסייעתו.</i> סדר העבודה להרא"ש, ומאירי מ"ד סע"ב.<br>ובס' העבודה ליוסי בן יוסי (ס' רב סעדיה, עמ' רע"ג): כף נטלה בשמאל ומחתה בימין. <b>ריכב</b> כובד ימין על שמאל וכו'. ומשמע מדבריו שפירש שמניח את יד המחתה על זרוע השמאל שהיא שטוחה (כדי שלא תתפזר הקטורת). ועיין תוספתא זבחים פ"א סה"ה.
<small>93-94.</small> <b>בכל יום ויום לא היה לה ושתיק וכו'. </b>וכ"ה ("ושתיק") גם בד בכי"ל ובקג"נ. אבל בכי"ע: נשתיק וכו' נשתיק. וכן בבבלי מ"ד ב': בכל יום לא היה לה ניאשתיק, והיום היה לה ניאשתיק. ובירושלמי פ"ד ה"ד, מ"א רע"ד: בכל יום לא היה בה <b>נרתיק</b> והיום היה בה <b>נרתיק</b><sup class="footnote-marker">48</sup><i class="footnote">ופירשו בירושלמי שהיה קבוע במסמר, ונחשב כחלק מן המחתה, ואינו חוצץ.</i> כדי שלא <b>יכוה</b>.<sup class="footnote-marker">49</sup><i class="footnote">כן מעתיקים בתוספות ובתוספ' ישנים מ"ד ב'. ופירושו שהגחלים שוהים במחתה זמן מרובה ומרתיחים את יד המחתה. ועיין גם בסדר העבודה להרא"ש. ולפנינו בירושלמי: שלא תכבה.</i> והביא הר"ח (מ"ד ב') ראיה מב"ר (פ"ו, ו', עמ' 46): הקב"ה מערטלו <b>מנושתקו</b><sup class="footnote-marker">50</sup><i class="footnote">במקבילות: מנרתיקו, עיין במנחת יהודה לב"ר שם.</i> ומלהטו, שהוא נשתיק הוא נרתיק, וריב"א בתוס' ישנים חיזק פירושו גם מן הירושלמי הנ"ל. והעיר פרליס (בסה"י לכבוד שוורץ, עמ' 302) על רשימה אחת של מכשירי נתוח של רופאים שנמצא בה nasticium במקום ναρθήκιον והר"מ השמיט הלכה זו, וכבר העירו שהוא סבר שאילו הן דברי בן הסגן גרידא, וחכמים חולקים עליו.<br>וכנראה שבן הסגן הוא שמעון בן הסגן שלא מצאנו אלא רשב"ג שאמר בשמו (שקלים פ"ח מ"ה, כתובות פ"ב מ"ח ומנחות פי"א מ"ט). ובכריתות ו' ב': דברי רשב"ג שאמר משום הסגן. אבל בכי"מ שם: שא' משו' בן הסגן. ועיין בשטמ"ק שם אות ב'. אבל בשטמ"ק מכ"י (וויען תרל"ח, ז' סע"ג): משום ר"ש בן הסגן. וכן בתורתן של ראשונים (של הורוויץ) ח"ב, עמ' 60: משום ר' שמעון בן הסגן. ובארחות חיים ח"א, ס"ז ע"ג: משו' טרפון (צ"ל: שמעון) בן הסגן.
<small>94-95.</small> <b>בכל יום היו שתים מערכות שם וכו'. </b>כמשנתנו ספ"ד. וכל הברייתא בתו"כ צו סוף פרש' א', ל' ע"ג, בבלי מ"ה א'. ועיין ירושלמי פ"ד ה"ו, מ"א ע"ד. 
<small>95.</small> <b>אחת למערכה גדולה ואחת למערכה שנייה וכו'. </b>עיין בתו"כ הנ"ל. ובבבלי הנ"ל: אחת למערכה שניה של קטורת. ובמשנת תמיד פ"ב מ"ד: סדר המערכה גדולה (כלומר, לאיברי התמיד ואימוריו) מזרחה וכו', בררו משם עצי תאנה יפין לסדר המערכה שניה לקטורת מכנגד קרן מערבית דרומית וכו'. ועיין תו"כ ריש צו הט"ז, כ"ט ע"ג, ובבלי כאן הנ"ל. 

Halakhah 12

<small>98.</small> <b>נכנס ומהלך בהיכל עד שנמצא עומד בין מזבח הזהב למנורה וכו'. </b>במשנתנו פ"ה מ"א: נטל את המחתה בימינו ואת הכף בשמאלו היה מהלך בהיכל עד שמגיע לבין שתי הפרכת וכו'. ומסמנת הברייתא שלנו את דרך הילוכו מן המזרח למערב, שהיה הולך מצד דרום ופונה לבין מזבח הזהב למנורה (עיין להלן), כדי שיכנס לפרוכת החיצונה הפרופה מן הדרום, כמפורש להלן. ופירשו בבבלי נ"ב א' שלפיכך אינו הולך בין המנורה לכותל דרום (בכיוון ישר מול פריפת הפרוכת החיצונה) משום שחששו שלא ישחיר את בגדיו בכותל שהיה מושחר מעשן המנורה שכנגדו. ועיין ירושלמי פ"ה ה"ג, מ"ב סע"ב, ובבלי נ"א ב'. ובירושלמי מפורש שר' <b>יוסי</b> סובר שמן השלחן ולצפון היה נכנס, כלומר מהלך ממזרח למערב בצד כותל הצפוני, ישר מול הכניסה לקדשי קדשים. ור' יוסי הרי סובר (במשנתנו שם ולהלן בתוספתא) שלא היתה שם אלא פרוכת אחת, ולפי הבבלי (נ"א ב', נ"ט א') היתה פתוחה מן הצפון, לשיטת ר' יוסי, ועיין להלן.<br>ופירשנו "בין מזבח הזהב והמנורה" כל שטח ההיכל שכנגד בין מזבח הזהב והמנורה, והוא כמו שאמרו בבבלי ל"ז א': ותני <b>כבין</b> (כגי' כי"י וראשונים) האולם ולמזבח. וכבר העיר לנכון במרכבת המשנה בפ"ג מה' עבודת יוה"כ ה"ב (בח"א): "ואין זו הגהה בלשון המשנה, דוודאי כל הרצועה קל"ה אמה ברוחב כ"ב אמה מקרי בין האולם ולמזבח בכל הש"ס". וכן בירושלמי יבמות פי"ב סה"א, י"ב ע"ג: ובשילייתה היוצאת מבין רגליה, וכי מבין רגליה היא יוצאת, אלא נראית כמבין רגליה וכו', וכי מבין האולם למזבח היה נתון, אלא נראה כבין האולם למזבח. ועיין מ"ש מהרי"ן אפשטין במבוא לנוה"מ, עמ' 517 ואילך. ומסמנת התוספתא שכהן גדול כשנכנס מן המזרח פונה דרומה לשטח של בין מזבח הזהב והמנורה, ופוגע ראשונה במזבח הזהב שהיה משוך כלפי מזרח קצת, כבבלי ל"ג רע"ב. וכן פירש בעיקרו גם בח"ד, עיי"ש. ועיין להלן.
<small>98-99.</small> <b>המזבח היה לפנים ממנו. </b>כלומר, הכלי הראשון שפגע בו כשפנה דרומה היה מזבח הזהב, שהיה נתון מחצי הבית ולפנים, עיין להלן.<br>ולהלן בתוספתא זבחים פ"ו ה"ז: פרים הנשרפין ושעירין הנשרפין <b>כיון ששחטן</b><sup class="footnote-marker">51</sup><i class="footnote">כ"ה בכי"ו, וכן הגיה בח"ד שם מדעתו.</i> וזרק דמן (בח"ד הגיה: וקיבל דמן) נכנס ועמד בין מזבח הזהב למנורה, מזבח היה לפנים ממנו, טבל והזה שבע פעמים כנגד בית קדשי הקדשים וכו'. ועיין בח"ד שם. ולפי הגירסא שבד ובכי"ו "<b>וזרק</b> דמן", בהכרח שאנו מדברים בפר ושעיר של יוה"כ, שכבר זרק דמן בקדשי קדשים והולך עכשיו לזרוק את דמיהם על הפרוכת. ברם ברור שהגהת בעל ח"ד שם: (במקום "וזרק") היא הכרחית, שהרי מסיים: והזה שבע פעמים וכו',<sup class="footnote-marker">52</sup><i class="footnote">ולא "אחת למעלה ושבע למטה".</i> ובשאר פרים הנשרפים עסיקינן. והמזבח היה חוצץ בינו <b>ובין הפרוכת</b>, כפירוש בעל ח"ד. ועיין מ"ש במרכבת המשנה פ"ד מה' עבודת יוה"כ סה"ב (בח"א). וכבר ציינו המפרשים לתשובת הרשב"א ח"א סי' ש"צ, ועיין בשו"ת הרדב"ז לשונות הר"מ סי' רל"ג.
<small>99.</small> <b>שלחן נתון בצפון משליש הבית ולפנים משוך וכו'. </b>עיין בברייתא דמלאכת המשכן פ"ד, הוצ' רמא"ש, עמ' 28. ובירושלמי שקלים פ"ו ה"ד, נ' ע"ב: השלחן היה נתון <b>מחצי</b> הבית ולפנים משוך מן הכותל כשתי אמות כלפי הצפון. וכן מפורש להלן בסמוך: וכולם היו נתונין <b>מחצי</b> הבית ולפנים, ועיין מש"ש. ובבבלי זבחים צ"ח ב': תני חדא מחצי בית ולפנים היו מונחין, ותני חדא משליש הבית ולפנים היו מונחין. ולא קשיא, מר קא חשיב בית קדשי הקדשים בהדי היכל,<sup class="footnote-marker">53</sup><i class="footnote">שההיכל היה אורכו ארבעים אמה, וקדשי קדשים עשרים אמה, וממילא כשהיו מונחים בעשרים אמה האחרונות של ההיכל, נמצאו בשליש הבית ולפנים.</i> מר לא קא חשיב בית קדשי הקדשים בהדי היכל (ונמצאו מונחין בחצי ההיכל ולפנים). ועיין בבלי כאן ל"ג ב' ומנחות צ"ח ב' ואילך. ועיין ר"מ פ"ג מה' בית הבחירה הי"ז. 
<small>101-102.</small> <b>מזבח הזהב ממוצע בנתים כנגד שני בדי ארון ומשוך כלפי מזרח. </b>ברייתא דמלאכת המשכן הנ"ל, עמ' 27, עיי"ש. ובבבלי ל"ג ב': מזבח ממוצע ועומד באמצע, ומשוך כלפי חוץ קימעא. ונוקמיה להדיהו (כלומר, מכוון ביניהם), כיון דכתיב <b>ואת המנורה נוכח השלחן</b>, בעינן דחזו אהדדי. ועיין לשון רש"י על התורה שמות כ"ו, ל"ה. ובירושלמי שקלים הנ"ל: מזבח הזהב היה נתון באמצע הבית, חולק את הבית מחציו ולפנים, משוך קימעא <b>כלפי הצפון</b>. וכ"ה הגירסא (הצפון, צפון) בכל הנוסחאות לרבות הנספח לבבלי, שרי"ר, עמ' 136, הירושלמי עם פי' ר' משולם, הרש"ס, נ' ע"א, תוספות מנחות צ"ט א',<sup class="footnote-marker">54</sup><i class="footnote">בד"י עד אמשטרדם ת"ז. ומשם ואילך הגיהו בתוספות: כלפי <b>חוץ</b>.</i> פיר' תלמיד רשב"ש לשקלים, עמ' 76, וכן היה גם לפני ר' משולם שם אלא שהגיה, עיי"ש. ופירש הרש"ס שם שהמזבח היה נתון "לפנים מהנחתן של שולחן ומנורה לצד הפרוכת וכו' משוך קימעא כלפי צפון וכו'. משוך משהו מצד פנים לצד הפרוכת כלפי צפון וכו'". ועיין בפירוש תלמיד רשב"ש הנ"ל, ודבריו לא נתבררו לי כל צורכן, עיי"ש. ועיין בשו"ת הרשב"א ח"א סי' ש"צ. והר"מ בפ"א מה' בית הבחירה ה"ז ופ"ג הי"ז פסק כבבלי. 
<small>102.</small> <b>וכולם חיו נתונין מחצי הבית ולפנים. </b>בירושלמי שקלים הנ"ל: וכולהם היו נתונין משליש הבית ולפנים. עיין מ"ש לעיל, שו' 99, ד"ה שלחן נתון. ועיין בתוספות מנחות צ"ט א' הנ"ל סד"ה תרי. 
<small>102-103.</small> <b>מהלך בהיכל עד שמגיע וכו'. </b>משנתנו פ"ה מ"א. 
<small>104.</small> <b>זהו מקום הדביר שעשה שלמה. </b>זו היא הוספה למשנתנו הנ"ל. ומפרשת התוספתא ששתי הפרכות הוא מקום הדביר. ובבבלי נ"ג א' הסתפקו בפירוש הפסוק (מ"א ו', י"ט) אם הדביר הוא מבפנים, או מבחוץ. ולשיטת הבבלי שם (ועיי"ש נ"ב א') עשו שתי פרכות בבית שני מחמת ספק, עיי"ש ועיין בתוספות ובתוספ' ישנים נ"א ב' ד"ה ועבוד, ובריטב"א ובתוס' ישנים ד"ה מספקא, ובר"ח שם.<br>ברם בירושלמי אין זכר מזה, ואמרו שם (פ"ה ה"ב, מ"ב ע"ב): וביניהן אמה. אמר ר' הילא זכר לדבר, כהיא דתנינן תמן (מדות פ"ד מ"ז) אמה טרקסין וכו'. ובברייתא דמלאכת המשכן ספ"ז: ושתי פרוכות של זהב היו פרוסות עליהן מלמעלה, והיה נקרא מקום אמה טרקסין. ונסתפקו בירושלמי אם אמה טרקסין היא כלפנים או כלחוץ, ועיין גם בירושלמי כלאים פ"ח ה"ה, ל"א ע"ג.<sup class="footnote-marker">55</sup><i class="footnote">עיין מ"ש בפירושו ב"אשכולות" ס"ג (ירושלים תשי"ט). עמ' 89.</i> ולדעת הירושלמי שתי הפרכות בבית שני הן כעין (זכר לדבר) אמה טרקסין של בית ראשון, אלא שדרך אגב העירו שבאמה טרקסין עצמה יש ספק אם היא כלפנים או כלחוץ, אבל לא אמרו שמטעם זה עושין שתי פרכות. ומדברי התוספתא להלן מוכח שבכל מקום היו שתי פרכות מדינא, עיין מ"ש להלן.
<b>ר' יוסה או' לא היה שם וכו'. </b>פיסקא ממשנתנו הנ"ל. ור' יוסי הביא ראיה מן הכתוב (שמות כ"ו, ל"ג) שלא היתה אלא פרוכת אחת, שהרי אמרו "והבדילה" לשון יחיד. 
<small>105-106.</small> <b>אמרו לו מה ת"ל בין הקדש ובין קודש הקדשים. </b>בירושלמי פ"ה סה"ב, מ"ב סע"ב: מה טעמא דרבנן, והבדילה הפרכת לכם וגומר. ואף כאן הכוונה לראש הפסוק, והיינו והרי נאמר (שמות שם): והבאת שמה מבית לפרכת את ארון העדות, והבדילה הפרכת לכם בין הקדש וכו', ולמה צריך לכפול את המלה "הפרכת", והיה צ"ל: והבדילה לכם וכו', שמע מינה מכאן שהיתה שם עוד פרוכת שהבדילה בין קדש וקדשי קדשים (עיין שתא"י, ריש עמ' 255). וסוברים החכמים שגם במשכן היו שתי פרכות. וכן בבית ראשון אף שהיה שם דביר של בניין ודלתות (כמפורש במ"א ו', ל'-ל"א) הרי אף שם היתה פרוכת, כמפורש בדבה"ב ג' י"ד, עיין במיוחס לרש"י שם. ועיין בברייתא דמלאכת המשכן פ"ז ולהלן, שו' 110, ובמקבילות ומש"ש. וחכמים, כנראה, סוברים (לשיטת התוספתא והירושלמי) שהיו גם במקדש ראשון שתי פרכות, והחיצונה פרופה מן הדרום, והפנימית מן הצפון, והפנימית חוסמת בפני הפתח של החיצונה בדרום, והחיצונה חוסמת בפני הפתה של הפנימית בצפון. ולאו מטעם ספק אתינן עלה. ועיין בערוגת הבשם הוצ' ר"א אורבך ח"א, עמ' 93. 
<small>106-107.</small> <b>אמ' להם בין קדש העליון לקדש התחתון. </b>וכן בירושלמי הנ"ל: מה עבד לה ר' יסי? בין קודש קדשים שלמעלן לקדש קדשים שלמטן. כלומר, הפסוק בא לרבות עוד פרוכת בעלייה, ועיין לעיל שקלים פ"ג, שו' 43, ומש"ש. 
<small>107.</small> <b>דבר אחר בין נוב לגבעון לשילה לבית עולמים. </b>השתמשו במליצת הכתוב "בין הקדש וכו'", והכוונה ללמד שהיתה פרכת בין לנוב בין לגבעון וכו'. 

Halakhah 13

<small>108.</small> <b>החיצונה פרופה מן הדרום וכו'. </b>משנתנו פ"ה מ"א, וחוזר לדברי חכמים. וכל הברייתא בתוספ' רי"ד נ"ב ב'. 
<small>110.</small> <b>הגיע לארון ודחף את הפרכת במתניו, ונתן המחתה בין וכו'. </b>במשנתנו ליתא "ודחף את הפרכת במתניו". ובבבלי נ"ב ב': במאי עסיקינן, אילימא במקדש ראשון, מי הוו פרכות,<sup class="footnote-marker">56</sup><i class="footnote">כלומר מי היו שם שתי פרוכות, עיין בפיה"מ להר"מ למשנתנו שם.</i> אלא במקדש שני, מי הוה ארון וכו', ומאי הגיע לארון, מקום ארון. והא קתני נתן את המחתה לבין שני הבדין, אימא <b>כבין</b> שני הבדים. ובתוספ' רי"ד שם תמה מן התוספתא כאן, מדקתני "דחף את הפרוכת במתניו, אלמא כי הבדים היו שם, והיו בולטין בפרוכת כמין שני דדי אשה (כמפורש להלן), ומשום זה היה צריך לדחוף את הפרוכת במתניו, כדי שיכנס בין שני הבדים, ואם בבית שני שלא היו שם בדים, מה צורך לדחוף את הפרוכת". אבל לפי שפירשנו בשיטת התוספתא והירושלמי שלחכמים אף בבית ראשון היו שתי פרכות, משנתנו והברייתא כאן מדברים בבית ראשון, וכן מוכח ממשנה ב': משניטל הארון וכו', ומכאן שמשנה ראשונה מדברת בזמן בית ראשון.<br>ובס' העבודה ליוסי בן יוסי:<sup class="footnote-marker">57</sup><i class="footnote">סידור רב סעדיה, עמ' רע"ג.</i> ראשי הבדים כמראה שדים לחוצים בפרכת ואין דרך לעבור. רב כח יודיע <b>וידחה בפרכת</b> ויבא וכו'. ומקורו מן התוספתא כאן.
<small>112.</small> <b>ומתפלל תפלה קצרה וכו'. </b>משנתנו הנ"ל. והתפילה נתבארה בירושלמי (פ"ה ה"ג, מ"ב ע"ג), בבלי נ"ג ב', וי"ר פ"כ, ד', הוצ' ר"מ מרגליות, עמ' תנ"ה, פסיקתא דר"כ, קע"א ע"א, תנחומא, בובר, אחרי סי' ד'. 
<small>113-114.</small> <b>מעשה בכהן גדול שהאריך אמרו לו מה ראית להאריך וכו'. </b>בירושלמי הנ"ל: מעשה באחד שהאריך וגמרו להיכנס אחריו. אמרו שמעון הצדיק היה. אמרו לו למה הארכת וכו'. ובבבלי הנ"ל: ת"ר מעשה בכהן גדול אחד שהאריך בתפלתו ונמנו אחיו הכהנים ליכנס אחריו. התחילו הם נכנסים והוא יוצא. אמרו לו מפני מה הארכת וכו'. 

Halakhah 14

<small>115.</small> <b>אבן היתה שם מימות נביאים וכו'. </b>משנתנו פ"ה מ"ב. 
<small>117.</small> <b>משניטל הארון וכו'. </b>וכ"ה בד ובכי"ע ובמשנתנו הנ"ל. אבל בכי"ל: <b>משנגנז</b> הארון וכו'. ובבבלי נ"ג ב': משנגנז לא קתני, אלא משניטל, תנן כמאן דאמר ארון גלה לבבל וכו'. 
<b>עליה היו מקטירין קטרת שלפני לפנים. </b>וכ"ה ("לפנים") גם בד ובכי"ל. ובכי"ע: שלפניי ולפנים, והיא טעות, עיין מ"ש לעיל, שו' 90–91, ד"ה במי דברים. ובמשנתנו הנ"ל: ועליה היה נותן. 
<small>118.</small> <b>ממנה נשתת העולם וכו'. </b>בד, בכי"ע וכי"ל לנכון: <b>נשתה</b> העולם וכו'. וכן בירושלמי פ"ה ה"ד, מ"ב ע"ג (בשם ר' יוחנן ובשם תני ר' חייה) שממנה הושתה העולם. וכן בוי"ר פ"כ, ד', הוצ' ר"מ מרגליות, עמ' תנ"ה: אמ' ר' יוסי בר' חלפתא שממנה <b>הושתה</b> העולם וכו'. וכ"ה בתנחומא אחרי, ג', בד"ק, ובשה"ש רבה פ"ג, ח' (בד' פיזרו). ובתנחומא קדושים, י', שם: נשתתה וכו', וצ"ל: נשתה. וזו היא הגירסא הנכונה, והכוונה שממנה נארג העולם, והוא מלשון "שתי", עיין בבלי חגיגה י"ב, א', ומ"ש בספרי הירושלמי כפשוטו, עמ' 431, ובהערתי בספרן של ראשונים של אסף, סוף עמ' 175. וכן במה"ג בראשית, הוצ' מרגליות, עמ' י"ב: ד"א שברא עולמו <b>שתי וערב</b>. מאיכן התחיל מאבן שתיה וכו' שממנה הושתת (צ"ל: הושתה) העולם. אבל בבבלי כאן נ"ד ב': תנא שממנה הושתת העולם. ועיין בבלי סנהדרין כ"ו ב', ומוכח משם שגרסו הושתת, ופירשו נוסד, עיי"ש. וכ"ה במ"ר פי"ב, ד'. ובפסיקתא דר"כ, קע"א ע"א, ובתנחומא בובר אחרי סי' ד' וקדושים סי' י': הושתת וכו', ואני מפקפק מאד בהעתקה של בובר, וקרוב לוודאי בעיני שצ"ל שם: הושתה, כמסורת שבא"י. ובמדרש תלים פצ"א, ז', עמ' 400: אבן שתיה ששם טבור הארץ, ומשם <b>נפתחה</b> כל הארץ. ואין "נפתחה" אלא "נמתחה", עיין בהערות בובר שם שציין להגהת הרד"ל בפרקי דר"א ספל"ה, הערה ס"ט. ובפרקי דר"א שם בד"ק: ומשם <b>נצמתה</b> כל הארץ, ובד"ח: ומשם <b>נמתחה</b> וכו'. ועיין תנחומא פקודי סי' ג', ומ"ש הר"ל גינצבורג בספרו אגדות היהודים ה"ה, עמ' 15 ואילך, ומ"ש בספרי (אנגלית) היליניסמוס בא"י היהודית, עמ' 175, הערה 103. 
<b>שנ' מציון מכלל יופי הופיע. </b>בבבלי נ"ד ב' הובא פסוק זה לראיה שמציון נברא העולם, ודרשו: ממנו מוכלל יפיו של עולם. ועיין ב"ר פ"י, ג', עמ' 75, שם, ה', עמ' 78. אבל בקטע מס' העבודה מן הגניזה (עלבוגען שטודיען וכו', עמ' 161): קדש הבדים מקום מכלל יופי קפץ כאיל ושם תימור קטורת. 

Halakhah 15

<small>119.</small> <b>צנצנת המן וצלוחית של שמן המשחה וכו'. </b>להלן סוטה רפי"ג, אבות דר"ן נו"א פמ"א, ס"ז ע"א, ירושלמי שקלים פ"ו ה"א, מ"ט ע"ג, סוטה פ"ח ה"ג, כ"ב ע"ג, בבלי כאן נ"ב ב', הוריות י"ב א', כריתות ה' ב', ועיין מכילתא בשלח ויסע פ"ה, עמ' 172, תנחומא שם, סי' כ"א, סדר אליהו רבה פכ"ג, עמ' 129, פרקי דרבי הוצ' שענבלום, ל"ב ע"א. ועיין ירושלמי תענית פ"ב ה"א, ס"ה ע"א, מכות ספ"א, ל"ב ע"א, הוריות פ"ג ה"ג, מ"ז ע"ד. 
<b>שקדיה ופרחיה וכו'. </b>עיין דק"ס, עמ' 140, הערה צ'. ובתוספ' ישנים כאן נ"ב ב' ד"ה מקלו: תמהני למה מזכיר ופרחיה, והלא גמל שקדים. ונראה כי מקצת הפרחים נשארו שלא גמלו שקדים, ונשארו פרחים. ועיין במ"ר ספי"ח ובתנחומא בובר סוף פרש' קרח, סוף הערה קט"ז, ובמבוא שם, ע"ד ע"א. ועיין בילקוט שם רמז תשס"ג ובילקוט תלים רמז תתס"ט בשם הילמדנו. 
<small>121.</small> <b>משנגנז ארון וכו'. </b>עיין לעיל שקלים ספ"ב ומש"ש, ולעיל שו' 117, ד"ה משניטל. 
<small>121-122.</small> <b>שני בדי ארון היו יוצאין מן הארון עד שמגיעין וכו'. </b>ברייתא דמלאכת המשכן פ"ז, הוצ' רמא"ש, עמ' 48 (ומסיים שם: לפיכך לא ננעלו דלתי בית קדשי הקדשים מעולם), ירושלמי שקלים פ"ו ה"א, מ"ט ע"ג, בבלי כאן נ"ד א', מנחות צ"ח א'. 

Halakhah 16

<small>126-127.</small> <b>נטל את הדם ממי שממריס בו וכו'. </b>משנתנו פ"ה מ"ג. והיא חוזרת לפ"ד מ"ג: שחטו (כלומר, את הפר), וקבל במזרק את דמו, ונתנו למי שהוא ממרס בו וכו', כדי שלא יקרש. 
<small>127-128.</small> <b>והזה ממנו על הפרוכת כנגד שני בדי ארון אחת למעלה וכו'. </b>וכ"ה בד ובכי"ע. אבל בכי"ל ובקג"נ: והזה ממנו אחת למעלה וכו'. וכ"ה במשנתנו. והגירסא שלפנינו, המקויימת ע"י ד וכי"ע, היא תמוהה מאד, שהרי עדיין בדמים שבקדשי קדשים אנן קיימין, כמבואר למטה: היה מהלך לשמאלו עם הפרכת וכו'. ובס' תשלום אבודרהם, עמ' 56, מעיד על הנוסחא שלו בסדר אתה כוננת: ובנוסחא שלנו כתוב והזה ממנו על הפרכת כנגד הארון מבחוץ, ומעיר: וטעות [היא] שלא היה מזה אלא על הכפרת. והיה לפניו שם כעין הנוסח המשובש שבתוספתא כאן, וכלשון משנתנו פ"ה מ"ד בהזיות שעל הפרוכת. ובכ"י אדלר ה' (עיין בשנו"ס לסי' רב סעדיה, עמ' רע"ח): והזה ממנו על <b>הכפורת</b> כנגד הארון מבחוץ. אבל בנוסח שבס' רב עמרם, נ' ע"ב: ונכנס למקום שנכנס, ועמד במקום שעמד, והזה ממנו לפני הכפורת בין בדי הארון. וכ"ה בסי' אוצר התפילות ועוד. ובנוסח מהרי"ב (לפי עבודת ישראל, קע"ד ע"א): והזה ממנו על הכפורת בין בדי הארון. וכן הגיה הגר"א מדעתו בתוספתא כאן: על הכפורת (במקום על הפרוכת).<br>והגירסא הנ"ל בס' העבודה: על הכפורת כנגד הארון מבחוץ, כוונתה שלא על הכפרת ממש היה מזה, אלא בסמוך לה. ואמרו בבבלי נ"ה רע"א: תנא כשהוא מזה אינו מזה על הכפורת, אלא כנגד עוביה של כפרת<sup class="footnote-marker">58</sup><i class="footnote">בר"ח שם: אלא כנגד טפחה של כפרת הוא עביו. וכ"ה בכי"י, עיין דק"ס, עמ' 152, הע' ט'. ובר"מ פ"ג מה' עבודת יום הכיפורים ה"ה: ומזה וכו' בין בדי ארון קרוב לכפורת בטפח. וכן צ"ל גם בארחות חיים ח"א, ק"ח ע"ג ("לכפורת", "הכפורת", במקום "לפרוכת", "הפרוכת").</i> וכו'. ועיין בירושלמי פ"ה רה"ה, מ"ב ע"ג, ונחלקו שם אמוראים אם צריך שיהא נוגע, עיי"ש.
<small>128-129.</small> <b>ולא היה מתכוין להזות לא למעלה ולא למטה אלא כמצליף. </b>משנתנו הנ"ל. תו"כ אחרי ספ"ג, פ"א ע"ב. ואמרו בבבלי נ"ד סע"ב: מאי כמצליף וכו' כמנגדנא. ופירש"י (ט"ו א'): כשליח ב"ד המכה ברצועה, זו למטה מזו, שאינו מכה במקום אחד,<sup class="footnote-marker">59</sup><i class="footnote">ועיין רש"י נ"ז א' ד"ה כסדרן, ובזבחים ל"ח א' ד"ה כמנגדנא, ובפסיקתא זוטרתי אחרי, נ"ב ע"ב. ועיין בס' העבודה להרא"ש מ"ש בשם התוספות, ובתשלום אבודרהם, סוף עמ' 56. ועיין בתוספ' ישנים ט"ו א' ד"ה כמנגדנא.</i> וכאן פירש: כמכה ברצועה שמתחיל מן הכתפים ומכה והולך למטה. ובפי' הראב"ד לתו"כ הנ"ל: כמלקה הזה שפעמים שמגביה את ידו, ופעמים שמורידה, וכולן במקום אחד, כך היה מזה למעלה ולמטה בהגבהת יד ובהורדתה. ובירושלמי פ"ה ה"ד, מ"ב ע"ג: מהו כמצליף וכו' כמטוורד. ובר"ח נ"ה א': ירושלמי כמטברר, פי' יש מי שאומרים שמטה ידו עד טבורו. ועיין אהצו"י, עמ' 63, ובמדרש הגדול ויקרא, עמ' 423, ובאוה"ג כאן, עמ' 56. ועיין ר"ח ט"ו ב', והשוה לשון פי' הראב"ד הנ"ל. 
<small>129-130.</small> <b>וכך היה מונה אחת, אחת ואחת, אחת ושתים וכו'. </b>וכ"ה בקג"נ, כסתם משנתנו פ"ה מ"ג. וכ"ה בכי"ע, אלא שהסיפא להלן חסירה שם, ואין בו יותר ממשנתנו הנ"ל. ובד ובכי"ל יש כאן השמטה, עיין בשנו"ס, אבל יתכן שהחסרון הוא להלן בסיפא, וכאן הגירסא שם: [ר' יהודה אומר משם ר' אליעזר] כך היה מונה וכו', והסיפא שלהלן חסירה שם. ולפי גירסא זו סתם משנתנו היא כר' יהודה. וכ"ה בבבלי נ"ה א':<sup class="footnote-marker">60</sup><i class="footnote">לפי גירסת כי"ב וכ"י אוקספורד, עיין דק"ס, עמ' 153, הע' ב'.</i> מתניתין מני ר' יהודה היא, דתניא אחת, אחת ואחת, אחת ושתים וכו' אחת ושבע דברי ר' יהודה. ר' מאיר אומר אחת, אחת ואחת, שתים ואחת, שלש ואחת וכו'. ולפנינו בבבלי (וכ"ה בכי"מ) המחלוקת של ר' מאיר ור' יהודה היא כלפנינו בכי"ו, וסתם משנתנו כר"מ.<br>ולעצם העניין למדו בתו"כ אחרי סוף פרש' ב', פ"א ע"ב, בירושלמי פ"ה ה"ד, מ"ב ע"ג, ובבבלי נ"ה א', שההזאה הראשונה שלמעלה נמנית לחוד, ובהזיות שלמטה מתחיל מניין חדש. ואמרו בירושלמי ובבבלי שלפיכך חוזר על הראשונה כשמונה את ההזיות שלמטה, כדי שלא יטעה, שלא יבוא לבלול את ההזייה הראשונה בתוכן, עיין בתוספ' ישנים במקומו. וכן אמרו בירושלמי שם שלפיכך מונה כן: "כדי שיגמור הזיותיו מתוך שבע". ושאלו שם: והא קתני (צ"ל: תני) שבע ואחת.<sup class="footnote-marker">61</sup><i class="footnote">והיינו דברי ר' יהודה להלן בסיפא, כפי' בעל ק"ע.</i> והסיקו שם שעיקר הטעם הוא שתהא ההזאה הראשונה נמנית עמהן.<sup class="footnote-marker">62</sup><i class="footnote">ולא איכפת לנו אם אומר אחת ושבע, או שבע ואחת, וכמו שפירשו בבבלי: מר כי אתריה ומר כי אתריה.</i> ועיין מה שהאריך בפירוש הירושלמי בס' יש סדר למשנה שם. וכן ממה שהסיקו בתו"כ הנ"ל: שיהא מונה שבע פעמים, הרי אחת ושבע, אין ראיה שצריך למנות "אחת ושבע" (כדברי ר"מ כאן, או כדברי ר"י לפי המסורת האחרת), אלא עיקר הכוונה שם שצריך למנות את ההזאה הראשונה בהזאות שלמטה (ועיין בפירש"י לויקרא ט"ז, י"ד), ולא ירדו כאן כלל לסדר המניין (אחת ושתים, או שתים ואחת). ועיין בהגהות יפה עינים נ"ה ב'.<br>ובתו"כ ויקרא, חובה, פרש' ג' ה"ט, י"ח רע"א: שבע פעמים, שיהא מונח שבע פעמים, לא אחת ושבע. ופירושו דלא ילפינן מיוה"כ, ואין שם הזאה למעלה כלל,<sup class="footnote-marker">63</sup><i class="footnote">בתוספות ישנים נ"ז א' (נדפסו על הגליון נ"ח א') כתבו: וצ"ע אם היו בפר ושעיר ע"ז שמונה, או שבע. וכבר תמה עליהם בשיח יצחק שם, קס"ח ע"ג, מן התו"כ הנ"ל, מן הבבלי זבחים מ"ב א', ומנחות ט"ז א', שמפורש שם י"א של פר כהן משיח (כלומר, ז' על הפרוכת, וד', על מזבח הזהב). וכ"ה גם בתוספתא זבחים ספ"ד ומנחות פ"ו ה"י. וכן מפורש בתוספתא זבחים פ"ו ה"ז: טבל והזה שבע פעמים כנגד בית קדשי הקדשים. וכן פסק הר"מ בפ"ה מה' מעשה הקרבנות הי"ג. ועיין גם בס' גבורות ארי, מילואים נ"ז א' ד"ה דחזינהו. וצע"ג. ועיין ר"ח נ"ז סע"ב.</i> שהרי לא כפל שם "יזה" כמו בפט"ז, י"ד. וכן בפרש' אחרי פ"ד סהי"ב, פ"א ע"ד (בהזיות שעל מזבח הזהב): שבע. יהא מונה שבע פעמים. לא אחת ושבע.
<small>131.</small> <b>ר' יהודה אמ' משם ר' ליעזר כך היה מונה וכו'. </b>עיין מ"ש לעיל בסמוך. 
<small>133.</small> <b>היה מהלך לשמאלו עם הפרכת. </b>וכ"ה בד (אלא ששם בטעות "עד הפרוכת") ובקג"נ. ובכי"ע: מהלך <b>בימינו</b> עם הפרכת. ובכי"ל חסר כל זה. והנכון כלפנינו, שהרי כשחזר מן הארון חזר בדרך בית כניסתו, כלומר, הלך אחורנית ופניו כלפי ארון (כמשנתנו פ"ה סמ"א, לעיל הי"ג, וכמפורש בירושלמי ובבבלי למשנתנו), ונמצאת שמאלו לפרוכת, כדרך כניסתו מן הצפון לדרום, ששמאלו למערב. אבל עיין בירושלמי פ"ה ה"ג, מ"ב רע"ג. 
<small>133-134.</small> <b>ולא היה מגיע לפרכת. אם הגיע הגיע. </b>ברייתא זו נסמכת למשנתנו פ"ה מ"ד: נטל דם הפר והניח דם השעיר, והזה ממנו על הפרכת שכנגד הארון מבחוץ. ומפרשת הברייתא שלא היה הדם מגיע לפרכת וכו'. ובבבלי נ"ז א': תנא כשהוא מזה אינו מזה על הפרוכת אלא כנגד הפרוכת, ואם הגיע הגיע (כ"ה בכי"א, עיין דק"ס, עמ' 156, הערה ב') וכו', ותנן נמי גבי פר העלם דבר של ציבור כי האי גוונא, כשהוא מזה לא היו נוגעין בפרוכת, ואם נגעו נגעו. ובירושלמי פ"ה ה"ה, מ"ב ע"ד: הכל מודין בפר משיח ועדה שאינו צריך להגיע, מה פליגין בפר ושעיר של יום הכיפורים. אית תניי תני צריך שיהא נוגע. אית תניי תני אינו צריך שיהא נוגע וכו', אפילו תימר אין צריך שיהא נוגע, ואם (בכי"ל נגררה הוי"ו) נגע נגע. 
<small>134-135.</small> <b>אמ' ר' לעזר בי ר' יוסה אני ראיתיה ברומי, והיו עליה טיפי דמים. </b>בכי"ע בטעות: א' ר' יוסי וכו'. והנכון כלפנינו, וכ"ה בירושלמי ובבבלי הנ"ל. וכן מפורש במעילה י"ז ב' שר' אלעזר בר' יוסי ראה אותה בגנזי המלכות שברומי.<sup class="footnote-marker">64</sup><i class="footnote">ועיין באיכה זוטא, הוצ' בובר, עמ' 79 ואילך, בה"ג ד"ו, קל"ז ע"ד, ד"ב עמ' 603 ואילך.</i> ובגליון הש"ס לרע"א ציין לאבות דר"ן פמ"א שמפורש שם שמכתשת של בית אבטינס, שלחן ומנורה ופרוכת וציץ עדיין מונחים ברומי.<sup class="footnote-marker">65</sup><i class="footnote">ועיין במאמרו המצויין של יוחנן לוי "גורלם של כלי הקודש אחר חורבן הבית השני" בספרו עולמות נפגשים, עמ' 255 ואילך.</i> ובקשת של טיטוס ברומי מצויירים השלחן והמנורה ועוד שהביאו השודדים הרומאים לעירם. וכן מעיד ר"א בר' יוסי שראה ברומי את הציץ<sup class="footnote-marker">66</sup><i class="footnote">ירושלמי כאן פ"ד ה"א, מ"א ע"ג. בבלי ס"ג ב', סוכה ה' א'.</i> ואת כסא של שלמה<sup class="footnote-marker">67</sup><i class="footnote">אסתר רבה פ"א, י"ב.</i> ואת היתוש של טיטוס.<sup class="footnote-marker">68</sup><i class="footnote">ב"ר פ"י, ז', עיין בשנו"ס בהוצ' תיאודור, עמ' 84. ועיין במנחת יהודה, עמ' 82.</i> ור' שמעון שהיה יחד אתו ברומי (עיין מעילה י"ז ב' הנ"ל) מעיד:<sup class="footnote-marker">69</sup><i class="footnote">ספרי זוטא ריש בהעלותך, עמ' 255.</i> כשהלכתי לרומי וראיתי שם את המנורה היו כל הנרות מוסטרין כנגד נר האמצעי. 
<small>135.</small> <b>ואמ' לי אילו מדמים של יום הכפורים. </b>בד, בכי"ל ובקג"נ: ואמרו לי וכו'. וכן בבבלי נ"ז א' (כגי' גליון כי"מ): אמרו לו (צ"ל: לי) הללו של פר וכו', טיפי דמים ואמרו לי הללו (כגי' כמה כת"י, עיין דק"ס) של וכו'. ובירושלמי הנ"ל: אמרתי אילו מן הדמים וכו'. 

Chapter 3



Halakhah 1

<small>1-2.</small> <b>בא לו להקיף את המזבח מהיכן הוא מתחיל מקרן מזרחית צפונית, צפונית מערבית, מערבית וכו'. </b>בכי"ו חסר "צפונית", אבל ישנה בד, בקג"נ ובמשנתנו. ובכי"ע ובכי"ל: בא לו להקיף את המזבח ממקום (בי"ל: מקום) שמתחיל וכו', ומה שבאמצע חסר, והוא קיצור לשון משנתנו פ"ה מ"ה. ולפנינו הושלם כל לשון המשנה. ועיין בתו"כ אחרי פ"ד ה"י, פ"א ע"ד. ונתבאר בירושלמי<sup class="footnote-marker">1</sup><i class="footnote">פ"ה ה"ו, מ"ב ע"ד. והפירוש הנכון הוא במרכבת המשנה פ"ד מה' עבודת יוה"כ ה"ב.</i> ובבבלי נ"ח ב', שכן מחייב סדר הליכתו. והיינו, כשהוא בא מהזיות שעל הפרכת הוא חוזר בדרך כניסתו, ממערב למזרח, לאורך הדרום (וכר' מאיר שהיו שם שתי פרכות, והחיצונה פרופה מן הדרום), ומשם הולך להזות על מזבח הזהב. והואיל וכתיב ויצא אל המזבח, דרשו עד דנפיק מכוליה מזבח, ופירש הר"ח: "עד דנפיק אורכיה ופותיה דכוליה מזבח, הלכך כי נפיק כ"ג מקדשי הקדשים פגע תחילה בקרן מערבית דרומית, ונפיק מכוליה מזבח לארכו עד דמטי בקרן דרומית מזרחית, ונפיק תוב לפותיה וימינו למזרח (שכל פינות לא יהו אלא לימין) עד דמטי מזרחית צפונית, ומדי עליה. ואזיל לימינו למזרח עד דמטי לקרן צפונית מערבית וכו'", וכל הפניות לימין. וכן פירשו בתוספ' ישנים נ"ט א' ד"ה מר סבר. וכן כנראה פירש גם הר"מ, עיין בפ"ה מה' מעשה הקרבנות הי"ד ובפ"ד מה' עבודת יוה"כ ה"ב. ובבבלי נ"ח ב' מחלוקת ר"י הגלילי ור"ע בזה, ומשנתנו והתוספתא כאן היא כר' יוסי הגלילי.<br>אבל רש"י פירש שר' יוסי הגלילי (התנא שלנו כאן) סובר כר' יוסי שלא היתה שם אלא פרוכת אחת והיתה פתוחה מן הצפון, וכן מפורש בבבלי עצמו בכ"י ב' ובכ"י אוקספורד ובגליון כי"מ, והיא, כנראה, הוספה של פירוש, ולא היתה לפני הר"ח ועוד. ובמאירי נ"ד ב' (מ"ט ע"ב מן הספר) הקשה על הר"מ שפסק כר"מ שהיו שתי פרכות, וכאן פסק בסדר העבודה כלפנינו, ולגירסת המאירי בגמרא הרי התנא שלנו סובר כר' יוסי שלא היתה שם אלא פרוכת אחת. ועיי"ש שהקשה עוד שתי קושיות על הר"מ שם. והציע את קושיותיו להרשב"א, והתשובות שברשב"א ח"א שפ"ח-ש"צ שנשלחו לפרפייאן (מקומו של המאירי) נשלחו לרבינו, כמו שנראה ברור מלשון המאירי הנ"ל ולשון השואל להרשב"א. אבל ברור שהר"מ הלך בשיטת הר"ח, ואין שום קושייא עליו מסוגיית הגמרא, עיין בתוספות רע"א למשנתנו למשנה הנ"ל. ועיין בשו"ת הרדב"ז, לשונות הר"מ סי' כ"ה.
<small>2-3.</small> <b>מקום שמתחיל בחטאת על מזבח החיצון וכו'. </b>כלומר, בדרומית מזרחית, כמפורש במשנת זבחים פ"ה מ"ג. 
<small>3-4.</small> <b>וממקום שמתחיל בעולה במזבח החיצון משם הוא גומר בחטאת במזבח הפנימי. </b>וכע"ז גם בכי"ע, אבל בד ובקג"נ ליתא כ"ז. והנכון הוא בכי"ל: שם <b>מתחיל</b> בחטאת על מזבח הפנימי, כלומר במזרחית צפונית, כמשנת תמיד פ"ד מ"א. ועיין בבלי כאן ט"ו ב'. 
<small>5-6.</small> <b>על כולן הוא נותן ממטה למעלה חוץ מזו שהיתה לפניו (כנגדו אלכסון) שהיה נותן ממעלה למטה. </b>וכע"ז בכי"ע.<sup class="footnote-marker">2</sup><i class="footnote">וכ"ה ("לפניו באלכסון") גם בבבלי בכי"י ובראשונים, עיין דק"ס, עמ' 164, הע' ק'.</i> אבל בד, בכי"ל ובקג"נ חסרות כאן המלים "כנגדו באלכסון", ויש לנו הסיפא של משנתנו פ"ה סמ"ה. ופירש בתוספות בכורים שהוא באמת כן, והסיפא שם היא אליבא דכולי עלמא, כפירוש הרשב"א בשו"ת שלו ח"א סי' שפ"ט, כדי לתרץ את דברי הר"מ, אף שהרשב"א בעצמו הודה שם לקושיית השואל (המאירי), והסיק: אע"פ שפשטה של שמועה נראית כמו שאמרת. ועיין בשו"ת הרדב"ז, לשונות הר"מ, סי' כ"ה הנ"ל.<br>ובעל ח"ד והגר"א הגיהו כאן: <b>ממעלה למטה</b> חוץ מזו שהיתה לפניו כנגדו אלכסון שהיה נותן <b>ממטה למעלה</b>. והיא משנת ר' מאיר בשם ר' אליעזר הסובר שבמקומו היה עומד ומחטא, כמפורש בבבלי נ"ט א', ובירושלמי פ"ה ה"ו, מ"ב ע"ד (בירושלמי לא נזכר ר' מאיר. והמלה "לוכסן" חסרה שם בכי"ל, אבל הושלמה לנכון בגליון ע"י המגיה). ופירושו (ע"פ המאירי בסוגיין) הוא שבכל הקרנות שהוא אינו רחוק מהם, <b>אינו</b> משפיל ידו וזורק כלפי מעלה, שמא יפול דמו דרך זרועותיו ויתלכלכו בגדיו, ולפיכך מגביה את ידו וזורק ממעלה למטה,<sup class="footnote-marker">3</sup><i class="footnote">ועיין בפי' הראב"ד לתו"כ אחרי, פ"א ע"ד.</i> אבל בקרן שכנגדו באלכסון שהוא צריך למתוח את ידו לאורך אלכסון כל המזבח, ופס ידו גרידא יוצאת מחוץ למזבח, יכול הוא להשפיל אותה ולזרוק ממטה למעלה, שהרי אין כאן שום חשש שילכלך את את השרוול שלו. ברם הגהה זו מתנגדת לכל נוסחאות התוספתא, והעיקר הוא כגירסת ד, כי"ל וקג"נ.<br>ועיין בפירש"י בסוגיין, ובריטב"א שם. ופירושו שבכל הקרנות יכול למתוח את זרועו ולהרים את פס ידו ולזרוק ממטה למעלה, אבל בזו שהיתה סמוכה לו אם ירים את ידו יזוב הדם לתוך שרוולו וילכלך את בגדיו, ולפיכך משפיל את פס ידו וזורק ממעלה למטה.
<small>6.</small> <b>ר' יהודה אמ' משם ר' ליעזר במקומו וכו'. </b>תו"כ אחרי פ"ד ה"י, פ"א ע"ד, בבלי נ"ט א'. ואמרו שם שדברי ר' אליעזר במשנתנו הנ"ל היא בשיטת ר' יהודה. 
<small>7-8.</small> <b>חוץ מזו שהיתה לפניו שכנגד אלכסון שהיה נותן מלמעלה למטה. </b>המלים "שכנגד אלכסון" אינן בכי"ע, ובתו"כ ובבבלי הנ"ל, והיא כסתם משנתנו. ופירושו בגמרא שאם יתן בזו הסמוכה לו ממטה למעלה יטנף את בגדיו, שהדם יזוב לתוך בית ידו, כמו שנתפרש לעיל בדברי ר' מאיר. אבל בשאר הצדדים שנותן מרחוק נותן ממטה למעלה. ור' יהודה אינו חושש לטינוף בגדים אלא בקרן שלפניו ממש. ברם קשה מאד להגיה את הנוסח שלנו שהוא מקויים גם ע"י ד, כי"ל וקג"נ.<sup class="footnote-marker">4</sup><i class="footnote">ואשר לנוסח כי"ע הרי כבר הראינו בכ"מ שהוא תכופות "מתוקן" ע"פ המקבילות, ובכגון דא אין להתחשב בו הרבה.</i> ונראה בפירושו שלשיטת התוספתא אין ר' יהודה חושש לטינוף בגדים אפילו כשהוא עומד ע"י המזבח, משום שיכול להזהר, אבל באלכסון שמותח את כל ידו ופס ידו גרידא נכפפת מחוץ למזבח אין לו אפשרות לזרוק ממטה למעלה. 

Halakhah 2

<small>8-9.</small> <b>הזה על טהרו של מזבח שבע פעמים. </b>פיסקא ממשנתנו פ"ה מ"ו. ומפרשת התוספתא שאין טיהרו אלא גגו, ועיין בבלי נ"ט א' ומ"ש מהרי"ן אפשטין במבואות לספרות התנאים, עמ' 236. 
<small>9.</small> <b>לא היה מזה לא על האפר ולא על הגחלים. </b>ירושלמי פ"ה רה"ז, מ"ב ע"ד, בבלי נ"ט א'. 
<b>אלא על גגו של מזבח. </b>בבבלי הנ"ל: אלא חותה גחלים אילך ואילך ומזה, והוכיחו מכאן שטיהרו של מזבח פירושו גילויו של מזבח, כלומר גגו, עיין רש"י ט"ו רע"ב וזבחים ל"ה רע"ב. ועיין בפירוש ר' אליהו מזרחי ויקרא ט"ז, י"ט. וכן להלן בסוגיין: התם יהיב על גגו (ובכי"י ובראשונים חסרות שתי מלים אילו, עיין דק"ס). ובתו"כ אמור ספי"ז, ק"ד ע"א: על טהרה של מנורה שלא יסמכם בקיסמים ובצרורות. ועיין להלן מנחות פי"א הט"ז ובבבלי שם צ"ז א' ובגליוני הש"ס לר"י ענגיל כאן. 
<small>10.</small> <b>והיא נכפפת על הקיר. </b>כלומר ההזייה נכפפת ומתפשטת על קיר המזבח, שהרי נתן בסמוך לקרן, כירושלמי הנ"ל. ובבבלי הנ"ל: היכן דגמרן מתנות דקרנות התם יהיב על גגו (עיין מ"ש לעיל בסמוך). 
<b>על כל הזאה טבילה. </b>כלומר, שלא יזה שתי הזיות מטבילה אחת (ר"מ פ"ג מה' עבודת יוה"כ ה"ו). וכן הדין בהזאות של כל החטאות, עיין להלן זבחים פ"ו ה"ז, תו"כ ויקרא, חובה פ"ג, י"ז ע"ד, בבלי זבחים צ"ג ב', מנחות ז' ב', והוא הדין בשאר הזאות, כמשנת נגעים פי"ד מ"י ופרה פ"ג מ"ט.<br>ובס' הקבלה להראב"ד<sup class="footnote-marker">5</sup><i class="footnote">סדר החכמים וכו', הוצ' נויבאוער ח"א, עמ' 68.</i> מספר: והיה בקורטובא בית הכנסת ששמו בית הכנסת של בית המדרש, והיה שם דיין אחד ששמו ר' נתן, וחסיד וגדול היה, אבל לא היו אנשי ספרד בקיאין בדברי רבותינו ז"ל, ואעפ"כ באותו מעט שהיו יודעין היו עושין מדרש ומפרשים ועולים ויורדים. ופירש ר' נתן הדיין על כל הזאה טבילה, <b>והיא במס' יומא</b>, ולא ידעו לפרשה (כלומר, שסברו שאחר כל הזאה טובל כהן גדול במקוה). ור' משה ישב לפיאה אחת כמו שמש, וקם אל רבי נתן ואמר לו ר' משה זה, ר' פשו להו טבילות (כלומר, הרי שנינו במשנתנו: חמש טבילות ועשרה קידושין טובל כהן גדול ומקדש בו ביום, ולפי פירושם, הרי יש כאן הרבה יותר). וכששמע הוא והתלמידים את דבריו תמהו זה אל זה ושאלו ממנו לפרש להם ההלכה, ופירש להם ההלכה כהוגן. והואיל והלכה זו אינה נמצאת ביומא אלא בתוספתא כאן למדנו לפי דרכנו עד כמה היה לימוד התוספתא נהוג בישיבות בזמן ר' שרירא גאון, עיין מ"ש במבואי לתס"ר ח"ב, עמ' 8 ואילך.<br>וכפירוש ר' נתן פירש רש"י ורבינו תם את "טובלין" שבמשנת מגילה ספ"ב, ועיין בתוספות מגילה כ' א' ד"ה ולא טובלין, שהוכיחו מן הירושלמי במקומו שהכוונה היא לא לטבילת הגוף במקוה, אלא לטבילת אזוב, כפירוש הריב"א, עיי"ש בתוספות ובחי' הרשב"א הוצ' רח"ז דימיטרובסקי, עמ' 89 ואילך, ובהערות שם.
<small>10-11.</small> <b>נתן על הקרן מיכן ומיכן כשר. </b>להלן זבחים פ"ו ה"ז וה"י, ולהלן שו' 33, בבי"ל. ופירשו בח"ד שם ובתוספות בכורים כאן שאם לא נתן על חוד הקרן, אלא בתוך אמה של חוד הקרן כשר בדיעבד, כמפורש בבבלי זבחים נ"ג א'. 
<small>11.</small> <b>מן הקרן ולפנים פסול. </b>כלומר, שנתן על ירך בליטת הקרן לצד המזבח,<sup class="footnote-marker">6</sup><i class="footnote">ברור שאף במזבח הזהב היו הקרנות בולטות, כמו שתרגם המיוחס ליונתן (שמות ל', ב'): מינו יהון קרנוי <b>זקיפין</b>. וגובהן לא נתבאר במקורות חז"ל. ועיין מה שהאריך בזה ר' אברהם בר' דוד הרופא בספרו שלטי הגבורים פל"ג, ל' ע"ג. ואף בו אם צרך ליתן על קרן מזרחית צפונית, ונתן על הבליטה מבפנים לצד המזבח, למערב, או לדרום, פסול. ועיין היטב בלשון רש"י זבחים נ"ג א' ד"ה אמה אילך (לעניין הקרנות של מזבח החיצון).</i> או על גג הקרן פסול. וכן פסק הר"מ בפ"ד מה' יוה"כ ה"ב: ומזה על הקרנות <b>מבחוץ</b>.<sup class="footnote-marker">7</sup><i class="footnote">ועיין גם בלשון תשלום אבודרהם, סוף עמ' 59.</i> וכן בפ"ה מה' מעשה הקרבנות הי"ד: ונותן על קרנות המזבח <b>מבחוץ</b>. ובתוספות זבחים נ"ד סע"ב (לעניין מזבח החיצון): שלא היו המתנות למעלה, אלא כנגד חודה מבחוץ. 
<b>שינה מתן קרנות פסול. </b>כ"ה בכל הנוסחאות כאן ולהלן שו' 33, בכי"ל, ולהלן זבחים פ"ו ה"ז וה"י. והגירסא שבשנו"ס אצל צוקרמנדל בדויה מן הלב. וכ"ה גם בר"מ פ"ב מה' פסולי המוקדשין ה"ח בכל הדפוסים הישנים. ובד"ח בטעות הדפוס: שינה מתן <b>קרבנות</b> וכו'. ופירשו בח"ד כאן, בתוספות בכורים (בדרך אפשר) ובתכלת מרדכי ששינה את הסדר והתחיל מצד המערב. ופירוש זה קשה, שאם נפרש מתן קרנות - סדר מתן קרנות, הרי אפילו אם נתן מזרחית דרומית תחילה ג"כ שינה את הסדר שנשנה לעיל, ואינו מסתבר כלל שאם יצא חוץ למזבח, אלא שלא פנה לימין, תהיה עבודתו פסולה. יתר על כן כבר סתר בעל ח"ד בפירושו לזבחים פירוש זה, שהרי בזבחים שם פ"ו ה"י נשנית הלכה זו גם בחטאות החיצוניות, כפסק הר"מ בפ"ב מה' פסולי המוקדשין ה"ח הנ"ל. ולפיכך פירש שם: שלא נתן במקום הקרנות אלא במקום אחר שאינו מקום קרנות כלל.<sup class="footnote-marker">8</sup><i class="footnote">ואף שם נטה לפרש שבחטאות הפנימיות של יוה"כ אם שינה את הסדר במתן קרנות לא כיפר. אבל הרי אין לפרש כן בפסק הר"מ שהבאנו בפנים שכלל את כל החטאות בהלכה אחת. ועיין מ"ש להלן, שו' 33–34, ד"ה ובכי"ל כאן.</i> ואף פירוש זה קשה מאד, שהרי הלכה זו נשנית כבר לעיל, ובר"מ הנ"ל בוודאי שאין לפרש כן. ובקרית ספר על הר"מ שם פירש שהכוונה שהזה על זוית המזבח למטה מחוט הסיקרא. ובמרכבת המשנה שם (בח"ב) כתב: ופשוט בכוונת רבנו לפי מה שכתב בפ"ה מה' מעשה הקרבנות ה"ט דאין לך קרבן שטעון הזאת דם באצבע אלא חטאת בלבד, לפיכך אם נתן בכלי פסול, משא"כ בשאר קרבנות אם נתן באצבע כשר. 
<small>11-12.</small> <b>אם חסר אפי' אחת מן המתנות פסול. </b>כמשנת זבחים פ"ד מ"ב ופ"ח מ"א ומנחות פ"ג מ"ו. ועיין להלן, שו' 33–34, ד"ה ובכי"ל. 
<small>12-13.</small> <b>הקדים מתן שבע למתן ארבע יחזור ויתן מתן שבע על מתן ארבע עד שלא גמר את המתנות. </b>כלומר, כל זמן שלא גמר את כל המתנות ולא שפך את שיירי הדם, יחזור ויזה שבע על טיהרו של מזבח אחרי מתן ארבע, והסגנון מגומגם קצת. ובכי"ל: יחזור ויתן מתן שבע לאחר מתן ארבע. גמר את המתנות מבפנים יצא ושפך וכו'. ולפי גירסא זו נמשכות המלות "גמר את המתנות" למטה. ובכי"ע חסרה כאן בבא זו, ואינה גם להלן זבחים פ"ו ה"ח, ונשנית בכי"ע כאן לעיל: ועל כל הזאה טבילה. הקדים דם מתן שבע למתן ארבע יחזור ויתן דם מתן שבע לדם מתן ארבע. נתן על הקרן מיכן ומיכן וכו'.<br>ובמשנתנו פ"ה מ"ז: כל מעשה יום הכפורים האמור על הסדר, אם הקדים מעשה לחברו לא עשה כלום. הקדים דם השעיר לדם הפר יחזור ויזה מדם השעיר לאחר דם הפר. ואם עד שלא גמר את המתנות שבפנים נשפך הדם וכו'. ושמא יש לפנינו במלים "עד שלא גמר את המתנות" פיסקא קטועה ממשנתנו, כרגיל בתוספתא, עיין מ"ש לעיל ח"ב, עמ' 653, ובהערה 26 שם.<br>ולעצם העניין לא נתבאר בתוספתא מה יעשה אם כבר גמר את המתנות, ונמצא שנתן על טיהרו של מזבח לפני שנתן על הקרנות, אם כיפר, או לא. והלכה שלנו היא כהלכה שהעתקנו לעיל ממשנתנו בהקדים דם השעיר לדם הפר, והעמידוה בבבלי ס"א א' במתנות שבהיכל. והוא הקדים דם השעיר לדם הפר בהיכל הוא הקדים מתנות שבע למתנות ארבע על מזבח הזהב. ובר"ח ס"א א' משמע שהוא לר' יהודה דווקא,<sup class="footnote-marker">9</sup><i class="footnote">שהרי הוא מדגיש שם "שהיא עבודת חוץ".</i> אבל לר' נחמיה הסובר שכל הנעשה בבגדי לבן מעכב, אף שם לא יצא אם הקדים, ואין לו תקנה. ברם לשיטת התוספתא והירושלמי<sup class="footnote-marker">10</sup><i class="footnote">עיין מ"ש להלן שו' 19–22. ד"ה נמצאנו.</i> שכולם מודים בדבר הנעשה בבגדי לבן שהוא מעכב, בעל כרחנו אנו אומרים שלא אמרו כן, אלא בדבר שאין לו תקנה (כגון שנשפך הדם, או שכבר גמר את המתנות), אבל בנידן דידן הרי יש לו תקנה, ואין הזייה מאוחרת שלא כסדרה מבטלת את המוקדמת, אלא יחזור ויזה את המאוחרת כסדרה, עיין בלחם משנה רפ"ה מה' עבודת יוה"כ. ועיין מ"ש בהר המריה שם ה"ד אות ט' דברים של טעם. ועיין מה שהארכנו בזה להלן שו' 33–34, ד"ה ומפירש"י שם.
<small>13-14.</small> <b>יצא ושפך שיירי הדם ליסוד מערבי של מזבח החיצון וכו'. </b>משנתנו פ"ה מ"ו, להלן זבחים פ"ו ה"ח. 
<small>14-15.</small> <b>ר' שמעון או' אילו ואילו ליסוד דרומי. </b>וכ"ה להלן זבחים הנ"ל ובבבלי שם נ"ג סע"א וכאן נ"ט א'. ובארו שם שר' שמעון סובר שרק דרום מזבח החיצון מכוון נגד פתח ההיכל, וממילא כשיוצא מן ההיכל עם שיירי הדם של מזבח הפנימי נותן על המקום שהוא על פתח אוהל מועד. ועיין בבלי כאן ט"ז א' (ובמקבילות) ובתוספות שם ד"ה הא. 
<small>15.</small> <b>אילו ואילו מתערבין באמה וכו'. </b>משנתנו פ"ה מ"ו הנ"ל, ולהלן תוספתא זבחים הנ"ל. 
<small>16.</small> <b>ומועלין בהן דברי ר' מאיר ור' שמעון וכו'. </b>ירושלמי פ"ה ה"ז, מ"ג ע"א, בבלי כאן נ"ט סע"א, מעילה י"א א'. ועיין במשנתנו הנ"ל. ובכי"ל כאן ולהלן זבחים הנ"ל בכי"ו: ומועלין בהן <b>בנחל קדרון</b> וכו'. ובכי"ע כאן וכן בד להלן זבחים (בד"ח נשמט): ומועלין בהן לנחל (=בנחל) קדרון. אבל להלן מעילה פ"א הט"ז חסר "בנחל קדרון" גם בד, בכי"ו ובפיסקא שביחוסי תנאים ואמוראים הוצ' רי"ל פישמן, עמ' קע"ב.<br>ומלשון כי"ע וכי"ל הנ"ל מוכח שכל המחלוקת היא דווקא לאחרי שיצא לנחל קדרון. ובמשנת מעילה פ"ג מ"ג: ר' שמעון אומר הדם קל בתחלתו וכו', יצא לנחל קדרון מועלין בו. ופירש"י שם י"א א': מועלין בו מדרבנן, אבל במקדש אין מועלין בו (כלומר, אפילו אחר זריקה) אפילו מדרבנן, לפי שאין גוזרין גזירות במקדש (עיין זבחים ע"ט ב', בתוספ' שם ד"ה ר"פ, ובדק"ס, עמ' 148, הערה ט') וכו', אבל מדרבנן מועלין כגון לאחר שיצא לנחל קדרון. אבל הר"ח כאן נ"ט ב' כותב: מועלין בהן. חייב קרבן מעילה, וסובר שמועלין מן התורה, וכן סובר רש"י במנחות נ"א ב' לפי ספרים ישנים שבשטמ"ק שם אות י"ד, וכן היה לפני רבינו שמחה ברש"י מנחות (עיין בס' יחוסי תו"א הנ"ל, עמ' קע"א), וכן היה לפני התוספות במנחות שם נ"ב א' ד"ה גזרו. וכן סובר הר"מ בפיה"מ למשנת מעילה הנ"ל, ורבינו שמחה הנ"ל. והביא ראיה מתוספתא מעילה פ"א הנ"ל, שמשמע שם שלר"ש מועלין בדמים לאחר שיצא לנחל קדרון, מפני שדינו כמקדיש דמים לבדק הבית, והביא גם את הירושלמי בפירקין הנ"ל. ולפ"ז מה שאמרו בבבלי כאן נ"ט רע"ב: עד כאן לא אמרו אלא מדרבנן, פירושו שהחכמים הם שגזרו על הדם בנחל קדרון, וממילא יש כאן איסור מעילה דאורייתא, ומה לי הקדיש בעצמו דם לבדק הבית, מה לי הקדישו החכמים, עיי"ש ביחוסי תו"א, עמ' ק"ע. והיא גם שיטת רבינו חיים בתוספות כאן נ"ט ב', זבחים מ"ו א' ד"ה הוא ומנחות נ"ב א' ד"ה גזרו. ורוב הראשונים סוברים שאף לר"מ ור' שמעון אין מועלין בדמים (אף לאחר שיצאו לנחל קדרון) אלא מדרבנן, עיין ברש"י ובתוספות הנ"ל, וכבר אסף את דבריהם בהר המריה על הר"מ פ"ב הי"א, אות כ"ח. ועיי"ש מה שתמה על הראב"ד ועוד, ולפי גירסת כי"ל וכי"ע כאן הנ"ל ברור שאין שום מחלוקת לפני שיצאו לנחל קדרון. ועיין בס' יחוסי תו"א הנ"ל, קע"ג ואילך.
<small>17.</small> <b>וחכמים אומ' אין מעילה בדמים. </b>מקורות הנ"ל. ואמרו בירושלמי בסוגיין: ר' אבהו בשם ר' יוחנן כי הדם הוא בנפש יכפר. אין לך בו אלא כפרת נפש בלבד. ר' חייה בשם ר' יוחנן כל אוכליו יכרת אין לך בו אלא כרת נפש בלבד. ובבבלי נ"ט ב' (ובמקבילות): אמר עולא אמר קרא לכם שלכם יהא, דבי ר' ישמעאל תנא לכפר, לכפרה נתתיו ולא למעילה. 

Halakhah 3

<small>17-18.</small> <b>כל מעשה יום הכיפור' האמורין על הסדר הקדים מעשה לחבירו לא עשה כלום חוץ מן הוצאת כף ומחתה וכו'. </b>הכלל שבברייתא נשנה במשנתנו פ"ה מ"ז, והוסיפה עליו התוספתא: חוץ מהוצאת כף ומחתה. ופירש הר"ח ס' א': אם הקדים מעשה לחבירו וכו', פי' אם שינה מן הסדר <b>שכתוב בתורה</b> והקדים המאוחר לא עשה כלום. והתוספתא כאן הובאה בלקוטות הרמב"ן פ"ז, ע' א' (כ' ע"ד מן הספר), עיין מ"ש להלן. ובכי"ע ובכי"ל נשנו לפני ברייתא זו הט"ו והט"ז שלהלן. ועיי"ש בשנו"ס מכי"ל. 

Halakhah 4

<small>19-22.</small> <b>אמ' ר' יהודה במי דברים אמורים בדברים הנעשין בפנים בבגדי לבן, אבל בדברים הנעשין בחוץ בבגדי זהב, אע"פ שהקדים מעשה לחבירו, ששינה באחד מכל המעשים, מה שעשה עשוי. </b>וכ"ה בירושלמי פ"ה רה"ח, מ"ג ע"א, אלא שחסר שם "ששינה באחד מכל המעשים", וכן חסר כאן בתוספתא בכי"ע, בכי"ל ובלקוטות הרמב"ן הנ"ל. ובד נשאר שריד מן הגירסא שלנו: מעשה לחברו מכל הנעשי' מה שעשה עשוי. והדין דין אמת, שהרי בדברים הנעשים בבגדי זהב בחוץ אם שינה בדברים שאינם מעכבים<sup class="footnote-marker">11</sup><i class="footnote">כגון אם נתן מדם אילו ואיל העם רק מתנה אחת, וכדומה.</i> כיפר לר' יהודה.<br>אבל בבבלי ס' א': א"ר יהודה <b>אימתי</b><sup class="footnote-marker">12</sup><i class="footnote">בתוספתא כאן בכל הנוסחאות (חוץ מן הפיסקא שברמב"ן) וכן בירושלמי: במה דברים אמורים, וכ"ה גם בבבלי בכ"י ב' (לפי דק"ס, עמ' 167, הע' ת') ובר"ח שם. ולפי ר' יוחנן (עירובין פ"ב א', סנהדרין כ"ה א') "במה לחלוק" (אפילו במשנתנו), ולפ"ז חולק ר' יהודה על הת"ק, עיין מ"ש להלן בפנים, ד"ה נמצאנו.</i> בדברים הנעשין בבגדי לבן מבפנים, אבל דברים הנעשין בבגדי לבן <b>מבחוץ</b> אם הקדים מעשה לחבירו מה שעשה עשוי. ר' נחמיה אומר בד"א בדברים הנעשים בבגדי לבן בין מבפנים בין מבחוץ, אבל בדברים הנעשים בבגדי זהב מבחוץ מה שעשה עשוי. ופירש"י מבפנים. לפני ולפנים (וכן פירש הר"ח ועוד).<sup class="footnote-marker">13</sup><i class="footnote">וכן מוכרח מסוגיית הבבלי מ' א', אלא שהגר"א מחק שם את הגירסא בבבלי ע"פ שיטת הר"מ רפ"ה מה' עבודת יוה"כ.</i> בבגדי לבן מבחוץ. כגון הגרלה וכו'. בבגדי זהב מבחוץ, כגון אילו ואיל העם שהקדים להן הוצאת כף ומחתה, אין מעכבין עליו לפסול. והמפרשים כאן הגיהו בתוספתא ע"פ הבבלי, וכן הגיהו בירושלמי ע"פ הבבלי. ברם וודאי גמור הוא שאין להגיה ארבע נוסחאות בתוספתא וגירסת הירושלמי. ולא עוד אלא שבירושלמי שם מסיים: וחכמים אומרים אף הנעשות בחוץ, בבגדי זהב, אם הקדים מעשה לחבירו לא עשה כלום, כלומר, סתם משנתנו הנ"ל והת"ק של הברייתא כאן סוברים שבכל מעשה יוה"כ של סדר היום אפילו בבגדי זהב שבחוץ הסדר מעכב, עיין מ"ש להלן.<br>וכן השיג בלקוטות הרמב"ן הנ"ל<sup class="footnote-marker">14</sup><i class="footnote">וכל דברי הרמב"ן נעתקו אצל מהר"מ ניגרין לפי עבודת ישראל, רי"א ע"ב ואילך, כגירסא שלפנינו בערך.</i> מן התוספתא כאן על רש"י, וז"ל: ומצאתי עוד בתוספתא כל מעשה יום הכפורים האמורים על הסדר אם הקדים מעשה לחבירו לא עשה ולא כלום, חוץ מהוצאת כף ומחתה, שאם הקדים מעשה לחבירו מה שעשה עשוי, א"ר יהודה <b>אימתי</b><sup class="footnote-marker">15</sup><i class="footnote">וכ"ה ("אימתי") גם אצל מהר"מ ניגרין הנ"ל. ועיין לעיל הע' 12.</i> וכו', ולא כדברי רש"י ז"ל שפירש בפירקין דלעיל דברים הנעשין בבגדי זהב בחוץ, כגון אילו ואיל העם שהקדים להם הוצאת כף ומחתה, אין מעכבין עליו לפסול, ולא היא, דאפילו לת"ק דאמר בין בבגדי זהב בין בבגדי לבן כולן מעכבין הני מילי בעבודות,<sup class="footnote-marker">16</sup><i class="footnote">מוכח גם מהמשך הירושלמי שם: שניהן מקרא אחד הן דורשין <b>מדם חטאת הכיפורים אחת</b> (שמות ל', י'), רבנן אמרי <b>עבודות</b> שהוא נכנס אחת (כ"ה בכי"ל. ובד"ו: פעם אחת) בשנה (כלומר, כל העבודות שהוא עושה ביום שהוא נכנס אחת בשנה סדרן מעכב), ר' יהודה אומר מקום שהוא נכנס פעם אחת בשנה (כלומר, דווקא במתנות שלפני לפנים, וכן בכיפור שבמזבח הזהב שהוא נכנס לשם כך פעם אחת בשנה), ולשניהם דווקא עבודות מעכבות, ולכל אחד כשיטתו.</i> אבל הוצאת כף ומחתה<sup class="footnote-marker">17</sup><i class="footnote">עיין לעיל שם ברמב"ן ובריטב"א מ' א'. ועיין בבלי ל"ב א', ע"א א', ירושלמי פ"ז ה"ב, מ"ד ע"ב, ורש"י ל"ה ב' ד"ה עבודת יחיד.</i> אין בה משום מוקדם ומאוחר, עכ"ל.<br>נמצאנו למדים שרבינו פירש גם את הברייתא שבבבלי שר' יהודה ור' נחמיה חולקים על משנתנו, וסתם משנתנו סוברת שכל מעשי יוה"כ סדרן מעכב, אפילו בגדי זהב שבחוץ, כמפורש בירושלמי. וכן בפירוש ר' יהונתן על הרי"ף, עמ' שכ"ב: כל מעשה יום הכפורים וכו' בין שהם נעשים בבגדי לבן ובין שהם נעשים בבגדי זהב וכו'. וכן פירש מדעתו במהרש"א סנהדרין מ"ט סע"ב: דאימתי דר' יהודה לפרש דוקא במשנתנו, אבל בברייתא בא לחלוק וכו' כל מעשה יוה"כ כו' כמשמעו, אף בבגדי לבן וזהב מבחוץ,<sup class="footnote-marker">18</sup><i class="footnote">ובגבורות ארי, מלואים, ס' א' ד"ה ת"ר כתב: אבל אין לפרש דתלתא תנאי נינהו, ות"ק תנא בפני עצמו הוא, ואפילו בדברים הנעשים בבגדי זהב בחוץ נמי ס"ל דסדרן מעכב ופליג אתרווייהו, דא"כ הו"ל לפרש טעמא דת"ק נמי כדמפרש טעמא דר' יהודה ור' נחמיה. בדם דיוק זה אינו מספיק להוציא מדברים המפורשים בתוספתא ובירושלמי. ובבבלי לא פירשו את דברי הת"ק משום שהוא השווה את מדותיו בעבודות יוה"כ, וחוקה כתיב בו, וכן עבודות היום סדרן מעכב. ועיין היטב בפי' רבינו יהונתן שהבאנו בפנים.</i> ור' יהודה פליג, ועיין מ"ש לעיל, הערה 12. ולפירוש זה עלינו בהכרח לפרש מה שאמרו במשנתנו הנ"ל: הקדים דם השעיר לדם הפר יחזור ויזה מדם השעיר לאחר דם הפר, ולא אמרו ששינוי הסדר פוסל, משום שאין המאוחר שלא כסדרו פוסל את המוקדם, עיין בלחם משנה פ"ה מה' עבודת יוה"כ סה"א. ועיין מ"ש לעיל, שו' 12–13, ד"ה ולעצם העניין, ולהלן שו' 33–34, ד"ה ומפירש"י שם.

Halakhah 5

<small>22-23.</small> <b>נתן מקצת המתנות בפנים ונשפך הדם יביא ויתחיל כתחילה מבפנים. ר' לעזר ור' שמעון אומ' ממקום שפסק. </b>כמשנתנו ספ"ה. וכל הברייתא בתו"כ אחרי פרש' ד' ה"ב, פ"ב ע"א, ונעתקה משם בבבלי ס"א א'. ובכי"ל כאן: נתן מדם הפר בפנים ובחוץ ומדם השעיר בפנים ובחוץ הפנימי' עלו לו והחיצוני' לא עלו לו (והיא הבבא שלהלן שו' 33 ואילך), נתן מקצת דמי' בפני' נשפך הדם וכו' (הברייתא שלפנינו).<br>ובתו"כ ובבבלי שם מוסיף כאן: גמר את המתנות שבפנים ונשפך הדם יביא דם אחר ויתחיל בתחילה בהיכל. כלומר גם החכמים מודים בזה שאינו צריך להתחיל מתחילה מפנים, שמתנות פנים אף לשיטתם כפרה בפני עצמה היא. וכן נשנית בתו"כ ובבבלי מעין בבא זו גם להלן: גמר מתנות שבהיכל ונשפך הדם וכו'. אבל בתוספתא אין זכר מזה, ועיין היטב ברש"י ס"א א' ד"ה מכאן אמרו ובירושלמי בספ"ה ומ"ש בשיח יצחק שם. אבל בבא זו החסירה כאן נמצאת בכי"ל להלן, עיין מ"ש להלן, שו' 33–34, ד"ה ובכי"ל כאן.
<small>23-24.</small> <b>גמר את המתנות (שעל הפרכות) שבפנים וכו'. </b>הקפתי ע"פ כי"ל וקג"נ. ועיין במקורות הנ"ל ובדק"ס בבבלי שם. 
<small>24.</small> <b>(על המזבח). </b>הקפתי ע"פ כי"ל, ובקג"נ הדף כאן קרוע. 

Halakhah 6

<small>28-29.</small> <b>אין מתן היסוד מעכב. </b>וכ"ה בתו"כ, וכ"ה בבבלי לפי בעל פיסקי רי"ד, עיין דק"ס, עמ' 169, הערה ע'. ועיין להלן, שו' 33–34, ד"ה נתן מקצת. 
<small>29-30.</small> <b>וכולן מטמאין בגדים ונשרפין בבית הדשן דברי ר' ליעזר ור' שמעון. וחכמים אומ' אין מטמאין בגדים וכו'. </b>וכ"ה בבבלי ס"א סע"ב, ועיין בשנו"ס. ובתו"כ הנ"ל: דברי ר' אלעזר, ר' שמעון ור' מאיר אומרים אינן מטמאין וכו'. והנכון הוא בכי"ר שם: דברי ר' לעזר ור' שמעון. ר' מאיר או' וכו'. וכ"ה במדרש הגדול ויקרא, עמ' 426, בילקוט שם סוף רמז תקע"ה ועוד. ואף בעל המחלוקת של ר' אלעזר ור' שמעון שלעיל הוא ר' מאיר, כמפורש בבבלי ס"א א': ר' מאיר סבר חטאת אחת אמרתי לך<sup class="footnote-marker">19</sup><i class="footnote">עיין דק"ס, אבל גם לפני המיוחס להר"ש תו"כ שם, ס"ט ע"ב, כלפנינו.</i> וכו'. וכן להלן שם ס"א ב': באנו למחלוקת ר' מאיר ור' אלעזר ור' שמעון. ולפ"ז קרוב לוודאי שאף החכמים שלפנינו הם ר' מאיר, כמפורש בתו"כ.<br>ובר"ח ס"א סע"ב: "וכולן וכו', פי' נשחט הפר והזה דמו, <b>וקודם שישלים</b> נשפך הדם מביא אחר ושוחט ומתחיל ומזה, וכן אם נשפך עוד (כלומר, קודם שישלים) מביא אחר ושוחט ומזה, אלו כולן נשרפין, לדברי ר' אליעזר ור' שמעון שאמרו השני מתחיל ממקום שפסק דמו של ראשון, נמצאת בכולן כפרה, לפיכך כולן נשרפין, אבל <b>לר"מ</b> שאמר כי בדם השני מתחיל בהזאות בפנים כבר בטל הראשון, אינו נשרף בבית הדשן אלא אחרון שנגמרה בו הכפרה". וכן מסתבר (כלומר, שכולם לשיטתם) מן התוספתא כאן ומן התו"כ הנ"ל ששנו את שתי הברייתות ביחד. ועיין מ"ש להלן ד"ה ובירושלמי. ולדברי הר"ח הפרים שנגמרה כפרתם נשרפין לכולי עלמא בבית הדשן. ובריטב"א הביא פירוש הר"ח בשם "יש שפי'", והוסיף: "ואין פי' זה נכון". ועיין בתוספות ישנים שם (על הגליון בש"ס ראם, ס"ב א') ד"ה דברי ובריטב"א הנ"ל שפירשו כפירש"י ש"וכולן" כוונתו אפילו הללו שכבר נגמרה כפרתם (כלומר, שנשפך הדם בהיכל וכבר גמר את הכפרה בפנים), והרי בזה כולם מודים שאין צורך לשחוט מתחילה, ולמה לא ישרפו כמצותן לר' מאיר. אבל עיין בירושלמי פ"ה ה"ה, מ"ב ע"ד.<br>ובריטב"א שם גרס בברייתא זו שבבבלי וגם לעיל שם: ר' אלעזר בר' שמעון (במקום: ר' אלעזר ור' שמעון). וכן גרס ס"א רע"ב: באנו למחלוקת ר' מאיר ור' אלעזר בר' שמעון. ובתו"כ הנ"ל בכי"ר, הוצ' הר"א פינקלשטין, עמ' שמ"ח, תוקן על הגליון: בירבי (במקום: ור'), כגירסת הריטב"א בבבלי. ועיין היטב בירושלמי פ"ה ה"ה הנ"ל. ועיין מ"ש להלן בסמוך.<br>ובירושלמי ספ"ה, מ"ג סע"א: ר' זעורה בשם ר' לעזר טעמא דר' לעזר בי ר' שמעון (כגי' הריטב"א לעיל, והיא ט"ס בירושלמי, וצ"ל: ור' שמעון) וכו'. אמר ר' לעזר נתן מקצת מתנות ונשפך הדם, מביא אחרים תחתיהן, אילו ואילו נשפכין (צ"ל: נשרפין, כהגהת בעל נוע"י) כמצותן. ואף הלכה זו היא לר' אלעזר ור' שמעון, כתוספתא שלפנינו, וכפירוש הר"ח הנ"ל.
<small>31.</small> <b>הגומר את המלאכה בלבד. </b>כ"ה בכל הנוסחאות, והכוונה לכפרה, עיין בתו"כ ובבלי הנ"ל. אבל הראשונים נשרפים בבית הבירה ואינן מטמאין בגדים, כמשנת זבחים פי"ב מ"ה. 

Halakhah 7

<small>31-32.</small> <b>אמ' ר' יוסה זה סימן כל היוצא בפנים להינתן בחוץ ניטל מן הסמוך לפנים. </b>וכע"ז בד ובקג"נ (אלא שבשניהם: היוצא מבפנים). וכן בירושלמי פ"ה ה"ז, מ"ב סע"ד, בכי"ל: אמר ר' יוסה זה סימן כל הניטל מבפנים להינתן בחוץ נותן מן הסמוך לפנים.<sup class="footnote-marker">20</sup><i class="footnote">והמגיה תיקן בגליון כי"ל כלפנינו בירושלמי, עיין להלן בפנים ד"ה אבל.</i> וכן בבבלי זבחים נ"ח ב' (לפי דפוסים ישנים): זה סימן כל הניטל בפנים לינתן בחוץ אינו <b>נוטל</b> אלא בסמוך שאין לפנים הימנו. וכן בתו"כ אחרי פ"ג ה"ז, פ"א רע"א (לפי כי"ר, הוצ' הר"א פינקלשטין, עמ' שמ"ג): אמר ר' יוסה זה סימן כל הנוטל מבחוץ וכו', וכל היוצא מבפנים להינתן בחוץ ניטל מן הסמוך בפנים. וכן בכי"ר השני שם (בבבא שניה): וכל היוצא מבפנים להנתן בחוץ ניטל מן הסמוך או לפנים. ועיין מ"ש להלן בשם הראב"ד. וקשה להגיה את כל הנוסחאות.<br>ולפי גירסא זו נראה שהכוונה לשיירי הדם, ופירושה שכל היוצא מבפנים (ממזבח הזהב) להינתן בחוץ (על גבי מזבח העולה) נוטל מן הסמוך לפנים (=בפנים, כגי' תו"כ כי"ר הנ"ל), כלומר מן הסמוך (שבפנים) למזבח העולה, והיינו שיירי הדם שגמר להזות על טיהרו של מזבח בצד דרום מזרח (עיין בבלי נ"ט א') של מזבח הזהב נותן על יסוד מערבי של מזבח החיצון (כמפורש בכתוב: אל יסוד מזבח העולה שעל פתח אוהל מועד) סמוך לדרום,<sup class="footnote-marker">21</sup><i class="footnote">עיין בבלי זבחים נ"ח א' ואילך, כאן נ"ט א' ובתוספות שם מ"ו א' ד"ה אבל.</i> ונמצא שנטל מן הסמוך למזבח העולה שאין סמוך ולפנים הימנו. ובפי' הראב"ד לתו"כ, פ"א רע"ב: זה סימן כל הנוטל מבחוץ וכו', וכל הנוטל בפנים לינתן בחוץ <b>נוטל</b> הסמוך <b>לחוץ</b>, והוא כפירוש שלנו. אבל עיין בראב"ד שפירש ע"פ הבבלי הנ"ל, וקשה מאד לפרש כן ע"פ גירסא זו, עיי"ש.<br>ובירושלמי פ"ה ה"ז, מ"ב סע"ד: והזה עליו (כלומר, על טיהרו של מזבח הזהב) לא על אפריו, עליו לא על גחליו. אית תניי תני צד צפוני, אית תניי תני צד דרומי [וכו'].<sup class="footnote-marker">22</sup><i class="footnote">בבבלי נ"ט א': ר' יוסי אומר בצד דרומי הוא נותן וכו', סבר פיתחא בדרום קאי (פירש"י: פתחא דהיכל בדרומו של מזבח קאי), וכו', היכא דגמרן מתנות דקרנות התם יהיב על גגו. ומכאן שהתנא הסובר שנותן בצד דרומי סמוך למזרח הוא ר' יוסי שלנו.</i> אמר ר' יוסה זה סימן כל הניטל מבפנים להינתן בחוץ וכו'. הרי מסמיכות העניין משמע שהכוונה לשיירי דמים. וכן בבבלי זבחים נ"ח ב': כל הניטל בפנים לינתן בחוץ מאי ניהו, אילימא שירים, בהדיא כתיב בהו אל יסוד מזבח העולה אשר פתח אהל מועד. ולפי גירסת הספרים הישנים שהבאנו לעיל הרי אין לקושיא זו מקום, ועיי"ש בהמשך הסוגייא. ועיין מ"ש ע"ז להלן, שו' 32–33, ד"ה ומתוך הבלבול.<br>אבל בכי"ל כאן: זה סימן כל הניטל מבחוץ להנתן בפנים ניטל מן הסמוך לפנים. וכע"ז בכי"ע: כל הניטל מבחוץ ונתן (צ"ל: לינתן) מבפנים נוטל מן הסמוך או לפנים. וכגי' כי"ל כ"ה גם בתו"כ,<sup class="footnote-marker">23</sup><i class="footnote">בנוסחאות שלנו. וכ"ה בפסיקתא זוטרתי, בילקוט רמז תקע"ב ובמדרש הגדול, עמ' 417.</i> וכן מוכרח מן העניין שם ששנו: מעל המזבח, יכול כולו, ת"ל אשר לפני ה', הא כיצד הסמוך למערב. א"ר יוסי זה סימן וכו', ובעל כרחינו אנו אומרים שר' יוסי בא לפרש שכל הניטל מבחוץ (והיינו גחלים לקטורת) ניטל מן הסמוך לפנים, כלומר ממערב המזבח, ואפילו גחלים לקטורת בכל יום. וכן תיקן המגיה גם בירושלמי: כל הניטל מבחוץ להינתן בפנים ניטל מן הסמוך לפנים. ובתו"כ כי"ר (הוצ' הר"א פינקלשטין הנ"ל): כל הנוטל מבחוץ להנתן בפנים נותן על הסמוך בפנים. ובכי"ר השני שם: ניתן על הסמוך או לפנים. ולפי גירסא זו לכאורה פירושה שנותן את הגחלים על הסמוך לפנים, ומתחיל שם להקטיר, כמשנת תמיד פ"ו מ"ג, ועיין בבלי כאן נ"ג רע"א ובר"ח שם. ופירוש זה הוא דוחקי דוחקין, וקרוב לוודאי שצריך להגיה: ניטל מן הסמוך בפנים, כלומר ממערב מזבח החיצון.
<small>32-33.</small> <b>וכל הנוטל מבפנים להנתן בחוץ ניתן על הסמוך בפנים. </b>וכע"ז גם בד ובקג"נ. ובירושלמי הנ"ל: וכל היוצא מבפנים להינתן בחוץ ניתן מן הסמוך לפנים. ולפי גירסת הירושלמי שבכי"ל ברישא של הברייתא, היינו רישא היינו סיפא, וכנראה שצ"ל שם כלפנינו (על, במקום: מן), והכוונה לבזיכי לבונה שהיו ניטלין מן השלחן שבפנים, ונקטרין על הסמוך לפנים, כלומר על צד מערבי של מזבח החיצון, עיין במשנת תמיד ספ"ב, בירושלמי בסוגיין הנ"ל ובבלי זבחים נ"ח א'. והברייתא השתמשה ברישא "כל היוצא" משום שכיוונו לשפיכת דמים, ובסיפא "וכל הנוטל" משום שכיוונו לנטילה לשם הקרבה. ואף גירסת כי"ע וכי"ל בבבא זו קרובה לגירסא שלנו.<br>ומתוך הבלבול הגדול בנוסחאות שלפנינו (ברישא) כאן, בתו"כ, בירושלמי ובבבלי, נראה קצת שהברייתא מקוצרת, והיו כאן שלש בבות: גירסת כי"ו, ד, תו"כ בכי"ר, ירושלמי כי"ל, בבלי בספרים ישנים ברישא, ונתקצרה שם האמצעית, דין הגחלים של מזבח החיצון לקטורת שניטלין מן המערב, כלומר: כל הניטל מבחוץ להנתן בפנים ניטל מן הסמוך לפנים, ובכי"ע, כי"ל כאן, ובנוסחאות הדומות להן נתקצרה הבבא שברישא כאן, והיינו ששירי הדמים ניטלין ממערבו של מזבח הפנימי לצד דרום. ובבבלי הנ"ל בספרים ישנים צ"ל: כל הניטל בפנים לינתן בחוץ אינו נוטל אלא בסמוך שאין לפנים הימנו [כל הניטל בפנים לינתן בחוץ אינו נותן אלא בסמוך שאין לפנים הימנו]. ובספרים שלנו בבבלי צ"ל: כל הניטל בפנים לינתן בחוץ אינו [נוטל אלא בסמוך שאין לפנים הימנו כל הניטל בפנים לינתן בחוץ אינו] נותן וכו'. ומקשה הבבלי על בבא זו: אילימא שירים, כלומר שגם הבבא האמצעית עוסקת בשירי דמים, והיא מלמדת שנותנין אותם על מערבו של מזבח החיצון, הרי כן מפורש בכתוב עצמו. ועיין בירושלמי בסוגיין.
<small>33-34.</small> <b>נתן מקצת הפר בפנים בחוץ, ומדם השעיר בפנים בחוץ, הפנימיין עלו לו והחיצונין לא עלו לו. </b>כלומר, שמתחילה נתן מדם הפר בקדשי קדשים, ואח"כ נתן מדם הפר על הפרכות, ואחריו נתן מדם השעיר בקדשי קדשים ואח"כ על הפרכת. נמצא שבפנים תיקן אח"כ את הסדר שנתן את דם השעיר אחר דם הפר, אבל בחוץ נתן שלא כסדרן שהרי נתן את דם הפר על הפרכת לפני שנתן את דם השעיר בקדשי קדשים. וכן בירושלמי פ"ד סה"א, מ"א ע"ג: במתנות הפרוכת שעיר מעכב את הפר, היך עבידא שאינו יכול ליתן מדם הפר על הפרוכת עד שיתן מדם השעיר על בין הבדים. ועיין בירושלמי פ"ה ה"ח, מ"ג ע"א. וכן בבבלי מ' א': אילימא דאי אקדים מתנות דפר בהיכל מקמי מתנות שעיר בפנים, חוקה כתיב בהו.<br>ומפירש"י שם ד"ה חוקה וכן תוספ' ישנים שם ד"ה מקמי מוכח שגם הפנימיים לא עלו לו, מפני שהפסיק בדם הפר על הפרוכת לפני שנתן מדם השעיר בין הבדים, שלא כדעת התוספתא כאן, וכן מוכח גם מדברי רש"י ס' סע"א שבמקום שהסדר מעכב אם שינה את הסדר מתבטלת העבודה שעשה מקודם. ולפ"ז מה שאמרו במשנתנו ספ"ה: הקדים דם השעיר לדם הפר יחזור ויזה מדם השעיר לאחר דם הפר, הוא דווקא בהזיות שבהיכל (כבבלי מ' א', ס"א א'), והסדר שבהיכל אינו מעכב, ואינו מבטל את ההזייה הקדומה, אבל בנידן שלפנינו ששינה בקדשי קדשים, ונתן את דם הפר בהיכל לפני שנתן מדם השעיר בין הבדים פסול, וצריך להביא פר אחר. ברם כבר ראינו לעיל, שו' 19–22, ד"ה אמ' ר' יהודה ואילך שלשיטת התוספתא והירושלמי אין שום הבדל בין עבודה שבקדשי קדשים ובין עבודה בבגדי לבן בהיכל לעניין שינוי הסדר, וממילא אנו מוכרחים לפרש במשנתנו ספ"ה שאין עבודה מאוחרת שלא כסדרה מבטלת את המוקדמת, ואם הפסיק בעבודות פנים בעבודה שלפני זמנה, לא פסל את הראשונה לא בעבודות שבקדשי קדשים ולא בעבודות שבהיכל. ועיין גם בתוספות ישנים מ' א' ד"ה נהי, ס' א' (על הגליון בהוצ' ראם ס"א סע"א) ד"ה אבל, ומ"ש בהר המריה פ"ה מה' עבודת יוה"כ ה"ב אות ה', ומ"ש לעיל, שו' 12–13, ד"ה ולעצם העניין.<br>ובכי"ל כאן נמצאת הלכה זו לעיל שו' 22 ואילך, ובמקום הלכה שלנו כתוב שם: נתן מן הקרן מיכן ומיכן כשר, חוץ מן הקרן ולפנים פסול, שינה מתן קרנות פסול, חיסר מן המתנות או לא נתן אלא אחת כשר, גמר את המתנות שבפנים ונשפך הדם יביא אחר ויתחיל בתחלה על הפרוכת, גמר את המתנות שעל הפרוכת ונשפך הדם אע"פ שלא נתן כנגד היסוד יצא וכו', כלהלן בסמוך, עיין מש"ש. והנה הרישא שבהוספה זו היא לפנינו לעיל, שו' 10 ואילך. אלא ששם ובמקבילה בזבחים פ"ו: אם חיסר אפי' אחת מן המתנות פסול, ומדברים בחטאות פנימיות, אבל בכי"ל כאן מפורש שאם חיסר מן המתנות, או אפילו לא נתן אלא אחת כשר, ובהכרח שמדברים בחטאות חיצוניות, ואף בהם שינה מתן קרנות פסול, כפסק הר"מ בפ"ב מה' פסולי המוקדשין ה"ח, עיין מ"ש לעיל שו' 11, ד"ה שינה מתן קרנות. וכן נתגלתה לפנינו בבא שחסירה בכל נוסחאות התוספתא לעיל, עיין מ"ש לעיל שו' 22–23, ד"ה, ובתו"כ ובבבלי.
<small>34-37.</small> <b>נתן מקצת המתנות שבפנים ונשפך הדם יביא אחר ויתחיל, על המזבח. נתן מקצת המתנות על המזבח ונשפך הדם [כו'] אע"פ שלא נתן כנגד היסוד יצא. </b>הלכות אילו כבר נשנו לעיל, שו' 22 ואילך, ומסדר התוספתא שנה שם את הברייתות מתו"כ כסדרן, עיין מה שכ"ש. וכאן שאב ממקור אחר (עיין להלן) וחזר על ההלכות שלעיל וקיצר. והכוונה היא: יביא אחר ויתחיל [בתחילה. נתן מקצת המתנות על הפרכת ונשפך הדם יביא אחר ויתחיל כתחילה על הפרכת. גמר את המתנות שעל הפרוכת ונשפך הדם<sup class="footnote-marker">24</sup><i class="footnote">כגי' כי"ל, עיין מ"ש לעיל בפנים, שו' 33–34, ד"ה ובכי"ל כאן.</i> יביא אחר ויתחיל] על המזבח. נתן מקצת המתנות על המזבח ונשפך הדם [יביא דם אחר ויתחיל כתחלה על המזבח. גמר את המתנות על המזבח ונשפך הדם] אע"פ שלא נתן כנגד היסוד יצא. ועיין בשנו"ס מד, כי"ע כי"ל, וקג"נ, וכל סופר קיצר באופן אחר. 

Halakhah 8

<small>37-38.</small> <b>שנ' וכלה מכפר אם כיפר כלה דברי ר' עקיבא. ר' יהודה או' אם כילה כיפר. </b>וכ"ה בכי"ע וכי"ל. ועיין מ"ש להלן בסוף דברינו על גירסת ד וקג"נ. ובתו"כ אחרי ריש פרש' ד', פ"א סע"ד: וכלה מכפר את הקודש, אם כיפר כלה דברי ר' עקיבא. אמר לו ר' יהודה מפני מה הוא אומר אם כלה כיפר (כלומר, למה מזכיר וכלה לפני מכפר, עיין במסרת התלמוד שם בשם רבינו הלל) אלא ללמד שאם חיסר אחת מכל המתנות כאילו לא כיפר. ובבבלי (כאן ס' ב', זבחים מ' א', נ"ב ב'): וכלה מכפר את הקודש אם כפר כלה ואם לא כפר לא כלה דברי ר' עקיבא. אמר לו ר' יהודה מפני מה לא נאמר אם כלה כפר, ואם לא כלה לא כפר, שאם חיסר אחת מן המתנות לא עשה ולא כלום. ואמרינן מאי ביניהו, ר' יוחנן ור' יהושע בן לוי, חד אמר משמעות דורשין איכא בינייהו,<sup class="footnote-marker">25</sup><i class="footnote">כלומר, ר"ע סובר הואיל וכיפר בכל המתנות כילה, שהרי שפיכת היסוד לא נזכרה כלל בפרשה זו, ור' יהודה דורש שאם כילה את כל המתנות כיפר, ושפיכת היסוד אינה בכלל מתנות. עיין בר"ח כאן וברש"י זבחים נ"ב ב' ובשטמ"ק שם, אות כ"א. ושניהם סוברים שאין השיריים מעכבים. ועיין בירושלמי שהעתקנו להלן בסמוך ד"ה ורבינו אליקים.</i> וחד אמר שירים מעכבי איכא בינייהו. ופירשו ר"ח ורש"י שר' יהודה סובר ששיריים מעכבי, ואם חיסר אחת מן המתנות כולל גם נתינה כנגד היסוד. וסתם משנת זבחים פ"ה מ"א כר' עקיבא. ועיין זבחים קי"א א', ובפירוש המיוחס להר"ח הוצ' הגרי"מ בן מנחם, עמ' מ', ובסוף הערה ג' בעמ' מ"א שם.<br>ורבינו אליקים פירש בלשון שני (לפי דק"ס, עמ' 168) להפך, שר' עקיבא סובר אם כיפר בכל המתנות, לרבות את השירים, כילה. אמרי' כילה כל דם הפר, ואי לא עביד להו לשירים לא הויא כפרה. ור' יהודה סובר ששירים אינם מעכבים ואם כילה ולא חיסר אחת מכל המתנות אין השירים מעכבים. ובירושלמי פ"ה ה"ז, מ"ג ע"א: אית תניי תני אם כילה כיפר (והיינו ר' יהודה כאן). ואית תניי תני אם כיפר כלה (ר"ע כאן). ר' אבהו בשם ר' יוחנן מחלוקת ביניהן. מאן דאמר אם כיפר כילה, השיריים מעכבין. מאן דאמר אם כילה כיפר, אין השיריין מעכבין, ר' יהושע בן לוי אמר משמעות ביניהון. מה, השיריים מעכבין ?<sup class="footnote-marker">26</sup><i class="footnote">כ"ה בגוף כי"ל, ותיקן המגיה: מן השיריים, ומחק את המלה "מעכבין". והנכון כגי' גוף כי"ל, ופירושו: וכי לשיטת ר' יהושע בן לוי סוברין שניהם שהשיריים מעכבין ?</i> ר' סימון בשם ר' יהושע בן לוי אין השיריים מעכבין (כלומר, שניהם סוברים, שאין השיריים מעכבים, כפי' הר"ח ורש"י בבבלי הנ"ל). והביא בעל דק"ס (הנ"ל) ראייה מן הירושלמי שמפורש בו כפירוש רבינו אליקים שמ"ד אם כיפר כילה, והוא ר"ע שלפנינו, סובר ששיריים מעכבים, ור' יהודה סובר שאין שירים מעכבים. ושוב הביא ראיה מגירסת הילקוט (אחרי רמז תקע"ה) שגרס בבבלי זבחים הנ"ל: אם כיפר כלה דברי ר' יהודה. א"ל ר' נחמיה מפני מה לא נאמר וכו'. והרי ר' נחמיה סובר שהשירים מעכבין (זבחים פי"ג סמ"ו ובמקבילות), ובהכרח שלמ"ד מחלוקת בינהון סובר ר' יהודה שאין שירים מעכבין, כפירוש רבינו אליקים.<br>ברם בתוספתא כאן מפורש: אע"פ שלא נתן כנגד היסוד יצא, שנ' וכלה מכפר אם כיפר כלה דברי ר' עקיבא, הרי לך מפורש שלמ"ד אם כיפר כלה, אין השירים מעכבים.<sup class="footnote-marker">27</sup><i class="footnote">אבל עיין גי' קג"נ, ומ"ש להלן בפנים סד"ה איברא.</i> ואשר לגירסת הילקוט, הרי אין לגירסתו שום קיום לא בדפוסים, לא בכי"י ולא בראשונים, לא ביומא ולא בזבחים בשני המקומות. ולא עוד שהרב הנ"ל לא העתיק את המשך הירושלמי שקשה לפרשו לפי הגירסא שלפנינו. ולפיכך קרוב לוודאי שצ"ל בירושלמי להפך, מאן דאמר אם כיפר כילה <b>אין</b> השירים מעכבין, מאן דאמר אם כילה כיפר השיריים מעכבין,<sup class="footnote-marker">28</sup><i class="footnote">כמו שפירשו כל המפרשים (חוץ מרבינו אליקים הנ"ל) גם בבבלי, וכפי שמוכרח מן התוספתא כאן, אלא שבירושלמי, כנראה, לא ידעו תוספתא זו, שהרי רצו לומר מתחילה, שהשיריים מעכבים לשני התנאים, עיין בירושלמי שהעתקנו בפנים לעיל בסמוך, ד"ה ורבינו אליקים, ובהע' 26 שם. אבל אפשר שתמהו שם מן התוספתא כאן שלא הזכירוה, כרגיל בירושלמי.</i> כמו שהגיהו בק"ע ובפ"מ. וע"ז אומר הירושלמי שם: מאי כדון (כלומר, במה חולקין, וחוזר למ"ד מחלוקת ביניהון). מאן דאמר אם כלה כיפר עושה אותן ארבע מתנות<sup class="footnote-marker">29</sup><i class="footnote">ורומז למשנת זבחים רפ"ה ומנחות פ"ג סמ"ו, ומוסיף גם שיירי הדם, ובכולן מתנה אחת מהן מעכבת.</i> ומאן דאמר אם כיפר כלה אינו עושה אותן<sup class="footnote-marker">30</sup><i class="footnote">כלומר, להזיות שנשנו במשניות הנ"ל.</i> אלא מתנה אחת, ודווקא בהן "מתנה אחת מהן מעכבת", דהוי ליה כאילו לא היזה שבע הזיות.<br>איברא בד כאן: ר' יהוד' אומר אם כלה כפר אין מתן היסוד מעכב, וכולן כנגד היסוד יצאו שנאמר וכלה מכפר. ולפי גירסא זו מוכח ששניהם סוברים ששירים אינם מעכבין. אבל הוספה זו ליתא בכי"ו, בכי"ע ובכי"ל, ולא היתה גם לפני שני התלמודים, שהרי נחלקו שם ויש מי שסבר שמחלוקת ביניהן. ובמנחת בכורים הגיה: מתן היסוד מעכב וכו'. ולכאורה היא הגהה מוכרחת, שהרי מסיים שדווקא אם נתן כנגד היסוד יצא. ובקג"נ גורס ברישא כגירסת ד כאן, ואם נגיה גם שם כן, הרי יש כאן סיוע לפי' רבינו אליקים הנ"ל. אבל עצם הנדידה ממקום למקום מוכיחה שיש כאן הוספה ופירוש של מגיה.

Halakhah 9

<small>38.</small> <b>פר ושעיר של יום הכפורים שאבדו וכו'. </b>בבבלי נ' א', ס"ה א', שבועות י"א א', י"ב א' נזכרו בברייתא זו אף שעירי ע"ז, אבל בכי"א בבבלי נ' א', ובברייתא הסמוכה שם ובהוריות ו' א' לא נזכרו שעירי ע"ז, ועיין בתוספ' ישנים נ' א' ד"ה ומאי נ"מ ובדק"ס הוריות, עמ' 17, הערה ג'. 
<small>38-39.</small> <b>והפריש אחרים תחתיהן, ולא הספיק להקריבן עד שנמצאו הראשנים ירעו עד שיסתאבו וכו'. </b>בברייתא לא נתבאר אם ירעו דבוק ל"הראשונים", דהיינו שהשניים קריבים, והראשונים ירעו, או מתייחס לאחרים, כלומר, אם נמצאו הראשונים ירעו המופרשין האחרים, והראשונים קריבים. ונחלקו בזה אמוראים בירושלמי פ"ו ה"א, מ"ג ע"ג, ובבבלי ס"ה א', אם בעלי חיים נדחים, וכבר נדחו הראשונים, וירעו עד שיסתאבו, או שאין בעלי חיים נדחים, ומצוה להקריב את הראשונים. ובר"מ פ"ה מה' עבודת יוה"כ הט"ז: פר ושעיר של יוה"כ שאבדו וכו', אם נמצאו הראשונים קודם שיקרבו אלו, יקרבו הראשונים, וירעו השניים וכו'. ועיין בח"ד. [תיקונים והשלמות: נגררתי אחרי פירושי המפרשים בירושלמי. אבל באמת סוגיא זו בירושלמי סוברת בדעת ר׳ יוחנן שבעלי חיים נדחים, עיין במה״פ ד״ה איזה. ובנדחה פעם אחת יש לנו כאן פסוק מפורש ״ועשהו חטאת״, עיי״ש בירושלמי, ועיין בירושלמי שבועות פ״א ה״ה, ל״ג ע״א. ובנדחה פעם שנייה דינו ככל הקרבנות ובעלי חיים נדחים לכולי עלמא, לפי סוגיא זו. ועיין מ״ש בנועם ירושלמי במקומו. וגם לר׳ שמעון שיטת הירושלמי היא שבעלי חיים נדחין אם דחאו בידים, עיין מ״ש לעיל, עמ׳ 646. ועיין בתוספות זבחים י״ב ב׳ ד״ה וש״מ (מתחיל י״ב א'), ובגליון אפרים זבחים ט' א'.]
<small>39-40.</small> <b>ירעו עד שיסתאבו וימכרו ויפלו דמיהן לנדבה. </b>ואמרו בבבלי שבועות י"ב א', שאעפ"י שהם זכרים, מ"מ לא יקרבו בעצמן עולה (אחרי שקרבו הקרבים), משום גזירה אחר כפרה אטו לפני כפרה, ולפני כפרה הרי עדיין הם בקדושת חטאת, ואי אפשר להקריבן עולה. וכן פסק הר"מ בפ"ד מה' פסולי המוקדשין ה"ב, אבל בירושלמי לא נזכר טעם זה, ושמא פירשו שם שהטעם הוא מפני "שמתחילה לא הוקדשו לקרבנות ציבור אלא על מנת לקרב על מזבח החיצון",<sup class="footnote-marker">31</sup><i class="footnote">להלן, שו' 50–51, ושבועות פ"א סה"א, ירושלמי שם פ"א ה"א, ל"ג ע"א, ובבלי שם י"ב ב'.</i> פרט לשעיר הנעשה בפנים שהוקדש מתחילה (בשעת ההגרלה) על מנת ליקרב ע"ג מזבח הפנימי. ועיין בתוספות שבועות י"ב ב' ד"ה שמתחלה. ועיין היטב בשאלה ששאלו להר"א בן הרמב"ם בברכת אברהם סוף שאלה ט'. 
<small>40.</small> <b>שאין חטאת צבור מתה. ר' יהודה או' תמות. </b>משנתנו פ"ו מ"א, תמורה פ"ב מ"ב. ורמז לתוספתא זו המפרש בהוריות ו' סע"א (נדפס ע"ש הר"ח בהוצ' ראם, ז' סע"א). ועיין ירושלמי שקלים פ"א ה"ד, מ"ו ע"א. ובפי' תלמיד רשב"ש שם (עמ' 11): ר' יהודה אומר תמות. והכי תנן בשני שעירים וכו' (משנתנו הנ"ל) ור' יהודה, דתניא [נמי] בתוספתא דיומא פ"ד<sup class="footnote-marker">32</sup><i class="footnote">והיה לפניו חילוק הפרקים בבכי"ע.</i> ומייתינן לה פ"ק דהוריות וכו'. ועיין בבבלי ס"ה א' מה שהקשו מר' יהודה על ר' יהודה, עיי"ש.<br>ובבבלי הנ"ל (לעיל שו' 38, ד"ה פר ושעיר): ר' אלעזר ור' שמעון אומרים ירעו עד שיסתאבו, שאין חטאת ציבור מתה. ועיין במשנת תמורה פ"ב מ"ב הנ"ל. ואעפ"י שהפר בא מממונו של כהן גדול הרי אף הכהנים מתכפרים בו, ואינה חטאת יחיד, עיין בבלי נ' א', הוריות ו' א' ובתוספות ישנים כאן נ' א' ד"ה ומאי נ"מ.
<small>41.</small> <b>ועוד אמ' ר' יהודה נשפך הדם ימות המשתלח. מת המשתלח ישפך הדם. </b>משנתנו פ"ו מ"א, בבלי זבחים ל"ד ב', מנחות נ"ט ב'. ועיין בתו"כ אחרי פרק ב' ה"ז, פ"א ע"א, ובקרבן אהרן שם. ופירשו בבבלי ס"ד ב' שר' יהודה סובר שבעלי חיים נדחים, ולא זו בלבד שלר' יהודה ימות המשתלח כשמת השעיר לשם לפני השחיטה, ומגריל על שני אחרים, אלא אפילו אם כבר שחט את השעיר לשם, ונשפך הדם ימות המשתלח, ומגריל בתחילה. אבל החכמים חולקים עליו, וסוברים שמגריל על שני אחרים, והשעיר לעזאזל הראשון משתלח, והשני ירעה עד שיסתאב וימכר ויפלו דמיו לנדבה. ובמת המשתלח ישפך הדם, מפני שלר' יהודה צריך להיות חי עד מתן דמיו של חבירו. ובמאירי למשנתנו: ואף חכמים מודים בה,<sup class="footnote-marker">33</sup><i class="footnote">כלומר, ואפילו לר' שמעון הסובר (בבלי מ' א' ס"ג ב' ומקבילות) שאם מת המשתלח מביא אחר שלא בהגרלה, הוא דווקא בשלא שחט עדיין את השעיר הפנימי, ובעלי חיים אינם נדחים, אבל אם כבר שחטו, אף לר' שמעון שופך את הדם ומביא שנים אחרים ומגריל עליהם, עיין רש"י זבחים ל"ד ב' ד"ה בכוס.</i> שהרי שחוטים נדחים הם לדברי הכל, וכן הלכה. ועיין בתוספות מ' א' ד"ה ואזדו שכתבו שלר' שמעון שסובר יעמד חי עד שעת וידוי (להלן שו' 54) אם מת המשתלח קודם וידוי וקודם זריקת דמי חבירו יזרק הדם של חבירו, ומביא שעיר אחר בלא הגרלה ומתודה עליו וכו', עיי"ש. ועיין בשיח יצחק, ועיין מ"ש להלן, שו' 51–52.<br>ובר"מ למשנתנו: ואין הלכה כר' יהודה, ומשמע שאין הלכה כמותו בשתיהם. ומדברי הר"מ בפ"ב מה' עבודת יוה"כ ה"ו משמע שפסק כר' שמעון, עיין בבלי ל"ו ב', תוספות ישנים שם מ' ב' ד"ה לכפר, וירושלמי כאן פ"ו ה"ב, מ"ג ע"ג. ועיין במה"פ שבועות ספ"א ד"ה יעמד, וכאן פ"ו ה"ב ד"ה יעמד. ומה שאמרו במשנת מנחות פ"ג מ"ו: שני שעירי יוה"כ מעכבים זה את זה פירושו שאם אין להם אלא שעיר אחד, אין יכולים לעשות את העבודה, עיין בתו"כ אחרי ריש פרק ב', פ"א ע"ד, והוא בניגוד לאין מעכבין שבמנחות פ"ד מ"א ואילך.

Halakhah 10

<small>42-43.</small> <b>שני שעירי יום הכפורים מצותן בהגריל, לא הגריל עליו אפי' הכי כשרין. </b>וכע"ז גם בכי"ע, כי"ל וקג"נ, (ועל "אפי' הכי" עיין בשנו"ס). ועיין בתוספות מ' א' ד"ה תני, ועיין מה שתמה עליהן בשיח יצחק שם. 
<small>43.</small> <b>הגרלן באהרן, אפי' בכהן הדיוט כשרים. </b>בכי"ע ובכי"ל: מצות הגרילן באחרן (בכי"ל: באחרונה) וכו', וצ"ל: באהרן, כלפנינו, וכגי' קג"נ. ולכאורה משמע מלשון התוספתא שדווקא בכהן הדיוט כשרים, אבל הגרלה בזר פסולה. וקשה, שהרי תוספתא זו סוברת שהגרלה אינה מעכבה, ובירושלמי פ"ד ה"א, מ"א ע"ג, מוכח שלא אמרו שהגרלה פסולה בזר אלא למ"ד שהגרלה מעכבה.<sup class="footnote-marker">34</sup><i class="footnote">ועיין ר"מ פ"ג מה' עבודת יוה"כ ה"ג ובאו"ש שם.</i> ועיין ר"מ פ"ג מה' עבודת יוה"כ ה"ג ובאור שמח שם. 
<small>43-44.</small> <b>שני שעירי יום הכפורים עד שלא הגריל עליהן רשיי לשנותן לדבר אחר וכו'. </b>מפני שאין קדשים למצותן בשעת לקיחה, אלא בשעת הגרלה, עיין בבלי מ"א א'. אבל משהגריל עליהן כבר קבען הגורל, אע"פ שהגרלה אינה מעכבת, עיין מ"ש לעיל בסמוך. ובד: רשאי לשנותן בדבר <b>אחד</b>, משהגריל עליהן אין רשאי לשנותן <b>לדבר אחר</b>. ומתוך הירושלמי פ"ד ה"א, מ"א ע"ג (וכהגהת המפרשים שם) והבבלי ס"ב ב' מוכח שאף אם לא הגריל עליהם אין רשאי לשנותן אלא לדבר אחד בלבד, והוא שרשאי לשנות כל אחד מהם לחטאת הנעשית בחוץ גרידא. ובד"ח שבשו: לשנותן לדברים אחרים וכו' לדברים אחרים, וגירסא זו אינה קיימת בשום נוסח. 

Halakhah 11

<small>45.</small> <b>פסח שלא קרב בראשון וכו'. </b>כל הברייתות נתפרשו לעיל פסחים פ"ט, שו' 64 ואילך. ופירשנו שם שמן הלשון "בשני וכו' בשלישי" משמע שברגל שני וברגל שלישי עסיקינן, ושלא כמסורת הבבלי כאן ס"ו א', אלא כשיטת הירושלמי ר"ה פ"א, עיין מש"ש, ועיין מ"ש להלן, שו' 48–49, ד"ה והנה הבאנו. ובכי"ע חסרה כאן הבבא של פסח. 
<small>45-46.</small> <b>לא קרב בשיני וכו'. </b>מפני שהיה אבוד, וכל הברייתות באו לכאן אגב "אבודים" שלעיל, שו' 38. 
<small>46.</small> <b>יקרב בשלישי. </b>כלומר בסוכות, עיין מ"ש לעיל שם. 
<b>מעות שלא קרבו וכו'. </b>בכי"ע נשנית הי"א אחרי הבבא של שעירים שלא קרבו ברגלים. 
<small>47.</small> <b>חגיגה שלא קרבה בראשון וכו'. </b>וכ"ה גם בקג"נ, אבל בכי"ל חסרה בבא זו, וכן ליתא בכי"ע בפסחים, וכבר כתבנו לעיל פסחים שם, שו' 66, שלפני הבבלי לא היתה ברייתא זו, אבל היתה לפני הירושלמי ר"ה פ"א ה"א, נ"ו רע"ג. ומלמדת הברייתא שאף החגיגה שזמנה קבוע לא נפסלה, כדברי התוספות בר"ה ה' ב' ד"ה אילו, עיין להלן. 
<small>48.</small> <b>לא קרבה בשלישי תקרב להבא. </b>שהרי כאן כבר עברו עליה שלש רגלים, ועובר בכל יום בעשה, ולפיכך צריך להקריב מיד. ופירש בתוספות בכורים לפסחים פ"ט: וקמ"ל דאף על גב דכבר עבר בבל תאחר ג' רגלים, מ"מ הקרבן כשר, כדאמרינן ר"ה ה' ב', והיה בך חטא ולא בקרבנך חטא, והביא גם את דברי התוספות שם ד"ה אלו. וברור שהוא הדין לשאר בבות שנשנו לעיל. 

Halakhah 12

<small>48-49.</small> <b>שעירי הרגל שלא קרבו ברגל יקרבו בראש חדש וכו'. </b>להלן שבועות פ"א סה"א, מנחות פ"ז ה"ג, ירושלמי שבועות פ"א ה"ה, ל"ג ע"א, בבלי שם י"ב ב'. ובמשנת שבועות פ"א מ"ד: היה ר' שמעון אומר שעירי ראשי חדשים מכפרין על הטהור שאכל את הטמא, ושל רגלים מכפרין על שאין בה ידיעה לא בתחילה ולא בסוף, ושל יום הכפורים מכפר על שאין בה ידיעה בתחילה, אבל יש בה ידיעה בסוף. אמרו לו מהו שיקרבו זה בזה, אמר להם יקרבו וכו'. ופירש"י ב' ב': מהו שיקרבו זה בזה אם אבד שעיר שהופרש ליוה"כ ונתכפרו באחר ונמצא זה ברגל, או בראש חדש, מהו שיקריב לשם שעירו של יום. ועיין להלן.<br>ובתוספתא שבועות הנ"ל: ומודה ר' שמעון<sup class="footnote-marker">35</sup><i class="footnote">כ"ה בכי"ו, בד ובשו"ת הר"א בן הר"מ שנביא להלן. ובכי"ע שם בטעות: ומודה ר' <b>יהודה</b>.</i> בשעיר שלא קרב ברגל שיקרב בראש חדש וכו'. וכ"ה בבבלי שם י"ב ב' הנ"ל. ומתוך דברי הבבלי י"ב א' (לפי הגירסא שלפנינו, וכן מעיד הרמב"ן שכן היא הגירסא בכל הספרים) מוכח שאף ר' יהודה ור' מאיר מודים בהלכה שלנו, ר' מאיר משום שסובר שכל השעירים כפרתן שוה, ור' יהודה משום שסובר לב ב"ד מתנה עליהן, ולפ"ז הברייתא שלנו הלכה היא. אבל בר"י מיגש שם י"א ב' מוכח שהיתה לו הגירסא שם: ממאי דר' יהודה היא, דילמא ר' מאיר (ומה שבאמצע חסר לפניו). וכן כותב ר' אברהם בן הר"מ, ברכת אברהם סי' ט', שכ"ה הגירסא הנכונה, והגירסא שבספרים שלנו היא תוספת פירוש. ופירש הר"י מיגש: ממאי דר' יהודה הוא ששאל לר' שמעון, הואיל ואין כפרתן שוה היאך הן קריבין זה בזה, והוא (כלומר, ר' יהודה) הרי סובר שאין קריבין זה בזה, וחולק על ר' שמעון, דילמא וכו'. ומה שאמרו בתוספתא שבועות: ומודה ר' שמעון וכו', כוונתו שהוא מודה לר"מ בעצם ההלכה שקריבין זה בזה, אלא לאו מטעמו של ר"מ משום שכפרתן שוה, אלא משום שמתחלה לא הוקדשו אלא על מנת לקרב על מזבח החיצון, כדלהלן. וכן מוכח מתוספתא שבועות הנ"ל שההודאה היא לר"מ, כפי שהעיר בשו"ת ר"א בן הר"מ הנ"ל. והברייתא שלנו כאן היא בהכרח כר' שמעון גרידא, כפי שמוכח מן הטעם שנתנה לדבריה. ודברי התוספות כאן מ' א' ד"ה תני קשים מאד, כפי שתמה בשיח יצחק שם. ושמא לא היו לפני בעלי התוספות הברייתות הללו, וקיצרן הסופר, מפני שהראשונות נשנו בתוספתא פסחים פ"ט, והאחרונות להלן בשבועות ובמנחות הנ"ל. ומ"מ לשיטת הר"י מיגש ברייתא זו אינה הלכה, משום שר' יהודה חולק עליה. וכן פסק הר"מ בפ"ד מה' פסולי המוקדשין ה"א בכל חטאות הציבור שאבדו ונמצאו אחר כפרה בין ראויה בין שאינה ראויה תרעה עד שתסתאב ותמכר ויפלו דמיה לנדבה, אבל היא עצמה אינה קריבה, ופירש את הסוגיא בשבועות כפירוש הר"י מיגש, כפי שבאר בשו"ת ר"א בן הר"מ הנ"ל, ולשיטתיה מה שאמרו חכמים שאין חטאת ציבור מתה אלא רועה (משנתנו רפ"ו כאן. ועיין תמורה פ"ב מ"ב) היא בכל חטאות הציבור. ועיין מ"ש להלן.<br>והנה הבאנו לעיל את פירש"י שפירש שלא קרבו ברגל, כגון שאבדו ונתכפרו באחרים. אבל הר"י מיגש (שבועות י"א רע"ב) פירש: שעירי הרגלים ושעירי ראש חודש אי אירע מקרה ולא הקריבו שעיר של רגל ברגל. וכן כתב (להלן שם י"ב א'): לאו שאבדו והפריש אחרים תחתיהן וניתותרו עסיקינן, אלא שאירע מקרה ולא הקריבו שעירים עסיקינן וכו'. ועיין מ"ש בתוספת ראשונים ח"ב, עמ' 251. וכן פירש הר"מ בפיה"מ לשבועות פ"א.<sup class="footnote-marker">36</sup><i class="footnote">כבנוסחאות שלפנינו, והיא מהדורא בתרא, כפי שמעיד הר"א בן הר"מ שהזכרנו בפנים: זה הוא נוסח פירושו במסכת שבועות בכתב ידו. ובפיה"מ להר"מ הוצ' ר"מ גאטטליעב היא מהדורא קמא, ועיי"ש עמ' 59.</i> וכתב הר"א בן הר"מ שם: ור' שמעון לא איירי באבודין כלל. ולעיל שם הסתייע מן התוספתא מנחות פ"ז (עיי"ש ה"ג וה"ה) שמעניינה משמע שלא קרבו מפני שבית דין היו אנוסין או שוגגין, והוא כפירוש הר"מ הנ"ל. ומתוך העניין בתוספתא כאן משמע כפירש"י שהרי באבודין עסיקינן כאן, וכנראה, שהדין דין אמת בשתיהן לר' שמעון, וכאן מדברין באבודין, ובמנחות בשאירע מקרה ולא הקריבו אותם, אלא שלשיטת הר"מ הבבא שלנו אינה הלכה, מפני שר' יהודה והחכמים חולקין עליה.
<small>50-51.</small> <b>שמתחלה לא הוקדשו לקרבנות צבור אלא על מנת לקרב על מזבח החיצון. </b>וכ"ה בתוספתא שבועות פ"א סה"א ובירושלמי שם פ"א ה"ה הנ"ל. ובבבלי שם י"ב: שמתחלתו לא בא אלא לכפר על מזבח החיצון. תנא לא הוקדש אלא לכפר על מזבח החיצון. ומ"תנא" ואילך ליתא בכי"מ, ואף הרש"ל מחקו, והוסיפו כן בתלמוד ע"פ הר"ח שם שהסמיך את התוספתא לברייתא שבבבלי.<sup class="footnote-marker">37</sup><i class="footnote">וכע"ז גם בבבלי להלן שם י"ג ב', עיין מ"ש להלן בסוף מכילתין.</i> והברייתא שלנו דרך אגב מוציאה את שעיר הפנימי לאחר ההגרלה, שהוקדש למזבח הפנימי, ואינו קרב בעצמו בשום פנים [תיקונים והשלמות: ״ואינו קרב <b>בעצמו</b> בשום פנים״. תרגום מאידית יש כאן, וצ״ל: ואינו קרב <b>לבדו</b>, או בפני עצמו, בשום פנים. וכוונתי שאפילו למ״ד ששיריים מעכבים, ודינם ככפרה ממש, הרי אף הם אינם קרבים בפני עצמן על מזבח החיצון אלא בתערובת דמי הפר, ונמצא שאינו קרב בפני עצמו לא על המזבח הפנימי ולא על מזבח החיצון.<sup class="footnote-marker">19</sup><i class="footnote">והאימורים אינם מעכבים לכולי עלמא, אם נאבדו אחרי זריקת הדם.</i> ואין צורך בכל זה, ואפילו למ״ד שיריים מעכבים, עיקר הקרבתו הוא על מזבח הפנימי.]. ועיין מ"ש לעיל, שו' 39–40, ד"ה ירעו עד שיסתאבו. 
<small>51-52.</small> <b>מת שעיר המשתלח עד שלא נזרק דמו של ראשון אע"פ שלא התודה עליו יצא. </b>וכ"ה בד ובכי"ע. וכן מעתיק בשם התוספתא בילקוט ת"ת כת"י, ויקרא פט"ז, י'. אבל הגירסא הנכונה היא בכי"ל ובקג"נ: מת שעיר המשתלח ונזרק דמו של ראשון וכו'. ולפנינו, כנראה, השמטה ע"י הדומות, וצ"ל: עד שלא נזרק דמו של ראשון [ישפך הדם. נזרק דמו של ראשון] אעפ"י וכו', ובכי"ל ובקג"נ נשמטה הרישא, ועיין לעיל שו' 41, ועיין להלן. 
<small>52-54.</small> <b>שנ' יעמד חי עד מתי יהא זקוק להיות חי עד וכלה מכפר את הקדש וגו' דברי ר' יהודה. ר' שמעון אומ' עד שעת וידוי. </b>עיין בתוספות מ' א' ד"ה תני. ובתו"כ אחרי פ"ב ה"ו, פ"א ע"א: יעמד חי לפני ה', מה תלמוד לומר? לפי שנאמר לשלח אותו, שילוחו למיתה. יכול שילוחו לחיים, תלמוד לומר יעמד חי לפני ה' לכפר עליו, הא כיצד עמידתו חי לפני ה', ומיתתו בצוק.<sup class="footnote-marker">38</sup><i class="footnote">להוציא מן "לפי פשוטו לשלח אותו חי אל העזים אשר במדבר, כמו שמצינו בציפרי מצורע וכו'" (רשב"ם ויקרא ט"ז, י' ופענה רזא שם).</i> עד מתי הוא זקוק להיות חי ? לכפר, עד שיכפר, שנאמר וכלה מכפר את הקודש את אהל מועד ואת המזבח דברי ר' יהודה. ר' שמעון אומר כפרה שהיא בגופו (כלומר, בשעיר עצמו, והוא וידוי דברים). וכן להלן שם פ"ד סה"ג, פ"ב ע"א: והקריב את השעיר החי, עד כאן הוא זקוק לו להיות חי. והברייתא שלפנינו גם בירושלמי פ"ו ח"ב מ"ג ע"ג, ושבועות ספ"א, ל"ג ע"ג: עד מתי הוא חייה עד וכלה מכפר את הקודש דברי ר' יהודה. ר' שמעון אומר עד שעת הוידוי. וכע"ז בבבלי מ' ב'. ולפי זה משמע שגלה הכתוב בפירוש שאם היה חי עד לאחר מתן דמים לר' יהודה ועד לאחר וידוי לר' שמעון יצא, ואין צורך בשעיר אחר, אם מת המשתלח, ומצות שילוח אינה אלא כשהשעיר חי. ורש"י ס"ה א', ד"ה אלא מת, תפס כדבר פשוט ששילוח עצמו אינו מעכב לדברי הכל.<br>ברם כבר העיר במרכבת המשנה פ"ה מה' עבודת יוה"כ הי"ט על הירושלמי הנ"ל שאמרו שם: שלחו בלא וידוי על דעתיה דר' יהודה<sup class="footnote-marker">39</sup><i class="footnote">צ"ל: דר' שמעון, כמו שהגיהו בנועם ירושלמי שם ובמרכבת המשנה שהזכרנו בפנים. ולפנינו נסתרסה הגירסא.</i> צריך להביא שעיר אחר, על דעתיה דר' שמעון<sup class="footnote-marker">40</sup><i class="footnote">דר' יהודה, עיין לעיל הע' 39.</i> אינו צריך להביא שעיר אחר. ודייק מלשון הירושלמי דשילוח מעכב לכ"ע.<sup class="footnote-marker">41</sup><i class="footnote">פשיטא שאין מכאן ראייה גמורה, ואפשר שהוא הדין בברח, והעיקר הוא שהוידוי מעכב לדעת ר"ש, אבל לר' יהודה, מכיון שאין הוידוי מעכב אף בברח הדין כן ונתכפרו, כדברי רש"י. ועיין בהמשך הירושלמי, והפירוש הנכון הוא בנועם ירושלמי שם, ס"ח א'. ועיין בפי' הר"ח מ' ב' שגרס כגי' שהביא רש"י בשם "ואני שמעתי", ועיי"ש בפירושו.</i><br>ובבבלי ס"ח ב': דקסבר ר' יהודה כיון שהגיע שעיר למדבר נעשית מצותו. ובמאירי שם (ס' ע"א מן הספר): ומכל מקום <b>פסקו רבים</b> שאין הלכה כר' יהודה, וכל שמת עד שלא נדחה צריך להביא אחר, ויש שפוסקים שאם מת אחר שנתודה עליו אין נזקקין לו, כמ"ש בפ' קלפי (מ' סע"א, ל"ו רע"ג מן הספר). ופסק זה של רבים קשה מאד, שהרי כאן אמרו בפירוש שאם מת לאחר מתן דמים בלא וידוי יצא, וה"ה לר' שמעון כשמת אחר וידוי.<br>ברם אפשר שאין הדין אלא במת, אבל אם לא מת, אלא שברח לפני שילוחו<sup class="footnote-marker">42</sup><i class="footnote">עיין במרכבת המשנה פ"ה מה' עבודת יוה"כ הי"ט שהזכרנו בפנים ובגבורות ארי ס"ו ב' ד"ה עתי אפי' בשבת.</i> אפשר שלא יצא, ואין השעיר מכפר, אלא היום מכפר, כמו אחר חורבן הבית. ובירושלמי פ"ו ה"ג, מ"ג ע"ג: "משמת שמעון הצדיק היה בורח למדבר והסרקיים אוכלין אותו". אבל יצאו ידי חובתן, כמפורש לעיל שאם הגיע למדבר נעשית מצותו, וכבר קיים מצות שילוח.<sup class="footnote-marker">43</sup><i class="footnote">בפירוש המיוחס להר"ח הוצ' הגרי"מ בן מנחם ז"ל זבחים, עמ' כ"ב: ושעיר המשתלח נמי הא אמרי' בפ' שני שע' יום הכיפ' (ס"ד א') אמרי במערבא דחייתו לצוק זו היא שחיטתו, ואין בו טומאה חמורה (עיין בקומץ מנחה על מנחת חינוך סי' קפ"ה ד"ה והנה בפנים), מכיון שיצא חוץ מירושלם חשוב הוא כאילו נעשית מצותו, וכאילו דחאוהוא, והרי הוא מטמא את שולחו, ולעולם לא אתו (צ"ל: אתי) לכלל נבילה דמטמאה טומאה בכזית וכו'. הרי לך מפורש שאפילו מת השעיר לאחר שיצא מירושלים אינו מטמא משום נבילה דהוי ליה כאילו נעשית מצותו, ואינו דומה לעגלה ערופה, שלא קיים את מצותה אלא בעריפה גרידא, ואם שחטה וניבלה בשעת שחיטתה מטמאה משום נבילה (כמפורש בבבלי זבחים ע' ב'), אבל שעיר המשתלח נעשית מצותו אפילו לא דחאו, ואין צריך להמיתו אלא משום מצוה לכתחילה (עיין להלן, שו' 65, ד"ה ירד). ובחי' הרשב"א שבועות י"ג ב' ד"ה בירושלמי כתב: מה שאין כן בשעיר שאינו מכפר אעפ"י שהגרילו עליו אא"כ נשתלח, <b>ושלוחו קרי קרבן</b> וכו'. ופירושו מיוסד על נוסחא מוטעית בירושלמי, עיין להלן שם שחזר בו מפירושו. ועיין היטב בתוספות כריתות י"ד א' (לפי השמטות וחידושין משטטמ"ק שם שבסוף המסכת, סוף אות י"ב), ומ"ש להלן, עמ' 1338. ובתרגום המיוחס ליונתן ויקרא ט"ז, כ"ב, והביאו בריקנטי שם, מפורש שלא היה צריך להפיל אותו כלל.</i> ובמדרש שה"ש, הוצ' גרינהוט, כ"ט ע"א: ובשעה שהיו רואין שעיר המשתלח <b>חוזר</b>, היו יודעים שכעס הקב"ה על עולמו.
<small>54-55.</small> <b>ר' יוסה אומ' כך הוא או' חטאו עוו פשעו לפניך עמך בית ישראל. </b>במשנתנו פ"ו מ"ב סדר הוידוי הוא: עוו פשעו חטאו לפניך עמך בית ישראל, והיא כר' מאיר לעיל רפ"ב, עיין מש"ש. אבל ר' יוסי סובר כחכמים, שמזכיר את החטאים ואח"כ את העונות ואת הפשעים. וכן בראבי"ה ח"ב סי' תק"ל, עמ' 195: וכי היכי דפליגי ר' מאיר וחכמים בוידוי של פר, הכי נמי פליגי בתוספתא ר' מאיר ור' יוסי בוידוי של שעיר המשתלח. וכ"ה במרדכי כאן סי' תשכ"ז.<br>ברם בכי"ע ובכי"ל חסר כאן "עמך בית ישראל". ולפ"ז אפשר שעיקר כוונת דברי ר' יוסי הוא שלא הזכיר את המלים "עמך בית ישראל". וכן בירושלמי פ"ו רה"ב, מ"ג ע"ג: תני בר קפרא עוו פשעו חטאו, שלא להזכיר גנויין של ישראל. ופירשו בפ"מ ובלשון ראשון בק"ע שלדברי בר קפרא לא הזכיר את המלים "עמך בית ישראל", והוא כגירסת כי"ע וכי"ל כאן. אבל מ"מ ראיית הראבי"ה במקומה עומדת, שהרי ר' יוסי נקט את סדר החכמים, ולא את סדר ר' מאיר. אבל בר קפרא הסמיך את דבריו למשנתנו, ולא חלק אלא על המלים, "עמך בית ישראל".<sup class="footnote-marker">44</sup><i class="footnote">ועיין מ"ש בעיטור בכורים כאן ד"ה כך, ומ"ש לעיל פ"ב, הע' 15.</i>

Halakhah 13

<small>56.</small> <b>כבש עושין לו מפני אלכסנדרין וכו'. </b>במשנתנו פ"ו מ"ד: וכבש עשו לו מפני הבבליים וכו'. ובירושלמי פ"ו רה"ד, מ"ג ע"ד: אית תניי תני כבש גופו.<sup class="footnote-marker">45</sup><i class="footnote">נ"ל שצ"ל: גופ', גופה=גפה, גדר.</i> אית תניי תני כבש ממש.<sup class="footnote-marker">46</sup><i class="footnote">כלומר ככבש של פרה שהיה שופע ועולה למעלה, והיו לו זיזין וכתלין מיכן ומיכן, כמפורש בירושלמי שקלים פ"ד סה"ג, מ"ה ע"א. ופשיטא שבכבש שלנו לא היה צורך בזיזין ובכתלין, אבל הכבש עצמו היה הולך ועולה ככבש של פרה.</i> אמר ר' חייה בר יוסף אלכסנדריין היו אומרים עד מתי אתם תולין את הקלקלה בנו. ובבבלי ס"ו ב': אמר רבה בר בר חנה לא בבליים היו אלא אלכסנדריים היו, ומתוך ששונאים את הבבליים היו קורין אותן על שמן. תניא ר' יהודה אומר לא בבליים היו אלא אלכסנדריים היו וכו'. ועיין בבלי מנחות ק' א' ובדק"ס כאן, עמ' 187, הערה ת'. 
<b>שהיו מתלשין בשערו וכו'. </b>לא נתברר אם הכוונה שהיו מתלשין בשערו של המשלח, או בשערו של השעיר. ומדברי רש"י ס"ו סע"א משמע שהכוונה לשערו של המשלח, וכן פירש במאירי, ועיין גם בשיח יצחק שם. אבל בפי' ר' אליקים ובפיסקי רי"ד פירשו (לפי דק"ס, עמ' 184, הערה ג') שהכוונה לשערו של שעיר, ולפיכך עשו לו כבש שלא יעברו על תלישה מבעל חי ביו"ט. ובספר היובל לכבוד מרכס (עמ' רצ"ז, הערה 52) העירותי שכפירוש זה מוכח בס' חיצוני מזמן המשנה, שנתחבר כנראה באלכסנדריא, וידע ממנהגי האלכסנדריים. ועיין תרביץ שי"א, עמ' 29 ואילך. ועיין מ"ש להלן בסמוך בשם הר"ח. 
<small>56-57.</small> <b>ואומ' לו טול וצא, טול וצא. </b>וכ"ה במשנתנו הנ"ל, ופירושו, שאומרים לשעיר טול ולך<sup class="footnote-marker">47</sup><i class="footnote">ואין כאן במלה "טול" אלא חיזוק הפעולה, עיין מ"ש לעיל ח"א, עמ' 62, ולעיל שבת פט"ז, שו' 16, ד"ה נוטל.</i> עיין מ"ש לעיל בסמוך. ובבבלי ס"ו סע"ב: תנא מה שהי צפירא דין, וחובי דרא סגיאין. ובכ"י ב' שם: מאשי (=מא שי=מה שהי) צפירא זעיר, חובי דדרא סגיאין. ובר"ח שם: תנא משוך צפירה זו זעיר, וחובי דדרא סגיאין, כלומר מהר וצא, שעיר זה קטן, וחטאות הדור מרובין. ולפי פירוש הר"ח אמרו כן לשעיר, ולפ"ז הכל הולך על השעיר, שעשו לו כבש והיו מתלשין בשערו, והיו אומרים לו טול וצא וכו'. עיין מ"ש לעיל בסמוך. אבל בבבלי כי"מ שם: מה שהי <b>לצפירא</b> דין, דדרי חובין סגיאין, ולפ"ז פירושו שאמרו כן למשלח, מהו משהה לשעיר הזה שנושא הרבה עונות. 
<small>57.</small> <b>יקרי ירושלם מלוין אותו עד סוכה ראשונה. </b>משנתנו הנ"ל. 
<small>57-58.</small> <b>מפני שעשר סוכות בתוך שנים עשר מילין היו דברי ר' מאיר. </b>וכ"ה בירושלמי פ"ו ה"ד, מ"ג ע"ד, ובבבלי ס"ז א'. ובמשנתנו הנ"ל: עשר סוכות מירושלם ועד צוק, תשעים ריס, שבעה ומחצה לכל מיל, כלומר, שנים עשר מיל. והסוכה הראשונה היתה רחוקה מיל (שהוא מרחק של אלפים אמה, כלומר, תחום שבת) מירושלים, והאחרונה היתה רחוקה שני מילין מן הצוק. נמצא שהיו יכולין ללוות אותו מירושלים לסוכה ראשונה, ומי שקנה שביתה בסוכה יכול היה ללוות אותו עד הסוכה שלאחריה. ומי שלן בסוכה האחרונה היה מלוה אותו מיל, ועמד מרחוק וראה את מעשיו, כמפורש במשנתנו הנ"ל. 
<small>58-59.</small> <b>ר' יהודה אומ' תשע סוכות בתוך עשרה מילין. </b>וכ"ה בד, בכי"ע ובכי"ל, וכ"ה (תשע סכות) גם בקג"נ (אלא שהשאר מטושטש). ועיין מ"ש להלן בשם תוספות ישנים. וכן בירושלמי הנ"ל בכי"ל: <b>תשע</b><sup class="footnote-marker">48</sup><i class="footnote">ונמחק "תשע", ובין השורות הושלם: עשר.</i> סוכות <b>בתוך</b> עשרה מיל. ולפי גירסא זו אין הכרח שר' יהודה והתנאים שלהלן חולקין על משנתנו ועל ר"מ שמירושלים ועד צוק שנים עשר מיל, אלא שהמחלוקת היא במניין הסוכות ובמקומן. ור' יהודה סובר שהסוכה הראשונה היתה רחוקה מירושלים שני מילין, ולא חששו לעשות סוכה בתוך מיל, משום שעדיין לא היה המשלח עייף, ולא היה צורך להציע לו מים ומזון (עיין במשנתנו הנ"ל), ותשע הסוכות היו בתוך עשרה מיל שמן הצוק, והסוכה האחרונה היתה רחוקה שני מילין מן הצוק. ואף ר' יהודה סובר שלראשונה באו ע"י עירוב, ור' יוסי הוא שמדגיש: <b>וכולן</b> ע"י עירוב (כגירסת הירושלמי והבבלי), ולא הראשונה בלבד. ברם בבבלי גורס: ר' יהודה אומר <b>תשע</b> סוכות <b>ועשרה</b><sup class="footnote-marker">49</sup><i class="footnote">וכ"ה גם לפני רבינו חננאל ובתשלום אבודרהם, עמ' 61.</i> מילין וכו', והכוונה שלדעתו לא היו אלא עשרה מילין, ונחלקו התנאים על משנתנו ועל ר"מ גם במרחק שבין ירושלים והצוק, ועיין גם להלן בבבלי שם. והוא דוחק גדול בעיני לפרש שנחלקו התנאים במציאות המרחק. ושמא חלקו וסברו שלא הלכו אתו יקירי ירושלים כלל, והלך שני מיל מירושלים בלי לויה, שהרי הלך בישוב (עיין פ"ו מ"ה), והסוכה הראשונה היתה מחמת מים ומזון, ומשם ליוו אותו מיל עד המדבר, ולפ"ז אין הבדל בין המקומות במרחק שבין ירושלים והצוק.<br>ובתוספות ישנים שם (על הגליון ס"ח א'): ר' יהודה אומר <b>עשר</b> סוכות <b>בעשר</b> מילין. <b>כך כתוב בכל הספרים</b>, ואיני יודע ליישבו, כי למה לי עשר סוכות בתוך עשרה מילין, כיון שלא מצינו שיצריך סוכה לא אצל ירושלים ולא אצל הצוק, ובתוך המילין למה יעשה סוכה, על כן נראה דגרסינן תשע סוכות, וכן מצינו בתוספתא. וכן בתוספ' הרא"ש שם: ה"ג ר' יהודה אומר תשע סוכות ועשרה מילין. והכי איתא בתוספתא. ועיין דק"ס, עמ' 187, הערה ט', שהעיר שאף בכ"י אוקספורד הגירסא היא: עשר סוכות בעשר מילין, וכ"ה בירושלמי (בהוצאות שלפנינו) ובאו"ז ה' עירובין סי' קנ"ו, וכן היה לפני רבינו אליקים, ופירש: דסוכה ראשונה היתה סמוך לירושלם. אבל בתוספות ס"ז א' ד"ה ר' יהודה: יש ספרים שיש בהן <b>עשר</b> סוכות, אם כן לפי זה האחרונה היתה עומדת בצוק, ושמא משום חולשא דמשלח כדי שלא יצטרך לחזור וילין שם. ועיין מ"ש להלן, שו' 60, ד"ה אמ' ר' יוסה, בשם רבינו חננאל ושאר מפרשים.
<small>59-60.</small> <b>ר' יוסה או' חמש סוכות בתוך עשרה מילין היו, ומערבין מזו לזו. </b>כלומר, כולן היו ע"י עירוב. וכן בירושלמי הנ"ל: ר' יוסי אומר חמש וכולן על ידי עירוב. ובבבלי הנ"ל: חמש סוכות <b>ועשרה</b> מילין היו, וכולן על ידי עירוב. ולר' יוסי היו מערבין גם מסוכה לסוכה, והיו בין כולן שמונה מיל, והסוכה האהרונה היתה רחוקה שני מילין מן הצוק, ויכולים היו לבוא ע"י עירוב לצוק עצמו. והפירוש לעצם העיניין הוא כמו שכתבנו לעיל. 
<small>60.</small> <b>אמ' ר' יוסה בי ר' יהודה יכולני אני לעשותן שתי סוכות. </b>בירושלמי הנ"ל: אמר לי (כלומר, לר' יוסי) אליעזר בני יכול אני לעשותן שתים ע"י עירוב. ובבבלי הנ"ל: אמר ר' יוסי סח לי אלעזר בני, אם על ידי עירוב יכולני לעשות אפילו שתי סוכות ועשרה מילין. כמאן אזלא הא דתניא חוץ מאחרון שבהן שלא הגיע עמו לצוק אלא עומד מרחוק ורואה את מעשיו, כמאן כר' מאיר. וברייתא זו כנראה נשנית כסיום לברייתא שלנו. ולפי מסורת הבבלי (לגירסת כל הספרים שהיו לפני תוספות ישנים ועוד, עיין מ"ש לעיל בפנים ד"ה ובתוספות ישנים) שגרסו בדברי ר' יהודה עשר סוכות ועשרה מילין, הרי לר' יהודה היתה הסוכה האחרונה בצוק עצמו (כדברי בעלי התוספות שהבאנו לעיל שם), ולדברי ר' יוסי שכל בני הסוכות עירבו, הרי יכלו בני הסוכה האחרונה להגיע עמו לצוק שהיה רחוק ממנה שני מילין. ולפי התנא האחרון שבני הסוכה מהם עירבו לצד אחד ומהם לצד שני, ולפיכך היה המרחק בין שתי הסוכות ארבעה מיל, ולסוכה ראשונה ליוו אותו ארבעה מיל ע"י עירוב, שני מיל ע"י אנשי הסוכה שעירבו לצד ירושלים, ושני מיל מצד ירושלים ע"י אנשים מן הישוב שעירבו לצד הסוכה,<sup class="footnote-marker">50</sup><i class="footnote">ובשני המיל הראשונים מירושלים לא היתה סוכה כלל, וליוו אותו אנשי ירושלים שני מיל ע"י עירוב, עיין מ"ש לעיל. ואפשר שהתנאים שחולקים על ר' מאיר ומשנתנו סוברים שלא ליוו אותו כלל מירושלים, במקום הישוב, עיין מ"ש לעיל בפנים.</i> פשו להו שני מיל מן הסוכה האחרונה לצוק, ואף הוא סובר שיכלו בני הסוכה האחרונה שעירבו לצד הצוק להגיע עמו לצוק. ובהכרח שהסיום "חוץ מאחרון שבהם וכו'" הוא כר' מאיר גרידא. וכן פירש הר"ח שם, אלא שלדעתו לא היו אלא עשרה מילין מירושלים לצוק לדעת התנאים החולקים על ר' מאיר. וממילא הדברים מתבארים גם לפי גירסתו שגרס בדברי ר' יהודה: תשע סוכות ועשרה מילין, כלומר שמונה מילין מסוכה לסוכה, מיל אחד מירושלים לסוכה ראשונה, ומיל אחד מן הסוכה לצוק, והיה יכול לבוא לצוק עצמו לדעת ר' יהודה בלי עירוב, וסיום הברייתא היא לר"מ גרידא. ועיין ברש"י ובתוספות שם ד"ה כמאן. 

Halakhah 14

<small>61.</small> <b>שאלו את ר' ליעזר הרי שחלה שעיר וכו'. </b>ירושלמי פ"ו ה"ג, מ"ג ע"ג (בשינוי סדר השאלות), בבלי ס"ו ב'. 
<b>מהו להרכיבו. </b>בבבלי: מהו שירכיבהו על כתפו, ובירושלמי לא פרטו את השאלה. ועיין להלן, שו' 64, ד"ה וחכמים ומש"ש. 
<small>62.</small> <b>יכול הוא להרכיב את אחרים. </b>וכן בירושלמי הנ"ל: יכול הוא לטעון אתכם ולי. ובבבלי: יכול להרכיב אני ואתם (כ"ה בכל כתה"י ואצל ראשונים, עיין דק"ס). ופירש רבינו אליקים: יכולין אני ואתם להרכיבו, כלומר, לא הוצרך מעולם לכך. וכבר הקשה עליו בדק"ס שם, עמ' 184, הערה ט', מן הירושלמי והתוספתא, שמוכרח משם כפירש"י. 
<small>63.</small> <b>כך תהו בשלום ואני. </b>כ"ה בד, בכי"ל (אלא שבכי"ל: תהוא) ובקג"נ. ובכי"ע: כך נהיה בשלום אני ואתם. ובכי"ו בטעות: תהי בשלום ואם. ובירושלמי: כך תהו בשלום. ובבבלי: אהא בשלום אני ואתם. ופירש"י: מה לכם לשאול על זאת, לא אני ולא אתם נזקקין לשילוחו. ובתוספות ישנים שם (על הגליון ס"ז ב'): אהא בשלום אני ואתם, כלומר אהא [כמותו], שהיה בריא מאד, וכ"ה בירושלמי ובתוספתא (כלומר שאמרו שם: <b>כך</b> וכו'), ודלא כפירש"י. ובס' חזקוני על התורה ויקרא ט"ז, כ"א: ביד איש עתי. נמצא במדרש עתי, שהגיע זמנו למות תוך אותה שנה, שהרי הנושא את השעיר אינו עובר שנתו, לכך היו בוררין איש שהגיע זמנו למות תוך אותה שנה,<sup class="footnote-marker">51</sup><i class="footnote">ועיין בילקוט ראובני אחרי מות שמביא מדרש זה בשם "תקונים פ' זו", וכנראה שצ"ל: חזקוני פ' זו.</i> וחכמת המזלות היתה קלה בעיניהם. ולמדרש זה מתאים פירש"י שר' אליעזר אמר אהא בשלום אני ואתם שלא כמשלח, אלא שמה לכם לשאול על דבר שלא אני ולא אתם נזקקין לכך. 
<small>64.</small> <b>אמ' להם כך יהיו אויבי מקום. </b>בבבלי: כן יאבדו כל אויביך ה' (שופטים ה', ל"א), ובירושלמי: כן יהו אויבי השמים. ומוסיף שם: לא שהיה ר' אליעזר מפליגן, אלא שלא היה אומר להן דברים שלא שמען מימיו. ואף בבבלי שם מסמיך לברייתא שלנו את התוספתא ביבמות ספ"ג, שסיימו שם: ולא שהיה ר' אליעזר מפליגן וכו'. ועיין גם להלן סוכה פ"א ה"ט. ועיין בריטב"א בסוגיין ד"ה יכול שכתב: ואע"ג דהא לא איתמר אלא אשאלות דלקמן, משמע לרבינו ז"ל (כלומר, לרש"י) דאכולהו קאי, ומשום הא מייתי להו תלמודא לשאלות דלקמן וכו'. ובירושלמי הנ"ל מפורש כן על השאלות שלנו. 
<b>וחכמים אומ' חלה מרכיבו. </b>וכ"ה בד, כי"ע וכי"ל. ובירושלמי: חלה המשתלח מרכיבו <b>על החמור</b>. ובבבלי הנ"ל: חלה מרכיבו על כתפו. וכן גרסו שם גם בשאלה לר' אליעזר: חלה מהו שירכיבהו על כתפו. ועיין בבבלי לעיל שם, ובכריתות י"ד סע"א. ועיין ריטב"א וגבורות ארי בסוגיין. ולשיטת הירושלמי החיוב הוא משום מחמר, עיין בבלי שבת קנ"ד א' ומ"ש בצפנת פענח פ"כ מה' שבת ה"א. 
<small>65.</small> <b>ירד אחריו וימיתנו. </b>וכ"ה בירושלמי ובבבלי הנ"ל. ועיין מ"ש לעיל, שו' 52–54, ד"ה ובבבלי. 

Halakhah 15

<small>65-66.</small> <b>שעיר המשתלח אע"פ שאין מטמא בגדים מטמא אוכלין דברי ר' מאיר וכו'. </b>כלומר, שעיר המשתלח שעדיין לא יצא מחומת ירושלים שעדיין אינו מטמא בגדים, מ"מ מטמא אוכלין, משום שסופו לטמא טומאה חמורה, כמבואר בבבלי זבחים ק"ה א'. עיין מ"ש ע"ז להלן, שו' 69–73. 
<small>68.</small> <b>מאימתי מטמא בגדים מיצא חומת ירושלם דברי ר' מאיר. </b>כסתם משנתנו פ"ו מ"ו. ובבבלי ס"ז ב' היא דעת ר' יהודה. וכ"ה בתו"כ אחרי ריש פרשה ה', פ"ב ע"ג, בשם ר' יהודה. אבל בכ"י ב' בבבלי שם: דברי ר' מאיר, כגירסת כל הנוסחאות בתוספתא כאן. ועיין להלן בסמוך, והכתיב "מיצא"=משיצא, ואין לתקן. 
<small>68-69.</small> <b>ר' יהודה אומ' משעה שיגיע לצוק. </b>וכ"ה בד ובקג"נ. אבל בכי"ע ובכי"ל: ר' <b>יוסי</b> אומ' וכו'. וכ"ה בתו"כ ובבבלי הנ"ל. וכצ"ל לפנינו, ור' יהודה סבר כר' מאיר, כפי שמוכח מתו"כ הנ"ל, ומשנתנו היא כר' מאיר וכר' יהודה. 
<small>69.</small> <b>ר' שמעון או' משעת דחייתו לצוק. </b>וכ"ה במשנתנו הנ"ל. ובתו"כ הנ"ל: ר' שמעון אומר והמשלח (כ"ה בכי"ר) את השעיר לעזאזל יכבס בגדיו, <b>והזורקו</b> (וכ"ה גם בכי"ר) בבת ראש מטמא בגדים. ובבבלי הנ"ל: והמשלח את השעיר לעזאזל יכבס בגדיו (כלומר, ויקרא ט"ז, כ"ו), זורקו בבת ראש ומטמא בגדים. ואף בתו"כ הוי"ו שב"והזורקו" הוא וי"ו הפירוש, כלומר, הזורקו. 

Halakhah 16

<small>69-73.</small> <b>פרים הנשרפין ושעירים הנשרפים אע"פ שאין מטמין בגדים מטמין אוכלין ומשקין דברי ר' מאיר. וחכמים אומ' פרה ופרים הנשרפין מטמין אוכלין ומשקין, ושעיר המשתלח אין מטמא אוכלין ומשקין, מפני שהוא חי ואין חי מטמא אוכלין ומשקין. </b>הנוסח מקוצר כאן, וצ"ל בדברי ר' מאיר: ושעירים הנשרפים [ושעיר המשתלח] אע"פ וכו', וכ"ה להלן פרה פ"ז ה"ח ובבבלי זבחים ק"ה א'. והמסדר קיצר כאן, משום שכבר נחלקו לעיל בשעיר המשתלח. ובמשנת פרה פ"ח מ"ג: השורף פרה ופרים והמשלח את השעיר מטמא בגדים, פרה ופרים ושעיר המשתלח עצמן אין מטמאין בגדים. וכבר דייק הרמב"ם בפיה"מ שם מלשון המשנה שבגדים אינם מטמאין, אבל מטמאים אוכלין ומשקין. ולפי פשוטה היא כר"מ הסובר שאף שעיר המשתלח מטמא אוכלין ומשקין. אבל אפשר להעמידה אף כחכמים, ונקטו בגדים דווקא, משום פרים, שהן מטמאין אוכלים אף לשיטתם.<br>ובארו בבבלי זבחים ק"ה הנ"ל שר"מ סובר שעיר המשתלח מטמא אוכלין ומשקין אפילו בחיים משום שסופו לטמא טומאה חמורה, וכתנא דבי ר' ישמעאל שם, אבל החכמים סוברים "צריכים הכשר טומאה ממקום אחר". ופירש"י ועוד, שהכוונה לתנא דבי ר' ישמעאל, ואף החכמים סוברים כמותו, אלא שהם מפרשים בו שדווקא כל שאין סופו לטמא טומאה חמורה צריך הכשר טומאה ממקום אחר, אבל כל שסופו לטמא טומאה חמורה אינו צריך הכשר ממקום אחר, ומ"מ ראוי לטומאה בעינן, אבל שעיר המשתלח שהוא חי, ואינו אוכל, אינו ראוי לטומאה. נמצא לפירש"י וסייעתו שלחכמים פרים הנשרפין מטמאין אוכלין ומשקין שנגעו בהן, אעפ"י שלא נטמאו הפרים מחמת שרץ. אבל הר"מ בפ"ג מה' אבות הטומאה ה"ג ובספ"ה מה' פרה אדומה פסק שפרים הנשרפין עצמן אין מטמאין אוכלין ומשקין. ועיי"ש בכ"מ ובשו"ת חכם צבי סי' ק"ז. וכן באמת הביא בשטמ"ק ב"ק ע"ז א' בשם ר' ישעיה דטראני שכתב בשם ר"ת פירוש אחר בזבחים הנ"ל. ומה שאמרו שם: אמרי במערבא צריכין הכשר טומאה ממקום אחר, הכוונה שפרים הנשרפין צריכין הכשר טומאה ממקום אחר, ומה שאמר תנא דבי ר' ישמעאל שכל שסופו ליטמא טומאה חמורה אין צריך הכשר, הוא שסופו ליטמא טומאה חמורה מחמת עצמו, אבל פרים הנשרפים אינם מטמאים מגופם אלא ע"י עוסקיהם. ועיין גם בס' הישר לר"ת חולין סי' שס"א, ל"ו ע"ד ואילך. ושעיר המשתלח מכיון שהוא חי אינו ראוי לטומאת אוכלין כלל,<sup class="footnote-marker">52</sup><i class="footnote">ועיין אהלות פט"ו מ"ט, עירובין פ"א מ"ז ובירושלמי ובבבלי שם, ואינו עניין לכאן.</i> אפילו ע"י הכשר טומאה. ועיין בספר זבחי אפרים לזבחים שם, ומה שתמה על פירוש זה בקרן אורה שם במקומו.<br>ובפירוש המיוחס להר"ח בזבחים שם (הוצ' הגרי"מ בן מנחם, עמ' כ"ב): אבל מטמאין אוכלין ומשקין דב' ר' מאיר כול' הא בריתא איתה בפוסל ונטמא ובסוף (צ"ל: בתוספת יומא ובפ"ז) מסכת פרה וכו', ואף מפרש זה עומד בשיטת הר"מ ור"ת שפרים צריכים הכשר טומאה ממקום אחר לשיטת החכמים.<br>ובמאירי כאן ס"ו א' (נ"ט ע"ב): ונאמר בברייתא שמ"מ אינו מטמא אוכלין ומשקין שאין חי מטמא. וכוונתו, כנראה, לדברי החכמים כאן (או לעיל הט"ו), שכן דרכו לציין לתוספתא בדיבור "ברייתא", אבל לא היה סותם את דבריו אם כיוון לברייתא שבבבלי זבחים הנ"ל.
<small>73.</small> <b>מימתי מטמין בגדים משיצאו חומת העזרה דברי ר' מאיר. </b>כסתם משנתנו פ"ו מ"ז. ועיין במשנת זבחים ספי"ב, בתו"כ אחרי מות פרש' ה' ה"ה, פ"ב ע"ד, בבלי כאן ס"ח א', זבחים ק"ה א'. 
<small>74.</small> <b>ר' יהודה אומ' משישליכן לאור. </b>וכ"ה בכי"ע ובכי"ל, ובד נשמטה המלה "משישליכן" בטעות. ומכאן שר' יהודה חולק על סתם משנתנו הנ"ל, וסובר שאין מטמאין בגדים אלא השורפן, ולא המוציאין אותן מחוץ לחומה. והר"מ בפיה"מ לזבחים ספי"ב, ובחיבורו פ"ה מה' פרה אדומה ה"ד, באר שבשריפה כ"ע לא פליגי שהשורף מטמא בגדים כמפורש בכתוב, אלא שת"ק סובר שאף הנושא אותן לבית הדשן מטמא בגדים. וכן משמע מסדר הברייתות בתו"כ הנ"ל שסתמו כסתם משנתנו, ואח"כ הזכירו דעת ר' יהודה שהמהפך בהן משנעשה אפר אינו מטמא בגדים, אבל השורף מטמא בגדים, והוא מודה גם לרישא שם. אבל לגירסת התוספתא כאן חולק ר' יהודה על סתם הספרא שם. ועיין מ"ש להלן שו' 78–79, ד"ה אבל המסדר. 
<b>ר' שמעון אומ' משיצאת האור ברובן. </b>משנתנו הנ"ל ומשנת זבחים ספי"ב. ולדעת ר' שמעון אינם מטמאין בגדים אלא משעה שנגמרה מצותן, עיין להלן זבחים ספי"א.<sup class="footnote-marker">53</sup><i class="footnote">בתוספתא שם: ואפילו לא הצית את האש אלא ברובה הרי אילו כשרין, כלומר נגמרה מצותן. ובבבלי פסחים ע"ה ב': ישרף אע"פ שהצית את האור ברובו, כלומר, שכבר נתכשרו, מצוה להתעסק בהן עד שתגמר שריפתן. ובתו"כ חובה ספ"ה, י"ט רע"א: ישרף <b>עד</b> שמצית האור בגופו. ועיין במחלוקת שבירושלמי כאן פ"ב ה"א, ל"ט ע"ג, בבלי סוטה ט"ו א' ומנחות כ"ו ב'. אבל בתו"כ כי"ר (הוצ' הר"א פינקלשטין, עמ' פ'): <b>אף על פי</b> שהוא מצית את האור בגופו. וכ"ה במדרש הגדול שם, עמ' 70, ובילקוט במקומו. ובפי' הראב"ד שם: ישרף <b>אעפ"י</b> (כגי' הנ"ל) שהצית האש בתוכו, או ברובו וכו'. ועיין בפי' ר' אליהו מזרחי שם ד', י"ב.</i> [תיקונים והשלמות: דבריי אינם מדוייקים, ולר׳ שמעון אפילו אוכלין ומשקין אינן מטמאין, במפורש בדבריו בתוספתא פרה שם ספ״ו, וכדברי הר״מ שהבאתי בריש העמוד שם, ועיי״ש בכ״מ ובשו״ת חכם צבי שציינתי שם.]

Halakhah 17

<small>75-76.</small> <b>היכן שורפין אותן בבית הדשן הגדול חוץ לירושלם לצפונה של ירושלם, חוץ לשלש מחנות. </b>בר"ח ס"ח א': תוספתא היכן שורפין אותן אבית (וכ"ה בכי"ע כאן) הדשן הגדול וכו'. והברייתא נכפלה להלן זבחים פי"א ה"ד, ואף שם: בבית הדשן הגדול. ובבבלי ס"ח סע"א, זבחים ק"ו א': כדתניא היכן נשרפין, לצפונה של ירושלים, חוץ לשלש מחנות. ר' יוסי הגלילי (כ"ה בזבחים וביומא בכ"י ב') אומר אבית הדשן נשרפין וכו'. אבל בתוספתא זבחים ספי"א: ר' יוסי הגלילי אומר בבית הדשן <b>הגדול</b> היו נשרפין. ועיין בכפו"פ פ"ו, עמ' ע"ו, ובהערה שם, עמ' ע"ז, הערה 1, שם סוף עמ' צ"ח, ובהערה 2 שם.<br>וברור שלפי התוספתא בית הדשן הגדול הוא בית הדשן שמחוץ לשלש מחנות שלשם היו מוציאין את דשן מזבח החיצון, ושבו היו שורפין את הפרים והשעירים הנשרפין כמצותן. אבל בבבלי זבחים ק"ד ב' מפורש (תני לוי, וכן רבה בר אבוה בשם רב לעיל שם) שבית הדשן הגדול הוא בית הדשן שבעזרה שבו היו שורפין פסולי קדשים, ולפ"ז נקרא גדול משום שהיה בעזרה. אבל לפי התוספתא קראו בית הדשן הגדול לבית הדשן ששימושו היה מרובה, מקום דשן מזבח החיצון, ושם נשרפו הנשרפין כמצותן.<sup class="footnote-marker">54</sup><i class="footnote">לפי תני לוי בזבחים ק"ד ב' הנ"ל נשרפו שם גם הפרים שאירע בהם פסול ביציאתם. [תיקונים והשלמות: כל ההערה הקצרה צריכה מחיקה. ושמא מקומה בדיוק שתי שורות למטה, וכתבתי ״גם״ הפרים וכו׳ ברמז למ״ש לעיל, עמ׳ 531.]</i><br>ובר"מ פ"ז מה' מעשה הקרבנות ה"ג ואילך: שלשה מקומות לשריפה, אחד בתוך העזרה וכו', והמקום השני בהר הבית ושמו בירה (עיין זבחים ק"ד ב') וכו', ומקום השלישי חוץ לירושלים והוא הנקרא בית הדשן, ושם שורפין חטאות הנשרפות בזמן שהן נשרפות כמצותן. וכנראה שפסק ע"פ ר' יוסי הגלילי שבבבלי הנ"ל, וסתם בית הדשן הוא מחוץ לשלש מחנות, שפך הדשן, מקום ששופכין בו הדשן המסולק מן המזבח (רש"י ויקרא ד', י"ב), ושיהא שם דשן, שיהא קבוע לכך, עיין בבלי הנ"ל, תו"כ חובה פ"ה ה"ד,י"ח ע"ד, ועיי"ש ספ"ה, י"ט רע"א, בבלי פסחים ע"ה רע"ב, ומ"ש במאירי שם.
<small>76-77.</small> <b>זקיפן של כהנים היו מעמידין סביבות המערכה וכו'. </b>בר"ח הנ"ל: והיקיפין של כהנים וכו', וצ"ל: והזקיפין. ובד ובכי"ל: וזקיפין וכו'. ובכי"ע: וזוקופין וכו'. ועיין במלא"ש סוטה פ"ח מ"ו סד"ה ובעקבו, ובשנו"ס לב"ר פצ"ח, הוצ' אלבק, סוף עמ' 1252. והשוטרים היו שומרים על העם שהיו בהולים לראות את שריפת הפרים והשעירים, עיין רש"י ע' א' ד"ה ומאי מצוה. 
<small>78.</small> <b>אחד השורף ואחד המסייע בשעת שריפה וכו'. </b>בתו"כ אחרי פרש' ה' ה"ח, פ"ב ע"ד: איזהו השורף המסייע בשעת שריפה. וכ"ה בירושלמי ספ"ו, מ"ד ע"א, ובבבלי ס"ח ב', וזבחים ק"ו א'. וכאן פירושו, אחד המשליך את האברין לאור (עיין מ"ש להלן בסמוך ד"ה והנה), ואחד המהפך בהן, או שמוסיף עצים בשעת שריפתן, וכדומה. 
<small>78-79.</small> <b>אבל המסדר את המערכה, והמצית את האור באליתא אין מטמין בגדים. </b>וכ"ה ("באליתא") גם בכי"ע, בכי"ל ובקג"נ. ובד: באילת' (בד"ח שבשו: לאלתר), והיא נוסחא נכונה, וכ"ה בסורית, עיין להלן, הערה 55. ובתו"כ הנ"ל: והשורף. לא המצית את האור, ולא המסדר את המערכה. וכ"ה בירושלמי ובבבלי הנ"ל. ופירש"י שם (ובזבחים): והאי תנא אית ליה כר' שמעון, דאין מטמאין בגדים עד שיוצת בהן האור. וכבר תמה על רש"י בקרן אורה לזבחים מה הכריחו לפרש כן, ומה עניין טומאת בגדים של המוציאים את הפרים לטומאת בגדים של השורפים, עיין מ"ש לעיל, שו' 74, ד"ה ר' יהודה. ובשיח יצחק הוסיף לתמוה עליו מן הגירסא בתו"כ הנ"ל שמסיים בסוף הברייתא דברי ר' יהודה (וכ"ה גם בכל הדפוסים הישנים שבבבלי ביומא כאן), והרי מתו"כ לעיל שם משמע שר' יהודה סובר כת"ק, שהמוציאים מטמאין בגדים משיצאו חוץ לחומה. ברם לגירסת התוספתא לעיל מוכח שר' יהודה סובר שהמוציאים אינם מטמאין בגדים אלא השורפין בלבד, והוא כפירוש רש"י בברייתא זו. ועיין במאירי ספ"ו סד"ה ולא.<br>ובשי"ק לירושלמי ספ"ו תמה על סדר הברייתא בתו"כ ובתלמוד שנקטו הצתת האור לפני סידור המערכה. ובס' זבחי אפרים הביא את סדר שריפת הפרה ממשנת פרה פ"ג מ"ט שמוכח משם שמתחילה היו מניחים את הפרה על גבי המערכה, ואח"כ היו מציתים את האש, והוסיף: ומסתמא כן היו עושים ג"כ בפרים ושעירים הנשרפים שהיו מסדרים בתחילה את המערכה והיו נותנים עליה גוף הפרים והשעירים, ואח"כ הציתו אש באליתות וכו', והסדר בבבלי הוא בדרך זו ואין צ"ל זו. ולהלן שם כתב שהמצית את האור שבבבלי כוונתו להצתת האליתא, כבבלי יומא מ"ה א' (ובזה כיוון לאמת, כמו שמפורש בתוספתא כאן), לפני שמשליך אותה לתוך המערכה, אבל מי שמשליך את האליתא לתוך המערכה בוודאי מטמא בגדים.<br>והנה מה שכתב כדבר פשוט שסדר שריפת הפרים והשעירים היה כסדר שריפת פרה אדומה אינו נראה כן. ובפרה אדומה אמרו "במקום שחיטתה שם תהא שריפתה" (ירושלמי תרומות פ"ו ה"א, מ"ד ע"א, ועיין בבלי זבחים קי"ג א'), ואם שרפה חוץ מגיתה פסולה (משנת זבחים רפי"ג ופרה פ"ד מ"ב. ועיין בפיה"מ לזבחים שם ובחיבורו פ"ד מה' פרה הי"א). ובהכרח שהיה מסדר את המערכה תחילה ושוחטה עליה, ואח"כ שורפה, שהרי לא ישחוט אותה על גבי מערכה בוערת. אבל בפרים הנשרפים היה מנתח אותם מתחילה לאבריהם (תוספתא זבחים פי"א סה"ד, תו"כ חובה פ"ה ה"ב, י"ח ע"ד, בבלי כאן ס"ח א' ועוד), ואח"כ היה משליכן לאור, כמפורש לעיל שו' 74: ר' יהודה אומ' משישליכן לאור. ולפ"ז נראה שהיו מתחילה מסדרים את המערכה ואח"כ מציתים את האליתא,<sup class="footnote-marker">55</sup><i class="footnote">עיין בפיה"מ להר"מ פרה פ"ג מ"ח, עמ' 192, שציין לביצה ל"ג ב': הוה מפשח ויהיב לן אלואתא אלואתא. ופירושו שוכות של עצים, עיין הערת מהרי"ן אפשטין לפיה"ג טהרות, עמ' 104, הע' 29, שציין שכ"ה בסורית: אילתא (כגירסת ד כאן), שוכת עצים גדולה.</i> כסדר התוספתא כאן, ואח"כ משליכין את האיברים למערכה הדולקת. והברייתא בתו"כ, בירושלמי ובבבלי הנ"ל היא מדרש הלכה, והוציאו בתחילה מן הכתוב "השורף", ולא המצית את האור, שהוא מדליק את העצים, ואינו שורף את הפרה, והוסיפו שגם המסדר את המערכה לשריפת הפרה אינו בכלל מסייע, ואין מסייע אלא המסייע בשעת שריפה, כגון שמהפך את האברים, כמפורש בירושלמי ספ"ו, ור"מ פ"ה מה' פרה אדומה ה"ד. אבל המשליך את האיברים הוא השורף ממש, וכמו שכתבנו לעיל ד"ה אחד השורף. ברם מתוך דברי הריטב"א ס"ח ב' ד"ה ולא מוכח שפירש שאף בפרים הנשרפין היו מסדרים את האברים תחילה, ואח"כ שורפין, עיי"ש. וצ"ע מדברי ר' יהודה שבתוספתא לעיל הנ"ל.

Halakhah 18

<small>80.</small> <b>שמנה ברכות מברך עליהן באותו היום. </b>בכי"ע: היה מברך באותו וכו', והמלה "עליהן" חסרה שם, אבל היא ישנה גם בד ובכי"ל. ובמשנתנו פ"ז מ"א: בא לו כהן גדול לקרות וכו', וקורא אחרי מות ואף בעשור וכו', ובעשור שבחומש הפקודים קורא על פה<sup class="footnote-marker">56</sup><i class="footnote">עיין מ"ש להלן מגילה פ"ג, שו' 20, ד"ה והנה רבינו.</i> ומברך <b>עליה</b> שמונה ברכות. ובמשניות עם פיה"מ להר"מ מכ"י, ובמלא"ש שם בשם ס"א: <b>עליהן</b>. וכ"ה בס' העבודה אתה כוננת עולם מראש (ס' רב עמרם נ"א ע"א ועוד). 
<small>80-81.</small> <b>על התורה כדרך שמברכין על התורה בבית הכנסת. </b>וכע"ז בבבלי ע' א' וסוטה מ"א א'. ובירושלמי פ"ז ה"א, מ"ד ע"ב: על התורה הבוחר בתורה. וכ"ה בירושלמי סוטה פ"ז ה"ו, כ"ג ע"א. ובדברים רבה פי"א, ו': איזו היא הברכה שבירך משה בתורה תחילה, בא"י אמ"ה אשר בהר בתורה הזאת וקדשה ורצה בעושיה. ובמחזור וויטרי, עמ' 336: אשר בחר בתורה הזאת ורצה וקדשה <b>והנחילה</b> לעושיה וכו'. ובספרי נצבים פי' שס"ה, הוצ' הר"א פינקלשטין, עמ' 324: מה היה אומר ברוך אשר נתן תורה לישראל ע"י משה רבינו. ובמס' סופרים פי"ג ה"ו, הוצ' היגר, עמ' 243: ביחיד כשהוא משכים לקרוא אומר ברוך אתה ה' אמ"ה הנותן תורה מן השמים חיי עולמים ממרומים וכו'. וכ"ה בקטעים מן הגניזה מסידור א"י שפרסם מאן בס' השנתי של צינצינטי ח"ב, עמ' 243. ואנו נוהגים כבבלי ברכות י"א ב'. ובסידור תפילה מא"י (קטעים מן הגניזה שפרסם ר"ש אסף בסה"י לכבוד דינבורג, עמ' 123): ברוך אתה ה' אמ"ה אשר בחר בעדרי צאנו והודיעם דרכי רצונו, ברוך אתה ה' נותן התורה. ועיין גם בנוסח הברכה שפרסם זולאי בס' אסף, עמ' 312. ומסתבר שבירושלמי הנ"ל כיוונו לחתימת הברכה, כלומר, שחתמו מעין הפתיחה (כבדב"ר ומחז"ו הנ"ל): ברוך אתה ה' הבוחר בתורה, עיין בדוגמאות שלהלן. ועיין בגבורות ארי ס"ח ב' ד"ה וכ"ג, ומתוך מה שהבאנו לעיל ברור, שלא היתה ברכה מיוחדת לכה"ג. ורש"י למשנתנו ס"ח ב' פירש ברכת התורה, ברכה שלאחריה אשר נתן לנו וכו', ולפי דעתו לא הזכירה המשנה אלא הברכות שלאחרי הקריאה. ובפיה"מ להר"מ כאן וסוטה פ"ז מ"ז פירש שהמשנה מנתה כאן את ברכת התורה לשתי ברכות, אחת לפניה ואחת לאחריה, ועוד שש ברכות, ולא מנה הר"מ את הברכה על ישראל כברכה בפני עצמה, אלא כללה בסוף עם שאר התפילה. וכן משמע לכאורה מגירסתו במשנה: ועל הכהנים ועל ישראל ועל שאר התפילה.<sup class="footnote-marker">57</sup><i class="footnote">עיין דק"ס, עמ' 195, הע' ד', ומה שהביא שם מפי' ר"י נחמיאש כ"י (הפירוש נתפרסם אח"כ ביאהרבוך הפרנקפורטי ח"ו, עיי"ש עמ' 13). ועיין בס' עבודת ישראל, ר"ח ע"ב ואילך.</i> ובבבלי שם: ועל המקדש בפני עצמו, ועל הכהנים בפני עצמן, ועל ישראל בפני עצמן ועל שאר תפילה. ת"ר ושאר התפלה רנה תחינה בקשה מלפניך על עמך ישראל וכו'. אבל בחיבורו ספ"ג מה' עבודת יוה"כ חזר בו, וכתב: בעת שקורא מברך לפניה ולאחריה כדרך שמברכין בבית הכנסת, ומוסיף לאחריה ז' ברכות וכו'. ועיין בתיו"ט, במלא"ש ובהר המריה על הר"מ שם אות נ'. ומכאן שהר"מ בחיבורו פירש שהמשנה מנתה את שתי הברכות כאחת, עיין במאירי רפ"ז, ס"ב ע"א (מן הספר) ד"ה ואמר. ומן התוספתא כאן, וכן מסוגיית הירושלמי ברור שמנו ז' ברכות חוץ מברכת התורה, כפירש"י והר"מ בחיבורו הנ"ל, ועיין ר"ח ע' א', ערוך ערך שמן ג' ובשאר הראשונים שציין רטנר באהצו"י, עמ' 79 ואילך. ומסתבר שהירושלמי תפס את הלשון של הברכה הראשונה, עיין בנוסחאות שהבאנו לעיל. 
<small>81-82.</small> <b>על העבדה ועל הודאה ועל מחילת העון, כסדרן. </b>בבבלי הנ"ל (בכ"י ב' וביומא): ועל מחילת העון כתיקנן. והוא סדרן, הוא תיקנן, עיין מ"ש לעיל שבת פ"א, הערה 38. ופירש"י: כתיקנן, כמו שאנו אומרין אותן בבית הכנסת. ועיין ר"מ ספ"ג מה' עבודת יוה"כ הנ"ל. ובירושלמי הנ"ל: על העבודה. שאותך נירא ונעבוד. וכ"ה בירושלמי סוטה בכי"ר. ובהוצ' שלנו בסוטה: שאותך לבדך ביראה נעבוד.<sup class="footnote-marker">58</sup><i class="footnote">וכן מעתיקים כמה מן הראשונים, עיין באהצו"י כאן, עמ' 79.</i> וכ"ה סיום הברכה בפיוטים של א"י, ובקטעים מן הגניזה<sup class="footnote-marker">59</sup><i class="footnote">בס' השנתי של צינצינטי ח"ב, עמ' 310. ועיי"ש בעמ' 307, 309, 320, ועיי"ש עמ' 302, ועמ' 314.</i> של סדורי א"י. וכ"ה ברש"י כאן ס"ח ב', ברכות י"א, ב'. וכבר העירו שכ"ה בילמדנו שהביא בילקוט שמואל רמז פ' וברוקח סי' שכ"ו בשם מדרש ויכולו. ועיין בקטעים שפרסם אסף בסה"י לכבוד דינבורג, עמ' 118, הערה 9. וממשיך הירושלמי: על ההודייה. הטוב לך להודות, וכ"ה בקטעים מן הגניזה הנ"ל<sup class="footnote-marker">60</sup><i class="footnote">ס' השנתי הנ"ל, עמ' 307, 308, ריש עמ' 310, ובצופה האנגלי סדרא ישנה ח"י, עמ' 657, 659.</i> ובקטעים שפרסם אסף הנ"ל, וברש"י למשנתנו הנ"ל. וממשיך הירושלמי: על מחילת העון מוחל עונות עמו ישראל ברחמים. ועיין במס' סופרים פי"ט ה"ז, הוצ' היגר, עמ' 326, ובקטעים מן הגניזה הנ"ל (עמ' 331), ובמ"ח חנ"ה, עמ' 443. 
<small>82.</small> <b>ועל המקדש ברכה בפני עצמו. </b>בירושלמי הנ"ל: על המקדש הבוחר במקדש. ואמר ר' אידי השוכן בציון. ובתוספתא, בירושלמי ובברייתא שבבבלי לא נזכרה ירושלים. וכן לא נזכרה ירושלים במשנתנו בסוטה פ"ז הנ"ל, וביומא כאן בכמה כי"י ובראשונים, עיין דק"ס, עמ' 195, הערה ד'. אבל בנוסחאות שלפנינו במשנה כאן נזכרה אף ירושלים. ומתוך הירושלמי אין לדעת אם ר' אידי חולק או מוסיף, מפני שאף ירושלים היתה כלולה בברכה זו. ובמשיב נפש למאירי, עמ' 570: ויש שנותנין ברכה מיוחדת לירושלם, וחותם בה הבוחר בירושלם. ובפי' ר"י נחמיאש על העבודה (עיין לעיל, הערה 57), עמ' 13: חמישית על המקדש, יהי רצון מלפניך י"א וא"א (כלומר, ה' אלקינו ואלקי אבותינו) שתעמיד בית מקדשך לעדי עד לפניך ותרצה בו ותתמיד שכינתך בתוכו, בא"י הבוחר במקדש. ובר"מ ספ"ג מה' עבודת יוה"כ: ומברך על המקדש וכו' יהיה עניינה שיעמוד המקדש ושכינה בתוכו, וחותם בה בא"י שוכן בציון, וע"פ הר"מ ניסחו כמה מן הראשונים, עיין באהצו"י, עמ' 80. ולכאורה היה נראה שר"י נחמיאש הרחיב את התפילה ע"פ הר"מ הנ"ל, אבל מתוך סיום הברכה נראה שהיה לפניו מקור אחר, שהרי הוא מסיים כלשון ראשון שבירושלמי, והר"מ ניסח ע"פ דברי ר' אידי בירושלמי. ובפסיקתא רבתי ספכ"ז, הוצ' רמא"ש, קל"ד סע"א: יהי רצון מלפניך ה' אלקינו ואלקי אבותינו שתבנה מקדשך במהרה בימינו, ותשוב שכינתך בתוכה וכו', ושינו את הברכה העתיקה לפי עניינה אחר החורבן. ובס' משיב נפש למאירי, עמ' 570: על המקדש עניינה שייעד השם כבוד הבית בשלוה, וחותם הבוחר לשכן שמו בבית המקדש וכו', ועיי"ש בהערות הר"א סופר. ומכ"ז משמע שלא היתה כאן מסורת, אלא השערות ע"פ העניין. והשוה בן סירא ל"ו, י"ב-י"ג. 
<b>ועל ישראל ברכה בפני עצמן. </b>בירושלמי הנ"ל: על ישראל הבוחר בישראל. וכ"ה אצל כמה מן הראשונים בשם הירושלמי. וברש"י סוטה מ' ב': וחותם ברוך הבוחר בעמו ישראל. וזו היא חתימת ברכת אהבה רבה, ולא סיימו שם "באהבה", עיין בקטעים מן הגניזה שבצופה האנגלי סדרא ישנה ח"י, עמ' 655, ושבס' השנתון של צינצינטי ח"ב, עמ' 305 ועוד. אבל ברור שבנוסח העתיק לא נזכר "עמו" אלא "הבוחר בישראל", כנוסח הירושלמי, וכן החתימה של ברכת אהבת עולם, לפי סדורי א"י היא: אוהב את ישראל,<sup class="footnote-marker">61</sup><i class="footnote">עיין בקטעים בשנתון הנ"ל, עמ' 294, 295, 323, ובקטעים שפרסם ר"ש אסף בסה"י לכבוד דינבורג, עמ' 124.</i> ולא "אוהב את עמו ישראל".<br>ובר"מ ספ"ג מה' עבודת יוה"כ הנ"ל: ומברך על ישראל וכו', עניינה שיושיע ה' את ישראל ולא יסור מהן מלך,<sup class="footnote-marker">62</sup><i class="footnote">ועיין במשיב נפש למאירי, עמ' 570, והשוה הלשון אצל מהר"מ ניגרין שהביא בעבודת ישראל, ר"ט ע"ב, ובהערה לתשלום אבודרהם, עמ' 64, הע' 3.</i> וחותם בה בא"י הבוחר בישראל. ועל פיו ניסחו כמה מראשונים אחרים, עיין אהצו"י הנ"ל. וכנראה שהר"מ שיער את עניין הנוסח ע"פ תפילת כהן הגדול בקדשי קדשים, לפי רב יהודה בבבלי נ"ג ב'. ועיין בר"מ להלן פ"ד סה"א. ובפי' ר"י נחמיאש הנ"ל: יהי רצון מלפניך יאוא"א שתשמור עמך בית ישראל ותצרם ותעזרם אשר בחרת בהם. ברוך אתה ה' הבוחר בעמו ישראל. ועיין בן סירא הנ"ל, י'-י"א.
<small>82-83.</small> <b>ועל הכהנים ברכה בפני עצמן. </b>בירושלמי הנ"ל: על הכהנים הבוחר בכהנים. וברש"י ס"ח ב': ועל הכהנים מתפלל על הכהנים, וחותם ברוך שבחר בזרעו של אהרון. וממנו במשיב נפש למאירי, עמ' 570, ובתשלום אבודרהם, עמ' 64. וכנראה שרש"י ניסח ע"פ המשנה בסוף מדות: ברוך הוא שלא נמצא פסול בזרעו של אהרן, וברוך הוא שבחר באהרן ובניו. ובהודיות שבסוף ספר בן סירא (בקטעים שבגניזה בעברית): הודו לבוחר בבני צדוק לכהן וכו'. והרי ההודיות שם רובם הם חתימות של ברכות, ועיין לעיל שם בבן סירא פמ"ט, ה' ואילך, שהוא כידוע, מעין הפיוט שבסוף סדר העבודה. והכהנים מבני צדוק הבינו את הברכה "הבוחר בכהנים" - הבוחר בבני צדוק. ובר"מ הנ"ל: ומברך על הכהנים וכו', עניינה שירצה המקום מעשיהם ועבודתם ויברכם, וחותם בה בא"י מקדש הכהנים. ובפי' ר"י נחמיאש הנ"ל: יהי רצון מלפניך י"א וא"א שתשמור בני אהרן כהני עם קדושך ותרצם ותעזרם אשר בחרת בהם לעמוד לשרת לפניך. ברוך אתה ה' הבוחר בכהנים. והשוה מ"ש לעיל בסמוך סד"ה ובר"מ. 
<small>83-84.</small> <b>ושאר תפלה תחנה ובקשה שעמך ישראל צריכין ליושע מלפניך, וחותם בשומע תפלה. </b>וכע"ז בירושלמי הנ"ל. ובבבלי הנ"ל כברייתא מיוחדת. ועיין במשנת ברכות פ"ד מ"ד. 
<small>84-85.</small> <b>כל העם קורין שלהן כדי להראות חזותן לרבים. </b>בכי"ע ובכי"ל: קורין בשלהן וכו'. ובבבלי ע' א' הנ"ל: <b>ואח"כ</b> כל אחד ואחד מביא ספר תורה מביתו וקורא בו כדי להראות חזותו לרבים. ופירש"י: להראות נויו של ספר תורה ותפארת בעליה, שטרח להתנאות במצוה<sup class="footnote-marker">63</sup><i class="footnote">עיין בחידושי אגדות למהרש"א ע' א' ומ"ש עליו בהגהות הרש"ש. ועיין במאירי בסוגיין (ס"ב ע"ב מן הספר). ולפי גירסת התוספתא משמע באמת שהספרים היו בידיהם, ולא שהביאום אח"כ מבתיהם.</i> וכו'. 

Halakhah 19

<small>85-88.</small> <b>ר' ליעזר או' כך סדר הקרבנות היו מקריבין. פר העולה ושעיר הנעשה בחוץ היו קריבין עם תמיד של שחר. ואחר כך פר ושעיר הנעשה בפנים, ואחר כך אילו ואיל העם ואחר כך שבעת כבשים תמימים וכו'. </b>בכי"ל: כסדר קרבנותיהן<sup class="footnote-marker">64</sup><i class="footnote">וצ"ל: קרבנות הן.</i> מקריבין וכו'. ובפרשת היום באחרי מות ט"ז נזכרו הקרבנות דלהלן: בזאת יבא אהרן על הקדש, בפר בן בקר לחטאת ואיל לעולה וכו', ומאת בני ישראל יקח שני שעירי עזים לחטאת (כלומר, אחד לה' ואחד לעזאזל) ואיל אחד לעולה וכו', ובא אהרן אל אהל מועד ופשט את בגדי הבד וכו', ולבש את בגדיו ועשה את עולתו ואת עולת העם (כלומר, את אילו ואת איל העם). ובמוספין שבפרשת פנחס כ"ט: והקרבתם עולה לה' פר בן בקר אחד איל אחד, כבשים בני שנה שבעה תמימים וכו', שעיר עזים חטאת, מלבד חטאת הכפורים. וכל התנאים שבמשנה ובתוספתא כאן סוברים כרבי בתו"כ (אחרי פרש' ב' ה"ב, פ' ע"ד) שהוא איל העם שבפרשת אחרי מות הוא איל של מוספין בפרשת פנחס, ולפיכך לא הזכירו במשנתנו כאן ובתוספתא אלא איל אחד, כמו שפירשו בבבלי ע' ב'. ועיין בירושלמי פ"ז ה"ב, מ"ד ע"ב.<br>ובמשנתנו פ"ז מ"ג: ויצא ועשה את אילו ואת איל העם ואת שבעת כבשים תמימים בני שנה. דברי ר' אליעזר. ר' עקיבא אומר עם תמיד של שחר היו קרבין ופר העולה ושעיר הנעשה בחוץ עם תמיד בין הערבים.<sup class="footnote-marker">65</sup><i class="footnote">כ"ה גירסת הבבלי במשנתנו, וכ"ה בכי"מ, בכ"י ב' ובמשנה כ"י פרמה ועוד, וכן מוכרח מסוגיית הבבלי, עיין בתוספות ע' א' ד"ה ושעיר ובתוספ' ישנים שעל הגליון ע' ב' ד"ה ה"ג.</i> ופירש בהגהות הרש"ש שדברי ר' עקיבא הוא מאמר המוסגר, והסיפא היא כר' אליעזר, ופירוש המשנה הוא: ויצא ועשה את אילו וכו' ושעיר הנעשה בחוץ עם תמיד בין הערבים. ועיין בתו"י שעל הגליון ע' ב' ד"ה יצא ומ"ש בשם הר"ח שם<sup class="footnote-marker">66</sup><i class="footnote">אבל פר העולה ושבעה כבשים ושעיר הנעשה בחוץ עם תמיד של בין הערבים. ונתקשו לשיטה זו למה נקט את פר העולה לפני שבעה כבשים שלא כסדר הכתובים, עיי"ש.</i> ומ"ש פיניליס בדרכה של תורה, עמ' 36 ואילך.<br>אבל גירסת הירושלמי במשנתנו היא: ושעיר הנעשה בחוץ <b>היו קריבין</b><sup class="footnote-marker">67</sup><i class="footnote">כגירסת המשנה שבירושלמי, כי"ל, הוצ' לו, קויפמן, סדר מועד על קלף שבביה"מ כאן ועוד.</i> עם תמיד של בין הערבים. ולפיכך לא נסתפקו שם בדברי ר"ע, ואף אי אפשר היה לפרש שדברי ר"ע הם מאמר המוסגר. והסיפא מדברי ר"א, או מדברי הכל, שהרי התחילו ב"ועשה" (בלשון הכתוב), וסיימו ב"היו קריבין", והוא לשון מגומגם. ולפיכך אמר שם ר' יוחנן (רה"ב, מ"ד ע"ב): זו דברי ר' אליעזר ור' עקיבה, אבל דברי חכמים כולהן היו קריבין עם תמיד של בין הערבים. ובהגהות הגר"א ע' א' העיר שהן דברי חכמים שבירושלמי, הן הדברים שבתנא דבי שמואל בשיטת ר' אליעזר שבבבלי ע' א'. ועל פיהם פייטו פייטני א"י הקדמונים, עיין בפיוט אזכיר גבורות ליוסי בן יוסי, בס' רב סעדיה סוף עמ' רע"ד: אתה כוננת וכו', שם, עמ' ר"פ; ר' נחמיה בן שלמה בן הימן הנשיא, בידיעות המכון לחקר השירה העברית ח"ד, עמ' רל"ה ועוד. וכבר נתקשו בהם מפרשי סדר העבודה.<br>ולפי התוספתא שלנו חולק ר' אליעזר את המוספין, ומקריב עם תמיד של שחר את פר העולה ושעיר הנעשה בחוץ,<sup class="footnote-marker">68</sup><i class="footnote">ודורש את הפסוק "מלבד חטאת הכפורים" לדרשא אחרינא, עיין בבלי ע' ב' ובתוספ' ישנים שם ד"ה שנאמר ושעיר. ועיין בתוספות שם סד"ה ואח"כ (הראשון).</i> ואח"כ עושה עבודת היום, ואח"כ אילו ואיל העם ושבעת הכבשים. ועיין תו"כ אחרי פ"ו ה"ה, פ"ב, ע"ב, ומ"ש מהרי"ן אפשטין במבוא לנוה"מ, עמ' 381 ואילך. ור' אליעזר למד מן הכתוב מלבד עולת הבקר אשר לעולת התמיד (פנחס כ"ח, כ"ג) שצריך להסמיך את המוספין לעולת התמיד, ומשום חשש חולשת כה"ג בעבודת פנים דחו את שבעת הכבשים לאחרי עבודת פנים, עיין בבלי ע' ב', ולהלן בסמוך.
<small>88-91.</small> <b>ר' עקיבא או' פר העולה ושבעת כבשים תמימים היו קריבין עם תמיד של שחר שנ' מלבד עולת הבקר אשר לעולת התמיד, ואחר כך פר ושעיר הנעשה בפנים, ואחר כך שעיר הנעשה בחוץ שנ' מלבד חטאת הכפורים וכו'. </b>והיא הברייתא של ר' עקיבא דתוספתא שהביא הבבלי ע' א' ואילך, עיין בר"ח ע' סע"א. ולר"ע מסמיכים את המוספים לתמיד של שחר חוץ משעיר הנעשה בחוץ שכתוב בו "מלבד", וחוץ מאיל העם שעושה אותו יחד עם אילו כמפורש בכתוב.<br>ועיין ברש"י ע' ב' ד"ה ואח"כ ובתוספות שם ובבעל המאור בסוגיין. ברם הר"מ בפ"ב מה' עבודת יוה"כ ה"ב ובפ"ד ה"א שם פסק כר"ע כאן, והוצאת כף ומחתה היא אחר תמיד של בין הערבים, כסדר משנתנו. והקשו עליו מן הבבבלי ל"ב א', והיא ברייתא בתו"כ אחרי פ"ו ה"ה, פ"ב ע"א, שמפורש שם שמפסיק בין אילו ואיל העם ובין תמיד של בין הערבים בהוצאת כף ומחתה. ועיין ברמב"ן ע' ב' מה שיישב בה, והביא את הירושלמי כאן פ"ז ה"ב: הכל מודין בכף ומחתה שהיא לאחר תמיד של בין הערבים, וכפי שמוכח מסדר המשנה. ועיין בראשונים שציין באהצו"י, עמ' 81, ומ"ש רב ששת אביו של הריב"ש שהביא מהר"מ ניגרין לפי עבודת ישראל, רי"א ע"ב. וכן בסדרי העבודה של כל פייטני א"י הקדמונים הוצאת כף ומחתה היא לאחר תמיד של בין הערבים, כפי שכבר העיר ע"ז בחי' הרמב"ן הנ"ל.
<small>92-93.</small> <b>ר' יהוד' אומ' משם ר' ליעזר אחד קרב עם תמיד של שחר וששה קריבין עם תמיד של בין הערבים. </b>וכ"ה בד ובכי"ל. ור' יהודה מוסיף על דעת ר' אליעזר לעיל ברישא שאף אחד מן הכבשים היה קריב עם תמיד של שחר, כדי לסמוך את כל המוספין (חוץ מאיל העם שעושהו יחד עם אילו) לתמיד של שחר, ושאר הכבשים דוחה לאחר עבודת פנים, כמבואר בבבלי ע' ב'. אבל בכי"ע כאן: ר' יהודה או' משמו וכו', והוא דבוק לר' עקיבא שלמעלה. וכ"ה הגירסא בבבלי ע' ב', וכפירש"י שם ד"ה משמו, ותוספות שם ד"ה דכולי עלמא. 

Halakhah 20

<small>93-94.</small> <b>יום טוב עושה לאוהביו שיצא בשלום. </b>משנתנו פ"ז מ"ד. ועיין מה שהאריך בזה בס' עבודת ישראל, רי"ג רע"ב ואילך. אבל מתוך סמיכות הברייתא שלהלן לכאן, משמע שבשלום פירושו שלא אירע לו שום תקלה, כמעשה בשמעון בן קמחית. ומעשה שהיה ביום הכפורים ביום היה, עיין מ"ש להלן. ובח"ד פירש שהמעשה שלהלן היה בלילה במוצאי יוה"כ, בשעה שעושה יו"ט לאוהביו, עיי"ש, ואינו כן, עיין מ"ש להלן. 
<small>94-95.</small> <b>מעשה בשמעון בן קמחית שיצא לדבר עם המלך ערבית ונתזה צנורא מפיו וכו'. </b>וכ"ה ("ערבית") גם בד. אבל בכי"ע ובכי"ל: ערבי. ובאבות דר"ן נו"א פל"ה, נ"ג ע"א: ביוה"כ, חוץ מר' <b>ישמעאל</b> בן קמחית שיצא להסיח עם <b>הגמון</b> אחד, ונתזה צינורא מפיו ונכנס אחיו וכו'. ובבבלי כאן מ"ז א': אמרו עליו על ר' ישמעאל בן קמחית פעם אחת (פירש"י: יוה"כ היה) סיפר עם <b>ערבי אחד</b> בשוק ונתזה וכו', ונכנס ישבב אחיו ושמש וכו'. ושוב אמרו עליו על ר' ישמעאל<sup class="footnote-marker">69</sup><i class="footnote">במקצת נוסחאות במעשה זה: <b>שמעון</b> בן קמחית. ושמא יש לשער שאין כאן אלא מסורת אחת בשתי נוסחאות, ובאבות דר"ן נמסרה המסורת השניה, ואף שם יש שגרסו: "שמעוI" במקום "ישמעאל", עיין בהערות רש"ז שכטר.</i> בן קמחית פעם אחת יצא וסיפר עם <b>אדון אחד</b> בשוק ונתזה וכו', ונכנס יוסף אחיו וכו'. ולפי הבבלי אירע לו לבן קמחית מעשה זה פעמים ושמשו במקומו שני אחיו ישבב ויוסף. ולפי נוסחאות כ"י בבבלי, אירע מעשה זה בפעם אחרת לאחיו אחר, ונמצא שארבעה אחים שמשו בכהונה גדולה. ומסיים שם בבבלי (וכן במקורות של א"י שנביא להלן): אמרו שבעה בנים היו לה לקמחית וכולן שימשו בכהונה גדולה. ויש מן החכמים ששערו שהוא שמעון בן ביתוס המכונה קנתירס ששימש בכהונה גדולה, ושגם שני אחיו היו כהנים גדולים, כפי שמספר יוספוס בקדמוניות סי"ט פ"ו, סי' ב' (297). ואין להשערה זו יסוד מספיק.<br>ולעניין עצם המעשה הלשון שבכי"ע ובכי"ל "המלך ערבי" הוא מגומגם, והיה צ"ל: עם מלך ערבי, או המלך הערבי (עיין להלן). ולפי גירסת ד וכי"ו כאן פירושו שיצא לדבר עם המלך (כלומר, עם מלך ישראל)<sup class="footnote-marker">70</sup><i class="footnote">והרוק שלו מטמא, עיין טהרות פ"י מ"ו, להלן נדה פ"ג ח"ג ועוד בכ"מ. ובמחז"ו, עמ' 538: וכגון יוסף בן אילם שנתזה צינורא של עם הארץ על בגדו בפ"ק דיומא (י"ב ב'). ופירש בו "פסול" צינורא של ע"ה.</i> ערבית של יוה"כ. ובירושלמי פ"א ה"א, ל"ח ע"ד: עם המלך ערב יום הכפורים, אבל בירושלמי כי"ל חסרות המלים "יום הכפורים", ונוספו ע"י המגיה. וכן בירושלמי מגילה פ"א הי"ב, ע"ב ע"א (בגוף כי"ל): שיצא עם מלך ערבי. ובגליון שם הושלם ע"י המגיה: ערב יום כפורים עם חשכה. אבל בירושלמי הוריות פ"ג ה"ב, מ"ז ע"ד, גם בכי"ל: שיצא לטייל עם המלך ערב יום הכיפורים עם חשיכה. ובנספח לבבלי שם (בד"ו רפ"א): שיצא לטייל עם <b>מלך הערבי</b> ערב יום הכפורים עם חשיכה. נמצאנו למדים שהמלים "ערב יום הכפורים" או "ערב יום הכפורים עם חשיכה" הן בוודאי הוספה של פירוש בירושלמי, והנכון הוא בכי"ל ביומא ובמגילה, ומעשה שהיה ביוה"כ עצמו היה, ולא בערב יום הכיפורים עם חשיכה (שלא הספיק לטבול, וליטהר לערב), כפי שמפורש באבות דר"ן ובשאר מקורות א"י. ועיין בהי' מס' ביצה לבנו של הרמב"ן י"ח א' ד"ה איתביה.<br>ובוי"ר פ"כ, י"א, הוצ' ר"מ מרגליות, עמ' ת"ע: מעשה בשמעון בן קמחית שיצא לדבר עם <b>המלך הערבי</b> וכו'. ובשנו"ס שם: מלך הערבי, מלך הערבי', מלך הערביים, ערבי אחד. ובפסיקתא דר"כ, אחרי מות, קע"ד רע"א: שיצא לדבר עם מלך הערביים וכו'. וכ"ה בתנחומא אחרי הוצ' בובר סי' ט' ובבמ"ר ספ"ב בכ"י אוקספורד (בד"ר שם: עם המלך הערבי). ובתנחומא שנדפס מכבר אחרי סי' ז': עם המלך של ערביים (וכ"ה בד"ק שם). נמצאנו למדים שהמסורת "ערב יום הכפורים עם חשיכה" אין לה שום יסוד חוץ ממקום אחד בירושלמי הוריות הנ"ל, ואף שם בנספח לבבלי קיימות שתי הנוסחאות, עיין לעיל. ולפי זה קרוב לוודאי שאף בתוספתא הנכון הוא כגי' כי"ע וכי"ל, וצ"ל שם: המלך [ה]ערבי, או: עם (ה)מלך ערבי. ולפי הגירסא "מלך הערבי" (עיין לעיל) אינה נמנעת האפשרות ש"מלך" כאן הוא שם פרטי, והכוונה למלך מערב (דוגמת ר' מלוך ערבאה, תלמידו של ר"י בן לוי), ולפיכך אמרו בבבלי: עם ערבי אחד.<br>ולפי התוספתא, הירושלמי, נוסחת כ"י באבות דר"ן, ומדרשי א"י המעשה היה בשמעון בן קמחית, והוא סח עם גוי ביום הכפורים, ונטמא בצינורא מגוי, שדינו כזב,<sup class="footnote-marker">71</sup><i class="footnote">עיין במאמרו של ר"ג אלון בתרביץ ש"ח, עמ' 137 ואילך. וצדק במסקנתו שטומאת גוים נתאששה ונתאשרה בגזירות י"ח דבר, אבל היתה קיימת למעשה מאות שנים לפני כן.</i> ולא יצא בשלום מן העבודה, עיין מ"ש לעיל, שו' 93–94, ד"ה יום טוב. ולפי הבבלי מעשה שהיה בישמעאל בן קמחית היה. וכ"ה באבות דר"ן בנוסחאות שלפנינו, עיין מ"ש לעיל ד"ה מעשה.
<small>95.</small> <b>נכנס אחיו ושמש תחתיו וכו'. </b>וכ"ה באבות דר"ן פל"ה הנ"ל, ולא נזכר שם אחיו. אבל בירושלמי, וי"ר ושאר מדרשות שנמנו לעיל: ונכנס <b>יהודה</b> (יודה) אחיו. ולפי הבבלי במעשה הראשון נכנס ישבב אחיו במקומו, ובמעשה השני, יוסף אחיו (וכ"ה בכי"מ גם בוי"ר הנ"ל), עיין מ"ש לעיל ד"ה מעשה. 
<small>96.</small> <b>ראת אמן של אילו שני כהנים גדולים בו ביום. </b>בירושלמי, בבבלי ובמדרשות הנ"ל מסיים: שבעה בנים היו לה לקמחית, וכולן שימשו בכהונה גדולה. ולשיטת הירושלמי, הרי ברור שהיו מפרישין גם את הסגן לשבעה ימים, וכן נראה מלשון התוספתא פ"א, ואין סתירה לשיטה זו אף מן הבבלי (עיין מ"ש לעיל פ"א, שו' 11–12, ד"ה ובמאירי), וכהן ששימש ביוה"כ פעם אחת אינו יכול לעבוד אח"כ כסגן (עיין לעיל פ"א, שו' 14 ואילך), ומינה שמעון אח אחר לסגן, והאח ששימש כבר פעם אחת לא היה יכול לשמש לכתחילה באותו יום, מפני שלא נפרש ז' ימים לפני יוה"כ, ועבד הסגן ביוה"כ. ובקדמוניות היהודים, ס"כ רפ"ט (198) מעיר יוסיפוס שלחנן הזקן היו חמשה בנים שנפל להם (שקרה להם) לשרת בכהונה גדולה,<sup class="footnote-marker">72</sup><i class="footnote">συνέβη ἀρχιερατεῦσαί.</i> מה שלא קרה מעולם לכהן גדול אחר. ומלשונו משמע קצת שלא כולם נתמנו בקביעות, אלא היו כהנים עוברים. 

Chapter 4



Halakhah 1

<small>1.</small> <b>יום הכפורים אסור באכילה וכו'. </b>פיסקא ממשנתנו, רפ"ח, והוסיפה עליה התוספתא את הבבא שלהלן בסמוך. 
<small>2.</small> <b>אפי' באנפיליא של בגד. </b>אנפיליא (inpilia) הן נעלי לבד, כפי ששמם מוכיח, אלא שהיטיב לראות ר"ב מוספיה (בערך אנפיליא) שיש מהן שהיו מחופות עור, כדי להגן על הלבד, והן הן אנפיליא של עור שנזכרו בירושלמי ובבבלי. ועיין בבבלי יבמות ק"ג א'.<br>והנה בתוספתא כאן מפורש שאסור לצאת באנפיליא של בגד ביוה"כ. ובבבלי יבמות ק"ב ב': אחד מנעל וסנדל ואנפיליא לא יטייל בהן לא מבית לבית ולא ממטה למטה וכו', לא יטייל אדם בקורדקיסין בתוך ביתו, אבל מטייל הוא באנפילין בתוך ביתו, אלא לאו ש"מ כאן באנפיליא של עור, כאן באנפיליא של בגד. ולכאורה מוכח משם שלא התירו לצאת באנפיליא של בגד, אלא בתוך ביתו. ובמאירי שם (הוצ' ר"ח אלבק, עמ' 374): ונמצא דאנפליא של בגד לאו מנעל הוא ומטייל בהם ביוה"כ, ובחליצה אינה חליצה, וכדאיתא בפ' כל הגט,<sup class="footnote-marker">1</sup><i class="footnote">כ"ה א', ומבואר שם שכוונת משנת יבמות רפי"ב: באנפיליא חליצתה פסולה, פירושה שאינה חליצה כלל, ואינה פוסלת לא לאחים ולא לכהונה משום שאנפיליא אינו מנעל כלל.</i> ובשל עור אסורים ביום הכפורים וכו', וכן כתבוה <b>גאוני ספרד</b> (=הר"י מיגש), ולעניין יוה"כ מיהא, דאפילו באנפליא של בגד קאמר דוקא בביתו, ומשמע דברשות הרבים מיהא אסור, וה"ה לחצר שאינה מעורבת. וכן יש בתוספתא דיומא, אמרו בהדיא פ"ד<sup class="footnote-marker">2</sup><i class="footnote">כחילוק הפרקים שלפנינו.</i> שיוה"כ אסור בנעילת הסנדל ואפילו באנפליא של בגד, יש לתמוה, דהא רבה כריך סודרא ונפיק (יבמות שם, יומא ע"ח ב'). ותירצו בה <b>גאוני ספרד</b> ז"ל, דהתם סודרא, לא דמי דמנעל, וליכא מראית עין.<sup class="footnote-marker">3</sup><i class="footnote">ומשמע מדבריו שאסור לצאת באנפיליא של בגד לר"ה משום מראית העין גרידא, מפני שיש לו צורת מנעל, ובצינעא לא חששו. וכן הבינו את דברי הר"י מיגש ברא"ש ובר"ן כאן שהבאנו להלן בפנים. ובמשיב נפש למאירי, עמ' 489, לא הביא כלל את טעמו של הר"י מיגש.</i> ובמאירי שבת ס"ה ב' ד"ה המשנה השביעית: פירשו בה שלא הותרו (כלומר, סנדל של שעם, של היטני, או הוצי) אלא בחצר. וכן כתבוה גדולי המפרשים (=הראב"ד) שם באנפליא של בגד העשויה כתבנית מנעל,<sup class="footnote-marker">4</sup><i class="footnote">מלשונו משמע קצת שהראב"ד לא כתב מה שכתב אלא על אנפיליא של בגד, והמאירי הוא שהסמיך את דבריו לסנדל של שעם וכו', אבל בספרו משיב נפש, עמ' 489, כתב: "וכן כתב הראב"ד על אנפליא של בגד העשויה כתבנית מנעל שאסור לצאת <b>בשבת</b> וביום הכפורים לרשות הרבים, הואיל ואין לה שם מנעל וכו', וכל מה שאמרו בהתר סנדל של שעם ודהיטני ודהוצי כלם לא הותרו אלא בביתו וחצרו אבל [לא] ברשות הרבים וכו', ומטעם הוצאה אתינן עלה. ועיין בכתוב שם להראב"ד ב"הסגלה" להרמ"ז חסידה, ח"מ, עמ' 25. ועיין בפ' רבינו יהונתן על הרי"ף, עמ' של"א.</i> שמאחר שאין לה שם מנעל, לא (כנראה שצ"ל: ולא) הותרה אלא בתוך ביתו ובחצרו, וביבמות פרק חליצה אמרו, אבל מטייל הוא ביוה"כ באנפליא בתוך ביתו, אלמא שברשות הרבים אסור וכו'.<br>וברשב"א יבמות ק"ב ב': מדקתני בברייתא אבל מטייל הוא באנפיליא בתוך ביתו, ואוקימנא באנפליא של בגד, משמע דאפילו באנפיליא של בגד אסור לצאת ביוה"כ בחוץ, ולא התירו לו אלא טיול בתוך ביתו, והכי נמי משמע בתוספתא יומא פ"ד<sup class="footnote-marker">5</sup><i class="footnote">כחילוק הפדקים שלפנינו, ועיין להלן, הע' 33.</i> דתניא התם יום הכפורים אסור באכילה וכו' ואפילו באנפליא של בגד, וכן ראיתי משמו של הרמב"ן<sup class="footnote-marker">6</sup><i class="footnote">עיין בארחות חיים ח"א, ה' יוה"כ סי' כ"ב, ק"ה רע"ג, מ"ש בשם הרמב"ן.</i> נר"ו במסכת יומא, ותמיה לי וכו', וגרסי' נמי בירושלמי (יבמות פי"ב ה"א, י"ב ע"ג, כאן פ"ח ה"א, מ"ד ע"ד, תענית פ"א ה"ו, ס"ד ע"ג) בהדיא יוצאין באנפליא של בגד, ומדקאמר יוצאין, ולא קאמר מטיילין אלמא אפילו לצאת בחוץ שרי, והא דקתני בברייתא מטייל הוא באנפלא בתוך ביתו, לאו דווקא, אלא אגב רישא נקט ליה וכו' (עיי"ש שהסתייע גם מלשון הברייתא להלן, שו' 22), ותוספת יומא דקתני דאפי' באנפליא של בגד דלמא לא גרסינן של בגד, אלא באנפליא סתם (כלומר, והכוונה למחופה בעור), והיינו ברייתא דאייתינן בשמעתין, והכי נמי משמע בירושלמי (הנ"ל) וכו', ואפילו תאמר דגרסינן ליה (כלומר, של בגד), כיון דלא רמינן לה ביבמות ומשנינן לה, וכן נמי לא הוזכרה בגמרין ביומא ש"מ לא נשנית בבית המדרש ולא קי"ל כותה, ולא שבקינן מאי דאית' בירושלמי בהדיא ומשמע נמי דגמרין מדריב"ל וכו', ותפסינן ברייתא דלא ידעינן אי איתניא בבי מדרשא או לא. ובמאירי הנ"ל מסיק: ובתוספתא דקתני אפילו באנפליא של בגד שבוש הוא, ואנפליא סתם קאמר, ופי' בשל עור וכו'.<br>וכן הביאו את התוספתא ברא"ש כאן פ"ח סי' ז' ובר"ן סי' תתקס"ח ודחו את פירוש הר"י מיגש הנ"ל. ועיין בר"ן הנ"ל ובמיוחס להריטב"א שבת ס"ו א' מ"ש בשם הרמב"ן, ובריטב"א וברמב"ן יבמות ק"ב ב'. ועיין בבעל המאור בסוגיין ובמלחמות שם. ובסמ"ג לאווין ס"ט, כ"ד רע"ג: ובירושלמי דיומא אמרינן יוצאין באנפליאות של בגד, וכן בפרק מצות חליצה תניא מטייל אדם בתוך ביתו באנפיליאות של בגד ובתוספתא אוסר. וכן בסמ"ק סי' רכ"א (ד' קרימונה, ק"ח ע"ב): באנפלי' של בגד מותר, ובתוספת' אוסר באנפלאות.<br>ועיין בה"ג ה' יוה"כ,<sup class="footnote-marker">7</sup><i class="footnote">ועיין במחז"ו, עמ' 377, ובהע' ע' שם, ומ"ש להלן.</i> ד"ו ל' ע"ד, ד"ב, עמ' 154, ה' קצובות,<sup class="footnote-marker">8</sup><i class="footnote">ושם מסיים: "אבל כל מנעל וסנדל, וכל מין עור ומין של עץ אסור", כלומר, אפילו במקום כאב, משום שיש לו צורת סנדל, או מנעל. וכנראה שאף הוא אוסר באנפיליא של בגד, משום שיש לו צורת מנעל, ודרכם לילך בו, ולא יצא מכלל יחף, דמידי מנעל כתיב בתורה. ומה שהתירו בבבלי יבמות לטייל באנפיליא בתוך ביתו, הוא ללכת לבית המים, או לאשפה שבבבית, ומחמת טינוף אתינן עלה, כפירוש הרשב"א, וכפי שהוכיח מן התוספתא להלן, עיין מש"ש, שו' 23–24, ד"ה וברשב"א. ומוטב לו ללבוש בבית אנפיליאות שהם נעלי לבד ונועלים אותם בחוץ מחמת קור, כדי לעשות היכר שאינו עושה כן אלא כדי להגן על רגליו מן הטינוף. ואפשר שבזה מתבארת המחלוקת בין המקורות, והתוספתא כאן היא ברייתא בבלית (כמו שמצוי בתוספתא), ובא"י לא היו רגילים כלל לצאת באנפיליאות, ומשום הכי לא יצא מכלל יחף כשנועל אותן ביוה"כ. ובר"מ פ"ג מה' שביתת עשור ה"ז: וכורך אדם בגד על רגליו ויוצא בו, שהרי קושי הארץ מגיע לרגליו, ומרגיש שהוא יחף. ועיין בצפנת פענח שם.</i> הוצ' ר"מ מרגליות, עמ' 98, שאילתות סי' קס"ח ומה שהאריך שם בהעמק שאלה אות ב'. ובס' יריאים השלם סי' ת"כ, עמ' 472: וכל מידי שאין דרך להלך בו מותר, שאינו יוצא מכלל יחף. ועיין ברי"ץ גיאת ה' יוה"כ, עמ' נ"ד ואילך, וביצחק ירנן שם, ובראב"ן ה' יוה"כ, ע"ה ע"ב, ובראבי"ה סי' תקל"א, ח"ב, סוף עמ' 199, ובהערות שם. ורוב הפוסקים הסיקו שבבתי רגלים שאינן של עור מותר לצאת לכתחילה, עיין בראשונים שצויינו לעיל וברי"ף בפירקין סי' תתקס"ח, באו"ז ח"ב סי' רע"ז, ובפיסקי ריא"ז שבשלטה"ג ברי"ף שם, ובטאו"ח סי' תרי"ד ובנושאי כלים שם.
<small>2-3.</small> <b>קטנים מותרין בכולן, ואסורין בנעילת הסנדל מפני מראית העין. </b>בבבלי ע"ח ב': תנו רבנן תינוקות מותרין בכולן, חוץ מנעילת הסנדל, ולא הזכירו את הטעם. ושאלו שם: מאי שנא נעילת הסנדל, דאמרי, אינשי עבדו ליה (כלומר, גדולים הנעילו אותו), הנך נמי (כלומר, רחיצה וסיכה) אמרי, אינשי עבדו ליה. ותירצו: רחיצה וסיכה אימר מאתמול עבדי ליה, סנדל לא אפשר דמאתמול עבדי ליה וכו'. ושוב שאלו: והא מותרין לכתחילה קתני (ופירש"י ד"ה ואחרים: שאם בא לימלך אומרים לו האכילהו ורחוץ אותו, והאי שפיר ידע דהיום עשאו לו)? <b>אלא</b> הנך דלאו רביתייהו גזרו בהו רבנן, הנך דרביתייהו הוא לא גזרו בה רבנן. ומסיגנון התלמוד מוכח שהטעם הראשון נדחה, ואין כאן עניין של חשד, אלא רחיצה וסיכה שהן מועילות לגידול הילד התירו אף לגדולים לעשותן לקטנים, מה שאין כן בנעילת הסנדל שאסרו לגדולים לעשותן לקטנים, ומכאן שאם הקטנים בעצמן נעלו את הסנדל אין מוחין בידיהן. וכן נראה מסתימת לשון ר"ח ע"ח ב' והרי"ף בפ"ח סי' תתקס"ח והרא"ש ועוד. ובמאירי ע"ח ב' ד"ה היתר מפורש: אבל נעילת הסנדל, הואיל ואין בה תועלת לגידולו אסור לעשות מיהא ע"י גדול, אלא שאם נעל בעצמו אין מוחין בידו. וכן הסיק בספרו משיב נפש, עמ' 499.<br>אבל מלשון התוספתא כאן שהסיקו: משום מראית העין, הרי בהכרח הטעם הוא שנעילת הסנדל של קטן אסורה אפילו ע"י עצמו, מפני מראית העין שיחשדו בו שמא גדול הנעיל אותו, כטעם הראשון שבבבלי. וכן פסק הר"מ בפ"ג מה' שביתת עשור ה"ז: התינוקות אע"פ שהן מותרין באכילה ובשתייה ורחיצה וסיכה מונעין אותן ממנעל הסנדל. והוא כבתוספתא כאן.<br>ברם בדק"ס, עמ' 253, הערה פ', מביא מבבלי כי"ל: כל מידי דאית ביה רבותא לינוקא וכו', והגיה הרב שצ"ל: <b>אלא</b> כל מידי וכו'. ואין צורך בהגהה, ולפי גירסא זו קיים הטעם הראשון וכבתוספתא כאן. וכן במאירי הנ"ל (ע' ע"ד מן הספר): ויש אומרים שלא הותר על ידי גדול אלא באכילה ושתיה, וסוגיא זו דוקא ע"י עצמו (כלומר, של קטן), ומנעל אף ע"י עצמו אין מניחין לו, והם מפרשים במה שאמרו והא מותרים קתני, כלומר ואם טעם ההיתר אינו אלא מפני שיאמרו מאתמול סכום והרחיצום היאך מותרים לכתחילה, עד שהשיבו שכל שמועיל בגדול התינוק הותר ע"י עצמו, ולא חששו לחשד הרואים, הא על ידי גדול אסור, ומנעל וסנדל אף ע"י עצמם אסור וכו'. וכע"ז בספרו משיב נפש, עמ' 498 ואילך. וכן בס' מנוח על הר"מ הנ"ל, ל"ח ע"א: מונעין אותן ממנעל וסנדל, ואמרי' טעמא בגמרא משום <b>דאכילה ושתיה</b> ורחיצה וסיכה הוי רבותא דינוקי וכו', ומשום הכי לא גזרו בהו רבנן דדלמא אתי למשרא בגדולים, אבל מנעל וסנדל, דלאו היינו רבותייהו גזרו בהו רבנן, דלמא אתי למשרי בגדולים, ומשום הכי מונעין אותן מהם, ואמרי' בתוספתא אסורין בנעילת הסנדל מפני מראית העין.<br>ובראב"ן ה' יוה"כ, ע"ה סע"ב: ותינוקות מותרין באכילה ושתייה ורחיצה, ואסור' בנעילת הסנדל, דלא לימרו גדולים הנעילום ביום הכיפורים וכו', ועוד כיון דלאו רביתיה דינוק' הוא נעילת הסנדל גזרו רבנן, אבל אכילה ושתייה וסיכה ורחיצה, ורביתיה דינוקא הוא, לא גזרו בהו רבנן. וכע"ז גם בראבי"ה ח"ב סי' תקל"א, עמ' 202. ומוכח מתוך פירושם שלא גרסו בגמ' "אלא" (כגי' כי"ל), והטעם הראשון משום חשד לא נתבטל.<sup class="footnote-marker">9</sup><i class="footnote">ועיין בשו"ת מהר"י ווייל סוף סי' קצ"ב ומה שנתקשה בו הגר"י ענגיל בגליוני הש"ס כאן ע"ח ב'. ובאמת דברי הר"י ווייל הם דברי הראב"ן והראבי"ה. ואף הוא לא גרס "אלא" בתלמוד.</i> ועיין בסמ"ג לאווין ס"ט, כ"ד רע"ג, ובטאו"ח סי' תרט"ז ובב"י שם.<br>ומתוך רהיטות הלשון של רבינו מנוח והראב"ן הנ"ל משמע שגם באכילה ושתייה ביוה"כ הוזהרו הגדולים על הקטנים, שהרי כללו את כל האיסורים יחד, והתוספתא כאן מתפרשת כפשוטה שהקטנים מותרין בכולן שנשנו לעיל, אם עושים מעצמם, אבל הגדולים אסורים בכולם לספות להם בידים. ואעפ"י ששנינו להלן בסמוך (ובבבלי ע"ז ב') בפירוש שמאכילים לקטנים בידים, הדברים אמורים בתינוקות שאין בהן דעת, ומשום חשש סכנה אתינן עלה, עיין מ"ש להלן, שו' 4–5, ד"ה ר' עקיבא. וכן במשיב נפש הנ"ל, עמ' 498: ואע"פ וכו' אמרו נותנת אשה פת לתינוק וכו' אכילה ושתיה יש בו סכנה לתינוק וכו'. ומה שלא הזכירו בבבלי ע"ח ב' אכילה ושתיה משום שבהן אין חשד, שהרי אינו ניכר שהקטן אכל, ואפילו לוא היה ניכר אין כאן חשד, מפני שטבעי הדבר שהילד יאכל מעצמו, מה שאין כן ברחיצה וסיכה שאין הילדים נוטים לעשות כן מעצמן,<sup class="footnote-marker">10</sup><i class="footnote">וכן בנעילת הסנדל ביוה"כ, ובאותו יום עדיין חם בארצות הדרום, והילדים מעדיפים ללכת יחף. ועיין בתוספות ישנים ובר"ן בריש פירקין, והם דייקו מה שדייקו לפי פירושם בגמרא. ועיין מ"ש להלן בפנים.</i> ויבואו לחשוד בגדולים שרחצו וסכו אותם.<br>ובשאלת ר' משה מפונטיזא לר"ת (ס' הישר סי' תרכ"ו, ע"ו סע"ב, הוצ' מק"נ, עמ' 108): ילמדנו רבינו, כי רבו עובדי אלקים המתפרשים בטהרה ובפרישות בישראל, ואינם רוצים להאכיל את בניהם הקטנים ביה"כ, אע"פ שלא הגיעו לחינוך, ועל המאכילים אומרים שהם עוברים בלאו וכו', ויש מתירין בדבר, משום דקא מסיים התם כל מילי דאית ביה רבותא לינוקא לא גזרו רבנן (כלומר, והם פירשו שהכוונה לגדולים כמפרשים שהבאנו לעיל). ומאן דאסר סבר משם ראיה (כלומר, להפך) כל מילי דגזרינן, ומדרבנן הוא בגדולים (כשיטת בעלי התוספות והר"ן ששאר עינויין מדרבנן) וכו', אבל מידי דמאורייתא גדול מוזהר עליו וכו'. והשיב ר"ת (שם סי' תרל"א, הוצ' מק"נ, עמ' 111): ועל המאכילים קטנים שלא הגיעו לחינוך נראה היתר גמור, דאמרינן (ע"ז ב') מדיחה אשה ידה במים ונותנת פת לבנה קטן וכו', דלא תאכילום להזהיר גדולים על הקטנים לא שייך אלא בדברים שאסורים<sup class="footnote-marker">11</sup><i class="footnote">כלומר, מחמת עצמן, ולא מחמת היום. ועיין בתוספות שבת י"ב ב' ד"ה ר"נ ובמקבילות. ועיין במאירי עירובין מ' ב', וקרוב לוודאי שהעתיק שם את הדברים מס' הישר לר"ת, והוא לא הזכיר כלל לא "אפשר" ולא "אי אפשר", אלא: "שלא אמרו אלא באסורין", ולא יותר.</i> ואפשר, כמו שרצים, דם ותרומה<sup class="footnote-marker">12</sup><i class="footnote">עיין רש"י ע"ח ב' ד"ה אינשי שאינו מחלק, כפי שהרגיש ר' משה השואל מר"ת.</i> ביבמות (קי"ד א'), אבל אכילה ושתייה (כלומר, ביוה"כ) אי אפשר, דאע"ג דלא סכנה היא חיישינן, ולא גזור, ולא דמו לשרצים, וסיכה ורחיצה נמי אע"ג דאיפשר, כיון דרבותא דינוקא הוא לא גזור (ואף הוא מפרש שברחיצה וסיכה לא הוזהרו הגדולים על הקטנים). ועוד ראיה גדולה, דאמרינן בשילהי בכל מערבין (עירובין מ' ב') גבי זמן יום הכפורים, ניתביה לינוקא וכו' והאי מלתא בבר דעת, דאית ליה סירכא, כדאמרינן בשבת (קל"ט א') גבי כשותא, ועוד תניא בתוספתא תינוקות מותרין בכולן, ולכתחילה ספינן להו מוכחא שמעתא (כלומר, בבבלי ע"ח ב'), ובשילהי הך מתני' תניא (להלן, שו' 4) ר' עקיבא היה מבטל ת"ת להאכיל לקטנים, שמאי לא רצה וכו', וגזרו עליו להאכיל בידו. ונעתקו חלק מן הדברים הללו (עם הפיסקא מן התוספתא) במאירי עירובין מ' סע"ב.<br>והנה רבינו והמאירי הנ"ל לא נקטו כאן את לשון התוספתא, אלא את לשון הברייתא בבבלי, ולא הזכירו את התוספתא אלא כדי להוכיח שהברייתא בבבלי היא התוספתא שלנו, ובסיפא אמרו כאן בפירוש שמותר להאכיל את הקטנים בידים, ומכאן מוכח שאף ברישא במקום שהתירו לגדולים לעשות לקטנים התירו בכולן ממש, ואף באכילה ושתייה. ומתוך לשון רבינו שהדגיש "דאע"ג דלא סכנה היא", "והאי מילתא בבר דעת", מוכח שבא להוציא מדעת הסוברים שלא התירו להאכיל בידים לתינוק אלא משום חשש סכנה (כמפורש במשיב נפש במאירי הנ"ל), ובתינוק שאינו בר דעת, עיין מ"ש להלן, שו' 4–5, ד"ה ר' עקיבא.<br>מעכשיו אין לתמוה על מי שאסר להאכיל בידים לתינוק בר דעת, שאפשר להעמיד לפניו אוכלין,<sup class="footnote-marker">13</sup><i class="footnote">ובזה אין משום מאכיל, אם אינו אומר לו כלום, כמפורש ברשב"א יבמות קי"ד א': דמעמידין אותו סמוך לנבילה, כדי שישלח ידו ויאכל.</i> ויטול מעצמו. ומכל הראייות שהביא ר"ת הדגיש שהראיה העיקרית ("ראיה גדולה") היא מעירובין מ' ב' שאמרו שם שאי אפשר לומר זמן על הכוס ביוה"כ, משום: כיון דאמר זמן קבליה עליה (כלומר, כבר קבל עליו את קדושת היום) ואסר ליה וכו', ליתביה לינוקא, לית הלכתא כרב אחא, דילמא אתי למיסרך. ופירש"י, שמא יגרר התינוק אחרי המנהג הזה "ולשתות ביום הכפורים אחר שיגדיל". ומכאן שבתינוק בר דעת עסיקינן, שבא לכלל חינוך מצות (אבל לא לכלל חינוך תענית, עיין ברשב"א ובריטב"א שם), ומ"מ מותר לו להשקותו בידים. ברם ר"ת שם כתב בעצמו: "ואי דחית בדלא קיבל, מאי סרכא איכא". ולא זכיתי לרדת לסוף דעתו של רבינו, שאם בכגון דא, בזמן שהקטן עדיין לא קיבל עליו קדושת היום, אין לחשוש לסרכא, הרי באמת קשה, למה לא יקדש האב על היין מבעוד יום, ויתן את הכוס לשתות לקטן, שעדיין לא קבל עליו קדושת היום, והרי בכגון דא אין לחשוש לסרכא לשיטת ר"ת. ברם בה"ג ברכות פ"ו, ד"ו ח' סע"ב, מפורש: דילמא אתי ינוקא למיסרך, ואמר הוה מקדשינן ביום הכיפורים. כלומר, כשהקטן יראה שבכל יוה"כ היה אביו מקדש, אף הוא כשיגדיל יקדש וישתה, והא כבר נאסר בשתייה אפילו מבעוד יום אחרי שברך זמן.<sup class="footnote-marker">14</sup><i class="footnote">במחז"ו, עמ' 356: ופירשו לן ליתביה לינוקא וליבריך ינוקא, אי אפשר לומר כן וכו'. ונראה שהמפרש סובר כרב צדוק גאון (תשה"ג אסף ח"א סי' ל"ט, מדעי היהדות ח"ב, עמ' 60) שרמז לו הרי"ץ גיאת בח"א, עמ' ח', שהמברך צריך שיטעום הוא ולא אחר, ואם טעם אחר היא ברכה לבטלה. אבל מתוך דברי בה"ג שהזכרנו בפנים מוכח שרצונו לומר שהאב מקדש והקטן טועם, עיי"ש.</i> ולפי זה לולא החשש של סרכא, אין כאן איסור כלל להאכיל בידים, שהרי עדיין לא קדש היום, והקטן לא אמר זמן. ושיטת האוסרים אינה בטלה מכל וכל, ואפשר לפרש את התוספתא כאן כפשוטה שהקטנים מותרים בכל, דווקא כשעושין כן בעצמן, מה שאין כן בנעילת הסנדל מונעין אותן מלנעול את הסנדל.

Halakhah 2

<small>3-4.</small> <b>תינוקות סמוך לפרקן מחנכין אותן בפני שנה ובפני שתים בשביל שיהו רגילין במצות. </b>וכ"ה בד ובכי"ל. ובכי"ע: לפני שנה ולפני שתים וכו'. והיא היא. ובמשנתנו פ"ח מ"ד: התינוקות אין מענין אותן ביוה"כ אבל מחנכין אותן לפני שנה ולפני שנתים (במשנה שבירושלמי ועוד: קודם שנה וקודם שתים), שיהיו רגילין במצות. ופירשו בבבלי פ"ב א' לפני שנה בחולה, ולפני שנתים בבריא. ובירושלמי פ"ח סה"ג, מ"ה ע"א: רב חונה פתר מתניתא תינוקות אין מענין אותן ביום הכפורים ולא מחנכין אותן, קודם לשנה קודם לשתים מחנכין. ר' יוחנן פתר מתניתא תינוקות אין מענין אותן ביום הכיפורים אבל מחנכין, קודם לשנה קודם לשתים משלימין. ודברי רב הונא ברורים שתינוקות אין מענין אותן כלל, אבל קודם שנה, קודם שתים מחנכין אותן לשעות. ור' יוחנן אינו מגיה את משנתנו אלא הוא מפרש מחנכין שבמשנתנו - משלימין, ואין מענין אותן פירושו שאין מחנכין אותן בהשלמה,<sup class="footnote-marker">15</sup><i class="footnote">והוסיף מעצמו: אבל מחנכין אותן לשעות, ותרי חינוכי הוו.</i> אבל קודם שנה, קודם שתים, מחנכין אותן חינוך גמור ומשלימין.<br>ועיין המחלוקת בבבלי פ"ב א', ואי אפשר להתאימה לירושלמי. ולא עוד אלא שהגירסא בבבלי מגומגמת מאד, עיין במלחמות להרמב"ן, במאירי במקומו, בספרו משיב נפש, עמ' 492 ואילך, ובדק"ס במקומו, וקשה לברר את הגירסא האמיתית. ואמרו בבבלי שם: דתני רבה בר שמואל תינוקות אין מענין אותן ביוה"כ, אבל מחנכין אותן <b>שנה או שתים סמוך לפירקן</b>. ועיין ברש"י שם ד"ה ת"ש. ובסמ"ג לאווין ס"ט, כ"ד סע"א: פסק בהלכות גדולות (ה' יוה"כ, ד"ו ל"א ע"א, ד"ב ריש עמ' 156) דהלכה כר' יוחנן, דאמר בן עשר בן אחד עשר אין מענין אותו, אבל מחנכין אותו לשעות וכו' (עיין בבלי פ"ב א'), ולשון התוספתא משמע נמי כר' יוחנן דתני' התינוקות מחנכים אותם סמוך לפרקן לפני שנה ולפני שתי'. ועיין גם בהגה"מ פ"ב מה' שביתת עשור ה"י אות י'. ו"סמוך לפרקן" היא שנה י"ב לתינוק, שמשלים בה, ולפני שנה סמוך לפרקן היא שנת י"א, ולפני שתים היא שנת י', והתוספתא מדברת בחינוך שעות גרידא לפירושו. ועיין בשאילתות סי' קס"ז, ובהעמק שאלה שם אות ד' ואות ו'. ובירושלמי פ"ח סה"ג, מ"ה סע"א מסיק: עד איכן (כלומר מחנכין לשעות) וכו', כבן תשע וכבן עשר. ולפי שיטה זו אם הילד בריא מחנכין אותו לשעות כשהוא בן תשע ובן עשר, ומשלים כשהוא בן אחת עשרה ובן שתים עשרה. ואם הוא תש וחלש מחנכין אותו לשעות כשהוא בן עשר ובן אחת עשרה, ומשלים כשהוא בן שתים עשרה, וכשיטת ר' יוחנן בירושלמי שם: קודם לשנה (כלומר, כשהוא תש), קודם לשתים (כשהוא בריא) משלימין. ועיין מס' סופרים פי"ח, ה"ז, הוצ' היגר, עמ' 319, ובשנו"ס שם ומ"ש להלן, שו' 5–6, ד"ה ובמס' סופרים.
<small>4-5.</small> <b>ר' עקיבא היה מפטיר בבית המדרש בשביל תינוקות שיאכילום אבותיהם. </b>וכ"ה ("היה מפטיר בבית המדרש") גם בכי"ל. ובד: היה מפטיר מבית המדרש וכו'. ובכי"ע: היה מבטל בית המדרש בשביל תינוקות וכו'. ובס' הישר לר"ת סי' תרל"א (ד"ו, ע"ו ע"ד, מק"נ, עמ' 111) הנ"ל: ובשילהי הך מתני' (כלומר שלעיל, שו' 3) תניא ר' עקיבא היה מבטל ת"ת להאכיל לקטנים וכו'. וכן מעתיק במאירי עירובין מ' סע"ב הנ"ל. ואף לפנינו הפירוש כן שהיה מפטר את העם מבית המדרש, כדי שיאכילו את התינוקות. ובירושלמי פ"ו סה"ד, מ"ג ע"ד: ר' אחא כד מפני מוספא הוה אמר קומיהון, אחינן מאן דאית ליה מיינוק ייזיל בגיניה. ומתוך העניין שם (עיין לעיל שם בסמוך) משמע שמחמת סכנה אתינן עלה. ואף להלן בסמוך במעשה בשמאי הזקן מוכח שבתינוק שאינו בר דעת עסיקינן, ומחשש סכנה (והכל ביוה"כ עצמו), וממילא אין מכאן הוכחה שמותר להאכיל בידים את התינוקות בני דעת שיכולים ליטול בעצמם, כשיעמידו אוכל לפניהם. ועיין שאילתות סי' קס"ח: מאן דקא בעי למיעל לדוכתא דאיכא עקרבא וקא בעי לאפוקי ספרא דאורייתא, אי נמי מיתן ריפתא לינוקא וכו'. ועיין מ"ש לעיל, שו' 2–3, ד"ה והנה רבינו ואילך.<br>ואף מתוך דברי ר"ת בס' הישר הנ"ל ומאירי עירובין מוכח שפירשו ברייתא זו ביוה"כ עצמו. אבל בבבלי פסחים ק"ט א': תניא אמרו עליו על ר' עקיבא מימיו לא אמר הגיע עת לעמוד מבית המדרש<sup class="footnote-marker">16</sup><i class="footnote">כגי' כי"י וראשונים, עיין דק"ס. ולפנינו: בבית המדרש, ופירושו שמימיו לא אמר בבית המדרש הגיע עת לעמוד.</i> חוץ מערבי פסחים <b>וערב</b> יום הכפורים וכו', וערב יום הכפורים כדי שיאכילו את בניהם. ועיין סוכה כ"ח א' ובדק"ס שם, עמ' 82, הערה א', ובר"ח שם. והנה בתוספתא כאן לא נזכר בפירוש שר"ע היה מפטיר מבית המדרש ביום הכפורים בשביל התינוקות, ולולא דברי רבותינו הנ"ל היה אפשר לפרש שאף כאן הכוונה לערב יוה"כ, ומסדר התוספתא מלמד אותנו בברייתא זו שיש לבטל ת"ת כדי להאכיל תינוקות, ומשום חשש סכנה. אבל עיין ר"ח פסחים ק"ט א' ובריטב"א סוכה כ"ח רע"א ד"ה גירסא דיקא, ולפ"ז אין עניינו כלל לכאן, ובהכרח שביוה"כ עצמו עסיקינן, כפירוש ר"ת הנ"ל.
<small>5-6.</small> <b>מעשה בשמיי הזקן שלא רצה להאכי' את בנו וגזרו עליו והאכילוהו בידו. </b>וכ"ה בד ובכי"ל. ובס' הישר לר"ת הנ"ל: וגזרו עליו להאכילו (בהוצ' מק"נ: להאכיל) בידו. אבל בכי"ע: שהיה רוצה להאכיל את בנו בידו אחת, וגזרו עליו שיאכילו בשתי ידיו.<br>ובבבלי ע"ז ב', חולין ק"ז ב': תנא דבי מנשה רשב"ג אומר מדיחה אשה ידה אחת במים ונותנת פת לתינוק ואינה חוששת. אמרו עליו על שמאי הזקן שלא רצה להאכיל בידו אחת, וגזרו עליו להאכיל בשתי ידיו. מ"ט אמר אביי משום שיבתא. ופירש"י ד"ה מדיחה: לפי שרוח רעה שורה על הלחם הנלקח בידים שלא נטלן שחרית, ושם השד שיבתא.<sup class="footnote-marker">17</sup><i class="footnote">ועיין בתוספות שם ד"ה שיבתא, באוה"ג, עמ' 59, ובאוה"ג תענית, עמ' 73. ובהשבעות הוצ' מונטגומרי, עמ' 185, סי' 15, שו' 6: ושובטין וירורין ופגעין <b>ושיבין</b> וחרשין בישין וכו'. וכנראה שהכוונה ב"שיבין" לשיבתא שלנו.</i> ולפי המפרשים, אף שמאי הזקן לא רצה להאכיל משום שיבתא (עיין רש"י וריטב"א). ומתוך התוספתא כאן מוכח שהטעם של שיבתא דבוק לרישא גרידא, להיתר ליטול יד אחד במים ביוה"כ משום סכנת הילד. והסמיכו את המעשה של שמאי הזקן שלא רצה להאכיל את בנו אפילו בשינוי, וגזרו עליו שיאכיל אותו בשתי ידיו, משום חשש סכנה, ולא דברו כאן כלל בנטילת ידים.<br>ובמס' סופרים פי"ח ה"ז, הוצ' היגר, עמ' 318: וכן היה מנהג טוב בירושלים לחנך בניהם ובנותיהם הקטנים ביום צום. בן שנה עד עצם היום, <b>בן שתים להשלים</b>,<sup class="footnote-marker">18</sup><i class="footnote">כ"ה בששה כת"י, עיין בשנו"ס של היגר, וכן מוכרח מהמשך העניין: ואחר כך סובלו וכו', כלומר, נושאו, ואין נושאין קטן בן שתים עשרה.</i> ואחר כך סובלו ומקרבו לפני כל זקן וזקן. וכן במלשינותא דהמן בתרגום שני, הוצ' קסל, עמ' 46: וציימין אנון, נשיהון וכו', ומעיקין אוף טפליהון, ולא חייסין עליהון. ושמאי הזקן רצה להתחיל בחינוך לפני שהיו בני דעת, וכשיטתו במשנת סוכה פ"ב מ"ח, ולא שבקוהו חכמים, וגזרו עליו שיאכילוהו בשתי ידיו. ועיין מ"ש לעיל ח"א, עמ' 85, ובהע' 40 שם.

Halakhah 3

<small>7-8.</small> <b>האוכל ביום הכפורים ככותבת הגסה כמוה וכגרעינתה שבארץ ישראל חייב. </b>פיסקא ממשנתנו פ"ח מ"ב, אלא שהתוספתא הוסיפה "שבארץ ישראל". ועיין כלים פי"ז מי"ב. ולא נתפרש מהו היחס של כותבת א"י לכותבת של שאר ארצות. ועיין במשנת כלים פי"ז מ"ז. ובבבלי ע"ט סע"ב: ככותבת מיתבא דעתיה. תניא רבי אומר כל השיעורין כולן בכזית חוץ מטומאת אוכלין ששינה הכתוב במשמען, ושינו חכמים בשיעורן, וראיה לדבר יוה"כ. מאי שנה הכתוב במשמעו, מלא תעונה. ומאי שינו חכמים בשיעוריה ככותבת. אבל באיכה רבה פ"א, י"א, הוצ' בובר, ל"ח ע"א: להשיב נפש. כמה השבת נפש. רב אמר עד כגרוגרת. ור' חנינא אמר ככותבת. אבל בד"ר שם: רבי אומר ככותבת ר' חנניא אמר כגרוגרת. ועיין בתוספות ע"ט ב' ד"ה לומר.<br>ולעצם העניין ברור שהגירסא בתוספתא "כמוה וכגרעינתה" בטוחה, וכ"ה בכל נוסחאות המשנה הנ"ל, וכן מוכח מן הירושלמי. ברם בבבלי ע"ח סע"ב ואילך: בעי רב פפא ככותבת שאמרו בגרעינתה, או בלא גרעינתה. וכבר נדחקו מאד הראשונים בפירושו, שהרי בפירוש אמרו כמוה וכגרעינתה. ויש ששערו שהמלים "כמוה וכגרעינתה" נוספו במשנתנו,<sup class="footnote-marker">19</sup><i class="footnote">עיין מ"ש הרד"צ הופמן ביאהרבוך הפרנקפורטי ח"ז, עמ' 308.</i> או שהלכו בדרך אחרת. ברם נראה ששאלת רב פפא מתבארת ע"פ הירושלמי בסוגיין (כפי שראה לנכון ר"ן גאון, עיין בתוספ' שם ד"ה כותבת, אלא שקיצר בפירושו) והיינו אם "כמוה וכגרעינתה" פירושו "כמוה בגרעינתה" כלומר כותבת כמו שהיא, בגודלה הטבעי,<sup class="footnote-marker">20</sup><i class="footnote">"וכגרעינתה" הוא פירוש ל"כמוה" שלא נטעה לחשוב שהשיעור הוא בלי הגרעין.</i> או שהכוונה היא "כמוה" לחוד (בלי גרעינתה) "וכגרעינתה" לחוד, והחלל שבין בשר הכותבת וגרעינתה אינו מתחשב. ועיין עוקצין פ"ב מ"ח ובירושלמי פ"ח רה"ב, מ"ד סע"ד, והסיקו בירושלמי ש"כמוה" לחוד "וכגרעינתה" לחוד, והחלל שביניהן אינו מתחשב.
<small>8.</small> <b>ר' שמעון בן לעזר או' אפילו ככותבת הנמרין. </b>וכ"ה ("אפילו") בד, אבל בכי"ע ובכי"ל ובירושלמי פ"ח רה"ב, מ"ד סע"ד, חסרה המלה "אפילו". ולפי הגירסא שלפנינו, מחמיר ר' שמעון בן אלעזר ומקטין את השיעור, ומיכן שהכותבות שבנמרין (שבעבר הירדן) קטנות הן. 
<small>8-9.</small> <b>אכל עלי קנים ועלי גפנים וכו'. </b>במשנתנו פ"ח מ"ג: אכל אוכלין שאינן ראויין לאכילה וכו' פטור. ובבבלי פ"א ב': תניא כוותיה דר' יצחק מגדלאה אכל עלי <b>גפנים</b><sup class="footnote-marker">21</sup><i class="footnote">כ"ה בר"ח ובמ"מ פ"ב מה' שביתת עשור ה"ו, וכן פסק הר"מ שם. ולפנינו בגמרא: עלי קנים.</i> פטור וכו'. ובס' מנוח על הר"מ (הנ"ל בהערה 21), ל"ה ע"א: אכל עלי גפנים וכו', וה"ה עלי קנים ועלי תאנים ועלי שאר אילנות, אבל עלי שאר ירקות חייב וכו', והוא ע"פ התוספתא כאן. ובס' משיב נפש למאירי, עמ' 462: ועוד אמרו בגמרא אכל עלי קנים ועלי גפנים פטור וכו'. ועיין גם בבית הבחירה שלו בסוגיין פ"א ב', ד"ה לולבי. ועיין בצפנת פענח רפ"א מה' שביתת עשור ובמשנה למלך פי"ד מה' מאכלות אסורות הי"ד ובמשנת פרה פ"ו מ"ד, ומ"ש לעיל ח"ב, עמ' 557, ובהערה 44 שם. 
<small>10.</small> <b>עלי חזרין עלי כרשין ועלי בצלים וכו'. </b>כ"ה ("כרשין") בד, כי"ע וכי"ל. ובכי"ו בטעות: כרשינין. ופירושה, עלי חזרת ועלי חציר וכו', עיין לעיל ח"א, סוף עמ' 341. וקבוצת ירקות זו נשנתה גם לעיל שבת פי"א, שו' 30 ואילך, ולהלן גיטין פ"ב ה"ג (לעניין אחר). 
<small>10-11.</small> <b>עלי ירקות וכל דבר שראוי לאכילה חייב. </b>בס' מנוח על הר"מ פ"ב מה' שביתת עשור ה"ז, ל"ה ע"א: דכי פטרינן ביום הכפורים אוכל אוכלין שאינן ראויין, דווקא עשבים המרים בתכלית, כגון לענה וראש והדומה להם וכו', אבל דברים הראויין לרעבים, אעפ"י שאינן ראויין לשבעים, ראויין קרינן להו, והאוכל מהם חייב, וכו', עיי"ש מה שכתב בדברי הר"מ. ועיין בס' משיב נפש למאירי, עמ' 463, והובאו דבריו בהקדמת ס' הרוקח על הר"מ (=שו"ת הר"מ, ליפסיאה, נ"ג ע"ג). 
<small>11.</small> <b>חזר ואכל אם יש מתחילת אכילה ראשונה וכו'. </b>רי"ץ גיאת ח"א, עמ' נ', עיטור ס' יוה"כ הוצ' רמא"י ק"ה ע"א, ריטב"א ע"ג ב' ד"ה כל, שבה"ל הקצר ה' יוה"כ סי' ק"ג, תניא סי' פ', ור"מ פ"ב מה' שביתת עשור ה"ד. ועיין מ"ש ע"ז לעיל ח"א, עמ' 397, ד"ה אכל. 
<small>12.</small> <b>כדי אכילת פרס מצטרפין ואם לאו וכו'. </b>וכ"ה בכל המקבילות שצוינו בח"א הנ"ל, וברי"ץ גיאת ובריטב"א ובר"מ הנ"ל ובמשנת כריתות פ"ג מ"ג, ועוד בכ"מ. ובעיטור הנ"ל: אם יש מתחילה ועד סוף כדי אכילת פרס אין מצטרף. וכ"ה בשבה"ל ובתניא הנ"ל. וכנראה שהעתיקו מן העיטור, וכבר היתה לפניהם השמטה בעיטור, וצ"ל שם כלפנינו. 
<small>13-14.</small> <b>עד סוף שתייה אחרונה כדי שתיית רביעית מצטרפין וכו'. </b>וכ"ה ברי"ץ גיאת ובריטב"א הנ"ל. וכ"ה בר"מ ובמ"מ פ"ב מה' שביתת עשור ה"ד ובס' מנוח שם, ל"ד ע"ב. ובכי"ל חסרה כאן בבא זו, ולא היתה גם לפני הר"ן כאן, פ"ח סי' תתקע"א, שכתב שם על הר"מ הנ"ל: ונראה שלמדה הרב ז"ל מדתניא בתוספתא בפרק קמא דפסחים לעניין חמץ וכו'. ומכאן שלא היתה לפניו ברייתא זו כאן לעניין יוה"כ. ועיין בס' תוספות יוה"כ להרמב"ח פ' ב' ד"ה ולענין צרוף, שדן למה לא נתנו כאן שיעור של מלא לוגמא, עיי"ש, ועיין להלן הערה 23.<br>ולעיל תרומות פ"ז בכי"ע: כדי אכילת פרס. וכן היה לפני הראב"ד בתוספתא פסחים, עיין מה שהארכנו בזה לעיל ח"א, סוף עמ' 397 ואילך.
<small>14-15.</small> <b>כשם שאכילה בכזית כך שתייה בכזית. </b>בבא זו אינה שייכת לכאן, שהרי שיעור יוה"כ הוא בכותבת ולא בכזית, והיא נשנית לעיל לעניין תרומה ולעניין חמץ ולהלן לעניין חלב. ועיין מה שהארכנו בזה לעיל ח"א, עמ' 398. 
<small>15.</small> <b>אכילה ושתייה אין מצטרפין. </b>משנתנו פ"ח סמ"ב. ועיין מ"ש לעיל ח"א, סוף עמ' 398 ואילך. 
<b>השותה צר ומורייס פטור. </b>משנתנו הנ"ל. 
<small>16.</small> <b>ר' לעזר או' השות' מלא לוגמיו חייב. </b>וכ"ה ("מלא לוגמיו") גם בד, בכי"ע ובכי"ל. ועדותו של מהרי"ן אפשטין במבוא לנוה"מ, עמ' 139, שבדפוסים ישנים ובכי"ו הגירסא: מלא לוגמא, אינה מדוייקת, עיי"ש מה שבנה על יסוד הגירסא המדומה. ובמשנתנו הנ"ל: והשותה כמלא (כמלוא) לוגמיו חייב וכו', וכל המשקין מצטרפין לכמלא לוגמיו.<sup class="footnote-marker">22</sup><i class="footnote">כ"ה במשנה שבירושלמי, הוצ' לו, קויפמן, פרמה, משניות סדר מועד על קלף שבביה"מ כאן, משנה שבמאירי, משניות עם פיה"מ להר"מ כ"י ועוד. וכן "לכמלוא לוגמיו" גם במשנת מעילה פ"ד מ"ה בהוצ' לו, ועיין במלא"ש שם. ובמשנה ד' נפולי כאן: השותה <b>כמלא</b> לוגמיו וכו' מצטרפין <b>למלא</b> וכו'. ובמשנת כלים פי"ז מי"א: ויש שאמרו לפי מה שהוא אדם וכו', והשותה כמלא לוגמיו ביום הכפורים.</i> ובירושלמי פ"ח רה"ב, מ"ד סע"ד: תני מלא לוגמיו (כברייתא שלפנינו). מה ופליג? מלוא לוגמיו שהוא ניתן ללוגמא אחת. כלומר, אף בברייתא פירושו מלא לוגמא אחת, אלא שנראה כאילו כל פיו מלא.<br>אבל במשנה שבבבלי ע"ג ב': והשותה <b>מלא</b> לוגמיו חייב וכו' וכל המשקין מצטרפין <b>למלא</b> לוגמיו. ובגמרא שם פ' א': השותה מלא לוגמיו. אמר רב יהודה אמר שמואל לא מלא לוגמיו ממש, אלא כל שאילו יסלקנו לצד אחד ויראה כמלא לוגמיו. והא אנן תנן מלא לוגמיו. אימא <b>כמלא</b> לוגמיו. מיתיבי כמה ישתה ויהא חייב. בש"א רביעית ובה"א מלא לוגמיו. ר' יהודה אומר משום ר' אליעזר <b>כמלא</b> לוגמיו וכו'. מי עדיפה ממתניתין דאוקימנא כדי שיראה הכי נמי כדי שיראה. אי הכי היינו ר' אליעזר, איכא בינייהו מלא לוגמיו דחוק (פירש"י: לב"ה בעינן וכו' כמלא לוגמיו בריוח, ולר' אליעזר כמלוא לוגמיו דחוק). מתקיף לה רב הושעיא א"כ הוה ליה מקולי ב"ש וחומרי ב"ה וכו'. ברם כבר העיר מהרי"ן אפשטין במבוא לנוה"מ, עמ' 140, שלפני הגאונים (בה"ג ד"ו, ל"א ע"ב, ד"ב, עמ' 156, מחזור וויטרי, עמ' 378, סידור רש"י, עמ' 90) היתה מסורת אחרת בבבלי, וכתבו: ואמרינן מאי מלא לוגמיו דקאמרי בית הלל מלא לוגמיו ממש. ולפי גירסא זו נדחו דברי שמואל בבבלי, עיי"ש במבוא לנוה"מ.<sup class="footnote-marker">23</sup><i class="footnote">ועיין במלא"ש למשנתנו (בהגה"ה) ובהערה לס' העתים, עמ' 189, הע' ס"א, ובס' האורה סוף עמ' 110.</i> ועיין גם במאירי למשנתנו, ד"ה השותה.<br>ולפי כל זה חולק ר' אליעזר שבתוספתא על משנתנו ששנתה <b>כמלוא</b> לוגמיו, ור' אליעזר סובר מלא לוגמיו ממש, כשיטת ב"ה בברייתא שבבבלי. ובברייתא שבבבלי נמסר שר' יהודה אמר בשם ר' אליעזר כמלוא לוגמיו, וחולק על סתם התוספתא שלנו. ובירושלמי רה"ב הנ"ל הכוונה, כנראה לברייתא סתמית אחרת שנשנית בהקבלה למשנתנו, ולא חלקה עליה, עיי"ש.

Halakhah 4

<small>16-17.</small> <b>מי שאחזו בולמוס מאכילין אותו הקל הקל. </b>ירושלמי פ"ח ה"ד, מ"ה ע"ב, בבלי פ"ג א'. ובמשנתנו פ"ח מ"ו: מי שאחזו בולמוס מאכילין אותו אפילו דברים טמאים עד שיאורו עיניו. ובולמוס הוא רעב חזק, רעב של שור (βούλιμος), עיין מ"ש לעיל שבת פ"ח, שו' 65–66, ד"ה מנין למי שאחזו. 
<small>17-18.</small> <b>טבל ושביעית מאכילין אותו שביעית, טבל ונבלה מאכילין אותו נבלה. </b>וכ"ה בבבלי הנ"ל בשינוי סדר: טבל ונבלה וכו' טבל ושביעית וכו'. ובכ"י אוקספורד שם (לפי דק"ס, עמ' 274, הערה י'): כיצד טבל ונבילה ושביעית מאכילין אותו שביעית. טבל ונבילה מאכילין אותו נבילה. ועיין בפתח הדביר להרמא"י על העיטור ה' יוה"כ, ק"ה ע"ג, הערה ל"ה. ובכ"י ב' בבבלי שם (לפי דק"ס הנ"ל): נבילה ושביעית מאכילין אותו שביעית. וכ"ה בר"ח ובתוה"א להרמב"ן ובר"מ פי"ד מה' מאכלות אסורות הי"ז ועוד (דק"ס הנ"ל). ועיין גם בשיח יצחק במקומו. והנה בטבל ושביעית שמאכילין אותו שביעית הדבר ברור, שהרי בטבל הוא איסור מיתה מה שאין כן בשביעית,<sup class="footnote-marker">24</sup><i class="footnote">וכמו שאמרו בירושלמי דמאי פ"ג ה"א, כ"ג ע"ב: טבל בעון מיתה שביעית בלא תעשה. ובפי' הרש"ס שם, מ"ב ע"ב, פירש שהיא רבותא, שאפילו לר' עקיבא שאמר ספיחים אסורים מן התורה, אינם אלא בלא תעשה, עיי"ש עוד פירוש.</i> וכן בטבל ונבילה, לפי גירסת התוספתא והבבלי בהוצאות שלנו. ולגירסת כ"י ב' והראשונים: נבילה ושביעית מאכילין אותו שביעית הוא משום שמדברים בספיחי שביעית שאינם אלא מדרבנן<sup class="footnote-marker">25</sup><i class="footnote">ולשיטת רש"י כאן מדברים בשביעית אחר הבעור שאינה אלא בעשה, מה שאין כן נבילה שהיא בלאו. ובתוספ' רי"ד פ"ג א' ד"ה מאכילין פירש בפירות שבאו מן השמור, או שנזרעו באיסור. ונראה שאפילו אם נניח שיש איסור דאורייתא בפירות שנזרעו באיסור (לאו דלא תאכל כל תועבה, עיין בפרישה טחו"מ סי' קמ"א אות י"ג) לשיטת כמה מן הראשונים (עיין מ"ש לעיל ח"ב, ריש עמ' 248. ומ"ש בשם הראב"ד אצל כפו"פ, כ"ה בתמים דעים סי' רמ"ב, ס"ח ע"א), מ"מ יאכילוהו שביעית ולא נבילה שנפשו של אדם קצה בה, עיין מ"ש להלן בפנים.</i> כפירוש הר"מ הנ"ל, ועיין בגבורות ארי פ"ג רע"א. ועיין מ"ש להלן בשם הירושלמי. ועיין בשו"ת נודע ביהודה מהדו"ק או"ח סי' ל"ו שציין לו בציון ירושלים בירושלמי, ומ"ש במחזיק ברכה או"ח ס' שכ"ח. 
<small>18-19.</small> <b>נבלה ותרומה מאכילי' אותו תרומה. תרומה ושביעית מאכילין אותו שביעית. </b>בירושלמי הנ"ל: נבילה ותרומה מאכילין אותו מתרומה. טבל ושביעית מאכילין אותו שביעית. חלה וערלה צריכה וכו'. תרומה בעון מיתה. ונבילה בלא תעשה, ואת אמר הכין. כמאן דאמר מאיליהן קבלו עליהן את המעשרות, וכבר ראו המפרשים שאין לפרש כן בתוספתא שלנו, שהרי אמרו ברישא: טבל ונבלה מאכילין אותו נבלה, ואם מדברין כאן בטבל דרבנן (דוגמת תרומה דרבנן) למה מאכילין אותו נבלה, ומאי שנא טבל דרבנן מתרומה דרבנן. ואם נחלקו בבבלי שם בטבל ותרומה, הרי מסתבר שבנבלה ותרומה דאורייתא בוודאי מאכילין אותו נבילה, ועיי"ש בבבלי. ועיין לעיל שבת פט"ו, שו' 65, ומש"ש.<br>ומטעם זה הגיהו כאן ברישא: טבל ונבלה מאכילין אותו <b>טבל</b>, עיין בפתח הדביר להרמא"י הנ"ל. וכל הברייתא מדברת בטבל ותרומה ודרבנן, ושניהם קלין מספיחי שביעית שמעולם לא היו מדאורייתא. ברם קשה להגיה בגירסא המקויימת ע"י ארבע נוסחאות, ועלינו לחלק בין איסור האסור מחמת עצמו (נבילה וטבל), ובין תרומה שמותרת לכהנים, עיין מה שהאריך בזה במחזיק ברכה או"ח סי' שכ"ח. ושמא יש לפרש שתנא זה סובר שאין מאכילין אותו דברים שנפשו של אדם קצה בהם בשעה שיש איסור שאין נפשו של אדם חותה ממנו. וטבל שחוא אסור לכל אדם נפשו של אדם חותה ממנו, וכמאמרם בפסיקתא עשר תעשר (צ"ט סע"א) ובתנחומא ראה סי' י"ז: האוכל פירותיו טבלים כאילו אוכל נבלות וטרפות.<sup class="footnote-marker">26</sup><i class="footnote">ועיין בקהלת רבה פ"א, ט', הוצ' ראם ד' רע"ד, ובחידושי הרש"ש שם אות א'.</i> מה שאין כן תרומה שהיא מותרת לכהנים, ואין נפשו של אדם קצה בה. והרי היתה שיטה שהמנהג לשחוט בשבת אפילו במקום שיש נבילה מן המוכן,<sup class="footnote-marker">27</sup><i class="footnote">עיין בראשונים שצוינו לעיל שבת פט"ו, שו' 69 ד"ה ומן הלשון.</i> והטעם הוא אף שם שמא יקוץ החולה בנבלה.<sup class="footnote-marker">28</sup><i class="footnote">בשו"ת הרא"ש כלל כ"ו סי' ח': ואני שמעתי טעם אחר, שאם ידע החולה שיאכילוהו דבר איסור, נפשו קצה בו, וימנע מלאכול ויסתכן בעצמו. ועיין גם ברא"ש כאן פ"ח סי' י"ד, ברבינו ירוחם, אדם, נתיב י"ב ח"ט, ובשלטה"ג כאן פ"ח. וכן היתה דעת הרב השואל בשו"ת הרשב"א ח"א סי' תרפ"ט, לפי דברי הרשב"א בתשובתו שם.</i> אבל לא מצאנו במקום אחר שיטה שמחלקת בין טבל לתרומה (לעניין קניטת נפש), ועיין בבלי פ"ג א'. ועיין מ"ש לעיל ח"ב, עמ' 759. וצ"ע.
<small>19.</small> <b>עד שיאורו עיניו. </b>פיסקא ממשנתנו פ"ח מ"ו הנ"ל. 
<small>19-20.</small> <b>מניין היו יודעין שיאורו עיניו, כדי שיכיר בין יפה לרע. </b>וכ"ה ("היו יודעין") בד ובכי"ע. ובכי"ל: מנין <b>יהו</b> יודעין וכו'. ועיין בבלי פ"ג א' ודק"ס שם, עמ' 274, הערה ט', ובר"ח שם, ומ"ש בספר יש סדר למשנה סוף יומא. ובמאירי למשנתנו: ואם היה בלילה, ואין שם אורה עד שנכיר אם האירו עיניו אם לאו, יש בזה סימן שכל שהוא מבחין בטעם המאכל בין טעם יפה לטעם נבאש כבר נתיישבה דעתו והאירו עיניו. ועיין מ"ש בשיח יצחק במקומו. ולאמיתו של דבר אין הארת העינים אלא סימן, והעיקר שאין מאכילין אותו יותר מדאי מפני הסכנה, ואם החולה כבר מבחין בין יפה לרע סימן שכבר עבר רעבונו החולני שמתאוה לאכל כל מה שנותנים לו, ואינו שבע. 
<small>20-21.</small> <b>ר' יהודה או' עוברה שהריחה שביעית תוחבין לה בכוש, הריחה תרומה תוחבין לה ברוטב. </b>וכ"ה בכי"ל (אלא ששם בסיפא: טובלין לה ברוטב) ובד, אלא שבד בטעות בסיפא: בכוש', וצ"ל: ברוט', ברוטב, כמו שהוא בכל הנוסחאות ובתשב"ץ שנביא להלן. ובד"ח הדפיסו: בכוש. ובכי"ע כלפנינו, אלא שנשמטה שם בטעות המלה "שביעית". ובוודאי שאין לגירסא זו קיום נגד שלש נוסחאות. ובאו"ש פי"ד מה' מאכלות אסורות הי"ד סמך על כי"ע, ופירשה שהכוונה ליוה"כ, אבל כבר ראינו ששאר הנוסחאות מתנגדות לגירסא זו, ואין להניח שמי שהוא הוסיף מדעתו "שביעית".<br>ובמשנתנו פ"ח מ"ה: עוברה שהריחה, מאכילין אותה עד שתשוב נפשה. ובירושלמי שם רה"ד, מ"ה סע"א: בתחילה תוחבה ברוטב, אם שבה נפשה הרי יפה, ואם לאו נותנין לה מגופו של איסור. ובבבלי פ"ב א': ת"ר עוברה שהריחה בשר קודש,<sup class="footnote-marker">29</sup><i class="footnote">ואין הבדל אם האשה טמאה, או טהורה. ובמיוחס לרש"י אבות פ"ה מ"ה: לא הפילה אשה מריח בשר הקדש וכו', שאילו הריחה בהן ובאת לטעום מהן אין שומעין לה להאכילה בשר קדש. והדברים תמוהים מאד, עיין בגליון במשניות שם בהוצ' ראם. ועיין מ"ש בתוספות יוה"כ להרמב"ח כאן פ"ב א' ד"ה עוברה. וברלב"ג ש"א כ"ה, ח' (לפסוק: כי אם לחם קדש יש אם נשמרו הנערים אך מאשה) כתב: והתיר הכתוב אכילתה לזרים, ולא אכילתה בטומאה, כי הזרות יתכן שיותר מפני פקוח נפש וכו', ואולם הטומאה אין ראוי שתדחה וכו'. וכבר העיר עליו בפרשת דרכים דרוש י"ט: ודבר זה ישתקע ולא יאמר שלא מצינו שום איסור שאינו נדחה מפני הסכנה, עיי"ש. ואפשר שלשון המפרש באבות הטעתה את הרלב"ג. ועיין היטב לעיל, עמ' 736, שו' 61–62.</i> או בשר חזיר, תוחבין לה כוש ברוטב, ומניחין לה על פיה וכו', ועיי"ש בדק"ס, עמ' 269, הערה א', ובמחז"ו, עמ' 377, הערה ר'. והנה בברייתא שבבבלי בשני האיסורים תוחבין תחילה כוש ברוטב הבשר (כפירש"י), כדי למעט באיסור, ואח"כ נותנין לה מרוטב עצמו, ואח"כ מגוף האיסור.<sup class="footnote-marker">30</sup><i class="footnote">בקה"ר פ"א, ט': ומכריז ואומר כל מי שלא אכל בשר נבלות וטרפות שקצים ורמשים [יבא ויטול שכרו, ואין לך מא"ה (=מאומות העולם) שלא אכל נבלות וטרפות ושקצים ורמשים, ואם לא אכל משלו, אכל משל חבירו, ואם לא אכל טבל ברוטב, ואם לא טבל ברוטב בשל בקדרה, עליהם הוא אומר <b>מזרה רשעי'</b> וגו' ], ומן המלים "ואין לך" ואילך הוא באות אמת ד' פראג, מ"ג סע"ג ואילך. ועיין ירושלמי פ"ח ה"ד, מ"ה סע"א, ובבלי פ"ג רע"א.</i> ועיין להלן מקואות פ"ז ה"ו, ובפי' המיוחס לר"ג כריתות י"ג א', ומ"ש בתס"ר ח"ד, עמ' 46.<br>אבל התוספתא שלנו קשה, ומאי שנא שביעית שתוחבין לה כוש באיסור עצמו, ומאי שנא תרומה שתוחבין לה כוש ברוטב. וכנראה בספיחים שאינן אסורים אלא מדרבנן עסיקינן, וטיגנן בשמן, והריחה, ובדרבנן לא ראו הבדל, בכגון דא, בין גוף האיסור ובין הרוטב שיש בו טעם כעיקר, מה שאין כן בתרומה שאסורה מדאורייתא.<br>ובתשב"ץ ח"ג סי' קל"ה, ל' ע"ג: דחקת עצמך לפרש תוחבין לה כוש ברוטב ציר הנוטף מהצלי<sup class="footnote-marker">31</sup><i class="footnote">עיין פסחים פ"ז מ"ב.</i> וכו', ובתוספתא אמרו אם הריחה תרומה תוחבין ברוטב, ואין בתרומה צלי, ובפ' השוחט (חולין ל"ד רע"א) אמרו בשר בתרומה מי איכא, בתמיה. ולהלן שם (סי' קל"ו, ל"א ע"ב) כתב: כתבת תוחבין לה כוש ברוטב, שהוא רוטב הנוטף מהצלי, ולא השגחת כי אותו רוטב הוא גוף האיסור, ומה בין זה לבשר הצלי, ומאי הקל תחילה איכא וכו'.

Halakhah 5

<small>21-22.</small> <b>לא ינעול אדם מנעל מסומר ויטייל בתוך הבית אפי' ממטה למטה. </b>וכ"ה בד, והוא באשגרה מלעיל שבת פ"ד, שו' 24, כמו שהעירותי בתס"ר במקומו, ואינה עניין לכאן. והנכון הוא בכי"ע ובכי"ל: לא ינעל אדם סנדל<sup class="footnote-marker">32</sup><i class="footnote">ואין הבדל בין מנעל וסנדל, עיין בתוספות ישנים בריש פ"ח, ועיין בלשון הברייתא שבבבלי שהבאנו להלן בסמוך בפנים.</i> (בכי"ל: סנדלו) ויטייל וכו'. וכ"ה ברשב"א יבמות ק"ב ב' בשם התוספתא יומא פ"ד.<sup class="footnote-marker">33</sup><i class="footnote">עיין לעיל הע' 5.</i> ובבבלי שם: אחד מנעל ואחד סנדל ואנפיליא לא יטייל בהן לא מבית לבית ולא ממטה למטה. ועיין הפירוש להלן. 
<small>22-23.</small> <b>ורבן שמעון בן גמליאל מתיר. וכן היה רבן שמעון בן גמליאל אומ' אם היו וכו'. </b>בכי"ו: ורבן שמעון בן גמליאל אומר אם היו וכו', והמלים "מתיר. וכן היה רבן שמעון בן גמליאל" חסרות שם. אבל כלפנינו כ"ה בד, בכי"ע, בכי"ל, ברשב"א הנ"ל ועוד (עיין להלן). ולכאורה היה אפשר לומר שהגירסא הנכונה היא בכי"ו, ולא נחלק אדם מעולם על האיסור לנעול סנדל אפילו בבית, וגירסת שאר הנוסחאות היא באשגרה מלעיל שבת פט"ז, שו' 43 ואילך. ברם הדיבור "ורבן" וכו' מוכיח שהוא חולק על הרישא, ובכי"ו ישנה השמטה ע"י הדומות. יתר על כן עדיין אין אנו בטוחים בגירסה הנכונה בשבת שם, ודווקא שם בכי"ע גורס כבכי"ו כאן, ואפשר שבשבת ישנה אשגרה מכאן, עיין מש"ש ד"ה רשב"ג וד"ה וכן היה. ועיין מ"ש להלן בסמוך. ולפי פשוטו חולק רשב"ג על הת"ק וסובר שההליכה בסנדל באופן ארעי אינה מוציאה אותו מכלל יחף כשם שרחיצה לשם הגנה על כליו אינה מוציאה מכלל עינוי. ועיין לעיל שם בבבלי וחולין ק"ז ב'. 
<small>23-24.</small> <b>אם היו ידיו מלוכלכות בטיט ובצואה מדיחן במים כדי שלא יטנפו כליו. </b>וכ"ה ("ידיו") גם בד כאן ולעיל שבת פט"ז הנ"ל, ובקצת ראשונים שנביא להלן וברוב הנוסחאות שבבבלי שנביא להלן. אבל בכי"ע, בכי"ל ובראשונים שנביא להלן: אם היו <b>רגליו</b> מלוכלכות וכו'. וכ"ה לעיל שבת פט"ז הנ"ל ברוב הנוסחאות, עיין מש"ש שו' 43–44, ד"ה אם היו. ואף שם סיימו: כדי שלא יטנפו כליו.<br>ובירושלמי כאן פ"ח ה"א, מ"ד ע"ד, ותענית פ"א ה"ו, ס"ד ע"ג, סיימו בברייתא הסמוכה להלן: היה הולך אצל רבו וכו', ניטנפו רגליו מטבילן במים ואינו חושש. והיא ברייתא סתמית, ולא סיימו בה הטעם של לכלוך כליו (בגדיו). וכן בבבלי ע"ז ב': ת"ר אסור לרחוץ מקצת גופו ככל גופו, ואם היו <b>ידיו</b> מלוכלכות בטיט<sup class="footnote-marker">34</sup><i class="footnote">כ"ה בכי"י, בר"ח, אצל הגאוגים והראשונים, עיין דק"ס, עמ' 244, הע' ק'.</i> ובצואה רוחץ כדרכו ואינו חושש. ומכאן שהדין מוסכם, ואין מחלוקת בדבר, ואין הטעם תלוי בלכלוך כלים.<sup class="footnote-marker">35</sup><i class="footnote">בר"מ פ"ג מה' שביתת עשור ה"ב: רוחץ <b>מקום הטנופת</b> כדרכו וכו'. ועיין בבלי ביצה י"ח א' ומ"ש בשאילת שלום לשאילתות סי' קס"ז, אות קע"ג. וכיוון מדעתו לדברי המאירי בבית הבחירה לביצה שם, עמ' 105.</i> ובס' יחוסי תו"א ערך זעירא, הוצ' הרי"ל מימון, עמ' קס"ד: גרס בתוספתא דסדר יומא פ' אחרון היה רשב"ג [אומר] אם היה <b>ידיו</b> מלוכלכות בטיט ובצואה מדיחין במים כדי שלא יטנפו כליו, ובגמרא דידן לא תלי טעמא בהכי.<br>וברשב"א יבמות ק"ב ב' כתב (על הברייתא בבבלי שם): וכעניין זה בעצמו תניא בתוספת יומא בפ' ד', דתניא התם לא ינעול אדם סנדל ויטייל בתוך הבית אפילו ממטה למטה רשב"ג מתיר. וכן היה רשב"ג אומר אם היו <b>רגליו</b> מלוכלכות בטיט ובצואה מדיחן במים, כדי שלא יטנפו <b>רגליו את בגדיו</b> (זהו פירוש הרשב"א ל"לא יטנפו כליו") ע"כ לשון התוספתא. והגע עצמך מה ענין זה אצל לא ינעול אדם סנדל ויטייל בתוך הבית, אלא ודאי דת"ק סבר דאפילו לשמר רגליו שלא יטנפם<sup class="footnote-marker">36</sup><i class="footnote">עיין לעיל שם ברשב"א שפירש בתוך הבית וממטה למטה לישנא מעליא נקט, והכוונה לבית המים, או למקום מטונף, ואפשר שרבינו פירוש "טיול" שלפנינו ע"פ לשון המדרשות, עיין ב"ר פ"י, ז', עמ' 81, וי"ר פכ"ב, ד', הוצ' ר"מ מרגליות, סוף עמ' תק"ה ובמקבילות. ועיין מ"ש על טיול בבית לעיל שבת פ"ג, הע' 9.</i> <b>לא</b> ינעול את הסנדל, ורשב"ג סבר דלשמר רגליו <b>ובגדיו</b> מלכלוך שרי, וטעמא הוא דיהיב למלתיה, אמאי דקא שרי לנעול ולטייל, משום דאלו נתלכלכו שרינן ליה להדיחן במים, אם כן נתיר ליה בתחלתו לנעול את הסנדל כדי שלא יצטרך להדיח רגליו בסופו. והובאו דבריו בריטב"א שם ד"ה דתניא, ובנימוקי יוסף שם סי' קכ"ח.<br>וכנראה שעיקר הכוונה היא שהת"ק אוסר לנעול את הסנדל אפילו ללכת בתוך הבית וממטה למטה, ואעפ"י שרגליו מלוכלכות, ושטיחים מוצעים בתוך הבית, ואם יטייל בלי סנדל יטנפם ברגליו, אסור לו לנעול את הסנדל, ומוטב לו לרחוץ את רגליו משום טינוף, מאשר להגן על כליו בסנדל שברגלו. ורשב"ג מסתייע בהלכה פסוקה שמותר לרחוץ את רגליו (אפילו אינו מקפיד על לכלוך רגליו) כדי לשמור על נקיון כליו, ואינו מבדיל בין היתר רחיצה מחמת לכלוך ובין היתר נעילת הסנדל מחמת לכלוך, ובזה נחלק עליו הת"ק, ומחלק ביניהן.<br>ובסמ"ג לאווין ס"ט, כ"ד ע"ב: "ובתוספת' דיומא תניא וכן היה רבן שמעון בן גמליאל אומר היו <b>רגליו</b> מלוכלכות בטיט ובצואה מדיחן במים, כדי שלא יטנפו כליו, ואין שם מחלוקת בדבר". ודבריו קשים, והרי כבר הביא לעיל שם את הבבלי ואת הירושלמי לעצם הדין ומה הוסיף בתוספתא כאן. ובהגה"מ פ"ג מה' שביתת עשור ה"ב, בד"ק: <b>ואין חלוק בכל מקום שהוא</b>, בין בגופו בין בידיו בין ברגליו, דתניא בתוספתא היו <b>ידיו</b> מלוכלכות בטיט או בצואה מדיחן במים, כדי שלא יטנפו כליו' <b>ואין חלוק בדבר</b>. בס"ה (=בספר המצות). והואיל והסמ"ג גרס גם בבבלי (עיין לעיל שם): ואם היו ידיו מלוכלכות בטיט וכו', הרי אין התוספתא מוסיפה כלום על הבבלי. ואפשר שכוונתו על הטעם שנתנה התוספתא, והואיל ומשום טינוף בגדים אתינן עלה, הרי אין חילוק במקום חטינופת שעל גופו, שבכל מקום יש חשש שמא יגע שם בבית ידו.<br>אבל מסתבר יותר שהגירסא הנכונה היא בהגה"מ ד"ו ואילך: וכתב בס"ה דאין חילוק בכ"מ שהוא בין בגופו בין ברגליו, דתניא בתוספתא אמר רשב"ג היו <b>רגליו</b> מלוכלכות בטיט וצואה מדיחן במים, כדי שלא יטנפו כליו, ואין חלוק בדבר (כלומר, בין ידיו שבבבלי ובין רגליו שבתוספתא). וכצ"ל גם בסמ"ג לפנינו: ואין <b>שם חלוק</b> בדבר. וכן יוצא ברור מדברי או"ז ח"ב, ה' יוה"כ סי' ע"ז, ס"ג סע"ד: וכמו שהתרנו בידיו מלוכלכות לרחוץ כדרכו, ה"נ רגליו מלוכלכות וכו', ותניא נמי בתוספתא וכך היה רבן שמעון בן גמליאל אומר אם <b>היו ידיו, או רגליו</b> (והיתה לפניו הרכבה של שתי הגירסאות), מלוכלכות בטיט ובצואה מדיחן במים כדי שלא יטנפו כליו.
<small>24-25.</small> <b>היה הולך להקביל פני אביו פני רבו פני תלמידו עובר כדרכו בים ובנהר וכו'. </b>וכ"ה בד, ובכי"ל, ובס' יחוסי תו"א הנ"ל, ובראשונים שנביא להלן. ובכי"ע חסר "פני רבו". ובירושלמי הנ"ל: היה הולך אצל רבו אצל בתו, ועבר בים או בנהר אינו חושש, ניטנפו רגליו מטבילן במים ואינו חושש, עיין מ"ש לעיל, שו' 23–24, ד"ה ובירושלמי.<br>ובבבלי ע"ז ב': ת"ר ההולך להקביל פני אביו או פני רבו או פני מי שגדול ממנו עובר עד צוארו במים ואינו חושש. איבעיא להו הרב אצל תלמיד מהו וכו'. וברי"ץ גיאת ח"א, עמ' נ"ג: ובתוספתא מצינו היה הולך להקביל פני אביו ופני רבו ופני תלמידו עובר כדרכו בנהר במים עד צוארו ואינו חושש, ומשובשת היא בודאי, דאי ס"ד פני תלמידו דוקא הוא (כלומר, שבבא זו דווקנית היא, ואינה משובשת), מפני מה לא סמכו עליה בעלי תלמוד וקבעו אותה ללמוד ממנה, הילכך אין לנו לסמוך עליה וכו'. והובאו דבריו בקיצור ברא"ש פ"ח סי' ה', אצל רבינו ירוחם ס' אדם נתיב ז' ח"ב, ובר"ן סי' תתקס"ה.<br>ולפני בעל העיטור היתה, כנראה, הגירסא בתוספתא כאן: פני רבו, פני תלמיד, ופירש תלמיד חכם הגדול ממנו, שכ"ה בעיטור סוף ה' יוה"כ, הוצ' רמא"י, ק"ו ע"א: ובתוספתא גרסינן פני רבו או פני ת"ח הגדול ממנו. ויפה הגיה הרמא"י שם שצ"ל: או פני תלמיד [פי' פני ת"ח] הגדול ממנו. ובתניא סי' פ': ובתוספ' גרסינן מפני רבו או מפני תלמיד חכם הגדול ממנו בחכמה (והיתה לפניו בעיטור הגירסא המקוטעת שלפנינו). וברא"ש הנ"ל: ובעל העיטור כתב דתוספתא פני רבו, או פני ת"ח שגדול ממנו קאמר. וכ"ה בר"ן הנ"ל. וכן אצל רבינו ירוחם הנ"ל: וכן כתב בעל העיטור, וכתוב בתוספות פני אביו או פני תלמיד חכם, ורוצה לומר חכם שגדול ממנו. ועיין דק"ס, עמ' 245, סוף הערה א'.<br>ובר"מ פ"ג מה' שביתת עשור ה"ו: ההולך להקביל פני רבו וכו'. ובס' מנוח שם, ל"ז ע"ב: ודוקא תלמיד לרב, אבל רב לגבי תלמיד אסור לעבור וכו', ואע"ג דתניא בתוספתא דאפי' לפני תלמידו מותר, ההיא איכא לתרוצה דבתלמיד הגון מיירי שחייב הרב לילך אצלו, וכדאקשינן התם פ"ק דתענית (ז' א') וכו', ומתרצינן כאן בתלמיד הגון כאן בתלמיד שאינו הגון וכו'.
<small>26-28.</small> <b>הזבין והזבות טובלין כדרכן בלילי יום הכפורים הנדות והיולדות טובלות כדרכן בלילי יום הכפורים. בעלי קראין טובלין כדרכן בלילי יום הכפורים. </b>וכעין זה בד, אלא שבסיפא גרס: בעלי קירויין טובלין כדרכן ביום הכפורים. ובכי"ע גורס בשתי הבבות הראשונות "ביום הכיפורים", והבבא של בעלי קירויין נשמטה שם. וקרוב לוודאי שנשמטה ע"י הדומות, וגרס אף שם: ביום הכפורים. וכן בס' יחוסי תו"א הנ"ל, סוף עמ' קס"ד ואילך, הביא את התוספתא, וגרס בכולן: ביום הכפורים. ובכי"ל גרס ברישא: הזבין (והנדות) והזבות טובלין כדרכן ביום הכפורים, הנדות והיולדות טובלות כדרכן <b>בלילי</b> יום הכפורים, בעלי קריין טובלין כדרכן ביום הכפורים. ועיין בבבלי פ"ח א' בשתי הברייתות, ובדק"ס שם, ועיין מ"ש להלן.<br>והנה גירסת כי"ל מתאימה לגירסא המתוקנת ע"י המפרשים שבבבלי (בהוצ' שלנו) פ"ח א' בברייתא השניה: ורמינהו הזב והזבה המצורע והמצורעת ובועל נדה וטמא מת טובלין כדרכן ביוה"כ, נדה ויולדת טובלות כדרכן בלילי יוה"כ, בעל קרי טובל והולך כל היום כולו. וברש"י שם כותב עלה: ה"ג בתוספתא. וכוונתו לעיקר הדברים שנזכר שם מפורש שביוה"כ עסיקינן. וכן כותב רש"י על הברייתא שלעיל שם: דתניא כל חייבי טבילות טובלין כדרכן ביום הכפורים וכו'. וברש"י שם: הכי גרסינן בתוספתא כל חייבי טבילות טובלין כדרכן ביום הכפורים. הנדה ויולדות טובלות כדרכן בלילי יוה"כ וכו'. וכבר העיר בתוספ' רי"ד בסוף מכילתין: כתב המורה ה"ג בתוספתא כל חייבי טבילות וכו'. ונ"ל דל"ג הכא כל חייבי טבילות ונדה ויולדת כלל וכו', ובמתניתא בתרייתא דורמינהו ודאי גרסי' יוה"כ וכו', והכי איתא בתוספתא, אבל מתניתא קמייתא ליתא בתוספתא.<br>ולפיכך נ"ל קרוב לוודאי שהגירסא הנכונה היא בס' יחוסי תו"א הנ"ל, והיא היתה גם גירסת כי"ע, ובכל הבבות גרסינן: כדרכן ביום הכפורים, וכל אחד כדרכו וכדינו, זבין וזבות טובלין ביום, ונדות ויולדות טובלות בלילה, ובעל קרי טובל בין ביום ובין בלילה. ונראה שכן היתה הגירסא בתוספתא גם לפני רש"י פ"ח רע"א, שאמרו בבבלי שם: דתניא כל חייבי טבילות טובלין כדרכן ביום הכפורים,<sup class="footnote-marker">37</sup><i class="footnote">וכ"ה בכ"י אוקספורד שם, עיין דק"ס, עמ' 312, סוף הע' א'. וכן מביא המאירי בשם "ורוב מפרשים גורסין בה". אבל בכי"מ ובכ"י ב' שם: דתניא כל חייבי טבילות טבילתן ביום, ונדה ויולדת טבילתן בלילה וכו'. וכ"ה בר"ח (אלא שנשמטה שם שורה) ובתוה"א להרמב"ן, עניין מלאכה, נ"ו סע"ד, וכן מביא המאירי בשם "גדולי קדמונינו" (=הר"א אב"ד), וכ"ה לעיל בבבלי ו' א', ולא נזכר שם יוה"כ כלל. ובאמת בעניין זה היתה לו לבבלי ברייתא אחרת ששנתה: כל חייבי טבילות טובלין כדרכן <b>בין בתשעה באב בין ביוה"כ</b>, כמו שהיא בשבת קי"א א', ביצה י"ח ב' ותענית י"ג א'. וכ"ה בירושלמי ביצה פ"ב ה"ב, ס"א ע"א. ואף בה"ג, ד"ו ל' ע"ג, ד"ב, עמ' 153, אין הכוונה לברייתא שלנו ביומא כאן, אלא למקומות הנ"ל בבבלי.</i> ועלה אמר רש"י: הכי גרסינן בתוספתא כל חייבי טבילות טובלין כדרכן ביום הכפורים. וכוונת רש"י היתה להוציא מן הגירסא שהבאנו לעיל בהערה 37. וגרס כאן בכל הבבות: כדרכן ביום הכפורים, אבל לא התכוין כלל לומר שהגירסא בתוספתא היא בדיוק כמו בברייתא שם, ובזה אזלה תמיהת בעל תוספ' רי"ד הנ"ל. וכן בשבת קכ"א א': והתניא הזב והזבה וכו'. וברש"י שם: ברייתא זו אצל יוה"כ שנויה בתוספתא דיומא. הרי לך ברור שאף להלן בסוגיין בברייתא דורמינהו לא התכוין רש"י לגירסת התוספתא בדיוק.<br>ולפי גירסא זו סובר הת"ק שטבילה בזמנה מצוה, וכל הטמאים שנשנו למעלה טובלין כדרכן בזמנן, ואפילו ביוה"כ. אבל הכרח אין בה, ואפשר שת"ק סובר שמותר לטבול ביוה"כ לשם מצוה, הואיל ואינו מתכוין לתענוג, ואפילו כבר עבר זמנם, וזב טובל אפילו אם כבר יכול היה לטבול מערב יוה"כ, וכן כולם. וכבר נחלקו בזה הראשונים, עיין בתוה"א עניין מלאכה, נ"ו ע"ד ואילך, בתוספ' ישנים כאן במקומו, במאירי סוף מכילתין שהביא כל השיטות ועוד. ועיין מ"ש להלן בדברי ר' יוסי בר' יהודה.<br>ובפסיקתא רבתי רפמ"ה, קפ"ה ע"ב: כך שנו רבותינו, מי שראה קרי ביום הכפורים רוחץ כדרכו ביום הכיפורים, בלבד שילך וירחץ במקום צנוע.<sup class="footnote-marker">38</sup><i class="footnote">וברוקח סי' רי"ז (והעיר עליו הרד"ל בפסיקתא רבתי שם במקומו): בעל קרי טובל כדרכו ביום הכפורים, במדרש הרנינו ובלבד שירחץ במקום צנוע וכו', ראה קרי ביום הכפורים, וכל חייבי טבילות טובלין ביום הכפורים. ואמר במדרש הרנינו בפסיקת' רבתי <b>א"ר אבא בשם ר' אחא</b> ובלבד שירחץ במקום צנוע, שלא התירו אלא לטהרתך לכפר מעונותיך. ועיין בירחון הסוקר ש"א, עמ' 14, ועמ' 70.</i> ובירושלמי כאן פ"ח ה"א, מ"ז ע"ד, ברכות פ"ג ה"ד, ו' ע"ג, תענית פ"א ה"ו, ס"ד רע"ד: יום הכפורים אסור באכילה וכו' (כלומר משנתנו רפ"ח), ותני עלה בעלי קריין טובלין כדרכן בצנעה ביום הכפורים. והיא הברייתא שלפנינו, אלא שהירושלמי הוסיף כפירוש "בצנעה", ע"פ המעשה בר' יוסי שמביא אח"כ. ובבבלי פ"ח א': תנו רבנן הרואה קרי ביום הכפורים יורד וטובל וכו'. ובחילוקי מנהגים שבין אנשי מזרח ובני א"י סי' ט': שהן דורשין בעלי קריין רוחצין בצינעה בשבת וביום הכיפורים כדרכן וכו', ועיין בהוצ' ר"מ מרגליות, עמ' 108 ואילך.
<small>28-29.</small> <b>ר' יוסה בי ר' יהודה או' מן המנחה ולמעלה לא יטבול עד שתחשך. </b>וכ"ה ("לא יטבול") גם בד (ושם: אלא עד שתחשך) ובכי"ל ובתוה"א להרמב"ן הנ"ל, נ"ז ע"א. ובכי"ע: לא יטבילו, ובס' יחוסי תו"א הנ"ל: לא יטבלו. ומגירסת התוספתא משמע שר' יוסי בר' יהודה אוסר לטבול מן המנחה ולמעלה, כמו שהוכיח מכאן הרמב"ן הנ"ל. וסובר ר' יוסי בר' יהודה שלא התירו לטבול ביוה"כ אלא בעלי קריין לפני שהתפללו מנחה, מפני שבעל קרי אסור בתפילה, אבל אחרי שהתפללו מנחה אסור לטבול, ויכול להתפלל נעילה בערב. ולפ"ז חולק ר' יוסי בר' יהודה על טבילת זבים וזבות ביוה"כ, שהרי הם מותרים בתפילה (עיין לעיל ברכות פ"ב הי"ב ובמקבילות), עיין בס' הישר לר"ת סי' שי"ט, ל"ג ע"ג, ובתוה"א להרמב"ן הנ"ל ועוד.<br>ובבבלי כאן פ"ח א': ר' יוסי אומר מן המנחה ולמעלה אין יכול לטבול. ובכי"מ ובכ"י אוקספורד שם: מן המנחה ולמעלה שוב אינו צריך. ובכ"י ב' שם: אין צריך לטבול, וכ"ה בשבת קכ"א א' (דק"ס, עמ' 312, הערה ה'). וכן בר"ח כאן פ"ח ב': שוב אינו צריך, ועיין בתוספות שבת שם ד"ה ה"ג, בתוספ' רי"ד, בתוספ' ישנים ובמאירי סוף מכילתין. ברם אף הגירסא "צריך" אינה סותרת בהכרח את גירסת התוספתא, עיין מ"ש לעיל עירובין פ"ה, שו' 46–47, ולעיל ח"ב, עמ' 785, הערה 35.<br>ולעומת זה פירשו בתו"י פ"ח א' ד"ה ה"ג לא יטבול אף את הלשון שלנו "לא יטבול" שכוונתו אינו צריך לטבול, מפני שהוא סובר שנעילה אפשר להתפלל בלילה, ולפיכך אינו צריך לטבול עד שתחשך, בשעה שצריך להתפלל נעילה. אבל לפני זמן זה צריך לטבול משום תפילה, ובזבים ובזבות וכו', אין כלל מחלוקת בין הת"ק ור' יוסי.<br>ואעפ"י שבבבלי גרסו בברייתא זו ר' יוסי (סתם) הסיקו שר' יוסי שלפנינו הוא ר' יוסי בר' יהודה. ואין לדעת אם הברייתא כאן כבר תוקנה ע"פ הבבלי, או שהיתה להם מסורת בבבלי שר' יוסי שלנו הוא ר' יוסי בר' יהודה, כמו שמצוי גם במ"א, עיין מכות ו' ב', נזיר נ"ה א', בהגהות הרש"ש שם, ומ"ש בתס"ר ח"ג, עמ' 122.
<small>29-30.</small> <b>ר' יוסה או' כהנים טובלין כדרכן עם חשיכה, כדי שיאכלו בתרומה לערב. </b>וכ"ה ("ר' יוסי") גם בד ובכי"ל. ובכי"ע: ר' יוסי בר' יהודה אומ' וכו'. ובס' יחוסי תו"א, עמ' קס"ה הנ"ל: ר' יהודא אומר וכו'. ויפה פירש ר' שלום אלבק (עיין מ"ש לעיל ח"א, עמ' 1, הערה 3) שהכוונה לכהנים טהורים שהיו נוהגים לטבול בכל יום עם חשיכה, ואף להם התירו טבילה זו ביוה"כ עם חשיכה, ואין בה משום רחיצה ביוה"כ, אעפ"י שטבילה זו אינה אלא חומרא. 
<small>30.</small> <b>חטאת ואשם ודיי מכפרין על מה שכת' להם. </b>משנתנו פ"ח מ"ח, והוסיפה התוספתא: על מה שכת' להם, כלומר, מכפרים כל אחד כדינו, על מה שכתוב בפרשיות שלהם בתורה. אבל אשם תלוי אינו מכפר כפרה גמורה, אלא תולה ולכשיוודע לו חייב להביא חטאת, עיין בבבלי פ"ה ב'. 
<small>30-31.</small> <b>מיתה ויום הכפורים מכפרין וכו'. </b>משנתנו הנ"ל, ומפרשת התוספתא שהקלות הן עשה ולא תעשה חוץ מלא תשא, והחמורות הן כריתות ומיתות ב"ד ולא תשא עמהן, וכל הברייתא בבבלי פ"ה סע"ב, אלא שהסיפא נשמטה שם בדפוסים, וישנה בר"ח פ"ו א', ובכי"י הבבלי (עיין דק"ס, עמ' 291, הערה ס') ובבלי שבועות ל"ט א'. ועיין בירושלמי פ"ח ה"ו, מ"ה ע"ב, שבועות פ"א ה"ט, ל"ג ע"ג. ועיין מ"ש להלן בסמוך בשם המכילתא. 
<small>33-34.</small> <b>ר' יהודה אומ' כל שהו מלא תשא ולמטה תשובה מכפרת, וכל שהוא מלא תשא ולמעלה וכו'. </b>וכ"ה בבבלי פ"ו א'. ובמכילתא יתרו פ"ז, עמ' 229: רבי אומר כל שהיא מלא תשא ולמעלן התשובה מכפרת. מלא תשא ולמטה, ולא תשא עמהם, התשובה תולה ויום הכפורים מכפר. ואי זה הוא מלא תשא ולמעלה עשה ולא תעשה, חוץ מלא תשא. מלא תשא ולמטה דברים שחייבין עליהן מיתת בית דין, מיתה בידי שמים כרת ומלקות ארבעים חטאות ואשמות ולא תשא עמהן. ולפי גירסא זו ("ומלקות ארבעים") המכילתא מסייעת לדברי רב יהודה בבבלי פ"ה ב' (וכברייתא שניה שם פ"ו א'),<sup class="footnote-marker">39</sup><i class="footnote">עיין מכילתא דרשב"י, הוצ' הרד"צ הופמן, ריש עמ' 107, ומדרש הגדול שמות, הוצ' הר"מ מרגליות, עמ' ת"ח.</i> שלא תעשה פירושו לאו שניתק לעשה, שאין לוקין עליו. וה"ה לאו שאין בו מעשה, עיין מ"ש בס' הכריתות, לשון למודים ש"ג, סי' כ"ט, ד"ה אגב גררא. ובגבורות ארי פ"ה סע"ב ד"ה ה"ק כיוון מדעתו לדעת בעל ס' הכריתות.<br>והנה במכילתא הגירסא היא מלא תשא <b>ולמעלן</b> התשובה מכפרת וכו', והמפרשים הגיהו שם כלפנינו בתוספתא ובבבלי הנ"ל. וקשה להגיה את כל הנוסחאות (גירסת מדרש חכמים אינה באה כאן בחשבון, מפני שהוא נוסח "מתוקן"), ואף במכילתא ד"ו שבידי<sup class="footnote-marker">40</sup><i class="footnote">עיין מ"ש עליה בקרית ספר שי"ג, עמ' 110 ואילך.</i> אין שום הגהה בגליון. ולפיכך נראה שהתנא קרא "למעלן" את הקל קל, ו"למטה" הוא החמור חמור.<br>ולעצם העניין נראה שר"י חולק על הת"ק. והת"ק מפרש את משנתנו, שמיתה בלא תשובה אינה מכפרת (כמפורש במשנתנו), אבל ר"י אינו מזכיר כאן מיתה כלל, ולדעתו מיתה מכפרת בלא תשובה, כמפורש להלן, שו' 48–49, ד"ה ר' יהודה או', עיין מש"ש.

Halakhah 6

<small>35.</small> <b>ר' ישמעאל אומ' ארבעה חלוקי כפרה וכו'. </b>מכילתא יתרו פ"ז, עמ' 228, אבות דר"ן נו"א פכ"ט, מ"ד ע"ב, ירושלמי פ"ח ה"ח, מ"ה סע"ב ואילך, סנהדרין פ"י ה"א, כ"ז ע"ג, שבועות פ"א ה"ט, ל"ג ע"ב, בבלי כאן פ"ו א', מדרש משלי פ"י, ל"ג ע"א. ובילקוט המכירי תלים פפ"ט, סי' מ"ג, מ' ע"א: פרק יום הכפורים שאל מתיא בן חרש וכו', וכיוצא בזה בירושלמי ובתוספתא ובמכילתא. 

Halakhah 7

<small>37-38.</small> <b>לא תעשה ועשה תשוב', תשובה תולה וכו'. </b>בפיה"מ להר"מ פ"ח מ"ה: אם שגג האדם בעשה ולא תעשה, או הזיד בעשה ועשה תשובה מתכפר לו על המקום וכו'. ואם הזיד בלאו ועשה תשובה, תשובה תולה וכו'. 

Halakhah 8

<small>39-40.</small> <b>עבר על כריתות ומיתות בית דין ועשה תשובה וכו'. </b>וכ"ה בכי"ע. ובד: ומיתות בית דין <b>מזיד</b><sup class="footnote-marker">41</sup><i class="footnote">וכתב בח"ד: "והא דקתני בכריתות ומיתות ב"ד מזיד, היינו לומר דאילו שוגג קרבן מכפר מיד בזמן הבית, ולאחר החורבן תשובה מהניא כמו קרבן, וכי היכי דקרבן מכפר לאלתר, תשובה נמי מכפרת לאלתר". ולא ידעתי מה יעשה רבינו ז"ל באותן מיתות ב"ד שאין בהן קרבן, עיין תו"כ חובה פ"א ה"ב וה"ג, ט"ז ע"א, ותוספות כתובות ל"ז ב' ד"ה מיתות קלות. ולפיכך נראה ששוגג בכריתות ובמיתות ב"ד הוא פחות דרגא אחת, ודינו כמזיד בלאו (כמו שחילק הר"מ בפיה"מ שהבאנו בפנים ששוגג בלאו דינו כמזיד בעשה) ותשובה ויוה"כ מכפרין, וכן יוצא מן המקורות שהבאנו שאף בשוגג בכריתות ובמיתות ב"ד אין תשובה מכפרת מיד אלא בצרוף יוה"כ. ועיין מ"ש בגבורות ארי פ"ה ב' ד"ה חטאת. ונעלמו מהם לרגע דברי הר"מ בפיה"מ פ"ח מ"ה שכתב דדוקא שגג בלאו תשובה מכפרת מיד, אבל שגג בכריתות הקרבן מכפר עם התשובה, והוא מסיים שם: וכל זה אם עבר ברצונו, אבל באונס הוא פטור, וא"כ דווקא באונס, אבל בשוגג צריך "כפרה", והיא תשובה ויוה"כ, כמו שכתבנו.</i> ועשה וכו'. וכן בכי"ל: ומיתות ב"ד במזיד וכו'. וכ"ה בירושלמי בכל המקומות הנ"ל. ובמכילתא הנ"ל: והמזיד על כריתות ועל מיתת בית דין ועשה תשובה וכו'. וכ"ה בפיה"מ להר"מ הנ"ל: ואם הזיד בכריתות ומיתות ב"ד וכו'. ועיין בירושלמי פ"ח ה"ו, מ"ה ע"ב, שבועות פ"א ה"ט, ל"ג ע"ב, תו"כ אמור פרק י"ד ה"ב, ק"ב א', ובבלי שבועות י"ב ב', י"ג א', כריתות ז' א'. ובכל שאר המקבילות לתוספתא שלנו לא נזכר מזיד. 
<small>40.</small> <b>תשובה ויום הכפורים תולין ויסורין שבשאר ימות השנה ממרקין. </b>וכ"ה בד. אבל בכי"ע ובכי"ל ובשאר המקבילות (חוץ מירושלמי ביומא) לא נזכרו המלים "שבשאר ימות השנה". והכוונה כאן שהעינויים של יום הכיפורים אינם נחשבים ליסורים. ועיקר הגירסא באבות דר"ן, בבבלי, ובמדרש משלי הנ"ל כבתוספתא. ועיין להלן, שו' 43, ד"ה וייסורין.<br>ובמכילתא הנ"ל: אין כח בתשובה לתלות, ולא ביום הכפורים לכפר, אלא תשובה ויום הכפורים מכפרין מחצה, וייסורין ממרקין ומכפרין מחצה, ועל זה נאמר ופקדתי וכו'. ובירושלמי יומא הנ"ל: התשובה ויום הכיפורים מכפרין מחצה והיסורין בשאר ימות השנה (ג' מלים אילו אינן בירושלמי סנהדרין ושבועות הנ"ל) מכפרין מחצה, עליו הכתוב אומר ופקדתי וכו'. ועיין בפרקי דר"א פמ"ו, ובבאור הרד"ל שם, אות מ"ט.
<small>41-42.</small> <b>אבל מי שנתחלל בו שם שמים מזיד ועשה תשובה וכו'. </b>וכ"ה בד. אבל בכי"ע ובכי"ל חסרה המלה "מזיד". וכן ברוקח סי' רי"ז: ובתוספת' בפ' יום הכפורים מי שנתחלל [בו] שם שמים אין בו כח וכו'. וכן לא נזכרה המלה "מזיד" אצל חילול השם בשום מקום במקבילות, לרבות המכילתא והירושלמי שהזכירו "מזיד" אצל כריתות ומיתות ב"ד. ובמשנת אבות פ"ד מ"ד: אחד שוגג ואחד מזיד בחלול השם. ובס' מוסר לר"י עקנין על אבות, עמ' 114, מביא בשם ר' יצחק בן ראובן (עיין עליו במבוא שם, עמ' ט"ז) שפירש כפשוטו, שהשוגג נענש כמזיד, עיי"ש שהשיג עליו. ועיין באוה"ג לקידושין מ' א', עמ' 102. אבל עיין בפיה"מ להר"מ לאבות הנ"ל ובשאר מפרשים שם. ועיין בח"ד. וכנראה שאף כאן הפירוש, שבשוגג הוא פחות דרגא אחת, עיין מ"ש לעיל, הערה 41. ועיין בשאילתות סי' קס"ז, ובהעמק שאלה שם אות י"ד ובר"מ ספ"א מה' תשובה, ובעבודת המלך שם.<sup class="footnote-marker">42</sup><i class="footnote">בפיה"מ שלפנינו: וכשהזיד בכריתות וכו' ויסורין ממרקין, וכשימות נגמרה כפרתו, הוא שנ' אם יכפר העון הזה לכם עד תמותון וכו'. וכ"ה בפיה"מ מכ"י שהוציא הד"ב טולידאנו (סיני אב- אלול תש"י, עמ' ש"ט), אלא שחסרה שם הראייה מן הפסוק. אבל הנכון הוא בהגד"נ (עיין מ"ש עליהם במבוא לה' הירושלמי להר"מ, עמ' ו', הע' 21): ויסורין ממרקין ולא נתכפר עונו בהחלט עד שיבואו עליו יסורין, שנ' ופקדתי בשבט פשעם ובנגעים עונם. אבל אם יש בידו חילול השם, פ' (=פירוש) <b>שחטא והחטיא אחרים</b> תשובה וי"ה ויסורין שלשתן תולין, וכשימות נגמרה כפרתו וכו'. וכנראה שרבינו פירש בשאילתות שצוין להן בפנים "חילול השם בעונותיו", היינו שלמדו אחרים לעשות כן. ואעפ"י כן אם עשה תשובה תשובתו מועילה, עיין בספ"ד מה' תשובה.</i> ועיין באבות דר"ן נו"א רפל"ט, ובמנוה"מ ח"ג, עמ' 81. 
<small>42.</small> <b>אין בה לא בתשובה לתלות ולא ביום הכפורים לכפר וכו'. </b>בד, כי"ע וכי"ל: אין <b>כח</b> בתשובה לתלות וכו'. וכ"ה במכילתא ובבבלי (עיין דק"ס והגהות הב"ח) ובמדרש משלי הנ"ל. ובאבות דר"ן הנ"ל: אין בו כח לא לתשובה לתלות וכו'. ובירושלמי הנ"ל: אין כח לא בתשובה וכו'. ולא שלחתי יד בנוסח שלפנינו, משום שאף "אין בה" פירושו: אין בה כח, עיין להלן מכות ספ"ד (בכי"ע), ומה שהארכתי בזה בספרי היונית בא"י היהודית (אנגלית), עמ' 169 ואילך. 
<small>42-43.</small> <b>אלא תשובה ויום הכפורים מכפרין שליש וכו'. </b>וכ"ה בירושלמי יומא וסנהדרין הנ"ל. אבל בירושלמי שבועות ושאר כל המקורות לא נזכרה מדת הכפרה, אלא שכולן תולין. 
<small>43.</small> <b>וייסורין מכפרין שליש וכו'. </b>וכ"ה בד, ובירושלמי כאן וסנהדרין הנ"ל. אבל בכי"ע ובכי"ל: וייסורין <b>שבשאר ימות השנה</b> מכפרין שליש. ועיין מ"ש לעיל, שו' 40, ד"ה תשובה. 

Halakhah 9

<small>45-46.</small> <b>חטאת ואשם ומיתה ויום הכפורים כולן אין מכפרין אלא עם התשובה וכו'. </b>כסתם משנתנו פ"ח מ"ה. ועיין ברש"י שם פ"ה ב' ד"ה חטאת. ועיין בתו"כ אמור ריש פרק י"ד, ק"ב ע"א, בבלי שבועות י"ג א', כריתות ז' א'. 
<small>47.</small> <b>ר' לעזר אומ' ונקה. מנקה הוא לשבים, ואין מנקה וכו'. </b>בבלי פ"ו א', שבועות ל"ט א'. ועיין מכילתא יתרו פ"ז, הוצ' הרח"ש האראוויטץ, סוף עמ' 227, ובגירסת מדרש חכמים בשנו"ס שם, ובפסיקתא דר"כ פכ"ו, קס"ז ע"א. ובספרי זוטא נשא, עמ' 248: מיכן היה בן עזאי אומר ונקה לא ינקה, מנקה הוא ואינו מנקה, מנקה לשבים ואינו מנקה למחזיקים (כלומר, במעשיהם הרעים). 
<small>48-49.</small> <b>ר' יהודה או' מיתה ויום הכפורים מכפרין עם התשובה. תשובה מכפרת עם המיתה. ויום המיתה הרי הוא כתשובה. </b>בד: הרי הוא בתשובה, וברור שצ"ל: כתשובה. אבל בכי"ע ובכי"ל: ויום המיתה בתשובה. ואף שם צ"ל: כתשובה, כפי שיוצא ברור מן הירושלמי שנביא להלן. ונראה שר' יהודה נקט בתחילה את לשון משנתנו, שאף מיתה ויוה"כ אינן מכפרין אלא בתשובה. וכן תשובה מכפרת עם המיתה,<sup class="footnote-marker">43</sup><i class="footnote">עיין בגבורות ארי פ"ה ב' ד"ה מיתה ויוה"כ.</i> אם מת לפני יום הכיפורים (לכ"ע, ואין חולק בה). ויום המיתה הרי הוא כתשובה. כלומר, יום המיתה מכפר על כל העבירות המתכפרות בתשובה גרידא, והוא כל שהוא מלא תשא ולמטה. וכבר ראינו לעיל, שו' 33, ד"ה ר' יהודה, שיש יסוד גמור להניח שהכוונה לעשין ולאווין שאין בהם מעשה, ועליהן מיתה מכפרת בלי תשובה. ואדם מישראל שישב לו מן הלאווין מיתתו מכפרת עליו. ובפירוש שנו בתו"כ, חובה, פרש' י"ב פ"כ, כ"ז ע"א:<sup class="footnote-marker">44</sup><i class="footnote">כגירסת כי"ר הוצ' הר"א פינקלשטין, עמ' ק"כ, מדרש הגדול, רבינו הלל מוירונא ועוד, עיין מ"ש בדברים רבה שהוצאתי לאור, עמ' 45, הע' 12.</i> <b>היושב לו</b> מן הפיגולים ומן הנותרים, והמתענה ביום הכיפורים על אחת כמה וכמה זוכה לו ולדורותיו וכו'.<sup class="footnote-marker">45</sup><i class="footnote">במדרש ל"ב מדות הוצ' ענעלאו, עמ' 55, ובמדרש תימני שהוציא רב"מ לוין כבר "תיקנו" את הגירסא, עיין מ"ש במחברתי שקיעין, עמ' 66.</i> וכן במשנה סוף מכות: כל היושב ולא עבר עברה נותנין לו שכר כעושה מצוה, עיין ירושלמי קידושין פ"א ה"י, ס"א ע"ד, ובבלי שם ל"ט סע"ב.<br>ובירושלמי סנהדרין רפ"י, כ"ז ע"ג, מבואר שאפילו על רוב העבירות החמורות מתכפר לו אם מת בהכרת,<sup class="footnote-marker">46</sup><i class="footnote">בירושלמי פיאה פ"א ה"א, ט"ז ע"ב: ומת ביסורין. וכן מעתיקים הראשונים, עיין אהצו"י שם, עמ' 15. ויש להוסיף גם פירוש הר"י נחמיאש לאבות, כ"ט ע"א.</i> אפילו אם לא עשה תשובה. אלא שהדברים אמורים שם באדם שיש בידו תורה ומעשים טובים, כמשנת אבות פ"ג מי"א. וכן בספרי שלח פי' קי"ב, עמ' 121: כל המתים, במיתה מתכפרים. עונה בה,<sup class="footnote-marker">47</sup><i class="footnote">בדפוסים שם ועוד: <b>אבל זו</b> עונה בה וכו', עיין בשנו"ס.</i> כענין שנאמר ותהי עונותם על עצמותם. או אפילו עשה תשובה, ת"ל עונה בה ולא כל זמן שעשה תשובה. ועיין מ"ש להלן ד"ה ולפי. ועיין בבלי שבועות י"ג א', כריתות ז' א', ואף חכמים מודים בה.<sup class="footnote-marker">48</sup><i class="footnote">ועיין בתוספות שבועות י"ג א' ד"ה בעומד ומ"ש בתוספות יוה"כ להרמב"ח כאן פ"ה ב' ד"ה פיסקא.</i> ואף כאן באדם מישראל שיש בידו הרבה מצות עסיקינן. אבל לא עלה על דעת אדם לומר שמיתה מכפרת על רשע גמור, ולית דינא ולית דיינא.<br>ולפי מסורת א"י רבי הוא שעומד בשיטת ר' יהודה שבתוספתא. וכן אמרו במכילתא יתרו פ"ז סוף עמ' 228: רבי אומר שומע אני שלא יכפר יום מיתה, כשהוא אומר (יחזקאל ל"ז, י"ג) בפתחי את קברותיהם, הא למדת שיום המיתה מכפר. וכן בירושלמי כאן פ"ח ה"ו, מ"ה ע"ב (ומקבילה בשבועות פ"א): רבי אומר על כל עבירות שבתורה יוה"כ מכפר חוץ מן הפורק עול וכו'. מיסבור סבר רבי שיום הכיפורים מכפר בלא תשובה ? ר' אשיין ר' יונה ר' בא ר' חייה בשם ר' יוחנן מודה רבי שאין יום הכיפורים מכפר<sup class="footnote-marker">49</sup><i class="footnote">וכן צ"ל בירושלמי שבועות פ"א ה"ט, ל"ג ע"ב: ר' חייה בשם ר' יוחנן [מודה רבי שאין] יום הכפורים וכו', ונשמט שם המוסגר בט"ס.</i> אלא בתשובה. הא מיתה מכפרת בלא תשובה. תני יום מיתה כיום תשובה. מאן תניתה רבי. הווי הדא היא דתנינן מיתה ויום הכיפורים מכפרין עם התשובה, דלא כרבי. והכוונה להמשך המשנה:<sup class="footnote-marker">50</sup><i class="footnote">אבל מן הרישא אין ראייה, ואפשר לפרשה שמיתה ויוה"כ מכפרין על הכל, ואפילו על החמורות ביותר.</i> התשובה מכפרת על עשה ולא תעשה וכו', ומשמע מתוך דבריה שאם לא עשה תשובה אינו מתכפר לו,<sup class="footnote-marker">51</sup><i class="footnote">כלומר, שמיתה לבדה אינה מכפרת בשום מקום. תדע לך שהוא כן שלא שנו במשנתנו אלא: אחטא ואשוב וכו', אחטא ויוה"כ מכפר. אבל באבות דר"ן נו"א פ"מ, ס' ע"ב: האומר אחטא ואשוב וכו', אחטא ויוה"כ מכפר וכו', אחטא ויום המיתה ממרק וכו', והכוונה לעברות שתשובה גרידא מכפרת עליהן, ויום המיתה כתשובה, וכדעת רבי.</i> אבל לשיטת רבי מתכפר לו במיתתו, אפילו לא עשה תשובה. והוא בניגוד לשיטת הבבלי,<sup class="footnote-marker">52</sup><i class="footnote">כאן פ"ה ב', פ"ו א', שבועות י"ג א' כריתות ז' א'. והברייתא שלנו בשיטת ר' יהודה לא היתה ידועה להם כלל, עיי"ש בשבועות.</i> שרבי מדבר ביום הכיפורים בלא תשובה. ובבבל שנו בדברי רבי "יום הכיפורים", במקום "מיתה".<sup class="footnote-marker">53</sup><i class="footnote">ולפי שיטת הירושלמי אין מי שסובר שיוה"כ מכפר בלא תשובה. ועיין בתו"כ אמור רפי"ד, ק"ב ע"א, בבלי שבועות י"ג א' וכריתות ז' א'. והירושלמי יפרש את הברייתא "לא קראו מקרא קודש ולא נתענה בו ועשה בו מלאכה וכו' " או או קתני, כלומר, לא קראו מקרא קודש אבל נתענה בו משום סיבה אחרת (שלא היה לו מה לוכל ולשתות, או שמת לו מת ונצטער עליו) או שלא עשה מלאכה מחמת עצלות, או שקראו מקרא קודש ולא נתענה בו ואכל ועשה מלאכה וכו', מ"מ יוה"כ מכפר, אם עשה אח"כ תשובה, עיין בתוספות שבועות י"ג א' ד"ה לא וד"ה ת"ל. ועיין בפרקי דר"א פמ"ו ובבאור הרד"ל שם, אות מ"ט.</i>

Halakhah 10

<small>49-51.</small> <b>כל המזכה את הרבים אין מספיקין בידו לעבר עבירה שלא יהו תלמידיו נוחלין וכו'. </b>במשנת אבות פ"ה מי"ח: כל המזכה את הרבים אין חטא בא על ידו, ומפרשת התוספתא את הטעם. וכגירסת המשנה כ"ה גם בהוצ' שלפנינו בבבלי כאן פ"ז א', ובאבות דר"ן נו"ב פמ"ה, ס"ג ע"א. ובנו"א שם פ"מ, ס' ע"ב: כל המזכה את הרבים אין מגלגלין עבירה על ידו, שלא יהיו תלמידיו נוחלין העולם הבא וכו', כבתוספתא כאן. וכן מעתיק במחז"ו, עמ' 548, בשם משנת ר' נתן. אבל בכ"י של אבות דר"ן (לפי שכטר שם, הערה ד'): אין חטא בא על ידו, ואין מספיקין בידו לעשות עבירה וכו'. ובכי"א שם: אין מספיקין לעמוד עבירה בידו וכו'. ועיין דק"ס כאן, עמ' 303, הערה ט', אבל ברי"ף פ"ח סי' תתק"פ העתיק כגירסת התוספתא כאן, כפי שציין לנכון בתכ"מ. ועיין בתוספ' ישנים כאן ד"ה כל, ותוספ' יבמות ק"ט ב' ד"ה מהו דתימא. 

Halakhah 11

<small>52.</small> <b>וכל המחטיא את הרבים אין מספיקין בידו לעשות תשובה. </b>משנת אבות הנ"ל, אבות דר"ן נו"א הנ"ל, בבלי כאן פ"ז א', סוטה מ"ז א', סנהדרין ק"ז ב'. ובאבות דר"ן נו"ב הנ"ל: וכל המחטיא את הרבים אין זכות בא על ידו. והוא בהקבלה לרישא, ועיין הנוסחא ברישא באבות דר"ן נו"א שהבאנו לעיל, ולהלן בסמוך ד"ה מגלגלין ואילך. 
<small>52-53.</small> <b>שלא יהו תלמידיו יורדין וכו'. </b>אבות דר"ן נו"א הנ"ל, ובבלי כאן פ"ז א'. 

Halakhah 12

<small>54-55.</small> <b>מגלגלין זכות ע"י זכיי לעמוד הימנו פרשיות של זכות וכו'. </b>ספרי בהעלותך סוף פי' ס"ח, עמ' 63, פנחס סוף פי' קל"ג, עמ' 177, בבלי ב"ב קי"ט א', סנהדרין ח' א', מס' שמחות פ"ח הי"ד. ועיין להלן תענית פ"ג ה"ט, סנהדרין פי"ד ה"ז וה"ח, סדר עולם פ"ל, הוצ' רטנר, ע"ד ע"א, מכילתא דרשב"י, עמ' 169, בבלי שבת ל"ב א', תענית כ"ט א', ערכין י"א ב', במ"ר פי"ג, י"ח. 
<small>55-56.</small> <b>וחובה על ידי חייב לעמוד ממנו פרשיות של חובה וכו'. </b>ספרי שלח סוף פי' קי"ד, עמ' 123, בבלי ב"ב וסנהדרין הנ"ל, מס' שמחות הנ"ל. ועיין במקורות שצוינו לעיל, וירושלמי סנהדרין פ"י ה"ב, כ"ח ע"א, שם ה"ט, כ"ט ע"ד. 
<small>57.</small> <b>מפרסמין את החניפין מפני חילול השם וכו'. </b>בבלי פ"ו ב', ועיין במפרשים שם. ובמדרש תלים פנ"ב, ג', קמ"ב ע"ב: תני ר' חייא (הוא ציון המדרש לתוספתא שלנו) מפרסמין את החנפים מפני חילול השם שנאמר ובשוב צדיק מצדקתו<sup class="footnote-marker">54</sup><i class="footnote">וכ"ה "מצדקתו" בכל נוסחאות התוספתא ובבבלי בדפוסים ישנים ובראשונים, אבל במקרא: מצדקו, ועיין דק"ס, עמ' 301, הע' ל'. ובפסיקתא חדתא ליוה"כ (ביה"מ של יעללינעק ח"ו, עמ' 69): מפרסמין החנפים מפני חלול השם, שנאמר ובשוב צדיק <b>מצדקו</b> ועשה עול וכו', והטעם שלא יאמרו בני אדם שאינם יודעין מעשיו, ראו זה חסיד מה אירע לו. ובילקוט המכירי משלי כ"ו, כ"ו, ס"ד ע"ב: אין הקב"ה גובה מן האדם עד שהוא מפרסם מעשיו, שנ' תכסה שנאה במשאון תגלה דעתו בקהל. ועיין במדרש תהלים ספ"א.</i> ועשה עול [ונתתי מכשול לפניו], ולמה נותן הקב"ה דרך רע לפניו, בשביל לפרסם מעשיו, שלא יארע בו דבר בשביל העבירות, ויהיו הבריות קוראות תגר כנגד מדת הדין, בשביל כך הקב"ה מפרסם מעשיו וכו'. ועיין בשיטת ריב"ב (שברי"ף הוצ' ראם), ה' סע"ב, שפירש ע"פ המדרש הנ"ל.<br>ובקטעים "מספר הגלוי" שפרסם הרכבי (זכרון לראשונים ח"ה, עמ' רל"א): ואמרו חכמים אין הקב"ה משלם רעה לרשע עד שמגלה עונותיו שלא יאמרו כשר היה, למה נענש. וכן היה ר' <b>אליעזר בן עזריה</b> או' מאי דכתיב ובשוב צדיק מצדקתו ועשה עול ונתתי מכשול לפניו, איפשר, לרשעים גמורים מקבלן בתשובה, לפני צדיק שעשה עול אחד נותן לפניו מכשול ? אילא זה שהוא עקש בדרכיו ומכוסים מעשיו מן הבריות הקב"ה מכשילו בדבר מפורסם, ואחר כך נפרע ממנו, כדי שידעו הכל שבדין הוא לוקח. ועיין להלן סוטה פ"ג ה"ה, רש"י אבות פ"ד מ"ה,<sup class="footnote-marker">55</sup><i class="footnote">והוא ממדרש תהלים שאינו לפנינו, עיין בילקוט המכירי שהעתקנו לעיל, הע' 54. ועיין רש"י משלי כ"ו כ"ו, ופי' ר"י נחמיאש שם, עמ' 154.</i> מחז"ו, עמ' 523.<br>והגאונים גרסו (עיין אוה"ג כאן, עמ' 15. ויש להוסיף שם את המקורות שנביא להלן): מפרסמין את החנפים <b>בשבת</b> מפני חלול השם. והואיל ומאמר זה הובא בה"ג בה' שבת (עיין אוה"ג שם, הערה ו') משמע שאף לעניין היתר בשבת נאמר.<sup class="footnote-marker">56</sup><i class="footnote">בגליוני הש"ס לר"י ענגיל פ"ו ב' הביא את דברי בה"ג, והוסיף: נראה כוונתו שמצוה לפרסמם בשבת ברבים באסיפת הציבור בביה"כ, דוגמת הך דכתובות ס"ג ב'. ועיין מ"ש להלן בפנים.</i> וכן בתורתן של ראשונים של הורוויץ ח"ב, עמ' 17: מצילין את המת מפני הדליקה, <b>ומפרסמין את החניפין</b>, ויוצאין באבן תקומה בשבת וכו'. ובמס' כלה רבתי פ"ג (הוצ' היגר, עמ' 233): והא תניא מפרסמין את החנפים <b>ואפילו</b> בשבת. והכוונה, כנראה, שאין בה משום שיחה של חול, עיין ירושלמי שבת ספט"ו, ט"ו רע"ב, באהצו"י שם, עמ' 143, ירושלמי כפשוטו, עמ' 191, ור"מ פכ"ד מה' שבת סה"ד.
<small>58.</small> <b>הוא ימות. לפרסמו. </b>וכ"ה בד ובכי"ל. ובכי"ע: הוא ימות <b>בפירסומו</b>. וכן בשיטת ריב"ב הנ"ל (לעיל סד"ה מפרסמין): ובתוספתא דיומא הוא ימות בפרסומו. ולפי הגירסא שלפנינו הכוונה לראש הפסוק: ונתתי מכשול לפניו, כדי לפרסמו. וכ"ה בר"ה פ"ז א' (וממנו ברי"ץ גיאת ה' תשובה, עמ' מ"ו), וניסח ע"פ לשון התוספתא, וכגי' שלפנינו. וע"פ הר"ח הכניסו כן לגוף הבבלי בכ"י ב', ובגליון כי"מ, עיין דק"ס, עמ' 301, הע' ל'. ועיין להלן, שו' 81–82. 

Halakhah 13

<small>59.</small> <b>ר' יוסה אומ' חוטא אדם פעמים ושלש מוחלין לו וכו'. </b>וכ"ה ("ר' יוסי אומר") גם בד. אבל בכי"ע ובכי"ל: ר' יוסי בר' יהודה אומ' וכו'. וכ"ה בבבלי פ"ו ב'. ובילקוט המכירי עמוס, עמ' 7, ומשלי כ"ה, י"ז, נ"ז ע"ב, הביא את התוספתא בלי שם האומר. ומתוך התוספתא והבבלי ברור שמדברים באדם שחטא סתם, מבלי שאמר אחטא ואשוב.<br>ברם באבות דר"ן נו"א פ"מ, ס' ע"ב: האומר אחטא ואשוב<sup class="footnote-marker">57</sup><i class="footnote">כאן נזכר רק פעם אחת "אחטא ואשוב". וכ"ה בפסיקתא חדתא ליוה"כ (ביה"מ של יעללינעק ח"ו, עמ' 70), ובברייתא של כ"ד דברים המעכבים את התשובה (לפי הרי"ף כאן פ"ח סי' תתקפ"ב, הר"מ רפ"ד מה' תשובה, דרשת הראב"ד לר"ה, עמ' כ"ח, הרוקח ה' תשובה סי' כ"ח, שערי תשובה לרבינו יונה סח"א, הרא"ש פ"ח סי' י"ח, מאירי פ"ז א' ובחיבור התשובה, עמ' 76) וכן בסדר אליהו רבה פ"ו, ד"ו י"ב ע"א. אבל בברייתא הנ"ל במחז"ו, עמ' 724 (עיין במבואו של רמא"ש לנספחים לסדר אליהו זוטא, עמ' 7) ובס' אליהו רבה הנ"ל, הוצ' רמא"ש פ"ז, עמ' 38: האומר אחטא ואשוב אחטא ואשוב. ועיין מה שדייקו מכאן בבבלי פ"ז א', בתוספות יוה"כ לרמב"ח ובהגהות יעבץ שם, במעשה רוקח ובעבודת המלך על הר"מ רפ"ד מה' תשובה.</i> אין מספיקין בידו לעשות תשובה וכו' ר' אליעזר בר' יוסי אומר החוטא ושב (מלה זו ליתא בכי"ע שם) והולך לתומו<sup class="footnote-marker">58</sup><i class="footnote">במדרש תהלים פל"ב, ב', הוצ' בובר, עמ' 242: אשרי אדם לא יחשוב ה' לו עון ואין ברוחו רמיה. אמר ר' יוסי בר' יהודה שאם עשה אדם תשובה שלימה שלבו עקור עליו הקב"ה מוחל לו. והכוונה שאם אין ברוחו רמיה (היה חוטא והולך לפי תומו) ושב, לא יחשוב ה' לו עון. אלא שבמדרש הגירסא ר' יוסי בר' יהודה כגירסת התוספתא והבבלי כאן.</i> אינו זז ממקומו עד שמוחלין לו, והאומר אחטא ואשוב,<sup class="footnote-marker">59</sup><i class="footnote">מתוך דברי הברייתא כאן שעד שלש פעמים מוחלין לו, אעפ"י שאמר אחטא ואשוב, מוכח שאין כאן הכוונה שאמר אחטא ותשובה מכפרת, אלא בשעה שחטא אמר אטעם טעם חטא, ושוב לא אעשה כן לעולם, ולמעשה יש כאן אחרי החטא תשובה גמורה, אלא שלא נתאפק ושוב חטא ואמר זו היא הפעם האחרונה וכו', אבל ביותר מכאן חזקתו שישוב ויחטא, ואין כאן תשובה כלל עד שימנע מן החטא כשיבוא לידו.</i> מוחלין לו עד שלש פעמים ולא יותר. ולעיל שם רפל"ט: חמשה אין להם סליחה המרבה לשוב וכו', וחוטא על מנת לשוב. ועיין להלן, שו' 63, ומש"ש. ועיין ירושלמי פאה פ"א סה"א, ט"ז ע"ב ובמקבילות, ואינו עניין לכאן. ועיין מ"ש להלן בסמוך.
<small>59-60.</small> <b>ארבע אין מוחלין לו. </b>כלומר, וצריך תשובה ויוה"כ, וכדומה, עיין ברא"ש פ"ח סי' י"ז, ועיין בקרבן נתנאל שם אות פ', ובהשגות הראב"ד פ"ג מה' תשובה ה"ה ובעבודת המלך שם, ובתוספות יוה"כ פ"ו ב' ד"ה אבל הרי"ף גרס. ועיין בשיטת ריב"ב ה' ב'. 
<small>62.</small> <b>ואו' הן כל אלה יפעל וכו'. </b>בבבלי פ"ו ב' הנ"ל: מאי ואומר, וכי תימא הני מילי בציבור, אבל ביחיד לא, ת"ש הן כל אלה וכו'. 
<small>63.</small> <b>הוקר רגלך וכו'. </b>עיין בבלי חגיגה ז' א'. וברש"י משלי כ"ה י"ז: ולעניין מדרשו אל תהי רגיל לחטוא שוגג ולהביא תמיד חטאות ואשמות לבית ה' וכו'. ועיין מ"ש לעיל, שו' 59, בשם אבות דר"ן. ובסדר אליהו רבה פ"ז, עמ' 38: שלא יאמר אדם אלך ואעבור עבירה ואביא חטאת ואתכפר בה וכו'.<sup class="footnote-marker">60</sup><i class="footnote">מתוך הלשון משמע שבמזיד עסיקינן, ושמא הכוונה לנזיד שיטמא במזיד, או שיחטא בשבועת העדות במזיד, וכן יחטא בשבועת הפקדון ובשפחה חרופה ויביא אשם.</i> 

Halakhah 14

<small>63-64.</small> <b>מצות וידוי ערב יום הכפורים עם חשיכה, אבל אמרו חכמים מתודה אדן קודם שיאכל וישתה וכו'. </b>כל הברייתא בשם התוספתא בלקוטות הרמב"ן כאן, והובא בר"ן פ"ח סי' תתקפ"ג, עיין להלן. ובירושלמי ספ"ח, מ"ה ע"ג: מצות הוידוי ערב יום הכפורים עם חשיכה עד שלא נשתקע במאכל ובמשתה וכו'. ובבבלי פ"ז ב' הגירסא היא כלפנינו בתוספתא. ופירש"י: עם חשיכה לאחר אכילה, משקיבל עליו יוה"כ.<sup class="footnote-marker">61</sup><i class="footnote">בלקוטי הרמב"ן שצוינו בפנים מביא בשם רש"י: עם חשיכה. ערבית משקדש היום.</i> ולפי רש"י הפירוש הוא שמעיקר הדין צריך להתוודות ביוה"כ עצמו (אחרי שקיבל עליו קדושת היום), אלא שהחכמים הטילו עליו להתוודות עיה"כ שמא תטרוף דעתו בסעודה (פירש"י: מחמת שכרות), ולא יוכל להתוודות מבערב. אבל ברמב"ן הנ"ל פירש שהכוונה למצות וידוי בערב יוה"כ, כדי שיכנס ליוה"כ מתוך תשובה, אבל פשיטא שעיקר הוידוי הוא בערב, ביוה"כ עצמו. ומן הדין היה צריך להתוודות אחר הסעודה לפני שקיבל עליו קדושת היום, אלא שתיקנו שיתוודה גם לפני הסעודה, שמא תטרף דעתו בסעודה. ולפי פירושו מדוייק גם לשון הירושלמי הנ"ל. והכוונה מצות וידוי של ערב יום הכפורים עם חשיכה צריך לאומרו עד שלא יאכל, וקיצר את לשון הברייתא.<br>וברי"ף פ"ח סי' תתקפ"ג מעתיק: מצות וידוי ערב יוה"כ עם חשיכה דברי ר"מ. וחכמים אומרים צריך שיתודה קודם שיאכל וכו'. וכ"ה בס' יריאים סי' קכ"א (ועיין בס' יריאים השלם סי' רס"ג, ק"כ ע"ב, הערה ה') וברוקח סי' רי"ד, וברא"ש פ"ח ריש סי' י"ט ובמשיב נפש למאירי, סוף עמ' 399, ועוד. ועיין בר"מ פ"ב מה' תשובה ה"ז ובמעשה רוקח שם,<sup class="footnote-marker">62</sup><i class="footnote">במשיב נפש למאירי, עמ' 400: והלכה כחכמים.</i> ובשיח יצחק פ"ז ב'. ולפי גירסא זו יש כאן מחלוקת אם מתוודה לפני סעודתו, אבל כולם מודים שמצוה להתודות עם חשיכה לפני שנכנס היום,<sup class="footnote-marker">63</sup><i class="footnote">אלא שלדברי ר"מ נכנס ליוה"כ כשהוא בתשובה ע"י שהוא מתוודה ערבית עם חשיכה. ובברייתא שלהלן שם בבבלי (לעניין נעילה): דתניא יוה"כ <b>עם חשיכה</b> מתפלל שבע ומתודה וכו' דברי ר' מאיר.</i> כפי שמוכח מ"עם חשיכה" שבירושלמי שהעתקנו לעיל. אבל בכל כתה"י שהיו לפני בעל דק"ס, ובשאילתות סי' קס"ז ובה"ג ה' יוה"כ ד"ו, ל' ע"ד, ד"ב, עמ' 154, ובר"ח במקומו, ובריצ"ג, עמ' נ"ח, ובעיטור ה' יוה"כ, הוצ' רמא"י, ק"ח סע"א, ועוד - בכולם הגירסא כלפנינו.
<small>65.</small> <b>שמא תטרף דעתו וכו'. </b>וכ"ה בכל נוסחאות התוספתא וברמב"ן הנ"ל ובבבלי שלפנינו. ויש שם חילופי גירסאות בין הטעם בבבא זו ובין הטעם שלהלן, עיין דק"ס, עמ' 308, הערה ת', ועיי"ש הע' ש', וכנראה שכן גרס הר"מ, עיין בפ"ב מה' תשובה ה"ו שכתב: שמא יחנק בסעודה. ועיין מ"ש להלן, שו' 70–71. 
<small>66.</small> <b>שמא אירע דבר קלקלה בסעודה. </b>בכי"ל חסרה בבא זו.<sup class="footnote-marker">64</sup><i class="footnote">ועיין דק"ס, עמ' 308, הע' ת', ובמעשה דוקח פ"ב מה' תשובה ה"ז.</i> ובשו"ת מהר"מ ב"ב (פראג) סי' ש"ח: תניא בתוספת דיומא וכו' שמא יארע לו דבר תקלה בסעודה. 
<small>67.</small> <b>ואע"פ שהתודה לאחר אכילה ושתיה צריך שיתודה ערבית. </b>וכ"ה בתוספ' ישנים ובתוספות הרא"ש פ"ז ב' ובד וברמב"ן הנ"ל (אלא שבשניהם: לאחר שאכל ושתה). ובכי"ע: צריך שיתוודה בלילי יום הכיפ'. וכע"ז בשו"ת מהר"מ ב"ב הנ"ל. וכתבו בתוספ' ישנים הנ"ל: וידוי יתירא זה לא מצינו אותו בתלמוד, ושמא טעות סופר הוא לשם. ועיין בלשון תוספ' הרא"ש הנ"ל. וכן בשו"ת מהר"מ הנ"ל: ותימ' שצריך ג' וידויין, ובתלמוד שלנו אין רק שנים, דההוא דלאחר סעודה מבעוד יום אינו בתלמוד שלנו, וגם אין אנו נוהגים אותו. ובכי"ל כאן, ואע"פ שנתוודה לאחר שאכל ושתה צריך שיתודה בשחרית, וכנראה שנשמטה שם בבא ע"י הדומות.<br>ובירושלמי ובבבלי חסרה בבא זו. וברמב"ן הנ"ל מקיים את גירסת התוספתא, ומפרש שאין ממנה סתירה לבבלי הנ"ל, ודלגו שם על בבא זו, מפני שהיא כבר כלולה ברישא, והיינו: מתוודה לאחר שיאכל וישתה, שפירושה עם חשיכה לפני ערבית, שהרי בוידוי של ערב יוה"כ עסיקינן, ולא הזכירו שם שצריך להתודות ערבית, שהרי פשיטא שביוה"כ עצמו צריך להתוודות, ולפי דעתו מתודה פעמים לפני ערבית. ועיין גם בס' יריאים השלם סי' רס"ג, ק"כ ע"ב, ובהערה ה' שם. ובתוספות יוה"כ להרמב"ח פ"ז ב' העיר שבירושלים נוהגים לומר לפני תפילות ערבית בקשת [ר"א אבן עזרא] לך אלי תשוקתי, בך חשקי ואהבתי שיש בה וידוי, כדי לצאת דעת הרמב"ן.<sup class="footnote-marker">65</sup><i class="footnote">בס' עבודת המלך על הר"מ פ"ב מה' תשובה ה"ז העיר: וראיתי להעיר כאן מדברי הבה"ג שלא ראיתי מי שהביאו דמבואר בו בהדיא דלא כהרמב"ן ז"ל שכתב ולאחר שהתודה הללו <b>ששה</b> וידוים מובטח לו וכו', הרי לך מפורש שלא כהרמב"ן, שלדעתו מתוודה שבעה וידויין, שנים בערב יוה"כ, וחמשה ביוה"כ. הרב לא הראה את מקומו בה"ג, ודברים הללו ישנם רק בה"ג ד"ב, סוף עמ' 154, ואינם בה"ג ד"ו, כלומר במהדורת בבל, והרי ידוע שבה"ג מהדורת אספמיא ישנן הרבה הוספות.</i> וכבר העירו האחרונים שמטעם זה נוהגים האשכנזים לומר תפלה זכה מבעוד יום.<sup class="footnote-marker">66</sup><i class="footnote">ועיין מ"ש בישועות יעקב או"ח סי' תר"ז, אות א', ומ"ש אדמו"ר מליובביטש בשו"ע שלו שם ס"ק ב'.</i>
<small>68.</small> <b>צריך שיתודה שחרית. </b>בכי"ו ובד מוסיף: שמא אירע דבר קלקלה בסעודה. והוא שיבוש ברור, ואינו בכי"ע, בכי"ל, בירושלמי ובבבלי הנ"ל, והרי אפילו אירע לו דבר קלקלה בסעודה, כבר נתכפר לו בוידויו שלאחר הסעודה ובוידויו של ערבית, ואף אין להגיה כאן "בלילה" במקום "בסעודה" (ולהניח שהמלה "בסעודה" היא באשגרה מלעיל), מפני שאפילו אם לא אירע לו שום תקלה צריך להתודות ביום, שאין וידוי יוה"כ אלא ביום, עיין במשנת מגילה ספ"ב ובבבלי שם כ' ב'. ולאו דווקא וידוי כה"ג, אלא גם וידוי כל יחיד ויחיד אינו אלא ביום, עיין בה"ג ה' יוה"כ, ל' ע"ד, ד"ב, עמ' 154. ולפיכך אם נתוודה בלילה צריך להתוודות שוב ביום מן הדין. 
<small>70-71.</small> <b>צריך שיתודה בנעילה, שמא אירע בו דבר קלקלה כל היום כולו. </b>וכ"ה (בלי המלה "בו") גם בלקוטות הרמב"ן הנ"ל. ובבבלי לא נתנו טעם למה מתודה ארבע פעמים ביום. ובירושלמי הנ"ל: צריך להתודות בנעילה, שכל היום כשר לוידוי. ונראה שהוא טעם הירושלמי, הוא טעם התוספתא, וכן כתב ברמב"ן הנ"ל (לעיל מן הפיסקא של התוספתא): אלא קתני אעפ"י שהתודה ערבית מתודה שחרית וכל היום שמא אירע לו דבר עבירה כל היום, דיום הכפורים עם חשיכה הוא מכפר. 
<small>71-72.</small> <b>היכן הוא אומרן אחר תפלה. והעובר לפני התיבה אומרה ברביעית. </b>וכן מסיים בברייתא זו בבבלי הנ"ל (כגירסת כי"י והגאונים): והיכן אומרה אחר תפלתו, ושליח ציבור אומרה באמצע. והיא היא. ובר"מ פ"ב מה' תשובה ה"ז: באמצע תפלתו בברכה רביעית, ועיין לעיל ברכות פ"ג סה"ו, ומ"ש בשו"ת הרשב"ש סי' ש"ס. ובראבי"ה ח"ב סי' תקכ"ט, עמ' 191, נעתקה התוספתא שלנו בלי ציון המקור,<sup class="footnote-marker">67</sup><i class="footnote">אין דרכם של הראשונים בני זמנם של הראבי"ה להעתיק מן התוספתא בלי ציון המקור. וכנראה שרבינו שאב מן הר"ח שנהג כן (עיין מ"ש במבוא לתס"ר ה"ב, עמ' 13), אלא שלפנינו בר"ח ליתא.</i> אלא פתח בתניא וכו'. 
<small>72-73.</small> <b>ר' מאיר או' מתפלל שבע וחותם בוידוי. וחכמים או' מתפלל שבע, ואם רצה לחתום בוידוי חותם. </b>וכ"ה בראבי"ה הנ"ל. וברש"י פ"ז ב': וחותם בוידוי גרס בתוספתא. [כלומר,] אינו חותם מקדש ישראל, אלא האל הסולחן<sup class="footnote-marker">68</sup><i class="footnote">כפי שהבין לנכון בהגהות הרש"ש במקומו. ובב"י טאו"ח סי' תר"ז העיר: וכתב שם רש"י גרסינן בתוספתא אינו חותם מקדש ישראל אלא האל הסולחן וחכ"א וכו'. וכנראה שהבין שרש"י הביא כ"ז מלשון התוספתא. ועיין במהרש"א במקומו.</i> וכו', וחכמים אומרים מתפלל שבע, ואם רצה לחתום בוידוי חותם. ואנעילה קיימא. והיתה לפני רש"י הגירסא בתוספתא, כמו שהיא לפנינו בכל הנוסחאות, ופירשה שהמחלוקת היא בתפילת נעילה, ולדעת ר"מ משנה בנעילה מחתימת מקדש ישראל, וחותם האל הסולחן, וחכמים אומרים שהוא רשאי לשנות, אבל אין הוא מטבע קבוע של תפילת נעילה. וכולם מודים שמתפלל בנעילה שבע, והיא צלותא נוספת, כדעת רב בבבלי שם, פ"ז ב', עיין בבאור הגר"א או"ח סי' תר"ז סק"ה. ובבעל המאור סוף יומא: מצאתי בסדורים קדמונים שנכתבו על שם מר רב סעדיה גאון ז"ל שמסיימין בתפילה נעילה במה אנו מה חיינו, וחותמין בא"י האל הסולחן.<sup class="footnote-marker">69</sup><i class="footnote">בסידור רב סעדיה, עמ' ר"ס: ויש שמים לה חתימה ב' אתה ה' האל הסלחן, וזאת טעות מפני שאין זה מקום ברכה. ועיין בהערות שם. ועיין בשלטה"ג סוף יומא, אות ב'.</i><br>ולפנינו בבבלי פ"ז ב' עירבוביא של שתי נוסחאות. ובכ"י אוקספורד שם: מאי נעילת שערים? רב אמר צלותא יתירתא (כלומר, תפילה רגילה נוספת של שבע ברכות). ושמואל אמר מה אנו. מתיבי אור יוה"כ מתפלל שבע וכו', במנחה מתפלל שבע ומתודה, בנעילה מתפלל שבע ומתודה<sup class="footnote-marker">70</sup><i class="footnote">וכן הגיה הגר"א מדעתו.</i> וחותם בוידוי דברי ר"מ. וחכמים אומרים כל מקום שזקוק לשבע אם בא לחתום בוידוי חותם. תיובתא דשמואל תיובתא. וכן היתה הגירסא לפני רש"י ("כך שמעתי"), אלא שהוסיף דרך פירוש על "כל מקום שזקוק לשבע": אף בשאר תפילות. ומכאן למדו שאף בערב יוה"כ במנחה מותר לחתום,<sup class="footnote-marker">71</sup><i class="footnote">ברוקח ה' ערב יוה"כ סי' רי"ד: מצות ווידוי ערב יום הכיפורים עם חשיכה וכו' תבא לפניך תפילתינו וכו' עד ומוחלן לשבטי ישורון, ומסיים האל הסולחן, וכן משמע בירושלמי. ואפשר שכן היה לפניו בירושלמי כאן ספ"ח: כיצד הוא מתוודה ר' ברכיה וכו', והכוונה לווידוי של ערב יוה"כ, כמפורש בוי"ר פ"ג, ג', הוצ' ר"מ מרגליות, עמ' ס"א. ברם הרוקח בעצמו מביא (בסי' י"ח) את הירושלמי, ומסיים את ההבאה: ותמחול ותסלח לכל חטאתינו.</i> עיין בטאו"ח סי' תר"ז ובמפרשים שם. ועיין במחז"ו, עמ' 394, ובס' רב עמרם השלם ח"ב, עמ' 356, ובמגן האלף שם.<br>אבל בכי"מ ובכ"י ב' שם: ושמואל אמר מה אנו. מיתיביה אור יוה"כ וכו' בנעילה מתפלל שבע ומתוודה. תנאי היא, דתניא יום הכפורים עם חשיכה מתפלל שבע ומתוודה דברי ר"מ. וחכמים אומרים אין זקוק לשבע, אם בא לחתום חותם. ולא נזכר שם כלל "תיובתא דשמואל תיובתא". וכ"ה הגירסא בר"ח פ"ח א', בריצ"ג, עמ' ס"ד ועוד, עיין מה שהאריך בפירושה בדק"ס, עמ' 310, הערה נ'.<br>ובמאירי פ"ז ב' ד"ה נעילה: נעילה היא תפלה יתירה, ר"ל שאינה אלא כשאר תפלות שמתפלל ומתודה, וחותם בוידוי. ר"ל שבסוף התפלה הוא מתודה. ויש מפרשים שחותם מלך מוחל לעוונותינו וכו', שזהו לשון וידוי.
<small>73-74.</small> <b>וצריך לפרוט את החטא דברי ר' יהודה בן פתירא וכו'. </b>בראבי"ה הנ"ל: וצריך לפרש<sup class="footnote-marker">72</sup><i class="footnote">עיין בפסיקתא רבתי ספמ"ה, הוצ' רמא"ש, קפ"ו ע"א. ועיין בבלי ברכות ל"ד סע"ב (ובדק"ס שם) וסוטה ז' ב'. וכן במדרש תהלים פל"ב, ב', הוצ' בובר, עמ' 242: ובמה היה כסוי חטאה שפירש ממעשיו והודה וכו'. ובד"ר שם: שהיה פורש ממעשיו וכו'. ובד"ו שבידי שהוגה ע"פ כמה כי"י (עיין מ"ש עליו בקרית ספר שי"ג, עמ' 106): שהיה <b>פורש מעשיו</b> וכו'. ובילקוט שם רמז תשי"ח: שהודה <b>ופרט</b> מעשיו וכו'. וכל העוקץ של הדרש שם הוא הפרדוקסוס: מי הוא כסוי חטאה הפורש את מעשיו ואינו מכסה עליהם.</i> החטא וכו'. וכ"ה בבבלי בכי"י ובראשונים, עיין דק"ס, עמ' 300, הערה ת'. ובירושלמי כאן ספ"ח, מ"ה ע"ג: תני צריך לפרוט את מעשיו וכו'. וכן בירוש' נדרים פ"ה, ל"ט ע"ב: דתני יום הכיפורים צריך לפרוט את מעשיו וכו'. וכל הברייתא גם בבבלי פ"ו ב', עיי"ש בדק"ס הנ"ל (ובגמ' שלפנינו: ר' יהודה בן בבא). 
<small>74.</small> <b>שנ' אנא חטא העם הזה וכו'. </b>כלומר, ומפרט: ויעשו להם אלהי זהב. וכ"ה בבבלי הנ"ל. ובירושלמי הנ"ל: מה טעמא דר' יהודה (כלומר, בן בתירא) אנא חטא העם הזה וכו'. ומכאן שהטעם לא היה לפניהם מפורש בגוף הברייתא. וכע"ז בהרבה מקומות בירושלמי שנותנים טעם לדברים בברייתא. ולפנינו הטעם מפורש בגוף התוספתא. ועיין מ"ש להלן בשם הירושלמי נדרים הנ"ל. 
<small>74-75.</small> <b>ר' עקיבא אומ' אין צריך. אם כן למה נאמ' ויעשו להם אלי<sup class="footnote-marker">73</sup><i class="footnote">הסופר כתב ע"פ ההרגל כאילו יש כאן שם קודש. וכן להלן בשו' 76, בכי"ע: מי גרם לכם שתעשו <b>אלקי</b> זהב.</i> זהב וכו'. </b>בבבלי הנ"ל: ר' עקיבא אומר אשרי נשוי פשע כסוי חטאה, אלא מהו שאמר משה ויעשו להם וכו'. ובילקוט המכירי תלים פל"ב, עמ' 205, ובר"ח פ"ו ב' וברי"ץ גיאת ה' תשובה, עמ' מ"ז: ר' עקיבא אומר אינו צריך, שנא' אשרי נשוי פשע (ג' מלים אלו ליתא בר"ח ובכי"י הבבלי) כסוי חטאה. ובירוש' כאן לא נתפרש טעמו של ר' עקיבא, ואמרו שם כמו בתוספתא כאן: מה עבד לה ר' עקיבא? כלומר, מה מקיים ר' עקיבא לפסוק של ר"י בן בתירא. ועיין בבלי לעיל שם, ובר"מ פ"ב מה' תשובה ה"ח ובהשגות שם, ומ"ש בעבודת המלך שם, ובפסיקתא דר"כ, שובה, קס"ג ע"ב. 
<small>76.</small> <b>מי גרם להם שיעשו להם אלי זהב, אני שהרביתי להם זהב. </b>וכע"ז בירושלמי. ובבבלי הנ"ל: אמר משה לפני הקב"ה, רבש"ע כסף וזהב שהרבית להם לישראל וכו' גרם להם שיעשו אלהי זהב. ומשני התלמודים מוכח שלא היה לפניהם טעם זה בגוף הברייתא. ובדב"ר הוצ' ליברמן, עמ' 7: א"ר ברכיה ויעשו להם (כגי' כי"מ שם) אלהי זהב. מי גרם להם לעשות אלהי זהב, הזהב שהוציאו בידם וכו', אילו הוציאו בידם קישואין ודלועים היו עושין ע"ז, כלומר, אתמה. ועיין ברכות ל"ב א', סנהדרין ק"ב א'. ועיין ב"ר פכ"ח, ז', עמ' 266, ומ"ש בדב"ר הנ"ל, עמ' 7 הערה 2.<br>ובירושלמי נדרים פ"ה הנ"ל: המודר הנייה מחבירו בפניו לא ישאל לו אלא בפניו וכו'. ר' יוחנן אמר מפני הבושה. ר' יהושע בן לוי אמר מפני החשד. ואתיין אילין פלוגוותא כאילין פלוגוותא, דתני יום הכיפורים צריך לפרוט את מעשיו דברי ר' יהודה בן בתירה. ר' עקיבה אינו צריך לפרוט את חחטא. ופירשו בתוספות (גיטין ל"ה ב' ד"ה וליחוש) שלר"י בן בתירה צריך לפרוט את החטא, כדי שיתבייש מחטאיו, ולר"ע אינו צריך לפרוט מפני החשד, שלא יחשדוהו בשאר עבירות. ונ"ל שהתוספות פירשו מה שפירשו, ע"פ סוטה ז' סע"ב, ועיי"ש בתוספ' שנץ. והפירוש הפשוט הוא בשי"ק שם שאילין פלוגוותא כאילין פלוגוותא אדלהלן קאי: אית תניי תני צריך לפרוט את הנדר. אית תניי תני אינו צריך לפרוט וכו'. ואינו עניין למחלוקת ר' יוחנן ור"י בן לוי.

Halakhah 15

<small>77-78.</small> <b>דברים שהתודה עליהן ביום הכפורים שעבר אין צריך להתודות עליהן וכו'. </b>ירושלמי פ"ח ה"ט, מ"ה ע"ג, בבלי פ"ו ב' (ועיין דק"ס שם, עמ' 299, הערה ס'). אבל במדרש תהלים פל"ב, הגירסא להפך, עיין מ"ש להלן. 
<small>80.</small> <b>ר' ליעזר בן יעקב או' הרי זה משובח וכו'. </b>וכן בבבלי הנ"ל: ר' אליעזר בן יעקב אומר כל שכן שהוא משובח וכו'. ובר"ח שם: ר' אליעזר אומר הרי הוא משובח וכו'. וברי"ץ גיאת ה' תשובה, ריש עמ' מ"ז: ר' אליעזר אומר כ"ש הרי זה משובח. וכן בירושלמי הנ"ל: תני ר' ליעזר או' הרי זה זריז ונשכר וכו'. ובמדרש תהלים הנ"ל (בד' ישנים): אמ' ר' יוסי בר' יהודה (עיין דק"ס, עמ' 299, סוף הערה נ') ואם עשה תשובה שלימה שלבו עקור עליו שהקב"ה מוחל לו. ר' אליעזר בן יעקב אומ' עונות שהתודה עליהם שנה זו אסור להתודות עליהם שנה אחרת, ועליו הכתוב אומר ככלב שב על קיאו. ורבנן אמרי עבירות שהתודה עליהן שנה זו צריך להתודות עליהם שנה אחרת לקיים מה שנ' וחטאתי נגדי תמיד. ובובר בהוצאתו, עמ' 242, הפך בכל מקום שם את הגירסא, כדי להתאימה לירושלמי ולבבלי. אבל אין להגהתו שום יסוד באף כ"י אחד, וכלפנינו מעתיק גם במכירי במקומו. וכן בשערי תשובה לרבינו יונה (קרוב לסוף הספר): וארז"ל עבירות שהתודה עליהם ביוה"כ זה חוזר ומתודה עליהן ביוה"כ אחר שנאמר וחטאתי נגדי תמיד. ר' אליעזר בן יעקב אומר אינו חוזר ומתודה עליהן ביום הכפורים אחר. ובמדרשים הזהירו מאד שלא יחזור ויתודה עליהן ביוה"כ אחר וכו'. והזכירו על זה תאלמנה שפתי שקר וכו', עיי"ש במדרש תלים ובשמות רבה פנ"ב, ב'. ועיין מהר"מ שיף סנהדרין ז' רע"א. 
<small>80-81.</small> <b>שנ' כי פשעי אני אדע וגו'. </b>בכי"ע ובכי"ל מביא את סוף הפסוק: וחטאתי נגדי (בכי"ע: לנגדי) תמיד. וכ"ה בבבלי הנ"ל. ובירושלמי הנ"ל: מה טעמא דר' ליעזר. וחטאתי נגדי תמיד. ולא היה לפניהם הטעם בגוף הברייתא, עיין מ"ש לעיל שו' 74, ד"ה שנ' אנא חטא. ועיין במדרש תלים הנ"ל. 

Halakhah 16

<small>81-82.</small> <b>ר' לעזר בי ר' שמעון אומ' חומר בשעיר שאין ביום הכפורים וכו'. </b>וכ"ה בד. אבל בכי"ע ובכי"ל: ר' אלעזר בר' יוסי אומ' חומר וכו'. ובירושלמי פ"ח ה"ח, מ"ה ע"ג, סנהדרין פ"י ה"א, כ"ז ע"ד, שבועות פ"א ה"ט, ל"ג ע"ג, הובאה ברייתא זו בסתם. וכן הובאה ברייתא זו בסתם (בשינוי סדר הבבות) גם בבבלי שבועות י"ג ב' לפי גירסת הר"י מיגש, רמב"ן, רשב"א, ריטב"א שם ועוד. וכן בעיטור ה' יוה"כ, הוצ' רמא"י, ק"ז ע"ד: וגרסי' בשבועות חומר בשעיר מביוה"כ שהשעיר מכפר מיד וכו'. וכן היה גם לפני רש"י אלא שמחק אותה. וכנראה, שגירסא זו נכנסה לספרים, ע"י הר"ח שכתב שם: תנא חומר בשעיר וכו', והרי כ"ה דרכו של הר"ח להסמיך לסוגיית הבבלי את התוספתא, ולפתוח בתנא, עיין מ"ש במבוא לתס"ר ח"ב, עמ' 13 ואילך. ואח"כ חשבו שכן היה לפניו הנוסח בגמרא, עיין רשב"ם ב"ב צ"ז סע"ב ד"ה ה"ג. ועיין מ"ש לעיל, שו' 58, ד"ה הוא. ועיין מ"ש לעיל שבת, עמ' 50, שו' 28, ד"ה גרף, ולעיל, עמ' 791–792.<br>ובפירוש לתו"כ המיוחס להר"ש אחרי רפ"ח, ע"א ע"א: ובתוספתא השעיר מכפר מיד ויוה"כ עד שתחשך וכו', עיי"ש שהעיר על הבבלי בשבועות, ועל גירסת הר"ח ורש"י. ובפתיחת ס' עבודת הקודש לר"מ ניגרין (לפי רטנר באהצו"י, עמ' 101): ובתוספת אמרינן, וכן בירושלמי חומר בי"ה שאין בשעיר וכו'. ועיין ברשב"א שבועות שם שהיתה לפניו גירסא משובשת בירושלמי, ונדחק לפרשה.

Halakhah 17

<small>83-84.</small> <b>שהשעיר מיד, ויום הכפורים עם חשיכה. </b>ירושלמי ובבלי הנ"ל. וברוקח סי' רי"ז: בתוספתא יום הכפורים מכפר עם חשיכה. ובראבי"ה ח"ב סי' תקל"א, עמ' 203: תניא חומר בשעיר מביום הכיפורים שהשעיר מכפר מיד, ויום הכיפורים משחשיכה. ונראה שהעתיק משבועות הנ"ל שגרסו שם את הברייתא שלנו בשינוי סדר, עיין מ"ש לעיל. ולעיל שם בירושלמי: כיצד הוא מכפר. ר' זעורה אמר כל שהוא, כל שהוא.<sup class="footnote-marker">74</sup><i class="footnote">כ"ה בירושלמי סנהדרין שבועות, והוא הסיגנון הרגיל בירושלמי, עיין מ"ש בירושלמי כפשוטו, עמ' 368 ועמ' 374. וביומא פעם אחת "כל שהוא".</i> ר' חנניה אמר בסוף. מה מפקא מביניהון? מת מיד.<sup class="footnote-marker">75</sup><i class="footnote">כ"ה בסנהדרין ובשבועות. וביומא בטעות: מרד.</i> על דעתיה דר' זעורה כבר כיפר. על דעתיה דר' חנניה לא כיפר. אמר ר' זעורה מתניתא מסייעא לר' חנניה חומר בשעיר וכו', הברייתא שלפנינו. עיין בראשונים לשבועות י"ג ב' הנ"ל, ומ"ש בעיטור הנ"ל. 