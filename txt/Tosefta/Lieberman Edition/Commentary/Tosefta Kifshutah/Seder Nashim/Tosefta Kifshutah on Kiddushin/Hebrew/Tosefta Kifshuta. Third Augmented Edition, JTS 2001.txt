Tosefta Kifshutah on Kiddushin
תוספתא כפשוטה על קידושין
Tosefta Kifshuta. Third Augmented Edition, JTS 2001
https://www.nli.org.il/he/books/NNL_ALEPH001234513/NLI

תוספתא כפשוטה על קידושין



Chapter 1



Halakhah 1

<small>1.</small> <b>האשה נקנית בשלשה דרכים, וקונה את עצמה וכו'. </b>פיסקא ממשנתנו פ"א מ"א. 
<small>1-2.</small> <b>נקנית בכסף, בשטר, ובביאה. </b>וכ"ה בד ובמשנתנו. ובכי"ע: בכסף <b>ובשטר</b> ובביאה, וכ"ה ("ובשטר") בכמה נוסחאות במשנתנו. ובירושלמי בריש מכילתין, נ"ח ע"ב: כיני מתניתא, <b>או</b> בכסף, <b>או</b> בשטר, <b>או</b> בביאה, ותני ר' חייה כן לא סוף דבר בשלשתן, אלא אפי' באחד מהן. ועיין במבוא לנוה"מ למהרי"ן אפשטין, עמ' 507. ובפירוש ר"ח (אוה"ג, עמ' 3): פיר' או בכסף, או בשטר, או בביאה. ושמא צ"ל שם: <b>ביר'</b> (במקום: פיר') או בכסף וכו'. 
<small>2.</small> <b>בכסף כיצד, נתן לה כסף וכו'. </b>בבלי ה' ב'. 

Halakhah 2

<small>5-6.</small> <b>ובשטר. צריך לומר שטר שיש בו שוה פרוט', אלא אפי' כתב על חרש ונתן וכו'. </b>בד: ובשטר כיצד, צריך לומר שטר שיש בו שוה פרוטה, והלא היא מקודשת בדבר שיש בו שוה פרוטה, אלא אפילו כתב וכו'. ובכי"ע: בשטר, <b>צריך שיאמר</b> בשטר שיש בו שוה פרוטה מקודשת, ולא היא מתקדשת (אלא) בכל דבר שיש בו שוה פרוטה, אלא אפילו וכו'. וכסיגנון זה גם בתוספתא נגעים פ"א ה"י: <b>צריך שיאמר</b> בינו לבינה, והלא נדרים (צ"ל: נדרי'=נדריו, עיין מ"ש בתס"ר ח"ג, עמ' 165) הן, אלא וכו'.<br>ובירושלמי פ"א ה"א, נ"ח ע"ג: בשטר שאינו יפה שוה פרוטה, אבל בשטר שהוא יפה שוה פרוטה ככסף הוא. ותני ר' חייה כן, לא סוף דבר בשטר שהוא יפה שוה פרוטה, והלא מתקדשת היא האשה בכל דבר שהוא יפה שוה פרוטה, אלא אפילו כתבו על החרס וכו'. ועיין בבלי ט' א' ויבמות נ"ב א', ובתוספות כאן ט' א', ד"ה אעפ"י.
<small>7.</small> <b>על נייר פסול, ונתן לה וכו'. </b>בד, בירושלמי ובבבלי הנ"ל חסרה המלה "פסול". אבל בכי"ע: על <b>שטר פסול</b> ונתן לה וכו'. וכן לעיל גיטין פ"ו סה"ב: <b>שטר פסול</b>, נייר חלק וכו'. והיא היא, והכוונה לנייר, או לשטר, שאינו שווה כלום, דוגמת מטבע שנפסל, או נפסל מאכילת כלב, וכדומה. 

Halakhah 3

<small>7-8.</small> <b>ובביאה. כל ביאה שהיא לשם קדושין, מקודשת, שאינה לשום קדושין, אין מקודשת. </b>בר"מ פ"י מה' גירושין הי"ט: הורו מקצת הגאונים שכל אשה שתבעל בפני עדים צריכה גט, חזקה שאין אדם עושה בעילתו בעילת זנות וכו', ואין ראוי לסמוך עליהן, שלא אמרו חכמים חזקה זו אלא באשתו שגירשה בלבד (בבלי גיטין פ"א ב' ומקבילות), או במקדש על תנאי ובעל סתם (בבלי כתובות ע"ג א' ומקבילות), שהרי אשתו היא וכו', אבל בשאר הנשים הרי כל זונה בחזקת שבעל לשם זנות, עד שיפרש כי הוא לשם קידושין. וכן בפיה"מ להר"מ במשנתנו רפ"א: וסדר הקידושין בביאה שיתייחד עמה בפני עדים לשם קידושין. וכבר העיר הרב המגיד במקומו שם על התוספתא כאן.<br>וכנראה שכבר עמדו עליה הגאונים, שכן מביא ר' יהודה אלמנדרי בפירושו על הרי"ף בריש מכילתין: ודוקא שיאמר לה כשיבוא עליה הרי את מקודשת לי בביאה זו ויבוא עליה בפני עדים, וכן שנו בתוספת' כל ביאה שהם לשם קידושין מקודשת, שאינה לשם קידושין אינה מקודשת. ונראה שהכל הוא מדברי רבינו נסים (עיין להלן שם) שדרכו להעיר על המקורות הקדומים. וכן הביא במאירי ס"ו ב', עמ' 324, ראייה מן התוספתא לשיטת הרמב"ם, וכן בריש פירקין שם, עמ' 5, עיי"ש. וכן בשו"ת הריב"ש סי' ו' הביא את התוספתא כאן, והוסיף: ומפשטה משמע דבעינן שתהא בפירוש לשם קדושין, וכל שאינה בפירוש לשם קדושין, אינה מקודשת. וכן בשו"ת בנימין זאב סי' ק"י, קפ"ד ע"ב, ודבריו לקוחים מן הריב"ש הנ"ל. ועיין באוה"ג יבמות, התשובות, עמ' 38 ואילך.

Halakhah 4

<small>8-9.</small> <b>לא ישא אדם אשה עד שתגדל בת אחותו וכו'. </b>וכן אמרו בבבלי יבמות ס"ב סע"ב: והנושא את בת אחותו וכו', עליו הכתוב אומר <b>אז תקרא וה' יענה</b> וכו' (ישעי' נ"ח, ט'). ובירושלמי שם פי"ג ה"ב, י"ג ע"ד: מעשה באמו<sup class="footnote-marker">1</sup><i class="footnote">בכי"ל: באשתו, ונמחק, ובגליון בכ"י המגיה: באמו.</i> של ר' ליעזר שהיתה דוחקת בו לשאת את בת אחותו, והיה אומר לה, בתי, לכי הנשאי וכו', כנסה ולא הכירה עד שהביאה שתי שערות. והמקור הוא באבות דר"ן נו"א פט"ז, ל"ב ע"א, עיי"ש. ואף ר"י הגלילי היה נשוי בת אחותו, לפי ב"ר פי"ז, ג', הוצ' תיאודור, סוף עמ' 152.<br>ועכשיו אנו יודעים שהיתה כת קדומה בישראל שהתנגדה לנישואין הללו, וכ"ה בברית דמשק ה' שורה 8: "ולוקחים איש את בת אחיהו ואת בת אחותו", ובאו להוציא מליבן של מינין, כפי שכבר העיר בה"ג, ד"ב, עמ' 609, עיין מ"ש פוזננסקי בסה"י לכבוד קויפמן,<sup class="footnote-marker">2</sup><i class="footnote">והוא ציין גם לכפתור ופרח ספ"ה, עיי"ש.</i> עמ' 174. ורגיל הוא שחז"ל הופכים רשות למצוה כדי להוציא מלבן של מינין. ועיין בתוספות יבמות צ"ט א', ד"ה ספק. וטעמו של הריב"ן שם נמסר בשם ר' שרירא גאון, בס' גבול מנשה לר"מ גראסבערג, עמ' 15, והעיר על כך ידידי הגרז"ו לייטער בספרו לגיטין, עמ' 132. ועיין במה"פ בירושלמי יבמות פ"א סה"א, ד"ה זאת. ועיין בירושלמי כתובות פ"א סוף ה"ה, כ"ה ע"ג, ובמקבילה בקידושין פ"ד סה"ד, ס"ה ע"ד. ועיין מ"ש הרא"ש רוזנטל בספר חנוך ילון, עמ' 295.
<small>9-10.</small> <b>או עד שימצא את ההגון לו, שנ' ומלאה הארץ זמה. </b>וכ"ה ("את ההגון לו") אף בד. ובכי"ע: את <b>ההוגנת</b> לו וכו'. והנכון כלפנינו, והכונה היא מעין [הזיווג] ההגון לו. ובמשנתנו יבמות פי"ב מ"ו: והן משיאין לו עצה ההוגנת לו וכו'. אבל במשניות מטיפוס א"י (הוצ' לו, קויפמן, פיסקא שבירושלמי גליון כ"י פרמה): והן משיאין לו עצה, את ההוגן לו. ובכ"י עתיק של המשנה עם פיה"מ להר"מ (עיין בהוצ' ר"י קאפח, עמ' מ"ט, כ"י ק'): עצה את ההגון לו. והכוונה שיעשה את ההוגן לו. ובספרי כי תצא פי' ר"צ, הוצ' ר"א פינקלשטין, עמ' 309: <b>ודברו אליו, בהוגנת לו</b>, שאם היה הוא ילד והיא זקנה וכו', ולמה לך להכניס קטטה לביתך. ועיין בבלי יבמות מ"ד א', ק"א ב'.<br>ובירושלמי יבמות פי"ב ה"ו, י"ב ע"ד: והן נותנין לו עצה את ההוגן לו. מהו את ההוגן לו וכו' היא טליתא והוא סב אמרין ליה, טליתא היא והיא מכלמה עלך, כלומר היא מזנה עליך. ובבבלי סנהדרין ע"ו א': <b>אל תחלל את בתך להזנותה</b> (ויקרא י"ט, כ"ט). ר' אליעזר אומר זה המשיא בתו לזקן. ואף כאן הנושא אשה שאינו הוגנת לו בשנים עליו הכתוב הנ"ל אומר (ויקרא שם) <b>ומלאה הארץ זמה</b>. ואף הנושא אשה שאינה הוגנת לו מטעמים אחרים סופו ששונאה (עיין לעיל סוטה פ"ה, שורה 77 ואילך) והם מזנים אחד על השני.
<small>10-11.</small> <b>זמה היא. ר' לעזר או' זה פנוי הבא על הפנויה שלא לשם אישות. </b>וכ"ה ("זמה היא") גם בד ובכי"ע (אצל צוקרמנדל בטעות: <b>ומה</b> היא). והכוונה לפסוק בויקרא כ', י"ד, וכמו שמבאר ר' לעזר להלן בסמוך על סמך גזירה שוה. ובד הגירסא: ר' <b>אליעזר</b> אומר וכו', וכ"ה בכי"ע. והנכון כלפנינו (ר' לעזר=אלעזר), וכ"ה בשם התוספתא במיוחס להר"ש תו"כ קדושים פ"ז ה"ה, פ' ע"ד: ובתוספתא דקדושין אמר ר' <b>אלעזר</b> זה פנוי הבא על הפנויה וכו'. וכן בירושלמי יבמות פ"ו סה"ה, ז' ע"ג, פ"ז ה"ה, ח' ע"ב, פי"ג ה"א, י"ג ע"ב, הגירסא בכל מקום "ר' לעזר" (ולא: "ליעזר"). וכן בתו"כ אמור פ"א ה"ז, צ"ד סע"ב (אבל בכי"ר הוצ' ר"א פינקלשטין: ר' <b>אליעזר</b>). וכ"ה בבבלי יבמות נ"ט ב', ע"ו א', סנהדרין נ"א א', תמורה כ"ט ב', ל' א'. וביבמות ס"א ב' בטעות: ר' <b>אליעזר</b> אומר וכו', אבל בכי"מ לנכון: ר' <b>אלעזר</b> וכו', וכן תיקנו בגליון במקומו, שהרי ר' אליעזר חולק שם ברישא, ועיין דק"ס סנהדרין, עמ' 149, הערה צ'. ואני מעיר על כך משום שהשינוי בין "אלעזר" לבין "אליעזר" רגיל מאד, וע"פ רוב אין לסמוך אלא מתוך העניין עצמו. 
<small>11-12.</small> <b>ר' לעזר אומ' מנין שענוש לפני מקום כבא על אשה ואמה וכו'. </b>וכן בד: ר' <b>אלעזר</b> אומ' וכו'. ובמיוחס להר"ש הנ"ל: אמר ר' אלעזר מנין וכו'. וכן בתו"כ קדושים פ"ז ה"ו (ד"ו מ"ו ע"א): ר' <b>אלעזר</b> אומר מנין וכו' (בהוצ' ווייס בטעות: ר' אליעזר), וכ"ה בכי"ר הנ"ל שם. וכן מוכח מלעיל, והוא בעצמו מבאר את דבריו כיצד הוא למד מ"זמה היא". ובכי"ע אף כאן בטעות: אמ' ר' <b>אליע'</b> מנין וכו'. 
<small>13-14.</small> <b>ר' ליעזר בן יעקב אומ' מתוך שבא על נשים הרבה, ואין ידוע וכו'. </b>תו"כ קדושים הנ"ל ה"ה, הוצ' ווייס, צ' ע"ד, בבלי יבמות ל"ז ב'. 
<small>16.</small> <b>נמצא כל העולם מתמזרין וכו'. </b>בד: נמצא כל העולם מתמלא ממזרין וכו'. ובכי"ע: והעולם מתמלא ממזרות וכו'. וכע"ז במקבילות הנ"ל. וגירסא שלנו נראית מקורית, והואיל ועולם במשמעות שלנו בא תמיד בצורת יחיד בספרות של א"י, הרי היו"ד כאן הוא ניקוד (כרגיל בכי"י), והיינו העולם מתמזרן, מתקלקל ונשחת. ועיין מ"ש לעיל ח"א (תרומות), עמ' 449. ועדיין צ"ע בדבר. 
<b>לכך נאמ' ומלאה הארץ זמה. </b>בכי"ע נוסף כאן: זה מה הוא, אינו לא כהן, ולא לוי, ולא ישר'. וכנראה שכן היתה הגירסא גם לפני המיוחס להר"ש קדושי' פ"ז ה"ה הנ"ל, אלא שקיצר, עיי"ש, ומשום כך הביאה שם. ובכי"ו ובד בא מאמר זה להלן אחרי דברי ר' יהודה בן בתירא. ונדידה זו ממקום למקום הוא סימן מובהק להוספה מן הגליון, ולפנינו ובד נכנס שלא במקומו. ואף בתו"כ קדושים הנ"ל: שנאמר <b>זימה</b>, זה מה הוא. וכ"ה בתו"כ כי"ר הוצ' ר"א פינקלשטין, עמ' ת"ו. ובגליון שם: זו מה היא. והנה דרש זה של המלה "זמה" הוא של בר קפרא (לפי הבבלי נדרים נ"א א'). ובמיוחס לרש"י שם (ע"פ בבלי יבמות הנ"ל): זו מה היא. שאין אדם יודע אם מותרת לו, אם לאו, והוא ע"פ פירוש רבא לברייתא בתו"כ, שלר' אליעזר בן יעקב אינם אלא ספיקות. וכנראה שגם בתו"כ וגם בתוספתא היא הוספה ע"פ פירוש הבבלי. 
<small>16-17.</small> <b>ר' יהודה בן בתירא אומ' הרי הוא או' ולא תזנה הארץ, מוזנין הן הפירות. </b>וכ"ה ("מוזני'") גם בד. ובכי"ע: ר' יהודה אומ'... מונין (אצל צוקרמנדל: מזנין) הן הפירות. ואף שם, כנראה, צ"ל: מו[ז]נין הן הפירות. ובתו"כ הנ"ל פ"ז ה"ג: ולא תזנה הארץ מזנים הם הפירות. ובפירוש הראב"ד שם (צ' ע"ד): מזנים הם הפירות שזורעין חטים ונעשים זונין, פי' אותו המין שנקרא יו"ל. ועיין מ"ש לעיל ח"א (תרומות) עמ' 387, הערה 42, ובמנחת יהודה לב"ר, סוף עמ' 266 ואילך. ופירוש הראב"ד יסודו בירושלמי כלאים פ"א ה"א, כ"ו ע"ד, ומדרש ב"ר פכ"ח, ח', עמ' 266, הנ"ל. ובפירש"י לחומש (ויקרא י"ט, כ"ט): הארץ מזנה את פירותיה לעשותן במקום אחר ולא בארצכם, וכן הוא אומר <b>וימנעו רביבים</b> וגו' (עיין להלן). ובפירוש רבינו הלל לתו"כ שם נדחק בפירושו, עיי"ש. ואשר לשינוי הגירסא "ר' יהודה בן בתירא", "ר' יהודה", עיין ע"ז להלן.<br>ונראה שהגירסא שלפנינו המקויימת ע"י ד (וכנראה גם ע"י כי"ע) נכונה, ויש כאן הקבלה לכתוב שם: אל תחלל את בתך <b>להזנותה</b> ולא <b>תזנה</b> הארץ, כלומר, אם "<b>תַּזנה</b>" את בתך תוזנה הארץ, ונמצאו פירותיה "<b>מוזנין</b>", החטים נעשים <b>זונין</b>.
<small>17-18.</small> <b>זה מה הוא, לא כהן, ולא לוי, ולא ישראל. </b>כבר כתבנו לעיל, שורה 16, ד"ה לכך, שפיסקא זו נכנסה שלא במקומה, והנכון הוא בכי"ע שם. 
<small>18-19.</small> <b>הכריעו חכמים לסייע דברי ר' יהודה, שנ' שאי עיניך על שפים וכו'. </b>וכ"ה בכי"ע. אבל בד: לסייע דברי ר' יהודה <b>בן בתירה</b> שנאמ' וכו'. והואיל ובכי"ו לעיל האומר הוא ר' יהודה בן בתירא, הרי אין ראייה מהשמטת שם אביו כאן, שכן דרך המקורות לדלוג על שם האב אם כבר נזכר מתחילה.<sup class="footnote-marker">3</sup><i class="footnote">עיין מ"ש לעיל גיטין פ"ז ה"ג, שורה 11, ד"ה אמ' ר' יוסה.</i> אבל כי"ע עקבי הוא, ואף ברישא לא נזכר בן בתירא (עיין מ"ש לעיל, שו' 16–17, ד"ה ר' יהודה). ובתו"כ קדושים פ"ז ה"ד הנ"ל: ר' <b>יהודה</b> אומר הרי הוא אומר (ירמיה ג', ב') <b>ותחניפי ארץ בתזנותיך<sup class="footnote-marker">4</sup><i class="footnote">בכי"ר, במה"ג ועוד: <b>בזנותיך</b>, כמו שהוא בכתוב.</i> וברעתך</b>, מהו עונשו של דבר, <b>וימנעו רביבים ומלקוש לא היה ומצח אשה זונה היה לך, מאנת הכלם</b> (שם, ג', ג'). ולפי תו"כ הביא ר' יהודה בעצמו ראייה זו מן הכתוב. ובילקוט שם רמז תרי"ז גרס גם בתו"כ ר' יהודה <b>בן בתירא</b>, כבתוספתא כי"ו וד לעיל. 

Halakhah 5

<small>20-22.</small> <b>אי זהו גירעון כסף, רצה לפדות את עצמו בתוך השנים האילו, מחשב את המעות ואת השנים, ונותן לרבו, מפני שיד העבד על העליונה. </b>במשנתנו פ"א מ"ב: עבד עברי וכו' וקונה את עצמו וכו' ובגרעון כסף. ומפרשת התוספתא מהו "גרעון כסף". ולפי פשוטה מבארת התוספתא שגרעון הכסף הוא לפי חשבון השנים שעבד אצלו, ומנכה לו את הדמים של שנות העבודה, כפשוטן של מקראות בספר ויקרא. אבל הלשון "מפני שיד העבד על העליונה" מגומגם קצת, ובשאר מקומות משמעותה של לשון זו היא שיד פלוני על העליונה ויכול לבחור בטובתו, עיין לדוגמא לעיל כתובות ספ"ח (ובמקבילה בב"ק פ"י ה"ז), ב"ק פ"י ה"ב, ב"מ פ"א הי"ח, שם פ"ג הט"ז ועוד.<br>ועיקר ברייתא זו היא בתו"כ בהר פרק ח' ה"ה, הוצ' ווייס ק"י ע"א, והובאה בירושלמי כאן פ"א ה"ב, נ"ט ע"ב, ובבלי כ' א' (ערכין ל' א'). ושם נתבאר שאם השביח העבד, והוא שוה יותר בשעה שרוצה לתת בגרעון כסף, אינו מגרע לו אלא לפי המחיר שקנה אותו בו, ואם הוזל העבד גורע לפי שוויו בשנים הבאות.<br>ולפיכך נראה שהגירסא הנכונה היא בכי"ע, ושם חסרה המלה "מפני", ולפיה "שיד העבד על העליונה" פירושה "ויד<sup class="footnote-marker">5</sup><i class="footnote">כרגיל במשניות ובברייתות, עיין מ"ש מהרי"ן אפשטין במבוא לנוה"מ, עמ' 635, ויש להוסיף עליהן כהנה וכהנה.</i> העבד על העליונה", כלומר, העבד מחשב לפי טובתו, וכמפורש בתו"כ הנ"ל ובמקבילות.
<small>22.</small> <b>אי זהו חזקת קרקעות, נעל, וגדר, ופרץ וכו'. </b>במשנתנו פ"א מ"ה: נכסים שיש להם אחריות נקנין בכסף, ובשטר, ובחזקה. ומפרשת התוספתא אי זהו חזקת קרקעות. ובמשנת ב"ב פ"ג סמ"ג נתבארה חזקה זו במקום שאין כסף (מתנה, חלוקת היורשים, חזקה בנכסי הגר). ובבבלי שם נ"ב ב': תני רב הושעיא <b>בקדושין</b> דבי לוי נעל, גדר, פרץ, כל שהוא בפניו הרי זו חזקה, ופירש רבא בבבלי שם שאם החזיק בפניו אינו צריך לומר לו לך חזק וקני, אבל אם החזיק שלא בפניו לא קנה אלא אם אמר לו לך חזק וקני. 
<small>23.</small> <b>אי זו היא חזקת עבדים, נעל לו סנדלו וכו'. </b>במשנתנו פ"א מ"ג: עבד כנעני נקנה בכסף, ובשטר, ובחזקה וכו'. ובירושלמי שם פ"א ה"ג, נ"ט ע"ד, ובבבלי כ"ד ב' וב"ב נ"ג ב' הובאה התוספתא שלנו (בשינוי לשון). 
<small>24.</small> <b>הגביהו, ר' שמעון או' אין לך חזקה גדולה מזו. </b>לפי פשוטה משמע שהכוונה שהעבד הגביה לרבו דומיא דנעל לו סנדלו ודכוותיה, שכוונתו שהעבד עשה כן לרבו. ובירושלמי הנ"ל: ר' שמעון אומר אם הגביהו הרי זו חזקה, הגביה הוא את רבו אין חזקה גדולה מזו. ובבבלי הנ"ל: הגביהו קנאו. אמר ר' שמעון לא תהא חזקה גדולה מהגבהה, שהגבהה קונה בכל מקום. מאי קאמר? אמר רב אשי הגביה הוא לרבו קנאו (שהרי אף הוא, שימוש הוא), הגביה רבו לו, לא קנאו. אמר ר' שמעון לא תהא חזקה גדולה מהגבהה, שהגבהה קונה בכל מקום. ואף לפנינו הכוונה שהעבד הגביה את רבו והלשון מקוצר, וכמסורת הירושלמי, ואם הגביה את רבו, כדי להקל עליו לעלות על הסוס, וכדומה, אין לך שימוש גדול מזה. ועיין בהשגות הראב"ד פ"ב מה' מכירה ה"ב שהביא בשם הרב (כלומר, הרי"ף) שלא גרס בבבלי "הגביה רבו לו, לא קנאו", ושער שכן היתה הגירסא לפני הרמב"ם, ולכ"ע אין מחלוקת בהגביה הוא לרבו שקנאו. 

Halakhah 6

<small>25.</small> <b>וקונה את עצמו בראשי איברים. </b>בירושלמי פ"א ה"ג, ס' ע"א, שואל על משנתנו: ולמה לא תנינן בראשי איברים שאינן חוזרין? ומתרץ: מפני המחלוקת. אית תניי תני צריך גט שחרור, אית תניי תני אין צריך גט שיחרור. וכסיגנון זה גם בריש פיאה, ט"ו ע"א. ובבבלי כ"ד א': תנא יוצא בשן ועין וראשי איברים שאינן חוזרין. ולהלן שם כ"ה א': דתנן (נגעים פ"ו מ"ז) עשרים וארבעה ראשי אברים שבאדם וכו', ותני עלה בכולם עבד יוצא בהם לחירות. ועיין מכילתא משפטים פ"ט, הוצ' הרח"ש הורוביץ, עמ' 279. 
<small>25-28.</small> <b>וקונה את עצמו בכסף על ידי אחרים, ובשטר על ידי עצמו, מפני שהוא כנותן משמאל לימינו, דברי ר' מאיר. וחכמים או' בכסף על ידי עצמו, ובשטר על ידי אחרים, ובלבד שיהא כסף של אחרים, ואומ' לו על מנת שאין לך רשות אלא בו. </b>כל הברייתא בשם התוספתא בחי' הרשב"א כ"ג א', סד"ה ושלש, וסוף הברייתא להלן שם כ"ג ב'. ובכי"ע בטעות: קונה את עצמו בכסף על ידי <b>עצמו</b>... שאין לך רשות לפדות אלא בו. ובחי' הרשב"א כ"ג ב', ד"ה הא דאמרי': ע"מ שאין לך רשות אלא <b>ליפדות</b>, ולעיל שם חסר "אלא". ובד: אלא לפדות בו, וכצ"ל לפנינו. ובמשנתנו פ"א מ"ג: וקונה את עצמו בכסף ע"י אחרים ובשטר ע"י עצמו דברי ר' מאיר. וחכמים אומרים בכסף ע"י עצמו, ובשטר ע"י אחרים, ובלבד שיהא הכסף משל אחרים. ולא הוסיפה התוספתא אלא טעם לדברי ר' מאיר שאינו נקנה בכסף ע"י עצמו, מפני שהוא כאילו נותן מימינו לשמאלו, שהרי מה שקנה עבד קנה רבו, ואם נותן את הכסף לרבו, דינו כאילו מעביר מיד שמאל של רבו ליד ימינו. ובדברי חכמים הוסיפה, שאפילו אם הכסף של אחרים, צריכים שינתנו על מנת שאין לך רשות בכסף אלא לפדות בו. ובמשנת נדרים פי"א מ"ח: והוא רוצה לתת לבתו מעות, אומר לה הרי המעות האלו נתונים לך במתנה, ובלבד שלא יהא לבעליך רשות בהן, אלא מה שאת נושאת ונותנת בפיך. וכלשון זו בסתם מתנה לאשה בירושלמי גיטין פ"ה ה"א, מ"ט ע"ב.<br>ובבבלי כ"ג ב': אמר רב ששת דכולי עלמא אין קנין לעבד בלא רבו, ואין קנין לאשה בלא בעלה, והכא במאי עסיקינן דאקני ליה אחר מנה, ואמר ליה על מנת שאין לרבך רשות וכו'. ור' אלעזר אמר כל כי האי גוונא דכולי עלמא לא פליגי דקני עבד וקני רביה, והכא במאי עסיקינן, כגון דאקני ליה אחר מנה ואמר ליה על מנת שתצא בו לחרות וכו'. ובחי' הרשב"א שם: "וכן היא מפורשת בתוספתא, דתניא התם ובלבד שיהא כסף משל אחרים, ואומר לו ע"מ שאין לך רשות אלא ליפדות. אלמא פלוגתייהו בהכין, וכאוקמתיה דר' אלעזר". ועיין בבבלי נדרים פ"ח א' ובתוספות כאן כ"ג ב', ד"ה ור"א. אבל בירושלמי נדרים שם (ובמקבילה בקידושין פ"א ה"ג, ס' ע"א): תני ולא ליך.<sup class="footnote-marker">6</sup><i class="footnote">כלומר, שצריך לומר לה ובלבד שלא יהא לבעלך רשות בהן, ואף לא ליך, אלא מה שאת נושאת וכו'.</i> א"ר זעירא<sup class="footnote-marker">7</sup><i class="footnote">כ"ה בקידושין, ובנדרים נשמט השם.</i> מאן תנא ולא ליך, ר"מ, דר' מאיר עבד יד העבד כיד רבו (כלומר, והוא הדין יד אשה כיד בעלה), מפני שאמ' ולא ליך, הא אם לא אמ' ולא ליך, זכת האשה זכה בעלה. ומן התוספתא לכאורה משמע שאפילו בכך אין יוצא לחירות ע"י עצמו, ואפשר לומר שאם אמר לו "ולא ליך", מקרי ע"י אחרים, וכסברת התוספות כ"ד א', עיי"ש. ועיין בחי' הרמב"ן, הרשב"א, הריטב"א כ"ג א', במאירי שם, עמ' 131 ואילך. ובר"ן נדרים פ"ח ב'.<br>ולעצם העניין משמע בירושלמי פ"א ה"ג, ס' ע"א, שבין ר"מ ובין החכמים סוברים שיוצא בשטר ע"י אחרים,<sup class="footnote-marker">8</sup><i class="footnote">מה שאמרו שם: אתייא כרבי, דרבי אמר אדם משחרר חצי עבדו וכו', הכוונה למשנת גיטין פ"ד, כפירוש בעל פ"מ.</i> וכל העניין של שחרור שלא מדעתו לא נזכר שם כלל בסוגיין, ומדברים ברגיל, בעבד שרוצה לצאת לחרות. וכל המחלוקת היא בכסף, לר"מ אינו יוצא לחרות בכסף ע"י עצמו, משום מה שקנה עבד קנה רבו, והוי ליה כנותן משמאלו לימינו (וכמו שאמרו בירושלמי הנ"ל במשחרר חצי עבדו בשטר ע"י עצמו), וחכמים סוברים שיוצא אף בכסף, אם הכסף לא ניתן לו אלא להפדות בו. נמצא שלחכמים יוצא לחרות בכסף ובשטר, בין ע"י עצמו בין ע"י אחרים. ולא דייקו בירושלמי מאי טעמא לא עירבו החכמים ושנו "בכסף ובשטר בין ע"י אחרים ובין ע"י עצמו", מפני שתפסו החכמים את לשונו של ר' מאיר והפכו אותו. וזו היא פשוטה של משנתנו, וכן פירש הר"מ בפיה"מ במקומו.<br>אבל בבבלי פירשו את כל המשנה אחרת, משום שהיתה לפניהם ברייתא ששנתה בשם ר' מאיר: בשטר ע"י עצמו, ולא ע"י אחרים, והברייתא נסמכה למשנתנו אנו, ולפיכך בארו שבעבד המשתחרר שלא מדעתו עסיקינן, ור"מ לשיטתו שסובר חוב הוא לעבד שיוצא לחרות (גיטין פ"א מ"ו). ושוב שאלו לשיטת החכמים למה לא עירבו ושנו "בכסף ובשטר בין ע"י אחרים ובין ע"י עצמו" והסיקו מכאן: אלא בכסף בין ע"י אחרים בין על ידי עצמו, בשטר ע"י אחרים ולא ע"י עצמו, ור"ש בן אלעזר היא דתניא וכו', עיין להלן בסמוך.
<small>28-29.</small> <b>ר' שמעון בן לעזר אמ' משם ר' מאיר אף בשטר על ידי אחרים, אבל לא על ידי עצמו. </b>וכ"ה בד, בכי"ע ובחי' הרשב"א כ"ג א', סד"ה ושלש. וכן בירושלמי פ"א ה"ג, ס' ע"א, הגירסא היא בלפנינו. אבל בחי' הרמב"ן כ"ג א', ד"ה גמרא: ובתוספתא <b>לא גרסינן אף</b>, וכן במקצת נוסחאות בגמרא.<sup class="footnote-marker">9</sup><i class="footnote">עיין בתוספות כ"ג ב', ד"ה ר"ש.</i> ובריטב"א שם, ד"ה אם כן: מיהו בתוספתא לא קתני אף, אלא הכי קאמר רשב"א אומר<sup class="footnote-marker">10</sup><i class="footnote">אין מכאן ראייה שלפני הריטב"א היה חסר בתוספתא "משם ר' מאיר". שהרי מסוף דבריו נראה שהעתיק את הכל משיטת הרמב"ן, והרמב"ן לא העתיק את לשון התוספתא כולה אלא היה מעוניין במלה "אף" שבתוספתא, משום שהפירוש בברייתא שבבבלי תלוי בה, ובבבלי הרי לא גרסו "משם ר' מאיר", עיי"ש.</i> בשטר ע"י אחרים כו', וכ"ה בגמרא במקצת נוסחאות.<br>ולעניין התוספתא אין הבדל אם גורסין בה "אף", או לא, שהרי המסורת היא בשם ר' מאיר, ור' מאיר סובר במפורש שבכסף ע"י אחרים, ואפילו אם אין אנו גורסים "אף" בדברי ר"ש בן אלעזר, הרי בעל כרחינו פירושו <b>שאף</b> בשטר ע"י אחרים, דוגמת כסף. אבל בבבלי שהעתקנו לעיל אמרו על משנתנו: ור"ש בן אלעזר היא, דתניא ר' שמעון בן אלעזר אומר <b>אף</b> בשטר ע"י אחרים ולא ע"י עצמו, <b>ושלש מחלוקות בדבר</b>. ופירשו רוב הראשונים (נגד רש"י) שהחכמים של משנתנו הם ר"ש בן אלעזר, והוא סובר בכסף ע"י עצמו (וחולק על ר"מ), כשנתנו לו אחרים ע"מ להפדות בו, וכ"ש ע"י אחרים, ובשטר ע"י אחרים דווקא, מפני שהוא אינו סובר שגיטו וידו באין כאחד. ואשר למלה "אף" שבדברי ר"ש בן אלעזר, שממנה משמע שגם כסף ע"י אחרים ולא ע"י עצמו (והרי במשנתנו מפורש בדברי חכמים בכסף ע"י עצמו) הרי המחוור הוא כבספרים שלא גרסו "אף" בדברי ר"ש בן אלעזר, וממילא פירושו שדווקא בשטר ע"י אחרים ולא ע"י עצמו, אבל בכסף גם ע"י עצמו, וחכמים של משנתנו הם רשב"א, ושלש מחלוקות בדבר, שהרי קי"ל בכמה מקומות שגיטו וידו באין כאחד, וממילא יש כאן מחלוקת שלישית שבין בכסף ובין בשטר יוצא ע"י עצמו, או ע"י אחרים, עיין בראשונים הנ"ל, בבעל המאור ובמלחמות שם.<br>והרמב"ן, הרשב"א והריטב"א נדחקו לפרש גם את הגירסא "אף" בדברי ר"ש בן אלעזר בבבלי, ובארו שר' שמעון בן אלעזר אמר כן לר' מאיר, כשם שאתה סובר שבכסף ע"י אחרים ולא ע"י עצמו, <b>אף</b> בשטר הדין כן, אבל הוא עצמו חולק על ר"מ בכסף. ומעניין שהרשב"א מסתייע מן התוספתא שלנו אף שגרס בה "אף" (בניגוד להרמב"ן והריטב"א), שהרי ממנה מוכח שר"ש בן אלעזר נושא ונותן בדברי ר' מאיר גרידא, והוא אומר שלר"מ לא בכסף בלבד משתחרר ע"י אחרים גרידא, אלא אף בשטר הדין כן. והואיל ובבבלי לא גרסו "משום ר' מאיר", אין מן התוספתא אלא גילוי מילתא בעלמא שר"ש בן אלעזר נושא ונותן בשיטת ר' מאיר, ועל שיטה זו עונה המלה "אף". ועיין מ"ש הרח"ש הורוביץ במכתב חדשי חמ"ב, עמ' 455. ועיין מ"ש מהרי"ן אפשטין במבוא לנוה"מ, עמ' 1016, ועיין מ"ש לעיל גיטין פ"א ה"ה, שורה 34, ד"ה מפני.

Halakhah 7

<small>29-30.</small> <b>ספינה נקנית במשיכה. ר' נתן אומ' ספינה ואותיות נקנות במשיכה ובשטר. </b>כ"ה ("ובשטר") בד, בכי"ע, בירושלמי (כתובות פי"א ה"א, ל"ד ע"ב) ובבבלי (ב"ב ע"ו רע"א). ובכי"ו נשמטה המלה "ובשטר" בטעות. ובבבלי שם שאלו: שטר לספינה למה לי, מטלטלי היא, והגיהו בה: ספינה במשיכה, ואותיות בשטר, עיי"ש. אבל בירושלמי הנ"ל: ספינה נקנית במשיכה דברי הכל, ר' נתן אומר ספינה ואותיות נקנין במשיכה ובשטר, כתב ולא משך, משך ולא כתב לא עשה כלום, עד שיכתוב וימשוך. וכן מביא בשם הירושלמי בעיטור ה' מתנת שכ"מ, הוצ' רמא"י ח"ב, ס"ב ע"ג. ולעניין אותיות שצריך שניהם, עיין ב"ב הנ"ל (במחלוקת רבי וחכמים), וכאן מ"ז ב'. 
<small>30-31.</small> <b>אי זה הוא משיכה, בין שמשך, בין שהנהיג, בין שקרא לה וכו'. </b>בבלי כ"ב ב', ב"ב ע"ח ב'. ועיין ירושלמי כלאים פ"ח ה"ב, ל"א ע"ג. ומשיכה שייכת בגמל והנהגה בחמור, כבבלי ב"מ ח' סע"ב ואילך, עיין בפירוש הר"ש כלאים פ"ח סמ"ב. 

Halakhah 8

<small>32-33.</small> <b>אי זו היא מסירה, כל שמסר לו פרומביא במוסרה הרי זו מסירה. </b>כ"ה ("מסירה") בד ובכי"ע, ובכי"ו בטעות "מכירה". ובד ובכי"ע: פרומביא <b>ומוסרה</b> (בכי"ע: ומוסירה), והיא פרומביא (φορβεά), אפסר, היא מוסירה. ומלשון התוספתא מוכח שהבעלים מוסרים את הפרומביה ללוקח מיד ליד. ובבבלי כאן וב"ב הנ"ל: כיצד במסירה, אחזה בטלפה, בשערה, באוכף שעליה, בשליף שעליה, בפרומביא, ובזוג שבצוארה, קנאה. וברש"י כ"ה ב' (במשנה): נקנית במסירה. <b>בעליה מוסרים אותה ללוקח באפסר</b>, או בשערה, כדתניא לעיל, כיצד במסירה וכו'. ובתוספות שם, ד"ה בהמה (הראשון), מביאים פירוש זה גם בשם הריב"ם שהסתייע מבבלי ב"מ ח' ב': מאי לשון מסירה, כאדם המוסר דבר לחבירו. אבל הר"י חולק וסובר שאין צורך במסירה מיד ליד, כפי שמשמע מפשוטה של לשון הברייתא בבבלי. ועיין בח"ד שדייק לסייע לרש"י מסיומה של הברייתא "הרי זו מסירה", כלומר, מן הכפילות, ולא הבינותי למה הוצרך לכן, שהרי לשון התוספתא ברורה "כל שמסר לו", כלומר, הבעלים מסרו את הפרומביא מיד ליד. ועיין בלשון הירושלמי כאן פ"א ה"ד, ס' סע"א ואילך. ועיין בחי' הרשב"א כ"ה ב', ב"מ ח' ב', ב"ב ע"ה ב', ובמאירי כאן כ"ה ב', עמ' 249, ובחו"מ סי' קצ"ח סע' ח', ורבותינו סמכו על הראיות מן הבבלי, עיי"ש. 
<small>33.</small> <b>אימתי אמרו מטלטלין נקנין במשיכה וכו'. </b>כל הברייתא להלן ב"ב פ"ה ה"ב, ירושלמי סוף שביעית, ל"ט ע"ד, גיטין פ"ח ה"א, מ"ט ע"ב, כאן פ"א ה"ד, ס' ע"ב. וכעין ברייתא זו גם בתוספתא ב"ב שם ה"א, והובאה בבבלי שם פ"ה א', ועיין מש"ש בתס"ר ח"ב, עמ' 141, בשיטות הראשונים. 
<small>34.</small> <b>ברשות הלוקח, כיון שקיבל עליו, קנה. </b>כלומר, כיון שקיבל עליו המוכר למכור, קנה. 
<small>35-36.</small> <b>ברשות זה המופקדין אצלו, עד שיקבל עליו, או עד שישכור לו את מקומן. </b>ופירשו הראשונים את הברייתא הראשונה שבתוספ' ב"ב הנ"ל שנשנית בתוספתא באותה לשון: עד שיקבל עליו הנפקד להמשיך בתפקידו גם ללוקח, או עד שישכיר לו<sup class="footnote-marker">11</sup><i class="footnote">לפי הגירסא "שישכור לו", הכוונה שהלוקח ישכור לו (פעולה חוזרת, ישכור לעצמו) את מקומו.</i> את מקומן. ועיין בנוסחאות שם שציינתי בתס"ר הנ"ל. ובירושלמי הנ"ל: ברשות זה שהיו מופקדין אצלו לא קנה, עד <b>שיזכוהו</b> בהן,<sup class="footnote-marker">12</sup><i class="footnote">בקידושין: עד שיזכה הוא בהן, וצ"ל: עד שיזכהו בהן, כבירושלמי שביעית וגיטין.</i> או עד שישכיר לו את מקומו. 

Halakhah 9

<small>36-38.</small> <b>החליף עמו קרקעות בקרקעות, מיטלטלין במטלטלין, קרקעות במטלטלין, מטלטלין בקרקעות, כיון שזכה זה נתחייב בחלפיו. </b>במשנתנו פ"א מ"ו: כל הנעשה דמים באחר, כיון שזכה זה נתחייב זה בחליפיו. כיצד, החליף שור בפרה וכו'. ובבבלי כ"ח א': הכי קאמר כל הנישום דמים באחר. ופירש"י: כל דבר שאם בא לתתו דמים באחר צריך לשומו בדמים, לבר ממטבע.<sup class="footnote-marker">13</sup><i class="footnote">הביטוי "לעשות דמים" שכוונתו "לשום", רגיל מאד במקורות, עיין משנת פסחים פ"ז מ"ג, ב"מ פ"ה מ"ט, תמורה פ"ה מ"ה, תוספתא מעשרות פ"ב סהי"ז, ב"מ פ"ג ה"ח, שם פ"ו ה"ט, ירושלמי כתובות פי"א ה"ד, ל"ד ע"ג, בבלי ב"מ ס"ט סע"ב, ועוד בכ"מ.</i> ובירושלמי פ"א ה"ו, ס' ע"ד: תמן תנינן (ב"מ פ"ד מ"א) זה הכלל כל המיטלטלין קונין זה את זה. ר' בא רב הונה בשם רב אפי' צבור בצבורין. א"ל ר"א לא שנינו אלא כל הנעשה דמים באחר בלבד, דבר שהוא צריך לשום. ועיין מ"ש בתלמודה של קיסרין, עמ' 52, ובראשונים שציינתי שם. ונחלקו המפרשים אם בכגון דא צריך שיהו החליפין שוה בשוה (כעין דמים), או שיש כאן קניין מעין קניין סודר, עיין בתוספות כאן, ד"ה הכי, ובשאר ראשונים כאן וב"מ מ"ז א'. ובעיטור, מאמר ב', קניין, הוצ' רמא"י י"ב ע"ב, הביא את התוספתא כאן, וסיים: וכגון שעשאן דמים, וכן הילכתא. וכן הביאו את התוספתא בחי' הרמב"ן כאן כ"ח ב', ד"ה הא דתנן, רשב"א שם, סד"ה הניחא, רשב"א ב"ב ג' א' (ועיין בשו"ת שלו ח"א סי' אלף רכ"ו), שיטה קדמונית (בני ברק תשל"ב) למס' קידושין כ"ח ב', עמ' 71, תלמיד הרשב"א ב"מ מ"ז א', עמ' קכ"ח, ריטב"א כאן כ"ח א', סד"ה מתניתין, וב"מ מ"ז רע"א (בשטמ"ק שם), רא"ש ב"ב פ"א סי' ג', רבינו ירוחם מישרים נתיב י"א רח"א, הגה"מ רפ"ה מה' מכירה (בד' קושטא בלבד), ר"ן כאן פ"א סי' תר"ו (במשנה) ובחידושיו לב"ב ג' א', עמ' 15, נ"י כאן, עמ' ק"ע, מ"מ פ"ב מה' שכנים ה"י. ובשו"ת הרדב"ז ח"א סי' תע"ג הביא את הרמב"ן, הרשב"א וחי' הר"ן הנ"ל ונשא ונתן בדבריהם ביחס לתוספתא כאן, עיי"ש. ועיין בחו"מ סי' ר"ג סעיף י' ובבאור הגר"א שם. 
<small>38.</small> <b>רשות גבוה בכסף וכו'. </b>במשנתנו פ"א מ"ו: רשות הגבוה בכסף, רשות ההדיוט בחזקה. ולהלן ב"ק פ"ד סה"ג: הקונה מן הגבוה בכסף ומן ההדיוט בכסף, בשטר, ובחזקה. 
<small>38-40.</small> <b>כיצד, גזבר שנתן מעות הקדש במטלטלין, קנה הקדש בכל מקום שהוא, אבל בהדיוט לא קנה עד שעה שימשוך. </b>בירושלמי פ"א סה"ו, ס"א ע"א: כיצד, גזבר שנתן מעות הקדש במטלטלין קנה הקדש בכל מקום שהוא, שנא' (תהלים כ"ד, א') <b>לה' הארץ ומלואה, תבל ויושבי בה</b>. וכל הברייתא שלנו גם בבבלי כ"ח ב'. ובס' המקח והממכר לרב האיי שער נ"ו, פ"ט ע"א: וגרסי' בתוספת' רשות הגבו' בכסף, כיצד, גזבר שנתן מעות הקדש במטלטלין וכו', ונראה שהעתיק מן התוספתא ולא מן הברייתא שבבבלי. 
<small>40.</small> <b>אמירתו לגבוה כמסירתו להדיוט. </b>צ"ל: <b>אמירתי</b> לגבוה <b>כמסירתי</b> להדיוט, כמו שהעתיק רב האיי הנ"ל, וכ"ה גורס שם במשנתנו הנ"ל, וכ"ה במשנה מטיפוס א"י (ירושלמי, לו, קויפמן, פרמה ועוד), וכ"ה להלן ב"ק פ"ד ה"ג בכי"ו (בד שם: אמירתו לגבוה <b>כמסירתי</b> להדיוט), ולהלן ערכין פ"ד ה"ג בכי"ו ובקטע מן הגניזה, ובירושלמי כאן במקומו, ולהלן שם פ"ג ה"א, ס"ג ע"ג, גיטין פ"ז סה"ג, מ"ח ע"ג (בד"ו) ועוד בכ"מ. ובשו"ת מהר"מ ב"ב, הוצ' מק"נ, עמ' 195: <b>והברייתא</b> דאמירתו לגבוה היא שנויה בתוספתא דקידושין גבי הקדשות. 
<small>40-41.</small> <b>שור זה הקדש, ובית זה הקדש, אפי' מיכן ועד סוף העולם וכו'. </b>בירושלמי כאן פ"א ה"ו, ס"א ע"א, הנ"ל: שור זה עולה, ובית זה קרבן, קנה הקדש בכל מקום שהוא, דכתיב <b>לה' הארץ ומלואה</b> וגו', ובהדיוט לא קנה עד שעה שיחזיק. ועיין הלשון בבבלי כ"ח ב' הנ"ל ובס' המקח והממכר הנ"ל. 

Halakhah 10

<small>42-45.</small> <b>אי זו היא מצות עשה שהזמן גרמא, כגון סוכה, לולב, ותפלין. אי זו היא מצות עשה שלא הזמן גרמא, כגון אבידה, ושלוח הקן, מעקה, וציצית. ר' שמעון פוטר את הנשים מן הציצית, מפני שהיא מצות עשה שהזמן גרמא. </b>וכע"ז גם בד ובכי"ע, ובראשונים שנביא להלן. וכע"ז גם בירושלמי כאן פ"א ה"ז, ס"א ע"ג, וברכות פ"ג ה"ג, ו' ע"ב (אלא ששם נמנה גם שופר במ"ע שהזמן גרמא).<sup class="footnote-marker">14</sup><i class="footnote">כמו שנשנה בבבלי. ועיין לעיל ר"ה פ"ב ה"ה, עמ' 314, ובמקבילות שצוינו שם.</i> ובבבלי ל"ג סע"ב: ת"ר איזוהי מצות עשה שהזמן גרמא, סוכה, לולב, שופר, <b>וציצית</b>, ותפילין. ואיזה מצות עשה שלא הזמן גרמא, מזוזה, מעקה, אבידה, ושילוח הקן וכו'. ובתוספות ר' יהודה ברכות י"ד א', הוצ' הר"נ זקש, עמ' קע"ט: מיהו יש ספרים דלא גרסי התם ציצית. וכ"ה באו"ז ח"א סי' ל"ט, י"ג ע"ג. וכן כותב בחי' הרמב"ן ל"ג ב' ול"ד א': ואיכא נסחי דלא כתיב בהו ציצית, וכ"ה בר"ן על הרי"ף פ"א סי' תרי"ד. ובריטב"א ל"ג ב': ת"ר איזו היא מצות עשה שהזמן גרמא, כגון סוכה, ולולב, ושופר. ואי זו היא מצות עשה שלא הזמן גרמא וכו', פי' לאו דוקא הני, דהא איכא נמי אחריני, דבמצות שהזמן גרמא איכא <b>תפילין</b> (לא גרס בברייתא בבבלי תפילין, עיין ע"ז להלן בסמוך) וכו', והא דלא קתני ציצית, לא ברישא ולא בסיפא, משום דהוי בפלוגתא דר' שמעון ורבנן וכו', מי' בתוספתא חשיב לה בהדי מצוות שלא הזמן גרמא, דנשים חייבות אליבא דרבנן וכו', ואיכא נוסחי בגמרא דילן דחשביה לה ברישא, ואתיא כר' שמעון, דהלכתא כוותיה וכו'. וכן חסר "ציצית" בבבלי בכי"מ.<br>אבל הגאונים והקדמונים גרסו "ציצית" בבבלי, וכ"ה בס' המפתח לר"ן גאון ברכות כ' ב' (י"ז ע"א מן הספר), בפי' ר"ח מכ"י, באוה"ג לקוטי פר"ח, עמ' 26 (וכן מעיד בשמו באו"ז ח"א סי' ל"ג הנ"ל), וברי"ף פ"א סי' תרי"ד ועוד. ובחי' הרשב"א לקידושין חסרים כמה דפים, אבל בשו"ת שלו ח"א סוף סי' רצ"ח: ובבריתא השנויה בגמרא שם בפרק קמא דקדושין שנו ציצית במצות עשה שהזמן גרמא.<sup class="footnote-marker">15</sup><i class="footnote">ועיי"ש שהעיר שבירושלמי הגירסא הפוכה (כלומר, ששם מונה ציצית בתוך מ"ע <b>שלא </b>הזמן גרמא), ולא הזכיר את התוספתא.</i> והברייתא הסתמית בבבלי היא איפוא כר' שמעון,<sup class="footnote-marker">16</sup><i class="footnote">ונשים פטורות מן הציצית. ובתרגום יונתן דברים כ"ב ה': לא יהיה גוליין דציצית ותפילין, דהינון תקוני גבר, על איתא. ועיין בפי' הראב"ד לתו"כ ויקרא פרשה ב' ה"ב, ד' ע"ב, ומ"ש בירושלמי כפשוטו, עמ' 355.</i> ועיין בראשונים הנ"ל שהביאו ראיות מכמה מקומות שלילה לאו זמן ציצית הוא. ועיין באהצו"י ברכות, עמ' 76–77, שציין לראשונים שדנו בדברי הירושלמי.<br>ואשר לתפילין כבר ראינו מדברי הריטב"א לעיל שהיה חסר לפניו "תפילין" בברייתא שבבבלי, וכן ליתא בס' המפתח, הר"ח והרי"ף הנ"ל, אבל היא משנה מפורשת בברכות פ"ג מ"ג. ובתוספות מנהות מ' ב', ד"ה משום, מביאים את התוספתא כאן ואת הירושלמי הנ"ל להורות שלרבנן ציצית היא מצות עשה שלא הזמן גרמא, וכן הביאוה בחי' הרמב"ן והריטב"א הנ"ל.<br>והמחלוקת של ר"ש וחכמים בספרי שלח פיס' קט"ו, עמ' 124, ושם מסיים: זה הכלל אמר ר' שמעון כל מצות עשה שהזמן גרמא נוהגת באנשים ולא בנשים, בכשרים ולא בפסולים (כלומר, עבדים, כפירוש הרד"ף). ועיין בספרי זוטא, הוצ' הרי"ז יאסקאוויטץ, קע"ט ע"א, הערה ג'. ועיין בבלי מנחות מ"ג א', וריש מס' ציצית.<br>והתוספתא נסמכה למשנתנו פ"א מ"ז: וכל מצות עשה שהזמן גרמא אנשים חייבין ונשים פטורות, וכל מצות עשה שלא הזמן גרמא א' אנשים וא' נשים חייבין, וכל מצות לא תעשה בין שהזמן גרמא, בין שלא הזמן גרמא, א' אנשים וא' נשים חייבים. ועיין לעיל סוטה פ"ב ה"ח ומ"ש לעיל ח"א (ברכות), עמ' 121, ד"ה חייבות. ומה ששנו כאן אבידה, ושלוח הקן, ומעקה, בתוך מ"ע שלא הזמן גרמא, אעפ"י שיש בהם גם לא תעשה, כבר דנו בכך בתוספות כאן ל"ד א', ד"ה מעקה, בחי' הרמב"ן ובמאירי שם, עמ' 188, ועוד.

Halakhah 11

<small>45-46.</small> <b>אי זו היא מצות הבן על האב, מאכיל, ומשקה וכו'. </b>במשנתנו פ"א מ"ז: כל מצות הבן על האב אנשים חייבים ונשים פטורות וכו'. ומתחילה סבר הבבלי לפרש שמצות הבן על האב כוונתו מצוות שהבן מצווה על אביו,<sup class="footnote-marker">17</sup><i class="footnote">דוגמת "אתה <b>מצווה עליו </b>לפרנסו" בברייתא שבבבלי כתובות ס"ז ב'.</i> ולפיכך שאלו, כיצד אמרו על כך שהנשים פטורות, והרי גם הנשים חייבות בכיבוד אב ואם, ומשום כך אמר רב יהודה שם: הכי קאמר כל מצות הבן המוטלות על האב לעשות לבנו אנשים חייבים ונשים פטורות. תנינא להא דת"ר (להלן בסיפא) האב חייב בבנו למולו, ולפדותו וכו'. וע"פ שיטה זו פירש רב יהודה את הסיפא של משנתנו, עיין להלן.<br>אבל במשניות מטיפוס א"י (משנה שבירושלמי, פיסקא שבירושלמי, הוצ' לו, קויפמן ופרמה) הגירסא היא להפך: כל מצות האב על הבן האנשים חייבין והנשים פטורות, כל מצות הבן על האב אחד אנשים ואחד נשים חייבין. ומפרט בירושלמי את המצוות כבתוספתא בערך.<sup class="footnote-marker">18</sup><i class="footnote">אלא ששם הפרוט הוא ע"פ סידרו במשנה, כלומר, מתחילה המצוות של האב על הבן, ואח"כ מצוות של הבן על האב.</i> ומתוך התוספתא שלנו ברור ששנתה את משנתה בנוסח א"י, אלא שסדר הבבות הוא כמו במשנה שבבבלי. ועיין מ"ש ר"ל גינצבורג בגנזי שכטר ח"א, עמ' 489, סי' ד', ומ"ש להלן שורה 48–49, ד"ה אי זו.<br>וכבר עמד ר' יהוסף אשכנזי על החילוף בין משנת הבבלי לבין משנת הירושלמי, ופירשה כפשוטה, וכמו שרצה הבבלי לומר בתחילה, אלא שעמעם על פירוש זה, משום משנת בכורות פ"ח סמ"ו (והובאה בבבלי כ"ט סע"א): הוא לפדות ובנו לפדות, הוא קודם את בנו. ר' יהודה אומר בנו קודמו, <b>שמצותו על אביו, ומצות בנו עליו</b>, הרי לך שמצות הבן על האב פירושו, מצוות הבן שמוטלות על האב,<sup class="footnote-marker">19</sup><i class="footnote">אין מכאן ראייה גמורה, משום שמצוותו פירושו "מצוות פדיון הבן", ומצוות פדיון הבן ביחס לאב הרי היא על אביו (כלומד, על הסבא של בנו) ומצות בנו (כלומד. מצוות פדיון בנו) עליו היא, ואין יסוד חזק להסיק מכאן שהניסוח כאן הוא מתוך הסידרא של "מצות בנו עליו", שכוונתו מצוות הבן שמוטלות על האב.</i> דוגמת פדיון הבן, וכמו שפירש הבבלי שהבאנו לעיל. ברם יפה העיר מהרי"ן אפשטין במבוא לנוה"מ, עמ' 340, על הלשון שבמכילתא פסחא פי"ה, הוצ' הורוביץ, עמ' 73: הצד השוה שבהן (כלומר, במלה ובפדיון הבן) שהוא <b>מצות האב על הבן</b>, אם לא עשה לו אביו הוא יעשה לעצמו וכו'. וגירסא זו מתאימה ללשון המשנה כאן בטופסי א"י, וכמו שמפורש בתוספתא ובירושלמי כאן. וכן ראיתי בשאילתות סוף שאילתא נ"ו: דרש. כל מצות <b>הבן על האב</b>.<sup class="footnote-marker">20</sup><i class="footnote">ובאמת בכ"י אפשטין (לפי הוצ' מירסקי, עמ' קס"ו, בשנו"ס): "מצות <b>האב על הבן</b>", והוא תיקון ע"פ משנת הבבלי.</i> ומשמע מכאן שהיתה לפניו הגירסא במשנה כנוסח א"י, שהרי הוא עוסק שם במצות כיבוד אב ואם.
<small>46-47.</small> <b>מאכיל ומשקה מלביש ומכסה מוציא ומכניס ומרחיץ את פניו ידיו ורגליו. </b>בתו"כ ריש קדושים ה"י, פ"ז ע"א: אי זהו כיבוד מאכיל ומשקה מלביש ומכסה מכניס ומוציא. וכ"ה במכילתא דרשב"י יתרו, הוצ' אפשטין-מלמד, עמ' 152. וכן בירושלמי כאן פ"א ה"ז, ס"א ע"א, אלא ששם: ומכסה <b>ומנעיל</b> מכניס ומוציא. ובירושלמי פיאה פ"א ה"א, ט"ו ע"ג, בא "מנעיל" במקום "מכסה" (עיין להלן). ובבבלי כאן ל"א סע"ב הגירסא היא כמו בתו"כ, אלא שבנוסח העין יעקב (כמו שהעירו בגליון במקומו) הגירסא היא כבירושלמי פיאה הנ"ל. ובכל המקבילות שראינו לא נזכר "ומרחיץ פניו ידיו ורגליו". ובירושלמי כאן לעיל שם: וכשם שהוא זכה לו (כלומר, שהאב זכה לבן) בחמשה דברים כך הוא חייב לו בחמשה דברים<sup class="footnote-marker">21</sup><i class="footnote">המניין הזה היה מקובל אצל חז"ל, שכן שנו בילמדנו (לפי ילקוט שלח רמז תשמ"ה): האב חייב בבנו <b>בחמשה דברים</b>, למולו, לפדותו וכו', <b>והבן אף הוא חייב לכבד לאביו</b>. ועיין בתנחומא שלח סי' י"ד, הוצ' בובר סי' כ"ו, במ"ר רפי"ז.</i> ואילו הן מאכיל, ומשקה, מלביש, מנעיל, מנהיג. והוא מתאים לירושלמי פיאה אלא שכלל מכניס ומוציא ב"מנהיג". ובפסיקתא רבתי (כ"ג-כ"ד), הוצ' רמא"ש קכ"ב ע"א: איזהו כיבוד, מאכל ומשקה מרביץ מרחיץ סך ומנעיל ומכניס ומוציא. וכנראה שיש כאן השפעה ממשנת סנהדרין פ"ז מ"ו. ועיין מכילתא, מס' בחדש, יתרו רפ"ח, עמ' 231. 
<small>47.</small> <b>אחד האיש ואחד האשה, אלא שהאיש ספיקה בו לעשות וכו'. </b>תו"כ ריש קדושים ה"ב, פ"ו ע"ד, ירושלמי פאה וקידושין הנ"ל, בבלי ל' ב', ל"ה א', פסיקתא רבתי, קכ"ב סע"א הנ"ל, ועיין מכילתא הנ"ל. 
<small>48-49.</small> <b>אי זו היא מצות האב על הבן, למולו, ולפדותו וכו'. </b>וכן בירושלמי פ"א רה"ז, ס"א א': <b>כל מצות האב על הבן</b> כו' (כלומר פיסקא ממשנתנו), מצוה שהאב חייב לעשות לבנו, למוהלו לפדותו וכו'. ובבבלי כ"ט א': מאי כל <b>מצות הבן על האב</b> וכו', האב חייב בבנו למולו ולפדותו וכו'. ושני התלמודים לשיטתם בגירסתם במשנה, עיין מ"ש על כ"ז לעיל שורה 45–46, ד"ה אי זו היא, ואילך. וברייתא זו במכילתא בא פי"ח, עמ' 73, קה"ר פ"ט, ט', ילמדנו בילקוט שלח רמז תשמ"ה, תנחומא שם סי' י"ד, הוצ' בובר סי' כ"ו, במ"ר רפי"ז. ועל הסדר כאן, עיין בח"ד ומ"ש הר"ל גינצבורג בגנזי שכטר ח"א, עמ' 478. 
<small>50.</small> <b>ויש אומ' אף להשיטו בנהר. </b>וכ"ה בקה"ר ובבבלי הנ"ל (ושם: במים). ובירושלמי הנ"ל: ר' <b>עקיבה</b> אומר אף ללמדו לשוט על פני המים. ובמכילתא הנ"ל: ר' עקיבא אומר אף ללמדו שייט. רבי אומר אף ישוב מדינה. ובבבלי ל' ב': איכא בינייהו, דאגמריה עיסקא. וברש"י: אם למדו סחורה, לת"ק הרי למדו חיים וכו'. 
<small>50-51.</small> <b>כל שאין מלמד את בנו אומנות מלמדו ליסטות. </b>בד: <b>כאלו</b> מלמדו לסטות, והוא תיקון ע"פ הבבלי הנ"ל שגרס בברייתא כלפנינו בכי"ו, ושאל: ליסטות סלקא דעתך, אלא <b>כאילו</b> מלמדו ליסטות.<sup class="footnote-marker">22</sup><i class="footnote">באתונה העתיקה היה קיים חוק, νόμος περὶ τῆς ἀργίας (כנראה, מזמנו של דרקון), שהיה מטיל ענשים חמורים על הבטלה. וחוקי Solon (לפי פלוטרך, Solon 22) אינם מחייבים את הבן לפרנס אביו לעת זיקנותו, אם אביו לא לימדו אומנות. ועיין מ"ש על כל זה G. Busolt בספרו Griechische Staatskunde (מינכן 1920–26), עמ' 182, הערה 5, עמ' 815, הערה 1.</i> ובכי"ע: <b>ילמדו</b> ליסטות, וסיגנון זה יותר עוקץ, הואיל ואין אביו מלמדו אומנות, מוטב לו לאביו ללמדו מתחילה ליסטות, שלא יהא לקיש ליסטים ובכיר לצלובים. ומהרי"ן אפשטין במבוא לנוה"מ, עמ' 536, העיר על סיגנון דומה במשנה סוטה פ"ג מ"ד: כל המלמד בתו תורה לומדה תפלות, ואף שם שאלו בבבלי (כ"א ב'): תיפלות סלקא דעתך, אלא אימא <b>כאילו</b> למדה תפלות. ועיי"ש במבוא הנ"ל שהביא כמה נוסחאות שלא גרסו במשנתנו "כאילו", עיי"ש. וכן בתרגום לטיני ממשנה זו מן המאה השלש עשרה למספרם:<sup class="footnote-marker">23</sup><i class="footnote">עיין מ"ש עליו במחברתי שקיעין, עמ' 94.</i> Qui docet filiam suam legem, docet eam lecacitatem. 
<small>51-53.</small> <b>רבן גמלי' אומ' כל שיש בידו אומנות למה הוא דומה, לכרם [שמוקף גדירו לחרי' שמוקף סייג וכל שאין בידו אומנו' למה הוא דומה, לכרם] שאין מוקף גדירו ולחריץ שאין מוקף סייג. </b>השלמתי ע"פ ד, ובכי"ו נשמט ע"י הדומות. ובכי"ע: כל שיש בידו אומנות למה הוא דומה, לכרם שמוקף גדר <b>ולאריס</b> שמוקף סייג. ושם, כנראה, נשמטה הסיפא ע"י הדומות. הזיווג של כרם וחריץ, וכן גירסת כי"ע "אריס" במקום "חריץ", מורה ש"חריץ" כאן אינו אלא עריס, אריס, והכתיב חריץ רגיל בתוספתא, עיין מ"ש לעיל ח"ב (כלאים),<sup class="footnote-marker">24</sup><i class="footnote">על מה שכתבתי שם יש להוסיף ספרי האזינו פיס' שי"ב, כ"י ברלין (לפי שנו"ס בהוצ' הר"א פינקלשטין, עמ' 353, שורה 3): ונתנה <b>לעריצים</b>, התחילו <b>עריצים </b>גונבים אותה וכו'. ובשאר נוסחאות שם: לאריסים, התחילו העריסים וכו'. ופשיטא שאין "עריצים" אלא שינוי כתיב של "חריצים", "אריסים", "עריסים", בלי הבדל במשמעות המלה.</i> עמ' 625. שניהם, כרם ועריס, אוסרים את הזרעים בתוך ד' אמות (עיין כלאים רפ"ו), אבל אם היו מוקפים גדר, או סייג, גבוה עשרה טפחים, מותר לסמוך להם זרעים. והמשל כאן<sup class="footnote-marker">25</sup><i class="footnote">בניגוד למסורת ר' יוסי בר' אלעזר בשם רבן גמליאל להלן בסמוך.</i> הוא על היחס שבין הכרם לבין "חוץ לכרם". ותוכנו, כשם שכרם המוקף גדר, ועריס המוקף סייג, אינם אוסרים את מה שנזרע בתוך ד' אמות שלהם (כמשנת כלאים פ"ד מ"ג), כך מי שיש לו אומנות אינו יורד לחייו של חבירו, והוא אומר "אני משכים למלאכתי והוא משכים למלאכתו, כשם שהוא אינו מתגדר במלאכתי, כך אני איני מתגדר במלאכתו", ואינו מזיק לחבירו.<br>והמשל בין כרם לאומנות מצוי גם במסורת אגדה, שכן אמרו בילמדנו (לפי ילקוט שלח רמז תשמ"ה): ולמדם אומנות. <b>וכי תבאו אל הארץ ונטעתם</b> (ויקרא י"ט, כ"ג).
<small>54-56.</small> <b>כל שבידו אומנות למה הוא דומה, לאשה שיש לה בעל, בין שהיא מתקשטת ובין שאינה מתקשטת אין הכל מסתכלין בה, ואם אין מתקשטת היא תהא לה מורא. </b>וכ"ה בד, אלא ששם: לא תהא לה מורא. ובכי"ע: אם אינה מתקשטת היא תהא לה <b>מאירה</b>. ואין ספק שגירסת כי"ע נכונה, ולהלן בסיפא נביא את מסורת הקדמונים בגירסת התוספתא. והמשל הוא שבאשה שיש לה בעל אין אחד מעוניין להסתכל אם היא מתקשטת, או לא, אבל תבוא לה מאירה אם אינה מתקשטת, שהרי סופה להמאס על בעלה, ועיין במשנת נדרים רפי"א וכתובות פ"ז מ"ג. ועיין בבלי פ"א ב', ובהגהות הרד"ל שם, ד"ה כמה שנ', שהסמיך לו את התוספתא. וכן אדם שיש לו אומנות, בין אם הוא מתהדר בצדקה ומתקשט במלבושו, בין אינו עושה כן, אין הבריות מרננים אחריו, אבל אם יש לו ואינו מתנהג כן תהא לו מאירה. ועיין מ"ש להלן בסיפא בשם הגאון. והדמיון בין אומנות לאשה מצוי במקורות חז"ל, עיין בבלי סנהדרין פ"א א'. ובקהלת זוטא, עמ' 122 (לפי גירסת הילקוט רמז תתקפ"ט): ראה חיים זו תורה. <b>עם אשה. זו אומנות</b>. ועיין בבלי כאן ל' ב'. 
<small>56-58.</small> <b>וכל שאין בידו אומנות למה הוא דומה, לאשה שאין לה בעל, בין מתקשטת ובין שאינה מתקשטת הכל מסתכלין בה. ואם אין מתקשטת היא לא תהא לה מורא. </b>כל בבא זו, כנראה, היתה חסרה בטופס שממנו הדפיסו בד"ו, אלא שהוסיפו ע"פ נוסחא אחרת, והקדימו לה המגיהים: "בספרי' אחרי' ונר'", כלומר, נוסחא זו מצאוה בספרים אחרים, והיא נראית להם. וברור שבנוסחא שהדפיסו ממנה, נשמט ע"י הדומות בט"ס. ובכי"ע ישנה בבא זו, אלא שמסיים בה: ואם מתקשטת היא <b>תהא לה מאירה</b>. וכן בשו"ת מהר"ם בר ברוך (דפוס פראג) סי' קצ"ט: תבא <b>מאירה</b> לאשה שיש לה בעל ואינה מתקשטת, ותבא <b>מאירה לאשה שאין לה בעל ומתקשטת</b>. ובתשה"ג שערי תשובה סי' פ"ד: גרסינן <b>בשקלים</b> תבוא מארה לאשה שיש לה בעל ואינה מתקשטת, ותבא מארה לאשה שאין לה בעל ומתקשטת, ותבוא מאר' לצורבא מרבנן דלא מתקשט בכבודה של תורה. ומדברי הגאון לעיל שם משמע קצת שאף הסיום הוא מן המקור שהביא. והדברים אינם בשקלים ולא במקום <b>אחר</b><sup class="footnote-marker">26</sup><i class="footnote">והלשון "לצורבא מרבנן" מוכיח שיש כאן מקור בבלי.</i> (חוץ מן ההתחלה שנמצאת כאן בתוספתא). ובמקור זה, כנראה, השתמש ר' יוסף אבן אביתור במכתבו לרב שמואל הכהן גאון ישיבת א"י:<sup class="footnote-marker">27</sup><i class="footnote">לפי מרמורשטין בצופה הצרפתי ח"ע, 1920, עמ' 102, ופרסמה מחדש יעקב מאן בתרביץ ש"ו, עמ' 86.</i> מי לא אמרינן בהדין עניינא, ואם אינה מתקשטת תבוא לה ותבוא לה וכול'. וכוונתו לת"ח שאינו מתקשט בכבודה של תורה, ואינו מקפיד על כבודו.<br>ובאבות דר"ן נו"ב פכ"א: ר' אומר גדולה היא מלאכה שכל מי שאינו עוסק במלאכה בני אדם משיחין בו, מנין איש פלוני אוכל, מנין הוא שותה. משל למה"ד לאשה שאין לה בעל והיא מ(ת)קשטת עצמה ויוצאה לשוק, ובני אדם משיחין בה. כך כל מי שאינו עוסק במלאכה בני אדם משיחין בו.<br>סוף דבר, מכל הנ"ל ברור שגירסת כי"ע נכונה, ותבוא מאירה לאשה שאין לה בעל והיא מתקשטת, שהרי אין אשה מתקשטת אלא לבעלה (שה"ש רבה פ"א, ד'), וכמו שאמרו בספרי בהעלתך פי' צ"ט, הוצ' הרח"ש הורוביץ, עמ' 98: אלא שראת את צפורה שאינה מתקשטת בתכשיטי נשים, אמרה לה (כלומר מרים) מה לך שאין את מקשטת וכו', לכך ידעה מרים (כלומר, שמשה פרש מאשתו צפורה). ואף מי שאין לו אומנות דומה לאשה שאין לה בעל, שכולם מסתכלים בה ומדברים בה, בין שאינה מתקשטת (ואומרים שנתייאשה מלהנשא) ובין שהיא מתקשטת (ואומרים שהיא נראית כזונה), כך מי שאין לו אומנות הכל מדברים עליו בין אם הוא מתהדר ובין אם אינו מתהדר, ותבוא לו מאירה אם הוא מתהדר ואין לו.
<small>58-59.</small> <b>ר' יוסה בי ר' לעזר אמ' משם רבן גמליאל (ר' אומ' כל שבידו וכו'. </b>וכ"ה בד (אלא ששם חסרות המלים: ר' אומ', וכן הן חסרות בכי"ע). ולא מצאתי תנא זה במקום אחר בברייתות, אבל בכי"ע: ר' אלעזר בר' צדוק אומ' משום רבן גמ' כל שיש בידו וכו'. 
<small>59-60.</small> <b>כל שבידו אומנות למה הוא דומה, לכרם גדור, שאין בהמה וחיה נכנסין לתוכו וכו'. </b>המשל של ר' יוסה בר' לעזר אף הוא משוה את האומנות לכרם, אלא שהוא מדבר על היחס של ה"חוץ לכרם" לכרם (בניגוד לרבן גמליאל שברישא). ומי שיש בידו אומנות אין הבריות נכנסים לתוך ענייניו לדעת מהיכן ירק זה חי, ושמא הוא מלסטם את הבריות, או מתוך סקרנות פשוטה, מה שאין כן באין בידו אומנות. והוא המשל הפשוט ביותר. 

Halakhah 12

<small>62-63.</small> <b>ר' לעזר בי ר' שמעון אומ' כל מצוה שנתחייבו בה ישראל וכו'. </b>בבלי ל"ח סע"א. וכל הברייתא בשם "תוספות מסכת קדושין פ"ק" הובאה בכפתור ופרח פ"י (ד"ר נ"א ע"א, הוצ' לונץ עמ' רי"ג). 
<small>64-65.</small> <b>ושלא נתחייבו בה אלא משבאו לארץ, אין נוהגת אלא בארץ, חוץ מהשמטת כלים, וגאולת ממכר, ושילוח עבד עברי וכו'. </b>וכ"ה בכפו"פ הנ"ל (אלא ששם: <b>שמיטת</b> כלים). ובד לנכון: מהשמטת <b>מלוה</b> וכו', וכצ"ל לפנינו. ובכפו"פ, כנראה, כתב הסופר "שמיטת כלים" ע"פ הביטוי "שביתת כלים" שהיה רגיל בו. ובכי"ע: חוץ מהשמטת מלוה, ושילוח עבד עברי, וחסר שם "גאולת ממכר". וכן בברייתא שבבבלי הנ"ל: חוץ מן השמטת כספים, ושילוח עבדים וכו'. ברם אין להניח כלל שמי שהוא הכניס לנוסח שלנו "וגאולת ממכר" מדעתו, או בטעות, שהרי נוסח כי"ו מקויים ע"י הדפוסים וכפו"פ הנ"ל, ומי יכניס כאן "וגאולת ממכר" שאין לו שום משמעות, ובכי"ע תוקן ע"פ הבבלי.<br>ושמא הכוונה לגאולת בתי ערי חומה, ונקט לשון הכתוב (ויקרא כ"ה, כ"ט): <b>עד תם שנת ממכרו ימים תהיה גאולתו</b>. וסובר תנא זה שגאולה זו נוהגת גם בחו"ל בשעה שהיובל היה נוהג בערים המוקפות חומה מימות יהושע בן נון, אבל בשדות הרי אין שדות אחוזה בחו"ל, ופשיטא שהלכה זו אינה שייכת שם כלל. וצ"ע בדבר. ובבבלי שלא נזכר שם "גאולת ממכר" שאלו על השמטת כספים ושילוח עבדים, פשיטא, שהרי חובת הגוף הן, והוזהרו עליהן לפני שבאו לארץ, עיי"ש מה שתירצו.

Halakhah 13

<small>67-69.</small> <b>העושה מצוה אחת מטיבין לו, ומאריכין לו ימיו ושנותיו, ונוחל את האדמה. וכל העובר עבירה אחת מריעין לו, ומקטפין את ימיו, ואין נוחל את הארץ, ועל זה נאמ' וכו'. </b>הרישא היא פיסקא ממשנתנו פ"א מ"י, אלא ששם: ונוחל <b>את הארץ</b>, וכ"ה כאן גם בד ובכי"ע. והגירסא שלנו משובחת היא, וע"פ לשון הכתוב היא (דברים ה', ט"ז): <b>למען יאריכון ימיך, ולמען ייטב לך על האדמה אשר ה' אלקיך נותן לך</b>. וכן רגילה אריכות ימים על פני האדמה בספר דברים. ושני התלמודים (ירושלמי פ"א ה"י, ס"א ע"ד, בבלי ל"ט ב') הבינו את דברי המשנה מעין "יש עושה מצוה אחת", כלומר, פעמים העושה מצוה אחת מטיבין לו, והיינו כשחציו זכאי וחציו חייב, ואם עשה מצוה אחת הוכרע לכף זכות, כמפורש להלן.<br>ואשר לסיפא הלשון במשנתנו היא: וכל שאינו עושה מצוה אחת אין מטיבין לו ואין מאריכין לו ימיו ואינו נוחל את הארץ. ופירשה התוספתא "אינו עושה מצוה אחת" כלומר שעובר עליה,<sup class="footnote-marker">28</sup><i class="footnote">ובמשנתנו שנו "אינו עושה מצוה אחת", כהקבלה לרישא.</i> ועובר עבירה אחת, ופעמים שהיא מכריעה אותו לכף חובה. וכן הבין בעל פני יהושע גם את דברי רב יהודה בבבלי ל"ט ב' הנ"ל. והתוספתא לא נקטה לשון שלילית (אינו עושה מצוה, אין מטיבין לו וכו') אלא לשון חיובית: העובר עבירה וכו' מריעין לו, מקטפין<sup class="footnote-marker">29</sup><i class="footnote">בד ובכי"ע: מקצרין, ועיין לעיל מגילה פ"ג הכ"ז, עמ' 361.</i> את ימיו.<br>ונראה שאף בירושלמי פירשו "אינו עושה מצוה" היינו עובר עבירה. וכן שנו שם בפ"א רה"י, ס"א ע"ד: תנינן<sup class="footnote-marker">30</sup><i class="footnote">כ"ה בשרי"ר, עמ' 228, והכוונה למשנתנו סוף מכות.</i> הא כל היושב ולא עבר עביר' נותנין לו שכר כעושה מצוה, ואת אמר' אכן. והקושיא מן הרישא,<sup class="footnote-marker">31</sup><i class="footnote">כמו שמצוי לפעמים בירושלמי, ולפנינו הדבר מובן יותר. משום שבסמוך מקשה באמת מן הסיפא, ולפיכך נקט אותה גם כאן.</i> שאמרו שם: העושה מצוה אחת על אחת כמה וכמה שתינתן לו נפשו. ולפ"ז אין מצוה אחת אלא מצילתו ממיתה חטופה, אבל לא שמענו שנותנים לו כל המדות ששנו במשנתנו. ותירצו: אלא כן אנן קיימין במחוצה (כלומר, שהאדם הוא מחוצה, חציו חייב וחציו זכאי). עשה מצוה אחת מטיבין לו וכו', <b>והעובר עבירה אחת</b> אין מטיבין לו וכו'. ויש כאן פירוש ל"אינו עושה מצוה אחת", כמו שהוא בתוספתא כאן (אבל אין שם כלל ציטטה מן התוספתא). וכל מפרשי הירושלמי נדחקו מאד בפירושו. ועיין בפיה"מ להר"מ במקומו שאף הוא נתקשה בפירוש הסיפא של המשנה.<br>ושוב שאלו להלן בירושלמי את אותה הקושייא ממשנת מכות הנ"ל ששאל גם הבבלי ל"ט סע"ב ותירצו את אותו התירוץ. ור' יוסי בר בון פירש את משנתנו כאן שעושה מצוה אחת פירושו מי שייחד לו מצוה ולא עבר עליה מימיו, עיין מ"ש ע"ז בפירושי להלכות הירושלמי להר"מ, עמ' ס"ז, הערה 4.
<small>70-71.</small> <b>לעולם יהא אדם רואה את עצמו כאילו חציו זכיי וכו'. </b>כל הברייתא בבבלי מ' ב'. ובקה"ר רפ"י: דורשי רשומות אומרים האדם נידון אחר רובו. ולעולם ימוד אדם עצמו חציו זכאי וחציו חייב וכו'. ועיין גם בירושלמי כאן פ"א ה"י, ס"א ע"ד, ובקה"ר לעיל שם. 
<small>72.</small> <b>אילו שהכריע וכו'. </b>בד ובכי"ע: אוי לו, והנכון כלפנינו, עיין מ"ש לעיל ח"א (ברכות), עמ' 47, ויש להוסיף עליהן כהנה וכהנה גם מן המשנה, עיין מ"ש ר"י קוטשר בספר חנוך ילון, עמ' 266 ואילך, והוא העיר שם אף למקום שלנו לפי שנו"ס של צוקרמנדל (ושם בטעות: אי לו, כלומר בשתי מלים), ועיין מ"ש להלן שורה 76, ד"ה אילו. 

Halakhah 14

<small>74.</small> <b>ר' שמעון בן לעזר אומ' משם ר' מאיר לפי שהיחיד וכו'. </b>וכע"ז בד. ובכי"ע חסר "משם ר' מאיר" וכן חוא חסר בבבלי ובקה"ר הנ"ל. 
<small>74-75.</small> <b>לפי שהיחיד נידון אחר רוב[ו], העולם נידון אחר רובו וכו'. </b>לפנינו הכוונה כאן שהציבור נידון אחר רובו, ובירושלמי כפשוטו, עמ' 504 (ועיין גם לעיל ח"ד, פסחים, עמ' 582, הערה 5), הראיתי (ע"פ רז"פ במבוא הירושלמי כ"ו ע"א) שבמקורות חז"ל מא"י משתמשים בדיבור "ציבור" במקום "עולם" שבבבלי עיי"ש. ברם לפנינו תפשו את לשונה של משנת ר"ה פ"א מ"ב: בארבעה פרקים <b>העולם</b> נידון, ושם פירושו כל העולם ממש, עיין להלן שם. ואני מעיר על כך מחמת הלשון שבירושלמי תענית פ"ג ה"ד, ס"ו ע"ג: ר' זעורה בשם ר' חנינה מה יעשו גדולי הדור, ואין <b>הציבור</b> נידון אלא אחר רובו וכו', ר' יעקב בר אידי בשם ר' יהושע בן לוי מה יעשו גדולי הדור, ואין <b>הציבור</b> נידון אלא אחר רובו וכו'. וכ"ה ("ואין הציבור") גם בפי' הר"ח בבבלי שם כ"א א'. ובאהצו"י שם, עמ' 85, הביא בשם ספר זכרון תורת משה: מה יעשו גדולי הדור, ואין <b>העולם</b> נידון וכו', והוא תיקון ע"פ הבבלי בקידושין כאן.<br>ובד מוסיף כאן: לעולם יהא אדם רואה את עצמו חציו זכאי וחציו חייב ואת העולם חציו זכאי וחציו חייב. וכע"ז גם בכי"ע. אבל כ"ז חסר גם בברייתא שבבבלי הנ"ל, ובקה"ר הנ"ל מקוצר עוד יותר. ואפשר שהוא כפל דברים מלעיל שורה 70–71.
<small>76.</small> <b>אילו שהכריע את עצמו וכו'. </b>עיין מ"ש לעיל, שורה 72, ד"ה אילו, על כתיב זה. ועיין להלן פ"ה, הערה 75. 

Halakhah 15

<small>78-79.</small> <b>ר' שמעון אומ' היה אדם צדיק כל ימיו, ובאחרונה מרד וכו'. </b>בירושלמי פאה פ"א ה"א, ט"ז ע"ב: תני ר' שמעון <b>בן יוחי</b> הרי שהיה אדם צדיק גמור כל ימיו וכו'. וכ"ה ("בן יוחי") גם בבבלי מ' ב', ובליקוטים בדרשה ליוה"כ בפסיקתא חדתא<sup class="footnote-marker">32</sup><i class="footnote">כלומר, מדרש "מה רבו", עיין מ"ש במבואי לדב"ר שהוצאתי לאור, עמ' XIV ואילך.</i> שפרסם יעללינעק בביה"מ ח"ו, עמ' 67. ובאגדות התלמוד מעתיק: ר' שמעון אומר וכו', וכנראה שקיצר. ואעפ"י שאין הבדל בדבר, שהרי סתם ר' שמעון הוא ר"ש בן יוחאי, אבל כבר העירו החכמים שר' שמעון נזכר בשם אביו במדרשות מדבי ר' ישמעאל, ובלי שם אביו במדרשות מדבי ר' עקיבא. 

Halakhah 16



Halakhah 17

<small>82-83.</small> <b>כל העוסק בשלשתן, במקרא, ובמשנה, ובדרך ארץ, על זה נאמ' והחוט המשולש וכו'. </b>במשנתנו ספ"א: כל שישנו במקרא ובמשנה ובדרך ארץ לא במהרה הוא חוטא, שנאמר <b>והחוט המשולש לא במהרה ינתק</b>, וכל שאינו לא במקרא ולא במשנה וכו'. ולפי גירסא זו אין פירושו אלא שאם הוא יודע מקרא וכו'. אבל ברוב הנוסחאות:<sup class="footnote-marker">33</sup><i class="footnote">משנה שבירושלמי, הוצ' לו, קויפמן, כי"מ, משנה דפוס בלתי נודע שבספרית ירושלים ועוד, ועיין גם במלא"ש.</i> כל שאינו לא במקרא ולא במשנה וכו', וכל <b>המחזיק</b> (או: והמחזיק) <b>בשלשתן</b> עליו הכתוב אומר <b>והחוט המשולש לא במהרה ינתק</b>. ובכ"י פרמה: וכל המחזיק בשלשתם לא במהרה הוא חוטא, עליו הכתוב אומר וכו'. ויש כאן הוספה ע"פ הנוסחאות שלנו. 

Chapter 2



Halakhah 1

<small>1-2.</small> <b>כך אין האשה מקדשת בה, ובשלוחה. </b>בד ובכי"ע: אין האשה מקדשת <b>את בתה</b> בה, ובשלוחה. ולפנינו הפירוש הוא שאין האשה מקדשת אחרים, לא את בנה ולא את בתה, לא ע"י עצמה ולא ע"י שלוחה. אבל סיגנון ד וכי"ע יותר נוח, וכן מפורש במשנת סוטה ספ"ג: האיש מקדש את בתו, ואין האשה מקדשת את בתה. ועיי"ש בתוספות כ"ג ב', ד"ה שנאמר. ואינה נאמנת עליה, כמשנתנו פ"ג מ"י, ועיין בבלי ס"ה א'. ועיין במשנת יבמות פי"ג מ"ב, ובאוה"ג כאן, התשובות, עמ' 122 ואילך. והברייתא נסמכה למשנתנו רפ"ב: האיש מקדש בו ובשלוחו וכו', האיש מקדש את בתו כשהיא נערה, בו ובשלוחו. 

Halakhah 2

<small>2-3.</small> <b>האומ' לאשה הרי את מקודשת לי על מנת שאני יוסף, ונמצא יוסף ושמעון וכו'. </b>רמב"ם פ"ח מה' אישות ה"ג בשינוי סדר. ובמ"מ שם: תוספתא. ובר"ן על הרי"ף למשנתנו (פ"ב מ"ג) סי' תרל"ג הביא את כל הברייתא בשם התוספתא בפרק שני כנוסחא שלפנינו. וכע"ז גם בנ"י, סוף עמ' ר"ט. ובמאירי מ"ח ב', סוף עמ' 237, העתיק חלק מן הברייתא בשם תוספתא, וכנראה שניסח ע"פ הר"מ. וכן פסקו ע"פ הרמב"ם הנ"ל בטור אה"ע סי' ל"ח ובשו"ע שם סעיף ל"ג. והברייתא נסמכה למשנתנו פ"ב מ"ג: על מנת שאני וכו' בן עיר ונמצא בן כרך וכו'.<br>ובשלטה"ג להרי"ף פ"ב (למשנתנו הנ"ל) בשם הריא"ז: "ונראה בעיני שאם אמר דינר זה אחד ונמצאו שנים, הרי זו מקודשת, שיש בכלל שנים אחד", והוא כמו בתוספתא כאן. ולפ"ז אם אמר "אלא דינר אחד", אינה מקודשת, כבסיפא כאן. ועיין בבאר היטב באה"ע שם, ס"ק מ"א, ולעיל שם ס"ק ל'. ובאמת, דין הריא"ז ק"ו הוא מן ההלכה שבתוספתא כאן, אבל בהלכה שבתוספתא כאן יש חידוש גדול, שאם אמר ע"מ שאני בסם, ונמצא בסם ובורסקי מקודשת, והרי בורסקי הוא מן ה"מומין" שכופין אותו להוציא, לדעת ר"מ במשנת כתובות ספ"ז, ומי מיפיס שריח הבושם מבטל את ריח העורות. והרי"ף והרא"ש לא הביאו תוספתא זו. ועיין בבית שמואל באה"ע שם ס"ק מ"ד. ועיין בח"ד כאן שהעיר על הר"מ ועל ב"ש.

Halakhah 3

<small>6-8.</small> <b>[התקדשי לי בזו ובזו, היתה אוכלת ראשונה ראשונה, אם נשתייר בידו שוה פרוט' מקודשת, ואם לאו, אינה מקודש']. </b>כ"ז נשמט בכי"ו ע"י הדומות, והשלמתי ע"פ ד. וכ"ה גם בכי"ע<sup class="footnote-marker">1</sup><i class="footnote">ושם: בזו ובזו ובזו (אצל צוקרמנדל: "בזו ובזו"). והמלים "התקדשי לי" אינן שם.</i> ובתוספות רי"ד, אלא שבשניהם: אם נשתייר <b>בידה</b>, וכ"ה להלן רפ"ג.<br>ובמשנתנו פ"ב מ"א: האומר לאשה התקדשי לי בתמרה זו, התקדשי לי בזו, אם יש באחת מהן שוה פרוטה מקודשת, ואם לאו, אינה מקודשת. בזו ובזו ובזו, אם יש שוה פרוטה בכולן מקודשת, ואם לאו, אינה מקודשת. היתה אוכלת ראשונה ראשונה אינה מקודשת עד שיהא באחת מהן שוה פרוטה. ובבבלי מ"ו א' שאלו: אהייא (כלומר, אהייא קאי היתה אוכלת) אילימא ארישא (כלומר, כי אמר התקדשי, התקדשי) מאי איריא אוכלת, אפילו מנחת נמי, דהא התקדשי לי בזו קאמר וכו', ר' אמי אמר לעולם אסיפא, ומאי עד שיהא באחת מהן שוה פרוטה, עד שיהא <b>באחרונה</b> שוה פרוטה.<sup class="footnote-marker">2</sup><i class="footnote">אבל הראשונות כבר נאכלו, והמקדש אמר בזו ובזו, ולא רצה שיחולו הקידושין עד שיתן את כולן, וכשאכלה את הראשונות נעשו עליה מלוה, והמקדש במלוה אינה מקודשת.</i> ובתוספות רי"ד שם: תניא נמי הכי בפרק ב' דתוספתא קידושין, היתה אוכלת ראשונה ראשונה, אם נשתייר בידה שוה פרוטה מקודשת. ברם הלשון בתוספתא כאן היא כלשונה להלן רפ"ג, והכוונה אעפ"י שלא היתה לה רשות לאכול עד שיתן לה את כולן מ"מ אם נשתייר בידה אחרי אכילתה שוה פרוטה מקודשת, וכפירוש ר' אלעזר בירושלמי פ"ב ה"א, ס"ב ע"ב: אתיא דר' שמעון בן אלעזר כר' מאיר, כמה דר' מאיר אמר כל המשנה מדעת הבעלים נקרא גוזלן וכו', ועיין בק"ע שם ובהגהות יפה עינים מ"ו א', ובריטב"א במקומו. ולפ"ז אינה עניין לדברי ר' אמי בבבלי. ועיין בירושלמי לעיל ולהלן שם, והפירוש שם צ"ע לפי שעה.
<small>8-11.</small> <b>התקדשי לי בכוס זה, אם יש בו ובמה שבתוכו שוה פרוטה, מקודשת, ואם לאו, אינה מקודשת, זכת בו ובמה שבתוכו. במה שיש בכוס זה, אם יש במה שבתוכו שוה פרוטה, מקודשת, ואם לאו, אינה מקודשת, ולא זכת אלא במה שבתוכו בלבד. </b>במשנתנו פ"ב מ"ב: התקדשי לי בכוס זה של יין ונמצא של דבש וכו', אינה מקודשת. ובבבלי מ"ח ב': ת"ר התקדשי לי בכוס זה, תני חדא בו ובמה שבתוכו, ותניא אידך בו ולא במה שבתוכו, ותניא אידך במה שבתוכו ולא בו. ולא קשיא הא במיא, חא בחמרא, הא בציהרא. ועיין בפירש"י, בתוספות, ובר"מ ספ"ה מה' אישות. ובתוספות רי"ד שם: כל אלה החלוקים משמע בשאמר התקדשי לי בכוס זה סתם, אבל בשאמר בכוס זה של יין, או של דבש, או של שמן, זה הלשון מוכח במה שבתוכו ולא בו.<br>ובירושלמי פ"ב רה"ב, ס"ב ע"ג: בכוס זה, [אם יש בכוס זה] ובמה שבתוכו שוה פרוטה מתקדשת, ואם לאו, אינה מתקדשת, זכת בו ובמה שבתוכו. [במה שבתוכו], אם יש במה שבתוכו שוה פרוטה מתקדשת, ואם לאו, [אינה] מתקדשת, לא זכת אלא במה שבתוכו בלבד.<sup class="footnote-marker">3</sup><i class="footnote">כן נראה להגיה, ולפנינו השמטות ברורות. ועיין בס' עצי ארזים סי' כ"ט ס"ק כ"ג שנדחק לפרש את הגירסא שלפנינו.</i> ולא נזכר לא בתוספתא ולא בירושלמי החילוק בחומר הנמצא בכוס. וסתם "כוס" הוא כוס יין כבמקרא וכבתלמוד,<sup class="footnote-marker">4</sup><i class="footnote">עיין בקונקורדנציא לבבלי כרך י"ח, ערך כסא, סוף עמ' 136 ואילך.</i> והמקדש "בכוס זה" (של יין) כוונתו בו ובמה שבתוכו, וכמו שהביא במאירי עמ' 239, בשם "ויש מפרשים": "וביין בו ובמה שבתוכו, שבוודאי לא בא אלא לעשותו סעד לכוס".<br>ונראה שאף דוגמא זו לוקחה מן המציאות. ואף שלהלכה <b>ולמעשה</b> היו מקדשים בכסף ובכל שוה כסף (לרבות ירק שהוא דרך בזיון, עיין בבלי מ"ה ב') וגם בכוס יין (שם מ"ה א', ואינו דרך בזיון), הרי הדין נותן שבקידושין רגילים שהם מדעת המשפחה ובחגיגיות ובברכת אירוסין, היה בוודאי מנהג קבוע וסדר ידוע במה מקדשין. והנה מזמן הגאונים קיימת מסורת שהיה החתן אומר בפני עדים: אריסת לי ומקודשת לי <b>בהדין כסא ובמה דאית ביה</b>, עיין בתשה"ג אסף מדעי היהדות ח"ב, עמ' 63, סי' מ"ה,<sup class="footnote-marker">5</sup><i class="footnote">בהוצ' מיוחדת, עמ' 63.</i> ובהערות שם. וכן בסידור רב סעדי', עמ' צ"ז, מפורש שמברך ברכת אירוסין ואח"כ הוא אומר: אריסת לי ומקודשת לי וכו' <b>בהדין כסא</b> ובמה דאית ביה וכו'. ובהערות שם בשם מחזור תימן כ"י: בחמרא דבכסא הדין <b>ובכספא דיבגויה</b>. וכן נהגו בפרס ובתימן, עיין בחילופי מנהגים בין בני א"י ובני בבל, הוצ' ר"מ מרגליות, עמ' 139 ואילך, הוצ' רב"מ לוין, עמ' 54, ובהערות שם ושם, ובאוה"ג, התשובות, עמ' 11. ובעיטור, ברכת חתנים, ח"א, הוצ' רמא"י, ס"ג ע"א: ויש מקומות שנותנין <b>טבעת</b> להכוס <b>ומברך עלי'</b> ונותן לאשה ואומר לה התקדש לי בו ובמה שבתוכו. ואעפ"י שהמקורות הנ"ל מקורות בבליים הם, מסתבר שהוא מנהג ישראל כולל, ומקיימין בכוס זה שתי מצות מברכין עליו ומקדשין בו.<br>וע"פ מנהג זה מובנת יפה הברייתא שלנו, והיינו שאפילו <b>לא</b> אמר "בהדין כסא ובמה דאית ביה" הכוונה לו ולמה שבתוכו, וזכתה בכל מה שבתוכו, אפילו נתן שם זהב, או טבעת, כמנהג המקום. אבל אם אמר מפורש "במה שבתוכו גרידא" לא זכתה בכוס, אעפ"י שהמנהג היה לקדש בו ובמה שבתוכו.

Halakhah 4

<small>11.</small> <b>על מנת שאני עני, והיה עני והעשיר וכו'. </b>כל הברייתא פשוטה היא, והכל הולך אחרי המצב בשעת קידושין. וכנראה שהכוונה היא שאעפ"י שבשעה שבררו את מצבו כבר נתקיים התנאי, מ"מ כל שבשעת קידושין לא נתקיים התנאי, אינה מקודשת, ועיין מ"ש על התוספתא כאן באבני מלואים סוף סי' ל"ט. ועיין מ"ש רבינו ירוחם בס' חוה נתיב כ"ב ח"ד בשם הרמ"ה והרא"ש. ועיין בצפנת פענח פ"ז מה' אישות ה"ט. 
<small>11-12.</small> <b>על מנת שאני עשיר, והיה עשיר והעני וכו'. </b>ובס' חוה הנ"ל בשם הרמ"ה שאם היו לו מאתים זוז בשעת קידושין, ואח"כ נגנבו, או נאבדו, מקודשת. 
<small>12.</small> <b>על מנת שאני בסם, והיה בסם ונעשה בורסי וכו'. </b>במאירי מ"ח ב', סוף עמ' 237: ובתוספתא אמרו על מנת שאני בשם ונעשה בורסי, הואיל ובשעת הקדושין היה בשם מקדשת, וכן כל כיוצא בזה. 
<small>21-22.</small> <b>זה הכלל, כל תניי כשמתקיים בשעת קידושין, אע"פ שבטל וכו'. </b>השלמתי ע"פ ד. וכ"ה בכי"ע, וכן הובא בירושלמי פ"ג ה"א, ס"ג ע"ג, בשם "הדא דתני ר' חייה". 

Halakhah 5

<small>23-24.</small> <b>התקדשי בסלע, משנטלתו מידו אמרה סבור' הייתי שאתה כהן וכו'. </b>במשנתנו פ"ג מ"ה: המקדש את האשה ואמר כסבור הייתי שהיא כהנת וכו', הרי זו מקודשת, מפני שלא הטעתו. ופירש"י: אלא הוא הטעה את עצמו, וכיון דלא פירש לאו כל כמיניה, דהוו להו דברים שבלב, ועיי"ש נ' א'. ועיין הלשון להלן בסיפא. ומוסיפה התוספתא שאין הבדל בין שהוא טעה ובין שהיא טעתה. וכן פסק הר"מ בספ"ח מה' אישות, ומקורו מכאן, כמו שהעיר ר"ב הכהן במעשה רב על הר"מ במקומו. ויש כאן חידוש, עיין בשו"ת חתם סופר אה"ע ח"א סי' פ"ב. 
<small>25-26.</small> <b>זה הכלל, כל זמן שנפלו קדושין לתוך ידה, בין שהטעה, בין שהטעתו היא, הרי זו מקודשת. </b>כנראה שהכוונה היא, אעפ"י שאמרה מיד ובתוך כדי דיבור, שהיא טעתה, או שאמר הוא כן. אין הקידושין מתבטלין אחרי שנפלו הקידושין לתוך ידה, כמו שפסקו בבבלי נדרים פ"ז א' וב"ב קכ"ט סע"ב, וכמו שפירש במנ"ב. ועיין מ"ש לעיל בסמוך. 
<small>26-27.</small> <b>ר' שמעון אומ' הטעה לשבה ממון הרי זו מקודשת. </b>במשנתנו פ"ב מ"ב: התקדשי לי וכו' בדינר זה של כסף ונמצא של זהב וכו', עני ונמצא עשיר, אינה מקודשת. ר' שמעון אומר אם הטעה לשבח מקודשת. ע"מ שאני כהן ונמצא לוי, לוי ונמצא כהן וכו', אינה מקודשת. ומלמדת הברייתא שר"ש אינו חולק אלא אם הטעה לשבח ממון, אבל בשבח יוחסין אף הוא מודה שאינה מקודשת, עיין להלן בסיפא ומש"ש. 
<small>28.</small> <b>רוצה היא בשל זהב יתר משל כסף וכו'. </b>וכאן מפורש שאפילו אין שליח ביניהם מקודשת אם הטעה לשבח ממון, אבל בבבלי מ"ח ב' פירשו את משנתנו בקידושין ע"י שליח, וטעמם הוא כיון שהזכיר במפורש את הדבר שהוא מקדש בו, ונמצא משקר, אינו מקודשת אפילו לר' שמעון, הואיל וקיימת מציאות רחוקה שאדם לפעמים מעדיף את הגרוע על המשובח, אבל בקידושין ע"י שליח הרי המשלחת לא שמעה בשעת קידושין במה הוא מקדש אותה, ואם נתרצתה להתקדש בדינר של כסף בוודאי תתרצה להתקדש בדינר של זהב לר"ש. והמשנה שלאחריה (מ"ד) כאילו פירוש הוא למשנה שלפנינו. אבל בתוספתא כאן מפורש שלא כשיטת הבבלי. ועיין מ"ש ר"ד הלבני בספרו מקורות ומסורות, עמ' תר"צ ואילך. 
<small>29.</small> <b>מודה ר' שמעון שאם הטעה לשבח יחסין שאין מקודשת. </b>וכ"ה בבבלי מ"ט א': תניא נמי הכי מודה ר' שמעון וכו'. ונראה שהבבא שלנו נוספה בתוספתא ע"פ הבבלי, ובא"י לא שנו אלא את הרישא: הטעה לשבח <b>ממון</b> הרי זו מקודשת. ובבבלי הנ"ל: אמר עולא מחלוקת בשבח ממון, אבל בשבח יוחסין דברי הכל אינה מקודשת, מאי טעמא מסאנא דרב מכרעאי לא בעינא, ולא הוסיף עולא אלא את הטעם. ובירושלמי פ"ב ה"ב, ס"ב ע"ג: א"ר <b>יוחנן</b> מודה ר"ש שאם הטעה לשבח יחסים אינה מקודשת. אמר ר' יוסה מתנית' אמרה כן. ונראה שהכוונה לתוספתא לעיל ברישא ששנתה בדברי ר"ש: הטעה לשבח <b>ממון</b> הרי זו מקודשת, ולפ"ז ממון דווקא. והוא מצוי בירושלמי שהירושלמי רומז לברייתות בתוספתא, ואינה מזכיר אותן, אבל הסיפא כאן לא היתה ידועה בא"י, ור' יוחנן אמרה מדעתו. והמפרשים בירושלמי פירשו שהכוונה למשנתנו "ע"מ שאני כהן ונמצא לוי, לוי ונמצא כהן", כדברי רב אשי בבבלי מ"ט א', אבל לפירוש זה העיקר חסר מן הספר, והיה צריך לומר "ולית ר"ש פליג",<sup class="footnote-marker">6</sup><i class="footnote">אבל לפירושנו הדברים כמעט מפורשים בתוספתא עצמה, ומספיק הרמז לתוספתא.</i> ולא עוד אלא שקושייתו של מר בר רב אשי לא נתרצה בירושלמי לפי פירוש זה. 
<small>30.</small> <b>התקדשי לי בסלע זו וכו'. </b>כל הברייתא נכפלה בטעות מלעיל, וליתא בד ובכי"ע. 

Halakhah 6

<small>37.</small> <b>והחזיקה בטלית, הרי זו מקודשת. </b>כלומר, שהחזיקה בטלית באחד מן הקניינים,<sup class="footnote-marker">7</sup><i class="footnote">דוגמא ד"המחזיק במטלטלין" בבבלי ב"ק י"ב א', או החזיק במשכון (שם מ"ט ב'), והרבה כיוצא בזה. ועיין בצפנת פענח פ"ד מה' אישות הכ"א שפירש החזיקה בטלית שנהנתה ממנה, ושימוש במטלטלין קניין הוא, עיי"ש. וצ"ע בדבר. עיין רש"י גיטין כ"ב א'. ד"ה החזיק בעציץ.</i> הרי זו מקודשת, שהרי שמעה שהוא מקדש אותה ושתקה בשעת מתן הקידושין, והיא מקודשת אפילו בדלא שדיך, עיין בבלי י"ב ב' ולהלן בסמוך. ודוקא אם לקחה את הסלע, או שהחזיקה בטלית, אבל אם זרק לחיקה ושתקה, אינה מקודשת, לשיטת הרמ"ה שהובאה בטור אה"ע סי' כ"ח. 

Halakhah 7

<small>38.</small> <b>כינסי לי סלע זו, ובשעת מתנה אמ' הרי את מקודשת לי, הרי זו מקודשת וכו'. </b>ירושלמי פ"ב סה"א, ס"ב ע"ג. ובבבלי י"ב ב': אמר לה כנסי סלע זו בפקדון <b>וחזר ואמר לה</b> התקדשי לי בו, בשעת מתן מעות מקודשת וכו'. ועיין מ"ש להלן שורה 39–41, ד"ה הילך. 
<small>39.</small> <b>משנטלתו מידו, רוצה מקודש', רוצה אין מקודשת. </b>וכן בירושלמי הנ"ל בכי"ל: אם משנתנה לה רצת מקודשת, רצת אינה מקודשת,<sup class="footnote-marker">8</sup><i class="footnote">ובין השורות תלה הסופר "לא" כלומר, קרי: לא רצת אינה מקודשת.</i> והכוונה שהכל תלוי ברצונה, ואם רצתה להתקדש ואומרת "הן", מקודשת, ואם לא רצתה ושתקה, אינה מקודשת, שכל שתיקה לאחר מתן מעות לאו כלום היא. ובבבלי הגירסא היא: רצתה מקודשת, <b>לא</b> רצתה אינה מקודשת, ופירשו "לא רצתה" ששתקה, שאם אמרה בפירוש שאינה רוצה הרי אפילו בשעת מתן מעות אינה מקודשת. 
<small>39-41.</small> <b>הילך סלע זו שאני חייב לך, בשעת מתנה [אמר] הרי את מקודשת לי, רוצה מקודשת, רוצה אין מקודשת. אם משנטלתו מידו, אע"פ ששניהם רוצין אין מקודשת. </b>בחי' הרשב"א י"ג א', ד"ה כינסי, ובשו"ת שלו ח"א סוף סי' אלף רכ"ז: דגרסי' בתוספתא דמכלתין בפ"ב<sup class="footnote-marker">9</sup><i class="footnote">בשו"ת הנ"ל: דתניא בתוספתא דקידושין.</i> הילך סלע זה שאני חייב ליך, אמ' לה בשעת מתנה הרי את מקודשת לי, רוצה מקודשת, <b>אינה</b> רוצה אינה מקודשת. וכע"ז בירושלמי הנ"ל: ואם <b>לאו</b> אינה מקודשת, ועיין מ"ש לעיל בסמוך, ד"ה משנטלתו. ובבבלי י"ג א': אמר לה כנסי סלע זו שאני חייב ליכי, <b>וחזר ואמר לה</b> התקדשי לי בו, בשעת מתן מעות רצתה מקודשת, לא רצתה אינה מקודשת. ואף כאן פירשו לא רצתה היינו ששתקה, אינה מקודשת משום שנטלה את שלה. ומן הלשון "וחזר ואמר לה" משמע לכאורה שהכוונה היא שחזר מדיבורו, ואמר אין אני מחזיר לך מה שאני חייב לך, אלא הסלע היא לקידושין, והחוב נשאר כמו שהיה, והוא בדיוק כסיגנון הברייתא שלעיל בבבלי י"ב ב' "כנסי סלע זו בפקדון <b>וחזר ואמר</b> לה התקדשי לי בו", ושם הרי ברור שחזר בו ואמר שאין כאן פקדון, ויש כאן קידושין. וכן מפרש מתחילה בחי' הרשב"א הנ"ל: יש לפרש שחזר ואמ' לה, לא לפירעון אלא לקידושין, ולפי פירוש זה דדוקא וכו', והוא שהגיע זמנו, אבל אם היה חייב לה ולא הגיע זמנו, ואמר לה התקדשי לי במנה זו ואישתיקה מקודשת וכו'. ועיין בשו"ע אה"ע סי' כ"ח סע' ג' ובבאור הגר"א שם. ועיין בט"ז שם ס"ק ה' ומ"ש בס' עצי ארזים שם ס"ק י'.<br>ברם בה"ג בשתי המהדורות (עיין אוה"ג, עמ' 125) מפורש: אמרה "אין" בעידנא דקא מהדר לה, אמרינן בההיא <b>הנאה דאהדריה ניהלה</b> מיגמר גמיר ואקנאי נפשה, וכמאן דיהיב לה מנפשיה דמי וכו'. ולפ"ז "וחזר ואמר לה" פירושו שאינו מכוין להחזרת החוב בלבד, אלא שכוונתו שתתקדש בהחזרת ההוב, ובזה דווקא אם שתקה, ולא היו שידוכין ביניהן, אינה מקודשת, אבל אם חזר ואמר לה לא לפירעון אלא לקידושין אפשר שהיא מקודשת אף בלי שדוכין. עיין בחי' הרשב"א שם שהעיר על הבה"ג ועל פסק הר"מ פ"ה מה' אישות הי"ב.<br>ובחי' הרשב"א ובשו"ת הנ"ל הסתייע מלשון התוספתא כאן לשיטת הבה"ג והר"מ, משום שלא נזכר בה "וחזר ואמר לה", ומשמע שעדיין עומד בדיבורו הראשון שמחזיר לה את החוב, אלא שהוא רוצה שתתקדש בו. ברם גם ברישא (לעיל שורה 38) "כנסי לי סלע זו ובשעת מתנה אמ' הרי את מקודשת" לא נזכר "וחזר ואמר לה" (כסיגנון הבבלי) ושם הרי בהכרח חוזר בו בדיבורו. ועיין מ"ש להלן, שורה 42–43, ד"ה והנה.
<small>41-42.</small> <b>התקדשי לי בסלע שיש לי בידך אין מקודשת. </b>וכ"ה בד ולהלן פ"ד ה"ה, שורה 15. אבל בכי"ע ובירושלמי הנ"ל חסרה בבא זו. ולפי הגירסא שלפנינו סותמת כאן הברייתא שהמקדש במלוה אינה מקודשת, עיין להלן רפ"ג ומש"ש. ונראה שכאן מדברים בסלע שהיא חייבת לו, ואין בבא זו דבוקה להלכה שלפניה, עיין מ"ש להלן פ"ד, שורה 15, ד"ה אמר לה. 
<small>42-43.</small> <b>כיצד יעשה, יטלה הימנה ויחזור ויתננו לה, ויאמר לה הרי את מקודשת לי. </b>וכ"ה להלן פ"ד, שורה 15–16, הנ"ל. וכע"ז להלן ספ"ג ולפי הגירסא שלפנינו הפירוש פשוט, שאעפ"י שהוא מוחל לה את הסלע שהיא חייבת לו אינה מקודשת עד שיתן לה את הסלע בידה. ועיין באו"ש פ"ג מה' אישות ה"א שתמה למה צריך ליטול הימנה את הסלע, הרי יכול לקדשה בהנאת מחילת המלוה, עיי"ש שנדחק. ברם כל העניין של קידושין בהנאת מחילת מלוה לא נזכר כלל בירושלמי, ואף בבבלי אין הדבר ברור, עיין בר"ן על הרי"ף פ"א סי' תקע"ה, וכן תפס במה"פ בירושלמי פ"א ה"ב, ד"ה מלוה, כדבר פשוט בשיטת הרמב"ם.<sup class="footnote-marker">10</sup><i class="footnote">אבל מה שכתב בפ"ב ה"א, ד"ה מה בינה, לא נתחוורתי בדבריו ז"ל, שהרי שם מדברים למ"ד מקדשים במלוה, ולדידיה עצם הפטור מן החוב נתינת ממון היא, ואין שום צורך להכניס שם "הנאת מחילת מלוה".</i><br>והנה לפי הגירסא שלנו בבא זו מובנת, והיינו אעפ"י שהיא עדיין חייבת לו סלע, ובקידושין היא נפטרת מן החוב, מ"מ צריך שיתן את הסלע ממש בידה, ואינה מקודשת במחילת מלוה, אבל לפי גירסת כי"ע והירושלמי שבבא זו דבוקה ל"הילך סלע זו שאני חייב לך" שנטלתו ושתקה שאינה מקודשת אפילו אם שניהם רוצים, ברייתא זו קשה לפירוש בה"ג והר"מ הנ"ל, שהרי כשנטלה את הסלע, בחובה נטלה אותו, ואין בידה כלום, ופשיטא שאינה מקודשת אם לא יתן לה סלע משלו. אבל אם נפרש כפירוש הרשב"א בתחילה, והיינו שחזר בו המקדש, ונותן לה את הסלע לקידושין, והחוב נשאר כשהיה, הרי היה אפשר היה לחשוב שאם אומר לה אח"כ הרי את מקודשת לי במחילת החוב, מקודשת, ולפיכך מלמדת התוספתא שלא תתקדש אלא אם כן יטלנה הימנה<sup class="footnote-marker">11</sup><i class="footnote">ועיין בהגהת הרמ"א באה"ע סי' כ"ז סוף סעיף ג' ובפתחי תשובה שם ס"ק י"ב.</i> וכו'.<br>ומן הירושלמי אין ראייה, שהרי מדברי הירושלמי לעיל שם יוצא ברור שאם חטף סלע מידה ונתנו לה ואמ' לה בשעת מתנה הרי את מקודשת לי, הרי זו מקודשת. ואמרו שם: "רוצה היא שתהיה מקודשת לו ויהא חייב לה סלע", ושלא כדברי רש"י נ"ב סע"א. ומסתבר שאף בחוב אם אמר לה כן כוונתו שתהא מקודשת והחוב ישאר חוב, ואין להביא ראייה מן הירושלמי לשיטת הבבלי והתוספתא. ועיין בבאורי הגר"א אה"ע סי' כ"ח ס"ק י"ג. ועיין בהמקנה ק"א סי' כ"ח סעיף ב', ד"ה בהג"ה.

Halakhah 8

<small>43-44.</small> <b>התקדשי לי בסלע זו, משנטלתו מידו הטילתו לים, או לנהר, אין מקודשת. </b>וכ"ה בד. ובבבלי ח' ב': התקדשי לי במנה, <b>נטלתו</b> וזרקתו לים וכו' אינה מקודשת. ובלשון הבבלי "נטלתו וזרקתו" היה אפשר לפרש שזרקתו מיד (כמו "שקלי ואזלי")<sup class="footnote-marker">12</sup><i class="footnote">ולא בא הפועל "נטל" אלא כחיזוק הפועל זרק, דוגמת "נטלו וחבשו" (וי"ר פי"ח, ב', הוצ' ר"מ מרגליות, עמ' ת"ג), נוטל והולך (-שקיל ואזיל) בבבלי ע"ז ג' א', והרבה כיוצא בו. אבל נראה שעיקר הפירוש כפירוש רבינו נסים, עיין להלן בפנים, ובהערה 13. ועיין לעיל גיטין פ"ו ה"ב, שורה 11. ושם אפילו לא החזיקה בו, אלא זרקתו מיד מגורשת, שהרי מתגרשת בעל כרחה.</i> ולא החזיקתו בידה. ור"י אלמנדרי במקומו כתב: פירש רבנו נסים ז"ל הני מילי שלקחה אותו מנה <b>ברתחא</b>,<sup class="footnote-marker">13</sup><i class="footnote">וכן הביא בשמו בתוספות המיוחסות לר"י הזקן ח' ב'. וכן במאירי, עמ' 58. ועיין בהערות הר"א סופר שם הערה ז' שציין לדברי האחרונים. ועיין בפירוש רבינו יהונתן, עמ' ל"ח, ובפירוש ר"ח בר שמואל, עמ' רי"ג. ועיין בלשון התוספתא לעיל גיטין פ"ו ה"ב, שורה 11–13 ומש"ש, ד"ה וכאן הואיל.</i> אבל אם לקחה בפני עדים, וכו' ואח"כ השליכה וכו' אינה נפטרת ממנו אלא בגט. ועיין בס' המקנה במקומו ומ"ש בק"א סי' ל' סעיף ז', ד"ה נטלתו. ועיין בפתחי תשובה במקומו. אבל הלשון "משנטלתו", משמע שהחזיקה את הסלע בידה, כלעיל, שורה 39 ושורה 41. ובאמת בכי"ע הגירסא היא: <b>הרי זו מקודשת</b>. ובירושלמי פ"ב ה"א, ס"ב ע"ג: התקדשי לי בסלע זו <b>ואמרה</b> השליכה לים, או לנהר, אינה מקודשת.<sup class="footnote-marker">14</sup><i class="footnote">בשיטה לא נודע למי ח' ב': "ודווקא כשזרקתו מיד בנטילתה. ובירושל' גרסי' התקדשי בסלע זה ואמרה לו השליכהו לים <b>המל' </b>(-המלח), או לנהר, אינה מקודשת, ומשמע דפליג אגמרה דידן, מדנקט [אמרה] השליכהו לים, דההוא ודאי פשיטא, דכיון דלא נטלתו אחוכי מחכא בו". ומשמע מדבריו שלשיטת הירושלמי, אם נטלתו לידה מקודשת.</i> ובדרך אולי ואפשר יש לשער שיש כאן השמטה בתוספתא, וצ"ל: או לנהר [הרי זו מקודשת. אם אמרה לו הטילהו לים, או לנהר], אינה מקודשת. ובכי"ע נשמט ע"י הדומות מ"מקודשת" עד "מקודשת" ולפנינו נשמט מן "לנהר" עד "לנהר". ובירושלמי לא הובאה אלא הסיפא גרידא. 
<small>44-45.</small> <b>התקדשי לי במנה, ואמרה לו תנהו לפל', אינה מקודשת, שיקבלם לי, הרי זו מקודשת. </b>וכ"ה בבבלי ח' ב', אלא ששם: <b>על מנת</b><sup class="footnote-marker">15</sup><i class="footnote">אבל ברי"ף חסר "על מנת".</i> שיקבלם לי וכו'. וברייתא זו גם לעניין גיטין לעיל גיטין פ"ד ה"ה, ועיין מש"ש שורה 20–21, ד"ה הרי זה גיטך. 
<small>45-47.</small> <b>נתן לה קידושיה ולא אמ' לה הרי את מקודשת [לי], ר' יהודה או' אינה מקודשת. ר' או' אם עסוקין באותו עניין מקודשת, אם לאו, אינה מקודשת. </b>וכ"ה בד, אלא ששם מסיים: ר' <b>יוסי</b> אומר אם עסוקין וכו'. ובמשנת מע"ש פ"ד מ"ז: היה מדבר עם האשה על עסקי גיטה וקידושיה, ונתן לה גיטה וקידושיה, ולא פירש. ר' יוסי אומר דיו. ר' יהודה אמר צריך לפרש. ולפי גירסת ד היא משנת מע"ש, לפי פשוטה. אבל בירושלמי שם ה"ז, נ"ה ע"א, וגיטין פ"ו ה"א, מ"ז ע"ד, מפורש שהמחלוקת היא דווקא בהפליגו דעתן מן הדיבור בעסקי הקידושין לעניין אחר, אבל אם לא הפליגו כ"ע מודי שקידושיה קידושין, ואף ר' יהודה מודה בכך. ובחי' הרשב"א כאן ו' א', ד"ה אביי: ובתוספתא מצאתי כדברי, דגרסינן התם פרק שני דמכלתין, נתן קדושיה ולא אמר לה הרי את מקודשת לי, ר' יוסי אומר מקודשת (כגי' כי"ע), ר' יאודה אומ' אינה מקודשת, ואם היו עסוקין באותו עניין מקודשת, אלמא לא נחלק ר' יאודה אלא בשאין עסוקין באותו עניין, אבל בעסוקין מודה. ולגירסת הרשב"א בתוספתא היא גם שיטת הירושלמי הנ"ל, עיין בשנות אליהו במע"ש פ"ז מ"ד.<br>ובס' העיטור אות ק', קידושין, הוצ' רמא"י ה"ב ע"ה ע"ד (שציין לו הרשב"א הנ"ל) והרי"ד בשו"ת שלו סי' כ"ב, מפרשים "כתנאי" שבבבלי, היינו שרבי ור"א בר' שמעון חולקים בדעת ר' יוסי, ולפי רבי אינה מקודשת אלא בעסוקים באותו עניין ממש, ודעת שמואל היא "כתנאי" והוא פוסק כרבי, ואפילו לא הפליגו דעתם מן הדיבור הראשון, הואיל ועכשיו אין עסוקים באותו עניין ממש, אינה מקודשת. והוא שלא כירושלמי הנ"ל. ועיין בבאור הגר"א אה"ע סי' כ"ז סעיף א' ס"ק י"א. ובשיטה קדמונית למס' קידושין (בני ברק תשל"ב) ה' ב' (עמ' 18) העתיק את התוספתא כגי' הרשב"א, אלא, שכנראה, העתיק ממנו, אבל אנו למדים משם שהגירסא ברשב"א עצמו כאן מקויימת.<br>ובכי"ע כאן: ר' יוסי אומ' מקודשת. ר' יהודה אומ' אינה מקודשת. ר' אומ' אם עסוקין באותו ענין מקודשת וכו'. והוא כגירסת הרשב"א, אלא שלפני הרשב"א חסרו המלים "ר' אומר". ואפשר שגם בכי"ו נשמט ע"י הדומות מ"מקודשת" עד "מקודשת", וצ"ל: ולא אמ' לה הרי את מקודשת [לי. ר' יוסה אומר מקודשת] ר' יהודה או' וכו'. וגירסת הרשב"א אינה מתאימה לא לגירסת הדפוסים שלפיה הסוף הוא מדברי ר' יוסי, ולא מדברי ר' יהודה, ולא לגירסת כי"ו וכי"ע שהסוף הוא מדברי רבי. ועיין מה שהארכנו בבאור ברייתא זו לעיל גיטין פ"ו ה"ח, שורה 31–32, ד"ה הוליך ואילך.
<small>47-50.</small> <b>התקדשי לי במנה זה, ונמצא מנה חסר דינר, אין מקודשת. היה בו דינר רע, יחליף. היה מונה ומשליך לתוך ידה ראשון ראשון, יכולה היא שתחזור בו עד שעה שיגמור. </b>וכ"ה הסדר והגירסא (בשינויים קלים) בירושלמי פ"ב ה"א, ס"ב ע"ג. ולפני הבבלי ח' א' היה הסדר הפוך, ואמרו שם: מיתיבי התקדשי לי במנה והיה מונה והולך ורצה אחד מהן לחזור אפילו בדינר האחרון הרשות בידו וכו', דקא תני <b>סיפא</b> אמר לה התקדשי לי במנה זו ונמצא מנה חסר דינר, או דינר של נחשת, אינה מקודשת, דינר רע, הרי זו מקודשת ויחליף, וכו' ופירושי קא מפרש רצה אחד מהן לחזור, אפילו בדינר האהרון, הרשות בידו, כיצד, כגון דאמר לה במנה זו וכו'. ועיין בפירוש רבינו חננאל בן שמואל, עמ' ר"י,<sup class="footnote-marker">16</sup><i class="footnote">ומה שכתב שם "וזה הוא נוסח התוספתא" כוונתו לתוספתא שהביא הבבלי ושהרי"ף הפך אותה בהביאו את נוסח התוספתא שלפנינו שהיא מקויימת ע"י כל הנוסחאות וע"י הראשונים.</i> ולהלן שם, עמ' רי"א.<br>ופירש הרמב"ן שם שבמנה חסר דינר אין צורך בחזרה והקידושין בטלין מאליהן, שלא כפירש"י שם במקומו. ובחי' הרשב"א ח' א', וכן בשו"ת שלו ח"א סי' תקס"ה,<sup class="footnote-marker">17</sup><i class="footnote">הלשון שם משובשת, וצ"ל שם: התקדשי לי במנה [זה], ונמצא חסר דינר, אינה מקודשת. היה בה דינר רע, יחליף. היה מונה <b>ומשליכו </b>לתוך ידה ראשון ראשון, יכולה היא שתחזור [בה], עד שעה שיגמור (התיקונים הם ע"פ כ"י ירושלים 90, 24 ע"א).</i> מסתייע מלשון התוספתא כאן שברישא בנמצא חסר דינר אינה מקודשת כלל. וממנו, כנראה, גם בשיטה קדמונית לקידושין (בני ברק תשל"ב) ח' א', עמ' 21–22. ועיין בשו"ת הרדב"ז ח"ו סי' מ'.<br>וכל הברייתות נעתקו ברי"ף<sup class="footnote-marker">18</sup><i class="footnote">אינו ברור לגמרי למה העתיק הרי"ף את התוספתא, ועיין בבאורי הגר"א אה"ע סי' כ"ט ס"ק י"ט. ועיין מ"ש להלן בפנים, ד"ה ופירשוה. ובהגהות הרד"ל להרא"ש פ"א סי' ט' משער שהרי"ף פירש כפירוש הרא"ש שבמונה, אפילו במנה סתם, יכולה לחזור, כרב אשי. אולם, אין להכניס את דברי הרא"ש לנוסח הרי"ף שלפנינו. וכן כתב הרשב"א ח' א' הנ"ל: אבל הרב אלפסי כתב, וה"מ דאמר מנה סתם, אבל אמ' מנה זה, <b>והיה </b>מונה והולך וכו'. וכנראה שהרד"ל פירש ע"פ הרא"ש, שיש כאן וי"ו המחלק, כלומר, <b>או </b>שהיה מונה והולך, אבל אין סיגנון הראשונים כן. ברם במאירי, עמ' 53, כותב שהנוסחא שלפנינו ברי"ף היא אמנם <b>ברוב ההלכות</b>, אבל היא ט"ס, ומוסיף: ואף גדולי הדורות העידו שמצאו בהלכות ספרדיות, אבל אם אמר לה מנה זה, <b>או </b>שהיה מונה וכו'. והוא כדברי הרד"ל. ובחי' תלמיד הרשב"א במקומו, ד"ה רב אשי, כתב: וברוב הלכות הריאף (ו)לא הביא הא דרב אשי (וכ"ה בשיטה לא נודעה למי), מיהו בהלכות מדוייקות שבספרד הביאה, והוי פי' כדמפרשינן (נראה שהכוונה למה שפירש לעיל שם אליבא דרש"י, עיי"ש. וצ"ע). ועיין בעיטור אות ק', קידושין, הוצ' רמא"י ח"ב, ע"ו ע"ג. ועיין בס' עצי ארזים סי' כ"ט ס"ק י"ט שנתן שני טעמים למה הביא הרי"ף בבא זו מן התוספתא, עיי"ש דברים נחמדים.</i> פ"א סי' תק"ף (ר' יהונתן, ר"ן, נ"י), רא"ש פ"א סי' ט', אגודה סי' ז', ק"א ע"ד. ובהשגות הראב"ד ברי"ף גיטין פ"ז סי' תקמ"א (תמים דעים סי' רל"ט) העתיק, כנראה, מן הרי"ף כאן, שהרי לעניינו שם אין צורך אלא בסיפא, שמוכח ממנה שאין צורך בתנאי בשעת מעשה, אלא אפילו התנו מתחילה ואח"כ עשו, על סמך התנאי הראשון הוא המעשה, עיין בראשונים שנציין בסמוך.

Halakhah 9

<small>50-52.</small> <b>זה או' במנה וזה או' במאתים, והלך זה לביתו וזה לביתו, ואחר כך תבעו זה את זה וקידשו, אם האיש תבע את האשה, ייעשו דברי אשה וכו'. </b>רי"ף, השגות הראב"ד, רא"ש ואגודה הנ"ל, חי' הרמב"ן גיטין ע"ו סע"א, רשב"א שם, ד"ה ת"ר, מאירי שם, עמ' 268 (הוצ' שלישית, עמ' 281), ר"ן שם פ"ז סי' תקמ"א, מאירי כאן ח' א', עמ' 54, תוספות המיוחסות להר"י הזקן ח' סע"א, תשובות חכמי פרובינציא, הוצ' הר"א סופר<sup class="footnote-marker">19</sup><i class="footnote">ושם: תניא בתוספתא <b>בפ"ק </b>דקידושין. וכן במגדל עוז פ"ז מה' אישות הי"ט, וכן בפסק דין שבשו"ת הרשב"א ח"ב סי' רכ"ט, נ"ד ע"ג. וכולם שאבו מן הרי"ף כאן הנ"ל שהביאה <b> בפ"א</b>. ועיין במגדל עוז רפ"כ מה' מכירה.</i> (ירושלים תשכ"ז), עמ' 415, ופסקה הר"מ בפ"ז מה' אישות הי"ט. ובמגיד משנה שם: תוספתא נזכרת בהלכות שם. ועיין בפי' רבינו חננאל בר שמואל, עמ' ר"ח, ומשמע שאף הר"י מיגאש הביא את התוספתא.<br>ופירשוה הראשונים (עיין במאירי ובר"ן הנ"ל) שנתן לה דינר על מנת שישלים למנה, והיא דרשה שישלים למאתים, או שנשאו ונתנו מקודם, והוא אמר שיקדש אותה במנה, והיא לא הסכימה אלא למאתים, ואח"כ נתן לו מעות בצרור, ולפיכך אם הוא תבע אותה אינה מקודשת עד שיהו שם מאתים, ואם היא תבעה אותו, מנה מספיק. ועיין בפירוש רבינו חננאל בן שמואל, עמ' רי"א.
<small>52-53.</small> <b>וכן המוכר חפץ וכו'. </b>הראשונים הנ"ל, ר"מ רפ"כ מה' מכירה, וציינו למקורו במ"מ ובמ"ע שם, סמ"ג עשין פ"ב, קנ"ט ע"ד, טור חו"מ ושו"ע שם סי' רכ"א, פסק דין שבשו"ת הרשב"א ח"ב סי' רכ"ט, נ"ד ע"ג. 
<small>53-55.</small> <b>זה אומ' במנה וזה אומ' במאתים, והלך זה לביתו וזה לביתו, ואחר כך תבעו זה את זה וכו'. </b>הראשונים הנ"ל, עיטור אות מ', מכירת קרקעות, הוצ' רמא"י ס"ז ע"ב, גליון בס' הישר לר"ת, הוצ' רש"ש שלזינגר סי' קנ"ט, עמ' 116, תשובת ר' שמריה בר' מרדכי בשו"ת מהר"מ ב"ב, הוצ' רנ"נ רבינוביץ סי' רכ"א, ופיסקי ריקנטי סי' רס"ה. והואיל וברייתא זו לא הובאה בבבלי יש שלא פסקו כמותה, עיין מ"ש ר' שמריה הנ"ל בשם "ויש אומרים".<br>ואף שכמעט כל הפוסקים פסקו כברייתא שלפנינו (עיין מ"ש לעיל) יש שהגבילו אותה, ולא הלכו אחריה אלא דווקא בשעה שהזכויות של שני הצדדים שוות לגמרי, ומי שתבע את המקח תחילה וקנאו בשתיקה, חזקה שהסכים לתנאים של הצד שכנגד, ועל סמך זה מסר לו המוכר את החפץ, אבל אם יש חובה מוסרית על צד אחד לקבל את התנאים של הצד השני, הרי מותר להניח שלפעמים סומך התובע תחילה על היושר של הצד השני, ולא משום שהסכים לתנאים שלו, ובכגון דא המוציא מחבירו עליו הראייה.<br>וכן אמרו בבבלי ב"מ ע"ז א': דאייקר עבידתא, <b>ואימרו</b><sup class="footnote-marker">20</sup><i class="footnote">כלומר, ומרדו, עיין בגליון הש"ס לרע"א כתובות ס"ג ב', ובס' יחוסי תנאים ואמוראים, הוצ' רי"ל מימון, עמ' ע"ו.</i> פועלים,<sup class="footnote-marker">21</sup><i class="footnote">כלומר, בקשו שיעלה על שכרם, לפי שכר העבודה של עכשיו.</i> ואזל בעל הבית ופייסינהו, מהו דתימא מצו אמרי ליה כי מפייסינן אדעתא דטפת לן אאגרא, קמ"ל, דאמר להו אדעתא דטרחנא לכו באכילה ושתייה. והוא הדין להפך, עיין להלן שם: דזל עבידתא ואימר בעל הבית וכו'. ולפי התוספתא שלנו, אם הפועלים דרשו בפירוש העלאת שכרן כמו שהוא שוה עכשיו, ובא בעל הבית ופייסן חייב להוסיף על שכרם, שהרי הוא בא ותבען תחילה. והראשונים בב"מ שם (הרמב"ן, הרשב"א בשטמ"ק, הריטב"א שם ובהוצ' האלפערן, חי' הר"ן ונ"י פ"ו סי' תס"ז) הביאו את התוספתא שלנו, ויש מהם שאמרו שהפועלים לא <b>פירשו</b> את שכרם, אלא מרדו ובקשו יותר, ולפיכך יכול בעל הבית לטעון שכיוון להוסיף להם באכילה ושתייה, ולהפך, אם בעל הבית רצה להוריד משכרם ולא <b>פירש</b>, והפועלים פייסו אותו, יכולים לטעון שלא כיוונו אלא לעשות לו עבודה יותר טובה, אבל אם היתה דרישה מפורשת מצד אחד, ובא הצד השני ופייס, חייב למלא את הדרישה המפורשת כתוספתא כאן. ועיין גם בשו"ת הריב"ש סי' תע"ה. אבל יש חולקים וסוברים שבפועלים ובעל הבית שחזר אחד מהם, אפילו נקטו בפירוש את השכר, ואח"כ בא אחד ופייס את השני בסתם, אין לו אלא שכרו הראשון, הואיל והיתה כאן קציצה ראשונה, ויש דין של תרעומות על החוזר, ומשום כך הסכים השני וקיבל את הפיוסין, עיין בחי' הרמב"ן וברשב"א, בחי' הר"ן ובנ"י הנ"ל, ואף בריטב"א הוסיף: ואין זה דעת התוס' (כלומר, התוספות, תוספות ספרד). ועיין בהגהת הרמ"א בשו"ע חו"מ סי' של"ב סעיף ה' ובבאור הגר"א שם ס"ק י"ג.
<small>55-56.</small> <b>אם הלוקח תבע את המוכר ייעשו דברי מוכר, ואם המוכר תבע את הלוקח וכו'. </b>וכ"ה הסדר בד וככי"ע ובכל הראשונים הנ"ל. אבל במאירי כאן, עמ' 54 הנ"ל: אם המוכר תבע את הלוקח וכו', ואם הלוקח תבע את המוכר וכו'. וכ"ה הסדר גם בריטב"א ב"מ ע"ז א' הנ"ל, וכ"ה בפסק הר"מ ברפ"כ מה' מכירה. וכן בירושלמי שביעית פ"ח סה"א, ל"ח ע"א: המוכר מוכר לעצים,<sup class="footnote-marker">22</sup><i class="footnote">כלומר, המוכר מוכר סיאה ואיזוב וקורנית לעצים, כדי שלא תחול קדושת שביעית על דמיהם שהוא מקבל.</i> והלוקח לוקח לאוכלין.<sup class="footnote-marker">23</sup><i class="footnote">משום שהוא רוצה לאכול אותם, וממילא תחול קדושת שביעית על דמיהן.</i> היה זה מעמיד וזה מעמיד? <b>ייבה</b><sup class="footnote-marker">24</sup><i class="footnote">כ"ה בכי"ר, ולפנינו בטעות: ריבה.</i> כהדא אם המוכר תובע ללוקח יעשו כדברי הלוקח,<sup class="footnote-marker">25</sup><i class="footnote">וחלה על הדמים קדושת שביעית.</i> ואם הלוקח תובע למוכר יעשו כדברי המוכר, וכא כן. ועיין במה"פ שם ד"ה וייבה. 

Chapter 3



Halakhah 1

<small>1-2.</small> <b>האומ' לאשה הרי את מקודשת לי בפקדון שיש לי בידך, הלכה ומצאתו שנגנב, או שאבד, אם נשתייר בידה וכו'. </b>ירושלמי פ"א ה"ב, נ"ט ע"ב, פ"ב ה"א, ס"ב ע"ב, בבלי מ"ז א'. 
<small>3.</small> <b>ובמלוה, אע"פ שנשתייר בידה שוה פרוטה, אין מקודשת. </b>וכ"ה בד ובקג"נ. אבל בכי"ע: ובמלוה, אף על פי <b>שלא</b> נשתייר בידה שוה פרוטה, מקודשת. וכן מביא גם בבבלי הנ"ל, אלא שמגיה אח"כ, עיין להלן. ובירושלמי הנ"ל: במלוה שיש לי בידך והלכה ומצאתה שנגנבה, או שאבדה, אפילו לא נשתייר שם שוה פרוטה, מקודשת, ופירושו שאפילו עדיין לא נשתמשה במלוה כלל, ונגנבה, או שאבדה בעינה, מ"מ מקודשת, שהרי היא חייבת באחריותה, ועצם הפטור מן החוב דינו כאילו בא ממון לידה, ומכל שכן אם כבר הוציאה את המלוה שהיא מקודשת, ולא נקטו בירושלמי גבי מלוה "נגנבה, או אבדה", אלא משום דברי ר' שמעון בן אלעזר שלהלן, עיין מש"ש.<br>אבל בפקדון בשומרת חנם עסיקינן, והיא פטורה מגנבה ואבדה, ולפיכך אם נשתייר שוה פרוטה מקודשת, וכשאמר לה "בכל דהו" (עיין בבלי ז' ב'),<sup class="footnote-marker">1</sup><i class="footnote">כפירוש בעל תוספות רי"ד במקומו, ועיין בחי' הרמב"ן והרשב"א. וכולם ציינו לבה"ג ה' קידושין, ד"ו פ"ב ע"א, שפירש שהיא מקודשת בפרוטה שנשתיירה, והבעל צריך להשלים את שווי כל הפקדון שנאבד, וכר' אלעזר (ח' א', מ"ז א').</i> או "בפקדון שיש לי בידך, אבל אמר לה בכל מה שהפקדתי בידך, אינה מקודשת", כמפורש בירושלמי שם. ובבבלי הקשו על לשון הת"ק, למה הוא מחלק בין פקדון למלוה, והרי יכול היה לחלק בפקדון עצמו לבין אינה חייבת באחריותו ולבין חייבת באחריותו שדינו כמלוה, ואם חייבת באחריותו (כגון שהיתה שומרת שכר) מקודשת אפילו לא נשתייר ממנו שוה פרוטה, ומטעם זה שיבש רבא את הברייתא ושנה בה: ובמלוה, אע"פ שנשתייר הימנה שוה פרוטה אינה מקודשת. ובתוספתא דפוסים וכי"ו נשארה הגירסא, כמו ששנו בה בישיבות גאוני בבל, וע"פ תיקון הבבלי.
<small>4-5.</small> <b>ר' שמעון בן לעזר אומ' משם ר' מאיר (אומ') מלוה כפקדון, אם נשתייר בידה שוה פרוטה מקודשת, ואם לאו, אין מקודשת. </b>בד: ר' שמעון בר' אליעזר אומר מלוה וכו'. אבל גם בכי"ע, בקג"נ, בירושלמי ובבבלי הגירסא "משם ר' מאיר". ואפשר שבכי"ו נוסף ע"פ הבבלי "אומר משום ר' מאיר", ועדיין נשרדה שם המלה (אומ') שהקפנו. ודברי ר' שמעון בן אלעזר דבוקים לתנאי הת"ק שהמלוה נגנבה, או אבדה, ועדיין לא התחילה להוציא אותה כלל, וכדברי התוספות מ"ז ב' סד"ה אלא (וכמו שהעיר לנכון בעיטור בכורים), ולפיכך אם נשתייר ממנה שוה פרוטה מקודשת, אבל אם התחילה להוציא אותה אינה מקודשת, אעפ"י שנשתייר ממנה שוה פרוטה, משום שהמקדש במלוה אינה מקודשת.<br>ולפי שלש הנוסחאות כאן ותיקון הבבלי כולם סוברים שהמקדש במלוה אינה מקודשת, אלא שר' שמעון בן אלעזר סובר שאם נשתייר מן המלוה שוה פרוטה, ועדיין לא השתמשה בה, מקודשת,<sup class="footnote-marker">2</sup><i class="footnote">עיין רש"י מ"ז א', ד"ה להוצאה, בתוספ' רי"ד במקומו, במיוחסות לר"י הזקן, ועוד.</i> אבל אם הוציאה, או שהתחילה להוציא, אינה מקודשת לכולי עלמא. ושיטה זו רווחת בבבלי שהמקדש במלוה אינה מקודשת, עיין כתובות ע"ד א', כאן ו' ב', י"ט א', מ"ו א', מ"ז א', מ"ז ב', מ"ח א', מ"ח ב' (ב"ק צ"ט א', צ"ט ב'), נ"ט א', ס"ג א', סנהדרין י"ט ב' ועוד. אבל בירושלמי היא שיטת ר' שמעון בן אלעזר בשם ר' מאיר, ור' יוסי בר' יהודה. ואף שגם בירושלמי פשוט שמלוה להוצאה ניתנה (עיין בירושלמי פ"ב ה"א, ס"ב ע"ב, ומו"ק פ"ב ה"ג, פ"א ע"ב), מ"מ עדיין אין מכאן ראייה שהמקדש במלוה אינה מקודשת, וכמו שכתבנו לעיל. ועיין בנועם ירושלמי פ"ג ה"ו, פ"ז ע"א (מן הספר). ועיין לעיל, עמ' 727.

Halakhah 2

<small>5-8.</small> <b>האומ' לאשה הרי את מקודשת לי על מנת שאדבר עליך לשלטון, ואעשה עמך בפועל, ונתן לה שוה פרוטה הרי זו מקודשת מיד, עד שיאמר לא דברתי ולא עשיתי דברי ר' מאיר. </b>בקג"נ לנכון:...<b>ואם</b> לא עשיתי. וכע"ז הביאו בשם התוספתא ברשב"א גיטין ע"ה ב', ד"ה רב אשי, רא"ש שם פ' מי שאחזו סי' ט', שו"ת שלו כלל מ"ו סי' א', ובקשר עם המקבילה לעניין גט לעיל גיטין פ"ה ה"ו, שורה 36–38, עיין מש"ש, ד"ה ועל מנת ואילך. 3ובחידושי הרשב"א הנ"ל, וכן ברא"ש (בשם הרמב"ן) הנ"ל מעתיק מכאן: עד שיאמר <b>אם</b> לא דברתי, <b>אם</b> לא עשיתי וכו', וכ"ה הגירסא בכי"ו לעיל גיטין הנ"ל (לעניין גט), וברור שהכוונה היא שלר' מאיר אם לא כפל את התנאי היא מקודשת מיד, אע"פ שלא נתקיים התנאי, כלומר, המעשה קיים והתנאי בטל, כשיטתו במשנתנו כאן פ"ג מ"ד. וכן פירשו הראשונים הנ"ל (לרבות הרא"ש עצמו) את התוספתא בגיטין ואת התוספתא כאן.<br>אבל ברא"ש כאן פ"ג סי' ד': "עוד שנינו בתוספתא האומר לאשה הרי את מקודשת לי על מנת שאדבר עליך לשלטון, ואעשה עמך כפועל, ונתן לה שוה פרוטה הרי זו מקודשת מיד, <b>עד</b> שיאמר לא דברתי ולא עשיתי דברי ר"מ, וחכמים אומרים אם נתקיים התנאי מקודשת, ואם לאו, אינה מקודשת. ולכאורה נראה דבהכי פליגי, ר"מ סבר מקודשת מיד, דכל האומר על מנת כאומר מעכשיו דמי, עד שיאמר לא קיימתי התנאי, ונאמן לומר לא קיימתי התנאי, כיון שאין האשה יכולה להכחישתו, וחכמים סברי דלא נגמרו הקידושין עד שיתקיים התנאי וכו', דלית להו כל האומר על מנת כאומר מעכשיו דמי, ולא פליגי אהא דאמר ר"מ שהוא נאמן על קיום התנאי וכו', ומיהו קשיא אמאי לא חיישינן שמא נתחרט ורוצה לבטל הקידושין וכו', הלכך צריך לפרש (כלומר, את דברי החכמים) אם נתקיים התנאי, כלומר, אם ידוע בעדים שנתקיים התנאי מקודשת ודאי, ואם לאו, אינה מקודשת בודאי אלא ספק מקודשת". וכן בס' חוה לרבינו ירוחם נתיב כ"ב ח"ד: "ועוד נראה מן התוספתא שאם ידוע בעדים שקיים התנאי ודבר לשלטון מקודשת, ואם אינו ידוע בעדים, והוא אומר קיימתי התנאי, מקודשת מספק, וכן כתב הרב רבינו אשר". וכן פסק בטור אה"ע סי' ל"ח. ועיין בעיטור בכורים שהביא את הרא"ש ותמה עליו מן התוספתא בגיטין, ולפלא שלא העיר שהרא"ש בעצמו בגיטין ובשו"ת שלו גרס כאן בתוספתא עד שיאמר <b>אם</b> לא דברתי, <b>אם</b> לא עשיתי, ופירשה לעניין תנאי כפול, כמו שפירשו הרמב"ן והרשב"א, ואינה עניין כלל לנאמנות בעדים. ובס' עצי ארזים סי' ל"ח ס"ק ל"ז והרד"ל ז"ל ב"הגהות ברא"ש" כבר העירו על דברי הרא"ש בגיטין הנ"ל, עיי"ש.<br>ובחי' הרמב"ן ס' ב', ד"ה וניחוש, כתב: והוי יודע שכל התנאין שהוא מתנה עמה, שהן תנאין שלו בלבד, כגון שאמר על מנת שאדבר עליך לשלטון וכו', אם אמר עשיתי, והיא אינה יודעת, נאמן, ואינו צריך עדים וכו'. וברור שלגירסתו הנ"ל בתוספתא אין החכמים מדברים כלל בעניין נאמנות בקיום התנאי. ועיין בשו"ע אה"ע סי' ל"ח סעיף י"ב, שם בהגהת הרמ"א סעיף ל"ט ובנו"כ שם. ועיין בס' עצי ארזים הנ"ל.
<small>8.</small> <b>נתקיים התניי וכו'. </b>עיין מ"ש לעיל בסמוך. 
<small>9.</small> <b>אין תניי בכתובין שאינו כפול. </b>לעיל גיטין פ"ה ה"ו, בבלי שם ע"ו א', עיי"ש. 
<small>9-11.</small> <b>על מנת שאדבר עליך לשלטון, אם דבר עמה כדרך המדברין, מקודשת, ואם לאו, אינה מקודשת. במה אדבר עליך לשלטון, אם דבר עמה בשוה פרוטה מקודשת וכו'. </b>בכי"ע אם דיבר <b>עליה</b> מקודשת וכו', אם דיבר <b>עליה</b> שוה פרוטה וכו', ונשמט שם ברישא "כדרך המדברין" בטעות. ובחי' הרשב"א ס"ג א', ד"ה מתני', וכן ברא"ש פ"ג סי' ז', ובטור אה"ע סי' ל"ח, ובס' חוה לרבינו ירוחם נתיב כ"ב ח"ד, הביאו את התוספתא כאן וגרסו בה: אם דבר <b>עליה</b> כדרך המדברים מקודשת וכו'. ועיין ברא"ש שם ובהגהות הרד"ל על הרא"ש במקומו ובב"י בטור אה"ע סי' ל"ה הנ"ל, מה שנדחקו בפירוש התוספתא.<br>ולפי פשוטה פירושה ע"פ דברי משנתנו פ"ג מ"ו: האומר לאשה הרי את מקודשת לי על מנת שאדבר עליך לשלטון, ואעשה עמך כפועל,<sup class="footnote-marker">3</sup><i class="footnote">ונקט את הזמן "יום", או "יומים" (עיין מאירי, עמ' 303), או שאמד "מלאכה זו" (כדברי הר"מ בפ"ה מה' אישות ה"ב). ועיין להלן, הערה 10.</i> דבר עליה לשלטון, ועשה עמה כפועל, מקודשת. ובכמה נוסחאות (הוצ' לו, קויפמן פרמה ועוד): ואעשה עמך <b>בפועל</b> וכו'. אבל בירושלמי במשנה בכי"ל,<sup class="footnote-marker">4</sup><i class="footnote">בד"ו אין האותיות ברורות כל כך.</i> בפיה"מ להר"מ, במאירי: <b>כפועל</b> וכו' <b>כפועל</b>. וכן מעיד במלא"ש שזו היא הגירסא ברוב הנוסחאות. והואיל ובכי"י תכופות קשה להבחין בין בי"ת ובין כ"ף, נראה שהנוסחא הנכונה היא: ואעשה עמך <b>בפועל</b> וכו' ועשה עמה <b>כפועל</b> וכו'. כלומר, אין היא יכולה לדרוש ממנו שיעשה "עבידתא שפירתא" (כעין בבלי ב"מ ע"ז א'), וכן אין הוא יכול להפטר בעבודה גרועה, אלא צריך לעשות כפועל רגיל, כדרך הפועלים, כגירסת כי"ע להלן שורה 13–15, וכן אם אמר על מנת שאדבר עליך לשלטון, אינו יכול להפטר אם דבר עם השלטון דרך אגב ובשפה רפה, וכן היא יכולה לדרוש ממנו שיתחנן לפני השלטון וישלח לו דורונות, אלא כל שדיבר עליה כדרך המדברין,<sup class="footnote-marker">5</sup><i class="footnote">כלומר, כדרך השתדלנים שהיו מקורבין לרשות, או לעבדיהם, כרגיל בזמן ההוא.</i> מקודשת, ואפילו לא הועיל בדבריו, והוא כמו שאמרו להלן סה"ח וסה"ט: אלא כל שבני עירו נוהגין כן. ועיין מ"ש להלן.<br>ופשיטא שהתוספתא מדברת בשנתן לה שוה פרוטה מתחילה, ו"על מנת" אינו אלא תנאי, והדברים דבוקים לרישא לעיל, וכמו שפירש רב (בירושלמי פ"ג ה"ו, ס"ד ע"ב) וריש לקיש (בבבלי ס"ג א'), וכמו שמוכח מסיגנון המשנה עצמה, והיא חילקה בין תנאי לבין מקדש בדבר עצמו, ובתנאי יכולה להתקדש אע"פ שאין בקיום התנאי שוה פרוטה<sup class="footnote-marker">6</sup><i class="footnote">ועיין בצפנת פענח פ"ה מה' אישות ה"כ, ודבריו ביחס לתוספתא כאן לא נתחוורו לי, שהרי בתוספתא מחלק מפורש בין תנאי "על מנת שאדבר" לבין "במה שאדבר", ודווקא באחרון צריך שוה פרוטה.</i> (שנוהגים להשתדל אצל השלטון בחנם), מה שאין כן בסיפא "במה אדבר עליך לשלטון" אינה מקודשת אלא אם יש בה שוה פרוטה. והחידוש במשנתנו הוא שצריך לעשות <b>כפועל</b>, וכיוצא בו, צריך לדבר כדרך המדברין, ואם לא עשה כן, אינה מקודשת.<br>ובר"מ פ"ה מה' אישות הי"ט: אמר לה הרי את מקודשת לי בשכר שאדבר עליך לשלטון ודבר עליה לשלטון, והניה השלטון ולא תבעה, אינה מקודשת אלא אם נתן לה פרוטה משלו, שההנאה שבאה לה מדבריו הרי הוא כמלוה וכו', הרי את מקודשת לי במלאכה וכו', לפי שהשכירות יזכה בה הפועל מתחלה ועד סוף וכו'. ופסק הר"מ ע"פ מסקנת הבבלי (ס"ג א') שעיקר הרבותא במשנתנו היא שאם קדש בשכר הדיבור והפעולה אינה מקודשת, משום שישנה לשכירות מתחלה ועד סוף, והמקדש במלוה אינה מקודשת. ולפיבך אפילו אם הצליח בדיבורו, והשלטון עשה כרצונה, אינה מקודשת, משום שההנאה שבאה לו מדבריו אינו אלא מלוה,<sup class="footnote-marker">7</sup><i class="footnote">הר"מ מחלק בין דיבור לשלטון לבין עשיית מלאכה, ובדיבור לשלטון לא הזכיר כלל את העניין של שכירות מתחילה ועד סוף. ועיין במרכבת המשנה במקומו, שכנראה הרגיש בכך.</i> אבל בתנאי אפשר שאפילו לא הצליח בדבורו מקודשת, שהרי עשה את שלו, עיין בברכי יוסף אה"ע סי' ל"ח ס"ק ב'. ועיין במעשה רוקח במקומו מ"ש בפירוש דברי הרמב"ם, וכן פירש בח"ד כאן, עיי"ש. והתוספתא, ופירוש ר' אימי בירושלמי הנ"ל,<sup class="footnote-marker">8</sup><i class="footnote">בירושלמי פ"ג ה"ו, ס"ד ע"ב: רב אמר והוא שנתן לה שוה פרוטה אנן קיימין (כריש לקיש בבבלי ס"ג א'). ר' אימי בעי קומי ר' (יוחנן? ובשרי"ר הסר "קומי ר'"). וכל הדברים לא והוא שנתן לה שוה פרוטה אנן קיימין (וכמו שכתב הר"ן במשנתנו "הא פשיטא דתנאי זה מועיל כשאר תנאין דעלמא", ועיין גם בלשון רש"י ס"ג א')? אלא כיני במה שאדבר עליך לשלטון, ודבר עליה בשוה פרוטה מקודשת (כגי' גוף כי"ל ושרי"ר. ולפנינו ע"פ הוספת המגיה: לשלטון, מקודשת). ר' בא בשם רב והוא שייחדה לו סלע במגדל. במה קידשה? כההיא דתנינן תמן כל הנעשה דמים באחר וכו'. ונראה שר' בא מתרץ את קושיית ר' אימי, והיינו שמשנתנו אינה מדברת בתנאים, ומה שאמר רב "והוא שנתן לה שוה פרוטה" כוונתו שייחדה לו סלע במגדל, ואמרה שאם ידבר עליה לשלטון הסלע הוא שלו, ואם דיבר עליה לשלטון, הוא זוכה בסלע בשכרו, והוא מעביד את הסלע לרשותה ומקדשה באותו זמן בסלע שזכה בשכרו. ועיין בחי' הרשב"א ס"ג א' שהביא את הירושלמי, וכנראה, שפירשו כפי' בעל ק"ע במקומו, אלא שנדחק לפרש כן מפני לשון התוספתא כאן, והיינו משום שמשמע ממנה שברישא מקבל את שכרו בין שהצליח ובין שלא הצליח, אם רק דיבר כדרך המדברין, מה שאין כן בסיפא. ועדיין צ"ע בדבר.</i> הוא ע"פ השיטה שהמקדש במלוה מקודשת,<sup class="footnote-marker">9</sup><i class="footnote">ולעניין אם ישנה לשכירות מתחילה ועד סוף, עיין בירושלמי שביעית פ"י סה"א, ל"ט ע"ב, ואינו עניין לכאן, ושם הכוונה שאינה משתלמת אלא לבסוף, ואינה נתבעת לפני כן.</i> עיין בנועם ירושלמי כאן במקומו ומ"ש לעיל, שו' 4–5, ד"ה לפי גירסת. ועיין מה שהאריך בזה בס' עצי ארזים סי' ל"ח ס"ק ל"ו.
<small>12-13.</small> <b>בפעולה שאעשה עמך, אם עשה עמה בשוה פרוטה מקודשת, ואם לאו, אין מקודשת. </b>וכ"ה בד. ובכי"ע: במלאכה שאעשה עימיך אם עשה עימה בשוה פרוטה מקודשת, ואם לאו אינה מקודשת, בפעולה שאעשה עימיך וכו', כלפנינו. והכוונה שאפילו אם קדשה בפעולה שיעשה בתכשיטיה ובנזמיה (עיין בבלי מ"ח א' ומקבילה בב"ק) אינה מקודשת אלא אם יש במלאכה ובפעולה שוה פרוטה. והעיקר כגירסת כי"ע, ולפנינו, כנראה נשמט ע"י הדומות, עיין הגירסא להלן. 
<small>13-15.</small> <b>על מנת שאעשה עמיך כמלאכה, על מנת שאעשה עמיך בפעולה למחר, (עשה עמה) אם עשה עמה בשוה פרוטה מקודשת וכו'. </b>וכ"ה בד, והיא אשגרה מלמעלה, והנכון הוא בכי"ע: על מנת שאעשה עימיך בפעולה, על מנת שאעשה עימיך למחר,<sup class="footnote-marker">10</sup><i class="footnote">כלומר, שצמצם את הפעולה, או את זמן הפעולה, עיין לעיל הערה 3.</i> אם עשה עמה <b>כדרך הפועלים</b> מקודשת וכו'. וכצ"ל גם לפנינו "כדרך הפועלים" (במקום "שוה פרוטה"), והכוונה שאם נתן לה פרוטה, והיא התנית עמו על מנת שיעשה עמה במלאכה, או בפעולה, צריך לעשות כדרך הפועלים, ואינו יכול לפטור את עצמו בשוה פרוטה, וכן היא אינה יכולה לדרוש ממנו "עבידתא שפירתא", והוא כמו שכתבנו לעיל, שורה 9–11, ד"ה ולפי פשוטה. 
<small>15-16.</small> <b>על מנת שיש לי מאתים זוז הרי זו מקודשת, שמא יש לו בסוף העולם. </b>רא"ש פ"ג סי' ה', מאירי, עמ' 289. ובמשנתנו פ"ג מ"ב: על מנת שיש לי מאתים זוז הרי זו מקודשת, ויש (כלומר, אם יש) לו. ובבבלי שם ס' ב': וניחוש שמא יש לו, ועוד תניא חיישינן שמא יש לו, לא קשיא הא בקידושי ודאי, הא בקידושי ספק. ועיין שו"ע אה"ע סי' ל"ח סעיף י"ד ובנו"כ שם, ועיין מ"ש להלן, שורה 17–18, ד"ה על מנת שיש לי ביד פל'. 
<small>16-17.</small> <b>על מנת שיש לי מאתים זוז במקום פל', אם יש לו באותו מקום מקודשת, ואם לאו, אינה מקודשת. </b>מן התוספתא מוכח שאם אין לו באותו מקום אינה מקודשת וודאי, שהרי דוקא אם לא הזכיר "במקום פלוני" מקודשת מספק. וכן יש לדייק מלשון המשנה עצמה (פ"ג מ"ג), וכפירוש התלמוד שם ס' ב'. ובר"מ פ"ז מה' אישות ה"ג: הרי את מקודשת לי על מנת שיש לי מאתים זוז, או בית כור עפר, במקום פלוני, אם יש לו באותו מקום הרי זו מקודשת, ואם אין לו באותו מקום שאומר, הרי זו מקודשת מספק, שמא יש לו שם והוא מתכוין לקלקלה,<sup class="footnote-marker">11</sup><i class="footnote">במעשה רוקח על הר"מ שם נוטה לחשוב שהרא"ש גרס בדברי הר"מ "אינה מקודשת" (במקום "הרי זו מקודשת מספק, שמא יש לו שם והוא מתכוין לקלקלה"). וכן נראה גם מדברי המאירי שהבאנו להלן בפנים.</i> וכן כתב לעיל שם (ה"ב) גבי אם יש לי מאתים זוז, או בית כור עפר סתם, ולא חילק ביניהם.<br>והנה במשנתנו הנ"ל לא נזכר "במקום פלוני" אלא גבי בית כור גרידא, ולא גבי מאתים זוז, וכמה מן הראשונים<sup class="footnote-marker">12</sup><i class="footnote">עיין ברא"ש ובמאירי שנביא להלן בפנים. ועיין בשיטת מהר"י בי רב ס' ב'. הוצ' ר"מ רבינוביץ, עמ' 88, שהביא כן בשם תלמיד הרשב"א, הרשב"ם ועוד.</i> נקטו שאין חילוק מקומות שייך אלא גבי קרקע, אבל מעות הרי בנקל יכול להביאם ממקום למקום, ואין אשה מקפידה על כך. וכבר ראינו לעיל שהרמב"ם אינו מחלק בין קרקע ובין מעות ביחס למקום, ובמאירי,<sup class="footnote-marker">13</sup><i class="footnote">והביאו מכ"י בס' מעשה רוקח על הר"מ פ"ז מה' אישות ה"ג הנ"ל.</i> עמ' 289 הנ"ל, ברא"ש פ"ג סי' הנ"ל, בתוספות המיוחסות לר"י הזקן ס' סע"ב, ובס' חוה לרבינו ירוחם נתיב כ"ב ח"ד הביאו מכאן ראייה לשיטת הרמב"ם הנ"ל שאין חילוק בין קרקע ובין מעות ביחס למקום המצאם. אבל לעצם דברי הר"מ, כבר העיר במיוחסות לר"י הזקן: ומה שכתב הר"ם שאעפ"י שאמר לו במקום פלוני חיישינן שמא יש לו, ולא כן נראה מהתוספתא,<sup class="footnote-marker">14</sup><i class="footnote">ביחס למקור הר"מ, עיין מה ששערנו להלן סה"ו, שורה 28–29, ד"ה ובירושלמי.</i> וצ"ע [ב]תוספתא [אם] מקודשת מספק.

Halakhah 3

<small>17-18.</small> <b>על מנת שיש לי ביד פל', אע"פ שאמר אין לו בידי מקודשת, שמא עשו קנוניא. </b>רמב"ן ס' רע"ב, רשב"א שם סד"ה ע"כ, ריטב"א שם ד"ה לא, רא"ש פ"ג סי' ד', מאירי, עמ' 288, ועמ' 289, רבינו ירוחם בס' חוה נתיב כ"ב ח"ד, ר"ן פ"ג סי' תרמ"ט, ד"ה וניחוש, נ"י עמ' רל"ז, מ"מ פ"ז מה' אישות ה"ג. ומכאן הוא מקור הטעם של הר"מ בפ"ז ה"ב שפסק: על מנת שיש לי מאתים זוז, או בית כור עפר וכו', ואם אין לו מקודשת מספק, שמא יש לו <b>והוא אומר אין לי</b>, כדי לקלקלה. ובהגהות הרמ"ך על הר"מ הנ"ל ה"ג, עמ' פ"ח (והביאו גם במעשה רוקח במקומו): גם מה שכתב דאפילו אמר הבעל אין לו חיישינן שמא מתכוין לקלקלה, לא ידעתי מאין הוציא וצ"ע. ועיין בתוספתא. והכוונה לתוספתא כאן. 
<small>18-19.</small> <b>עד שיאמר יש לו בידי, אם אמר יש לו בידי מקודשת וכו'. </b>מאירי, רא"ש ורבינו ירוחם הנ"ל, טור אה"ע סי' ל"ח, שו"ע שם סעיף ט"ז. אבל הר"מ השמיטה. ובכי"ע יש כאן סדר אחר, אבל לפני הראשונים הנ"ל היה הסדר כגירסת ד וכי"ו. 
<small>20.</small> <b>על מנת שאראך מאתים זוז וכו'. </b>משנתנו פ"ג מ"ב, ולא הוסיפה התוספתא אלא את הטעם, וכ"ה בבבלי ס' ב' בשם "תנא". ואמרו שם: פשיטא, לא צריכא דאע"ג דנקט דמי בעיסקא. 

Halakhah 4

<small>21-22.</small> <b>על מנת שיש לי בית כור עפר הרי זו מקודשת, שמא יש לו וכו'. </b>בבלי ס' ב'. 
<small>22.</small> <b>על מנת שיש לי במקום פלני וכו'. </b>משנתנו פ"ג מ"ג. ועיין מ"ש לעיל שורה 16–17, ד"ה על מנת. 
<small>23.</small> <b>על מנת שאראך בית כור עפר וכו'. </b>משנתנו הנ"ל, ולא הוסיפה התוספתא אלא את הטעם, וכ"ה בבבלי ס' ב' בשם "תנא". ושאלו שם: פשיטא, ותירצו שאפילו נקט לה בבקעה באריסות אינה מקודשת. 

Halakhah 5

<small>24-25.</small> <b>על מנת שירצה פל', אע"פ שאמ' איני רוצה מקודשת, שמא ירצה לאחר שעה. </b>וכ"ה כד. וכן מעתיקים בשם התוספתא בחי' הרמב"ן ס"ג ב', ד"ה ומצאתי, ובחי' הרשב"א מ"ד ב', ולהלן שם ס"ג ב', ד"ה רב יוסף, ובשו"ת שלו סי' תתקי"ט<sup class="footnote-marker">15</sup><i class="footnote">הגירסא בדפוסים משובשת, והנכון הוא בכי"י (צילומים בידי ידידי רח"ז דימיטרובסקי): והכי מוכח בתוספתא דגרסינן התם על מנת שירצה (בכמה כתי"י: שירצה <b>אבא</b>, אבל בדפוסים ובכ"י אוקספורד חסרה המלה "אבא", וצ"ל שם: "שירצה פל'", כמו שהוא לפנינו בתוספתא, וכמו שמעתיק הרשב"א בעצמו בחידושיו), אע"פ שאמר איני רוצה מקודשת, שמא נתרצה לאחר שעה, עד שיאמר רוצה אני, אם אמר רוצה אני וכו' (כלפנינו ברשב"א דפוס).</i> ובר"ן פ"ג סי' תרנ"ב<sup class="footnote-marker">16</sup><i class="footnote">וכהגהה שבתמת ישרים, נ"ד ע"ג.</i> ובנ"י עמ' רמ"ה. ובכי"ע באשגרה מלעיל שורה 18, שמא עשו קינוניא.<br>והראשונים הנ"ל הביאו ראייה מכאן שאם התנאי תלוי במעשה יכול לקיימו בכל זמן שרוצה, אעפ"י שמתחילה אמר שיבטל את המעשה, ולפי תוספתא זו מה שאמרו במשנתנו פ"ג מ"ו "על מנת שירצה אבא, רצה האב מקודשת, ואם לאו אינה מקודשת" הכוונה שאין מקודשת וודאי,<sup class="footnote-marker">17</sup><i class="footnote">לפי הסלקא דעתך שבבבלי ס"ג סע"א, שעל מנת שירצה אבא פירושו שיאמר "כן".</i> אבל מ"מ מקודשת מספק, כמפורש בתוספתא כאן, ולהלן בסמוך. וכן הביא הריטב"א בשם "יש מרבותי ז"ל", ומוסיף שם: והביאו ראיה לדבריהם, והכוונה שהביא ראייה לדבריהם [מן התוספתא], עיי"ש שחולק עליהם. ועיין בחי' הרמב"ן הנ"ל. ועיין מ"ש בהגהות הרד"ל על הרא"ש פ"ג סי' ז', ד"ה ואפי' את"ל.
<small>26.</small> <b>עד שיאמר רוצה אני, אם אומ' רוצה אני מקודשת, ואם לאו, אינה מקודשת. </b>וכ"ה בד, בכי"ע, בחי' הרמב"ן, הרשב"א ס"ג ב' ובשו"ת שלו הנ"ל ובר"ן הנ"ל. ופירש הר"ן שכאן היה התנאי שפלוני יאמר בפירוש תיכף לאחר שמיעה "רוצה אני", אבל אם לא אמר כן, ואפילו שתק, נתבטלו הקידושין מיד. ועיי"ש עוד פירוש. ובנ"י, עמ' רמ"ו, תמה על פירוש הר"ן, והמשיך את הבבא שלנו למעלה,<sup class="footnote-marker">18</sup><i class="footnote">ועיין היטב בהגהות הרד"ל להרא"ש פ"ג סי' ז', מש"ש לפרש את התוספתא "לולי דברי הר"ן".</i> עיי"ש. ברם כסיגנון שלנו גם לעיל, שורה 18–19, עיין מש"ש, ד"ה עד שיאמר. ועיין בס' עצי ארזים סי' ל"ח ס"ק כ"ג וס"ק ל"ב. 

Halakhah 6

<small>27-28.</small> <b>על מנת שירצה אבא, אע"פ שלא רצח אביו מקודשת, שמא יתרצה שעה אחרת. </b>וכע"ז בד, בחי' הרמב"ן ובר"ן (כנראה העתיק מן הרמב"ן, עיי"ש) הנ"ל. ובכי"ע: אף על פי <b>שאמ' האב איני רוצה</b> הרי זו מקודשת, שיתרצה לשעה אחרת. וכ"ה בחי' הרשב"א מ"ד ב', ס"ג א', בשו"ת שלו הנ"ל, במ"מ פ"ז מה' אישות ה"א, ובהבאה הראשונה שבר"ן (ריש ד"ה גרסינן עלה).<sup class="footnote-marker">19</sup><i class="footnote">אלא שבכולן: <b>שמא </b>יתרצה וכו'.</i> ולמעשה אין הבדל ו"אע"פ שלא רצה" כוונתו שאמר איני רוצה כמפורש לעיל גבי "פלוני" בכל הנוסחאות. ועיין מ"ש להלן ביחס למשנתנו. ועיין בס' עצי ארזים הנ"ל. 
<small>28-29.</small> <b>מת האב הרי זו מקודשת, מת הבן זה היה מעשה, ובאו ולמדו את האב שיאמר איני רוצה. </b>וכ"ה בכי"ע, וברמב"ן ובר"ן הנ"ל. ופירשו הרמב"ן והר"ן שבבא זו מדברת שהתנאי היה שלא ימחה אבא, ומכיון שמת האב ולא מיחה היא מקודשת וודאי, ואף הסיפא (במת הבן) היא בתנאי זה, ולפיכך מלמדין את האב למחות, ולפי זה אף התוספתא בתרי טעמי, וכמו שמעמיד ר' ינאי בבבלי (ס"ג ב') את משנתנו שם.<br>ברם בד הגירסא היא: מקודשת, <b>שמא נתרצה האב שעה אחת לפני מיתתו</b>, מת הבן וכו'. וכ"ה בחי' הרשב"א מ"ד ב' הנ"ל. ולהלן שם ס"ג ב' הנ"ל כתב: ובתשלום אותה בריית', מת האב מקודש', שמא נתרצ' האב שעה א' לפני מיתתו, וספק מקודשת קאמר וכו'. ולפי גירסא זו עדיין עומדת הברייתא בטעם אחד. ואשר לבבא האחרונה, כתב הרשב"א לעיל שם: והא דקתני בתוספתא מת הבן מלמדין שיאמר איני רוצה, ברייתא נמי בתרי טעמי היא שנוייה.<sup class="footnote-marker">20</sup><i class="footnote">ולפי פירושו רישא ומציעתא של התוספתא בחד טעמא, וסיפא בחר טעמא, כגירסת הר"ח בבבלי ס"ג ב' (לפי עדות הרמב"ן והר"ן), ועיין גם בשיטה למהר"י בי רב שם, הוצ' ר"מ רביגוביץ, עמ' 90–91. ואעפ"י שהרשב"א בעצמו שם דחה גירסא זו בבבלי, אבל בתוספתא לפי גירסתו הרי בוודאי הרישא והסיפא בחד טעמא.</i> אבל לולי דברי רבינו היה נראה שאין צורך להעמיד את הסיפא בטעם אחר, ובמת הבן מלמדין את האב שיאמר איני רוצה (אעפ"י שאף בשתיקתו אינה מקודשת), כדי שלא נחשוש שמא יאמר אח"כ רוצה אני, וכשמת הבן אין האב חשוד להכשיל את האשה בלי שום תועלת לבן אם כבר אמר בפירוש שאינו רוצה.<br>ועיין באו"ש פ"ז מה' אישות ה"א שפירש שהברייתא שלנו סוברת שהאומר על מנת לאו כאומר מעכשיו דמי, ולפיכך יכול האב להתרצות בכל שעה שירצה, עיי"ש. ולא נתחוורתי בדבריו ז"ל, והרי לפי שיטתו מה שייך לומר ברישא "מקודשת שמא יתרצה וכו' ", והרי כל זמן שלא נתרצה יכולה להנשא, ושוב לא תועיל הסכמת האב, וכן אם מת הבן למה צריכים ללמד את האב שיאמר איני רוצה, והרי אם מת הבן לפני שהסכים האב כבר נתבטלו הקידושין מאליהן, ואפילו אם יסכים האב אינו כלום. וצ"ע.<br>ובבבלי ס"ג סע"א (על משנתנו פ"ג מ"ו הנ"ל) שאלו: מאי על מנת שירצה אבא, אילימא עד דאמר אין, אימא מציעתא מת האב הרי זו מקודשת, והא לא אמר אין וכו'. ובחי' הרשב"א שם אחר שהביא את התוספתא שלנו כתב: ובגמרא דמותבינן וכו', ולא מוקמינן לה בקידושי ספק משום דמקודשת דמתניתין משמע להו מקודשת ודאית ולא ספק מקודשת, דהא ברישא קתני, ואם לאו אינה מקודשת, ואינה מקודשת גמורה קאמר, אלמא כל דתני בהא מתני' מקודשת, מקודשת גמורה קאמר. ברם בתוספתא כאן אעפ"י ששנה ברישא: עד שיאמר רוצה אני וכו' מקודשת, ואם לאו אינה מקודשת, ופירושה מקודשת וודאי, אינה מקודשת וודאי, מ"מ שנו בסיפא "מת האב הרי זו מקודשת" והכוונה מקודשת מספק. וכן בכל מקום ששנה "מקודשת" והוסיף "שמא" וכו', פירושו מקודשת מספק, וכלעיל בתוספתא, וכן בברייתא שבבבלי מ"ט ב': על מנת שאני צדיק וכו' על מנת שאני רשע וכו' שנו מקודשת סתם, והכוונה שהיא מקודשת מספק.<br>ולא עוד אלא שמצינו סיגנון כזה אף במשנתנו, ושנו שם פ"ג מ"ג: על מנת שיש לי בית כור עפר הרי זו מקודשת ויש לו, על מנת שיש לי במקום פלוני, אם יש לו באותו מקום מקודשת, ואם לאו אינה מקודשת. ופירש הר"מ פ"ז מה' אישות ה"ג שאפילו אם אין לו באותו מקום מקודשת מספק, והפירוש איפוא במשנתנו: אינה מקודשת וודאי אלא ספק, ואף ברישא הכוונה "מקודשת ויש לו", אבל אם אינו מוכיח שיש לו מ"מ מקודשת מספק.<br>ובירושלמי למשנתנו סה"ו, ס"ד ע"ב: חזר ר' ינאי ופתר מתניתא, על מנת שירצה אבא רצה האב מקודשת, ואם לאו אינה מקודשת, באומר ע"מ דואמר,<sup class="footnote-marker">21</sup><i class="footnote">כלומר, שיאמר האב "הן", אני מסכים.</i> והוא לא אמר.<sup class="footnote-marker">22</sup><i class="footnote">כלומר, והרי הוא לא אמר "הן". "ואם לאו" שבמשנתנו פירושו שלא הסכים האב ולא אמר "הן", ולפיכך אינה מקודשת ברורה אלא ספק מקודשת, שמא יסכים אח"כ וכתוספתא כאן.</i> מת האב, הרי זו מקודשת (כלומר, מספק), כמאן דאמר.<sup class="footnote-marker">23</sup><i class="footnote">כלומר, שהרי יש לחשוש שמא הסכים לפני מיתתו, ודינו כמאן דאמר מתחילה "רוצה אני".</i> מת הבן, מלמדין את האב שיאמר איני רוצה, כמאן דאמר<sup class="footnote-marker">24</sup><i class="footnote">כלומר, שאם לא יאמר בפירוש "איני רוצה" יש לחשוש שמא יסכים אח"כ, ודינו כאילו אמר כן מתחילה. ועיין מ"ש לעיל בפנים, ד"ה ברם בד, בפירוש בבא זו של התוספתא.</i> וכו', לא מיתמנע ר' מיכלל באתר חד ופרט באתר חד וכו'. מתניתא אמרה כן על מנת שיש לי בית כור עפר כלל, במקום פלוני פרט. ופירוש הירושלמי הוא שלפעמים רבי כולל וסותם באותו דיבור ואח"כ פורט ומפרט אותו, דוגמת המשנה הנ"ל ששנתה ברישא "על מנת שיש לי בית כור עפר הרי זו מקודשת ויש לו", והכוונה שהיא מקודשת וודאי (אם יש לו), ובסיפא חילקה בפירוש שאם יש לו באותו מקום מקודשת וודאי, ואם אין לו באותו מקום אינה מקודשת, כלומר מקודשת מספק. וכן במשנתנו כאן: על מנת שירצה אבא, רצה האב מקודשת, ואם לאו אינה מקודשת, כלומר, מקודשת מספק. וממילא: מת האב מקודשת מספק וכו'. ואעפ"י שפירוש זה בירושלמי נראה דוחק, אבל פירושי המפרשים לא הבינותי כלל. ועיין בס' ניר במקומו ודבריו שם מגומגמים, עיי"ש. ויתכן שהר"מ בפ"ז מה' אישות ה"ג הוציא את פסק דינו מן הירושלמי כאן, ואעפ"י שהוא פסק (שם ה"א) ע"פ הבבלי, אבל מן הירושלמי הנ"ל אין לנו אלא גילוי מילתא בעלמא בפירוש משנתנו פ"ג מ"ג.

Halakhah 7

<small>29.</small> <b>כל תניי שיש בו מעשה מתחלתו תנאו בטל. </b>משנת ב"מ ספ"ז, ועיין הפירוש להלן. 
<small>29-30.</small> <b>כיצד, הריני חולצך על מנת שירצה אבא וכו'. </b>לפי פשוטה של לשון משמע שהכוונה שהזכיר את המעשה לפני שהזכיר את התנאי, כלומר שהקדים אמירת המעשה לאמירת התנאי, כפירש"י בב"מ צ"ד א', הראב"ד ברפ"ו מה' אישות,<sup class="footnote-marker">25</sup><i class="footnote">ההשגה שייכת לה"ד שם, כמו שהעירו בגליון, עיי"ש במ"מ ה"ד.</i> הרמ"ך שם, עמ' פ"ז, ועוד כמה מן הראשונים, עיין בב"ש אה"ע סי' ל"ח ס"ק ב', וכמו שמוכח מן הבבלי גיטין ע"ה ב'. וכן משמע גם מלשון הירושלמי פ"ב ה"ו, ס"ב ע"ד. 
<small>30.</small> <b>אע"פ שלא רצה האב [הרי זו מגורשת]. </b>כ"ה בד. ובכי"ע: הרי זו מקודשת. והנכון כגירסת ד, ו"מגורשת" לאו דווקא, אלא מותרת לשוק, משום שהיא חלוצה כדין. וסובר תנא זה שיש תנאי בחליצה (עיין בבלי יבמות נ"ג א'), וכאן מותרת משום שהמעשה קודם לתנאי. ובקג"נ: הרי זו <b>חלוצה</b>, אבל כי"ע מסייע לגירסת ד. 
<small>31-33.</small> <b>[הריני בועלך על מנת שירצה אבא, אף על פי שלא רצה האב] מקודשת. ר' שמעון בן לעזר אומ' משם ר' מאיר רצה האב מקודשת, לא רצה אינה מקודשת, שלא היתה בעילה אלא מחמת קידושין הראשונים. </b>וכע"ז בד, אלא ששם בטעות "בן <b>אליעזר</b>", ושם הסיום הוא: אלא מחמת תנאי הראשון, וכ"ה הסיום גם בכי"ע, ולפנינו הוא באשגרה מלהלן פ"ד סה"ד, שורה 13. ובכי"ע הגירסא היא: ר' שמע' בן <b>יהודה</b> אומ' משום ר' <b>שמעון</b> רצה האב מקודשת, שלא היתה בעילה וכו'. וכ"ה ("ר"ש ב"י בשם ר' שמעון") בבבלי כתובות ע"ג ב' וגיטין כ"ה ב' (וכן מוכרח מן הסוגיא שם). וכע"ז להלן פ"ד סה"ד הנ"ל, ועיין מ"ש להלן בשם הירושלמי.<br>אבל בחי' הרשב"א כתובות (לפי שטמ"ק) ע"ג ב' מעתיק מן התוספתא כאן כגירסתנו וכגירסת ד. ולפי פשוטה של לשון משמע שהמחלוקת היא אם במעשה קודם לתנאי, ולת"ק מקודשת מ"מ משום שאמירת המעשה הוא קודם לתנאי, דומיא דרישא. ור' שמעון בן אלעזר משום ר' מאיר אינו מצריך תנאי קודם למעשה, שלא כבבלי ב"מ צ"ד א'. ושמא חולק ר"ש בן אלעזר בשיטת ר' מאיר. ברם נראה שגירסת כי"ע המקויימת ע"י הבבלי<sup class="footnote-marker">26</sup><i class="footnote">אבל אפשר שיש שם אשגרה מלהלן פ"ד סה"ד, והמחלוקת אינה עניין למחלוקת שלנו, עיין מש"ש שורה 10–13, ד"ה וכעין.</i> נכונה, ור' שמעון חולק על ר"מ (עיין בתוספות ב"מ צ"ד א', ד"ה אימא), וסובר שאין צורך בתנאי קודם למעשה. וכן בירושלמי פ"ב ה"ו, ס"ב ע"ד, הנ"ל: מאן תנא כל תנאי שהוא מעשה בתחילתו תנאו בטל, <b>דלא</b> כר' שמעון, והכוונה לתוספתא כאן, כמו שפירש בגליון אפרים שם במקומו. ומכאן שאף בירושלמי גרסו כאן "בשם ר' שמעון". ועיין מ"ש להלן בסמוך, ד"ה כלל.<br>והבבלי כתובות ע"ג ב' הנ"ל מפרש ברייתא זו שהמחלוקת היא בלשון "על מנת שירצה", ולת"ק פירושו על מנת שישתוק (ולא ימחה), והרי שתק, ולר"ש כוונתו ע"מ שיאמר אבא הן, והרי לא אמר. ובחי' הרשב"א הנ"ל כתב: וקשה לי דבתוס' תניא בקדושין פ"ג בכי האי, ובהדיא איתניא בגוה, דפלוגתא על תנאו הראשון הוא בועל, או לא, פליג, והכי תניא התם ע"מ שירצה אבא וכו' (כגירסת ד), וי"ל דתנאי דההיא ברייתא ודאי פליגי בההיא פלוגתא, אבל לא היתה שנויה בבית המדרש, ולא מותבינן תיובתא מינה וכו'. ועיי"ש להלן בשטמ"ק שנדחק ליישב. ומדברי הרשב"א משמע שפירש שברייתא זו אינה דבוקה לרישא, והמחלוקת היא שאם בעל ולא הזכיר את התנאי סובר הת"ק שמחל את התנאי, כבבלי כתובות ע"ד א', ועיי"ש בתוספות, ד"ה אלמא (וכן פירשו רוב הראשונים).
<small>33-36.</small> <b>כלל אמ' ר' שמעון בן לעזר, כל תניי שאיפשר ליעשות בה ובשלוחה, והתנה עמה, תנאו קיים, וכל תנאי שאי איפשר ליעשות אלא בגופה, והתנה עמה, תנאו בטל. </b>לפי הסיגנון משמע שאף לעיל נזכר ר' שמעון בן אלעזר, וכגירסת ד וכי"ו, אבל אין הכלל הזה מתקשר כלל עם דבריו לעיל, ובפרט אם נפרש שלר' שמעון בן אלעזר אין תנאי בביאה, הרי בדבריו לעיל מפורש להיפך. ולפיכך נראה שברייתא זו אינה דבוקה למחלוקת הת"ק ור"ש, והיא הלכה בפני עצמה, וסובר ר"ש בן אלעזר שאין תנאי בחליצה, משום שאי איפשר לעשותה ע"י שליח, לא הוא, <b>ולא היא</b>, וכשיטת הבבלי כתובות ע"ד א' הנ"ל. ועיין בצפנת פענח פ"ו מה' אישות ה"א. ולפי פשוטה פירושה שר' שמעון בן אלעזר חולק על התנאים שלעיל, וסובר שאין תנאי אף בקידושין בביאה, ואינו מודה שלעניין זה איתקשו הוויות להדדי (עיין בבלי כתובות ע"ד א' הנ"ל). 
<small>36.</small> <b>כיצד, הריני מגרשך על מנת שירצה אבא, רצה האב מגורשת וכו'. </b>לפי הגירסא "כיצד" נותן דוגמא למעשה שיכול להתקיים בו ובשלוחו, ובה בשלוחה. אבל נראה יותר שלפני מסדר התוספתא היתה כאן משנה מעין משנת ב"מ ספ"ז הנ"ל, ומפרש מתחילה (לעיל שורה 31–33,) כיצד תנאו בטל בתנאי שיש בו מעשה מתחלתו, וכאן מפרש כיצד המתנה על מה שכתוב בתורה תנאו בטל. 
<small>38-39.</small> <b>על מנת שאם מתי לא תהא זקוקה ליבם, הרי זו מקודשת, ובטל תנאו. </b>ירושלמי ב"מ ספ"ז.<sup class="footnote-marker">27</sup><i class="footnote">ושם בטעות: הרי זו מגורשת. אבל בכי"ל תוקן ע"י הסופר עצמו: מקודשת. וכן מעתיק בעיטור ריש אות תי"ו, תנאי, הוצ' רמא"י, ל"ז ע"א, באו"ז ובמרדכי ב"מ ספ"ז, ובחי' הרשב"א כתובות נ"ו סע"א, לפי שטמ"ק שם, ועוד.</i> וכ"ה בס' המעשים בתרביץ ש"א ס"ב, עמ' 40. ועיין בבלי ב"ק ק"י סע"ב, ומשמע משם שתנאי מועיל בזה, והוא לכאורה סותר לירושלמי, כמו שהעיר בשו"ת תרומת הדשן סוף סי' רכ"ג,<sup class="footnote-marker">28</sup><i class="footnote">ועיי"ש שציין לתשובות מיימוניות, והן בשייכות לה' אישות סי' כ"ט.</i> ועיין בב"י, בב"ח ובד"מ בטור אה"ע סי' קנ"ז, ובכנה"ג שם הגהות ב"י אות י"ז ואות י"ח ובשו"ת נודע ביהודה מהדו"ק סי' נ"ו ועוד. 
<small>39-40.</small> <b>וכל המתנה על מה שכת' בתורה וכו'. </b>עיין מ"ש לעיל ח"ו (כתובות), עמ' 327, ד"ה ולעצם. 
<small>40-41.</small> <b>על מנת שאין ליך עלי שאר כסות ועונה, הרי זו מקודשת, ותנאו בטל. </b>בד ובכי"ע: תנאו (בכי"ע: ותנאו) <b>קיים</b>. וכן בירושלמי הנ"ל הרי זו מקודשת <b>ותנאו קיים</b>.<sup class="footnote-marker">29</sup><i class="footnote">כ"ה בכל הראשונים שהבאנו לעיל הערה 27. ובהוצאות שלפנינו נשמטו בטעות המלים "ותנאו קיים".</i> וכ"ה בס' המעשים הנ"ל: <b>ודב' קיימ'</b>. ובירושלמי כאן פ"א ה"ב, נ"ט ע"ג: והא תני נושא הוא אדם אשה ומתנה עמה על מנת שלא יהא לה עליו לא שאר ולא כסות ולא עונה. ניחא שאר וכסות. עונה? לא תניי גוף הוא? אמר ר' חייה בר אדא תיפתר בקטנה. ובבבלי כאן י"ט ב' (כתובות נ"ו א', ב"מ נ"א א', צ"ד א', ב"ב קכ"ו ב'): והתניא האומר לאשה הרי את מקודשת לי על מנת שאין ליך עלי שאר כסות ועונה הרי זו מקודשת, ותנאו בטל, דברי ר' מאיר, ר' יהודה אומר בדבר שבממון תנאו קיים. ופירש"י ששאר וכסות הוא תנאי ממון, ועונה הוא צער גופה.<sup class="footnote-marker">30</sup><i class="footnote">כלומר, ואינה יכולה למחול. ועיין במגן אברהם או"ח ריש סי' קס"ט.</i> וכבר העירו הראשונים על הירושלמי כאן, ועיין מה שהאריך במשנה למלך פ"ו מה' אישות ה"י, ועיי"ש שהעיר על הריטב"א בכתובות נ"ו א' (מובא בשטמ"ק שם): "פירש"י וכו', וכן פירש הרמב"ם ז"ל (הנ"ל) דעונה לאו דבר שבממון הוא, ואינו נכון דכל הנאת הגוף כממון חשיב לעניין זה, ועוד <b>דבירושלמי</b> אמרו על זה ועונה לאו דבר של ממון הוא,<sup class="footnote-marker">31</sup><i class="footnote">כלומר, בתמיה. ומתחילה הייתי סבור שיש כאן ט"ס בריטב"א, וצ"ל: <b>דעונה נמי </b>דבר של ממון הוא, כלשונו בקידושין י"ט ב', ואין כאן לשון הירושלמי ממש, אלא תורף לשון הירושלמי בב"מ ספ"ז. אבל הוא מביא את הירושלמי בלשון זו גם בחידושיו לב"מ נ"א א' הוצ' האלפערן, וכ"ה בשטמ"ק שם בשמו.</i> הי ניהו דבר שאינו של ממון, שלא תצטרכי גט, שלא תהי זקוקה ליבם ע"כ". וכע"ז כתב גם בחידושיו כאן י"ט ב', וב"ב קכ"ו ב'. ואין זה בירושלמי שלפנינו.<sup class="footnote-marker">32</sup><i class="footnote">ואף הלשון "הי ניהו" אינו לשון ירושלמי כלל.</i> וכנראה העתיק מקדמון אחר שפירש כן את הירושלמי בב"מ הנ"ל.<br>ושוב העיר שם על דברי מהר"י קולון סי' י' (ד' קרימונה, ט' ע"ג) שכתב: ואפילו לדברי ר"ת דס"ל דגם עונה ניתן למחילה, וסבר דפליג ר' יהודה אף בעונה וכו', והעיר שכעת לא ראה לרבותינו בעלי התוספות שהביאו סברת ר"ת הלזו וכו'. אבל ברור שט"ס נפלה בדברי המהרי"ק (אע"פ שכ"ה גם בד"ר), וצ"ל: לדברי ר"ח וכו'. וכן מביא בשמו ברא"ה בכתובות נ"ו א': ובשם רבינו חננאל ז"ל פירשו דאפי' עונה, וכן הוא בירושלמי, ולא אתא ר' יהודה למעוטי מדינ' דהכא כלל, אלא לאפוקי על מנת שלא תהא זקוקה ליבם, כמבואר בירושלמי. וכן מביא בשם ר"ח בשיטה לא נודעה למי כאן י"ט ב', ומסיים שם: והכי איתא בירושלמי פרק השוכר את הפועלים, דגרסינן התם כיצד דבר של ממון, א"ל הרי את מקודשת לי על מנת שאין ליך עלי שאר כסות ועונה וכו'.<br>סוף דבר מסתבר שהגירסא בכי"ו היא ט"ס, באשגרה מן הבבלי הנ"ל, וכן משמע מהמשך התוספתא.

Halakhah 8

<small>41-42.</small> <b>זה הכלל, כל המתנה על מה שכת' בתורה בדבר של ממון, תנאו קיים וכו'. </b>בירושלמי ב"מ הנ"ל בא כלל זה לפני הדוגמאות הנ"ל, ואף לפנינו מסכם הכלל את הדוגמאות שלמעלה, ולפי גירסת כי"ו הרי בשתי הדוגמאות התנאי בטל. ובירושלמי כתובות פ"ט ה"א, ל"ב ע"ד: וכל המתנה על הכתוב בתורה תנאו בטל בתנאי גוף, אבל בתנאי ממון תנאו קיים, וזה (כלומר, אם כתב לה הבעל שאינה יורשה) תנאי ממון הוא. ובמקבילה בב"ב פ"ח ה"ו, ט"ז ע"ב: בתנאי שאינו של ממון, וכא בתנאי ממון נן קיימין. ובירושלמי כתובות פ"ה ה"י, ל' ע"ב: אילין דכתבין אין שנא אין שנאת תניי ממון, ותניין קיים (ועיין במקבילה בב"ב ספ"ח, ט"ז ע"ג). ולהלן שם פ"ט ה"א, ל"ג ע"א: ואילין דכתבין אין מיתת דלא בנין יהא מדלה חזר לבית אביה תנאי ממון הוא, ותנאו קיים. ועיין בקצות החשן סי' ר"ט סעיף ח', אות י"א. 
<small>42-45.</small> <b>על מנת שאני עשיר, אין אומ' בעשיר שבעשירים, אלא כל שבני עירו נוהגין כן. על מנת שאני תלמיד חכם, אין אומ' לא כשמעון בן עזיי, ולא כשמעון בן זומא, אלא כל שבני עירו נוהגין כן. </b>וכ"ה בד. ובכי"ע: שבני עירו נוהגין בו <b>כבוד, מפני עשרו</b>. על מנת שאני תלמיד חכם וכו', שבני עירו נוהגין בו <b>כבוד</b>. ובבבלי מ"ט ב': על מנת שאני תלמיד, אין אומרים כשמעון בן עזאי וכשמעון בן זומא,<sup class="footnote-marker">33</sup><i class="footnote">עיין בבלי סנהדרין י"ז ב' וירושלמי הוריות פ"א ה"א, מ"ה ע"ד.</i> אלא כל ששואלין אותו בכל מקום בתלמודו וכו', על מנת שאני עשיר, אין אומרים כר' אלעזר בן חרסום וכר' אלעזר בן עזריה, אלא כל שבני עירו מכבדים אותו מפני עושרו. ולפי הבבלי נתנו מדה קבועה בחכמה, ולא נתנו מדה קבועה בעושר, והכל לפי המקום. ועיין בשו"ת חתם סופר אה"ע ח"א סי' פ"ב, ולדבריו אם הוא מוחזק ת"ח בעירו מקודשת, אעפ"י שבעיר המקודשת היו חושבים אותו לע"ה. 

Halakhah 9



Halakhah 10

<small>45-47.</small> <b>בדינר זה של כסף, ונמצא של זהב, אינה מקודשת. כיצד יעשה, יטלו הימנה ויחזור ויתננו לה, ויאמר לה הרי את מקודשת לי. </b>עיין באבני מלואים סי' ל"ח סעיף כ"ד, ס"ק י"ב שבאר לנכון שבמקח טעות<sup class="footnote-marker">34</sup><i class="footnote">שהרי המקדש בוודאי ידע שהדינר של זהב הוא שאם לא כן לא היה חולק ר"ש במשנתנו פ"ב מ"ב, ומדעתו נתן לה את דינר הזהב, אלא שטעה ולא ידע שלא תתקדש בו.</i> מותר למוכר להשתמש במעות, ואינו חייב להחזיר את אותו הדינר בעינו (ובפרט לשיטת הירושלמי), עיין במשנה למלך פ"ה מה' אישות ה"ז (עיי"ש מה שכתב על דברי הרא"ש), וממילא יש כאן מלוה, והמקדש בה אינה מקודשת. ואשר לשאלת הגאון בעל או"ש בפ"ג מה' אישות ה"א למה צריך ליטול ממנה את הסלע, יקדשנה בהנאת מחילת המלוה, עיין מ"ש ע"ז לעיל פ"ב סה"ז, שורה 42–43, ד"ה כיצד יעשה. 

Chapter 4



Halakhah 1

<small>1-3.</small> <b>הנותן רשות לשלשה לקדש לו אשה, ר' נתן אומ' בית שמיי אומ' יכולין שנים להעשות עדים ואחד שליח, בית הלל אומ' שלשתן שלוחין, ואין יכולין להעד. </b>וכע"ז בבבלי מ"ג א' (בלי שמו של ר' נתן). ובשם ר' נתן שם: בית שמאי אומרים שליח ועד אחד (כלומר, יכולים להעיד), ובית הלל אומרים שליח ושני עדים. והסיקו שם: איפוך, כלומר, בית שמאי אומרים שלשתן שלוחין, ואין יכולין להעיד, וב"ה אומרים אחד שליח, ושנים עדים. ובירושלמי פ"ב ה"א, ס"ב ע"א: בית שמאי אומרים אין השליח עולה משם עד, ובית הלל אומרים השליח עולה משם עד. היך עבידא? שילח שנים.<sup class="footnote-marker">1</sup><i class="footnote">כלומר, לב"ש אין כאן קידושין, ולב"ה קידושיו קידושין.</i> [שילח שלשה],<sup class="footnote-marker">2</sup><i class="footnote">כן צריך להוסיף, ונשמט ע"י דמיון ההתחלות.</i> על דעתון דבית שמאי שליח ושני עדים, על דעתון דב"ה שלשתן שלוחין ושלשתן עדים, ויש כאן קולא וחומרא, ברישא (בשילח שנים) ב"ש לחומרא,<sup class="footnote-marker">3</sup><i class="footnote">כלומר, שצריכה קידושים שניים, ואם קידשה אחר, מקודשת לשני.</i> וב"ה לקולא, ובסיפא (בשילח שלשה) ב"ש לקולא,<sup class="footnote-marker">4</sup><i class="footnote">ואם אחד מהם קרוב, או פסול, הוא שליח ואינו עד, ואינו פוסל את השטר.</i> וב"ה לחומרא. ועיין בס' ניר ובאו"ש פ"ג מה' אישות הט"ז.<br>ובהגהות הרש"ש מ"ג א' העיר על משנת גיטין פ"ו (ס"פ האומר) שמוכח ממנה ששליח נעשה עד. ולא נתחוורתי בדבריו, ושם לא נזכר כלל שהשלוחין הם עדי מסירה, ואם הם עדי חתימה, למה ייפסלו אם הם שלוחין, ומסרו את הגט בפני עדי מסירה אחרים. אבל למ"ד שאין שליח נעשה עד הם באמת פסולין להיות עדי מסירה, ועיין בבלי גיטין ח' ב', וירושלמי שם רפ"ד, מ"ה ע"ב, ובט"ז אה"ע סי' קמ"א ס"ק ט', ובשי"ק בירושלמי שם, ד"ה עשה.<sup class="footnote-marker">5</sup><i class="footnote">ועיין אוה"ג גיטין, ליקוטי ר"ח, עמ' 25, ומ"ש בתרביץ ש"ה, עמ' 398, ולא עיינתי באותה שעה בשי"ק שכבר העיר על העיטור והרשב"א.</i> ועיין מ"ש ר"ד הלבני בספרו מקורות ומסורות, עמ' תרס"ד, הערה 2.<br>ובירושלמי רפ"ב הנ"ל נחלקו אם מחלוקת זו היא דווקא במקדש בשטר (שאין השליח נוגע בדבר), אבל במקדש בממון השליח נוגע בדבר (שמא לקח את הממון לעצמו), או ששליח נעשה עד אפילו במקדש בממון. ועיין בבלי מ"ג רע"ב, ובתוספות שם, ד"ה וכן, בחי' הרשב"א שם ועוד. ועיין ברי"ף פ"ב סי' תרכ"ד, בר"ן שם ובריטב"א מ"ג א'.

Halakhah 2

<small>3-4.</small> <b>האומ' לשלוחו צא וקדש לי אשה פלנית ממקום פלני, הלך וקדשה ממקום אחר וכו'. </b>וכ"ה בד. ובכי"ע: <b>במקום</b> פלוני וכו', <b>במקום</b> אחר וכו'. וכ"ה במשנתנו פ"ב מ"ד, והיא היא. ואפשר שלפנינו אשגרה מגיטין פ"ד, שורה 18, עיי"ש. וכ"ז היא פיסקא מן המשנה, ולא הוסיפו אלא את דברי ר' אלעזר שלהלן. 
<small>5-6.</small> <b>ר' [אלעזר] אומ' בכולן הרי זו מקודשת, עד שיאמר אי איפשי וכו'. </b>כ"ה ("ר' אלעזר") בכי"ע. ובד: ר' אליעזר וכו', ועיין מ"ש ע"ז לעיל גיטין פ"ד, שורה 16–17, ד"ה האשה.<br>ובירושלמי פ"ב ה"ד, ס"ב ע"ג: מתניתא דלא כר' לעזר, לעולם הרי היא מקודשת עד שיאמר לה וכו'. ועיין מ"ש ע"ז לעיל גיטין פ"ד, שורה 18–19, ד"ה בכולם, וד"ה אבל בירושלמי.
<small>6-7.</small> <b>והאומ' לחבירו צא וקדש לי אשה פל', והלך וקדשה לעצמו, מקודשת לשיני. </b>בכי"ו: במקום פל', והוא באשגרה מלעיל, וצ"ל: אשה פל', וכ"ה בד ובמשנתנו. ובכי"ע חסרה כל הפיסקא, והשמיטוה, מפני שלא הוסיפה כלום על משנתנו רפ"ג. והתוספת למשנתנו כאן היא ביבמות פ"ד ה"ד: וקדשה לעצמו וכו', מה שעשה עשוי, אלא שנהג בו מנהג הרמיות. ועיין הגירסא בירושלמי כאן רפ"ג, ס"ג ע"ג, ובבבלי נ"ח סע"ב ומ"ש לעיל ח"ו (יבמות), עמ' 27. 

Halakhah 3

<small>8-9.</small> <b>מעכשיו לאחר שלשים, ובא אחר וקידשה בתוך שלשים יום, מקודשת לשיני. </b>כ"ה ("בתוך") בכי"ע. ובכי"ו ובד: וקידשה <b>לאחר</b> שלשים וכו', והוא שיבוש ברור. ובד הגירסא: מקודשת לשני, והגיה בח"ד: לשני', כלומר, לשניהם. ובמשנתנו רפ"ג: מקודשת ואינה מקודשת. ומוסיפה התוספתא את הסיפא: כיצד יעשו וכו'. 
<small>9-10.</small> <b>אם היו שני אחים, נפסלה מזה ומזה. </b>וכ"ה בד. ובכי"ע: אם היו שנים (ובין השורות תלויה ע"י הסופר עצמו הי"א, כלומר, קרי: שניהם) כהנים: אחים: נפסלה מזה ומזה. ויש כאן תערובת של שתי גירסאות, ושתי הגירסאות אמת, וצ"ל: שניהם כהנים, [שניהם] אחים נפסלה וכו'. וכ"ה בירושלמי פ"ג ה"א, ס"ג רע"ד: היו שניהן כהנים, שניהן אחין, שניהן אסורין. 

Halakhah 4

<small>10-13.</small> <b>המקדש בטעות, ובפחות משוה פרוטה, וכן קטן שקידש, אע"פ ששלח סבלונות לאחר מיכן, אינה מקודשת, שמחמת קדושין הראשו' שלח. ואם בעל, קנה. ר' שמעון בן יהודה אומ' משם ר' שמעון אע"פ שבעל לא קנה, שלא היתה בעילה אלא מחמת קדושין הראשונים. </b>במשנתנו פ"ב מ"ו: המקדש וכו' אשה אחת בפחות משוה פרוטה, אע"פ ששלח סבלונות לאחר מכאן, אינה מקודשת, שמחמת קדושין הראשונים שלח, וכן קטן שקידש. ומוסיפה התוספתא שאם בעלו אח"כ סובר הת"ק שקנה. וכל הברייתא שלנו הובאה בבבלי כתובות ע"ג ב', ושם בטעות: ר' שמעון בן יהודה בשם ר' <b>ישמעאל</b> אומר וכו', וצ"ל: בשם ר' <b>שמעון</b>,<sup class="footnote-marker">6</sup><i class="footnote">וכ"ה בשו"ת הרי"ד סי' ל"ג, עמ' קס"ה, וכן מעתיק בר"ן כתובות פ"ז סי' שי"ג, ד"ה והדר ביה רבה, והוא חילוף מצוי מאד במקורות. ובכי"מ, וכן במאירי שם, עמ' 319: ר' שמעון אומר אעפ"י וכו'. אבל גם ברא"ה שם ע"ד א', ד"ה משום ר"א: דשמואל ס"ל כר' שמעון בן יהודה משום ר' <b>ישמעאל</b>. ועיין מ"ש להלן בסמוך בפנים בשם ירושלמי יבמות.</i> כלפנינו בתוספתא. ועיי"ש בבבלי מה שפירשו בה אליבא דרבה, ולפי פשוטה שהמחלוקת אף באשה אחת, בוודאי הכוונה קידשה בטעות, בטעות נדרים.<sup class="footnote-marker">7</sup><i class="footnote">עיין במשנתנו כאן פ"ב מ"ה, כלומר, המשנה שלפני ההלכה שלנו.</i> ובירושלמי יבמות פ"א ה"ב, ג' רע"א: ר' <b>ישמעאל</b> בר' (כ"ה בכי"ל, וצ"ל: כר'. ובד"ו בטה"ד: <b>בר רבי</b>) יודה עד שירבה שחור, <b>כר' שמעון</b> על תנאי קידוש הראשון ובעל.<br>והרמב"ן, הרשב"א והריטב"א נ' ב', וכן במאירי שם (עמ' 247), ובר"ן פ"ב ריש סי' תרל"ח הביאו את התוספתא כאן וציינו שהיא הברייתא שבבבלי כתובות ע"ג ב',<sup class="footnote-marker">8</sup><i class="footnote">והרי הוא סמוכה למשנתנו כאן בקידש בפחות משוה פרוטה, וקטן שקידש.</i> ומפורש בה שאם בעלו קנו לדעת הת"ק, ומכאן שיש לחלק בין קדש בטעות, בפחות משוה פרוטה, קטן שקידש, ושלח סבלונות, לבין בעל אח"כ, שבשלח סבלונות אינו מדייק כל כך ואפשר שטועה בדיני הקידושין, ושולח על סמך הקידושין הראשונים, אבל אם בעל מדייק יפה ולומד אם הקידושין היו בסדר, שאין אדם עושה בעילתו בעילת זנות, וק"ו הוא מקידש על תנאי במפורש. ועיין גם בתשב"ץ ח"ג סי' מ"ז, ד"ה ומה, ט"ו סע"ג, ושם סי' פ"ד, ושאב מן הראשונים הנ"ל, ולפיכך הביא את התוספתא.<br>ובירושלמי כאן פ"ב רה"ו, ס"ב ע"ד: תני וכולן שבעלו קנו. ר"ש ור' (צ"ל: בר') יהודה אומ' משום ר"ש וכולן שבעלו [לא] קנו, שלא היתה בעילתו אלא לשום קידושין הראשונים. אם [בעלו] קנו. ר' חייה בשם ר' יוחנן קנו לחומרין. ועיין בבלי כתובות ע"ד א', ובאוה"ג, הפירושים, עמ' 43, סי' רי"ט. ועיין מה שכתבתי בס' המתיבות הוצ' רב"מ לוין, עמ' 139, ועיין במשנת כתובות ספ"ט ובירושלמי שם, ובס' מתיבות הנ"ל, עמ' 11.<br>וכעין מחלוקת שלנו לעיל פ"ג ה"ז, שורה 37 ואילך, ואינה עניין לכאן, ושם היה התנאי בקידושין בביאה, וכאן השאלה אם הוא מקדש מחדש בביאה בלי שום תנאי (או מבטל את תנאו הראשון), ועיין מ"ש לעיל שם שורה 31–33, ד"ה אבל.

Halakhah 5

<small>13-14.</small> <b>המקדש בגזילה, ובפקדון, או שחטף ממנה סלע, וקידשה בה, הרי זו מקודשת. </b>בבבלי י"ג א', נ"ב א': קידשה בגזל, ובחמס, ובגניבה, או שחטף סלע מידה וקדשה, מקודשת. ושיטת הבבלי היא שהמקדש בגזילה אינה מקודשת, וכמו שדייקו בבבלי (נ"ב א') ממשנתנו (פ"ב מ"ז), והעמידו את הברייתא שלנו בגזילה דידה,<sup class="footnote-marker">9</sup><i class="footnote">והסיפא ("או שחטף ממנה סלע") היא פירושה של הרישא.</i> ובדשדיך, ולפיכך מקודשת. אבל בירושלמי פ"ב ה"ז, ס"ב ע"ד, דייקו ממשנתנו הנ"ל שהמקדש בגזילה מקודשת,<sup class="footnote-marker">10</sup><i class="footnote">וכן בריטב"א נ"ו ב': ובגמרא דילן לא אמרו כן (כלומר, שמקדשין בגזילה), משום דסמכי אדיוקא דדייק רב ממתני' דאחיות דאין מקדשין בגזל, ולית ליה דיוקא דר' חנינא (לפנינו בירושלמי הגירסא: ר' חייא בר בא) דירוש', ור' חנינא לית ליה דיוקא דהתם (כלומר, של הבבלי) וכו'. וברמב"ן שם שאינן אלא גזל בידו, שהן אין להם דמים, ואמר <b>ר' חנינא </b>זאת אומרת <b>שמקדשין </b>(עיין לעיל שם) וכו'. ובע"ז ס"ב א' כתב: ודמים אלו כמתנה הם בידו של זה, וכן מפורש בירושלמי במס' קידושין. ועיין רמב"ן ורשב"א חולין ד' ב'. ובריטב"א כאן הנ"ל: גזל הם בידו, או מתנה (כלומר, הדבר תלוי בזה אם הלוקח ידע שהם איסורי הנאה), כמפורש בר"ן ספ"ב. ועיין בס' עצי ארזים סי' כ"ח ס"ק ע"ב.</i> וכן אמרו בירושלמי שם סה"ט, ס"ג סע"א:<sup class="footnote-marker">11</sup><i class="footnote">לפי גירסת הרמב"ן, הרשב"א והריטב"א נ"ו ב', מאירי שם, עמ' 261 (אלא שהוא מפרש את הירושלמי אחרת, ודווקא בגזילה כגון דא מקדשים, עיי"ש). וכ"ה ברא"ש פ"ב סי' ל"א, בר"ן ספ"ב ובנ"י, עמ' רכ"ו.</i> מקדשין בגזילה. ולעיל שם ה"א, ס"ב ע"ב: אית תניי תני מקדשין בגזילה, ואית תניי תני אין מקדשין בגזילה וכו', מאן דאמר מקדשין בגזילה, בגזילה שנתייאשו הבעלים ממנה, ומאן דאמר אין מקדשין בגזילה, בגזילה שלא נתייאשו הבעלים ממנה, ושם מדברים בקדשה בגזלה שהיא גזלה ממנו,<sup class="footnote-marker">12</sup><i class="footnote">נמצאנו למדים שהירושלמי מדבר במקדש בשלשה מיני גזילות: בגזילה שגזל מאחרים, בגזילה שגזלה ממנו, ובגזילה שגזל ממנה. ובירושלמי לא נזכר כלל ההבדל בין שדיך לבין לא שדיך ביחס למקדש בגזלה שגזל ממנה, ולשיטתו יש מקום לומר שבגזילה דידה מקודשת, אע"ג דלא שדיך, ובמקדש בגזילה של אחרים אינה מקודשת (שלא כסברת התוספות נ"ב א', ד"ה והוא), עיין מ"ש להלן בפנים, ד"ה ובירושלמי.</i> עיי"ש.<br>ובברייתא שבבבלי הנ"ל לא נזכר "ובפקדון", וכתב ר' אביגדור כ"ץ (בשו"ת הרא"ש כלל ל"ה סי' ב'): וההיא תוספתא דתניא המקדש בפקדון מקודשת מיירי בפקדון שהרשוהו בעליו וקדשה בהנאת שמושו, או במעות מותרין המופקדין אצלו, דמשעה שהפקידם, כמו שהלוהו דמי (עיין ב"מ פ"ג מי"א, מעילה פ"ו מ"ה) וכו'. ולפי פשוטה הכוונה לגזילה של אחרים ולפקדון של אחרים, והמקדש בגזילה של אחרים מקודשת, לשיטת התוספתא.<br>ובירושלמי פ"ב ה"א, ס"ב ע"ג: חטף הסלע מידה, בשעת מתנה אמר לה הרי את מקודשת לי, הרי זו מקודשת. במה קידשה (כלומר, הרי את שלה לקחה) ר' חגיי בשם ר' פדת רוצה היא שתהיה מקודשת לו, ויהא חייב לו סלע. א"ר יוסי אילו איתמר כלי יאות, סלע דרכה להתחלף. כלומר, התירוץ היה מתאים לחטף ממנה כלי, שהיא מרוצה שמחזיר לה הכלי בתורת קידושין, והוא נשאר חייב לה דמי הכלי שחטף ממנה, אבל אם חטף ממנה סלע פשיטא שהיא מקודשת שהרי אינו חייב להחזיר לה אותה סלע דווקא, ומה שנתן לה בתורת קידושין משלו נתן לה, והסלע שחטף ממנה עדיין בידו הוא, וחייב להחזיר לה. ולפי סברא זו יש מקום לומר שהמקדש בגזילה דידה מקודשת, אבל בגזל אחרים אינה מקודשת. וכבר אמרנו שלשיטת הירושלמי מקודשת בכל גזל, וה"ה בפיקדון. אבל עיין נדרים פ"ה ה"ה, ל"ט ע"ב.
<small>15.</small> <b>אמ' לה התקדשי לי בסלע שיש בידך, אינה מקודשת. </b>כ"ה בד (ובכי"ו בטעות: התקדשי לה). ובכי"ע: התקדשי לי בסלע זו שבידיך, <b>הרי זו</b> מקודשת, וצ"ל: <b>אינה</b> מקודשת, כגי' כי"ו וד. והכוונה היא שאם חטף ממנה סלע והחזירה, ואחרי שקיבלה אמר לה התקדשי לי בסלע זו שבידיך (כלומר, שהחזרתי לך), אינה מקודשת. וכ"ה לעיל פ"ב ה"ז, בכי"ו ובד, ושם מדברים בהלואה שבידה, וכאן במחזיר לה את גזילתה, עיין מש"ש שורה 41–42, ד"ה התקדשי. ואף כאן בבא זו דבוקה לרישא. 
<small>15-16.</small> <b>כיצד יעשה, יטלנו הימנה ויחזור וכו'. </b>לעיל פ"ב ה"ז, שורה 42–43, עיין מש"ש. 

Halakhah 6

<small>16-17.</small> <b>המקדש בבשר מעשר, אפילו לאחר שחיטה, אינה מקודשת. </b>כלומר, המקדש בבשר מעשר בהמה בעלת מום,<sup class="footnote-marker">13</sup><i class="footnote">שהרי ההלכה של המקדש בחלקו בבשר תמימה לאחר שחיטה נשנית להלן.</i> אפילו לאחר שחיטה, שאין כאן אלא איסור דרבנן,<sup class="footnote-marker">14</sup><i class="footnote">עיין בבלי בכורות ל"א סע"ב. ובירושלמי פ"ב ה"ח, ס"ב ע"ד, ומקבילה במע"ש פ"א ה"ב, נ"ב ע"ג, מחלוקת בזה.</i> אינה מקודשת. וסוברת התוספתא שבעל מום בחייו אינו נמכר מדאורייתא,<sup class="footnote-marker">15</sup><i class="footnote">ועיין ר"מ פ"ו מה' בכורות ה"ו. ומלשונו שם: גזירה שמא ימכרנו חי, משמע שמכירת חי אסורה מדאורייתא. אבל עיין בכ"מ שם, ובר"מ שם ה"ה, ומ"ש באו"ש שם.</i> ואפילו לאחר שחיטה, אינה מקודשת.<sup class="footnote-marker">16</sup><i class="footnote">שחכמים עשוהו כאילו אינו שלו, ועדיף מאיסורי הנאה מדבריהם, עיין ר"מ רפ"ה מה' אישות ובשו"ע אה"ע סי' כ"ח סעיף כ"א, ובאבני מילואים שם ס"ק ג"ד. וכבר האריכו בזה האחרונים.</i> ועיין מ"ש להלן, שורה 17–18, ד"ה בעצמיו, בשם הירושלמי. ולפ"ז דין התוספתא כאן כמשנת מע"ש פ"א מ"ב: מעשר בהמה וכו', ולא בעל מום חי ושחוט, ואין מקדשין בו את האשה. והכל במעשר בהמה בעל מום אנן קיימין, כפי שנראה מן הסיפא לפי פשוטה.<br>אבל במאירי נ"ב ב', עמ' 259: ובבריתא מצאתי בבשר מעשר <b>בהמה</b>, אפילו לאחר שחיטה, אינה מקודשת. בעצמיו ובגידיו בקרניו ובטלפיו בדמו ובחלבו ובעורו ובגזתו מקודשת. ונראין הדברים בעצמות וגידים וקרנים וטלפים מפני שאין מועלין בהם <b>לאחר</b> זריקת דמים,<sup class="footnote-marker">17</sup><i class="footnote">והם מותרים אפילו לקתא דסכינא, עיין זבחים פ"ו א', מנחות פ"ג א' וברש"י שם. ועיין גם במשנת תרומות פי"א מ"ה, ובירושלמי שם ה"ד, מ"ז סע"ד. ובהם אין שום קדושה, ואין כאן "משולחן גבוה קזכו", וממילא מקדשין בהם את האשה. ועיין מ"ש להלן בפנים ולהלן הערה 22.</i> וכל שכן בחלב שלה אם היא נקבה,<sup class="footnote-marker">18</sup><i class="footnote">כלומר, בחלב שיצא מדדי הבהמה לאחר שחיטתה, עיין זבחים פ"ג מ"ה ובבבלי שם ל"ה ב'. ואין מועלין בו אף בחיי הבהמה, כמעילה פ"ג מ"ה. ומה שיצא לאחר שחיטתה אין בו קדושה.</i> אבל בדם אתה צריך לפרשה בשירי הדם קודם שיצאו לנחל קדרון,<sup class="footnote-marker">19</sup><i class="footnote">כמשנת מעילה פ"ג מ"ג. בבלי שם י"א א', ועיין ברש"י שם.</i> וכו' ועיין מ"ש בח"ד, ולפי פרוש המאירי שמדברים בחלב נקיבה שיצא מדדיה נופלת קושייתו, עיי"ש. ועיין בתוספתא בכורות שהבאנו להלן.
<small>17-18.</small> <b>בעצמיו, ובגידיו, בקרניו, בטלפיו, בדמו, בחלבו, ובעורו, ובגיזתו, הרי זו מקודשת. </b>וכ"ה בד ובמאירי הנ"ל. ובכי"ע בטעות: <b>אינה</b> מקודשת. ולהלן סוף בכורות: מעשר בהמה <b>ששחטו</b><sup class="footnote-marker">20</sup><i class="footnote">כ"ה בד. ובכי"ו: שישחטו, והוא כתיב מצוי, עיין מ"ש בתס"ר ח"ב, עמ' 227 (לשו' 22), ומ"ש מהרי"ן אפשטין במבוא לנוה"מ, עמ' 1243. ואצל צוקרמנדל בטעות: ששמטו.</i> גידיו וקרניו ועצמיו וטלפיו וחלבו ועורו וגיזתו הרי אלו מותרין. ובירושלמי מעשר שני פ"א ה"ב, נ"ב ע"ג: מעשר בהמה לא <b>חלקה התורה</b> בין חי בין שחוט, בין תמים בין בעל מום, אין מקדשין בו את האשה, אבל מקדשין בגידיו ובעצמיו <b>ובקרניו</b><sup class="footnote-marker">21</sup><i class="footnote">כ"ה בכי"ר ובנוסח הרש"ס, וכן יוצא מהמשך הירושלמי להלן שם. ובכי"ל ובד"ו בטעות: ובקרביו.</i> ובטלפיו. א"ר לעזר מפני שכתוב בו ברכה. ולא נזכר שם לא דמו ולא חלבו, ומדברים במקדש בהם מן הקרבן,<sup class="footnote-marker">22</sup><i class="footnote">ועיין מ"ש לעיל ח"ד (פסחים), עמ' 588, ושם בשורה האחרונה: בקרניו ובטלפיו של מע"ש, והיא טה"ד, וצ"ל: של מע"ב.</i> עיין מ"ש לעיל בשם המאירי.<sup class="footnote-marker">23</sup><i class="footnote">אלא שפירושו לחלב ולדם דחוק, וסתם חלב אצל דם הם החלבים הקרבים על המזבח, ודם הוא דם הקרבן הנזרק ע"ג המזבח.</i> ועיין בבלי בכורות ל"א ב', וכבר ציין לו במצפה שמואל לירושלמי מע"ש<sup class="footnote-marker">24</sup><i class="footnote">אלא ששם, כנראה, מדברים במעשר תמימה שקרבה ע"ג המזבח.</i> ובבלי בכורות<sup class="footnote-marker">25</sup><i class="footnote">אלא ששם לא נזכרו קידושין כלל.</i> הנ"ל. 

Halakhah 7

<small>18-19.</small> <b>המקדש בין בקדשי קדשים בין בקדשים קלים, אינה מקודשת. </b>וכ"ה בד. והיא פיסקא ממשנתנו פ"ב מ"ח, ושם: המקדש <b>בחלקו</b><sup class="footnote-marker">26</sup><i class="footnote">ובבבלי נ"ב ב': דיקא נמי דקתני המקדש בחלקו. וברש"י. ולא קתני המקדש <b>בקדשים </b>קלים.</i> בין וכו'. ובכי"ע: המקדש בחלקו, בין בקדשי הקדשים ובין בקדשים קלים, ר' יהודה או' אם יש לו בהם טובת הנאה בשוה פרוטה מקודשת, אם לאו, אינה מקודשת. ובכי"ו ובד דברי ר' יהודה הם להלן בסמוך אחרי ההלכה של המקדש בהקדש, ואף שם אין לפרש אלא שדבריו עונים על הרישא כאן, עיין מש"ש. וגירסת כי"ע היא משובחת יותר. 
<small>19-20.</small> <b>בהקדש, במזיד קידש, מפני שמעל. בשוגג לא מעל, דברי ר' מאיר. </b>וכ"ה בד. ובכי"ע: בהקדש, <b>בשוגג</b> קידש, מפני שמעל, דברי ר' <b>יהודה</b>. במזיד, <b>לא</b> קידש. ובמשנתנו פ"ב מ"ח: ובהקדש (כלומר, בהקדש בדק הבית), במזיד קדש, ובשוגג לא קדש, דברי ר' מאיר. ר' יהודה אומר בשוגג קדש, במזיד לא קדש. ולפי גירסת כי"ו וד מבארת התוספתא את שיטת ר' מאיר, ואם קדש בהקדש במזיד הרי מעל, ויצאו המעות לחולין, והאשה קבלה מעות של חולין, ומקודשת, אבל אם קדש בשוגג לא יצאו המעות להולין ומעות הקדש בידה, ולא קבלה כלום, ולפיכך אינה מקודשת. ולפי גירסא זו מפורש שלר' מאיר בשוגג לא מעל, ולא יצאו המעות לחולין, והוא כבר פדא בבבלי נ"ד ב', ואין מעילה בשוגג אלא בשכילה את ההקדש מן העולם, עיין בתוספות שם, ד"ה לא.<br>ברם לפי גירסת כי"ע לא נתנה התוספתא טעם לר"מ כלל, אלא לר' יהודה מפני שהוא סובר שבמזיד לא מעל, והמעות הקדש בידה, ולפיכך לא קידש. אבל יתכן שלר' מאיר בין בשוגג בין במזיד מעל, כר' יוחנן (בבלי נ"ג ב') וכרב,<sup class="footnote-marker">27</sup><i class="footnote">נ"ד א'. ועיין באוה"ג, פר"ח, עמ' 39, ובהערה ב' שם.</i> ובשוגג לא קידש משום מקח טעות, וכר' יוחנן בבבלי שם, עיין בתוספ' רי"ד שם, ד"ה שמעית, ולהלן נ"ד א', ד"ה אמר רב. ועיין בריטב"א נ"ג ב' סד"ה אלא. וכן בירושלמי שם ה"ח, ס"ג ע"א. ושם משמע שאפילו בר פדייא (בר פדא שבבבלי) לא אמר אלא שלר' מאיר מעל במזיד, ולא הזכיר כלל שבשוגג לא מעל, עיין בהגהות יפה עינים נ"ד ב'.
<small>20-21.</small> <b>ר' יהודה או' אם יש לו בהן טובת הנאה שוה פרוטה מקודשת, ואם לאו, אינה מקודשת. </b>לפי סדר התוספתא בכי"ו ובד משמע לכאורה שדברי ר' יהודה עונים על המקדש בהקדש. ובמהרי"ט אלגזי בה' בכורות פ"א, דפוס ליוורנו י"ט סע"ב, נדחק לפרשה ע"פ שיטת תוספ' רי"ד נ"ח א', ד"ה ובפטר חמור, אבל להלן שם (י"ט ע"ג) כתב: ואפשר לומר בפירוש התוספתא דס' ר"י לא קאי אהקדש, אלא ארישא דברייתא, דקתני המקדש בקדשי קדשים וכו', והכא בתוספתא בא להוסיף דפליג ר' יהודה נמי ברישא דהמקדש בקדשי המזבח וכו', עיי"ש. וכן מפורש בברייתא שבבבלי נ"ב ב': דחקה ונכנסה, ר' יהודה אומר מקודשת וכו'. וכן בירושלמי כאן רה"ח, ס"ב ע"ד: המקדש בחלקו וכו', ר' יוחנן אמר במחלוקת וכו'. וכן בדמאי פ"א ה"ג, כ"ב רע"ב, ובמע"ש פ"א ה"ב, נ"ב ע"ג: אמר ר' יודה בן פזי ר' יודה יליף כל <b>הקדשים</b> (כ"ה בכי"ר ובמקבילה בקידושין כאן הנ"ל) מבכור, מה בכור מקדשין בו את האשה, אף הקדשים מקדשין בהן את האשה וכו'. וכבר ראינו לעיל שבכי"ע באים דברי ר' יהודה ישר אחר "המקדש בחלקו" וכו'. ולפ"ז אין שום ספק בפירוש הדברים.<br>ולעצם הפירוש בדברי ר' יהודה אמרו בירושלמי כאן ה"ח, ס"ג ע"א: דחק סומכוס ועאל, אמר המקדש בקדשי קדשים ואשה נכנסת היא לעזרה.<sup class="footnote-marker">28</sup><i class="footnote">עיין תוספתא ערכין פ"ב ה"א וירושלמי מע"ש פ"ה ה"ה, נ"ו סע"ב.</i> אמר ליה במקדש על ידי שליח<sup class="footnote-marker">29</sup><i class="footnote">והוא שלא כמסורת הבבלי נ"ב ב'. ולפי הירושלמי סומכוס הוא שנדחק ונכנס ושאל את השאלה, וכי אשה בעזרה מניין, ור' יהודה עצמו ענה לו: במקדש ע"י שליח.</i> במה קידשה? ר' לעזר אמר בגופו, ר' יוחנן אמר בטובת הנייה שבו. או נאמר, ולא פליגין, מה דאמר ר' אלעזר בגופו, בחזקת טובת הנייה שבו. ר' חזקיה ר' ביבי בשם ר' לעזר מקדשין בפרוטה של מעשר שני.<br>ובפירוש הירושלמי נראה שמתחילה הניחו שר' אלעזר סובר שמקדש בגופו של החלק, אעפ"י שאין בו <b>אלא</b> שוה פרוטה, הואיל ויש בגופו שוה פרוטה, והיא יכולה לתת את החלק לכהן שיאכלנו בעזרה, מקודשת, משום שעצם טובת הנאה שיש לה בו, כאילו גופו שלה בפרוטה, וכסברת הריטב"א נ"ח ב', ד"ה לימא: "אי נמי דלמ"ד טובת הנאה ממון, חשוב הוא כאלו כלו שלו לגמרי, משום ההיא טובת הנאה דאית ליה בגויה, וכדתנן (פ"ב מ"י) המקדש בתרומות ומעשרות, ומשמע השתא דומיא דכהן דמקדש בתרומה ממש, ולא בטובת הנאה שיש לו, וכן עיקר".<sup class="footnote-marker">30</sup><i class="footnote">כלומר, והגונב טבלו של חברו משלם דמי כולו, כאילו כולו חולין, עיין לעיל שם בריטב"א.</i> ור' יוחנן אמר בטובת הנייה שבו (כלומר, וצריך שיהא בחלק הקדשים יותר משוה פרוטה, כדי שתוכל למכור אותו לכהן בזול, בשוה פרוטה).<sup class="footnote-marker">31</sup><i class="footnote">ואעפ"י שר' יוחנן סובר להלן ה"י, ס"ג סע"א, ואילך, ובמקבילות בדמאי פ"ו ה"ג, כ"ה ע"ב, ונדרים פי"א ה"ג, מ"ב ע"ג, שטובת הנאה אינו ממון, היינו בדבר שמתחילה אין לבעלים בו אלא טובת הנאה, ולפיכך אינו שלו, אבל בתרומה שנפלה לו משל אבי אמו כהן מקדש בו את האשה, אע"פ שאינו יכול לאוכלה, כפי שהסיקו בירושלמי הנ"ל. ואף כאן הרי קבלה את החלק מכהן.</i> ואח"כ נסתפק הירושלמי ואמר: או נאמר ולא פליגין, מה דאמר ר' אלעזר בגופו בחזקת טובת הנייה שבו, כלומר שאף ר' אלעזר לא אמר אלא שיהא בגופו שוה פרוטה למכירה לכהן, ולא נחלקו פנים אל פנים. ודחה הירושלמי: ר' חזקיה ר' ביבי בשם ר' לעזר מקדשין בפרוטה של מעשר שני, כלומר, מקדשין בה אפילו מחוץ לירושלים שיש טרחה להביאה לירושלים, ואפילו בירושלים אין הפרוטה שוה פרוטה ממש, שהרי אינו יכול להוציאה אלא לדברים הנקנים בכסף מעשר שני, ומכל מקום כיון שיש כאן פרוטה מקודשת. וכן כתב בחידושי הרמב"ן נ"ג ב': ומצאתי בירושלמי ר' חזקיה ר' ביבי בשם ר' אליעזר מקדשין בפרוטה של מעשר שני, משמע דאפי' <b>מעשר קימעא שאין דמי חולין אלא פרוטה</b>, מקודשת, דבתר שיעורא אזלי <b>בגופיה</b>, ולא בתר דמים שבירושלם.<sup class="footnote-marker">32</sup><i class="footnote">אבל בריטב"א נ"ג ב', סד"ה אמר ר' ירמיה, כתב: והא דאמרינן בירושלמי מקדשין בפרוטה של מעשר שני מיירי שהוא כל כך שיש בו שוה פרוטה למי שיעלנו ויאכלנו בירושלים. ופירוש זה קשה, שהרי העיקר חסר מן הספר. וצ"ע.</i><br>ומ"מ בתוספתא כאן מפורש כדברי ר' יוחנן, והוא כסברת ר' יוסי בירושלמי פ"ב ה"א, ס"ב ע"ב: ניחא אדם נותן שוה פרוטה על דינר, שמא נותן שוה פרוטה על שוה פרוטה כלומר אתמה. ואף להלן בסמוך, שורה 26, סובר ר' יהודה שאינו מקדש אלא בטובת הנאה, עיי"ש.
<small>21-22.</small> <b>אמ' ר' נראין דברי ר' יהודה בהקדש, ודברי ר' מאיר במעשר שני. </b>דברי רבי סמוכים למשנתנו פ"ב מ"ח הנ"ל. ורבי מכריע שבהקדש אם קידש בשוגג מקודשת, מפני שנתחלל ההקדש והמעות חולין, ובמזיד לא נתחלל, ועדיין המעות הקדש ולא נתן לה כלום, אבל במעשר שני נראין דברי ר' מאיר, ומעשר שני ממון גבוה הוא, ואין מקדשין בו. וכן בבבלי נ"ד ב': אמר רב נחמן אמר רב אדא בר אהבה הלכה כר' מאיר במעשר וכו', והלכה כר' יהודה בהקדש. 

Halakhah 8

<small>22-25.</small> <b>המקדש ביין נסך, ובע"ז, בעיר הנדחת ויושביה, בעורות לבובין, באשירה, ובפירותה, בבימוס, ומה שעליו, במרקוליס, ומה שעליו, ובכל דבר שחל עליו איסור ע"ז, כולן אע"פ שמכרן וקידש בדמיהן, אינה מקודשת. </b>בברייתא זו נזכרה ע"ז עצמה, תקרובת ע"ז (יין נסך, עורות לבובין), משמשי ע"ז<sup class="footnote-marker">33</sup><i class="footnote">"ומה שעליו". ולפיכך הזכירו מרקוליס באופן מיוחד, עיין בתוספתא ע"ז פ"ז (כי"ע פ"ו) הי"ב וסהי"ג שם.</i> וכל דבר שחל עליו איסור ע"ז.<sup class="footnote-marker">34</sup><i class="footnote">פירש בח"ד: כגון פרש עגלי ע"ז, כבבלי ע"ז ל"ד ב'.</i> וכן להלן סנהדרין פי"ד הי"א: עיר הנדחת ויושביה, שיריה (צ"ל: אשירה), ופירותיה, בימוס ומה שעליו, ומרקוליס ומה שעליו, וכל דבר שחל עליו איסור עבודה זרה, כולן אסורין בהנאה. והברייתא שלנו כאן משלימה את משנתנו פ"ב מ"ט שלא מנתה את הדברים הללו. ובחי' הרמב"ן נ"ו ב', ד"ה דתנן, בריטב"א נ"ו ב', ד"ה והא, בר"ן ספ"ב (במשנה) ובנ"י, עמ' רכ"ה, הביאו את התוספתא, ופירשו שהמשנה לא שנתה את הדברים הללו, משום שכאן "אע"פ שמכרן וקידש בדמיהן אינה מקודשת", ובמשנתנו הרי מפורש: מכרן וקידש בדמיהן מקודשת. ועיין בתוספות נ"ו ב', ד"ה המקדש, בתוספות רי"ד שם, בעיטור אות ק' קידושין, הוצ' רמא"י ע"ז סע"א, ועוד, שתירצו כן מבלי להביא את התוספתא. ועיין בס' עצי ארזים סי' כ"ח ס"ק ע"ב.<br>וראיתי דבר תמוה בה' ראו, עמ' 81, שהביא את הדברים שנשנו במשנתנו פ"ב מ"ט הנ"ל, ומוסיף שם: ובחמץ בפסח,<sup class="footnote-marker">35</sup><i class="footnote">עיין בתוספות נ"ו ב', ד"ה המקדש, ובראשונים שהזכרנו לעיל.</i> וביין נסך, ובפרש עיגולי דבילה,<sup class="footnote-marker">36</sup><i class="footnote">קרוב לוודאי שצ"ל: עגלי עב' זרה, עיין לעיל, הערה 34.</i> אינה מקודשת. מכרן וקידש בדמיהן <b>הרי זו מקודשת</b>. וכנראה שיש כאן חסרון ושיבוש, ובהלכות פסוקות הוצ' ר"ס ששון, עמ' ק"ח חסרה כל פיסקא זו.<br>ורבותינו הראשונים למדו מתוספתא זו כמה דברים, והיינו אם תקרובת ע"ז אסורה מדאורייתא, עיין בתוספות הרא"ש נ"ח א', תוספות ב"ק ע"ב ב', ד"ה דאי, חי' הרשב"א כאן נ"ח א', ד"ה אלמה, ושיטה קדמונית למס' קידושין (בני־ברק תשל"ב) נ"ח א', עמ' 99. ועיין בשער המלך פ"ה מה' אישות ה"א שהביא מחי' הרשב"א כ"י לסנהדרין מ"ח רע"א, שסובר שתקרובת ע"ז אסורה מדאורייתא, ועיין בשעה"מ לעיל שם מה שהאריך בעניין מקדש באיסורי הנאה דרבנן, ועיין באבני מלואים סי' כ"ח ס"ק נ"ד-נ"ו.<br>והרמב"ן (הובא במגן אבות למאירי, עמ' קי"ג) הביא ראיה מתוספתא זו שמשמשי ע"ז ביד ישראל אין להם ביטול, ואילו היה דיה בביטול דוודאי מקודשת וכו', וא"כ נמצא שאין בטול למשמשין. והמאירי (להלן שם) כתב: ואף אני תמה וכו' במה שכתב שאלו היה דייה בביטול היתה מקודשת, וזה אינה נראית כן, שמאחר שבשעה שנתנה אינה ממון אינה סומכת עליו, ואנן ממון בשעת נתינה בעינן. ולדעתנו ע"ז של גוי ביד ישראל, אע"פ שלשטתנו יש בטילה למשמשים, אם קדש בהם קודם בטולם אינה מקודשת. ובמאירי לסוכה הוצ' ר"א ליס, עמ' ק"א, הביא את שיטת בעל המאור שלא יצא בלולב של ע"ז ביום טוב ראשון של סוכות, אפילו במקום שיש ביטול, כל זמן שלא ביטלה, משום שאין כאן לכם ואינו ממונו, ובאר שאינו דומה לאתרוג של דמאי שהוא כשר מחמת מיגו דאי בעי מפקיר את נכסיו, משום ששם הוא בידו, אבל כאן מי יאמר שהגוי ישמע לו.<sup class="footnote-marker">37</sup><i class="footnote">בר"ן ע"ז פ"ג סי' אלף רנ"ט: משום דאי הוה מגבה לה מקמי הכי, הוא ע"ז דישראל שאינה בטלה לעולם וכו', ואע"ג שאסורה בהנאה ואין בה דין ממון (אסור), אפילו הכי כיון <b>שיכולה להתבטל ע"י גוי </b>מצי זכי בה וכו'. ועיין בריטב"א שם מ"ב א', ד"ה גזירה, ואינו מזכיר סברא זו.</i><br>ולעניין קידושין נראה שבביטול ע"ז אינה מקודשת, אפילו היה בידו לבטלה משום שלאחר חביטול יש כאן פנים חדשות, וכמו שאמר הרשב"א בחידושיו כאן נ"ו ב' על התוספתא כאן: אע"פ שאלו מן הנשרפין, ויש באפרן יותר משוה פרוטה,<sup class="footnote-marker">38</sup><i class="footnote">ועיין בשער המלך פ"ג מה' חמץ ומצה הי"א שתמה עליו מן הגמרא בחולין פ"ט א' (עיר הנדחת), ומ"ש דודי זקני (אחי אם אבי) בדברי מלכיאל ח"ב סי' נ"ב.</i> אינה מקודשת וכו', ולכי קלי ליה הוי ליה כגופא אחרינא. וכע"ז בשיטה קדמונית הנ"ל, עמ' 96. ועיין בתוספות רי"ד נ"ח א', ד"ה ובפטר חמור. ועיין מ"ש עליו מהרי"ט אלגזי בה' בכורות פ"א ד' ליוורנו, י"ח ע"ד, ובשער המלך הנ"ל.<br>ושוב הסתייעו הראשונים בתוספתא כאן שהמקדש במחובר לקרקע קידושיו קידושין, עיין בחי' הרשב"א כאן ב' א', ד"ה בדינר, גיטין י' א', ד"ה מדאמרי', שו"ת שלו ח"א סי' ת"ר, שם סי' אלף רכ"ו וסי' אלף רל"ג, מאירי כאן ז' ב', עמ' 45 ואילך, ר"ן בריש מכילתין (בסוף המשנה שם). ועיין גם בשו"ת הרדב"ז ח"ו סי' מ"ב. ובבלי גיטין ט' ב' אמרו: והא איכא מחובר (כלומר, שפסול בגיטין ושחרורי עבדים), ותירצו (י' א'): מילתא דאיתא בקידושין לא קתני, ומפורש איפוא, שהמקדש במחובר אינה מקודשת. וכבר תירצוה הראשונים הנ"ל שלא הוקשו הוויות להדדי אלא במקדש בשטר, אבל אם מקדש בכסף מקודשת אפילו במחובר לקרקע. וכן מפורש בירושלמי פ"ג ה"א, ס"ג ע"ג, שלא הוקשו הוויות להדדי אלא במקדש בשטר, אבל לא במקדש בכסף.<sup class="footnote-marker">39</sup><i class="footnote">ועיין ירושלמי גיטין פ"ט ה"א, נ' ע"א, ואינו עניין לכאן, ושם מדברים בעצם מהות ההיתר והאיסור.</i><br>וברשב"א ריש גיטין הנ"ל הביא את דברי העיטור (אות ק', קניין, הוצ' רמא"י ע"ז ע"ג): וכי היכי דמקשי הוויה ליציאה לגבי לשמה (בבלי ט' ב') הכי נמי לעניין תלוש, כדמוכח פ"ק דגיטין, דמקשינן והא איכא מחובר, ואסקינן מילתא דאיכא בקידושין לא קתני. ומתחילה נטה שם הרשב"א לכתוב שבעל העיטור פוסל אפילו בכסף במחובר, והקשה מן התוספתא כאן,<sup class="footnote-marker">40</sup><i class="footnote">ובאמת מן התוספתא אין ראייה מוכרחת שמקדשין במחובר, ויתכן שהעיקר כאן "ואם מכרן וקידש בדמיהן אינה מקודשת", ולפיכך תפסו כל מיני איסורי הנאה, ואפילו איסורי הנאה במחובר, אם מכרן וקידש בדמיהן אינה מקודשת, וכמו שהעיר בחי' הרשב"א עצמו שם. ובמאירי, עמ' 46, כתב על דחייה זו "ואין זה כלום, דמדקאמר אע"פ שמכרן, כלומר, ולא מיבעי בלא מכרן, אלמא דבעלמא כי האי גונא מקדשת", והיא קצת גוזמא, שהרי יש לומר שהכוונה היא אע"פ שאין כאן לא מחובר ולא איסורי הנייה, אלא <b>דמי </b>איסורי הנייה, אינה מקודשת. ויש שדחו ראייה זו, מפני שאפשר שהתוספתא מדברת בתלוש ולבסוף חברו, עיין בשו"ת הרשב"א ח"א סי' רל"ג הנ"ל, ובמאידי הנ"ל.</i> וחילק בין קידושי כסף לקידושי שטר. אבל במאירי, עמ' 45 הנ"ל, כתב: "וגדולי פרובינצא חולקים לומר שאינה סומכת להקנות עצמה בדבר שאי אפשר לה להצניע לעצמה", ומכאן שאפילו בכסף אינה מתקדשת במחובר. ועיי"ש שכתב שראוי לחוש לדברי הרבנים (כלומר הסוברים שאף בכסף אינה מקודשת במחובר).<br>מאידך גיסא, מוכח מדברי הרשב"א בתשובה ח"א סי' ת"ר הנ"ל שאף בשטר קידושין כשר במחובר לקרקע.<sup class="footnote-marker">41</sup><i class="footnote">ידידי הרח"ז דימיטרובסקי העיר לי שתשובה זו שייכת לקבוצה של תשובות שבתוך קובצי תשובות הרשב"א שאינן אלא קיצור ותמצית של תשובותיו (כפי שהוא מוכיח בהוצאתו של תשובות הרשב"א), ואינן לשון הרשב"א עצמו. ולפ"ז יתכן שהמאסף והמקצר לא דייק, ואין אחריותו על הרשב"א. ועיין מ"ש להלן הערה 42.</i> וכבר העיר על כך הב"ח בהגהותיו ברי"ף ריש מכילתין עיי"ש. ועיין במאירי גיטין ט' ב' (הוצ' שלישית, עמ' 34) שהוא מכשיר <b>בשטר</b> קידושין בטלי גיטך מעל גבי קרקע (נגד "קצת מפרשים"). ועיין באבני מלואים סי' ל', ואף הוא חילק בין כסף לבין שטר בטלי קידושיך מעל גבי קרקע, עיי"ש. ועיין במה שהאריך בשער המלך פ"ג מה' אישות ה"ג. ועיין בס' עצי ארזים סי' כ"ז ס"ק ב' ובשו"ת חתם סופר אה"ע ח"א סי' פ"ב וסי' ק"א. ועיין מ"ש לעיל גיטין פ"ב, הערה 16.<br>נמצאנו למדים שיש לפנינו שלש מחלוקות: יש מכשירים קידושין במחובר אפילו בשטר;<sup class="footnote-marker">42</sup><i class="footnote">הרשב"א בשו"ת ה"א סי' ת"ר הנ"ל (אבל עיין מ"ש לעיל הערה 41). וכן במ"מ פ"ג מה' אישות ה"ג: ולזה כתבו מן המפרשים שאף הוא פסול במחובר, ומשמע מדבריו שיש "מן המפרשים" שהכשירו. ואף הר"מ לא הביאו לפסול. ואשר לבבלי גיטין י' א', הביאו הרשב"א בתשובה הנ"ל. וכתב שלפי פירש"י שם הוא בוודאי פסול, אלא שיש לפרשה (כלומר, את הסוגיא בגיטין שם) בע"א (-בעיניין אחר), ולא הביא רבינו את הפירוש. ועיין מ"ש בס' עצי ארזים סי' ל"ב ס"ק ח', ועיי"ש סי' כ"ז ס"ק א'.</i> יש פוסלים אפילו במקדש בכסף במחובר;<sup class="footnote-marker">43</sup><i class="footnote">גדולי פרובינציא שהביא במאירי, עמ' 45. וכן הבין בתחילה גם הרשב"א בדעת העיטור שהבאנו לעיל בפנים. וכן סוברים, כנראה, החכמים שדחו את הראייה מן התוספתא, עיין לעיל, הערה 40.</i> ויש מחלקים בין מקדש בכסף במחובר שהיא מקודשת, ובין מקדש בשטר במחובר, וכמו שמוכח מן הבבלי גיטין ט' ב'-י' א'.<sup class="footnote-marker">44</sup><i class="footnote">הרשב"א הנ"ל שהזכרנו בפנים (חוץ מתשובתו בח"א סי' ת"ר הננ"ל), הר"ן ועוד.</i>
<small>25-27.</small> <b>במי חטאת, ובאפר חטאת, מקודשת. ר' יהודה או' אם יש בהן טובת הנאה שוה פרוטה מקודשת, ואם לאו, אינה מקודשת. </b>התוספתא הוסיפה כאן את דברי ר' יהודה על הפיסקא ממשנתנו ספ"ב. ובבבלי שם נ"ח ב': ורמינהו הנוטל שכר וכו', להזות, ולקדש, מימיו מי מערה, ואפרו אפר מקלה. אמר אביי לא קשיא. כאן בשכר הבאה ומילוי, כאן בשכר הזאה וקידוש. ופירש"י משנתנו מדברת במקדש בשכר הבאת האפר ממקום למקום, ובשכר <b>מילוי</b> המים וכו'. אבל הר"מ בפיה"מ במקומו ובפ"ה מה' אישות ה"ג פירש שמשנתנו מדברת במקדש במי חטאת ובאפר חטאת ממש, משום שהרי יש לו בהם ממון הבאה ומילוי, וכן כנראה, פירש גם הר"ח, עיין מ"ש על כל זה בהשלמות לה' הירושלמי להר"מ, עמ' ע"ו. ויפה העיר בה"ד: "ומהכא, ממילתיה דת"ק דפליג עם ר' יהודה, שמעינן פירוש דמתניתא, והיינו כפירוש הרמב"ם ז"ל". ונראה שמחלוקת זו היא המחלוקת שלעיל שורה 18–19, ולת"ק אם האפר, או המים, שוים פרוטה מקודשת, משום שטובת הנאה ממון, וכאילו הכל שלו (עיין מ"ש לעיל, שורה 20–21, ד"ה ובפירוש), ור' יהודה הולך בשיטתו, במקדש בחלקו, שאינה מקודשת אלא אם יש בו טובת הנאה בשוה פרוטה. 

Halakhah 9

<small>27-28.</small> <b>האומר לאשה הרי את מקודשת לאהר שאתגייר וכו'. </b>משנתנו פ"ג מ"ה. ובשו"ת מהרי"ק סי' קפ"א, ד' קרימונא קנ"ט ע"ג (ד"ר רי"ו ע"ב), העתיק את כל הברייתא, והוכיח ממנה שר' חייא מסדר התוספתא אינו סותם תמיד כשיטתו, שהרי ברייתא זו מתנגדת לשיטתו ביבמות צ"ג א', והוא נוהג כמנהג רבי במשנה, שסותם תכופות שלא כדעתו, עיי"ש. 
<small>29-30.</small> <b>בכולם אע"פ שנתקיים התניי אינה מקודשת. </b>וכן בכי"ע: כולם אף על פי שמתקיים תנאו וכו'. ובשו"ת מהרי"ק הנ"ל: אעפ"י שיתקיים<sup class="footnote-marker">45</sup><i class="footnote">אני מעיר על שינוי נוסח זה מפני הנוקדנין שירצו לפרש אעפ"י שבוודאי יתקיים תנאו, כגון שהבעל, או אחות אשתו במצב של גסיסה, אינה מקודשת.</i> תנאו וכו'. ואמר "בכולם" אף ביבמה, ומשנתנו וברייתא זו סוברות שאין קידושין תופסים ביבמה לשוק, עיין בירושלמי פ"ג ה"ה, ס"ד ע"ב, ובבבלי יבמות צ"ב ב'. 

Halakhah 10

<small>30-31.</small> <b>קדשתי את בתי, ואיני יודע למי קדשתיה, בא אחד ואמ' אני קדשתיה, נאמן לכונסה. </b>משנתנו פ"ג מ"ז, ושם: נאמן (ולא יותר). ונחלקו בירושלמי (ה"ז, ס"ד ע"א, יבמות פ"ב הי"א, ד' ע"א) ובבבלי (ס"ג ב') אם נאמן לכנוס, או שאינו נאמן אלא ליתן גט. והביאו בבבלי שם את הברייתא, שנאמן לכנוס. 
<small>31-32.</small> <b>משכנסה בא אחר, ואמ' אני קדשתיה, לא כל הימנו לאוסרה. </b>ירושלמי ובבלי הנ"ל. 

Halakhah 11

<small>32-35.</small> <b>קדשתי את בתי, הקטנות בכלל, ולא הגדולות בכלל. נתקדשה בתי הגדולות בכלל, אין הקטנות בכלל. גירשתי את בתי, הקטנות בכלל, ואין הגדולות בכלל. נתגרשה בתי, אין הקטנות בכלל. </b>וכ"ה בד, אלא שברישא שם: נתקדש' בתי אין הקטנות בכלל, וכ"ה גם בכי"ע, ובסיפא שם (בכי"ע): נתגרשה בתי הגדולות בכלל, ואין הקטנות בכלל. ובחי' הרמב"ן מ"ג ב' הביא את התוספתא וקיצר את הרישא, ובסיפא העתיק כגירסת כי"ו וד. ובמאירי ס"ד ב', עמ' 310: המקדש את בתו סתם אין הבוגרות בכלל (פ"ג מ"ח) וכו', וכן אמרו בבריתא קדשתי את בתי <b>ואיני יודע למי</b> (זהו פירוש הרב בעצמו) אין הגדולות בכלל, נתקדשה בתי אין הקטנות בכלל, וכן בגירושין. והרב העתיק רק את תורף הברייתא. ובחי' הריטב"א מ"ג ב' העתיק כגי' כי"ו, אלא שגרס גם בסיפא: נתגרשה בתי <b>הגדולות בכלל</b> ואין הקטנות בכלל (כגי' כי"ע בסיפא). ונעתיק להלן את פירושו. ולעניין הגירסא אין הבדל למעשה, ולגירסת כל הנוסחאות הכוונה היא כגירסת הריטב"א.<sup class="footnote-marker">46</sup><i class="footnote">אם נקיים את גירסת רוב הנוסחאות בין ברישא ובין בסיפא (ומשמע קצת שכן היתה הגירסא לפני המאירי), יצא לנו: נתקדשה בתי אין הקטנות בכלל (כגי' ד וכי"ע) וכו', נתגרשה בתי אין הקטנות בכלל (כגי' ד, כי"ו וחי' הרמב"ן), ולא הוזכרו גדולות כלל גבי נתקדשה ונתגרשה, והיא כעין גירסת הירושלמי שהבאנו להלן בפנים, והיא נוסחא משובחת מאד.</i><br>ואשר לפירוש הברייתא שלפנינו, הרי גדולה כאן פירושה "בוגרת" (כמו שהוא בכמה מקומות) וקטנה פירושה קטנה ונערה, שהרי מפורש "קדשתי את בתי, הקטנות בכלל, ולא הגדולות בכלל", ולא נחלק אדם מעולם על ההלכה שהאב מקבל קידושין לבתו נערה. ולפי פשוטה הברייתא שלנו כר' יהודה הסובר (גיטין פ"ו מ"ב) שאף בגיטין אין נערה מקבלת את גיטה אלא אביה בלבד. ולפי זה אם אמר האב קידשתי את בתי (והוא יודע מי היא ולמי קדשה) הקטנות בכלל, כלומר, אם ייחד אחת מן הקטנות (ואף נערה בכלל), ואמר שקידשה, נאמן, שהרי היא ברשותו (עיין בבלי ס"ד א'), אבל אמר על גדולה שקידשה כשהיתה קטנה, לא אמר כלום, כמפורש במשנתנו (פ"ג מ"ח), וכן פירש הריטב"א את "הגדולות אינן בכלל". ואם אמר נתקדשה בתי, הגדולות בכלל, ולא אמר כלום, מפני שאינו נאמן,<sup class="footnote-marker">47</sup><i class="footnote">לפי גירסת ד וכי"ע לא הזכירה התוספתא כאן גדולות, ופשיטא שאינו נאמן.</i> ועל הקטנות לא אמר כלום, מפני שאפילו אמת כדבריו, הרי אין קטנה יכולה לקבל קידושיה לכ"ע. ובגרושין אם אמר גרשתי את בתי, הקטנות (ואף נערה בכלל, כלעיל) בכלל, ונאמן לפוסלה מן הכהונה (כמשנתנו פ"ג מ"ח, ועיין בבלי שם ס"ד א'), ואין הגדולות בכלל (אפילו אמר שקבל את הגט כשהיתה קטנה). ולהפך, כשאמר נתגרשה בתי, אין הקטנות בכלל, שהרי קטנה (וה"ה נערה לר' יהודה) אינה מקבלת את גיטה. ופשיטא שהכל בארוסה עסיקינן.<br>וכן מוכח בירושלמי פ"ג ה"י, ס"ד ע"ב, שאמרו שם: קדשתי את בתי, הקטנות בכלל, הגדולות אינן בכלל. נתקדשה בתי <b>אפילו</b> קטנות אינן בכלל.<sup class="footnote-marker">48</sup><i class="footnote">אעפ"י שהוא אומר אמת, שהרי אין מעשה קטנה כלום בקידושין, אם יש לה אב.</i> ואמר הירושלמי "אפילו" קטנות, וכל שכן גדולות, שאינו נאמן עליהם, אם אין עדים לפנינו. ושוב ממשיך הירושלמי: גירשתי את בתי הקטנות בכלל, והגדולות אינן בכלל (ואינו נאמן עליהן, כמו שכתבנו לעיל). נתגרשה בתי <b>אפילו</b> קטנות אינן בכלל, ואינו יכול לפוסלה מן הכהונה, שהרי אין במעשיה כלום (לר' יהודה), ומכל שכן גדולה שהוא בכלל אינו נאמן לומר שקבלה את הגט. ולפירושנו הנ"ל בכל מקום שהזכיר כאן קטנה פירושה קטנה ונערה, וגדולה היא בוגרת.<br>אבל בחי' הרמב"ן, ובבאור יותר בריטב"א הנ"ל, פירש שהברייתא שלנו היא כחכמים, וברישא אף נערה היא בכלל קטנה (שהרי לכולי עלמא האב מקדש את בתו נערה), ובסיפא נתגרשה בתי אין הקטנות בכלל, הכוונה לקטנה ממש (שהרי לחכמים אף נערה מקבלת את גיטה), ומכאן הוכיח הרמב"ן כשיטת הרי"ף וסייעתו שקטנה שיש בה דעת אינה מקבלת את גיטה לשיטת החכמים.<sup class="footnote-marker">49</sup><i class="footnote">נגד שיטת רש"י במהדורא בתדא ונגד שיטת התוספות, עיין בתוספות מ"ג ב', ד"ה תנן, ובראשונים לגיטין ס"ד ב'. והרמב"ן בגיטין ספ"ו וכן בריטב"א שם לא הזכירו את התוספתא, אלא שבריטב"א העיר שיאריך בזה בקידושין.</i> ואם נגרוס גדולות בכל מקום, ברישא ובסיפא כמו שהעתיק הריטב"א, הרי גדולות ברישא, הן בוגרות גרידא, ובסיפא אף נערה בכלל "גדולות". וכבר העיר על קושי זה בקרבן נתנאל על הרא"ש פ"ב סי' ה', אות ט', עיי"ש.

Halakhah 12

<small>35-36.</small> <b>נשבית ופדיתיה, או שנפסלה לאחד מן הפסולין, לא כל הימנו לאוסרה. </b>בד ובכי"ע: או <b>שנבעלה</b> לאחד מן הפסולין וכו', וכ"ה בחי' הרשב"א שנביא להלן ובירושלמי פ"ג ה"י, ס"ד ע"ב. ובמשנתנו פ"ג מ"ח: נשבית ופדיתיה בין שהיא קטנה בין שהיא גדולה, אינו נאמן. וכן ניסח הר"מ (פי"ח מה' איסורי ביאה הכ"ד): שלא האמינה אותו תורה אלא לאסרה משום אישות שנאמר (דברים כ"ד, ט"ז) <b>את בתי נתתי לאישה זה</b>, אבל לא לפוסלה משום זנות, והוא ע"פ הבבלי כאן ס"ד א'.<br>ומן הירושלמי הנ"ל מוכח שאין מדברין כאן בקידושין כלל, אלא שהאב מעיד שבתו נבעלה לאחד מן הפסולין, ועל כך אינו נאמן, דומיא דנשבית ופדיתיה. ברם בירושלמי לעיל בסמוך שם: קידשתיה לאחד מן הפסולין לה נאמן, הבעלתיה לאחד מכל הפסולין לה אינו נאמן. ונראה מלשונו שהבעלתיה פירושו קידשתיה בבעילה,<sup class="footnote-marker">50</sup><i class="footnote">שאם הכוונה הבעלתיה לשם זנות, הרי נאמר להלן בירושלמי בפירוש שאינו נאמן לומר נבעלה לאחד מן הפסולין, ומה לי נבעלה, מה לי הבעלתיה לשם זנות.</i> והירושלמי מחדש שלא האמינה התורה לאב אלא שבתו מקודשת אבל אינו נאמן שקידשה בביאת איסור. ולפיכך אם אמר קידשתיה לאחד מן הפסולין לה, נאמן, שהרי התורה האמינה אותו בקידושין, אבל לא בביאת איסור. וכן כתב הרשב"א כאן ס"ד א': <b>ובקדושי ביאת איסור</b> נמי לא הימניה, והכי אתמר בירוש' קדשתיה לאחד מכל הפסולין נאמן, הבעלתיה לאחד מן הפסולין לה אינו נאמן, וגרסינן נמי בתוספתא נשבית ופדיתיה, או שנבעלה לאהד מכל הפסולין לה, לא כל הימנו לאוסרה. וכן בר"ן פ"ג סי' תרנ"ד: <b>דבקדושי</b> ביאת איסור לא אשכחן דהימניה, והכי מוכח להדיא בירושלמי קדשתיה לא' מן הפסולין לה נאמן וכו'.<sup class="footnote-marker">51</sup><i class="footnote">והר"ן לא הביא את התוספתא, שהרי ממנה אינה משמע כלל שמדברין <b>בקידושין </b>בביאה.</i> אבל הרב המגיד בפי"ה מה' איסורי ביאה הכ"ד העתיק בשם הרשב"א: <b>הבעלתיה</b> ביאת איסור נמי לא הימניה, והכי איתמר בירושלמי וכו'. ועיין בלשון הגהת הרמ"א באה"ע סי' ז' סע' ח', ובבאור הגר"א שם. ועדיין לא נתברר אצלי באמר האב קידשתיה <b>בביאה</b> לאחד מן הפסולין לה אם אינו נאמן כלל, והיא מותרת, כפי שמשמע לכאורה מלשון הראשונים הנ"ל, או שאינו נאמן שנתקדשה בביאה, ונאמן לאוסרה לעלמא, אלא שאם מת הפסול, אינה נפסלת, ואפילו גירשה, לא נפסלה מתרומת בית אביה, כיבמות פ"ו מ"ג. ועיין מ"ש הגרמ"ש בס' השלמה לירושלמי בירושלמי כאן במקומו. וחלק מדבריו מפורש בשיטה לא נודעה למי בסוגיין: ואי אמרת הרי בידו למסרה לזנות ולפסל' מן התרומה, י"ל לקדושיה זכי ליה רחמנא, לזנות לא זכי ליה. ועיין בשיטת מהר"י בי רב ס"ד א', עמ' 93, דברים תמוהים מאד, וכבר תפס עליה בשער המלך פי"ח מה' איסורי ביאה הכ"ד, עיין מש"ש על דברי רש"י.
<small>36.</small> <b>קדשתי את בתי, והיו לו עשר בנות, אסורות מן הספק. </b>בפ"ג סמ"ח: המקדש את בתו סתם אין הבוגרות בכלל. ומכאן שהקטנות בכלל, וכפשוטה של משנתנו, כבבלי נ"א ב', ס"ד ב'. ודן בתוספתא שלנו רבינו שמחה בספר סדר עולם שלו לפי הגה"מ פ"ט מה' אישות ה"ג, ועיי"ש סוף אות א'. והלכה זו פשוטה היא, ולאביי הסובר שקידושין שאינן מסורין לביאה הם קידושין, וצריכה גט, הכוונה כאן שהאב אמר בשעת קידושין שהוא מקדש <b>אחת מבנותיו</b>, ולא פירש ולא ייחד אותה. ולרבא שבכגון דא אינן קידושין, יפרש את הברייתא שבשעת קידושין היה ידוע את מי קדש, אלא שאח"כ שכחו, וכולן אסורות לו אפילו אם יתן גט לכולן, משום חשש אחות אשתו בחייה, והכל כסוגיית הבבלי נ"א ב'. אבל מלשון הסיפא "אם <b>אמר</b> גדולה" וכו', משמע שאף הרישא היא בכגון דא, וכפירוש הראשון, וכאביי בבבלי<sup class="footnote-marker">52</sup><i class="footnote">ולשיטת רב סעדיה (עיין אוה"ג, עמ' 137) שמחלק בין אחת מבנותי לבין בתי סתם, ובבתי סתם מקודשת אף לרבא, הרי אין כאן ראייה לשיטת אביי, ומדברים כאן שקידש את בתו סתם, ולא אמר "אחת מבנותי".</i> נ"א א'. ועיין בבבלי שם נ"א ב'. 
<small>37.</small> <b>אם אמ' גדולה, לא נתקדשה אלא גדולה וכו'. </b>וביש לו כת אחת של בנות הרי כולם מודים שאם אמר גדולה הכוונה לגדולה שבגדולות, ואם אמר קטנה הכוונה לקטנה שבקטנות, במפורש בבבלי ס"ד סע"ב. ועיין במשנתנו פ"ג מ"ט. ובירושלמי (פ"ג ה"י, ס"ד ע"ג) מחלוקת בזה, אלא שהמפרשים נשתבשו בפירושו, עיין מ"ש במבוא לירושלמי כפשוטו, עמ' כ"ט ואילך. 
<small>38.</small> <b>וכן שני אחין שקידשו שתי אחיות, זה אינו יודע אי זו קידש וכו'. </b>כלשון התוספתא לעיל יבמות פ"ד ה"ג, ועיין במשנה שם פ"ב מ"ז. ונקטו כאן שני אחים ושתי אחיות, משום הסיפא, שאעפ"י שכל אחת היא בספק אשת איש, אשת אח, ואחות אשה, מ"מ אם היו עסוקין וכו'.<br>וכל הברייתא הובאה בסדר עולם לרבינו שמחה הנ"ל, בחי' הרמב"ן נ"ב א', רשב"א נ"א ב', ריטב"א שם, ר"ן פ"ב סי' תרל"ט, נ"י עמ' רכ"ב, מ"מ פ"ט מה' אישות ה"ח. והביאוה משום הסיפא שבסמוך.
<small>39-41.</small> <b>אם היו עסוקין בגדולה לגדול, ובקטנה לקטן, אומ' אני (אמרתי) גדולה לא נתקדשה אלא לגדול, וקטנה לא נתקדשה אלא לקטן. </b>וכ"ה בראשונים הנ"ל, וכן מביא במאירי נ"א ב', עמ' 256, בשם "בריתא".<sup class="footnote-marker">53</sup><i class="footnote">וגרס שם: אני אומר, ומכאן "אמרתי" שהקפתי, ויש לנו שריד מגירסא כפולה.</i> והראשונים הנ"ל הביאו מכאן סמך לשיטת ר"ת שאם קיבל האב קידושין לאחת מבנותיו סתם, אחרי ששידך אחת מהן, המשודכת מקודשת, והשאר אינן צריכות גט. ועיין גם בתוספות נ"ב א', ד"ה והילכתא, שהביאו את המעשה שהיה, וביתר באור בעמוד העריות בס' יראים השלם סי' ז', סוף עמ' 22. אבל הראשונים חנ"ל (חוץ מרבינו שמחה) דחו את הראייה מן התוספתא, שהרי כאן הכוונה שבשעת קידושין קידשו במפורש, אלא שאח"כ שכחו את מי קידשו, ואנו סומכים על החזקה שבוודאי קדשו את אילו שהיו עסוקין בה, אבל אם לא היו אלא שידוכין גרידא, הרי הוא יכול לחזור בו, ואם לא פירש בשעת קידושין, אין לסמוך על האומדנא שלפני הקידושין, ושמא חזר בו, ואין העדים רואים כלום (עיין בעטור בכורים, ד"ה אם). ועוד כתב הר"ן הנ"ל שעסוקין באותו עניין עדיף משידוכין, שהרי הלכה כר' יוסי (בבלי ו' א') ובעסוקין באותו עניין אפילו נתן לה קידושיה סתם, ולא אמר הרי את מקודשת לי הרי זו מקודשת, מה שאין כן בשידוכין. ולפ"ז אפילו קבל אביה קידושין סתם אם היו עסוקין בגדולה לגדול, חזקה שלכך כיוון בקידושין. ועיין במרדכי פ"א סי' תע"ד בשם הראבי"ה. וכן פסק רבינו סעדיה ששידוכין אינן מועילין כלום בעניין שלנו, עיין בתשובתו שבשערי צדק ח"ג שער ג' סי' י"ב (=אוה"ג סי' ש"ה, עמ' 135 ואילך), והביאו קטעים ממנה בראשונים הנ"ל, ועיין בעמוד העריות בס' יריאים סי' ז' הנ"ל. ועיין באה"ע סי' ל"ז סעי' ט"ז, ובבאור הגר"א שם אות נ' ואות נ"א. ובשלטה"ג פ"ג סי' תרנ"ו סוף אות ד' הביא בשם הריא"ז שאף בשידוכין המשודכת מקודשת, עיי"ש. ועיין מ"ש בס' עצי ארזים סי' ל"ז ס"ק מ"ט בדעת הר"ן הנ"ל.<br>ובירושלמי פ"ג ה"י, ס"ד ע"ב: שמואל אמר המקדש בלא שידוכים לוקה ותופסין קדושין. ועיין בחדושי הגרמ"ש בס' השלמה לירושלמי במקומו שרצה לפרש שהכוונה שתופסין קידושין כשקידש את בתו סתם,<sup class="footnote-marker">54</sup><i class="footnote">ודברי שמואל עונים על סוף מ"ח "המקדש את בתו אין הבוגרות בכלל", וכאביי בבבלי נ"א ב', ס"ד ב'.</i> וקידושין שאינן מסורין לביאה הוו קידושין, ולוקה משום שקידש בלא שידוכין, שאם היו שידוכין לא היו באים לכלל ספק, וכשיטת ר"ת, עיי"ש שכתב על פירוש זה ו"זה רחוק". ובירושלמי כי"ל חסרה הפיסקא "ותופסין קדושין... בלא שידוכים לוקה", והוסיפה המגיה בגליון, אבל הוספה זו נכונה היא, וכן בשרי"ר, עמ' 230, שורה 40: תפסו בה קידושין.<br>ברם ברור ששידוכין בירושלמי (ובבבלי) כאן אין כוונתן במשמעות הרגילה שלנו, אלא הכוונה לאדם שעמד וקידש בלי משא ומתן מוקדם כלל, מתוך קלות ראש ובהלה. ושלא בשידוכין פירושו בלי הסכמה מוקדמת (עיין לעיל שבת פט"ז, סוף עמ' 79: ואין משדכין בין איש לאשתו, כלומר, להביא שלום והסכם ביניהן), כלומר למי שקידש פתאום בחבורה, והנערה לא הבינה שאין עושין קידושין צחוק, וטענה שלא התכוונה להארס לו כלל. והרי מעשים כאילו אירעו בכל עת ובכל זמן (וכל הספרות של שאלות ותשובות בעניין זה יוכיחו), והייתי סבור לומר שאין כאן קידושין גמורין, ומשום כך אמרו שהקידושין תופסין, הואיל וקיבלה את הקידושין מרצונה, והמקדש לוקה שהביא לידי תקלה.<br>ולעצם התמיה שפשיטא שהקידושין תופסין, עיין היטב בחי' הרשב"א גיטין י"ט ב', ד"ה נמצא.

Halakhah 13

<small>41.</small> <b>קידשתיך, והיא אומרת לא נתקדשה אלא בתי וכו'. </b>כל הברייתא היא פיסקא ממשנתנו פ"ג מ"י. ובמצפה שמואל ציין לירושלמי פ"ג ה"י, ס"ד ע"ג, ואינו עניין כלל לכאן, והמפרשים נשתבשו מאד בפירושו, והנכון הוא כמו שפירשתיו במבוא לירושלמי כפשוטו, עמ' כ"ט ואילך. 
<small>42-43.</small> <b>וקטנה אסורה בקרוביו. </b>וכ"ה בד, והוא שיבוש ברור (ובח"ד ובמנ"ב נדחקו בפירושה), והנכון הוא בכי"ע: וקטנה <b>מותרת</b> בקרוביו, וכ"ה במשנתנו פ"ג מ"י הנ"ל. 

Halakhah 14

<small>43.</small> <b>קידשתי את בתך והיא אומרת לא קדשת אלא אותי וכו'. </b>משנתנו פ"ג מי"א. 

Halakhah 15

<small>45-46.</small> <b>כהנת, ולויה, וישראלית שניסו לגר, הולד גר, לעבד משוחרר, הולד עבד משוחרר. </b>במצפה שמואל ציין לפסק הר"מ בפט"ו מה' איסורי ביאה ה"ט: גר שנשא בת ישראל וכו' הולד ישראל לכל דבר, ואסור בממזרת, והוסיף: וצ"ע מתוספתא זו. ובמשנתנו פ"ד מ"ו: ר' יהודה אומר בת גר זכר כבת חלל זכר. וכתב עלה בתוספות רי"ד ע"ח א': תניא בתוספתא קדושין בסוף פרק הנותן רשות, כהנת לויה וישראלית שנשאו לגר, הולד גר<sup class="footnote-marker">55</sup><i class="footnote">כ"ה בד"ר, ובדפוס ברלין נשמטו שתי המלים האחרונות בטעות הדפוס.</i> לעבד משוחרר, הולד עבד משוחרר. נראה לי דסתם תוספתא ר' יהודה,<sup class="footnote-marker">56</sup><i class="footnote">וכן פירש בח"ד מדעתו.</i> ולהכי קרי להו לולדות גר ועבד משוחרר<sup class="footnote-marker">57</sup><i class="footnote">נראה שלפיכך חילקה התוספתא ושנתה במיוחד "הולד גר", "הולד עבד משוחרר" משום שלר' יהודה יש הבדל גדול ביניהם, עיין מ"ש להלן רפ"ה, ד"ה ולא עוד.</i> שאם היא נקיבה אסורה לכהן וכו'. ועיין בתוספות ע"ד ב', ד"ה והרי, ובר"ן בסוגייא שם, ומ"ש בשער המלך על הר"מ הנ"ל במקומו שם. ועיין מ"ש ידידי הגרש"י זוין באוצר הפוסקים ח"א, עמ' קס"ח. 

Halakhah 16

<small>46-47.</small> <b>גוי, ועבד, הבאו על בת ישראל והולידה בן, הולד ממזר. </b>כל הברייתא בירושלמי פ"ג הי"ד, ס"ד ע"ג, ובבלי יבמות מ"ה א'. ועיין במשנת יבמות פ"ז מ"ה, להלן בתוספתא פ"ה הי"ב, להלן עדיות פ"ג ה"ד, תו"כ אמור פרק ה' ה"ד, צ"ז ע"ג, שם ריש פרשה י"ד, ק"ד ע"ג, ירושלמי יבמות פ"ז ה"ו, ח' ע"ב, כתובות פ"ג ה"א, כ"ז רע"ב, גיטין פ"א ה"ד, מ"ג ע"ג, קידושין פ"ג הי"ד והט"ו, ס"ד ע"ג וע"ד, בבלי יבמות ט"ז ב', מ"ד ב', מ"ה א', מ"ו א', ע' א', צ"ט א', קידושין ס"ח ב', ע' א', ע"ה ב', עבודה זרה נ"ט א'. 
<small>47-48.</small> <b>ר' שמעון בן יהודה אומ' משם ר' שמעון אין ממזר אלא מן האשה שאיסורה איסור ערוה, וחייבין עליה כרת. </b>ירושלמי פ"ג הי"ד, ס"ד ע"ג, יבמות פ"ד הט"ו, ו' ע"ג, בבלי יבמות מ"ה א' הנ"ל.<sup class="footnote-marker">58</sup><i class="footnote">וכגירסת כי"מ שם. ובהוצאות שלפנינו נשמט "משם ר' שמעון".</i> ועיין בירושלמי יבמות פ"ז ה"ז, ח' ע"ג, כאן פ"ג הי"ד, ס"ד ע"ג וע"ד, בבלי יבמות כ"ג א', מ"ה ב', כאן ע' א', ע"א ב', ובמשנתנו פ"ג מי"ב. ועיין בתוספתא לעיל יבמות פ"א ה"י ובמקבילות. 

Chapter 5



Halakhah 1

<small>1-4.</small> <b>גירי, וחרורי, ממזרי, ונתיני, שתוקי, ואסופי, וכל האסורין לבא בקהל, מותרין לבא זה בזה, דברי ר' מאיר. ר' יהודה אומ' ארבעה קהלות הן, קהל כהנים, קהל לוים, קהל ישראל, קהל גרים, והשאר מותרין לבא זה בזה. וחכמים אומ' שלש קהלות הן, קהל כהנים, קהל לוים, קהל ישראל. </b>בכי"ע: ושאר כולן<sup class="footnote-marker">1</sup><i class="footnote">עיין בבלי ע"ה א' ובתוספות שם, ד"ה וכולן.</i> מותרים לבוא זה בזה וכו'. ובמשנתנו פ"ד מ"א: גירי, וחרורי, וממזרי, ונתיני, שתוקי, ואסופי, כולם מותרין לבא זה בזה. ולא נזכרו במשנה <b>זו</b> "וכל האסורין לבא בקהל". ודברי ר' יהודה כאן עונים על סתם משנתנו, וכוונתו שהוא חולק על "גירי", אבל השאר שהזכירה משנתנו, מותרין לבא זה בזה, ואינו מדבר ב"כל האסורין לבא בקהל" כלל, דהיינו גרים פסולים (כגון מצרי ואדומי, עמוני ומואבי), ומזכיר גרים גרידא, שאף הם בכלל קהל ה', משום, שלדעתו, ארבע קהלות הן. וכ"ה גם בספרי כי תצא פיס' רמ"ז, הוצ' הר"א פינקלשטין, עמ' 276, ובירושלמי פ"ד סה"א, ס"ה ע"ד (ד"ו ס"ה סע"ג), יבמות פ"ח ה"ב, ט' ע"ב, ובבלי כאן ע"ג א'. ובפירוש אמרו כאן ובספרי ובירושלמי הנ"ל שהחכמים (רבים) חולקים על ר' יהודה, וסתם משנתנו שלא כר' יהודה (ירושלמי הנ"ל), ואף ר' יוסי (להלן ה"ב שורה 9) סובר כר' מאיר שבתוספתא כאן.<sup class="footnote-marker">2</sup><i class="footnote">ואנו מעירים על כך, משום שאמרו בירושלמי פ"ג הי"ב, ס"ד ע"ג: חד גיור אתא לגבי ר' יוסא, אמר ליה מהו מינסוב ממזרתא? אמר ליה, שרי. חזר ואתא לגבי ר' יודה, אמר ליה <b>שרי</b>, אלא הוי ידע דבנוי דההוא גברא ממזירין קומי שמייא (הלשון "קומי שמייא" היא אשגרה מיבמות פט"ו סה"ד, ט"ו ע"א. ובק"ע נדחק). חזר ואתא קומי ר' יוסי, אמר ליה וכו'. וכבר תמה בנועם ירושלמי כיצד התיר לו ר' יהודה, והרי הוא סובר שגר אסור בממזרת. ועיי"ש שהביא את דברי הרא"ש ע"ז פ"א סי' ג': ומיהו בירושלמי אמר חכם שטיהר, אין חבירו רשאי לטמא, התיר, אין חבירו רשאי לאסור וכו'. ברם בירושלמי שבת פי"ט ה"א, ט"ז ע"ד, מפורש להפך. ועיי"ש באהבת ציון וירושלים, עמ' 156–157. ואף אין רמז בירושלמי שר' יהודה ירע שהגר שאל את ר' יוסי, והתיר לו. ברם אין כאן קושיא כלל, שהרי אנו רואים שהרבים חולקים על ר' יהודה, וכשבא לפסק הלכה לא סמך היחיד על דעתו אפילו לחומרא, כמפורש בירושלמי ברכות ה"ב, ג' ע"א. והגר כשבא לר' יוסי לשאול אם הוא רשאי לישא ממזרת ענה לו בפשטות שהוא מותר, ולא הודיע לו כלל שבניו ממזרים (וכמו שאמר לו ר' יוסי אח"כ: מה ששאלת עניתי לך). משאלת הגר לא היה ברור כלל שיש כאן שאלה הלכה למעשה, מפני שהגרים לא היו מרוצים מן ההוראה שגר מותר בממזרות, כמפורש בבבלי ע"ג א'. כשבא אח"כ לשאול את ר' יהודה, בוודאי שמע שר' יהודה אוסר את הגר בממזרת (לשביעת רצונם של הגרים), משום שאף גרים בכלל קהל ה', אלא שר' יהודה חשש שמא הוא שואל הלכה למעשה, ולפיכך ענה לו כשיטת הרבים, אבל הודיע לו שבניו ממזרים, ובוודאי ימנע מעצמו לישא ממזרת. ומעולם לא פקפק אדם בשיטת ר' יהודה המפורשת בכל המקומות שגר אסור בממזרת.</i><br>ומ"ש ר' יהודה "והשאר מותרין", הרי לשיטת הירושלמי אף חרורי מותרין, ואינם בכלל קהל ה', כפי שנראה להלן, ד"ה ולא עוד.<br>ובמשנתנו פ"ד מ"ג אמרו: כל האסורים לבא בקהל מותרים לבא זה בזה. ר' יהודה אוסר. ובבבלי ע"ד א' ואילך האריכו בפירוש המשנה, אבל הירושלמי מפרשה בעניין אחר,<sup class="footnote-marker">3</sup><i class="footnote">כפי שכבר ראה בהגהות יפה עינים ועוד.</i> וכ"ה שם (ה"ג ס"ה ע"ד, יבמות פ"ח ה"ב, ט' ע"ב): כל האסורין לבא בקהל כו'. ר' ירמיה אמר כללא, פצוע דכא ישראל מותר לו לישא ממזרת.<sup class="footnote-marker">4</sup><i class="footnote">כלומר "כל האסורין" כלל גמור הוא, ואף פצוע דכא מותר לו לישא ממזרת, וע"ז חולק ר' יהודה ואוסר.</i> א"ר יוסי ובלבד פסול משפחה,<sup class="footnote-marker">5</sup><i class="footnote">כלומר, משנתנו אינה מדברת אלא בפסולי יוחסין גרידא האסורין לבוא בקהל.</i> הא פסול גוף לא וכו'. על דעתיה דר' יודה ממזר לא ישא ממזרת?<sup class="footnote-marker">6</sup><i class="footnote">כ"ה ביבמות, ובקידושין נשמט בט"ס.</i> נישמעינה מן הדא וכו', דברי ר' יהוד' ממזר לא ישא ממזרת, כדי שיכלו ממזירין מן העולם.<sup class="footnote-marker">7</sup><i class="footnote">כלומר, השואל שאל אם הכלל של ר' יהודה האוסר את כל הפסולין לבוא זה בזה האם כולל הוא גם מין במינו? והביאו ראייה מדברי ר' יהודה שאינו אוסר, אלא אומר שרצוי הוא שממזר לא ישא ממזרת וכו'.</i> ודכוות' עמוני לא ישא עמונית? אמר ר' יוסי בר' בון על דרבנין צריכה<sup class="footnote-marker">8</sup><i class="footnote">כלומר, על דרבנין שהזכירו בסמוך הסוברים שמין במינו מותר אפילו לר' יהודה.</i> אין יסבור ר' יהודה גרים פסולים בקהל ה' אינון לישא עמונית אינו יכול, שהיא קהל ה' אצלו, לישא מצרית אינו יכול שהוא קהל ה' אצלה, א"ר מתנייה משחררין שפחה,<sup class="footnote-marker">9</sup><i class="footnote">כלומר, בית דין נותנין רשות לשחרר שפחה, ואינו עובר בעשה, משום שיש כאן מצוה.</i> ומשיאין לו. ומכאן ששיטת הירושלמי ברורה שלר' יהודה אף גרים פסולים בקהל ה' הם, ואסורים לבוא זה בזה מין בשאינו מינו, והוא שלא כבבלי ע"ד ב'. אבל מן התוספתא כאן אין ראייה שהיא חולקת על הירושלמי, וכמו שפירשנו לעיל בתחילת דברינו שאין ר' יהודה מדבר כאן כלל בגרים פסולים.<br>ולא עוד אלא שלמדנו מן הירושלמי כאן שאפילו לר' יהודה שגרים הם בכלל קהל ה', מ"מ משוחררים אינם בכלל קהל ה', ומותרים כממזרת,<sup class="footnote-marker">10</sup><i class="footnote">דברי הירושלמי ברורים, ואין להגיה. ולא עוד אם נניח שהתירו לו שפחה, משום שאינו יכול ליקח אשה אחרת, למה לא אמרו לעיל כן בממזר, כשיטת ר' טרפון בספ"ג. ובעל כרחינו אנו אומרים שמדברים במשוחררת שאף עמוני מותר בה לשיטת ר' יהודה. אבל בממזר לא יועילו כלום, שהרי הולד ממזר, אם יקח משוחררת.</i> עיין בנועם ירושלמי במקומו שפירשו כפשוטו. וכן משמע להלן, שו' 9, עיין מ"ש להלן, שו' 9–10, ד"ה ויש לציין. ולפ"ז מה שאמר ר' יהודה בהלכה שלנו: <b>והשאר</b> מותרין לבא זה בזה כולל גם "חרורי", ולא חלק אלא על גירי. ועיין מ"ש ע"ז לעיל פ"ד, הערה 57.
<small>5-7.</small> <b>ר' ליעזר או' כל האסורין לבא בקהל, ודאן בודאן מותר, ודאן בספיקן, ספיקן בודאן, וספיקן בספיקן, אסור. אילו הן הספיקות, שתוקי, ואסופי, וכותי. </b>וכ"ה בד ובמשנתנו פ"ד מ"ג, ובכי"ע חסר "אילו הן הספיקות" וכו', כלומר בכי"ע לא העתיקו את כל הפיסקא של משנתנו, כרגיל בכי"י התוספתא. והגירסא "ר' ליעזר" (=אליעזר) מקויימת גם ע"י ד וכי"ע. וכן במשנתנו הנ"ל בד' נפולי, דפוס לא נודע (קושטא, או שלוניקי), כי"מ, משנה שבבבלי, משנה שבירושלמי, רי"ף ד' קושטא ועוד: ר' <b>אליעזר</b>. אבל במשנה הוצ' קויפמן, פרמה (לעזר), במשנה עם פיה"מ להר"מ הוצ' ר"י קאפח: ר' <b>אלעזר</b>. ובכגון דא אין לסמוך על כתה"י משום שהסופרים לא דייקו בכך. ובמאירי, עמ' 328, מעתיק מן המשנה "ר' אלעזר", אבל להלן שם, סוף עמ' 330: ור' <b>אליעזר</b> אומר וכו' והלכה כר' <b>אליעזר</b> וכו'. וכ"ה בכמה מן הראשונים. וכן הגיהו במשנתנו "ר' אלעזר" במלא"ש, בגליון שבש"ס למשנתנו ע"ד א', בתיקוני כלי שרת (עיין בראשון לציון בגליון משניות הוצ' ראם).<br>ובשם זה אין לעמוד על הגירסא הנכונה אלא מתוך סוגיית הש"ס עצמו. והאחרונים הנ"ל שהגיהו "ר' אלעזר" הסתמכו על הבבלי ביבמות ל"ז א', ועל כך אנו אומרים "ערבך ערבא צריך", והרי אין משם שום ראייה מתוך הסוגייא עצמה שצריך לומר "ר' אלעזר". ואשר לסוגייא להלן בבבלי ע"ה סע"א, נעמוד עליה להלן, ונראה שמסתבר שמשם ראייה להפך.<br>וכבר ראינו שבמשניות מטיפוס א"י (קויפמן, פרמה. בהוצ' לו חסר כאן דף) הגירסא היא ר' אלעזר (לעזר). ואף שבמשנה שבירושלמי הגירסא היא ר' אליעזר, אבל בסוגיית הירושלמי בשלשה מקומות (עיין להלן) הגירסא היא: הלכה כר' לעזר. וכן מוכח מתוך סוגיית הירושלמי פ"ד ה"ג, ס"ו ע"א (ד"ו ס"ה ע"ד), יבמות פ"ד סה"ב, ה' ע"ד, שם פ"ח ה"ב, ט' ע"ב, שאמרו שם: על דעתיה דר"ג ור' אליעזר (במשנת כתובות פ"א מ"ט) תשעה, כלומר תשעה יוחסין עלו מבבל, ואינם מונים שתוקי, משום שתוקי הוא בדוקי וכשר. ובעל כרחינו אנו אומרים שגרסו במשנתנו "ר' אלעזר" שהרי לגירסא ר' אליעזר מוכח שאף הוא מונה שתוקי בתוך הפסולים. אבל בירושלמי כתובות פ"א סה"ט, כ"ה ע"ד: רב שמואל בר רב יצחק בעא מעתה אין שתוקי כרבן גמליאל וכר' ליעזר, אלא כר' יהושע (כלומר, אתמה), חזר ואמר יש שתוקי כרבן גמליאל וכר' ליעזר וכו'. וכבר תמה על כך במה"פ בכתובות, ד"ה מעתה, ועיין בנועם ירושלמי. אבל נראה שרב שמואל בר רב יצחק הבבלי גרס במשנתנו כאן ר' אליעזר, ולפיכך תמה: מעתה אין שתוקי כר"ג וכר' <b>אליעזר</b>? ותירץ שיש שתוקי גם לפי שיטתם. ועיין בבלי ע"ד א', ושם אמרו שאבא שאול בר"ג, אבל לא להפך, והוא כמסקנת הירושלמי בכתובות הנ"ל. ועיין מ"ש להלן בסמוך.
<small>7-8.</small> <b>וכן היה ר' ליעזר אומ' ממזר לא ישא את הכותית, וכותי לא ישא את הממזרת, וכותי לא ישא את הכותית, וכן שתוקי, ואסופי, כיוצא בהן. </b>וכע"ז בכי"ע. ובד נשמטו המלים "את הכותית, וכותי לא ישא" בטעות. והנה הגירסא "ר' ליעזר" גם בד (רבי אליעזר). אבל בכי"ע: וכן היה ר' <b>אלעזר</b> אומ'. נמצאנו למדים שברישא הגירסא היא "ר' אליעזר" בכל נוסחאות התוספתא, אבל כאן בסיפא הגירסא בכי"ע היא "ר' אלעזר". ונראה שהיא גירסא מקורית ונכונה. והגירסא שלנו קשה, ומה הוסיף כאן ר' אליעזר, שהרי כבר אמר ברישא: ספיקן בודאן וספיקן בספיקן אסור, אילו הן הספיקות שתוקי ואסופי וכותי. אכל לפי גירסת כי"ע הכוונה היא שאף ר' אלעזר (כלומר, בן שמוע) אומר כדברי ר' אליעזר (בן הורקנוס).<br>ונראה שכן הבין גם הבבלי ע"ה סע"א, שאמרו שם: וכן ר' <b>אלעזר</b> אומר כותי לא ישא כותית. ושאלו שם "מאי טעמא". וכבר תמהו בתוספות שם, ד"ה כותי, מה היא השאלה, והרי ר"א עצמו באר את טעמו, משום שיש כאן ספק בספק. אבל בבבלי שם הגירסא "ר' <b>אלעזר</b>" בטוחה, כפי שיוצא מן הקושיא להלן ע"ה ב': והא אמר ר' <b>אלעזר</b> אע"פ שנחלקו ב"ש וב"ה וכו', ושם הגירסא "ר' אלעזר" בטוחה, שכ"ה בתוספתא (יבמות פ"א ה"י בכל הנוסחאות) ובכל המקבילות. והבינו בבבלי "וכן ר' אלעזר אומר" שאף ר' אלעזר סובר כר' אליעזר שכותי אסור בכותית,<sup class="footnote-marker">11</sup><i class="footnote">והסיום שבתוספתא כאן "וכן שתוקי ואסופי" וכו', כגראה, לא היה לפניהם.</i> והוא לא הזכיר את הטעם של ספיקן בספיקן אסור, ולפיכך שאלו למה הוא אוסר כותי בכותית וכו'. ולבסוף הסיקו (ע"ו א'): ויש אומרים לפי שאין בקיאין בדקדוקי מצות.<sup class="footnote-marker">12</sup><i class="footnote">כלומר, ולפיכך אוסר ר' אלעזר בכותית.</i> מאן יש אומרים? אמר רב אידי בר אבין ר' <b>אליעזר</b> היא וכו', ור' אליעזר אוסר וכו'. אבל בכי"מ שם: ר' <b>אלע'</b> היא וכו', ור' <b>אלע'</b> וכו'. וכן הגירסא הנכונה, כפי שהראיתי לעיל פסחים פ"ב, עמ' 486, ד"ה ור' לעזר. והכוונה בבבלי ש"יש אומרים" שבמסורת ר' יוחנן על הכותים הוא ר' אלעזר, שאומר מפורש כן, וממילא מובנים דברי ר' אלעזר שבברייתא שבבבלי שייחד את הכותים משאר הספיקות, עיין בפירש"י, וכמו ששערנו (בהערה 11) שלא היה הסיום שבתוספתא כאן לפני הבבלי, ולפיכך שאלו מה ששאלו.<br>ובמאירי, עמ' 331: "ורבותי חולקין לומר ששתוקי בשתוקי, או אסופי באסופי, מיהא מותר, כולי האי לא גזיר, ואע"פ שאמרו בגמרא כותי לא ישא כותית, בזו אינו אלא לדעת האומר שממזרות בודאי נתערב בהם, ואדרבה זו סעד לדבריהם שכותית בכותית אמרו, שתוקי בשתוקית ואסופי באסופית לא אמרו, אלא שמכל מקום <b>בבריתא</b> (כלומר, בתוספתא כאן) מצאתי כותי לא ישא כותית, וכן שתוקי ואסופי כיוצא בהן".

Halakhah 2

<small>9.</small> <b>גר ועבד משוחרר מותר בממזרת, והולד ממזר, דברי ר' יוסה. </b>בבבלי ס"ז א' (כגירסת כי"מ ועוד): דתני' גר נוש' ממזר' <b>והולד</b> ממזר דברי ר' יוסי. וכן להלן שם ע"ב ב', עיין במהרש"א ס"ז א', ובהגהות הרש"ש ע"ב ב'. וכן בירושלמי פ"ג הי"ב, ס"ד ע"ג: חד גיור אתא לגבי ר' יוסא, אמר ליה מהו מינסוב ממזרתא? אמר ליה שרי. ור' יוסה סובר כחכמים, לעיל שורה 4, שקהל גרים לא נקרא קהל. 
<small>9-10.</small> <b>ר' יהודה או' גר לא ישא את הגיורת. גר ועבד משוחרר וחלל מותרין בכהנת. </b>וכע"ז גם בכי"ע, אבל, כנראה, שהנכון הוא בד: גר לא ישא את הממזרת. גר ועבד משוחרר וכו'. וכ"ה בבבלי ע"ב ב',<sup class="footnote-marker">13</sup><i class="footnote">עיין אוה"ג, עמ' 179, סי' ת"ד, ובהערה ט' שם. והוא נגרר אחרי הרא"ש טרויב (וממנו גם בד"ב), אבל הכוונה שם לבבלי עצמו שם ע"ג א': אחד גר ואחד עבד משוחרר מותרין בכהנת. מסייעא ליה לרב וכו', אלא שבה"ג ניסח: ותניא כוותיה דרב וכו' (במקום "מסייעא ליה לרב"), שהרי מה שאמרו "אחד גר" וכו' היא חזרה מן הברייתא ע"ב סע"ב, והוא לשון הברייתא שבבבלי, ולא כיוון לתוספתא כלל.</i> ועיי"ש גם ס"ז א', וכ"ה לעיל בריש פירקין ובמקבילות בספרי, בירושלמי ובבבלי, משום שהוא סובר שקהל גרים איקרי קהל [ה'], ועיין מ"ש לעיל הערה 2.<br>ויש לציין שבבבלי לא נזכר "עבד משוחרר" בדברי ר' יוסי, משום שבעניין זה אין הבדל בשום מקום בין גר לבין עבד משוחרר (עיין ר"מ פי"ד מה' איסורי ביאה הי"ט) לשיטת הבבלי, ולפיכך אף ר' יהודה לא הזכיר אותו, אבל בתוספתא מפורש בדברי ר' יוסה "ועבד משוחרר", ור' יהודה אינו מזכיר עבד משוחרר כלל בעניין איסור ממזרת, אבל בעניין היתר בכהנת מזכיר גם עבד משוחרר (וכ"ה גם בבבלי ע"ב סע"ב הנ"ל). והתוספתא היא בשיטת הירושלמי שאף לר' יהודה עבד משוחרר מותר בממזרת.
<small>10-13.</small> <b>אי זה היא עיסה, כל שאין בה לא משום נתינות, ולא משום ממזרות, ולא משום עבדי מלכים. אמ' ר' מאיר שמעתי כל שאין בה לא משם נתינות, ולא משם ממזרות, ולא משם עבדי מלכים, משיאין לכהונה. </b>בד ובכי"ע: שמעתי כל שאין בה אחד מכל אלו וכו'. וכ"ה בבבלי כתובות<sup class="footnote-marker">14</sup><i class="footnote">ושם "איזוהי אלמנת עיסה" וכו', והיא אשגרה ממשנה עדיות ומן הבבלי בכ"מ, והכוונה לעיסה עצמה. ור"ת הגיה כן בגמרא ע"פ התוספתא בעריות פ"ג ה"ב.</i> י"ד א', והיא היא. והברייתא נסמכה למשנתנו פ"ד מ"ד: הנושא אשה כהנת צריך לבדוק וכו', עיין בר"מ פי"ט מה' איסורי ביאה הי"ט,<sup class="footnote-marker">15</sup><i class="footnote">ועיין בתיו"ט למשנתנו פ"ד מ"ד.</i> ולא נסמכה למשנת עדיות שנביא להלן. והדיבור "עיסה" היה שגור בפיהם למשפחה שיש בה תערובות של גרים (ערב רב), ואף ביוונית φύραμα פירושו בצק, וגם תערובת בכלל. וגר שנשא אשה מישראל בין שהיא כהנת (שלא הוזהרו לא על הגרים ולא על החללים), בין שהיא ישראלית, בתו כשרה לכהונה, וכן גיורת שנישאת לישראל, דינה כן, ולר' יוסי (פ"ד מ"ז) אפילו גר שנשא גיורת בתו כשרה לכהונה. אבל הכהנים נהגו סלסול בעצמם<sup class="footnote-marker">16</sup><i class="footnote">עיין ירושלמי כאן פ"ד ה"ו, ס"ו ע"ב (ד"ו ס"ו ע"א) ומקבילות בבכורים פ"א וביבמות פ"ח ובבלי כאן ע"ח ב'. ובבבלי ע"ו ב' מוכח שמשפחות שהיו בהן גרים לא היו מן המשפחות המשיאות לכהונה.</i> ולא היו נושאים נשים ממשפחות אילו, ומכל שכן אם היו בהם חששות של חלל. והגדיר כאן הת"ק מהות העיסה שהיא כשירה לישראל, אלא שאין הכהנים מתחתנים בה, מפני שאין היא מן המשפחות המשיאות לכהונה.<sup class="footnote-marker">17</sup><i class="footnote">עיין פ"ד מ"ה, סנהדרין פ"ד מ"ב, ערכין פ"ב מ"ד ועוד בכ"מ.</i> ור' מאיר סובר שמן הדין עיסה זו כשרה אף לכהונה. ונראה שת"ק בשיטת ר' מאיר סובר כר' דוסתאי בר' יהודה<sup class="footnote-marker">18</sup><i class="footnote">בבלי ס"ד א', ס"ז א', ע"ד ב', ע"ז א'.</i> שבנות ישראל מקוה טהרה לחללים, ואין חללה אלא שנבעלה לפסול לה, או חללה מכנה (חלל שנשא חללה), ולפיכך אפילו נשתקע בו חלל בדורות הקודמים, אין לחשוש שמא לא היה מעולם הפסק ישראל, או ישראלית, באמצע,<sup class="footnote-marker">19</sup><i class="footnote">משום שבכל עניין העיסה היה החשש שלפני דורות נשתקע בה פסול, ואם יש חשש של פסול ממש (נתינות, או ממזרות), הרי כל הדורות הבאים מן המשוקע פסולים הם. אבל אם החשש היא חללות גרידא, הרי אם יש הפסק באמצע בישראל, או בישראלית, בטלה החללות לדברי ר' דוסתאי בר' יהודה. והבא לישא אשה יש בידו לבדוק, <b>כעין </b>משנתנו פ"ד מ"ד. ובבבלי כתובות י"ד ב' שאלו: מאי שנא הנך דאורייתא, חלל נמי דאורייתא וכו'. והוא לפי גירסתם להלן בדברי ר' שמעון בן אלעזר, שמוכח ממנה שכל הברייתא מדברת בעיסה כשרה לכהונה, וכולם סוברים כן אליבא דר"מ, ולפיכך שאלו שאף חלל נמי דאורייתא, וחשבו לדוחק לתרץ שר"מ סובר כר' דוסתאי בר' יהודה. אבל לפי גירסת התוספתא מוסרים גם רשב"א וגם ר"ש בן מנסיא שר"מ סובר שמשפחות שנשתקע בהם חלל פסולות לכהונה, והת"ק בשם ר"מ היא דעת יחיד, דעת ר' דוסתאי בר' יהודה גרידא.</i> ועיסה זו כשירה אפילו לכהנים מן הדין. ויש עיסה פסולה אפילו לישראל, ויש עיסה כשירה אפילו לכהונה, עיין בירושלמי כתובות ספ"א, כ"ו ע"א. ולהלן נציין למקבילות ולמאמרי החכמים שטיפלו בעניינינו. 
<small>13-16.</small> <b>ר' שמעון בן לעזר או' משם ר' מאיר, וכן היה ר' שמעון בן מנסיא או' כדבריו, מפני מה אמרו עיסה פסולה לכהונה, מפני שספק חללים שניטמעו בה. מכירין ישראלים נתינין וממזרין שביניהן, ואין מכירין חללים שביניהן. </b>וכע"ז מעתיקים בחי' הרמב"ן, הרא"ה והריטב"א<sup class="footnote-marker">20</sup><i class="footnote">ושם בטעות: אמר <b>רשב"ג</b>, וכן היה ר' שמעון בן מנסיא וכו'. אבל בשטמ"ק בשמו לנכון: אמר <b>רשב"א </b>וכו'. וכן נשתבש בחי' הרמב"ן כתובות הנ"ל שהעתיק כלפנינו, אבל להלן שם: דה"ק <b>רשב"ג </b>לת"ק וכו'.</i> כתובות י"ד ב', והסיפא ("מפני מה אמרו" וכו') הובאה גם בתוספות ובתוספות הרא"ש שם (י"ד א') ובריטב"א כאן ע"ה א'. ובד: מפני שספק חללים <b>שניטמאו</b> בה. ושמא אין כאן ט"ס אלא כתיב אחר (במקום "שניטמעו"). וכן מעתיק בשם התוספתא בחי' הרמב"ן כאן ע"ה א' (בדפוס ראשון): מפני ס' חללים <b>שנטמאו</b> בה.<sup class="footnote-marker">21</sup><i class="footnote">נראה שההבאה מן התוספתא אינה מן הר"ח, אלא של הרמב"ן לבדו.</i> אמנם בשאר הראשונים שצוינו לעיל, וכן גם בחי' הרמב"ן עצמו בכתובות הנ"ל: שניטמעו (וכן הדפיסו גם בד"ח של הרמב"ן בקידושין), אבל טבעי הדבר שהסופרים יתקנו את הכתיב המקורי "שנטמאו" לכתיב הרגיל "שנטמעו".<br>ובמשנת עדיות פ"ה מ"ג: העיד ר' יהושע וכו' על אלמנת עיסה שהיא כשרה לכהונה, שהעיסה (ובנו"א: והעיסה, ושהעיסה, עיין במלא"ש) כשרה<sup class="footnote-marker">22</sup><i class="footnote">כלומר, כשרה להעיד, דוגמת "שהאשה כשרה לה", לעיל כתובות פ"א ה"ו, ועיין במשנת ר"ה פ"א מ"ח ועוד.</i> לטמא ולטהר לרחק ולקרב.<sup class="footnote-marker">23</sup><i class="footnote">כלומר, יש לפנינו שתי עדיות, כפירוש הר"מ בפיה"מ שם.</i> אמר רבן שמעון בן גמליאל<sup class="footnote-marker">24</sup><i class="footnote">נו"א: רבן גמליאל, וכן מוכח מן הבבלי כתובות י"ד א'.</i> קבלנו עדותכם, אבל מה נעשה שגזר ר' יוחנן בן זכאי שלא להושיב בתי דין על כך, הכהנים שומעים לכם <b>לרחק, אבל לא לקרב</b>. ורשב"ג (או ר"ג) חולק על ר' יהושע ועל ר"י בן בתירא, ומחזיק בדעת ר"י בן זכאי שאין מושיבין ב"ד לברר את עדיות בני המשפחה, מפני שהכהנים לא ישמעו להם בין כך ובין כך בעניין קירוב.<sup class="footnote-marker">25</sup><i class="footnote">כלומר, חללות, עיין תוספות כתובות י"ד א', ד"ה ת"ר.</i> ורשב"א ור"ש בן מנסיא חולקים על הת"ק בדעת ר"מ, ופוסלים בת זכר חלל לעולם, ולפיהם מבאר ר' מאיר את דעת הפוסל, משום שהכהנים חששו שמא נישאת גיורת לכהן, והיא בחזקת זונה ובנה חלל, ואין ישראלים מכירין חללים שביניהם, או שמא נטמע בה חלל זכר, ובת חלל זכר פסולה לכהונה לעולם (כמשנתנו פ"ד מ"ו), ופשיטא שאין כאן אלא ספק חללים. ואין שום סתירה בין הרישא ובין הסיפא, אלא שיש כאן מחלוקת תנאים בדעת ר' מאיר.<br>ובבבלי כתובות י"ד סע"א ואילך הובאה הברייתא שלנו, אלא שגרסו בדברי ר"ש בן אלעזר: איזוהי עיסה,<sup class="footnote-marker">26</sup><i class="footnote">כגירסת כל הספרים לפי עדות התוספות שם י"ד ב', ד"ה ותו.</i> כל שנטמע בה ספק הלל וכו'. ולפיכך הקשו: ר"מ וכו' היינו ת"ק, ותו ר' שמעון בן אלעזר אומר משום ר' מאיר וכו', והא אמרת רישא חלל כשר. וראו כאן סתירה מינה ובה.<sup class="footnote-marker">27</sup><i class="footnote">עיין מ"ש לעיל, הערה 19, בשיטת הבבלי.</i> ובריטב"א כתובות י"ד ב': וא"ת ולימא ליה דה"ק איזהו עיסה שהיא <b>פסולה</b>, כל שנטמע בה ספק חלל, והשתא אתיא סיפא שפיר, דיהיב טעמא לפסולא, וי"ל דלישנא דאיזהו עיסה לא משמעה אלא כלישנא דאידך תנאי, דאתו לפרושי הכשירה דר' יהושע, כדמוכח רישא בהדיא (כ"ה בשטמ"ק בשמו), ואעפ"י שבתוספתא שנינו אמר רשב"ג (בשטמ"ק לנכון: רשב"א), וכן היה ר' שמעון בן מנסיא אומר משמו, מפני מה אמרו עיסה <b>פסולה לכהונה</b> מפני ספק חללים שנטמעו בה, <b>התם בריתא אחריתי</b>,<sup class="footnote-marker">28</sup><i class="footnote">ומטעם זה לא הבאנו כאן את פירוש הבבלי בברייתא שהביא שם.</i> וקתני בהדיא מפני מה אמרו עיסה פסולה לכהונה, אבל היכא דקתני אי זו היא עיסה (כלומר מסורת הבבלי שם) על כרחיך דומיא דרישא היא. ולהלן שם כתב: ויש שפירשו דהך סיפא מתרצתא היא בנפשה, ואיזו היא עיסה פסולה קאמר כדקתני בתוספתא, וארישא דלעיל פרכינן וכו'. ומכאן שכבר ראו רבותינו הראשונים שבתוספתא אין קושי, ולא עוד אלא שמהם רצו לפרש אף את הבבלי ע"פ התוספתא, אלא שציינו שמן הלשון שבבבלי "איזו היא עיסה" לא משמע כן, והעתקתי את כל לשון הריטב"א מפני החכמים האחרונים, ומהם שפירשו את הבבלי ע"פ התוספתא כאן, ומהם שדחו מפני הטעם שנתן הריטב"א, ולא זכרו את תורת רבינו.<br>והנה ראינו שבבבלי הובאה הרישא של הברייתא כגירסת התוספתא אלא ששנו בסיפא בדברי רשב"א "איזוהי עיסה כל שניטמע בה ספק חלל" במקום "מפני מה אמרו עיסה פסולה לכהונה מפני שספק חללים" וכו'. אבל בירושלמי כתובות פ"א ה"ט, כ"ה ע"ד, וכאן פ"ד ה"ד, ס"ו ע"א, שנו: אי זו היא עיסה <b>כשירה</b> כל שאין בה לא חלל,<sup class="footnote-marker">29</sup><i class="footnote">המפרשים מחקו את המלים "לא חלל" ע"פ התוספות בכתובות י"ד א' ד"ה ת"ר. אבל הגירסא שלנו קיימת בין בירושלמי כתובות ובין בירושלמי קידושין, והיא מקויימת גם ע"י תוספות הרא"ש קידושין ע"ה א' שמעתיק בשם הירושלמי: כל שאין בה <b>לא חלל </b>וכו'.</i> ולא ממזר, ולא נתין. ר' מאיר אומר כל שאין בה אחת מכל אילו בתה כשירה לכהונה. אבל משפחה שנשתקע בו פסול ר' מאיר אומר בודק עד ארבע אימהות ומשיא. וחכמים אומרים בודק לעולם.<sup class="footnote-marker">30</sup><i class="footnote">בירושלמי כאן מפורש שזו היא דעת ר' יוחנן, אבל רב אמר: זו דברי ר' מאיר, אבל חכמים אומרים בודק מאי זו משיאין לכהונה ומשיא. ועיין בבלי ע"ו ב'. ועיין מ"ש להלן שורה 18, ד"ה ובירושלמי (ובהערה 35 שם) בפירוש הירושלמי כתובות שלמעלה בסמוך שם.</i> והנה בירושלמי מפורש אי זו היא עיסה <b>כשירה</b>, ולפיכך פירשו כל שאין בה <b>לא חלל</b> וכו', וקורא לה "עיסה" משום שנשתקעו בו גרים, והיא כשרה אע"פ שהכהנים נוהגים סלסול בעצמם. אבל משפחה שנשתקע בו פסול (כלומר, פסול חללות) בודק עד ארבע אמהות, ואינו חושש יותר שמא יש כאן בת חלל זכר שלא היה הפסק ישראל באמצע. ועיין בבלי כאן ע"ו ב' ובחי' הרמב"ן והריטב"א שם. ועיין מ"ש להלן שורה 18, ד"ה עיסה.<br>ובתס"ר במקומו, עמ' 88, ציינתי למאמרו של הירשברג במאסף דביר ח"ב (ברלין תרפ"ד), עמ' 92 ואילך, והוא הביא את דעת חחכמים שדנו באריכות בעניין העיסה, ועיין גם במאמרו של ר"א ביכלר בספר היובל לכבוד ארי' שווארץ, עמ' 133 ואילך, ועיין בדרכה של תורה להרצ"מ פיניליש, עמ' 52.

Halakhah 3

<small>16-17.</small> <b>בת חלל זכר פסולה מן הכהונה לעולם. </b>פיסקא ממשנתנו פ"ד מ"ו. 
<small>17.</small> <b>ר' יהוד' אומ' בת גר זכר כבת חלל זכר וכו'. </b>פיסקא ממשנתנו הנ"ל. ובכי"ע נשמטה המלה "יהודה" בטעות. 
<small>18.</small> <b>עיסה פסולה לכהונה. </b>וכ"ה בד ובכי"ע. ובמס' ד"א רבה פ"א:<sup class="footnote-marker">31</sup><i class="footnote">בהוצ' היגר, תוספתא ד"א פ"ג, עמ' 237.</i> הגיורת, והשבויה, והמשוחררת, <b>ואלמנת</b> עיסה, וסוטה, חלוצה, גרושה, וחללה, פסולות מן הכהונה. נשאו לישראל, בנותיהן כשרות לכהונה. אבל במסכתות זעירות, מסכת עריות, הוצ' היגר, עמ' 94, הגירסא היא "והמעושה" במקום "ואלמנת עיסה", ואין המעושה, אלא המעוסה.<sup class="footnote-marker">32</sup><i class="footnote">עיין במשנת חלה פ"א מ"ו ובמלא"ש שם.</i> וברייתא זו של מס' עריות מקבילה לתוספתא שלנו כאן. והגירסא "אלמנת עיסה" מתאימה לבבלי ע"ה א': הכל מודין באלמנת עיסה שהיא פסולה לכהונה. וכן להלן בתוספתא עדיות פ"ג סה"ב: בית דין שלאחריהם אמרו נאמנת עיסה לטמא, ולטהר, לאסר, ולהתיר, לרחק, ולקרב, אבל באלמנת עיסה לא נגעו. כלומר, העיסה נאמנת על משפחתה, אבל אלמנת עיסה, שהיא ממשפחה אחרת, לא נגעו, והיא נשארת באיסורה. וברור שאלמנת עיסה באה ממשפחה המשיאה לכהונה, שהרי עליה אין שאלה, ומשפחתה אינה יכולה להעיד על משפחה אחרת, ולא עוד אלא שמסתבר שירחקו אותה על שהתחתנה בעיסה, עיין במשנת עדיות פ"ח מ"ב.<br>ובירושלמי כתובות פ"א ה"ט, כ"ה ע"ד: אמר ליה (כלומר, לר' יוחנן) ר' לעזר, הרי אלמנת עיסה הרי היא כשירה,<sup class="footnote-marker">33</sup><i class="footnote">כר' יהושע ור"י בן בתירא במשנת עריות פ"ח מ"ג.</i> ובתה פסולה.<sup class="footnote-marker">34</sup><i class="footnote">כלומר, שהרי הבת נשארת במשפחת העיסה.</i> אמר ליה (כלומר, ר' יוחנן) כדברי שהוא מכשיר בה, מכשיר בבתה. אמר ר' יעקב בר אחא לא אמר [אלא] כדברי מי שהוא מכשיר, הא מכלל דאית חורן פוסל (כלומר, פוסל אפילו בה, ושלא כפירוש כל המפרשים).<sup class="footnote-marker">35</sup><i class="footnote">המפרשים נגררו אחרי הבבלי בכתובות י"ד א' שתפס כדבר פשוט שרבן גמליאל חולק על ר' יהושע ור"י בן בתירא, וממילא אין לומר, על אלמנת עיסה "מכלל דאית חורן פוסל", וכן להלן שם "מני פוסל", שהרי רבן גמליאל חולק במפורש (במשנת עדיות פ"ח מ"ג) על התנאים הנ"ל, ובהכרח שהירושלמי מכוין לבתה. אבל בא"י פירשו שרבן גמליאל אינו מדבר אלא בעדות שנייה שנאמנת עיסה וכו', ועל כך גזר ר' יוחנן בן זכאי שלא להושיב ב"ד על כך, ור"ג לא נחלק כלל באלמנת עיסה שאין צורך <b>להושיב </b>ב"ד על כך, ולפיכך שאלו "מני פוסל", והוצדכו לדייק "מכלל דאית חורן פוסל", משום שלא היה להם מקור מפורש שרבן גמליאל פוסל.</i> מני מכשיר, ר' מאיר. מני פוסל, רבנן, דתני וכו', ר' מאיר אומר כל מי שאין בה אחת מכל אילו בתה כשירה לכהונה,<sup class="footnote-marker">36</sup><i class="footnote">כלומר, ואין צורך בבדיקה, שהרי היא מן המשפחות המשיאות לכהונה.</i> אבל משפחה שנשתקע בו פסול (כלומר, פסול חללות), ר' מאיר אומר בודק עד ארבע אימהות ומשיא (כמשנתנו פ"ד מ"ד), וחכמים אומרים בודק לעולם (כלומר, אין לה תקנה והיא פסולה), וכמו שאמר ר' יוחנן בעצמו בירושלמי כאן פ"ד ה"ד, ס"ו ע"א (ד"ו ס"ה ע"ד): אין הוא עיקרא לקי מן ראשה, מן מודע לך, כלומר, אם העיקר לקוי מתחילה, מי מודיע לך, ועדיין לא יצאת מידי ספק. ולדעת חכמים אינה מועילה בדיקה, והם פוסלים באלמנת עיסה, כדעת רב חסדא בבבלי.
<b>נשאת לישראל, בתה כשרה לכהונה. </b>שהרי אפילו חללה ממש שנישאת לישראל כשירה לכהונה כמפורש להלן ובמשנתנו פ"ד מ"ו. ובירושלמי פ"ד ה"ו, ס"ו ע"א, יבמות פ"ח ה"ב, ט' ע"ב<sup class="footnote-marker">37</sup><i class="footnote">והגירסא שם צריכה תיקון ע"פ יבמות.</i> מחלוקת בזה. 
<small>19.</small> <b>[גיורת וחללה] וכו'. </b>השלמתי ע"פ ד, וכע"ז בכי"ע. וכן יוצא מן המקבילה בדרך ארץ רבה הנ"ל (לעיל שורה 18, ד"ה עיסה). וקרוב שבכי"ו נשמט ע"י הדומות. ועיין במשנתנו פ"ד מ"ו ומ"ז. ולשיטת ר' יוסי שם, אפילו גר שנשא גיורת כשירה לכהונה. 
<small>19-20.</small> <b>[שבויה פסולה] וכו'. </b>וכ"ה בד"א רבה הנ"ל. 
<small>20-21.</small> <b>[שפחה פסולה לכהונה, נשאת לישראל, בתה כשרה לכהונה]. </b>בכי"ע: שפחה <b>משוחררת</b> פסולה וכו'. ובד"א רבה ובמס' עריות הנ"ל: והמשוחררת. ולכאורה גירסא מוכרחת היא, אבל הלשון "שפחה משוחררת" מגומגם, והסיגנון הרגיל הוא: המשוחררת (בלי שפחה), כמו שהוא בד"א רבה הנ"ל, ואף הסיום להלן (שו' 21–22) אינו מתאים לכך. ושמא צ"ל בכי"ע: שפחה <b>ושיחררה</b> (במקום "משוחררת"), והכוונה לשפחה ממש שנישאת לישראל<sup class="footnote-marker">38</sup><i class="footnote">השוה הלשון להלן כריתות פ"א הי"ז: אחרים אומרים משמו זו <b>נשואה </b>לבן חורין. ואף בתו"כ קדושים ריש פ"ה, פ"ט ע"ג: <b>בשפחה </b>כנענית הכתוב מדבר <b>המאורסת </b>לבן חורים. וכ"ה גם בכי"ר הוצ' הר"א פינקלשטין, עמ' ת"ב: <b>המאורסת </b>לבן חורין. והשוה הלשון במשנתנו ספ"ג: ממזר <b>שנשא שפחה </b>ועוד. ומכאן שהשתמשו בדיבור "נשא" אף במקום שאין קידושין תופסין, עיין תוספות יבמות ס"ט רע"ב. ועיין בפי' הרמב"ן לדברים פכ"ג, י"ח, מ"ש שם על ת"א.</i> ושחררה כשהיא <b>מעוברת</b>, הרי היא פסולה לכהן, ובתה, אפילו אם אביה הוא פסול, כשרה לכהונה. ואל תאמר שהעיקר חסר מן הספר, שהרי הדבר כלול במשמעות "כשרה לכהונה". אבל הנכון הוא כמו שפירשנו בפיה"ק. 
<small>21.</small> <b>נמצאו ישראל מקוה לכהנים. </b>וכן בבבלי ע"ז א': שבני ישראל מקוה טהרה לחללות. 
<small>21-22.</small> <b>ושפחה מקוה לכל הפסולין. </b>כר' טרפון במשנתנו ספ"ג.<br>ובכי"ו כאן: ושפחה <b>פסולה</b> מקוה לכל הפסולין. ולכאורה גירסא משובחת היא, כלומר, שפחה <b>פסולה</b> זו היא מקוה טהרה <b>שמכשיר</b> את הפסולין. אבל הואיל ואינה בד ובכי"ע, ואף בכי"ו נמחקה ע"י נקודות השמטתיה. והסופר כתבה באשגרת עין מלמעלה "עיסה <b>פסולה</b>" שהיא בדיוק על גבי המלה המחוקה.

Halakhah 4

<small>22.</small> <b>נתינין וממזרין טהורין לעתיד לבא וכו'. </b>ירושלמי ספ"ג ס"ה ע"א (בד"ו ס"ד ע"ד), בבלי ע"ב ב'. ובירושלמי לא נזכרו "נתינין", וכן מעתיקים (בלי המלה "נתינין") גם בס' המתיבות הוצ' רב"מ לוין, עמ' 41, ובילקוט המכירי זכריה, עמ' 77. 
<small>23.</small> <b>ר' מאיר אומ' אין טהורין. </b>בירושלמי: שנאמר (זכריה ט', ו') וישב ממזר באשדוד, מוליכין טינה אצל טינה<sup class="footnote-marker">39</sup><i class="footnote">וכ"ה בשרי"ר, ופירושו בוץ אצל בוץ. ובס' המתיבות שצויין בפנים: וטינוף למקום הטינוף.</i> וסריות אצל סריות. ואף בבבלי חסר הטעם בדברי ר"מ, כמו שהוא בתוספתא, אלא שהבבלי מעיר שם מעצמו: בשלמא לר' מאיר היינו דכתיב <b>וישב ממזר באשדוד</b> וכו'. ועיין באבות דר"ן פי"ב, כ"ז ע"א (וציין לו בטל תורה לבבלי שם), ובפירוש מהריט"ץ שם (והביאו רש"ז שכטר, בהערה נ"ו שם) שפירש שבעתיד לבוא עסיקינן. אבל במאירי ב"ק פ"ב סע"ב, עמ' 233, פירשה שאין הכוונה לעתיד לבוא. ועיין ברד"ק זכרי' ט, ו', וברמזי בעל הטורים דברים כ"ג, ג', שפירשוה למ"ד שממזרין טהורין לעתיד לבוא. ועיין בבבלי כאן ע"ב ב'. ועיין מ"ש להלן, סוף ד"ה וכן. 
<small>26.</small> <b>אפי' מן הנתינין ומן הממזרות. </b>צ"ל: מן הנתינות וכו', כמו שהוא בד ובכי"ע. ובבבלי הנ"ל: אלא מן הממזרות, והוא קיצור, שהרי נזכרה נתינות ברישא. ובירושלמי הנ"ל: אלא מן הממזירות. אבל בס' המתיבות הנ"ל העתיק: אף מן הממזירות, אף מן הנתינות. ועיין בהגהות הרד"ל על הרא"ש פ"ד סוף סי' א'.<br>ובירושלמי מסיים: ר' הונא בשם ר' יוסף <b>אמר</b> אין הלכה כר' יוסי לעתיד לבוא. ובשרי"ר: ר' חונה בש'.....יוסה לעתיד לבוא עלובין הן הדורו..והנה ע"פ סיגנון הירושלמי הרגיל ביותר משמיטין את המלה "אמר" לפני "בשם" ולאחריו,<sup class="footnote-marker">40</sup><i class="footnote">כפי שכבר ראה ר"ז פרנקל במבוא הירושלמי, ט"ז ע"ב.</i> והיה צריך לומר: ר' הונא בשם רב יוסף אין הלכה וכו'. ובכי"ל: בשם ר' יוסף <b>אמ'</b> אין הלכה וכו'. ובכי"י עתיקים רגילים הסופרים לקצר לכתוב א' במקום, את, אין, אם, או אמר. וכמעט וודאי גמור בעיני שצ"ל בירושלמי: ר' הונא בשם ר' יוסף א' (=אם) אין<sup class="footnote-marker">41</sup><i class="footnote">ואפשר שהיה כתוב בירושלמי: רב הונא בשם ר' יוסף אין (-אם) אין הלכה כר' יוסי וכו', והסופרים שראו פעמיים "איך הגיהו "אמר". וכסיגנון זה גם בירושלמי סוטה פ"ז ה"ד, כ"א ע"ג (מן התוספתא שם ספ"ח): <b>אם </b>כדברי ר' שמעון בן יהודה וכו', כלומר, אם דבריו נכונים וכו'. וכס"ז בכ"מ.</i> הלכה כר' יוסי, לעתיד לבוא עלובין הן הדורות (כגירסת שרי"ר), ופירושו שאם אין הלכה כר' יוסי שממזרין טהורין לעתיד לבוא, הרי עלובין הדורות לעתיד לבוא. ורב יוסף רומז למשנתנו סוף עדיות: שאין אליהו בא לטמא ולטהר וכו', אלא <b>לרחק</b> המקורבין בזרוע וכו'. ואם נתערבו ממזרים במשפחות הרי כל צאצאיהם בין זכרים, בין נקבות, שהתחתנו עם כשרים מרבים ומרבים ממזרים במשך הדורות. וכשיבוא אליה לרחק את המקורבים בזרוע עלובין הן הדורות.<br>עכשיו זכינו לוי"ר הוצ' ר"מ מרגליות, ושם באמת בפל"ב, עמ' תשנ"ד: א"ר הונא <b>אם אין</b> הלכה כר' יוסי עלובין הן הדורות. הנחתי את הדברים לעיל כמו שהם, מפני שכן הגהתי בעצמי לפני שראיתי את דברי המדרש, הוצ' ר"מ מרגליות.<br>וכן מפורשים דברי רב יוסף בבבלי ע"ב ב': אמר רב יוסף <b>אי לאו דאמר</b> רב יהודה אמר שמואל הלכה כר' יוסי<sup class="footnote-marker">42</sup><i class="footnote">מעין "<b>אם אין </b>הלכה כר' יוסי" שבירושלמי, לפי הגהתנו.</i> הוה <b>אתי אליהו</b> מפיק מינן צוורני צוורני וכו', כלומר, היה מוציא מאתנו שושילתאות, שושילתאות של פסולים. ועיין בבלי ע"א רע"א, ברש"י ובמיוחסות לר"י הזקן שם, ובגליון הבבלי שם בשם הרי"ף, ואין מקשין באגדות, והרי אף במשנת סוף עדיות הנ"ל חולקים בדבר, ועיין גם בתוספתא סוף עדיות ומ"ש בתס"ר שם, עמ' 185, ובבבלי כאן ע"א א'. אבל עיין בחי' הרמב"ן והריטב"א ע"א א' שפירשו שאין סתירה ממשנת עדיות לדברי ר' יוסי, ועיין גם בחי' הרשב"א ע"ב א', ובמאירי שם, עמ' 333, סד"ה כל. ומשאלת הבבלי (ע"ב ב'): בשלמא לר' מאיר וכו', משמע שכל הממזירין טהורין לעתיד לבוא. ועיין בח"ד שהעיר על הרמב"ן והריטב"א.
<small>26-27.</small> <b>מצרי שנשא מצרית, אדומי שנשא אדומית, דור ראשון ושני אסור וכו'. </b>כנראה שהכוונה היא שדור ראשון ושני לשניהם אסור, שלישי מותר, ואם מצרי ראשון נשא מצרית שניה הולד שני, ואין הולכים אחרי הדורות שאחריה גרידא, עיין בבלי יבמות ע"ח א' שהביאו את הסיפא להלן בקשר עם ההלכה הנ"ל. ועיין בספרי כי תצא פיס' רנ"ג, הוצ' הר"א פינקלשטין, עמ' 279, ואף שם ישנה הקדמה לסיפא שלהלן, אלא שהפירוש שם עמום מאד, עיין בשנו"ס ובהערות שם. ועצם ההלכה של מצרי ראשון שנשא מצרית שניה גם בבבלי כאן ס"ז א' ויבמות פ"ד ב'. 
<small>27.</small> <b>אמ' ר' יהודה בנימן גר מצרי וכו'. </b>ספרי הנ"ל, ירושלמי פ"ד ה"ג, ס"ו ע"א (ד"ו ס"ה ע"ד), יבמות פ"ח ה"ב, ט' ע"ב, בבלי סוטה ט' א', יבמות ע"ו ב', ע"ח א'. והביאו את הברייתא בשם התוספתא בס' יראים השלם עמוד העריות סי' מ"ב, עמ' 82 (הקצר סי' ר"ג, ד"ו צ"ה סע"א), סמ"ג לאווין קי"ו, מ' ע"ב, הגה"מ פ"ה מה' מלכים ה"ז, מגיד משנה ספי"ב מה' איסורי ביאה. 
<small>27-28.</small> <b>בנימן גר מצרי היה לו חבר וכו'. </b>בכי"ו תוקן לי (במקום "לו"), וכ"ה בד, בכי"ע, בראשונים ובמקבילות הנ"ל, אבל בס' יריאים הקצר הנ"ל: היה <b>לו</b> חבר, וכ"ה במדרש תנאים, עמ' 147. 
<small>29.</small> <b>להשיא לבני אשה בת גיורת מצרית. </b>וכ"ה בד, ובספרי הנ"ל ובמ"מ הנ"ל בד"ח. ובס' יריאים, בסמ"ג ובמ"מ (ד"ק וד"ו): אשיא לבני מצרית שניה, וכ"ה בבבלי הנ"ל, ועיין בשנו"ס לספרי שם, והיא היא. אבל בכי"ע: גיורת מצרית. וכ"ה בירושלמי הנ"ל, אלא ששם: אמר לו ר' עקיבא, לא בני, אלא אף אתה השיאו לבת גיורת מצרית, כדי שיהו ג' דורות מיכן ושלשה דורות מיכן. ומסורת הירושלמי בדברי ר"ע מתנגדת למסורת התוספתא להלן בסמוך. והנכון הוא, איפוא, כגירסת כי"ו, ד, והראשונים המקויימת ע"י הבבלי. 
<small>30-32.</small> <b>אמ' לו ר' עקיבא, בנימין, טעית הלכה, משעלה סנחריב ובלבל את כל האומות, לא עמונים ומואבים במקומן, ולא מצרים ואדומים במקומן וכו'. </b>דברי ר"ע כאן לא הובאו לא בספרי ולא בבבלי סוטה ט' א' ויבמות ע"ו ב', ע"ח א'. ובירושלמי שהבאנו לעיל מפורש להפך, שאף ר"ע אסרו, עיי"ש. ובמשנת ידים פ"ד מ"ד: בו ביום בא יהודה גר עמוני ועמד לפניהם בבית המדרש, אמר להם מה אני לבוא בקהל. אמר לו רבן גמליאל אסור אתה וכו', אמר לו ר' יהושע וכי עמונים ומואבים במקומן הן, כבר עלה סנחריב מלך אשור ובלבל את האומות וכו'. והובאה משנתנו בבבלי ברכות כ"ה א'. והקשה רש"י בסוטה למה נשא מניימין מצרית וטרח להשיא לבתו מצרית שנייה, והרי אף הוא מותר לבא בקהל אחרי שבלבל סנהריב את האומות. ותירץ שמיניימין טעה, כמו שמפורש בתוספתא כאן. ובס' הישר לר"ת ברכות סי' שמ"א, ל"ה סע"ד, הוצ' רש"ש שלזינגר סי' תכ"א, עמ' 249, והובאו דבריו בתוספות סוטה ט' א', סלל לו דרך חדשה, ופירש שסנחריב בלבל את האומות, והיינו שהחליף את האוכלסיה באחרת, ונבוכדנצר החריב ואף הגלה, אבל השאיר את דלת הארץ במקומם, כמו שעשה לירושלים (מ"ב כ"ד, י"ד), עיי"ש. ולא מצאנו "בלבול" אלא אצל עמון, אבל שאר העמים נשארו במקומם, ומ"ש במגילה י"ב ב' "עמון ומואב", נקטו עמון אגב שיטפא (כלומר, מפני ששניהם באים ברגיל ביחד), והעיקר הוא מואב לבד שישבו שאנן, עיי"ש, וכן מה שנקטו במשנת ידים עמונים ומואבים הכוונה לעמונים גרידא, ומואב אגב שיטפא נקט, וכן בתוספתא כאן "מואבים" אגב שיטפא הוא, וכן בס"ע פכ"ג, הוצ' רטנר, נ' ע"ב: שטף עמונים ומואבים, עמונים אגב שיטפא נקט.<sup class="footnote-marker">43</sup><i class="footnote">בהערות רטנר שם, סוף הערה ח' העיר על דברי ר"ת הללו, והוסיף: וזה שלא כנוסחתנו. ולא הבין את הדברים, שהרי ר"ת הביא מס"ע רבה "עמונים" אלא שכתב שעמון הוא אגב שיטפא, ולא גרסינן לה. וספק גדול הוא אם ר"ת רצה להגיה את כל הנוסחאות בכל המקומות הנ"ל, וכוונתו היתה שפעמים "עמון", או "מואב" לא דווקא, דומיא דחלוצה הבאה במשנתנו בתוך חייבי לאווין.</i> ועיי"ש בסוף דבריו שרמז לתוספתא ידים (ונביא אותה להלן) שהביאה בשו"ת שם סי' תקצ"ה, ד' וויען ס"ז ע"ד, הוצ' מק"נ, עמ' 33, ואף לבה"ג שנביא להלן. ועיין בחי' הרמב"ן יבמות ע"ו ב' שהביא את התוספתא כאן, ואת דברי התוספות במגילה י"ב ב'<sup class="footnote-marker">44</sup><i class="footnote">שאינן לפנינו.</i> ואת התוספתא בידים ואת דברי ר"ת ואת דברי בה"ג ופירש את הדברים באריכות, ועיי"ש שהעיר גם על הירושלמי שהבאנו לעיל. ועיין בפירוש הר"י בתוספות יבמות ע"ו ב'.<br>והבבא שלנו הובאה בס' יראים השלם עמוד העריות סי' מ"ב, עמ' 82 (הקצר סי' ר"ג), שם סי' ש"ט, קע"ב ע"א, סמ"ג לאווין קי"ו, מ' ע"ב, שם רכ"ז, ס"ח ע"ב, הגה"מ פ"ה מה' מלכים ה"ז הנ"ל, מרדכי יבמות פ"ח סי' ע"א, תוספות ר' יהודה ברכות כ"ח א' (ט"ז ע"ב), ר"ש ידים פ"ד מ"ד, תוספות, תוספות ישנים, חי' הרמב"ן (הנ"ל), הרשב"א, המאירי (הוצ' ר"ח אלבק, עמ' 283, ר"ש דיקמן, עמ' 279) הריטב"א ותוספות הרא"ש יבמות ע"ו ב', נ"י שם פ"ח סי' ק"ו, מ"מ ספי"ב מה' איסורי ביאה.<br>ובה"ג (שציינו לו כמה מן הראשונים הנ"ל) ד"ב, עמ' 443: ואי קשיא לך מאי שנא יהודה גר עמוני דהיתירוהו לבוא בקהל, ומ"ש מינימי גר המצרי דלא שרו ליה לבוא בקהל עד שלשה דורות, משום דאשכחן במצרים דכי בדרינהו נבוכדנצר קבע להו הקב"ה זימנא לאהדורינהו, ואהדרינהו, דכת' (יחזקאל כ"ט, י"ד) <b>ושבתי את שבות מצרים והשיבותי אותם ארץ פתרוס</b>. ועיין בה"ג ד"ו ק"ח ע"ב, ובה' ראו, עמ' 37 (בה' פסוקות לא מצאתי). והוא מתוספתא ידים פ"ב הי"ח שהביאוה כמה מן הראשונים הנ"ל, ועוד, עיין בראשונים שציינתי בתוספת ראשונים ח"ד, עמ' 159.<br>ובר"מ ספי"ב מה' ביאה פסק כר"ע בתוספתא קידושין,<sup class="footnote-marker">45</sup><i class="footnote">ומטעם "חזקתו שפירש מן הרוב", והוא ע"פ הבבלי ברכות כ"ח א'. וכבר העירו האחרונים על הירושלמי דמאי פ"ב ה"א, כ"ב ע"ג: מעתה גר שבא להתגייר אין מקבלין אותו, אני אומר <b>מעמון ומואב </b>הוא, ונעשה אותו הגר הוכיח לכל הגרים, עיין בס' מנחה חריבה לסוטה ט' א' במקומו שהאריך בזה. ועיין בראבי"ה ח"א סי' קו"א, עמ' 155 ואילך, ובהשמטות מציון ירושלים (שבסוף סדד זרעים) לירושלמי דמאי הנ"ל (והעיר על כך בס' מנחה חריבה הנ"ל).</i> אבל בחי' הרשב"א יבמות ע"ו ב' הנ"ל: וקי"ל כברייתא דמס' ידים, וכסבריה דר"ג ור' יהושע, וגמ' דילן הכי משמע (כלומר, שהרי הביא בלי חולק את המעשה במינימין גר המצרי), וכן כתב בעל הלכות ז"ל, ועוד דהא בירושלמי (שהבאנו לעיל) ר' עקיבא נמי קאי בשיטתייהו. וכן משמע מדברי הרמב"ן שם, וכן פסק הרא"ש בפ"ח שם סי' ד'. ועיין בשו"ע אה"ע סי' ד' סעיף י' ובבאור הגר"א שם. ובסמ"ג לאווין קי"ו, מ' ע"ב, כתב שצריך להתיישב בדבר.<br>ולעצם המאורע שנינו בתוספתא ידים פ"ב הי"ח הנ"ל, בכי"ו: אמ' להן רבן גמליאל אף גר מצרי כיוצא בזה, אמרו לו למצרים נתן להן קיצבה וכו'. וכן מעתיקים כל הראשונים הנ"ל (חוץ מאחד שנביא להלן). אבל בד שם: אמר להן ר"ג אף <b>אני</b> מצרי כיוצא בזה, אמ' למצרי' נתן לה הכתוב קצבה וכו'. ולכאורה צ"ל בדפוסים: אף אני [אומר] מצרי כיוצא בזה וכו'. אבל בתוספ' שנץ (תוספות איוורא, עמ' כ"ה) לסוטה ט' א': וה"נ קאמר התם (כלומר, כתוספתא ידים) דאמר <b>מנימין</b> כשראה שהיתירו [ר'] י[הו]ש' יהודה גר עמוני, אמר להם אף אני כמו כן, אמרו לו לארצך יש קצבה וכו'. ונראה שגרס מעין גירסת הדפוסים: אמר להן <b>גר</b> (ונשתכש כדפוסים: רג, ר"ג) אף אני מצרי וכו'.<br>ומצד סדר הזמנים הדבר יתכן מאד, שהרי ר"ע כבר היה אדם גדול "בו ביום", והיה ראוי למלא את מקום רבן גמליאל אם היה מיוחס,<sup class="footnote-marker">46</sup><i class="footnote">כירושלמי ברכות פ"ד סה"א, ז' ע"ד, ותענית פ"ד סה"א, ס"ז ע"ד, ובבלי ברכות כ"ז ב'.</i> ור' שמעון, תלמיד ר"ע, היה באותה שעה בבית המדרש,<sup class="footnote-marker">47</sup><i class="footnote">בבלי ברכות כ"ח א': ואותו תלמיד ר' שמעון בן יוחאי הוה. ועיין מדרש תנאים 146.</i> ואין פלא שאף מניימין חברו של ר' יהודה היה שם, וכשהתירו את יהודה גר עמוני דרש שיתירו גם לו, ואסרו לו. ואח"כ כשנשא אשה מצרית, ואמר שרוצה להשיא אף לבנו אשה מצרית, אמר לו ר"ע שטעה את ההלכה, וחלק ר"ע על ר"ג ור' יהושע, או שלא היה באותה שעה בבית המדרש, וסבר אחרת, עיין בר"ש ידים פ"ד מ"ד הנ"ל, ועיין מ"ש להלן בסמוך. ואף לפי הגירסא שלפנינו בתוספתא ידים משמע כן, שהרי אמר להן ר"ג לחכמים אף גר מצרי כיוצא בזה, כלומר, שתמה שלדברי ר' יהושע הרי אף גר מצרי צריך להיות מותר. ובאמת קשה מה שאל, ומניין ידע שלגר מצרי דין אחר. אבל אם נניח שלמניימין גר המצרי אסרו לבוא בקהל שאלת ר"ג מובנת יותר "אף גר מצרי כיוצא בזה", ולמה אסרתם למניימין והתרתם ליהודה? ואין ראייה מן התוספתא שר"ג קיבל את תשובת ר' יהושע ביחס לגר מצרי. ושמא הכריע ר' עקיבא כדעת רבן גמליאל שאין הבדל בין גר עמוני לגר מצרי, ופסק כר' יהושע שכולם מותרים, ולפיכך אמר לו למניימין הגר טעית הלכה.<br>ולעניין הלשון "טעית הלכה" הרי כ"ה בכל נוסחאות התוספתא כאן, וכן מעתיקים בתוספות סוטה ט' א', ברשב"א יבמות ע"ו ב' (<b>טעות</b> הלכה) ובמ"מ ספי"ב מה' איסורי ביאה. ובחי' הרמב"ן יבמות שם: <b>מטעית</b> (כנראה שצ"ל שם: <b>הטעית</b>) הלכה, ובריטב"א שם: טעית <b>בהלכה</b>, ושאר כל הראשונים שהכאנו לעיל השמיטו לגמרי את המלה "הלכה", והעתיקו: בנימין טעית. והנכון כלפנינו, וכן בירושלמי ב"ב פ"ח ה"א, ט"ז ע"א: אחינו שבחוצה לארץ הדיוטות הן, והן טועין <b>את ההלכה</b>.
<small>34.</small> <b>הכל הולך אחר הולד. </b>וכ"ה גם בד ובכי"ע. והמפרשים הגיהו, או שנכנסו לתוך דוחקי דחוקין, והפירוש הוא פשוט, שלפני שנתבלבלו האומות הרי עיקר הבדיקה של הגר היה אם אינו מפסול יוחסין (עמוני, מואבי, מצרי וכו'), אכל עכשיו שמקבלים גרים מכל האומות, אין כאן יותר פסול יוחסין הפוסלין לבוא בקהל, אלא פסול הגוף (פצוע דכא וכרות שפכה), והכל הולך אחרי הולד עצמו, ואם אין בו פסול הגוף מקבלין אותו. 
<small>34-35.</small> <b>לויה, וישראלים, מוסיפין עליהן עוד אחת, הרי שתים עשרה. </b>בד: לויה <b>וישראל</b> מוסיפין וכו'. ובכי"ע: לויה וישר'. ונראה שאף בכי"ו צ"ל: לויה וישראלי' (=וישראלית), וזו היא מסורת בבלית, כפי שנראה להלן. ובמשנתנו פ"ד מ"ד: הנושא אשה כהנת (כלומר, כהן שבא לישא כהנת) צריך לבדוק אחריה ארבע אמהות (כלומר, מצד אמה ומצד אביה) שהן שמנה: אמה, ואם אמה, ואם אבי אמה, ואמה (כלומר, אם אם אבי אמה); ואם אביה, ואמה, ואם אבי אביה, ואמה (כלומר, אם אם אבי אביה). לויה וישראלית מוסיפין עליהן עוד אחת (התוספתא מפרשת להלן בסמוך בבא זו).<br>ומסורת זו במשנתנו ("לויה וישראלית") בבלית היא, וכ"ה במשנה שבבבלי ובמשנה שבירושלמי,<sup class="footnote-marker">48</sup><i class="footnote">המשנה שבירושלמי שמרה על נוסח הבבליים, וכי"מ שבבבלי שמר על נוסח א"י, דוגמת המשנה הראשונה שבברכות, עיין מבוא לנוה"מ למהרי"ן אפשטין, עמ' 76.</i> ובמשנה מדפוס לא נודע (פיזארו, או קושטא), ובמאירי (בתוך פירושו) ובבבלי ע"ו רע"ב. ולפי גירסא זו הכוונה לפי פשוטה היא שאם כהן נושא כהנת בודק בארבע אמהות, אבל אם הוא נושא לויה וישראלית בודק יותר, כפירוש רש"י במשנתנו, וכן גרס בעל המאור בסוגיין, ופירש: בכהן הנושא שנינו.<br>אבל בכי"י קויפמן: <b>לווים</b> ויש'. ובכ"י פרמה: לויי וישראלי (סיום ארמי כבמשנתנו רפ"ד), ובכי"מ: <b>לוים</b> וישר'. ובד"נ ובמשנה עם פיה"מ להר"מ הוצ' ר"י קאפח, עמ' ש"ט: לוים וישראל, ובפיה"מ שם: ומוסיף הישראלי והלוי בבדיקה דור נוסף, לפי שהתערובת בהם יותר. וכע"ז בחיבורו פי"ט מה' איסורי ביאה הי"ט. ופירש שמדברים בין בכהן ובין בישראל הנושא, עיין במגיד משנה במקומו. ועיין רש"ל ע"ו א' ובמלא"ש במקומו. ועיין להלן, הערה 49.<br>ולפי פשוטו פירושו לנוסחאות הנ"ל, שאם הנושא הוא לוי, או ישראל, בודק יותר מן הכהן. וכן במלחמות להרמב"ן בסוגיין (פ"ד סי' תרע"ג): גם גירסת משנתינו <b>אינה</b> "לויה וישראלית מוסיפין", כמו שכתב (כלומר, בעל המאור) אלא <b>לויים וישראלים</b> מוסיפין, וכן נמצא בכל נוסחא מדוקדקת ובירושלמי<sup class="footnote-marker">49</sup><i class="footnote">כבר הראינו לעיל (הערה 48) שבמשנה שבירושלמי הגירסא היא כמו במשנה שבבבלי, אבל בפיסקא שבירושלמי: <b>לויים וישר'</b>.</i> שלא עבר עליו קולמוסן של מגיהי ספרים<sup class="footnote-marker">50</sup><i class="footnote">כן דרכו של רבינו להעדיף את נוסחאות המשנה שבירושלמי משום טעם זה. וכ"ה במלחמות ביצה פ"ב סי' תתפ"ג, הוצ' ראם י"א ע"א, בחי' הרמב"ן גיטין מ"ז א' וכתובות רפ"ח.</i> וכפירושי ר"ח ז"ל, תדע מדקתני מוסיפין, ולא קתני מוסיף כי רישא. ולעיל שם כתב: דעל כרחך לפי הירושלמי מתניתין דקתני לוים וישראלים מוסיפין בלוי וישראל הנושאים קאמר, ומשום פסולי קהל, דאי אמרת בכהן הנושא לויה, ישראלית, היכי מקשי לה לא נמצאת מחמיר בישראל, והלא בדין הוא שיבדוק הכהן אחר לויה וישראלית יותר מן הכהנות וכו', ועוד שגירסת הירושלמי (פ"ד סה"ד, ס"ו ע"א, ד"ו ס"ה ע"ד) כך היא בכל הנוסחאות, לא נמצאת מחמיר בישראל יותר מן הכהן, ושמעית מינה שבישראל הנושא משנתינו שנויה, ולפיכך תמה ואמר היאך אנו מחמירין ביחוסן של ישראל יותר מן הכהנים וכו'. וכ"ה בחידושיו ע"ו א', ועיין בריטב"א שם ובר"ן על הרי"ף פ"ד סי' תרע"ג. ורבינו בטל לגמרי את הגירסא "לויה וישראלית" כטעות סופרים.<br>ולולא דבריו היה נראה שיש כאן חילוף בנוסח המשנה בין הירושלמי והבבלי. ובמאירי, עמ' 340, הביא את הירושלמי, וכתב: ומכל מקום לסוגית תלמוד שלנו אין הדברים נראים להחמיר בישראל מבכהנים, ואף רבותי דחו זו שבתלמוד המערב, והעמידו את הפסק על דרך אחת כסתם משנה זו וכו'.
<small>35.</small> <b>הרי שתים עשרה. </b>זו היא הוספה למשנתנו הנ"ל שסתמה: מוסיפין עליה עוד אחת. ופירשה התוספתא שמוסיפין אם על העליונות, והיינו: אם אם אמה, אם אם אם אבי אמה, ואם אם אם אביה, ואם אם אם אבי אביה, ונמצא שהוסיף עוד ארבע אמהות על השמנה. ובבבלי ע"ו א' מחלוקת הברייתות בזה, והברייתא של רב אדא בר אהבה שנתה כבתוספתא כאן, וברייתא אחרת שנתה: ארבע אמהות שהן <b>שש עשרה</b>, ופירשה את משנתנו שמוסיפין עוד אחת, כלומר, עוד זוג אחד. ולפני הר"מ חסרה כנראה המלה "שש" בברייתא השניה, עיין בפי"ט מה' איסורי ביאה הי"ט ובבאורי הגר"א אה"ע סי' ב' סע' ג', ס"ק ט"ז. 
<small>35-36.</small> <b>בדק את האם, אינו צריך לבדוק את הבנים, בדק את הבנים, אינו צריך לבדוק את האם וכו'. </b>כלומר, אם בדק את האם כדין משנתנו, אינו צריך לבדוק אח"כ את בנותיה, ואם ידוע שהאם בדוקה אין צורך לבדוק יותר, ואם בדק את בניה שהיו משמשים ע"ג המזבח וכדומה (כמשנתנו פ"ד מ"ה) אין צורך לבדוק את האם, וכל בנותיה כשרות לכהונה. ואם בדק את בניה הגדולים, אין צורך לבדוק את הקטנים ואף הקטנות כשרות לכהונה, וכן אם בדק בקטנים אין צריך לבדוק את הבנות הגדולות, וכולן בחזקת בניה ובנותיה. ובח"ד להלן ה"ו שער שהברייתא כאן שייכת לה"ו שם, ולפ"ז יש כאן נוסחאות שונות של ברייתא אחת. 
<small>38-39.</small> <b>במה דברים אמורים באשה אחת, אבל בשתי נשים, בדק את האם, צריך לבדוק את הבנים וכו'. </b>כלומר הלכה זו היא בהיה לאיש אשה אחת, אבל אם היו לו שתי נשים ובדק את האם צריך לבדוק גם את הבנים, שמא הבנות אינן בנותיה, וכן אם בדק את הבנים צריך לבדוק את האם, שמא אינה אמם, וכן אם בדק את הגדולים צריך לבדוק את הקטנות שמא אינן בנותיה. ועיין בבלי ע"ט ב'.<br>וגירסת ד בברייתא זו היא כגירסת כי"ו. ובכי"ע יש כאן השמטה.

Halakhah 5

<small>41.</small> <b>האומ' בני זה ממזר, אין נאמן. </b>וכ"ה בד. והיא פיסקא ממשנתנו פ"ד מ"ח (כפירוש ח"ד), ולה נסמכת הברייתא שבסמוך. ועיין להלן גירסת כי"ע. 
<small>41-42.</small> <b>בני זה בן גרושה, או בן חלוצה, על הקטן נאמן, על הגדול אין נאמן, דברי ר' יהודה. </b>בבלי יבמות מ"ז א', ופירש ר' חייא בר אבא בשם ר' יוחנן: "קטן ויש לו בנים זהו גדול, גדול ואין לו בנים זהו קטן". ואם יש לבנו בנים, אינו נאמן גם על בנו, עיין בתוספות שם, ד"ה ואין אתה, ובשו"ע אה"ע סי' ד' סעיף כ"ט. ובירושלמי פ"ד ה"ז, ס"ו ע"ב (ד"ו ס"ו ע"א): תני נאמן על הגדול, ואינו נאמן על הקטן.<sup class="footnote-marker">51</sup><i class="footnote">מסתבר שצריך לומר להפך: נאמן על הקטן וכו', כבתוספתא וכבבלי, וכמו שהגיהו בשדה יהושע ובק"ע.</i> אי זהו גדול. ר' זעירא אמ' כל שיש לו אשה ובנים, ר' אבהו בשם ר' יוחנן כל שיש לו אשה. ופירש בק"ע שאם הבן ממזר אסור באשתו, ומכיון שאינו נאמן על אשתו אינו נאמן אף עליו. והוא הדין שאם אומר על בנו שהוא בן גרושה ובן חלוצה, הרי הוא אוסר את אשתו לכהונה אם תתאלמן.<br>ובכי"ע: האומר בני זה ממזר, בני זה בן גרושה, ובן חלוצה, על הקטן נאמן, ועל הגדול אינו נאמן, דברי ר' <b>יוסי</b>.
<small>42-43.</small> <b>וחכמים או' אפי' שניהם אומ' על העובר שבמיעיה וכו'. </b>משנתנו פ"ד מ"ח, וכחכמים. 

Halakhah 6

<small>43-44.</small> <b>מי שיצא הוא ואשתו למדינת הים וכו'. </b>כל ההלכה היא פיסקא ממשנתנו פ"ד מ"י. 
<small>46.</small> <b>מביא ראיה על הבנים וכו'. </b>פירש"י (ע"ט ב'): שהיו בני אותה אשה. אבל הר"מ פ"כ מה' איסורי ביאה ה"ו פירש שמביא ראייה שאלו בניו, ולדעתו אין צורך להביא ראייה שהם מאותה אשה, שהרי אינו ידוע כלל שנשא אשה אחרת במדינת הים. ועיין בתוספות ע"ט ב', ד"ה מביא, ובתיו"ט במשנתנו. 

Halakhah 7

<small>47.</small> <b>נאמנת אשה שתאמר אילו בני. </b>עיין ירושלמי פ"ד ה"ב, ס"ה סע"ד (ד"ו ס"ה סע"ג), ב"ב פ"ג ה"א, י"ג ע"ד, ובבלי כאן ע"ג ב'. ועיין או"ז ח"א סי' ש"מ, מ"ה ע"ד ואילך, שמנה כמה דברים שהאשה נאמנת עליהם והביא גם את הירושלמי והבבלי הנ"ל. ועיין מ"ש להלן בסמוך בשם הירושלמי. 
<small>47-48.</small> <b>ואשה שנשאתי למדינת הים הרי היא זו ואילו בניה, צריך להביא ראיה על האשה, ואין צריך להביא ראיה על הבנים. </b>בד: אשה שנשאתי במדינת הים וכו', והיא היא. ולפנינו פיסקא ממשנתנו פ"ד מי"א. ובכי"ע: איש נאמן לומר אשה נשאתי במדינת הים, הרי היא זו ואילו בניה, אין צריך להביא ראייה לא על האשה ולא על הבנים. מתה, ואילו בניה, צריך להביא ראייה על האשה ועל הבנים. ושמא אין הכוונה ברישא לעניין יוחסין, אלא לעניין החזקת האשה כאשתו, ואדם נאמן לומר זו היא אשתי ואילו בניה, ואין צריך להביא ראייה על כך. וכן אמרו בירושלמי פ"ד ה"ח, ס"ו ע"ב (ד"ו ס"ו ע"א): תני איש ואשה שבאו ממדינת הים, הוא אומ' אשתי היא, והיא אומרת בעלי הוא, אין הורגין עליהן משום אשת איש, הוחזקו, הורגין עליהן משום אשת איש. ועיין בבלי פ' א'. ומה ששנינו אח"כ: מתה, ואילו בניה וכו', היא פיסקא ממשנתנו פ"ד מי"א, והובאה כאן, כדי להסמיך לה את הבבא שלהלן. 

Halakhah 8

<small>49.</small> <b>נאמנת אשה שתאמר אילו בני. </b>וכ"ה בד. ובכי"ע: אילו <b>בניה</b>. ובד"ח השמיטו בבא זו, והכניסו במקומה: ומביא ראיה על הגדולים, ואינו מביא ראיה על הקטנים. ואין לגירסא זו שום יסוד, והוכנסה מן הבבלי ע"ט ב'. ופירושה לפי הגירסא שלפנינו לעיל, שלפיכך אינו צריך להביא ראיה על הבנים, שהרי כבר אמרנו לעיל שהאשה נאמנת לומר אילו בניי, וכמו שאמרו בירושלמי פ"ד ה"י, ס"ו ע"ב (ד"ו ס"ו סע"א): איש ואשתו עשו אותן בשני עדים, חזקה אין אשה שותקת על בני חבירתה. ובבבלי ע"ט ב': וכולן בכרוכין אחריה. ובמאירי שם, עמ' 348, העיר על הירושלמי שלנו, וסיים: הא מכל מקום אם אין שם אלא האיש לבד, צריך ראיה על הבנים, ואין הלכה כר' שאמר בכתובות (כ"ה ב') הרי שבא ואמר בני הוא זה נאמן להאכילו בתרומה וכו'.<br>ולפי גירסת כי"ע ששנתה לפני כן: מתה, ואילו בניה, צריך להביא ראייה על האשה ועל הבנים, והיינו הסיפא של משנתנו פ"ד מי"א, פירושה שאשה אחרת נאמנת לומר אילו <b>בניה</b> (כגירסת כי"ע) של אשתו שהביא עליה ראייה, והם ממשפחה מיוחסת. ובירושלמי פ"ד ה"ד, ס"ו ע"א (ד"ו ס"ה ע"ד): ביד מי הוא בודק? ר' חגיי בשם ר' יאשיה בודק ביד קרובותיו.

Halakhah 9

<small>49-50.</small> <b>מתייחדת אשה אחת עם שני אנשים, אפי' שניהם כותיים, אפי' שניהם עבדים, אפי' אחד כותי ואחד עבד. </b>וכ"ה בד, וכן מעתיק בתוספות הרא"ש פ' סע"ב בשם התוספתא. אבל בכי"ע מוסיף: <b>אפילו אחד מהן קטן</b>. וכן בתוספות רבינו שמואל בר' יצחק שם, עמ' קפ"ז: בתוספתא תניא מתייחדת עם שני אנשים, ואפי' כותים ואפי' עבדים, ואפי' אחד כותי ואחד עבד, <b>ואפי' קטן</b>. ועיין מ"ש להלן, ד"ה חוץ.<br>ובמשנתנו פ"ד מי"ב: אבל אשה אחת מתייחדת עם שני אנשים. ובירושלמי שם הי"א, ס"ו ע"ג (ד"ו ס"ו ע"ב): א"ר אבון בד"א בכשירין, אבל בפרוצין לא תתייחד אפילו במאה איש. וכן בבבלי פ' ב': אבל בפרוצים אפילו בי עשרה נמי לא. וכבר תמה על כך בח"ד כאן. ובתוספות ר"ש בר' יצחק ובתוספות הרא"ש הנ"ל תירצו שמדברים בכותי חבר, ובעבד כשר, כגון טבי עבדו של רבן גמליאל. ויפה ציינו במצפה שמואל ובגליוני הש"ס לר"י ענגיל לירושלמי ע"ז פ"ב ה"א, מ' ע"ג:<sup class="footnote-marker">52</sup><i class="footnote">בתוספתא הוצ' ראם נתנו את הציון באמצע הברייתא, אבל במצפה שמואל עם פירוש מנחת בכורים הציון הוא במקומו.</i> אבל מעמידין בהמה בפונדקאות של כותים כו' (תוספתא שם רפ"ג). הדא אמרה כותי' לא נחשדו על העריו'. ותני כן מתייחדת אשה עם שני אנשי' אפי' שניה' עבדי', אפי' אחד כותי ואחד עבד.<sup class="footnote-marker">53</sup><i class="footnote">ולהלן בתוספתא אהלות פי"ח ה"ו: הכל עושין מדור העמים, אפילו עבד ואפילו שפחה וכו', נכרי הנשוי כותית וכותי הנשוי נכרית וכו'. ומוכח שכותי הנשוי כותית אין עושין מדור העמים. ברם הטעם הוא משום שאין חשודין לקבור את נפליהם <b>בקביעות </b>בבתיהם (עיין במשנת נדה פ"ז מ"ח ומ"ט), אבל לא משום שאין חשודין על הזנות. ועיין במשנת אהלות פי"ח מ"ז. ושם מדברים שהעבד והאשה נכנסים ויוצאים, והוא מתיירא מהם.</i> וברור לפי פשוטו שבשני אנשים אפילו פרוצים אין כאן ייחוד.<sup class="footnote-marker">54</sup><i class="footnote">מפני שלא ישמשו אחד בפני השני, ואין חוששין שאף השני יעשה כמותו עם אותה אשה.</i><br>וכן בירושלמי סוטה פ"א ה"ב, ס"ט ע"ג: "מהו שיקנא לה משני בני אדם כאחת,<sup class="footnote-marker">55</sup><i class="footnote">מ"ש להלן בירושלמי "ממאה בני אדם" הכוונה, כנראה, בזה אחר זה, כפירוש בעל ספר ניר במקומו.</i> ר' יודן אמר במחלוקת, מאן דמר מקנא לה מאביה ומבנה,<sup class="footnote-marker">56</sup><i class="footnote">עיין לעיל שם ה"א, ט"ז ע"ב, ובשי"ק שם, ד"ה אתיא.</i> מקנא לה משני בני אדם כאחת", ומשמע שמשוה שני בני אדם<sup class="footnote-marker">57</sup><i class="footnote">ואפילו שאינם כשרים במשמע, ואמורא היה מפרש דבריו: מהו שיקנא לה משני בני אדם כשרים כאחת.</i> לאב ובן שמותר להתייחד אתם<sup class="footnote-marker">58</sup><i class="footnote">אפילו מדרבנן. אבל להתייחד עם שני בני אדם אפילו אם אין כאן איסור מן התורה אלא מדרבנן, יש לשאול את שאלת הירושלמי "מה טיבה להסתר". ובילמדנו (לפי נויבאוער בצופה הצרפתי חי"ד, 1887, עמ' 95): ילמדינו דבינו אשה שנתייחדה עם <b>שני אנשים </b>מהו <b>שתהא מותרת לבעלה</b>. כך שנו רבותינו לא יתייחד איש אחד עם שתי נשים. ונויבאוער לא העתיק יותר. אבל וודאי גמור הוא שההמשך שם: אבל אשה אחת מתייחדת עם שני אנשים, כמשנתנו. ועיין בבלי פ"א א' וכתובות י"ג א' ובתוספות, שם ושם. ושמא היתה השאלה בילמדנו אחרי קינוי.</i> (פ"ד מי"ב כאן). וכן משמע מפשוטה של משנת ע"ז רפ"ב, עיין בבלי שם כ"ה ב', אבל בירושלמי שם לא העירו עליה כלום, ולא עוד אלא שהביאו את הסיפא מכאן: אבל לא תתייחד עם הגוים, אפילו הן מאה, ומשמע דווקא גוים, אבל לא עם ישראל, אפילו הם פרוצים.<br>ולפיכך נראה שמה שאמר ר' אבין בירושלמי כאן בד"א בכשירין היא חומרא בעלמא, ואינו מפרש את משנתנו אלא פוסק שדין המשנה אינו אלא בכשירין. ובבבלי פ"א א' החמירו עוד יותר, והסתפקו לומר שאין כשירין אלא כגון ר' חנינא בר פפי וחבירו. ועיין מ"ש בבאורי להלכות הירושלמי להר"מ כתובות, עמ' מ"ו, אות ה'. ובס' תנא דבי אליהו פי"ח, הוצ' רמא"ש, עמ' 101, החמיר עוד יותר, עיין בהגהות הרד"ל פ"א ב', ועיי"ש שציין גם לבאור הגר"א אה"ע סי' כ"ג (צ"ל: כ"ב) ס"ק ט'. וכנראה שהאחרונים החמירו יותר משום "עלמא כל דאזל מתפרע",<sup class="footnote-marker">59</sup><i class="footnote">מס' כלה פ"ב, הוצ' היגר, עמ' 204. ועיין בבלי ב"ב צ"א ב', ושם חסד "ערמין" (-ערומין) בכל הנוסחאות.</i> כלומר, נעשה יותר פרוע.
<small>50-51.</small> <b>חוץ מן הקטן שאינה בושה לשמש כנגדו. </b>וכ"ה בד, בכי"ע, בתוספות ר"ש בר יצחק ובתוספות הרא"ש הנ"ל. והואיל וככי"ע ור"ש ב"י הנ"ל גורסים לפני כן: <b>אפילו אחד מהן קטן</b>, הרי בהכרח הפירוש כאן שדווקא בקטן שאינה בושה<sup class="footnote-marker">60</sup><i class="footnote">ו"שאינה בושה" פירושו "אם אינה בושה", עיין מ"ש לעיל גיטין פ"ה, הערה 28.</i> לשמש כנגדו אינה מתייחדת, אבל סתם קטן דינו כגדול, ולא נתנו שיעור בגיל הקטן, ושמא הכוונה בקטן שאינו יודע טעם ביאה, עיין בבלי פ"א ב'. ולהלן אהלות פי"ח ה"ח: הכל נאמנין עליו לשמרו, ואפילו עבד, ואפילו אשה, ואפילו סריס, ואפילו קטן בן תשע ויום אחד. ועיין בכסף משנה פי"א מה' טומאת מת ה"ט, ומ"ש בס' משנה אחרונה לאהלות פי"ח מ"ז. וכנראה, שקטן בן תשע הוא בר דעת לעניין השמירה על זנות הגוי. ועיין ר"מ פ"ט מה' עבדים ה"ו, ואשה מתייחדת עם קטן פחות מבן תשע (עיין ר"מ פכ"ב מה' איסורי ביאה ה"י), אבל מזנה עם אחר בפניו.<br>מכל מקום מן התוספתא כאן יוצא ברור שבעניין ייחוד לאו כל קטן מבטל את הייחוד, אלא דווקא קטן שהיא בושה לשמש כנגדו, ולא כמו שמשמע מן התוספתא בגיטין פ"ה ה"ד לגירסת ד, כי"ו וכמה מן הראשונים, עיין מש"ש, שורה 17–18, ד"ה לא תתיחד.<br>ובכי"ע ממשיך כאן: אבל לא תתייחד עם הגוים אפילו הן מאה. וכן הוא הסדר בירושלמי ע"ז פ"ב ה"א הנ"ל (כגירסת שרי"ר, ריש עמ' 272): אבל לא תתייחד אפילו עם מאה גוי. ולפנינו בבא זו להלן בסמוך, והסדר הנכון הוא בכי"ע.

Halakhah 10

<small>51-52.</small> <b>אחותו, וחמותו, ושאר כל עריות שבתורה, לא יתייחד עמהן אלא על פי שנים. </b>וכ"ה ("על פי שנים") גם בד ובכי"ע.<sup class="footnote-marker">61</sup><i class="footnote">ועיין להלן גירסת הירושלמי.</i> ובאבות דר"ן נו"א פ"ב, הוצ' שכטר, ה' ע"א: מכאן אמרו אל יתיחד אדם עם <b>כל</b> הנשים <b>בפונדק</b> אפילו עם אחותו ועם בתו וחמותו (כ"ה "וחמותו" בכי"ע, עיי"ש הערה ט"ז, ובדפוסים חסר "וחמותו") מפני דעת הבריות (בכי"ע: מפני טענת הבריות). וכ"ה (כגירסת כי"ע) גם במדרש במ"ר פ"י ח' (וכע"ז גם בכ"י אוקספורד בבמ"ר שם). ועיי"ש בהגהות הרד"ל שהעיר על אבות דר"ן (ושם הרי חסר בדפוסים "וחמותו"), והסיק שהמלה "חמותו" מיותרת שהרי עמה אסור להתייחד בכל מקום, עיי"ש. ובאמת נראה שאין הברייתא באבות דר"ן ובמדרש במ"ר עניין כלל לנדון שלפנינו. ושם אין מדברים באיסור ייחוד כדינו, אלא כשהם <b>בפונדק</b>, שרבים מצויים להכנס לשם, ואין הדלת מוגפת מבפנים, וכלפי האנשים שמבפנים אין איסור ייחוד כלל, שיפחדו לעשות עבירה, ואין כאן אלא חשש של חשד מן האנשים שבחוץ שיחשדו בהם שהגיפו את הדלת מבפנים, וכן מוכח מן ההמשך שם שאסרו לספר בשוק עם אשה וללכת אחריה אפילו באשתו, ואינו אלא משום חשד וביעור. ונקטו "פונדק", שאינו בעירו, ואנשים לא ידעו שהיא אחותו, או בתו, שמותר להתייחד עמהם, עיין בבלי ברכות מ"ג ב', ונקטו חמותו אגב אורחא, ואף בה אין איסור בכגון דא אלא משום מראית העין. ועיין בס' המעשים בתרביץ ש"א ס"א, עמ' 97, והיא חומרא בעלמא.<br>ובאבות דר"ן נו"ב רפ"ג, ו' ע"ב: אלא שלא יתיחד אדם לא עם חמותו ולא עם כלתו, אבל <b>מתיחד עמהם לשעה</b>, ואין בכך כלום. ושמא אף שם בפונדק עסיקינן. ובבבלי כאן פ"א ב': אמר רב יהודה אמר רב אסי מתייחד אדם עם אחותו, ודר עם אמו ועם בתו, כי אמרה קמיה דשמואל אמר אסור להתייחד עם כל עריות שבתורה וכו' תנן מתייחד אדם עם אמו ועם בתו וכו', וליטעמך הא דתניא אחותו וחמותו ושאר כל עריות שבתורה אין מתייחד עמהם אלא בעדים וכו', אלא תנאי היא. וההלכה של רב אסי היא גם בירושלמי סוטה פ"א ה"א, ט"ז ע"ב, וכאן פ"ד הי"א, ס"ו ע"ג. ובירושלמי ע"ז פ"ב ה"א, מ' ע"ג: חמותו <b>ואחות אשתו</b> ושאר כל העריות לא יתיחדו עמו אלא <b>בפני</b> שנים. וכ"ה בשרי"ר שם, ריש עמ' 272. ומסתבר שהמקורות חלוקים, וכמו שאמרו בבבלי הנ"ל: "תנאי היא", ויש מחמירים ויש מקילים. ועיין מ"ש לעיל שו' 49–50, סד"ה ולפיכך, בשם הרד"ל (והוא עמד שם על הגירסא "בעדים" שבבבלי הנ"ל).
<small>52-53.</small> <b>אבל היא לא תתייחד אפי' עם מאה גוי. </b>וכ"ה בד. מן הלשון "אבל היא", משמע שיש כאן ניגוד בין "לא יתייחד" לבין "היא לא תתייחד". ומשמע קצת שאף גויה כלולה בכל העריות שנזכרו ברישא, והוא מותר לו להתייחד עם גויות ע"פ שנים, אבל היא לא תתייחד אפילו עם מאה גוים, ואפילו אם יש שני עדים שהיו שם מאה גוים. אבל הסדר הנכון הוא בכי"ע ובירושלמי, ובבא זו שייכת לעיל, שורה 51, עיין מש"ש, שו' 50–51, ד"ה ובכי"ע. 
<small>53-54.</small> <b>ר' לעזר או' אף מי שיש לו אשה ובנים, ואין שרוין אצלו, לא ילמד סופרין. </b>במשנתנו פ"ד מי"ג: ר' אלעזר אומר אף מי שאין <b>לו</b><sup class="footnote-marker">62</sup><i class="footnote">וכ"ה ("לו") בכי"מ, במשנה שבירושלמי ושבבבלי, בכ"י פרמה, במשנה דפוס בלתי נודע (קושטא, או פיזרו) ועוד.</i> אשה לא ילמד סופרים. והובאה הברייתא בירושלמי פ"ד הי"א, ס"ו ע"ג (ד"ו ס"ו ע"ב), ובבבלי פ"ב א'. ופירשו בירושלמי ובבבלי שהחשש הוא משום האמהות והאהיות של התינוקות שמביאות את הבנים לבית הספר. ובכ"י קויפמן במשנתנו: אף מי שאין <b>עמו</b><sup class="footnote-marker">63</sup><i class="footnote">כנראה שיש כאן תיקון ע"פ ההלכה של התוספתא והברייתא שבירושלמי ושבבבלי (שהאשה צריכה להיות שרויה אצלו), והיא לשון מקולקלת ומשמעותה אחרת (עיין במשנת אהלות פי"ח מ"ז), והמתקן היה צריך לתקן: אף מי שאין אשתו עמו.</i> אשה וכו'. וכ"ה בד' נפולי, ברי"ף, במאירי, עמ' 330, ובמשניות עם פיה"מ להר"מ. ובנים שהזכירה התוספתא היא אשגרה ממשנת יבמות פ"ו מ"ה ועוד בכ"מ. 
<small>54-55.</small> <b>ר' יודה או' רווק לא ירעה בהמה דקה, ולא יישנו שני רווקים בטלית אחת. </b>משנתנו פ"ד מי"ד. ובמשנתנו לא נזכרה "דקה" בשום נוסח, ובתוספתא היא בכל הנוסחאות. ומשמע שהיא מגבילה את דין משנתנו לבהמה דקה גרידא, ולא מצאנו חילוק זה בחשד רביעה בשום מקום, ועיין בבלי ע"ז י"ד ב' ועוד בכ"מ. ואשר להלכה שלא יישנו שני רווקים בטלית אחת, יפה העיר הרד"ל על הבבלי בסנהדרין כ' א': אמרו עליו על <b>דורו של</b><sup class="footnote-marker">64</sup><i class="footnote">כ"ה בעין יעקב, באגדות התלמוד, ועוד, עיין דק"ס, עמ' 41 שם.</i> ר' יהודה בר' אילעאי שהיו ששה תלמידים מתכסין בטלית אחת ומתעסקין בתורה. ולפיכך הזהיר ר' יהודה שלא יישנו רווקים בטלית אחת. 
<small>55.</small> <b>וחכמים אמרו לא נחשדו ישראל על כך. </b>במשנתנו הנ"ל: וחכמים מתירין. ונתנה התוספתא טעם לדבר. וכ"ה בירושלמי ובבבלי הנ"ל, שלא נחשדו ישראל לא על הזכר ולא על הבהמה. 

Halakhah 11

<small>55-56.</small> <b>היה ר' מאיר אומ' יש איש ואשה שמולידין חמש אומות וכו'. </b>ירושלמי פ"ג הט"ו, ס"ד ע"ד, בבלי יבמות צ"ט א'. ציור כזה יתכן בלוקוס הגוי שהוליד מאשתו הגויה שני בנים ונתגייר אחד מהם, ונמצא שהולידו שתי אומות. ושוב נמכרו האבות לישראל לעבד ולשפחה והולידו בן שלישי, הרי הוא עבד, שחרר את שניהם וילדו בן רביעי בקדושת ישראל הרי הוא ישראל (או עבד משוחרר, עיין להלן) נישאת המשוחררת לישראל, ונזקק לה בעלה הראשון, וילדה ממנה בן חמישי הרי הוא ממזר. אבל הרבותא בברייתא זו שעבד שבא על משוחררת (שדינה כבת ישראל) הוולד ממזר, ולפיכך ציירה הברייתא שהשפחה נשתחררה לפני שנשתחרר בעלה העבד, ואם ילדה ממנה בן כשבא עליה אחרי שנשחררה הרי הוולד ממזר, ואם נשתחרר אח"כ אף הוא, ובא עליה הוולד ישראל (או עבד משוחרר). והברייתא בתוספתא להלן משובשת בכל הנוסחאות, והתיקונים מוכרחים ע"פ העניין. 
<small>56-57.</small> <b>כיצד, גוי שיש לו עבד ושפחה ולהם שני בנים, נתגייר אחד מהן הרי אחד גר ואחד גוי. </b>וכ"ה בד. ובכי"ע: כיצד, מי שיש לו וכו', וכ"ה בירושלמי הנ"ל בכי"ל ובד"ו. אבל בשרי"ר, עמ' 234: כיצד <b>גוי</b><sup class="footnote-marker">65</sup><i class="footnote">וכן מוכרח מן ההמשך בירושלמי: <b>נתגייר </b>רבו.</i> שייש לו וכו'. ועבד ושפחה של גוי דינם כגוים, ובניהם גוים. ובבבלי יבמות הנ"ל: ישראל שלקח עבד ושפחה מן השוק (כלומר, ועדיין לא הטבילן לשם עבדות, והם עדיין גוים), ולהן שני בנים ונתגייר אחד מהן וכו'. והכל אחד. 
<small>57-58.</small> <b>נתגייר רבן, וגיירן לעבדים, והולידו בן, והולד עבד. </b>וכ"ה בד. וכן בירושלמי הנ"ל: נתגייר רבו וגיירו <b>לשום</b> (כ"ה בשרי"ר הנ"ל. ולפנינו: לשני) עבד והולידו בנים, הרי אילו עבדים.<sup class="footnote-marker">66</sup><i class="footnote">בירושלמי מפסיק באמצע הברייתא כאן במאמר ר' זעירא: הדא אמרה גוי שבא על שפחה והוליד בן הוולד עבד. ועיין בנוע"י שהגיה, אבל כלפנינו גם בשרי"ר, ואין להגיה, והפירוש הנכון בירושלמי הוא באו"ש פט"ו מה' איסורי ביאה ה"ו, וכע"ז בשערי תורת א"י במקומו. והכוונה שאם נאמר שגוי הבא על השפחה הוולד גוי, הרי תתכן דוגמא יותר פשוטה, כגון שגוי בא על שפחתו של ישראל והוליד שני בנים (הרי שניהם גוים), נתגייר אחד מהם הרי יש לו מן השפחה בן גוי ובן גר, שוב נמכר אותו גוי לעבד לישראל, ובא על אותה השפחה וילדה לו בן, הרי הבן השלישי עבד, שחרר את השפחה ובא עליה הרי הוולד ממזר, נשתחררו שניהם ובא עליה והולידה בן הולד עבד משוחרר. ועיין להלן, שודה 59–60, ד"ה נשתחררו, ומ"ש שם.</i> ובבבלי הנ"ל: הטבילן (שהרי בבבלי בבעלים ישראל עסיקינן) לשם עבדות ונזקקו זה לזה, הרי כאן גר וגוי (כלומר מלפני הטבילה) ועבד.<br>ובכי"ע בטעות: והולידו בן הרי זה <b>ממזר</b>. ועיין להלן בסמוך, ולהלן, שורה 59–60.
<small>58-59.</small> <b>(נשתחרר אחד מהן הרי אחד והולידו בן הולד ממזר). </b>המוקף חסר בכי"ע, וישנו בד, אלא ששם חסרות המלים "חרי אחד". ויש כאן תיקון ונוסחא כפולה לבבא שלהלן. 

Halakhah 12

<small>59-60.</small> <b>נשתחררה שפחה, ובא אליה אותו עבד, והולידו בן, הולד משוחרר. </b>וכ"ה בד. ובכי"ע: הרי זה עבד. וברור שצ"ל: הולד ממזר (כמו שהוא בנוסחא הכפולה שהקפנו). ואף בכי"ע נתחלפה הגירסא וצ"ל שם: הרי זה ממזר (עיין מ"ש לעיל, שורה 57–58, ד"ה ובכי"ע). וכ"ה בירושלמי ובבבלי הנ"ל, והוא עיקר החידוש בברייתא זו שסובר ר"מ גוי ועבד הבא על בת ישראל הולד ממזר, כמפורש בבבלי יבמות הנ"ל. ועיין לעיל ספ"ד, שורה 46 ואילך, ד"ה גוי. 
<small>60.</small> <b>נשתחררו שניהם, והולידו בן, הולד עבד משוחרר. </b>וכן בירושלמי הנ"ל: הרי זה בן עבד משוחרר, והיא היא. ובבבלי הנ"ל: הרי כאן גר וגוי ועבד וממזר <b>וישראל</b>.<sup class="footnote-marker">67</sup><i class="footnote">כלומר, שהרי נולד בקדושת ישראל, ולר' יוסי בפ"ד מ"ז, אם נולדה לו בת כשירה לכהונה.</i> והגירסא בבבלי בטוחה, עיין אוה"ג יבמות, עמ' 198. 

Halakhah 13

<small>60-61.</small> <b>יש שמוכר את אביו ונותן לאמו כתובתה וכו'. </b>ירושלמי ובבלי הנ"ל. 
<small>61.</small> <b>כיצד, מי שיש לו עבד ושפחה וכו'. </b>כ"ה בד, בכי"ע ובירושלמי הנ"ל. ואף בבבלי הנ"ל: כיצד, ישראל לקח עבד ושפחה מן השוק וכו'. ובכי"ו בטעות: גוי שנשא שפחה וכו'. 
<small>62.</small> <b>וכתב נכסיו לבנה. </b>בכי"ו בטעות: לבניו. ובד, כי"ע, ירושלמי ובבלי הנ"ל: וכתב כל נכסיו <b>לבנה</b> וכו'. ובבבלי שם: מאי קא משמע לן? כולה ר' מאיר היא, ועבדא מטלטלי, ומטלטלי משתעבדי לכתובה. ועיין בתוספות שם, ד"ה כתב. 

Halakhah 14

<small>63.</small> <b>כל שעסקו עם הנשים לא ייתחד עם הנשים. </b>בד: לא יתיחד וכו'. ולפנינו פיסקא ממשנתנו פ"ד מי"ד. ורבו בה הפירושים, עיין ברש"י, בתוספות ובחי' הרמב"ן והריטב"א פ"ב א'. וברא"ש פ"ד סי' כ"ז הביא בשם הר"ח: אע"פ שנושא ונותן תמיד עמהן, לא יתייחד עמהן, משמע שרוצה לומר אע"פ שהיה ראוי להתיר לו יותר משום דבעבידתיה טריד (עיין ב"מ צ"א סע"א וע"ז כ' ב'), או משום דאינו יכול ליזהר, אפילו הכי אסור. והר"מ תפש את הפירוש השני בדברי הר"ח, ופירש בפיה"מ: רוצה לומר שאין מתירין לו דבר זה בשביל פרנסתו כלל. וכן בחיבורו פכ"ב מה' אסורי ביאה ה"ח: <b>אפילו</b> איש שעסקו ומלאכתו עם הנשים וכו', כיצד יעשה יתעסק עמהן ואשתו עמו, או יפנה למלאכה אחרת, כלומר, אם אין לו אשה, ואינו יכול להזהר מן הייחוד, אין מתירין לו בשביל פרנסתו.<sup class="footnote-marker">68</sup><i class="footnote">בשו"ת הרשב"א ח"א סוף סי' תקפ"ז: <b>והר"מ בן </b>ז"ל אמר כל שעסקו עם הנשים פי' וכו', רבותא נקט שאפי' כן חוששין לייחוד. וט"ס היא, וצ"ל: <b>הרמב"ם</b>, וכ"ה להלן שם סוף סי' אלף קע"ח: והר"מ במז"ל פירש וכו', ולרבותא נקטיה שאפילו בו חוששין ליחוד. ומן הלשון "שאפילו בו חוששין" נראה שפירש את דברי הר"מ כפירוש הראשון של הרא"ש בדברי הר"ח, משום שמן הראוי היה שלא לחשוש בו משום "דבעיבידתיה טריד" (ולא ראה כאן את פיה"מ להר"מ). ועיין גם בתוספות הרא"ש ע"ח ב', ד"ה מתני', מה שהביא בשם ר' אלחנן, ועיין במאירי, עמ' 352. אבל בחי' הרמב"ן בסוף מכילתין מבואר להפך, שלחומרא נקט עסקו עם הנשים.</i> ובפיסקי תוספות בסוף מכילתין (סי' קנ"ה): מי שעסקו עמהן לא יתייחד אפילו באשתו עמו, אע"ג דאיכא למימר בעבודתו טריד, והחמירו כשני הפירושים, עיין בתוספות פ"ב א', ד"ה לא.<br>ובמשנה שבירושלמי בכי"ל: כל שעסקו עם הנשים <b>סיאורו רע</b>, לא יתייחד עם הנשים לעולם. ונמחקו המלים "סיאורו רע" ע"י שני קוים זקופים מלמעלה. ולא מצאתי הוספה זו בשום נוסח המשנה ובאה לכי"ל מן הברייתא שבבבלי פ"ב א': כל שעסקיו עם הנשים <b>סיאורו רע</b><sup class="footnote-marker">69</sup><i class="footnote">כגירסת הערוך, ופירושו שאורו ועיקרו רע, עיין מ"ש ר"ש אברמסון ב"לשוננו" כרך כ"א (טבת תשי"ז), עמ' 95 ואילך.</i> וכו', עיין מ"ש להלן, ד"ה כגון. ומהוספה זו במשנתנו מוכח שנתנו כאן טעם לאיסור הייחוד, ולפי פשוטו משמע מכאן כפירוש רש"י, תוספות ועוד, שהחמירו עליהם יותר משאר אנשים. ואפילו לפר"ח, וכפי שהבין אותו הרא"ש והר"מ בפיה"מ הנ"ל, אפשר לפרש שמן הראוי היה כאן להקל עליהם, אלא משום שסיאורו רע, לא הקלו עליהם. אבל בט"ז אה"ע סי' כ"ב ס"ק ו', הבין בדברי הר"מ שהרבותא היא משום "דזהו <b>שרגיל עם הנשים</b> אין לו הרהור כ"כ", ולפירוש זה בוודאי אין לומר "סיאורו רע, לא יתייחד וכו'". ואף שאין לדעת מתי ומי הוא המוסיף במשנת כי"ל, ברם מן התוספתא להלן מוכח שאף בברייתא שבבבלי פירשו כמו המוסיף במשנתנו הנ"ל, וצריך להפסיק שם אחרי "והכובסים", עיין מ"ש להלן בסמוך.
<small>64-65.</small> <b>כגון הסרידין, והסרוקות, והגרדין, והרוכלין, והחייטין, והספרין, והכובסין, והנקורות. </b>בד: כגון הסדידין והסריקו' והגראיין<sup class="footnote-marker">70</sup><i class="footnote">במנחת בכורים הגיה "והגרעין", ולהלן נראה שהגהה זו לא תתכן כלל, מפני שהגרע אינו שייך לאומנים שיש להם עסק עם הנשים, אלא לאומנות בזויה שלא ילמדנה אדם לבנו, משום שאין ממנים מהם לא מלך וכו', עיין מ"ש להלן בפנים.</i> והרוכלין (בכי"ו בטעות: והרובלין) וכו' (כבכי"ו). ובכי"ע: כגון הסדרין, והסדוקות, והגרדיים, והרוכלים, והנקודות, והחייטין, והספרין, והכובסין. ובבבלי פ"ב א': כל שעסקו עם הנשים סורו רע, כגון הצורפים, והסריקים, והנקורות, והרוכלין, והגרדיים, והספרין, והכובסים, והגרע, והבלן, והבורסקי, אין מעמידין מהם לא מלך וכו'. אבל הגירסא הנכונה היא בכי"מ: <b>תנא</b> הגרע, והבלן, <b>(והרוכלין)</b>,<sup class="footnote-marker">71</sup><i class="footnote">בכי"מ לא גרס "והרוכלין" ברישא, ונשתרבבה מלה זו בטעות מן הסיפא.</i> והכורסקי, אין מעמידין מהן לא מלך<sup class="footnote-marker">72</sup><i class="footnote">ולפי גירסא זו אין הסיפא מדברת בייחוד, אלא שאין מעמידין מהן מלך, וכן נכון. וכי גרע בלן ובורסקי עיסקן עם הנשים ?</i> וכו'. ועיין בכ"מ פ"א מה' מלכים ה"ו, וקרוב לוודאי שלהר"מ היה שם סדר אחר, ואף הוא גרס "תנא" באמצע. ובכל אופן מן התוספתא כאן מוכח כגירסת בי"מ בבבלי שהרישא מפרשת את משנתנו, ואח"כ מתחיל עניין אחר, העוסק בטיבן של מלאכות נקיות ומלאכות בזויות, וגרע וכו' מלאכות בזויות הן. וכן מוכח גם מסדר אליהו רבה פי"ח, הוצ' רמא"ש, עמ' 101: כל שעסקו עם הנשים לא יתייחד עם הנשים, כגון הסרדין והסרקות והנקרות והגרדיים והחייטים והרוכלים והספרים והכובשים (=והכובסים). וההמשך שבבבלי אח"כ בא בסדר אליהו זוטא פט"ז (פרקי ד"א פ"א, הוצ' רמא"ש, עמ' 9) כעניין אחר.<sup class="footnote-marker">73</sup><i class="footnote">וכ"ה שם: הגרע, והדבלן (צ"ל: והבלן), והבורסי אין מעמידין מהן לא מלך, ולא נשיא ולא כהן גדול וכו". ואף במס' ד"א זוטא פ"י (תוספתא ד"א פ"א, הוצ' היגר, עמ' 245): הגרע והבורסקי והבנאי (-והבלנאי) אין מעמידין מהם פרנס על הציבור וכו'.</i><br>ואשר לפירוש הדברים עיקר הנוסחא היא "הסרודין" (כעין גירסת כי"ו), או הסרדין (כמו שהוא בסא"ר הנ"ל), ופירושו עושה "סרידות", רשתות, סבכות, לנשים<sup class="footnote-marker">74</sup><i class="footnote">כפירוש רמא"ש במקומו. ועיין בפיה"ג לטהרות, הוצ' מהרי"ן אפשטין, עמ' 16, ובהערה 22 שם.</i> והסרוקות פירושו מוכרי צמר ופשתן סרוקים (עיין כלים פכ"ו מ"ה) והנקורות פירושו מנקרי ריחיים (עיין בבלי מו"ק י' א') של יד, שהנשים טוחנות בהן. כפירש"י, והשאר ידוע. ואת הרוכל נקטו לדוגמא כחשוד על הנשים בירושלמי כתובות פ"ז ה"ז, ל"א ע"ג, ובבלי יבמות כ"ד ב'.
<small>65.</small> <b>ר' מאיר אומ' אין לך אומנות שעברה מן העולם וכו'. </b>ברייתא בבבלי פ"ב ב' בשם רבי. ועיין במשנתנו פ"ד מי"ד, והיא הוספה מן הברייתות, עיין מ"ש מהרי"ן אפשטין במבוא לנוסח המשנה, עמ' 977. ופירש רש"י: בין שהיא נקייה, בין שהיא מאוסה, יש בה צורך. 
<small>65-66.</small> <b>אלא אוי לו לאדם שרואה את הוריו באומנות פגומה. </b>בבבלי הנ"ל: אשרי מי שרואה את הוריו באומנות מעולה, אוי לו למי שרואה וכו'. והברייתא שלפנינו היתה גם בירושלמי, אלא שנשמטה שם. ונשרדה בשרי"ר, עמ' 238: [ה]עולם <b>אילו</b><sup class="footnote-marker">75</sup><i class="footnote">עיין מ"ש על כתיב זה לעיל ספ"א, שו' 76, ד"ה אילו שהכריע.</i> לאדם שהוא רואה את הוריו באומנות בזויה.<sup class="footnote-marker">76</sup><i class="footnote">ובין השורות תלוי שם: אשרי מי שהוא רואה את הוריו באומנות מעולה. והוא תיקון ע"פ הבבלי.</i> תני [אשרי א]דם שלמד לו אומנות קטנה ליהיות מתפרנס ממנה ורוח ה[בריות נוחה ממנה]. וכ"ז אינו בירושלמי בהוצאות שלנו. והברייתא מ"תני" ואילך היא במשנה בהוצ' קויפמן, ועל פיה השלמתי את החסר. ובאגדות התלמוד: ר' מאיר אומר בכל מקום מתפרנס,<sup class="footnote-marker">77</sup><i class="footnote">וכע"ז גם במשנה הוצ' קויפמן.</i> אשרי מי שילמוד אומנות נקייה להיות מתפרנס ממנו, ורוח <b>המקום</b> נוחה הימנו. 

Halakhah 15

<small>66-67.</small> <b>ר' אומ' לעולם ישתדל אדם וילמד את בנו אומנות נקייה מגזל וקלה וכו'. </b>בהוספה שבמשנתנו פ"ד מי"ד בשם ר' מאיר. והמלה "מגזל" אינה בשום נוסח, והוא פירוש ל"נקייה". אבל מתוך העניין<sup class="footnote-marker">78</sup><i class="footnote">עיין מ"ש לעיל, שורה 65, ד"ה ר' מאיר, בשם רש"י.</i> אינו משמע כן. ואשר למלה "וקלה" היא חסרה בכמה נוסחאות שבהוספה למשנתנו, ועיין בחי' אגדות למהרש"א. ובירושלמי הגירסא היא: אומנות <b>קטנה</b>, והיא קטנה, היא קלה, ועיין בבלי פ"ב סע"א. 
<small>68-69.</small> <b>אמ' ר' שמעון בן לעזר הראית מימיך ארי סבל וכו'. </b>ירושלמי סוף מכילתין (כגירסת שרי"ר שם), בבלי פ"ב ב'. 
<small>69-70.</small> <b>זאב מוכר קדירות. </b>וכ"ה בירושלמי. ובמשנה כ"י פרמה והוצ' קויפמן: זאב גודר גדירות. ויפה העיר דוד פלוסר ("המקרא ותולדות ישראל", 1972, עמ' 335) על המכתב השביעי המיוחס להירקליטוס שכתב: הפילים אינם אוהבי ממון, האריות מעולם אינם אוצרים פירות, הפרים אינם מכינים עוגות ומשקאות מדבש וחלב, והשוורים אינם לובשים כלי מילת וכו', עיי"ש בנוסח היווני בהערה 50 (והתרגום שלי). 

Halakhah 16

<small>74.</small> <b>ר' נוהריי אומ' מניח אני כל אומנות שבעולם וכו'. </b>הוספה שבמשנתנו ספ"ד, ירושלמי ובבלי הנ"ל. 
<small>78-79.</small> <b>משמרתו לאדם מכל רע בנערותו. </b>בירושלמי הנ"ל (לפי שרי"ר): מחבבתו ומגדלתו ומכבדתו ומשמרתו מכל רע בנערותו. 
<small>79.</small> <b>ונותנת לו אחרית ותקוה וכו'. </b>בכי"ו בטעות: <b>אחריות</b> ותקוה, וצ"ל: אחרית ותקוה, כמו שהוא במקרא (ירמיה כ"ט, י"א), וכ"ה בכל הנוסחאות כאן ובהוספ' שבמשנתנו ובבבלי פ"ב ב' וירוש' ברכות פ"ד סה"ב, ז' סע"ד. ובתיו"ט סוף מכילתין: <b>אחרית</b>, נ"ל שהוא מענין <b>אחריות</b> שפירושו מיטב וכו'. ובשרי"ר, עמ' 238, שורה 24: [א]לא שהמקום בר' הו' מחבב ומגדל ומכבד ומשמר את הזקנים. בזיקנ[ותן, בנערותו מהו] אומר וקוו ה' <b>יחליפו</b> וכו' ועיין מ"ש לעיל, שורה 78–79, ד"ה משמרתו, בשם שרי"ר. 

Halakhah 17

<small>81-83.</small> <b>וכן אתה מוצא באברהם אבינו שבירכו המקום בזקנותו יותר מנערותו, שנ' ואברהם זקן בא בימים וה' ברך את אברהם, ר' מאיר אומ' שלא היתה לו בת. </b>בהוספה למשנתנו סוף קידושין בקיצור. ובב"ר פנ"ט, ז', הוצ' תיאודור־אלבק, עמ' 635: <b>וה' ברך את אברהם בכל</b> (בראשית כ"ד, א') שלא נתן לו נקבה <b>כל עיקר</b>. ובבבלי ב"ב ט"ז ב', קמ"א א': מאי <b>בכל</b>, ר' מאיר אומר שלא היתה לו בת. אבל במדרש הגדול בראשית, הוצ' שכטר, עמ' 252, הוצ' ר"מ מרגליות, עמ' שפ"ט, גרס גם בבבלי: שלא היתה לו בת <b>כלל</b>. ברור שבעל מה"ג לא בדה גירסא זו מלבו, והיא גם מקויימת ע"י ב"ר הנ"ל, ומסתבר שהסופרים השמיטוה בבבלי, מפני שלא הבינו אותה.<sup class="footnote-marker">79</sup><i class="footnote">ושאלו לעצמם "מאי כל עיקר", כבבלי ביצה כ"ח א'. ועיין גם ירושלמי שם פ"ג ה"ז, ס"ב ע"א.</i><br>וכבר בארתי את הדברים ב"קובץ מדעי" לזכר מ' שור (ניו־יורק תש"ה), עמ' 187 ואילך, וזו היא תמצית הדברים. בירושלמי חגיגה פ"ב ה"א, ע"ז ע"ב,<sup class="footnote-marker">80</sup><i class="footnote">ועיין גם קה"ר פ"ז, ח', רות רבה פ"ו (לפ"ג, י"ג).</i> מסופר שר"מ דרש בשבת בטבריא, ויצא לפגוש את אחר. שאל אותו אחר: מה הוית דרש יומא דין. א"ל <b>וה' ברך את אחרית [איוב מראשיתו]</b> (איוב מ"ב, י"ב). א"ל ומה פתחת ביה. א"ל <b>ויוסף ה' את כל אשר לאיוב למשנה</b> (שם י'). בקהלת זוטא (פ"ז, ח', עמ' 110) נמצאת כאן הוספה חשובה: א"ל ומאי אמרת? (וישב ה') <b>[ייטיב אלקיך] את שם שלמה</b> וגו'. וכן בספר המעשיות לגסטר: אמ' ליה ומא אמרת ביה? אמ' ליה <b>ייטיב אלקים את שם שלמה משמך ויגדל את כסאו מכסאך</b> (מ"א א', מ"ז). ממדרש אגדת בראשית (פל"ה, הוצ' בובר, עמ' 69) אנו יודעים שפרק זה ממלכים א' היו מפטירים בו לסדר הארצישראלי המתחיל: <b>ואברהם זקן בא בימים וה' ברך את אברהם בכל</b>.<br>מתוך הדרשה <b>בנביאים ובכתובים</b> (איוב) אנו למדים שר"מ דרש בשבת זו בטבריה בסדר "וה' ברך את אברהם בכל" והוא פתח בפסוק באיוב "את כל אשר לאיוב למשנה" מלמד שכפל לו את כל ממונו, וזה הרי מפורש בפסוק עצמו, ובעל כרחינו אנו אומרים שאחר לא נתן לו לגמור את דבריו, והדרשה היתה שכפל לו את כל ממונו, ואת בניו, שנאמר <b>ויהי לו שבענה בנים ושלוש בנות</b> (איוב מ"ב, י"ג), ובתרגום שם: <b>ארבסר</b> בנין, וכן במיוחס לר"ג ב"ב ט"ז ב', וכן משמע מן התלמוד שם,<sup class="footnote-marker">81</sup><i class="footnote">אבל עיין באוה"ג, כתובות, הפירושים, עמ' 40, סי' ר"א.</i> אבל לא כפל לו את בנותיו, מפני שאין ברכה בבת, ואח"כ דרש על <b>"וה' ברך את אחרית איוב מראשיתו"</b> (איוב מ"ב, י"ב), כמפורש בירושלמי, ועבר לסדר הפרשה של היום, <b>וה' ברך את אברהם בכל</b> שלא היתה לו בת כל עיקר (או: כלל), ברם <b>וה' ברך את אחרית איוב מראשיתו</b>, שכפל לו את ממונו, ואת בניו, והחזיר לו את מספר בנותיו.
<small>83-84.</small> <b>ר' שמעון אומ' משם ר' יהודה שהיתה לו בת. </b>בד: רבי אמר משם ר' יהודה וכו'. ובכי"ע: ר' יהודה אומ' וכו'. וכ"ה גם בב"ר הנ"ל (ושם בכתה"י: שנתן לו נקבה) ובבבלי ב"ב ט"ז ב', קמ"א א' הנ"ל. 
<small>84-87.</small> <b>ר' לעזר המודעי או' זו איסתגנינוס שהיתה בידו של אברהם אבינו, שהכל היו באין לפניו. ר' שמעון בן יוחי אומ' זו מרגלית טובה, שהיתה תלויה בצוארו של אברהם אבינו, שכל הרואה אותה מיד נתרפא. </b>וכ"ה בד (ושם: אסטגנינו'). ובכי"ע: זו <b>איסטגנונית גדולה</b> שהיתה בידו של אברהם אבינו (וחסר שם "שהכל היו באין לפניו"). ובבבלי ב"ב איצטגנינות <b>גדולה</b><sup class="footnote-marker">82</sup><i class="footnote">כ"ה בכי"י. ובמה"ג בראשית, עמ' שפ"ט הנ"ל (בפנים, לעיל, שורה 81–83, ד"ה וכן אתה): אסטגנינות <b>גדולה</b>.</i> היתה <b>בלבו</b> של אברהם אבינו, שכל מלכי מזרח ומערב משכימין לפתחו. ר' שמעון בן יוחאי אומר אבן טובה היתה תלויה בצוארו וכו'. ובבבלי יומא כ"ח ב': שאני אברהם דאיצטגנינות <b>גדולה</b> היתה בלבו. אבל בב"ר פמ"ד, י"ב, עמ' 433: רבנין אמ' נביא אתה ואין את <b>אסטרולוגוס</b> וכו'. ואף בבבלי שבת קנ"ו סע"א (ובמקבילה בנדרים ל"ב א'): <b>צא מאיצטגנינות</b> שלך. וכע"ז בכמה מדרשות שציין תיאודור בפירושו לב"ר שם. והוא העיר גם על הבבלי ביומא וב"ב הנ"ל (שכנראה חולק על האגדות הנ"ל).<br>ולפיכך נראה שגירסת כי"ו ("איסתגנינוס") מקורית. ויש לפנינו שיבוש משם אבן מאבנים טובות, שהיו נותנים להן כל מיני שמות ברבריים (עין להלן). פליניוס הזקן הקדיש ספר שלם (תולדות הטבע, ספר ל"ז) לתאור האבנים הטובות. כידוע, ייחסו כבר בתקופה עתיקה ביותר סגולות מיוחדות לפנינים ומרגליות. פליניוס מדגיש וחוזר ומדגיש את הסגולות המגיות שייחסו הקוסמים לאבנים הטובות, כעדותו בסל"ז סי' 54. ועיי"ש בסי' 50, 61, 100, 114, 124, 133, 135, 140, 142, 144, 145, 155, 157, 160 164, 165, 167, 192. לדבריו (סי' 118) נושאים את היהלום<sup class="footnote-marker">83</sup><i class="footnote">iaspis, כן מתרגמים השבעים את היהלום שבחושן.</i> בכל המזרח כקמיע. ולא זו בלבד שהאבנים האילו היו מרפאות כל מיני מחלות, אלא שמשו גם סגולות <b>לגלות קושרים ומורדים</b> (שם 168). זכריה מבבל בספרו שהקדיש למלך מיתרדטיס מתאר בתוך הסגולות של אבנים טובות הצלחה בבקשות המוגשות למלכים (שם 169), ובדומה לזה הביא פליניוס בסי' 124. ולא בחנם היו הכל באין לפני אברהם אבינו (כנוסח התוספתא), או כל מלכי מזרח ומערב משכימין לפתחו, כנוסח הבבלי, להגיש בהצלחה בקשות למלך שהם משועבדים לו, או לגלות קשרים נגדם.<br>סגולות האבנים לניחוש ולרפואה מצאו את דרכן גם לספרי הרפואה של ימי הבינים בין היהודים, שנתנו את דעתם על אבני החושן,<sup class="footnote-marker">84</sup><i class="footnote">עיין מ"ש בלונדהיים בספרו Les Parlers Judeo-Romans, מבוא, עמ' LXXVII, הערה 8, ועיין מ"ש בספרי יוונית ויוונות, עמ' 43 ואילך.</i> ויש מן הקוסמים שטענו שמספיק רק להביט<sup class="footnote-marker">85</sup><i class="footnote">פליניוס שם סי' 53: aut spectetur etiam.</i> על אבן byncurium, ומיד החולה מתרפא מצהבת.<br>אמנם קשה לזהות אבן בשם "איסתגנינוס", ופליניוס מעיד שם (192) שהיו עוד הרבה אבנים מחוץ לאלה שמנה, שנתנו להם הקוסמים שמות ברבריים (barbara nomina), אבל יש לציין שפליניוס מזכיר לשבח אבן טובה מסוג opalus (לשם?) ומרבה להלל ולשבח אותה (סי' 84, וסי' 130). הוא מספר (שם ושם) שמין מיוחד ממנה שווה לאבן טובה שנקראת בהודו סנגינון, לפי המסורת,<sup class="footnote-marker">86</sup><i class="footnote">Sangenon ab Indis vocari tradunt. והשוה "ססגונא" בארמית ו"ססגוניתא" בסורית, עיין במלונו של Payne Smith, עמ' 2682, ערך ססגוניתא.</i> וקצת פחותה ממנה מצויה גם במצרים בשם tenites וכו' (עיי"ש בסי' 130). ושמא בטאו היהודים שם זה אס[ת]גנינוס,<sup class="footnote-marker">87</sup><i class="footnote">השם המוזר סנגינון, או סנגינוס, עלול להשתבש בפי העם ל"איסתגנינוס" הרגיל בפיהם. ועיין מ"ש גרשום שלום בספרו Jewish Gnosticism, הוצאה שנייה, עמ' 98, הערה 17, ועיי"ש מה שהביא בשם Hopfner (ושם מדובר באבן ירוקה). וכגראה, שאין כאן אלא הזדווגות מקרית.</i> והכוונה איפוא בתוספתא שהיתה ברשותו של אברהם אבינו אסתגנינוס <b>גדולה</b> (כגי' כי"ע והבבלי), והיו הכל באין לפניו לשאול בעצתו, ולפי הבבלי היו כל מלכי מזרח ומערב משכימין לפתחו, מטעם שכתנו לעיל.<br>ועל אפוללוניוס מטיאנא אמרו שהיה מסרב לקבל מתנות של זהב ומרגליות, אבל כשמלך <b>הודו</b> הציע לו זהב ואבנים טובות בחר לו אחת מהם וקרא בהתרגשות שמן השמים הזמינו לו את אותה האבן, מפני שכנראה ראה בה תכונות מסתוריות אלהיות (Philostratus, חיי אפוללוניוס ס"ב פ"מ). נמצאנו למדים שספרו על אותו גוי, שצורתו ניתנה ע"י המלך אלכסנדר אסוירוס (תולדותיו בס' . Script. Hist. Aug פכ"ט) בצד זו של אברהם אבינו, שאף בידו היתה אבן טובה מהודו בעלת סגולות מסתריות שמימיות.<br>ולדעת ר' שמעון בן יוחיי היתה מרגלית טובה תלויה בצוארו של אברהם אבינו, וכל הרואה אותה מיד מתרפא, דוגמת האבן שמספר עליה פליניוס הנ"ל בסי' 53 (עיין מ"ש לעיל).
<small>87.</small> <b>נטלה המקום ותלאה בגלגל חמה. </b>וכ"ה בבבלי ב"ב ט"ז ב' הנ"ל. ובכמה כתי"י שם (עיין דק"ס, עמ' 80, הערה ל'): "תלאה הקב"ה <b>בכנפי</b> החמה", והוא רמז לפסוק (מלאכי ג', כ') <b>שמש צדקה ומרפא בכנפיה</b>. 

Halakhah 18

<small>87-88.</small> <b>מדה שנייה, שלא מרד עשו בימיו. </b>בבלי ב"ב ט"ז ב' הנ"ל, ב"ר פס"ג, י"ב, הוצ' תיאודור-אלבק, עמ' 695, פסיקתא דר"כ, זכור, הוצ' ר"ד מנדלבוים, עמ' 37, פסיקתא רבתי שם, הוצ' הר"מ איש שלום, מ"ז ע"ב, תנחומא בובר תולדות סי' ג', שם כי תצא (בשתי המהדורות) סי' ד'. ועיין תנחומא סי' א' ושמו"ר שם פ"א סי' א'. 

Halakhah 19

<small>88-89.</small> <b>מדה שלישית, שעשה ישמעאל תשובה בימיו. </b>בבלי ב"ב הנ"ל, ב"ר פ"ל, ד', עמ' 271, שם פנ"ט, ז', עמ' 636. 

Halakhah 20

<small>89.</small> <b>אחרים אומ' בת היתה לו לאברהם ובכל שמח. </b>בבלי ב"ב ט"ז ב'. ועיי"ש קמ"א א' ובדק"ס שם, עמ' 383, הערה ה'. 

Halakhah 21

<small>90-91.</small> <b>מפני שעשה את התורה עד שלא באת וכו'. </b>הוספה שבמשנתנו סוף מכילתין, ירושלמי שם, ב"ר פמ"ט, ב', סוף עמ' 500, שם פס"ד, ד', עמ' 703, שם פצ"ה, ג', עמ' 1189, בבלי יומא כ"ח ב', תנחומא (בשתי המהדורות) לך לך סי' א', להלן שם סי' י"א (בובר סי' י"ד), שם סוף ויגש (בהוצ' בובר), שם בהר סי' א' (בובר סי' ג'), מדרש תהלים פ"א, י"ג, שם קי"ב, א', אגדת בראשית רפי"ג, סדר אליהו רבה פ"ז, הוצ' רמא"ש, עמ' 35 (בהוספה לוי"ר פ"ב, הוצ' ר"מ מרגליות, עמ' נ': אברהם קיים את התורה <b>כולה</b> וכו'). ואין הבדל בין הלשונות קיים, שמר, עשה,<sup class="footnote-marker">88</sup><i class="footnote">הגירסא "שעשה" בהוספה שבמשנתנו היא גם במשנה שבירושלמי, בהוצ' לו, במשנה עם פיה"מ להר"מ (עיין בהוצ' הר"י קאפח, עמ' שי"ג בשנו"ס); ובמשנה כת"י קויפמן, כ"י פרמה, ובירושלמי בסוף מכילתין: <b>ששימר</b>; ובמשנה בכי"מ, במשנה דפוס בלתי נודע (קושטא, או פיזרו): <b>שקיים</b>, וכן הגיה ר"י אשכנזי (לפי בעל מלא"ש), והכל אחד.</i> עיין מ"ש ר"ש אברמסון ב"לשוננו" קובץ מיוחד, תשי"ד, עמ' 61 ואילך, ויש להוסיף שם גם את ההוספה שבמשנתנו הנ"ל, התוספתא כאן, ס"ע רבה רפט"ז: <b>ועשה</b> את התורה הוא ובניו וכו' ועוד כ"מ. 
<small>92-93.</small> <b>תורתי לא נאמ' אלא תורותי, מלמד שנתגלו לו טעמי תורה ודקדוקיה. </b>וכ"ה בד. ובכי"ע: שנגלו לו דברי תורה ודברי סופרים. ובתנחומא ריש לך לך: אמ' ר' שמוא' בר נחמני אמ' ר' יונתן אפי' עירובי תבשילין שמר בביתו של אברהם אבינו, שנ' <b>וישמור משמרתי מצותי חוקותי ותורותי</b>, וכי תורות הרבה הן, והרי כבר נאמר <b>תורה אחת יהיה לכם</b> (במדבר ט"ו, כ"ט), וכתי' <b>תורה אחת ומשפט אחד</b> (במדבר ט"ו, ט"ז), אלא <b>ותורותי</b> אילו דקדוקי מצות וכו'. וכע"ז גם במהדורת בובר שם. ועיין באבות דר"ן פל"ג, הוצ' שכטר, מ"ז ע"ב, בגנזי שכטר ח"א, עמ' 43, בבבלי יומא כ"ח ב' הנ"ל, ובמקורות שצוינו לעיל.<br>ובכי"ע מסיים: סך מסכיות שבע ופרקין שבעין וחד. הסופר העתיק מסורת זו ממסורת המשנה ובמשנתנו בסדר נשים שבעים ואחד פרקים, כפי שראה לנכון רש"ח קוק, עיין בעיונים ומחקרים שלו ח"א, עמ' 27.