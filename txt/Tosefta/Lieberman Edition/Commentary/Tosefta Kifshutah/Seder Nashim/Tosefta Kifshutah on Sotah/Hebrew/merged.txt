Tosefta Kifshutah on Sotah
תוספתא כפשוטה על סוטה
merged
https://www.sefaria.org/Tosefta_Kifshutah_on_Sotah
This file contains merged sections from the following text versions:
-Tosefta Kifshuta. Third Augmented Edition, JTS 2001
-https://www.nli.org.il/he/books/NNL_ALEPH001234513/NLI

תוספתא כפשוטה על סוטה



Chapter 1



Halakhah 1

<small>1-2.</small> <b>מקנח על פי עד אחד, או על פי עצמו, ומשקה על פי שנים. </b>במשנתנו (פ"א מ"א): ר' אליעזר אומר מקנא לה ע"פ שנים ומשקה ע"פ עד אחד, או ע"פ עצמו. וכאן אמר ר' יוסי בר' יהודה בשם ר' אליעזר להפך. והברייתא הובאה בירושלמי פ"א ה"א, ט"ז ע"ב, פ"ו ה"ג, כ"א ע"א, ובבלי ב' ב'. 
<small>2-3.</small> <b>אין לדבר סוף. </b>ופירשו בבבלי הנ"ל: דזימנין דלא קני ואמר קנאי. ופירש"י: כשכועס עליה אומר קנאתי לה מפלוני ומביא עדים שנסתרה עמו סתירה כל שהיא, דכיוון דלא קינא לה לא נזהרה בו. ועיין בתוספות שאנץ ובתוספ' הרא"ש במקומו שהביאו פירוש אחר בשם י"מ. ולא זו בלבד שהפירוש הוא דחוק, הרי מפורש בירושלמי הנ"ל: הכל ממנו לקנאות לה בשנים (צ"ל: מפיו, כמו שהגיהו בנוע"י, בפי' הרידב"ז ובמיכל המים, וכע"ז גם בק"ע) ולהביא עדים שנסתרה ולפוסלה מכתובתה. א"ר יוסי מה טיבה להסתר וכו', כמאן דמר מקנא לה מאביה ומבנה, הכל ממנו לקנות לה מאביה ומבנה ולהביא עדים שנסתרה ולפוסלה מכתובתה. אין תימר מאי טיבה להסתר, התורה התירה להסתר וכו'. ולפי תירוץ זה התשובה היא רק למ"ד שמקנא לה מאביה ומבנה, אבל למ"ד שאין מקנא לה מאביה ומבנה (להלן בירושלמי ה"ב, ט"ז ע"ג) אין כאן תשובה כלל, שהרי אסור לה להתייחד עם אחרים מפי הקבלה, ולשיטת כמה מן הראשונים האיסור הוא מן התורה (עיין טואה"ע ריש סי' כ"ב ובנו"כ שם. וכ"ה שיטת רש"י בשבת י"ג א'), ומה טיבה להסתר. אבל ההלכה היא שמקנא לה אף מאביה ומבנה כפשוטה של משנתנו פ"ד מ"ד: ע"י כל עריות מקנאים, ופירש"י (כ"ו א'): אם קינא לה מאביה <b>ומאחיה</b> וכו', וכ"ה בפיה"מ שם (והוא בוודאי לשון הגאונים שהר"מ נגרר אחריהם) ובחיבורו פ"א מה' סוטה ה"א, ועיי"ש בה"ג.<br>ואעפ"י שמותר לה להסתר עמהם, בקפידא דבעל תליא מילתא, הואיל והיא נאסרת בביאתם, עיין בבלי כ"ו ב', כ"ה א'.<sup class="footnote-marker">1</sup><i class="footnote">בבלי ב' ב' המשיכו: לא לימא איניש לאיתתיה בזמן הזה לא תיסתרי בהדי פלוני <b>דילמא </b>קי"ל כר' יוסי בר' יהודה וכו'. ועיין בשאילתות במדבר סי' ק"כ. ובהעמק שאלה שם שער שהלשון דילמא קי"ל כר' יוסי בר' יהודה וכו' אינו מגוף התלמוד אלא הוספה מבה"ג סוף ה' מאון, ד"ו ס"ו ע"א. וכדבריו מוכח מגירסת בה"ג ד"ב, עמ' 314, שמעתיק: <b>אלמא </b>קי"ל כר' יוסי בר' יהודה, והיא בוודאי מסקנת בה"ג עצמו, ודבדי השאילתות כפשוטם.</i>

Halakhah 2

<small>3-4.</small> <b>אי זו היא עדות הראשונה, זו עדות סתירה. שניה, זו עדות טומאה. </b>פיסקא זו נראית כאילו תלויה באויר, ובבבלי ג' ב' הביאו את משנתנו פ"ו מ"ג, והסמיכו לה את הברייתא שלנו שהיא מפרשת את המשנה הנ"ל. ובתוספות ל"א א', ד"ה מי, כתבו: "פרק זה היה הגון שיהא שנוי ומעורב בפרק ראשון וכו'". ומסתבר מאד שבמשנת מסדר התוספתא היתה כאן משנת פ"ו מ"ג. ואמרו בה: שהיה בדין מה אם עדות ראשונה שאין אוסרתה איסור עולם אינה מתקיימת בפחות משנים, עדות אחרונה שאוסרתה איסור עולם אינו דין שלא תתקיים בפחות משנים וכו', מעתה מה אם עדות אחרונה שאוסרתה איסור עולם הרי היא מתקיימת בעד אחד, עדות הראשונה שאינה אוסרתה איסור עולם אינו דין שתתקיים בעד אחד וכו'. והתוספתא מפרשת שעדות הראשונה היא עדות סתירה, והשנייה זו היא עדות טומאה. והעיר על עיקר הדברים מהרי"ן אפשטין במבואות לספרות התנאים, עמ' 406.<br>ובספרי שופטים סוף פי' קפ"ח: מיכאן אמרו המקנא לאשתו ר' אליעזר אומר מקנא על פי שנים ומשקה על פי עד אחד שהיה בדין מה אם עדות הראשונה שאינה אוסרתה איסור עולם אין מתקיימת פחות משנים, עדות האחרונה שאוסרתה איסור עולם אינה דין שלא תתקיים בפחות משנים וכו'. ופירש רבינו הלל שם (נ"ט ע"ב): עדות ראשונה. דהיינו עדי קינוי דהוא מקנא לה. והוא קשה מאד, שהרי עדי קינוי אינם אוסרים אותה כלל, ובהכרח שהכוונה לעדי סתירה שאוסרים אותה לבעלה לשעה עד שתשתה, וכמו שמפורש בברייתא שלפנינו.<br>ברם רבינו היה מוכרח לפרש כן משום שבספרי מסמיך ברייתא זו לדברי ר' אליעזר, והוא הרי סובר שמשקה ע"פ אחד, ואין צורך בשני עדי סתירה. אבל אין ספק שלשון המשנה היא כאן לאו בדווקא, ודרך הסופרים להוסיפה ע"פ לשון משנתנו, ובאמת בכ"י ברלין של הספרי: "ר' אליעזר אומר וכו'", והכוונה לסוף המשנה, לדברי ר' יהושע. ואף לפי הגירסא שלפנינו הכוונה לסיפא לדברי ר' יהושע (שסובר שהוא משקה ע"פ שנים),<sup class="footnote-marker">2</sup><i class="footnote">ובהגהות הגר"א השלים בספרי את הסיפא של משנתנו, את דברי ר' יהושע הסובר שמשקה ע"פ שנים.</i> וקיצר ברישא כמו שקיצר בסיפא של הברייתא שלנו, ועיקר הכוונה שם הוא: מה אם עדות אחרונה אוסרתה בעד אחד, עדות הראשונה (כלומר עדות סתירה) אינו דין שתתקיים בעד אחד.<br>ויתכן מאד שבציטטה שבספרי היתה הגירסא: ר' אליעזר אומר מקנא ע"פ אחד וכו' ומשקה ע"פ שנים וכו' והיא משנת ר' יוסי בר' יהודה, ואף הברייתא שלנו כאן הוא המשך משנתנו שלעיל. וכן הביאו בירושלמי פ"ו ה"ג, כ"א ע"א, את הברייתא שלנו כאן, ואמרו שלפיה המשנה שם היא כר' יהושע (פ"א מ"א), ודחו שאין הכרח, ואפשר שהיא כר' אליעזר בשיטת ר' יוסי בר' יהודה שלעיל, ועיין מ"ש מהרי"ן אפשטין בספרו מבוא לנוסח המשנה, עמ' 657, שעמד על עיקר הדברים, עיי"ש.
<small>4.</small> <b>וכמה היא טומאה כדי ביאה וכו'. </b>ירושלמי פ"א ה"ב, ט"ז ע"ג, בבלי ד' א', ספרי נשא פי' ז', עמ' 12, ס"ז שם, עמ' 233, במ"ר נשא פ"ט סי' י', תנחומא שם סי' ז', הוצ' בובר סי' י"א. 
<small>5.</small> <b>ר' ליעזר אומ' כדי חזרת דקל. </b>וכ"ה בכל הנוסחאות של התוספתא ומדרשות הנ"ל. אבל בספרי הנ"ל: כדי <b>להקיף</b> דקל דברי <b>ר' ישמעאל</b>. ר' אליעזר אומר כדי מזיגת הכוס וכו'. ובבבלי ד' רע"א הביאו את הברייתא של הספרי והקשו מן התוספתא שלנו ותירצו שהקפת דקל היא הקפת הדקל ע"י אדם ברגליו, אבל חזרת דקל היא חזרת דקל בעצמו כשהרוח מנענעו, כלומר כופפו ומחזירו למקומו. וע"פ הבבלי נוסח בבמ"ר הנ"ל: כדי חזרת דקל <b>ברוח</b>.<sup class="footnote-marker">3</sup><i class="footnote">וכ"ה גם בד"ק ובכי"א.</i> ובס"ז הנ"ל: כדי <b>חזרת</b> דקל דברי ר' ישמעאל, ר' אליעזר אומר כדי מזיגת כוס. ולפנינו מסורות חולקות.<br>ובתוספ' שאנץ ד' א' (תוספות איוורא, סוף עמ' י'): <b>ובתוס'</b> וירושלמי גבי שיעורין הללו כמה היא העראה כדי הקפת ידו שלימה, א"ר יוסי כל השיעורין הללו חוץ מהתרת סינור. ולית ליה פיתרא, ובתוספות הרא"ש חסרה פיסקא זו. ונראה שצ"ל: גבי וכו' כמה היא העראה [ל"ג] כדי הקפת.<sup class="footnote-marker">4</sup><i class="footnote">כלומר, בניגוד לבבלי שמביא את שתי הברייתות ומבדיל בין הקפה וחזרה, לא גרסינן בירושלמי כדי הקפת אלא כדי חזירת דקל גרידא.</i> <b>ירושלמי</b> א"ר יוסי וכו'.
<small>6.</small> <b>בן עזיי אומ' כדי מזיגת הכוס לשתותו. </b>בד ובכי"ע: כדי לשתותו. וכ"ה בירושלמי ובמדרשות הנ"ל. וכנראה שלפנינו ט"ס ונשתרבבו המלים "מזיגת הכוס" מלעיל. אבל וודאי גמור אין כאן, ושמא הכוונה כדי מזיגת הכוס ולשתותו, וכן פירשו בבבלי הנ"ל בדברי ר' יהושע. ועיין המסורת בספרי ובס"ז הנ"ל ופירוש הבבלי שם. 
<small>6-7.</small> <b>ר' עקיבא אומ' כדי לצלות ביצה. </b>וכע"ז גם בכי"ע. וכ"ה בבבלי הנ"ל בברייתא שלנו. וכ"ה בתנחומא הנ"ל. אבל בירושלמי ובבמ"ר הנ"ל: כדי גלגול ביצה. והוא גלגול היא צלייה, עיין רש"י שבת ל"ח ב' (במשנה) ובברייתא להלן שם ל"ט א', וכ"ה במקבילה בתוספתא שם. ועיין בפיה"מ להר"מ פ"א מ"ב, בתוספות ד' א', ד"ה דמרחק, בתוספ' שאנץ שם ד' סע"א, ובמשנת כלים פי"ז מ"ו.<br>ובס' מאור האפלה נשא, עמ' שצ"ה: שיעור הטומאה והסתירה כדי לצלות <b>ביצה טרופה באלפס</b>. והוא תמוה מאד, ומה עניין שיעורי שבת לכאן, ומן המקורות אנו רואים שהיו מגלגלים את הביצה בקליפתה, עיין במשנת שבת פ"ג מ"ג, עוקצין פ"ב מ"ו ועוד, והיו גומעים אותה מתוך הקליפה. ובספרי ובס"ז הנ"ל מסורת אחרת, ועיין בבבלי שם.<br>ובד יש כאן השמטה ע"י הדומות מ"כדי" עד "כדי" (שיקשור גרדי).
<small>7-8.</small> <b>כדי לגמוע שלש ביצים זו אחר זו. </b>וכ"ה בספרי ובס"ז הנ"ל, וכ"ה במובאה שבבבלי ד' רע"א. ובתנחומא בשתי המהדורות הנ"ל: כדי <b>לאכול</b> ג' ביצים וכו'. ובירושלמי: כדי לגימת שלש ביצים <b>מגולגלות</b> זו אחר זו. וכע"ז במדרש במ"ר הנ"ל. ובבבלי הנ"ל (להלן שם) גרס בברייתא שלנו: כדי לגומעה, עיי"ש. 
<small>8.</small> <b>ר' לעזר בן ירמיה אומ' כדי שיקשור וכו'. </b>וכן מעתיק מן התוספתא במאירי בפתיחתו לאבות י"ג ע"א: אלעזר (בלי התואר רבי) ן' ירמיה. וכ"ה בבבלי ד' א'. ובכי"ע בטעות: אלעזר (בלי התואר רבי) בן <b>עזריה</b>. ובס"ז: ר' אלעזר בן <b>פנחס</b> וכו'. וכ"ה בירושלמי, בבמ"ר ובתנחומא הוצ' בובר (בנדפס מכבר נשמט כל המאמר). 
<small>8-9.</small> <b>חנן בן פנחס אומ' כדי שתשוט אצבעה לתוך פיה. </b>וכ"ה ("בן פנחס") בד, בקטע מן הגניזה (בן פינחס) ובפתיחה למאירי הנ"ל. וכן בבבלי ד' רע"א הנ"ל: חנין בן <b>פנחס</b> אומר כדי שתושיט ידה לתוך פיה <b>ליטול קיסם</b>. ובתנחומא הנ"ל: חנן (בנדפס מכבר: ר' חנין) כדי שתתן אצבעה לתוך פיה. ובכי"ע: חנן בן <b>מנחם</b> אומ' כדי שתושיט אצבע לתוך פיה. ובהוצ' צוקרמנדל נשמט כאן מ"כדי" עד "כדי".<br>אבל בס"ז, בירושלמי ובבמ"ר הנ"ל חסר כל המאמר.
<small>9.</small> <b>פלימו אומ' כדי שתפשוט וכו'. </b>וכ"ה (פלימו) בד, בקטע מן הגניזה, בכי"ע, בס"ז, בבבלי ובתנחומא בשתי המהדורות הנ"ל. אבל בירושלמי בכי"ר ובבמ"ר: פנימון, והוא פנימון הוא פלימון (πολέμων), בהחלפת נו"ן ולמ"ד, עיין מ"ש לעיל ח"ב (כלאים), עמ' 658, הערה 47, ומ"ש רי"א ווייס במשפט לשון המשנה, עמ' 83. ולפנינו בירושלמי בטעות: <b>מיניימין</b> אומר וכו'. 
<small>11.</small> <b>ר' יהודה אומ' בעלה נאמן עליה מקל וחומר וכו'. </b>תוספות ז' א', ד"ה אמר, עיי"ש. והברייתא שלנו הובאה בירושלמי פ"א ה"ג, ט"ז ע"ד, ובבבלי ז' א'. ובמשנתנו פ"א מ"ג: כיצד עושה לה מוליכה לב"ד שבאותו מקום ומוסרין לו שני תלמידי חכמים, שמא יבא עליה בדרך. ר' יהודה אומר בעלה נאמן עליה. ולא נתברר מתוך משנתנו אם הת"ק מודה לר"י שמדאורייתא בעלה נאמן עליה, ואין כאן אלא גזירת חכמים, או שמן התורה אינו נאמן עליה. ובירושלמי הנ"ל מסיים: אמר להם ר' יהודה, גזירת הכתוב הוא <b>והביא האיש את אשתו אל הכהן</b> וגו'. אמרו לו ובלבד בעדים. וכ"ה במדרש במ"ר פ"ט סי' ל"א.<br>אבל בספרי נשא פי' ח', עמ' 13: <b>והביא האיש את אשתו אל הכהן</b>. מן התורה האיש מביא את אשתו אל הכהן, אלא אמרו מוסרין לו שני תלמידי חכמים בדרך שלא יבא עליה. ורבי<sup class="footnote-marker">5</sup><i class="footnote">כנראה שצ"ל: ורב"י (כהגהת הנצי"ב), כלומר: ורבי יוסי, וכן הגיה הגר"א, וכ"ה בבבלי שנביא להלן. אבל בכ"י לונדון ובמב"ר שצויין בפנים: <b>ר' יהודה</b>. וכן מעתיק בס' והזהיר, נשא, קמ"ז ע"א. ומניסוחו מוכח שהעתיק מן הספרי. ולא מן הבבלי (הגירסא "ר' יהודה" לא תתכן בבבלי ), עיין בהערות המו"ל שם במקומו.</i> אומר בעלה נאמן עליה מקל וחומר וכו'. וכ"ה בבבלי ז' א', כ"ה א', ובבמ"ר פ"ט סי' ל"א, אלא שבבבלי גרסו: ר' <b>יוסי</b> אומר וכו', וכן מוכרח שם מן העניין.
<small>11-12.</small> <b>ומה נדה שחייבין על ביאתה כרת וכו'. </b>וכ"ה בכל הנוסחאות, וכ"ה בספרי, בירושלמי ובבבלי הנ"ל. 
<small>13-14.</small> <b>אמרו לו וכל שכן, הואיל ואין חייבין על ביאתה כרת וכו'. </b>וכע"ז גם בבבלי ז' א' בברייתא שלנו, ובספרי הנ"ל ברוב הנוסחאות. אבל בנוסח מדרש חכמים של הספרי חסרה תשובה זו, וכן איננה בבבלי בברייתא מן הספרי, ואינה גם בירושלמי ובמדרש במ"ר הנ"ל, ואפשר שברוב הנוסחאות של הספרי נוספה תשובה ע"פ הברייתא הראשונה שבבבלי שם והתוספתא כאן, ועיין להלן. 
<small>14-15.</small> <b>דבר אחר, לא אם אמרת בנדה שיש לזה התר אחר איסורה וכו'. </b>וכ"ה ("דבר אחר") גם בד ובנוסח רבינו הלל שבספרי הנ"ל. אבל בכי"ע: <b>אמרו לו</b> לא אם אמרת וכו', וכ"ה בכל נוסחאות הספרי.<sup class="footnote-marker">6</sup><i class="footnote">בס' והזהיר הנ"ל: <b>ועוד </b>אמרו לו אם אמרת בנדה וכו'.</i> ובקטעים מן הגניזה: לא אמרת בנידה וכו' ואין שם לא "דבר אחר" ולא "אמרו לו". ולפי נוסח מדרש חכמים בספרי שהבאנו לעיל, וכן לפי נוסח הירושלמי בברייתא שלנו, ולפי נוסח הבבלי בברייתא של הספרי, שחסרה שם התשובה הראשונה, הרי אין כאן מקום ל"דבר אחר". ולפיכך קרוב לוודאי שיש כאן תרכובת של מקורות שונים, והתשובה הראשונה נוספה ממקור אחר, וכן מוכח מנוסח המדרש בבמ"ר שגרס כגירסת הספרי במדרש חכמים וכגירסת הירושלמי, ואח"כ הוסיף (אחר: "מים גנובים ימתקו ולחם סתרים ינעם"): כל שכן הואיל ואין חייבין עליה כרת לא יהא בעלה נאמן עליה נחשדו ישראל על הסוטות ולא נחשדו על הנדות. וכ"ה שם גם בכי"א. והכל הוא ממקור אחר, עיין להלן. 
<small>15-16.</small> <b>וכן הוא אומ' מים גנובים ימתקו. </b>וכ"ה בירושלמי, במ"ר הנ"ל ובבבלי בברייתא מן הספרי. ובספרי הנ"ל חסר הפסוק, ובמקומו נוסף: ד"א נחשדו ישראל על הסוטות ולא נחשדו על הנדות. ועיין מ"ש לעיל בשם מדרש במ"ר. אבל בנוסח רבינו הלל של הספרי חסר כ"ז, ובנוסח מדרש חכמים: <b>רבי אומר</b> נחשדו וכו'. ועיין בפסיקתא זוטרתא במקומו. 

Halakhah 3

<small>16-17.</small> <b>ר' יוסה אומ' הכת' האמינו עליה, דכתי' והביא האיש את אשתו אל הכהן. </b>וכ"ה בכל הנוסחאות ובתוספות ז' א', ד"ה אמר, הנ"ל. ובספרי הנ"ל חסר כ"ז. ובירושלמי ובבמ"ר הנ"ל: אמר להן ר' <b>יהודה</b> גזירת הכתוב היא והביא האיש וכו'. וכן, כנראה, גרס הבבלי הנ"ל בברייתא בספרי.<br>נמצאנו למדים שיש כאן ארבע מחלוקות. לפי הירושלמי בשיטת הת"ק, אינו נאמן עליה מן התורה ("ובלבד בעדים"): לפי שיטת הספרי והבבלי בדעת הת"ק מן התורה נאמן עליה, "אבל אמרו מוסרים לו וכו'": לפי שיטת ר' יהודה נאמן עליה מקל וחומר ולית ליה "אבל" (עיין בבלי הנ"ל); ולשיטת התוספתא סובר ר' יוסי שמגזירת הכתוב בעלה נאמן עליה, ולא מקל וחומר, שיש לו פירכא, ולשיטת הירושלמי אף ר' יהודה סובר כן. ועיין בתוספות ז' א', ד"ה אמר, הנ"ל.

Halakhah 4

<small>17-18.</small> <b>מעלין אותה לשער' מזרח לשער [ניקנור] ששם משקין את הסוטות וכו'. </b>וכ"ה בד. והיא פיסקא ממשנתנו פ"א מ"ה, ועיי"ש בשנו"ס בהוצ' ראם, בתיו"ט ובמלא"ש במקומו. ובכי"ע כאן: לשערי מזרח <b>ולשערי</b> ניקנור וכו'. וכן במשנה כי"מ: לשערי המזרח ולשע' ניקנו'. וכע"ז גם בפיה"מ להר"מ. וכן בכפו"פ פ"ו (וציין לו בתיו"ט כאן), ד"ו כ"ה ע"א, הוצ' לונץ עמ' צ"ז: "מעלין אותה לשערי המזרח <b>ולשער</b> ניקנור ששם משקין את הסוטות, שהוא כאלו אמר לשער המזרח שהוא שער ניקנור" (ועיין גם במבוא לנוה"מ למהרי"ן אפשטין, עמ' 1086 ואילך). והגדרה זו לשער המזרח מובנת, עיין בתוספות פסחים פ"ב א', ד"ה היה, וברש"י שם. ועיין ספרי נשא פי' ט', סוף עמ' 15, ובהערות שם, ועיין בהערות הרש"ש לבמ"ר פ"ט סוף סי' י"ג, הע' כ'. ועיין מ"ש ר"א ביכלר בצופה האנגלי סידרא ישנה כי"א (1899), עמ' 46 ואילך, ועל שערי ניקנור אצל יוסיפוס, עמ' 55 ואילך.<br>ובקטעים מן הגניזה של התוספתא: מעלין אותה לשער ניקנור ששם וכו'. ועיין ספרי נשא פי' ט' הנ"ל.<br>ומ"מ השלמתי בסוגריים את המלה "ניקנור", משום שוודאי גמור אין כאן, וכן במשנה כ"י פרמה מעלים אתה לשערי מזרה לשערי ששם משקין וכו' (והמלה "ניקנור" הושלמה בין השורות ע"י הסופר עצמו). והנכון כגי' כי"ו (בלי ההשלמה) של התוספתא וכ"י פרמה של המשנה (וצ"ל שם: לשערי' ששם וכו'), ויש כאן הגדרה לשערי מזרח, כלומר, לשערים ששם משקין וכו', כלומר, לשערי ניקנור. וכן אומר יוסיפוס, קדמוניות ס"ג, פ"ו, 270 (κατὰ τὰς πύλας, αι δ’εισὶ τετραμμέναι πρός τόν νεών) שאחד מן הכהנים מעמיד אותה על השערים שפונים למקדש.
<small>18-19.</small> <b>ששם משקין את הסוטות, [ומטהרין את היולדות], ומטהרין את המצורעין. </b>וכע"ז (לרבות את המוסגר) בכל נוסחאות המשנה והתוספתא. וכן נראה מן השרידים שבקטעי הגניזה: ומטהרין את היולדות ואת המצורעין. אבל וודאי גמור אין כאן, משום שאף בתנחומא הוצ' בובר ריש נשא חסרות המלים "מטהרין את היולדות" בפיסקא של משנתנו שהובאה שם.<sup class="footnote-marker">7</sup><i class="footnote">אבל ישנן בתנחומא שם שנדפס מכבר ובילקוט שם רמז תכ"ד בשם הילמדנו, אלא שהסדר שם משונה ממשנתנו (בדרך כלל סימן להוספה).</i> ושמא יש כאן הוספה עתיקה במשנתנו ע"פ הבבלי ח' א'. ובא"י לא שנו כאן אלא מצורעים וסוטות שנאמר בהם <b>לפני ה'</b> (עיין בבלי הנ"ל ותו"כ מצורע פרש' ג' ה"ו, ע"א ע"ד), אבל לא יולדות שמטעם אחר אתינן עלה, ולפיכך לא שנו גם זבים וזבות, עיין בבלי שם. 
<small>19-20.</small> <b>שנ' את אשר יחטא איש לרעהו ונשא בו אלה וכו'. </b>וכ"ה ("שנ' ", "שנא' ") בד, בכי"ע, בקג"נ ובתוספות ח' א', ד"ה ששם. ובמנ"ב רצה להגיה "נאמר", והוא עניין בפני עצמו, וכן פירש מפרש אחרון של זמננו. וזה לא יתכן, שאם אין כאן פירוש הרי כל הבבא שלעיל תלויה באויר, כלומר, פיסקא ממשנתנו שאין עליה לא הוספה ולא פירוש. וברור, שאין כאן ראיה שמעמידין אותה בשער המזרח, שבכל מקום שנאמר <b>לפני ה'</b> הוא במזרח עד שיפרוט לך הכתוב, כמפורש בספרי נשא פיס' י"ז, עמ' 22, ובמקבילות שצויינו בהערות שם. ועיין ס"ז, עמ' 246, שו' 14, ובפי' הראב"ד לתו"כ מצורע פרש' ג' ה"ז (בפנים התו"כ ה"ו), ואין צורך להביא ראייה לכך.<br>והתוספתא כאן נותנת טעם לדברי הכתוב למה מעמידין אותה לפני ה'. והדברים נתפרשו בפירש"י למ"א ח', ל"א: <b>אשר יחטא איש לרעהו</b>. בועל אשת איש. <b>ונשא בו אלה</b>. כשם שהמים בודקין אותה כך המים בודקין אותו. <b>ונשא</b> בו. לשון נושה. <b>ובא אלה לפני מזבחך. והעמיד הכהן את האשה לפני ה'. לתת דרכו בראשו. וצבתה בטנה וגו'. ולהצדיק צדיק. ונקתה ונזרעה זרע</b>. כך נדרש בתוספתא דסוטה. ועיין גם בפי' ר"י קרא שם.<sup class="footnote-marker">8</sup><i class="footnote">יאהרבוך הפראנקפורטי חי"ג, עמ' 28–29.</i><br>ובתנחומא ריש נשא בשתי המהדורות בשם הילמדנו: וכן שלמה אמר אשר יחטא איש לרעהו ונשא בו אלה וכו' בפרשת סוטה הכתוב מדבר וכו', עיי"ש.<br>ובמצפה שמואל במקומו ציין לירושלמי פ"א רה"ה, ולפי' ק"ע שם שהגיה ע"פ התוספתא כאן, אבל ברור שאין להגיה בירושלמי, והנכון כלפנינו, וכ"ה בירושלמי כי"ר ובמדרש במ"ר פ"ט סי' ל"ג, וכפירוש מהרז"ו שם, והכוונה לפסוק בש"א ב', כ"ה, שמתייחס לפסוק כ"ב שם (ושלא כמדרשו), ועיי"ש בפי' פ"מ לירושלמי.

Halakhah 5

<small>24.</small> <b>עומדת מבפנים והכהן עומד בחוץ. </b>וכ"ה ("מבחוץ") בד, בכי"ע, בתוספ' ח' א' הנ"ל ובילקוט נשא רמז תש"ו בשם התוספתא, ואין להגיה. ובספרי נשא פי' י"א, ריש עמ' 17: כהן נפנה לאחוריה ופורעה, כדי לקיים מצות פריעה וכו'. ופירש הראב"ד:<sup class="footnote-marker">9</sup><i class="footnote">הובא בהגהות ובאורים בסוף הספרי עם הגהות הגר"א.</i> מדכתיב האשה לפני ה' ולא כהן לפני ה'. והיא התוספתא שלפנינו, עיין להלן. ועיין בפי' הנצי"ב, עמ' נ"ד ואילך. ופשיטא שיכול לפרוע את ראשה כשעומד מאחריה, אבל אוחז בבגדיה כשהוא עומד מן הצד, עיין להלן שו' 32: ועומד <b>בצד</b> סוטה וכו'.<br>ולהלן מנחות פ"י ה"ו: אין מקדישין בפנים אלא בחוץ. ופירש באו"ש פ"ג מה' פסולי המוקדשין ה"כ שלפנינו פירוש למשנתנו שם (פ"ט מ"ג) ששנתה רביעית מים למצורע וחצי לוג מים לסוטה, ולזה אמר ששני דברים אילו היפוך מכל כלי שרת, שמקדשין בחוץ ואינן מקדשין בפנים, שהרי טהרת מצורע היתה מחוץ לחומה, ובהשקאת מי סוטה היה הכהן עומד בחוץ, כמפורש בתוספתא כאן. ובאמת אין צורך להביא את התוספתא, עיין ברש"י ובמיוחס לר"ג שם בבבלי פ"ח ב' שגרסו בגמרא: אי לחצי לוג של מי סוטה <b>חוץ הוא</b>. ופירשו: שהיה משקה אותה בחוץ, בשער ניקנור וכו'. ומפורש (פסחים פ"ה ב') ששער ניקנור לא נתקדש. ובר"מ פ"ד מה' מחוסרי כפרה ה"ב: המצורע עומד חוץ לעזרת ישראל כנגד <b>פתח</b> מזרחית, באסקופת שער ניקנור ופניו למערב, ושם עומדים כל מחוסרי כפרה בעת שמטהרין אותן, ושם משקין את הסוטות. ואף בפ"ג מה' סוטה ה"ד: "כנגד שער המזרח מבחוץ" כוונתו באסקופת שער ניקנור כנגד פתח השער. ועיין בספרי דבי רב לרד"פ, כ' ע"ב, שהאריך בזה.<br>ולא עוד אלא שמסתבר שהבבא הנ"ל שבתוספתא מנחות מחוברת לשלפניה: חצי לוג לתודה ורביעית לנזיר שאף הם אין מקדישין בפנים אלא בחוץ, עיין בבלי מנחות פ"ח ב' הנ"ל ומ"ש בקרן אורה שם, ד"ה גמרא ואי נזיר.
<small>25.</small> <b>אשה לפני ה', ואין כהן לפני ה'. </b>וכ"ה בתוספות, בילקוט הנ"ל, ובפי' הראב"ד שהבאנו לעיל סד"ה עומדת. ופירושו שלא יהא הכהן חוצץ בינה לעזרת ישראל, שתעמוד לפני ה' בלי חציצה. ובס"ז נשא, עמ' 234: <b>והעמידה לפני ה'</b>. יפנה עליה את העזרה. והכוונה שמפנה את העזרה מן הכהנים ומן האנשים שבאו לראותה (עיין במשנתנו פ"א מ"ו). ובמתנות כהונה (במ"ר פ"ט סי' ל"ב) פירש ע"פ התוספתא שלנו, עיי"ש. 

Halakhah 6

<small>25-26.</small> <b>וכדרך שמאיימין עליה בית דין שתחזור בה, כך מאיימין עליה שלא תחזור בה וכו'. </b>כ"ה ("שלא תחזור") בד, בכי"ע, בקג"נ, בירושלמי פ"א רה"ד, ט"ז ע"ד, ובבלי ז' ב', ובמדרש במ"ר פ"ט סי' ל"ג. ובכי"ו כאן בטעות: שתחזור בה.<br>ובבבלי ז' ב' הקשו מן הברייתא כאן על משנתנו שלא הזכירה שמאיימין עליה לשתות, ותירצו שהברייתא שלנו היא לאחר שנמחקה המגילה. אבל בירושלמי לא הרגישו בשום קושי, שהרי אפשר ששניהם אמת, מתחילה מאיימין עליה שלא לשתות, ואם התעקשה ועמדה בדיבורה שהיא טהורה מאיימין עליה שתשתה. ובעמק הנצי"ב לספרי, עמ' ס', פירש שדייקו מן הלשון שמאיימין עליה כדרך שמאיימין על עדי נפשות (פ"א מ"ד), ולא מצינו שמאיימין על דיני נפשות שיעידו עיי"ש. ולא נתחוורתי בדבריו ז"ל, שהרי כשמאיימין עליה שתחזור בה מאיימין עליה בעונש המים, וכמו שפירש"י (ז' א'): ושמא אמת הדבר, אל תביאי עצמך לידי מיתה מנוולת זו. ובמאירי שם: ומאיימין אותה על מים המרים ובדיקתם, ושתזהר שאם אינה נקיה לא תמסור עצמה לסכנה ותודה וכו', <b>וכן פותחין לה</b> דרכים להודאתה<sup class="footnote-marker">10</sup><i class="footnote">ועיין בפי' הר"מ שבמאירי שם. ובהוצ' ר"י קאפח עמ' רמ"ח: וכל זה להקל עליה את ההודאה.</i> וכו'. אבל מה שייך איום שתשתה, ובעל כרחינו אנו אומרים שהלשון "<b>מאיימין</b> עליה שלא תחזור" היא בהקבלה ואגב הלשון שברישא, והכוונה שמאיצים בה שתשתה, והרי אף בעדי נפשות אמרו כן (סנהדרין ספ"ד): ושמא תאמרו מה לנו ולצרה הזאת, והלא כבר נאמר <b>והוא עד או ראה או ידע אם לא יגיד [ונשא עונו]</b>. ואין לך איום יותר מזה, עיין בתוספתא שבועות פ"ג ה"ד. וסוגיית הבבלי קשה, ועיין בקרן אורה שם, שנתקשה מאד בסוגיית הבבלי.<br>והנה כבר ראינו לעיל שבמשנתנו שנו כיצד משפיעים עליה להודות. מתחילה מאיימים עליה במיתה משונה של המים המאררים, ואח"כ פותחים לה דרכים להקל עליה להודות, ואח"כ אומרים לה: עשי לשמו הגדול שנכתב בקדושה שלא ימחה על המים. כאן כבר נותנים לה אמתלא להתחסד ולומר טמאה אני (והוא הדין: אינני שותה, מבלי להודות) רק כדי שהשם לא ימחה. ומשום כך שואל התלמוד מן הברייתא שלנו, כיצד אפשר לשנן לה מתחילה את חומר מחיקת השם, ומיד להאיץ בה שימחק השם ותשתה, ולפיכך תירצו שהברייתא מדברת אחר מחיקת המגילה שהשם כבר נמחק.<br>ובספרי נשא פי' י"ב, עמ' 18: <b>אם לא שכב איש אותך</b>, מלמד שפותחין לה בזכות. אומר לה הרבה יין עושה וכו', ר' ישמעאל אומר בתחילה מודיעה כוחן של מים המרים, אומר לה, בתי, אומר לך המים האלו למה הם דומים לסם יבש הניתן על גבי בשר חי ואין מזיקו, כשהוא מוציא מכה מתחיל לחלחל, אף את, אם טהורה את שתי ואל תמנעי וכו', ועיין במ"ר פ"ט סי' י"ז. ונראה כפירוש הרד"ף בספרי דבי רב (כ"ב ע"ג ואילך) שר' ישמעאל אינו חולק על הת"ק, אלא מבאר יותר, ואף לדברי הת"ק בספרי פותחין בזכות ב"אם לא שכב איש אותך", כדברי הברייתא בסנהדרין ל"ב סע"ב. ומ"ש אח"כ "אומר לה הרבה יין עושה וכו' " הוא עניין בפני עצמו, כלומר, אחר שפתח בזכות אומר לה וכו'. וכן כנראה הבין ר' טוביה בפסיקתא זוטרתי שהעתיק: <b>אם לא שכב</b> וכו' מיכן אמרו פותחין בדיני נפשות בתחילה לזכות. <b>ואומר</b> לה, בתי, וכו', כלומר המחבר כתב "ואומר" (במקום: אומר שבכל הנוסחאות), והיינו שאומר לה אח"כ.<br>וכבר העירו המלבי"ם והנצי"ב בפירושיהם לספרי ששיטת הבבלי אינה מתאימה לספרי. אבל מלשון הברייתא בתוספתא ובירושלמי בוודאי משמע שהיא חולקת על הספרי,<sup class="footnote-marker">11</sup><i class="footnote">עיין גם בגליון הש"ס לר"ע איגר שציין לתוספות י"ד ב', ד"ה אי, עיי"ש.</i> ואמרו כדרך (או כשם) שאיימו עליה מתחילה שתחזור, כך מאיימין ומאיצין בה אח"כ שלא תחזור, עיין מ"ש לעיל בפי' הבבלי.
<small>27-28.</small> <b>שאין המים הללו דומין אלא לסם יבש וכו'. </b>וכ"ה הסדר בברייתא שבירושלמי. אבל בברייתא שבבבלי הסדר הפוך, והיא מסיימת ב"אין שם מכה אין מועיל כלום", וכן הדין נותן, שהרי מאיימין עליה שתשתה, ולמה לסיים באיום שלא תשתה, כנוסח התוספתא והירושלמי. 
<small>29.</small> <b>אין משקין שתי סוטות (בית דין)<sup class="footnote-marker">12</sup><i class="footnote">המוקף ליתא בד ובכי"ע. ושמא יש כאן גליון שנכנס שלא במקומו, וצ"ל: אין בית דין משקין שתי סוטות וכו', עיין בלשון הר"מ בפ"ג מה' סוטה סה"א ובמורה ח"ג פמ"ט.</i> כאחת וכו'. </b>להלן נגעים פ"א הי"ב, ספרי נשא ריש פיס' ט', עמ' 15, ס"ז, עמ' 235 (=במ"ר פ"ט סי' י"ז), בבלי כאן ח' א', נדרים ע"ג א'. והתוספתא הובאה במאירי כאן ח' א', עיין מ"ש להלן. 
<small>30-31.</small> <b>שנ' והקריב אותה הכהן, ואין מקריב שתים. </b>בד: אותה מקריב, ואין מקריב שתי'. ובכי"ע: אחת מקריב ואין מקריב שתים. וכ"ה להלן בנגעים הנ"ל. ובבבלי כאן: אלא אמר קרא אותה לבדה. ופירש"י: אותה. <b>והשביע אותה הכהן</b>. וכתב בבאר שבע: ולא דק, ותמה עליו מן התוספתא כאן ומן הספרי הנ"ל, ונעלם ממנו שדברי רש"י מפורשים בס"ז הנ"ל, עיין בהגהות הרש"ש כאן במקומו ובחידושיו למדרש במ"ר הנ"ל פ"ט סי' י"ז, אות כ"ג. ובמאירי הנ"ל הביא את התוספתא כאן שבה מבואר לאיזו "אותה" מכוין ר' יהודה. ועיין בגליון הש"ס לרע"א כאן, ומ"ש בתוספתא כפשוטה ח"ז (נדרים), עמ' 476. 

Halakhah 7

<small>31-32.</small> <b>כהנים מטילין ביניהן גורלות. כל מי שעלה גורלו, אפי' כהן גדול יוצא וכו'. </b>וכ"ה בד. וכ"ה (שעלה, שיעלה) בראשונים שנביא להלן. אבל בכי"ע: וכל מי <b>שחלה</b> גורלו וכו'. וכן בס' יחוסי תו"א שנביא להלן: כל מי <b>שחל</b> גורלו וכו'. וכל הברייתא שלנו הובאה בשם התוספתא בס' המפתח לר"נ (בליקוטים שפרסם מהרי"ן אפשטין בתרביץ ש"ב ס"א, עמ' 18), בילקוט נשא רמז תש"ז, בתוספות ח' א', ד"ה והכהן, בס' יחוסי תו"א כת"י ערך ר' יאשיה תלמידו של רב, ובמאירי ז' א' (במשנה). ובפירוש לדבה"י המיוחס לאחד מתלמידי רב סעדי' דה"ב ספ"ד, הוצ' קירכהיים, עמ' 49, הובאה בשם "מכילתא אחריתא", עיין להלן.<br>ומ"ש כאן אפילו כהן גדול הוא מפני שהכהנים חשבו השקאת סוטה וניוולה לבזיון, והזהירו על כך במדרש (במ"ר פ"ט סי' ט"ז): <b>ופרע את ראש האשה</b>. לכהן שנכנס לבית הקברות ועבדו ממתין בחוץ שלא יטמא, לא דיו להיות כרבו, כך שלא יאמר הכהן אני פורע ראש האשה, ורוחו גסה עליו לכך נאמר <b>לפני ה'</b>. כלומר, גסות רוח יש כאן אם הכהן מסרב לפרוע ראש האשה, שהרי היא עומדת לפני ה', ואם אין כאן בזיון המקדש כל שכן שאין כאן בזיון כהן, והכהן דומה לעבד כהן שאינו רוצה להכנס לבית הקברות בשעה שרבו נכנס לשם כדי להטמא לקרוביו. ובתו"כ אמור פרשה ב' ה"ג, צ"ד ע"ד (כגי' כי"ר, הוצ' רא"א פינקלשטין עמ' תי"ט): אילו או' ראש לא יפרע ובגד לא יפרם יכול לא יפרע ולא יפרם ראשה של שוטה ת"ל לו' <b>ראשו</b>, וכ"ה בבבלי הוריות י"ב ב'.<sup class="footnote-marker">13</sup><i class="footnote">והעירותי על כך בתוס"ר ח"ב, עמ' 57, הערה 1. עכשיו ראיתי שהעיר על הגמ' בהוריות בס' כרם נטע כאן ז' א'.</i> והכוונה שיכול הייתי לומר שאין כהן גדול פורע ראשה של סוטה משום בזיון, ובא הכתוב להתיר בפירוש. וכנראה, שמטעם זה הפילו גורלות על כל הכהנים, לרבות כה"ג.<br>ובפסיקתא רבתי פכ"ו, הוצ' רמא"ש, קכ"ט ע"ב: למה אני דומה לכהן <b>גדול</b><sup class="footnote-marker">14</sup><i class="footnote">הר"ל גינצבורג (אגדות היהודים ח"ו, עמ' 385, הערה 13) מחק את המלה "גדול" ע"פ הקיצור שבאיכה זוטא פ"א, ז', עמ' 62, וע"פ הנוסח השני שבכי"פ שם, עמ' 134. ויש להוסיף על דבריו שגם בילקוט ירמיה רמז ש"א חסרה המלה "גדול" בפסיקתא שלנו. אבל אין ספק שהנכון כלפנינו, והר"ל גינצבורג תיקן את דבריו ע"פ התוספתא כאן, עיין תס"ר ח"ד, עמ' 195.</i> שעלה גורלו להשקות מים המרים, וקרבו את האשה אצלו ופרע ראשה ופירסמה שער'<sup class="footnote-marker">15</sup><i class="footnote">בילקוט הנ"ל, בד"ר: ופרע את ראשה <b>ופרסם </b>את ראשה <b>ופרסם </b>שערה. הגירסא "ופרסס" שהביא רמא"ש אין לה על מה לסמוך כלל, ואף בילקוט ד"ו הגירסא היא כמו בד' שלוניקי.</i> נטל הכוס להשקותה<sup class="footnote-marker">16</sup><i class="footnote">מכאן מוכח שפריעת הראש וההשקאה הן בכהן אחד, שלא כבעל ח"ד שדייק מלשון הר"מ פ"ג מה' סוטה הי"א שהן בשני כהנים, עיי"ש. אבל אין למדין מן האגדות. ובס' מנחה חריבה לר' פנחס עפשטיין י"ט א' כתב שהכהן הפורע אינו הכהן המניף וכן נראה, עיין מ"ש להלן.</i> וכו'. מכל הנ"ל ברור שהשקאת סוטה נעשתה ע"פ הטלת גורל, אבל הלכה זו לא נזכרה לא בירושלמי ולא בבבלי, ואף הר"מ השמיטה, עיין ח"ד שתמה עליו. ולפי סתימת המקורות הכוונה כנראה לכהן בית האב, וכן אומר בקדמוניות של יוסיפוס הנ"ל ס"ג, 270, שאחד מן הכהנים (τις τῶν ιερέων) מעמידה וכו'. וכן אומר פילון .de spec. leg, ס"ג 55: לפני הכהן המשמש באותו יום (παρόντος τοῦ κατ’ ἐκείνην τὴν ἡμέραν ιερωμένου). ואף לפי התוספתא הגורלות היו, כנראה, בין אנשי בית אב (או בין אנשי המשמר), לרבות הכהן הגדול, עיין יומא פ"א מ"ב. ועיין בלשון הר"מ פ"ג הי"א.<br>ובס' יחוסי תו"א כת"י ערך רב יאשיה תלמידו של רב מביא: וגרסי' בירושלמי דסוטה (פ"ג ה"א, י"ח ע"ג, ובמקבילה בקידושין פ"א סה"ח, ס"א ע"ג): ומביא כהן זקן. ואפילו תימא כהן ילד, שאין יצר הרע מצוי לשעה. ותירוץ זה מסתבר דהא מסקינין בפ"א דסוטה בתוספתא כהנים מטילים גורלות ביניהן, כל מי שחל גורלו, אפילו כהן גדול, בא ועומד בצד סוטה ואוחז בבגדיה וכו'. ומדבריו נראה שלפי התירוץ הראשון (<b>ומביא</b> כהן זקן) <b>לא</b> היו מטילין גורלות. וא"כ הדבר הרי מותר לומר שאף לפי התירוץ השני כן (עניין הגורלות לא נזכר כלל בירושלמי), ולא נחלקו אלא איזה כהן מביאים. ברם אין ראייה מן המקורות שהכהן המשקה הוא הכהן המניף את המנחה, אבל מדברי רבינו מוכח שתפס כדבר פשוט שהכהן שעלה גורלו לפרוע את ראש האשה הוא גם מניף את המנחה, וכן כתב גם בס' כרם נטע ז' סע"א. ועיין מ"ש לעיל הערה 16.<br>ובפי' לדברי הימים הנ"ל (לעיל, ד"ה כהנים): ובמכילתא אחריתא כהנים מטילים גורלות, וכל מי שיעלה גורלו, ואפילו כהן גדול, עומד בצד סוטה ואוחז בבגדיה אם נקרעו נקרעו ואם נפרמו נפרמו עד שהוא מגלה את לבה וסותר את שערה. וחלילה להסתכל בה לפני ה' פתח אהל מועד, לצד הכיור היה מעמידה, ומשם היה רואה לבה ושערה, וחלילה להביט קריעתה ופרימתה, והוא הנכון אל <b>במראות הצובאות</b>.<br>ולעיל שם כתב על הכיור: ושם היו מעמידים נדות(?), ויולדות, וזבות, וגיורות, נודרות ומתנדבות בשעת קרבנותיהן. כי כשהיה הכהן מקריב הקרבן היה מקריבו לשם בעל הקרבן, <b>והיה נותן בו עיניו ורואהו</b>, ואומר לו יערב ויקובל קרבנך ותיטהר. ונשים אין דרכן להסתכל בהן, ולכך היו עומדות בין מזבח לפתחו של אולם בצד הכיור וכו' ומשם היה רואה תמונת האשה בעלת הקרבן, והיה זורק לשמה ומתפלל עליה וכו'. ובהערת המו"ל שם ציין שכן הביא גם בפי' פענח רזא [סוף ויקהל]. וכן גם בריקנטי ריש ויקרא, בפירוש בעל הטורים, בפשטים ובפירושים לר"י מווינה ובס' מושב זקנים לבעלי התוספות (בשם י"מ) סוף ויקהל. והדברים תמוהים, עיין מ"ש בצידה לדרך (לבעל הבאר שבע) שם. ועיין במ"ר פ"ט סי' י"ד. ובאגדת שיר השירים, הוצ' שכטר, עמ' 79.<br>וידידי הגרמ"מ כשר הביא בשמי את כל החומר הנ"ל ב"חורב" (בעריכת חורגין) ניסן תרצ"ז-תשרי תרצ"ח, עמ' 192 ואילך, וציין לתס"ר ח"ב צד נ"ז,<sup class="footnote-marker">17</sup><i class="footnote">וצ"ל שם: צד נ"ז-נ"ח, עיי"ש בתס"ר.</i> והאריך לבאר את הדברים. ועיין באוצר הפוסקים אה"ע סי' כ"א סעיף א', אות ג', ד"ה ובשמע אברהם.
<small>32.</small> <b>יוצא ועומד בצד סוטה וכו'. </b>וכ"ה ("בצד") בכל הראשונים הנ"ל, וכן להלן רפ"ב: יוצא ועומד <b>בצד</b> סוטה וכו'. והכוונה שלא יעמוד לפניה, עיין מ"ש לעיל שו' 24 סד"ה עומדת. 
<b>ואוחז בבגדיה וכו'. </b>משנתנו פ"א מ"ה. 
<small>33.</small> <b>וסותר את שערה. </b>וכ"ה במשנתנו הנ"ל, ועיין גם בדברי ר' יהודה להלן שם וכאן, ולהלן פ"ג ה"ג, שו' 19 ומש"ש. ועיין בקדמוניות התלמוד לש. קרויס (עברית) כרך ב' ח"ב, עמ' 274 ואילך, שהביא כמה ראיות שפריעת הראש היא לאו דווקא גילוי השערות אלא גם סתירתן, עיי"ש. ונעלמו ממנו דברי רש"י כאן ח' א', ד"ה ופרע, וד"ה סותר. ועיין בפיה"מ להר"מ במשנתנו ובחיבורו פ"ג הי"א. וכבר האריכו בזה האחרונים.<sup class="footnote-marker">18</sup><i class="footnote">ועיין מ"ש להלן פ"ג ה"ג שו' 19. וברש"י כתובות ט"ו, ב': וראשה פרוע וכו' שערה על כתיפיה. ובגיטין של השדים (Montgomery בספרו Aramaic Incant. Texts, עמ' 190): ערטיל שלחתין ולא לבישתין סתיר סעריכין <b>מיעל גביכין</b>. וכן לעיל שם, עמ' 154: וסתיר סעריכין <b>ורמי אחור גביכין</b>. וכן נהגו לעשות בזמן העתיק לאשה שנתגרשה [מחמת זנות], עיין מ"ש כרש גורדון בצייטשריפט פיר די אלטטעסטאמענטליכע וויסענשאפט סידרא חדשה חי"ג, 1936, עמ' 277 ואילך. ובסנהדרין נ"ח ב': מאימתי התרתה משפרעה ראשה בשוק. והנכון הוא ביד רמה שם ובר"מ פ"ט מה' מלכים ה"ה: <b>משיפרע </b>ראשה וכו', כלומר כשבעליה פורע ראשה וסותר את שערה בשוק, סימן שהיא פנויה.</i> 
<small>33-34.</small> <b>ר' יהודה אומ' אם היה לבה נאה וכו'. </b>פיסקא ממשנתנו פ"א מ"ה, ולא באה כאן אלא ליתן טעם להלכה. ובספרי נשא פיס' י"א, עמ' 17: אם היה בית חליצתה נאה וכו'. 
<small>34-35.</small> <b>מפני פרחי כהונה. </b>וכ"ה בד ובכי"ע. וכ"ה הלשון לעיל נזיר פ"ד ה"ו. ובירושלמי (פ"א ה"ה י"ז ע"א, סנהדרין פ"ו ה"ח, כ"ג ע"ג): ברם הכא שמא תימצא טהורה ויתגרו בה פירחי כהונה. וכע"ז בבבלי ח' א' וסנהדרין מ"ה א'. ובס"ז, עמ' 245: אין הנזירה פתח אהל מועד, שלא להרגיל פרחי כהונה לעבירה. ובבבלי נזיר מ"ה סע"א: וגלח הנזיר פתח אהל מועד ולא נזירה שמא יתגרו בה פרחי כהונה וכו' סוטה תוכיח וכו' ולא חיישינן שמא יתגרו בה פרחי כהונה. אמר להן זו כוחלת ופוקסת, זו אינה כוחלת ופוקסת. ועיין בס' מנחה חריבה כאן במקומו. 

Halakhah 8

<small>35.</small> <b>שלשה צריכין שייראו על המים וכו'. </b>בספרי נשא סוף פי' י', עמ' 16: שלשה דברים בתורה כדי שייראו, אפר פרה, ועפר סוטה, ורוק יבמה. ר' ישמעאל אומר אף דם הצפור. והברייתא של הספרי הובאה בירושלמי פ"ב ה"ב, י"ח ע"א, בבבלי ט"ז ב', במ"ר פ"ט סי' ט"ו. והברייתא שלנו לא הובאה בשום מקום. ועיין ס"ז, עמ' 235 (ונראה שאינה מן הס"ז). 
<small>36.</small> <b>אפר פרה, כדי שיראה על פני המים וכו'. </b>מן הלשון משמע שצריך שיתן מים תחילה ואח"כ את האפר, כסתם משנת תמורה פ"א לפי פירוש ר' יוחנן בבבלי שם י"ב ב' (דלא כר' שמעון), וכסתם התוספתא בפרה פ"ו ה"ג, ואף בדיעבד מעכב. אבל כבר העיר בטל תורה בתמורה שם שמן התוספתא הנ"ל (ומודה ר' שמעון וכו') מוכח שאף סתם משנתנו אינה חולקת עליו (ורמזתי לכך בתס"ר ח"ג, סוף עמ' 237). וכן בספרי הנ"ל, ולהלן שם ריש פיס' קכ"ח, עמ' 165, מפורש שבדיעבד אינו מעכב. ועיין בבלי כאן ט"ז ב' ותמורה הנ"ל. 
<b>עפר סוטה וכו'. </b>בכי"ו יש כאן השמטה ע"י הדומות והשלמתיה ע"פ ד וכי"ע. 
<small>37.</small> <b>דם צפור של מצורע וכו'. </b>עיין במקורות הנ"ל. 
<small>37-38.</small> <b>רוק יבמה כדי שיראה לעיני הזקנים. </b>משנת יבמות ספי"ב, ספרי דברים פי' רצ"א, הוצ' ר"א פינקלשטין, עמ' 310, ועיין מ"ש לעיל ח"ו יבמות, עמ' 148 ואילך, שם עמ' 149, הערה 131. 

Halakhah 9

<small>38.</small> <b>רשאין הכהנים ליתן בשירי מנחות יין ושמן וכו'. </b>להלן מנחות פ"א הי"ז, בבלי כאן י"ד ב', תו"כ ויקרא נדבה פרשה י"ב ה"ה, י"א ע"ד, בבלי מנחות נ"ח א' (דבש הותר בשירי מנחות), ס"ז, עמ' 234. ועיין גם בתוספתא זבחים פ"י ה"ז ובפיה"מ להר"מ ערלה פ"ב סמ"י, הוצ' ר"י קאפח, עמ' ת"ט. ועיין בבאור הגר"א או"ח סוף סי' תנ"ה.<br>ומ"ש במשנת מנחות פ"ה מ"ד: נתן שמן על שיריה אינו עובר בל"ת, ומשמע משם שלכתחילה אסור, וכן משמע מדברי הר"מ פי"א מה' פסולי המוקדשין הי"א, ופירשה באו"ש שם במקומו שהכוונה לנתן שמן על השירים <b>לפני</b> הקטרת הקומץ, ולפיכך אסור לכתחילה, עיי"ש.<sup class="footnote-marker">19</sup><i class="footnote">הרח"ש הורוביץ בהערותיו לס"ז הנ"ל, עמ' 284, כתב בשם מדרש חכמים, שגרס בתו"כ ויקרא חובה פי"ט ה"ו, כ"ה ע"ב: או אינו מדבר אלא <b>בשיירי </b>כהנים וכו' בגופה של מנחה הוא מדבר, אינו מדבר <b>בשיירי </b>כהנים. ולפ"ז הברייתא שבבבלי מנחות ס' א' מפרשת את המשנה שם שאינו עובר בל"ת הוא לאו דווקא, אלא הוא הדין לכתחילה. והכריע הרח"ש הורוביץ שזו היא הגירסא הנכונה. ואין ספק שהיא נוסחא משובשת, ואין דרך התנאים לקרוא לשיירי מנחות: שיירי כהנים. יתר על כן הנוסחא שלנו בתו"כ מקויימת ע"י שני כת"י הוותיקן, מה"ג, עמ' 97, נוסח הראב"ד ורבינו הלל, וכל נוסחאות הבבלי הנ"ל, ועיי"ש ברש"י ובתוספות.</i> ולפי פשוטה לא נקטה המשנה "אינו עובר בל"ת" אלא אגב "לא פסלה" שבסיפא והוא הדין שנותן לכתחילה.

Halakhah 10

<small>39.</small> <b>כל המנחות שבתורה וכו'. </b>במשנתנו פ"ב מ"א: כל המנחות טעונות שמן ולבונה, וזו אינה טעונה לא שמן ולא לבונה. ועיין בבלי ט"ו א', ולא נקטה משנתנו מנחת חוטא משום הסיפא שמייחדת מנחת סוטה גם לשעורים, כלומר, לא שמן ולא לבונה ולא חטים, עיי"ש בבבלי. אבל בתוספתא כאן שנו במפורש: מנחת חוטא ומנחת קנאות, ועיין במשנת מנחות פ"ה מ"ג. והוסיפה על משנתנו אף טעמו של ר"ש להלן, שהוא שייך אף לכאן, עיין בבלי ט"ו א', מנחות ו' א', במ"ר פ"ט סי' י"ג. 
<small>41.</small> <b>ר' שמעון אומ' כל חטאות שבתורה אין טעונות נסכים וכו'. </b>ירושלמי פ"ב ה"א, י"ז ע"ד, בבלי הנ"ל. 
<small>42-43.</small> <b>ר' טרפון אומ' כל זכרון שבתור' וכו'. </b>ספרי נשא פיס' ח', עמ' 14, ירושלמי פ"ג ה"ד י"ח ע"ד. ועיין ספרי שם סוף פיס' ע"ו, עמ' 71. ופירש לנכון בח"ד שהכוונה לתורה דווקא, אבל בשאר המקרא לא, עיין ר"ה פ"ד מ"ו ובירושלמי ובבבלי שם. 
<small>44.</small> <b>אף זו לטובה וכו'. </b>עיין ספרי וירושלמי הנ"ל, במ"ר פ"ט סי' י"ג. 

Chapter 2



Halakhah 1

<small>1.</small> <b>היה נוטל את מגלתה ונכנס לו לאולם. </b>וכ"ה בד, ובס' יחוסי תו"א ערך חננאל, עמ' שפ"ד. וכע"ז בקג"נ. ובכי"ע בטעות (באשגרה ממשנתנו רפ"ג): היה נוטל את <b>מנחתה</b> ונכנס וכו'. והכוונה כאן שמכין את המגילה (כלומר, את הקלף) מתחילה, ונכנס לאולם כדי לקרוא לעצמו את פרשת הסוטה, שידע אותה על פה, ויהא קל לו לראות אותה מרחוק, ולדרוש אותה, עיין מ"ש להלן. 
<small>1-2.</small> <b>טבלה של זהב היתה קבועה בכותלו של היכל, והיא נראית מבאולם. </b>וכ"ה ("מבאולם") בד, בכי"ע, ובס' יחוסי תו"א הנ"ל. ובקג"נ: <b>מלאולם</b>, והיא היא, והכוונה שהיתה קבועה בכותל החיצוני של ההיכל, והיא היתה נראית מבאולם ולחוץ, שהרי פתחו של אולם גובהו ארבעים אמה ורחבו עשרים אמה (כמשנת מדות פ"ג מ"ז ומקבילות), ופתחו של היכל גובהו עשרים ורחבו עשר (שם רפ"ד), ואם הטבלה קבועה על יד פתח ההיכל מבחוץ היא נראית בעזרת ישראל דרך פתח האולם. ועיין להלן.<br>ובמשנת יומא פ"ג מ"י: ואף היא (כלומר הילני המלכה) עשתה טבלא של זהב שפרשת סוטה כתובה עליה. ופירש"י (שם ל"ז א'): שלא יצטרך להביא תורה לכתוב ממנו מגילת סוטה במקדש.
<small>2.</small> <b>ממנה רואה וכותב. </b>כלומר, הברייתא מבארת כאן את השימוש בטבלא בכלל. ובבבלי יומא ל"ז ב' (גיטין ס' א'): <b>כשהוא כותב</b> רואה וכותב מה שכתוב בטבלא וכו'. אבל אין כאן הכוונה כלל, שהוא נכנס עכשיו וכותב, שהרי מפורש להלן: <b>יוצא</b> ועומד וכו' <b>נכנס</b> וכותב וכו', ודברי בעל ח"ד דחוקים, עיי"ש. ועיין מ"ש לעיל, שו' 1, ד"ה היה. 
<small>2-3.</small> <b>לא חסר ולא יתר. </b>פי' בח"ד "לא חסר", לאפוקי מדר' יהודה (פ"ב מ"ג) הסובר שאינו כותב אלא יתן ה' אותך וכו', ו"לא יתר" לאפוקי מדר' יוסי (שם) הסובר שכותב גם "ואמרה האשה אמן אמן". ולפי פשוטה פירושה שהוא כותב "אות באות ומלה ובמלה"<sup class="footnote-marker">1</sup><i class="footnote">לשון הרמב"ם פ"ג מה' סוטה ה"ח.</i> כמו שכתוב בטבלא. ובירושלמי פ"ב ה"ב, י"ח ע"א (יומא פ"ג ה"ח, מ"א ע"א): והא תני ככתב שכאן כן כתב שכאן, לא מעובה ולא מידק, אלא בינוני. 
<small>3.</small> <b>יוצא ועומד בצד סוטה, קורא ודורש ומדקדק כל דקדוקי פרשה וכו'. </b>כלומר, אחרי שהסתכל יפה בפרשת סוטה באולם יוצא מן האולם לשער ניקנור שבעזרת ישראל ועומד בצד סוטה וקורא מרחוק ודורש את הפרשה וכו'. ובירושלמי הנ"ל: שממנה היה קורא ומתרגם כל דיקדוקי הפרשה. ועיין בס' יחוסי תו"א הנ"ל שהסמיך את הירושלמי לבבא שלנו כאן. 
<small>4.</small> <b>ומשמיעה בכל לשון ששומעת, כדי שתהא יודעת על מה היתה שותה, ובמה וכו'. </b>וכ"ה הסדר בד ובבבלי ל"ב ב'. אבל בכי"ע ובקג"נ הסדר הפוך: במה וכו' על מה, וכ"ה בסיפא. ומפרש בבבלי הנ"ל: על מה וכו', על עסקי קנאה וסתירה, ובמה וכו' במקידה של חרש, ופירש"י, בכלי מאוס. 
<small>5.</small> <b>על מה היתה טמאה, ובמה היתה טמאה. </b>וכ"ה בד. ובכי"ע ובקג"נ: במה היתה (קג"נ: היא) טומאתה, ועל מה היתה (קג"נ: היא) טומאתה. ובבבלי הנ"ל: על מה נטמאת ובמה היא נטמאת, ומפרש שם: על מה, על עסקי שחוק וילדות, ובמה היא נטמאת בשוגג, או במזיד, באונס, או ברצון. ועיין ספרי נשא פיס' י"ב, עמ' 18. 
<small>5-6.</small> <b>ואומ' לה משביע אני עליך, ויבא עליך, שיבואו עליך, זו אלה, משביע עליך, זו שבועה. </b>בכי"ו חסרות המלים "ויבא עליך", ואחרי "זו אלה" בא שוב "שיבואו עליך", ותיקנתי ע"פ נוסח הדפוס. ובכי"ע: ויאמר לה משביע אני עליך ויבוא עליך, משביע אני עליך, זו שבועה. ויבוא עליך, זו אלה. וכע"ז היתה הגירסא בקג"נ.<br>ובפירוש הברייתא נראה שהיא מבארת את הכתוב (במדבר ה', כ"א) "בשבעת האלה", ע"פ דרך הקדמונים להשבע בשבועה ובאלה, כלומר "אני נשבע על כך וכך, ואם אני משקר יבא עלי כך וכך", ורגיל גם בספרות שלנו "יבוא עלי" כיד לשבועה. עיין מ"ש על כ"ז באריכות בספרי יוונית ויוונות בא"י, עמ' 92 ואילך. ובירושלמי פ"ב ה"ג, י"ח ע"א (ומקבילות), קורא לאלה זו "תנאין", כלומר, אם עשיתי, אם לא עשיתי, עיין מ"ש בספרי הנ"ל.<br>ובבבלי י"ח א': ב' שבועות האמורות בסוטה למה וכו', אחת שבועה שיש עמה אלה וכו', משביעני עליך שלא נטמאת ואם נטמאת <b>יבואו ביך</b>. ובבבלי הכוונה ללשון הפסוק (שם ה' כ"ב): ובאו המים המאררים האלה במעיך וכו'. אבל מלשון התוספתא בכל הנוסחאות ("עליך") משמע שהכהן מקדים שבועה ואלה, ואח"כ קורא לשון הפרשה. ועיין ספרי נשא פיס' י"ד, עמ' 19, במקבילות שצוינו בהערות שם, ובמשנתנו פ"ב מ"ה, ובספרי שם פיס' ט"ו, עמ' 20.

Halakhah 2

<small>7.</small> <b>ר' מאיר אומ' אמן שלא נטמאתי וכו'. </b>משנתנו פ"ב מ"ה, ספרי נשא פיס' ט"ו, עמ' 20. 
<small>7-8.</small> <b>לא שהמים בודקין אותה מיד, אלא אפי' תקלקל לאחר עשרים שנה המים מתעררין עליה, שנ' מנחת זכרון מזכרת עון. </b>בירושלמי פ"ב ה"ה, י"ח ע"ב: לא שהיה ר' מאיר אומר המים בודקין אותה [מעכשיו, אלא המים פקודים בה לכשתטמא המים בודקין אותה]<sup class="footnote-marker">2</sup><i class="footnote">המוסגר חסר בירושלמי שלפנינו וכן בירושלמי כי"ר, ויש כאן השמטה ע"י הדומות, והושלם ע"פ התוספות י"ח סע"א, ד"ה אמן.</i> למפרע, כלומר, בלי השקאה אחרת. ובבבלי י"ח ב': לא כשאמר ר"מ אמן שלא אטמא שאם תטמא מים בודקין אותה מעכשיו, אלא לכשתטמא מים <b>מערערין</b> אותה ובודקין אותה. ובכי"ע ובקג"נ כאן: <b>מתרערעין</b> עליה. ובספרי נשא סוף פיס' י"א, עמ' 17: למה נקראו <b>מרים</b>, על שם שממררין (ברמב"ן ובמ"ר: שמאררין) את הגוף ומערערין את העון. וכנראה שאין הבדל בין הגירסאות והוא ערר, ערער, רערע<sup class="footnote-marker">3</sup><i class="footnote">עיין במלונו של בן יהודה ערך רערע א' ורערע ב', ומ"ש להלן הערה 4.</i> (דוגמת געגע, עגעג, וכדומה), ופירושו שהמים המאררים שהם מים פשוטים כשהיא טהורה מתאררים (=נהפכין למים מאררים) עליה ובודקין אותה. ולפי הספרי הם מעוררין את העון. ועיין מ"ש בפירוש המלה "מתעררין", "מתרערעין" זאב בן חיים בספרו עברית וארמית נוסח שומרון<sup class="footnote-marker">4</sup><i class="footnote">אבל מ"ש בשם משנת סוטה פ"ג מ"ג: "מערערים (נו"א מרערעין) אותה". אינו מדוייק, ובמשנתנו אין נוסח "מרערעין", אלא במקבילה שבתוספתא להלן.</i> כרך ג' ס"ב, עמ' 141, הע' 86, ומ"ש רא"א אורבך ב"לשוננו" חל"ב תשרי-טבת תשכ"ח, עמ' 127 ואילך.<br>ולפי נוסח התוספתא פירושו שאין המים בודקין אותה מיד אם בדעתה להטמא בשעה שהשביעו אותח שלא תטמא לעתיד לבוא, אלא בודקין אותה אחרי שתטמא. ולפי נוסח הבבלי הכוונה היא שאם תטמא אין מזכירין לה עוונותיה מעכשיו (על קינוי וסתירה שבהשקאה ראשונה, "שכל עונות שיש לה נזכרין לה באותה שעה", כירושלמי פ"ג ה"ב, י"ח ע"ד), שהרי ניקה לה ניוולה בהשקאה ראשונה, אלא מערערין אותה בשעת הטומאה. ולפי נוסח הירושלמי לכשתטמא נזכרין לה עוונותיה מעכשיו.<br>ועיין במנחת חינוך סי' שס"ו ומ"ש בס' מנחה חריבה על דברי התוספות י"ח סע"א ד"ה אמן, ולהלן שם י"ט א', ד"ה ובמנ"ח.<br>ועיין במרומי שדה להנצי"ב, י"ח רע"ב, מה שהקשה בשם מהרי"ט. ונראה שכוונת ר"מ היא שהיא צריכה לקבל עליה את השבועה גם להבא, ואם בשעת מעשה חשבה להטמא להבא המים בודקין אותה למפרע,<sup class="footnote-marker">5</sup><i class="footnote">כלומר, בלי השקאה אחרת. ועיין מ"ש בצפנת פענח פ"ד מה' סוטה הי"ז.</i> אבל אם בשעה שנשבעה קבלה את השבועה באמונה, אין המים בודקין אותה, וצריכה השקייה אחרת.
<small>9.</small> <b>נכנס וכותב וכו'. </b>כלומר, אהרי ההשבעה הוא נכנס שוב לאולם כדי להעתיק במדוייק את הכתוב בטבלא, עיין מ"ש לעיל שו' 3, ד"ה יוצא. ואמרו בבבלי י"ז ב': כתבה קודם שתקבל עליה שבועה פסולה, אבל בירושלמי (פ"ב ה"ג, י"ח ע"א), לחד מ"ד כותב ואח"כ משביע, שלא כתוספתא כאן. 
<small>9-10.</small> <b>עד שלא נמחקה מגלה אמרה איני שותה, או שאמרה טמאה אני וכו'. </b>במשנתנו פ"ג מ"ג: עד שלא נמחקה המגילה אמרה איני שותה מגלתה נגנזת וכו'. והוסיפה התוספתא שה"ה אם אינה שותה מחמת שאר דברים. ועיין מ"ש להלן בסמוך סד"ה המים. 
<small>11.</small> <b>המים נשפכין, ואין בהן משום קדושה. </b>במשנתנו הנ"ל וכן בספרי פיס' י"ז, עמ' 21, שנו שהמים נשפכין אחרי שנמחקה המגילה, ולא הזכירו שאין בהן משום קדושה, אלא שהר"מ בפ"ד ה"ו כתב: המים נשפכים, מפני שאין בהן קדושה. ושם כבר נעשה מצותן במים, ולפיכך אין בהן משום קדושה. ברם לפנינו בתוספתא מבואר שאפילו עדיין לא נמחקה המגילה המים נשפכין ואין בהן משום קדושת מי כיור. ועיין בשי"ק בירושלמי פ"ג ה"ג, ד"ה מהו, ומ"ש ברידב"ז שם במקומו, שבארו למה אין בהן משום קדושה, וכבר האריכו בזה האחרונים. והתוספתא מלמדת שלא זו בלבד שאם אמרה איני שותה, או שאמרה טמאה אני, שהועיל איום השבועה, והודתה, אלא אפילו באו עדים שהיא טמאה, שמלכתחילה לא היתה ראוייה לשתות, אין במים משום קדושת כיור, אחרי שנכנסו לכלי חרס. ועיין מ"ש במרומי שדה להנצי"ב כ' א', ד"ה במשנה.<br>ועל עצם סוגיית הירושלמי עיין מ"ש להלן שו' 12–13, ד"ה ובירושלמי פ"ג.
<small>11-12.</small> <b>ומגלתה נגנזת תחת טירו של היכל. </b>בד ובכי"ע: תחת <b>צירו</b> של היכל. וכ"ה בירושלמי פ"ג רה"ג, י"ח ע"ד, גם בכי"ל וכי"ר ובתוספות כ' רע"א, ואין להגיה. ובמאירי למשנתנו (כ' א'): ופירשו בתוספתא שגניזתה <b>בצד</b> ההיכל היתה, והיא אשגרה ע"פ לשון רש"י למשנתנו שם: <b>בצדי</b> ההיכל,<sup class="footnote-marker">6</sup><i class="footnote">בכ"מ פ"ד מה' סוטה ה"ד היא, כנראה, טעות הדפוס, כפי שנראה מן הלשון "<b>תחת </b>צדו".</i> וכ"ה בתוספות איוורא במקומו.<br>ואמרו בירושלמי שם: למה בשביל לשחקה? ותירצו: לול קטן היה שם, כפירוש בעל גליון אפרים וגליוני הש"ס ועוד. אבל בתוספות הנ"ל: לול קטן היה שם <b>שם</b> (כ"ה בד"ו ר"פ, ובד"ח: שם, <b>ושם</b>) המים נשפכים. ומכאן מוכח כפי' בעל פ"מ ש"בשביל לשחקה" הוא בניחותא. ואח"כ מתחיל עניין אחר. אבל וודאי גמור הוא שהמלה "שם" נכפלה בטעות בדברי התוספות.
<small>12.</small> <b>ומנחתה מתפזרת. </b>וכ"ה בד. ובכי"ע חסרה פיסקא זו. ובמשנתנו פ"ג מ"ג: ומנחתה מתפזרת <b>על הדשן</b>. ועיין מ"ש במרומי שדה להנצי"ב ו' רע"ב. 

Halakhah 3

<small>12-13.</small> <b>נמחקה המגילה ואמרה טמאה אני, המים נשפכין, ומנחתה מתפזרת אבית הדשן. </b>פיס' ממשנתנו פ"ג, מ"ג, וכ"ה בספרי נשא פיס' י"ז, עמ' 21.<br>ברם בד גורס כאן: המי' נשפכין <b>ואין</b> בהם משום <b>קדושה ומגלתה נגנזת תחת צרו של היכל</b>, ומנחתה מתפזרת וכו'. ולכאורה היה נראה שיש כאן טעות ואשגרה מלמעלה, אבל לפי גירסת כי"ע וכי"ו לא הוסיפה התוספתא על משנתנו שום דבר (ועיין מ"ש להלן בסמוך ד"ה ואין מגילתה). ולפי גירסת הדפוסים פירושו שאפילו אם נמחקה המגילה אין קדושה במים, שהרי הם נשפכין, כדברי הר"מ בפ"ד מה' סוטה ה"ו. אבל המגילה המחוקה אינה נזרקת ולא נשרפת, משום שהשם תפס כל מה שתחתיו, ויש בה משום קדושה, כשיטת כמה מן הראשונים בכגון דא, עיין מ"ש לעיל ח"ה (מגילה), עמ' 1157. ועיין בהגהות חשק שלמה על הש"ס כ' א', ד"ה במשנה נמחקה המגילה. ועיין מ"ש להלן בסמוך, ד"ה ואין מגילתה, עיי"ש.<br>ובירושלמי פ"ג ה"ג, י"ח ע"ד, נשנו כאן דברים שנתקשו בהם הרבה המפרשים. ונראה לפרש בו פירוש אחר, וכ"ה שם: לול קטן היה שם (עיין מ"ש לעיל, שו' 11–12, ד"ה ואמרו). המים נשפכין (והיא פיסקא ממשנתנו פ"ג מ"ג, בנמחקה המגילה) כפירוש כמה מן המפרשים.<sup class="footnote-marker">7</sup><i class="footnote">במחברתי "על הירושלמי", עמ' כ"ח, כתבתי על הפירוש הזה: "ודבריהם קשים קצת, מפני שתיכף אחר זה מביא הירושלמי את הפיסקא של המשנה: נמחקה המגילה ואמרה טמאה אני המים נשפכין וכו', ומשמע קצת שמקודם נשא ונתן לא על זה". דייקתי וכתבתי "קצת", מפני שהוא מצוי בירושלמי שהוא מביא את הפשוט והקצר תחילה ושוב חוזר אח"כ לדון באותו עניין באריכות. ולפנינו הדבר עוד יותר פשוט, הירושלמי מעתיק את כל המשנה (יחד עם הפיסקא הקודמת), כדי לדון בה בפרוטרוט. ובר מן דין כבר הוכחנו בכמה מקומות שהפיסקאות בירושלמי אינן מגוף הירושלמי.</i> תני אין בהן משום קדושה (כלומר התוספתא שלפנינו). מהו לגבול בהן את הטיט? מה בכך, המים נשפכין תני (נראה שצ"ל: תני'=תנינן), יש בהן משום קדושה, כלומר, אתמה איזו קדושה יכולה להיות בהן, והוא כדברי הר"מ הנ"ל. אבל לפי פירוש כל המפרשים הסיגנון מגומגם, והיה צ"ל: מה בכך [בלא כך] המים נשפכין. [אית תניי] תני יש בהן משום קדושה.
<small>13.</small> <b>ואין מגילתה כשירה להשקות בה סוטה אחרת. </b>וכ"ה בד. ובכי"ע חסרה פיסקא זו. ובמשנתנו הנ"ל וכן במחלוקת התנאים שבברייתא שבבבלי כ' ב', עירובין י"ג א', נשנית הלכה זו בלא נמחקה המגילה, וטעמה משום שבעינן כתיבה לשמה. ובתוספתא כאן ברור שהכוונה לנמחקה המגילה, ואסור לכתוב על הקלף הזה פרשת סוטה כדי להשקות סוטה אחרת, והיא הלכה חדשה. ועיין בח"ד שנתקשה בה והעיר על פסק הר"מ בפ"א מה' תפילין הט"ז: "ומותר לכתוב את השם על מקום הגרר", וא"כ למה אסור לכתוב בה מחדש מגילת סוטה אחרת, והוא מחק בבא זו כאן. ברם במס' סופרים פ"ג ה"ח שנינו: ספר שנמחק אל <b>יכתוב</b> בו. ר' שמעון בן אלעזר אומר אם היה בבואה שלו ניכרת מותר. והגיהו המפרשים: אל <b>יקרא</b> בו, וכן הדפיס מיכאל היגר בהוצאה שלו, עמ' 127. אבל בכל כתה"י (תשעה כת"י!) ובנוסח הדפוסים: אל <b>יכתוב</b> בו. אמנם במחז"ו, עמ' 691: ספר שנמחק אל <b>יקרא</b> בו, אבל ברור שיש שם "תיקון" המו"ל, או טעות הדפוס, שהרי בהערות כותב שם: "ספר שנמחק אל יקרא בו <b>כצ"ל</b>", כלומר נוסח הנדפס בפנים הוא אחר. וכ"ה ("אל יכתב בו") גם במס' ס"ת פ"ג ה"ה, הוצ' היגר, עמ' כ"ט. ולפ"ז וודאי גמור הוא שהנכון הוא "אל יכתוב בו". וטעם הדבר נתבאר במס' סופרים ב', הוצ' היגר, עמ' 376: ספר ממוחק לא יקרא (צ"ל: יכתוב) בו, מפני שכותבין על מקום קדש חול. ואם היה ניכר <b>כותבין</b> בו. הרי לך ברור שאין כותבין על ספר שנמחק, שמא יכתוב חול על מקום האזכרות, אבל אם היה הבבואה ניכרת, ואפשר לכוין שלא לכתוב חול ע"ג קודש מותר. ועיין מ"ש להלן גיטין פ"ז, שורה 39–40.<br>והתוספתא מלמדת שאף במגילת סוטה שנמחקה אסור לכתוב עליה אחרת שמא יכתוב חול ע"ג האזכרות, ואף שכל המגילות כתובות באותיות דומות אות באות (עיין מ"ש לעיל שו' 2–3, ד"ה לא חסר), מ"מ אי אפשר לצמצם. ומגילת סוטה שנמחקה הרי בוודאי אין בבואה שלה ניכרת, כמפורש בבבלי י"ט ב' ("לשרישומו ניכר"), ולפיכך אסור לכתוב עליה.<br>ולהלן בתוספתא גיטין פ"ב ה"ז מפורש שמגילת סוטה שכתבה שלא לשמה פסולה, ועיין מש"ש. ובספרי נשא פי' י"ז, עמ' 21: נמחקה המגילה ואמרה טמאה אני וכו' ואין מגילתה כשרה להשקות בה סוטה אחרת. ר' אחי בר' יאשיה אומר משקים בה סוטה אחרת. ועיין בפי' הרד"ף שם כ"ז ע"ב, ד"ה נמחקה, ובצפנת פענח פ"ד מה' סוטה ה"ד ומ"ש לעיל שו' 12–13, ד"ה ברם. ובאמת לפי המקבילות בבבלי כ' ב', עירובין י"ג א', מוכח שמחלוקת זו בלא נמחקה המגילה, ור' אחי בר' יאשיה אינו מצריך כתיבה לשמה. וצדק איפוא בפי' הרד"ף ועוד שפירשו שבבא זו עונה על לא נמחקה המגילה. אבל בתוספתא כאן (אם נוסח הדפוס וכי"ו נכון) אין לפרש כן, שהרי כבר נשנית הלכת הגניזה (בלא נמחקה המגילה) לעיל בסמוך.<br>ברם הלשון "ואין מגילתה כשירה להשקות בה סוטה אחרת" קצת מגומגם, והיה צריך לומר: "אין כותבין עליה מגילה להשקות בה סוטה אחרת". ובדרך שמא ואולי אפשר היה לפרש ע"פ וי"ר פכ"ז, ג', הוצ' ר"מ מרגליות, עמ' תרכ"ו (ובמקבילות בפסיקתא דר"כ פסי' שור או כשב, הוצ' מנדלבוים, עמ' 152, תנחומא אמור ח', בובר י"א): <b>תני</b> מפני מה אין שוטה שותה בכוס של חברתה,<sup class="footnote-marker">8</sup><i class="footnote">בהערות לוי"ר הוצ' מרגליות, סוף עמ' תתע"ח, פירשתי שאין כאן פסול בכוס משום נעשית בה מלאכה אפילו לר' אליעזר, עיי"ש.</i> שלא יאמרו בכוס זה שתה חברתה ומתה וכו'. ולפי זה שוברים את כלי החרס, אבל במגילה מחוקה אין לשרוף אותה, שהרי אמרו לעיל שהיא נגנזת משום שיש בה קדושה, ואין משקין בה סוטה אחרת (והתוספתא חולקת על הברייתא במס' סופרים, או שהיא סוברת שאפשר לצמצם, עיין מ"ש לעיל ד"ה והתוספתא) משום קלון. ולפ"ז יחלוק ר' אחי בר' יאשיה שבספרי הנ"ל גם על בבא זו, שהרי הוא אינו חושש משום קלון אפילו בלא נמחקה המגילה, ואינו חושש שיאמרו מגילה זו נכתבה לפלונית, ולא נמחקה משום שהודית שזנתה.<br>ולעצם העניין נראה יותר שבדפוסים ובכי"ו היא אשגרה מלמעלה, והנכון הוא כבכי"ע שחסרה שם בבא זו. והארכתי בפירושה משום שלפנינו עדות הדפוסים, כי"ו, ונוסח כל כתה"י בספרי הנ"ל.
<small>14.</small> <b>נמחקה המגלה ואמרה איני שותה, מרערעין אותה ומשקין אותה בעל כרחה. </b>וכ"ה ("מרערעין") גם בכי"ע. ובד: מערעין אותה. וכ"ה ("מערעין") בפי' ר"י בכור שור נשא, עמ' 11. והיא פיסקא ממשנתנו פ"ג מ"ג, ושם: מערערים אותה, וכ"ה בספרי נשא פיס' י"ז, עמ' 21, ושם מסיים: דברי ר' עקיבא, וכ"ה בבבלי י"ט ב'. ולהלן מפורש שר"ע חולק על הלכה זו, וכבר פירשו בבבלי שם כ' א': תרי תנאי ואליבא דר"ע. ועיין גם בירושלמי פ"ג ה"ג, י"ח ע"ד. ועיין מ"ש להלן, שו' 17–18, ד"ה ובבלי שם.<br>ובפירוש המלה "מרערעין" כאן נראה שהכוונה שבודקין, פותקין ופוגעין<sup class="footnote-marker">9</sup><i class="footnote">ועיין מ"ש לעיל, שו' 7–9, סד"ה לא שהמים.</i> אותה עד שתשתה את המים, עיין בתיו"ט ובמלא"ש למשנתנו. וכן בפי' הרד"ק לישעיה ט"ו, ה': ואמרו רבותינו נמחקה המגילה וכו' מערערין אותה, פירוש משברין ומכין אותה עד שתשתה. וכנראה, שהבינו האחרונים שלדעת הת"ק מוטב שהיא תשתה מעצמה, והדיבור "והשקה" כולל גם שתיית המושקה (דוגמת בראשית כ"ד, י"ח ועוד בכ"מ), ומכריחין אותה לשתות, ואין מכניסין את המים לתוך פיה בעל כרחה. וכן בס"ז, עמ' 236: <b>והשקה את האשה</b> על כרחה. ר' אליעזר אומר מכין אותה ברחבו של סייף ומערערין אותה ומשקין אותה על כרחה. כלומר, אלמלי הפסוק "והשקה", הייתי אומר שהאשה צריכה לשתות מרצונה הטוב, אבל אם אמרה "איני רוצה לשתות" אין מכריחין אותה לשתות, לפיכך אמרו "והשקה" שמכין אותה ברחבו של סייף<sup class="footnote-marker">10</sup><i class="footnote">ושמא יש כאן מליצה ע"פ הפסוקים ביחזקאל ט"ז, ל"ח-מ': ושפטתיך <b>משפטי נאפות </b>וגו' ובתקוך (-ופתקוך, ובדקוך, עיין מ"ש ר"א אורבך בלשוננו כל"ב, תשרי טבת תשכ"ח, עמ' 128, הערה 28) בחרבותם. ועיין מ"ש לעיל בפנים בשם פירוש הרד"ק.</i> ופוגעין בה ומכריחין אותה שתשתה, אבל אין מכניסין לה את המים לתוך הפה בעל כרחה.<sup class="footnote-marker">11</sup><i class="footnote">ועיין מ"ש להלן, שו' 16–17, ד"ה ובס"ז, בפירוש המשך דברי ס"ז.</i> ועיין מ"ש להלן בסמוך, משום שדינה כאילו היו מזריקין לתוך מעיה בצינור. ועיין בבלי י"ח א'. ועיין מ"ש מהרי"ן אפשטין במבואות לספרות התנאים, עמ' 408.
<small>15.</small> <b>ר' יהודה אומ' בצבת של ברזל פותחין את פיה, ומרערעין אותה וכו'. </b>וכ"ה בד, אלא ששם: <b>ומערערין</b> אותה, ובכי"ע: ומדדין אותה, וצ"ל: <b>ומררין</b> (עיין מ"ש בן חיים בספרו שצויין לעיל, שו' 7–9, סד"ה לא שהמים) וכו'. ור' יהודה חזר רק על "לשונו" של הת"ק, שכן היתה מסורת בידם, אלא שהוסיף שהיו פותחין את פיה בצבת של ברזל, ופירש אחרת, עיין להלן. ובבבלי י"ט ב': ר' יהודה אומר כלבוס של ברזל מטילין לתוך פיה שאם נמחקה מגילה ואמרה איני שותה מערערין אותה וכו'.<br>ופירש רב שר שלום גאון (אוה"ג, עמ' 239, ערוך ערך כלבוס): כלבוס גופו נועץ בו מסמרים מבפנים ומוציאן לחוץ <b>ועוקם</b> אותם כשיני שפוד <b>ודומות לאצבעות הכפופות</b>, ויש כלים שעושין בהן ברזל ואותן פיות שלהן שתופס בהן הברזל כשיצא מן הכור <b>עקומין</b>. וי"א הן הצבת של ברזל שאוחז בו ברזל ומכניסו לכור. התאור של הכלבוס בלשון ראשון הוא בלי ספק מתאים למציאות. וכן מסיח גוי לפי תומו<sup class="footnote-marker">12</sup><i class="footnote">פטר מאלכסנדריא באגרת הקנונית פי"ד (ª505 Migne PG XVIII). פטר מת בתחילת המאה הרביעית למספרם.</i> שהרומאים היו מכריחים את הנוצרים לשתות יין נסך וכדומה, ע"י כך שהיו מטילים להם אונקלי לתוך הפה<sup class="footnote-marker">13</sup><i class="footnote">χάμον λαβόντες ἐν τῶ στόματι, עיי"ש בפירושיהם של Balsamon ושל Zonaras. והיסיכיאוס במלונו: χάμον, καμπύλον, כלומר <b>עקום</b>, כפירושו של הגאון. ועיין מ"ש על כל העניין בצופה האנגלי סידרא חדשה חל"ה, 1944. עמ' 45 ואילך.</i> והיו שופכים את היין לתוך גרונם בעל כרחם. ואין "כלבוס" אלא קולב, אונקלי, עיין בהוספות לעף אצל קרויס, מלון למלים שאולות מלשון יוון ורומי, עמ' 288.<br>ור' יהודה חולק על הת"ק כשם שהוא חולק על הת"ק שבמשנת סנהדרין פ"ז מ"ב, והוא סובר שאין צורך שתשתה מעצמה, אלא יכולים להטיל את המים לתוך גרונה והם יורדים לתוך מעיה ומתקיים: <b>ובאו בה המים המאררים</b>. ואשר להבדל בלשון בין "צבת" של התוספתא ובין "כלבוס" של הבבלי, עיין בתוספות י"ט ב', ד"ה ור"י.
<small>16-17.</small> <b>אמ' ר' עקיבא וכי למה בודקין את זו לא לבודקה, הרי היא בדוקה ומנוולת וכו'. </b>בד: אמר <b>לו</b> ר' עקיבא וכו', וכ"ה בכי"ע: א' <b>לו</b> וכו'. וכן בירושלמי פ"ג ה"ג: אמר <b>לו</b> ר' עקיבא, וכי מפני מה משקין את זו, אם לבודקה כבר היא בדוקה ומתוקנת. ובבבלי י"ט ב': אמר (בלי "לו", כבכי"ו) כלום אנו צריכין אלא לבודקה, והלא בדוקה ועומדת. ופירש"י: דכיון דאמרה איני שותה מודה שהיא טמאה. וכן מפורש בירושלמי הנ"ל: סבר ר' עקיבא האומרת איני שותה כאומרת אני טמאה לך. ואף לפי הגירסא שלנו ("אמר לו") אין הכוונה שהתווכח כאן עם ר' יהודה, שהרי ר' יהודה אינו חולק על הת"ק שמשקין אותה על כרחה, ואינו חולק אלא על דרך ההשקאה. ור' עקיבא התווכח עם הת"ק הקדום של משנתנו, שהרי בירושלמי לא נזכרו כלל דברי ר' יהודה שלנו.<br>ובס"ז, עמ' 236 (שהעתקנו לעיל, שו' 14, ד"ה ובפירוש): <b>והשקה את האשה</b>. על כרחה. ר' אליעזר אומר מכין אותה ברחבו של סייף ומערערין אותה ומשקין אותה על כרחה (והוא כת"ק של משנתנו, שאין מכניסין את המים לתוך גרונה שלא בטובתה, וכמו שכתבנו לעיל). אמר <b>לו</b> ר' עקיבא לא נדע אם טהורה היא! אם אמרה טמאה אני אם<sup class="footnote-marker">14</sup><i class="footnote">כ"ה בילקוט ד"ר ובילקוט כ"י. ובמה"ג: ואם.</i> אמרה טהורה אני, כלומר בשעה שהיא אומרת "איני שותה" אינך יודע אם אמרה טמאה אני, או שאמרה טהורה אני, ואם כוונתה בסרובה לשתות משום שהיא טמאה, הרי יש כאן הודאה, ולא יבדקו אותה המים. וממשיך בס"ז: אימתי משקין אותה על כרחה משהשם נמחק. וברור לפ"ז שהסיום אינו מדברי ר"ע, אלא מסתם הברייתא,<sup class="footnote-marker">15</sup><i class="footnote">כמו שפירש לנכון בזית רענן על הילקוט, אלא שלפניו חסרו בילקוט "אם אמרה טהורה אני".</i> או מדברי ר' אליעזר (ודברי ר"ע הוא מאמר המוסגר). ולא נחלק אדם מעולם ואמר שאפילו לא נמחקה המגילה משקין אותה בעל כרחה, שהרי הכתוב "והשקה" שדרשו ר' אליעזר "על כרחה" הוא אחרי מחיקת המגילה, וכן מפורש במ"ר נשא פ"ט סי' כ"ג: שאם נמחקה המגילה ואמרה איני שותה היה ר' אליעזר אומר מכין אותה וכו'. והרי עיקר האיום היה שלא תגרום לשם הגדול שימחק על המים, ונתנו לה פתחון פה שתאמר איני שותה ולא תבייש את עצמה במפורש. וכן אמרו בירושלמי הנ"ל (על דברי הת"ק): ומשקין אותה על כרחה. למה שגרמה לשם שיימחק, כלומר, ואם אינה רוצה לשתות עליה להודות במפורש שזנתה, ולא לומר: איני שותה.<br>ברם בזית רענן פירש את דברי ר"ע באופן אחר. והיינו שר' אליעזר סובר שאחרי שנמחקה המגילה וגרמה לשם שיימחק משקין אותה בעל כרחה בין שאמרה איני רוצה לשתות ובין שאמרה טמאה אני, ולפיכך אינה רוצה לשתות. וע"ז אמר ר' עקיבא: לא נדע אם טהורה היא, אם אמרה טמאה אני? כלומר, וכי לא נדע אם היא טהורה בשעה שהיא עצמה אומרת טמאה אני, ומה בדיקה יש כאן? ולפי פירושו של בעל זית רענן, אפשר לפרש שההמשך הוא מדברי ר"ע, והיינו: אם אמרה טהורה אני (כלומר, אבל איני רוצה לשתות) אימתי משקין אותה על כרחה משהשם נמחק, והוא כשיטתו בספרי פיס' י"ז, עמ' 21, וכן, כנראה, פירש הרח"ש הורוביץ, עיי"ש, עמ' 277, הערה 1. וכ"ז דחוק מאד, והיה צריך לומר: אימתי משקין אותה על כרחה משהשם נמחק אם אמרה טהורה אני (כלומר, ואיני רוצה לשתות). ואף המלים "משהשם נמחק" מיותרות, שהרי בזה עסיקינן כאן, וכל ההבדל הוא בין אמרה טמאה אני לבין אמרה טהורה אני ואיני רוצה לשתות. ואעפ"י שאף לפי פירושי הסיגנון מגומגם קצת, אבל כן מצוי בס"ז, עיין מ"ש במחברתי ס"ז, עמ' 124.
<small>17-18.</small> <b>אלא לעולם יכולה היא שתחזור בה עד שתקרב מנחתה וכו'. </b>וכן הלשון בירושלמי שנעתיק להלן. ומלשון זה ("לעולם יכולה היא שתחזור") מוכח שאפילו אחרי שנמחקה המגילה יכולה לחזור, אם עדיין לא חקריבו מנחתה. ובתוספתא כאן הרי ברור בלי ספק שר"ע מדבר בנמחקה המגילה, וחולק על הבבא הקודמת שאינה יכולה לחזור בה משנמחקה המגילה ולומר איני שותה, והוא סובר שאפילו נמחקה המגילה כל זמן שלא הקריבו מנחתה חוזרת בה.<br>ובבבלי י"ט ב' הנ"ל: אמר ר' עקיבא כלום אנו צריכין אלא לבודקה וכו', אלא עד שלא קרב הקומץ יכולה לחזור בה, משקרב הקומץ אינה יכולה לחזור בה. ומן הבבלי שם י"ט סע"ב ברור שהפירוש בברייתא שלנו שר"ע חולק על הת"ק ומשיב על שיטתו שהוא סובר שמשקין ואח"כ מקריבין את המנחה (פ"ג מ"ב. וכן יוצא מן הלשון במשנה שם מ"ג: ומנחתה מתפזרת על הדשן), ולפיכך אמר שהיא יכולה לחזור בה עד שלא קרבה מנחתה, אבל אם קרבה מנחתה מתחילה (כשיטתו הוא, וכשיטת ר' שמעון במשנה פ"ג מ"ב, או שהכהן לא נמלך, והקריב מקודם, שהוא כשר, אפילו לשיטת החכמים, עיין בירושלמי פ"ג ה"ב, י"ח ע"ד) ואח"כ נמחקה המגילה אינה יכולה לחזור בה. ור"ע סובר שאין המים בודקים אותה אלא אחרי הקרבת המנחה, ולפיכך אם לא קרבה המנחה ועדיין אין המים מוכנים לבדיקה יכולה לחזור בה, ואין מקריבים את המנחה בעל כרחה, ואם בדיעבד לא קרבה המנחה ושתתה ברצונה, המים בודקים אותה למפרע כשתקרב המנחה.<sup class="footnote-marker">16</sup><i class="footnote">ועיין מ"ש להלן.</i><br>ובירושלמי פ"ג ה"ב, י"ח ע"ד: תני (בלי הזכרת שם ר"ע): <b>לעולם</b> היא יכולה לחזור בה עד שלא תקרב מנחתה (כלומר, אפילו נמחקה המגילה). קרבה מנחתה ואמרה איני שותה מערערין אותה ומשקין אותה בעל כרחה. כר' שמעון (כלומר, בפ"ג מ"ב הנ"ל), ברם כרבנין כבר שתת. אנן תנינן אינה מספקת לשתות. אית תניי תני לא היתה זזה משם. מאן דאמר אינה מספקת לשתות. ר' שמעון. מאן דמר לא היתה זזה משם. רבנן (כלומר, כשקרבה מנחתה המים בודקין אותה למפרע), ועיין בבלי כ' ב'. ומפורש כאן שהבבא "קרבה מנחתה ואמרה וכו'" היא כר' שמעון, והכוונה אם קרבה מנחתה לפני המחיקה.<br>ובבבלי שם טרחו לפרש את ההבדל בין נמחקה המגילה ובין קרב הקומץ, ולמה אומרים בראשון "בדוקה ועומדת" ולא בשני.<sup class="footnote-marker">17</sup><i class="footnote">ופירשו שם שר"ע חלק על הרישא שלא הבדילה כלל למה אמרה "איני שותה", והרי אם אמרה כן בשקט ובבטחון ("מחמת בריותא"), כבר מוכח שהיא טמאה, ולמה ישקו אותה, והיא בדוקה ועומדת, ולשיטתו אין משקין אותה בעל כרחה אלא כשהיא מהססת, שרואים שאינה רוצה לשתות מפחד המים עצמן (כלומר, חוששת שיזיקו לה אפי' כשהיא טהורה), ואין ראיה שהיא טמאה, ואימתי עושין כן כשקרבה מנחתה מתחילה, אבל אם לא קרבה מנחתה תחילה אין משקין אותה בעל כרחה כלל, אפילו אם אין רגלים לדבר שהיא אינה רוצה לשתות מחמת שהיא טמאה.</i> אבל לשיטת הירושלמי בדעת ר"ע, באמת אין הבדל ביניהן, שהרי אמרו שם (פ"ג ה"ג, י"ח ע"ד): "אלא סבר ר"ע האומרת איני שותה כאומרת אני טמאה לך", וממילא אין הבדל בין קרבה מנחתה לבין לא קרבה מנחתה (וההבדל בין נמחקה המגילה והקטרת הקומץ נשנה לעיל שם בה"ב בסתם, והיא כר"ש בשיטת ר"ע, וכתוספתא שלנו), שהרי באומרת טמאה אני לך אינה שותה לכ"ע, ולפיכך שאלו בירושלמי שם: "ולית ליה לר"ע מערערים אותה וכו', אית ליה כשהתחילה לשתות", ובכגון דא אפילו אמרה טמאה אני לך משקים אותה בעל כרחה.<br>סוף דבר, שיטת התוספתא בדעת ר"ע היא שלר"ע שותה בעל כרחה אם קרבה מנחתה ונמחקה המגילה, וכן דעת ר"ע בספרי פיס' י"ז, עמ' כ"א, ור"ע סובר כר' שמעון שמקריבים ואח"כ מוחקין.<sup class="footnote-marker">18</sup><i class="footnote">עיין מ"ש מהרי"ן אפשטין במבואות לספרות התנאים, עמ' 397, ועיין ירושלמי פ"ג ה"ב, י"ח ע"ד, ובהערות הורוביץ לספרי פיס' י"ז, עמ' 21, הערה 14.</i> אבל בבבלי י"ט ב' פירשו את הברייתות בדרך אחרת, ולפיכך הסיקו (כ' א'): תרי תנאי ואליבא דר"ע; שיטת הירושלמי היא שאינה שותה על כרחה לר"ע אלא אחרי שהתחילה לשתות.
<small>18.</small> <b>מרערעין אותה וכו'. </b>בד: מערערין אותה וכו', וכ"ה במקבילות הנ"ל. ובכי"ע: מדדין אותה וכו', וכנראה שצ"ל: <b>מררין</b> אותה, עיין מ"ש לעיל, שו' 15, ד"ה ר' יהודה. 
<small>19-20.</small> <b>שתי קנאות האמורות בפרשה, קנאה קנאה, אחת היא שמקנא לבעל וכו'. </b>בתנחומא נשא סי' ב' (בובר סי' ד', במ"ר פ"ט סי' י"ב): ושתי פעמים אמור בשוטה <b>ועבר עליו רוח קנאה וקנא את אשתו</b> (נשא ה' י"ד). למה שני פעמים, שהוא מקנא להקב"ה ולבעלה. וכן הוא אומר <b>כי מנחת קנאת היא</b> (שם ט"ו) שהן שתי קנאות וכו'. וצרפו המדרשים את התוספתא שלנו לספרי נשא פיס' ח', עמ' 14 (במ"ר פ"ט סוף סי' י"ג). ועיין תנחומא שם סוף ה' (בובר סי' ט', במ"ר פ"ט סי' ב'), במ"ר פ"ט סי' ח', מה"ג במדבר, הוצ' ר"ש פיש, עמ' פ"ה ועמ' פ"ו. 
<small>20-22.</small> <b>ר' שמעון בן לעזר אמ' משם ר' מאיר מה ת"ל ואמרה האשה אמן [אמן]. ראויה היתה זו לבוא עליה פורעניות וכו'. </b>בכי"ו נשמטה "אמן" השנייה בטעות וישנה בד ובכי"ע. ור"ש בן אלעזר מוסר כאן בשם ר"מ דרש אגדי (כהוספה לדבריו במשנה פ"ב מ"ה). ונראה פירושה ע"פ דברי הספורנו (נשא ה', כ"ב): "אמן אמן. אני מקבלת ב' התנאים שאמרת, שאם לא שטיתי <b>אנקה</b>, ושאם שטיתי תחול האלה". ודורש ר' מאיר למה הטיל עליה הכתוב לקבל גם את התנאי של "הנקי", ונמצא שהכהן מברך אותה, משום שהיתה ראויה לפורעניות גדולות, כמפורש להלן. 
<small>22.</small> <b>שהביאה עצמה לידי ספק. </b>וכ"ה בד ובכי"ע. ונראה שצ"ל: לידי [מ]ספק, כלומר סכנה, וכן בירושלמי פ"ג ה"ה, י"ט ע"א: דתני ר' שמעון בן אלעזר אומ' אפי' טהורה ששתת סופה שהיא מתה בתחלואים רעים מפני שהכניסה עצמה <b>למספק</b> הזה המרובה. וכן להלן שם פ"ד ה"א, י"ט ע"ג: למה הכניסה עצמה למספק המרובה הזה. וכן בגיטין פ"ח ה"י (בד"ח ה"ח), מ"ט סע"ג: מה ראית להכניס עצמך למיספק הזה המרובה. וכן בחלה פ"א ה"א, נ"ז ע"ג (ובמקבילה) ובר"ה פ"ב ה"א, נ"ח רע"א. ובמכילתא דרשב"י בשלח י"ג, י"ח, עמ' 45: הניחם <b>במספק</b>, ולא היו יכולים לחזור לא לפניהם ולא לאחריהם. ואף כאן הכוונה שהכניסה את עצמה לקינוי ולסתירה ולשתיית המים.<br>ובמדרש שה"ש רבה פ"ז ח': א"כ למה באו ישראל <b>בספק</b> בימי המן. וכן בירושלמי מגילה פ"ב ה"ד (בד"ח ה"ה) ע"ג ע"ב: שאף אותם היו <b>בספק</b>, וכן מעתיקים הראשונים שהביא באהצו"י שם, עמ' 57 ואילך. וכ"ה בריטב"א שבת כ"ג א' הוצ' רייכמן, עמ' קי"א. אבל בירושלמי מגילה בכי"ל: שאף אותם היו <b>במספק</b>, ונגררה המי"ם. ומכאן מוכח שהסופרים שלא הבינו מה זה "מספק" השמיטו את המי"ם. וכן בערוגת הבושם ח"ג, הוצ' רא"א אורבך, עמ' 179: למה אתון מכניסין עצמ[כ]ם <b>לספק</b> זה. ועיין אהצו"י חלה, עמ' 103. ועיין מ"ש להלן פ"ה, הערה 13.<br>ולעצם העניין נראה מן הירושלמי בסוטה הנ"ל שר"ש בן אלעזר בירושלמי חולק על המסורת בתוספתא כאן, על מה שאמר בשם ר' מאיר. ובספרי נשא פיס' כ"א, סוף עמ' 24: שמעון בן <b>עזאי</b> אומר בטהורה הכתוב מדבר, הואיל והביאה עצמה לידי דברים הללו אף היא לא תצא מידי פורענות וכו'. וכ"ה ("שמעון בן עזאי") גם במדרש במ"ר פ"ט סי' כ"ז. אבל במדרש חכמים שם: שמעון בן <b>שטח</b> וכו', ובכי"ל שם: ר' שמעון בן עזאי וכו', והואיל והתואר "ר'" אינו מצוי אצל שמעון בן עזאי, שמא צ"ל שם: ר' שמעון בן [אל]עז' וכו', כגירסא שבירושלמי.
<small>22-23.</small> <b>אלא שניקל ניוולה, שנ' ונקתה, נקתה מכל פורעניות וכו'. </b>וכ"ה בד. ובכי"ע: אלא <b>שניקללה</b> ניוולה וכו'. ונראה שצ"ל: שנקלה ניוולה, כלומר, שניקה לה,<sup class="footnote-marker">19</sup><i class="footnote">על צרוף ל(-לה) למלה אחרת, עיין מ"ש לעיל ח"ג (שבת), עמ' 396, הערה 26, ועוד בכ"מ.</i> שניקה אותה, ניוולה (שנתנוולה בכל מה שעבר עליה), שנ' <b>ונקתה</b> וכו'. וכן אמרו (ספרי דברים פיס' רפ"ו, הוצ' ר"א פינקלשטין, עמ' 304): <b>ונקלה</b> אחיך לעיניך. מיכן אמרו נתקלקל בין ברעי בין במים פטור. ועיין בבלי מכות כ"ג רע"א ובדק"ס שם, וברש"י שם כ"ב סע"ב. וכן בירושלמי כאן פ"ב ה"א, י"ז ע"ד: וכתיב <b>ונקלח אחיך לעיניך</b>, כמי שאינו חוטא. ועיין בתוספ' כאן ח' א', ד"ה והכהן. 
<small>23-24.</small> <b>ר' יהודה בן פתירא אמ' משם לעזר בן מתיא וכו'. </b>וכ"ה בד (אלא ששם: בתירה). בכי"ע: ר' יהודה אומ' משום ר' אלעזר בן מתיא וכו'. וכן (ר' יהודה, סתם) מעתיק בס' יוחסין השלם, צד 57 רע"ב, בשם התוספתא, וכ"ה בס"ז, עמ' 237, ובירושלמי פ"ג ה"ד, י"ח ע"ד. ועיין במבוא לנוה"מ למהרי"ן אפשטין, עמ' 1186. ועיין המסורת בספרי פיס' י"ט, עמ' 23 ואילך, בבלי כ"ו א' וברכות ל"א ב'. 
<small>26-27.</small> <b>אחד אחד, יולדת שניים שנים. </b>בס"ז הנ"ל: היתה יולדת לשתי שנים, יולדת בכל שנה ושנה, יולדת אחד תלד שנים שנים. 
<small>27.</small> <b>תינוק העולה לחדשיו הרי זה מבלה עולם. </b>בד ובכי"ע: <b>מכלה</b> עולם. ושינויים אילו גם במשנתנו פ"ג סמ"ד, עיין בפיה"מ להר"מ שם, בתיו"ט, במלא"ש, ובראשון לציון שם. ובירושלמי פ"ג ה"ד, י"ט ע"א:<sup class="footnote-marker">20</sup><i class="footnote">לפנינו בהוצאות וכן בכי"ל ובכי"ר ישנה השמטה ע"י הדומות, ויש להשלימה ע"פ שרי"ר, עמ' 210, ותוספות כ"ב א', ד"ה כל.</i> <b>הוסיפו</b> עליהן (כלומר, על הללו שנשנו במשנתנו הנ"ל) וכו' ותינוק שהוא עולה לחדשיו. ולפי מסורת זו הכוונה היא לתינוק שעולה על חדשיו, שגדל לפני זמנו (παιδίον προφερές). ולפיכך בארו בירושלמי הנ"ל: זה שהוא גדול בתורה שלא בפירקו ומבזה גדולים ממנו. א"ר יוסי זה שהוא בן תשע ואיבריו נראין כבן שתים עשרה, והוא בא על אחת מכל העריות שבתורה והן מתות על ידיו, והוא פטור. ופירשו בא"י תינוק העולה לחדשיו (=על חדשיו) תינוק שגדל לפני זמנו, או ברוח, או בגוף. ויש כאן תואר של שבח, כביכול, בדומה לאשה פרושה ולבתולה ציימנית.<br>אבל בקג"נ: תנוק <b>שלא</b>... (השאר קטוע). וכן בבבלי כ"ב א': ת"ר וכו' וקטן <b>שלא כלו לו חדשיו</b> הרי אלו מבלי עולם. וקטן שלא כלו לו חדשיו הרי כוונתו ברורה, והיינו תינוק שנולד לפני זמנו (עיין שבת קל"ו א', יבמות פ' ב' ועוד בכ"מ), נפל, תואר של בוז, וכן גם ביונית ἔκρτωμα. ולפיכך בארו בבבלי שם: הכא תרגימו זה ת"ח המבעט ברבותיו (עיין רש"י, ולפי פשוטו ת"ח המתחצף, והוא אינו יודע שאינו יודע, נפל). ר' אבא אמר זה תלמיד שלא הגיע להוראה ומורה וכו', <b>כי רבים חללים הפילה</b>, זה ת"ח שלא הגיע להוראה ומורה. ופירש"י: <b>הפילה</b> לשון נפל, שלא כלו לו חדשיו. ועיין בעיטור בכורים, ד"ה העולה.

Halakhah 4

<small>27-28.</small> <b>על כל ביאה וביאה שבעלה בא עליה הרי הוא חייב עליה. </b>נראה שפיסקא זו עונה לפ"ג מ"ו: ואלו שמנחותיהן נשרפות. האומרת טמאה אני לך, ושבאו לה עדים שהיא טמאה וכו' <b>ושבעלה בא עליה בדרך</b>. ומשלימה התוספתא שהוא חייב על כל ביאה וביאה. ואעפ"י שדעת רוב הראשונים היא שבספק סוטה אין לאו גמור, וכן פסק הר"מ בפי"א מה' גירושין הי"ד, הרי נאמנת עלינו עדותן של הראשונים שהביאו (תוספות יבמות י"א ב', ד"ה מאי, רשב"א, ריטב"א ומאירי שם. ועיין גם בהגה"מ להר"מ הנ"ל) בשם מס' סוטה: אם בא עליה בעלה בדרך לוקה. ואף בתוספתא כאן בסתם סוטה עסיקינן, ולא בזינתה וודאי. ובירושלמי פ"א ה"ג, ט"ז ע"ד: כשם שהמים בודקין אותה על כל ביאה וביאה שהיא מקבלת את בעלה לאחר הבועל, כך הן בודקין אותו (כלומר, את הבועל). והלשון שם היא כלשון שלפנינו, אלא ששם הרי בוודאי זינתה אנן קיימין. ועיין באחרונים ליבמות י"א ב' הנ"ל, וכבר העירו על הלשון בבבלי כאן ז' א'. 
<small>28-29.</small> <b>נטמאת מנחתה עד שלא קידשה בכלי וכו'. </b>פיסקא ממשנתנו פ"ג מ"ו. וכל הברייתא שלנו הובאה בירושלמי פ"ג רה"ז, י"ט ע"א, ובבלי ו' ב'. 
<small>29-30.</small> <b>משקדשה בכלי, תעבר צורתה וכו'. </b>במשנתנו הנ"ל ובברייתא שבירושלמי ובבבלי הנ"ל חסר "תעבר צורתה", וכבר רמזתי בתס"ר ח"ב (ירושלים תפרח"י), עמ' 58, שהתנא שלנו סובר שאף פסול גוף טעון עיבור צורה, ועיין גם להלן מנחות פ"ד ה"ו, שם פ"ז הי"א. וממשנתנו הנ"ל אין לדייק כלום, שהרי גם בסיפא שם, בפסולי בעלים, לא הזכירו "עיבור צורה". 

Halakhah 5

<small>30-31.</small> <b>קרבה מנחתה ולא הספיק לקרב הקומץ וכו'. </b>וכע"ז בד, וצ"ל: נקמצה מנחתה וכו'. וכן בכי"ע: <b>קמץ</b> מנחתה ולא הספיק וכו'. ובבבלי ו' ב' הנ"ל: קדש הקומץ ולא הספיק וכו', והיא היא. ולכאורה הקמיצה אינה מעלה ואינה מורידה בעניין זה, והעיקר הוא קידוש המנחה בכלי, או הקטרת הקומץ, ועיין בתוספות כ"ב ב', ד"ה אלו. ושמא באה להוציא מדעת ר' יוסי במשנת כריתות רפ"ו, והקמיצה היא כקבלת הדם בכוס.<br>ובירושלמי פ"ג ה"ז, י"ט ע"א: תני נטמאת מנחתה.<sup class="footnote-marker">21</sup><i class="footnote">הירושלמי חזר לרישא של הברייתא שלנו וקיצר, כמו שמצוי בירושלמי.</i> עד שלא קרב הקומץ מתה היא ומת בעלה השיריים [מותרין, משקרב הקומץ מתה היא ומת בעלה השיריין]<sup class="footnote-marker">22</sup><i class="footnote">המוסגר חסר לפנינו וישנו בכי"ר.</i> אסורין. וברור שצ"ל להפך: אסורין... מותרין, וכמו שהוא בתוספתא. וכע"ז בשינוי לשון גם בבבלי ו' ב' הנ"ל.<sup class="footnote-marker">23</sup><i class="footnote">בבבלי הלשון יותר ברורה: הרי היא ככל המנחות ותשרף, כלומר, לא תקמץ אלא תשרף כולה. ובתוספתא ובירושלמי אמרו "השיריים אסורים", אגב "השיריים מותרין" שבסיפא.</i> ועיין ר"מ פ"ד מה' סוטה הי"ד ובכסף משנה שם.
<small>31-32.</small> <b>שירים אסורין (שעל הספק באת מתחילתה, כיפרה ספקה והלכה לה). </b>הטעם "שעל הספק" וכו' הוא באשגרה מן הסיפא, ואינו בכי"ע. ואף לא היה בשרידים מן הגניזה, כפי שנראה משיירי האותיות: רין. קרב הקומץ וכו'. ואינו גם בירושלמי (עיין מ"ש לעיל) ובבבלי הנ"ל. 

Halakhah 6

<small>34.</small> <b>באו לה עדי' שהיא טמיאה, בין כך ובין כך מנחה אסורה. </b>לפי פשוטה של לשון משמע לכאורה שהכוונה היא בין שקרב הקומץ ובין שלא קרב הקומץ מנחתה אסורה, שהרי לא נזכר לפני כן בסמוך חילוק אחר. וכן נראה מדברי הר"מ בפ"ד מה' סוטה סהי"ד. ועיין מ"ש להלן בסמוך.<br>ברם לפי שיטת הירושלמי צ"ע אם אפשר לפרש כן, עיין מ"ש להלן בסמוך. ובבבלי ו' ב' הנ"ל: באו לה עדים שהיא טמאה מנחתה נשרפת. ופירש"י: באו לה עדים שהיא טמאה, אמעיקרא קאי, <b>קודם הקטרה</b>. ועיין גם בתוספות שם, ד"ה קרב ובח"ד כאן. וכן בירושלמי הנ"ל: מהו בין כך ובין כך, בין שקמץ ובין שלא קמץ, בין שהקטיר ובין שלא הקטיר?<sup class="footnote-marker">24</sup><i class="footnote">זו היא שאלה, כמו שפירש לנכון בק"ע, והעיר לנכון (בשי"ק ד"ה בין) על סיגנון זה גם בשבת פ"א ה"ח, ד' ע'א: מהו בין כך ובין כך, בין בתלוש בין במחובר וכו' אמר ר' אילא וכו'. ופי' בשבה"ל השלם סי' קי"ב, מ"ב ע"ב: מהו בין כך ובין כך בין בתלוש בין במחובר וכו' פי' בלשון בעיא קאמר. אמר ר' אילא וכו'. וכן בירושלמי מו"ק פ"א סה"ג, פ' ע"ג: מהו בזה ובזה, בין ששתו קודם לרגל בין שלא שתו קורם לרגל? <b>אלא </b>בן (כ"ה בשרי"ר. ובראשונים: בין) באילן ובן (כ"ה בשרי"ר. ובראשונים: ובין) בזרעים. ומן הלשון "אלא" ברור שיש כאן תשובה לשאלה.</i> ר' <b>אילא</b> אמר בין שקמץ ובין שלא קמץ, בשלא הקטיר, אבל אם הקטיר השיריים מותרין. וכבר כתבנו לעיל שההבדל בין קמץ ובין לא קמץ לא נזכר בברייתא, אלא ההבדל בין קדשה המנחה בכלי ובין לא קידשה בכלי. וכנראה שאף בירושלמי הכוונה כן, אלא הואיל ולעיל נקטו את הלשון "קמץ מנחתה" (עיין לעיל שו' 30) נקט גם כאן "בין שקמץ ובין שלא קמץ", אבל הכוונה היא "בין שקדשה בכלי ובין שלא קדשה בכלי" (עיין בתוספות כ"ב ב', ד"ה אלו, הנ"ל), ואפילו לא קדשה בכלי מנחתה אסורה, ויש כאן מחלוקת בין הבבלי והירושלמי אף בהלכה אחרת.<br>והנה בבבלי ו' ב' שאלו למה קדשה המנחה כלל, שהרי אם באו לה עדים שהיא טמאה איגלאי מילתא למפרע שלא היתה ראוייה לשתות מעיקרא, ותירצו: גזירה שמא יאמרו מוציאין מכלי שרת לחול, וברור מן הבבלי שמדברים במנחה שכבר קידשה בכלי שרת. וכן כנראה פירשו את משנתנו פ"ג מ"ו הנ"ל, ובכולן בקדשו בכלי עסיקינן. ברם שיטת הירושלמי היא (פ"ג ה"ה, י"ט ע"א) שדווקא אם באו עדים ממש, אעפ"י שלא העידו אלא אחר ששתתה אין המים בודקים אותה, אבל אם היו עדים ולא באו, המים בודקין אותה.<sup class="footnote-marker">25</sup><i class="footnote">ועיין היטב במאירי ו' ב', הוצ' ר"א ליס, י"ז ע"א, לשיטת רב יוסף בבבלי. ועיין נועם ירושלמי ספ"ב ופ"ג ה"ה, ס"ד ע"א (מן הספר).</i> ולפ"ז כל זמן שלא באו עדים היא ראוייה לשתות והמנחה קדשה,<sup class="footnote-marker">26</sup><i class="footnote">עיין בנועם ירושלמי פ"ג הנ"ל, ובחי' הרד"ל לשבועות ל"ב א' (ובעיקר קושייתו, עיין בקרן אורה ו' ב', ד"ה תוספ' בד"ה ושבאו). ועיין בירושלמי בסוגיין לעיל שם ("אם לאשם תלוי אפי' משקדשה בכלי"), והפי' הנכון הוא בפ"מ שם. ועיין מ"ש להלן בפנים, ד"ה ולפ"ז.</i> ואין הבדל בין אמרה טמאה אני ובין באו לה עדים, ובשתיהם קדשה המנחה בקדושת פה, ואין כאן הקדש טעות כלל, והגזירה שמא יאמרו מוציאין מכלי שרת לחול, לא נזכרה בירושלמי, ואין צורך בה בנידון שלנו.<br>ובבבלי מנחות ק' ב' אמר שמואל שמנחה שלא קדשה בכלי אפילו טהורה נפדית, מאי טעמא כמה דלא קדשי בכלי קדושת דמים נינהו, וקדושת דמים נפדין. אבל ר' אושעיא (לפי לשון ראשון) ור' אלעזר חולקים (שם ק"א א') וסוברים שמנחה טהורה אינה נפדית אפילו לא קדשה בכלי. ופירשו המפרשים שדינה ככל קדשי בדק הבית שאין פודין אותם אם הם ראויים למזבח.<sup class="footnote-marker">27</sup><i class="footnote">מן הסוגיא שם (ק"א א') משמע שאינו אלא מדרבנן, כמו שהעיד במשנה למלך פ"ה מה' ערכין ה"ה, אבל מדברי הר"מ שם משמע שהוא מדאורייתא. ועיין ירושלמי שקלים פ"ד ה"ז, מ"ח ע"ב. ועיין קרן אורה מעילה י"ט ב', ד"ה והנה.</i> אבל מתוך הסוגיא שם אינו מוכח כלל שאף ר' אושעיא ור' אלעזר סוברים כן, ואפשר שהטעם הוא לשמואל גרידא, אבל הם סוברים שאם נתקדשה בפירוש בקדושת פה דינה כבעלי חיים שהוקדשו שאין פודין אותם בלי מום,<sup class="footnote-marker">28</sup><i class="footnote">עיין בתוספות שבועות י"א א', סד"ה מכל מקום.</i> אבל אם נטמאה המנחה דינה כקרבן שהומם ונפדית. אבל אם נתקדשה בכלי דינה כקרבן שנשחט (עיין ברש"י מנחות ק"א רע"א ובירושלמי בסוגיין) ואינה נפדית אפילו אם נטמאה.<sup class="footnote-marker">29</sup><i class="footnote">ועיין בצפנת פענח פ"ה מה' ערכין ה"ח, ד"ה והסולת.</i><br>ולפ"ז הפירוש בתוספתא הוא: בין כך ובין כך, בין שקדשה בכלי ובין שלא קדשה בכלי מנחתה אסורה, והיא סמוכה לרישא שהבדילה בכך בנטמאת המנחה, והיא מסיימת כאן שאם באו עדים אחר שקדשה המנחה בקדושת פה, אפילו <b>לא</b> קדשה בכלי אסורה, הואיל והמנחה טהורה, ואין פודין מנחה טהורה שקדשה בפירוש בקדושת פה. וכן משמע מפשוטו של הירושלמי שאין פודין את המנחה והיא נשרפת אפילו לא קדשה בכלי. וכן אמרו שם פ"ג ה"ג, י"ח ע"ד: הדא אמרה שמנחת סוטה קדשה עד שלא תכתב המגילה. אמר ר' יוסי דרובה תני ר' חייה עד שהיא בדרך מנחתה קדשה. אמר ר' יוסי בר' בון מתניתא אמרה כן שבעלה בעלה בדרך. ולא מסתבר שהירושלמי מפרש שבשעה שבא עליה בעלה בדרך כבר קדשה בכלי, ואם קדשה בכלי אח"כ הרי בוודאי קדושה בטעות היתה משום שבאותו זמן כבר לא היתה ראוייה לשתות, ובעל כרחינו אנו אומרים שהבעל הביא את המנחה אתו, והקדישה בקדושת פה, ואח"כ בא עליה, והיא נשרפת משום שכבר קדשה בקדושת הגוף, וכן פירש בק"ע, ועיין בשי"ק במקומו, ד"ה עד שהוא בדרך, וראייתו ממשנת מעילה פ"ב לא הבינותי. ועיין בצפנת פענח פ"ד מה' סוטה הי"ד. ועיין בתוספות כ"ב ב', ד"ה ושבעלה, ובמאירי שם, הוצ' ר"א ליס, עמ' נ"א, ובקרן אורה שם, ולא נתחוורתי בדבריו ז"ל. ולפ"ז יש להבדיל בשיטת הירושלמי בין הקדיש המנחה בפירוש מצד אחד (שחל עליה קדושת הגוף),<sup class="footnote-marker">30</sup><i class="footnote">כלומר, ואינה נפדית כשהיא טהורה. ועיין בלשון התוספתא בכריתות פ"ד הי"ג, ומשמע משם שהמנחות נפדות אפילו טהורות כשלא קדשו בכלי, כדעת שמואל במנחות ק' ב', עיין בח"ד שם, קי"ט ע"א, שהאריך וואורה. ויותר נראה שהמלים "הרי היא ככל המנחות" בתוספתא שם הן באשגרת לשון מן התוספתא לעיל כאן (כלומר, בנטמאת המנחה).</i> לבין הקדיש תמימים לבדק הבית בפירוש (שאין עליהם קדושת הגוף). והוא הדין בקטורת שבאה מתרומת הלשכה אין עליה קדושת הגוף לפני שנתקדשה בכלי, עיין בבלי שבועות י"א א'. ועיין ירושלמי יומא פ"ה ה"א, מ"ב ע"ב, ומקבילה בשקלים פ"ד ה"ה, מ"ח ע"ב.
<small>35.</small> <b>נמצאו עדיה זוממין, בין כך ובין כך מנחתה חולין. </b>כלומר, בין שלא קדשה בכלי ובין שקדשה בכלי. ולפי פירושנו בתוספתא לעיל ההבדל בין באו עדים שהיא טמאה לבין נמצאו עדי סתירה זוממין ברור. ובבאו עדים שהיא טמאה לאחר שקדשה המנחה בכלי, כדין קדשה, שהרי לא ידעו באותו זמן שיבואו עדים, וכל זמן שלא באו עדים היא עומדת לבדיקה, אבל בנמצאו עדיה זוממין, הרי לא היתה ראויה לשתיה מעולם, ומנחתה חולין גמורין אפילו כשקדשה בכלי, ועיין במאירי ו' ב', הוצ' ר"א ליס י"ז ע"ב, ובתוספות ו' ב', ד"ה נמצאו, ומ"ש בקרן אורה שם.<br>אבל לפי הבבלי שהבאנו לעיל אף בבאו עדים שהיא טמאה יש כאן קדושה בטעות, ואין מנחתה אסורה אלא משום גזירה שמא יאמרו מוציאין כלי שרת לחול, ובנמצאו עדיה זוממין לא חיישינן לכך, משום דעדים זוממין קלא אית להו. והברייתא שלנו הובאה גם בכריתות כ"ד א', ובירושלמי לא הובאה כלל.
<small>35-36.</small> <b>כל הנשואות לכהן, בין כהנת, בין לויה, בין ישראלית, אין מנחתה נאכלת, מפני שיש לו בה שותפות וכו'. </b>במשנתנו פ"ג מ"ו-ז': וכל הנשואות לכהנים מנחותיהן נשרפות. בת ישראל שנישאת לכהן מנחתה נשרפת וכהנת שנישאת לישראל מנחתה נאכלת. מה בין כהן לכהנת? מנחת כהנת נאכלת מנחת כהן אינה נאכלת. ובבבלי כ"ג א' הובאה הברייתא שלנו, והיא פותחת בפיסקא מן המשנה, כדרך הברייתות. 
<small>37.</small> <b>ואין עולה כולה כליל לאשים, מפני שיש לו בה שותפות. </b>וכ"ה גם בד, בכי"ע, וכן נראה קצת גם מן השרידים שבגניזה. אבל ברור שיש כאן ט"ס, וצ"ל: מפני שיש <b>לה</b> בה שותפות, וכ"ה בבבלי כ"ג א' הנ"ל, וכן יוצא מנוסח הירושלמי פ"ב ה"א, י"ז ע"ד, ופ"ג סה"ז, י"ט ע"ב. ובירושלמי בסוגיין ה"ז, י"ט ע"ב, הביאו שיטת ר' שמעון במשנת מנחות רפ"ו (בבבלי רפ"ז) ואת הברייתא בתו"כ חובה פי"ט הי"א, כ"ה ע"ב (בבלי מנחות ע"ג ב'), כדי להסמיך לה את העניין שלנו, עיין מ"ש להלן בסמוך. 
<small>37-38.</small> <b>כיצד הוא עושה, הקומץ קרב בעצמו, ושיריין קרבין בעצמן. </b>והוא לשון ר' שמעון במנחת חוטא של כהנים במשנת מנחות ובתו"כ הנ"ל, ובתוספתא מנחות פ"ח ה"ג.<sup class="footnote-marker">31</sup><i class="footnote">בהוצ' צוקרמנדל שם הפסיק בהלכה חדשה באמצע דברי ר' שמעון, והיא טעות וה"ד היא המשך של ה"ג, והלכה אחת היא.</i> אבל עצם הדבר אינו עניין למחלוקת ר"ש וחכמים אם מנחת חוטא של כהנים נקמצת, או שהיא עולה כולה כליל, וכאן נקמצת ואינה עולה כולה כליל לכולי עלמא, מפני שיש לה חלק בה, ואינה נאכלת מפני שיש לו חלק בה, והרי הכתוב ריבה בפירוש שאשת כהן שותה (ספרי זוטא, עמ' 238. ועיין במשנתנו פ"ד מ"ד ובירושלמי ובבבלי שם), ולפיכך אין דרך אחרת אלא לנהוג בה כשיטת ר' שמעון במנחת חוטא של כהנים. וכן אמרו בפירוש בירושלמי הנ"ל בסה"ו על בבא זו (שהביאוה בשם תני ר' חייא) שר' חייה הגדול ראה [כאן] את דעתו של ר' שמעון, כלומר בנידון דידן נוהג כשיטת ר' שמעון (ולא כבנו, עיין להלן), והשיריים קריבין לעצמן על גבי התפוח (ולא ע"ג המערכה, עיין בשטמ"ק מנחות ע"ד א', אות ה'). אבל הברייתא עצמה בוודאי שלא כר' שמעון, שהרי אמרו לעיל "ואין עולה כולה כליל מפני שיש לה בה שותפות", ולר' שמעון אינה עולה כליל במנחת חובה לא בכהנים ולא בישראל. ועיין מ"ש להלן. 
<small>38-39.</small> <b>ר' לעזר בי ר' שמעון אומ' קומץ קרב בעצמו ושירים מתפזרין. </b>בקטעים מן הגניזה חסרה בבא זו. ובכי"ע: ושיריים מתפזרין <b>על גבי הדשן</b>. ונראה שגירסת קג"נ נכונה, ולפנינו תיקון ע"פ הירושלמי והבבלי בסוגיין כ"ג א'. והירושלמי והבבלי כאן ויבמות ק' א' כיוונו לתוספתא מנחות פ"ח ה"ד הנ"ל, וכמו שהובאה גם בבבלי מנחות ע"ד א', וכמו שפירש"י כאן. והכוונה שלפי משנתנו כאן נוהגים כר' אלעזר בר' שמעון במנחת חוטא של כהנים. וכן מפורש בירושלמי כאן סה"ו: אמר ר' יוסי רבי ראה דעתו של ר' אלעזר בר' שמעון ושנה כיוצא בו. ר' בא בר כהן בעי קומי ר' יוסי ולמה לי כר' ליעזר בי ר' שמעון, אפילו כר' שמעון אביו? א"ל איכול בראש המזבח ואין שריפה בריש המזבח.<sup class="footnote-marker">32</sup><i class="footnote">ועיין מנחות ע"ד א', בפירש"י שם וברש"י כת"י שעל גבי הגליון שם.</i> כלומר, הואיל ומשנתנו כאן הנ"ל שנתה: וכל הנשואות לכהנים מנחותיהן נשרפות, הרי מוכח שנוהגים כאן כר' אלעזר בר' שמעון במנחת חוטא של כהנים, ומעולם לא עלה על דעת הירושלמי לומר שרבי פוסק כר' אלעזר בר' שמעון במנחת חוטא של כהנים. וכן גם בבבלי הנ"ל: "<b>דעבדי</b> לה כר"א בר' שמעון וכו', בהא אפילו רבנן מודו", שהרי הכתוב ריבה בפירוש שאשת כהן שותה. ועיין מ"ש להלן בהערה 36.<br>וע"פ זה יתבאר לנו גם הירושלמי לעיל שם שהביא את מחלוקת ר' שמעון וחכמים במנחת חוטא של כהנים, ושאל: אילין שיריים משם מה הן באין. משם קומץ, משם שיריים? אין תימר משום קומץ אינו נותנן בלילה, ואינו נותנן לאחר מיתה, ואינו מחשב להן (כזבחים פ"ד מ"ג, כמו שפירש בפ"מ). ואין תימר משום שיריים נותנן בלילה, ונותנן לאחר מיתה, מהו שיחשב להם? נישמעינה מן הדא ר' שמעון בן אלעזר (צ"ל: ר' אלעזר בר' שמעון, כמו שהוא במקבילות, וכמו שהוא להלן בירושלמי, וכפי שמוכח מן העניין) הקומץ קרב לעצמו והשיריים מתפזרין על גבי הדשן<sup class="footnote-marker">33</sup><i class="footnote">והכוונה לתוספתא מנחות פ"ח הנ"ל בפנים, וגזירת הכתוב הוא, ואין כאן קומץ לאיבוד, עיין לעיל הערה 32.</i> וכו' תניהו עניין לדשן שלמטן, הדא אמרה נותנם בלילה ונותנין לאחר מיתה וכו'. ופירשו בתוספות כ"ג סע"א: בירושלמי בעי <b>אליבא דר' שמעון</b> אילין שיריין משום מה הם באים וכו'. וכן פירשו כל המפרשים. וכבר תמה במהרש"א על התוספות במקומו, כיצד פושט מדברי ר' אלעזר בר' שמעון על דברי ר' שמעון והרי הוא חולק עליו. ועיין גם בקרן אורה שם, סד"ה דמסיק, ובשי"ק בירושלמי, ד"ה הדא אמרה.<br>ולולא דבריהם ז"ל היה נראה שהירושלמי אינו מכוין לדברי ר"ש כלל, שאינם עניין לכאן, שמחמת שותפותה של אשה אנו באים עלה, והשאלה היא: אילין שיריים שלנו, של משנתנו<sup class="footnote-marker">34</sup><i class="footnote">"מנחותיהן נשרפות" של הנשואות לכהנים במשנתנו. בעל כרחינו הכוונה לשיריים גרידא, שהרי הקומץ קרב בין לת"ק של התוספתא כאן ובין לר"א בר' שמעון.</i> מה דינן?<sup class="footnote-marker">35</sup><i class="footnote">כלומר, אם נשרפין ע"ג המזבח, וממילא דינן כקומץ, כחלק המנחה שקרב ע"ג מזבח, וכסבור היה שיש שריפה ע"ג המזבח.</i> ופושטין מדברי ר' אלעזר בר' שמעון שהכוונה לבית הדשן שלמטן,<sup class="footnote-marker">36</sup><i class="footnote">מפני שאין שריפה בראש המזבח, וכמפורש להלן בירושלמי. וכל מה שכתבנו לעיל מתייחס לסוגיא בסוטה גרידא, אבל מה שתירצו בבבלי יבמות ק' א': דעביד לה כר' אלעזר בר' שמעון וכו' היא העברת סתם התלמוד מכאן, שהרי שם מחמת ספק אתינן עלה. ולרבנן צריך ואין לו תקנה, כמפורש בתוספות שהובאו בשטמ"ק מנחות ע"ד א'. אות ה'. וברור שכן דעת התוספות ביבמות ק' א', ד"ה והשירים, שמצריכים עיבור צורה בדברי ר"א בר' שמעון, עיין בהגהות ר' שמחה מדעסוי שם מ"ש על דברי המהרש"א. ושם הכוונה שהשיריים צריכים עיבור צורה ויוצאים לבית השריפה, ואין לו תקנה וודאית לחוטא ספק כהן ספק ישראל במנחה (אלא בקרבן), מפני שנותנין עליו חומרי כהנים וחומרי ישראלים, ומחמת הסוגיא בסוטה (עיין לעיל הערה 33) נקט התלמוד ביבמות את הלשון שבסוטה. אבל ברש"י כאן משמע שאף לפנינו השיריים הולכים לאיבוד לר' אלעזר בר"ש. וצ"ע. ועיין בירושלמי יבמות שם פי"א ה"ה, י"ב ע"א. ושם עניין אחר, ובמנחת נדבה עסיקינן שכולה קריבה כליל לכולי עלמא, ומשום הכי יכולים להתנות עליה, עיי"ש.</i> שהרי משנתנו כמותו, וכמו שמסיק הירושלמי להלן (והבאנו את לשונו לעיל בסמוך ד"ה ר' לעזר), וממילא פושט מה שפושט.
<small>39-40.</small> <b>כהן עומד ומקרב על גבי מזבח, מה שאין כן בכהנת. </b>כמשנת קידושין פ"א מ"ח, ועיי"ש בבבלי ל"ו א', תו"כ צו פרשה ב' ה"ד, ל' ע"ג ועוד, והתוספתא כללה בקיצור, עיין תוספות כ"ג ב', ד"ה מה, ובקרן אורה ספ"ג. ואשר לבמה קטנה נחלקו המקורות, עיין תוספתא זבחים פי"ג סה"ט, תו"כ אחרי מות פ"ט ה"ז, פ"ד ע"א, ירושלמי מגילה פ"א הי"ג, ע"ב ע"ג. 

Halakhah 7

<small>40.</small> <b>האיש זכיי בבתו ובקדושיה, בכסף, ובשטר, ובביאה וכו'. </b>וכ"ה ("ובקידושיה") גם בד. ובכי"ע ובקג"נ: בקידושיה וכו', והיא היא, עיין במבוא לנוה"מ למהרי"ן אפשטין, עמ' 1080 ואילך. ובכ"י תימני קדום:<sup class="footnote-marker">37</sup><i class="footnote">הוצ' ר"י קאפח בתלפיות ח"ח, ניו-יורק ניסן תשכ"א, עמ' 131. והם קטעים ממגילת סתרים לר"נ, עיין מ"ש לעיל ח"ה (כתובות), עמ' 263, הערה 24.</i> וכבר אמרה המשנה במסכת סוטה וכו' (ספ"ג) האיש מקדש את בתו, ואין האשה מקדשת את בתה וכו', ובתוספתא האיש זכאי בבתו בקדושיה בכסף בשטר ובביאה, מה שאין כן האשה. וקיצר את לשון התוספתא. ובתוספות כ"ג ב', ד"ה מה: ולא קתני התם (כלומר, בתוספתא) כל הני דמתני' אלא דזכאי בבתו, משום דמפרש התם בכסף בשטר ובביאה. 

Halakhah 8

<small>42.</small> <b>האיש עובר על מצות עשה שהזמן גרמא וכו'. </b>כמשנת קידושין פ"א מ"ז, ועיי"ש בתוספתא פ"א ה"י ומקבילות. ועיין מ"ש לעיל ח"א (ברכות), עמ' 121, ח"ב סוף עמ' 839. ובתוספות כ"ג ב', ד"ה מה: בתוספתא קא חשיב עובר על מצות עשה וכו'. ועיין מאירי ספ"ג. 
<small>42-43.</small> <b>האיש עובר על בל תקיף וכו'. </b>משנת קידושין הנ"ל. ואמרו בבבלי שם ל"ה ב': כל שישנו בהשחתה ישנו בהקפה, והני נשי הואיל ולא איתנהו בהשחתה לית להו בהקפה וכו' דהא לא אית להו זקן וכו'. ועיין בבלי נזיר נ"ז ב', ומ"ש לעיל ח"ז (נזירות), עמ' 565, הערה 15, ח"ב (בכורים), עמ' 839, לשורה 15–16. 
<small>43.</small> <b>ועל בל תטמא למתים וכו'. </b>התוספתא נקטה את לשון כל הבבא במשנת קידושין הנ"ל, אבל הלכה זו נשנית בפירוש גם במשנתנו כאן ספ"ג. ואמרו בתו"כ ריש אמור: בני אהרן אין מיטמאים למתים, מיטמות הן בנות אהרן. וכע"ז בירושלמי כאן פ"ג ה"ח, י"ט ע"ב, קידושין פ"א ה"ח, ס"א ע"ג, בבלי כאן כ"ג ב', יבמות פ"ה רע"א, קידושין ל"ה ב'. 
<small>44.</small> <b>ואין האשה נידונת בן סורר ומורה. </b>משנת סנהדרין רפ"ח, ספרי כי תצא ריש פיס' י"ח, הוצ' הרא"א פינקלשטין, סוף עמ' 250. 

Halakhah 9

<small>44-45.</small> <b>האיש מעטף, ומספר, ואין האשה מעטפת, ומספרת. </b>בכי"ע: האיש נעטף ומספרת<sup class="footnote-marker">38</sup><i class="footnote">צ"ל: ומספר.</i> ואין האשה נעטפת ומספרת. ובקג"נ: ונעטף ונספר, ואין האשה מתעטפת ונספרת. וכן בתוספות הנ"ל: ונעטף ומספר, ואין האשה נעטפת ומספרת. אבל בד: האיש מעטף ומספר, והאשה מעטפת ואין מספרת. ועיין גי' כי"ו בבבא הסמוכה. וקרוב מאד שצ"ל בכי"ע, בקג"נ ולפנינו: האיש מעטף ו[אין] מספר, ואין האשה מעטפת ומספרת, כלומר האיש מתעטף בצרעת ואין מספר, ומגדל פרע, ואין האשה מעטפת, ומספרת ואינה מגדלת פרע, כעין הגהת הר"ש טרויב בהערותיו לבה"ג ה' יבמות, עמ' 99, הערה ה', עיין מ"ש על כל הברייתא לעיל ח"ב (בכורים), סוף עמ' 838 ואילך. וביחס לגידול פרע במצורע, עיין מ"ש בהקדמתי לכתבי מכון הערי פישעל, עמ' 11 ואילך, בשם סה"מ להר"מ עשין קי"ב, ותשה"ג גיאוניקה ח"ב, עמ' 38. 
<small>45-46.</small> <b>וחכמים אומ' מעטפת, ואין מספרת. </b>בבא זו ליתא בשום נוסח (לרבות קג"נ), ונראה שהיה כתוב: והא' (= והאשה) מעטפת וכו', והיא נוסחא אחרת כגי' ד' לעיל, והסופרים פתרו "והא' " (וחא'): וחכמים אומרים. 
<small>46.</small> <b>האיש נמכר ונשנה, ואין האשה וכו'. </b>כל המפרשים פירשוה בנמכר בעל כרחו בגניבתו, ומדברים בשגנב משני בני אדם, כירושלמי כאן ספ"ג, י"ט ע"ב, ובבלי קידושין י"ח א', מה שאין כן האשה שאינה נמכרת ע"י אביה ונשנית, כמפורש במכילתא משפטים פ"ג, עמ' 256, ספרי ראה פיס' קי"ח, עמ' 177, בבלי קידושין י"ח א', והוא כדעת ר' יוסי הגלילי במכילתא הנ"ל ור"ש במכילתא דרשב"י כ"א, ז', הוצ' אפשטין-מלמד, סוף עמ' 165, בירושלמי שם פ"א ה"ב, נ"ט ע"ג, ובבבלי י"ח א'. אבל החכמים במכילתא דרשב"י ובירושלמי ובבבלי הנ"ל חולקים, וכן במס' עבדים פ"א ה"ה. ועיין במכילתא משפטים פי"ג, עמ' 294, ובהערות הרח"ש הורוביץ שם, ומ"ש ידידי הגרמ"מ כשר בתו"ש משפטים פכ"ב, עמ' י"א, הערות כ"ג-כ"ה.<br>ולפי פשוטו הכוונה כאן שהאיש המוכר את עצמו נמכר ונשנה, כבבלי קידושין י"ח א': הדר אזיל מזבן נפשיה, ועיין לעיל שם י"ד ב'. אבל האב (והוא דומיא דמוכר עצמו, שהרי לבתו הקטנה אין דעת) אינו מוכר ושונה, כבמקורות שהבאנו לעיל. והברייתא בספרי ראה פי' קי"ח הנ"ל מדברת בעבד סתם בין במוכר עצמו ובין במכרוהו ב"ד, ולפיכך הקשו בבבלי קידושין י"ח א', והרי גם בעבד יש מציאות שאינו נמכר ונשנה (במכרוהו ב"ד), וכן הקשו שם למה אין פודין עבד בעל כרחו (במוכר עצמו).
<small>46-47.</small> <b>האיש נמכר עבד עברי, ואין האשה נמכרת עבד עברי. </b>כלומר, אין האשה נמכרת בגניבתה, כמפורש במשנתנו ספ"ג, וכן במכילתא משפטים פ"ג, עמ' 255, מכילתא דרשב"י, הוצ' אפשטין-מלמד, עמ' 164, 190, 193, בבלי כאן כ"ג ב'. וכן אינה מוכרת את עצמה, כמפורש במכילתא משפטים פ"ג, עמ' 255, שם פ"ז, עמ' 272 (שאע"פ שקטנה אמה אין גדולה אמה), מכילתא דרשב"י הנ"ל, עמ' 164, ועיין מ"ש לעיל ח"ב (בכורים), עמ' 844, ובהערה 52 שם. ובתוספות ב"מ י"ב ב', ד"ה מאי: דהיא נמי אינה יכולה למכור עצמה אחרי כן, כדאיתא <b>בספרי</b>, וכוונתם למכילתא הנ"ל, עיין בחי' הרשב"א והריטב"א לגיטין ס"ד ב' ועוד, ומ"ש הגרמ"מ כשר בספרו הרמב"ם ומכילתא דרשב"י, עמ' קמ"ב, שציינתי לעיל ח"ב הנ"ל, ומ"ש בתו"ש חי"ז, משפטים פכ"א, מילואים, עמ' רמ"ו. 
<small>47.</small> <b>[האיש נרצע, ואין האש' נרצעת]. </b>כ"ה בד, ובכי"ו חסרה בבא זו. ובכי"ע בשינוי סדר: ואין האשה נמכרת ונשנית. האיש נרצע ואין האשה נרצעת. האיש נמכר לעבד עברי ואין האשה נמכרת לעבד עברי. האיש קונה עבד עברי וכו'. ובקג"נ: ואין האשה נמכרת ונשנת. האיש נרצע ונמכר....<sup class="footnote-marker">39</sup><i class="footnote">משרידי האותיות עדיין אפשר לראות שהיה כתוב שם: לעבד עברי, וקונה עבד.</i> עברי ואין האשה מוכרת ונרצעת וקונה. ובתוספות כ"ג ב', ד"ה מה, בשם התוספתא: ואין האשה נרצעת ונמכרת וקונה, כסדר שבכי"ע (וכי"ו?). ועיין מ"ש להלן הערה 43.<br>ולעצם העניין דרשו בספרי ראה סוף פיסקא קכ"ב, הוצ' הר"א פינקלשטין, עמ' 181: ואם אמור יאמר העבד (שמות כ"א, ה'). העבד ולא האמה. וכן במכילתא דרשב"י לפסוק זה, סוף עמ' 162, ובבבלי קידושין ט"ו א', י"ז ב'. ולעיל בבבלי שם ט"ו א': אזנו ולא אזנה. ועיין במכילתא דר' ישמעאל משפטים פ"ג, עמ' 255. ועיין רשב"א קידושין ט"ו א' ומ"ש בתוספות כאן כ"ג ב', ד"ה מה.
<small>47-48.</small> <b>האיש קונה עבד עברי ואין האשה קונה עבד עברי. </b>ופירשו כל המפרשים שזו היא ההלכה שהובאה בברייתא בבבלי ב"מ ע"א א', ופירשו שם: אשה לאו אורח ארעא (פרש"י: שהוא מתייחד עמה), כלומר, משום חשד. ולפ"ז אין הלכה זו דומה לשאר ההלכות שנשנו כאן, שבכולן (אינה נמכרת ונשנית, אינה נמכרת עבד עברי)<sup class="footnote-marker">40</sup><i class="footnote">עיין מ"ש בפירוש הבבות לעיל.</i> אין המכירה חלה כלל,<sup class="footnote-marker">41</sup><i class="footnote">עיין במאירי ספ"ג, סד"ה האיש מקדש.</i> וכאן אין כאן אלא איסור דרבנן, ואם מכרו ב"ד לאפיטרופוס שלה עבד עברי קנוי (כפסק הר"מ בפ"ט מה' עבדים ה"ו, לעניין עבד כנעני), וחייבת בהענקה.<sup class="footnote-marker">42</sup><i class="footnote">עיין בס' החינוך מצוה תפ"ב ומ"ש ר"י דמשק בהוצאה החדשה של ס' החינוך עם פי' מנחת חינוך בסוף הספר מ"ז ע"ב, ומ"ש במנחת סולת להגרד"צ זעהמאן למצוה מ"ב שם. אבל בשני דפוסי וויניציאה הראשונים לא נזכר כלל שמצות הענקה נוהגת בזכרים ובנקבות, והדברים שם עונים על הלואה לפני זמן השמיטה, ולא על הענקה שנמנית שם במצוה תפ"ד. והרי במצוה מ"ב כתב במפורש (בכל ההוצאות): ונוהגת מצוה זו בזכרים אבל לא בנקבות שאין האשה קונה עבד עברי.</i> ועיין מ"ש להלן בסמוך, ד"ה ובמס' עבדים.<br>ונראה יותר לפרש שהכוונה שאין האשה קונה אמה העבריה, דוגמת הבבא שלעיל "ואין האשה נמכרת עבד עברי" שכוונתה "אמה העבריה".<sup class="footnote-marker">43</sup><i class="footnote">עיין מ"ש בפירושה לעיל במקומה. ובכי"ע נשנו שתי ההלכות ברציפות: האיש נמכר לעבד עברי. ואין האשה נמכרת <b>לעבד עברי</b>. האיש קונה עבד עבדי, ואין האשה קונה <b>עבד עברי</b>. ושמא אף בכי"ו כן, שהרי אפשר שההשלמה צריכה להיות לעיל כמו בכי"ע. ובתוספות כ"ג ב'. ד"ה מה: ואין האשה נרצעת <b>ונמכרת וקונה</b>. ובקנ"נ בשינוי סדר: ואין האשה מוכרת ונרצעת וקונה. והכוונה שאינה קונה אמה העבריה.</i> ובמנחת חינוך מצוה מ"ג כתב: ונ"ל פשוט דיכולה להמכר ג"כ לאשה, דהא דאשה אינה קונה עבד עברי הוא מפני החשד, אבל אמה למה לא תקנה? ולא מצאתי בשום מקום היפך זה, וזה פשוט אצלי, ואי דאינה ראוייה לייעוד וכו' ראויה ליעוד לבנה אם הוא הבן עושה אותה שליח וכו', עיי"ש. וכן תפס הגאון ר' נח"צ ברלין בס' מעיין החכמה כדבר פשוט, עיין בהשלמה על ספר מנחת חינוך הנ"ל, כ"ה ע"ב, מצוה תפ"ב, וכ"ה בשו"ת אור שמח ירושלים תשכ"ז, סי' מ"א. ברם בחי' הרד"ל לקידושין י"ט ב' נטה לפסוק שאין אשה קונה אמה עבריה, וכן מסתבר, עיי"ש, והוא כתוספתא שלפנינו לפי פירושנו.<br>ובמס' עבדים פ"ב ה"ד: השלים את שניו <b>לא ישלחנו ריקם</b> וכו', <b>הענק תעניק לו</b> וכו', אחד איש ואחד אשה, אלא שהאיש קונה עבד עברי, ואין האשה קונה עבד עברי. וברור שניסח ע"פ התוספתא כאן, והכוונה היא שאחד איש ואחד אשה חייבים בהענקה, אלא שלמעשה אין אשה קונה עבד עברי, שהרי ב"ד לא ימכרו עבד עברי לאשה (מפני החשד), ומוכר עצמו אין מעניקים לו. ואשה אינה קונה אמה העבריה, וממילא למעשה אין הענקה נוהגת באשה, אבל מן התורה חייבת בהענקה אם מכרו לה עבד עברי. ופשיטא שיש לחלוק על פירושי ולפרש שאין האשה קונה עבד עברי, ולפיכך אין הענקה אלא אם קנתה אמה העבריה, וכשיטת האחרונים שאשה קונה אמה עבריה כשיש לה בנים.

Chapter 3



Halakhah 1

<small>1-2.</small> <b>היה ר' מאיר אומ' מניין אתה אומ' וכו'. </b>בילקוט המכירי תהלים פק"ו, ה"ב, עמ' 164: תוספתא היה ר' מאיר אומר מנין שבמדה (כגי' כי"ע) וכו'. וכל הברייתא שלנו בירושלמי פ"א ה"ז, י"ז ע"א, בבבלי ח' ב',<sup class="footnote-marker">1</sup><i class="footnote">בכי"מ, באגדות התלמוד ועוד לנכון: ר' מאיר. אבל בהוצ' שלנו: ר'. עיי"ש בגליון, והוא חילוף מוטעה רגיל מאד.</i> מדרש תהלים פפ"א, הוצ' בובר, עמ' 364, במ"ר פ"ט, כ"ד. ותחילת הברייתא גם בבבלי סנהדרין ק' א'. 
<small>2-3.</small> <b>שבמדה שאדם מודד, בה מודדין לו. </b>משנתנו פ"א מ"ז, מכילתא בשלח, פתיחתא, סוף עמ' 78, שם עמ' 81, ספרי בהעלותך פיס' ק"ו, עמ' 105, מגילה י"ב ב', פסיקתא רבתי פל"ט, הוצ' רמא"ש קס"ה ע"ב. ועיין בבלי סנהדרין צ' א'. ועיין בציונים שציינתי בס' היובל לכבוד ר"ל גינזבורג, עמ' רס"ג, הערה 106, עיין מש"ש, ועיין מ"ש ר"א אורבך בספרו חז"ל, פרקי אמונות ודעות, עמ' 387, הערה 63. 
<small>3.</small> <b>שנ' בססאה וכו'. </b>בד, כי"ע ובמקבילות הנ"ל (שו' 1): בסאסאה. וכ"ה בפסוק. ופירש"י: בתוך אותה סאה עצמה, כשאתה משלחה לאבדון תריבנה. 
<small>5-6.</small> <b>מנין מדד בקב, וחצי קב, תרקב, וחצי תרקב. </b>בכי"ע: מנין לרבות תרקב וחצי תרקב. וכ"ה בירושלמי ובבבלי הנ"ל. 
<small>6-7.</small> <b>רובע, וחצי רובע, תומן, ועוכלה. </b>כ"ז חסר בכי"ע, אבל ישנה בד, ובמקבילות. ועיין להלן ב"ב פ"ה ה"י, וברשב"ם שם פ"ט ב'. ועיין ערך מלין של רח"י שעפטיל ערך עוכלא וערך תומן. 
<small>11-12.</small> <b>מצטרפות לחשבון גדול, ת"ל אחת לאחת וכו'. </b>ועיין בירושלמי הנ"ל (בשם "דבר אחר") ובבית תלמוד של ווייס ח"ד, עמ' 15 ועמ' 105. והפתגם (לעניין חומריות) אצל Hesiodus בספרוOpera et Dies 361–362. והסופרים היונים השתמשו בו<sup class="footnote-marker">2</sup><i class="footnote">עיין, לדוגמא, ב-Moralia של פלוטרכוס 76c, ועוד.</i> לעניין זכויות ומדות טובות (נגד הסטואיקנים), וחז"ל לעניין עבירות. 

Halakhah 2

<small>12-13.</small> <b>וכן אתה מוצא בסוטה וכו'. </b>בבלי ובמ"ר הנ"ל. 
<small>14-15.</small> <b>היא עמדה לפניו, כדי שתהא נאה לפניו. </b>וכ"ה בד. ובמ"ר הנ"ל: כדי שתהא נאה בעיניו. ובבבלי הנ"ל: היא עמדה על פתח ביתה ליראות לו. ובאגדות התלמוד: על פתח ביתו לראותו. אבל בכי"ע כאן חסרות המלים "כדי שתהא נאה לפניו", וכן נכון ויש לפנינו תוספת באור. והיא עמדה לפניו כדי להראות את גיזרתה ואת קומתה, ולפיכך כהן מעמידה לפני הכל להראות קלונה. 

Halakhah 3

<small>18.</small> <b>היא פירסה לו סדין וכו'. </b>וכע"ז בד. וכן בכי"ע: היא פירסה סדין וכו'. וכנראה שצ"ל: היא פירסה סד[ר]ין (=סודרין, σουδάριον) וכו'. ובבבלי ובמ"ר רבה הנ"ל: היא פרסה לו (במדרש חסרה מלה זו) סודרין נאין על ראשה וכו'. ובבבלי כי"מ: היא פירס' לו <b>סדינין</b> וסודרין נאי' על ראש' וכו'. 
<small>19.</small> <b>לכך כהן נוטל כפה מעל ראשה וכו'. </b>וכ"ה ("כפה") גם בכי"ע, בבבלי ובמ"ר הנ"ל. ובד בטעות: <b>צפה</b>, ובד"ה: <b>צעיפה</b>! ועיין לעיל פ"א ה"ז, שו' 33 ובהערה 18 שם. ועיין ר"מ פ"ג מה' סוטה סה"ה ולהלן שם הי"א, ופירושו שמתחילה משאיר את הכיפה על ראשה, ואח"כ כשעמדה בדבריה מסירה ומגלה את ראשה. 
<small>20.</small> <b>ומניחה תחת רגליו. </b>וכ"ה גם בכי"ע. ופשיטא שאין לחשוש משום בגדי ע"ה שהם מדרס לפרושים,<sup class="footnote-marker">3</sup><i class="footnote">ואפילו בכפה שהיא מקבלת טומאת מדרס, עיין בס' משנה אחרונה לזבים פ"ד מ"א. ובתס"ר ח"ג (כלים), עמ' 77, שו' 23.</i> שהרי הוא אוחז בבגדיה כדי לקורעם, ונוטל את הכיפה ביד, משום שבוודאי היו מטהרים את האשה ובגדיה מכל טומאה, שהרי היא נכנסת לעזרה לתנופה. ולפי זה ברור שאין הכהן המשקה צריך לעמוד על הרצפה בשעה שהוא מתעסק בסוטה מחוץ לעזרה. אבל בבבלי ובבמדבר רבה הנ"ל (פ"ט סי' כ"ד): תחת <b>רגליה</b>. 

Halakhah 4

<small>24-25.</small> <b>היא הראתו באצבעה וכו'. </b>וכ"ה בד. ובכי"ע חסרה בבא זו. ובבבלי הנ"ל: היא הראתה לו באצבע וכו'. ובבבלי כי"מ: היא הראתה לו באצבעותיה וכו', וכ"ה במ"ר הנ"ל, ואף כאן, כנראה, הנכון כלפנינו, והכוונה שהיא ייחדה אותו כאחד מיוחד, כלומר, זה הוא! עיין מ"ש על ב"ז בס' עלי עין (סה"י לכבוד שוקן), עמ' 78 ואילך. ובירושלמי ברכות ספ"ב ומקבילה בירושלמי ב"ב פ"ה, ט"ו ע"א: מי הוא זה שמראה עצמו באצבע, עיין מ"ש בס' הנ"ל. 
<small>26.</small> <b>היא הראתו את בשרה וכו'. </b>בבא זו חסרה בבבלי ובבמ"ר הנ"ל. ובמשנתנו פ"א מ"ה: עד שהוא מגלה את לבה. ובכי"ע באה בבא זו אחרי הבבא הסמוכה, וכבר ידוע שנדידה ממקום למקום בכ"י הוא סימן להוספה. 
<small>28-29.</small> <b>היא חגרה לו בציצים וכו'. </b>בד בטעות: בפינים. ובכי"ע: בציצין. ובבבלי ובבמ"ר הנ"ל: היא חגרה לו בצלצול וכו', וכ"ה בבבלי לעיל ח' ב'. ובכי"מ ט' א': היא חגרה לו <b>בצלצלין</b>. וקרוב לוודאי שצ"ל בתוספתא: בציצ[ל]ין, ובספרות א"י בא תכופות "צוצלין" במקום "צלצלין", עיין מ"ש בירושלמי כפשוטו, סוף עמ' 516 ואילך. והיא חגורה המיוחדת בעיקר לנשים, עיין ערוך השלם ערך צלצל (ג'). 
<small>29-30.</small> <b>מביא חבל מצרי וקושר למעלה מדדיה. </b>משנתנו פ"א מ"ו. ובבבלי ח' ב' רוצה ללמוד מברייתא זו שחבל מצרי מעכב, והסיקו: תניתוה ואח"כ מביא חבל המצרי וקושר לה למעלה מדדיה, כדי שלא ישמטו בגדיה מעליה. ופירש"י: תניתוה. דעיקר הבאתו אינו אלא כדי שלא ישמטו. ברם נראה שיש כאן מחלוקת של תנאים, שכן אמרו בספרי זוטא (נשא ה', י"ח), עמ' 235: ר' אליעזר אומר שני חגורים היה חוגרה אחת למעלה מדדיה, ואחת למטה מדדיה. ולפ"ז היתה חגורה אחת כדי שלא ישמטו בגדיה מעליה, והשניה כדי לבזותה. 
<small>30-31.</small> <b>וכל הרוצה בא ורואה. </b>בד: וכל הרוצה ל(ה)ראו' בא ורואה. בבא זו חסרה בכי"ע ובבבלי ובמ"ר הנ"ל. ולפנינו הוא סיום של משנתנו פ"א מ"ו הנ"ל, וכגירסת נוסחת א"י במשנתנו. 
<small>34-35.</small> <b>היא האכילתו מעדנים, לפיכך מנחתה מאכל בהמה. </b>בבבלי ובמ"ר הנ"ל. היא האכילתו מעדני עולם לפיכך וכו'. וכ"ה בבבלי ט"ו רע"ב, ולאפוקי מדר"ג במשנתנו רפ"ב. ועיין מ"ש מהרי"ן אפשטין במבואות לספרות התנאים, סוף עמ' 402 ואילך, שם עמ' 404, על מדרשו של פילון.<sup class="footnote-marker">4</sup><i class="footnote">עיי"ש, עמ' 398. דברי מהרי"ן אפשטין "וא"כ אפשר שפילון שמע מדרש זה בירושלים" אינם מחוורים, וכל המדרש שם טיפוסי הוא לדרשנותו של פילון, ולא היה זקוק לעלות לירושלים כדי לשומעו מחז"ל.</i> 
<small>36.</small> <b>יינות משובחין וכו'. </b>המלה "משובחין" חסרה בד ובכי"ע, וישנה בבבלי ט' א' ובבמ"ר הנ"ל. 
<small>38.</small> <b>במקידה של חרס. </b>וכ"ה בד. וכ"ה בבבלי ט' א', ל"ב ב', ובבמ"ר הנ"ל פ"ט סי' ט"ו וסי' כ"ד. אבל בכי"ע: <b>בכלי</b> חרס. ובירושלמי פ"ב ה"ב, י"ז ע"ד: אית תניי תני בכלי חרש, <b>לא</b> במקידה, אית תניי תני אפילו במקידה וכו'. ובמשנתנו פ"ב מ"ב: פיילי של חרס, ובתו"כ מצורע פ"א ה"ד, ע' ע"ג (לעניין מצורע): אי חרס, יכול מקידה, ת"ל כלי, הא כיצד זו פיילי של חרס. ועיין מ"ש ר"י בראנד בספרו כלי החרס וכו', עמ' שכ"ב-שכ"ד, ובהערות שם, ומ"ש מהרי"ן אפשטין במבואות לספרות התנאים, עמ' 398. 

Halakhah 5

<small>40-41.</small> <b>ואינה [יודעת] שהיושב וכו'. </b>כ"ה בד, ובכי"ו נשמטה המלה "יודעת". ובכי"ע: והיושב בסתר וכו', וחסר שם "ואינה יודעת". וכע"ז בבבלי ובמ"ר הנ"ל. 

Halakhah 6

<small>44-45.</small> <b>אנשי מבול לא נתגאו לפני המקום אלא וכו'. </b>וכ"ה ("אנשי מבול") גם בד ובכי"ע ולהלן פ"ד שו' 179, בכי"ו ובד. עיין מש"ש. ובמדרש במ"ר פ"ט סי' כ"ד הנ"ל: אנשי דור המבול וכו' וממשיך כמו בתוספתא, אלא שבבבות שלעיל ניסח העורך ע"פ הבבלי בסוטה, ומכאן ואילך העתיק מן התוספתא. וכל העניין בתוכנו גם בספרי עקב פי' מ"ג, הוצ' הרא"א הלוי פינקלשטין, עמ' 92 ואילך (ועיי"ש פיס' שי"ח, עמ' 361), מדרש תנאים, עמ' 36, מכילתא,<sup class="footnote-marker">5</sup><i class="footnote">ומשם בתנחומא שנדפס מכבר בשלח סי' י"ב.</i> שירה פ"ב, עמ' 121, מכילתא דרשב"י שם, ט"ו, א', הוצ' אפשטין-מלמד, עמ' 74, בבלי סנהדרין ק"ח א'. ועיין ב"ר פל"ו א', עמ' 334, וי"ר רפ"ה, עמ' צ"ט, פסיקתא דר"כ אחרי מות הוצ' מנדלבוים, עמ' 387. 

Halakhah 7

<small>53-54.</small> <b>אין לו עלינו טריחות אלא שתי טיפות של גשמים וכו'. </b>וכ"ה בד ובמדרש במ"ר הנ"ל. ובכי"ע ובקג"נ: כלום (מלה זו חסרה בקג"נ) יש לו עלינו אלא גשמים. ובספרי ובמדרש תנאים הנ"ל: טפה אחת של גשמים היא, אין אנו צריכין לה וכו'. וכע"ז במכילתא ובבבלי הנ"ל. 

Halakhah 8



Halakhah 9

<small>62-64.</small> <b>ר' יוסה בן דורמסקית אומ' אנשי מבול לא נתגאו לפני המקום אלא בגלגלי עין שדומין למים וכו'. </b>וכ"ה בד. ובכי"ע ובקג"נ: אלא בגלגל העין שדומה למים וכו', וכ"ה במדרש במ"ר הנ"ל. וכ"ה בב"ר פל"ב, ז', עמ' 294, ובבבלי סנהדרין הנ"ל. ועיין דא"ז ספ"ט ואבות דר"ן פל"א, עמ' 92.<br>אבל במכילתא הנ"ל: הם נתנו עיניהם עליונה בתחתונה, כדי לעשות תאותם והקב"ה פתח עליהם מעינות מלמעלה ומלמטה כדי לאבדם וכו' (ומשם בתנחומא בשלח הנ"ל, בהערה 5). וכ"ה בספרי הנ"ל. ועיין במאמר ר' לוי בב"ר הנ"ל.

Halakhah 10

<small>69-70.</small> <b>אנשי מגדל לא נתגאו לפני המקום וכו'. </b>וכ"ה במקורות הנ"ל, ובבבלי סנהדרין חסרה בבא זו. ובמקורות חז"ל הדיבור הרגיל הוא "דור הפלגה". ובכ"י מדרש חכמים של הספרי עקב (עמ' 93) הנ"ל הגירסא היא: וכן אתה מוצא בדור הפלגה שלא מרדו בהקב"ה אלא מתוך שובע וכו'. וכן במכילתא הנ"ל בדפוסים: באנשי מגדל <b>ובאנשי דור הפלגה</b> וכו', ואין כאן אלא הוספה של גירסא "מתוקנת", כמו במדרש חכמים הנ"ל. 
<small>75-76.</small> <b>ואין ישיבה אלא אכילה ושתייה. </b>כ"ה בד, בכי"ע, בקג"נ ובמדרש במ"ר הנ"ל. ובכי"ו חסרה המלה "ושתייה" בטעות. ובספרי עקב ובמדרש תנאים הנ"ל: ואין ישיבה <b>האמורה כאן</b> אלא אכילה ושתיה וכו'. והיא גירסא נכונה, עיין ספרי ריש פרש' בלק ובציונים שם, ובב"ר פל"ח ז', עמ' 356. 

Halakhah 11

<small>80.</small> <b>אנשי סדום לא נתגאו וכו'. </b>במ"ר הנ"ל, מכילתא וספרי הנ"ל, בבלי סנהדרין ק"ט א', פסיקתא דר"כ פרש' אחרי מות, הוצ' מנדלבוים עמ' 388. 

Halakhah 12

<small>86-89.</small> <b>הואיל ומזון יוצא מארצנו, וכסף וזהב יוצא מארצנו, ואבנים טובות ומרגליות יוצאות מארצנו, אין אנו וכו'. </b>וכ"ה בד ובמדרש במ"ר הנ"ל. וכע"ז במכילתא ובספרי לפי מדרש תנאים הנ"ל. ובכי"ע: הואיל וכסף וזהב יוצא מארצינו אין אנו וכו'. וכע"ז בבבלי הנ"ל. 
<small>90-91.</small> <b>נעמוד ונשכח את הרגל מבינותינו וכו'. </b>מקורות הנ"ל, פסיקתא דר"כ הנ"ל, תנחומא אחרי מות סי' א', הוצ' בובר סי' ב', קהלת רבה פ"ב, ב', מדרש "זו היא שנאמרה ברוח הקודש" אצל מאן בספרו The Bible as Preached וכו' ח"א, עמ' ס"ב. 
<small>91-94.</small> <b>אמר להם המקום בטובה שהשפעתי לכם אתם משכחין את הרגל מביניכם, אני אשכח אתכם מן העולם. </b>כ"ה בכי"ע, ובכי"ו נשמט בט"ס. ובבמ"ר הנ"ל: אמ' להם המקו' בטובה שהטבתי לכם אתם מבקשים לשכח את הרגל מבינותיכם, אני אשכח אתכם מן העולם. ובד: אמר להו (צ"ל: להן) הקב"ה כהטיבותי (צ"ל: בטובה שהטיבותי) לכם אתם מבקשים לשכח את הרגל מבינותיכם, אני אשכח את הרגל מביניכם ואשכח אתכם מן העולם. וכע"ז במכילתא, בספרי ובמדרשות הנ"ל (וחסר שם: "אשכח את הרגל מביניכם"). 

Halakhah 13

<small>104-106.</small> <b>מצרים לא נתגאו לפני המקום ברוך הוא אלא במים, שנ' ויצו פרעה וכו'. </b>במ"ר הנ"ל, מכילתא שירה פ"ד, עמ' 132, מכילתא דרשב"י, הוצ' אפשטין-מלמד, עמ' 83 (ועיין מכילתא הנ"ל, עמ' 123), פסיקתא דר"כ בשלח, הוצ' מנדלבוים, עמ' 178, שמות רבה פ"כ י', מדרש תהלים פכ"ב ט"ו. ועיין תו"ש ח"ח, כ"ט (פרש' שמות), עמ' מ"ז, הערה ר"ו. 

Halakhah 14

<small>110-111.</small> <b>סיסרא לא נתגאה לפני המקום ברוך הוא אלא וכו'. </b>במ"ר הנ"ל. ועיין במכילתא הנ"ל, עמ' 123, מכילתא דרשב"י הנ"ל, עמ' 74, ועמ' 85. 
<small>111-113.</small> <b>בלגיונות שאין מקבלין שכר, שנ' באו מלכים נלחמו וגו'. </b>הכוונה לסוף הפסוק (שופטים ה', י"ט): <b>כסף לא לקחו</b>. ומן הלשון כאן "שאין מקבלין שכר" מוכח שאין הכוונה כפירוש הרד"ק שם: "שלא היו לוקחים שום ממון מבני ישראל שהיו נופלים בידיהם, אלא היו הורגים אותם", אלא הכוונה שלא לקחו שכר מסיסרא, וכפירש"י שם: חנם באו לעזרת סיסרא ולא בקשו ממנו שכר. וכן בתנחומא מסעי סי' ו': וכל מלך שהיה מבקש לילך למלחמה היה משלח <b>ושוכר</b> מלכים אחרים בכסף שיעזרו אותו, אמר' לסיסרא אין אנו מבקשים ממך כלום, אלא נבוא <b>עמך בחנם</b> וכו'. ועיין בהוצ' בובר שם סי' ח'.<br>וחז"ל דימו את בעלי ברית סיסרא ללגיונות של "בעלי ברית" רומי שסיפקו לה לגיונות בחנם, בניגוד לשכירים ולגיונות שנשלחו ע"י הברבריים שרומי שחדה אותם בממון.
<small>116-117.</small> <b>ולא זזו משם, ולא סנפוהו, מפני שהוא גולייר. </b>צ"ל: ולא <b>ספנוהו</b> וכו'. וכ"ה בד ובכי"ע ובמדרש במ"ר הנ"ל. ופירושו שאפילו חיילותיו לא כבדוהו מפני שנס ברגליו (שופטים ד', ט"ו) ונהג כמעשי המלווים את החיילות ומשרתיהם Galearii, כמו שפירש לנכון במאירי סוף נזיר: גוליירין. ר"ל <b>עבדים</b> ורגליים. ועיין במלונו של קרויס למלים שאולות מל"י ורומי.<sup class="footnote-marker">6</sup><i class="footnote">Vegetius (בספרו .de re militari I.10; III.6) מתאר אותם כ-lixae, משרתי הצבא. וכן בפסיקתא דר"כ. החדש הזה הוצ' מנדלבוים, עמ' 84 (ובמקבילות): וכיון שחטאו ישראל אפילו פני הגוליירין לא היה יכול להסתכל, כלומר אפילו בפני המשרתים לא היה יכול להסתכל, ומכל שכן בפני <b>מלכי הצבאות</b>, מלכיהון דמלאכייא.</i> ובמדרש אבא גוריון פ"ג: ועשאוהו חרפה וקלון לכל העולם.<br>ובמתנות כהונה ובפי' ידי משה במ"ר הנ"ל (נשא ט', כ"ד, הוצ' ראם, כ"ט רע"ג) פירשו שהכוכבים לא זזו ממסילותם, והוא כנראה ע"פ לשון התוספות בפסחים קי"ח ב': במקומן היו עומדין וכו'. ופירוש דחוק הוא.

Halakhah 15

<small>118.</small> <b>שמשון בעיניו מרד וכו'. </b>במ"ר ומכילתא ומכילתא דרשב"י הנ"ל, בבלי כאן ט' ב'. ובמשנתנו פ"א מ"ח: שמשון הלך אחר עיניו, לפיכך נקרו פלשתים את עיניו וכו'. 
<small>122-123.</small> <b>ר' או' תחלת קלקלתו בעזה היתה וכו'. </b>וכ"ה במכילתא דרשב"י, סוף עמ' 74 הנ"ל, ובירושלמי כאן פ"א רה"ח, י"ז ע"א, ובבבלי ט' ב', ומשם במדרש במ"ר פ"ט, כ"ד: תני רבי אומר תחלת קלקולו וכו'. אבל במכילתא שירה פ"ב, עמ' 123, הנ"ל: ר' <b>יהודה</b> אומר תחלת וכו', וכ"ה בתנחומא בשלח סי' י"ב. אבל בכ"י מדרש חכמים של המכילתא חסרה המלה "יהודה". 

Halakhah 16

<small>124-125.</small> <b>אבשלום בשערו מרד וכו'. </b>בבלי י' ב', במ"ר פ"ט, כ"ד. ועיין מכילתא ומכילתא דרשב"י הנ"ל. ובמשנתנו פ"א מ"ח: אבשלום נתגאה בשערו, לפיכך <b>נתלה</b> בשערו, וכ"ה ("נתלה") גם בכי"ע כאן. 
<small>128-129.</small> <b>ר' יהודה הנשיא אומ' אבשלום נזיר עולם היה וכו'. </b>וכ"ה ("ר' יהודה הנשיא") גם בד ובכי"ע. וכ"ה בבבלי נזיר ד' סע"ב בכי"מ ובתוספות הרא"ש (בשטמ"ק) ובמדרש במ"ר פ"ט, כ"ד הנ"ל (בדפוסים). ובהוצ' שלנו בבבלי תוקן ע"פ רש"י: ר' אומר, וכ"ה באגדות התלמוד ובעין יעקב שם, וכ"ה במדרש במ"ר פ"י, י"ז. ולמעשה אין הבדל, שהרי הוא רבי הוא ר' יהודה הנשיא, וכן יוצא ברור מהמשך הסוגיא בבבלי ה' א' שהכוונה לרבי (ר' יהודה הנשיא).<br>אבל הגירסא הנכונה בתוספתא היא בתוספות זבחים קי"ז ב': דאמרי בתוספתא ר' יהודה אומר אבשלום וכו'. וכ"ה במכילתא דר' ישמעאל, עמ' 123, הנ"ל, בכל הנוסחאות, וכן צ"ל גם במכילתא דרשב"י, עמ' 75, שהרי רבי (=ר' יהודה הנשיא) חולק עליו בסיפא. וכ"ה גם בתנחומא בשלח סי' י"ב הנ"ל. וכ"ה במדרש במ"ר הנ"ל בכ"י אוקספורד. וכן במדרש שמואל פכ"ז, ה': א"ר <b>יודן</b> אבשלום נזיר <b>שנים</b> היה וכו',<sup class="footnote-marker">7</sup><i class="footnote">שם השמטה וחסרון, עיין מ"ש להלן בפנים, ד"ה ר' נהוראי.</i> והוא ר' יהודה בר' אילעי, וכן יוצא מפורש מן הירושלמי נזיר פ"א ה"ב, נ"א ע"ב: אין תימר ר' <b>יהודה</b> כרבנין? כר' הוא! הוסיף ר' יודה אבשלום נזיר עולם היה ומגלח אחת לשנים עשר חדש וכו'. ועיין מ"ש לעיל ח"ז (נזיר), סוף עמ' 507 ואילך.<br>נמצאנו למדים שמסורת א"י היא: ר' יהודה אומר וכו', והכוונה לר' יהודה בר אילעי, אבל המסורת הבבלית היא: רבי אומר, או: ר' יהודה הנשיא אומר, והכוונה לרבינו הקדוש. ולעצם העניין אף הירושלמי מודה שר' סובר שנזיר עולם מגלח אחת לי"ב חודש, עיין שם פ"א ה"ב, נ"א ע"ב, והעתקתיו לעיל בסמוך, אבל במכילתא חולק רבי על ר' יהודה.
<small>134-135.</small> <b>ר' נהוראי אומ' אחד לשלשים היה מגלח וכו'. </b>וכ"ה בד. וכע"ז בבבלי נזיר ה' א' ובמ"ר פ"ט כ"ד, ופ"י י"ז, הנ"ל. ובתנחומא בשלח סי' י"ב בד"ח: ר' <b>נהוראי</b> אומר <b>נזיר היה</b> והיה מגלח אחת לשלשים יום וכו', ובד"ח גירסא "מתוקנת" שאין לה יסוד, עיין להלן. ובכי"ע כאן: ר' <b>יוסי</b> אומ' אחת לשלשים יום וכו'. ובמכילתא שירה פ"ב, עמ' 123 הנ"ל: ר' <b>יוסי הגלילי</b> אומר <b>נזיר ימים היה</b>, והיה מגלח אחת לשלשים יום וכו'. ובתנחומא בשלח סי' י"ב (בד' קושטא, וכן גם בד' מנטובה): ר' <b>יהודה</b> (צ"ל: ר"י=ר' יוסה) או' <b>נזיר ימים היה</b> והיה מגלח אחד לשלשים יום וכו'. ובמכילתא דרשב"י, עמ' 75, הנ"ל: ר' יו[סה] אומר כל שלשים יום היה מגלח וכו'. ובמדרש שמואל פכ"ז הנ"ל ישנה השמטה ע"י הדומות וצ"ל שם: אמר ר' יודן נזיר שנים היה [והיה מגלח אחת לי"ב חדש וכו'. ר' נהוראי אמר נזיר ימים היה] והיה מגלח אחת לשלשים יום, הדא הוא דכתיב <b>והיה מקץ ימים לימים</b> וכו'. ועיין להלן. ויש כאן מחלוקת בשמות התנאים.<br>ובפירוש עצם העניין עיין מ"ש להלן, ד"ה ולעצם.
<small>136-137.</small> <b>ר' יוסה אומ' כל ערב שבת היה מגלח וכו'. </b>וכ"ה בד ובמדרש במ"ר בשני המקומות ובמדרש שמואל הנ"ל. ובכי"ע: ר' נהוראי או' פעם אחת בשבת, שכן הוא או' <b>וראשם לא יגלחו</b> וג'. ובמכילתא, מכילתא דרשב"י, ותנחומא הנ"ל: רבי אומר וכו'. ובקדמוניות היהודים ליוסף הכהן ס"ז, 189, כתב שהיו שערות שלו כל כך עבות שבקושי גלח אותו במשך שמונה ימים.<sup class="footnote-marker">8</sup><i class="footnote">ῆν το βάθος τῆς κόμης ὡς μόλις αὐτὴν ημέραις ἀποκείριν ὀκτώ.</i> 
<small>137-138.</small> <b>שכן דרך מלכים וכו'. </b>וכ"ה בד ובמכילתא דרשב"י (מלאכים) הנ"ל. אבל בשאר המקבילות: דרך <b>בני</b> מלכים<sup class="footnote-marker">9</sup><i class="footnote">בבמ"ר כי"א ובמדרש שמואל: בני המלכים.</i> וכו'. וכנראה שבמקבילות ניסחו ע"פ הבבלי תענית י"ז א' וסנהדרין כ"ב ב' שאמרו שם שמלך מסתפר בכל יום,<sup class="footnote-marker">10</sup><i class="footnote">ועיין בנימוקי רבינו עזריאל נזיר ה' א'</i> אבל במקורות א"י לא נזכרה ברייתא זו, ואפשר ששם סברו שדינו ככהן גדול שמסתפר מערב שבת לערב שבת, עיי"ש בבבלי. ובא"י הדגישו שאבשלום נהג כמלך ולא כבן מלך. ועיין מ"ש להלן. 
<small>139-140.</small> <b>כמה שנ' בכהנים וראשם לא יגלחו ופרע לא ישלחו וכו'. </b>וכ"ה בד, ועיין לעיל גירסת כי"ע. וטעם זה לא נזכר במכילתא, במכילתא דרשב"י, במדרש שמואל ובתנחומא הנ"ל. ובמדרש במ"ר (פ"ט כ"ד ופ"י י"ז) הנ"ל אמרו טעם זה למ"ד שמגלח אחת לשלשים יום, ועיין בבבלי נזיר הנ"ל. ואף בא"י אמרו שאין גדול פרע פחות מל' יום, כספרי נשא סוף פי' כ"ו, עמ' 32 (בבלי נזיר ו' ב') וירושלמי נזיר פ"א ה"ג, נ"א ע"ג, וכמו שלמדו גם בתענית וסנהדרין הנ"ל ועוד. ועיין בהגהות יפה עינים לסנהדרין כ"ב ב'. אבל אי אפשר לתקן את כל נוסחאות התוספתא, ונראה שהכוונה היא שנהג כמו שנוהגים הכהנים שאינם מגלחים ואינם מגדלים פרע אלא כוסמים את ראשם, ואף אבשלום כשהכביד שערו (וכלשון הכתוב "כי כבד עליו"), לא גלחו ממש, אלא היקל בתער, ואפשר שלא היה נזיר כלל, עיין מ"ש להלן. 
<small>141-142.</small> <b>ושקל את שער ראשו מאתים שקלים באבן המלך. </b>וכ"ה בד, בכי"ע ובקג"נ. וכ"ה במדרש במ"ר כי"א, עיין מ"ש ע"ז להלן בסמוך, ד"ה ולפ"ז.<br>ולעצם העניין אעפ"י שרבו הנוסחאות בשמות התנאים, הרי נוסחת התוספתא מקויימת ע"י הבבלי, במ"ר ומדרש שמואל הנ"ל.<sup class="footnote-marker">11</sup><i class="footnote">ואעפ"י שברישא שם הגירסא "ר' יודן", הרי כבר ראינו שבירושלמי אמרו שאף רבי, רבי יהודה הנשיא, סובר כמותו.</i> ונראה שלא נחלק אדם מעולם על משנתנו שאבשלום נתגאה בשערו (שלא כפי' בעל ח"ד ז"ל), אלא שהגדילו את המדורה, ולא די בזה שהתגאה בשערו, אלא נדר בנזיר כדי לגדל שער, ונהג בדיוק ההפך מאותו נזיר מן הדרום שאמר (לעיל נזיר פ"ד ה"ז ומקבילות): "לא היה לך <b>להתגאות</b> (כגי' כי"ע וקג"נ) אלא בדבר שאינו שלך וכו' הרי עלי לגלחך לשמים", שזה העביר את השער שהתגאה בו וזה גידל אותו. ולשיטת רבי מעולם לא גילח אבשלום את השער אלא הקל אותו כשהכביד, כמשנת נזיר פ"א מ"ב, וכפירוש רוב הראשונים.<br>והנה לפי מסורת המכילתא,<sup class="footnote-marker">12</sup><i class="footnote">וכ"ה בתנחומא, וכן משמע מן הנוסח הלקוי שבמדרש שמואל.</i> וכן סובר תנא אחד במפורש, לא היה אבשלום נזיר עולם, אלא נזיר ימים, נזיר נזיריות, והיה מגלח אחת לשלשים, ומביא ראיה מן הפסוק "מקץ ימים לימים" (ש"ב י"ד, כ"ו), ואין ימים אלא חודש (עיין ירושלמי נזיר פ"א ה"ג, נ"א ע"ג, ובבלי שם ה' א'), ודינו ככל נזיר סתם. ואבשלום גידל שער שלשים יום, וקבל נזירות כדי להתנאות בשערו, ולא לגלח כשאר בני מלכים שמגלחים מערב שבת לערב שבת, ולפיכך אין להביא ראייה מאבשלום לדיני נזיר עולם, מפני שלא היה נזיר עולם.<br>ולפ"ז אפשר לשער שר' יוסי חולק על הכל וסובר שאבשלום לא היה נזיר כלל, שהרי הוא מביא ראייה מן הפסוק "ושקל את שער ראשו" שאבשלום לא היה נזיר כלל, שלפי ר' נהוראי היה אסור לו לעשות כן, מפני ששערו אסור בהנאה, והרי בוודאי שקל אותו לאיזה צורך שהוא (עיין בפירוש הרלב"ג במקומו).<br>מעתה אפשר מאד שאין צורך להכניס מחלוקת בין מקורות א"י ובין הבבלי. והבבלי מביא ראייה לנזיר עולם רק מן הרישא של הברייתא, מדברי רבי. ור' נהוראי חולק וסובר שהיה נזיר ימים, ומביא ראיה מן הפסוק "כי כבד עליו", ואין כובד בפחות מל' יום, דומיא דכהנים (עיי"ש בבבלי ה' א'), וממילא "ימים לימים" פירושו שלשים יום, כשאר נזירים. ור' יוסי חולק וסובר שלא היה נזיר כלל, ו"ימים לימים" פירושו משבוע לשבוע. ולפיכך הקשה הבבלי, מה בינו לשאר אחיו, ולמה הדגיש הכתוב שהיה מגלח מימים לימים, ותירצו שאבשלום היה מקפיד שלא לגלח בפחות מז' יום, אפילו אם חל יו"ט באמצע, או שחיכה עד סמוך לסוף היום, עיי"ש. ועיין בפירושי הראשונים שהקשו על שאלת הבבלי, לפי פירושיהם שאף ר' יוסי סובר שאבשלום נזיר עולם היה, וכמו שמשמע באמת מפשוטו של הבבלי. וצ"ע.<sup class="footnote-marker">13</sup><i class="footnote">ואינו מן הנמנע לפרש לאידך גיסא, שכל המקורות סוברים שאבשלום נזיר עולם היה, והת"ק אומר במפורש כן בכל המקומות (חוץ ממדרש שמואל, עיין להלן), והתנא השני מודה לו, אלא שלדעתו לא נזיר <b>שנים </b>(כמו שנוסת במדרש שמואל) היה, כלומר שהיה מגלח פעם בשנה, אלא נזיר ימים היה, והיה מנלה פעם בשלשים יום, והתנא השלישי סובר שהיה מגלח בכל ערב שבת, וכולם מודים שאבשלום נזיר עולם היה, וכפשוטה של הברייתא בבבלי.</i><br>ונראה שאין חולק על הקבלה ביחס לנזיר עולם (עיין ר"מ פ"ג מה' נזירות סהי"ב ובפיה"מ נזיר פ"א מ"ב), אלא שהיו תנאים שסברו שלא למדו את הדבר מאבשלום, שהרי מן המקרא אינו מוכח כלל שאבשלום היה נזיר, אלא שפשוט נתגאה בשערו, עיין בפי' הרד"ק לש"ב י"ד, כ"ו. ור' נהוראי ור' יוסי חולקים כאן כשם שהם חולקים בסוף משנת נזיר, שר' נהוראי סובר ששמואל נזיר<sup class="footnote-marker">14</sup><i class="footnote">נזיר עולם, כמו שמביא במאירי ד' א', הוצ' ר"א ליס כ' ע"ב, בשם תלמוד המערב. ואעפ"י שאינו לפנינו בירושלמי, מ"מ וודאי הוא שלא בדה את הדברים מלבו ומצא כן באיזה מדרש. ועיין ר"מ פ"ג מה' נזירות הט"ז.</i> היה,<sup class="footnote-marker">15</sup><i class="footnote">ומה שהוא מביא ראייה מן הפסוק "ומורה לא יעלה על ראשו", אינו אלא לעניין ה"גזירה שוה" ששמואל נזיר היה (עיין בפירוש הרדב"ז על הר"מ פ"ג מה' נזירות הט"ז), אבל לא כשמשון שאינו מיקל כלל. ונזיר עולם אין תער עובר על ראשו ממש, אלא מיקל את השערות מלמעלה, כמו שאמרו במדרש במ"ר פ"י ה': <b>מורה</b>. שאין השער מתיירא אלא מן התער. שהוא מגלחו <b>גילוח </b>של <b>השחתה</b>.</i> ור' יוסי סובר ששמואל לא היה נזיר כלל.
<small>143-144.</small> <b>מה שאין בני טבריה ובני צפורי מגלחין כן. </b>וכ"ה בד, בקג"נ ובכי"ע (אלא ששם: "עושין" במקום "מגלחין"). ובמדרש במ"ר פ"ט, כ"ד הנ"ל בדפוסים: מגלח מערב שבת לערב שבת, שכן מצינו בבני טבריא ובני צפורי מגלחין מערב שבת לערב שבת. ושקל את שער ראשו מאתים שקלים וגו' וכו'. וכל זה "מתוקן" ע"י סופרים ת"ח, והנכון הוא בכ"י אוקספורד שם: ר' יוסי אומר מגלח היה מע"ש לע"ש שכן מצינו כן בבני המלכים מגלחין מע"ש לע"ש, <b>ושקל את שער ראשו מאתים שקלים באבן המלך</b>, מה שאין כן בבני טבריא ובבני ציפורי מגלחין כן. ואף המדרש מביא ראייה שאבשלום לא היה נזיר כלל<sup class="footnote-marker">16</sup><i class="footnote">עיין מ"ש לעיל, שורה 141–142, ד"ה ולפ"ז. ואעפ"י שהיה מגלח מערב שבת לערב שבת מ"מ היה משקלו כבד מאד, מפגי שהיתה כאן מעין דוגמא של מעלה, עיין בברייתא שבבבלי כאן י' א'.</i> ודלג על הראייה הראשונה שבתוספתא (עיין מ"ש לעיל שו' 139–140, ד"ה כמה שנ').<br>ומסדר התוספתא הוסיף גערה בבני טיבריא וציפורי שאינם מגלחים מערב שבת לערב שבת, שאפילו אבשלום שנתגאה בשערו היה מסתפר מערב שבת לע"ש, ובני טיבריא ובני ציפורי אפילו כאבשלום לא נהגו. ואמרו במשנתנו (תענית פ"ד מ"ח): שבת שחל תשעה באב להיות בתוכה אסור מלספר ומלכבס. ובחמישי מותרין מפני כבוד השבת. ובירושלמי שם (ה"ט, ס"ט ע"ב): צפוראי נהגין חדשה טיבראי נהגין (שמא צ"ל: נהגון) שבתה. חזרון<sup class="footnote-marker">17</sup><i class="footnote">כ"ה בשרי"ר, עמ' 182. ולפנינו: חזרין.</i> רבנן דטיבריא למינהוג כרבנן דציפורין. והירושלמי מוסר מנהג ישן, והחמירו אנשי ציפורי ואנשי טבריה כר' יהודה בברייתא שבבבלי שם כ"ט ב',<sup class="footnote-marker">18</sup><i class="footnote">ובבבלי שם ל' א' כולם מודים שאין הלכה כמותו.</i> ונראה שהטעם הוא מפני שהם נהגו גם בשאר הימים לספר מחודש לחודש, ולפיכך נהגו באב שלא לספר כל החודש, ואפילו בערבי שבתות לא הסתפרו, כשם שאנו נוהגים שלא לספר לכבוד השבת לפני ת"ב, משום שאין אנו נוהגים להסתפר בכל ערב שבת, עיין במ"א סי' תקנ"א סוף ס"ק י"ד.<sup class="footnote-marker">19</sup><i class="footnote">אבל מה שהביא שם מהג"א, הרי החומרא נובעת מט"ס שהיתה לפני רבותינו בירושלמי, עיין עכשיו בראבי"ה ח"ב סי' תתפ"ג, עמ' 655, ובהערה 5 שם. והנכון כלפנינו "לתספורת הושבה", כסיגנון הרגיל בירושלמי, עיין ברשימה שבספר שערי תורת א"י לסוכה פ"ב, עמ' 162. ויש להוסיף שם על ירושלמי בכורים שהביא, שאף לעיל בבכורים שם: למעשר הושבה. ועצם הנחתו בירושלמי סוכה שם נכונה, שכן בתוספות סוכה כ"ז א', ד"ה הזר: למצוה <b>חשובה</b>, ואין צורך בהגהה, ובלשון הגליליים הושווה-הושבה.</i><br>ובבבלי כאן י' ב': ת"ר אבשלום בשערו מרד וכו', <b>והיה מקץ ימים לימים אשר יגלח כי כבד עליו וגלחו ושקל את שער ראשו מאתים שקלים באבן המלך</b>. תנא אבן שאנשי טבריא ואנשי ציפורי שוקלים בה. ובדרך שמא ואולי יש לשער שהדברים נאמרו על דרך המליצה, והיינו מדה שאנשי טבריא ואנשי ציפורי היו מודדים בה (והשתמשו ב"שוקלים" מפני דברי הכתוב: ושקל וכו' באבן המלך) שלא היו מגלחים אלא פעם אחת בשלשים יום, כמנהגו של אבשלום, לשיטת ר' נהוראי שפירש "ימים לימים" פעם לשלשים יום.
<small>144-145.</small> <b>ולפי שבא על עשר פלגשי אביו וכו'. </b>פיסקא ממשנתנו פ"א מ"ח. ועיין בפרקי דר"א פנ"ג כ"י וורטהיימר (בתי מדרשות ח"ג, עמ' ל"ב ובהוצ' מוסד הרב קוק ירושלים תש"י ח"א, עמ' ר"מ) וכת"י שפירסם היגר בחורב אלול תש"ח, עמ' 251. 

Halakhah 17



Halakhah 18

<small>151.</small> <b>סנחריב לא נתגאה לפני המקום וכו'. </b>במ"ר פ"ט סי' כ"ד הנ"ל (מן התוספתא), מכילתא שירה פ"ב, עמ' 123 הנ"ל, מכילתא דרשב"י שם, עמ' 75 הנ"ל, תנחומא בשלח סי' י"ב הנ"ל, בבלי סנהדרין צ"ד א'-ב', שמו"ר פי"ח ה'. 
<small>158-159.</small> <b>וכולם מלכים קשורי כתרים בראשיהם. </b>וכ"ה בד ובכי"ע. וכן במדרש במ"ר הנ"ל (ושם: קושרי כתרים, כגי' כי"א. ובד"ק בטעות: קושרי קשרי'). ובקג"נ: כולם קשורים כתרי מלכות בראשיהם. ועיין שמו"ר פי"ח, ה', וסנהדרין צ"ה ב'. 

Halakhah 19

<small>159-160.</small> <b>נבוכדנצר אמ' אין באי העולם כדי לדור ביניהם וכו', </b>וכ"ה ("לדור") גם בד, כאן ולהלן בסמוך. אבל בכי"ע, קג"נ ומדרש במ"ר הנ"ל כאן ובסמוך: <b>לשרות</b> וכו'. ובמכילתא, מכילתא דרשב"י ותנחומא הנ"ל בלשון אחרת: וכן אתה מוצא בנבוכדנצר במה שנתגאה בו נפרע וכו'. ושם מסיים בנגיד צור, עיי"ש. ובמדרש וי"ר ספ"ז (ובמקבילות) נענשו סיסרא, סנחריב ונבוכדנצר באש, מדה כנגד מדה. 

Chapter 4



Halakhah 1

<small>1-2.</small> <b>אין לי אלא מדת פורענות שבמדה שאדם מודד וכו'. </b>ילקוט המכירי תהלים פק"ו, ל"ט, ח"ב, עמ' 164. ועיין בבלי סנהדרין ק' סע"א ואילך. 
<small>3-5.</small> <b>מרובה מדת הטוב ממדת הפורענות על אחת מחמש מאות. </b>מכירי הנ"ל, תוספות כאן י"א א', ד"ה מרים (בשם התוספתא). ובתנחומא בשלח הוצ' בובר סי' כ"א, עמ' 67: וכתיב נוצר חסד, וכתיב פוקד עון אבות, מיכן שמדה טובה מרובה על מדת פורענות חמש מאות <b>כפלים</b>. ובמדרש תהלים פע"ח, ג', הוצ' בובר, עמ' 345: לפי שמדה טובה מרובה על מדת פורענות חמש מאות <b>בכפלים</b>. וכ"ה לעיל שם (לעניין אחר) ספט"ו, עמ' 119, ופירושו: פי חמש מאות. ועיין ערוגת הבושם ח"א, עמ' 183, ובס' תגמולי הנפש לר' הלל מווירונא נ' ע"א, עיי"ש מה שהביא מן הספרא חובה פ"כ ה"י, כ"ז ע"א. ולעצם העניין על "מדת טובה מרובה" עיין במדרש משנת ר' אליעזר פ"ג, הוצ' ענעלאו, עמ' 54 ואילך, ורשימת המו"ל במבואו (באנגלית), עמ' 50–52. 
<small>13-14.</small> <b>אברהם רץ לפני מלאכי השרת שלש ריצות וכו'. </b>מכירי תהלים הנ"ל ומכירי ישעי' ספמ"ט, עמ' 182, בשם התוספתא. ובתנחומא וירא סי' ד (בד"ק): <b>וירץ לקראתם</b> אמר לו הקב"ה בזכות של <b>שומרי מצות(!)</b> שרצת אני ארוץ לפני בניך שלש ריצות בשעת מתן תורה וכו'. ובהוצ' בובר שם סי' ה': אמר ר' סימאי<sup class="footnote-marker">1</sup><i class="footnote">עיין ב"ר פמ"ח, הוצ' תיאודור-אלבק, עמ' 487, שורה 1, בשנו"ס ובהערות שם.</i> אמר הקב"ה לאברהם בזכות שלש ריצות שרצתה, חייך, כשאבוא ליתן תורה לישראל שאני רץ לפניהם שלש ריצות וכו'. וכן במדרש שלשה וארבעה (בתי מדרשות של וורטהיימר, סוף פרק השלשה, הוצאה חדשה ח"ב, עמ' נ"ט): שלש ריצות רץ אבינו אברהם וכו'. ועיין בבלי ב"מ פ"ו ב'. 

Halakhah 2

<small>19-22.</small> <b>באברהם הוא אומ', וישתחו אפים ארצה, אף המקום ברוך בישר את בניו וכו'. </b>וכ"ה ("וישתחו אפים ארצה") גם בכי"ע, ובד: וישתחו אפים. ופסוק זה בלוט נאמר (בראשית י"ט, א'). אבל במכירי ישעי' הנ"ל: וישתחו ארצה (שם י"ח, ב'), ובאברהם נאמר. ובקטע מן הגניזה שהביא מאן בספרו The Bible as Preached וכו' ה"א, עמ' קס"א, הערה 105: וקולה וירץ לקראתם וישתחו ארצה וכו' באדא וישתחו ארצה, והיו מלכים אמניך ושרותיהם מניקותיך אפים ארץ ישתחו לך. ועיי"ש מה שהביא בשם אגדת בראשית פי"ט. 
<small>25-26.</small> <b>באברהם הוא אומ' יקח נא מעט מים וכו'. </b>מכילתא בשלח, פתיחתא, עמ' 81, ב"ר פמ"ח, י', עמ' 487, בבלי ב"מ פ"ו ב' (בשם תנא דבי ר' ישמעאל). ועיין וי"ר פל"ד, ה', הוצ' ר"מ מרגליות, עמ' תשפ"ה, שמו"ר פכ"ה, ה', במ"ר פי"ד, ב', קה"ר פי"א, א', תנחומא הנ"ל, פסיקתא רבתי פי"ד, נ"ז ע"א (עיי"ש), סדר אליהו רבה (פי"ב) פי"ג, עמ' 59. 
<small>34-35.</small> <b>באברהם הוא אומ', והשענו תחת העץ וכו'. </b>ערוגת הבושם ח"ב, עמ' 167, בשם התוספתא. מכילתא הנ"ל, עמ' 81, שו' 17, ועיין להלן. 
<small>35-36.</small> <b>אף המקום נתן לבניו שבעה ענני כבוד וכו'. </b>בב"ר, עמ' 487, הנ"ל: אתה אמרת <b>והשענו תחת העץ</b>, חייך, שאני פורעה לבניך, <b>פרש ענן למסך</b> (תהלים ק"ה, ל"ט). הרי במדבר, בארץ מנין, <b>בסוכות תשבו</b> (ויקרא כ"ג, מ"ב), לעתיד מנין וכו'. וכע"ז, או חלק ממנו, בשאר המדרשות, עיין בהערות תיאודור לב"ר הנ"ל. ועיין בבלי ב"מ פ"ו ב'. ועיין מנורת המאור, הוצ' ענעלאו ח"ב, עמ' 404. 
<small>36-37.</small> <b>אחד מימינם, ואחד משמאלם וכו'. </b>ס"ז בהעלותך, עמ' 266. ועיין מכילתא הנ"ל, עמ' 81, שו' 4 ואילך, ספרי בהעלותך פיס' פ"ג, עמ' 79, מכילתא דרשב"י, הוצ' אפשטין-מלמד, עמ' 47, ברייתא דמלאכת המשכן פי"ד, ובשנו"ס שם (עמ' 84), תנחומא בשלח סי' ג' ובמדרשות הנ"ל. 
<small>43-44.</small> <b>ועושה להן את הדרך מיושר, דרך סרט, מושך והולך. </b>וכ"ה בד, אלא שחסר שם "הדרך מיושר". ובכי"ע חסר "דרך סרט מושך והולך". ועיין להלן פי"א ה"א שו' 10–11, ד"ה ואף, ומש"ש. ובערוגת הבושם הנ"ל: "ועושה להם את הדרך וכו' ". ובס"ז הנ"ל: ועושה להם דרך <b>ואיסרט</b> להלך. ובמכילתא דרשב"י הנ"ל: ועושה להם דרך סרטו מישור<sup class="footnote-marker">2</sup><i class="footnote">ומהרי"ן אפשטין הגיה שם: סרט ומישור, ופירש: סרט-אסרט-אסטרט. וכבר ראינו שבס"ז מפורש: ואיסרט. ועיין מ"ש לעיל ח"ג, עמ' 2, שורה 3.</i> וכו'. ובברייתא דמלאכת המשכן הנ"ל: <b>ומדריכם בדרך ישרה</b>. ובכ"י אפשטין שם: ומדריכן <b>במסילה</b> בדרך ישרה. ואף לפנינו פירושו שהדרך סרט מושך והולך כל הזמן.<sup class="footnote-marker">3</sup><i class="footnote">בתו"כ בהר רפ"ג, ק"ז ע"ב: תהיה <b>מושכת והולכת </b>עד יום הכפורים.</i> 
<small>50-51.</small> <b>מלמד של יום משלים לשל לילה, ושל לילה משלים לשל יום. </b>בבבלי שבת כ"ג ב': אמר לה רב יוסף תניא לא ימיש עמוד הענן וכו', מלמד שעמוד ענן משלים לעמוד האש ועמוד האש משלים לעמוד הענן. ועיין מכילתא הנ"ל, סוף עמ' 82, ומכילתא דרשב"י הנ"ל, סוף עמ' 47.<br>ובקג"נ היתה כאן ברייתא נוספת.... <b>ורחצו</b> נתן להם ה........ ישראל.... ל... ועיין במקורות שצוינו להלן בסמוך.

Halakhah 3

<small>52-53.</small> <b>באברהם הוא אומ', ואקחה פת לחם וכו'. </b>ילקוט המכירי תהלים ק"ו, ל"ט, סוף עמ' 164 (בשם התוספתא). מכילתא בשלח פתיחתא, עמ' 81, הנ"ל, מכילתא דרשב"י, וארא, עמ' 5, ב"ר פמ"ח, י', עמ' 488, פסיקתא רבתי פי"ד, נ"ז ע"א, קה"ר פי"א, א', שמו"ר פכ"ה, ה', במ"ר פי"ד ב', סדר אליהו רבה (פי"ב) פי"ג, עמ' 60. ועיין וי"ר פל"ד, ח', עמ' תשפ"ה. 
<small>56-57.</small> <b>לשד השמן, כיוצא מן הדד שמן וכו'. </b>דוכ"ה בד. ובמכירי הנ"ל: כיוצא בו מן הדד שמן וכו'. ובכי"ע חסר. 
<small>57.</small> <b>מה דד זה עיקר לתינוק וכו'. </b>ספרי בהעלותך פיס' פ"ט, עמ' 89. ועיין ס"ז שם, עמ' 270. 
<small>59-61.</small> <b>דבר אחר, מה הדד הזה אפי' תינוק יונק הימנו כל היום אינו מזיקו וכו'. </b>וכ"ה בד, וכ"ה בספרי הנ"ל. ובכי"ע: מה שד זה (וחסר שם "דבר אחר") אם יונק ממנו התינוק כל היום כולו אין מזיקו, כך היה המן. ובמכירי הנ"ל: אפילו ישראל (ואף שם חסר "דבר אחר") יונק ממנו כל היום כלו אינו מזיקו. 
<small>63.</small> <b>אין מזיקין. </b>עיין מ"ש לעיל ח"א, עמ' 379, ח"ב, עמ' 507, ה"ה, עמ' 1014. 
<small>63-67.</small> <b>כך נעשה למי שאין נחשב עליו, אבל מי שנחשב עליו מתהפך בפיו לכל איזה טעם שירצה, שנ' ויתן להם שאלתם וגו' ותאותם יביא להם. </b>וכ"ה בד. וכן במכירי הנ"ל: כך נעשה למי שאינו <b>חשוב</b> עליו, אבל למי <b>שחשוב</b> עליו מתהפך בפיו וכו' (כלפנינו). ובכי"ע חסרה כל הפיסקא הנ"ל. ובספרי הנ"ל: ד"א מה הדד הזה שהוא מין אחד ומשתנה למינים הרבה, כך היה המן משתנה להם לישראל לכל דבר שהם רוצים, משל אומר לאשה אל תאכלי שום ובצל מפני התינוק. ויפה העיר הרח"ש הורוביץ במקומו על ס"ז, עמ' 270: מה הדד שהוא מין אחד ובו מינים הרבה, לכך אומרין לאשה אל תאכלי שום, אל תאכלי בצל בשביל התינוק, כלומר, שבחלב האשה טעם כל המינין שהיא אוכלת, עיין מ"ש להלן בשם רש"י. ועיין בספרי לעיל שם פיס' פ"ז, עמ' 87. ועיין מכילתא ויסע פ"ד, עמ' 168, מכילתא דרשב"י שם, עמ' 113, שמו"ר פכ"ה, ג', תנחומא בובר שמות סי' כ"ב, בשלח סי' כ"ב, מדרש תהלים פכ"ג, ג'. סדר אליהו רבה (פי"ב) פי"ג, עמ' 60. ועיין באגדות היהודים לר"ל גינצבורג (באנגלית) ח"ו, עמ' 17, הערה 99.<br>ובבבלי יומא ע"ה סע"א: א"ר <b>אבהו</b> מה שד זה תינוק טועם בו כמה טעמים (וברש"י שם: כל מיני טעמים. שהאם אוכלת) אף המן כל זמן שישראל אוכלין אותו מוצאין בו כמה טעמים. א"ד לשד ממש מה שד זה מתהפך לכמה גוונין וכו'. ועיי"ש בהגהות הב"ח, בדק"ס, עמ' 229, הערות מ'-נ', ובמה"ג במדבר, הוצ' רצ"מ רבינוביץ, עמ' קע"א.
<small>67-69.</small> <b>ולא עוד אלא שירד להן מזון שני אלפים שנה ביום אחד. </b>וכ"ה בד. ובכי"ע ובקג"נ: בכל יום. ובמכירי תהלים הנ"ל: בכל יום ויום. ובמדרש אבכי"ר הוצ' בובר, עמ' 21 (מן הילקוט שמות רמז רנ"ח): <b>ולקטו</b> דבר יום ביומו (שמות ט"ז, ד'), אמר רבי אלעזר ברבי שמעון מזון אלפים שנה היה המן יורד בכל יום, דכתיב <b>דבר יום ביומו</b>, ולהלן הוא אומר (כ"ה בילקוט) <b>כי אלף שנים בעיניך כיום</b> (תהלים צ', ד'). וכן מביא הילקוט בקונטרס אחרון בשם הילמדנו (סי' נ"א): <b>ויצא העם ולקטו דבר יום ביומו</b> אמר ר"ש בן יוחי מזון אלפים [שנה] היה המן יורד וכו' (כלשון המדרש אבכי"ר). וכן בתנחומא בשלח הוצ' בובר סי' כ"א ובמדרש תהלים פע"ח, ג', בשם אמוראים ע"פ חשבונות כמות המן, עיי"ש. ואנו רואים שעצם האגדה היא אגדת תנאים, וע"פ דרשה מן הכתובים. 

Halakhah 4

<small>69-70.</small> <b>באברהם הוא אומ', ואל הבקר רץ אברהם וכו'. </b>מכילתא בשלח, פתיחתא, עמ' 81, ב"ר פמ"ח, י', עמ' 488, בבלי ב"מ פ"ו ב' ומדרשות שצוינו לעיל שו' 25–26, ד"ה באברהם הוא אומ' יקח נא מעט מים. ועיין בפסיקתא רבתי שצוינה שם. 
<small>73-75.</small> <b>שתי אמות היתה גבוהה מן הארץ דברי ר' עקיבא. </b>וכ"ה בד. ובכי"ע: וכמה היתה גבוהה מן הארץ שתי אמות וכו'. וכע"ז בקג"נ. וכ"ה סתם במכילתא ויסע פ"ג, עמ' 163, מכילתא דרשב"י שם, עמ' 109, ספרי בהעלותך פיס' צ"ז, עמ' 97. והוא ע"פ פשוטו של מקרא (במדבר י"א, ל"א): <b>וכאמתים על פני הארץ</b>. ולהלן בסמוך מפרש את הטעם. 
<small>75-77.</small> <b>ר' לעזר בנו של ר' יוסי הגלילי אומ', ויטש אל המחנה כדרך יום כה, ודיי. </b>המלה "ודיי" חסרה בד, כי"ע וקג"נ. ולפנינו פירושו: ממש, כפשוטו, עיין בכר ערכי מדרש, תנאים, ערך ודאי, ואמוראים, ערך ודאי.<br>ונראה שר"א בנו של ר"י הגלילי דרש "כה" לעיכובא, כן, ולא אחרת. ובמכילתא יתרו בחדש רפ"ב, עמ' 207: <b>כה</b>. שלא תפחות ולא תוסיף, ועיין תוספות ל"ח א', ד"ה ור"י. ובוי"ר פ"א ה', הוצ' ר"מ מרגליות, עמ' י"ז (כגי' כי"י, עיי"ש בשנו"ס): <b>לכה ואשלחך אל פרעה</b> (שמות ג', י'): א"ר אלעזר <b>לכה ודאי</b>, הי"א בסוף תיבותא, לומר שאם אי אתה גואלם אין אחר גואלם. ועיין במקבילות שצויינו ע"י מרגליות שם. ונ"ל שאף שם דרשו "כה" לעיכובא, אתה דווקא ולא אחר. וכן בשמו"ר פ"י, ג': <b>ובכה ובעמך</b> וכו' (שמות ז', כ"ט), <b>ובכה ראיה</b>, שהיה שותה מים וטפה אחת יורדת על לבו ונעשית צפרדע וכו'. ואין ספק שצ"ל שם: ובכה <b>ודאי</b> (במקום: "ראיה"), כהגהת הרד"ל, כלומר בך ממש, על גופך תעלה הצפרדע. ובבעלי התוספות בהדר זקנים שם, כ"ז סע"ב: "ובכה וכו' כלומר <b>ובכה, כמו כה</b>, ובעבדיך" וכו', והוא כמו שפירשנו לעיל. ועיין בהשמטות ותיקונים לתו"ש וארא, עמ' 146, מה שהביא המחבר שם בשמי. ועדיין צ"ע. ועיין ב"ר פנ"ו, ב', ריש עמ' 597.
<small>78-80.</small> <b>מלמד שהיתה עולה מן הרקיע ועד הארץ, וחופה את גלגל חמה וכו'. </b>בספרי הנ"ל: ר' שמעון אומר כדרך יום כה <b>מלמעלן</b> וכדרך יום כה <b>מלמטן</b>. ובמכילתא דרשב"י הנ"ל: אחרים אומ' וכו', מה ת"ל שוב וכדרך יום כה, הרי שמנים כלפי למעלה. 
<small>81-83.</small> <b>וכאמתים על פני הארץ. שתי אמות היתה נטולה מן הארץ וכו'. </b>מכילתא הנ"ל, עמ' 163, מכילתא דרשב"י, עמ' 109, ספרי הנ"ל, עמ' 97. 
<small>83-84.</small> <b>שלא יהא מצטער שוחה ונוטל. </b>וכ"ה בד. ובכי"ע: שלא יהא שוחה ונוטל ומצטער. ובקג"נ: שלא [יהא] שוחה <b>ומוטה</b> ומצטער. 

Halakhah 5

<small>84-86.</small> <b>באברהם מהו אומ', והוא עומד עליהם וגו', אף המקום ברוך הוא הגין את בניו וכו'. </b>וכ"ה ("את בניו") בד. ובכי"ע: על בניו. ובמכילתא בשלח, פתיחתא, סוף עמ' 81: והקב"ה הגין על בתי בניו וכו'. ובספרי יוונית ויוונות בא"י, עמ' 49, הראיתי ש"לעמוד על" בלשון א"י פירושו להגן, עיי"ש. 
<small>87-88.</small> <b>שנ' ופסח ה' על הפתח. </b>וכ"ה במכילתא הנ"ל. ובספרי הנ"ל, עמ' 187 ואילך, הבאתי כמה מקורות (לרבות תרגום השבעים) שפסח פירושו להגן. ובב"ר פמ"ח, י', עמ' 488: תחת והוא עומד עליהם, וה' הולך לפניהם (שמות י"ג, כ"א) הרי במדבר, בארץ מניין וכו'. 

Halakhah 6

<small>89-90.</small> <b>ואברהם הולך עמם לשלהם, אף המקום ברוך הוא הלוה את בניו וכו'. </b>וכ"ה בד. ובכי"ע: אברהם הילוה עם המלאכים, והמקום הילוה על בניו שנ' וכו'. ובמכילתא הנ"ל: אברהם לווה מלאכי השרת וכו', והמקום לווה את בניו במדבר ארבעים שנה וכו'. ועיין בבלי ב"מ פ"ו ב', שמו"ר פכ"ה, ה', תנחומא בשלח סי' ד', פסיקתא רבתי פי"ד, נ"ז ע"א, סדר אליהו רבה (פי"ב) פי"ג, עמ' 60. 

Halakhah 7

<small>93.</small> <b>יוסף זכה בעצמות אביו וכו'. </b>עיין במשנתנו ספ"א ובמקורות שצוינו להלן. 
<small>96.</small> <b>שכל העם היו עסוקין בביזה וכו'. </b>מכילתא בשלח, פתיחתא, עמ' 78, מכילתא דרשב"י שם, סוף עמ' 45 ואילך, בבלי כאן י"ג א', פסיקתא דר"כ בשלח, הוצ' מנדלבוים, עמ' 187, שמו"ר פ"כ, י"ט (ועיי"ש פי"ה סוף סי' י'), דב"ר פי"א, ז', שהש"ר פ"א, ז', תנחומא בשלח סי' ב', עקב סי' ו', מדרש חדש על התורה (בספרו של מאן The Bible as Preached וכו'), עמ' רל"א, מדרש תהלים פט"ו, ו'. ועיין ביה"מ של יעללינעק ח"ו, עמ' 112, ח"א, עמ' 115. 
<small>98-99.</small> <b>אילו לא היה מתעסק בו משה וכו'. </b>מכילתא דרשב"י הנ"ל, עמ' 47. ובארמית בבבלי כאן י"ג ב'. ועיין בפי' בעלי התוספות (מושב זקנים) על התורה. עמ' ק"מ. 
<small>111-113.</small> <b>מנין היה משה יודע היכן יוסף קבור. אמרו, סרח בת אשר היתה וכו'. </b>מכילתא הנ"ל, עמ' 78, מכילתא דרשב"י הנ"ל, עמ' 46, פסיקתא דר"כ, שמו"ר ותנחומא הנ"ל. 
<small>114.</small> <b>והלכה ואמרה לו למשה וכו'. </b>וכן במכילתא הנ"ל: והיא הראתה למשה וכו'. ועיין גם בשמו"ר ותנחומא ובביה"מ ח"ו, עמ' 113 הנ"ל. ובדב"ר פי"א, ז' הנ"ל: ומשה היה מסבב את העיר ויגע שלשה ימים ושלשה לילות למצוא ארונו של יוסף שלא היו יכולים לצאת ממצרים וכו' משנתיגע הרבה פגעה בו <b>סגולה</b> (עיין להלן) וראתה משה שהוא עיף, אמר לה וכו', אמרה לו בא עמי ואראך היכן הוא וכו'. ובתוספ' שאנץ י"ג א' (תוספ' איוורא, עמ' כ"ט): דאיתא במדרש אגדה שיגע בו משה ג' ימים עד שפגעה בו <b>סגולה סרח בת אשר</b> אמרה לו וכו', והשתא ניחא שלא הלך אצלה, אלא שפגעה בו והגידה לו הדבר. ועיין גם בתוספות הרא"ש שם. וכע"ז במדרש פטירת משה (ביה"מ של יעללינעק ח"א, עמ' 115). ועיין מ"ש להלן, שורה 134–137, ד"ה ואף כאן.<br>אבל במכילתא דרשב"י הנ"ל, עמ' 46: אמרו שרח בת אשר נשתיירה מאותו הדור, <b>הלך משה אצלה</b> ואמר לה היכן יוסף קבור וכו'. וכע"ז בבבלי כאן י"ג א', ועיין בפתח עינים לחחיד"א שם.<br>והנה עצם הפסוק (שמות י"ג, י"ט) קשה מאד, והשאלה היא למה לא לקח משה את עצמות יוסף בתחנה הראשונה, ברעמסס (עיי"ש י"ב, ל"ז), ולמה חיכה עד התחנה השנייה, סוכות (ולפי פשוטו הרי "סוכות" בוודאי שם מקום הוא, כדעת חכמים במכילתא ועוד). וכבר התקשו בזה הראשונים (מושב זקנים על התורה, הוצ' ר"ס ששון, עמ' ק"מ. ועיין גם בהעמק דבר לנצי"ב במקומו). וכן קשה למה לא נזכרו ענני הכבוד וכו' ברעמסס, בתחנה הראשונה. ועיין מ"ש להלן, שו' 143, ד"ה וראיתי, ביישוב הקושיא.<br>ואגדה מעניינת נשרדה אצל השומרונים, בספר פליאתה של מרקה, הוצ' Macdonald, עמ' 25. וכ"ה שם: כשרצו ישראל לצאת מסוכות חסמו לפניהם עמוד הענן ועמוד האש את הדרך ולא נתנו להם לצאת מתחום סוכות. נבהלו מאד משה ואהרן וכל העדה, משום שחששו שמא נעשתה עבירה בתוך העדה. משה צוה לזקנים שכל אחד מהם יחקור את שבטו. כשהגיעו לשבט אשר יצאה שרח ואמרה שהיא תפרש להם את פשר הסוד וכו'. כשבאה לפני משה אמרה "הייתם שוכחים אותו! אלמלא עמדו עמוד הענן ועמוד האש הייתם אתם יוצאים והוא היה נשאר במצרים, ואני הרי זוכרת את היום שהשביע לכולם שיעלו את עצמותיו עמהם" וכו'. הלכה שרח וכל שבט אפרים עמה, ואחריהם משה ואהרן, עד המקום שיוסף היה קבור שם וכו', ואמר לו משה ליוסף נפשך יודעת שאתה תהיה טעון בידי ושש מאות אלף יקלסו אותך והענן והאש ינהגו לפניך, ובניך ישאו אותך וכו'. אמר לבני אפרים: טענו אותו. יהושע הלך בראש ונשא אותו וכו'. מיד שנטען יוסף ביד בניו זזו הענן והאש והלכו לפניהם.<br>לפי אגדה זו היתה, כנראה, סוכות יותר קרובה לקבר יוסף, "סוכות היתה קבועה על דרך גדולה שאליה פונים כל עוברי דרך" (מרקה שם, עמ' 25), ומשום כך לא עצרו הענן והאש את ישראל לפני כן, ולא נזכרו לפני כן אלא בסוכות, כדי להגיד גדולתו של יוסף (עיין מכילתא בשלח, פתיחתא, עמ' 79). ברור שאגדה זו ביסודה יהודית היא, שהרי שרח בת אשר מופיעה גם בה, ואפשר שגרעינה נעוץ בלשון חז"ל (תוספתא כאן ועוד): ענני הכבוד מעוכבין לך. והשומרונים שחשבו את עצמם לבני יוסף (ב"ר פצ"ד, ז', עמ' 1178) קישטו את האגדה לפי דרכם והעניקו תפקיד מיוחד לשבט אפרים. ועיין לעיל, שורה 109.<br>חשיבות ספר פליאתה הנ"ל בשביל אגדת חז"ל נידונה בראשונה בקונטרסים של ר"ח ילון, ח"א (טבת תרצ"ח), עמ' 49 ואילך. ועיין מ"ש להלן, עמ' 988.<br>[תיקונים ומילואים: הדיון שם הוא בקשר עם המדרש שהביאו הראשונים מימי הבינים שיעקב אבינו הצטער כל ימיו על ״פנימי וחיצון״. יש מן הראשונים שמביאים כן בשם ירושלמי, ויש בשם בראשית רבה, ואחרים בשם פסיקתא. ע״פ חוקי הבקורת המקובלת הוא סימן מובהק לדרש מאוחר שכל אחד מייחס אותו למקור אחר. והנה נתגלה שמדרש זה כבר רמוז בס' פליאתה למרקה שהוא מתקופת האמוראים. עיי״ש. ומכאן שהסימנים המובהקים של הבקורת אינם יכולים לשמש וודאי גמור. הפירוש ״לפנימי וחיצון״ וכן מקורות מאוחרים שמשתמשים בביטוי זה אינם מעלים ואינם מורידין לעצם העניין שם, והחכמים שנטפלו אח״כ לאותו עניין לא עמדו כלל על עיקר החידוש. באותו זמן לא היה בידינו אלא הוצאת היידינהיים המשובשת והקטועה וכמה קטעים אחרים שהוצאו ע״י חכמים מובהקים, והתלמודיים (דוגמת ר' לוי גינצבורג ועוד) לא נתנו דעתם כלל על ספר זה. עכשיו בידינו הוצ' מקדונלד השלמה והמשובחת, וספר זה ראוי לבדיקה יפה ומעולה. מצויות בו הרבה יותר אגדות חז״ל מאשר שער המו״ל (עיי״ש במבוא XLI ואילך). כמה דרשות חז״ל על הר המוריה העבירו השומרונים להר גריזים. כן לדוגמא, אומר מרקה (10, II, עמ׳ 46): מכן אתרבת צורתה דאדם דברא יתה אלא מן עפר טורה טבה, אדם דמע בריתה ומורה טבח דמע דיבשתה וכו׳. וכן אמרו חז״ל שאדם הראשון נברא ממקום המזבח, וממקום קדוש וטהור, עיין ב״ר פי״ד, ח׳, עמ׳ 132, ובמקבילות שהביא תיאודור במנחת יהודה שם. וכן שם רפי״ד, עמ׳ 126: <b>ואיש תרומות יהרסנה</b> (משלי כ״ט, ד׳) זה אדם הראשון שהיה גמר חלתו של עולם ונקראת חלה תרומה וכו'. ועיין במנחת יהודה שם. וכן כמה דרשות אצל מרקה שם על הר גריזים מצויות אצלנו על הר המוריה.<br>ויש שהוא מביא אגדה שאינה נמצאת אצלנו במפורש, אבל אין ספק שאגדת חז״ל היא, וכן הוא אומר (5, II, עמ׳ 35): אנית מצרים אבלדת ואנה בך רמי כיי תבלד ואנה בך געז, כלומר, אם מצרים נזדעזעה<sup class="footnote-marker">1</sup><i class="footnote">על משמעות "בלד" בשומרונית, עיין פרש בנת במחברתו "מן מרקה מימר מדבק" וכו', עמ' 28, הערה 32. הוא העלה שם ש"בלד" שם נרדף ל"רתת" ל"רעד", עיי״ש שהאריך. ובירושלמי פסחים רפ״א, כ״ז ע״א: מפני שאורן (כלומר, של האבוקות) <b>מבליח</b>. ברם החי״ת של "מבליח" מתוקנת בכי״ל, והיה כתוב שם שאורן מבליז, או <b>מבליד</b> (והיא היא), כמו שהעיר גם רטנר באהצו״י במקומו, עמ׳ 2 ("מבליד"). ואפשר לפרשו: מפני שאורן מבהיל, מבעית, וכמו שאמרו במקבילה בבבלי ח׳ א׳: האי <b>בעית</b> וכו׳. ויותר נראה שהכוונה היא: שאורן <b>רועד</b>, וכמו שאמרו בבבלי שם: האי משך נהורא והאי מיקטף קטופי. ופירש״י: האי משיך נהוריה וכו׳, ואינו <b>דולג</b> (כ״ה ברש״י כת״י ובכל הדפוסים הישנים, עיין דק׳ס שם י׳ ע״א, הערה ו׳) בקפיצות. ובילקוט המכירי משלי כ', כח, י״ח ע״א, מעתיק בשם הירושלמי: מפני שאורו <b>מדליק</b>, וברור שצ״ל שם: שאורו <b>מדליג</b> (=מדלג).</i> בשעה שהושלכתי בך (כלומר, בים סוף) כן תזדעזע בשעה שאני עובר בך. ולפי התרגום הערבי (מקדונלד בתרגומו, עמ׳ 53, הערה 32) אם מצרים יבשה בשעה שהושלכתי בך, כן תיבש בשעה שאני עובר בך. בספרות חז״ל הקדומה אין זכר לכך, אבל בספרות הנוצרית, וכן בספרים יהודים של ימי הביניים, נמסר שבאותו יום שהושלך משה למים היה יום חם יוצא מן הכלל, ומפני כך ירדה בת פרעה להתרחץ ולהתקרר ביאור, עיין באגדות של ר״ל גינצבורג ח״ה, עמ׳ 398, הערה 48.<br>אין הוא מעניינינו לציין מקורות יהודים לס׳ פליאתה של מרקה, ולא באנו אלא להעיר את אנשי האגדה שיתנו את דעתם לספר זה.]
<small>115.</small> <b>בנילוס נהר יוסף קבור. </b>במכילתא דרשב"י ובבבלי הנ"ל ניתן הטעם: כדי שיתברבו מימיו. ובדב"ר הנ"ל: הוליכה אותו <b>לנחל</b> וכו' והשליכוהו בתוך <b>הנחל</b> החרטומים והאשפים, וכן אמרו לפרעה רצונך שלא תצא אומה מכאן לעולם, העצמות של יוסף אם לא ימצאו אותן עד עולם אינם יכולים לצאת (כלומר, מפני השבועה). מיד עמד משה על שפת <b>הנחל</b> ואמר וכו'. וטעם זה של השלכת ארונו של יוסף לנילוס גם במדרשות שבביה"מ של יעללינעק הנ"ל, אלא שבכולם שם הנהר "נילוס". ואף בדב"ר "הנחל" הוא נחל מצרים, שלפעמים כינו את הנילוס בשם זה, עיין בידיעות החברה העברית לחקירת א"י ועתיקותיה ש"ד, תמוז תרצ"ו, עמ' 23–26. ועיין ב־MGWJ ח"ע, 1926, עמ' 274 ואילך, ומ"ש ר"א אורבך, בספרו חז"ל, פרקי אמונות ודעות, עמ' 104, ובהערה 11 שם. ועיין מ"ש בספרי יוונית ויוונות בא"י, עמ' 251, הערה 85. 
<small>115-117.</small> <b>שעשו לו מצרים שפודין של מתכת וחברום בבעץ. </b>וכ"ה בד, וכע"ז בכי"ע. ופירושו שהמצריים עשו לו לארון שפודין של מתכת וחברום לו בבעץ, בנתך אבר ובדיל, והיה משמש כרגיל חומר להלחמה ולסגירה, עיין בפיה"ג לטהרות, הוצ' מהרי"ן אפשטין, סוף עמ' 151, ובהערות שם, בס' כלי החרס בספרות התלמוד לר"י בראנד, עמ' קל"ד. ובברייתא שבבבלי ר"ה כ"ד ב' (ומקבילות): שפודים של ברזל היו וחיפום בבעץ. ולפי מסורת התוספתא היה ארון רגיל אלא שעשו לו לארון שפודין של מתכת.<br>אבל במכילתא, מכילתא דרשב"י ובבבלי כאן: ארון של מתכת. ובמדרש פטירת משה (ביה"מ של יעללינעק ח"א, עמ' 115): ועשו אותו מעופרת וחתמו אותו מד' רבעיו (כלומר, מארבע רוחותיו) שכך אמרו וכו' ולכך גזרו, כנגד מכשפות שלהם, ועשו לו ארון של עופרת <b>במיני כשפים</b>. ובדב"ר הנ"ל: במקום הזה עשו ארון של ת"ק ככרים והשליכוהו בתוך הנחל וכו'. ובמדרש פטירת משה ד"ו (שנת ד"ש), ט"ו ע"ב: ושל עופרת היה <b>וחמש אמו'</b> היה.<sup class="footnote-marker">4</sup><i class="footnote">ושמא צ"ל: וחמש מאות [ככר] היה.</i> וחתמוהו מכל מקו'.
<small>118-119.</small> <b>ואמ', יוסף, הגיעה שעה שהקב"ה גואל את ישראל וכו'. </b>לפי מסורת אגדה זו לא עשה משה שום פעולה חוץ מן הדיבור, שקרא ליוסף. וכ"ה במכילתא דרשב"י, עמ' 46, הנ"ל, בבבלי י"ג א' הנ"ל, בפסיקתא דר"כ, בשלח, עמ' 187 הנ"ל (בלשון ראשון), בדב"ר פי"א, ז', ואצל יעללינעק ח"א, עמ' 115, וח"ו, עמ' 113 הנ"ל.<br>אבל במכילתא דר' ישמעאל בשלח, פתיחתא, עמ' 78, הנ"ל: נטל צרור וזרק <b>לתוכו</b> (כלומר, לנילוס), וזעק ואמר, יוסף, יוסף, הגיעה השבועה שנשבע הקב"ה וכו'. ונראה שמסורת זו באה כדי להתאים את הפעולה לק"ו שלהלן בסמוך, ומשה עשה כמו שעשה אלישע (מ"ב ו', ו') שזרק עץ למים וצף הברזל. ובתנחומא בשלח סי' ב' הרחיבו יותר ומסרו: נטל צרור וחקק בו <b>עלה שור</b> (ע"פ דברים ל"ג, י"ז: בכור <b>שורו</b> הדר לו), וצווח ואומר יוסף, יוסף, וכו'. ובתנחומא כי תשא סי' י"ט: ויש אומרים שמיכה וכו' נטל <b>הלוח</b> שכתב עליו משה עלה שור כשהעלה ארונו של יוסף וכו'. ובפסיקתא דר"כ הנ"ל: ויש או' נטל חרס וכתב עליו שם המפורש והשליכו ליאור, מיד צף ועלה ארונו של משה. וכ"ה בשמו"ר פ"כ י"ט בלי ("ויש או' ") בכי"א, ולפנינו מקוצר: וכו'. ובכ"י מדרש חכמים של המכילתא (עיין בשנו"ס של הרח"ש הורוביץ, עמ' 78, לשורה 11): נטל <b>לוח</b> של זהב (עיין מ"ש לעיל בסמוך בשם תנחומא כי תשא בעניין עגל הזהב) וחקק בה שם המפורש וזרקה לתוכו וכו'. ועיין מ"ש להלן, שורה 143, ד"ה אגדה מעין זו. ובמדרש שה"ש, הוצ' גרינהוט פ"א, י"ג סע"א: את מוצא בשעה שבא משה להעלות ארונו (של יוסף) כתב ד' פתקין של כסף וחרק (צ"ל: וחקק) עליהן דמות ארבע חיות, דמות אריה, דמות אדם, דמות נשר, דמות שור. השליך דמות ארי' והיה נוהם אותו המקום, השליך דמות אדם נתכנסו עצמות יוסף, השליך דמות נשר צף ארונו, נשתייר טס אחד דמות שור בידו, וכשהיה מתעסק עם ארונו של יוסף נתנו לאשה אחת ושכחו וכו'. ובמה"ג סוף ויחי, עמ' תתפ"ז (אחרי שהביא את "ויש אומרין" של הפסיקתא דר"כ הנ"ל) הוסיף: ויש אומרין לקח גביע של יוסף וחתך ממנו ארבע חתיכות, כתב על אחת דמות אריה, ועל אחת דמות שור, ועל אחת דמות נשר, ועל אחת דמות אדם, עמד על נילוס השליך דמות אריה וכו', השליך דמות אדם ואמר, יוסף, הגיעה שעה שכינה מעוכבת לך, מיד עלה וצף הארון על המים וכו'.<br>המקור האחרון צרף את כל הפעולות: חקיקה על טסי כסף של גביע שמנחשים בו, השלכתם ליאור, בצרוף פנייה בדיבור לארונו של יוסף. וכן בביה"מ ח"ו, עמ' 113, הנ"ל: ויש אומר כתב [על] ציץ הזהב <b>שם המפורש</b>, והיה תחתיו <b>כצורת העגל</b>, וזרקו בנהר נילוס, ואמר <b>עלה שור</b>, מיד צף וכו'. וצרף את כל האגדות.<sup class="footnote-marker">5</sup><i class="footnote">ונראה שהמסורת העיקרית והמקורית היא בתוספתא (ובמקבילות לה) שלא נזכר בה כלל שמשה השליך איזה דבר לתוך היאור.</i>
<small>125.</small> <b>ואל תתמה וכו'. </b>מכילתא דר' ישמעאל ובבלי הנ"ל. 
<small>134-137.</small> <b>ויש או' בקברות מלכים יוסף היה קבור, והלך משה ועמד על קברות המלכים ואמ', יוסף, יוסף, וכו'. </b>במכילתא הנ"ל: ר' נתן אומר<sup class="footnote-marker">6</sup><i class="footnote">על החילוף בין "יש אומרים" לבין "ר' נתן", עיין בבלי הוריות י"ג סע"ב.</i> <b>בקיפוסולין</b> של מצרים היה קבור יוסף, ובמכילתא דרשב"י, עמ' 47: ר' נתן אומר יוסף בקברניטן של מלכים היה קבור, הלך משה ועמד על קברניטן של מלכים ואמר יוסף, יוסף וכו'. וכע"ז בבבלי כאן י"ג א'. וכבר הראיתי בס' הזכרון לגדליה אלון ז"ל עמ' 228, ועמ' 232, הערה 9, שקברניט, וכן קיפסולין פירושו ארון, והיינו שיוסף היה נתון בארונות של מלכים, עיי"ש. ובתנחומא עקב סי' ו': בא ועמד <b>בין הארונות</b>, צעק ואמר יוסף, יוסף, וכו'. ובשמו"ר פ"כ, י"ט: ויש אומרים בתוך <b>הפלטרין</b> היה קבור כדרך שהמלכים קבורים וכו', התחיל משה צווח יוסף, יוסף וכו'. ובצוואת שמעון פ"ח, ג', נאמר שהמצרים שמרו אותו ἐν τοῖς μνήμασι τῶν βασιλέων, והוא כמסורת שלנו כאן.<br>ואף כאן הורחבו הדברים במדרשים המאוחרים, ובפרק ר' יאשיהו (ביה"מ של יעללינעק ח"ו, עמ' 112): כיון שנכנס משה <b>לפלטירן</b> של מלכים היה מריח ארונו של יוסף כריח ארון הברית ואמר בודאי אילו עצמות של יוסף, ועיין לעיל שם. ועיין באגדת שה"ש הוצ' שכטר, עמ' 12. ובהוספות לאגדת שה"ש הנ"ל: אמור מעתה כשנכנס משה <b>לקפליטין</b> שלמלכים היה משה מריח ארונו של יוסף וכו'. ור"ל גינצבורג בספרו אגדות היהודים (כאנגלית) ח"ו, עמ' 1, הערה 2, העיר על דברי ר"א סבע בפ' בשלח, ע"ג ע"א: וי"א שהיה קבור בקברי המלכים ומשה לא היה מכיר עצמותיו ויוכבד אמו אמרה אני אראך את האיש אשר אתה מבקש. ולפ"ז באה לעזרתו יוכבד אמו שיבחין בין הקברות, דומיא דסרח בת אשר לפי המסורת הראשונה בתוספתא.<br>ולא זו בלבד, אלא שלפי מסורת אחרת שבאגדה אף כאן נתקל משה בקושיים, שכן אמרו בשמו"ר פ"כ י"ט הנ"ל: וי"א בתוך הפלטרין היה קבור כדרך שהמלכים קבורים, ועשו מצרים כלבים של זהב בכשפים שאם יבא אדם לשם יהיו נובחין וקולן הולך בכל ארץ מצרים וכו'. ובפסיקתא דר"כ, בשלח, עמ' 187, הנ"ל: והוו תמן תרין כלבין דחרשין, שרון נבחין במשה וכו'. ומסורת אגדה זו עונה על דברי ה"יש אומרים" שיוסף היה קבור בקברות המלכים (אעפ"י שלא נזכרה בפסיקתא), ולא שהיה ארונו שקוע בנילוס.
<small>143.</small> <b>מיד הקיץ ארונו של יוסף. </b>במכילתא דרשב"י, בבבלי ובתנחומא הנ"ל: מיד נזדעזע ארונו של יוסף. ובמדרש שמו"ר פ"כ סי' י"ט הנ"ל: מיד נתנדנד הארון וכו'. ואף "הקיץ ארונו" פירושו נעור ארונו, ננער ונזדעזע, עיין בבלי ב"ב ע"ד ב'. ובכי"ו כאן: הקיץ <b>את</b> ארונו (ונמחקה "את"). ועיין מ"ש לעיל ח"ג (שבת), עמ' 212, הערה 40.<br>ובתוספות שאנץ י"ג א' (ועיין תוספ' הרא"ש ושטמ"ק ביגל יעקב): במדרש יש ששמו עצמות יוסף בתוך עור של כבש ונכנסה בו באותו עור רוח חיים, והיינו דכתיב <b>נוהג כצאן יוסף</b> (תהלים פ' ב'). ועיין בתוספ' איוורא, עמ' ל', ובהערה 277 שם ציין שכע"ז הובא גם בפי' בעלי התוספות על התורה, "הדר זקנים", בריש בשלח שם.<br>וראיתי בסוף ספר מלא"ש לשלמה זלמן טויסיג (מס' שקלים מכ"י מינכען), עמ' ל"ד: מצאתי כתוב בכ"י ישן וכו', מה רצה דוד שאמר <b>נוהג כצאן יוסף</b>, מה עניין כאן ליוסף, וי"ל לפי שלקח משה את עצמות יוסף והניחום בעור של צאן, ומטרדת הדרך <b>שכחם בדרך</b>, ושהיה יוסף בן ישראל שנקראים צאן, זכה שנעשה זה העור הצאן לצאן, והלך עם שאר הצאן. ובאגדת ימי הבינים, בספר Die deutschen Historienbibel (לפי ,E. Reuss עמ' 33), מסופר שעצמות יוסף נשקעו בנילוס ומשה כתב את השם על חרס (Klinge) וכו', אבל העצמות <b>נגנבו</b> מיד ולא נתגלו אלא ע"י כבש. והארכתי באגדה זו במ"א. לפי שתי האגדות האחרונות נטל משה את עצמות יוסף ממצרים, אלא שבסוכות שכח אותם, או שנגנבו, ושם נתעכבו עמוד האש ועמוד הענן, ובזה יישבו את קושיות הראשונים, עיין מ"ש לעיל שו' 114, ד"ה והנה.<br>אגדה מעין זו נשרדה בספר Historia Scholastica של Petrus Comestor (מת בפריס אחרי שנת 1178), שמות פכ"ז ( Migne PL 198, 1115b). הוא מביא שם את האגדה שמשה כתב את שם הויה (בן ארבע אותיות) על ציץ של זהב (עיין מ"ש לעיל, שורה 118–119, ד"ה אבל), שצף על פני המים ועמד במקום הארון, ומוסיף שם: שוב מוסרים היהודים שכבש עמד על ידיהן (כלומר, על יד העצמות), ודבר אליהן, ומשום כך נהגו אותו עמהם הרבה זמן במדבר, וקראו לו כבש יוסף, הדא היא דכתיב (תהלים פ', ב') נהג כצאן יוסף. ובמקור שם: Tamen Hebraei tradunt quod ovis ex improviso astitit juxta eos, quae locuta est ad eos. Ob quam rem duxerunt eam secum multo tempore per desertum, et dixerunt eam. ovem Joseph, de qua ibi: Qui deducint velum ovem Joseph והעיר על אגדה זו M. Grunbaum בספר Neue Beitrage וכו', עמ' 152. ועיין מ"ש על האגדות שנשרדו בספרו של בן ארצו הזקן ממנו במחברתי שקיעין, עמ' 32 ואילך.
<small>144.</small> <b>והיו שני ארונות מהלכין וכו'. </b>מכילתא בשלח פתיחתא, עמ' 79, מכילתא דרשב"י שם, עמ' 46, ירושלמי ברכות פ"ב ה"ג, ד' ע"ג, בבלי כאן י"ג א', פסיקתא דר"כ, בשלח, הוצ' מנדלבוים, עמ' 188, פסי"ר פכ"ב, הוצ' רמא"ש קי"ב סע"א, פרק ר' יאשיהו בביה"מ של יעללינעק ח"ו, עמ' 113. ועיין בהדר זקנים הנ"ל בשם מדרש בפירוש "מהלכין". ועיין מ"ש להלן פ"ח, שו' 59–60. 

Halakhah 8

<small>152-153.</small> <b>משה זכה בעצמות יוסף אף הוא לא נתעסק בו וכו'. </b>משנתנו ספ"א, מכילתא הנ"ל, ספרי בהעלותך פי' ק"ו, עמ' 105. ועיין במקורות שצויינו להלן בסמוך. 
<small>155-156.</small> <b>מלמד שהיה מוטל בגפו של שכינה כארבעת מילין וכו'. </b>וכ"ה בד. וכן בספרי וזאת הברכה פיס' שנ"ה, בדפוסים, בכי"ל ובילקוט ד"ש: שהיה משה מוטל <b>בגפי</b> שכינה ארבעה מילים וכו', עיין בשנו"ס בהוצ' הר"א פינקלשטין, עמ' 418. וכן באבות דר"ן נו"ב פכ"ה, כ"ו ע"א: כיון שראו ישראל מטתו של משה מוצעת מכל כבודו של עולם <b>כלפי</b> (צ"ל: <b>בגפי</b>) השכינה על תחום ארבעת מיל<sup class="footnote-marker">7</sup><i class="footnote">עיין בס' א"י ושכנותיה של הורוביץ, עמ' 150, הע' 6, על ד' מיל אילו.</i> וכו'. ועיין ת"י דברים ל"ד, ו'.<br>ובכי"ע כאן: ארבעה מילין מוטל משה <b>בכנפי</b> שכינה וכו'. וכ"ה ("בכנפי שכינה") גם בספרי וזאת הברכה הנ"ל בשאר הנוסחאות (עיין בהוצאה הנ"ל) ובבבלי כאן י"ג ב'. ובספרי בהעלותך פי' ק"ו, ע"מ 105 הנ"ל: ר' יהודה אומר אלמלא מקרא כתוב וכו' מלמד שהיה משה נתון על ידו של הקב"ה ארבעת מילין וכו'. ובירושלמי כאן ספ"א, י"ז ע"ג, הביא את הברייתא (מן הספרי) בנוסח: <b>על</b> כנפי השכינה, אבל בכפו"פ פמ"ז, עמ' תרמ"א, מעתיק בשם הירושלמי: <b>בכנפי</b> השכינה. ובהגהות הגר"א בתוספתא: <b>בזרוע</b> של שכינה. וכבר העירותי בכ"מ שרבינו לא כיוון תמיד להגיה את הנוסח אלא לפרש אותו, והרי גף (=אגף), כנף, אינו אלא זרוע, איבר, עיין אהלות פ"ז מ"ד ומ"ש מהרי"ן אפשטין ב"לשוננו" חט"ו (ניסן תש"ז), עמ' 103. ובד"ח בתוספתא כאן תיקנו: "בגופו של שכינה".

Halakhah 9



Halakhah 10

<small>173-174.</small> <b>ירך, מקום שהתחילה בעבירה וכו'. </b>כל הברייתא (מן התוספתא) במדרש במ"ר פ"ט סי' י"ח. ועיין במשנתנו פ"א מ"ז ובמקורות שצוינו להלן בסמוך. ועיין ירושלמי פ"א סה"ז, י"ז ע"א, בבלי ט' ב' ובמ"ר פ"ט סי' כ"ג. ועיין במדרש ל"ב מדות (משנת ר' אליעזר), הוצ' ענעלאו, עמ' 533. 
<small>177-178.</small> <b>לפיכך תלקה ירך תחלה ואחר כך בטן. </b>וכ"ה בד. וזו היא פיסקא קטועה ממשנתנו הנ"ל, והנכון בכי"ע: תילקה ירך תחילה <b>ושאר כל הגוף לא פלט</b>. ובבמ"ר הנ"ל: לפיכך <b>תתקלל</b> ירך תחלה ואח' כך בטן ושאר הגוף לא פלט. ואשר לגירסא "תתקלל" במקום "תילקה" שבמשנה ושבתוספתא הוא ע"פ הבבלי ט' ב' (במ"ר פ"ט סוף סי' כ"ג): כי לייט לייט תחילה ירך והדר בטן לייט וכו'. ועיין במלא"ש פ"א סמ"ז שהרגיש בזה. 

Halakhah 11

<small>179.</small> <b>וכן אתה מוצא באנשי מבול וכו'. </b>וכ"ה בד. ובכי"ע כסיגנון הרגיל: בדור המבול, אבל לעיל פ"ג רה"ו גם בכי"ע: אנשי מבול. ובמ"ר הנ"ל: באנשי דור המבול. וכ"ה בהבאה מלעיל פ"ג הנ"ל: אנשי דור המבול. ועיין במכילתא בא פ"ז עמ' 23, להלן שם בשלח, ויהי פ"א, עמ' 85 (תנחומא שם סי' ו'), ספרי במדבר פי' י"ח, עמ' 22, ס"ז שם (ממה"ג בלבד), עמ' 236, ב"ר פ"נ-ח', עמ' 523. ועיין בבלי ברכות ס"א א', עירובין י"ח א'. 

Halakhah 12

<small>184-186.</small> <b>קטני סדום הן התחילו בעבירה תחלה, שנ' טרם ישכבו וכו'. </b>הכוונה לסוף הפסוק (בראשית י"ט, ד'): <b>מנער ועד זקן</b> וכו', והסיום הוא (שם י"א): <b>הכו בסנורים מקטן ועד גדול</b>, וכ"ה במ"ר הנ"ל בכי"א. ועיין מכילתא (בשני המקומות) הנ"ל, ספרי וס"ז הנ"ל, וב"ר הנ"ל. ובכי"ע כאן הסדר הפוך, מתחילה: פרעה התחיל וכו', ואח"כ קטני סדום. אבל גם במדרש במ"ר הסדר כלפנינו. 
<small>189-191.</small> <b>פרעה התחיל בעביר' תחלה, שנ' ויקם מלך חדש וכו'. </b>וכ"ה בכי"ע ובד בגליון בשם: בספר אחר. והכוונה היא לדברי פרעה (שמות א', י'): <b>הבה נתחכמה לו</b> וכו'. וכן בבבלי י"א א': תנא הוא התחיל בעצה תחלה, לפיכך לקה תחילה, הוא התחיל בעצה תחלה, דכתיב <b>ויאמר אל עמו</b> [וכו' <b>הבה נתחכמה לו</b>], לפיכך לקה תחילה וכו'. וכ"ה בשמו"ר פ"א, ט'. ועיי"ש פ"י, ג'.<br>אבל בגוף נוסח ד: גדולי מצרים הן התחילו בעברה תחלה, שנ' <b>ויצו פרעה לכל עמו לאמר כל הבן</b> וגו', הן לקו תחלה, שנא' <b>ובכה ובעמיך</b> וגו'. והכוונה כנראה לסוף הפסוק (שמות ד, כ"ט): <b>ובעמך ובכל עבדיך</b>, ודורש ש"עמך" הם הגדולים, ומשום שצוה "לכל עמו", אף הן לקו תחלה לפני "עבדיך", אבל עיין בח"א למהרש"א סוטה י"א א', ד"ה ויאמר אל עמו, וכן מפורש בלקח טוב שמות ח', י"ז. ולפי נוסח זה שהתחלת העברה היתה "כל הבן הילוד היאורה תשליכוהו" מתאים יותר בסופו: לפיכך לקח תחילה, שנ' <b>מרכבת פרעה וחילו ירה בים סוף</b>, עיין לעיל פ"ג שו' 109. ובמדרש במ"ר הנ"ל: פרעה התחיל בעברה תחלה, שנ' <b>ויצו פרעה לכל עמו</b> (שמות א', ב"ב), <b>ויאמר אל עמו הבה</b> (שם א', י'), הוא לקה תחלה והשאר לא פלטו שנ' ובך ובעמך. וצרף כאן המדרש את שתי העבירות של פרעה: השלכת הבנים ליאור, והבה נתחכמה (אבל בכי"א שם חסר "ויאמר אל עמו הבה"). ועיין שמו"ר פי"א, ג'. ועיין מכילתא בא פ"ז, עמ' 23, ולהלן שם, ויהי, פ"א, עמ' 85 הנ"ל, ספרי וס"ז הנ"ל ובשנו"ס לב"ר פ"נ, עמ' 523 ואילך. ובאמת "כל המכות מפרעה התחילו, מפני שהוא פתח בגזירה תחילה" (לשון ר' טוביה בלקח טוב לשמות פ"ח, י"ז), ולפיכך נדרשו כל המקומות שפרעה נזכר תחילה במכות.

Halakhah 13

<small>193-194.</small> <b>מרגלים הן התחילו בעבירה וכו'. </b>במ"ר פ"ט, י"ט הנ"ל. 

Halakhah 14

<small>199.</small> <b>שכיני ארץ ישראל התחילו בעבירה וכו'. </b>במ"ר הנ"ל. 
<small>201.</small> <b>אף הן לקו תחילה, והשאר לא פלטו, שנ' הנני נתשם וגו'. </b>וכע"ז גם בד ובכי"ע. ובמדרש במ"ר הנ"ל חסר "והשאר לא פלטו", אבל בכי"א שם: אף הם לקו תחלה והשאר לא פלטו, שנא' על כל שכני הרעי' הנני נותשם מעל אדמתכם וגו'. ופירש ר"י נחמיאש במקומו שהכוונה היא לעמון ומואב שנקראו שכנים רעים, וכמו שאמרו בבבלי סנהדרין צ"ו ב': עמון ומואב <b>שבבי בישי דירושלים הוו</b> וכו', עיי"ש. וכנראה שדרשו את הפסוק בירמי' (י"ב, י"ד): על כל שכני הרעים הנגעים <b>בנחלה</b> שהכוונה לירושלים כמשנת זבחים (פי"ד מ"ח), ופשטו את ידם בס"ת שבהיכל (בבלי יבמות ט"ז ב' ומדרש איכה רבה פ"א י', עמ' 74). ואף הם לקו תחילה (ירמי' מ"ח, א' ואילך, שם מ"ט, ב' ואילך), ואף השאר לא פלטו, כמפורש בירמי' שם מ"ט, ז' ואילך, ודרש <b>"על כל"</b> לשאר השכנים. ועיין ר"ש ידים פ"ד מ"ד שציין לו רע"א בגליון סנהדרין הנ"ל. 

Halakhah 15

<small>201-202.</small> <b>נביאי ירושלם הן התחילו וכו'. </b>במ"ר הנ"ל. 
<small>204.</small> <b>שנ' ולוקח מהם קללה וכו'. </b>כנראה שפירשו שלא זו בלבד שיקללו בשמותיהם, אלא שהקללה תחול גם על אחרים בעטים. ועיין פסיקתא דר"כ, דברי ירמיהו, הוצ' מנדלבוים, עמ' 237. 

Halakhah 16

<small>205-206.</small> <b>כשם שאסורה לבעל כך אסורה לבועל. </b>משנתנו פ"ה מ"א ומובאות בירושלמי ובבבלי, ספרי נשא פיס' ז', עמ' 12. ועיין במדרש ל"ב מדות (משנת ר' אליעזר), פי"ח, הוצ' ענעלאו, עמ' 334. 
<small>206.</small> <b>נמצאת או' בסוטה שנתנה עיניה וכו'. </b>כל הברייתות בבבלי ט' סע"א ואילך, מדרש ל"ב מדות הנ"ל. 

Halakhah 17

<small>209.</small> <b>בקש להרוג את אדם ולישא את חוה וכו'. </b>אבות דר"ן נו"א פ"א, ג' ע"א, ב"ר פ"כ, ה', עמ' 187, ועיי"ש ספי"ח, עמ' 168, בבלי הנ"ל ט' ב', מדרש עשרת הדברות ("מעשים על עשרת הדברות") ריש דבור י', הוצ' פישמן, עמ' מ"א.<sup class="footnote-marker">8</sup><i class="footnote">על עצם המדרש, עיין מ"ש ר"ל גינצבורג בגנזי שכטר ח"א, עמ' 506.</i> ועיין מ"ש רמא"ש בבית תלמוד של ווייס ח"ג, עמ' 38. 

Halakhah 18



Halakhah 19

<small>216.</small> <b>וכן את מוצא בקין וקרח וכו'. </b>בבלי ט' ב' הנ"ל, עיי"ש בפירש"י. ובמדרש ל"ב מדות (משנת ר' אליעזר), עמ' 334, מוסיף: למה היו דומין לעוף הפורח באויר וככר בפיו, וראה צלו בים גדול ממנו, השליך מה שבפיו ליטול הגדול, לא נטל כלום. והשוה משלי איסופוס, הוצ' Chambry, מספר 185. 

Chapter 5



Halakhah 1

<small>1-3.</small> <b>המקנא לארוסתו ולשומרת יבם שלו, אם משנכנסה נסתרה, או שותה וכו'. </b>וכ"ה בד, וכן מעתיקים בשם התוספתא בתוספות כ"ה ב', ד"ה מיתיבי. ובכי"ע: אם משנִכְנַסה לַחוּפַה וכו', ונמחקה המלה "לחופה" בהעברת קו. והניקוד מוכיח שיש כאן תיקון, והמלה "לחופה" היא מיותרת, והעיקר הוא הכינוס ממש, עיין בבלי כאן כ"ד ב' ויבמות נ"ח א'. וכל הברייתא בבבלי כ"ה ב'-כ"ו א' בסדר הפוך, ואף שם: ומשנכנסה נסתרה.<br>ובמשנתנו רפ"ד: ארוסה ושומרת יבם לא שותות ולא נוטלות כתובה וכו'. ובבבלי שם: הא קנוי מקני לה, מה"מ דת"ר דבר אל בני ישראל ואמרת, לרבות ארוסה ושומרת יבם לקינוי, ומתני' מני ר' יונתן היא דתנא וכו'.<sup class="footnote-marker">1</sup><i class="footnote">עיין ספרי נשא פיס' כ', עמ' 24.</i> וכן בירושלמי רפ"ד, י"ט ע"ג, מרבה ארוסה לקינוי, אבל לא לשתייה.<br>ובס"ז, עמ' 232 (כגירסת ילקוט כי"א רמז תש"ו): לפי שנ' נטמאה, נטמאה, והיא לא נטמאה, לרבות אשתו [וארוסתו] ואשת אחיו שסטת מאחיו לאחר מיתת אחיו שיקנא להם. בעשה, ומנין בלא תעשה וכו' ועדיין אין במשמע אלא אשתו הנשואה לו לקנוי (שתי המלים האחרונות חסרות בילקוט כי"א) ומנין אתה מרבה ארוסתו ויבמתו, <b>וכל שהיא לו משום אישות</b> אמרת לאמר <b>ואמרת אליהם</b>. ובמדרש במ"ר פ"ט סי' כ"ח: <b>איש איש</b> וגו', אין במשמע אלא אשתו הנשואה לקינוי (כלומר, בעשה ובלא תעשה, כמפורש בס"ז שהעתקנו לעיל), ומנין את מרבה ארוסתו ושומרת יבם שהוא מקנא להם להשקותן כשינשאו, ולקנאות כל הנשים שיש בהן הויה, כגון אלמנה לכהן גדול גרושה וחלוצה לכהן הדיוט וכו', כדי לאוסרן אבועל כבעל, <b>אמ' לאמר</b> (כ"ה במ"ר כי"א). והוא פירוש מסדר המדרש ל"וכל שהיא לו משום אישות", וע"פ הבבלי כ"ח א'. ועיין בס"ז, עמ' 235, ומפורש במ"ר פ"ט סי' י"ז. ובוי"ר פ"ו, ד', הוצ' ר"מ מרגליות, סוף עמ' קל"ו: <b>ונעלם מעיני אשה</b> ולא מעיני יבמה. ונראה שצ"ל שם: מעיני הבונה,<sup class="footnote-marker">2</sup><i class="footnote">כבר העירותי בכ"מ על שו"ת הרא"ש כלל מ"ה סי' מ"ב: "וריש כותבין גג שלה קצר עד שנקראת במקום אחר כמין יו"ד". והאותיות "ונ" (של המלה "רבונה") נתחברו ונשתבשו למי"ם, וקרא הסופר: יבמה.</i> ועיין בהערות שם.

Halakhah 2



Halakhah 3

<small>6-7.</small> <b>מעוברת עצמו ומיניקת עצמו, או שותה, או לא נוטלת כתובה. </b>וכ"ה בבבלי כ"ו א'. ופירש"י שהיא שותה כשהיא מעוברת ואין חוששין למיתת הוולד אם היא טמאה. וכן פסק הרמב"ם פ"ב מה' סוטה ה"ז: מעוברת ומניקה מקנא לה ומשקה אותה כמות שהיא. אבל בתוספות כ"ו א', ד"ה מעוברת, כתבו שאין משקין את המעוברת כמות שהיא, אלא מחכים עד שתלד. ובקרן אורה שם, ד"ה מכל מקום, העיר על ס"ז, עמ' 237: רבן גמליאל אומר <b>ונקתה ונזרעה זרע</b> פרט לזרועה, לומר אין עוברה שותה, והוסיף: הרי מבואר כדברי התוספ' ז"ל דאינה שותה כשהיא מעוברת, ואין לומר דאמעוברת חבירו קאי, דהא אינה אסורה אלא מדרבנן. 

Halakhah 4

<small>8-9.</small> <b>וישראלה שניסו לכהן וכו'. </b>וברור מברייתא זו שגרושה לכהן וכל הפסולות אינן שותות, כמשנתנו רפ"ד, וכספרי נשא פיס' ז', עמ' 11, ואין חולק על כך לא בירושלמי ולא בבבלי. ובקרן אורה הנ"ל העיר על ס"ז, עמ' 238: אלמנה לכהן גדול גרושה וחלוצה לכהן הדיוט וכו' לרבות כל הפסולות שישתו. ר' אלעזר בר' שמעון אומר אין משקין את הפסולות. ועיין מ"ש לעיל שורה 1–3, ד"ה ובס"ז. 
<small>10.</small> <b>וממזרת לממזר. </b>בבבלי כ"ו א' הנ"ל: ואשת ממזר לממזר. ופירש"י: אשה הראויה לממזר. ועיין במשנה למלך פ"ב מה' סוטה ה"ו, ד"ה וממזרת. 
<small>10-11.</small> <b>אשת גר ועבד משוחרר וכו', </b>וכ"ה בבבלי כ"ו א' הנ"ל. ועיין במשנת עדיות פ"ה מ"ו. ועיין בירושלמי כאן ספ"ב, י"ח ע"ב, ובראב"ד למשנת עדיות הנ"ל, בספרי פיס' ז', ריש עמ' 11, בבבלי כ"ו א' ומ"ש בקרן אורה כ"ו א', ד"ה אשת גר. ובמדרש במ"ר פ"ט סי' כ"ח מביא את דברי הירושלמי הנ"ל כגי' שלפנינו (וכ"ה גם בכי"א שם), וכ"ה גם בירושלמי כי"ר, וצ"ע. 
<small>11-12.</small> <b>ואיילונית, או שותה, או לא נוטלת כתובה. </b>ובעל כרחינו ביש לו אשה ובנים עסיקינן, שאם אין לו הרי אפילו בעקרה וזקינה אינה שותה, כמפורש בסיפא כאן ובברייתא שבבבלי. ובמשנתנו פ"ד מ"ג: איילונית וזקנה ושאינה ראויה לילד (עיין מ"ש לעיל ח"ה, עמ' 51, ובהע' 35 שם) לא שותות ולא נוטלות כתובה. ר' אלעזר אומר יכול הוא לישא אשה אחרת ולפרות ולרבות הימנה. ולפי פשוטו כל המחלוקת היא באין לו אשה ובנים, עיין מ"ש להלן, שו' 13–16, בשם הירושלמי. ומה שלא כללה התוספתא כאן את האיילונית בתוך עקרה וזקנה שברישא, הוא כדי להסמיך את המחלוקת של ר' שמעון בן אלעזר שלא חלק אלא על איילונית, אבל בעקרה וזקנה מודה אם יש לו אשה ובנים. ועיין מ"ש להלן בסמוך. 
<small>12-13.</small> <b>רשב"א אומר איילונית לא שותה ולא נוטלת כתובה. </b>כ"ה בד, וכע"ז בכי"ע ובתוספות כ"ה ב' (בשם התוספתא), ובבבלי כ"ו א'. ובכי"ו נשמט כ"ז ע"י הדומות. 
<small>13-16.</small> <b>שנ' ונקתה ונזרעה זרע בראויה להזריע, יצאת זו שאין ראויה להזריע. </b>וכ"ה בבבלי הנ"ל, אלא ששם: ואנא דאמרי כי האי תנא, דתניא ר' שמעון בן אלעזר אומר איילונית לא שותה ולא נוטלת כתובה, שנאמר ונקתה וכו'. ואפשר ששנו את דבריו על משנתנו, ואין כאן המשך הברייתא שלנו. ובירושלמי פ"ד ה"א, י"ט ע"ג: איילונית וזקינה ושאינה ראויה לוולד לא שותה ולא נוטלת כתובה, שנאמר ונקתה ונזרעה זרע, הראויה להזריע זרע, יצאת זו שאינה ראויה להזריע זרע. ומכאן משמע שנתמעטו משתייה אפילו אם יש לו אשה ובנים. אבל להלן בירושלמי (ה"ד, י"ט ע"ד): מודין חכמים לר' אלעזר שאם היו לו אשה ובנים שהיא שותה ונוטלת כתובה. ועיין במאירי ב"ד א', הוצ' ר"א ליס נ"ו ע"ב, ובמל"מ פ"ב מה' סוטה ה"י, ובקרן אורה כ"ה ב', ד"ה אמר ר"נ. ועיין מ"ש הנצי"ב במרומי שדה כ"ו א', ד"ה והנראה לי. 

Halakhah 5

<small>19-20.</small> <b>ואין לו אשה ובנים. </b>בבבלי הנ"ל: ואין לו אשה ובנים <b>מעיקרא</b>. עיין שו"ת חכם צבי סי' מ"א, וציין לו הגר"י ענגיל בגליוני הש"ס כאן. 
<small>21-22.</small> <b>מעוברת חבירו, ומינקת חבירו, לא שותה ולא נוטלת כתובה. </b>פיסקא ממשנתנו פ"ד מ"ג, ושם מסיים: דברי ר' מאיר. וכן בברייתא שבבבלי כ"ו רע"א: דברי ר' מאיר, שהיה ר' מאיר אומר וכו' ואם נשא יוציא ולא יחזיר עולמית וכו'. ולפנינו בתוספתא נשנית בסתם בכל הנוסחאות. 
<small>23-24.</small> <b>ר' לעזר אומ' יכול הוא להפרישה, ולהחזירה לאחר זמן. </b>וכן בד: ר' <b>אלעזר</b> אומר וכו'. אבל בתוספות כ"ה סע"ב: ר' <b>אליעזר</b> אומר וכו'. ובכי"ע נסתרסו הבבות, ושם: ר' אלעזר או' יכול הוא להפרישה וכו' מעוברת חבירו וכו'. ובמשנתנו הנ"ל (אחרי "דברי ר' מאיר"): <b>וחכמים אומרים</b> יכול הוא להפרישה ולהחזירה לאחר זמן. ועיין בתוספות יבמות ל"ו ב', ד"ה ולא קתני. אבל בירושלמי כאן פ"ד ה"ג, י"ט ע"ג, שנו גם בנושא מעוברת חבירו (בלי קשר עם סוטה): וחכמים אומרים יכול הוא להפרישה ולהחזירה לאחר זמן. ובברייתא שלנו בבבלי כאן כ"ו א' לא הוזכרו דברי ר' אלעזר. 

Halakhah 6

<small>24-26.</small> <b>עם הכל האשה מטמאת, חוץ מן הקטן, וממי שאינו איש. </b>במשנתנו פ"ד מ"ד: על ידי כל עריות <b>מקנאים</b> חוץ מן הקטן וממי שאינו איש. ופירשו בירושלמי פ"ד סה"ה, י"ט ע"ד (בכי"ר, ולפנינו נשמט הפירוש): וממי שאינו איש, פקוף (צ"ל: כקוף). וכן פירש רב פפא בבבלי כ"ו ב': למעוטי בהמה. ואשר לקטן פירשו בתוספות כ"ו ב', ד"ה אבל, שהכוונה לקטן בן תשע ויום אחד, וכן הביא במאירי שם בשם "יש חולקין", וכן פירש הרע"ב למשנתנו. אבל מלשון התוספתא כאן ("מטמאת"), שהיא מפרשת את משנתנו הנ"ל, ברור שאין מקנין ע"י קטן מפני שאינה מיטמאת על ידו, וכעין מה שאמרו במשנתנו ספ"ב: כל שתבעל ולא היתה אסורה לו, לא היה מתנה עמה, ובהכרח שהכוונה לקטן פחות מבן ט', שאינו פוסלה אפילו לכהונה, דומיא דבהמה, עיין ירושלמי כתובות פ"א ה"ג, כ"ח ע"ב, ובבלי יבמות נ"ט ב'. ופירש בצפנת פענח פ"א מה' סוטה ה"ו, שאין מקנין ע"י קטן פחות מבן ט', שאפילו אם יסתר עמה כשיגדיל, אין קינויו קינוי, ואין משקין אותה, ועיין במשל"מ במקומו.<br>וכן בס"ז, עמ' 235: <b>כי שטית תחת אשך וכי נטמאת</b>, לרבות בן תשע שנים ויום אחד שיקנו לה וישקו אותה מתחת ידו. וכ"ה במדרש במ"ר פ"ט סי' ל"ד בכי"י (בהוצאות שלנו נשמט "וישקו אותה מתחת ידו"). וכבר העיר הרש"ש שם (אות ט') ובהגהותיו למכילתין כ"ו ב' שכן פסק הר"מ בפ"א מה' סוטה ה"ו הנ"ל, וכן הכריע המאירי במקומו. ובס"ז, עמ' 233: <b>ושכב איש</b>, ע"י איש הוא מקנא אותה אינו מקנא אותה ע"י בהמה, וכ"ה במדרש במ"ר פ"ט סי' י'. ולא הזכירו קטן, מפני שמקנין ע"י קטן בן ט' שנים ויום אחד.<sup class="footnote-marker">3</sup><i class="footnote">במדרש הגדול, הוצ' רצ"מ רבינוביץ, עמ' נ"א: לא ע"י קטן, ולא ע"י בהמה, והוא ניסוח בעל מה"ג עצמו.</i><br>ובספרי נשא פיס' ז', עמ' 11: <b>ושכב איש</b>, להוציא את הקטן שאינו איש. וכ"ה במדרש במ"ר פ"ט ריש סי' כ"ט, ובפסיקתא זוטרתי ובתנחומא הוצ' בובר נשא ריש סי' י'.<sup class="footnote-marker">4</sup><i class="footnote">בנדפס מכבר שם סי' ו': <b>וממי </b>שאינו איש, וכן, כנראה, גרס רש"י, עיין בהערות הרח"ש הורוביץ לספרי במקומו. וכנראה, שהוא תיקון ע"פ משנתנו הנ"ל.</i> ובבבלי כאן כ"ו ב': <b>איש</b> אמר רחמנא, ולא קטן. וכ"ה הסיגנון הרגיל במדרשות ובתלמוד "איש פרט לקטן", ובספרי הנ"ל הוסיפו: <b>שאינו איש</b>. וכנראה שהכוונה להדגיש שקטן פחות מבן ט' אינו איש לעניין שכיבה, "אבל בן ט' ויום אחד כיון שביאתו ביאה איש מקרי לגבי שכיבה" (לשון מרן בכ"מ פ"א מה' סוטה סה"ו). וכן מוכח בסנהדרין ס"ט רע"א (מן התו"כ קדושים ריש פ"ה, פ"ט ע"ג), שקטן בן ט' מזריע, אבל פחות מכאן אינו איש כלל, עיי"ש.<sup class="footnote-marker">5</sup><i class="footnote">על דרשות חז"ל בעניין "איש פרט לקטן", עיין מ"ש ר' יהונתן גאלאנטי בספרו "קרבן חגיגה" סי' נ"ה וסי' נ"ז. ומה שהביא בסי' נ"ה שם בשם פירוש ר"ה כת"י לתו"כ, עיין בפי' רבינו הלל שם פרש' קדושים, מ"ג ע"א, ולא הניח ב"צ"ע" כהעתקת ר' יהונתן.</i><br>מעתה ספק גדול הוא בעיני אם המלה "כקוף" שבירושלמי כי"ר שהבאנו לעיל, ריש ד"ה עם הכל, היא מגוף הירושלמי, הואיל ואינה בכי"ל, ומסתבר שנוספה ע"פ פירוש רב פפא בבבלי כ"ו ב'. ובירושלמי לא פירשו את משנתנו כלל, ותפשו "שאינו איש" כפשוטו, שאינו יכול לעמוד בקישוי המלחמה, ואין מקנאים על ידו, שהרי עדיו עמו, וכמו שדרשו <b>"אין איש</b>, בדק ולא מצא עצמו איש".<sup class="footnote-marker">6</sup><i class="footnote">ב"ר פפ"ז, ז', עמ' 1072. ועיין בתוספות שאנץ במכילתין ל"ו ב'.</i> וכנראה, שאף בבבלי לא היתה מסורת בפירוש משנתנו, ולא פירשו אותה כנ"ל, משום שהקשו כמה פעמים באותה סוגיא "פשיטא", ואם אינו איש ממש פשיטא שאינו מקנא על ידו, ולפיכך רצו לפרש מעין זו, שהכוונה לשחוף, וכפירוש ר"ח (שהובא בתוספות ד"ה שחוף),<sup class="footnote-marker">7</sup><i class="footnote">עיין במנחת קנאות להגר"מ אריק כ"ו ב', ד"ה אמר שמואל, שהאריך בשיטת הרמב"ם ועוד שפירשו ששחוף אינו מתקשה כלל.</i> אלא שהקשו משמואל הסובר ששחוף מקנין על ידו. ובספרי נשא פי' י"ג, עמ' 19: <b>ויתן איש בך את שכבתו</b> להביא את הסריס. <b>מבלעדי אישך</b>. להביא אשת הסריס. והוא נקרא איש משום שהוא בר שכיבה ככל אדם, אלא שאינו מזריע (עיין רש"י כ"ו א', ד"ה קמ"ל), והוא עדיף משחוף שאינו בועל כדרך כל אדם, עיין בתוספות כ"ו ב', סד"ה שהוף, ועיין במאירי כ"ד א', הוצ' ר"א ליס, עמ' נ"ז, ובהערות שם. ברם מי שאינו איש כלל אין מקנאין על ידו, ועיין מ"ש במנחה חריבה להגר"פ אפשטין ז"ל כ"ו ב', ד"ה שחוף. ועיין בס' עצי ארזים סי' כ' ס"ק ד'.<br>סוף דבר, משתיקת הירושלמי משמע שפירשו "אינו איש" כפשוטו, שאינו ראוי לשכיבה, ואין מקנין על ידו, אעפ"י שהבעל מקפיד על כך,<sup class="footnote-marker">8</sup><i class="footnote">עיין ירושלמי שבת פ"ג ה"ג, ו' ע"א, ומ"ש בירושלמי כפשוטו, עמ' 84, שמו"ר פ"ל כ"א, שם פמ"ג, ז' ומקבילות.</i> והייתי סבור שבקפידא דבעל תליא מילתא (כבבלי כ"ו ב'), קמ"ל שאין מקנין על ידו. אבל בבבלי סברו שאף בזה פשיטא, ודווקא אם קינא לה דרך איברים והיא נסתרה כשיעור ביאה ממש הייתי סבור שמקנין בכך, אבל אם אינו ראוי לביאה כלל פשיטא שאין מקנין על ידו.<br>ובירושלמי פ"ד סה"ה, י"ט ע"ד: <b>ואת כי שטית תחת אישך וכי נטמאת</b>, פרט לאשת סריס, <b>ויתן בך איש את שכבתו</b>, לרבות את הסריס. חוץ מן הקטן וממי שאינו איש. והמפרשים הגיהו בירושלמי ע"פ הספרי פיס' י"ג, עמ' 19, הנ"ל. ואפשר שבירושלמי נהפכה הגירסא, וצ"ל: לרבות... פרט, ומרבים מ"וכי נטמאת" אשת סריס, וממעטים מאיש שאינן מקנין ע"י סריס, משום שאינו איש, ומדברים בסריס שאינו ראוי לביאה כלל, והיא מסורת אחרת, ועל זה מביא הירושלמי את הפיסקא ממשנתנו: חוץ מן הקטן וממי שאינו איש.<sup class="footnote-marker">9</sup><i class="footnote">אבל כבר העירו שאין לייחס חשיבות לפיסקאות מן המשנה שהובאו בתלמוד, מפני שהן הוספות מאוחרות.</i>
<small>26-28.</small> <b>ר' יוסה אומ' ישקנה, שמא נתפקח חרש, ונשתפה שוטה, והגדיל הקטן. </b>וכ"ה בכי"ע (אלא ששם בטעות: ותגדיל קטן). וכן בד: ישקנה שמ' נתפקח וכו'. ונראה שצ"ל: ישקנה משנתפקח וכו'. ובמשנתנו ספ"ד: ואילו שב"ד מקנאין להן מי שנתחרש בעלה, או נשתטה, או שהיה חבוש בבית האסורין. לא להשקותה אמרו, אלא לפוסלה מכתובתה. ר' יוסי אומר אף להשקותה. לכשיצא בעלה מבית אסורין ישקנה. ופירש במאירי שם: ור' יוסי חולק לומר שאף הם יכולים להשקותה, וכן שבעלה יכול להשקותה כשיבא על ידי קינוי זה. ומוכח מדבריו שפירש את משנתנו בדרך "או, או", או שהם ישקו אותה, או שהוא ישקה אותה ע"י קינוי ב"ד. ועיין בספרי נשא פיס' כ', עמ' 24, ובמדרש במ"ר סי' כ"ו, ולא נזכרה שם דעת ר' יוסי. ובבבלי כאן כ"ז א': ת"ר <b>איש</b> מה ת"ל <b>איש איש</b>, לרבות אשת חרש, ואשת שוטה, ואשת שעמום,<sup class="footnote-marker">10</sup><i class="footnote">וכ"ה בבבלי כ"ד סע"א. ובספרי פיס' כ', בכי"ר: ושל <b>משומם</b>, וכן לעיל כתובות פ"ז, סוף עמ' 81: משוממת היא. והיא, היא, ועיין במלונות ערך שמם וערך שעמם. ובערוך העיר שבת"י תרגם <b>מהומה </b>שעמומיתא, ושעמום הוא איפוא, מבולבל, המום. ובירושלמי תרומות פ"א ה"א, מ' ע"ב (ומקבילה בגיטין): מהו קורדייקוס? א"ר יוסי <b>המים </b>(בעברית: המום), והוא אינו בר דעת, כמשנת גיטין רפ"ז.</i> ושהלך בעלה למדינת הים, ושהיה חבוש בבית האסורין, שב"ד מקנין להן וכו', ר' יוסי אומר אף להשקותה, ולכשיצא בעלה מבית האסורין ישקנה.<sup class="footnote-marker">11</sup><i class="footnote">עיין במדרש במ"ר פ"ט סי' כ"ח, ולא נזכרה שם דעת ר' יוסי.</i><br>ומלשון המשנה והברייתא הנ"ל משמע שלא חלק ר' יוסי אלא על חבוש בבית האסורים, אבל במקום שהבעל אינו ראוי כלל להשקותה אף ב"ד אין יכולים להשקותה. ולפירוש המאירי הנ"ל הוא סובר או שב"ד ישקו אותה כשהוא בבית האסורים, או שהוא ישקה אותה לכשיצא. ובדרך זו נראה לפרש את התוספתא, והיינו כשהבעל הוא חרש או שוטה או קטן (עיין על קטן להלן), אין ב"ד משקה אותה אלא משנתפקח החרש וכו', והוא בעצמו ראוי להשקותה, והוא הדין שהבעל עצמו משקה ע"י קינוי ב"ד, אבל בחבוש משקין אותו לפני שיצא.<br>ואשר לקטן והגדיל, הרי גם בר"מ פ"ב מה' סוטה ה"ג: <b>תחת אישה</b>, פרט <b>לאשת קטן</b> וכו'. וכבר האריכו האחרונים בשאלה כיצד תתכן אשת קטן, והרי אין לו קידושין, ותירצו ביבם קטן, או בייעוד, ועיין מ"ש לעיל ח"ו יבמות, עמ' 83, ובהערה 27 שם. ובכולם אין יכולים להשקות כל זמן שאינם בני דעת אפילו לר' יוסי.
<small>28-29.</small> <b>או שהלך בעלה למדינת הים, או שהיה בעלה חבוש בבית הייסורין. </b>וכע"ז בד, אלא ששם: בבית האסורי' ישקו'. והפירוש הוא שאם הלך בעלה למדינת הים וכו', בית דין ישקנה אף כשעדיין לא חזר, ולא יצא מבית האסורין, שהרי הוא בר דעת ויכול להשקות אלא שיש כאן מניעה חיצונית. וכל פירושנו מיוסד רק על פירוש המאירי במשנתנו, אבל עצם פירושו במשנה דחוק מאד, וכנראה שמקורו בתוספתא שלפנינו, וגרס כעין גי' ד וכי"ו. ובכי"ע: ושמא הלך בעלה למדינת הים או שמא יצא מבית האסורים. ושמא צ"ל: ישקנה משנתפקח חרש ונשתפה שוטה והגדיל הקטן ומשחזר בעלה ממדינת הים, או משיצא מבית האסורים, ומדברים בבעל גרידא, אבל ב"ד אינם יכולים להשקות אפילו לר' יוסי. אבל קשה לשבש את כל הנוסחאות. ונראה שגי' ד נכונה, ובשתיהן ישקנה בעצמו ע"פ קינוי ב"ד. ופשיטא שהכוונה לכשיבא ממדינת הים, ולכשיצא מבית האסורים.<br>ואשר לכתיב "בית הייסורין" (במקום בית האסורין), הרי כתיב זה מצוי בכי"י, וכן רגיל בכ"י פרמה שבב"ר, עיין בשנו"ס בהוצ' תיאודור, עמ' 452, שו' 1, שם עמ' 500, שו' 4, ועיין מ"ש ר"ש אברמסון בהערות לסוף מס' ע"ז שהוציא לאור, פ"א ע"א (וצ"ל שם: ידיעות המכון לחקר השירה העברית <b>ח"ב</b> עמ' קי"ב). ובתוספתא כי"ע רגיל "בית האיסורין", עיין לעיל יבמות פ"ו, עמ' 19, שו' 32 (בשנו"ס), שם ריש עמ' 26 (בשנו"ס), להלן סנהדרין פ"ב ה"ח (ושם גם בכי"ו כן), וכן במקורות אחרים.

Halakhah 7

<small>30-31.</small> <b>המסללת בבנה קטן, והערה בה, בית שמאי פוסלין מן הכהונה וכו'. </b>כ"ה ("פוסלין") בד ובכי"ע, ובכי"ו נשמט "פוסלין" בטעות. ובכי"ע חסירות המלים "מן הכהונה", אבל המשמעות ברורה שהכוונה לכהונה. ובבבלי סנהדרין ס"ט ב' העמידה רב חסדא בקטן בן ח', אבל בפחות מכאן כולם מודים שהיא כשרה לכהונה, וכן ביותר מבן ט' ויום אחד הכל מודים שהיא ביאה גמורה, עיי"ש. אבל בירושלמי גיטין פ"ח ה"י, מ"ט ע"ג: המסלדת בבנה בית שמאי פוסלין וב"ה מכשירין. שתי נשים שהיו מסלדות זו את זו בית שמאי פוסלין ובית הלל מכשירין. ומן הצירוף הזה ברור שאף ב"ש אין פוסלין אלא משום פריצותא, שהנשים עושות כמעשה מצרים.<sup class="footnote-marker">12</sup><i class="footnote">תו"כ אחרי מות פרשה ט' ה"ח, וציין לו הגר"א בבאורו לאה"ע סוף סי' כ'.</i> ועיין בבלי שבת ס"ה סע"א ויבמות ע"ו א'. ולפ"ז נראה שאף בבנה קטן הכוונה לכל קטן פחות מבן ט', דומיא דקטן שלעיל, שו' 25 ("חוץ מן הקטן"), עיין מש"ש. ודין קטן פחות מבן ט' לעניין ביאה כביאת אשה באשה, שאינו איש, וכמ"ש לעיל. 

Halakhah 8

<small>32-35.</small> <b>עד או' ניטמית, ועד אומ' לא ניטמית, אשה אומרת נטמאת, ואשה אומרת לא נטמאת, או שותה, או לא נוטלת כתובה. </b>וכ"ה בד. ולפי גירסא זו הברייתא נסמכת למשנתנו ספ"ו, וכבר כתבנו לעיל פ"א שו' 3–4, ד"ה אי זו היא, שלפני מסדר התוספתא היה סדר אחר במשנתנו. אבל בכי"ע: עד אומ' ניטמאת ועד אומ' לא נטמאת <b>לא שותה ולא נוטלת כתובה</b>. ומהרי"ן אפשטין במבוא לנוה"מ, עמ' 152, פירש שאין הבדל בין הגירסאות, ואף לפנינו הכוונה מתוך שאינה שותה אינה נוטלת כתובתה, כמו שאמרו בבבלי יבמות ל"ח ב', כתובות פ"א א'. פירוש זה אין לקבלו כלל, ובבבלי שם עדיין הדברים מובנים, והיינו שבית הלל נקטו נוסח קבוע בדין סוטה שהיא או שותה, או אינה נוטלת כתובה,<sup class="footnote-marker">13</sup><i class="footnote">באמת כלל זה הוא בעיקר לשיטת הבבלי, וכמו שניסח הר"מ בספ"א מה' סוטה. אבל בירושלמי מוכח שכלל זה אינו כלל, עיין בנועם ירושלמי כאן פ"ו ה"א וה"ב, ועיין בנועם ירושלמי שם ה"ב שהעיר על הירושלמי סנהדרין פ"ח ה"ו, כ"ו ע"ב: מה טעמון דבית שמאי (כלומד, הסוברים במשנת סוטה פ"ד מ"ב שאם מת בעלה עד שלא שתתה נוטלת כתובתה)? הבא לי בעלי ואני שותה. מה טעמון דבית הלל (כלומר, הסוברים במשנה הנ"ל שהפסידה כתובתה)? הואיל ואין כאן בעל להשקותה, החזירתה התורה לספיקה, וספיקה לספיקה, וספיקה להודיה. וכל המפרשים (ואף בעל נועם ירושלמי שם בכלל) נתקשו מאד בפירושו. ונ"ל שהכוונה היא, הואיל והבעל מת לפני ששתתה, הרי היא עדיין בספק סוטה, וספיקה מחזירה לספיקה (כלומר, למספיקה, עיין מ"ש לעיל פ"ב ה"ג, שורה 22, ד"ה שהביאה עצמה לידי ספק, וד"ה ובמדרש), וספיקה (-ומספיקה) <b>לוודיה </b>(כצ"ל במקום לחודיה), כלומר, המספק הזה שהכניסה את עצמה בסתירתה מחזירה לוודאי סוטה, לעניין כתובה. ולא אמרו ב"ה כן אלא אם מת הבעל לפני ששתתה, ומיתתו היא היא שמחייבת אותו לפרוע את כתובתה, והואיל ובאותו זמן היתה ספק סוטה, לא נתחייב בכתובתה. אבל בנידן דידן (ובדומים לו), הואיל והתורה לא האמינה לעד לעניין כתובה (שמא משקר לטובת הבעל), אין מאמינים לו אלא לחומרא, וחייב הבעל לגרשה, ונוטלת כתובתה.</i> והואיל בשמת בעלה הרי בוודאי אינה שותה (שאין מי שיקנא, ואף אין תועלת בהשקאה) הרי ברור שאינה נוטלת כתובתה. אבל לפנינו עדיין לא שמענו שבעד אחד שהעיד שנטמאה אינה שותה,<sup class="footnote-marker">14</sup><i class="footnote">ולא עוד אלא ש"תני ר' ישמעאל" בירושלמי פ"ו ה"ב, כ"א רע"א, חולק על כך.</i> ובייחוד כשעד מכחישו, וכיצד אפשר לומר בפשיטות "או שותה, או לא נוטלת" ולכוון: מתוך שאינה שותה וכו', מניין לנו שאינה שותה? והרי יש סוברים שהיא שותה, עיין להלן. ובר מן דין, כבר הרגיש מהרי"ן אפשטין שבשאר מקומות במשנה ובתוספתא הפירוש הוא כפשוטו.<br>עכשיו נשאר לנו לברר את הנוסח הנכון. ונ"ל שהנוסח שלפנינו נכון, משום שהוא מקויים גם ע"י ד,<sup class="footnote-marker">15</sup><i class="footnote">ואעפ"י שהוא קרוב למשפחת כי"ו, מ"מ בשעה שיש רגלים לדבר אפילו קרוב נאמן.</i> וכן אמרו בבבלי ל"א ב' שר' <b>חייא אמר</b> היתה שותה, והכוונה לתוספתא שלנו.<br>ולעצם הפירוש נראה שהברייתא שלנו חולקת על המשנה שהיתה לפניה ששנתה (ספ"ו הנ"ל): עד אומר נטמאת ועד אומר לא נטמאת, אשה אומרת נטמאת ואשה אומרת לא נטמאת, <b>לא</b> היתה שותה. וכן אמרו כמה אמוראים בירושלמי פ"ו ה"ד, כ"א ע"א, ובבבלי ל"א ב'. ולפי הלכה זו מאמינים לראשון שהאמינוהו כשנים, ואין אחד מכחיש את השנים. והתוספתא חולקת וסוברת שאם עד אחד מכחיש אותו הרי הוא כאילו איננו, וחוזרת לדינה הראשון,<sup class="footnote-marker">16</sup><i class="footnote">בבבלי ל"א ב' ובמקבילות חילקו בין באו בבת אחת לבין באו זה אחר זה. ועיין מ"ש לעיל ח"ו, עמ' 167 ואילך, ועמ' 214.</i> והאשה או שותה, או לא נוטלת כתובתה, וחולקת על המשנה שהיתה לפניה וסוברת כמשנה שלפנינו. וגירסת כי"ע היא גירסא "מתוקנת".
<small>36-37.</small> <b>ר' יהודה אומ' לא כל הימנו להפסידה מכתובתה. </b>וכ"ה בכי"ע, ובד: לא כל המנו <b>מעד אח'</b> להפסיד' מכתובת'. והיא היא. ואף ר' יהודה חולק במקצת על המשנה הנ"ל, אלא שלדבריו אמנם <b>לא</b> היתה שותה, אבל לא כל הימנו מעד אחד להפסידה מכתובתה. ופירשו בח"ד ובמנ"ב שר' יהודה סובר כר' טרפון בירושלמי פ"ו ה"ב, כ"א ע"א.<sup class="footnote-marker">17</sup><i class="footnote">דברי הירושלמי שם "מתניתא משהודה" וכו' עונים על מסורת אחרת במשנתנו פ"ו מ"ב ששנתה: הרי אילו נאמנין, אבל לא לפוסלה מכתובתה, מעין "אית תניי תני, אבל לא לפוסלה מכתובתה", עיין מ"ש מהרי"ן אפשטין במבואות לספרות התנאים, עמ' 411. אבל לפי מסורת התוספתא, הבבלי וכמה מן האמוראים המסורת היא כנוסח שלפנינו במשנה.</i><br>אבל בירושלמי פ"ו ה"ד, כ"א ע"א: גידול בר מיניימין בשם רב כל מקום שהכשירו עדות האשה באיש האיש מכחיש את האשה והאשה מכחשת את האיש וכו', רב אדא בר אחוה אמר עד אחד נאמן לטמותה, אין עד אחד נאמן להפסידה מכתובתה. אמר רב חסדא מה טעם אמרו עד אחד נאמן לטמותה, מפני שרגלים לדבר. ומדברי בעל צפנת פענח ספ"א מה' סוטה משמע שפירש כי רב אדא בר אחוה חולק על רב והוא סובר שבעד אומר נטמאת ועד אומר לא נטמאת <b>לא</b> היתה שותה (עיין לעיל בסמוך, ד"ה ולעצם), אבל בכגון דא שעד אחד מכחישו נוטלת כתובתה, ולא אמרו רגלים לדבר אלא לעניין טומאה, אפילו בעד אחד מכחישו. ועיין גם בצפנת פענח שם פ"א ה"ח. ולפי פירוש זה אין ראייה כלל שר' יהודה סובר כר' טרפון, ואפשר שאינו חולק אלא בעד מכחיש עד הטומאה, ובכגון דא אינו שותה, אבל נוטלת כתובתה.
<small>37-40.</small> <b>אלא עד אומ' נטמאת, ושנים אומ' לא נטמאת, שנים אומ' נטמאת, ואחד אומ' לא נטמאת, בטל יחיד במיעוטו. </b>דברי ר' יהודה לעיל הוא מאמר המוסגר, ועכשיו אנו חוזרים לדברי הת"ק, שאין האיש מכחיש את האיש והאשה את האשה אלא בששניהם אחד ואחד (או אחת ואחת), אבל באחד ושנים בטל יחיד במיעוטו. ועיקר החידוש בסיפא, וברישא דינם כעד בעד.<br>ובמשנתנו ספ"ו: אחד אומר נטמאת ושנים אומרים לא נטמאת היתה שותה, שנים אומרים נטמאת ואחד אומר לא נטמאת, לא היתה שותה. והעמידוה בירושלמי (פ"ו ה"ד, כ"א ע"א) ובבבלי (ל"א ב') בפסולי עדות, וכר' נחמיה שבפסולי עדות הולכין אחר הרוב. וכן העמידו את משנת יבמות פט"ו מ"ד, וסוטה פ"ט מ"ח. ועיין מ"ש לעיל ח"ו, עמ' 168 ואילך.<br>והנה מלשון התוספתא "בטל יחיד במיעוטו" מוכח שהכוונה לפסולי עדות, שכן לשון זו מצויה רק לעניין שומא (לעיל כתובות פי"א ה"ב, בבלי ב"ב ק"ז א') ולעניין דיון בעיבור השנה (להלן סנהדרין פ"ב ה"א, בבלי שם י' ב'), ואף שנים בטלים במיעוטם (סנהדרין שם), אבל בעדות ממש של כשירים הלשון "בטל במיעוט" אינו שייך כלל, והסיגנון הרגיל בבבלי הוא: "אין דבריו של אחד במקום שנים",<sup class="footnote-marker">18</sup><i class="footnote">עיין בקונקורדנציא לתלמוד בבלי של הרב קוסובסקי כרך ט', 83 ע"א, ערך "דבריו של".</i> ואם הם שנים הרי תרי כמאה, ואין ביטול ברוב בעדים כשירים. ברם אם אנו מדברים בעדים פסולים, שאנו אין סומכים עליחם אלא מחמת אומדנא, ומסתבר שהרוב אומר את האמת, הרי הדיבור "בטל יחיד במעוטו" הוא במקומו, כמו אצל שומא הנ"ל, ואם עשרה אומרים כן ואחד עשרה אומרים אחרת הולכים אחר הרוב.<br>ולא עוד אלא שעל פי הנחה זו מובן לשון משנתנו שנתקשו בו הרבה, עיין בקרן אורה שם, ד"ה אמר עד אחד, בתפארת ישראל למשנתנו שם, אות י"ט ועוד. ברם הכוונה במשנתנו היא שאם עד פסול אומר שהיא נטמאה ושני פסולים מכחישים אותו ממש ואומרים אנו ראינו שלא נטמאה והנך משקר, שותה, משום שהשנים נאמנים להכחיש את האחד, וכאילו לא העיד כלל, והיא חוזרת לדינה ושותה. ואע"פ ששנים מעידים עליה שהיא טהורה, אין נאמנים, שלא האמינו לפסולים אלא בשבויה, אבל בסוטה שהיא מדאורייתא, ויש רגלים לדבר צריך שני עדים כשרים, ואפילו עד אחד כשר אינו נאמן לומר שהיא טהורה, וכמו שהכריע בשו"ת נודע ביהודה מהדורא תניינא סי' ט"ז, וכ"ה דעת בעל ספר עצי ארזים, עיי"ש סי' י"ז ס"ק קמ"ה, ד"ה ולי נראה. ועיין בשב שמעתתא, ש"ו פכ"ג.<br>וכן אם שנים אומרים נטמאת ואחד אומר לא נטמאת, לא היתה שותה, מפני שלעניין טומאת סוטה אפילו פסולים נאמנים שלא תשתה, והיחיד שהוא מעיד עליה שהיא טהורה, אינו נאמן אפילו כשהוא כשר (עיין מ"ש לעיל בסמוך) ומכל שכן כשהוא פסול, ומאמינים לעדי טומאה, שהם הרוב ואינה שותה. ועיין בבלי ספ"ו וברש"י ובתוספות שם.

Halakhah 9

<small>40-41.</small> <b>היה ר' מאיר או' כשם שדיעות במאכל וכו'. </b>כל הברייתא בירושלמי פ"א ה"ז, י"ז ע"א, ובבלי גיטין צ' א', ובמ"ר פ"ט, י"ב. ובבבלי לא נשנו אלא שלש דעות, עיין להלן. אבל במקורות חז"ל רגיל יותר המספר ארבע בהנהגות ובמדות. 
<small>41-42.</small> <b>כך דיעות בנשים. </b>וכ"ה בד, בכי"ע ובבבלי הנ"ל. אבל בירושלמי ובמ"ר הנ"ל, ובבבלי הנ"ל בכמה כי"י (עיין בהוצ' רמ"ש פלדבלום) ובראשונים: <b>באנשים</b>. 
<small>42-44.</small> <b>יש לך אדם שהזבוב עובר על גבי כוסו, מניחו ואין טועמו, זה חלק רע בנשים וכו'. </b>וכע"ז בד. ובכי"ע: שהזבוב נופל בכוסו וכו', ועיין להלן. ובירושלמי הנ"ל: או יש לך אדם שפורח זבוב על גבי כוסו והוא <b>נוטלו ושופכו</b> ואינו טועמו, זה חלק רע <b>באנשים</b> וכו'. וכע"ז גם במדרש במ"ר הנ"ל. ובבבלי חסרה בבא זו. וכנראה שהנכון הוא כגי' שלנו בתוספתא, והכוונה שאין לו לאדם אמתלא כלל לחשוד באשתו, והוא מתאנה לה כדי לגרשה.<br>ואשר ל"חלק רע" הרי פירושו תלוי בגירסאות: לפי גירסת התוספתא פירושו "גורל רע", "נחלה רעה", כבמשנת אבות פ"ה מי"ב, כלומר, חלק רע בנשים. ולפי גירסת הירושלמי והמדרש ("באנשים") פירושו "מדה רעה", בניגוד ל"חלק טוב" המנוי במדות הדיינים (בירושלמי סנהדרין פ"א ז', י"ט ע"ג). ובתפלה: שתתן לי לב טוב, חלק טוב (ירוש' ברכות פ"ד ה"ב, ז' ע"ד). ועיין מ"ש על כ"ז בספרי יוונית ויוונות בא"י, סוף עמ' 55 ואילך, ובעמ' 56 שם, הערה 53.
<small>45-46.</small> <b>יש לך אדם שהזבוב שוכן בתוך כוסו, זורקו, ואין שותהו וכו'. </b>וכ"ה בד. ובירושלמי הנ"ל: ויש לך אדם זבוב שוכן על כוסו והוא נוטלו (כלומר, את הזבוב) ומניחו (כלומר, את הכוס) כמות שהוא וכו'. וכע"ז גם במדרש במ"ר הנ"ל. ובבבלי הנ"ל: יש לך אדם שזבוב נופל לתוך כוסו וזורקו, ואינו שותהו וכו'. ובכי"ע כאן בטעות: שהזבוב עובר על גבי כוסו שופכו ואינו טועמו וכו', וכנראה שנתחלפו שם השורות, ותאור זה שייך למדה ראשונה, עיין מ"ש לעיל בסמוך (גבי חלק רע).<br>והנכון כלפנינו, והיינו אדם שזבוב שכן בתוך כוסו (או על גבי כוסו), ועדיין לא נגע כלל במשקה, והוא משל למצב שאין אשתו אשמה כלל, והיא מדברת עם שכניה וקרוביה, והוא מוחה בה (זורק את הזבוב), ומ"מ פורש ממנה.
<small>46-48.</small> <b>כגון פפוס בן יהודה שנעל דלת בפני אשתו, ויצא. </b>וכ"ה בד. וכע"ז בבבלי הנ"ל. וכן בכי"ע ובירושלמי הנ"ל (אלא שבשניהם חסרה המלה "ויצא"). ברם במדרש הנ"ל: זה יהודה בן פפוס שנעל את הדלת בפני אשתו. וכן אמרו בירושלמי קידושין (פ"ד ה"ד, ס"ו ע"א, בד"ו ס"ה ע"ד): ולא <b>כיהודה בן פפוס</b> שנועל דלת בפני אשתו. ונראה שזהו יהודה בן פפוס שנזכר בירושלמי ברכות ספ"ב ה' ע"ד, ובמקבילה בב"ב פ"ה ה"ד, ט"ו ע"א. ונקטו דוגמא של חבר עצבני והששן שמא לא יצא ידי ההלכה. וכן אמרו עליו בירושלמי שם שעשה את עצמו יחיד וההמיר נגד המקובל בהלכה. ונראה שאף כאן נהג כן, והחמיר על עצמו ופרש מאשתו, ולא עוד אלא שנעל בפניה אחרי שיצא, כדי שלא תדבר אפילו עם שכניה וקרוביה. ולפיכך אמרו לו (ירושלמי כאן וקידושין פ"ד הנ"ל): נהיגין הוון אבהתך עבדין כן, כלומר, וכי אבותיך גם כן נהגו כמותך, ולמה אתה מחמיר נגד מנהג אבותיך. ובירושלמי ברכות הנ"ל אמרו על כגון דא: ובלחוד דלא יבזה חורנין, כלומר, שלא יראה בהנהגתו שאחרים שאינם נוהגים כמותו אינם יראי שמים כמותו, ואף כאן נראה כמבזה את אבותיו.<br>והגירסא פפוס בן יהודה היא תיקון ע"פ הבבלי. תדע לך שהוא כן שבכפו"פ פמ"ד וביוחסין (שהעיר עליהם באהצו"י ברכות במקומו) מעתיקים מירושלמי ברכות "פפוס בן יהודה", והרי הגירסא שלפנינו "יהודה בן פפוס" מקויימת גם ע"י כי"ר בברכות וע"י המקבילה בירושלמי ב"ב, וכן מעתיק מן הירושלמי בס' יחוסי תו"א כת"י ערך ר' יהודה בן נקוסא. ואף במדרש במ"ר כ"י אוקספורד גורס: פפוס בן יהודה, והוא תיקון ע"פ הבבלי והשם הרגיל יותר, עיין בבלי ברכות ס"א ב' ושבת ק"ד ב' בדפוסים עתיקים וכתי"י. ועיין רש"י גיטין צ' סע"א, ובתוספות שבת הנ"ל.
<small>48-49.</small> <b>שהזבוב נופל בתוך כוסו, זורקו, ושותהו וכו'. </b>כלומר, אם רואה את אשתו מדברת יותר מדאי מוכיח אותה (זורק את הזבוב) ואינו פורש מאשתו ומניחה לדבר עם שכיניה וכו'. 
<small>51.</small> <b>עם שכיניה ועם קרובותיה, ומניחה. </b>וכ"ה בד. ובכי"ע: שמניח את אשתו לדבר עם אחיה ושכיניה. ובירושלמי הנ"ל: עם שכניה ועם <b>קרוביה</b> (וחסר שם "ומניחה"). וכן במדרש במ"ר הנ"ל: עם שכניה ועם קרוביה ומניחה. ובבבלי הנ"ל: עם אחיה וקרוביה ומניחה, ובכי"י שם: עם אחיה ועם שכיניה ועם קרוביה ומניחה. וכ"ה גם בה"ג ד"ב, עמ' 338. ועיין מ"ש במחברתי "ספרי זוטא", עמ' 65, ואין שום הבדל בין א"י לבבל, ואין שום צורך להשמיענו שמקנאין ע"י שכן. והעיקר הוא כפשוטו שאף שכן יכול לקנא שלא תסתר, והיא הלכה שאינה מתאימה לשאר מקורות חז"ל, כמו שמצוי בס"ז. 
<small>52-53.</small> <b>שהזבוב נופל בתוך תמחוי שלו. </b>וכ"ה בד ובכי"ע. וכע"ז בבבלי הנ"ל בכל הנוסחאות. ובירושלמי ובמדרש במ"ר הנ"ל: זבוב מת נופל (בירושלמי חסר "נופל") לתוך <b>כוסו</b>. והנוסחא שלפנינו יותר נוחה שהזבוב נמחה בתוך התבשיל, ואי אפשר להפרישו בלא חלק מן התבשיל, וזה חס על מקצת התבשיל. 
<small>53-54.</small> <b>נוטלו, מוצצו, וזורקו, ואוכל את מה שבתוכה וכו'. </b>וכ"ה בד. ובכי"ע: נוטלו ומוצצו ואוכל וכו', כלומר, נוטל את הזבוב ומוצץ ממנו את טעם התבשיל, ואוכל את שאר התבשיל שבתמחוי. ובירושלמי ובמ"ר הנ"ל: והוא נוטלו ומוצצו<sup class="footnote-marker">19</sup><i class="footnote">המלה "ומוצצו" חסרה במדרש ד' קושטא. ובכי"א שם: זבוב נופל לתוך כוסו ונוטלו ומוצצו זה רשע וכו'.</i> ושותיהו, ואף שם הכוונה כן שמוצץ מן הזבוב את המשקה שבכוס, ושותה מה שנשאר בכוס. ובבבלי: מוצצו ואוכלו. 
<small>55.</small> <b>יוצאת וראשה פרוע וכו'. </b>עיין מ"ש על כל הברייתא לעיל ח"ו (כתובות), עמ' 290 ואילך. 
<small>59.</small> <b>מצוה לגרשה וכו'. </b>ירושלמי, במ"ר ובבלי הנ"ל. 
<small>61.</small> <b>וכת' קראו אחר וכו'. </b>בד ובכי"ע, ובירושלמי ובמ"ר ובבבלי הנ"ל: הכתוב קראו אחר. וכן בספרי כי תצא פיס' ר"ע, הוצ' הר"א פינקלשטין, עמ' 290: <b>אחר</b>. כבר קראתו התורה אחר. 
<small>64-65.</small> <b>אם לאו, לסוף שקוברתו. </b>מקורות הנ"ל. וכן בספרי הנ"ל: הכתוב מבשרך שעתידה לקוברו. 

Halakhah 10

<small>69.</small> <b>שתמות ויירשנה וכו'. </b>אבות דר"ן פ"ג, ח' ע"א, נו"ב שם פ"ד, ח' ע"ב. 
<small>71-72.</small> <b>שימות ותינשא לאחר וכו'. </b>אבות דר"ן נו"ב פ"ד, ח' ע"ב הנ"ל. 

Halakhah 11

<small>72-74.</small> <b>המקדש את האשה מפני שהוא בוש מאביה, מאחיה וכו'. </b>במנוה"מ הוצ' ענעלאו ח"ד, עמ' 44: וגרסינן <b>במדרש כי עזה עזובה תהיה ואשקלון לשממה אשדוד בצהרים יגרשוה ועקרון תעקר</b> (צפני' ב', ד'), ר"ל הנושא אשה שקרובותיה עזים ואלמים, וכוונתו להתחזק בהם על הבריות, ולבסוף אם יסתלק מהם כוהם יסתלק גם הוא מן האשה, שנא' <b>עזובה תהיה</b> וכו' עיי"ש. ועיין גם במנוה"מ לר"י אבוהב, הוצ' פריס חורב, עמ' 362. ואף שהלשון מוכיחה שאין כאן "מדרש", אבל בוודאי יש כאן דרשן קדמון שבסס את דבריו על התוספתא כאן. 
<small>77-79.</small> <b>היה ר' מאיר אומ' הנושא אשה שאינה הוגנת לו עובר משם חמשה לאוין, משם בל תקום וכו'. </b>מסורת זו מתאימה למשנת נדרים פ"ט מ"ד: ועוד אמר <b>ר' מאיר</b> פותחין לו מן הכתוב שבתורה, ואומרים לו אילו היית יודע שאתה עובר על לא תקום ועל לא תטור ועל לא תשנא את אחיך בלבבך, ואהבת לרעך כמוך, וחי אחיך עמך וכו'. והם הם הלאוין המנויים בתוספתא כאן, ולאווין לאו דווקא. ובאבות דר"ן פכ"ו, הוצ' רש"ז שכטר, מ"ב רע"א: <b>ר' עקיבא</b> אומר כל הנושא אשה שאינה מהוגנת לו עובר משום חמשה לאוין וכו', כלפנינו. ובמנוה"מ הוצ' ענעלאו ח"ד, עמ' 44: וגרסי' באבות דר"ן ר' עקיבא אומר כל הנושא אשה שאינה הגונה לו עובר על שני מצות עשה, ועל שני מצות לא תעשה. א'. לא תקום ולא תטור (מונה אותם לאו אחד). ב'. לא תשנא את אחיך בלבבך. ושני מצות עשה. א'. ואהבת לרעך כמוך. ב'. וחי אחיך עמך. נמצא עובר על ארבע מצות אלו. וגירסא "מתוקנת" היא, והנכון כלפנינו. וכן בחי' הרמב"ן לגיטין כ"ו ב', ד"ה ה"נ: לפי שאין שום אדם עשוי לכתוב גט לארוסה ואח"כ ישאנה. <b>שעובר בה' לאווין</b>. ולנכון העירו במאסף "הפלס" ש"ג, עמ' 92, שהרמב"ן כיוון לברייתא שלפנינו, שאם ישא את הארוסה אחרי שכתב לה גט יבוא לעבור בחמשה לאווין. ועיין גם בספרי שופטים פיס' קפ"ו, הוצ' ר"א פינקלשטין, עמ' 226, ולהלן שם, כי תצא פיס' רל"ה, עמ' 267. 
<small>83-84.</small> <b>ולא עוד אלא שמבטל פריה ורביה מן העולם. </b>באבות דר"ן הנ"ל: מתוך ששונא אותה רוצה הוא שתמות ונמצא מבטל פריה ורביה מן העולם. וכנראה שמטעם זה התיר ר"ע לגרש את אשתו אם מצא אחרת נאה הימנה, משום שמוטב שיגרשנה מאשר שיחזיקנה ויבואו לו הרהורים "והלואי שתמות". ועיין דא"ר פי"א, הוצ' היגער, עמ' 313. 

Halakhah 12

<small>84-88.</small> <b>האומרת לבעלה השמים ביני וביניך, יעשו דרך בקשה ביניהן, שכן מצינו באמינו שרה שאמרה לו לאבינו אברהם ישפט ה' ביני וביניך וכו'. </b>כלומר, אשה האומרת לבעלה השמים [ישפטו] "ביני וביניך", לא תעשה כן דרך קללה ומסירת דין (עיין בבלי ב"ק צ"ג א'), אלא יעשו דרך בקשה ותפילה ביניהן, שהקב"ה יכריע ביניהן ויברר את דיניהן, כשם שעשתה אמנו שרה, וכמו שמבואר להלן.<br>ובמשנתנו סוף נדרים: שמים ביני לבינך יעשו דרך בקשה. ובבבלי שם (צ"א א') מוכח שפירשו שהאשה טוענת שאינו יורה כחץ. ורבו הפירושים במשנתנו לפי באור זה. והפירוש הפשוט ביותר הוא בערוך ערך שמים (והמפרשים לא נתנו לו לב): פ"א <b>שמים ישפטו ביני וביניך</b>, שאין שכבת זרעך יורה כחץ וכו'. ואשר ל"יעשו דרך בקשה" פירש ר"ת (תוספות יבמות קי"ב א', ד"ה יעשו): <b>יתפללו למקום</b> ויתן להם בנים.<sup class="footnote-marker">20</sup><i class="footnote">במאירי נדרים, הוצ' ר"א ליס, ש"י סע"ב, מביא כן בשם "גאוני הראשונים".</i> והגאונים פירשו (עיין אוה"ג יבמות, עמ' 147): יעשו הן עצמן דרך פשרה ביניהן וכו'. ולפ"ז הפירוש במשנתנו הוא: האשה שאומרת שמים ישפטו ביני לבינך<sup class="footnote-marker">21</sup><i class="footnote">כלומר, ביחס לדברים שביני לבינך, והוא מונח קבוע "נדדים <b>שבינו לבינה</b>".</i> יעשו דרך בקשה, כבתוספתא כאן, וכעין פירוש הגאונים, וכן יוצא מפורש מן הברייתא שהבאנו להלן שו' 88–89, ד"ה והנה בגנזי.<br>ובירושלמי סוף נדרים (מ"ב סע"ד): שמים ביני לבינך. כמא דשמייא רחיקין מן ארעא כן תהא<sup class="footnote-marker">22</sup><i class="footnote">וכן ("תהא") מעתיק גם ר"ן גאון (אוה"ג נדרים, עמ' 116), הערוך (ערך שמים), הראב"ד בפי"ד מה' אישות הט"ז, במ"מ (בדברי עצמו) לעיל שם (בד"ו רפ"ד) ועוד. אבל בחי' הרשב"א סוף נדרים: כך [ה]היא מיטתא (צ"ל: איטתא-איתתא) רחיקתא מבעלה. וכן העתיק הר"ן שם ועוד. ובמ"מ הנ"ל (בד' קושטא): כן ההוא גברא רחיק מן אתתיה. ובהשגות שהביא שם: כמה דשמיא רחיקין וכו' (וקיצר את הפיסקא). וקרוב לוודאי שהרשב"א קיצר ומסר את התוכן, וממנו העתיקו כמה מן הראשונים שבאו אחריו, והעיקר כבירושלמי שלפנינו. ובעל כרחינו אנו אומרים שהיא טוענת "כשם שהשמים רחוקים מן הארץ, הלואי וכן תהא אשה זו רחוקה מאיש זה". ולפי גירסא זו מסתבר שאין הכוונה שבעלה פרש ממנה, אלא שאינה יכולה (או רוצה) לסבול אותו, מפני שאינו יודה כחץ. וכדומה, כפירוש הבבלי שם צ"א א'. ורבותינו הראשונים יפרשו שהכוונה היא שאשה זו תהא רחוקה מבעלה גם להבא, אם ב"ד לא יתערבו. אבל לפי הגירסא שהעתיק הרשב"א והבאים אחריו הפירוש הוא שהיא קובלת על בעלה שפרש ממנה, והיא רחוקה ממנו, כפי שיוצא מן התוספתא כאן, וכמו שפירשו הראשונים שהסמיכו את הירושלמי להגדה שלנו. ברם, כאמור, הגירסא שלפנינו בירושלמי, שהיא מקויימת ע"י הגאונים, עיקרית היא, והיא מסכימה למסורת הבבלי וחולקת על התוספתא כאן. ועיין בפ"מ בירושלמי נדרים שהדגיש בהבדל הגירסא שבר"ן לזו שבירושלמי שלפנינו. אבל פירושו קשה ולדבריו הרי אין נדרה חל כלל, שהרי היא משועבדת לו. ועיי"ש בענין "נטולה אני מן היהודים".</i> האי (=ההיא) איתתא רחיקא מן ההוא גברא. יעשו דרך בקשה. אמר רב הונא יעשו סעודה והן מתרגלין לבא דרך סעודה. ובהשגות הראב"ד פי"ד מה' אישות הט"ז הביא ראייה מן הירושלמי הנ"ל ש"השמים ביני לבינו" כוונתו שהיא טוענת שבעלה פרש ממנה, והוסיף: "וכן אמרו בהגדה שרה אמנו אמרה לאברהם אבינו השמים בינו לבינה, שהרחיקה בשביל הגר".<br>ובתס"ר ח"ב, עמ' 60, ציינתי לו, וחשבתי שהוא מכוין לתוספתא כאן. אבל כנראה שכיוון להגדות שאמרו:<sup class="footnote-marker">23</sup><i class="footnote">אבות דר"ן נו"א פל"ד, הוצ' שכטר, עמ' 100, נו"ב פל"ז, עמ' 97, ובשאר אגדות, עיין בציונים של שכטר שם ובציונים של היגר למס' סופרים פ"י, עמ' 166, הערה 8. ועיין בהערות הרח"ש הורוביץ לספרי במדבר פיס' ס"ט, עמ' 64.</i> ישפוט ה' ביני וביניך נקוד על י' שביניך מלמד שלא אמרה לו אלא על הגר. ויש אומרים על המטילין מריבה ביני וביניך. והכוונה במדרש זה היא ששרה אמרה שה' ישפוט את ה"ביני ובינך", כלומר, את הגר, שנכנסה והצצה בינה לבין אברהם. והראב"ד צרף את לשון האגדה ואת התוספתא שלפנינו, שמשתיהן מוכח ש"ביני לבינך" פירושו פרישה מן האשה, ולפיכך פירש אף את הירושלמי כן. ומן הראב"ד שאבו שאר הראשונים שבאו אחריו עיי"ש בפירושיהם בסוף נדרים.<sup class="footnote-marker">24</sup><i class="footnote">אמנם בחידושי הרשב"א סוף נדרים: אבל יש <b>מן הגאונים </b>שפירשו השמים ביני לבינך, כלומר, שאינו נזקק לה כלל, וכמה שאמרו בהגדת שרה אמנו, וכן אמרו כאן בירושלמי וכו'. אבל אין ראייה כלל שהגאונים הביאו את האגדה, ואפשר שהם דברי הרשב"א עצמו, והגאונים הביאו את הירושלמי, כגון ר"ן גאון, עיין אוה"ג נדרים, עמ' 116.</i> ובאמת אין סתירה בין הבבלי והירושלמי משום שהדיבור "ביני לבינך" כולל את כל הדברים שבינו לבינה, וכמו שפירש הרשב"א והר"ן במקומם שם.<sup class="footnote-marker">25</sup><i class="footnote">אפילו לגירסתם, עיין מ"ש לעיל, הערה 22.</i> ועיין מ"ש להלן בסמוך.
<small>88-89.</small> <b>אלא כך אמרה לו גרש האמה הזאת וכו'. </b>וכ"ה גם בד. ובבי"ע גירסא אחרת, עיין שם. ולכאורה היה נראה שצ"ל: א' (=אחר) כך אמרה וכו', והביא התנא ראייה משם לכאן ש"ביני ובינך" כוונתה להגר שבאה בינה לאברהם, וכמו שמפרש להלן.<br>ברם בח"ד כתב: אבל מה דמסיים אלא כך א"ל וכו', עין רואה שאין המשך לדברים הללו עם מ"ש לעיל, ובהכרח צ"ל שיש כאן איזה חסרון, וסברא אחרת היא דפליג את"ק וסבר דמעולם לא היתה שרה אמנו טוענת על אברהם, ואין פי' וביניך כמשמעו, דמשום הכי נקוד על תיבה זו, ומצאתי בספרי בפרשת בהעלותך (פיס' ס"ט) על פסוק דבדרך רחוקה וז"ל כיוצא בו וכו' שלא אמרה אלא על הגר בלבד ע"ש. וה"נ נראה דסבר הך תנא דלא הוה לה שום תרעומת על אברהם אלא שהיתה שואלת ממנו לגרש את הגר.<br>והנה בגנזי מצרים שפרסם אדלר (למחבר בלתי ידוע) בצופה האנגלי סדרא ישנה ח"ט, עמ' 706 (הוצ' מיוחדת, עמ' 38) מביא ממס' ספרים שאבדה מאתנו: עשר נקודות בתורה <b>ישפט ה' ביני וביניך</b> נקוד על יוד שביניך. ולמה נקוד? <b>אמ' ר' יוסי</b><sup class="footnote-marker">26</sup><i class="footnote">עיין מ"ש על ברייתא זו של ר' יוסי בספרי יוונית ויוונות בא"י, עמ' 128, ובהערות 45–47 שם.</i> מלמד שלא אמרה שרה אמנו לאברהם אבינו כדרך <b>שהאשה אומרת לבעלה ישפט ה' ביני וביניך, אלא כך אמרה לו גרש האמה הזאת ואת בנה</b>.<sup class="footnote-marker">27</sup><i class="footnote">כלומר, "וישפט ה' ביני וביניך" כוונתה להגר שהיא היא ה"ביני לבינך", וכמו שפירשנו לעיל שורה 84–88, ד"ה ובתס"ר.</i> אמר לה, מפני מה? אמרה לו שהרי אני רואה (כלומר, ברוה"ק, כמו שפירש בח"ד) את ישמעאל שהוא בונה במוסין וכו'. ועיין מ"ש להלן.<br>ולפ"ז אין צורך לתקן את הגירסא, והתנא שלנו סובר בעיקרו כר' יוסי ששרה לא מסרה את דינה לשמים,<sup class="footnote-marker">28</sup><i class="footnote">כלומר שיענוש את החייב.</i> אלא שעשתה דרך בקשה, וכמשנה אחרונה (ולא כמו שנשים פשוטות נוהגות), ובקשה שהמקום יכריע, והתנא שלנו השאיר את הסיגנון "אלא כך" כסיגנונו של ר' יוסי, והפירוש הוא: <b>וכך</b> אמרה לו.
<small>91-92.</small> <b>בנה במסין, וצד חגבין, ומעלה ומקטיר לע"ז. </b>וכן בד: בונה במסין וכו'. ובכי"ע: שבונה במה וצד חגבים ומקטיר וכו'. ובגנזי מצרים הנ"ל: שהוא בונה במוסין וצד חגבין <b>ושוחט</b> (עיין בבלי ע"ז נ"א א') ומעלה עליהן וכו'. ונתבארו הדברים להלן פ"ו ה"ו, שו' 79–80, ד"ה שהיה, שראתה את בן הגר מצחק (בראשית כ"א, ט'), משעשע את יצחק בחגבים (עיין במשנת שבת ספ"ט), כדרך ילדי גוים, צדן, ומשחק במשחק עבודה זרה שהקריבן ע"ג הבמה, <b>ובמעלליו יתנכר נער</b>, וחששה שרה שמא ילמד ממנו יצחק בנה, עיין בחי' הרד"ל לב"ר פנ"ג, י"א, הערה ט"ז, ובהערותיו לפרקי דר"א רפ"ל, הערה ב'. אבל הגירסא שלפנינו נכונה, ויש כאן ע"ז ממש, שהיה מקטיר אברי החגבים ע"ג הבמה שעשה. 
<small>95-96.</small> <b>לאחר שזכין לו לאדם חבין לו. </b>וכ"ה בד ובכי"ע. ובגנזי מצרים הנ"ל: וכי מאחר שזכין <b>לקטן</b> חבין לו. והוא באשגרה ממקורות אחרים, עיין לעיל כתובות פ"י, סוף עמ' 90, ובמסורת התוספתא שם, ומ"ש לעיל ח"ו, עמ' 345, ועמ' 379. 
<small>96-98.</small> <b>אחר שעשינוה מלכה, ועשינוה גברה, והכנסנוה לגדולה זו, נטרדנה מתוך בתינו וכו'. </b>וכע"ז בד. ובכי"ע: מאחר שעשינו אותה גבירה נוריד אותה מן הבית וכו'. ובגנזי מצרים הנ"ל: מאחר שעשינו הא (צ"ל: שעשינוהא) גבירה ועשינו הא מילתה (צ"ל: ועשינוהא מלכה) ונכנסה לתוך גדולה זו נעמוד ונטרדה מבתינו וכו'. ובמדרש משלי פכ"ו, כ"ד, הוצ' בובר, נ' ע"א: <b>יו"ד</b> שביניך נקוד, מלמד ששרה אמנו אומרת תחזור הגר לשפחותה, ואברהם אבינו היה אומר לאחר שעשינו אותה גבירה אנו חוזרין ומשעבדין אותה, חלול שם שמים בדבר וכו'. ובפי' ידי משה לב"ר מ"ה ו' (וציין לו הגרמ"מ כשר בתו"ש לך לך, עמ' תר"פ, הערה ל'): במדרש תנחומא מכתיבת יד מפורש זה הענין יותר מרווח, וה"ג התם, מלמד שאמרה לו נחזירנה לשפחה, ואברהם אמר אפשר מאחר שעשינו אותה גבירה אנו חוזרין ומשעבדין בה עכ"ל התנחומא. 
<small>106-108.</small> <b>שאין ת"ל כל, מה ת"ל כל, מלמד שהכריע לשנייה שהכריע לראשונה וכו'. </b>וכ"ה בד, אלא ששם: והכריע לראשונ'. ובכי"ע: שהכריע על השנייה כראשונה וכו'. ובגנזי מצרים הנ"ל חסר כל הסיום. והכוונה כשם שהכריע הקב"ה על דעת שרה בשנייה בגרוש הגר, כן הכריע על דעתה בשעבוד הגר. ועיין להלן בסמוך בשם מדרש משלי הנ"ל. 
<small>108-110.</small> <b>מה שניה לעדות הגר אף הראשונה לעדות הגר. </b>בד: מה שנייה על אודו' הגר, אף הראשונ' על אודות הגר. וכ"ה בכי"ע. ובמדרש משלי פכ"ו הנ"ל: מה ראשונה על אודות הגר אף שנייה על אודות הגר. וכנראה שצ"ל שם להפך, וכלפנינו, שהרי עיקר ההוכחה שאף כאן הסכים והכריע הקב"ה על דברי שרה.<br>וכל האגדות באו כאן כדי ללמד על היחוסים בין איש לאשתו שהוא לא יקנא בשעה שאין צורך בדבר, והיא לא תבוא בטענות ותואנות על בעלה.

Halakhah 13

<small>110-111.</small> <b>דרש ר' עקיבא וכל כלי ח' וכו'. </b>פיסקא ממשנתנו פ"ה מ"ב. 
<small>114-115.</small> <b>כיצד, תנור תחילה, וככר שיני וכו'. </b>תו"כ שמיני פרשה ז' הי"ב, נ"ד ע"ב. ועיין במשנת כלים פ"ה מ"ה ובבלי שבת קל"ח ב'.<br>ובכי"ע מוסיף כאן: אמ' ר' יהושע מי יגלה עפר מעיניך רבן יוחנן בן זכאי שהייתה אומ' עתיד דור אחר לטהר את ככר השלישי שאין לו מן התורה, והלא עקיבא תלמידך וכו'. וכ"ה במשנתנו כאן הנ"ל ובתו"כ הנ"ל. וביחוסי תו"א כת"י ערך ר' יהושע בן הורקנוס: "בתוספתא דסוט' גרסי' והלא עקיבא <b>תלמיד תלמידך</b> מביא לו מקרא מן התורה". וכבר שאלו על גירסת משנתנו למה קרא לו ר' יהושע לר"ע "תלמידך" (של ר' יוחנן בן זכאי) ולר' יהושע בן הורקנוס "תלמיד תלמידך" (במשנתנו ספ"ה), עיין בפיה"מ בסוף פירקין, בתיו"ט פ"ה מ"ב ובתוספת חדשים שם.
<small>115-117.</small> <b>אמ' ר' יהושע כך היה דורש יהודה בן פטירי ומדותם מחוץ וכו'. </b>בכי"ע: ר' יהושע אומ' דרש ר' יהודה בן פטורי משום ר' עקיבא וכו', וכ"ה (בשם ר' עקיבא) במשנתנו פ"ה מ"ג. ועיין מ"ש להלן רפ"ו. 
<small>126-128.</small> <b>ר' לעזר בנו של ר' יוסה הגלילי אומ' אלפים אמה תחום ערי לוים, צא מהן אלף אמה מגרש וכו'. </b>כל הברייתא להלן סוף ערכין, ירושלמי כאן פ"ה ה"ה, כ' ע"ב, בבלי ערובין נ"ו ב'. ובמשנתנו פ"ה מ"ג: ר' אליעזר בנו של ר' יוסי הגלילי אומר אלף אמה מגרש ואלפים אמה שדות וכרמים. ופירש הר"מ בפי"ג מה' שמיטה ויובל ה"ב שאלף אמה מגרש היו מחוץ לאלפים של שדות וכרמים, אבל מן התוספתא כאן והמקבילות מוכח שהמגרש היה כלול בתוך האלפים, ורש"י (כאן כ"ז ב' ועוד) ושאר הראשונים פירשו את משנתנו כן. ובסמ"ג עשין קנ"ה, ר"ו ע"ג, הביא את פירש"י, והוסיף: ובפרק כשם שנינו ר' אליעזר בנו של ר' יוסי הגלילי אומר שתחומין <b>שלשת</b> אלפים, אלף אמה מגרש ואלפים אמה שדות וכרמים. ובתוספתא נחלקו על זה. ופירש שיש כאן מחלוקת בין המשנה והתוספתא, והרמב"ם פסק כמשנתנו. 
<small>128.</small> <b>נמצא רביע מגרש, והשאר שדות וכרמים. </b>וכ"ה להלן סוף ערכין בכי"ו (בדפוסים שם ובהוצ' צוקרמנדל נשמטה המלה "רביע"). וכן הוא בירושלמי ובבבלי הנ"ל. ושאלו בבבלי: רביע, פלגא הוי, עיי"ש שנתנו כמה פירושים. ועיין גם בירושלמי כאן הנ"ל, אבל הגירסא לא נתבררה לי (עיין בשערי תורת א"י, עמ' 368), ויש לתקנה באופנים שונים. וצ"ע. ועיין מ"ש ברוך צוקרמן במונטסשריפט חי"ב (1863), עמ' 467 ואילך, ועיי"ש עמ' 469. 

Chapter 6



Halakhah 1

<small>1-5.</small> <b>ר' יהודה אמ' משם בן פטירי הרי הוא אומ' חי אל הסיר משפטי וגו', ללמדך שאין אדם נודר בחיי מלך אלא אם כן אוהב את המלך. </b>וכ"ה בד. וכן בירושלמי פ"ה ה"ז, כ' ע"ג: תני בשם ר' יהודה <b>חי אל הסיר משפטי</b> וכו', שאין אדם נודר בחייו של מלך וכו'. אבל בכי"ע: ר' <b>יהושע</b> אומ' משום בן פטורי וכו'. וכן בילקוט איוב סוף סי' תתקי"ד: תוספתא דסוטה <b>חי אל הסיר</b>. ר' <b>יהושע</b> אומר משום בר פטרי הרי הוא אומר <b>חי אל</b> וכו'. ועיין במשנתנו פ"ה מ"ה.<br>ובס' יחוסי תו"א הוצ' הרי"ל מימון (פישמן), עמ' ל"ד (הוצ' רבינוביץ י"א ע"ב): "ובתוספת' דסוטה אמר ר' <b>יהושע</b> משום בן פטורין הרי הוא אומר <b>חי אל הסיר משפטי</b>, מלמד שאין אדם נודר בחיי המלך אלא א"כ אוהב את המלך. ונראה כי התוספתא למדה לנו כי ר' יהושע סתם הנזכר שם, זהו ר' יהושע בן הורקנוס הנזכר במשנה (פ"ה מ"ה), וקמ"ל דלא דרש דרשה זו מדעתו, אלא כך קיבל משמו של בן פטורין, שאם נאמר דההיא דתוספתא ר' יהושע סתם, דהיינו ר' יהושע בן חנניה, על מה היה תמיה (כלומר, במשנתנו ספ"ה) על הדרשה, והלא אף [הוא] קיבל מאחרים כך. ואם לא נפרש אותו הפסוק (כלומר, אם לא שנפרש שאותו הפסוק) <b>דחי הסיר משפטי</b>, לא סבירא להו לרבן יוחנן בן זכאי ודורו דלשון שבועה הוא, אלא כדרך הפשט, אל שהוא חי הסיר משפטי, אבל המקרא שדרש ר' יהושע בן הורקנוס (כלומר, במשנתנו הנ"ל) <b>הן יקטילני לא איחל</b> וכו', מדלא כתיב לא אסיר יראתו ממני, אלא תומתי, משמעות תום חיבה ואהבה, כמה שנאמר תמים תהיה עם השם". ולפ"ז חוזר בו רבינו מפירושו הראשון, ור' יהושע בן חנניה הוא שמסר את הדרש בשם בן פטורי, אלא שהדרש שבתוספתא אינו מוכיח בוודאות, ואפשר לחלוק עליו, אבל הדרש במשנה היא הוכחה מסלקת, ולפיכך תמה ר' יהושע במשנה על רבן יוחנן בן זכאי. ומשום כך ממשיך רבינו שם: "ואם הוא כך, כמו שפירשתי" (כלומר, אחרי שחזר בו ופירש שר' יהושע המוסר בשם בן פטורי הוא ר' יהושע בן חנניה) "הרי מבורר כי בן פטורין קדם אף את ר' יהושע שהיה רבו של ר' עקיבא",<sup class="footnote-marker">1</sup><i class="footnote">עיין מ"ש לעיל פ"ה שורה 114–115, ד"ה ובכי"ע, בשם רבינו.</i> כלומר, ומכל שכן את ר' עקיבא עצמו. וכן טען רבינו לעיל שם (על סמך הברייתא בב"מ ס"ב א'): ובן פטורין קדם לר' עקיבא דמקתני עד שבא ר' עקיבא ולימד, ש"מ שדרשה דבן פטורין היתה בידם עד שדרשה ר' עקיבא לדרשה זו.<sup class="footnote-marker">2</sup><i class="footnote">בתו"כ בהר פרשה ה' ה"ג, ק"ט ע"ג: דרש בן פטורי וכו", אמר <b>לו </b>ר"ע וכו'. וכ"ה בספר והזהיר ח"ב, קי"ב סע"א.</i> וממשיך רבינו: ובתוספת' דוקנית מצאתי כמו שכתבתי (כלומר, אמר ר' יהושע משום בן פטורין), אבל מצאתי בתוספת' אחרת ר' יהושע אמר משום <b>ר' יהודה</b> בן פטורין, ואינה זו דוקנית כל כך. וכנראה שרבינו ראה שלפי תוספתא אחרת יש להבדיל בין ר' יהודה בן פטורין ובין סתם בן פטורין, שהרי ר' יהודה בן פטורין היה אחרי ר"ע, וכגירסת כי"ע לעיל ספ"ה: ר' יהושע או' דרש ר' יהודה בן פטורי <b>משום ר' עקיבא</b>,<sup class="footnote-marker">3</sup><i class="footnote">וגירסאות רבינו מתאימות ברובן לגי' כי"ע, כרוב ספרי אשכנז וצרפת, עיין מ"ש במבוא לח"א, עמ' י"ט.</i> ולגירסא זו נפל כל הבניין.
<small>5.</small> <b>משם ר' נתן אומ' וכו'. </b>ילקוט שמעוני ויחוסי תו"א הנ"ל, ירושלמי הנ"ל. 
<small>7.</small> <b>ר' אומ' נאמ' ירא אלים באברהם וכו'. </b>וכ"ה גם בד, בכי"ע, בילקוט ובס' יחוסי תו"א הנ"ל. וכן בבבלי ל"א א' בכי"מ: תני' ר' או' וכו', וכ"ה גם בפי' מעין גנים על איוב, סוף עמ' 43. אבל בהוצאות שלפנינו: תניא ר' <b>מאיר</b> אומר וכו'. וכ"ה גם באגדות התלמוד ובעין יעקב שם. 
<small>11-12.</small> <b>ושאר כל התרעומת האמורה בפרשה לא נאמרה וכו'. </b>וכ"ה גם בילקוט בדפוסים ישנים, אבל בד: ושאר כל <b>התרעומו' האמורה</b> בפרשה <b>לא נאמרה</b> וכו'. ובס' יחוסי תנאים ואמוראים הנ"ל: ושאר כל <b>התרעומות האמורה</b> בפרשה לא <b>נאמרו</b> וכו'. ובכי"ע: ושאר כל <b>התרעומות האמורות</b> בפרשה <b>לא נאמרו</b> וכו'. והנכון כלפנינו, כפי שמוכח ממספר היחיד "האמורה", "לא נאמרה", (כרוב הנוסחאות). 
<small>12-13.</small> <b>לא נאמרה אלא מתוך המורע. </b>בד: אלא מתוך <b>המורא</b>. ובכי"ע: אלא לעינין <b>המאורע</b>. וכ"ה בילקוט הנ"ל. ובס' יחוסי תו"א הנ"ל בהוצ' רבינוביץ: אלא לעניין <b>המורא</b>. ובהוצ' מימון: אלא לעניין <b>המעורא</b> (כנראה שיש שם טעות הדפוס, עיין בהערה שם). ואין הבדל בין הגירסאות, ואף מורע, מורא, פירושו מאורע, עיין מ"ש בתס"ר סנהדרין, סוף עמ' 158 ואילך,<sup class="footnote-marker">4</sup><i class="footnote">וכן צויין שם שבה"ג ד"ב, עמ' 74, ובס' הקנה הגדול פ"ג סע"ג: ואין שואלין אלא <b>במראה</b>. ועיין גם לעיל ברכות, עמ' 14, שורה 48 ובשנו"ס שם, ועוד בכ"מ.</i> והכוונה שאין כאן הרהורים אחרי מדות הקב"ה אלא שכל התרעומת לא נאמרה אלא לעניין סיפור המאורע של יסורי איוב וסבלו. 

Halakhah 2

<small>13-14.</small> <b>דרש ר' עקיבא, בשעה שעלו ישראל וכו'. </b>בבבלי ל' ב': <b>בו ביום</b> דרש ר' עקיבא וכו'. ועיין במשנתנו פ"ה מ"ד. 
<small>16-18.</small> <b>כקטן שקורא את ההלל בבית הסופר, ועונין אחריו על כל עניין ועניין וכו'. </b>וכע"ז בכי"ע ובד בגליון בשם "לישנ' אחר". וכן בירושלמי פ"ה ה"ו, כ' ע"ג: לקטן שהוא <b>מקרא</b> את ההלל בבית הספר, והן עונין אחריו על כל דבר ודבר, עיין במשנת סוכה פ"ג מ"י. ובמשנתנו כאן פ"ה מ"ד הנ"ל: מלמד שהיו ישראל עונין אחריו של משה על כל דבר ודבר כקורין את ההלל. ומסתימת לשון המשנה משמע שמדברים בגדולים שקורין את ההלל, ולפי זה הענייה אין היא חזרה על כל מה שאמר משה, אלא על כל דבר ודבר היו עונין, כמו שעונין בקריאת ההלל. ועיין תוספות סוכה ל"ח ב', ד"ה מכאן, ובירוש' במקומו.<br>וכן בד (בגוף הנוסח): <b>כגדול</b> שמקרא את ההלל בבית הכנס', ועונין אחריו על כל עיניין. משה אמר <b>אשירה לה'</b>, וישראל אמרו <b>אשירה לה'</b>, משה אמר <b>עזי וזמרת יה</b>, וישראל אמרו <b>אשירה לה'</b>, משה אמר <b>ה' איש מלחמה</b> וגו', וישראל <b>אשירה לה'</b>. ולפ"ז הענייה על כל דבר ודבר היא: <b>אשירה לה'</b>, וכמו שאמר ר' לעזר בנו של ר' יוסי הגלילי להלן לפי נוסחת כי"ו וכי"ע. וכע"ז גם בבבלי ל' ב', וכנראה שעל פיו "תוקן" בד. וראה תיאור "הענייה" בס' פליאתה של מרקה, עמ' 38 ועמ' 50.

Halakhah 3

<small>23-24.</small> <b>כגדול שמקרא את ההלל בבית הכנסת וכו'. </b>וכע"ז גם בכי"ע ובירושלמי הנ"ל. אבל בד: כקטון שקורא את ההלל בבית הסופר, ועונין אחריו על כל דבר ודבר וכו'. וכע"ז בבבלי הנ"ל. ועיין מ"ש לעיל בסמוך, ד"ה וכן בד. 
<small>31-35.</small> <b>ר' נחמיה או' כבני אדם שקורין שמע בבית הכנסת, שנ' ויאמרו לאמר, מלמד שהיה משה פותח בדבר תחילה, וישראל עונין אחריו וגומרין עמו וכו'. </b>וכע"ז בד ובכי"ע. ובבבלי ל' ב': ר' נחמיה אומר כסופר הפורס על שמע בבית הכנסת שהוא פותח תחילה והן עונין אחריו. ובתוספות ל' ב', ד"ה ר' נחמיה, הביאו את התוספתא כאן. ועיין להלן. 
<small>35-37.</small> <b>משה אמ' אז ישיר משה, וישראל אמרו אשירה לה' וגו'. </b>בכי"ו בטעות: משה אמ' <b>אשירה לה'</b> וכו', אבל "אז ישיר משה" הוא בכי"ע ובתוספות הנ"ל. ובד: אז ישיר <b>ישראל</b> (וצ"ל: משה). ובבבלי הנ"ל לא נתנו דוגמא לדבר. ואח"כ אמרו: ור' נחמיה סבר <b>ויאמרו</b> דאמרו כולהו בהדי הדדי, <b>לאמר</b>, דפתח משה ברישא. עיין לעיל ד"ה ר' נחמיה. ועיין ראבי"ה ח"ב, סי' תקפ"ד, ריש עמ' 311.<br>ובירושלמי חסרים דברי ר' נחמיה, אבל אח"כ אמרו בשם ר' יוסי בן חנינה: כהדין פסוקא<sup class="footnote-marker">5</sup><i class="footnote">עיין מ"ש ע"ז לעיל ח"ג (שבת), סוף עמ' 10 ואילך.</i> משה אמ' <b>אשירה</b>, והן עונין אחריו <b>אשירה לה' כי גאה גאה סוס ורוכבו רמה בים</b> וכו'.

Halakhah 4

<small>41-42.</small> <b>ר' יוסי הגלילי אומ' כיון שעלו ישראל מן הים וכו'. </b>וכ"ה בד ובילקוט המכירי תהלים פ"ח (בשם התוספתא), כ"ה ע"א. ובכי"ע מקוצר קצת. ובמכילתא בשלח שירה פ"א, עמ' 120, ירושלמי כאן פ"ה ה"ו, כ' ע"ג, ובבלי ל' ב', מקוצר. ובכי"ע כאן: כיון שעלו מן הים וראו את המצריים מתים אמרו שירה. ר' מאיר או' וכו'. והוא מקוצר מאד. ועיין להלן שם בירושלמי בשם ר' נחמיה. 
<small>44-47.</small> <b>עולל מוטל בין ברכי אמו, ותינוק יונק משדי אמו, כיון שראו את השכינה הגביה עולל צוארו וכו'. </b>וכע"ז בד, במכירי הנ"ל ובירושלמי ובבבלי הנ"ל (ובכי"ע חסר כ"ז, עיין מ"ש לעיל בסמוך). ופירש"י: עולל גדול מיונק, כדכתיב (ש"א ט"ו, ג') <b>מעולל ועד יונק</b> וכו'. ובמכילתא הנ"ל: ר' יוסי הגלילי אומר הרי הוא אומר <b>מפי עוללים ויונקים יסדת עוז</b> (תהלים ח', ג'). מפי עוללים, אלו <b>עוברים</b> שבמעי אמן שנ' (איוב ג', ט"ו) או <b>כנפל טמון לא אהיה [כעוללים לא ראו אור</b>], ויונקים אלו שיונקים משדי אמן וכו', רבי אומר עוללים אלו עוללים שבחוץ, שנ' <b>להכרית</b> עולל מחוץ (ירמי' ט', כ'). ועיין מדרש תהלים פ"ח, ה', הוצ' בובר, ל"ט ע"א. ועיין בתוספות ל' ב' ד"ה ר"מ. 
<small>49-50.</small> <b>ר' מאיר אומ' אפי' עוברין שבמעי אמותן וכו'. </b>וכ"ה במכילתא הנ"ל, עמ' 121, בירושלמי (בד' קרוטושין בטעות הדפוס: <b>ר"ג</b>) ובבבלי הנ"ל, בבלי ברכות נ' א' וכתובות ז' ב'. 

Halakhah 5

<small>54-55.</small> <b>באותה השעה הציצו מלאכי השרת שקשרו קטיגור וכו'. </b>וכע"ז בד ובמכירי הנ"ל. ובכי"ע בקיצור: ואותן מלאכים שאמרו מה אנוש כי תזכרנו, א' להן בואו וראו את השירה וכו'. וכן מעתיקים בשם התוספתא בתוספות ל"א רע"א. ועיין במכילתא הנ"ל. 
<small>59.</small> <b>ותחסרהו מעט מאלהים וגו'. </b>בזה מסתיים הדף בכי"ו, וחסר שם דף, ואני משלים מנוסח דפוס ראשון. 
<small>68-70.</small> <b>ר' שמעון בן מנסיא אומר לא נאמרה פרשה זו אלא על יצחק בן אברהם לעיניין עקד'. </b>בכי"ע: ור' שמע' בן <b>אלעזר</b> אומ' לא נאמרה פרשה זו אלא לעינין עקידה. וכ"ה בתוספות הנ"ל, וכע"ז גם במכירי הנ"ל.<br>ובאגדת שה"ש (שה"ש זוטא) ספ"ב, הוצ' שכטר, עמ' 10: מניין [אתה] או' ששתי שירים אמרו מלאכי השרת, אחת בעקידת יצחק ואחת על הים, ביצחק היו משוררין לפני מלך מלכי המלכים ואו' <b>ה' אדונינו מה אדיר שמך בכל הארץ</b> וכו' הרי לנו שירה אחת בעקידת יצחק, ואחת על הים, כמה שנ' <b>מפי עוללים ויונקים יסדת עוז</b>, לכך נאמר שיר השירים, מלמד ששתי השירים האילו אמרו מלאכי המרום, <b>ה' אדונינו מה אדיר שמך בכל הארץ, מפי עוללים ויונקים</b>. ובמנחת בכורים ציין למדרש שהביא בילקוט בראשית רמז צ"ו, אבל שם לא נזכר כלל שמלאכי השרת אמרו שירה.

Halakhah 6

<small>70-72.</small> <b>אמר רבי שמעון בן יוחאי ארבעה דברים היה רבי עקיבא דורש, ודברי נראין מדבריו וכו'. </b>בכי"ע: ר' שמעון בן יוחי אומ' ארבעה דברים היה ר' עקיבא דורש, וכך אני דורש, ודבריי אני רואה מדבריו וכו'. הניקוד (אֵני=איני) הוא ניקוד של סופר למדן, ואיננו נכון, והכוונה היא: וכך אני דורש ארבעה דברים, אלא שאני דורש אותם אחרת. וכן בספרי ואתחנן פיס' ל"א, הוצ' הר"א פינקלשטין, עמ' 50: ארבעה דברים היה עקיבה דורש <b>ואני</b> דורשם, ודברי נראים מדבריו וכו', עיי"ש בשנו"ס. ובבבלי ר"ה י"ח ב': תניא אמר ר"ש ארבעה דברים היה ר"ע דורש ואני אין דורש כמותו <b>צום הרביעי</b> וכו'. אבל בכי"מ שם: <b>ואף</b> אני דורש כמותו, ופירושו שאף אני דורש ד' דברים הללו. ובתשה"ג (עיין אוה"ג שם, עמ' 32): ד' דברים היה ר' עקיבה דורשן <b>ואף</b> אני דורש <b>אותן</b> וכו'. ובילקוט המכירי משלי כ"ו, ס"ב ע"ב (בשם הגמ' שם): <b>ואף</b> אני דורש, ואיני דורשין (צ"ל: דורשן) כמותו, ומן אינון ארבעה דברים וכו'. וכנראה שהעתיק ע"פ פירוש קדמון, ובגמרא שלפנינו לא נשנית רק דרשה אחת בעניין הצום (האחרונה שבד' דברים) שלהלן. ובפי' ר"ח שם: ואלו ד' דברים מפורשין בספרי דבי רב ובתוספתא במס' סוטה, וארשב"י זה אחד מן ד' דברים שהיה ר' עקיבא דורש <b>ואף</b> אני דורש כמותו, ולא חלפתי (וכ"ה גם בכ"י הר"ח: ולא חילפתי) על דבריו (בכ"י: על דברדיו) אלא בצום העשירי בלבד וכו'. וכנראה שצ"ל בכ"י: על דבר דין, והכוונה היא שרשב"י לא חלק על דברי ר"ע בדבר דין אלא בצום העשירי בלבד, ושאר הדברים הרי הן דרשות בעלמא. ועיין שם בדק"ס, עמ' 40, הערה כ'.<br>ובערוך ערך ארבע גרס בבבלי ר"ה הנ"ל, כמו בהוצ' שלפנינו, והוסיף: פיר' אלו ארבעה דברים מפורשין בספרי דבי רב בפרש' שמע ישראל, ובמס' סוטה בתוספתא, ר' שמעון בן יוחאי אמר ארבעה דברים היה ר"ע דורשן <b>ואף</b> אני דורשן וכו'. ועיין גם ברש"י במקומו שציין לספרי ולתוספתא כאן. ובריטב"א שם: וכל הד' דברים מפורשים בתוס' סוטה, והכא נקט חדא מיניהו והכי איתא התם וכו'. וכנראה שצ"ל בריטב"א: מפורשים בתוס' סוטה [ובספרי] וכו', והכי איתא התם וכו', והוא מעתיק את לשון הספרי. ועיין להלן בשם ב"ר.
<small>75-76.</small> <b>אין צחוק האמור כאן אלא עבודה זרה וכו'. </b>וכן היא המסורת בדברי ר"ע בספרי ואתחנן הנ"ל. אבל בב"ר פנ"ג, י"א, עמ' 567: אמר ר' שמעון ר' עקיבה היה אומר בו דבר לגניי, דרש ר' עקיבא וכו' <b>מצחק</b>, אין מצחק אלא גילוי עריות וכו', תני ר' ישמעאל אין צחק אלא עבודה זרה וכו'. ולהלן בתוספתא סובר ר' ישמעאל שאין צחוק אלא שפיכות דמים. 
<small>79-80.</small> <b>שהיה בונה במסין, וצד חגבים, ומעלה ומקטיר לעבדה זרה. </b>עיין לעיל פ"ה, שו' 91–92, ד"ה בנה במסין, ומ"ש שם בשם גנזי מצרים. ובשמו"ר פ"א, א' (ובתנחומא הנדפס מכבר שם) אמרו: מה עשה ישמעאל כשהיה בן ט"ו שנה, התחיל להביא צלם מן השוק והיה מצחק בו ועובדו, כמו שראה מאחרים וכו'. והמפרשים הגיהו "בן <b>ט"ז</b> שנה", שהרי ישמעאל היה בן י"ג כשנימול, ויצחק נולד שנה אח"כ, והמעשה היה כשכבר נגמל יצחק (עיי"ש כ"א, ח', וברש"י שם). ואין צורך לתקן את הגירסא, שכ"ה גם בשמו"ר כי"א והוא מקויים ע"י התנחומא. וכוונת המדרש ששרה ראתה שישמעאל רגיל לצחק בע"ז, וכמו שאמרו כשהיה בן ט"ו שנה <b>התחיל</b> במעשיו הרעים. ויצחק עדיין ילד קטן הוא, וישמעאל שעשע אותו בחגבים (כמשנת שבת ספ"ט), ועשה כמו שראה ילדי גוים אחרים עושים, ואחרי הגמל יצחק חששה שילמד לעשות כמותו, ובאותה שעה אמרה לו שיגרש אותו ואת אמו.<br>ובשמו"ר כי"א מוסיף שם: ואין מצחק אלא שפיכת דמים דכתי' <b>יקומו נא הנערים ויצחקו לפנינו</b>, ואין מצחק אלא גלוי עריות שנא' <b>בא אלי העבד העברי אשר הבאת לנו לצחק בי</b>, והוא מפו' בבראשית רבה בסדר וירא.
<small>82.</small> <b>אין שחוק האמור כאן אלא גלוי עריות וכו'. </b>כבר העירונו לעיל שבב"ר דעה זו מיוחסת לר"ע, והתנא שלנו סובר שם (עיי"ש עמ' 568 בשנו"ס): אין צחק אלא שפיכות דמים. ובספרי ואתחנן הנ"ל לא הובאה אלא דעת ר' עקיבא ודעת ר' שמעון החולק. 
<small>85-86.</small> <b>מכבש את הגנות, ומענה את הנשים. </b>בכי"ע: מכבש את <b>הגגות</b> וכו'. ובב"ר הנ"ל: מכבש גנות וצד נשי אחרים ומענה אותן, ועיי"ש בשנו"ס (עמ' 568 שו' 1). אבל בכ"י הטוב ביותר של ב"ר: מכבש <b>גגות</b>. ואין ספק שזו היא (גגות, הגגות) הגירסא הנכונה. ובבבלי פסהים קי"ג א': אל תרבה <b>בגגות</b>,<sup class="footnote-marker">6</sup><i class="footnote">גליון הגמרא בשם "נ"א". וכ"ה בכ"י מינכן ב', בכ"י אוקספורד ובפי' הר"ח. ועיין דק"ס, עמ' 350, הערה ש'.</i> כלומר, אל תרבה לשמש בגגות, וכדברי ר"י בתוספות יבמות ל"ד ב', ד"ה ולא.<sup class="footnote-marker">7</sup><i class="footnote">עוד אומר ר"י דלא חשוב כמעשה ער ואונן אלא כשמתכוין להשחית זרע, ורגיל לעשות כן תמיד. ומ"ש בפסחים שם "משום מעשה שהיה" אפשר שהכוונה למעשה ער ואונן, ואפשר שהכוונה למעשה שהיה ידוע להם שאשה זנתה משום שבעלה היה חורש בגגות.</i> וכן מבואר בב"ר פפ"ה, הוצ' תיאודור אלבק סוף עמ' 1037: ויהי ער בכור יהודה רע בעיני ה' שהיה חורש <b>בגגות</b>. ובהערות שם העיר על האגדה במה"ג (הוצ' מרגליות, עמ' תרמ"ד): אמרו תמר בת שם בן נח היתה, והיתה נאה ביותר, וכיון שנטלה ער אמר, עכשו היא יולדת והיא מתכערת, מה עשה, היה מניח השדה וחורש <b>בגגות</b>, לשון נקי, ועליו הוא אומר <b>ואץ ברגלים חוטא</b> (משלי י"ט, ב'). ולפנינו פירושו שהיה מכבש את הזכרים,<sup class="footnote-marker">8</sup><i class="footnote">במשנת יבמות פ"ז מ"ה, בהוצ' לו: <b>ונכבש עם </b>השפחה. וכ"ה בתו"כ אמור סוף פרק ה', צ"ז ע"ד, וכן גרסו התוספות ביבמות ס"ט רע"ב, ופירשו שם שלשון זו שייכת במקום שאין נישואין, עיי"ש. ועיין בתיו"ט במקומו.</i> חורש בגגות, ומענה את הנשים שלא כדרכן, וכמו שאמרו בב"ר פ"ה, ה', עמ' 956: <b>ויענה</b> שלא כדרכה. ובמדרש קה"ר י', ח': ויענה כמשכב זכור. 
<small>86-87.</small> <b>רבי ישמעאל אומר אין לשון צחוק אלא שפיכות דמים וכו'. </b>עיין מ"ש לעיל שו' 75–76, ד"ה אין צחוק. ועיין תנחומא תולדות הוצ' בובר סי' ה', שמות סי' כ"ד, וב"ר הנ"ל בשם ר' עזריה מש' ר' לוי, ובפרקי דר"א רפ"ל ובהערות הרד"ל שם. 
<small>96.</small> <b>כן איש רמה וגומר. </b>כלומר, <b>כן איש רמה את רעהו ואמר הלא משחק אני</b>. 
<small>100-101.</small> <b>יהא בביתו עבודה זרה וגילוי עריות ושפיכות דמים. </b>מלשון זה משמע שר"ש סותר את כל הדעות שנאמרו לעיל, כלומר שכולן היו ידועות לו. ובכי"ע: יהא בנו עובד עבו' זרה ומגלה עריות. אבל בספרי ובב"ר הנ"ל לא הזכירו אלא את דעת ר"ע. ובמדרש שהבאנו לעיל שו' 79–80, ד"ה שהיה, אמרו: <b>כמו שראה מאחרים</b>, ואין אחרים אלא גוים, עיין מ"ש לעיל ח"ג שבת, עמ' 294, הערה 35, ח"ה (ר"ה), ריש עמ' 1021. 
<small>101-102.</small> <b>אלא אין צחוק האמור כאן אלא לענין ירושה. </b>בכי"ע חסרה המלה "לענין". ובב"ר, עמ' 568, הנ"ל: ואני אומר אין הלשון הזה צחוק אלא <b>לשון</b> ירושה. ונראה ש"לשון" ירושה, כוונתו "לשם ירושה", עיין מ"ש על "לשון"=לשום בקרית ספר שי"ב, עמ' 64, ובתס"ר ח"ב (ערכין), עמ' 281. ועיין מ"ש להלן בשם הספרי. 
<small>103-109.</small> <b>שכשנולד אבינו יצחק לאברהם אבינו היו הכל שמחין, ואומרין נולד בן לאברהם, נולד בן לאברה', נוחל את העולם ונוטל שני חלקים, והיה ישמעאל מצחק בדעתו ואומר, אל תהו שוטים, אל תהו שוטים, אני בכור ואני נוטל שני חלקין. </b>בכי"ע: כשנולד יצחק היו אומ' נולד בן לאברהם שנוטל שני חלקים. והיה ישמעאל מצחק ואומ' אני בכור ונוטל שני חלקים. ולפנינו בדפוסים, כנראה, אריכות מאוחרת. ובב"ר הנ"ל: שכשנולד אבינו יצחק היו הכל שמחים, אמר להם ישמעאל שוטים אתם, אני בכור, ואני נוטל פי שנים. לפי מסורת זו לא היתה כאן כלל התחרות בין יצחק ובין ישמעאל, אלא בשעה שנולד יצחק (לפי סדר הכתוב אחרי שנגמל יצחק) ואברהם עשה משתה היו הכל שמחים שנולד לו בן שלכל הפחות ינחל שני חלקים מנכסיו, אפילו אם יוולדו לו עוד בנים אחרים,<sup class="footnote-marker">9</sup><i class="footnote">וסברו הגויים שבכור נוטל פי שנים בכל הנכסים, עיין ספרי כי תצא פיס' רי"ז, בבלי ב"ב קכ"ב ב'. ואין מקשין על האגדות.</i> וצחק ישמעאל עליהם, ומצחק הוא כפשוטו שצחק על שיחת ידידי אברהם.<br>אבל בספרי ואתחנן הנ"ל: ואני אומר לא היו צרים אלא לעניין שדות וכרמים שכשבאו לחלוק היה ישמעאל אומר לו אני נוטל שני חלקים שאני בכור וכו'. ולפי מסורת זו מדבר הכתוב על התחרות בין עשו ויעקב כשגדלו הנערים, ופירושו, שר' שמעון אומר שלא היתה שם כלל ע"ז, גילוי עריות ושפיכות דמים, אלא שהיו <b>צרים</b><sup class="footnote-marker">10</sup><i class="footnote">יש כאן שימוש במלה צר במשמעות מתחרה, דוגמת אשה "צרה". ובבבלי הוריות י"א ב' אמר לו ר' חייא לרבי: הרי <b>צרתך </b>בבבל. ולפנינו הוא בלשון זכר. כשימוש בימי הבינים ביחס לבעלה השני של האשה.</i> זה לזה לעניין שדות וכרמים שכשבאו <b>לחלקה</b><sup class="footnote-marker">11</sup><i class="footnote">כנ"ל שצ"ל. ובכי"א ובדפוסים: לחלק, ונראה שצ"ל: לחלק'.</i> (והיינו כשבאו לחלקה, כשימושה בלשון המקרא, חלקת שדה, או כרם), היה ישמעאל אומר וכו'. ובב"ר פנ"ג, י"א, עמ' 568, הנ"ל: אמרו <b>בואו נראה חלקנו בשדה</b>, והיה ישמעאל נוטל קשת וכו'.

Halakhah 7

<small>113-116.</small> <b>ומצ' להם, וכי מספיק להם. את כל דגי הי' וגו', וכי הו' מספיק להם, כגון שנאמר ואם לא תמצא ידה די שה. </b>בכי"ע: ומי מספק להם, <b>אם את כל דגי הים</b>, ומי מספק להם, כעינין שנ' <b>ואם לא תמצא ידה די שה</b>. כלומר שר"ע מפרש את הפסוקים: <b>הצאן ובקר</b> וכו' <b>ומצא להם, אם את כל דגי הים</b> וכו' <b>ומצא להם</b>, שלא יספיק להם, דוגמת "לא תמצא ידה" (ויקרא י"ב, ח') שאין ספיקה בידה להקריב שה.<sup class="footnote-marker">12</sup><i class="footnote">ברש"י במדבר י"א, כ"ב ובדרשות ר"י ן' שועיב בהעלותך ס"ג ע"ג: והוא כמו <b>ומצא די גאלתו </b>(ויקרא כ"ה, כ"ו).</i> והסיגנון שלנו "כגון שנאמר" מצוי במקורות התנאים, וכן לעיל תרומות פ"ז ה"כ (בכי"ע): כגון שהוא אומ' <b>ותבא האשה</b> וכו', ולהלן סנהדרין פ"א ה"ו (בד וכי"ו): כגון שהוא או' <b>פוטר מים</b> וכו'. ובכי"ע שם: כגון דכתיב וכו', ועוד בכ"מ. ובספרי במדבר פיס' צ"ה, עמ' 95: <b>ומצא להם</b>, אפילו אתה מכניס להם כל צאן ובקר ספיקין הן להן וכו'. ובספרי ואתחנן פיס' ל"א, עמ' 50 הנ"ל: <b>אם את כל דגי הים יאסף להם</b>, שוה להם, כלומר, מספיק להם (דוגמת "איננו שוה לי", באסתר ה', י"ג, כלומר, אינו מספיק לי)? 
<small>117-118.</small> <b>וכי איזו קשה זו, או שמעו נא המורים וכו'. </b>כ"ז חסר במקבילות. וברש"י במדבר י"א, כ"ב: ואיזו קשה זו, או <b>שמעו נא המורים</b> וכו', והעתיק ע"פ התוספתא כאן. והברייתא מפרשת את דברי ר"ע, שאין לתמוה לפי פירושו למה לא נענש משה ע"ז כשם שנענש משום שאמר <b>שמעו נא המורים</b>. 
<small>123-124.</small> <b>לא חיסך עליו המקו', שנ' עתה תראה היקרך דברי וכו'. </b>כנראה שמפרש "היקרך" אם יפגע בך (דוגמת "אשר קרך בדרך", דברים כ"ה, י"ח, ועיין בתרגום פה ושם), וכבר מעכשיו בישרו את הפרענות העתידה לבוא עליו. ואף ר"ש בן אלעזר מתרץ את דברי ר"ע, עיין מ"ש לעיל. ועיין במשנת אבות פ"ד מ"ד ובמפרשים שם. 
<small>125.</small> <b>ואני אומר חס ושלום וכו'. </b>מסדר התוספתא הכניס מתחילה מאמרים לתרץ דברי ר"ע, ועכשיו חוזר לדברי ר' שמעון. ואף כאן מקוצר בכל המקבילות. ובפי' רש"י הנ"ל העתיק ע"פ התוספתא כאן. 
<small>130-132.</small> <b>והלא כשהיו ישר' במצרי' נילוס נהר מספיק להם דגי' ולמצריים, בהמת מצריים מספקת להם ולמצריים וכו'. </b>בספרי במדבר הנ"ל בסיגנון אחר, והיינו שמקנה רב עלה עמהם ממצרים וכו' והבאר היתה מספקת דגים שמנים יותר מצרכם. 
<small>135-136.</small> <b>כך הגון להם שתתן להם וכו'. </b>והכוונה איפוא בטענת משה שאפילו אם ישחט להם צאן ובקר ויאסף להם כל דגי הים, ומצא להם, האם שוה וכדאי הוא להם, אם בסוף ימיתו אותם. ובספרי במדבר הנ"ל הובאה דעה זו בשם "ד"א". ולפי גירסת הדפוסים לעיל שם (בשם ר' שמעון): ואני דורש בו <b>שני</b> דברים, הרי בהכרח גם ה"ד"א" בשם ר' שמעון הוא, עיי"ש בהוצ' הרח"ש הורוביץ, עמ' 95, הערה 1. 
<small>137-138.</small> <b>אומרי' לחמור טול וכו'. </b>וכ"ה בכי"ע וברש"י הנ"ל. ובדרשות ר"י ן' שועיב בהעלותך, ס"ג ע"ג: וכי אומרים <b>לסוס אכול</b> וכו'. 
<small>138-139.</small> <b>יהיו אומרי' עלי ולך אין כשר' מוצאת. </b>צ"ל בשר', ובכי"ע: בשורה. ופירש בח"ד שהוא ע"פ הכתוב בש"ב י"ח, ב"ב. ובתרגום שם: ולך לית בסורא מתיהבא, וכנראה שהבין מצאת כמו מוצאת, כלומר, ולך לא הוצאה בשורה, שכבר הוצאה לכושי, עיי"ש. 
<small>142-143.</small> <b>ואל תהא ידי קצרה לפני וכו'. </b>וכ"ה ("לפני") גם בכי"ע. ובח"ד תיקן "לפניהם", וכ"ה בפירש"י הנ"ל. ואין צורך בתיקון. 
<small>143-145.</small> <b>שנאמר ויאמר ה' אל משה היד ה' תקצר וגומר. </b>בכי"ע: שנ' <b>עתה תראה היקרך דברי אם לא</b>. הכוונה, כנראה, שהקב"ה אמר לו למשה עתה תראה היקרך דבריי שאמרתי לך שאף אחרי שתאמר להם את דברי לא יאמינו בי, וכדכתיב (תהלים ע"ח, כ'): <b>הגם לחם יוכל תת, אם יכין שאר לעמו</b>, וכמו שמסיים בספרי בהעלותך הנ"ל, וממילא אני אומר יאבדו הן ואלף (בכי"ע וברש"י: ומאה) כיוצא בהן, ואל תהא ידי קצרה. ועיין בפי' רש"י לחומש הנ"ל. 

Halakhah 8

<small>145-148.</small> <b>רבן גמליאל בנו של ר' יהודה הנשיא אומר אי אפש' לעמוד על תיפלתם, אם תתן להם בשר בהמה גסה, יאמרו בשר בהמה דקה בקשנו וכו'. </b>בכי"ע: אי אפשר לעמוד על התפל, סופו לדון אחריך, אם אתה נותן להם בשר בהמה דקה, אומ' בשר בהמה גסה ביקשנו וכו'. וכן ברש"י בהעלותך הנ"ל: רבן גמליאל בנו של ר' יהודה הנשיא אומר אי אפשר לעמוד על <b>הטפל</b> (בכמה כי"י שם: התפל), מאחר שאינן מבקשים אלא עלילה לא תספיק להם (כלומר, <b>ומוצא להם</b>?), סופן לדון אחריך, אם אתה נותן להם בשר בהמה גסה יאמרו דקה בקשנו וכו'. ובספרי בהעלותך הנ"ל בלשון ראשון: אלא שמבקשים עלילה היאך לפרוש מאחרי המקום. וברש"י הנ"ל צרף את דברי הספרי הללו ואת סוף דברי הספרי בלשון שניה לנוסח התוספתא כאן. ובספרי ואתחנן פיסקא ל"א הנ"ל, בקיצור: ואני אומר אפילו אתה מכניס להם כל צאן ובקר שבעולם סופם לרנן אחריך.<br>ולפי מסורת התוספתא<sup class="footnote-marker">13</sup><i class="footnote">ואף ר"ג בנו של ר"י הנשיא מפרש את דברי ר' שמעון, ודברי בעל ח"ד תמוהים. כפי שיוצא מן הספרי הנ"ל.</i> והספרי במדבר נזדכה משה רבינו מלשון חוסר אמונה במקום, משום שאפשר לפרש את דבריו בשני פנים, א. שטען: <b>הצאן ובקר ישחט להם ומצא להם</b> וכו', <b>ומצא להם</b>, כלומר, וכי יבואו על סיפוקם בכך אם תהרג אותם בבשר; ב. שאמר: <b>הצאן</b> וכו' <b>ומצא להם</b>, כלומר, אפילו אם תתן להם כל מה שמבקשים, וכי יסתפקו בכך? והרי יבקשו יותר ויותר. ואף ר' שמואל בן חפני פירש את הפסוק "ומצא להם" בשני דרכים הנ"ל, לפי הקטעים שפרסם ר"מ צוקר בתרביץ של"ה (טבת תשכ"ו), עמ' 161, וע"פ דברי הספרי במקומו (והמקבילה בתוספתא).<sup class="footnote-marker">14</sup><i class="footnote">בדברי ר"מ צוקר שם. וכן בעמ' 160, 162, נפלה ט"ס, ודברי ר"ש בן אלעזר בתוספתא בשיטת ר"ע הם, ואינם שייכים לדברי ר' שמעון. ושני הטעמים הם, כנראה, של ר"ש עצמו, עיין מ"ש להלן בפנים.</i> ועיין בפי' הרמב"ן במקומו, ומ"ש עליו ר"א מזרחי שם. ועיין מ"ש ר"ש אברמסון בס' "רב נסים גאון", עמ' 340–341.
<small>153-154.</small> <b>השיבתו רוח הקדש עתה תראה היקרך דברי אם לא. </b>וכ"ה בספרי ואתחנן הנ"ל. כלומר, עכשיו תראה שלא יבקשו יותר ממה שנתתי להם, וכמו שכתוב (שם י"א, ל"ג): <b>הבשר עודנו בן שניהם טרם יכרת וכו' ויך ה' בעם</b> וכו'. 
<small>154-155.</small> <b>ורואה אני את דברי וכו'. </b>ועכשיו מסיים ר"ש את דבריו, וכפי שאמרנו שגם ר"ג בר"י הנשיא מפרש את דברי ר"ש. 

Halakhah 9

<small>156-157.</small> <b>דרש רבי עקיבא הרי הוא אומר בן אדם יושבי החרבות וכו'. </b>ספרי ואתחנן פיס' ל"א הנ"ל. ובפירוש התפילות והברכות לר' יהודה בר' יקר ח"א, עמ' ט': וכן הוא בתוספות פרק ב' (צ"ל: ו') דסוטה ובספרי פרשת ואתחנן, בן אדם יושבי <b>החרבות</b> וכו'. ועיין בפירש"י והרד"ק ביחזקאל ל"ג, כ"ד. ובילקוט יחזקאל רמז שע"ג הובאה כל הברייתא בשם התוספתא. 
<small>161-163.</small> <b>רבי נחמיה אומר ומה אברהם שלא היה לו אלא בן אחד וכו'. </b>בכי"ע ובילקוט יחזקאל, הנ"ל: ר' <b>יוסי הגלילי</b> אומ' ומה אברהם שלא היה לו וכו'. וכן מסתבר יותר, שהקדים המסדר את דברי ר"י הגלילי לדברי ר' נחמיה, ובספרי לא נזכרה דעה זו. וברור שאף דעה זו בשיטת ר"ע היא שדורש את דברי יושבי החרבות לגנאי גמור. 
<small>165-168.</small> <b>רבי אליעזר בנו של רבי יוסי הגלילי אומ' ומה אברהם שלא היה לו במי לתלות ירש את הארץ, אנו שיש לנו במי לתלו' וכו'. </b>הכוונה סתומה. ולפי מקום הבבא כאן (שהיא לפני דברי ר' שמעון) משמע שאף הוא הולך בשיטת ר"ע ודורש לגנאי (עיין גם לעיל שו' 161–163). ואף בכי"ע ובילקוט נמצאת כאן בבא זו, אלא שהיא מיוחסת לר' נחמיה, עיין מ"ש לעיל בסמוך, ד"ה ר' נחמיה. ואף דעה זו לא נזכרה בספרי.<br>ברם בכי"ע חזרו על בבא זו (בשם ר' נחמיה) להלן, אחרי דברי ר"ש, ומסתבר שאף הוא דורש כעין דברי ר"ש שיושבי החרבות לא סמכו על עבודה זרה, אלא טענו שק"ו הוא מאברהם שלא ירש את הארץ מאבותיו, ולא היה לו במי<sup class="footnote-marker">15</sup><i class="footnote">בילקוט: <b>במה </b>(וכ"ה בכי"ע) להתלות וכו', והיא היא.</i> לתלות, אנו שיכולים לתלות באברהם אינו דין שנירש את הארץ. ובכי"ע נתן הסופר בבבא הסמוכה נקודה לפני "ר' נחמיה" ואחרי "את הארץ" לסימן מחיקה, והוא מפני שחשב שלפניו כפילות מיותרת, אבל קרב לוודאי, שכאן היא כפילות, ומקום המאמר הוא אחרי דברי ר"ש.
<small>169-172.</small> <b>ואני אומר ומה אברהם שלא נצטווה אלא מצות יחידות ירש את הארץ, אנו שנצטוינו על כל מצוות וכו'. </b>בכי"ע: אלא על מצוה יחידית ירש את הארץ אנו שציוה אותנו מצוות הרבה וכו'. ובילקוט: אלא מצוה יחידה ירש את הארץ אנו שנצטוינו מצוות הרבה וכו'. וכן בספרי ואתחנן הנ"ל, הוצ' ר"א פינקלשטין, עמ' 50: ומה אכרהם שלא נצטווה אלא מצוה יחידית ירש וכו'. וכ"ה ברד"ק ליחזקאל ל"ג, כ"ד. וברש"י שם, וכן בריטב"א ר"ה י"ח א' ועוד: מצוה אחת (עיין בשנו"ס בספרי הנ"ל). והכוונה למצות מילה, שהרי על מצוות בני נח כבר נצטוו מקודם. ובכמה נוסחאות בספרי שם: מצוות <b>יחידות</b>, וכ"ה בפירוש ר"י בר' יקר הנ"ל, וכתב שם: פירוש, על שבע מצות ומילה. 
<small>176-177.</small> <b>(ואת הארץ). </b>ליתא בכי"ע ובילקוט יחזקאל והוא מיותר. 
<small>177.</small> <b>זה אבר מן החי. </b>בבבלי סנהדרין נ"ט א': <b>בנפשו דמו לא תאכלו</b>, זה אבר מן החי<sup class="footnote-marker">16</sup><i class="footnote">וכ"ה גם בירושלמי מכות פ"ב בקטע מן הגניזה (נתפרסם בתרביץ שי"ז, עמ' 133) ונמצא גם בילקוט המכירי לישעיה ט', ז', עמ' 74 (עיין תרביץ שם, עמ' 130).</i> וכו' <b>לבלתי אכל הדם</b>, זה דם מן החי.<sup class="footnote-marker">17</sup><i class="footnote">כ"ה בהוצאות שלפנינו, אבל בכי"י ליתא, עיין דק"ס שם, עמ' 167, הערה ס'.</i> ועיין סדר עולם פ"ה וספרי דברים פיס' ע"ו, עמ' 142. ועיין תו"כ קדושים ריש פרק ו', צ' ע"ב, ובבלי סנהדרין ס"ג א' ובגליון שם, ובמסורת התלמוד לתו"כ שם אות ו', ומש"ש בשם הפרי מגדים ליו"ד סי' כ"ז. ועיין שמ"א י"ד, ל"ב, ובפי' הרד"ק שם. ולפי פירושו שאכלו בחפזון יש לפרש שאכלו לפני שיצאה נפשה של בהמה, ושאול צוה אותם לשחוט <b>"בזה"</b>, כדי למהר שתצא נפשה. 
<small>180-181.</small> <b>עמדתם על חרבכם, זו עינוי דין וגזל. </b>בכי"ע ובילקוט יחזקאל: זה הדין וגזל. והרי בני נח נצטוו על הדינים והגזל, עיין להלן ע"ז פ"ט (כי"ע פ"ח) ה"ד, וסדר עולם פ"ה, הוצ' רטנר, י"ג ע"א, ובמקבילות. 
<small>181-182.</small> <b>תועבה, זו משכב זכור. </b>ויקרא י"ח, כ"ב. 
<small>184-185.</small> <b>ומה שבע מצוות שנצטוו עליהן בני נח וכו'. </b>המלה "שבע" חסרה בכי"ע ובילקוט הנ"ל. ועיין בסדר עולם פ"ה, הוצ' רטנר י"ב סע"ב, ובהערה כ' שם. 

Halakhah 10

<small>187-189.</small> <b>דרש רבי, הרי הוא אומר כה אמר ה' צום הרביעי וכו'. </b>בכי"ע חסרות המלים "דרש רבי", ולפנינו, כנראה, צ"ל: דרש רבי [עקיבא], כמו בשלש הבבות הראשונות. וכל הברייתא בספרי ואתחנן הנ"ל, בירושלמי תענית פ"ד ה"ח, ס"ח ע"ג, ובבלי ר"ה י"ח ב'. 
<small>190-191.</small> <b>צום הרביעי, זה שבעה עשר בתמוז. </b>וכ"ה בכי"ע. וכן בריטב"א ר"ה י"ח ב': גר"י צום הד', זה י"ז בתמוז שבו הובקעה העיר, וכך היא בתוספ' סוטה. וכ"ה בספרי ובירושלמי הנ"ל בכל הנוסחאות ובכמה נוסחאות שבבבלי הנ"ל, עיין דק"ס במקומו. אבל בכמה נוסחאות בהוצאות שלפנינו בבבלי: צום הרביעי זה <b>תשעה</b> בתמוז וכו', וכן מעיד הריטב"א הנ"ל: "וכך מצינו הגרסא בנוסח דוקני", והוא כמפורש בירמי' נ"ב, ו'-ז'. וכבר העירו הראשונים על דברי רבא בתענית כ"ח ב', שבראשון הובקעה העיר בתשיעי, ובשני בשבעה עשר, עיין בתוספתא לעיל תענית פ"ג, סוף עמ' 340, ומש"ש בח"ה, עמ' 1116. ועיין בירושלמי הנ"ל. 
<small>196.</small> <b>זה שלשה בתשרי, יום שנהרג בו גדליה בן אחיקם וכו'. </b>כל הבבא חסרה בכי"ע, ומתחיל שם: צום העשירי וכו', ויש שם השמטה ע"י הדומות, וכלפנינו כ"ה בספרי, בירושלמי ובבבלי הנ"ל. וכ"ה בסדר עולם פכ"ו, הוצ' רטנר ס' ע"א, ועיי"ש בהערה ל"ט, ובהערות ר"א פינקלשטין בספרי שם, עמ' 51, הערה 6. 
<small>197.</small> <b>ללמדך שקשה מיתתן של צדיקי' וכו'. </b>וכ"ה בספרי ובבבלי הנ"ל. וכע"ז באיכה רבה פ"א, ט', הוצ' בובר, עמ' 73. ועיין ירושלמי יומא פ"א ה"א, ל"ח ע"ב, וי"ר ספ"כ, הוצ' ר"מ מרגליות, עמ' תע"ב, ובמקבילות שצוינו שם, עמ' תע"א. 

Halakhah 11

<small>203.</small> <b>ועשו יום שמועה כיום שריפה. </b>כלומר. וצמים <b>גם</b> ביום שמועה, אבל ביום שריפה בוודאי צמים, שהרי ר"ש מודה בצום חמישי, וכן מפורש בזכרי' לעיל שם ז', ג'. 
<small>204.</small> <b>והלא זה ראוי ליכתב ראשונ', למה נכתב באחרונה וכו'. </b>וכ"ה בכי"ע, והוא חוזר לדברי ר"ע שהופסקו באמצע בדברי ר' שמעון, והיינו לשיטתו שצום העשירי בטבת הוא יום שסמך מלך בבל על ירושלים הרי הוא הצום הראשון לפי סדר המאורעות, והיו צריכים לחשוב אותו ראשון, וכו'. ועיין בירושלמי ובבבלי הנ"ל. 

Chapter 7



Halakhah 1

<small>1-4.</small> <b>שבועת העדים והדייני' נאמר' בכל לשון [השביע עליהן חמשה פעמים בכל לשון] ששומעי', ואמרו לו אמן, הרי אלו חייבין. </b>השלמתי ע"פ כי"ע, ולפנינו, כנראה, השמטה ע"י הדומות. ומן הלשון "עליהן" משמע קצת שמדברים בשבועת העדות והשביע עליהן חוץ לב"ד חמש פעמים חייבין על כל אחת ואחת, ויש כאן קיצור ממשנת שבועות פ"ד מ"ג, ועיין בתוספות שם ל"א ב', ד"ה משביע. והלשון מגומגמת מאד.<br>ואם גירסת הדפוסים נכונה אנו למדים מן הברייתא שני דברים, והיינו ששבועת הדיינים נאמרת בכל לשון (עיין מ"ש להלן), ושאף על שבועת הדיינין עונה אמן, עיין בספרי נשא פיס' ט"ו, עמ' 20, ומכילתא משפטים פ"כ, עמ' 322. וכן פסק הר"מ בפי"א מה' שבועות ה"י, ומדברי התוספות בשבועות ל"ח ב', ד"ה לאתפושי, משמע שבשבועת הדיינין אינו צריך לענות אמן. ולהלן נציין לראשונים שהביאו את התוספתא שלנו.<br>ובמשנתנו כאן רפ"ז: אלו נאמרין בכל לשון, פרשת סוטה וכו', ושבועת העדות, ושבועת הפקדון. ואפשר היה לפרש שבועת הפקדון כשהוא נשבע מפי עצמו. אבל בירושלמי שם (פ"ז ה"א, כ"א ע"ב): ושבועת העדות ושבועת הפקדון <b>משביעין</b> אותו בלשונו. <b>השביען</b> שלא בלשונן <b>ואמרו אמן</b> הרי אילו פטורין. ובבבלי שבועות ל"ח סע"ב (והיא הברייתא שלפנינו): ת"ר שבועת הדיינין אף היא בלשונה נאמרה וכו'. ובחי' הר"י מיגאש שם: ולמיהוי <b>בלשון הקדש</b>, כדאמרינן שבועת הדיינים אף היא בלשונה נאמרה, אלא מיהו הני מילי בשבועה עצמה, אבל כשמסר הכפירה, או הטענה, להשביעו עליה, לא אצטריך לסדרה בלשון הקדש, אלא מסדרה בלשון חול, ומוצי' השבועה עליה בלשון הקדש. וכן בר"מ פי"א מה' שבועות ה"ח: ושבועת הדיינין וכו', והורו רבותי שאין משביעין שבועת הדיינין אלא בלשון הקדש. ובהי"ד שם: הדיינין שהשביעו את הנשבע בכל לשון שהוא מכיר הרי זו כמצותה וכן הורו הגאונים, אבל רבותינו הורו שאין משביעין אלא בלשון הקדש, ואין ראוי לסמוך על הוראה זו. ואע"פ שנהגו בכל בתי דינין להשבע בלשון הקדש צריך להודיע את הנשבע עד שיהא מכיר לשון השבועה וכו'. והוא בדברי הר"י מיגאש הנ"ל.<br>והנה במשנתנו רפ"ז הנ"ל נאמר: ואלו נאמרין בכל לשון, <b>פרשת</b> סוטה. ובמדרש במ"ר פ"ט, ריש סי' ל"ד: <b>ואמר אל האשה</b> ילמדה סדר שבועה הכהן (כ"ה בד' קושטא) דברי ר' ישמעאל. ר' יונתן אומר אם אינה שומעת לשונו יאמר לה ע"י תורגמן. ובכ"י אוקספורד שם: <b>למדך</b> סדר שבועת הכהן וכו'. ומפשוטה של לשון משמע שמלמדה בלשונה את העניין, אבל אחרי שהסבירו לה ראויה השבועה להיות בלשון הקודש, ועיין בבלי ל"ב ב'.<sup class="footnote-marker">1</sup><i class="footnote">אבל עיין בלשון הספרי נשא פיס' י"ב, עמ' 18, ובירושלמי כאן רפ"ז, כ"א ע"ב.</i> ובספרי זוטא נשא, עמ' 235: ואמר אל האשה בלשונה. אל הגנב והגזלן בלשונם. ועיין בס' מנחה חריבה ל"ג ב', ד"ה שבועת העדות, מ"ש על תשובת הרשב"א ח"א סי' תתמ"ב.<br>ברם כבר תפסו הראשונים (עיין להלן) על שיטת הר"י מיגאש הנ"ל מלשון הבבלי בשבועות ל"ט א': מאי אף היא בלשונה נאמרה, כדתנן אלו נאמרין בכל לשון, פרשת סוטה וכו' ושבועת העדות ושבועת הפקדון, וקאמר <b>נמי</b> שבועת הדיינין <b>אף היא</b> בלשונה נאמרה.<sup class="footnote-marker">2</sup><i class="footnote">מכאן משמע ששבועת הפקדון ושבועת הדיינין אינן היינו הך, עיין בחי' הרמב"ן שבועות רפ"ו ל"ח ב', ועיין גם בתוספות שם ל"ט סע"א, ד"ה ואלו, ובתוספות שאנץ כאן ל"ב סע"א. אבל בר"מ פי"א מה' שבועות הי"ד: צריך להודיע את הנשבע עד שיהא מכיר לשון השבועה, ששבועת הדיינין היא שבועת הפקדון בעצמה.</i> ושמא חסרה לפניו המלה "נמי", והדיבור "אף היא" בא לחלוק, עיין הדוגמאות שניתנו במבוא לנוסח המשנה למהרי"ן אפשטין, עמ' 1019 ואילך.<br>ובחי' הרמב"ן בשבועות ל"ט סע"א השיג על ר"י מיגאש מן הסוגיא הנ"ל, והוסיף: ומצאנו בתוספתא במס' סוטה פ"ז מפורש שבועת העדים והדיינים נאמרת בכל לשון כו'. וכן העתיקו את התוספתא בקיצור (ע"פ הרמב"ן) ברשב"א, ריטב"א, מאירי והר"ן על הרי"ף שם. ובחי' הר"ן שם: וכן מפור' בתוספת' במס' סוטה פ"ז שבועת העדים והדיינין נאמרה בכל לשון. שבועת הדיינין כיצד כו'. וכנראה שקיצר והשמיט את הגירסא המגומגמת שבנתים. ואם נניח שבאמת חסרו לפניו "ואמרו לו אמן הרי אלו חייבין", כשם שחסר כ"ז בבבלי שבועות ל"ח סע"ב, הרי בוודאי אין שום קושיא על הר"י מיגאש, שהרי הברייתא מפרשת מיד "באיזו צד", כלומר, לא בשבועה עצמה אנו מדברים אלא באיומן של הדיינים שהיא בכל לשון. וכן נראה מדברי הר"מ בפי"א מה' שבועות הט"ז-י"ז, עיי"ש.

Halakhah 2

<small>6.</small> <b>אומרין לו הוי יודע וכו'. </b>כל הברייתא בבבלי שבועות ל"ט א'. 
<small>8-9.</small> <b>כל עברות שבתורה כתוב בהן ונקה וכו'. </b>עיין בבבלי שם ולעיל יומא פ"ד (כי"ע פ"ה) ה"ה וה"ט ובמסורת התוספתא שם. 
<small>10-11.</small> <b>כל עברות שבתור' נפרעין ממנו וכו'. </b>בבלי הנ"ל בשינוי סדר. ובילקוט המכירי הושע ד', ב', מביא את הבבלי ומוסיף: וכן בתוספתא. ובתנחומא וישב סי' ב': א"ר עקיבא החרם היא השבועה והשבועה היא החרם וכו', וכל עבירות נפרעין ממנו וחרם נפרעין ממנו ומן כל הבריות וכו'. ועיין פרקי דר"א פל"ח בנוסח ד"י וכתי"י, עיין להלן שו' 27–28, ד"ה בא וראה. 
<small>21-25.</small> <b>ובאה אל בית הגנב, זה משביע לשקר ויודע שאין לו בידו וגונב דעת הבריות. ואל בית הנשבע בשמי לשקר, כשמועו. </b>להלן שבועות פ"ו ה"ג (בכי"ו ובד), ירושלמי שבועות פ"ו ה"ו, ל"ז ע"א, בבלי שם ל"ט א', הנ"ל, וי"ר פ"ו, ג', הוצ' ר"מ מרגליות ז"ל, עמ' קל"ב, שם, עמ' קל"ה בשנו"ס, פסיקתא רבתי פכ"ב, הוצ' רמא"ש קי"ג ע"ב, מדרש חדש על התורה בספרו של מאן The Bible as Preached וכו', עמ' ר"י. ועיין מכילתא משפטים פט"ז, סוף עמ' 303, ובבלי שבועות ל"ט ב'. 
<small>27-28.</small> <b>בא וראה שדברים שאין האש אוכלתן וכו'. </b>מקורות הנ"ל, ילקוט המכירי זכרי', עמ' 54, בשם תוספתא. ובפרקי דר"א פל"ח (בד"י ובכי"י, עיין במאסף חורב, ניו־יורק אלול תש"ח, עמ' 212): ר' עקיבא אומר החרם היא השבועה ושבועה היא חרם וכו', בא עליו החרם ומכלה אותו ואת עציו ואת אבניו וכו'. ועיין מ"ש לעיל שו' 10–11, ד"ה כל עברות, בשם התנחומא. 

Halakhah 3

<small>29.</small> <b>אם אמ' איני נשבע פוטרין וכו'. </b>בבלי שבועות ל"ט א' הנ"ל. 
<small>33-34.</small> <b>משביעי' אותו בשבועה האמורה בתורה וכו'. </b>כ"ה בד, וכע"ז בכי"ע. ובכי"ו בטעות: <b>משביעו</b> אותו וכו'. ובבבלי שבועות ל"ח ב' הובאה בבא זו בשם "אמר רב יהודה אמר רב", ורצו לומר שהכוונה שמשביעים אותו בשם המיוחד, כמכילתא משפטים פט"ו, עמ' 300, להלן שם פט"ז, עמ' 304, ספרי נשא פיס' ט"ו, עמ' 20 (ועיין מכילתא משפטים פ"ה, עמ' 268, ובציונים של הרח"ש הורוביץ שם). ודחו שאפשר לפרש שהכוונה היא לשבועה בנקיטת חפץ, כשם שנשבע אליעזר לאברהם, עיי"ש. 
<small>35-36.</small> <b>אומ' לו הוי יודע שלא על תנאי שבלבך וכו'. </b>בבלי הנ"ל, לעיל שם כ"ט א', נדרים כ"ה א'. ובירושלמי פ"ז ה"א, כ"א סע"ב (נדרים פ"ג סה"א, ל"ז ע"ד): דתני שבועת הדיינים כתניין שבלבינו, לא כתניים שבלבכם. א"ר יודן חזקה כתניין שבלבו הוא משביעו, ולמה הוא מתנה עמו, מפני ההדיוטות שלא יאמרו יש תניין בשבועות. ובבבלי נדרים הנ"ל (ושבועות כ"ט א') פירשו שהתנאי הוא שמא יערים מקודם ויקרא לחתיכות עץ מעות, או משום קניא דרבא וכדומה. אבל בא"י סברו שבכלל אין תנאי בשבועות ואינו יכול להתנות מתחילה, ולא להערים, ואף שאין כאן שבועת שקר, הרי יש כאן שבועת שוא, עיין מ"ש לעיל ח"ז (נדרים), עמ' 414 ואילך. ואף בעובדא כעין קניא דרבא, אפילו אם קפץ ונשבע (עיין תוספות שבועות כ"ט ב', ד"ה קניא), עובר משום שבועת שוא, עיין בפסיקתא רבתי כ"ב, הוצ' רמא"ש, קי"ג ע"א, ובהערה ס"ה שם, ובהערה נ"ה (קי"ב סע"ב). ועיין וי"ר פ"ו, ג', הוצ' ר"מ מרגליות ז"ל, עמ' קל"ב בשנו"ס. 
<small>37-38.</small> <b>אלא על תנאי שבלבבנו. </b>בבבלי נדרים ושבועות הנ"ל: שלא על דעתך אנו משביעים אותך אלא על <b>דעתנו</b><sup class="footnote-marker">3</sup><i class="footnote">בהוצאות שלנו בשבועות ל"ט א': על דעת המקום, והיא אשגרה מלמטה שם, עיין מ"ש להלן בפנים.</i> ועל דעת ב"ד. 
<small>41.</small> <b>אלא על תנאי שבלבי. </b>בד: שבלבנו. ובכי"ע: אלא על תנאין שלי. ובבבלי הנ"ל: אלא על <b>דעת המקום</b> ועל דעתי וכו'. ועיין בתוספות שבועות כ"ט סע"א. 
<small>41-42.</small> <b>שנ' ולא אתכם לבדכם וגו'. </b>ופירש"י: לא כשאתם סבורים כאשר בלבבכם. ומכאן ראייה שהשביע אותם על דעתו. ובירושלמי כאן ונדרים פ"ג הנ"ל: תנא ר' חנניה קומי ר' מנא והא כתיב <b>כי את אשר ישנו פה עמנו עומד היום</b>. מה [את] שמע מינה? אמר ליה מה הדורות הבאים אחרינו אין בלבם תניי, אף אנו אין בלבנו תניי (כ"ה בנדרים, ובסוטה נשמט החצי האחרון ע"י הדומות). 

Halakhah 4



Halakhah 5

<small>49-51.</small> <b>מניין לרבות מקרא מגלה, ת"ל קיימו וקבלו וגו' ולא יעבר. </b>ופירשו בבבלי (שבועות ל"ט א' ושבת פ"ח א'): <b>קיימו</b> מה שקבלו כבר. ולכאורה היה אפשר לפרש כאן: <b>נשבעו</b><sup class="footnote-marker">4</sup><i class="footnote">עיין מ"ש לעיל ח"ז, עמ' 397, הערה 14.</i> וקבלו, והיינו קבלו מה שנשבעו מכבר, אבל מן השימוש בפועל קיים באסתר ט', כ"ט, ל"ב, מוכח כפירוש הבבלי. 

Halakhah 6

<small>51-52.</small> <b>ברכות, הלל ושמע ותפלה נאמרין בכל לשון. </b>בד ובכי"ע: <b>ברכת</b> הלל וכו'. וחכם עדיף מנביא והוא הגאון בעל ח"ד שהגיה מדעתו: <b>ברכות</b>, הלל וכו' וציין לתוספות ל"ב א', ד"ה קרית שמע, שכתבו: תימא אמאי שייר <b>הלל</b> וקידוש של שבת <b>וברכת הפירות וברכת המצות</b> וכו'. ובאמת הוסיפה כאן התוספתא ברכות,<sup class="footnote-marker">5</sup><i class="footnote">התיקון "ברכת" במקום "ברכות" הוא, כנראה, משום שאין בהלל אלא ברכה אחת, והשנייה אינה אלא מנהג בעלמא (עיין דק"ס סוכה ל"ה א', עמ 119, הערה י', ובבלי שם ל"ט א' ופסחים קי"ט ב'). וכן להלן מנחות פ"ו הי"ב (בכי"ו): <b>ברכת </b>הלל וכו'. אבל הנכון הוא בד שם שחסרה שם המלה "ברכת", והכוונה אחרת לגמרי, עיין מ"ש לעיל ח"א (ברכות), עמ' 15.</i> והלל, מה ששיירה המשנה. ועיין בקרן אורה ל"ב סע"א, ד"ה שוב. 
<small>53.</small> <b>ר' אומ' אומ' אני שאין שמע נאמ' וכו'. </b>ירושלמי פ"ז ה"א, כ"א ע"ב, בבלי ל"ב ב', ברכות י"ג א', מגילה י"ז א'. 
<small>55-56.</small> <b>ברכת כהנים, אלו בשעה שהכהנים עומדין על מעלות האולם. </b>במשנתנו פ"ז מ"ב: ואלו נאמרין בלשון הקדש וכו', ברכת כהנים וכו'. ובמ"ו: ברכת כהנים כיצד, במדינה אומרים וכו', ומפרשת התוספתא שהלכה זו היא בברכת כהנים שאמרו על מעלות האולם, כמשנת תמיד פ"ז מ"ב: באו ועמדו על מעלות האולם וכו', וברכו את העם וכו', אבל ברכת כהנים שאמרו לפני הקטרת התמיד (כמשנת תמיד רפ"ה) דינה כשאר תפילה ונאמרת בכל לשון. ולעניינינו אין הבדל כיצד מפרשים "וברכות כהנים" במשנת תמיד רפ"ה, עיין בתיו"ט במקומו ובראשונים לבבלי ברכות י"א ב'. ופירוש המפרשים כאן דחוק. ועיין מ"ש להלן, שו' 63–64, ד"ה וכשם.<br>ובכי"ע חסרה המלה "בשעה", ובד ובכי"ע: אומרין (במקום "עומדין").

Halakhah 7

<small>57-58.</small> <b>הכל כשרין לעלות במעלות האולם, בין תמימין, בין בעלי מומין. </b>במשנת כלים פ"א מ"ט מפורש שאין בעלי מומין נכנסים בין האולם למזבח. ולפי סה"מ להר"מ ל"ת ס"ט הוא מדאורייתא, ובריש פ"ו מה' ביאת המקדש פסק שלוקין על כך. ועיין בפי' הרע"ב למקומו. ובהשגות הרמב"ן על ס' המצות הנ"ל תמה על הר"מ מן הבבלי סוכה מ"ד א'. ובתס"ר ח"ב (ירושלים תפרח"י), עמ' 62, העירותי על פי' ספר יצירה לר"י הברצלוני שתמה על הבבלי בסוכה ממשנת כלים הנ"ל, ותירץ בדרך שמא ואולי שאין האיסור אלא בשעת עבודה, ולפיכך אמרו בסוכה שם: מי אמרה בנטילה, דילמא בזקיפה, ופירש מי אמרה שהערבה היא בנטילה שאינה עבודה, דילמא בזקיפה שהיא כמו עבודה, ולפיכך אסור. וכעין זה פירש הר"ח במקומו, ושלא כפירש"י ועוד. ונשיאת כפים אינה עבודה, שהרי גם בעלי מומין כשרין בה. ועיין מ"ש להלן, שו' 60–61, ד"ה ולעצם. 
<small>59-60.</small> <b>בין במשמר שלו, בין שאין המשמר שלו. </b>כלומר, לא בעלי מומין בלבד, שאף הם נכנסו למשמרות,<sup class="footnote-marker">6</sup><i class="footnote">עיין במשנת זבחים רפי"ב ועוד, ור"מ ספ"ו מה' ביאת מקדש.</i> אלא כל כהן כשר לעלות במעלות האולם ולברך, אפילו שלא במשמר שלו. ועיין במשנת תמיד פ"ז מ"ב, ולא דברו שם אלא באלה שעלו בראשונה, אבל בוודאי שכל הכהנים כשרים. ומ"מ לא מצאתי בר"מ הלכה זו. 
<small>60-62.</small> <b>חוץ ממי שיש בו מום בפניו, בידיו, וברגליו, שלא ישא את כפיו במקדש. </b>המלה "במקדש", נמחקה, ואינה גם בד ובכי"ע. וכן לעיל מגילה פ"ג (כי"ע פ"ד) הכ"ט, עמ' 362: כהן שיש בו מום בפניו, בידיו, וברגליו, הרי זה לא ישא את כפיו. ובמשנתנו שם (פ"ד מ"ז): כהן שיש בידיו מומין לא ישא את כפיו. ובירושלמי שם פ"ד רה"ח, ע"ה סע"ג: תני ובפניו. והתוספתא מוסיפה שאף אם יש מומין ברגליו לא ישא את כפיו משום שהכהנים עומדים יחפים בשעת הברכה, ואף הרגלים הם במקום שבגלוי וכו', עיין מה שהארכתי בזה לעיל ח"ה (מגילה), עמ' 1210 ואילך. ולפ"ז יתכן שהמלה "במקדש" שבכי"ו אינה ט"ס, והברייתא הרי נשנית לפני תקנת ר' יוחנן בן זכאי,<sup class="footnote-marker">7</sup><i class="footnote">בבלי כאן מ' א', ר"ה ל"א ב', וכן מוכח מן העניין בר"ה. עיין כסף משנה פי"ד מה' תפילה סה"ו.</i> ובמקדש אנן קיימין (ועיין בסיפא להלן בסמוך), לפיכך הוסיפה הברייתא במפורש שהלכה זו היא במקדש, ודווקא במקדש היו מברכים כשהיו יחפים, אבל בבתי הכנסיות שבמדינה היו מברכים במנעליהם, ומומים שברגלים אינם פוסלים מפני שאינם במקום מגולה. אבל עיין ירושלמי ב"מ פ"ב סה"ט, ח' רע"ד, ובכפו"פ פ"ז, הוצ' לונץ, עמ' ק"ל, ושלא כתוספות כאן מ' א', ד"ה שמא. אבל מן המקורות מוכח כדברי התוספות.<br>ולעצם העניין הסקנו לעיל ח"ה, סוף עמ' 1210 ואילך, שהמקורות העתיקים חולקים בדבר, ומהן שפוסלין בעלי מומין לנשיאת כפים, עיי"ש.
<small>62.</small> <b>מפני שהעם מסתכלין בו. </b>וכ"ה לעיל מגילה הנ"ל, ועיין במשנה שם פ"ד מ"ז. ועיין מ"ש לעיל שם, עמ' 1211. 
<small>63-64.</small> <b>וכשם שנשיאות כפים במקדש, כך נשיאות כפים בגבולין. </b>כלומר, ומה שאמרו במשנתנו (פ"ז מ"ו ותמיד פ"ז מ"ב) שבמדינה אומרים אותה שלש ברכות, אין הכוונה לירושלים גרידא אלא גם לגבולין, עיין בבלי ל"ח א' ומ"ש להלן. וכנראה שהכוונה שאף שם אינה נאמרת אלא בלשון הקדש, כמו שפירש בח"ד. ועיין בספרי ראה סוף פיס' ס"ב, הוצ' הר"א פינקלשטין, עמ' 129, בשנו"ס ובהערות שם. ועיין ספרי נשא פיס' ל"ט, עמ' 43, ובהערות הרח"ש הורוביץ שם. 

Halakhah 8

<small>64-67.</small> <b>מעשה בר' יוחנן בן ברוקה ור' לעזר חסמא שבאו מיבנה ללוד והקפילו פני ר' יהוש' בפקיעין. </b>וכ"ה בכי"ע (אלא ששם, וכן בד: והקבילו, והיא היא). וכן מעתיק בשם התוספתא בכפו"פ פ"ז, הוצ' לונץ, עמ' קכ"ח. ובד: מפקיעין. ובהערת לונץ סומך על גירסא זו (ומעיד שכ"ה גם בכי"ו, והוא אינו נכון) ומפרש שר' יהושע בא מפקיעין שבגליל, והם הקבילו אותו ביהודה בין יבנה ללוד. והכל הם דברי הבאי, עיין בהערה להלן שם פי"א, עמ' ש"ב, הערה 3. ואף במקבילות, בירושלמי כאן פ"ג ה"ד, י"ח ע"ד, חגיגה פ"א ה"א, ע"ה ע"ד, בבלי שם ג' א', במ"ר פי"ד, ד' הגירסא היא "בפקיעין" (בירושלמי: בבקיעין, והיא היא).<br>ובמכילתא בא פט"ז, הוצ' הרח"ש הורוביץ, עמ' 58: כבר שבתו תלמידים ביבנה ולא שבת שם ר' יהושע, וכשבאו תלמידים אצלו אמר להם וכו'. ובאבות דר"ן פי"ח, הוצ' רש"ז שכטר, ל"ד ע"א: לעת זקנותו של ר' יהושע נכנסו תלמידיו לבקרו, אמר להם וכו'. ומכל המקורות ברור שר' יהושע ישב במקומו בשעה שהקבילו את פניו, והיא פקיעין שביהודה.<br>וכל הברייתא והדרשות באו לכאן אגב משנתנו פ"ז מ"ח העוסקת בקריאת המלך בזמן הקהל. ועיין מ"ש להלן, שו' 145–146, סד"ה ולפיכך.
<small>69-70.</small> <b>תלמידיך אנו ומימיך אנו שותין. </b>וכ"ה באבות דר"ן, בירושלמי, בבבלי ובמ"ר הנ"ל. ובמכילתא הנ"ל: אמרו לו אחריך רבי. והכוונה היא כל מה שאמרו תורתך היא, ואחריך אנו הולכים, עיין מ"ש במבוא לירושלמי כפשוטו, עמ' י"ט (בעניין "אחריהם, אחריהם"). והיא תשובה של כבוד מתלמיד לרב מעין התשובה שלפנינו בתוספתא ובמקבילות. 
<small>71-73.</small> <b>שבת של מי היתה, אמרו לו של ר' לעזר בן עזריה. </b>וכע"ז באבות דר"ן, בבבלי ובמדרש במ"ר הנ"ל. ובמכילתא ובירושלמי הנ"ל: מי שבת שם, והוא מתאים למה שאמרו במכילתא לעיל שם: ולא שבת שם ר' יהושע, ולפי זה שאלת ר' יהושע היתה מי הוא הגדול ששבת שם. ובבבלי ברכות כ"ח א': נדרוש מר חדא שבתא ומר חדא שבתא וכו', והיינו דאמר מר שבת של מי היתה, של ר"א בן עזריה היתה. ואפשר שגם "מי שבת שם" כוונתו מי דרש בשבת שם. ועיין היטב בפי' הראב"ד לתו"כ ריש מצורע הי"ג, ע' ע"ג. ובמס' סופרים פי"ח ה"ח, הוצ' היגר, עמ' 320: ביום שהושיבו את ר' אלעזר בן עזריה בישיבה פתח ואמר וכו'. אבל עיין מ"ש מהרי"ן אפשטין במבואות לספרות התנאים, עמ' 427, שפירש אחרת, עיי"ש. 
<small>77-78.</small> <b>נשים באו לשמוע. </b>וכ"ה בכל המקבילות. אבל במס' סופרים הנ"ל: נשים כדי לקבל שכר פסיעות. 
<small>78.</small> <b>טפילין למה הן באין וכו'. </b>וכ"ה בד ("טפולין"), אבל בכי"ע: <b>טף</b> למה בא, וכ"ה במקבילות הנ"ל. והגירסא שלפנינו נכונה, וכן בבבלי קידושין ל"ד ב': ואנא אמינא <b>טפלים</b> חייבים (כלומר, בהקהל) וכו'. ועיין גם ב"ב קי"ז א' ואילך, וספרי ראה פי' צ"ד, הוצ' הר"א פינקלשטין, עמ' 155. והוא, כנראה, בהשפעת הארמית, וכן בתרגומים הארמיים מתורגם טף: טפלי (טופלי), ועיין רש"י חולין י"ח א', ד"ה טפלי. 

Halakhah 9

<small>79-80.</small> <b>ועוד אחרת דרש, את ה' האמרת וכו'. </b>בבלי הנ"ל, ברכות ו' א', במ"ר הנ"ל. ועיין להלן. 
<small>82-84.</small> <b>כשם שעשיתם אותי חטיבה אחת בעולם, אף אני אעשה אתכם חטיבה וכו'. </b>בתנחומא כי תבוא סי' ב':<sup class="footnote-marker">8</sup><i class="footnote">לפי הגירסא הנכונה בילקוט המכירי תהלים פי"ז, כ"ג, עמ' 99.</i> לפיכך עשה להם הקב"ה ברכה בעולם, שנאמר <b>את ה' האמרת היום</b>, וכשם שישראל עושים חטיבה להקב"ה (בתנחומא בדפוס בטעות: <b>לפני</b> הקב"ה), כך הקב"ה עושה להם (כלומר, אותם, דוגמת "עשה <b>להם</b> הקב"ה ברכה", שלעיל) חטיבה, שנאמר <b>וה' האמירך היום</b>. ובפירוש המילה האריך שמואל קרויס במ"ח חנ"ד (1910), עמ' 44 ואילך, והעלה שאין "חטיבה" אלא דבר המצטיין בצבעו שניכר בין הצבועין והוא שם נרדף לאימרא אדומה או שחורה, עיין מ"ש לעיל ח"ב (כלאים), עמ' 662, ד"ה אימרא.<br>ובמכילתא בשלח, שירה פ"ג, עמ' 162: עשאני אימרה ועשיתיו אימרה, עשאני אימרה, דכתיב <b>וה' האמירך היום</b>, אף אני עשיתיו אימרה, שנ' <b>את ה' האמרת היום</b>. וכ"ה במכילתא דרשב"י שם, ריש עמ' 78. ופירושו אני פרסמתיו והעליתיו כאימרא יחידה זו, אף הוא עשה לי כן.

Halakhah 10

<small>85-87.</small> <b>ועוד אחרת דרש, דברי חכמים כדרבונות וכמסמרות נטועים וכו'. </b>אבות דר"ן פי"ח הנ"ל, בבלי חגיגה ג' ב', מדרש במ"ר הנ"ל. 
<small>87-88.</small> <b>מה דורבן זה מכוין את הפרה להביא חיים בעולם וכו'. </b>מקורות הנ"ל בשם ר' אלעזר בן עזריה. ובסתם בספרי עקב פיס' מ"א, הוצ' הר"א פינקלשטין, עמ' 86, ובתנחומא בהעלותך סי' ט"ו. ועיין ירושלמי סנהדרין פ"י ה"א, כ"ח ע"א, קה"ר פי"ב, י"א, פסי"ר פ"ג, הוצ' רמא"ש ח' ע"א, במ"ר פי"ד סי' ד' (להלן שם, אחרי הדרשה של ר"א בן עזריה). 
<small>92-94.</small> <b>[או אינן חסירין ולא יתירין, תלמוד לומר נטועים]. מה נטיעה פרה ורבה וכו'. </b>המוסגר חסר בכי"ו, אבל כ"ה בד, וכע"ז גם בכי"ע. ובבבלי חגיגה ג' ב' ובמדרש במ"ר פי"ד, ד' הנ"ל: אי מה מסמר זה <b>חסר ולא</b> יתר, אף דברי תורה חסרין ולא יתירין, ת"ל נטועין. ועיין בירושלמי ובמדרשות הנ"ל. ובאבות דר"ן הנ"ל חסרה בבא זו. 
<small>96-97.</small> <b>בעלי אסופות, אילו שנכנסין ויושבין וכו'. </b>אבות דר"ן, בבלי חגיגה ובמ"ר הנ"ל. ועיין ספרי עקב פי' מ"א הנ"ל, ירושלמי סנהדרין פ"י ותנחומא בהעלותך סי' ט"ו הנ"ל ופסיק"ר הנ"ל. 

Halakhah 11

<small>103-104.</small> <b>ת"ל דברים, הדברים, אלה הדברים. </b>נראה שצ"ל: <b>כל הדברים האלה</b> (שמות כ', א'), ודורש שהיה יכול לכתוב דברים, וכתוב "כל הדברים האלה". ובחגיגה ג' ב' ובמ"ר הנ"ל: דכתיב <b>וידבר אלקים את כל הדברים האלה</b>. ובכי"ע חסר כ"ז. ואפשר שהלשון שלפנינו הוא באשגרה משבת ע' א', שם צ"ז רע"ב. ובירושלמי פיאה פ"ב ה"ד, י"ז ע"א (ומקבילות), וי"ר פכ"ב, א', עמ' תצ"ו (ומקבילות): <b>דברים</b> הדברים (דברים ט', י') וכו', ואפילו מה שתלמיד ותיק עתיד לומר לפני רבו כלן נאמרו למשה בסיני. 
<small>106.</small> <b>פרנס אחד נתנן וכו'. </b>כ"ה בד. ובכי"ו: בראן נתנן, ונמחקה המלה "בראן". ובבי"ע: רועה אחד קיבלן, ר' אחד בראן. ובאבות דר"ן פי"ח הנ"ל כגי' ד וכי"ו. ועיין הגירסא בבבלי חגיגה ובמ"ר הנ"ל. 
<small>107-108.</small> <b>אף אתה עשה לבך חדרי חדרים וכו'. </b>וכ"ה בד ובכי"ע (אלא שבכי"ע: כחדרי חדרים). אבל באבות דר"ן, בבבלי ובמ"ר הנ"ל: אף אתה עשה אזנך כאפרכסת וכו'. 

Halakhah 12

<small>112.</small> <b>במה של עץ היו עושין וכו'. </b>פיסקא ממשנתנו פ"ז מ"ח: פרשת המלך כיצד וכו' עושין לו במה של עץ בעזרה והוא יושב עליה וכו' וקורא יושב. ורמז לקריאת המלך בספרי שופטים פיס' ק"ס, וכגירסת המאירי בסנהדרין, עמ' 74, עיי"ש, ועיין רש"י מ"א א'. 
<small>113-114.</small> <b>ר' ליעזר בן יעקב אומ' בהר הבית וכו'. </b>בבלי מ' סע"ב, יומא ס"ט ב'. ובספרי שופטים פיס' קמ"ה, עמ' 200: ר' אליעזר בן יעקב אומר מנין שאין עושין אכסדרה בעזרה, תלמוד לומר <b>כל עץ אצל מזבח ה' אלקיך</b>. וכ"ה בבבלי תמיד כ"ח ב'. וברור שאין הבדל בין בימה ובין אכסדרא, ואם אכסדרא של עץ אסורה אף בימה של עץ כן. וכן מוכח בירושלמי מגילה פ"א ה"ו, ע' ע"ג: אמר ר' מתניה על שם <b>לא תטע לך אשירה כל עץ</b>. עיין מ"ש בבאר שבע במקומו ומ"ש מהרי"ן אפשטין במבוא לנוה"מ, עמ' 400 ואילך, ועמ' 540. אבל מ"ש בספרי הנ"ל: "כשהוא אומר <b>אשר תעשה לך</b> לרבות במה", אין פירושו כמהרי"ן ז"ל שם שהכוונה שאסור לעשות במה של עץ בעזרה, שהרי נתרבה מ"<b>כל עץ</b>" שכל עץ אסור ואף במה של עץ בכלל, ולא עוד כיצד אפשר ללמוד מ"אשר תעשה לך" לרבות במה, והרי אשר תעשה לך דבוק "למזבח ה' אלקיך". והפירוש הנכון הוא בפירוש רבינו הלל במקומו שמרבים מ"אשר תעשה לך" שלאו דווקא אצל מזבח ה' אלקיך, אלא אף אצל במה אסור לנטוע עץ, ועיין מ"ש לעיל ח"ד (פסחים), עמ' 565, הערה 44.<br>ולפ"ז הואיל ואסור לעשות במה בעזרה משום לא תטע, הרי ממילא אין שאלה של ישיבה בעזרה, עיין מ"ש מהרי"ן אפשטין הנ"ל.
<small>116-117.</small> <b>ועד מחצית היום. </b>וכ"ה בד. ובכי"ע: ועד חצי היום. ובכתוב (נחמיה ח', ג'): <b>עד</b> מחצית היום. 
<small>119.</small> <b>אשר עשו לו לדבר וגו'. </b>וכ"ה בד. ובבי"ע: אשר עשו לדבר (וכ"ה במקרא) <b>ויעמד אצלו מתתיה ושמע עניה ואוריה שריה ומחסיה מימינו ומשמאלו עמד פדיה ומישאל ומלכיה חשום וחשבדנה זכריה ומשלם</b>. 
<small>120.</small> <b>ויפתח עזרא הסופר. </b>וכ"ה בכי"ע. אבל בד כבמקרא: עזרא הספר. 
<small>120-121.</small> <b>לעיני העם. </b>בד, בכי"ע ובמקרא: לעיני <b>כל</b> העם. 

Halakhah 13

<small>123-126.</small> <b>ואומ' ותרא את המלך עומד על עומדו במבוא השער והחצוצרות וגו'. </b>בד: <b>ואומר ותרא את המלך עומד על עמדו במביא והש' והחיצות</b> וגו'. ובכי"ע: ואו' <b>ותרא והנה המלך עמד על עמדו במבוי ושירים וחצוצרות למלך וכל עם הארץ שמחים ותוקעים בחצוצרות ומריעים להלל ותקרע עתליה את בגדיה ותא' קשר קשר</b>. ובמקרא (דה"ב ב"ג, י"ג): ותרא והנה המלך עומד על עמודו במבוא <b>והשרים</b> והחצצרות <b>על</b> המלך וכל עם הארץ <b>שמח ותוקע</b> בחצצרות <b>והמשוררים בכלי השיר</b> וגו'. וכל הפסוקים הללו מוכיחים שהיה עמוד (בימה) למלך מחוץ לעזרה. 

Halakhah 14

<small>126-127.</small> <b>אותו היום כהנים עומדין בגדרים, ובפרצות וכו'. </b>כלומר, כדי להקהיל את העם ביום הקהל. ובספרי דבי רב, ע' ע"ג, העתיק את כל הברייתא שלפנינו, ועיין גם בהוספות בספרי ד' ווילנא תרכ"ו, ק"כ ע"א, והכל בדיוק כגירסת הדפוסים, וספק גדול הוא בעיני אם הפיסקא מן התוספתא היא מפירוש הראב"ד, עיי"ש. 
<small>127-128.</small> <b>וחצוצרות של זהב בידיהם. </b>עיין תוספות ע"ז מ"ז א', סד"ה קרנה. ועיין בבלי ר"ה ב"ז א' ומ"ש בתפארת ישראל למשניות סוכה פ"ה, אות ל"ב. 

Halakhah 15

<small>132-134.</small> <b>בו ביום ראה ר' טרפון חיגר עומד ומתריע בחצוצרות. </b>ספרי בהעלותך פי' ע"ה, עמ' 70, ירושלמי יומא פ"א ה"א, ל"ח ע"ד, מגילה פ"א הי"ב, ע"ב ע"ב, הוריות פ"ג ה"ה, מ"ז ע"ד. ושם מבואר שהחיגר שמעון אחי אמו היה. 
<small>134-135.</small> <b>משם ראה חגר תוקע במקדש. </b>בד: משם <b>אמרו</b> וכו'. ובכי"ע: משם ראה <b>ר' טרפון וא'</b> חיגר תוקע במקדש. והדברים מתבארים מתוך הספרי (ובקיצור גם בירושלמי) הנ"ל. ושם אמר ר' עקיבא שבהקהל שבמסעות שבמדבר כהנים תמימים גרידא כשרים, ור' טרפון מכשיר בבעלי מומין, ואינו מקבל את הגזירה שוה של ר"ע שטעונים כהנים כמו בעבודה, והוא סובר שאף בקרבנות ציבור שבמקדש בעלי מומין מותרין לתקוע בחצוצרות, שאין זו שרות, כשם שאין נשיאות כפים שרות (עיין לעיל שו' 57–58, ד"ה הכל כשרין), והעיד (קה"ר פ"ג י"א) שעלה עם שמשון (צ"ל: שמעון) אחי אמו על הדוכן, עיין לעיל בסמוך סד"ה בו ביום. והגירסא הנכונה היא לפנינו בכי"ו, ויש כאן קיצור לשון, והכוונה היא: משם ראה <b>[לומר]</b> חגר תוקע במקדש.<br>ובספרי הנ"ל אמר לו ר' עקיבא: שמא בהקהל ראית, שבעלי מומין כשרין בהקהל וביום הכיפורים<sup class="footnote-marker">9</sup><i class="footnote">בדפוסים גורס: שמא <b>בר"ה </b>וביום הכיפורים וכו'. וכן בכ"י לונדון (לפי הרח"ש הורוביץ בשנו"ס): שמא בתקיעת <b>ר"ה</b>, שבעלי מומין כשרין בתקיעת שופר בר"ה וביוהכ"פ וביובל וכו'. ועיין להלן שם בשנו"ס. ובפסיקתא רבתי פל"ט, הוצ' רמא"ש, קס"ה ע"ב: אמר ר' עקיבא בעל מום כשר לתקוע <b>בר"ה </b>וביובל וכו', אבל על הזבחים לאו וכו', ועיין בהערה שם. ובשבה"ל השלם סוף סי' רצ"ג, קל"ט ע"א: במדרש הרנינו שופר <b>של בעל מום </b>כשר לתקוע בו <b>בראש השנה </b>וביובל וכו', אבל לא על הזבחים.</i> וביובל.<sup class="footnote-marker">10</sup><i class="footnote">כל המפרשים מחקו את הוי"ו וגרסו "ביובל", ואין צורך משום שלפנינו וי"ו מפרשת ומשלימה, דוגמת מע"ש פ"ה מ"ו: ערב יום טוב הראשון של פסח <b>ושל </b>רביעית וכו', עיין מ"ש מהרי"ן אפשטין במבוא לנוה"מ, עמ' 1086 ואילך.</i> א"ל, העבודה, שלא בידיתה וכו', טרפון ראה ושכח וכו'.
<small>135-137.</small> <b>משם ר' נתן אמרו נתחייבו ישראל כלייה שחינפו לאגריפס המלך. </b>במשנתנו ספ"ז: אגריפס המלך עמד וקבל וקרא וכו', וכשהגיע <b>ללא תוכל לתת עליך איש נכרי</b> זלגו עיניו דמעות. אמרו לו אל תתירא, אגריפס, אחינו אתה, אחינו אתה. ובבבלי שם מ"א ב': תנא <b>משמיה דר' נתן באותה שעה</b> נתחייבו שונאי ישראל כלייה שהחניפו לו לאגריפס. ובירושלמי בסוף פירקין, כ"ב ע"א: תני ר' חנינה בן גמליאל אומר הרבה חללים נפלו באותו היום שהחניפו לו.<br>ונחלקו חכמי ישראל האחרונים באיזה אגריפס דברו כאן: יש מהם שאמרו שהכוונה לאגריפס הראשון, ומהם שטענו שהכוונה לאגריפס השני שחי בזמן חורבן הבית, עיין סיכום דבריהם אצל ביכלר בספרו Die Priester und der Cultus, עמ' 11 ואילך.<sup class="footnote-marker">11</sup><i class="footnote">ובעברית "הכהנים ועבודתם", עמ' 12 ואילך.</i> ומהרי"ן אפשטין במבואות לספרות התנאים, עמ' 399, הסכים להכרעת ביכלר שהמדובר הוא באגריפס השני, וביכלר מביא שתי "הוכחות" לדבריו. הוא מעתיק את התוספתא שלנו בנוסח שלהלן: אותו היום היו הכהנים וכו', בו ביום ראה ר' טרפון חיגר וכו' משם ראה ר' טרפון חיגר עומד ומריע בחצוצרת. משם נתחייבו ישראל כלייה וכו', ומסיים: הרי שאגריפס קרא בפרשת המלך בו ביום שראה ר' טרפון את הכהן החיגר וכו'. אין לדברים אילו שום יסוד, משום שהעובדא של ר' טרפון אינה מתייחסת כלל לקריאת <b>אגריפס</b> המלך, אלא לקריאת המלך בפרשת הקהל בכלל, ואותו היום פירושו היום שהיה המלך קורא בו פרשת הקהל. ואשר לסיום התוספתא הרי הנוסח של ביכלר אינו קיים אלא בדמיון, וכל הנוסחאות שוות: חגר תוקע במקדש. <b>משם ר' נתן אמרו</b><sup class="footnote-marker">12</sup><i class="footnote">ביכלר דלג על המלים "ר' נתן אמרו".</i> נתחייבו ישראל וכו', ומאמר זה אין לו כלל קשר למעשה ר' טרפון, אלא למשנתנו, כפי שמוכח מן הירושלמי ומן הבבלי. ואשר להוכחה השנייה שלו הרי ביכלר מקבל את דברי ר' חנינא בן גמליאל בירושלמי הנ"ל באופן מלולי, והיינו שבאותו היום שהחניפו לו נפלו הרבה חללים, וממילא יש להניח שהכוונה לאגריפס השני שבזמנו היו מרידות ועונשים. והוא מסיק שם: שברור למעלה מכל ספק שהכוונה לאגריפס השני. וכבר ראינו שהראייה הראשונה שלו אינה כלום, ואף מאמרו של ר"ח בן גמליאל, כנראה, אינה אלא מליצה בעלמא על דרך הכתוב במשלי ז', כ"ו: <b>כי רבים חללים הפילה</b> וכו', ואף לפנינו הכוונה שהחניפה של אותו היום (בבבלי: באותה שעה נתחייבו) הפילה הרבה חללים, והרבה חללים נפלו "באותו היום", פירושו: בגלל (עיין יונה א', י"ד) אותו היום, והוא הוא שגרם לשונאי ישראל את הצרות הבאות, ואין בין דברי ר' נתן שבתוספתא ודברי ר"ח בן גמליאל בירושלמי אלא שינוי בסיגנון גרידא, והוא על דרך האגדה שבאותה שעה נגזרה הגזירה. ועיין בבלי שבת נ"ו ב' (פעמיים) ועוד. מתקבלת, איפוא, הדעה של הופמן ואחרים שהכוונה במשנתנו לאגריפס הראשון שהיה הרבה יותר קרוב ליהדות הפרושים מאשר אגריפס השני, עיי"ש בספרו של ביכלר הנ"ל.

Halakhah 16

<small>137-140.</small> <b>קורא מתחלת אלה הדברים עד שמע, והיה אם שמוע, עשר תעשר, וכי תכלה לעשר. </b>כלומר, אחרי פרשת שמע (דברים ו', ט') הוא מדלג וקורא "והיה אם שמוע" (שם י"א, י"ג) ומדלג וקורא "עשר תעשר" (שם י"ד, ב"ב ואילך) ומדלג וקורא "כי תכלה לעשר" (שם כ"ו, י"ב ואילך). והכל היא פיסקא ממשנתנו פ"ז מ"ח. ועיין בפיה"מ להר"מ למשנתנו ובחיבורו פ"ג מה' חגיגה ה"ג. 
<small>140-144.</small> <b>ר' יהודה אומ' לא היה צריך להתחיל מראש הספר אלא שמע, והיה אם שמע תשמע, עשר תעשר, וכי תכלה לעשר. </b>וכ"ה ("ר' יהודה") גם בכי"ע. ובד: רבי אומר וכו'. והנכון כלפנינו, וזכר לדבר שר' יהודה ממעט בקריאה כשם שהוא ממעט בכתיבה (משנתנו כאן פ"ב מ"ג, ועיי"ש מ"ב). 
<small>144-145.</small> <b>ופרשת המלך עד שגומר את כולה. </b>במשנתנו ספ"ז: ופרשת המלך וברכות וקללות עד שגומר כל הפרשה. ולפי גירסא זו חוזר לראש אחרי שקרא "כי תכלה לעשר" (דברים כ"ו, י"ב ואילך) קורא את פרשת המלך (שם י"ז, י"ד ואילך), ועיין מ"ש להלן. ולפי גירסא זו נגמרים דברי ר' יהודה בדיבור "וכי תכלה לעשר", ודבריו הוא מאמר המוסגר, והפיסקא שלנו חוזרת לדברי הת"ק.<br>ברם בנוסחאות א"י של משנתנו<sup class="footnote-marker">13</sup><i class="footnote">משנה שבירושלמי, לו, קויפמן, פרמה, ד' נפולי, משניות כת"י עם פיה"מ להר"מ, פסיקתא זוטרתי פ' וילך, פ"ו ע"ג.</i> הגירסא היא: ברכות וקללות עד שהוא גומר את כולם "ופרשת המלך" לא נזכרה שם כלל. ובילקוט ריש פרשת וילך מעתיק: כי תכלה לעשר, ברכות וקללות ופרשת המלך עד שגומר כל הפרשה כולה. וכן היתה הגירסא לפני רש"י, הרע"ב, המאירי (הוצ' ר"א ליס, פ"ה ע"ב) ותוספות איוורא, סוף עמ' ק"ד. ונדידה ממקום למקום הוא סימן מובהק להוספה, ולפ"ז מוכח שבמשנתנו לא גרסו כאן פרשת המלך כלל, וכל הקריאה ע"י המלך נקראת פרשת המלך. ובנוסחאות הרגילות נוספה "ופרשת המלך" מן התוספתא כאן. ועיין ספרי שופטים פיס' ק"ס, הוצ' ר"א פינקלשטין, עמ' 211, ומ"ש לעיל, שו' 112, ד"ה במה של עץ. נמצאנו למדים שאפשר לומר שהקריאה בפרשת המלך היא בשיטת ר' יהודה גרידא, וברישא כאן היא פיסקא קצרה מן המשנה.
<small>145-146.</small> <b>ופרשות הנדרשות בה וגומר עד סוף. </b>בד: ודרשות נדרשות בה וגומ' עד סוף. ובכי"ע: ופרשה הנדרשת בה גומר עד סוף. ונראה שזו היא הגירסא הנכונה. והנה לכאורה קשה מאד, למה לא נזכרה כאן פרשת הקהל (דברים ל"א, י' ואילך): <b>מקץ שבע שנים במעד שנת השמיטה בחג הסכות</b> וכו' <b>הקהל את העם</b> וכו'. והרי אמרו (ספרי בהעלותך פיס' ס"ו, עמ' 62): משה תקן להם לישראל להיות שואלים בענין <b>ודורשים</b> בענין. וכן בספרי ראה פיס' קכ"ז, עמ' 186: משה הזהיר את ישראל להיות <b>שונים</b> בעניין <b>ודורשים</b> בו. ועיין בשאר המקורות שצוינו לעיל ח"ה (מגילה), סוף עמ' 1167 ואילך. ולפנינו המצוה העיקרית שנזדמנה פעם בשבע שנים, וכי יתכן שלא קראו את הפרשה של העניין?<br>ולפיכך נראה שזו היא כוונת התוספתא כאן: ופרשה הנדרשת בה, כלומר, הפרשה העיקרית שדרשו החכמים בה, אף אותה קורא המלך וגומר עד הסוף, והיינו עד: "את דברי השירה הזאת עד תמם" (שם ל"א, ל'). ואפשר שלפי גירסת כי"ו צ"ל: ופרשות הנדרשות <b>בהן</b>, וקורא לפרשה זו "פרשות" מפני שבא"י היו נחלקות בשכתות לשני סדרים, וקראו גם: <b>לקח את ספר התורה הזה</b><sup class="footnote-marker">14</sup><i class="footnote">והרי המלך קרא את הפרשה מספר העזרה. ובפסיקתא זוטרתא ויקהל ל"ז, א', ק"ח ע"א: כתיב <b>לקוח את ספר התורה ושמתם אותו מצד הארון </b>(דברים ל"א, כ"ו) וכו', כהן גדול והמלך קורין בו ביום הכפורים", והכוונה גם ל"והקהל", שהרי בכתוב שם מפורש (ל"א, כ"ח): <b>הקהילו אלי כל זקני שבטיכם </b>וכו'. ועיין בפי' הרמב"ן בסוף פרשת ויקהל.</i> וכו' <b>הקהילו אלי את כל זקני שבטיכם</b> וכו' (שם ל"א, כ"ו ואילך). ומטעם זה הקדימו לעיל את המעשה בר' יוחנן בן ברוקה ואמרו (לעיל, שו' 73–74): היכן היתה הגדה? <b>הקהל את האנשים</b> וכו', מה <b>דרש בה</b> וכו'. והיא דוגמא לדרשה בפרשת הקהל.
<small>146-148.</small> <b>כי ה' אליהכם ההולך עמכם, זה השם הניתן בארון. </b>במשנתנו פ"ח סמ"א: ואתם, אי אתם כן, <b>כי ה' אלקיכם ההולך עמכם להלחם לכם</b> וגו' (דברים כ', ד'), זה מחנה ארון. ובירושלמי שם (ה"ג, כ"ב סע"ב): זה מחנה הארון. ויש אומרים זה השם שהיה נתון בארון. ובבבלי מ"ב סע"ב: וכל כך למה. מפני שהשם וכל כינויו מונחין בארון. ובתוספות שם, ד"ה מפני, העתיקו את התוספתא שלפנינו. ועיין בבלי ב"ב י"ד ב' ובמ"ר פ"ד, כ', הוצ' ראם י"ג ע"ד, ומ"ש בקרן אורה מ"ב סע"ב. 
<small>148-151.</small> <b>שנ' וישלח אתם משה אלף למטה לצבא אתם ואת פינחס, מגיד שפנחס משוח מלחמה וכו'. </b>בבבלי הנ"ל: וכן הוא אומר <b>וישלח אותם</b> וכו' <b>ואת פינחס</b> (במדבר ל"א, ו'). <b>אותם</b>. אלו סנהדרין, <b>פינחס</b>, זה משוח מלחמה. ובסדר עולם רבה פ"ז, הוצ' רטנר, י"ח ע"א: ויש אומרים אף בן בנה משוח מלחמה, זה פנחס, ועיין בהערה מ"א שם. ועיין וי"ר פ"כ, ב', הוצ' ר"מ מרגליות, עמ' ת"נ, ובהערות שם, וברש"י זבחים ק"ב א', ד"ה בן בנה. 
<small>151-153.</small> <b>וכלי הקדש, זה ארון, שנ' ולא יבאו לראות כבלע וגו'. </b>וכ"ה בד. אבל בכי"ע ובבבלי מ"ג א' חסרה הראיה מן הפסוק. וכגירסת כי"ו וד כ"ה גם בספרי קרח פיס' קט"ז, סוף עמ' 131, להלן שם פיס' קנ"ז, עמ' 210, תנחומא מטות סי' ג', הוצ' בובר סי' ה', במ"ר שם פכ"ב סי' ד', ועיי"ש פ"ה סי' ט'. ונחלקו הראשונים אם הפסוק ולא יבאו לראות כבלע את הקדש (במדבר ד', כ') מתייחס לכל כלי המשכן שכיסו אותם בשעת המסעות, או לארון בלבד, עיין מ"ש ע"ז הרי"ז יאסקאוויץ בהערותיו לספרי זוטא נשא, עמ' 194, הערה ה'. ועיין מ"ש להלן בסמוך, ד"ה אבל ברש"י, בשם תרגום יונתן. 
<small>153-154.</small> <b>ויש אומ' אילו בגדי כהונה, שנ' ובגדי הקדש. </b>ופירשו "כלי" במשמעות "בגדי", דומיא ד"לא יהיה <b>כלי</b> גבר על אשה" (דברים כ"ב, ה') שפירשוה גם על בגדים (ספרי שם ריש פיס' רכ"ו). ובספרות המשנית מרובה שימוש זה ב"כלים" במשמעות בגדים (דומיא ד"מני" בארמית), ואף בגדי כהונה בכלל, וכמו שאמרו (משנת יומא פ"ז מ"ה): כה"ג משמש בשמנה <b>כלים</b> וכו'. ולהלן שם (חגיגה פ"ב מ"ד): ואין כה"ג מתלבש <b>בכליו</b>. ועיין מ"ש על "כלי שרת" בגדי כהונה לעיל ח"ד (פסחים), סוף עמ' 581 ואילך.<br>ובילקוט ת"ת כת"י (במדבר ל"א, ו'): וכלי הקדש אלו בגדי כהונה, שנ' <b>ובגדי הקדש אשר לאהרן</b> תוספתא דסוטה, ובילמדנו וכלי הקדש א"ר יוחנן<sup class="footnote-marker">15</sup><i class="footnote">במדרשים שפרסם זנה The Bible as Read and Preached וכו' ח"ב (מאמרי ילמדנו בילקוט ת"ת), עמ' קס"ה: <b>ובגדי הקדש אשר לאהרן</b>. תוספתא דסוטה ובילמדנו. ואח"כ מתחילה אצלו שורה חדשה: <b>וכלי הקדש </b>א"ר יוחנן אלו בגדי הכהונה שבהן אורים ותומים, כד"א <b>ויקח את כל ארצו מידו </b>(במדבר כ"א, כ"ו). <b>ויצבאו על מדין </b>(במדבר ל"א, ז') הקיפוה מג' רוחותיה וכו' ספרי. והכל מעורבב ומקולקל אצלו, וצריך להפסיק אחרי המלה "דסוטה". ואח"כ מתחיל עניין חדש: ובילמדנו, <b>וכלי הקדש </b>וכו' אורים ותומים. ואח"כ היה צריך להתחיל בשורה חדשה, ולהשלים: <b>[וחצוצרות התרועה בידו]</b>. כד"א ויקח את כל ארצו מידו וכו', והוא בספרי מטות פיס' קנ"ז, עמ' 210 והמחבר קיצר בדעת ר' נתן שם.<br>[תיקונים ומילואים: בספרי מטות פי׳ קנ״ז, עט׳ 210: הקיפוה מארבעה רוחותיה. ר׳ נתן אומר נתן להם רוח רביעית שיברחו. וכ״ה (״מארבעה״) בדפוסים ובכל כתה״י (עיי״ש בשנו״ס אצל הורוביץ). אבל כמה מן הראשונים מעתיקים ״משלש״ רוחותיה (עיין בהערות שם), ור׳ נתן, איפוא, אינו אלא מפרש. ולכאורה מוכח שאף הוא גרס כגירסת הראשונים. ונראה יותר שבילקוט ת״ת קיצר, והיתה לפניו הגירסא בספרי: הקיפוה מארבעה רוחותיה, כגירסת כל הנוסחאות והביא את דעת ר׳ נתן. ובמדרש תנאים, עט' 121: <b>וצרת על'</b> (דברים כ' י״ב) הקיפום מארבע רוחותם. ר׳ נתן אומר <b>נותנין להם דרך</b> אחד שיברחו. וכן היה הנוהג אצל המצביאים המומחים, כמו שמוסר Polyaenus בספרו Strategemata ספר ב' פ״א, ד׳: Ἀγησίλαος τοῖς φεύγουσι τῶν πολεμίων <b>δίοδον διδόναι</b> παρήγγειλεν אגיזילאוס פקד לתת דרך לשונאים הבורחים. וכן נמצאת עצה זו בכמה מקומות אחרים בספרות היוונית.]</i> וכו'. וכ"ה בתנחומא בשתי המהדורות הנ"ל (לעיל, שורה 151–153, ד"ה וכלי): ר' יוחנן אמר אלו בגדי כהונה <b>שבהם</b> אורים ותומים,<sup class="footnote-marker">16</sup><i class="footnote">וכצ"ל גם במדרש במ"ר הנ"ל, כמו שתיקן הרד"ל מדעתו.</i> שנאמר <b>ובגדי הקדש אשר לאהרן</b> (שמות כ"ט, ט'). ולפי היש אומרים כאן, ור' יוחנן במדרש, לא היה הארון יוצא עמהם, אלא בגדי כהונה בלבד, כדי לשאול באורים ותומים, עיין ש"א כ"ג, ו', ט', שם ל', ז'. ועיין בברייתא דמלאכת המשכן פ"ו. וכן בירושלמי שקלים פ"ז ה"א, מ"ט ע"ג, כאן פ"ח ה"ג, כ"ב ע"ג: מה עבדון ליה רבנן<sup class="footnote-marker">17</sup><i class="footnote">בסוטה בטעות: מאי עבדין לה רבנין היה נכנס וכו'. והמלים "היה נכנס" חסרות שם בכי"ר ובשרי"ר, עמ' 213, ואינן גם בשקלים.</i> (כלומר, הסוברים שלא יצא הארון במחנה), <b>הגישו</b> אלי <b>הציץ</b>. ובתנחומא בלק סי' י"ד (הוצ' בובר סוף סי' כ"ג), במ"ר פ"כ סוף סי' כ': <b>וכלי הקדש</b> זה הציץ שכתוב בו <b>קדש לה'</b>, עיין להלן שם ובמ"ר פכ"ב סי' ד' הנ"ל. ועיין מ"ש רמא"ש בפירושו לברייתא דמלאכת המשכן, עמ' 45.<br>אבל ברש"י מטות ל"א, ו': <b>וכלי הקדש</b>. זה הארון והציץ וכו' (עיין במדרשות הנ"ל). ובתרגום יונתן שם (הוצ' גינזבורגר, עמ' 288): יתהון וית פינחס בר אלעזר כהנא לחילא ואוריא ותומיא, <b>מני</b> דקודשא, <b>למשיילא בהון</b> וכו'. ועיין רמא"ש בפירושו לברייתא דמלאכת המשכן הנ"ל.

Halakhah 17

<small>154-156.</small> <b>ר' יהודה בן לקיש או' שני ארונות היו, אחד שיצא עמהן למלחמה וכו'. </b>ירושלמי שקלים פ"ז ה"א, מ"ט ע"ג, כאן פ"ח ה"ג, כ"ב ע"ב, ברייתא דמלאכת המשכן פ"ו, הוצ' רמא"ש, עמ' 41, הוצ' הר"ל גינצבורג (מן הגניזה) בגנזי שכטר ח"א, עמ' 377. 
<small>157-160.</small> <b>שיצא עמהן למלחמה היה בו ספר תורה שנאמ' וארון ברית ה' נסע לפניהם וגו'. </b>וכע"ז בד. וכ"ה בברייתא דמלאכת המשכן הנ"ל בקטעים מן הגניזה ובכ"י אוקספורד, ועיין גם בס"ז, עמ' 266.<br>אבל בכי"ע: זה שיוצא עמהן למלחמה היו בו שברי לוחות, שנ' <b>ויסעו מהר ה' דרך שלשת ימים</b> (במדבר י', ל"ג). והכוונה לסוף הפסוק: וארון ברית ה' נוסע <b>לפניהם</b>. וכגי' כי"ע מעתיקים בשם התוספתא בתוספות מ"ב סע"ב. וכ"ה בברייתא דמלאכת המשכן פ"ו, בהוצ' רמא"ש פ"ו הנ"ל ועוד, וכן מוכח מן הירושלמי הנ"ל ומספרי עקב פיס' ל"ח, הוצ' ר"א פינקלשטין, עמ' 76. ועיין ספרי בהעלותך פיס' פ"ב, עמ' 78, ובהערות הרח"ש הורוביץ שם. ואפשר שפירשו שלא היה הארון עם ספר התורה נוסע לפניהם דרך שלשת ימים, עיין מכילתא בשלח ויסע פ"א, עמ' 154, ומקבילות.
<small>160-163.</small> <b>וזה ששרוי עמהן במחנה, זה שהיו בו לוחות ושברי לוחות, שנ' וארון ברית ה' ומשה לא משו מקרב המחנה. </b>וכע"ז גם בד, אלא ששם: <b>שברי לוחו' ולוחו'</b> וכו'. ובכי"ע ובתוספות הנ"ל גרסו להפך: וזה שהיה עמהם, היה בו ספר תורה שנ' <b>ויעפילו לעלות</b> וגו'. והכוונה לסוף הפסוק: <b>וארון ברית ה' ומשה לא משו מקרב המחנה</b> (במדבר י"ד, מ"ד). וכ"ה בברייתא דמלאכת המשכן, הוצ' רמא"ש הנ"ל ועוד, וכן מוכח מן הירושלמי הנ"ל. אבל בברייתא דמלאכת המשכן מן הגניזה וכי"א כגי' כי"ו וד בשינוי חשוב, עיין להלן בסמוך.<br>והנה הגירסא שלפנינו "לוחות ושברי לוחות" היא בלי ספק "מתוקנת", תדע לך שהוא כן שהרי בד גורס: "שברי לוחות ולוחות", ונדידה ממקום למקום סימן מובהק להוספה. וכן בברייתא דמלאכת המשכן הנ"ל ברוב הנוסחאות לא נזכרו אלא "שברי לוחות".<sup class="footnote-marker">18</sup><i class="footnote">בהוצ' פלעש, עמ' 10: וזה שהיו בו שברי לוחות היה בו ספר תורה ולוחות אחרונות וכו'. ונוסחא משובשת היא, עיין בהערות שם.</i> וכ"ה לעיל בכי"ע ובתוספות הנ"ל ובירושלמי הנ"ל. וכן בספרי בהעלותך פיס' פ"ב, עמ' 78 הנ"ל, ועקב פיס' ל"ח, עמ' 76 הנ"ל, ובס"ז, עמ' 266 הנ"ל לא נזכרו אלא שברי לוחות גרידא. ולשיטה זו היו שברי הלוחות מונחים בארון מיוחד. וכבר דנו הראשונים בכך, וכן יוצא מן הירושלמי להלן בשקלים ובסוטה הנ"ל שבין לר"מ ובין לר' יהודה היו שברי הלוחות מונחים יחד עם הלוחות, וכ"ה שיטת הבבלי בב"ב י"ד ב'. ועיין במ"ר פ"ד, כ', תנחומא ויקהל סי' ז'. ועיין בתוספות ר' יהודה ברכות ח' ב', תוספות עירובין וחי' הר"ן ס"ג ב', ד"ה כל זמן, פי' הרמב"ן לדברים י', ה', בפי' רבינו בחיי שם ובפי' ר' מיוחס שם, עמ' ל"ו, ובתוספות הרא"ש כאן, הוצ' ליפשיץ, עמ' ע"ח ואילך. ועיין מ"ש בקרן אורה מ"ב ב' לתוספות ד"ה מפני שהשם.
<small>164-169.</small> <b>פעמים יוצא ומדבר עמהן, אחד בספר, ואחד במערכי המלחמה. שבספר מהו אומ', ילך וישמע דברי כהן. במערכי המלחמה מהו אומ', מי האיש אשר בנה בית חדש וגו'. </b>וכ"ה בד. ובבבלי מ"ב סע"א: תנו רבנן פעמים מדבר עמם, אחת בספר, ואחת במלחמה. בספר מה הוא אומר, שמעו דברי מערכי המלחמה וחזרו, במלחמה מה הוא אומר, <b>אל ירך לבבכם אל תיראו ואל</b> וכו'. ובכי"ע כאן: פעמים היה מדבר עמהם, אחת בספר, ואחת במלחמה. מהו אומר בספר, מי ששומע ילך לשמוע מערכי כהן מלחמה (כנראה שצ"ל: לשמוע כהן מערכי מלחמה) ויחזור. בערכי מלחמה מהו אומ', <b>שמע ישר' אתם קרבים היום למלחמה על אויביכם</b> וגו', <b>ומי האיש אשר בנה</b> וכו'. וגירסא זו קרובה לגירסת הבבלי הנ"ל, וההמשך "ומי האיש וכו' " הוא עניין אחר, והיא פיסקא ממשנתנו פ"ח מ"ב.<br>ברם לגירסת הבבלי "שמעו דברי" משמע שהכהן הוא שאומר כן בספר, ולגירסת התוספתא "וישמע דברי כהן" משמע שהשוטר, או כהן אחר, אומר כן. ובבבלי מ"ג א': תני חדא כהן מדבר ושוטר משמיע, ותניא אידך בהן מדבר וכהן משמיע וכו'. אמר אביי הא כיצד וכו'. ועיין מ"ש בבאר שבע שם. ועיין ספרי שופטים פיס' קצ"ג וירושלמי פ"ח ה"א, כ"ב ע"ב, שם ה"ט כ"ג ע"א.<br>ובספרי שופטים פיס' קצ"א, הוצ' הר"א פינקלשטין, עמ' 232: כיון שמגיעים לספר, כהן מתנה עמהם כל <b>התנאים האלו</b>. ומלשון זו משמע שבספר אומר להם את כל התנאים שבהן חוזר מערכי המלחמה. ושוב אמרו שם (פיס' קצ"ג): הכל שומעים דברי כהן מערכי המלחמה, והם חוזרים ומספקים מים ומזון וכו'. ולהלן שם פיס' קצ"ד, קצ"ה, קצ"ו: ילך וישמע דברי כהן מערכי המלחמה ויחזור. ומכאן שפעמיים מזהירים אותם לחזור, אחת בספר ואחת בערכי המלחמה, כמו שהעיר בקרית ספר להמבי"ט על הר"מ בפ"ז מה' מלכים ה"ב ואילך, וכן פירש במאירי בריש פירקין, הוצ' ר"א ליס, צ"ט ע"א. ועיין מ"ש בקרן אורה למשנתנו, ד"ה ודברו.<br>ואפשר שבתוספתא שלפנינו קיצור לשון (דוגמת משנת זבחים פי"א מ"ג ועוד), והכוונה: ילך וישמע דברי כהן במערכי המלחמה. [במערכי המלחמה] מהו אומ' מי האיש וכו', והיא כמסורת הבבלי הנ"ל, והיינו שהמודיע מודיע להם בלשון שהם שומעים (עיין ירושלמי רפ"ח) את דברי הכהן במערכי המלהמה, כלומר: חזרו וכו'.<br>ובמאירי גרס בברייתא שבבבלי הנ"ל <b>"בשופר"</b> (במקום "בספר"), והביא את הגירסא "בספר" בשם "יש גורסין". וכנראה שבתוספתא כאן היתה גירסא "בספי'" (=בצפי', בצפים), במקום "בספר", שכן כותב ר' יהודה שירליאון בתוספותיו לברכות מ"ט ב': ובתוספתא דסוטה תניא גבי מערכי המלחמה <b>צופים</b>, וזהו וודאי אינו מקום קבוע, אלא מקום שיכולים לראות המלחמה משם, וכע"ז בתוספות הרא"ש שם. ועיין מ"ש לעיל ח"ד (פסחים), עמ' 530. ועיין בתוספ' ר"י שירליאון הנ"ל, הוצ' הר"ן זק"ש, עמ' תקמ"א, הערה 614.
<small>169-171.</small> <b>נפל ביתו ובנאו הרי זה חוזר. ר' יהודה או' אם חידש בו דבר חוזר, ואם לאו אין חוזר. </b>במשנתנו פ"ח מ"ג: ר' יהודה אומר אף הבונה בית על מכונו לא היה חוזר. ובפיה"מ שם כתב שאין הלכה כר' יהודה. ותמה במל"מ פ"ז מה' מלכים ה"ח מניין לו להר"מ שהת"ק חולק על ר' יהודה. וכבר העיר הרחיד"א בשו"ת חיים שאל ח"א סי' פ"א, ובקרן אורה מ"ג א', על התוספתא כאן שמפורש בה שהת"ק חולק על ר' יהודה.<br>וסברת הת"ק פשוטה שהרי כשחזר ובנאו פנים חדשות באו לכאן, וקרינן ביה בית חדש, אבל ר' יהודה סובר הואיל והתורה אמרה בפירוש "חדש" (דברים כ', ה') צריך שיהא חדש דווקא. אבל במחזיר גרושתו כולי עלמא מודו שאינו חוזר (כברישא של משנתנו הנ"ל), ואין כאן פנים חדשות, ואינה חדשה לו. ובמשנה למלך הנ"ל נסתפק במכר את הבית וחזר וקנאו אם חוזר עליו ממערכי המלחמה, משום שדינו כמחזיר גרושתו עיי"ש. ובקרן אורה מ"ג א', הסיק שאין לחלק, ולת"ק חוזר אפילו במכר וקנה. ובשו"ת חיים שאל ח"א סי' פ"א הנ"ל העיר על חידושי הרשב"א סוף ברכות שהביא בשם הראב"ד (ועיין עכשיו גם במאירי ברכות נ"ט סע"א) שאם היו כלים שלו ומכרן וחזר ולקחן אין כאן ברכה, דוגמת מה שאמרו במחזיר גרושתו שאינו חוזר עליה ממערכי המלחמה. הרי לך ברור שלא כהחלטת זקן זקני הגאון בעל קרן אורה ז"ל. ועיי"ש בשו"ת חיים שאל שם שהביא את דעות האחרונים ביחס למחזיר גרושתו מן האירוסין. ודווקא במחזיר גרושתו מן הנישואין אינו חוזר משום שאין כאן אשה חדשה, ודינו כאילו לא גירשה כלל, אבל במחזיר ארוסתו, הרי אפילו אם נאמר שדינו כאילו לא גירשה כלל, הרי גם לפני שגירשה חוזר. ובמנחת חינוך מצוה תקכ"ו כתב שמחזיר גרושתו מן האירוסין חוזר, והוסיף: כנ"ל ברור. ולשיטתו צ"ל שאפילו במחזיר גרושתו מן הנישואין אם גירשה בתוך י"ב חודש והחזירה מיד משלים י"ב חודש, שהרי אפילו אם נאמר שאינה חדשה לו, והיא כמו שהיתה מקודם, עדיין היא עומדת בתוך י"ב חודש.<br>ובספרי שופטים פיס' קצ"ו הוצ' הר"א פינקלשטין, עמ' 235: <b>ולא לקחה</b>, באשה הראויה לו, פרט למחזיר גרושתו ואלמנה לכהן גדול וכו', ובכ"י ברלין שם: למחזיר גרושתו משנשאת, וכ"ה בפסיקתא זוטרתא, וכן צריך לפרש גם לגירסא שלפנינו, שהרי המדרש ממעטה משום שאינה ראויה לו, ומכאן שבמחזיר גרושתו (כלעיל) שלא נישאת חוזר מערכי המלחמה, ולפיכך מיעט הכתוב מחזיר גרושתו משנישאת, מפני שאינה ראויה לו. אבל באמת אין להביא ראייה ממדרשי הלכה בכגון דא, משום שמצויות בהם אשגרות וחזרות בדרשות דומות. וכן להלן שם כי תצא פיס' רע"א, ריש עמ' 292: אם כן למה נאמר <b>חדשה</b>, מי שחדשה לו, פרט למחזיר גרושתו ואלמנה לכהן גדול וכו'. וברור שהמלים "ואלמנה לכהן גדול וכו' " היא פיסקא ממשנתנו פ"ח מ"ג, ולא נתמעטו מן הדיבור "חדשה", ולפי זה מותר לומר שההלכה "פרט למחזיר גרושתו" שבפרשת שופטים היא באשגרה מפרשת כי תצא,<sup class="footnote-marker">19</sup><i class="footnote">ההוספה "משנישאת" שבספרי כ"י ברלין ובפסיקתא זוטרתא היא הוספה של פירוש מוטעה.</i> והכוונה למחזיר גרושתו שלא נישאת, ואינו חוזר משום שאינה חדשה לו, וכירושלמי פ"ח ה"ו, כ"ב סע"ד, ובבלי מ"ד א'. ועיין בצפנת פענח להגר"י ראזין על התורה שופטים, קנ"ד ע"ב, שמפרש את משנתנו במחזיר גרושתו משנישאת.<br>ובאמת לא שמענו בשום מקום שמחזיר גרושתו לפני י"ב חודש אחרי הנישואין הראשונים חוזר מערכי המלחמה, ומסתבר שהגירושין מפקיעין ממנו לגמרי את החובה של "ושמח את אשתו", ואפילו החזירה אח"כ אינו חוזר, משום שאינה חדשה לו. והוא הדין בארוסה שגירשה כבר נפקעה ממנו הזכות של חזרה מערכי המלחמה, ואפילו אם החזירה אח"כ אינו חוזר.<br>ובירושלמי פ"ח ה"ד, כ"ב ע"ד: מה ת"ל <b>אשר בנה</b>, פרט לשנפל בית ובנאו. א"ר יוסי זאת אומרת המחזיר גרושתו לא היה חוזר. והדברים תמוהים, שהרי כן מפורש במשנתנו פ"ח מ"ג ובירושלמי ובבבלי הנ"ל (עיין מ"ש לעיל בסמוך, סד"ה ובספרי), ולמה לו לר' יוסי לדייק כן מן הברייתא ומן ההלכה של "נפל ביתו ובנאו", ועיין בשי"ק במקומו.<sup class="footnote-marker">20</sup><i class="footnote">ולא עוד אלא שבמחזיר גרושתו כולם מודים שאינו חוזר, ובנפל ביתו ובנאו על מכונו אינו חוזר אלא לר' יהודה גרידא, ותלי תניא בדלא תניא.</i> ונראה שבברייתא זו מדייק התנא מ"אשר בנה" שבבניין בית על מכונו אין כאן לא בניין ולא קניין, וכשנפל ביתו נפקעה ממנו הזכות של חזרה מערכי המלחמה, ואפילו עומד בתוך י"ב חודש של הבניין הראשון, אין הבניין החדש מחזירו לזכותו הישנה. ומכאן מדייק ר' יוסי: זאת אומרת המחזיר [א]רושתו (כצ"ל במקום "גרושתו")<sup class="footnote-marker">21</sup><i class="footnote">וכע"ז בירושלמי ב"ב פ"ח ה"ו, ט"ז ע"ב: "כמה דתימר מן הקרובה לא <b>גרושה</b>, ודכוותה הקרובה לא ארוסה". ואין לו פתרון. וכבר העירותי במחברתי "תלמודה של קיסרין", עמ' 72, שצ"ל שם: כמה דתימר [ת]מן <b>הקרוב</b>, לא <b>ארושה</b>, ודכוותה <b>הקרוב</b>, לא <b>ארוסה</b>, והקושיא היא מירושלמי יבמות פ"ו ה"ד, ז' ע"ג, וכגירסת הרשב"א ביבמות ס' א', ד"ה הקרובה, וכ"ה גם בכי"ל ביבמות שם.</i> לא היה חוזר, משום שכבר נפקעה ממנו הזכות, ואינה חוזרת לו באירוסין החדשים. וכל זה לא היינו יודעים ממשנתנו (ומן המקבילות) משום שהיינו מפרשים שהמקורות מדברים במחזיר גרושתו מן הנישואין אחרי שהיתה אתו י"ב חודש, והנישואין החדשים אינם פועלים כלום, ולא נולדו לו זכויות חדשות, אבל במחזיר ארוסתו לא בטלו ממנו הזכויות שהיו לו מכבר והן חוזרות לו. ופשיטא שהברייתא בירושלמי היא בשיטת ר' יהודה, כפירוש המפרשים. ועיין מ"ש הגר"י ראזין בצפנת פענח על התורה, שופטים, קנ"ד ע"ב ואילך.<br>ואשר לדברי ר' יהודה "אם חידש בו דבר" פירשו בבבלי מ"ד א': תנא אם הוסיף בו דימוס אחד חוזר. ופירש"י: או בגובה, או בעובי, תו לא הוי על מכונו, וקרינא ביה חדש. ובירושלמי פ"ח ה"ז, כ"ג ע"א: סדו בסיד<sup class="footnote-marker">22</sup><i class="footnote">בכי"ר: שרוב שיר (צ"ל: שרו בשיד) <b>חוזר </b>ופותח בו חלונות לא היה חוזר. והיא כנראה ט"ס, ואף בשרי"ר ליתא "חוזר" (אחרי "שדו בשיד"), וסדו בסיד אינו כלום, והוא אותו הבית, עיין בחידושי הריטב"א ב"מ (לונדון תשכ"ב) ספ"ח ובנימוקי יוסף שם.</i> ופתח בו חלונות לא היה חוזר. היה גדול ועשאו קטן חוזר. אחד ועשאו שנים. אבל בשרי"ר, עמ' 215: היה ג[דול] ועשאו קטן, אחד ועשאו שנים. וכ"ה גם בכי"ר שם. ואין ספק שזו היא הגירסא הנכונה, ובכגון דא לפנינו פנים חדשות אפילו לר' יהודה. וממש כעין זה גם בירושלמי מעשרות פ"א ה"ב, מ"ח ע"ד: היה כרם קטן ועשאו גדול, גדול ועשאו קטן, אחד ועשאו שנים, שנים ועשאו אחד. ועיין גם ירושלמי גיטין פ"א סה"א, מ"ג ע"ב. ועיין בגליוני הש"ס לר"י ענגיל במעשרות שם שציין גם לירושלמי ע"ז ספ"א (והפי' הנכון שם הוא בשערי תוא"י, עמ' 560) ועוד. ועיין במשנת ב"מ ספ"ח. ופשיטא שכאן לא היה צריך להזכיר "קטן ועשאו גדול", שהרי אין לך חידוש גדול מזה.
<small>171-172.</small> <b>ר' ליעזר אומ' אנשי שרון לא היו חוזרין לבתיהם וכו'. </b>וכן בד: ר' <b>אליעזר</b> אומר וכו'. ובכי"ע: ר' <b>אלעזר</b> אומר וכו'. וכן בנוסחאות א"י (משנה שבירושלמי, הוצ' לו, קויפמן, פרמה ועוד) של משנתנו פ"ח מ"ג: ר' לעזר (=אלעזר) אומר אף הבונה בית לבנים בשרון לא היה חוזר. ועיין גם במלא"ש. אבל בנוסחאות שלנו במשנה ובמשנה שבבבלי ובפיסקא שם (מ"ד א'): ר' אליעזר אומר. 
<small>173-174.</small> <b>מפני שמחדשין אותן פעם אחת בשבוע. </b>וכ"ה בד. אבל בכי"ע: <b>פעמים</b> בשבוע. וכ"ה בברייתא שבבבלי מ"ד א'. וכן בירושלמי פ"ה ה"ז, כ"ג ע"א: שהן מתחדשין <b>פעמים</b><sup class="footnote-marker">23</sup><i class="footnote">כלומר, בכל שלש שנים ומחצה, והוא המספר ה"עגול" שנקטו בו בני א"י, עיין מ"ש במחברתי "ספרי זוטא", עמ' 147, סוף הערה 25. ופירוש המאירי ששבוע פירושו שבוע ממש (כלומר, ז' ימים) קשה מאד, ולפי דבריו אפילו לסוכה בחג לא היו ראויים, אתמה.</i> בשבוע. והגר"י ענגיל בגליוני הש"ס מ"ד א' נסתפק מה דינו של בית שמחדשין אותו פעם בשבוע, עיי"ש. ובירושלמי שם מוסיף: אף כהן גדול היה מתפלל עליהן ביום הכפורים שלא ייעשו בתיהן קבריהן. ועיין ירושלמי יומא פ"ה ה"ג, מ"ב ע"ג, וי"ר פ"כ, ד', עמ' תנ"ה, תנחומא אחרי מות סי' ג' (הוצ' בובר סי' ד), פסיקתא דר"כ אחרי מות, הוצ' ר"ד מנדלבוים, עמ' 391. וברוב המקורות נמסרה מסורת זו ע"י "רבנין דדרומה", כלומר ע"י אנשי המקום. ועיין מ"ש ר"ש קליין בספרו "ארץ יהודה" (ירושלים תרצ"ט), עמ' 86, והוא מציין שם לדברי יוסיפוס בקדמוניות סט"ו פ"ה, סי' ב' (121 ואילך). ויוסיפוס מספר שם שכארבעים שנה לפני חורבן הבית (בזמן מלחמת אוגוסטוס ואנטונינוס) היתה רעידת אדמה בארץ יהודה ונהרגו כשלשים אלף (περὶ τρισμνρίους) איש במפולת הבתים והרבה בהמות. ומסתבר שהדבר קרה בלילה בשעה שהאנשים היו בבתיהם והמקנה היה בדירים, שהרי החיילים שהיו במחנה באויר לא סבלו, עיי"ש. וצדקו החכמים ששערו שרוב ההרוגים היו בשרון, והיו בתיהם קבריהם, ואף איבוד המקנה הרב מסייע להם, משום שבשרון גידלו בקר לרוב (ועיין במשנת ב"ק פ"י מ"ט). ומשום שהבתים שוקעים בקרקע שם לא היו בונים בתים של אבנים אלא של לבנים, ומחדשים אותם פעמים בשבוע, ור' אלעזר סבר שאין כאן בניין קבוע, ולפיכך אין חוזרים עליו מערכי המלחמה. 
<small>176-177.</small> <b>אחד הנוטע את הכרם, ואחד הנוטע חמשה אילני מאכל וכו'. </b>פיסקא ממשנתנו פ"ח מ"ב. ועיין ספרי שופטים פיס' קצ"ה, הוצ' הר"א פינקלשטין, עמ' 235, מכילתא משפטים פ"כ, הוצ' הרח"ש הורוביץ, עמ' 321, ירושלמי פ"ח ה"ה, כ"ב ע"ד, בבלי מ"ג ב'. 
<small>178.</small> <b>מחמשת המינין. </b>וכ"ה ("המינין") בד, בכי"ע וברוב הנוסחאות של המקורות הנ"ל, והוא באשגרה ממשנת נדרים פ"ז מ"ב ועוד בכ"מ, וצ"ל: מחמשת מינין, כמו שהוא במשניות בהוצאות שלנו, ועיין במלא"ש. 
<b>אפי' בחמש עיירות. </b>וכן בד: אפילו בחמש <b>עירות</b>. ובשאר כל המקורות הנ"ל חסרה בבא זו. וברש"י למשנתנו (מ"ג א') פירש שהמשה אילנות אינם נקראים כרם אלא אם הם שתים כנגד שתים ואחת יוצאה זנב. וכן פירש רבינו הלל בפירושו לספרי שופטים פיס' קצ"ה, ס"א ע"ג. וכן במאירי למשנתנו (הוצ' ר"א ליס צ"ט סע"ב), והוסיף: "ובבריתא הוסיפו אפילו בחמשה מקומות". וזו היא הלכה תמוהה, וכיצד אפשר לומר שחמשה אילנות בחמש עיירות נקראים כרם, והרי אפילו לעניין פיאה אינם מצטרפין, עיין במשנת פיאה פ"ב מ"ד. ועיין בקרן אורה למשנתנו שהעיר על התוספתא כאן, ופירש את דברי רש"י, אבל מ"מ צורת הכרם לחוד וחמשה אילנות בחמש עיירות לחוד.<br>ברם בכי"ע: ואפילו חמש <b>שורות</b>. וכנראה שכצ"ל לפנינו, ונתפרדה השי"ן לעי"ן ויו"ד, ויצא: עיורות, ותיקן הסופר: עיירות. וחמשה אילנות <b>בחמש</b> (כגי' כי"ו וד) שורות פירושו שהיו בכל שורה ארבעה אילני סרק ואילן מאכל אחד, ולמעשה אילני המאכל הם בשורה אחת (אם תחשוב אותם לאורך השורות), ונקטו "בחמש שורות" אגב "חמישה" אילני מאכל "מחמשת" מינין, ואף הוא נקרא כרם בלשון בני אדם, וכשיטת ב"ש בכלאים פ"ד מ"ה. ואפשר שהכוונה "בחמש שורות" שהאילנות אינם זה כנגד זה, ומ"מ הם כרם בלשון בני אדם.
<small>179.</small> <b>ר' ליעזר בן יעקב או' וכו'. </b>ספרי שופטים, ירושלמי ובבלי הנ"ל. ור"א בן יעקב מצריך כרם ממש של גפנים, אבל לא נתבאר אם מצריך גם צורת כרם (כדין כלאים). ועיין בבבלי מ"ג סע"א, אבל בספרי שופטים פיס' קצ"ד חסרים דברי ר' אליעזר בן יעקב ("בית כמשמעו"). ועיין בבלי כתובות מ"ו א' וירושלמי שם פ"ד ה"ד, כ"ח ע"ג. 

Halakhah 18

<small>181-182.</small> <b>אחד מארס ואחד מיבם. </b>משנתנו פ"ח מ"ב, ספרי שופטים פיס' קצ"ג, קצ"ו. ועיין להלן. 
<small>182-184.</small> <b>אפי' שומרת יבם לחמשה אחים, ואפי' חמשה אחים ששמעו שמת אחיהם במלחמה וכו'. </b>לשיטת התוספתא פירושו, אפילו שומרת יבם לחמשה אחים לפני שזזו ממקומן, ואפילו כבר יצאו לשמוע דברי כהן ושמעו שמת אחיהם במלחמה. ובמשנתנו ובספרי הנ"ל: ואפילו שמע שמת אחיו במלחמה חוזר. ואפשר לפרשה שבין שמת האח לפני המלחמה, ובין שמת במלחמה (עיין ע"ז להלן). ובבבלי מ"ד א': ואפילו חמשה אחין ומת אחד מהם <b>במלחמה</b> כולן חוזרין. וזו היא הסיפא שלפנינו. ובירושלמי פ"ח ה"ו, כ"ג רע"א: אפילו שומרת יבם לחמשה אחים, ודכוותה אפילו בית אחד לחמשה אחין? תמן אין כל אחד וכו'. והכוונה היא, כשם שאין הבדל לעניין חזרה מן המלחמה בין יבם אחד לשני יבמין כן לכאורה אין הבדל בין נפל בית ליורש אחד לבין במה יורשין. ועיין בבלי מ"ג ב'.<br>וכבר תמה בהגהות הרש"ש במקומו למה נקטה המשנה "ואפילו שמע שמת אחיו במלחמה", ולא הוסיפה כן ברישא, לעניין "ואחד היורש", שאפילו שמע שמת מורישו במלחמה חוזר. והדברים מתבארים מתוך הירושלמי הנ"ל שהמשיכו שם: מה דמי לה (כלומר, למשנתנו הנ"ל ששנתה: ואפילו שמע שמת אחיו במלחמה חוזר) קידש אשה מעכשיו לאחר שנים עשר חדש ושלם הזמן במלחמה חוזר ובא לו. והפירוש הנכון הוא בפ"מ שהדמיון הוא ליבמה דווקא, מפני שהיא נופלת לו מחמת נישואי אחיו (ואפילו למ"ד מיתה מפלת). ומכאן ברור שבקידש אשה לאחר ל' יום (בלא "מעכשיו") ושלם הזמן במלחמה שאינו חוזר.<sup class="footnote-marker">24</sup><i class="footnote">ועיין בכסף משנה פ"ז מה' מלכים ה"ז, ד"ה קדש. ועיין מ"ש במנחת חינוך מצוה תקכ"ו, ועיי"ש בסוף דבריו בעניין קנה בית וכרם על תנאי כזה עיי"ש.</i> ונראה שהוא הדין אם שמע שמת מורישו במלחמה אינו חוזר, מפני שאין הזכיות חלות עליו אחרי ששמע דברי כהן. ויבמה, ורק יבמה, שאני, מפני שהזכיות חלות עליו למפרע. והוא הדין קידש אשה מעכשיו לאחר שנים עשר חדש שהקידושין חלין למפרע. ולהלן, שו' 244–245, מבואר שאם ניתן במשא המלחמה אפילו שמע שמת אחיו (ואף כאן לא נזכרה אלא יבמה גרידא, ולא ירושה) אינו חוזר. אבל מדברי הירושלמי הנ"ל ("ושלם הזמן במלחמה") משמע שהוא חולק על התוספתא ואינו מבדיל בין התחיל במשא המלחמה לבין לא התחיל: ואף הר"מ השמיטה. ואפשר שפירש את משנתנו "שמת אחיו <b>במלחמה</b>", כלומר, אפילו שמע במלחמה ממש שמת אחיו, וכן פירש בתפארת ישראל, וכן מוכח בירושלמי הנ"ל. ועיין מ"ש להלן, שו' 244–245, ריש ד"ה שמע, בשם כי"ע. ועיין בצפנת פענח פ"ז מה' נדרים ה"ט.

Halakhah 19

<small>187-188.</small> <b>מניין בנה בית וחנכו וכו'. </b>כל הברייתא באו"ז ב"ב סי' י"ז, ג' ע"א בשם תוספתא פ' משוח מלחמה (וכן רגילים הראשונים לציין לתוספתא ע"פ שם הפרק המקביל במשנה). 
<small>193.</small> <b>דבר זה בכלל היה ולמה יצא, להקיש וכו'. </b>בכי"ו בטעות: ולמה יצאה, אבל בד, בכי"ע ובאו"ז הנ"ל: ולמה יצא. ומדרש זה הוא מדבי ר' ישמעאל ע"פ הכלל: כל דבר שהיה בכלל ויצא מן הכלל לא ללמד על עצמו יצא, שהיא מן השלש עשרה מדות שהתורה נדרשת בהן, כמבואר בברייתא דר' ישמעאל. ובירושלמי פ"ח ה"ח, כ"ג ע"א: וכולהן למידין מן האשה. מה אשה צריכ' שני' עשר חדש אף כולהן צריכי' י"ב חדש. ובמשנתנו פ"ח מ"ד: <b>נקי יהיה לביתו שנה אחת. לביתו</b>, זה ביתו. <b>יהיה</b>, זה כרמו, <b>ושמח את אשתו</b>, זו אשתו, <b>אשר לקח</b>, להביא את יבמתו וכו'. והוא מדבי ר' עקיבא, וכ"ה בספרי כי תצא סוף פיס' רע"א. ועיין מ"ש מהרי"ן אפשטין במבואות לספרות התנאים, עמ' 636. 
<small>196.</small> <b>שאין זזין ממקומן [אף כולן כן]. </b>המוסגר במרובעים חסר בכי"ו, והשלמתי ע"פ ד, ועיין בברייתא שבירושלמי שהבאנו לעיל. ובכי"ע: אינו זז ממקומו אף בנה בית חדש וחנכו, נטע כרם וחיללו, ולא שהו שנים עשר חודש, אין זזין ממקומן. וכ"ה באו"ז ב"ב הנ"ל. ועיין במשנתנו הנ"ל, ולהלן, שו' 248 ואילך. 
<small>197-198.</small> <b>נתמנתה לאדם פרנסה יקח לו בית, חזרה נתמנתה וכו'. </b>בפירוש ר"י נחמיאש למשלי, עמ' 139: תוספ' דסוטה פ"ז למדה תורה דרך ארץ נתמנה לאדם פרנסה יקח לו בית, <b>חזר ונתמנה</b> וכו'. ובכי"ע: נתמנה לאדם פרנסה יקח בית, ואחר כך שדה, ואחר כך אשה וכו'. ועיין בבלי מ"ד א', בחידושי אגדות למהרש"א שם ומ"ש עליו בקרן אורה שם מן התוספתא כאן, אבל לגירסת כי"ע אין סתירה לדבריו מן התוספתא, והיא כעין מסורת הבבלי שם. ועיין מ"ש לעיל ח"ו (כתובות), עמ' 282. 

Halakhah 20

<small>207-208.</small> <b>דבר אחר, הכן בחוץ מלאכתך, זו מקרא וכו'. </b>וכ"ה בד, בפירוש ר"י נחמיאש ובבבלי הנ"ל. אבל בכי"ע: <b>ר' אומ'</b> (חילוף רגיל מאד) הכן וכו'. 
<small>210.</small> <b>ובנית ביתך, זה מדרש. </b>וכ"ה בד ובכי"ע. אבל בפי' ר"י נחמיאש הנ"ל: <b>זו תלמוד</b>. וכ"ה בבבלי הנ"ל. 
<small>211-212.</small> <b>דבר אחר, הכן בחוץ מלאכתך, זו משנה וכו'. </b>וכ"ה גם בד. אבל בכי"ע ובבבלי הנ"ל חסרה בבא זו. 
<small>214-215.</small> <b>דבר אחר, הכן בחוץ מלאכתך, זה מדרש וכו'. </b>וכ"ה גם בד. ואף הלכה זו חסרה בכי"ע ובבבלי הנ"ל. 
<small>217-219.</small> <b>דבר אחר, הכן בחוץ מלאכתך, אילו הלכות וכו'. </b>וכ"ה בד. ובכי"ע: אילו הלכות. <b>ועתדה בשדה לך</b>, זה מעשה הטוב, אחר <b>ובנית ביתך</b>, דרוש וקבל שכר. וכנראה שיש שם השמטה ע"י הדומות. ובבבלי הנ"ל נוסחא אחרת בבבא זו. 
<small>221-222.</small> <b>ר' ליעזר בנו של ר' יוסי הגלילי וכו'. </b>וכ"ה בד ובבבלי הנ"ל. ובכי"ע יש כאן השמטה ע"י הדומות, עיין מ"ש לעיל בסמוך.<br>ונשתמרו לנו בתוספתא שיטות שונות בסדר הלימוד, דומיא דרישא שבית קודם לשדה, ושדה לאשה. ולפי שיטה אחת הסדר הוא: מקרא, משנה ומדרש. לפי שנייה: משנה, מדרש והלכות (כלומר, הלכות פסוקות כפי' בעל ח"ד). לפי שלישית: מדרש, הלכות ואגדות. לפי רביעית: הלכות, אגדות ותלמוד. ולפי ר"א בנו של ר' יוסי הגלילי: תלמוד (שאין ע"ה חסיד), מעשים טובים, ולבסוף: דרוש וקבל שכר, לימוד לחידוד בעלמא. ובמאירי פירש דרוש וקבל שכר שישפיע על זולתו.

Halakhah 21

<small>226-229.</small> <b>ויספו השוטרים וגו'. הירא ורך הלבב, שמתירא מן העבירה שבידו, שנ' למה אירא בימי רע, דברי ר' יוסה הגלילי. </b>בילקוט המכירי תהלים פמ"ט, י', קל"ד א', בשם תוספתא דנשים. ובפי' רבינו הילל לספרי שופטים פיס' קצ"ז, ס"א ע"ד, בשם תוספתא דסוטה פרק שבועת העדות. ובילקוט ת"ת כת"י בשם תוספתא דסוטה. והכוונה כאן לסוף הפסוק <b>"עון עקבי יסבני"</b> (תהלים מ"ט ו'), וכן מפורש בכי"ע, בילקוט המכירי וילקוט ת"ת ובפי' רבינו הלל הנ"ל. ועיין מ"ש להלן.<br>ובמשנתנו פ"ח מ"ה הוזכרה מחלוקת ר' יוסי הגלילי ור' עקיבא, אלא שהסדר שם הפוך, ור' עקיבא קודם לר' יוסי הגלילי,<sup class="footnote-marker">25</sup><i class="footnote">במשנתנו שם נוסף: לפיכך תלתה לו התורה את כל אלו, שיחזור בגללן. ומסתבר שטעם זה אינו מדברי ר' יוסי הגלילי אלא מסתם משנתנו, כדעתו של מהרי"ן אפשטין במבואות לספרות התנאים, עמ' 401, עיי"ש שהעיר על מדרש תנאים, עמ' 120, שאמרו מעין זה בשם רבן יוחנן בן זכאי.</i> וכבר הראינו לעיל, שו' 193, שהתוספתא כאן היא מדבי ר' ישמעאל, והמשנה היא מדבי ר' עקיבא. והוסיפה התוספתא טעמו של ר' יוסי הגלילי. ובמשנתנו הוזכרה גם דעת ר' יוסי: אלמנה לכהן גדול, גרושה וחלוצה לכהן הדיוט, ממזרת ונתינה לישראל, בת ישראל לממזר ולנתין, הרי הוא הירא ורך הלבב. ושאלו בבבלי מ"ד ב': מאי איכא בין ר' יוסי לר' יוסי הגלילי? ותירצו: איכא בינייהו עבירה דרבנן. ולר' יוסי הגלילי חוזר אפילו אם עבר על עבירה דרבנן. ובח"ד פירש שיש כאן רמז ליראה ביום רע (בשעת הסכנה) מ"עון עקבי", מעונות קלים, כמו שדרשו בתנחומא בשתי המהדורות ריש עקב. ועיין בתועפות ראם לס' יראים השלם סי' רט"ו, צ"ה ע"א, אות ב' שפירש להפך, שלר' יוסי הגלילי אינו חוזר על עבירה דרבנן, עיי"ש, ועיין מ"ש להלן, הערה 30.<br>ברם בספרי שופטים פיס' קצ"ז, הוצ' הר"א פינקלשטין, עמ' 236: הירא ורך הלבב שיש עבירה בידו <b>בסתר</b> וכו' ר' יוסי הגלילי אומר הירא ורך הלבב שהוא בן ארבעים (כגירסת כ"י אוקספורד ולונדון. ואף בכי"ר: בן מ', עיין בשנו"ס שם. ועיינתי בצילומים של כתה"י הנ"ל, והקריאה שם ברורה), ובספרי דפוס הוסיפו: שנה (כלומר, בן ארבעים שנה).<sup class="footnote-marker">26</sup><i class="footnote">גירסא זו ("ארבעים שנה") היא רק בנוסח הדפוסים ובמובאות: ילקוט, ס' יראים השלם סי' רט"ו (ד"ר סי' רצ"ה. וממנו גם בסמ"ג ובהגה"מ, עיין בהערות של הר"א פינקלשטין) וילקוט ת"ת כת"י. ועיין גם בפירוש רבינו הלל במקומו, ס"א ע"ד.</i> וברור שאין לפרש שהכוונה לבן ארבעים שנה, שאעפ"י שהגיע לבינה לא תש כוחו. וכלב בן יפונה אומר ליהושע (יהושע י"ד, ז'): <b>בן ארבעים שנה אנכי בשלח משה עבד ה' אותי</b> וגו', וממשיך (שם י"א): <b>עודני היום חזק כאשר ביום שלח אותי משה ככחי אז וככחי עתה למלחמה ולצאת ולבוא</b>. ואף הקדמונים שחילקו את התפתחות האדם לגילים שונים<sup class="footnote-marker">27</sup><i class="footnote">הרופא היפוקרטיס, סולון, עיין בדבריהם אצל פילון "על בריאת העולם" פל"ו סי' ק"ה ואילך.</i> לא ראו שום סימני זקנה בגיל ארבעים.<sup class="footnote-marker">28</sup><i class="footnote">בדברי חז"ל לא נזכר גיל היוצא לצבא לא למעלה ולא למטה, עיין בפי' הרמב"ן לבמדבר א', ג'. ובמה"ג שם, הוצ' רצ"מ רבינוביץ, סוף עמ' ח': <b>מבן עשרים שנה</b>. להוציא מי שהוא פחות מבן עשרים. <b>כל יוצא צבא</b>. להוציא <b>הזקנים </b>והחגרים והסומין שאינן ראויין למלחמה. ומקורו אינו ידוע לי. ועיין מ"ש להלן, בפנים ד"ה ברם, ובהערה 36 שם.</i> ולפיכך מתקבלים אצלי מאד דברי בעל זרע אברהם על הספרי במקומו שהביא בשם יש מגיהים "בן ארבעים" (כלומר, שמחקו את המלה "שנה". וכבר ראינו שכ"ה בכי"י), ופירשו "בן ארבעים", בר מלקות ארבעים.<sup class="footnote-marker">29</sup><i class="footnote">דוגמת בן מות, בר כרת. וכן בגנזי שכטר ח"א, עמ' 74: אם בן מות הוא ואם בן מלקות הוא, וכן בבבלי סנהדרין כ"ו ב', מנחות פ"א א': ארבעים בכתפיה.</i> בעל זרע אברהם דחה את הפירוש בשתי ידים משום שהוא מתנגד לבבלי מ"ד ב' הסובר שלר"י הגלילי חוזר אפילו על עבירה דרבנן.<sup class="footnote-marker">30</sup><i class="footnote">עיין מ"ש לעיל סד"ה ובמשנתנו שיש אחרונים המפרשים את הבבלי להפך שלר' יוסי הגלילי אינו חוזר אלא על עבירה דאורייתא דווקא. אבל הפירוש ההוא אינו נראה.</i> אבל הרי יתכן מאד שהספרי חולק על הבבלי (ואף בירושלמי אין זכר לשיטת הבבלי), וסובר שלר' יוסה אינו חוזר אלא על עבירה שבגלוי, כגון אלמנה לכהן גדול ושאר דברים שמנתה שם המשנה בשמו, אבל ר' יוסי הגלילי סובר שחוזר אפילו על עבירה שבסתר (כמפורש ברישא כאן), ובלבד שהוא בן מלקות ארבעים (משום שמלקות במקום מיתה עומדת, כבבלי סנהדרין י' א'). ודברי ר' יוסי הגלילי כאן הם דבריו שבמשנה. ועיין מ"ש ר"ד הלבני בספרו מקורות ומסורות, עמ' תע"ג ואילך.
<small>230-231.</small> <b>ר' עקיבא אומ' מי האיש הירא, ודאי וכו'. </b>כלומר, כמשמעו, כמשנתנו פ"ח מ"ה וספרי הנ"ל. 
<small>231-233.</small> <b>ורך הלבב, שאפלו גבור שבגבורים, וחזק שבחזקים, והיה רחמן היה חוזר וכו'. </b>בכי"ע ובילקוט ת"ת כ"י חסר "וחזק שבחזקים", אבל כלפנינו גם בד ובמכירי הנ"ל.<sup class="footnote-marker">31</sup><i class="footnote">וכן נכון, משום שגבור ואמיץ לב לחוד, וחזק לחוד, עיין מ"ש להלן בפנים, ד"ה ברם.</i> ור"ע מבחין כאן בין "הירא" לבין "רך הלבב", ופירש רך הלבב שירחם על השונאים, ועיין במפרשי התורה.<sup class="footnote-marker">32</sup><i class="footnote">עיין בספרו של ר"ד הלבני מקורות ומסורות, עמ' תע"ג, הערה 6.</i> ולעיל במקרא (שופטים כ', ג'): <b>אל ירך לבבכם אל תיראו</b> וכו'. ובמשנתנו (פ"ה מ"א): <b>אל ירך לבבכם</b>, מפני צהלת סוסים וצחצוח חרבות וכו'. וכן גם בספרי שם סוף פיס' קצ"ב. ואף ישעיהו הנביא אמר לאחז (ז', ד'): <b>אל תירא ולבבך אל ירך משני זנבות האודים</b> וכו'. ועוד כמה פעמים במקרא. ובתנחומא לך לך סי' י"ג: <b>מי האיש הירא</b>, מן העונות, <b>ורך הלבב</b>, מן מעשים רעים. ועיין בהוצ' בובר שם סי' ט"ז, הערה קס"ג. ור"ע סובר שאף הרחמן בכלל "רך הלבב" הוא, שהרי הוא ההפך מאביר לב,<sup class="footnote-marker">33</sup><i class="footnote">בישעיה מ"ו, י"ב: <b>אבירי לב הרחוקים מצדקה</b>. וברד"ק שם: אבירי לב <b>ואכזרים </b>לישראל.</i> מקשה לב ומלב אמיץ (בדברים ט"ו, ז': <b>לא תאמץ את לבבך ולא תקפץ את ידך מאחיך האביון</b>).<br>ברם לא מצאנו בשום מקום שאף הרחמן חוזר מערכי המלחמה ואין מוציאים למלחמה אלא אבירי לב. ונראה שהלכה זו מקורה במלחמת בר כוכבא, שכן אמרו בירושלמי תענית פ"ד ה"ח, ס"ח ע"ד (ובמקבילה באיכ"ר פ"ב, ב'): והיה שם בן כוזבה והיו לו מאתים אלף <b>מטיפי אצבע</b>. שלחו לו חכמים ואמרו לו עד אימתי אתה עושה את ישראל <b>בעלי מומין</b>. אמר להן <b>וכי היאך אפשר לבודקן</b> ? אמרו לו כל מי שאינו רוכב על סוסו ועוקר ארז מן לבנון<sup class="footnote-marker">34</sup><i class="footnote">ר"ד רטנר באהצו"י העיר לאלפאביתא דבן סירא, הוצ' שטיינשניידר כ' ע"א (בבדותא של בן סירא ונבוכדנצר): הלכו אחריו אלף רוכבי סוסים, כולם מקוטעי אצבע ועוקרי אילנות. ועיין מ"ש שמואל קרויס על "מקוטעי אצבע" בס' היובל לכבוד ר"א מרכס (נוירק תש"י בחלק העברי), עמ' שצ"א ואילך, ועיי"ש עמ' שצ"ג הערה 11 (הדברים שלא מצא קרויס נמצאים אצל Ammianus Marcellinus סט"ו פי"ב, ג'), ולהלן שם, עמ' שצ"ח, הערה 25. אבל בנדון ההוא עשו ה"מקוטעי בהונות" מום בעצמם, כדי להבריח עצמם מן הצבא, ולפנינו הוא להפך, והוא מעין התרגילים של צעידי אשפרטא שערכו כל מיני עינויים כדי להתחסן.</i> לא יהיה נכתב באיסרטיא שלך, והיו לו מאתים אלף כך ומאתים אלף כך. ושמא יש לפנינו הד ממאורעות הזמן, וסברו שבן כוזבא עשה מה שעשה ע"פ הוראות ר' עקיבא,<sup class="footnote-marker">35</sup><i class="footnote">בר"מ פי"א מה' מלכים ה"ג: שהרי ר' עקיבה חכם גדול מחכמי המשנה, והוא היה נושא כליו של בן כוזיבא המלך. ועיין בבלי סנהדרין צ"ג ב'. אבל עיי"ש צ"ז ב' ובח"א למהרש"א שם.</i> ובדק את אומץ לבם של החיילות שלו שיכולים להתאכזר על עצמם, ובוודאי אינם רחמנים. אבל ההכמים שלהו לו לבן כוזבא "עד אימתי אתה עושה את ישראל בעלי מומין". ומסתבר שר"ע לא הסכים למעשיו של בן כוזבא שבדק את אומץ לבם של חיילותיו ע"י עשיית מום בעצמם. ובמדרש תנאים, עמ' 118 אמרו: מיכן היה <b>ר' עקיבה</b> אומר אין בעלי מומין יוצאין למלחמה.<sup class="footnote-marker">36</sup><i class="footnote">כע"ז בספרי שופטים (פיס' ק"צ, הוצ' הר"א פינקלשטין, סוף עמ' 231 ואילך) בשם ר' יוסי הגלילי, אבל בלשון אחרת לגמרי. ועיין לעיל הערה 28.</i><br>ובספרי שופטים פיס' קצ"ב, עמ' 233: וכולם היו צריכים להביא עדותם חוץ מן הירא ורך הלבב שעדיו עמו, שמע קול הגפת תריסים ונבעת וכו'. ועיין גם בירושלמי פ"ח ה"ט, כ"ג ע"א. ורך הלבב הוא מוג לב שנבעת אפילו אם שומע קול הגפת תריסים של המחנה שלו, ובזה אין מהלוקת וכולם מודים שהוא חוזר מערכי המלחמה, וכמו שאמרו בבבלי מ"ד ב': <b>בהא</b> אפי' ר' יוסי הגלילי מודה,<sup class="footnote-marker">37</sup><i class="footnote">ופירש מהר"ל מפראג (בפירושו לרש"י שופטים במקומו) שר' יוסי הגלילי חולק על ר' עקיבא, ודווקא בכגון דא שנראה לכל שהוא פחדן חוזר, אבל בסתם ירא אינו חוזר לדברי ר' יוסי הגלילי. וכן פירש גם בלחם משנה ספ"ז מה' מלכים. ועיין מ"ש בקרן אורה שם, ד"ה בהא. ולפ"ז ברור שלר"ע חוזר אפילו הוא סתם ירא שמא יהרג, וכן חוזר, לשיטת התוספתא, אם הוא טוען שהוא רחמן. וצ"ע כיצד אפשר להביא ראייה על כך. ובספרי שופטים (פי' קצ"ז, הוצ' הר"א פינקלשטין, עמ' 236) מבואר שאף על עבירה שבסתר חוזר. וכן במאירי בסוגיין (הוצ' ד"א ליס, ק"צ ע"ב): "הא כל שאינן ידועות לכל, הכל תלוי <b>בלבו ומחשבתו</b>, אם ישוב אינו חוזר." ומכאן שאם לא שב <b>בלבו </b>חוזר. ועיין מ"ש רש"ח קוק בספרו עיונים ומחקרים ח"א, עמ' 235 ואילך, בעניין ראייה על התשובה.</i> משום דכתיב <b>ולא ימס את לבב אחיו כלבבו</b>. וכן הכריז גדעון "מי <b>ירא וחרד</b> ישב ויצפר מהר הגלעד" (שופטים ז', ג'), ועוד לפני המלחמה הזהירם שילכו בצפירה (ירושלמי עירובין ספ"א), שהפחדן מפחד מפני האויבים שיארבו לו גם בחזרה.
<small>233-234.</small> <b>שנ' ולא ימס וכו'. </b>כלומר, אפילו רחמן בשעת מלחמה הוא בכלל "ולא ימס", שהוא מרפה את רוח הנלחמים. 
<small>235-237.</small> <b>ר' שמעון או' כל השומע דברי כהן במערכות המלחמה ואינו חוזר לסוף שהוא נופל בחרב וכו'. </b>בספרי פיס' קצ"ד (ביחס למי שבנה בית ולא חנכו): <b>פן ימות במלחמה</b>. אם אינו שומע לדברי כהן לסוף הוא מת במלחמה.<sup class="footnote-marker">38</sup><i class="footnote">וכן בכל שלשת הדברים, עיין מ"ש להלן בפנים. ועיין במנחת חינוך מצוה תקכ"ו, וכוונתו שם לחקור אם בשלשה אלה עובר על איסור אם אינו חוזר, דוגמת הללו שאינם יוצאים כל עיקר, שהם עוברים על שני לאווין אם אינם חוזרים (בבלי מ"ד א'), ומן הספרי אינו מוכח אלא שהוא עלול להענש אם לא ישמע לדברי כהן. והר"מ אינו מביא הלכה זו. ומלשון המאירי למשנתנו (הוצ' ר"א ליס, ק"ב סע"ב) משמע שרשאי שלא לחזור, שכן הוא כותב שם: הן על אילו שרשאין לילך <b>ושבידם </b>לחזור וכו', ומכאן משמע קצת שבידם גם שלא לחזור.</i> וכן אמרו שם (פיס' קצ"ה) ביחס למי שנטע כרם, וכן להלן שם (פיס' קצ"ו בכ"י ברלין ומדרש חכמים), ביחס לארס אשה. וכן בפי' ר' אליהו מזרחי במקומו: וכן שנו בספרי בכל מקום <b>מהג'</b> מקומות שכת' בהן "פן ימות" וכו', עיי"ש. ומכאן שדברי ר"ש מתייחסים לכל בעלי הזכויות לחזור. ועיין בפי' רבינו הלל לספרי שם, ס"א ע"ב, ובפי' ר' אברהם בקראט על רש"י, צ"ד ע"ב, ד"ה פן, שהביאו את התוספתא. 
<small>240-241.</small> <b>ואיש אחר יקחנה. אחר, יכול דודו ובן דודו וכו'. </b>פירוש רבינו הלל הנ"ל. ובספרי הנ"ל נאמרו הדברים ביחס לבנה בית ולנטע כרם, ובכ"י ברלין ומדרש חכמים גם לארש אשה כבתוספתא כאן, עיין מ"ש לעיל ד"ה ר' שמעון. 
<small>244-245.</small> <b>שמע שמת אחיו במלחמה, עד שלא ניתן במשא חוזר, משניתן במשא, אינו חוזר. </b>בכי"ע: שמע <b>במלחמה</b> שמת אחיו וכו'. ועיין מה שכתבנו לעיל, שו' 182–184, ד"ה וכבר תמה, שהלכה זו תתכן רק ביבמה שהיא נופלת לו מחמת נישואי אחיו, אבל בשאר דברים אפילו אם ירש (שלא עשה שום מעשה) אחרי יציאתו אינו חוזר, ואף שעדיין לא ניתן במשא המלחמה, והסקנו שם שהירושלמי חולק וביבמה חוזר אפילו כשניתן במשא המלחמה, עיין מש"ש. 

Halakhah 22

<small>245.</small> <b>יש יוצאין וחוזרין, יוצאין ואין חוזרין וכו'. </b>כל הברייתא באו"ז ב"ב פ"א סי' י"ז, ג' ע"א, ועיקרה במשנה פ"ח סמ"ב וסמ"ד, ירושלמי שם ה"ח, כ"ג ע"א, בבלי מ"ד א'. ועיין ספרי כי תצא פיס' רע"א, הוצ' ר"א פינקלשטין, עמ' 292, ובהערות ובשנו"ס שם. 
<small>246.</small> <b>נותנין פסי העיר וכו'. </b>וכן להלן בסיפא: אין נותנין <b>פסי</b> העיר. ובמקבילות שצוינו לעיל (בהוצאות שלנו) לא נזכרו בלל "פסי העיר". וממקורות חז"ל ברור שפיסין הוא מס.<sup class="footnote-marker">39</sup><i class="footnote">עיין במלונו של קרויס למילים שאולות מלשון יוון ורומי לשמואל קרויס, ערך פיסין, עמ' 450.</i> ולכאורה אינו מובן כלל למה פטור ממס הבונה בית וחנכו, או הנוטע כרם וחיללו. אבל הדבור "פסי העיר" מוכיח שמדברים במשא ביחס לעיר גרידא. ובאו"ז ב"ב הנ"ל הוכיח מתוספתא זו לדברי הבבלי בב"ב (ה' א') שפסי העיר הוא מס לתיקון החומה, ולכל דבר העשוי לשמירת העיר. ועכשיו מובן שהללו שפטורין מהספקת מים ומזון במלחמה, ומתיקון הדרכים, פטורים גם מתיקון החומה, וכדומה.<br>אבל הגירסא בהוצאות שלנו של הירושלמי הנ"ל לקתה בחסרון. ובשרידים מן הגניזה (שרי"ר, עמ' 215) גורס: תני כל אלו שאמרו (כלומר, במשנה שם: בנה בית וחנכו וכו') יושבים <b>בטלים</b> בתוך העיר, <b>אינן נותנין פיסי העיר</b>, ואינן מספקים מים ומזון וכו'. וכן היתה הגירסא לפני המאירי, עיין בהוצ' ר"א ליס, סוף עמ' ק"א. וכן היתה הגירסא גם בירושלמי בכי"ר שם, אלא שנפלו שם שיבושים, כדרך כ"י הזה. ומכאן מוכח שאינם משתתפים בשום דבר ("יושבים בטלים"), ופיסי העיר הם אפילו בדבר שאין לו יחס להגנת העיר. וכן משמע מדברי הרמב"ם פ"ז מה' מלכים הי"א: כל השנה אין מספק מים ומזון, ולא מתקן דרך, ולא שומר בחומה, ולא נותן לפסי העיר,<sup class="footnote-marker">40</sup><i class="footnote">כלומר, לא זו בלבד שאינו משתתף בגופו בשמירת החומה, כפירוש הבבלי בב"ב ל"פסי העיר", אלא פטור גם מלתת ממון לפסי העיר, דהיינו יושב בטל ואינו נותן ממון, כירושלמי הנ"ל.</i> <b>ולא יעבור עליו שום דבר בעולם</b>, שנאמר לא יצא וכו' (וההמשך הוא ע"פ הבבלי מ"ד א') לא לצרכי העיר<sup class="footnote-marker">41</sup><i class="footnote">ברמב"ם ד' רומי וד' קושטא: לא לצרכי <b>הצבא </b>ולא לצרכי הגדוד. אבל בר"מ ד"ו רפ"ד ואילך: לא לצרכי <b>העיר </b>וכו'. וכ"ה בכל כתה"י שבביה"מ כאן, שלשה על קלף (רבינוביץ, זולצברגר ושכטר) ואחד תימני על נייר (405 Enelow), וכן במאירי (הוצ' ליס, סוף עמ' ק"א): לא יצא בצבא לצרכי הגדוד, ולא יעבור עליו לצרכי העיר.</i> ולא לצרכי הגדוד.

Halakhah 23

<small>251-252.</small> <b>ר' יהודה היה קורא למלחמת הרשות מלחמת מצוה, אבל מלחמת חובה הכל יוצא וכו'. </b>במשנתנו ספ"ח: במה דברים אמורים במלחמת הרשות, אבל במלחמת מצוה הכל יוצאים וכו', אמר ר' יהודה במה דברים אמורים במלחמת מצוה, אבל במלחמת חובה הכל יוצאין וכו'. ודברי הת"ק הם בספרי שופטים פיס' קצ"ח ודברי ר' יהודה שם פיס' ק"צ וכלשון משנתנו. ובירושלמי ספ"ח נסמך ר' יוחנן על התוספתא כאן ואמר: משמעות ביניהן,<sup class="footnote-marker">42</sup><i class="footnote">כלומר, משמעות שונים ביניהם, ואין הבדל למעשה בכך. וכלשון זו גם בירושלמי יומא פ"ה ה"ז, מ"ג רע"א. ובבבלי רגיל: משמעות דורשין ביניהן, וכן בירושלמי שבועות פ"ד ה"ו, ל"ד ע"א.</i> ר' יהודה <b>היה קורא למלחמת הרשות מלחמת מצוה</b> וכו'. אמ' רב חסדא מחלוקת ביניהון. רבנין אמרין מלחמת מצוה, זו מלחמת דוד. מלחמת חובה, זו מלהמת יהושע. ר' יהודה היה קור' מלהמת <b>מצוה</b>,<sup class="footnote-marker">43</sup><i class="footnote">כ"ה בכי"ר, וכן היתה הגירסא בשרי"ר. ובהוצאות שלפנינו בטעות: רשות.</i> כגון אנן דאזלין עליהון, מלחמת חובה כגון דאתיין אינון עלינן. ושניהם נסמכים על לשון התוספתא, ולר' יוחנן אין כאן אלא שינוי במשמע, וכל אחד מסר בלשון ששמע מרבו, ומצוי במקורות סיגנון זה בשם ר' יהודה, עיין במבוא לנוה"מ למהרי"ן אפשטין, עמ' 2.<br>ובבבלי מ"ד ב': א"ר יוחנן רשות דרבנן זו היא מצוה דר' יהודה, מצוה דרבנן זו היא חובה דר' יהודה. אמר רבא מלחמת יהושע לכבש דברי הכל חובה, מלחמת בית דוד <b>לרווחה</b> (כלומר, כיבוש יחיד שלא מארץ ישראל) דברי הכל רשות, כי פליגי למעוטי גוים דלא ליתי עליהו מר קרי לה מצוה, ומר קרי לה רשות. נפקא מינה לעוסק במצוה שפטור מן המצוה.<br>ובבבלי הפירוש ברור שהמחלוקת היא במלחמת מניעה, כלומר למעט את כח הגוים שלא יבואו עלינו, וכמו שבאר במאירי במקומו (הוצ' ר"א ליס, ק"ג רע"א): לא נחלקו אלא שנלחמים עם אויביהם מחמת שיראים מהם שיבאו עליהם, או <b>שנודע להם שהם שמכינים עצמם לכך</b> וכו', ולדעת ר' יהודה כל שלא באו רשות הוא, והעוסק בה אינו פטור מן המצוה. ועיין בשי"ק, ד"ה מלחמת רשות, שתמה על בעל כנה"ג שלא עמד על פשוטה של הסוגיא בבבלי. אבל באמת כן מבואר בפיה"מ להרמב"ם בהוצאות שלנו (וכ"ה גם בנוסח המאירי של פיה"מ להר"מ), והרב סמך על הפירוש הזה, שהרי בעל כנה"ג אומר שם בפירוש: ועוד <b>שבפירוש המשנה</b> כתב דאין הלכה כר' יהודה. ברם נוסחא משובשת נזדמנה להם לרבותינו הראשונים, עיין בפיה"מ הוצ' הר"י קאפח, עמ' רע"ב, הערה 12. ולפ"ז נראה שאף בירושלמי הפירוש כן שאנו הולכים עליהן מחמת יראה שלא יתנפלו עלינו, שאם לא כן, הרי אין מלחמת רשות כלל לר' יהודה, וקשה לומר שלרב חסדא יחלוק ר' יהודה גם על הלשון במשנת סנהדרין פ"א מ"ה. ועיין במה"פ במקומו, ד"ה ר"י, ובכנה"ג על הרמב"ם (בסוף חלק או"ח) הנ"ל. ועיין בס' מקביים א' ג', נ"ו.

Chapter 8



Halakhah 1

<small>1-3.</small> <b>ברכות וקללות אילו שאמרו ישראל בשעה שעברו ישראל את הירדן, שנא' והיה ביום וכו'. </b>במשנתנו פ"ז מ"ה: ברכות וקללות כיצד, כיון שעברו ישראל את הירדן ובאו אל הר גריזים ואל הר עיבל וכו'. ולא נתבאר אימתי באו להר גריזים וכו'. ומפרשת התוספתא שהברכות והקללות נאמרו מיד אחרי שעברו ישראל את הירדן, עיין מ"ש להלן שו' 80–82, ד"ה באותו היום. ובירושלמי פ"ז סה"ג, כ"א ע"ג: וכדר' ישמעאל ובו' ברכות וקללות לאחר ארבע עשרה שנה נאמרו. וכן מפורש במכילתא דברים (מדרש תנאים, עמ' 58) במחלוקת ר' ישמעאל ור' עקיבא.<sup class="footnote-marker">1</sup><i class="footnote">ועיין במכילתא לדברים שפרסם שכטר בסה"י לכבוד ר"י לוי, עמ' 189 (החלק העברי).</i> ובקדמוניות היהודים ליוסיפוס ס"ה פ"א י"ט (סי' 69) מפורש כדעת ר' ישמעאל. 
<small>4-5.</small> <b>כיצד עברו ישראל את הירדן וכו'. </b>כל הברייתא בבבלי ל"ג ב'. 
<small>7-8.</small> <b>ארון הברית (הברית) אדון וכו'. </b>לא השמטתי את המוקף, משום הספק הרחוק, שמא צ"ל: <b>הברית</b>, ברית <b>אדון</b> וכו'. עיין ברד"ק יהושע ג', י"א, ויש כאן פירוש. 

Halakhah 2

<small>12-13.</small> <b>ר' יוסה או' בשלשה מקומות וכו'. </b>בבלי שם. 

Halakhah 3

<small>19-21.</small> <b>שנים עשר מיל על שנים עשר מיל היה גובהן של מים דברי ר' יהוד'. </b>וכ"ה בבבלי ל"ד א', אלא שנוסף שם: כנגד מחנה ישראל. ובירושלמי פ"ז ה"ה, כ"א ע"ד: כתיב <b>ועמדו המים</b> וכו', אמר ר' <b>יוחנן</b> אדם קרייה, וצרתן קרייה, שנים עשר מיל מזו לזו, מלמד שהיו המים גדושין ועולין כמצד צרתן. וכי אי זה קל, המים, או אדם, המים קלין מאדם, תדע לך שהוא כן, אלא מלמד שהיו מים גדושין ועולין כיפין על כיפין. ועיין בב"ר פ"ה, ז', סוף עמ' 36, ובוי"ר פ"י, ט', עמ' רי"ז, ובהערות ר"מ מרגליות שם. ומאגדת בראשית רפי"ז משמע שעברו בשעה שכולם היו מצומצמין בין בדי הארון, ועיין רד"ק יהושע ג', י'. 
<small>21-22.</small> <b>אמ' ר' לעזר בי ר' שמעון וכי אדם קל, או מים קלים וכו'. </b>וכע"ז בבבלי ל"ד א' הנ"ל. ועיין בירושלמי שהעתקנו לעיל בסמוך, והכל הוא שם מדברי ר' יוחנן. 
<small>24.</small> <b>שהיו מגרשין ועולין וכו'. </b>וכ"ה בד. ובכי"ע לנכון: <b>נגדשין</b> למעלה וכו'. וכ"ה ("נגדשין") גם בבבלי הנ"ל, וכע"ז גם בירושלמי הנ"ל. ובכי"ו ובד צ"ל: ניגדשין (ונתחברו הנו"ן והיו"ד למי"ם). 
<small>25-27.</small> <b>כשלש מאות מיל, עד שראו אותם כל מלכי אומות העולם וכו'. </b>וכ"ה ("כשלש מאות") בד. ובכי"ע: שלש מאות מיל וראו אותן וכו'. ובבבלי הנ"ל: יתר משלש מאות מיל וכו'. ובירושלמי פ"ז ה"ז, כ"ב רע"א: תני ר' אליעזר בן יעקב אומר יותר משלש מאות מיל היו המים גדושין ועולין, כיפין על גבי כיפין, עד שראו אותן וכו'. 

Halakhah 4



Halakhah 5

<small>33-34.</small> <b>עודם בעבר הירדן וכו'. </b>בבלי הנ"ל. 
<small>40-41.</small> <b>ואם אין אתם מקבלין, באין מים ושוטפין אתכם. </b>וכע"ז בבבלי ל"ד א' הנ"ל. ועיי"ש ברש"י, ד"ה ושוטפין. ובירושלמי הנ"ל: אמר רבי שמעון בן לקיש בירדן קיבלו עליהן את הנסתרות, אמר להן יהושע אם אין אתם מקבלין עליכם את הנסתרות המים באין ושוטפין אתכם. ועיין בתוספות ל"ד א', ד"ה עודם. 

Halakhah 6

<small>42.</small> <b>עודם בירדן, אמ' להם יהושע וכו'. </b>וכ"ה בבבלי הנ"ל, אלא ששם חסר <b>"והנחתם אתם תחת מצב רגלי הכהנים בירדן"</b>, אבל אף שם הפירוש כן, עיי"ש בפירש"י, ואין סדר למקרא. ושמא "והנחתם אתם" ניסוח התנא הוא. 
<small>50-52.</small> <b>ר' יהודה אומ' ר' חלפתא ואלעזר בן מתיא וחנניה בן כינאי עמדו על אותן אבנים וכו'. </b>וכ"ה ("ר' חלפתא") גם בד. אבל בכי"ע: <b>אבא</b> חלפתא וכו'. וכן ("אבא חלפתא") מביא בשם התוספתא כאן ביוחסין השלם 22 ע"ב, 57 ע"ב. וכ"ה בירושלמי פ"ז ה"ה, כ"א ע"ד, ובבבלי הנ"ל. ובגליון הבבלי הגיהו "ר' יוסי" (במקום "ר' יהודה"), אבל הגירסא "ר' יהודה" מקויימת ע"י כל נוסחאות התוספתא והירושלמי הנ"ל, וכ"ה בבבלי בכי"מ, בעין יעקב ובאגדות התלמוד, ו"אבא" הוא שם תואר.<br>ולעצם העניין, עדיין בזמן האמוראים היו מראים את האבנים האילו, עיין מ"ש זאב בכר בצופה האנגלי, סדרא ישנה, חי"ג (1901), עמ' 322 ואילך.
<small>53-54.</small> <b>מיכן אתה מחשב כמה היה באשכול. </b>כלומר, משוי ארבעים סאה טען איש אחד על שכמו מקרקע הירדן (יהושע ד', ה'), וצא ולמד מכאן משקל האשכול, שלא היו צריכים להרים אותו מן הקרקע, והיו שנים זקוקים לישא אותו במוט, כמפורש בבמדבר י"ג, כ"ג. ועיין החשבונות בירושלמי ובבבלי הנ"ל. ועיין במ"ר פט"ז, י"ד, תנחומא שלח סי' ח', הוצ' בובר סי' ט"ו. 
<small>59-61.</small> <b>נמצאו ישראל לצד אחד וארון ונושאיו לצד אחד, נשא ארון את נושאיו והעבירן בירדן. </b>חז"ל פירשו <b>"נתקו כפות רגלי הכהנים אל החרבה"</b> (יהושע ד', י"ח) שנתקו כפותיהם לאחוריהם אל החרבה שבעבר הירדן מזרחה, ואח"כ: <b>ויהי כאשר תם כל העם לעבור, ויעבר ארון ה' והכהנים לפני העם</b> (שם ד', י"א), כלומר נישא באויר יחד עם נושאיו. וכל הברייתא בבבלי כאן ל"ה א'. ועיין בפירש"י שם ובפירושו ליהושע ד', י"א ובפי' הרד"ק שם.<br>ובשמו"ר פל"ו, ד': ותדע שכביכול הוא היה סובלן, בשעה שבאו לירדן שנאמר <b>והירדן</b> מלא על כל <b>גדותיו</b> (יהושע ג', ט"ו), ולא היו יכולין בני קהת לעבור,<sup class="footnote-marker">2</sup><i class="footnote">כלומר, ולפיכך נצטוו הכהנים לשאת אותו, עיין בפירוש מהרז"ו במקומו.</i> מה עשה הקב"ה, סבלם שנאמר <b>והיה כנוח כפות רגלי הכהנים</b> (שם ג', י"ג). א"ר ברכיה הארון סובל את סובליו, ולא הכהנים סבלוהו אלא הוא סבלן שנ' נתקו כפות רגלי הכהנים. ופי' במת"כ: נתקו. משמע ע"י אחר.<sup class="footnote-marker">3</sup><i class="footnote">וכן במדרש ריש שה"ש: <b>נבנה</b>. בנוי אין כתיב כאן, אלא נבנה, מלמד שהיתה האבן נושאת את עצמה וניתנה על גבי הדימוס.</i> ובמדרש במ"ר פ"ד, כ': <b>וישלח עוזא אל ארון האלהים</b> (ש"ב ו', ו'), אמר לו הקב"ה ארון נושאיו נשא, עצמו לא כל שכן, דכתיב <b>ויהי כאשר תם כל העם לעבור ויעבור ארון ה' והכהנים לפני העם</b>, נשא ארון נושאיו<sup class="footnote-marker">4</sup><i class="footnote">האגדה על הנשוא שנושא את נושאיו רווחת בספרות שלנו, עיין מ"ש בתרביץ חכ"ז (המוקדש לגרשום שלום), טבת תשי"ח, עמ' 186 ואילך. ובשרידי תנחומא - ילמדנו שפרסם רא"א אורבך בקבץ על יד סדרא חדשה ספר ו' (ט"ז), ירושלים תשכ"ו, עמ' 22: מלך העולם אינו כן, יושב על הכסא ונושא את הכסא וכו'. ובתרביץ הו"ל הראיתי שהדבר נמצא (כמעט מלה במלה) בפפירוס מגי יוני, אלא שהמו"ל לא הבין אותו, עיי"ש. והעניין חביב על הפייטנים, דוגמת הפיוט לר"א הקליר ("וחיות אשר הנה מרבעות לכסא") לקדושת מוסף ר"ה: רם יושב על כסא, נראות נושאות והם נשואות עם כסא. וכ"ה בכמה פיוטים שלו ושל אחרים. ועיין במדרש שה"ש רבה א', ט', שציינתי בתרביץ שם.</i> ועבר וכו'. והוא ע"פ הבבלי כאן ל"ה א'.
<small>61-65.</small> <b>נמצאת אומ' שלשה מיני אבנים הן, אחד שהעמיד משה על שפת הירדן בערבות מואב, ואחד שנתן תחת מצב רגלי הכהנים, ואחד שהעבירו עמהן. </b>בבבלי ל"ה ב': נמצאת אתה אומר<sup class="footnote-marker">5</sup><i class="footnote">ברש"י שם: סיפא דברייתא דלעיל היא, אלא משום <b>דתנא בה </b>ועל דבר זה נענש עוזא אפסקיה בכל הני. ומשמע מלשונו שאף "ועל דבר זה נענש עוזא" מגוף הברייתא הוא, ומתוך התוספתא כאן משמע שהוא מדברי התלמוד.</i> שלשה מיני אבנים היו, אחד שהקים משה<sup class="footnote-marker">6</sup><i class="footnote">עיין בפירש"י ובהגהות הב"ח בגמרא.</i> בארץ מואב, שנא' <b>בעבר הירדן בארץ מואב הואיל משה באר</b> (דברים א', ה') וכו', ואחד שהקים יהושע בתוך הירדן, שנא' <b>ושתים עשרה אבנים הקים יהושע בתוך הירדן</b> (יהושע ד', ט'), ואחד שהקים בגלגל, שנאמר <b>ואת שתים עשרה האבנים האלה אשר לקחו</b> וגו' (שם ד', כ'). ולפי זה אינו מונה אלא שני מיני אבנים ביהושע, אחד שהקים יהושע בתוך הירדן ונשארו שם, כמבואר בכתוב, ואחד שהקים בגלגל. ופירש"י: בגלגל. לאחר שבנו מהן המזבח בהר עיבל קיפלום והביאום לגלגל וקבעום שם. והכוונה ששלשה מיני אבנים שמשו לזכרון לבני ישראל. ועיין באור הברייתא בתשב"ץ ח"א סי' נ"ג. ובכפו"פ פמ"ז, עמ' תרמ"א, דייק מלשון התוספתא כאן שמשה הגיע עד שפת הירדן.<br>ובירושלמי פ"ז ה"ה, כ"א ע"ד: נמצאת אומר שלשה מיני אבני' הן, אבני המלון, ואבני' שהניח יהושע תחת כפות רגלי הכהנים ואיסטליות (στήλαι) שנתן להן משה. אמר ר' <b>יוחנן<sup class="footnote-marker">7</sup><i class="footnote">כ"ה בכי"ר ובילקוט כי תבוא במקומו. ובתוספות ל"ה ב', ד"ה שלשה: ר' יצחק, וצ"ל ר"י, כלומר, ר' יוחנן. ולפנינו בירושלמי: ר' חנינן, ושמא צ"ל: ר' חנינ', והוא כסיגנונו בירושלמי מעשרות פ"א ה"ב, מ"ח ע"ד. ובירושלמי יומא פ"א ה"א, ל"ח ע"ג: אמר ר' חנין פשט הוא לן. אבל לעיל שם בירושלמי, ל"ח ע"ב: אמר ר' <b>לעזר בר' יוסי </b>פשט הוא לן. ומכאן שאין הסיגנון מוכיח הרבה.</i> פשוט הוא</b><sup class="footnote-marker">8</sup><i class="footnote">כ"ה בכי"ר ובילקוט הנ"ל. ובירושלמי שלפנינו: פשיט לו. ובתוספות הנ"ל בד"ו: פשוט לך.</i> לן ארבעה מיני אבנים הן. אמר ר' סימון בר זביד, ויאות, אין תימר אבני המלון, לשעה היה ונגנזו. אין תימר אבנים שהקים יהושע תחת כפות רגלי הכהנים, משוקעות היו במים.<sup class="footnote-marker">9</sup><i class="footnote">כלומר, ואין כאן זכרון.</i> אין תימר איסטליות שנתן להן משה, כבר נכנסו עמהן לארץ.<sup class="footnote-marker">10</sup><i class="footnote">כלומר, ואין כאן זכרון לנסים שבירדן.</i> אלא כן אנן קיימין, באבנים שהקים להן יהושע על גב הירדן. ולפי פשוטו משמע שר' יוחנן מפרש את הפסוק (יהושע ד', ח') <b>"כאשר צוה יהושע"</b> שלקחו י"ב אבנים לזכרון, ועוד: <b>"וישאו וכו' כאשר דבר ה' אל יהושע"</b> (כלומר לעיל ד', ג'), והן אבנים אחרות. ועיין רש"י יהושע ח', ל', ומ"ש בכפו"פ פי"א, הוצ' לונץ, עמ' רל"ח. ועיין סדר עולם רבה פי"א, הוצ' רטנר, כ"ג ע"א, ובהערה י"א שם, ועיי"ש כ"ג ע"ב, ובהערה י"ג שם. ועיין מ"ש יוסף הכהן בקדמוניות ס"ה פ"א סי' ד' (20), שם פ"א י"ט (69). ועיין מ"ש בכר בצופה האנגלי שצויין לעיל, שו' 50–52, ד"ה ולעצם.<br>ור' יוחנן סובר כמשנתנו (פ"ז סמ"ה) שעל המזבח כתבו את התורה, ואבני המלון הן אבני המזבח שהקים יהושע בהר עיבל, שנטלן והביאן למלון והניחן שם, וכ"ה בתוספתא להלן. ואבני המזבח הרי נגנזו, כמפורש בירושלמי לעיל (עיין מ"ש ע"ז להלן), ובעל כרחך אתה אומר שהאבנים לזכרון היו אבנים מיוחדות שהעמידן על גב (=גף) הירדן, והם האבנים שראו אבא חלפתא ואלעזר בן מתיא וכו', כלעיל, שו' 52. ועיין מ"ש ביפה מראה.
<small>66-71.</small> <b>ר' יהודה אומ' על אבני מזבח כתבוה. אמרו לו היאך למדו אותן אומות העולם את התורה. אמ' להן מלמד שנתן המקום בלב כל אומה ומלכות ושלחו נטורים שלהם והשיאו את הכתב מגבי אבנים בשבעים לשון. </b>וכן בתוספות ל"ה ב', ד"ה כיצד: בתוספתא ר' יהודה אומר על גבי המזבח כתבוה. ובבבלי שם: ת"ר כיצד כתבו ישראל את התורה. ר' יהודה אומר על גבי אבנים כתבוה, שנאמר (דברים כ"ז, ח') <b>וכתבת על האבנים את כל דברי התורה הזאת</b> וגו', ואח"כ סדו אותן בסיד. אמר לו ר' שמעון לדבריך היאך למדו אומות של אותו הזמן תורה. אמר לו בינה יתירה נתן בהם הקב"ה ושיגרו נוטירין שלהן וקילפו את הסיד והשיאוה וכו'. ר' שמעון אומר על גבי סיד כתבוה, וכתבו להן למטה <b>למען אשר לא ילמדו אתכם לעשות ככל</b> וגו' (דברים כ', י"ח), הא למדת שאם היו חוזרין בתשובה היו מקבלין אותן.<br>והנה בבבלי הדברים ברורים, שר' יהודה ור' שמעון מודים שכתבו את התורה<sup class="footnote-marker">11</sup><i class="footnote">ואת כל התורה כפשוטה של לשון, וכן משמע בריש ספר תגין הוצ' זק"ש (פריס תרכ"ו), עמ' 1, והעיר עליו הרמב"ן בפירושו לתורה דברים כ"ז, ח', עיי"ש.</i> על המזבח, אלא שלדברי ר' יהודה כתבו על אבני המזבח, ואח"כ סדו את האבנים בסיד, ולדברי ר' שמעון סדו ואח"כ כתבו על הסיד. ובדרך כלל היה מקובל בעולם העתיק (במצרים) שסדו את האבנים בסיד כדי לעשות פרסום לדבר שיראו את הכתובות מרחוק.<sup class="footnote-marker">12</sup><i class="footnote">עיין מ"ש ליאופולד לעף בספרו Graphische Requisiten ח"א, עמ' 16. ועיין מ"ש רז"ו רבינוביץ בספרו שערי תורת א"י, עמ' 327, הערה 1, ואף שם הכוונה כן, ולא לשם שמירה, כמו שחשב המחבר.</i> אבל בבבל לא היו מצויות כל כך כתובות על אבנים, וכמו שאמרו בריש שהש"ר (ובמקבילות): וכי אבנים יש בבבל, כלומר, אתמה. והחוקים העתיקים (כגון חוקי המורבי) היו כתובים על החמר, או שחקקו על הלבנים (יהזקאל ד', א'). ואם היו טחים אותן בסיד לא היה מתקיים כלל, וכמו שאמרו באבות דר"ן רפכ"ד (הוצ' שכטר, ל"ט ע"א): למה הוא דומה לסיד שטוח על גבי אבנים, אפילו יורדין עליו כמה גשמים אין מזיזות אותו ממקומו וכו', דומה לסיד שניטוח על גבי לבנים, אפילו יורדין עליו גשמים קימעה מיד נימוק והולך לו. ומתוך מציאות זאת נולדו כמה חילופים בין מסורת א"י ומסורת בבל, דוגמת לוחות בני שת, שבא"י מסרו שנכתבו על אבן, ובבבל על חמר, עיין מ"ש ר"ל גינצבורג בהגורן ח"ח, עמ' 41–43. ומטעם זה פירשו בבבל שאת הכתוב באבנים טחו בטיט, לשם שמירה<sup class="footnote-marker">13</sup><i class="footnote">עיין לעיל הערה 12.</i> שלא ימחה, והוא מעין גניזת הכתב.<sup class="footnote-marker">14</sup><i class="footnote">עיין תשב"ץ ח"א סי' ב', ז' ע"ד, ומ"ש לעיל ח"ג (שבת), עמ' 204. וכבר האריכו האחרונים בעניין מחיקת השם בנידון שלנו, עיין מ"ש בס' מנחה חריבה ל"ה ב', ד"ה שם בגמרא ואח"כ סדו אותו בסיד. ועיין מ"ש הנצי"ב בהעמק שאלה לדברים כ"ז, ב'.</i><br>אבל בירושלמי שיטה אחרת. ועלינו להקדים מקור חשוב מאד שלא היה נודע בזמן המפרשים ז"ל. בשנת תרע"א פרסם רש"ז שכטר (בסה"י לכבוד ר' ישראל לוי, עמ' 189) קטע ממכילתא לדברים מכת"י הגניזה, קטע חשוב שלא חלו בו ידי המתקנים, אלא שנשתבש, והמו"ל לא עמד על כמה דברים עיקריים, ואנו נעתיק רק את הדברים הברורים בכ"י, ונשלים את הפערים שסימן המו"ל בנקודות וכ"ה שם: <b>[ועשית את מצותו ואת חקיו]</b> (דברים כ"ז, י') בחקי ברכות וקללות הכתוב מדבר<sup class="footnote-marker">15</sup><i class="footnote">כלומר, שכתבו על האבנים את הברכות ואת הקללות כמו ששער הרלב"ג ביהושע ח', ל"א.</i> וכו', ומה ת"ל <b>ושמרתם לעשות כל החוקים</b> (דברים י"א, ל"ב) הא בחוקי ברכות וקללות הכתוב מדבר (כלומר, כמפורש לעיל שם בפסוק כ"ט ואילך). בו ביום עברו ישראל את הירדן ונטלו את האבנים והעבירום והעמידום וכתבו <b>[על האבנים] את כל דברי התורה [הזאת באר היטב]</b><sup class="footnote-marker">16</sup><i class="footnote">ופירשו במשנת סוטה פ"ז סמ"ה: בשבעים לשון, שנאמר <b>באר היטב</b>, וכדברי ר' ישמעאל בסמוך.</i> (דברים כ"ז, ח'). ר' ישמעאל אומר בשבעים לשון כתבו וכו'. ר' שמעון בן יוחאי א' לא כתבו עליה [א]ל[א את משנה] תורת משה שנ' <b>ויכתב שם על האבנים את משנח תורת משה</b> וג' (יהושע ח', ל"ב). ר' יוסה בן יוסי<sup class="footnote-marker">17</sup><i class="footnote">שם זה ידוע לנו כשם אמורא. אבל אינו ידוע לנו תנא בשם זה. ושמא צ"ל: ר' יוסה בר' יהודה.</i> אומ' משום ר' אלעזר <b>בן</b> שמעון לא כתבו עליהן אלא מה שאומות רוצין, כגון <b>כי תקרב אל עיר להלחם עליה וקראת עליה לשלום אם שלום תענך וג'</b> (דברים כ', י'), <b>כי תצור על עיר ימים רבים וג'</b> (שם כ', י"ט). על [אבני המזב]ח כתבום דברי ר' יודה. ר' שמעון א' על האבנים כתבום [אמ' רבי נרא]ין דברי ר' שמעון שאמר על האבנים [כתבום שנ' <b>על] האבנים</b> (דברים כ"ז, ח') מדברי ר' יודה שאמר על המזבח כתבום. שאלו [על] המזבח כתבום, האיך היו אומות העולם רוצין (נראה שצ"ל: רואין) לקרות דין (שמא צ"ל: דינן).<sup class="footnote-marker">18</sup><i class="footnote">ואפשר שאין צורך בתיקון, ויש להפסיק אחרי המלה "לקרות", ולהשלים את החסר באופן אחר קצת. ומכאן ואילך תשובה בשיטת ר' יהודה, והכוונה:<br>דין [שלמטה כתוב] עליהם כל הרוצה לקבל ימין יבוא ויקבל (עיין להלן הערה 19), וגנזום בו ביום וכו', והכל הוא לדברי ר' יהודה.</i> [ולמטה כתוב] עליהם כל הרוצה לקבל ימין יבוא ויקבל,<sup class="footnote-marker">19</sup><i class="footnote">כן היה הדיבור הרגיל בפי המצביאים כהצעה להכנע: "קבלו ימין", וכן מצוי הרבה במלחמות של יוסף הכהן, וקבלת ימין היתה ערובה שלא יהרגו אותם, עיין מה שכתבתי על זה באריכות בספר השנה של מכון שוקן למחקר היהדות "פרקים" כרך א' (תשכ"ז-תשכ"ח), עמ' 98 ואילך. וכן מפורש להלן בתוספתא (ובמקבילה שבבבלי שהעתקנו לעיל בפנים): וכתבו מלמטה <b>למען אשר לא ילמדו </b>וגו', אם אתם חוזרין בכם <b>אנו מקבלים אתכם</b>.</i> וגנזום בו ביום. <b>[יעמדו לברך]</b>. משתכבש ותירש וכו', עיין מדרש תנאים, עמ' 58, וירושלמי כאן פ"ז סה"ג, כ"א ע"ג.<br>נמצאנו למדים מדברי המכילתא שמחלוקת התנאים היא בפירוש הפסוק <b>וכתבת על האבנים את כל דברי התורה</b> (דברים כ"ז, ח'), שר' יהודה מפרש על האבנים, על האבנים שנזכרו בסמוך (כ"ז, ו': <b>אבנים שלמות תבנה את מזבח ה'</b> וגו') ור' שמעון מפרש "על האבנים", על האבנים שנזכרו לעיל (כ"ז, ב'): <b>והקמת לך אבנים גדלות ושדת אותם בשיד</b>, והוא מדייק מלשון הכתוב שאמר "וכתבת על האבנים" ולא אמר וכתבת עליהן, ש"מ שלא כתבו על אבני המזבח. והמסורות בשמות התנאים חולקות.<br>ועכשיו נבין את מסורת הירושלמי, וכ"ה שם (פ"ז רה"ה, כ"א ע"ד): תני על אבני המלון נכתבו דברי ר' יודה. ר' יוסי אומר על אבני המזבח נכתבו.<sup class="footnote-marker">20</sup><i class="footnote">וזו היא אותה המחלוקת שבמכילתא דברים הנ"ל, אלא שבירושלמי מיוחסים דברי ר"ש שבמכילתא לר' יהודה, ודברי ר' יהודה שבמכילתא יוחסו לר' יוסי.</i> מאן דאמר על אבני המלון נכתבו, בכל יום ויום היו אומות העולם משלחין נוטריהן ומשיאין את התורה שהיתה כתובה בשבעים לשון (שהרי הכתובת היתה גלויה, מפורסמת ועומדת). מאן דמר על אבני המזבח נכתבו, לא לשעה היו ונגנזו?<sup class="footnote-marker">21</sup><i class="footnote">וכן מפורש במכילתא לדברים שהעתקנו לעיל בפנים. והטעם הוא שמכיוון שהמזבח לא נבנה אלא לשעה (עיין מ"ש להלן) הרי אסור היה להניח אותו כמו שהוא, שמא יבוא לידי בזיון, ודינו כתשמישי קדושה, כפירוש בעל יפה מראה. וכן אמר רבי לאנטונינוס שרצה לבנות מזבח (ירושלמי מגילה פ"א הי"ג, ע"ב ע"ב): בניהו <b>וגנוז </b>אבניו, והוא מטעם הנ"ל. ולפיכך פירקו את המזבח (ואין כאן משום "לא תעשון כן לה' אל<br>דיכם", שהדי לא סתרו את המזבח דרך השחתה, עיין ר"מ פ"ו מה' יסודי התורה ה"ז, ובבלי ב"ב ד' א') וגנזו את אבניו. ועצם העניין שהמזבח נבנה לשעה מוכח ממשנתנו פ"ז סמ"ה. ואפשר ששיטת הירושלמי (עיין מגילה פ"א רהי"ד, ע"ב ע"ג) שמזבח זה בשעת איסור במה היה, וכ"ה בוי"ר פכ"ב, ט', הוצ' ר"מ מרגליות, עמ' תקי"ח, ומקבילות שצוינו שם, וכפירוש הרש"ש בוי"ר שם, אות ז', שכל זמן שלא קבעו את המשכן בקביעות בגלגל, עדיין לא הותרו הבמות, וציין לספרי ראה פיס' ס"ה (הוצ' הר"א פינקלשטין, עמ' 131). ובפי' הרד"ק יהושע ח', ל': ואמרו אין הבמה ניתרת אלא על ידי נביא שנאמר <b>אז יבנה יהושע</b>. ובמאירי למשנתנו: ונצטוו שיקימו אותם האבנים בהר עיבל ושיבנו מהם מזבח ויקריבו קרבנות, <b>שמאותה שעה הותרו הבמות </b>כל זמן שהיו בגלגל.</i> עוד הוא מעשה ניסים. נתן הקב"ה בינה בלב כל אומה ואומה והשיאו את התורה שהיתה כתובה בשבעים לשון. מאן דמר על אבני המלון נכתבו ניחא, <b>ושדת אותם בשיד</b> (כלומר, כשם שנהגו בכל כתובות שנעשו לשם פרסום), מאן דמר על אבני המזבח נכתבו מה מקיים <b>ושדת אותם בשיד</b>.<sup class="footnote-marker">22</sup><i class="footnote">כלומר, כל הטורח הזה למה לי, והרי אף המזבח של בית העולמים לא היו סדין אותו בסיד אלא פעמיים בשנה, והמזבח שלפנינו לא שימש להקרבת עולות ושלמים אלא לשעה (עיין לעיל העדה 21). ואי משום פרסום, הרי בין כך ובין כך עלינו לומר שהיו כאן מעשה נסים, כמפורש לעיל.</i> בין כל אבן ואבן.<sup class="footnote-marker">23</sup><i class="footnote">כלומר, לא סדו את כל המזבח בסיד, והכוונה במקרא היא שסדו את האבנים בסיד רק במקום שנתחברו אחת לשניה, ואין הטעם אלא כדי שיהיו מחוברות, וכמו שאמרו במשנת פרה ספ"ה: עשאן בסיד, או בגפסיס, והן יכולות להנטל כאחת וכו'. וכנראה, שסרו בסיד בלי חול, משום שסופו לגניזה, ולא ערבו בו חול, כדי שיהא נוח להתפרק, וכפירוש הראשון שבר"ח שבת פ"א א', וכפירוש רבותיו של רש"י (שם פ' סע"ב). וכן אמרו בפסיקתא רבתי פי"א, הוצ' רמא"ש מ"ה ע"ב: ואם אין אתה נותן חול בסיד אינו עומד. ועיין בהערת מהרי"ן אפשטין לפיה"ג כלים, עמ' 15, הערה 17 (אבל עיין בפי' הראב"ע במקומו, ובהרחבה בפירוש רבינו בחיי כי תבוא שם).</i> וכן בחזקוני במקומו: <b>בשיד</b>. להשכיב השיד בין שורה לשורה, כדי <b>לחברן</b> זו לזו, כעניין בנין שאר האבנים. וכן פירש ביפה מראה מדעתו.<br>ואשר למסורת התוספתא הרי, כנראה, יש כאן השפעת הבבלי, כפי שיוצא ברור מדברי ר' שמעון להלן בסמוך, עיין מש"ש.

Halakhah 7

<small>73-75.</small> <b>ר' שמעון או' על הסיד כתבו. כיצד, כירוהו וסדוהו בסיד וכתבו עליו וכו'. </b>וכע"ז גם בד ובכי"ע. ולפ"ז ברור שהמחלוקת היא אם כתבו על אבני המזבח תחת הסיד, או על גבי הסיד, כשיטת הבבלי. ושמא צ"ל: כירוהן וסדוהן בסיד וכתבו עליו (כלומר, על הסיד) וכו'. והכוונה שלר' יהודה כתבו על אבני המזבח (והסיד הרי היה רק בין אבן לאבן, כמו שאמרו בירושלמי הנ"ל), אבל לר' שמעון כתבו על הסיד, והיינו על הסיד שעל האבנים, וכיירו וסדו את האבנים, כדי שהכתב ייראה מרחוק (וכמו שכתבנו לעיל) וכתבו על הסיד וכו', והוא כמסורת המכילתא לדברים והירושלמי הנ"ל (בשינוי שמות החולקים). 
<small>78-79.</small> <b>אם אתם חוזרין בכם, אנו מקבלין אתכם. </b>רש"י ל"ה ב', תוס' שאנץ שם (תוספות איוורא, עמ' צ"ט). ובמכילתא לדברים (שהעתקנו לעיל שו' 66–71, סד"ה אבל בירושלמי): כל הרוצה לקבל ימין יבוא ויקבל.<sup class="footnote-marker">24</sup><i class="footnote">עיין מ"ש לעיל הערה 19.</i> ועיין הגירסא בבבלי שם. 
<small>80-82.</small> <b>באותו היום עברו מי הירדן ובאו אל הר גרזים וכו'. </b>בבלי ל"ו א'. ובפירוש רבינו מיוחס לס' דברים, עמ' קס"ג: באותו יום עצמו שיעברו את הירדן הלכו להר גריזים. וכן שנו רבו' <b>בתוספת'</b>. והכוונה לברייתא שבבבלי הנ"ל. ובמשנתנו פ"ז מ"ה: כיון שעברו ישראל את הירדן <b>ובאו</b> להר גריזים וכו'. אבל בנוסח המשניות עם פי' הר"מ הוצ' ר"י קאפח, וכן במשנה שבמאירי: כיון שעברו ישראל את הירדן <b>באו</b> להר גריזים וכו'. וכן בסע"ר רפי"א: כיון שעלו מן הירדן <b>באו</b> להן אל הר גריזים וכו'. ולפ"ז הכוונה: <b>מיד</b><sup class="footnote-marker">25</sup><i class="footnote">עיין מ"ש על "כיון" שמשמעותו מיד במחברתי ספרי זוטא, עמ' 76, ובהערה 6 שם.</i> שעברו ישראל את הירדן באו וכו'. והוא כתוספתא כאן. 
<small>82-84.</small> <b>ואל הר עיבל שבשומרון, שבצד שכם, שבאצל אילוני מורה, שנ' הלא המה בעבר הירדן אחרי וגו'. </b>וכ"ה בד ובמשנתנו פ"ז מ"ה ובס"ע רבה רפי"א, ויש כאן קיצור של דרש להוכיח שלא בשיטת ר' אליעזר בספרי ראה פיס' נ"ו, הוצ' הר"א פינקלשטין, עמ' 124, ובמקבילות בירושלמי ובבבלי כאן. אבל בכי"ע ובבבלי חסר כל זה, אלא שמן ההמשך להלן מוכח שלכל הגירסאות הברייתא שלנו היא שלא כר' אליעזר הנ"ל. ובאונומסטיקון של אווזיביוס, הוצ' קלוסטרמן, עמ' 64 (ובתרגום עברי חוצ' מלמד, עמ' 31), מוסר כדעת ר' אליעזר. ועיין מ"ש להלן הערה 26. 
<small>85.</small> <b>יותר מששים מיל. </b>וכ"ה בד ובבבלי הנ"ל, ובכי"ע: מהלך ששים מיל. ובבבלי סנהדרין מ"ד א': דרש ר' שילא וכו' אני אמרתי <b>והיה בעברכם את הירדן</b> (דברים כ"ז, ד'), ואתם ריחקתם ס' מיל. אוקים רב אמורא עליה ודרש וכו'. וכבר העירו בתוספות שם במקומו (ד"ה ואתם): ר' שילא דהכא סבר דקראי כר' אליעזר, והיה לו ליהושע לעשות כן. ויש שטענו שדווקא אצל יריחו היו שני הרים קרובים זה לזה שאפשר היה לשמוע מצד אחד את הקוראים מצד השני, אבל השומרונים שמראים את ההרים אצל שכם <b>טועים</b>, מפני שההרים רחוקים זה מזה עד כדי כך שאי אפשר לשמוע מצד אחד את הקוראים מן הצד השני.<sup class="footnote-marker">26</sup><i class="footnote">כן מוסר אווזיביוס באונומסטיקון (שצויין לעיל בפנים, סד"ה ואל הר עיבל). ואין ספק שלפנינו מסורת רבנן דאגדתא שהתפלמסו עם הכותים בנידון זה, ונסמכו על דעת ר' אליעזר הנ"ל. תדע לך שהוא כן, שהרי אווזיביוס ממשיך שם (לפי תרגומו של הירונימוס, הוצ' קלוסטרמן, עמ' 65): <b>גריזים</b>. הר שעמרו עליו הללו אשר החזירו את הד הקללות (qui maledicta resonabant) וכו'. וקרוב מאר בעיני שזו היא המסורת הנכונה ברברי אווזיביוס (אלא שלא הבינו אותה, ולפיכך הגיהו בדבריו), ואף היא באה מרבנן דאגדתא שקינטרו את הכותים וטענו שאף לדבריהם (כלומר, של הכותים) אין הר גריזים מבורך (עיין מ"ש להלן), אלא להפך מקולל הוא. וכן אמרו בתנחומא וירא (הוצ' בובר סי' כ"ט): מה כתיב שם <b>ויגידו ליותם וילך ויעמד בראש הר גריזים </b>(שופטים ט', ז'). ולמה עמד על ראש הר גריזים לקלל, ולא ניתנו הקללות אלא בהר עיבל? אלא כך אמר יותם, הכותים עתידים לומר, הר גריזים שלנו הוא, ששם ניתנו הברכות, ואינם יודעים ששם נותנין הקללות, היאך הוא הדבר? אלא אותן שהיו עומדין בהר עיבל ומקללין, למי היו מקללין, לא לאלו שעומרין כנגדן? ואילו שמברכין, למי היו מברכין, לא לאלו שכנגדן? נמצאו הקללות באות על הר גריזים, והברכות על הר עיבל. וזו היא בדיוק המסורת שמסר הירונימוס הנ"ל (לפני יותר מארבעים שנה, כשהייתי תלמיד האוניברסיטה, ולמדנו את אווזיביוס, העיר מר אלעזר גלבוס ז"ל על התנחומא הנ"ל). תשובה זו לכותים היתה, כנראה, ידועה ומפורסמת לשני הצדדים. הכותים קראו להר גריזים "טורא בריכא", כב"ר פפ"א, ג', עמ' 974. וכששאל ר' יונתן את הכותי "למה הוא בריך"? ענה הלז: "דלא טף במוי דמבולא" (ב"ר פל"ב, י', עמ' 296. ועיין גם בדב"ר הוצ' ליברמן, עמ' 79). וכן בס' פליאתה למרקה, עמ' 46: מכן אתעקב ההר הטוב, דמי מבולה לא מטה בה וכו'. נזהר אותו כותי ולא ענה בפשטות: "דברכתא יהיבן עלוי", משום שידע את תשובת היהודים שאין ההר הזה אלא מקולל. ואני אומר "רבנן דאגרתא", מפני שלפי המקורות שלנו העומדים באמצע הם הם שברכו וקללו, וכשהפנו פניהם כלפי הר גריזים אמרו את הברכות (משנתנו פ"ז מ"ה ומקבילות. ועיין ברש"י ל"ב סע"א, ד"ה אלו ואלו). ולא מיבעי לשיטת רבי (בבלי ל"ז א') שכולם עמדו למטה, והפכו פניהם כלפי הר גריזים ופתחו בברכה וכו'. ולפי המסורת המקובלת נפלה גם טענת הטוענים שאי אפשר היה לשמוע מהר אחד מה שאמרו בהר השני. ועיין מ"ש להלן שורה 122–124, ד"ה והנה.</i> אבל לפי המסורת של משנתנו לא טעו הכותים, אלא שזייפו את תורתם והוסיפו אחרי "אלוני מרה" (דברים י"א, ל'): שכם. ועל כך אמר ר' אלעזר בר' יוסי "לסופרי כותיים זייפתם את התורה ולא ההניתם בה כלום, שכתבתם אצל אלוני מורה שכם, אף אנו למדים שזה הוא הר גריזים והר עיבל שבין הכותיים" וכו' (ספרי ראה פיס' נ"ו, ירושלמי פ"ז ה"ג, כ"א ע"ג, בבלי ל"ג ב').<br>ואמרו בירושלמי (הנ"ל בסמוך): ר' אליעזר אומר אין זה הר גריזים והר עיבל של כותים, שנאמר הלא המה בעבר הירדן, מן הירדן <b>ולכן</b>.<sup class="footnote-marker">27</sup><i class="footnote">כ"ה בירושלמי כי"ר. וכן בקונטרס אחרון שבילקוט בשם הירושלמי: מן הירדן <b>ולכאן</b>, והיא היא. וכן בספרי הנ"ל: בעבר הירדן, הסמוכים לעבר הירדן. ובבבלי הנ"ל: סמוך לירדן. ובהוצאות שלפנינו בירושלמי בטעות: מן הירדן ולהלן.</i> מה מקיים ר' אל[י]עזר הר גריזים והר עיבל? שתי גבשושיות <b>עשו</b>,<sup class="footnote-marker">28</sup><i class="footnote">וכ"ה בכי"ר ובילקוט בקונטרס אחרון ובתוספות סנהדרין מ"ד א', ד"ה ואתם, ובפי' הרד"ק יהושע ח', ל"ג. אבל בתוספות כאן ל"ג ב', ד"ה מול (בד' ראשון): שתי גבשושיות <b>היו עשו</b>. ויש כאן תרכובת של שתי נוסחאות.</i> וקראו זה הר גריזים, וזה הר עיבל. ולפי תירוץ זה קשים מאד דברי ר' שילא בבבלי סנהדרין הנ"ל שדרש שהקב"ה התרעם על יהושע שעבר על דברי משה, שאמנם מן הכתובים מוכח שההרים הם סמוכים לירדן, כדברי ר' אליעזר, וכמו שאמרו בתוספות שם, ד"ה ואתם, אבל כיצד אפשר היה לו לדעת שעליו לבנות גבשושיות ולקרא להם שמות גריזים ועיבל? ואף דברי הירושלמי נראים דחוקים מאד. ולפיכך נראה שהעקר כגירסא הראשונה של התוספות בסוטה: שתי גבשושיות <b>היו</b>,<sup class="footnote-marker">29</sup><i class="footnote">עיין לעיל הערה 28. והמלה "עשו" שאח"כ היא הוספה ע"פ הנוסחאות שלנו.</i> וקראו זה הר גריזים וכו', והכוונה שבני המקום קראו אותם כך. ועיין גם בדברי אווזיביוס הנ"ל (לעיל שו' 82–84, ד"ה ואל הר) שמסר, כנראה, מסורת יהודית.<br>והמשיכו בירושלמי שם: על דעתיה דר' יהודה<sup class="footnote-marker">30</sup><i class="footnote">כלומר, הסובר שהר גריזים והר עיבל הם אצל שכם, והוא כסתם משנתנו והברייתא כאן.</i> <b>מאה ועשרים</b> מיל<sup class="footnote-marker">31</sup><i class="footnote">וכ"ה בכי"ר, בקונטרס אחרון בילקוט ובתוספות סוטה הנ"ל. אבל בתוספות סנהדרין מ"ד א' הנ"ל: <b>ששים </b>מיל, והוא תיקון על פי הבבלי, והנכון כלפנינו, והכוונה להליכה ולחזירה, כמו שפירש בשי"ק במקומו, ד"ה על דעתיה.</i> הלכו באותו היום. על דעתיה דר' אלעזר לא זזו ממקומן.
<small>86-88.</small> <b>וכל שעמד בפניהם מיד נתרז, שנ' את אימתי אשלח לפניך וגו'. </b>וכ"ה בבבלי ל"ו א'. ופירש"י: נתרז. <b>נתקלקל ברעי</b>.<sup class="footnote-marker">32</sup><i class="footnote">כ"ה ברש"י שבעין יעקב. וכן באגדות התלמוד: נתקל[ק]ל <b>ברעי</b>. ובהוצאות שלפנינו ברש"י: מתקלקל <b>מרעי</b>.</i> ובערוך ערך תרז: מיד נתרז. פי' מיד <b>מתחלחל</b> ומתמלא בטנו רוח, <b>ומשלח זמורה</b>. וכתב בעה"ש שם על דברי רש"י הנ"ל: צ"ל <b>מתחלחל</b> מרעי. וטעה בזה, ורש"י נקט את לשון משנתנו במכות פ"ג מי"ד: <b>נתקלקל בין בריעי בין במים</b>. ובבבלי שם כ"ג א': קלה (= נתקלקל) בין הראשונה וכו'. ופירש"י שם: נתקלקל באותה הגבהה <b>מחמת פחד</b> (כלומר, לפני שהכהו) וכו'. ואף לפנינו פירושו: <b>אימתי</b> אשלח וכו', וכל שעמד בפניהם נתקלקל ברעי מחמת האימה,<sup class="footnote-marker">33</sup><i class="footnote">בתי' אגדות למהרש"א שם: "רש"י פירש דמלשון והמותי דריש ליה, ולא ידענא דא"כ מהיכא דריש ליה מאידך קרא וכו', ולולי פירושו נראת דמלשון אימה" וכו'. ולא נתחוורתי בדבריו ז"ל, ורש"י לא אמר כלל שמלשון והמותי דריש לה, אלא שפירש "והמותי לשון מהומה ועירבוב הגוף ומה שבתוכו", כדי להסביר את פעולת ההימום על בני המעים, אבל תוצאות הפחד ידועות לכל, ורבינו רמזו במלים נתקלקל ברעי שהוא לשון המשנה במכות שהזכרנו בפנים, וברור שמפני <b>האימה </b>נתרזו, וכמו שיוצא מן הראייה שהביאו אח"כ. ופירוש הרד"ל בהגהותיו בסוף המסכת דחוק.</i> <b>וכל ברכים תלכנה מים</b>.<br>ואשר לדברי הערוך, ברור שהעתיק ממקור של גאונים, כפי שמוכח מן הביטוי "ומשלח זמורה", והרי הוא בעצמו בערך זמר ד' פירש את הכתוב ביחזקאל ח', י"ז אחרת, ומדבריו כאן יוצא כפירוש אבן ג'נח ועוד<sup class="footnote-marker">34</sup><i class="footnote">עיין בספר השרשים לאבן ג'נח, ערך זמר וברש"י וברד"ק ביחזקאל שם.</i> ליחזקאל הנ"ל. והגאונים ניסחו ע"פ המדרשות:<sup class="footnote-marker">35</sup><i class="footnote">תנחומא משפטים סי' י"ח, הוצ' בובר סי' י"ב. ובד' קושטא שם בטעות: התלתול.</i> <b>החלחול</b> היה נכנס להם והיו <b>מתרפין</b> לפני ישראל, והורגין (כלומר, ישראל) אותן. ובילקוט: והיו <b>מתריזין</b> לפני ישראל.<sup class="footnote-marker">36</sup><i class="footnote">עיין בהערות בובר לתנחומא שם, הערה פ"ז.</i> וכן בדב"ר הוצ' ליברמן, סוף עמ' 30: ר' יוחנן אמר <b>חתלתו</b> הכניס בהם הקב"ה והם <b>מתעגלים</b>, ולא היו יכולין לעמוד במלחמה והיו מתים. ואף "חתלתו" חלחול הוא, כמו שהראה לנכון בן חיים בס' ארץ ישראל ח"ד, עמ' 126, והגוים היו <b>מתגעלים</b> ומתלכלכין מן הצואה,<sup class="footnote-marker">37</sup><i class="footnote">כפירושו הנכון של ר"ח ילון ז"ל בספר רש"י, ירושלים תש"א, עמ' שט"ז ואילך.</i> עיין מ"ש בהוספות והשלמות לדב"ר הוצאה שניה (ירושלים תשכ"ה), סוף עמ' 135 ואילך. אלא שבמדרשות דרשו כן מן הכתוב (דברים ב', ל"א): <b>ראה החלותי תת לפניך</b>, ופירשו "החלותי" שהכניס בהם חלחול, וכמו שאמר ר' ירמיה (מגילה ט"ו א'): <b>ותתחלחל המלכה</b> (אסתר ד', ד') וכו' שנצרכה לנקביה. ומכאן בא פירוש הגאונים הנ"ל, ולדבריהם אין מתחלחל אלא מתנפח, דוגמת קולית של מים המחולחלת (טבול יום פ"א מ"א, ועיי"ש מ"ב), כלומר, שנכנס רוח בהלל בעבועיה, ואדם מחולחל הוא כשכריסו מתנפחת מחמת הגַזים (הרוח) שבמעיו. וכן כותב הגאון בגיאוניקה, עמ' 4 (אוה"ג, התשובות, ברכות, עמ' 140): סבור היה בלבו שמוסכן הוא <b>ומוחלחל</b>, ואים ישהא עצמו מסתכן. והשלימו רבותינו בין לשון המקורות, ותכופות חלחול תחילת התרזה היא.
<small>89-94.</small> <b>עד יעבר עמך, זו ביאה ראשונה. עד יעבר עם זו קנית, זו ביאה שניה. אמור מעתה ראויין היו ישראל לעשות להם כדרך שנעשה להם על הים, אלא שחטאו. </b>וכ"ה בד, אלא ששם: לעשות להם נסים כדרך וכו'. וכע"ז בברייתא שבבבלי ל"ו א'. אבל בכי"ע חסר כ"ז בתוספתא. ובכפו"פ פ"י, הוצ' לונץ עמ' רל"ב: <b>תוספות</b> (כ"ה בד"ר) ראויה היתה ביאה שניה של עזרא כביאה ראשונה של יהושע בגבורה לבא בזרוע. ונראה שכיוון לברייתא של הבבלי והעתיק את תורפה על פי פירש"י שם, עיי"ש בפירש"י. 

Halakhah 8

<small>94-95.</small> <b>ואחר כך הביאו את האבנים, ובנו את המזבח וכו'. </b>וכ"ה בד ובבבלי הנ"ל. ובכי"ע: והביאו את האבנים שהעלו מן הירדן ובנו את המזבח וכו'. וכן מעתיקים בשם התוספתא בתוספות ל"ו א', ד"ה ואחר. ובתוספתא אין קושי כלל, והפירוש הוא אחרי שאמרו ברכות וקללות הביאו את האבנים ובנו את המזבח,<sup class="footnote-marker">38</sup><i class="footnote">אלא שלפני כן הפסיקו במחלוקת ר' יהודה ור' שמעון. ושמא אף בברייתא שבבבלי מחלוקת זו מאמר המוסגר הוא, והבבא שלנו חוזרת לרישא.</i> והוא כלשון משנתנו פ"ז סמ"ה. אבל בברייתא שבבבלי שם: ואחר כך הביאו את האבנים וכו' והעלו עולות ושלמים ואכלו ושתו ושמחו <b>וברכו וקללו</b> וקיפלו<sup class="footnote-marker">39</sup><i class="footnote">עיין בגליון הש"ס לרע"א שציין לרש"י חולין מ"ד א'. ועיין בבלי מו"ק ו' א', בר"ח שם, ובפירוש ר"ש בן היתום שם. עמ' 18 ואילך.</i> את האבנים וכו'. וכבר העירו שהדברים סותרים למשנתנו הנ"ל,<sup class="footnote-marker">40</sup><i class="footnote">ואף בס"ע רבה פי"א משמע שהסדר הוא כמשנתנו.</i> שמתחילה אמרו ברכות וקללות ואח"כ בנו את המזבח (והסדר ביהושע ח' הוא לאו בדווקא). ומטעם זה מחק הגר"א (אדרת אליהו פרש' ראה) את המלה "וקללו",<sup class="footnote-marker">41</sup><i class="footnote">עיין בהגהות הרש"ש ובהגהות מצפה איתן במקומו.</i> ופירש, וברכו ברכת המזון.<br>ברם לא זו בלבד שבכל הנוסחאות שלנו כתוב וקללו (וכ"ה גם בעין יעקב), אלא שהראשונים מארצות שונות כולם גורסים "וקללו", עיין בלקח טוב (ר' טוביה מארץ יון) במקומו, בפי' חזקוני כי תבוא שם, בילקוט יהושע רמז י"ד, בתשב"ץ ח"א סי' נ"ג ועוד בכמה מפרשים. אמנם הלשון "ברכו וקללו" אינו הגון, ובדרך כלל אומרים רבותינו בכגון דא: ואמרו ברכות וקללות. ושמא יש לפנינו שיבוש עתיק באות אחת בלבד, וצ"ל בגמרא: וברכו <b>וקלסו</b> וכו', כשם שאמרו בבבלי כאן י' ב': לאחר שאכלו ושתו וכו', הודו <b>ושבחו</b> וברכו למי שאמר והיה העולם. ובאמת מצאתי גירסא זו ברד"ק ליהושע ח', ל', בד"ו רפ"ח, וכ"ה בד"ח. אבל ברד"ק ד' לאיריה (רנ"ד), ד"ו רע"ח, ובכ"י אחד הגירסא היא: וברכו <b>וקללו</b>. וצ"ע.

Halakhah 9

<small>105-107.</small> <b>כיצד אמרו ישראל ברכות וקללות, ששה שבטים עלו לראש הר גרזים וכו'. </b>משנתנו פ"ז מ"ה. ועיין במכילתא לדברים (בסה"י לכבוד ר"י לוי, עמ' 189) פרש' ראה, ובגנזי שכטר ח"א, עמ' 161. 
<small>112-114.</small> <b>מה ת"ל חציו אל מול הר גרזים וחציו אל מול הר עיבל וכו'. </b>וכ"ה בכי"ע. אבל בד: <b>והחציו</b> אל מול הר עיבל וכו'. וכ"ה בכתוב (יהושע ח', ל"ג), וכן מעתיקים את השאלה בירושלמי פ"ז ה"ד, כ"א ע"ד, ובבבלי ל"ו א', ל"ו, ב'. ועיקר השאלה היא מה פירושה של הי"א הידיעה שמשמעותה שמדברים על חצי ידוע (עיין בבבלי שם ל"ו א', ובירושלמי הנ"ל בהמשך הדיון שם), או על חצי מבורר. ועל כך באה התשובה להלן. 
<small>114-116.</small> <b>מלמד שמחצה אל הר גרזים מרובה יותר משל הר עיבל, מפני שמקצת שבטו של לוי למטה. </b>בד: מלמד <b>ששלוחי</b> הר גריזים מרובים <b>משלוחי</b><sup class="footnote-marker">42</sup><i class="footnote">עיין במרומי שדה להנצי"ב ז"ל, מה שדייק מלשון זו.</i> הר עיבל, מפני המקצת שבטו של לוי למטה. ובכי"ע: שמחצה (והמלה "מלמד" חסרה שם) מהר גריזים מרבה מהר עיבל, מפני שמקצת לוי למטה. ובבבלי ל"ו ב': תנא חציו של מול הר גריזים מרובה מחציו של הר עיבל, מפני שלוי למטה. אדרבה מפני שלוי למטה בצרי להו, הכי קאמר אף על פי שלוי למטה, בני יוסף עמהם וכו'. ובירושלמי הנ"ל: מה תלמוד לומ' והחציו, אלא מלמד שמעוטין בהר גריזים ומרובים בהר עיבל. למה, שאין שבטו של לוי שם, שאם היה בל שבט לוי כולו שם היו שוין. ר' שמואל בר נחמן בשם ר' יונתן אילו היה כל שבטו של לוי שם לא היו שוין למה שכבר נפלו וכו'. <b>אמר ר' יוסי בר' בון</b> אילו היה כל שבטו של לוי שם היו שוין וכו'. ובתוספות ל"ו א', ד"ה מאי, הביאו את הירושלמי, וכתבו: לשון הירושלמי מיושב יותר, דגרסינן התם מה תלמוד לומר והחציו, מלמד <b>שמעוטין</b> בהר גריזים <b>ומרובין</b> בהר עיבל, למה שאין שבטו של לוי כולו שם וכו'. ועיי"ש בתוספות שהקשו שאפילו עמדו לויים למטה עדיין מרובין בהר גריזים במניין האנשים, עיי"ש.<br>ובפי' הירושלמי נראה שכוונת הברייתא לומר שהחצי שבהר עיבל היה יותר מבורר מפני שבהר גריזים היה מיעוט השבטים, שהרי שבט לוי (שמקומו בהר גריזים, כדברים כ"ז, י"ב) לא היה כולו שם, אבל אילו היה שבט לוי כולו שם היו שוין, מפני שיש כאן ששה וששה,<sup class="footnote-marker">43</sup><i class="footnote">ונפלה בזה אחת מן הקושיות, עיין בתוספות שהזכרנו לעיל בפנים.</i> ואין משגיחין ברוב מניין האנשים. ור' שמואל בר נחמן אומר אילו היה בל שבטו של לוי שם לא היו שוין, למה, שכבר נפלו משבטו של שמעון עשרים וארבעה אלף בשטים (במדבר כ"ה, ט') והוא סובר שמשגיחין ברוב האנשים,<sup class="footnote-marker">44</sup><i class="footnote">והתוספות שם הקשו על דברי ר' שמואל בר נחמן, כיצד אפשר לומר שלא היו שוין מפני שכבר נפלו משבטו של שמעון כ"ד אלף בשטים, והרי המניין היה אחר המגפה. ונשארו בקושיא, ואף האחרונים לא מצאו תירוץ עליה. והנה אחרי המלים <b>ויהי אחרי המגפה </b>(במדבר כ"ה, י"ט) הפרשה היא פתוחה, והיא מסיימת את ציווי הקב"ה למשה לצרור את המדינים. ושמא פירש ר"ש בר נחמן ש"ויהי אחרי המגפה" פירושו שאחרי המגפה קיימו את מלחמת מדין, והמניין היה לפני המגפה, ואין מוקדם ומאוחר בתורה. וצ"ע.</i> ור' יוסי בר' בון סובר שמשגיחין בשניהם.<sup class="footnote-marker">45</sup><i class="footnote">עיין בדברי ר' יוסי בר' בון בירושלמי הוריות פ"א ה"ז, מ"ו ע"ב.</i><br>ואשר לפירוש בתוספתא, אפשר שכוונתה שהרוב של הר גריזים הוא אך ורק מפני שמקצת שבטו של לוי למטה, ונמצא שהרוב הוא מחמת חסרון בשבט, אבל אילו היה למעלה לא חיינו משגיחין כלל ברוב האנשים, שהרי אי אפשר שבששת השבטים על הר גריזים יהיו בדיוק אותו סכום אנשים שבששת השבטים על הר עיבל, ובעל כרחינו אנו אומרים שלא הקפידה התורה בסכום האנשים, אלא בסכום השבטים, ובהר עיבל עמדה מחצית השבטים.
<small>117-118.</small> <b>ר' ליעזר בן יעקב אומ' אין אתה יכול לומר לוי למטה שכבר נאמ' לוי למעלה. </b>ובירושלמי פ"ז רה"ד, כ"א ע"ג: תני <b>רבי</b> אומר אי איפשר לומר וכו'. אבל בבבלי ל"ז א': תניא ר' אליעזר בן יעקב אומר אי אפשר לומר וכו'. ובס' הזכרון לר"א בקראט ריש פרש' ראה, פ"ה ע"ד: והוא אומרם ז"ל בתוספתא דסוטה ר' אליעזר בן יעקב אומ' אי אתה יכול וכו', כלשון התוספתא, עיין להלן. ועיין במכילתא לדברים (סה"י לכבוד ר"י לוי, עמ' 190) פ' ראה. 
<small>119-120.</small> <b>ואין אתה יכול לומר לוי למעלה, שכבר נאמר לוי למטה. </b>וכ"ה בד ובמקבילות. ובכי"ע, וכן בס' הזכרון הנ"ל, חסר. 
<small>122-124.</small> <b>ר' אומ' הראויין לשרת עומדין למטה, ושאין ראויין לשרת עומדין למעלה. </b>וכ"ה בד, בכי"ע ובס' הזכרון הנ"ל (אלא ששם: והשאר למעלה). ובירושלמי הנ"ל הוא בשם ר' שמעון. ובבבלי הנ"ל: ר' יאשיה אומר כל הראוי לשרת למטה, והשאר למעלה. רבי אומר אלו ואלו למטה הן עומדין, הפכו פניהם כלפי הר גריזים ופתחו בברכה, כלפי הר עיבל ופתחו בקללה. מאי על? בסמוך.<br>והנה לדברי רבי בבבלי מובן יפה שיכלו לשמוע אלו את אלו בקלות. ולשיטת שאר התנאים פירשו שעל ראש ההר לאו דווקא אלא בשיפוע ההר (רד"ק ליהושע ח', ל"ג, ומאירי למשנתנו, הוצ' ר"א ליס פ"א ע"א). והסביר במאירי (הנ"ל): כדי שיהא קולן של לוים נשמע להם יפה. ואף אם נפרש את משנתנו (והמקבילות) כפשוטה, שעמדו על ראשי ההרים ממש, הרי יכלו העומדים על ההר לראות את הלוים הופכים פניהם אליהם כדי לברך או לקלל, והם ידעו את סדר הברכות והקללות ואמרו אמן.<sup class="footnote-marker">46</sup><i class="footnote">עיין בתוספות סוכה נ"ב א', ד"ה וכיון.</i> ועיין מ"ש לעיל שו' 85, ד"ה יותר מששים מיל, ובהערה 26 שם.
<small>124-125.</small> <b>הפכו פניהם כלפי הר גרזים ופתחו בברכה וכו'. </b>משנתנו פ"ז מ"ה, מכילתא לדברים (ס' היובל לר"י לוי, עמ' 190) פ' ראה, גנזי שכטר ח"א, עמ' 161. 

Halakhah 10

<small>136-137.</small> <b>ברוך בכלל, ברוך בפרט, ארור בכלל, ארור בפרט. </b>ספרי ראה פיס' נ"ה, עמ' 123, ירוש' פ"ז ה"ד, כ"א ע"ג, בבלי ל"ז א'. ופירושו, שהרי נאמר (דברים כ"ז, כ"ו): <b>ארור אשר לא יקים את דברי התורה הזאת</b>, והוא הכלל, וכנגדן פתחו בברוך (כלעיל) ואמרו: <b>ברוך אשר יקים</b> וכו', והפרט הוא כל ברוך וברוך וכל ארור וארור.<br>ובמכילתא לדברים (סה"י לכבוד ר"י לוי, עמ' 190) פרש' ראה: הקיש ברכה לקללה וכו', מה קללות בקול רם ובאמן ובלוים <b>ובכלל ובפרט</b> ובלשון הקודש <b>ובסתרים</b> (בארור הראשון ובעשירי נאמר בפירוש: <b>בסתר</b>. ובפי' הראב"ע דברים כ"ז, י"ד: וטעם להזכיר אלה י"א עבירות בעבור שיכול <b>לעשותם בסתר</b> וכו', ועיי"ש גם בפסוק י"ז ועיין גם בחזקוני במקומו) אף ברכות בקול רם ובאמן ובלוים ובכלל ובפרט ובלשון הקודש <b>ובסתרים</b>.
<small>137-138.</small> <b>ללמוד וללמד לשמור ולעשות, </b>עיין בפירש"י ל"ז א'. ולולא דבריו ז"ל אפשר היה לפרש שחז"ל פירשו את הכתוב (דברים ה', א') <b>ולמדתם אתם ושמרתם לעשתם</b>, שאף ללמד אחרים בכלל, כלומר, קרי גם ולימדתם, כעין שאמרו בבבלי חגיגה ג' א': אמר מר זוטרא קרי ביה <b>למען ילמדו</b> (דברים ל"א, י"ב), עיי"ש בר"ח וברש"י. וכן באבות דר"ן רפי"ג: ומה שלמד אדם יעשה וילמד לאחרים ויעשו, שנאמר <b>ולמדתם אותם ושמרתם לעשותם</b> (אצל שכטר בטעות הדפוס: לעשות). 
<small>138-140.</small> <b>ארבע על ארבע הרי שמונה, שמונה על שמנה הרי שש עשרה. </b>וכ"ה בד ובכי"ע. וכ"ה במדרש תנאים עמ' 57. ובבבלי ל"ז רע"ב: ארבע וארבע הרי שמונה, שמונה ושמונה הרי שש עשרה. וכן הגיהו במיוחסות להגר"א בתוספתא. ואין צורך, שכן אמרו גם במכילתא בשלח, ויסע פ"ג, עמ' 166: ארבע על ארבע הרי שמונה, שמנה על שמנה הרי שש עשרה. והיא היא, שכ"ה בכמה מקומות בספרות התנאים, עיין מ"ש לעיל ח"ג (עירובין), עמ' 315, הערה 70,<sup class="footnote-marker">47</sup><i class="footnote">עכשיו ראיתי שכבר קדמני בעיקר הדברים מהרי"ן אפשטין בס' הזכרון לרצ"פ חיות, עמ' ס"ז, הערה 16. ויש להוסיף את החומר שהבאתי.</i> וכ"ה הגירסא גם בבבלי כאן בעין יעקב בסוגיין. ובירושלמי הנ"ל בקיצור: שש עשרה בריתות על כל דבר ודבר, ללמוד וללמד לשמור ולעשות והיינו ארבע (כלומר, ללמוד וללמד לשמור ולעשות) לשני הכללים (ברוך אשר יקים וכו', ארור אשר לא יקים) והן שמונה, וארבע לכל פרט (לברך ולארור) שהן עוד שמונה, וביחד שש עשרה. 
<small>140-143.</small> <b>ושלש בריתות עם כל אחת ואחת הרי ארבעים ושמנה בריתות. וכן בהר סיני, וכן בערבות מואב. </b>בבבלי ל"ז ב': הרי שש עשרה וכן בסיני וכן בערבות מואב וכו', נמצא מ"ח בריתות<sup class="footnote-marker">48</sup><i class="footnote">בתוספתא כי"ע בכל מקום כאן "כריתות" (כלומר, כריתות ברית) במקום "בריתות". וכ"ה בכי"ר ובכי"ל בספרי ראה פי' ק"ד, בהוצ' הר"א פינקלשטין, עמ' 163 (עיי"ש בשנו"ס), ובכ"י מדרש חכמים למכילתא משפטים פ"כ, הוצ' הרח"ש הורוביץ, עמ' 335 (עיי"ש בשנו"ס). וכן בערוך ערך ערב (ב'), בכמה נוסחאות (עיין עה"ש, עמ' 261, הערה 2) מן הבבלי ל"ז ב', וכ"ה באגדות התלמוד בדברי רשב"י איש כפר עכו. והנכון הוא "בריתות", שכ"ה כאן בד, בכי"ו ובפיסקא שברש"י בשם התוספתא, וברוב רובן של הנוסחאות שבמקבילות (עיין עליהן להלן). ובובר בהערותיו לתנחומא נצבים סי' ו' מעיד שבתנחומא בדפוס שם (סי' ו') הגירסא היא "כריתות", ובאמת היא טעות הדפוס בדפוסים מאוחרים (כשם שנשתבש גם בתוספתא כאן בנוסח בעל מנחת בכורים), ובד' קושטא שם הגירסא היא "בריתות", וכ"ה עדיין בדפוס מנטובה.</i> על כל מצוה ומצוה. ובתוספתא משמע שהיו מ"ח בריתות בכל אחת ואחת, והיינו ט"ז בריתות שנזכרו כאן, ועל כל אחת מהן ג' בריתות של התורה בכלל, עיין בבלי ברכות מ"ח ב', ובס' המפתח לר"ן גאון שם, ועיין מ"ש להלן. ועיין בלשון המכילתא לדברים במדרש תנאים, עמ' 57 (בשם רשב"י), ונעתיק אותו להלן, שו' 145–146, ד"ה ואין לך.<br>ובבבלי ל"ז ב': וכן בערבות מואב, שנא' (דברים כ"ח, ס"ט) <b>אלה דברי הברית אשר צוה ה' את משה</b> וגו',<sup class="footnote-marker">49</sup><i class="footnote">והכוונה לסוף הפסוק: <b>לכרת את בני ישראל בארץ מואב מלבד הברית אשר כרת אתם בחרב</b>.</i> וכתיב (שם כ"ט, ח') <b>ושמרתם את דברי הברית הזאת</b>. ורש"י (ל"ז סע"א) מחק בבבלי את הפסוק השני, וכתב: "דהר גריזים ודהר עיבל לא איצטריך לאתויי קרא, דעלה קאי ובה איירי, ושמרתם את דברי הברית <b>לא גרס ליה הכא"</b>. ועיין מ"ש להלן.<br>ואשר לשלש בריתות, רבו בהן המסורות. ובמכילתא משפטים פ"כ, עמ' 335: <b>לא תבשל גדי בחלב אמו</b>. ר' ישמעאל אומר מפני מה נאמר בג' מקומות, כנגד שלש בריתות שכרת הקדוש ברוך הוא עם ישראל. אחת בחורב ואחת בערבות מואב ואחת בהר גריזים והר עיבל. וכ"ה (סתם) בהוספה לספרי ראה פיס' ק"ד, הוצ' הר"א פינקלשטין, עמ' 163. והדברים סתומים, ועיין ברש"י כאן ל"ז א'.<br>אבל במכילתא לדברים פרש' ראה, מדרש תנאים,,<sup class="footnote-marker">50</sup><i class="footnote">כפי שהעתיק מהרי"ן אפשטין מכתב היד, ופידסמו בס' הזכרון לרצ"פ חיות, עמ' ס"ד.</i> עמ' 56: <b>והיה כי יביאך ה' אל'יך</b> (דברים י"א, כ"ט). שלש בריתות כרת המקום עם יש', [א]ח[ת בחור]ב, ואחת בערבות מואב, ואחת [בהר] גריזים ובהר עיבל, אלא שזו נאמרה ל[יס]רם,<sup class="footnote-marker">51</sup><i class="footnote">מהרי"ן אפשטין מעתיק "לותרם", ונתן קו על הוי"ו והתי"ו לסמן שאינן בדודות בכ"י, ונדחק מאד בפירושו. ונראה יותר להשלים ל[יס]רם, ונזדקקו לברית השנייה בערבות מואב, משום שהברית הראשונה בהר סיני נתבטלה אחרי שעשו את העגל, ולפיכך היו צריכים לחדש את הברית בערבות מואב (עיין מ"ש להלן בשם המדרשות), והברית שלנו כאן בהר גריזים לא נאמרה אלא כדי ליסרם, וכפי שפתח בתחילת הפרשה: <b>ראה נתתי </b>וכו'. וכפי שמסיים במכילתא (עיין להלן בפנים): מה ברכה <b>וקללה </b>האמורה להלן ברית, אף ברכה <b>וקללה </b>האמורה כאן ברית. ועיין מה שהעתקנו להלן בפנים, ד"ה ובתנחומא.</i> דברי ר' ישמעאל. איזו היא הברית שכרת [עימ]הן בחורב, שנ' <b>ויקח ספר הברית ויקרא באזני העם</b> (שמות כ"ד, ז'), קרא באזניהם וכו' <b>ברכות וק[ללות</b>, בס]וף העיניין מהו אומ', (ויקרא כ"ו, מ"ו) <b>אלה החקי[ם והמשפ]טים והתורות</b> וג'.<sup class="footnote-marker">52</sup><i class="footnote">הכוונה לסיום הפסוק: <b>אשר נתן ה' בינו ובין בני ישראל בהר סיני ביד משה</b>.</i> ולפי זה הברית בחורב הן ברכות וקללות שבתו"כ. וכן מפורש במכילתא יתרו, בחדש פ"ג, עמ' 211. ועיין רש"י ורשב"ם דברים כ"ח, ס"ט. וממשיכה המכילתא לפרש' ראה:<sup class="footnote-marker">53</sup><i class="footnote">ס' הזכרון הנ"ל (לעיל הערה 50), עמ' ס"ו.</i> איזה הוא הברית שכ[רת עמ]הן בערבות מואב, שנ' (דברים כ"ט, ט') <b>אתם נצבים היום כלכם וג' טפכם נשיכם</b> וג', מפני מה, <b>לעברך בברית ה' אל'יך</b> וגו' (שם כ"ט, י"א). איזו היא הברית שכרת עמהן [בה]ר גריזים ובהר עיבל, שנ' (דברים י"א, כ"ט) <b>ונתת את הברכה על הר גריזים</b> וג', נאמר כאן ברכה וקללה ו[נא]מר בחורב ברכה וקללה (כלומר, ברכות וקללות שבתו"כ, כמפורש לעיל) ונאמר בערבות מואב ברכה וקללה,<sup class="footnote-marker">54</sup><i class="footnote">כלומר, ברכות וקללות שבמשנה תורה, וכפי שמסיים בספכ"ח שם: <b>אלה דברי הברית </b>וגו' <b>בארץ מואב, מלבד הברית אשר כרת אתם בחורב</b>.</i> מה ברכה וקללה האמורה להלן [ברית, א]ף ב[רכ]ה וקללה האמורה כאן (כלומר, בפרשת ראה) ב[רי]ת וכו'. ולפי זה שלש הבריתות הן: א. הברכות והקללות שבתו"כ שנאמרו בהר סיני, ברית הר סיני. ב. הברכות והקללות שבמשנה תורה, ברית ערבות מואב. ג. ברכות וקללות שבהר גריזים ובהר עיבל שהוזהרו עליהן בפרשה ראה (י"א, כ"ט). ועיין להלן בסמוך.<br>ובתנחומא נצבים סי'ג': <b>לעברך בברית ה' אלדיך</b> (דברים כ"ט, י"א) וגו'. שלש בריתות<sup class="footnote-marker">55</sup><i class="footnote">עיין לעיל, סוף הערה 48.</i> כרת הקב"ה כשיצאו ממצרים, אחת כשעמדו לפני הר סיני<sup class="footnote-marker">56</sup><i class="footnote">כלומר, הברכות והקללות שבתו"כ שנאמרו לפני הלוחות השניות, כמו שאמרו במכילתא שהבאנו לעיל.</i> ואחת <b>בחורב</b>,<sup class="footnote-marker">57</sup><i class="footnote">כלומר, אחרי שעשו את העגל, ובלוחות שניות, כמפורש בשמות ל"ד, י': <b>הנה אנכי כרת ברית </b>וגו', <b>כרתי אתך ברית ואת ישראל </b>(שם ל"ד, כ"ז).</i> ואחת כאן (כלומר, בערבות מואב). ולמה כרת הב"ה עמהן כאן, מפני שאותו שכרת עמהן <b>בסיני</b><sup class="footnote-marker">58</sup><i class="footnote">כ"ה בילקוט המכירי ישעי' נ"ב, עמ' 194, בשם תנחומא. וכן מעתיק בספר אמרי נועם ריש נצבים, מ"ח ע"ב, בשם "כתוב בספר ילמדנו". ובתנחומא שלפנינו בטעות: בחורב.</i> בטלוה, ואמרו <b>אלה אלהיך</b> (שמות ל"ב, ד'), לפיכך חזר וכרת עמהן בחורב, וקבע עליה (כלומר, כאן) קללה למי שחוזר בדבריו (כלומר, מברית חורב), ואין לשון <b>לעברך</b>, אלא כאדם שאומר לחבירו תעבר בך קללה אם אתה חוזר בי בדבר הזה וכו', ואין אלה אלא קללה, שנאמר <b>והיתה האשה לאלה</b> (במדבר ה', כ"ז), ללמדך כשם שמשביעין את השוטה, כך הקדוש ברוך הוא משביע את ישראל (ועיין במ"ר פ"ט, סי' מ"ז). ובהוצ' בובר שם סי' ו', ובהערות שם, שיבש וסירס, משום שלא הבין את פירושו.<br>ובגנזי שכטר ח"א, סוף עמ' 158: שלש פעמים ברת הק' ברית עם ישר' בתורה ראשונ[ה בחורב, <b>ויקח משה את הדם ויזרק] על העם ויאמר הנה דם הברית אשר [כרת ה' עמכם על כל הדברים האלה]</b> (שמות כ"ד, ח'). ואומר <b>כתב לך את הדברים האלה [כי על פי הדברים האלה כרתי אתך ברית] ואת יש'</b> (שמות ל"ד, כ"ז), והשנייה בתורת כהנים אם בח[קתי תלכו וגו', ובסוף נאמר] בהן <b>אלה החקים והמשפטים והתורת אשר [נתן ה' בינו ובין בני ישראל בהר סיני ביד] משה</b> (ויקרא כ"ו, מ"ו), והשלישית בערבות מואב <b>והיה אם שמוע תשמע [בקול ה' אלדיך לשמר]</b> (דברים כ"ח, א'), <b>והיה אם לא תשמע בקול ה' אלדיך</b> (שם כ"ח, ט"ו), ונאמר בהן <b>אלה דברי הב[רית אשר] צוה ה' את משה לכרת את בני יש' בארץ מואב מלבד הברית [אשר כרת] אתם בחרב</b> (שם כ"ח, ס"ט), וצוה לברך אותם ולקלל אותם בארץ יש' על הר גריזים והר עיבל, <b>והיה כי יביאך ה' אלדיך אל הארץ</b> וכו' (שם י"א, כ"ט). ומדרש זה כלל את הבריתות בהר סיני לפני שעשו את העגל (שמות ב"ד, ח') ואחרי שעשוהו (שמות ל"ד, כ"ז), והברית השניה היא בקללות שבתו"כ, והשלישית בקללות שבמשנה תורה. ועיין בהערות הר"ל גינצבורג שם, עמ' 159, שציין למכילתא דברים ולמדרש נצבים שהבאנו. והעיר שהמדרש קרוב לסגנונו של המכילתא לדברים. ובאמת אין המדרש מתאים לאף אחת מן המסורות שהבאנו לעיל, והברית <b>השנייה</b> שלו היא הקללות שבתו"כ, וזה לא נמצא במקורות הנ"ל. והמסורות חלוקות. ועיין באוה"ג ברכות, הפירושים, עמ' 83, סי' רל"ד. ועיין בס' המפתח לר"ן גאון ברכות מ"ח ב' שמביא את הספרי הנ"ל ואת הבבלי בסוטה, ואח"כ מביא את דברי רב האיי שהעתיק באוה"ג הנ"ל.

Halakhah 11

<small>143-145.</small> <b>ר' שמעון מוציא של הר גרזים ושל הר עיבל ומביא של אהל מועד. </b>וכן מביא בכפו"פ פ"י, עמ' רל"ט, בשם התוספתא. וכ"ה בירושלמי פ"ז ה"ד, ב"א ע"ג, ובבלי ל"ז ב'. ופירשו בבבלי שם שהמקורות הנ"ל סוברים כר' ישמעאל שאמר כללות נאמרו בסיני ופרטות באהל מועד, ור"ש סובר כר' עקיבא שאמר שכללות ופרטות נאמרו בסיני ונשנו באהל מועד ונשתלשו בערבות מואב. וברייתא זו שהובאה גם בבבלי חגיגה ו' א' ובזבחים קט"ו ב' לא מצאתיה בקובצי התנאים, אבל מתוך קובצי המדרשות של דבי ר' ישמעאל ור' עקיבא מוכח כשיטת הברייתא שבבבלי, שכן היא בתו"כ צו פי"ח ה"ג, מ' סע"ב: מה מילואים נאמרו <b>כללותיהם ודקדוקיהם</b> בסיני, אף כולם נאמרו כללותיהם <b>ודקדוקיהם</b> בסיני (ועיי"ש ה"ו וה"ז, מ' ע"ג). וכן שם בריש בהר, ק"ה ע"א: מה שמיטה נאמרו כללותיה <b>ודקדוקיה</b> מסיני, אף כולם נאמרו כללותיהם <b>ודקדוקיהם</b> מסיני, ועיי"ש בפי' הראב"ד שפירש שבא להוציא מדעת ר' ישמעאל הנ"ל. ובמכילתא דמילואים, שמיני, מ"ה ע"ד, הלכה ל"ו: <b>ויאמר משה הוא אשר דבר ה' לאמר בקרובי אקדש</b> (ויקרא י', ג'), זה דיבור נאמר בסיני למשה (שמות כ"ט, מ"ג), ולא ידעו עד שבא מעשה לידו (כלומר, באהל מועד) וכו'. ועיין מכילתא יתרו, בחדש, פ"ד, הוצ' הרח"ש הורוביץ, עמ' 217, ובבלי זבחים קט"ו, ב'. ועיין במכילתא לשמות ולדברים שהבאנו לעיל שו' 140–143, ד"ה ואשר, ומ"ש רמא"ש בבית תלמוד (של ווייס) ש"ב, עמ' 8 ואילך. וצדק, איפוא, הר"א פינקלשטין שהדפיס בספרי (ראה פי' ק"ד, עמ' 163) את המאמר על שלש בריתות באותיות קטנות, משום שהוא חסר לגמרי בכת"י ברלין, אוקספורד ומדרש חכמים, ובשאר נוסחאות הוא נודד ממקום למקום (סימן מובהק להוספה), והוא באמת מדבי ר' ישמעאל גרידא, ור' שמעון (שהספרי בדברים מפרשת ראה ואילך סותם תכופות כמותו) סובר אחרת, ואינו מונה הר גריזים והר עיבל בתוך שלש הבריתות. ועיין מ"ש להלן בסמוך בפנים.<br>ולעצם העניין נראה שר"ש לא הוציא את הברכות והקללות שבהר גריזים ושבהר עיבל מן המניין, אלא שהוא סובר שכל הבריתות שנזכרו בתורה נכרתו בהר סיני, ונשנו באוהל מועד ונשתלשו בערבות מואב, כשיטת ר' עקיבא במצות. ומן הברכות והקללות שבמשנה תורה (ואף הקללות שבהר גריזים בכלל, אלא שאינו מונה אותן במיוחד) אנו למדים כמה בריתות נכרתו באוהל מועד (והוא הדין בהר סיני ובערבות מואב כמו שהוא בירושלמי), והוא סובר שבפרשה זו גרידא נכרתו מ"ח בריתות. וסתם את דבריו, וכנראה שנחלקו המקורות בחשבונות. עיין להלן.
<small>145-146.</small> <b>ואין לך כל דבר ודבר שלא נכרתו עליו ארבעים ושמונה בריתות. </b>וכע"ז בבבלי ל"ז ב' הנ"ל.<sup class="footnote-marker">59</sup><i class="footnote">ועיין בתוספות שם, ד"ה ונשתלשו, בקרן אורה ובהגהות הרש"ש שם.</i> וכן במכילתא לדברים (ס' הזכרון לרצ"פ חיות, עמ' ס"ז, מדרש תנאים, עמ' 57): ר' שמ' בן יוחיי אומ' אין לך דבר בתורה שלא כרת עליו המקום ארבעים ושמונה בר[יתות].<sup class="footnote-marker">60</sup><i class="footnote">יש כאן מסורת אחרת שלא כהירושלמי שהבאנו להלן בפנים, ואף ר' שמעון סובר שעל הברכות והקללות נכרתו שש עשרה בריתות לכל אחת ואחת (וכן לכל המצות), אלא שהוא לומד מהמשך הפסוק (ברית ערבות מואב) <b>"לעברך בברית ה' אלקיך ובאלתו </b>וגו' <b>את הברית הזאת ואת האלה הזאת</b>" שעל כל אלה ואלה נוספו עוד שתי בריתות (וכל אחת כנגד השש עשרה שהזכיר), כלומר, ברית מואב כללה שלש בריתות שכל אחת מכילה שש עשרה בריתות, ובסך הכל מ"ח בריתות על כל מצוה ומצוה, וכנגדן מ"ח בריתות בהר סיני ובאהל מועד (והחשבון שלא כמסורת הירושלמי שהעתקנו להלן בפנים). ועיין מ"ש לעיל שורה 140–143, ד"ה ושלש. וצ"ע.</i> ואילו הן, ללמד וללמד לשמור ולעשות, ברוך בכלל ברוך בפרט, ארור בכלל ארור בפר[ט], ארבע על ארבע הרי שמונה, שמונה על שמונה הרי שש עשרה, שלש בריתות לכל אחת ואחת הרי ארבעים ושמונה. והוא כלשון התוספתא לעיל בדברי הת"ק, אלא שלא נזכר כאן "וכן בהר סיני וכן בערבות מואב", ומפשוטה של לשון משמע שבארור ובברוך גרידא נכרתו מ"ח בריתות, ועיין מ"ש בפירושו לעיל, שו' 140–143, ד"ה ושלש.<br>ומסורת אחרת בירושלמי פ"ז ה"ד, כ"א ע"ג, הנ"ל: ר' שמעון היה מוציא של הר גריזים ושל הר עיבל (כלומר, שאינו מונה אותן במיוחד) ומביא של אוהל מועד תחתיהן. וכן היה ר' שמעון אומ' אין כל דבר ודבר מן התורה שאין כרות עליו חמש מאות ושבעים ושש בריתות. שתים עשרה בברוך, ושתים עשרה בארור,<sup class="footnote-marker">61</sup><i class="footnote">עיין מ"ש לעיל, הערה 60, שעל כל קללה היתה ברית. ובמכילתא לפרשת ראה (בסה"י לכבוד ר"י לוי, עמ' 190): מה קללות בשתים עשרה (כלומר, ברית ואלה) אף ברכות בשתים עשרה.</i> ושתים עשרה בכלל, ושתים עשרה בפרט, הרי ארבעי' ושמונה בריתות, ללמוד וללמד לשמור ולעשות הרי מאה ותשעים ושנים בריתות, וכן בהר סיני, וכן בערבות מואב הרי חמש מאות ושבעים ושש בריתות.
<small>147-148.</small> <b>ר' שמעון בן יהודה איש כפר עכו אומ' משום ר' שמעון וכו'. </b>בד: איש כפר <b>עכום</b> וכו'. אבל בכי"ע (ושם בטעות: ר' שמעון בן אלעזר), בבבלי בהוצאות שלנו, בעין יעקב ועוד: איש כפר עכו. ובמכילתא לדברים (מדרש תנאים עמ' 57): איש כפר אבוס, וכ"ה בירושלמי פ"ז ה"ד, כ"א ע"ג, בכי"ר (אביס). ולפנינו בירושלמי: איש כפר אמום. ולהלן בתוספתא בכ"י שלנו: איש כפר עמוס. והגאונים מעתיקים בשם הבבלי (אוה"ג, עמ' 250–251): איש כפר עיכוס, או עכוס. ושם הכפר נשתבש ונשתנה במקורות שלנו יותר מאיזה שם אחר, ונאספו השינויים הללו ע"י פ' רומנוף בפרוסידינגס של האקדימיה האמריקנית למדעי היהדות ח"ז, עמ' 171 ואילך. 
<small>148-152.</small> <b>אין לך כל דבר ודבר בתורה שלא נכרתו עליו חמש מאות אלף ושלשת אלפים וחמש מאות וחמשים בריתות כיוצאי מצרים. </b>וכ"ה ("<b>חמש</b> מאות אלף") גם בד ובכי"ע, והיא טעות (בהשפעת "חמש מאות" שאח"כ) וצ"ל: <b>שש</b> מאות אלף ושלשת אלפים וכו'. וכ"ה בירושלמי ובבבלי הנ"ל. ובמכילתא הנ"ל (ספר הזכרון לרצ"פ חיות, עמ' ס"ז): אין לך דבר במצרים (צ"ל: בתורה) שלא כרת המקום עליו כפלים (נראה שצ"ל: בריתות) כיוצאי מצרים. ובירושלמי הנ"ל: ר' שמעון אומ' אין כל דבר ודבר מן התורה שאין כרות עליו וכו', ר' שמעון בן יהודה איש כפר אמוס (אומר) משום ר' שמעון אומר שש מאות אלף ושלשת אלפים וחמש מאות וחמשים. כלומר, בריתות כרותות על כל דבר ודבר מן התורה. והסכום והמניין הזה מחייב את השכל לומר שכל ברית וברית שנכרתה עם כל אחד ואחד מיוצאי מצרים לחוד חלה על כולם יחד בבת אחת, ומטעם ערבות,<sup class="footnote-marker">62</sup><i class="footnote">שהרי אין דרך העולם לכרות ברית עם כל יחיד ויחיד, וברית כרותה עם האומה מחייבת את היחידים, ובתורה כתוב שנכרתה ברית עם כל אחד ואחד (שמות כ"ר, ח': <b>ויזרק על העם)</b>, ואם טורחים לכרות ברית עם כל יחיד ויחיד, הרי היחיד ערב בעד כל אחד ואחד. כשם שאומה ערבה בעד כל יחיד ויחיד בשעה שכורתים עמה ברית. ובלי הנחה זו אין להבין את דברי ר' שמעון.</i> כפירוש הבבלי. ובבבלי ל"ז ב': אין לך מצוה ומצוה שכתובה בתורה שלא נכרתו עליה <b>ארבעים ושמנה בריתות</b> של שש מאות אלף ושלשת אלפים וחמש מאות וחמשים. ובאוה"ג, עמ' 250: יש שונין כך ר' שמעון בן יהודה איש כפר עכוס אמר משום ר' שמעון אין לך כל מצוה ומצוה שכתובה בתורה שלא נכרתו עליה ארבעים וחמש מאות וחמשים. ויש כאן השמטה ברורה, וצ"ל: ארבעים [ושמונה בריתות של שש מאות אלף ושלשת אלפים] וחמש מאות וחמשים. ועיין גם בערוך ערך ערב ב'. אבל בתוספתא, במכילתא לדברים ובירושלמי לא נזכרו מ"ח בריתות בדברי ר"ש בן יהודה בשם ר' שמעון. ועיין להלן. 
<small>152-155.</small> <b>אמ' ר', אם לדברי ר' שמעון בן יהודה איש כפר עמוס שאמ' משם ר' שמעון, אין לך כל דבר ודבר בתורה שלא נכרתו עליו שלש עשרה בריתות, ויש עם כל אחת ואחת שש מאות אלף וכו'. </b>וכ"ה ("שלש עשרה") גם בד ובכי"ע. וברש"י ל"ז ב', ד"ה ר"ש בר' יהודה: ה"ג <b>בתוספת'</b> אמ' ר' לדברי רבי שמעון בן יהודה אין לנו כל מצו' ומצוה שלא נכרתו עליה מ"ח בריתות על שש מאות אלף וכו'. ואין ראייה מוכרחת מדברי רש"י שגרס בתוספתא מ"ח בריתות (במקום: שלש עשרה), ורש"י, כנראה, כיוון להוציא מנוסח הגאונים שבאוה"ג, עמ' 250, הנ"ל, והעתיק מ"ח בריתות ע"פ הבבלי. ואף בירושלמי הנ"ל: רבי אומר אם כדברי ר' שמעון בן יהודה וכו', אין <b>לך</b> (כ"ה בכי"ר) כל דבר ודבר מן התורה שאין כרות עליו ארבעים ושמונה פעמים על כל פעם ופעם שש מאות וכו'. ובפ"מ שם פירש ע"פ הבבלי (בערבא דערבא). אבל בק"ע פירש כפשוטו: מ"ח פעמים. כדאמרינן לעיל ברוך בכלל וכו', וכל אחד תר"ן אלף ותק"נ. והיינו שרבי הוסיף "ארבעים ושמונה פעמים".<br>ואשר לגירסת התוספתא קשה לשבש שלש נוסחאות, ולתקן ארבעים ושמונה במקום "שלש עשרה". ויותר נראה שצ"ל: <b>שש</b> עשרה (עיין לעיל שו' 138–140, ואילך), והסופרים שהיו רגילים במניין שלש עשרה בריתות (עיין בקונקורדנציא של קוסובסקי כרך ח', עמ' 814, ערך בריתות) הוסיפו באשגרת העין ש[ל]ש עשרה בריתות. ובבבלי, לפי המסורת שלהם, שגרסו גם בדברי ר"ש בן יהודה בשם ר' שמעון "מ"ח בריתות" הוצרכו לפרש את דברי רבי בערבא דערבא, עיי"ש ל"ז ב', ולפי התוספתא והירושלמי אין כאן אלא ערבות גרידא<sup class="footnote-marker">63</sup><i class="footnote">עיין לעיל, הערה 62.</i> לכולי עלמא.

Chapter 9



Halakhah 1

<small>1-3.</small> <b>נמצא בעבר הירדן היו עורפין, שנ' כי ימצא חלל וגו' לרבות עבר הירדן. </b>במאירי (קי"ז רע"ב): שבתוספתא אמרו שאף בעבר הירדן היתה נוהגת, שנאמר <b>כי ימצא</b> לרבות עבר הירדן. והכוונה כאן לסוף הפסוק (דברים כ"א, א'): <b>אשר ה' אלקיך נתן לך לרשתה</b>. ובתשב"ץ ח"ג סי' קצ"ח, מ"א ע"ד: וכן מצאתי בתוספתא דסוטה דמרבי עבר הירדן לענין עגלה ערופ', וכן בבריתא דספרי (שופטים פיס' ר"ה, הוצ' הר"א פינקלשטין, עמ' 240), וכן כתב' לזו הרמב"ם ז"ל (פ"י מה' רוצח וש"נ ה"א), אע"ג דאין מביאין עגלה ערופה מחוצ' לארץ.<sup class="footnote-marker">1</sup><i class="footnote">עיין מ"ש הרי"ז יאסקאוויטץ בפירוש לספרי זוטא נשא, מ"ב ע"ב ואילך, וכבר האריכו האחרונים בזה. ועל המחלוקת בקדושת עבר הירדן, עיין במשנת בכורים פ"א מ"י, ספרי כי תבוא פיס' רצ"ט, הוצ' ר"א פינקלשטין, עמ' 318, מכילתא בא פי"ז, עמ' 63, מכילתא דרשב"י שם, הוצ' אפשטין-מלמד, עמ' 39. ועיין תו"כ מצורע פרשה ה' ה"א וה"ב. ובפי' הראב"ד שם ע"ג ע"א, להלן שם קדושים פרש' ג', פ"ט ע"ד, אמור פרשה י' ה"א וה"ב, ק' ע"ב, ריש בהר ה"ב, ק"ה ע"א, ומ"ש בתס"ר ח"ב, עמ' 250 (לעמ' 521, שורה 5). ובפירוש רבינו הלל לתו"כ אמור פ"י הנ"ל, ס"ז סע"ד: ת"ל <b>אשר אני נותן לכם </b>ולא ארץ עמון ומואב <b>שאינה שלכם</b>. ועיין מ"ש בתוספתא כפשוטה ח"ב (שביעית), עמ' 531, ובכפו"פ פמ"ז, עמ' תרל"ו ואילך. ועיין במדרש תנאים לדברים, עמ' 123, ועמ' 171.</i> ובתשב"ץ להלן שם סוף סי' ר': דמשום הכי איצטריך קרא לרבות עגלה ערופה לעבר הירדן שלא תאמר כיון שאין שכינה שם וכו'. 
<small>3-4.</small> <b>ר' לעזר אומ' בכולם אם היה חלל היו עורפין. </b>בד, בכי"ע ובבלי מ"ה ב': ר' אלעזר וכו', והיא היא. ור"א חולק על הת"ק בברייתא שם ועל משנתנו פ"ט מ"ב שאם נמצא טמון בגל, או תלוי באילן, או צף על פני המים, לא היו עורפין אפילו נהרג בחרב. ובירושלמי פ"ט רה"ב, כ"ג ע"ג: תני ר' <b>לעזר</b> (כ"ה בכי"ר ובשרי"ר. ובד"ו בטעות: ר' אליעזר) אומר נמצא חנוק ותלוי באילן לא היו עורפין, כלומר, דווקא חנוק ותלוי באילן לא היו עורפין, אבל חלל ותלוי באילן היו עורפין.<br>ומסורת אחרת בספרי הנ"ל: <b>חלל</b> ולא חנוק וכו', ר' אלעזר אומר בכולם היו עורפין. ועיין להלן.
<small>5-9.</small> <b>אמ' לו ר' יוסה בי רבי יהודה אינו אלא חנוק ומושלך בשדה, שמא עורפין היו, לכך נאמ' חלל, אם כן למה נאמ' נופל, אלא שאפלו הרוג ותלוי באילן לא היו עורפין. </b>בבבלי הנ"ל: תניא אמר ר' יוסי בר' יהודה אמ' לו לר' אלעזר אי אתה מודה שאם היה חנוק ומוטל באשפה שאין עורפין, אלמא חלל ולא חנוק, הכא נמי <b>באדמה</b>, ולא טמון בגל, <b>נופל</b> ולא תלוי באילן וכו'. והתלמוד מתרץ: ור' אלעזר? חלל יתירא כתיב. ואף בירושלמי הנ"ל הפירוש כן, אלא שנסתרסה שם הגירסא, עיי"ש.<br>ובספרי הנ"ל: <b>אמר לו</b> ר' יוסי בר' יהודה וכי אינו אלא חנוק ומושלך בשדה שמא היו עורפין, אלא בכולם אם היה חלל עורפים. ולמסורת זו סובר ר' אלעזר שבכולם עורפים (כמפורש לעיל שם), ור' יוסי בר' יהודה הוא בשיטת ר' אלעזר של התוספתא, הירושלמי והבבלי. אבל בכ"י ברלין ומדרש חכמים בספרי: אם אינו חלל לא היו עורפים. וגירסא משובשת היא.
<small>10-11.</small> <b>נמצא בעליל של עיר (לא היו עורפין) היו מודדין. מצות עיסוק במדידה. </b>בד: נמצא בעלול העיר לא היו עורפין, שמצות עיסוק במדיד'. ובכי"ע: נמצא בעליל העיר היו מודדין, שמצות עיסוק מדידה.<sup class="footnote-marker">2</sup><i class="footnote">במשנת נגעים פי"ב מ"ה: <b>עסק הוא לפינוי</b>. ופי' הראב"ד (תו"כ מצורע פרש' ה' הי"ב, ע"ג ע"א) שהתורה צוותה להתעסק בפינוי. ועיין גם באליהו רבה למשנתנו שם. ולפ"ז רבי שאומר שם (סהי"ג, בבלי מו"ק ז' ב') אם ממתינים לדבר <b>הרשות </b>סובר כר"מ (שם), אבל לר"י ולר"ש מצוה להתעסק בפינוי. ושאר המפרשים פירשו את משנתנו בתמיה, כלומר, אע"פ שבמקרא כתוב (ויקרא י"ד, ל"ו) <b>ופנו את הבית</b>, וכי צריך לקיים בו מצות פינוי, אתמה. ובמורה נבוכים להר"מ ח"ג פ"מ ובמפרשי התורה (חזקוני, בעלי התוספות הדר זקנים ודעת זקנים. ועיין גם בפירוש הרמב"ן) סוף שופטים פירשו שהעיסוק בעגלה יגרום לפרסום הדבר (בחזקוני נאמר במפורש טעם זה על מדידה), ושמא בנתים יתגלה הרוצח, או מי שראה אותו, או שיבואו להתיר את אשתו עיי"ש, וכ"ז כדי להרויח זמן לפני שעורפים את העגלה (ועיין מ"ש להלן הערה 9), והוא כעין פירוש הראב"ד בתו"כ הנ"ל למצות עיסוק בפינוי הבית, עיי"ש.</i> וברור שבכי"ו הביא הסופר את שתי הגירסאות, וקרוב לוודאי שהמלים "לא היו עורפין" הן באשגרה מלמעלה בסמוך, והנכון היא כגירסא השניה וכגירסת כי"ע, וכ"ה בברייתא שבבבלי מ"ה א' ובמדרש תנאים, סוף עמ' 123. ואפשר שצ"ל לפנינו: נמצא בעליל של עיר היו עורפין, שמצות עיסוק <b>"מדידה"</b> (כגי' כי"ע). וכן בירושלמי פ"ט ה"ב, כ"ג ע"ג: נמצא בעליל לעיר היו עורפין, כדי לקיים בו מצות עיסוק מדידה, וכ"ה גם בשרי"ר, עמ' 218. ואף שם הכוונה "היו עורפין" כלומר, היו מקיימין מצות עריפה לכל פרטיה, היו מודדין. ועיין בפ"מ במקומו.<br>ובמשנת ר"ה פ"א מ"ה: בין שנראה <b>בעליל</b> וכו'. ובירושלמי שם (ה"ה, נ"ז ע"ב): מהו בעליל. מפורסם. ובבבלי שם כ"א ב': עליל לישנא דמיגלי הוא, ופירש"י: גלוי לכל. ואף כאן פירושו שגלוי לכל שהוא קרוב לעיר זו. אבל אם נמצא בעיר ממש בוודאי שלא היו עורפין, שהרי מפורש בכתוב (דברים כ"א, א'): נפל <b>בשדה</b>, כמבואר ברלב"ג שופטים, רכ"ח ע"ד. ועיין בירושלמי פ"ט ה"ב, כ"ג ע"ג: נמצא עומד על מיטתו והסכין תקועה בלבו וכו', והכוונה שהיה עומד על מיטתו, בשדה,<sup class="footnote-marker">3</sup><i class="footnote">והיו להם מטות מתפרקות ואהלים מיטלטלים שהיו משתמשים בהם בימות הגשמים.</i> ועיין בק"ע שם. והארכתי בזה מפני הפירוש שבמנחת בכורים. ועיין במנחת חינוך סוף מצוה תק"ל, ובקומץ למנחה שם וביד דוד ליומא כ"ג א' (וציין לו בקומץ מנחה הנ"ל) ובס' מנחה חריבה מ"ד ב'.<sup class="footnote-marker">4</sup><i class="footnote">ולולא דברי רבותינו האחרונים לא היה הדבר זקוק לדיון, ופשיטא הוא שאין מביאין עגלה ערופה בנמצא הרוג בעיר, ומה שייך לומר בכגון דא "ידינו לא שפכו" ולא ראינוהו והנחנוהו בלא לויה (משנתנו פ"ט מ"ו), וכי בכיפי תלי להו?</i>
<small>12-13.</small> <b>שלוחי בית דין יוצאין ונוטלין סימניו, וחופרין וקוברין אותו. </b>וכ"ה בד, וכן מעתיק במאירי מ"ד ב', הוצ' ר"א ליס, ק"י ע"א. ובבי"ע: <b>ומלקטין</b> סימניו וכו'. וכ"ה בירושלמי פ"ט ה"א, כ"ג ע"ג, וכגירסת שרי"ר, עמ' 217 (בהוצ' שלנו בטעות: ומוכרין אותו, במקום "וקוברין אותו"). ופירושו שמלקטין את כל סימניו<sup class="footnote-marker">5</sup><i class="footnote">במנחת חינוך מצוה תק"ל: ובתוספתא דסוטה פ"ט מבואר דשלוחי ב"ד יוצאין <b>ועושין </b>סימנין וקוברין אותו ומציינים את מקומו עד שיבוא הב"ד וימדו, מבואר דקודם היו קוברין אותו, אך השלוחין <b>עושין </b>סימן מקום החוטם להתחיל המדידה, וצ"ע על הר"מ שלא כתב כדברי התוספתא. וכן העתיק ("ועושין סימנין") להלן שם. וודאי הוא שאין כאן אלא פירוש הרב בעצמו, או הגהה שהגיה: ונותנין סימנין, במקום: ונוטלים סימנים שבתוספתא בדפוסים. ועיין במה"פ מע"ש פ"ה ה"א, ד"ה מקום הרוג.</i> כדי להתיר את אשתו,<sup class="footnote-marker">6</sup><i class="footnote">ואפילו אין שם סימנים מובהקים בגופו הרי ליקוט של כמה סימנים בינוניים מועיל להצטרף, כמו שהעלו האחרונים, עיין בהגהות הרמ"א אה"ע סי' י"ז סעיף כ"ד ובבאר היטב ובפתחי תשובה שם.</i> או לפרסם הדבר, שמא יבוא מי שהוא ויאמר שראה את הרוצח. 
<small>14-15.</small> <b>ומציינין את מקומו, עד שיבאו לבית דין הגדול שבלשכת הגזית וימדו. </b>וכ"ה בד ובמאירי הנ"ל. וכע"ז גם בכי"ע. וכן בירושלמי הנ"ל: ומציינין על קברו, בדי שיצאו בית דין מלשכת הגזית וימודו. ולא נתבאר לא כאן ולא בירושלמי כיצד מציינין. ובתס"ר ח"ב (ירושלים תפרח"י), עמ' 64, ציינתי לתוספתא מע"ש פ"ה הי"ג: מקום הרוג מציינין אותו בדם, מקום עגלה ערופה וכו'. ובוודאי שהיו מציינין את הקבר גם בסיד, כדין כל הקברות,<sup class="footnote-marker">7</sup><i class="footnote">מע"ש פ"ה מ"א ומקבילות. ועיין גם תוספתא יבמות פ"ג, עמ' 9 שורה 20 (ומקבילה).</i> כדי שלא יטמאו בו,<sup class="footnote-marker">8</sup><i class="footnote">ואעפ"י שבבבלי מו"ק ה' ב' אמרו שאין מציינין על הוודאות, הרי לולי דברי רבותינו הייתי אומר שהכוונה למועד גרידא (עיין בתוספות שם, ד"ה אין מציינין), משום שהטומאה מפורסמת, ולא חיישינן שמא תשתכח בתוך המועד, ולפיכך מחכים עד לאחר המועד, אבל בחול מציינין מיד, שמא תשתכח הטומאה וינטל פרסומה. ועיין בקרן אורה למו"ק שם במקומו, ויש להוסיף גם את התוספתא ביבמות פ"ג, שצוינה לעיל הערה 7.</i> אלא שמוסיפין גם ציון של דם. ועיין מה שפירשתי בה לעיל מע"ש סוף עמ' 782 ואילך, ומ"ש להלן בסמוך.<br>והנה כבר העירו בשי"ק ובמה"פ בירושלמי כאן במקומו שמדברי התוספתא כאן והירושלמי הנ"ל יוצא ברור שקוברין אותו ואח"כ מודדין מקברו, והר"מ בפ"ט מה' רוצח וש"נ ה"ב פסק שמודדין ואח"כ קוברין.<sup class="footnote-marker">9</sup><i class="footnote">וכן נראה מדברי הראשונים בפירושיהם לתורה סוף שופטים שפירשו שהמדידה היא כדי שיצא הקול ויבואו אנשים להכיר את החלל ויעירו ויתירו את אשתו. ומכאן משמע שסברו שהמדידה היתה לפני הקבורה. ועיין מ"ש לעיל הערה 2.</i> ועיין בקרן אורה כאן מ"ה ב', ד"ה נמצא, ובמה"פ בירוש' מע"ש רפ"ה שציינתי לו לעיל מע"ש, עמ' 782. וכנראה שכבר הרגיש בסתירה זו במאירי הנ"ל (עיי"ש ק"ט ע"א, ובהערה 23 שם) שהביא את התוספתא שלנו. ובאמת קשה להניח שמניחים את המת בשדה עד שישלחו ויודיעו לב"ד שבלשכת הגזית ויבואו וימדדו. והגע עצמך שההלל נמצא בגליל העליון, הרי יעברו כמה ימים עד שיגיעו לירושלים ויחזרו, ובנתים יסריח המת ויתפרד (בפרט בימות החמה), ולפיכך אמרו שקוברין ואח"כ מודדין. וכנראה שבנידון כזה אמרו שמציינין בדם (כלומר, מלבד הציון בסיד, עיין מ"ש לעיל) עד שיבואו למדוד, אבל אחרי המדידה כבר אין שום צורך לציון בדם שבין כך ובין כך לא יתקיים הדם הרבה זמן. ברם אם נמצא החלל לא רחוק מירושלים מסתבר שהיו מודדין מתחילה ואח"כ קוברין, כפסק הר"מ, וסדר משנתנו הוא בכגון דא (ע"פ ח"ד). ועיין בסדרי טהרות לר' גרשון חנוך מראדזין אהלות, ר"מ ע"א, תוד"ה מקום, עיי"ש שנדחק מאד.<br>ומ"ש כאן עד שיבאו לבית דין הגדול שבלשכת הגזית, משום שהם הם המכריעים אם חייבים להביא עגלה ערופה. ובמאירי בסוגיין (ק"ט ע"א): שהיו בית דין הגדול מעיינין בו וכו'. וכן מפורש להלן סנהדרין פ"ג ה"ד: ואין עורפין את העגלה, ואין עושין זקן ממרא אלא על פי בית דין (כלומר, בית דין הגדול, כמפורש במשנתנו שם פי"א לעניין זקן ממרא). ומשם הוא מקור הר"מ בריש פ"ה מה' סנהדרין, כמו שהראה בח"ד שם.
<small>16-19.</small> <b>נמצא סמוך לספר, בעיר שיש בה גוים, או בעיר שאין בה בית דין, לא היו מודדין, אין מודדין אלא לעיר שיש בה בית דין. </b>בכי"ע: <b>לעיר</b> שיש בה גוים, או <b>לעיר</b> שאין בה וכו'. ובד יש כאן השמטה ע"י הדומות, וכל בבא זו היא פיסקא ממשנתנו פ"ט מ"ב. וכגירסת ד"נ, משניות עם פיה"מ להר"מ, הרע"ב, כל המשניות מטיפוס א"י, כמה נוסחאות של הספרי שופטים סוף פיס' ר"ה, הוצ' ר"א פינקלשטין, עמ' 241 (עיי"ש בשנו"ס). אלא שבסיפא נחלקו הנוסחאות הנ"ל במקצת. במשנה ד"נ,<sup class="footnote-marker">10</sup><i class="footnote">ושם לא היו מודדין <b>אותה</b>, והוא תיקון ע"פ הבבלי מ"ה ב'. והסיפא שלהלן שדולגין על העיר שאין בה ב"ד והמלה "אותה" אינן בשום נוסח.</i> משניות עם פיה"מ להר"מ, הרע"ב, רש"י בבבלי מ"ה ב', ד"ה קמ"ל,<sup class="footnote-marker">11</sup><i class="footnote">וכן משמע מקושיית הבבלי עצמו שם <b>שלא </b>גרס כמו בהוצאות שלפנינו "לא היו עורפין".</i> ובספרי הנ"ל הגירסא היא כמו בתוספתא כאן, אבל במשניות מטיפוס א"י (משנה שבירושלמי, לו, קויפמן, פרמה): או לעיר שאין בה בית דין, אין מודדין אלא לעיר וכו', ועיין במלא"ש. וכ"ה גם בפיסקא שבירושלמי פ"ט סה"ב, כ"ג ע"ג (וכ"ה גם בשרי"ר ובכי"ר של הירושלמי), והיא היא, ולפנינו קיצור מצוי במשנתנו, כגון משנת זבחים פי"א מ"ג ועוד.<br>ובהוצ' שלפנינו במשנה: או לעיר <b>שרובה</b> גוים, או לעיר שאין בה בית דין, לא היו <b>עורפין</b>. אין מודדין אלא מעיר שיש בה בית דין. ונוסחא זו אין לה קיום נגד רוב רובן של העדיות, אלא שלשיטת התלמוד בסמוך לספר ולעיר שיש בה גויים לא היו מודדין ולא היו עורפין, אבל לעיר שאין בה ב"ד לא היו מודדין, אבל היו עורפין, ועיין להלן ומש"ש. ולגירסת רוב הנוסחאות ("לעיר שיש בה גוים") לא נתבאר כמה גוים יהיו בתוכה ולא ימדדו, עיין במנחת חינוך מצוה תק"ל.<br>ופירש במאירי למשנתנו (ק"ט ע"א): סמוך לספר וכו', שאין עיר ישראל מפסקת מן החלל לספר,<sup class="footnote-marker">12</sup><i class="footnote">במדרש תנאים במקומו, עמ' 124: <b>אשר סבי' החלל</b>, לא על ספר הים ולא על ספר המדבר.</i> או לעיר שיש בה גוים, אע"פ שהיא בתחום ארץ ישראל, אין מזקיקין עצמן למדוד כלל, אע"פ שיש בשאר הצדדין הרבה עיירות של ישראל, שחזקה גוים הרגוהו. וכן בר"מ פ"ט מה' רוצח וש"נ סה"ה: שהרי זה בחזקת שהרגוהו גוים. ובכ"מ שם מפורש בירושלמי (פ"ט ה"ב, כ"ג ע"ג). ואשר לעיר שאין בה בית דין, פירש הר"מ (בה"ד שם) והמאירי הנ"ל שהכוונה לב"ד של עשרים ושלשה, ועיי"ש בקרית ספר להמבי"ט ובבאר שבע כאן (ס"ב ע"ד מן הספר).
<small>19-22.</small> <b>אם היה עיר גוים בינתים, או סמוכה לירושלים, לא היו מודדין, אלא מניחין אותה, ומודדין חוצה לה. </b>וכ"ה בד. ובכי"ע הגירסא מסורסת, וברישא גורס כלפנינו כאן. ואח"כ: נמצא סמוך לספר וכו', או לעיר שאין בה בית דין, לא היו מודדין. ואין מודדין אלא לעיר שיש בח בית דין, אלא מניחין אותה ומודדין חוצה לה. וכנראה שיש לפנינו שריד מנוסחא אחרת: [אם היתה עיר שאין בה בית דין בינתים, או סמוכה לירושלים, לא היו מודדין], אלא מניחין וכו'. וכן הביא במנ"ב בשם הגר"א, וכן יוצא מן הברייתא שבבבלי מ"ה ב', וכן פסק הר"מ בפ"ט מה' רוצח וש"נ ה"ה: אבל אם נמצא סמוך לספר, או לעיר שיש בה גוים, אין מודדין כל עיקר, ומשם במדרש תנאים, עמ' 123. אבל לפי רוב נוסחאות התוספתא אין הבדל בין עיר סמוכה לספר ועיר שיש בה גוים לבין עיר שאין בה ב"ד, ובכולם אין מודדין אבל עורפין, והיא חולקת על התלמוד. ועדיין צ"ע בדבר.<br>ומדברי הר"מ שם משמע שאין לדבר שיעור, ואם נמצא סמוך לעיר שאין בה בית דין מודדין והולכין עד שמגיעין לעיר שיש בה ב"ד של כ"ג, אבל בהגה"מ פ"ט מה' רוצח וש"נ ה"ה: ריצב"א פירש דאיירי שיש שלש עיירות עומדות בחצובה, בב' יש בהן ב"ד ובאחת אין בה ב"ד, <b>תוספות</b> (כ"ה בד"ק. אבל בד"ו ואילך: כדאמרינן) פרק לא יחפור. ורבינו מציין כאן לתוספות שלו בפ' לא יחפור, ותירץ שם את קושיית התוספות (ב"ב כ"ג ב', ד"ה בדליכא), כמו ששער לנכון בקרן אורה מ"ה ב', ד"ה פשיטא. ועיי"ש בקרן אורה ששער שכן היא גם שיטת התוספות במכות י' ב', ד"ה חד.<sup class="footnote-marker">13</sup><i class="footnote">עניין רוב וקרוב לא נזכר בירושלמי ולא בשום מקור אחר בספרות א"י. ועיין מאירי ב"ב, עמ' 142, ובהערה ג' שם.</i>
<small>22-23.</small> <b>מקום גיתה ותפיסתה הרי זו אסורה. </b>וכ"ה בד. ובכי"ע: מקום גיזתה וכו'. ובירושלמי פ"ט ה"ה, כ"ג ע"ד: מקום <b>גיסתה</b> וכו'. וכנראה שהיא היא, וגיזתה הוא כתיב אחר במקום "גיסתה", והכוונה למקום שכיבתה (עריפתה), וכן בסורית: "קברא דמגסא הות בה",<sup class="footnote-marker">14</sup><i class="footnote">עיין במלונו של פיין-סמית ללשון סורית, ערך גס.</i> והתפיסה היא מחוץ למקום גיסתה. ואפשר שאף בד ובכי"ו צ"ל: מקום גי[ס]תה וכו', אבל יתכן שהיא גיתה היא גיסתה, עיין במשנת זבחים פי"ד מ"א, פרה פ"ג מ"י ופ"ד מ"ב שם ומקבילות בתוספתא. 
<small>23-24.</small> <b>כמה היא תפיסתה, ארבעים אמה. ר' אומ' חמשים אמה. </b>וכ"ה בכי"ע, וכע"ז בד. ובירושלמי הנ"ל: וכמה היא תפיסתה <b>ארבע</b><sup class="footnote-marker">15</sup><i class="footnote">וכ"ה גם בירושלמי כי"ר.</i> אמו'. רבי אומר אומר אני שתפיסתה חמשים אמה. ועיין בח"ד שתמה למה השמיט הר"מ הלכה זו ופסק (בפ"י מה' רוצח וש"נ ה"ט) שכל הנחל אסור. ועיין במשנה למלך שם במקומו. 

Halakhah 2

<small>25.</small> <b>הזקנים אומ' ידינו לא שפכה וכו'. </b>כל הברייתות בילקוט שופטים רמז נ"ח (ומתחיל שם בפסוק משופטים, כרגיל שם), בשם "תוספתא דסוטה". והרישא בילקוט המכירי תהלים רפנ"ח, ח"א, עמ' 298, בשם "תוספתא דנשים", ובריש ס' נחום, בשם "תוספתא דשבועות". ובד ובכי"ע: ידינו לא שפכו (כקרי, ולא ככתיב), וכ"ה בילקוט שמעוני ובמכירי נחום. אבל במכירי תהלים: לא שפכה וכו'.<br>ובבא זו גם במשנתנו פ"ט מ"ו, ועיין בירושלמי שם רה"ז, כ"ג ע"ד, ובספרי סוף שופטים, עמ' 244.
<small>31-33.</small> <b>באנו אל הארץ אשר שלחתנו אמר יהושע, כלב אמר עלה נעלה וכו'. </b>וכ"ה הסדר בד ובכי"ע (אלא ששם סדר הבבות מסורס) ובילקוט שופטים הנ"ל. אבל בירושלמי הנ"ל הסדר הוא: אמר יהושע וכו', אמרו המרגלים. <b>ויהס כלב את העם אל משה ויאמר עלה נעלה</b> וכו', עד כאן אמ' כלב. ועיין בח"ד שנתקשה בסדר התוספתא, ובמנ"ב במקומו: וכאן נכתב שלא כסדר, וצ"ל יהושע ומרגלים וכלב. ועיין במדרש שמואל פ"י, ד'. 

Halakhah 3

<small>38-39.</small> <b>כיוצא בדבר אתה אומ', ותאמר הכר נא וכו'. </b>ירושלמי הנ"ל, ס"ז בהעלותך, עמ' 269. ועיין ספרי שם פיס' פ"ח, עמ' 87, ובבלי מכות כ"ג ב'. 

Halakhah 4

<small>45-46.</small> <b>כיוצא בדבר אתה אומ', אוי לנו מי יצילנו וכו'. </b>ספרי וס"ז הנ"ל, מדרש שמואל פ"י. ובירושלמי חסר. 
<small>49-50.</small> <b>המכים עשר מכות, ושלמו מכותיו במדבר. </b>בכי"ע: עשר מכות היו לו ושלמו. ובד: המכים. לישנ' אחרת עשר מכות היו לו ושלמו: שלמו עשר מכותיו במדבר. ויש כאן הוספה שלא במקומה, וצ"ל: שלמו עשר מכותיו במדבר. לישנא אחרת עשר מכות וכו', והיא כגירסת כי"ע. וכן גורס גם בילקוט שופטים הנ"ל. ועיין בספרי הנ"ל. ובספרי זוטא הנ"ל: <b>בכל מכה במדבר</b>, אמרו עשר מכות היו לו להביאן על המצרים, ושאר מכות כלה בעמו במדבר, מעכשיו אין לו מכה עוד. ועיין גם במדרש שמואל פ"י. והוא ההבדל בין שתי הגירסאות, ומי שגורס שלמו מכותיו במדבר הכוונה בפי' הכתוב (ש"א ד', ח') שכביכול כילה את מכותיו בשונאיהן של ישראל. ועיין בפי' רש"י ובפי' הרד"ק בשמואל שם. 
<small>53-54.</small> <b>כיוצא בדבר אתה או', בעד החלון נשקפה וכו'. </b>ילקוט שופטים רמז נ"ח הנ"ל (בשם התוספתא), ספרי וס"ז בהעלותך הנ"ל, ירושלמי פ"ט ה"ז, כ"ד ע"א, מדרש שמואל פ"י הנ"ל. 
<small>59.</small> <b>אמרה רוח הקדש. </b>ובכי"ע: ורוח הקודש אומ' <b>כן יאבדו כל אויביך ה'</b>. וכ"ה בילקוט ובירושלמי הנ"ל. ובספרי ובס"ז הנ"ל: נתגלו דברים שאמרה אמו של סיסרא לדבורה ברוח הקודש, אמרה לה אל תצפי לבנך סיסרא מעתה, <b>כן יאבדו כל אויביך ה'</b>. וכ"ה במדרש שמואל פ"י הנ"ל. 

Halakhah 5

<small>60-62.</small> <b>כיוצא בדבר אתה אומ', מיכה המורשתי היה נביא בימי חזקיה וכו'. </b>ספרי, ס"ז ומדרש שמואל פ"י הנ"ל. ובכי"ע ובילקוט הנ"ל הדברים מקוצרים. ועיין רש"י ירמיה כ"ו, כ'. 

Halakhah 6

<small>94-95.</small> <b>כיוצא בדבר אתה אומ', משא נינוה וכו'. </b>וכ"ה בילקוט המכירי ריש ס' נחום. אבל בכל המקבילות חסר, ואף בילקוט שופטים חסר כ"ז בפיסקא מן התוספתא. ולא נתבאר מי אמר את הפסוקים הללו, אבל מתוך העניין נראה שמי שאמר כאן <b>קנוא ונוקם</b> לא אמר <b>ארך אפים</b>, ושלישי ענה: <b>גוער בים</b> וכו'. 

Halakhah 7

<small>97-98.</small> <b>כיוצא בדבר אתה אומ', למנצח אל תשחת וכו'. </b>וכ"ה בילקוט המכירי תהלים פנ"ח, ב', ח"א, עמ' 298. ובילקוט שמעוני שופטים חסר כ"ז בפיסקא מן התוספתא, וכן ליתא במקבילות. ואף כאן לא נתבאר מי אמר את הפסוקים הללו. ומתוך מדרש תהלים פנ"ח א'-ב' אפשר לשער ש"אל תשחת" אמר דוד אל אבישי (עיין ש"א כ"ו, ט'), ו"האמנם אלם צדק" וכו' אמרו לאבנר, ו"זרו רשעים מרחם" אמרה רוח הקודש (עיין במדרש תהלים, הוצ' בובר פנ"ח, ב', עמ' 299, הערה י"ג). 

Halakhah 8

<small>100-101.</small> <b>כיוצא בדבר אתה אומ' תחת התפוח עוררתיך וכו'. </b>ילקוט שמעוני שופטים הנ"ל. ובמדרש שמואל פ"י הנ"ל: <b>שימני כחותם על לבך וכחותם על זרועך</b>. עד כאן אמרה כנסת ישראל. <b>כי עזה כמות אהבה קשה כשאול קנאה</b>. עד כאן אמרו אומות העולם, ורוח הקדש אומרת <b>רשפיה רשפי אש שלהבת</b> וגומ'. הא כל הפרשה עירובי דברים מה שאמר זה לא אמר זה, ועיין בתרגום שה"ש פ"ה, ו'-ז'. ועוד דרשות מעין הנ"ל בספרי בהעלותך ובס"ז חנ"ל, ועיין ח"ד. ועל "עירובי פרשיות", עיין בהערות למכילתא משפטים פט"ו, הוצ' הורוביץ, עמ' 301. 

Chapter 10



Halakhah 1

<small>1.</small> <b>בזמן שהצדיקים באין לעולם וכו'. </b>ברייתא בבבלי סוף סנהדרין קי"ג ב' בשינוי סדר, ועיין דק"ס שם. ועיין ספרי עקב פיס' ל"ח, הוצ' הרא"א פינקלשטין, עמ' 75, ועיי"ש בהערה 12.<br>ומכאן ואילך עד סוף המסכת נסמכו הברייתות ל"בטלו" שבמשנתנו פ"ט מ"ט ואילך, ובאמצע נתבארו דרך אגב פרשיות מעורבות, וכדומה.

Halakhah 2

<small>9-10.</small> <b>ופורענות מסתלקת מן העולם וכו'. </b>בכי"ע הגירסא מקוצרת, והיא קרובה יותר לבבלי הנ"ל. ועצם הרעיון בכמה מקומות, עיין בילקוט המכירי ישעי' נ"ז, א', עמ' 216 ואילך. ועיין בתו"ש ח"ב, עמ' שס"ב, הערה ע"ג, ומ"ש לעיל, שו' 1, סה"ד בזמן. 
<small>16-17.</small> <b>שנ' ואין איש שם על לב וכו'. </b>הכוונה לסוף הפסוק (ישעיה נ"ז, א'): <b>באין מבין כי מפני הרעה נאסף הצדיק</b>, כלומר, ואין מבין שקודם שבאה הרעה לעולם נאסף הצדיק, עיין במפרש לסנהדרין הנ"ל, ובבלי ב"ק ס' סע"א ומכילתא שנביא להלן בסמוך. 
<small>18-20.</small> <b>הולך שלום אל הקבר, ואומ' ואתם קרבו וכו'. </b>כלומר, <b>"יבא שלום"</b> פירושו שהצדיק הולך שלום לקברו, ולבסוף: <b>אתם קרבו בני עוננה</b>, לקבל את הפורענות, עיין מכילתא משפטים פי"ח, הוצ' הרח"ש הורוביץ, עמ' 210, וסוף עמ' 313. 

Halakhah 3

<small>30-32.</small> <b>אבדו מן העולם פורענות נסתלק וחרון אף מן העולם. </b>בד: אבדו מן העולם, נסתלק חרון אף וכו'. וכע"ז בכי"ע. 
<small>36-38.</small> <b>אילו שבעת ימי אבלו של מתושלח הצדיק שעיכבו את הפורענות וכו'. </b>וכע"ז היה בסדר עולם רבה פ"א לפני הראשונים, עיין בסע"ר הוצ' רטנר, עמ' 2, הערה ה'. וכ"ה באבות דר"ן רפל"ב, מ"ו ע"ב, ובבלי סנהדרין ק"ח ב'. ועיין באלפאביתא דבן סירא אות ס', הוצ' שטיינשניידר, י"ב ע"ב.<br>ובירושלמי מו"ק פ"ג ה"ה, פ"ב ע"ג: אית דבעי מימר אילו שבעת ימי אבלו של מתושלח הצדיק, ועיין לעיל שם ומשמע שהקב"ה הוא שהתאבל על עולמו, וכן מפורש בב"ר פל"ב, ז', עמ' 293. ועיין בתנחומא ריש שמיני בשתי המהדורות.

Halakhah 4

<small>41-43.</small> <b>שנתן להם המקום שבעת ימים לאחר גזירה, שמא יעשו תשובה וכו'. </b>וכ"ה בד. אבל בכי"ע חסר. וכמסורת שלפנינו גם באבות דר"ן וב"ר הנ"ל, ובמדרש תהלים ספכ"ו. ועיין בבלי סנהדרין הנ"ל ותרגום יונתן בראשית ז', י'. 
<small>45-46.</small> <b>מלמד ששינה להם המקום סדורו של עולם וכו'. </b>אבות דר"ן ובבלי סנהדרין הנ"ל. 
<small>47-48.</small> <b>והיתה חמה יוצאה במערב ושוקעת במזרח וכו'. </b>וכע"ז בכי"ע ובמקבילות הנ"ל. ובד: יוצאה במערב ושוקעת במערב. והירודוטוס (ס"ב סי' 142) כותב שהמצריים סיפרו שארבע פעמים קרה שהשמש שינה את מהלכו: פעמים זרח במקום שהוא רגיל לשקוע (כלומר, במערב), ופעמיים שקע במקום שהוא רגיל לזרוח (כלומר, במזרח). 

Halakhah 5

<small>50.</small> <b>שנתן להם המקום מאכל ומשתה וכו'. </b>אבות דר"ן ובכלי סנהדרין הנ"ל. 
<small>52-53.</small> <b>כדי שיראו דברו וידעו מה אבדו. </b>צ"ל: שיראו <b>ויכירו</b> וכו', כמו שהוא בד. ובאבות דר"ן הנ"ל: כדי שידקדקו הן בעצמן ויאמרו אוי לנו וכו'. 

Halakhah 6

<small>59-60.</small> <b>משמת אברהם מהו או' וכל הבארות וגו', אמרו הואיל ואין נובעות מים אינן אלא תקלה מפני גיייסות. </b>וכע"ז בד. ובכי"ע: משמת אברהם סתמום פלשתים. ולמה, אמרו תקלה הן לנו מפני גייסות <b>שהן באות עלינו</b>. וברש"י תולדות כ"ו, ט"ו: <b>סתמום פלשתים</b>. מפני שאמרו תקלה הם לנו מפני הגייסות <b>הבאות עלינו</b>. וכן מעתיק ר"ש מסנות שם, עמ' קצ"ו. ועיין בפי' ר"א מזרחי ובלבוש האורה בפרשה תולדות שם. וברור שאף לפי גירסת כי"ע הכוונה שלאחר מיתת אברהם כזבו הבארות, שהרי הברייתא פותחת: כל זמן שהיה אברהם קיים היו בורות (כ"ה בכי"ע) נובעות מים וכו', ומכאן שלאחר מיתתו פסקו, ולא היתה תועלת מהן, ומה היא התקלה מפני הגייסות? ופירוש בעל מ"ב שפחדו שמא יארבו להם משם הגייסות הוא דחוק. ונראה שהפירוש הוא שכל זמן שהיו הבארות נובעות מים היה כדאי להם להסתכן ולעורר את קנאת השכנים שיחמדו את ארצם מפני המים שבנגב (שהיו מושכים את השונא יותר מאשר שמן מחצב שבימינו), אבל אחרי מיתת אברהם אין הבארות אלא תקלה, מפני שהגייסות יחשבו שעדיין יש להן תקוה לבארות, ולפיכך סתמום. ועיין מכילתא בשלח, פתיחתא, עמ' 76, ומקבילות.<br>וכע"ז מסופר באגרת אריסטיאס (119 ואילך) שהיהודים הפיצו שמועה שמכרות הברזל נתרוקנו, כדי שלא לעורר את תאוות הפרסיים.

Halakhah 7

<small>63-64.</small> <b>לא נתברך ביתו של לבן הארמי וכו'. </b>ספרי עקב פיס' ל"ח, הוצ' הר"א פינקלשטין, עמ' 75, אבות דר"ן נו"ב פי"א, ועיין בבלי סנהדרין ל"ט ב', וסא"ר פכ"ב, הוצ' רמא"ש, סוף עמ' 125 ואילך. 

Halakhah 8



Halakhah 9

<small>68-69.</small> <b>עד שלא ירד יעקב למצרים היה רעב וכו'. </b>רש"י ויגש מ"ז, י"ט, בשם תוספתא דסוטה, ספרי עקב הנ"ל, ועיין במקבילות שצוינו בהערות שם. ועיין בס' חסידים סי' תתתתקפ"ו, עמ' 425, ועיין ב"ר פצ"ה בכי"ו, הוצ' אלבק, עמ' 1233, ובהערה 6 שם. 
<small>70-71.</small> <b>אמ' ר' יוסה כיון שמת יעקב וכו'. </b>פי' הרמב"ן על התורה ויגש מ"ז, י"ח, בשם התוספתא שלנו ועיי"ש שהביא גם את ספרי עקב הנ"ל. 
<small>71.</small> <b>שנ' ועתה אל תיראו וכו'. </b>ספרי ריש עמ' 76, הנ"ל. 

Halakhah 10

<small>73-74.</small> <b>כל זמן שהיה יוסף [ושבטים] קיימין וכו'. </b>המלה "ושבטים" חסרה בכי"ו, ובמקומה מקום פנוי לסימן שיש שם חסרון. ובד: שהי' יוסף <b>ושבטים</b>, וחסרה שם המלה "קיימין". ובכי"ע: כל זמן שהיה <b>יוסף קיים</b> היו ישר' בנחת וכו'. ובשמו"ר פ"א, ח': ללמדך שכל זמן שהיה אחד מהם קיים מאותן שירדו למצרים לא שעבדו המצרים בישראל. ולעיל שם אות ד': כל זמן שהיה יוסף קיים לא היה להם משוי של מצרים, מת יוסף נתנו עליהם משוי וכו. ועיין בפי' מהרז"ו שם, והוא העיר גם על סע"ר פ"ג (הוצ' רטנר, סוף עמ' 14): ואין לך בכל השבטים שהאריך ימים יותר מלוי, וכל זמן שהיה לוי קיים לא נשתעבדו ישראל למצרים וכו', ומשמת לוי התחילו המצריים לשעבדם וכו', ועיין בהערות רטנר שם. 

Chapter 11



Halakhah 1

<small>2-1.</small> <b>כל זמן שהיתה מרים קיימת היתה באר מספקת וכו'. </b>עיין בציונים להלן רה"ח, שו' 72–74, ד"ה ר' יוסה בר' יהודה, ושו' 78–79, ד"ה מתה, ומ"ש לעיל ח"ד (סוכה), עמ' 876, ובהערה 21 שם. 
<small>9.</small> <b>נעשו ידים לאותו רשע. </b>ומתחילה לא זו בלבד שקצרה ידו להלחם עם ישראל, אלא שלא היו לו ידים כלל להלחם בם. 
<small>10-11.</small> <b>אמרו, איה הלך התייר שלהן המכבש להם את הארץ. </b>וכ"ה בד. ובכי"ע: אמר הלך תייר שלהן שהיה מכבש להן <b>את הדרך</b> (והמלה "איה" חסרה שם). ונראה שלפנינו צ"ל: <b>אי</b>,<sup class="footnote-marker">1</sup><i class="footnote">שאין דרכה של לשון חכמים לומר: <b>איה </b>הלך, אלא "לאן הלך".</i> הלך וכו' (וההי"א של "איה" נכפלה מן המלה שלאחריה), ו"אי" היא מלת קריאה להתרגשות.<sup class="footnote-marker">2</sup><i class="footnote">עיין במלונו של בן יהודה, עמ' 173. ערך אי.</i> ובספרי בהעלותך פי' פ"ב, סוף עמ' 78: <b>כי בא ישראל דרך האתרים</b>. דרך התרים לא נאמר, אלא דרך האתרים, כיון שמת אהרן אמרו מת כהן גדול שלהם, הלך התייר הגדול שלהם ועמוד הענן שהיה עושה להם מלחמה<sup class="footnote-marker">3</sup><i class="footnote">במאיר עין להרמא"ש במקומו פירש שדרשו אתרים על דרך לשון יוני, ואל"ף כאן מורה על שלילה <b>"אין </b>תרים", ועיין בהערות הרח"ש הורוביץ במקומו.</i> וכו'. ומפשוטה של לשון הספרי משמע שהכוונה על שניהם, על אהרון ועל העננים. וכן בתרגום יונתן במדבר כ"א, א': ארום מית אהרן גברא חסידא די בזכותיה הוון עננא דיקרא מגינין על ישראל. ועיין במ"ר פי"ט, כ' ועוד. ובירושלמי יומא פ"א ה"א, ל"ה ע"ב (ובמקבילה בסוטה ספ"א, י"ז ע"ג): מהו דרך האתרים <b>כי מת</b> (צ"ל: <b>אי</b> מת, ובסוטה: שמע שמת) התייר הגדול שהיה תר להם את הדרך.<br>ואף "הלך התייר" יכול להתפרש "מת התייר",<sup class="footnote-marker">4</sup><i class="footnote">עיין מ"ש בירושלמי כפשוטו, סוף עמ' 181, ומ"ש מהרי"ן אפשטין בתרביץ ש"ו (תרצ"ה), עמ' 46. ויש להוסיף ירושלמי ברכות פ"ו ה"ב, י' רע"ג, נזיר פ"ז, נ"ו רע"ג. וכן בירושלמי שבת פ"ב ה"ו, ה' ע"ב: ולא שמע לא לדין ולא לדין, <b>ואזל </b>בימא, ופירושו: ומת בים, עיין ב"ר פ"ו, ה', עמ' 45, ובמנחת יהודה שם, ועיין גם בבלי סוטה י"ב ב'. וכן בירושלמי תענית פ"ג ה"ד, ס"ו ע"ג: מותנא הוה בציפורין וכו' ומדינתא אזלא בבאישות. ואף שם פירושו: והמדינה מתה במחלה (בדבר, במותנא).</i> והכוונה לאהרן הכהן. אבל אין ספק שדברו גם על העננים, עיין מדרש תנאים, עמ' 11, ועוד. ולפי גירסת כי"ע: שהיה <b>מכבש</b> להן את <b>הדרך</b>, בוודאי הכוונה לעמוד הענן, עיין לעיל פ"ד סה"ב, שו' 43–44, ד"ה ועושה להן את הדרך ומש"ש. ועיין בבלי תענית ט' א', ר"ה ג' א', ומ"ש להלן שו' 80, ד"ה מת אהרן.

Halakhah 2

<small>12.</small> <b>כל זמן שהיה משה קיים וכו'. </b>כל הברייתא בילקוט יהושע רמז ט"ו, כגי' כי"ע בערך. ועיין בציונים להלן רה"ח, שו' 72–74, ד"ה ר' יוסה בר' יהודה. 
<small>13-14.</small> <b>משמת משה, מהו אומ' וישבות המן ממחרת. </b>וכ"ה בד, בכי"ע ובילקוט הנ"ל. והכוונה גם לסוף הפסוק (יהושע ה', י"ב): <b>ולא היה עוד לבני ישראל מן, ויאכלו מתבואת ארץ כנען</b>, ופירשו ששבת המן מכליהם, ולפני כן לא אכלו מתבואת הארץ (או מתבואת הארץ גרידא), אבל אין לפרש שבאותו יום שבת המן מלרדת, שהרי מפורש בכתוב (שמות ט"ז, ל"ה): <b>ובני ישראל אכלו את המן ארבעים שנה עד באם אל ארץ נושבת, את המן אכלו עד באם אל קצה ארץ כנען</b>, ומכאן שפסק המן מיד בבואם אל ארץ נושבת, או אל קצה ארץ כנען, כמו שמפרשת התוספתא להלן. 
<small>15-16.</small> <b>ולא שהיה המן תולה להן בחייו, אלא אף במיתתו וכו'. </b>וכן בד: ולא שהמן היה תולה להן בחייו וכו'. ובכי"ע: ותלו לו למשה במותו שאכלו מן המן וכו'. ובילקוט יהושע הנ"ל: תלו לו למשה שיאכלו וכו'. והכוונה שתלו לו לזכות משה שאכלו וכו'. וכנראה שהמלה "המן" שלפנינו היא ט"ס, וצ"ל: ולא שהיה תולה להן בחייו וכו', והכוונה להקב"ה, שלא זו בלבד שהיה תולה להן את ירידת המן בזכותו של משה בחייו של משה אלא אף במיתתו. 
<small>16-19.</small> <b>שמהמן שלקטו ביום שמת בו משה אכלו ממנו משבעה באדר עד ששה עשר בניסן, שלשים ותשעה ימים. </b>וכ"ה (מניין הימים) גם בכי"ע ובילקוט הנ"ל. ובמכילתא בשלח ויסע פ"ה, הוצ' הרח"ש הורוביץ, עמ' 172 (מכילתא דרשב"י, עמ' 116): ר' יהושע אומר <b>ארבעים</b> יום אכלו את המן אחרי מות משה וכו', ואכלו ממנו <b>ארבעה ועשרים יום</b> של אדר וכו'. ועיין ספרי בהעלותך פי' פ"ט, עמ' 90, ס"ז שם, עמ' 270. וכבר העיר הרח"ש הורוביץ במכילתא שם שהיא לפי הדעה שחדש אדר יכול להיות מלא, עיי"ש. אבל בתוספתא כאן החשבון הוא לפי הנהוג שחדש אדר חסר, ואין בו אלא כ"ט יום. ובס"ע רבה פ"י (לפי הוצ' מרכס, עמ' 21, בשנו"ס) בכי"א: ומן המן שלקטו בז' באדר היו אוכלים עד י"ו בניסן <b>ל"ז</b> ימים (עיין גם בהוצ' רטנר, עמ' 44, הערה כ"ד). ונראה שמסורת זו אינה מונה אלא את הימים שאכלו מן המן שבכליהם בזכות משה אחר מיתתו, ובז' אדר הרי אכלו כרגיל מן המן שירד באותו יום, ובט"ז ניסן לא אכלו כלום מן המן שבכליהם שכבר שבת מהם, נמצא שלא אכלו מן הכלים אלא ל"ז יום. וכן מפורש גם בת"י דברים ל"ד, ח'. ועיין בבלי קידושין ל"ח א', ר"ה י"ג א'. ועיין סדר אליהו רבה פי"ח, הוצ' רמא"ש, סוף עמ' 101. ולפיהו ירד להם המן מן השמים עד מחרת הפסח כפשוטו של מקרא, עיין בהערת רטנר בס"ע, עמ' 44, הערה כ"ג.<sup class="footnote-marker">5</sup><i class="footnote">אבל מה שכתב שם על זמן סידורו של ס"ע כדבר "ידוע", עכשיו <b>ידוע </b>שלא כן הוא.</i> ועיין מ"ש הרמ"מ כשר בתו"ש בשלח ט"ז, הערה ר"ג ואילך. ולפי מסורת זו לא מת בשבת (עיין בהערות רטנר לסע"ר פ"י, הערה י"א), שהרי לא לקטו את המן בשבת. ועיין מ"ש להלן בסמוך, שו' 37–40, ד"ה שנה שיצאו. 
<small>21-24.</small> <b>ארבעים שנה עד באם אל ארץ נושבת, שאין ת"ל עד באם, מה ת"ל עד באם אל קצה ארץ כנען. </b>ומפשוטו של לשון משמע שפירשו ארץ נושבת בניגוד למדבר, והיינו ארץ סיחון ועוג, ועד שבאו לשם אכלו מן המן היורד מן השמים, ואח"כ עד שבאו לקצה ארץ כנען אכלו מכליהם, והוא כפירוש יש מפרשים שהביאו בתוספות קידושין ל"ח א', ד"ה עד, כמו שהעיר בח"ד כאן במקומו. ובס"ע רבה פ"י הנ"ל, משמע כפירש"י, עיין בהערת רטנר, הערה כ"ז שם. ועיין בפירש"י שמות ט"ז, ל"ה. 
<small>24-28.</small> <b>אלא מלמד שמן המן שלקטו ביום שמת בו משה אכלו הימנו משבעה באדר עד ששה עשר בניסן, שלשים ותשעה יום, עד שהקריבו עומר בגלגל. </b>וכ"ה בד. ובכי"ע ובילקוט יהושע הנ"ל חסר, והכוונה אחת, והדיוק הוא מן הכתוב שם (יהושע ה', י"ב): <b>ולא היה עוד לבני ישראל מן, ויאכלו מתבואת ארץ כנען</b>, שאילו היה להם מן היו מעדיפין את המן, כמפורש להלן. ועיין בתוספות ר"ה י"ג א', ד"ה דאקריבו. 

Halakhah 3

<small>31-33.</small> <b>למה הדבר דומה, למלך בשר ודם שאמ' לעבדו מזוג לי בחמין וכו'. </b>כנראה שהעדיפו מזיגה בחמין על הצונין (משום רפואה), אעפ"י שהמזיגה בצונין נותנת טעם יותר יפה, ואף כאן היו מעדיפים את המן, ובדלית ברירה הסתפקו בתבואת הארץ. ועיין בבלי זבחים פ"ב א' וערכין ט"ז סע"ב.<br>ובילקוט יהושע הנ"ל הוסיף כאן: ד"א משל, אומר לאדם מפני מה אתה אוכל פת שעורים, מפני שאין לי פת חטים וכו', והוא מן הספרי בהעלותך פיס' פ"ט, עמ' 90. ועיין רש"י יהושע ה', י"ב, ותוספות ר"ה י"ג א', ד"ה דאקריבו. ועיין ס"ז, עמ' 270.

Halakhah 4

<small>37-40.</small> <b>שנה שיצאו בה ישראל ממצרים בששה עשר באייר ירד מן לישראל, בשבעה באדר פסק מלירד וכו'. </b>וכ"ה הסדר בד ובילקוט הנ"ל, ובכי"ע באות ברייתות אילו להלן,<sup class="footnote-marker">6</sup><i class="footnote">הגירסא בילקוט קרובה יותר לזו שבכי"ע, אעפ"י שהסדר שם כסדר כי"ו וד, ואפשר שבילקוט שם דלג על הברייתא שבאמצע.</i> ומ"ש "פסק מלירד", הכוונה היא שהיה היום האחרון לירידת המן, ולמחרתו לא ירד, ועיין מ"ש לעיל שו' 16–19, סד"ה שמהמן. 
<small>43-45.</small> <b>דבר אחר, מה ת"ל ובני ישראל אכלו את המן ארבעי' שנה וכו'. </b>וכ"ה ("דבר אחר") גם בד. ובכי"ע ובילקוט חסר "דבר אחר", והלשון קשה, שהרי אין כאן דרשה אחרת לפסוק זה, עיין בח"ד. וכנראה, שהמדרש לקוח בלשונו ממקור אחר, ושם דרשו שהעוגה שהוציאו ממצרים היתה קיימת ארבעים שנה, והביאו את המסורת שלנו כ"דבר אחר". ובמדרש שה"ש זוטא פ"א, ח' (אגדת שה"ש, הוצ' שכטר, עמ' 16): ארבעים יום חררה קיימת בידם במדבר, <b>ויש או'</b> ארבעים שנה לקיים מהיכל (בהוצ' בובר: מה שנאמר) ובני ישר' אכלו [את המן] ארבעים שנה שהיתה חררה שיצאת מידם ממצר' קיימת עד בואם אל ארץ נושבת. ובמדרש הנ"ל הובאה הדעה של התוספתא (והיא המסורת המקובלת בשאר המקומות) בסתם והמסורת האחרת כדבר אחר ("ויש או' "). 
<small>46-47.</small> <b>אלא שאכלו עוגות מצות שהוציאו בידן ממצרים וכו'. </b>סע"ר פ"ה ופ"י, מכילתא בא פי"ד, הוצ' הורוביץ, עמ' 49, בבלי קידושין ל"ח א', תנחומא בא סי' ט'. ועיין מכילתא בשלח, ויסע, עמ' 159, שה"ש רבה פ"א ז', ובשאר המקורות שציין הרח"ש הורוביץ במכילתא הנ"ל, עמ' 49. וכן מוסר יוסיפוס בקדמוניות ס"ב פט"ו, א' (316). ועיין מכילתא דרשב"י, הוצ' אפשטין-מלמד, עמ' 105, ועמ' 241. 

Halakhah 5

<small>48-49.</small> <b>ומניין שבשבעה באדר נולד משה וכו'. </b>סע"ר פ"י, בבלי קדושין ל"ח א', תנחומא (שתי המהדורות), סוף ואתחנן, דב"ר ליברמן, עמ' 43. 
<small>51-53.</small> <b>שאין ת"ל היום, מה ת"ל היום, שהיום מלאו שנותיו. </b>ובסע"ר הנ"ל בכי"א: ומה תלמוד לומר היום, היום מלאו ימי ושנותי. ובספרי דברים פיס' ג', הוצ' רא"א פינקלשטין, עמ' 9: מה תלמוד לומר היום, היום מלאו ימי, ועיין בשנו"ס שם. ועיין במדרש תנאים, עמ' 227. ועיין בבלי כאן י"ג ב', ר"ה י"א א'. ובבבלי קידושין ל"ח א': מה ת"ל היום, מלמד שהקב"ה יושב וממלא שנותיהם של צדיקים מיום ליום ומחדש לחדש וכו'. וכ"ה בתנחומא ובדב"ר הנ"ל. ועיין בס"ע הנ"ל. 
<small>54-55.</small> <b>מלמד שהן מאה ועשרים שנה מיום ליום מכונות. </b>וכן בספרי הנ"ל: דבר אחר, <b>היום</b>, מלמד שבאותו היום שלמו לו מעת לעת. ובמדרש תנאים הנ"ל: מיכן שהקב"ה משלים שנותיהן של צדיקים מיום ליום <b>ומשעה לשעה</b>. ועיין בבלי קידושין הנ"ל. ולפי הלשון הראשון הכוונה רק למספר הימים, ולאו דווקא משעה לשעה. ועיין במנחת בכורים כאן. 
<small>56-59.</small> <b>מלמד שהקב"ה משלים שנותן של צדיקים ברצון ובשמחה, שנ' את מספר ימיך אמלא. </b>כנראה, שהתנא מדייק מן הכתוב (שמות כ"ג, כ"ו): <b>לא תהיה משכלה ועקרה בארצך, את מספר ימיך אמלא</b>, שפתח בגוף שלישי ("לא תהיה") וסיים בגוף ראשון ("אמלא") שהקב"ה נותן בעין יפה, ברצון ובשמחה. ובספרי קרח פיס' קי"ז, עמ' 134 (על הכתוב בבמדבר י"ח, ח': <b>ואני הנה</b> נתתי): <b>ואני</b> ברצון, <b>הנה</b> בשמחה. ויש כאן מטבע של שטר מתנה (עיין בספר Studies in the Aramaic Legal Papyri from Elephantine של Yochanan Muffs, עמ' 136 ואילך ובהערה 1 שם. ועיין גם במלונו של פרייסיגקה לפפירוסים ערך χαρίζομαι. והשוה "באהבה וברצון הנחלתנו"). 

Halakhah 6

<small>59-60.</small> <b>ומניין שבשבעה באדר מת וכו'. </b>עיין במקורות שצוינו לעיל, שו' 48–49, ד"ה ומניין, שו' 51–53, ד"ה שאין, ושו' 16–19, ד"ה שמהמן. 

Halakhah 7

<small>72-74.</small> <b>ר' יוסה בר' יהודה אומ' כיון שיצאו ישראל ממצרים נתמנו להן שלשה פרנסין טובין וכו'. </b>סדר עולם רבה פ"י, בבלי תענית ט' א', מדרש תנאים, עמ' 227, וי"ר פכ"ז, ו', הוצ' ר"מ מרגליות, עמ' תרל"ו, שהש"ר פ"ד, ה', במ"ר פ"א, ב' ופי"ג כ', תנחומא שם פ"א סי' ב', מדרש משלי רפי"ד, פרקי דרבינו הקדוש, הוצ' שיינבלום ל"ד ע"ב. ועיין להלן. ועיין לעיל בריש פירקין. 
<small>78-79.</small> <b>מתה מרים בטלה הבאר. </b>עיין במקורות הנ"ל, סע"ר פ"ט, מכילתא בשלח, ויסע פ"ה, עמ' 173, ספרי דברים פי' ש"ה, עמ' 336, ולעיל בריש פירקין. 
<small>80.</small> <b>מת אהרן בטל עמוד הענן. </b>עיין במקורות הנ"ל, ספרי בהעלותך פיס' פ"ב, עמ' 79, ירושלמי יומא פ"א ה"א, ל"ח ע"ב, כאן ספ"א, י"ז ע"ג, בבלי ר"ה ג' א', פסיקתא דר"כ פיס' י"ט, הוצ' מנדלבוים, עמ' 302, איכ"ר פ"א כ"א, עמ' 93, במ"ר פי"ט, כ', תנחומא חקת סי' י"ח (בובר סי' מ"ב). ועיין לעיל בריש פירקין. 
<small>81-82.</small> <b>מת משה בטלו שלשתן. </b>עיין במקורות הנ"ל, שו' 72–74, ד"ה ר' יוסה, מכילתא בשלח ויסע פ"ה, עמ' 173, וב"ר פס"ד, ב', עמ' 675–676. 

Halakhah 8

<small>84.</small> <b>והצרעה לא עברה את הירדן. </b>מכילתא הנ"ל, סע"ר פ"י בכי"א (עיין בהוצ' רטנר, עמ' 43, הערה כ"א), שהש"ר פ"ד, ה'. ובבבלי כאן ל"ו א': תנא<sup class="footnote-marker">7</sup><i class="footnote">עיין מ"ש מהרי"ן אפשטין במבוא לנות"מ, עמ' 1292, ויש להוסיף אף ברייתא זו שנמצאת בתוספתא. ועיין מ"ש לעיל ח"ו (כתובות), עמ' 380, הערה 42.</i> צרעה לא עברה עמהם. ובח"ד כאן תמה מה עניין הצרעה לכאן, ושער שבבא זו חוץ למקומה היא, אבל כ"ה גם במכילתא, בסע"ר ובשהש"ר הנ"ל, ואין להגיה. ומצאתי בקטעי מדרשים מן הגניזה שפרסם זנה:<sup class="footnote-marker">8</sup><i class="footnote"> The Bible as Read and Preached וכו' ח"ב, הוצ' מאן-זנה צינצינטי 1966, עמ' ק"ט.</i> <b>את אימתי אשלח לפניך</b> וגו'<sup class="footnote-marker">9</sup><i class="footnote">והכוונה אף להמשך הפסוק: <b>ושלחתי את הצרעה לפניך וגרשה </b>וכו' (שמות כ"ג, כ"ח).</i> (שמות כ"ג, כ"ז), אמר הקב"ה אני מפיל אותם <b>בזכותך</b> לפני ישראל. הרי מפורש שאף הצרעה עברה לפניהם בזכות משה, וכשמת משה נשארה הצרעה במקומה, ולא עברה את הירדן, אבל פעולתה לא בטלה, עיין להלן. 
<small>85-86.</small> <b>אלא עמדה על שפת הירדן וזרקה בהן מרה. </b>בבבלי הנ"ל: ולא (כלומר, ולא עברה את הירדן?), והא כתיב (שמות כ"ג, כ"ח) <b>ושלחתי את הצרעה לפניך</b>, אמר ר' שמעון בן לקיש על שפת הירדן עמדה, וזרקה בהן מרה וסימתה עיניהן מלמעלה, וסרסתן מלמטה וכו', רב פפא אמר שתי צרעות הואי, חדא דמשה והדא דיהושע, דמשה לא עבר, דיהושע עבר. ועיין דב"ר הוצ' ליברמן, עמ' 31, ובהערות שם. ועיין בפי' הרמב"ן לשמות כ"ג, כ"ח. 

Halakhah 9

<small>86-87.</small> <b>כל זמן שהיה יהושע והזקנים קיימין וכו'. </b>במדרש במ"ר פ"ג ז', נחלקו לאילו זקנים כיוון הכתוב, יש מהם שאמרו שהכוונה לבני לוי, ויש מהם שאמרו שהכוונה לאלדד ומידד, עיי"ש בפירוש מהרז"ו. ועיין להלן, שו' 89–90, ד"ה ויעבדו. 
<small>87-88.</small> <b>לא עמד שיקרא בבני ישראל וכו'. </b>יפה שער בח"ד ששיקרא הוא כינוי לע"ז, וכן הבינו בתרגום השבעים לעמוס ב', ד' ש"כזביהם" פירושו עבודה זרה שעשו. וכן בתרגום הרומי שם: idola sua. ועיין בתוספות ע"ז ב' א', סד"ה אסור. 
<small>89-90.</small> <b>ויעבדו העם את ה' כל ימי יהושע וכל ימי הזקנים וכו'. </b>התוספתא הביאה את הפסוק בשופטים ב', ז' (ולא את הפסוק ביהושע כ"ד, ל"א, שקדם לו), משום ההמשך בשופטים שם (ג', ז'-ח'): <b>ויעבדו את הבעלים</b> וגו' <b>וימכרם ביד כושן רשעתים</b>. ועיין סע"ר פי"ב, הוצ' רטנר, עמ' 51–52, ובהערות שם. ועיין אבות דר"ן נו"ב פ"א, עמ' 2, ובמקבילה בבבלי שבת ק"ה ב'. 
<small>93-94.</small> <b>למה נקרא שמו כושן רשעתים וכו'. </b>ירושלמי נזיר פ"ט ה"א, נ"ז ע"ג, בבלי סנהדרין ק"ה א'. ועיין תנחומא דברים סי' ג' (בשתי המהדורות) ומדרש תהלים פ"ס, א', עמ' 304. 

Halakhah 10

<small>97.</small> <b>כל זמן שהיה שמואל קיים וכו'. </b>ילקוט שמואל רמז קל"ד בשם תוספתא דסוטה. ועיין ב"ר פס"ב, ד', עמ' 676 (ושם מסורת אחרת). 
<small>100-102.</small> <b>משמת שמואל, מהו אומ' וימת שמואל ויאספו פלשתים את מחניהם וכו'. </b>וכ"ה ("וימת שמואל <b>ויאספו</b> פלשתים") גם בד, בכי"ע, ובילקוט הנ"ל, ואין ספק שהכוונה לש"א כ"ח, א'-ג', אלא שחז"ל ניסחו "ויאספו" במקום "ויקבצו". ואשר ל"וימת שמואל" קרוב מאד בעיני שחז"ל גרסו בש"א כ"ח, ג', "וימת שמואל" (במקום "ושמואל מת" שלפנינו),<sup class="footnote-marker">10</sup><i class="footnote">המפרשים פירשו שהכוונה ל"וימת שמואל" בש"א ריש פכ"ה. ברם לפירוש זה הפסיק הכתוב הרבה בין מיתתו למעשה הפלשתים, וכיצד אפשר להסיק מכאן שמיתתו גרמה לכך. ולא עוד אלא שקשה למה תפסו את הפסוק הרחוק ולא את הקרוב למעשה פלשתים? ובעל כרחינו אנו אומרים שהם באמת תפסו את הקרוב למעשה פלשתים, וגרסו בפכ"ח "וימת שמואל", ובפכ"ה גרסו "ושמואל מת". וכן בבבלי ב"ב ט"ו א': שמואל כתב ספרו, והכתיב <b>ושמואל מת </b>(וכ"ה בכל כתה"י ובאגדות התלמוד ובעין יעקב וביד רמה)? דאסקיה גד החוזה ונתן הנביא. והוא תמוה מאד, שהרי כבר בפכ"ה כתוב "וימת שמואל", ועלינו לומר שמאותו פסוק גמרו גד ההוזה ונתן הנביא. ומכאן ברור שגרסו בפכ"ה "ושמואל מת", ובאמת כיוונו לפכ"ה. ועיין ירושלמי שבת פ"ו ה"ט, ה' ע"ג, ובבלי חולין צ"ה ב', והתינוק קרא את הפסוק הקודם במקרא. ועיין להלן הערה 12.</i> והוא אחד מן המקומות שחז"ל חולקים על המסורת.<sup class="footnote-marker">11</sup><i class="footnote">עיין בהערת ר' עקיבא איגר בגליון הש"ס לתוספות שבת נ"ה ב', ד"ה מעבירם, וביד מלאכי סי' רפ"ג. ועיין מ"ש להלן בסמוך ד"ה ובמדרש קהלת.</i> וחז"ל התחילו בריש פכ"ח, והבינו שהכתוב פותח במעשה שאול, והגורם לכך הוא "וימת שמואל" (לפי גירסתם בש"א כ"ח, ג'), וכמו שמסיים הכתוב: <b>ויקבצו פלשתים ויבאו ויחנו בשונם</b>. ועיין מ"ש להלן, שורה 105–107, ד"ה אלא, ובסוף הערה 13 שם. 

Halakhah 11

<small>105-107.</small> <b>אלא ושמואל מת זו מיתה ודאי, וימת שמואל לעניינו של שאול. </b>וכ"ה בד, בכי"ע ובילקוט הנ"ל. ובאבות דר"נ נו"ב פמ"ג, נ"ט סע"ב: אמרה חנה כל הימים ששמואל בני קיים מלכות שאול קיימת (עיין מדרש שמואל פ"ג סוף אות ו'). כתוב אחד אומר <b>וימת שאול</b> (צ"ל: שמואל), וכתוב אחד אומר <b>ושמואל מת</b>, וימת שמואל זו מיתת <b>נבל, ושמואל מת</b> זו מיתה ודאי, שנאמר <b>ויקבצו</b> (צ"ל: ויספדו) לו כל ישראל ויקברוהו בעירו ברמה וכו'. וכאן ברור שגרסו במקרא כמסורת שלפנינו, ומי שאמר שמת וודאי מביא ראייה מן הפסוק שלהלן שם. ועיין מ"ש להלן, שו' 110–111 ואילך. ובכי"ה שם (עיי"ש הערה ט'): <b>וימת שמואל</b>, זו מיתת <b>שאול</b>. ויש שם שריד של מסורת אחרת.<br>ולפי הגירסא שלפנינו בתוספתא שערנו לעיל שחז"ל גרסו בש"א כ"ח, ג' "וימת שמואל", ובש"א כ"ה, א' "ושמואל מת".<sup class="footnote-marker">12</sup><i class="footnote">עיין מ"ש לעיל, הערה 10. וכבר שער כן ר"א מארגאשית בפירושו לכד הקמח של רבינו בחיי שהוציא לאור ח"א כ"ב ע"א, הערה ל"ו, אבל לא הביא שום סמוכים לדעתו, עיי"ש.</i> ופירשו רבותינו שבריש פכ"ה דברו על מיתתו ממש, על סיפור המעשה, אבל "וימת שמואל" (לפי גירסתם המשוערת בפכ"ח, ג') לא נכתב ונשנה אלא לעניינו של שאול ששאל בבעלת אוב, כמו שכתוב להלן שם. וכן פירשו הראשונים במקומו, שלפיכך חזר הכתוב להזכיר את מיתת שמואל מפני מעשה שאול, שאילו היה שמואל קיים לא היה שואל באובות. ובמדרש קהלת פ"ז סוף פסוק א', ובמקבילה במדרש שמואל פכ"ג, דרשו: <b>ושמואל מת</b> (ש"א כ"ח, ג') זו מיתה וודאי, <b>וימת שמואל</b> (ש"א כ"ה, א') אין הדברים אמורים אלא לעניינו של נבל, וכמפורש להלן בפכ"ה שם, והכוונה שאילו היה שמואל קיים לא היה דוד מתנהג עם נבל כפי שאיים עליו. ושם היא מסורת אחרת, אבל מן הגירסא שם בסדר הכתובים<sup class="footnote-marker">13</sup><i class="footnote">וכ"ה בקה"ר גם בדפוס פיזרו ובמדרש שמואל בגליון כת"י שלי, וכן מעתיק בשמו בכד הקמח לרבינו בחיי אות א' (אבל הג' ). אבל לעיל בסמוך בקה"ר שם: <b>וימת שמואל ויספדו לו כל ישראל</b>, כגירסא המשוערת שלנו בתוספתא כאן.</i> מוכח שגרסו בכתובים כמו שהיא לפנינו במסורת, ושלא כמסורת התוספתא (לפי השערתנו), אבל אף שם אין הנוסחא בטוחה לגמרי, שכן בילקוט שמואל הנ"ל רמז קל"ד מסיים (הסיום אינו מן התוספתא אלא מן המדרש): וכתיב ושמואל מת <b>וסמיך ליה</b> ואיש במעון מעשהו וכו'. הרי לך מפורש כמסורת התוספתא בפסוקים, ואפשר שבמדרשות הגיהו הסופרים ע"פ המסורת שלנו בכתובים, והגירסא הנכונה נשרדה בילקוט.<br>אבל בעל ה"ד משער שיש לפנינו השמטה בתוספתא ע"י הדומות, וצ"ל: <b>וימת שמואל</b> לעניינו של [נבל. דבר אחר <b>וימת שמואל</b> זו מיתה ודאי. <b>ושמואל מת</b> לעניינו של] שאול. וצ"ע.
<small>110-111.</small> <b>שלא תעלה על דעתך שלא מת שמואל וכו'. </b>אף ר' אלעזר סובר ש"וימת שמואל" היא מיתה ודאי, וכאן לא חזר הכתוב אלא ללמד שלא תטעה שעלה חי. 
<small>111-112.</small> <b>ואומ' ויספדו כל ישראל ויקברוחו וכו'. </b>חוזר לדברי הת"ק שבשבחו של שמואל הכתוב מדבר, שאילו היה שמואל וב"ד קיים לא היה בא שאול לאותו מעשה. 
<small>115-116.</small> <b>שספדו לו כל ישראל כדרך שספדוהו ברמה. </b>ילקוט שמואל רמז קל"ד הנ"ל. ובתרגום ש"א כ"ח, ג': וספדו עלוהי <b>אנש בקרתיה</b>, והביאוהו ברש"י וברד"ק שם. וברד"ק מוסיף: כי בכל ערי ישראל ספדו לו בשכר שהיה מחזר בכל המקומות לשפטם. וההוספה היא ע"פ מדרש שמואל פכ"ג, סוף אות ז'. 

Halakhah 12

<small>116-117.</small> <b>כיוצא בדבר אתה אומ' וכו'. </b>כנראה שכל הברייתות עד סוף הפרק וכן רוב הפרק שלהלן בא מתוך קובץ שבאר כתובים קשים, או "מקראות מעורבין", עיין בבלי סנהדרין י"ט ב'. 
<small>118-121.</small> <b>היכן מצינו שנקברה רחל בגבול בנימין בצלצח, והלא לא נקברה אלא בבית לחם חלקו של יהודה וכו'. </b>ילקוט שמואל רמז ק"ט, רש"י ש"א, י', ב', ר' יוסף קרא שם (יאהרבוך הפרנקפורטי ח"ז, עמ' 16), כפו"פ פ"י, עמ' ר"כ, ד"ה וכן רחל, מקור היים לר"ש צרצה סוף פרש' וישלח, כ"ד ע"א, כולם בשם התוספתא. ועיין רד"ק שמואל שם, וב"ר פפ"ב, י', עמ' 988, בשנו"ס, ומדרש שמואל פי"ד, ז'. ובמדרשות הנ"ל הובאה שאלה זו בשם מין אחד ששאלה לר' ינאי ור' יונתן. ועיין בפי' הרמב"ן וישלח ל"ה, ט"ז, שהעיר לספרי דברים פיס' שנ"ב, עמ' 311 (ועיין בפירושו לפרשת ויחי מ"ח, ז') ובכפו"פ הנ"ל, עמ' רכ"א, ועיין מ"ש הגרמ"מ כשר בתו"ש ויחי פמ"ח, עמ' 1750, סי' נ"ז (השני). 
<small>126-129.</small> <b>עכשיו שאני מדבר עמך הנם על קבורת רחל. אתה הולך והן באין, ומוצא אתה אותן בגבול בנימן בצלצח. </b>וכ"ה בראשונים הנ"ל (חוץ מן הרמב"ן שלא העתיק את התוספתא) ובמדרש שמואל הנ"ל. ובבראשית רבה הנ"ל: <b>בלכתך היום מעמדי עם קבורת רחל ומצאת אנשים בגבול בנימין בצלצח</b>, ואית דאמר בלכתך היום מעמדי בגבול בנימין בצלצח ומצאת שני אנשים עם קבורת רחל, <b>והאי דוקא</b>, וכך אתה למד שבגבול בנימין הוו, וכתי' (ש"א, ט', ד' ואילך) <b>ויעבור בארץ ימיני ולא מצאו, המה באו בארץ צוף</b>, וכתי' (שם ט', ו') <b>הנה נא איש אלקים בעיר הזאת</b>. ועיין מ"ש ר"ח אפפענהיים בבית תלמוד של ווייס ח"ב, עמ' 81 ואילך. 

Halakhah 13

<small>132-135.</small> <b>אם בגבעה אין ברמה, אם ברמה אין בגבעה, אלא מי מעמיד רגלו של שאול בגבעה, בית דינו של שמואל הרמתי</b>. חז"ל דרשו כאן את הביטוי "תחת האשל" ופירשו "אשל" סנהדרין, כמו שאמרו בב"ר ספנ"ד, עמ' 583: אשל, סנהדרין, היך דאת אמר <b>ושאול יושב בגבעה תחת האשל ברמה</b>. ועיין הלשון בבבלי תענית ה' ב'. ורש"י ש"א כ"ב, ו', צרף את הלשונות. ועיין בבית תלמוד הנ"ל,<sup class="footnote-marker">14</sup><i class="footnote">מה שציין הרב שם לאשלי דיינין שבירושלמי ב"מ ספ"א, היא טעות, עיין מ"ש בתוספת ראשונים ח"ב (ב"מ), עמ' 105, ד"ה והנה באו"ז.</i> עמ' 82. 

Halakhah 14

<small>138.</small> <b>אלא מי מעמיד רגלינו במלחמה וכו'. </b>בבלי מכות י' א' בשם ר' יהושע בן לוי. 

Halakhah 15

<small>143-144.</small> <b>וגבע רמון, מקום טרשין וקסקסין וכו'. </b>בד: טרשין <b>וקפקסי'</b>. וברש"י זכריה י"ד, י': שנינו בתוספתא דסוטה נגב ירושלים מישור הוא וגבע רמון טרשין וקרקשין.<sup class="footnote-marker">15</sup><i class="footnote">בכ"י קאסאנטא: וקרקסין, עיין בהוצ' ר"י מאהרשען, עמ' 106, בשנו"ס. וכ"ה גם בכ"י שוקן.</i> וכן פתרונו, מגבע לרמון שהוא מקום הרים משם יתחילו להיות נהפכין לערבה ולמישור, ויהיו דומין לנגב ירושלים שהוא מישור. ובילקוט זכריה סי' תקפ"ה מביא את התוספתא בלי ציון המקור, וגרס שם: מקום טרשין <b>וקשקשין</b> (כ"ה בדפוסים ראשונים). ובילקוט המכירי זכריה, עמ' 145, מביא את הדברים בשם תנחומא, וגרס: טרשין וקשקסין.<br>ובקללות הארץ שבאבות דר"ן נו"ב פמ"ב, נ"ט ע"א: הרביעית (כלומר, הקללה הרביעית) שנבראו בה טרשין וקשקשין (כגי' כי"פ, עיין בהוספה ג' שם, עמ' פ"ז). ובקטעים מילקוט ת"ת:<sup class="footnote-marker">16</sup><i class="footnote">לפי פוזננסקי ב"הצופה מארץ הגר" ח"ג, תרע"ד, עמ' 18.</i> ושיעשו בה טרשים <b>וקדקסים</b>. ואצל וורטהיימר אוצר מדרשים ח"א, עמ' ס"ט, וכן במדרשים הוצ' מאן ח"א, עמ' רע"ח: טרשים <b>וקרקסים</b>. ועיין מ"ש ר"ע לעף במונטסשריפט ח"ט, עמ' 228. ובתוספות ראשונים ח"ג, עמ' 149, העליתי ע"פ התוספתא אהלות פי"ז, שאין שדה קסקסין אלא שדה סלעים שאינה חלקה (כמו קשקשי דגים), שעשויה ממעלות ומורדות עיי"ש, והוא בניגוד למישור. ובמדרש בלתי ידוע<sup class="footnote-marker">17</sup><i class="footnote">בפי' המיוחס לרש"י לב"ר פכ"ג, ג', מובא תחלתו בשם ברייתא דר' יוסי דל"ב מדות. ובכי"א שם: דמ"ט מדות, עיין בפירוש מנחת יהודה לב"ר שם, עמ' 223, הערה 3. והדברים אינם במדרש ל"ב מדות שלפנינו. ועיין בהקדמה למשנת ר' אליעזר בנו של ר' יוסי הגלילי, הוצ' ענעלאו, עמ' 38, מספר 5. ויש להוסיף גם נכדו של הר"ש משאנץ בחמרא וחיי לסנהדרין ל"ח ב' (קל"ט ע"ב מן הספר).</i> שהביא בילקוט סוף פרשת בראשית (עיין בח"ד ובתוספת בכורים): שהיה כל העולם כלו מישור וערבה ונעשה <b>הרים וטרסים וגימיות</b> ועתיד לעתיד לבא לחזור למישור, שנא' <b>יסוב כל הארץ בערבה</b>, כמו שהיה. ואף מיכאן מוכח כפירושנו. ועיין ב"ר פכ"ג, ו', עמ' 227, שורה 3.

Halakhah 16

<small>146-147.</small> <b>כיוצא בדבר אתה אומ' ואת חמשת בני מיכל בת שאול וכו'. </b>בבלי סנהדרין י"ט ב'. עיין להלן. 
<small>150-152.</small> <b>אלא מקיש נשואי מרב לנשואי מיכל, מה נשואי מיכל לפלטי בן ליש בעבירה, אף נשואי מרב לעדריאל בעבירה היה. </b>וכן בבבלי הנ"ל. אלא מקיש קידושי מירב לעדריאל לקידושי מיכל לפלטי, מה קידושי מיכל לפלטי בעבירה אף קידושי מירב לעדריאל בעבירה. אבל בד ובכי"ע: אלא מקיש נשואי מיכל לנשואי מרב (ועיין גם בר"ח סנהדרין הנ"ל) מה נשואי מרב (בכי"ע: נישואי מירב לעדריאל) בעברה, אף נשואי מיכל לפלטי בן ליש בעברה היה.<br>ואפשר שגי' ד וכי"ע נכונה, ולפנינו תוקן ע"פ הבבלי בסנהדרין הנ"ל. ובבבלי הנ"ל מוכח שהברייתא שלנו ר' יוסי היא,<sup class="footnote-marker">18</sup><i class="footnote">שהיה דורש מקראות מעורבין. ובאמת כל הפרק שלהלן נמצא בסדר עולם רבה, עיין מש"ש במקומו.</i> והוא סובר שדוד נשא את מיכל אחר מיתת מירב (עיין להלן), והברייתא שלנו נשנית אחר הבבא שלהלן. ומסדר התוספתא הקדימה, מפני שהוא קשר את המקראות המעורבין בדיבור "כיוצא בהן", ולא רצה להפסיק בשאלת התלמידים לר' יוסי, שאינה שייכת למקראות מעורבין.<br>ולפי זה הכוונה להוכיח שנישואי מיכל לפלטי בן ליש בעבירה הן, שאם נשא דוד את מיכל בחיי מירב הרי אין הקדושין שלו חלין, ופלטי בן ליש נשאה בהיתר, ולפיכך אמר הכתוב אשר ילדה לעדריאל, ונקט לעדריאל כסמל גרידא, כלומר, כשם שנישואי מירב לעדריאל בוודאי בעבירה הן (וסובר התנא שדוד נשא את מירב), שהרי עדיין לא נשא דוד את מיכל, כך נישואי מיכל לפלטי בעבירה הן, משום שנשאה דוד אחר מיתת מירב, וסובר תנא זה שהבנים היו של מיכל.<sup class="footnote-marker">19</sup><i class="footnote">וכן לכאורה מוכרח, שהרי מן הכתובים משמע שנשא את מיכל מיד אחרי נישואי מירב. וכשנשא את מיכל כבר מתה מירב לשיטת ר' יוסי, וכיצד היו לה חמשה בנים באותו זמן? וכן אומר יוסף הכהן בקדמוניות ס"ז פ"ד, ג' סי' 89, שהבנים היו <b>של מיכל</b>, ומ"ש הכתוב (ש"ב ספ"ו) "ולמיכל בת שאול לא היה לה ילד עד יום מותה" כוונתו שלא היה לה ילד מדוד. ובבבלי (סנהדרין כ"א א') יש שפירשו שכוונתו "מאותו היום והלאה", וכפירש"י במקומו: עד אותו מעשה היה לה מכאן ואילך לא היה לה. ועיין ביפה עינים שם, והמדרשות חולקים. ועיין מ"ש ד"ר שלמה רפפורט בספרו (גרמנית) על האגדה והמדרש אצל יוסיפוס (וויען 1930), עמ' 52. אבל מ"ש שם בעמ' 31 שהשבעים גרסו בשמואל ב' כ"א. ח': "בני <b>מירב</b>" אינו נכון, וברוב הנוסחאות של תרגום השבעים הגירסא כמו שהיא לפנינו במקרא, ורק בנוסה לוקיאנוס שנמשך אחרי הפשיטא (שהצטיינה ב"תיקוניה") הגירסא היא "בני מירב". ועיין במבואו של Swete לתרגום השבעים (קנטבריא 1902), עמ' 82. ועיין מ"ש להלן בפנים, שורה 158–159, ד"ה אמור מעתה.</i>

Halakhah 17

<small>152.</small> <b>שאלו תלמידיו את ר' יוסה וכו'. </b>בבלי סנהדרין י"ט ב'. 

Halakhah 18

<small>154-155.</small> <b>[שנ' תנה את אשתי את מיכל אשר ארשתי לי וגו']. </b>השלמתי ע"פ ד וכי"ע. ובבבלי הנ"ל: ר' יהושע בן קרחה אומר קידושי טעות היו לו במירב, שנאמר <b>תנה את אשתי את מיכל אשר ארשתי לי במאה ערלות פלשתים</b> (ש"ב ג', י"ד). מאי תלמודא? א"ר פפא מיכל אשתי, ולא מירב אשתי. מאי קידושי טעות, דכתיב <b>והיה האיש אשר יכנו יעשרנו המלך עושר גדול</b> (ש"א י"ז, כ"ה) וכו', והמקדש במלוה אינה מקודשת וכו', עיי"ש. 
<small>155-156.</small> <b>[כשם שלא היו קדושיו קדושין גמורין], כך לא היו נשואיו נישואין וכו'. </b>ההשלמה היא ע"פ ד. וכע"ז גם בכי"ע. וכל הפיסקא חסרה בבבלי הנ"ל. ובבבלי כתובות ע"ד א': המקדש במלוה ובעל, על תנאי ובעל, בפחות משוה פרוטה ובעל דברי הכל צריכה ממנו גט. א"ר אמי המקדש בפחות משוה פרוטה ובעל צריכה הימנו גט, בהא הוא דלא טעה, אבל בהנך טעי. ועיין בבאור הגר"א שו"ע אה"ע סי' כ"ח סוף אות מ"ח. וכן פסק רב הילאי גאון (אוה"ג כתובות, עמ' 223): אבל המקדש במלוה ובעל אין צריכה הימנו גט. ובשו"ת ר"י ווייל סי' קל"ח (וציין לו הגר"י ענגיל בגליוני הש"ס לסנהדרין י"ט ב'): "כיון דשאול המלך סבר דקידושי טעות הוה, כדאיתא בסנהדרין פרק כ"ג, אם כן גם החופה כמאן דליתיה היא". וכדבריו מפורש בתוספתא כאן. 

Halakhah 19

<small>158-159.</small> <b>אמור מעתה בניה של מירב היו, ילדה מירב, וגידלה אותן מיכל, ונקראו על שמה. </b>בבלי סנהדרין הנ"ל, ירושלמי קידושין פ"ד ה"א, ס"ה ע"ג, סנהדרין פ"ו ה"ט, כ"ג ע"ד, במ"ר פ"ח, ד'.<sup class="footnote-marker">20</sup><i class="footnote">ושם מוסיף להקשות: ומידב היכן היא? כלומר, למה לא נזכרו כאן בני מירב.</i> וכן בתרגום שם (ש"ב כ"א, ח'): וית חמשת בני מירב <b>דרביאת מיכל</b> בת שאול דילידת לעדריאל וכו'. ועיין לעיל הערה 19. 
<small>159-160.</small> <b>שנ' ותקראנה לו השכנות וכו'. </b>בבבלי סנהדרין י"ט ב' הנ"ל בשם ר' חנינא. ועיין בפי' רב סעדיה באוה"ג לסנהדרין, עמ' קנ"ה. 
<small>160-161.</small> <b>ואומ' אלה תולדות אהרן ומשה. </b>בבבלי הנ"ל: א"ר יונתן כל המלמד בן חבירו תורה מעלה עליו הכתוב כאילו ילדו, שנאמר <b>ואלה תולדות אהרן ומשה</b> (במדבר ג', א'), וכתיב (שם ג', ב') <b>ואלה שמות בני אהרן</b>, לומר לך אהרן ילד, ומשה לימד, לפיכך נקראו על שמו. 

Chapter 12



Halakhah 1

<small>1-2.</small> <b>בשנת שלשים ושש למלכות אסא עלה בעשא וכו'. </b>כל הברייתות עד ה"ה להלן נעתקו בילקוט דברי הימים רמז אלף ע"ז כגי' כי"ע (בערך), והן נמצאות בסע"ר (עיין מ"ש להלן), והן דרשות למקראות מעורבין, עיין מ"ש לעיל פי"א הערה 18. ובילקוט סידר את הלכה ד' בראש, כדי להסמיכה לכתוב שם. ועיין מ"ש להלן. 
<small>4-6.</small> <b>והלא אסא קבר את בעשא בשנת עשרים ושש למלכותו וכו'. </b>כלומר, הרי במ"א ט"ז, ח' מפורש: <b>בשנת עשרים ושש שנה לאסא מלך יהודה מלך אלה בן בעשא</b>, וכיצד אפשר לומר (דה"ב ט"ז, א'): <b>בשנת שלשים ושש למלכות אסא עלה בעשא מלך ישראל על יהודה</b> וכו', והרי באותו זמן כבר מלך בנו של בעשא עשר שנים. וכן מקשה בסע"ר פט"ז, הוצ' רטנר, ל"ה ע"א. 
<small>7-11.</small> <b>שנה שנתחתן שלמה במלך מצרים, נגד שלשים ושש שנה שנגזרה גזירה על מלכות בית דוד שתחלק, ובאחרונה עתידה שתחזור להם וכו'. </b>בד: נגד <b>ל"ו</b> שנה שנתחתן שלמה במלך מצרים <b>ונגד</b> שלשי' ושש וכו'. וכע"ז גם בסע"ר הנ"ל, ועיין שם גם ספט"ו, ל"ג ע"ב. ולכאורה צ"ל כן גם לפנינו. ומן הכתובים מוכח שבת פרעה היתה נשואה לשלמה שלשים ושש שנה, שנשאה בשנת ארבע למלכותו, בתחלת בניין הבית (מ"א, ג', א') שהוקם בשנה רביעית למלכות שלמה (שם ו', א') ושלמה מלך ארבעים שנה (שם י"א, מ"ב). וכנגד שנות נישואין הללו נגזרה גזירה על מלכות דוד שתהא חלוקה, אבל לאחר מכאן תחזור למלכות בית דוד. ומכיוון שרחבעם (שלא מלך על ישראל) מלך ביהודה שבע עשרה שנה (מ"א י"ד, כ"א) ובנו אבים מלך שלש שנים (שם ט"ו, ב'), הרי בשנת שש עשרה למלכות אסא בנו שלמו שלשים ושנה לחלוקת המלכות.<br>ונראה לי בפירושו שרבותינו דרשו כאן את הלמי"ד (של "למלכות") כמו בי"ת,<sup class="footnote-marker">1</sup><i class="footnote">על למי"ד-בית במקרא (ולפעמים אף בלשון חכמים) עיין מ"ש יא"ה ווייס בספרו משפט לשון המשנה, עמ' 114. ונעלמו ממנו דברי ווייס במאמרו בגנזי קדם של רב"מ לוין ח"ה, עמ' 181 ואילך.</i> והיינו: בשנת עשרים ושש,<sup class="footnote-marker">2</sup><i class="footnote">כלומר לחלוקת המלכות בין בית יהודה לבית ישראל.</i> במלכות אסא עלה בעשא וכו'. וכן לעיל שם (לפני הפסוק שלנו, בדה"ב ספט"ו): <b>ומלחמה לא היתה עד שנת שלשים וחמש, למלכות</b> (=במלכות) <b>אסא</b>. כלומר, במלכות אסא לא היתה שום מלחמה גדולה<sup class="footnote-marker">3</sup><i class="footnote">עיין בהערות רטנר לסע"ר, עמ' 68, הערה י"ד.</i> עד שנת שלשים וחמש לחלוקת המלכות, והיינו בשנת ט"ו למלכות אסא.<sup class="footnote-marker">4</sup><i class="footnote">עיין דה"ב ט"ו, י', ולעיל שם י"ד, ח'.</i> ועיין מ"ש להלן בסמוך בשם סע"ר. ועיין מ"ש להלן, שורה 38–42, ד"ה ואין להתפלא.<br>והתוספתא מבארת למה דווקא כאן (ובספט"ו שם) מנו לחלוקת המלכות, משום שבאותו זמן כבר היתה המלכות ראויה לחזור למלכות בית דוד, אלא שמעשה אסא שהוציא את הכסף והזהב (שם ט"ז, ב', ועיי"ש ט"ו, י"ח) ושלחם לבן הדד מלך ארם גרמו לכך שהמלכות לא חזרה. ועיין בסע"ר הנ"ל, ובמיוחס לרש"י דה"ב ספט"ו, וברש"י וברד"ק מ"א י"א, ל"ט, וביתר באור בפי' ר' יוסף קרא שם (יאהרבוך הפרנקפורטי חי"ג, עמ' 37).<br>ובכי"ע, וכן בילקוט דבה"י רמז אלף ע"ז הנ"ל, חסר "כנגד שלשים ושש שנה שנתחתן שלמה במלך מצרים". כלומר, חסר הטעם למה נגזרה גזרה על מלכות בית דוד שתחלק ל"ו שנה.

Halakhah 2

<small>11-14.</small> <b>נגד שלשים ושש שנה שנגזרה גזירה על מלכי ארם שיהו שטנין על ישראל, ובאחרונה עתידין ליפול ביד בני דוד וכו'. </b>שהרי כתוב (מ"א י"א, כ"א) <b>והדד שמע במצרים כי שכב דוד עם אבתיו וכי מת יואב שר הצבא</b> וכו'. וכנראה שהשמועה הגיעה אליו אחר שלש שנים, בשעה שנשא שלמה את בת פרעה, וכן בסע"ר פט"ו, ל"ג ע"א: <b>ויקח את בת פרעה ויביאה אל עיר דוד</b> (מ"א ג', א') באותו הפרק <b>והדד שמע במצרים</b> וגומר (שם י"א, כ"א), <b>ויהי שטן</b> (שם י"א, כ"ה) וכו', מה ת"ל <b>למען זאת</b> (שם י"א, ל"ט), אלא כנגד ל"ו שנים שנתחתן שלמה בפרעה מלך מצרים, מה תלמוד לומר אך לא כל הימים (שם), כבר גלה לפניו שאסא עומד לקלקל. ובסע"ר פט"ז, ל"ה ע"א: וכנגד ל"ו שנה שנגזרה למלכי ארם להיות שטן לישראל, ובאחרונה יפלו ביד בית דוד, לכך נאמר <b>בשנת שלשים ושש, למלכות אסא</b> (דה"ב ט"ז, א'), בשנת שש עשרה לאסא, מאחר שנפל בידו זרח הכושי, היא שנת ל"ו לשלמה משמת (כלומר, שנת ל"ו לחלוקת המלכות) וכו', באותה שעה כרתו ברית מלך ישראל ומלך ארם לעלות ולהתגרות באסא, וקלקל אסא, ויוצא אסא כסף וזהב וגו' (דה"ב ט"ז, ב') וכו'. כלומר, אסא לא בטח בה' (עיי"ש ט"ז, ז'), בשעה שכבר נגזרה גזרה שיפול הדד בידו ותחזור מלכות בית דוד למקומה, אלא שלח לו שוחד כסף וזהב מאוצרות בית ה' ובית המלך. ולפיכך מנה הכתוב כאן "בשנת שלשים ושש", בזמן שנגמרה הגזרה לחלוקת המלכות קלקל אסא. 
<small>16-17.</small> <b>וימת כדבר ה' אשר דבר אליהו וכו'. </b>וכ"ה במקרא (מ"ב א', י"ז), וכן מוכח מן העניין. אבל בכי"ע בשיבוש: וימת כדבר ה' אשר דבר <b>ביד אוריהו</b>. וכ"ה גם בילקוט ד"ה (רמז תתרע"ז הנ"ל), והעתיק מאותו כ"י משובש. 
<small>17-21.</small> <b>וימלך יהורם תחתיו בשנת שתים ליהורם בן יהושפט מלך יהודה. אפשר לומר כן, והלא יהושפט מלך אחריו חמש שנים וכו'. </b>בסע"ר פי"ז, ל"ו ע"ב: אפשר לומר כן, והלא הוא מלך בשנת י"ט ליהושפט,<sup class="footnote-marker">5</sup><i class="footnote">במקרא (מ"ב ג' א') מפורש: <b>ויהורם בן אחאב מלך על ישראל בשמרון בשנת שמנה עשרה ליהושפט מלך יהודה</b>. ועיין בהערתו של ר"ד רטנר לסדר עולם רבה שם, הערה י"ז.</i> ויהושפט מלך עשרים וחמש שנה (מ"א כ"ב, מ"ב), ואפילו אם נניח שהכתובים נקטו שנים מקוטעות (ועיין מ"א כ"ב, נ"ב), הרי לכל הפחות מלך עדיין יהושפט חמש שנים אחרי יהורם בן אחאב, וכיצד אפשר לומר (מ"ב א', י"ז): <b>וימלך יהורם תחתיו בשנת שתים ליהורם בן יהושפט!</b><br>ובתרגום השבעים (מ"ב א', י"ז) חסרות המלים "וימלך יהורם תחתיו בשנת שתים ליהורם בן יהושפט כי לא היה לו בן", ובסוף הפרק נוסף: ויהורם בן אחאב מלך על ישראל בשמרון שתים עשרה שנה בשנת שמנה עשרה ליהושפט מלך יהודה. ויעש הרע בעיני ה' רק לא <b>כאחיו(!)</b> וכאמו, ויסר את מצבות הבעל אשר עשה אביו <b>וישבר אותם</b> (καὶ ουνέτριψεν αὐτάς). רק בחטאות בית ירבעם אשר החטיא את ישראל דבק, לא סר <b>מהם. ויחר אף ה' בבית אחאב</b>. אבל להלן פ"ג, א' ואילך תרגמו כמו שהוא לפנינו במקרא, אלא ששם החסירו את המלה "בשמרון".
<small>26-29.</small> <b>ראוי היה ליהרג באותו שעה, אלא מלמד שבשכר זעקה תלה לו הכתו' שבע שנים, והיה מונן לבנו. </b>וכ"ה ("מונן")<sup class="footnote-marker">6</sup><i class="footnote">והגר"א הגיה: מוכן.</i> גם בד. ובכי"ע ובילקוט הנ"ל: והיה מונה לבנו, כלומר, הכתוב היה מונה לבנו. ובסע"ר פי"ז, ל"ו ע"ב הנ"ל: ועלתה מלכות לבנו, ועיין בהערת רטנר שם, הערה כ'. ובמדרש במ"ר פכ"א, ו', וכן בתנחומא פנחס סי' ג' (הוצ' בובר סי' ה'): למה לא נאמר כאן (כלומר במ"ב ג', י"ב) ביהושפט מלך וכו', ויש אומרים מפני שנגזרה גזירה שיהרג עם אחאב, והיה הכתוב מונה לבנו מאותה שעה. ועיין ברש"י וברד"ק מ"ב ח', ט"ז, ובהגהה שבתנחומא כי"ר שהביא בובר בתנחומא פ' פנחס סי' ה', הערה ל"א. 

Halakhah 3

<small>35-36.</small> <b>ובמקום אחר הוא אומ' בן עשרים ושתים שנה אחזיהו במלכו. </b>וכ"ה בד, אבל בכי"ע ובילקוט דבה"י הנ"ל חסרה קושיא זו. וכגירסת ד וכי"ו כ"ה גם בסע"ר ספי"ז ל"ז ע"א, ועיי"ש הערה כ"ז. ובתירוץ שלהלן מתורצת אף הקושיא ממלכים. 
<small>37-38.</small> <b>היאך אפשר לבן שיהא גדול מאביו שתי שנים. </b>כלומר, יורם אבי אחזיה מת כשהוא בן ארבעים שנה (כמבואר בדה"ב כ"א, כ'), וכיצד אפשר לומר (שם כ"ב, ב') שאחזיה בנו היה בן ארבעים ושתים שנה במלכו. וברש"י מ"ב ט', כ"ט, ובמיוחס לרש"י דה"ב כ"ב, ב', הביאו את הקושיא ואת התירוץ בשם סע"ר והתוספתא דסוטה, ועיין רד"ק שם ומ"ב ח', כ"ו. 
<small>38-42.</small> <b>אלא כיון שהשיא אסא מלך יהודה את בתו של עמרי מלך ישראל ליהושפט בנו לאשה, נגזרה על מלכות בית דוד שתכלה עם בית אחאב וכו'. </b>וכ"ה בד, בכי"ע, בילקוט, בסע"ר וברש"י ובמיוחס לרש"י הנ"ל, ובסע"ר רפי"ז, ל"ה ע"ב. וכבר העיר רש"י (ובמיוחס לרש"י) הנ"ל: בכל המקרא לא מצינו שנשא יהושפט את בת עמרי, אך מצאתי (דה"ב י"ח, א'): <b>ויתחתן לאחאב</b>, ושמא זו היא אחותו שנשא,<sup class="footnote-marker">7</sup><i class="footnote">וצ"ל שיהורם בן יהושפט בן מאשה אחרת היה, עיין מ"ב ח' י"ח. דבהי"ב כ"א, ו', כ"ב, ב'.</i> ובשנת ל' ואחת לאסא נשאה, שנאמר בשנת <b>ל"א לאסא מלך עמרי</b> (מ"א ט"ז, כ"ג) וכו'. וברד"ק מ"ב ח', כ"ו ממשיך: ומשנת ל"א לאסא עד שמת אחזיה מלך יהודה מ"ב שנים, כיצד תשע שנים לאסא (כלומר שהרי אסא מלך מ"א שנה, כמבואר בדה"ב ט"ז, י"ג) וכ"ה ליהושפט (מ"א כ"ב, מ"ב) הרי ל"ד, ושמנה שנים ליהורם (מ"ב ח', י"ז, דה"ב כ"א, כ'), הרי מ"ב. ועיין בס' חסידים סי' תתתתש"א, עמ' 460, שם סי' תתקפ"ט, עמ' 244.<br>ונראה שחז"ל פירשו "בן ארבעים ושתים שנה אחזיהו במלכו" שמלכותו חלה בארבעים ושתים שנה של הגזירה, שהיה בן תקופת ארבעים ושתים שנה, דוגמת "אלוליים" שבמשנת בכורות פ"ט סמ"ה, שקראו להם "בני אלול" (ירושלמי ר"ה פ"א סה"א, נ"ו ע"ד, שקלים פ"ג סה"א, מ"ז ע"ב), או שבמלכו היה ראוי לארבעים ושתים שנה של הגזירה (דוגמת "בן מות", "בן הכות הרשע", וכמו שמצוי בלשון חכמים), וכמו שממשיך הספר: <b>גם הוא הלך בדרכי אחאב</b> וכו', וכמו שמסיימת התוספתא: <b>ומאלים היתה תבוסת אחזיהו</b>. ובאמת באותו יום כלה בית אחאב גם ביהודה, ולא נשארה אלא עתליהו, וכבר לא היתה בת בנים, וראו אז בעליל שלא יהא שריד לבית אחאב. ואף מבית דוד לא נשאר אלא יואש בן אחזיה מאשתו צביה מבאר שבע (דה"ב כ"ד, א'). ועיין בבלי סנהדרין צ"ה ב'.<br>ואין להתפלא על פירוש חז"ל כאן, שהרי כבר אמרו (וי"ר פ"א, ג'): לא ניתן ספר דברי הימים אלא לידרש. ובבבלי מגילה י"ג א': ר' שמעון בן פזי כי הוה פתח בדברי הימים אמר הכי, כל דבריך אחד הם (עיי"ש בפירש"י, והכוונה ג"כ שהם אחד גם עם ספר מלכים) ואנו יודעין לדורשן, ועיין בהערות ר"מ מרגליות שם, עמ' ח'. ועיין מ"ש לעיל, שורה 7–11, ד"ה ונראה לי בפירושו.

Halakhah 4

<small>45-47.</small> <b>כיוצא בו, כולם נתיחסו בימי יותם מלך יהודה ובימי ירבעם בן יואש מלך ישראל. </b>בפסוק (דה"א ה', י"ז) חסר "בן יואש". ובכי"ע: בימי יותם <b>בן עוזיהו</b> ובימי ירבעם מלך ישראל. ובסע"ר ספי"ט, ל"ט ע"ב, הובא הפסוק כלפנינו במקרא. ונראה שהתוספתא לא נקטה את הפסוק כמו שהוא, אלא שהוסיפה את שמות האבות דרך ביאור. 
<small>48-49.</small> <b>והלא עוזיהו קבר את ירבעם ועוד שלשה מלכים אחריו. </b>וכ"ה בד, כי"ע וילקוט דברי הימים ריש רמז תתרע"ז הנ"ל. וכ"ה בסע"ר הנ"ל, ועיי"ש בהערת רטנר, הערה כ"ה, ודבריו אינם מדוייקים. ובאמת קבר עוזיהו ארבעה מלכים אחרי ירבעם בן יואש, שהרי ירבעם מת בשנת שלשים ושמנה לעוזיהו (מ"ב ט"ו, ח'), ופקחיהו בן מנחם נהרג בשנת חמשים ושתים לעוזיהו (מ"ב שם ט"ו, כ"ז), והרי בנתים היו ארבעה מלכים בישראל אחרי ירבעם שמתו בימי מלכותו של עוזיהו, והם: זכריהו בן ירבעם (מ"ב ט"ו, ח'), שלום בן יבש (שם ט"ו, י"ג), מנחם בן גדי (שם ט"ו, י"ד), פקחיה בן מנחם (שם ט"ו, כ"ז), אלא שלא חשב את שלום בן יבש משום שלא מלך אלא ירח ימים (שם ט"ו, י"ג). 
<small>50-52.</small> <b>אלא כל אותן עשרים וחמש שנה שהיה עזיה המלך מצורע, יותם בנו על בית המלך שופט את עם הארץ. </b>וכ"ה ("עשרים וחמש שנה") בד. וכן ביוחסין השלם, ט' ע"ב: והיה כ"ה שנים מצורע, כדאיתא בתוספתא. וכן בסע"ר ספי"ט הנ"ל: אלא כל כ"ה שנה וכו'. ובכי"ע: מלמד שכל אותן שנים<sup class="footnote-marker">8</sup><i class="footnote">וכן היתה הגירסא לפני הראב"ד גם בסע"ר, עיין בפירושו לתו"כ מצורע סוף פרשה א', ע"א ע"א. עיי"ש היטב.</i> שהיה עוזיהו מצורע, יותם בנו שפט (ע'ם') את עם הארץ. וכן הגירסא בילקוט הנ"ל, אלא ששם: שפט את הארץ. וכן, כנראה, היתה הגירסא גם בכי"ע, והוסיפו אח"כ "עם" שלא במקומו, ומחקוהו והכניסוהו במקומו ע"פ המקרא. והתוספתא כאן ובסע"ר הנ"ל נקטו את לשון הכתוב בדה"ב כ"ו, כ"א, ולא את לשון הכתוב במ"ב ט"ו, ה'. ועיין באבות דר"ן נו"ב פט"ז, י"ח ע"ב, ובהערה ו' שם.<br>ובסדר עולם הנ"ל פי"ט הנ"ל, ל"ט רע"ב, מוכיח מן החשבונות שבכתובים שעוזיהו נתנגע בשנת עשרים ושבע למלכותו (עיין רש"י ישעי' ז', ח'), ומכיון שמלך חמשים ושתים שנה (מ"ב ט"ו, ב') הרי היה מצורע עשרים וחמש שנה. ובפי' חרד"ק מ"ב ט"ו, א': ובדברי רז"ל ג"כ<sup class="footnote-marker">9</sup><i class="footnote">תוספתא נגעים פ"ה ה"ו, תו"כ מצורע סוף פרשה א', ע"א ע"ב, בבלי מו"ק ז' ב'.</i> יותם לא היה לעוזיהו אלא בימי חלוטו וכו'. ובפי' הראב"ד לתו"כ הנ"ל (בהערה 8) מביא את סע"ר הנ"ל, ומוכיח מן החשבונות שלא מלך יותם אלא לי"ב שנים אחר מיתת ירבעם וכו' ומסיק: והא דאמרינן כל אותם שנים שנתנגע עוזיהו היה בנו יותם שופט, כל אותם שנים לאו דוקא, שהרי משנתנגע עוזיהו נולד יותם.

Halakhah 5

<small>52-53.</small> <b>עד שלא נגנז אליהו וכו'. </b>וכ"ה בד ובילקוט מלכים רמז רכ"ד בשם התוספתא. ובכי"ע: עד שנגנז אליהו וכו', והיא היא. והלשון "נגנז אליהו" גם בסע"ר פי"ז, ל"ו ע"א: ובשנה השנית לאחזיה נגנז אליהו, ולא נראה עד שיבוא מלך המשיח ונראה, ונגנז שניה ואינו נראה, עד שיבוא גוג ומגוג, ועכשיו הוא כותב מעשה כל הדורות כלם, ועיין בהערות ר"ד רטנר שם על לשון זו. וכן להלן שם (ל"ז ע"א): כבר היה לאליהו שבעה שנים משנגנז. 
<small>53-54.</small> <b>היתה רוח הקדש מרובה בישראל. </b>בפתיחה לרו"ר סי' ב': <b>עצלה תפיל תרדמה</b> (משלי י"ט, ט"ו), ע"י שנתעצלו ישראל מלעשות תשובה בימי אליהו <b>תפיל תרדמה</b>, רבתה הנבואה. רבתה ואת אמרת תפיל (כלומר, אתמה). כמד"א נפל שעריהון דפוריא<sup class="footnote-marker">10</sup><i class="footnote">ופירש הרד"ל שהכוונה שנפל שער הפירות, הוזלו הפירות מחמת ריבויים, ואף יוקר הנבואה נפל מחמת ריבוייה. ועיין על משמעות זו של נפל במחברתי ספרי זוטא, עמ' 114, הערה 116.</i> וכו', ששים רבוא נביאים עמדו להם לישראל בימי אליהו וכו', עיי"ש הטעם, ובסע"ר פי"ט, ובהערה ט"ז שם. ועיין שהש"ר פ"ד י"א, ואיכ"ר ספ"ד. 
<small>64.</small> <b>מר' ושני' עמ' על הירדן. </b>וכן בכתוב (מ"ב ב', ז'): מרחוק, ושניהם עמדו על הירדן. ובד בשיבוש: מר' וחנו עמו על הירדן. ובכי"ע ובילקוט הנ"ל: מרחוק ועברו את הירדן, והוא ע"פ תוכן הכתובים (שם ב', ח'), אלא שהלשון מטעה ונראה ממנה כאילו בני הנביאים עברו את הירדן. ובצילום כי"ו אשר לפניי אינו נראה סימן הקיצור על המלה "ושני", אבל ברור שיש כאן סימן קיצור בדומה למלה שלפניה ושלאחריה. 
<small>65.</small> <b>יכול מפני שהן מועטין וכו'. </b>סע"ר פכ"א, מ"ו ע"א. 
<small>66-67.</small> <b>יכול מפני שהן קטני'. </b>כ"ה בד. ובכי"ע: יכול קטנים, ובכי"ו בטעות: קטנה. ובילקוט הנ"ל: יכיל הדיוטי'. ובסע"ר הנ"ל: יכול מפני שהם הדיוטות. 
<small>69-71.</small> <b>אדונינו לא אמרו, אלא אדוניך, מלמד שכולם חביריו של אליהו היו, והיו שקולין כנגד אליהו. </b>וכ"ה בסע"ר פי"ט, מ"ו ע"א, בכי"א, עיי"ש הערה ט"ו (השנייה). וכן ברש"י (מ"ב ב', ג'): <b>את אדוניך</b>. ולא אדונינו, מלמד שהיו שקולים כאליהו. ובכי"ע כאן ובילקוט הנ"ל: מלמד שהיו חכמ' כאליהו. ובסע"ר הנ"ל (בפנים הספר): מלמד שכלם גדולים כאליהו ושקולים כאלישע. 
<small>75.</small> <b>איפשר לבני אדם אמש הוא אומ' וכו'. </b>רש"י מ"ב ב', ט"ז. ולהלן שם (ב', י"ז) מסיים רש"י: כל זה ראיתי בתוספתא דסוטה, והוא עונה אף על פסוק זה. 
<small>81-82.</small> <b>מה ת"ל עד בוש כדי מלמד שהיה בין שניהם. </b>הפער שבכ"י מוכיח שחסרה כאן מלה, ושמא צ"ל: עד בוש, כדי [בישות],<sup class="footnote-marker">11</sup><i class="footnote">כלומר, באישות, מחלה, ותז"ל דרשו "בוש" מן הארמית "באש", לחלות. ועיין בדרשות על המלה "בושש" בב"ר ספי"ח, עמ' 168, ובמקבילות שצוינו שם.</i> מלמד שהיה <b>בייש</b> (=באיש) <b>מהם</b><sup class="footnote-marker">12</sup><i class="footnote">ונפרדה המי"ם לנו"ן ויו"ד, ונמשכה השי"ן מן המלה שלפניה.</i> כלומר שחלה מחמתם, מהפצרתם ("ויפצרו בו"). ובבבלי ברכות ל"ב א': מלמד שעמד משה בתפלה לפני הקב"ה עד שהחלהו.<sup class="footnote-marker">13</sup><i class="footnote">ועיין דק"ס שם, עמ' 169, הערה ג'.</i> ופירש"י: <b>הפציר</b> בו, אנויי"ר (ennuyer) בלע"ז, כלומר, עד שהטריד והטריח עליו.<br>ובד: עד בוש מלמד שהיה בוש מהם. אבל קשה להבין מהו ההבדל בין לשון זו ובין ה"דבר אחר" שאח"כ. ובכי"ע ובילקוט חסר כל זה לרבות המלים "דבר אחר" שלהלן. ועיין להלן בשם רש"י, ונראח קצת שאף לפניו חסר כ"ז, כגי' כי"ע וילקוט.
<small>83-85.</small> <b>מה ת"ל עד בוש, מלמד שנתבייש מהן, כדי שלא יאמרו אינו רוצה להקביל פני רבו. </b>ברש"י (מ"ב ב', י"ז): <b>עד בוש</b>. נתבייש מהם שלא יאמרו אינו רוצה להקביל פני רבו, לפי שנטל גדולתו אינו רוצה שישוב. כל זה ראיתי בתוספתא דסוטה. והנה פיסקא זו מן התוספתא היא המשך מדברי רש"י בפסוק ט"ז, ומזה נראה קצת שאף לפני רש"י חסר הלשון הראשון, והיתה לפניו נוסחת כי"ע, כרגיל אצל חכמי צרפת, עיין מ"ש במבוא לתוספתא כפשוטה ח"א, סוף עמ' י"ט. אבל פשיטא שאפשר לומר שרבינו קיצר. 

Halakhah 6

<small>85-86.</small> <b>כל זמן שהיה אלישע קיים לא היו גדודי ארם באין בגבול ישראל וכו'. </b>בסע"ר ספט"ז: ולא זזו מלכי ארם להיות סוטנים לישראל עד מות אלישע. 
<small>87-88.</small> <b>וימת אלישע ויקברוהו וגדודי מואב יבאו בארץ בא שנה. </b>וכ"ה במקרא (מ"ב י"ג, כ'). ובד: יבאו בארץ ישראל. ובכי"ע: משמת מהו אומ' <b>וגדודי ארם באו לארץ</b> (ואין פסוק כזה). ועיין בסע"ר שם. 

Chapter 13



Halakhah 1

<small>1-2.</small> <b>משנבנה בית ראשון נגנז אהל מועד, ונגנזו עמו קרסיו וכו'. </b>בבלי כאן ט' א'. והתלמוד שואל: היכא (כלומר, היכן נגנז?). אמר רב חסדא אמר אבימי תחת מחילות של היכל. ומכאן משמע קצת שנגנז ע"י בני אדם בכוונה. וכן ברש"י מ"א ח', ד': <b>ואת אהל מועד</b>. שעשה משה <b>וגנזו שלמה</b> משנבנה בית ראשון, כמו ששנינו בתוספתא דסוטה. וכן מעתיק בפי' ר"י קרא שם (יאהרבוך הפרנקפורטי חי"ג, עמ' 27). ועיין בר"מ רפ"ד מה' בית הבחירה. ועל סדר התוספתא מכאן ואילך, עיין מ"ש מהרי"ן אפשטין במבואות לספרות התנאים, עמ' 402.<br>ובקטעי מדרשים מן הגניזה שפרסמו מאן-זנה (The Bible as Read וכו') ח"ב, עמ' קפ"ט: [כל דבר שנע]שה בטיבות עיין, לא שלטה בה עיין וכו', להודיעך <b>משכן</b> וכל כליו <b>באדמה</b> וכו'. ובמסכת כלים (ביה"מ של יעללינק ח"ב, עמ' 88): אלו הכלים <b>לקחה הארץ</b>, הבריחים והיתדות וכו'. ובסדר אליהו רבה ספכ"ג, הוצ' רמא"ש, עמ' 129: מחזיר את המשכן למקומו, ארון ולוחות בתוכו וכו', ומפני מה משכן קיים היום, מפני שעשאוהו כשירין בנדיב לב, וקשין לפניו של אבינו בשמים להפסיק כל ש(נ)עשו כשירין בנדיב לב, ושכרן שעשאוהו בנדיב לב, עתיד הקב"ה שיבוא וישרה בתוכו כמדה ראשונה וכו'. ובספר מקבים ב' (ב', ה'): מצא ירמיה בית מערה, <b>ואת האהל</b> ואת הארון ואת מזבח הקטרת הביא שמה, ואת הדלת סגר כי המקום יהיה לא ידוע עד אשר יקבץ האלקים את קבוצת עמו ויעשה חסד. ועיין גם חזון ברוך א' (ו' ז' ואילך). והללו מדברים בגניזה של הורבן הבית הראשון. ועיין ירמיהו ספכ"ז ובבלי כתובות קי"א רע"א. ועיין מ"ש הר"ל גינצבורג בספרו אגדות היחודים (אנגלית) ח"ו, עמ' 410, הערה 61, ומ"ש בתוספתא כפשוטה לעיל ח"ד, ריש עמ' 698.<br>ונראה <b>שלא</b> כל האגדות ביחס לכלים שגלו לבבל ע"י נבובדנצר הגיעו אלינו, אלא שנשרדו לנו מהן שרידים בודדים שלא עמדו עליהם. וכן אנו מוצאים בראיות יחזקאל (בתי מדרשות של ר"א וורטהיימר ח"ב, ירושלים תשי"ג, עמ' קכ"ט): הראהו הר מתחתיו של נהר שבו עתידים כלי המקדש לחזור. נ"ל קרוב לוודאי שצ"ל: הראהו [נ]הר מתחתיו של נהר וכו'. ובסוף ברייתא דמס' כלים (וציין לה וורטהיימר בשם מאן במקומו): ובעת ההיא יצא נהר גדול מבית קודש הקדשים ששמו גיחון וכו' ויתערב <b>בנהר פרת</b> ומיד יעלו ויתגלו הכלים. השאלה היא מה לו לנהר פרת ולכלי המקדש? נ"ל שהפתרון נמצא במדרש אבא גוריון פ"א, עמ' 8 (ובמקבילה באסת"ר רפ"ב): נבוכדנצר עינו היה צרה בממונו, וכיון שנטה למות וכו' עשה ספינות נחשת ומלאן זהב והטמינן בארץ <b>והפך פרת עליהן</b>, וכשעמד כרש <b>לבנות בית המקדש</b> הפך פרת מעליהן <b>ומצאן</b>. סיפורים מעין אילו, על קבורת אוצרות והפיכת נהר עליהם, היו רווחים בעולם העתיק, עיין מ"ש Krappe ב־ Annuaire de l'Institut de Philologie et d'Histoire Orientales et Slaves ח"ז (44–1939), עמ' 229 ואילך, וציין שם (בשם שלמה ריינך) גם לספרו של Dio Cassius ספר ס"ח פי"ד, פי' ד'. והיהודים אמרו אף על נבוכדנצר כן. בתוך האוצרות היו גם כלי הזהב של בית המקדש. ולפיכך אמרו <b>שנהר</b> יצא מבית המקדש מתחת <b>לנהר</b> (כלומר, פרת), ודרכו יתגלו כלי המקדש.<br>ואשר לאגדה שנהר גיחון יתערב בנהר פרת הרי בדומה לכך אמרו אנשי ארם נהרים (לפי Philostratus, חיי אפוללוניוס ס"א פ"כ) שנהר פרת מושך מתחת לאדמה ומתערב עם הנילוס.
<small>3-5.</small> <b>ואע"פ כן לא היו משתמשין אלא בשלחן שעשה משה ומנורה שעשה משה. </b>להלן מנחות פי"א ה"ט וה"י; ברייתא דמלאכת המשכן פ"ח (ביחס לשלחן), הוצ' רמא"ש, עמ' 59, שם פ"י (ביחס למנורה), עמ' 65: ירושלמי שקלים פ"ו ה"ד, נ' סע"א (ביחס לשלחן), שם נ' ע"ב (ביחס למנורה); בבלי מנחות צ"ט א'. 
<small>5-8.</small> <b>מנורה שעשה משה לא היתה צריכה שמן המשחה, שקדושה הראשונה קדשה לשעתה וקדשה לעתיד לבא. </b>וכ"ה בתוספתא מנחות ה"י הנ"ל (כמו שציינתי בתס"ר ח"ב, עמ' 66). והכוונה אעפ"י שנעשו מתחילה לשמש במשכן אינם צריכים משיחה אחרת כשהעבירום לבית העולמים. ומ"ש "שקדושה הראשונה קדשה לשעתה" וכו' אין כאן אלא מליצה ע"פ משנת עדיות פ"ח מ"ו, וכאן כולם מודים (עיין בבלי שבועות ט"ז א') שמשה קידש את הכלים אף לעתיד לבא.<br>ובספרי נשא סוף פיס' מ"ד, עמ' 50: מגיד שבמשיחתן של אלו הוקדשו כל הכלים <b>לעתיד לבוא</b>. ובפסיקתא דר"כ פיס' א', הוצ' מנדלבוים, עמ' 11: <b>וימשחם</b>. משיחה <b>בעולם הזה</b> ומשיחה לעולם הבא, ועיין במקבילה במדרש במ"ר שם. ובס"ז נשא, עמ' 253: מעתה אדיין אני אומר לא ימשה לימות המשיח אבל ימשח <b>לעתיד לבא</b> וכו', אינו נמשח לעתיד לבא. וכה"א <b>זאת משחת אהרן ומשחת בניו</b> וכו' אמרת <b>זאת</b>, אינן נמשחין לעתיד לבא. וכן בתו"כ צו רפי"ח: <b>ר' יהודה אומר</b> יכול יהו אהרן ובניו צריכין לשמן המשהה לעתיד לבא, ת"ל זאת <b>משחת אהרן ומשחת בניו</b>, הא מה אני מקיים שני בני היצהר וכו', זה אהרן ודוד. והכוונה במקורות הללו לכלי משה שיוחזרו לעתיד לבוא (בניגוד לעה"ז), וכן אהרן ובניו שיקומו בתחיית המתים, ואינו מדבר כלל בכלים ובכהנים שלא נמשחו לעולם שיהיו קדושים מאליהם במשיחה ראשונה. תדע לך שהוא כן, שהרי ר' יהודה בעצמו סובר<sup class="footnote-marker">1</sup><i class="footnote">מכילתא דמילואים צו ה"ט, מ"א ע"ב, ובמקבילות בירושלמי שקלים פ"ו ה"א, מ"ט ע"ג (ומקבילות שלו בסוטה פ"ח ובהוריות פ"ג), בבלי הוריות י"א ב', כריתות ה' ב', וי"ר פ"י, ח', הוצ' ר"מ מרגליות, עמ' רי"ד.</i> שכהן בן כהן טעון משיחה,<sup class="footnote-marker">2</sup><i class="footnote">וכ"ה, סתם, בתוספתא סנהדרין ספ"ד.</i> וששמן המשחה קיים לעתיד לבוא, ובעל כרחינו אנו אומרים שמדברים באותם כלים וכהנים שכבר נמשחו, ואעפ"י שנגנזו, או מתו, אינם טעונים משיחה, שקדושתן לא בטלה, כמו שפירש לנכון בעזרת כהנים לתו"כ, קכ"ג ע"ב, ועיין בתוספות העזרה שם. ותמיהת הרי"ז יאסקאוויץ בס"ז נשא, עמ' 204, הערה כ"א, בטלה מאליה.<br>ואף התוספתא שלנו סוברת כן להלן ששמן המשחה נגנז,<sup class="footnote-marker">3</sup><i class="footnote">ועתיד לחזור לעתיד לבוא, כמבואר במכילתא שנביא להלן במקומו.</i> וכהנים שלא נמשחו, ואף כלים שלא נמשחו, יהיו טעונים משיחה.<br>ובירושלמי יומא פ"ג ה"ו, מ' רע"ד (מגילה פ"ג ה"א, ע"ג ע"ד): בכניסתן לארץ היו מפנין מתוך של משה לתוך של שלמה, לא היה שם של משה כאחת הן קדישין ומתקדשין. ובברייתא שבבבלי (יומא י"ב ב' ומקבילות): כל הכלים שעשה משה משיחתן מקדשתן, מכאן ואילך עבודתן מחנכתן. ועיין שמו"ר פט"ו סי' כ"ד. נמצאנו למדים שלשיטת בני א"י קיימות שלש מדרגות בשמוש בכלים: כלים שעשה משה בעצמו, כלים שפינו לתוכן מכלים שעשה משה, וכלים שמתחנכים בעבודה. וכל זמן שקיימים כלים שעשה משה הם קודמים.
<small>8-10.</small> <b>משנגנז ארון, נגנז עמו צנצנת המן וצלוחית של שמן המשחה וכו'. </b>וכ"ה בד ובס' מגילת סתרים שנביא להלן. ועיין לעיל יומא פ"ב (כי"ע פ"ג), עמ' 238 ובמסורת התוספתא שם. ועיין לעיל ח"ד, עמ' 773. ובמכילתא בשלח, ויסע פ"ה, עמ' 172: וזה אחד מן הדברים שאליהו עתיד להעמיד לישראל, צלוחית המן, וצלוחית של מי נדה וצלוחית של שמן המשחה, ויש אומרים אף מקלו של אהרן שקדיו ופרחיו וכו'. ובכי"ע בשינויים קלים. אבל כלפנינו גם בס' מגילת סתרים לר"ן (הוצ' ר"ש אברמסון בספרו רב נסים גאון, עמ' 359) בשם תוספתא ביומא ובסוטה. 
<small>12-13.</small> <b>כולם היו בבית קדש הקדשים וכו'. </b>וכ"ה בס' מגילת סתרים הנ"ל, לעיל יומא הנ"ל, ועיין מ"ש לעיל ח"ד, עמ' 773, שורה 119. ועיין בבלי יומא כ"א ב', שהש"ר פ"ח, ג', במ"ר פט"ו, י', תנחומא בהעלותך סוף סי' ו' (בובר סוף סי' י"א). 
<small>13-14.</small> <b>ומשנגנז ארון נגנזו עמו דברים. </b>בד: נגנז עמ' דבריה. ובס' מגילת סתרים הנ"ל, וכן במקבילות חסרה המלה "דברים", ונראה שצ"ל: דברות, וכן, כנראה, הגיה במנחת בכורים. וכן להלן בסמוך "ואין דבר אלא דברות שבו". וכן באבות דר"ן נו"א פמ"א: ארון ושברי לוחות שבו. ועיין ר"מ רפ"ד מה' בית הבחירה. 
<small>14.</small> <b>ומי גנזו, יאשיהו המלך גנזו וכו'. </b>ס' מגילת סתרים הנ"ל. ועיין בסדר עולם רבה פכ"ד, הוצ' רטנר, עמ' 108, ירושלמי שקלים פ"ו ה"א, מ"ט ע"ג, כאן פ"ח ה"ג, כ"ב ע"ג, בבלי יומא נ"ב ב', הוריות י"ב א', כריתות ה' ב', ברייתא דמלאכת המשכן פ"ז, הוצ' רמא"ש, עמ' 49. ובכי"ע: וכיון שבא יאשיה גנז את הארון וצנצנת המן וצנצנת שמן המשחה ומקלו של אהרן וארגז, שנ' <b>ויאמר ללוים המבינים</b> וכו'. ועיין ר"מ רפ"ד מה' בית הבחירה הנ"ל. 
<small>17.</small> <b>פיקד ללוים וגנזוהו וכו'. </b>וכ"ה בס' מגילת סתרים הנ"ל, וכן בד (אלא ששם: פקד). 
<small>26-27.</small> <b>ר' ליעזר אומ' ארון גלה לבבל וכו'. </b>כל הברייתא עד סופה לעיל שקלים ספ"ב, עמ' 212, ועיין מש"ש ח"ד, עמ' 697 ואילך, ועיין מ"ש לעיל, שורה 1–2, ד"ה ונראה. 

Halakhah 2

<small>37-39.</small> <b>משחרב בית המקדש הראשון, בטלה מלוכה מבית דוד, ובטלו אורים ותומים ופסקו ערי מגרש. </b>בבלי כאן מ"ח ב' בשינוי סדר. ועיין בהגהות הרש"ש שם שתמה למה פסקו "ערי לוים שהטעינן הכתוב מגרשות" ועיין בח"ד. ובסע"ר רפ"ל: ומשיב את ישראל איש לעירו ולאחוזתו. ושמא הטעם הוא הואיל ולא שבו כל ישראל בימי בית שני, ואין מפרישים ערי לויים אלא ע"פ גורל ומלך ואורים ותומים<sup class="footnote-marker">4</sup><i class="footnote">עיין יהושע כ"א, א', שנזכרו שם אלעזר הכהן ויהושע. ולהלן שם (פסוק ג'): ויתנו בני ישראל ללוים מנחלתם אל פי ה', והיינו אורים ותומים, עיין ירושלמי יומא פ"ד ה"א, מ"א ע"ב, ובבלי ב"ב קכ"ב א'.</i> ומכיוון שבטלה מלוכה מבית דוד ובטלו אורים ותומים, ממילא פסקו ערי מגרש.<br>והגרי"פ פערלא בפירושו לסה"מ לרס"ג ח"ג, רי"ב ע"ב, ד"ה וראיתי, העלה לשיטת הר"א הזקן והרשב"ג שפרשת ערי מקלט ללויים לא נאמרה אלא לשעתה ואינה נוהגת לדורות כלל. ולפלא שלא העיר על הברייתא שלנו.<br>ואשר לבטול אורים ותומים, אמרו במשנתנו פ"ט מי"ב: משמתו נביאים הראשונים, בטלו אורים ותומים. ובפיסקא שבירושלמי שם רהי"ד, כ"ד ע"ב: פסקו אורים ותומים, וכ"ה בברייתא שבבבלי הנ"ל, ועיין ירושלמי תענית פ"ב ה"א, ס"ה ע"א, מכות ספ"ב, ל"ב ע"א, הוריות פ"ג ה"ג, מ"ז ע"ג, בבלי יומא כ"א ב', שהש"ר פ"ח, ג', במ"ר פט"ו, י', תנחומא בהעלותך סוף סי' ו' (בובר סוף סי' י"א). ועיין ירושלמי קידושין פ"ד ה"א, ס"ה ע"ב.<br>ובמהותן של אורים ותומים נחלקו הראשונים: לשיטת הר"מ ברפ"ד מה' בית הבחירה אורים ותומים הן אבני החושן, ובטלו אורים ותומים פירושו שאבני החושן לא היו פועלים, ולא היו משיבין לנשאלין בהן, מפני שבטלה רוח הקודש, ואין נשאלין אלא לכהן ששכינה שרוייה עליו ומדבר ברוה"ק. עיין בפ"י מה' כלי המקדש ה"י והי"א. ולשיטתו לא היה חסר כלום בגוף החושן, ובלי חושן הרי אי אפשר לשמש שלא יהא מחוסר בגדים. וכ"ה שיטת התוספות ביומא כ"א סע"ב. וכן משמע מרהיטת דברי הבבלי כאן (מ"ח ב'): רב נחמן אמר בימי דוד זימנין סליק וזימנין לא סליק (כלומר, בימי דוד לא בטל לגמרי), אלא פעמים עלה ופעל וכו'. וכן מסתבר שאף אחרי הנביאים הראשונים לא חסר מגוף החושן כלום.<br>אבל בהשגות הראב"ד רפ"ד כתב: והלא אורים ותומים ורוה הקדש שני דברים הם מן החמשה שחסרו בבית שני, ולדבריו אינו אלא אחד, וחיסור בגדים שאמר אינו כלום, שאינו מחשבון הבגדים. וסובר הראב"ד שאורים ותומים הוא שם המפורש שנתון בתוך החושן, ואף אם חסר השם מתוך החושן אינו מחוסר בגדים. וכ"ה (כלומר, שאורים ותומים הוא השם, או שמות, שבתוך החושן), גם שיטת רש"י, הרשב"ם, הרמב"ן, רמזי בעל הטורים ועוד בשמות כ"ח, ל'. ועיין גם בתרגום יונתן שם.<br>וכבר אמרו שפשוטו של דבר הוא כשיטת הר"מ והתוספות, כמו שמשמע מן הגמרא, ולא החסירו שום דבר מן החושן, ואשר לקושיית הראב"ד, מסתבר שרוח הקודש שהזכירה הברייתא שביומא כוונתה שסרה רוח הקודש אפילו מן הנביאים, כמו שפירש בהר המריה ברפ"ד מה' בית הבחירה. ועיין גם במרכבת המשנה שם. וכן מעיד יוסיפוס בקדמוניות ס"ג 218, שכה"ג היה לבוש בחושן בזמנו אלא שאבניו הפסיקו מלהזהיר (ἐπαύσατο...λάμπειν) מאתים שנה לפני שכתב את ספרו. והנה על הזמן שהפסיקו מלהזהיר אין אנו שומעים לו, מפני שכתב ע"פ השמועה, אבל בוודאי שנאמן להעיד על מה שראה (בשעה שאינו נוגע בדבר כלל). ולא עלה על דעת שום אדם לומר שבבית שני חסר החושן ואבניו.<br>ואנו מעירים על כך, מפני שבאגרת אריסטיאס סי' צ"ז מעיד שראה את כה"ג מלובש בחושן ואבני החושן. ובהוצאה המדעית (הוצ' מ. הדס, ניו־יורק 1951) של אגרת אריסטיאס, עמ' 138, מעיר העורך שכל הציור של אריסטיאס הוא פרי דמיון, שהרי בבית שני חסרו אורים ותומים, ולא היה שם חושן!
<small>42-43.</small> <b>כאדם שאומ' לחבירו עד שיחיו מתים וכו'. </b>בבלי מ"ח ב' הנ"ל, ירושלמי קידושין פ"ד ה"א, ס"ה ע"ב. ועיין רש"י כתובות כ"ד ב', ד"ה עד עמוד, ובהגהות הב"ח שם. והפירוש בפסוק בעזרא היה ידוע להם, ולפיכך נסתייעו בו. ועיין הגירסא בבבלי כאן. 

Halakhah 3

<small>44-45.</small> <b>משמתו נביאים האחרונים, חגי זכריה וכו'. </b>כ"ה ("האחרונים") בד, כי"ע ובכל המקבילות ומוכרח, ובכי"ו בטעות: "הראשונים". ובבבלי כאן מ"ח ב' חסרות המלים "נביאים האחרונים" והיא ט"ס, וישנן בכי"מ ובמקבילות ביומא ט' ב' וסנהדרין י"א א' ובירושלמי כאן פ"ט הי"ד, כ"ד ע"ב, ובשהש"ר פ"ח, י'. ובאבות דר"ן נו"א פ"א, עמ' 2: חגי זכריה ומלאכי קבלו מנביאים, ועיין בנו"ב שם. 
<small>46-47.</small> <b>היו משמיעין להן על בת קול וכו'. </b>וכ"ה בד. ובכי"ע: היו משמיעין להן בבת קול. אבל בכל שאר המקבילות: <b>היו משתמשין</b> וכו'. ועיין מ"ש על הביטוי "משתמשין בבת קול" בספרי יוונית ויוונות בא"י, עמ' 294 ואילך. והגי' שלפנינו "על בת קול" פירושה, על [ידי] בת קול. וכן רגיל בירושלמי: על דר' פלוני, בהשמטת המלה "דעתיה". וכן בירושלמי דמאי פ"ד ה"ו, כ"ד ע"א: לא סלק על בר נשא מיכול וכו'. וגירסת הר"ש סיריליאו שם הוא תיקון הרב בעצמו. 
<small>48.</small> <b>לעליית בית גוריה ביריחו וכו'. </b>כ"ה ("לעליית") בד. ובכי"ו בטעות: "לעלות". ובד: לעליית בן גוריא ביריחו. ובכי"ע: לבית גוריא ביריחו. ובבבלי כאן מ"ח ב': שהיו מסובין בעליית בית גוריא וכו', וכ"ה בסנהדרין י"א א' ("גורייה"), ולפ"ז אולי פירושו לבית "גורי האריות", כינוי למשפחה ידועה ביריחו. ובירושלמי כאן הי"ד, כ"ד ע"ב: שנכנסו זקנים אצל בית <b>גדיא</b> ביריחו. ובמסורת האמוראים בירושלמי שם ספ"ט, כ"ד ע"ג, ע"ז פ"ג ה"א, מ"ב ע"ג, סוף הוריות, מ"ח ע"ג: שנכנסו זקינים <b>לעליית</b> בית גדיא ביריחו. ובשהש"ר פ"ח, י' הנ"ל: שנמנו חכמים בעליית בית גדיא ביריחו. וכ"ה ("בית גדיא") גם בבבלי סנהדרין הנ"ל בכי"פ, עיין דק"ס שם, עמ' 18, סוף הערה ק'. ובבבלי ברכות ל"ז סע"א (בעניין אחר): ומעשה ברבן גמליאל והזקנים שהיו מסובין <b>בעלייה</b> ביריחו וכו'. אבל המלה "בעלייה" חסרה בתוספתא שם פ"ד הט"ו (סוף עמ' 21), וכן חסירה בכי"פ גם בבבלי שם, עיין דק"ס שם בהגהות, ריש עמ' 204.<br>ובירושלמי כאן סדר הבבות בברייתא זו אחר, אבל בבבלי ובשהש"ר הנ"ל הוא כסדר התוספתא, והסמיכו רוה"ק לרוה"ק, ובירושלמי הסמיכו בת קול לבת קול.
<small>49-50.</small> <b>יש כן אדם ביניכם שראוי לרוח הקדש וכו'. </b>וכע"ז גם בירושלמי כאן הי"ד ובבבלי ובשהש"ר הנ"ל. אבל במסורת חאמוראים (בירושלמי סוף מכילתין ומקבילות שצוינו לעיל): יש ביניכם שנים ראוין לרוח הקדש, והלל הזקן אחד מהם, ונתנו עיניהן בשמואל הקטן וכו'. 
<small>53-54.</small> <b>תלמידו של עזרא. </b>בכי"ו בא אח"כ: שוב מעשה שנתכנסו חכמים ביבנה וכו' תלמידו של עזרא. וכע"ז הוכפלה ברייתא זו גם בד. אבל היא איננה בכי"ע ובכל המקבילות, ויש כאן כפילות מוטעית מלמעלה. ואף בכי"ו נראים קוים זקופים בתחילת הברייתא ובסופה כסימן מחיקה. 

Halakhah 4

<small>55-57.</small> <b>יש כאן אדם שראוי לרוח הקודש, אלא שאין הדור וכו'. </b>וכ"ה במקבילות. ובמסורת האמוראים הנ"ל: יש ביניכם שנים ראויין לרוח הקודש, ושמואל הקטן אחד מהן, ונתנו עיניהן בר' אליעזר בן הורקנוס וכו'. 
<small>60.</small> <b>אף הוא אומ' בשעת מיתתו וכו'. </b>וכ"ה בבבלי ובמדרש שהש"ר הנ"ל. ופירש"י (סנהדרין י"א א'): אף הוא הוכיח סופו ששרתה עליו שכינה, שנתנבא בשעת מיתתו. והוא ע"פ הסיגנון במקורות הללו שהסמיכו רוח הקודש לרוח הקודש (עיין מ"ש לעיל, שורה 48, ד"ה ובירושלמי). אבל בירושלמי כאן פ"ט הי"ד, כ"ד ע"ב: ובשעת מיתתו אמר וכו', וכן במס' שמחות פ"ח סה"ז, הוצ' היגר, סוף עמ' 152: וכן אמר בשעת מיתתו וכו'. ועיי"ש במבואו, עמ' 36 ואילך. 
<small>61-62.</small> <b>שמעון וישמעאל לקטלא, ושאר חברוהי לחרבא, ושאר עמא לביזה וכו'. </b>וכע"ז בד. אבל בכי"ע, בבבלי ושהש"ר הנ"ל הסדר הוא להפך: שמעון וישמעאל לחרבא וחברוהי לקטלא וכו'. ובירושלמי, וכן במסכת שמחות הנ"ל, חסר "וחברוהי לקטלא". ועיין אבות דר"ן נו"א פל"ח, נו"ב פמ"א, עמ' 114, ומקבילות.<br>והנה דעת רוב החכמים היא ששמואל הקטן עדיין היה חי בזמנו של ר"ג דיבנה, כמפורש בבבלי ברכות כ"ח ב', וכן יוצא גם מן הירושלמי שם פ"ה ה"ג, ט' ע"ג (והשווה בבלי הנ"ל כ"ח ב'-כ"ט א'), ואף המעשה שלפנינו ביבנה היה, ובזמנו של רבן גמליאל דיבנה. ולפ"ז אי אפשר לומר שכוונתו לר"ש בן גמליאל הזקן, שכבר נהרג הרבה זמן לפני מיתתו של שמואל הקטן, ורשב"ג אביו של רבי לא נהרג כלל. ואין להביא ראייה כלל ממקורות התנאים והמדרשים המאוחרים שדברו על הריגת ר"ש בן גמליאל הזקן, מפני שהמקורות הללו צרפו את עשרת הרוגי מלכות ממקורות שונים, ואף במס' שמחות פ"ח הנ"ל (עמ' 153) הוא צרוף המסדר עצמו. והחכם ר' זאב יעבץ בספרו תולדות ישראל ח"ה, ריש עמ' 127: "וחכם אחד וצדיק ושמו ר' שמעון... חזה להם שמואל הקטן במותו". ונ"ל שאפשר לשער שאף ר' ישמעאל שהתנבא עליו שמואל הקטן, הוא ר' ישמעאל אחר שאינו ידוע לנו, עיין מ"ש להלן, שורה 63–64, ד"ה ובירושלמי.
<small>63-64.</small> <b>יהויין לאחר דנא. בלשון ארמי אמרן. </b>וכ"ה בכי"ע (ושם: אחרי דנא) ובמס' שמחות הנ"ל (ושם: אחרי דנה), והוא כמו בדניאל (פ"ב, כ"ט, ומ"ה): מה די להרי אחרי דנה. והוא בלשון ארמית עתיקה של התנ"ך ושל שטרות (שאף הן בלשון ארמית ממלכתית עתיקה, ולאח"כ לשון חגיגית), ובירושלמי הנ"ל: ועקין סגיאין יהויין, ובלשון ארמית אמרן. ובמדרש שה"ש פ"ח הנ"ל: ובארמית אמרן. אבל בברייתות שבבבלי חסר כאן שאמרן בלשון ארמי, וישנו להלן בעניין בת קול, עיין בבלי כאן ל"ג א'.<br>ובירושלמי כאן מוסיף: <b>ולא ידעו מה אמר</b>. והוספה זו אינה בשום מקבילה. וברור שהוספה זו מקורית היא, ואפשר שהשמיטוה משום שסברו שהכוונה שלא הבינו את לשונו, וזה הרי לא יתכן. ונ"ל שהכוונה היא שלא ידעו למי הוא מכוין, ששמות החכמים הללו לא היו ידועים להם. ובשה"ז זוטא פ"ב י"ד (הוצ' בובר, עמ' 27, אגדת שה"ש הוצ' שכטר, עמ' 31): זה <b>הגאולה</b> שהביא הקב"ה לישר' בימי <b>ר' שמעון ור' ישמעאל</b>, שהיה מעשה בשבעה אנשים שהיו עולין לירושלם מצא הראשון תמרה אחת ואמ' יעלה חבירי, וכן השיני, כך עשו כולם עד שהגיע השביעי וניטלה עד שהגיעו לבור וחילקוה בינהם וכו'. וקרוב לוודאי שיש לפנינו מקור עתיק מזמן בר כוכבא, שעלו לירושלים ולא היה להם מה יאכלו, וחילקו תמרה אחת בין כולם, והם ר' שמעון ור' ישמעאל שלפנינו. ובאבות דר"ן ספ"ו, הוצ' שכטר י"ז ע"א, נאמר על מצור ירושלים בזמן חורבן בית שני: וכל אחד מישראל וכו' אמר מי יתן לי <b>חמש תמרים</b> ואטול <b>חמשה ראשים</b> וכו', כלומר היה מסכן את נפשו בעד כל תמרה.
<small>64-65.</small> <b>אף על ר' יהודה בן בבא התקינו שיהו אומ' עליו, הא עניו וכו'. </b>וכ"ה ("התקינו") בד, בירושלמי ובשהש"ר הנ"ל. אבל בכי"ע: <b>בקשו</b> לומר וכו'. וכ"ה בבבלי. ונראה שהתקינו כאן כוונתו: הכינו (כלומר, את התלמידים), דוגמת: התקינו עצמכם לפורענות, במכילתא משפטים פי"ח, עמ' 313, ופירושו: התכוננו והיו מוכנים לכך. ובספרי בהעלותך פיס' צ"ד, עמ' 94: אין <b>התקדשו</b>, אלא התקינו עצמכם לפורענות וכו', והכוונה שם שיתקדשו מקודם, ויהיו מוכנים לקבל את הפורענות בקדושה, לקדש את שמו ברבים. 
<small>66.</small> <b>תלמידו של שמואל הקטן. </b>וכ"ה בד, וכע"ז בכי"ע ובשהש"ר הנ"ל. אבל בירושלמי ובבבלי חסר. 
<small>67.</small> <b>אלא שנטרפה שעה. </b>וכ"ה בירושלמי. ובבבלי ובשהש"ר הנ"ל מוסיף: שאין מספידין על הרוגי מלכות, וברור שהיתה סכנה גם למספידים. ועיין בבלי סנהדרין י"ד א', ע"ז ח' ב'. אבל עיין בתוספתא ב"ק פ"ח הי"ג, וירושלמי כאן פ"ט ה"י, כ"ד ע"א, ובבלי ב"ק פ' א' ותמורה ט"ו ב' (ועיי"ש סע"ב). ועיין מדרש שיר השירים הוצ' גרינהוט פ"א, ה' סע"א (והיא עשיית שלום בין המקורות). 

Halakhah 5

<small>67-70.</small> <b>יוחנן כהן גדול שמע דבר מבית קדש הקדשים, נצחון (מרא) טליא דאזלון לאגחא קרבא באנטכיא וכו'. </b>וכ"ה ("שמע דבר") גם בד כאן ולהלן שורה 72–73. ובכי"ע חסרה כאן ושם המלה "דבר", והנכון כלפנינו, ואין "דבר" אלא בת קול, וכמו שלמדו בירושלמי שבת פ"ו ה"ט, ח' ע"ג, ובבלי מגילה ל"ב א', שמשתמשין בבת קול מן הפסוק (ישעי' ל', כ"א): <b>ואזניך תשמענה דבר מאחריך</b>. ובבבלי כאן ל"ג א': יוחנן כהן גדול שמע בת קול מבית קדש הקדשים וכו', וכע"ז בשהש"ר הנ"ל. ובירושלמי הנ"ל: מעשה שיצאו נערים להלחם באנטוכיא, ושמע יוחנן כהן גדול בת קול יוצא מבית קודש הקדשים ואומרת נצחו טלייא דאגחו קרבא באנטוכיא וכו'. וברש"י כאן, סד"ה נצחו: ושמע יוחנן בת קול כשהיה עובד עבודת יום הכפורים. ושמא צ"ל: בריא (הבנים), טליא וכו'.<br>וכבר העירו החכמים<sup class="footnote-marker">5</sup><i class="footnote">ראה מ"ש דירינבורג בספרו Essai sur L'histoire וכו', עמ' 74. וכבר קדמו בזה אחד הסופרים של הירושלמי כי"ר שהכניס כאן לתוך דברי הירושלמי: "וזה בספר יוסף בן גוריון", עיין מ"ש במחברתי "על הירושלמי", עמ' 83, הערה 129.</i> על יוסיפוס בקדמוניות היהודים ס' י"ג פ"י, ג' סי' 282 ואילך, שמספר (על יוחנן הורקנוס כהן גדול) שבאותו יום ממש שבניו נלחמו עם אנטיוכס קיזיקינוס, היה הורקנוס לבדו בבית המקדש מקטיר קטורת, כדין כהן גדול (כלומר, ביוה"כ בקדש הקדשים) ושמע קול שבניו נצחו באותה שעה את אנטוכיוס (ὡς οἱ παῖδες αὐτοῦ νενικήκασιν ἀρτίως τὸν ’Αντίοχον), וכשיצא מבית המקדש גילה את הדבר לכל הקהל, וכן באמת היה.
<small>70-72.</small> <b>וכתבו אותה שעה ואותו היום, וכיונו, ואותה שעה היתה שנצחו. </b>וכע"ז בשהש"ר הנ"ל. ובירושלמי הנ"ל: וכתבו אותה העת, ונתנו בו זמן, וכיוונו שבאותה שעה היתה. ועיין מ"ש לעיל בשם יוסיפוס. ובבבלי נאמרו הדברים (וכתבו אותה שעה וכיוונו) בסיפא, עיין מ"ש להלן.<br>ההיסטוריון Dio Cassius מספר (ספר ס"ז, י"ח) שבאותו יום ובאותה שעה (ἔω τε τῆ ἡμέρα ἐκείνη καὶ τῆ ὥρα αὐτῆ ἐκείνη) שנהרג דומיטיאנוס ברומי (בשנת 96 למספרם) ע"י המשוחרר סטיפנוס, עלה אדם בשם אפוללוניוס מטיאנא (Απολλώνιός τις Τυανεύς) על סלע גבוה באיפיסוס (או במקום אחר) ואמר: יפה, סטיפנוס וכו', פגעת, פצעת הרגת! וכן היה כמו שקיימו המאורעות. ההיסטוריון בוודאי שמע את הסיפור ב"טריקלין" של המלכה יוליאנא דומנא אשת ספטימיוס אסוירוס שהיה מקורב לו מאד. המלכה ריכזה אצלה את כל התעודות והסיפורים על חיי אפוללוניוס ומלאה את ידי Philostratus לכתוב את תולדות ימי חייו של אפוללוניוס (פילוסטרטוס, חיי אפוללוניוס ס"א פ"ג). פילוסטרטוס (ס"ח פכ"ו) מוסר את המאורע באופן אחר קצת, והיינו שאפוללוניוס הפסיק פתאום את הרצאתו, צעד כמה פסיעות מן הבמה, וצווח: הכה את העריץ, פגע בו וכו'. וכן היה בדיוק (שם רפכ"ז). ועיין מ"ש להלן, עמ' 989. כנראה, שדיאון שאב את דבריו מזכרונותיו של Damis מנינוה (עיין בספרו של פילוסטרטוס הנ"ל ס"א פ"ג) או מסיפורים בעל פה (עיי"ש פ"ב): וכבר ראינו שיוסיפוס קדם בסיפורו על מטבע של נבואה זו לדיאון ולפילוסטרטוס. ובדומה לזה מספר פילוסטרטוס (שם ס"ה פל"א) שאפוללוניוס ניבא שאספסיינוס ימלוך בקרוב. ואף כאן קדמו יוסיפוס (מלחמות ס"ג פ"ח, ט' 401 ואילך). ועיין מ"ש W. Weber בספרו Josephus und Vespasian, עמ' 46 ואילך, עמ' 47, הערה 1 (כידוע ניבא כן רבן יוחנן בן זכאי, לפי מקורות חז"ל, עיין אבות דר"ן נו"א פ"ה ונו"ב פ"ו ומקבילות). כל מיני נבואות ותוספת אגדות ובדותות של הבל שהיו רווחות במזרח רוכזו מסביב לאפוללוניוס.
[תיקונים ומילואים: לא כיוונתי כאן להביא מקבילות לנבואה שלנו שהן מרובות, עיין, לדוגמא, מה שמספר Titus Livius<sup class="footnote-marker">2</sup><i class="footnote">Ab urbe וכו׳, 2-3, 7 .II</i> על הבת קול שבשרה את נצחון הרומאים, וכן היה, והרבה כיוצא בו. לנו יש עניין מיוחד באפוללוניוס, בן זמנו של יוסיפוס ורבן יוחנן בן זכאי, שמלא אח״כ בספרות תפקיד מיוחד כתחליף לאישים מישראל, או להללו שמוצאם מישראל. מעניין הוא כיצד מתאר פילוסטרטוס את החזיון שלו ביחס למותו של דומיטיאנוס (במקום שהבאנו בפנים), וכן הוא כותב: באמצע הרצאתו באיפיסוס המיך אפוללוניוס את קולו כמי שנבהל, המשיך בקצב יותר נמוך, כאילו העיף עין במה שהוא זר לנושא שלו, ולבסוף נשתתק כאדם שהפסיקו אותו באמצע דבורו. והנה הביט בבהלה בארץ, עשה שלש, ארבע פסיעות מן הבמה וצווח: ״הכה את העריץ, פגע בו!״ ולא אמר כן כאדם שרואה דמויות מטושטשות באספקלריא, אלא כזה שמסתכל בעיניו ממש, ובעצמו משתתף במה שנעשה וכו'. ואח״כ המשיך: ״חזקו ואמצו אנשי איפיסוס, העריץ נהרג היום, ולמה אני אומר היום? אלא, בחיי אתונא, עכשיו באותו רגע שאני אומר את הדברים״, ודמם. ולהלן בפכ״ז שם מודיע פילוסטרטוס שאח״כ באו רצים דחופים ואישרו שהעריץ נהרג בדיוק באותה שעה שאפוללוניוס נשא את דברו.<br>בכל ספרו של פילוסטרטוס לא מצאתי דוגמא לכך. בדרך כלל הנבואות של אפוללוניוס סתומות הן, והוא נזהר מאד בלשונו, מעין ״מאורע גדול יתרחש ולא יתרחש״,<sup class="footnote-marker">3</sup><i class="footnote">פילוסטרטוס ס״ד פמ״ג. ועיי״ש גם בפכ"ד.</i> או: כמה תיבנים ישבו על כסא המלכות.<sup class="footnote-marker">4</sup><i class="footnote">שם ס"ה פי"א.</i> ואם פעם ניבא מפורשות,<sup class="footnote-marker">5</sup><i class="footnote">שם ס"ו פל"ב.</i> והיינו שניבא לטיטוס (ע״פ בקשתו המיוחדת של טיטוס) שימות ע״י הים,<sup class="footnote-marker">6</sup><i class="footnote">עיין בבלי גיטין נ"ו ב'.</i> לא ניחש יפה: נבואתו לא נתקיימה, ונתפרשה אח״כ ע״י תלמידו בדוחק רב. ולא זו בלבד, לא רק את מיתתו של דומיטיאנוס ראה אפוללוניוס מרחוק אלא גם את הצלתו (בשנת 69) ברומי, אף אותה ראה, אלא שפילוסטרטוס כותב כאן<sup class="footnote-marker">7</sup><i class="footnote">ס"ה פ"ל.</i> בזהירות שהיא נתגלתה לו לאפוללוניוס במצרים ביותר מהירות מאשר אילו אירעו הדברים במצרים עצמה.<br>לפי דיאו קסיוס שהזכרנו בפנים ידע והכיר אפוללוניוס גם את שם הרוצח וקרא אותו בשמו! ולעיל שם (סי׳ ט״ז) הוא מוסר ברצינות ששני אנשים נבאו על יום מותו של דומיטיאנוס<sup class="footnote-marker">8</sup><i class="footnote">ועיין גם מ"ש Suetonius, חיי דומיטיאנוס פט"ו, ג', שם פט"ז, א'.</i> בלי שום הערה מצדו, אבל על מעשה אפוללוניוס הוא כותב שראוי לפקפק בו עשרת אלפים פעם. לפיכך מסתבר מאד שפילוסטרטוס הכניס לתוך הרומן שלו אגדה ספרותית מאוחרת, ואינו מן הנמנע שנוטלה מתוך ספרו של יוסיפוס בן זמנו של אפוללוניוס, בשינוי שם האנשים והמקומות ובשינוי בת קול לחזיון.<br>כיוצא בזה אין להכניס את אפוללוניוס לתוך מחנה הנביאים שניבאו על מלכותו של אספסיינוס. בשעה שאמר אפוללוניוס במצרים לתלמידו:<sup class="footnote-marker">9</sup><i class="footnote">פילוסטרטוס ס"ה פל"א.</i> ״האיש הזה ימלוך״ כבר היו אלפי נביאים כמותו, ובתוכם כל הקצינים והחיילים של הצבא במצרים.<sup class="footnote-marker">10</sup><i class="footnote">עיי"ש פל"ה.</i> יתר על כן, אפוללוניוס לא הסתפק בנבואות אלא שטען: ״אני עשיתי [אותך למלך]״<sup class="footnote-marker">11</sup><i class="footnote">ἐποίησα . שם פכ"ח. ועיין גם בכתבו של אווזיביוס נגד חיי אפוללוניוס של פילוסטרטוס פכ"ח.</i> והוא חזר על תביעה זו בנאומו המדומה בפני דומיטיאנוס, ואמר:<sup class="footnote-marker">12</sup><i class="footnote">שם ס"ח פ"ז, ב'. ועיין גם אווזיביוס הנ"ל פל"ח.</i> הוא (כלומר, אביך, אספסיינוס) עשה אותך (למלך), והוא נעשה על ידי.<sup class="footnote-marker">13</sup><i class="footnote">σέ μέν γάρ ἐποίησεν, ὑπ' ἐμοῦ ἐγένετο</i><br>מאידך גיסא אין לנו להגדיש את הסאה ולראות באגדה החוזרת ונשנית בכמה מקורות צורה ספרותית גרידא, אין לנו לקבל עובדא זו ככלל קבוע בבקורת: עלינו לבדוק כל דבר ודבר במיוחד. פרופ׳ יצחק בער במאמרו המעניין<sup class="footnote-marker">14</sup><i class="footnote">רבעון "ציון" שנה ל"ו, חוברת ג'-ד', ירושלים תשל"א, עמ' 178-184.</i> ״ירושלים בימי המרד הגדול״ דן באריכות בבריחתו של רבן יוחנן בן זכאי מירושלים ובנבואתו לאספסיינוס שהוא ימלוך. רוב הדברים שם דברים של טעם הם ומתקבלים על הדעת, אבל עלינו לעמוד על העיקר בנידון ההוא. החכם הנ״ל דוחה את כל המעשה של בריחת רבן יוחנן בן זכאי מירושלים ותופס אותו כדמיון ספרותי שעיקרו במקורות לא יהודים. קשה מאד לקבל דעה זו. אגדה שחוזרת באבות דר״ן בשתי הנוסחאות, במדרש איכה ובבבלי אינה אלא בדותא ספרותית הפוגעת כביכול בכבודו של רבן יוחנן בן זכאי!<br>עכשיו נבדוק את המקורות. בבבלי גיטין נ״ו א׳ מסופר שהניחו דבר מסריח במטתו של רבן יוחנן בן זכאי, לעשות רושם שמת מסריח בתוך המטה, וע״י כך הוציאוהו משערי ירושלים אחרי משא ומתן עם השוערים. פרט זו לא נמצא בשום מקור מקביל בספרות א״י, ואף הוא (כלומר, פרט זה) תמוה, שהרי בירושלים לא היו מלינים את המת כל עיקר, ואם מת ביום מוציאים את המת באותו יום עם שקיעת החמה,<sup class="footnote-marker">15</sup><i class="footnote">כמפורש באבות דר"ן במעשה ר' יוחנן בן זכאי ועוד, עיין מ"ש בתוספת ראשונים ח"ג, עמ' 190.</i> ולא בלילה, ואין אדם מסריח בכמה שעות. הוספה זו שבבבלי, כנראה, מאוחרת היא וחלו בה ידים.<sup class="footnote-marker">16</sup><i class="footnote">עיין גירסא משונה בבבלי שם בערוך ערך קשב.</i><br>המסורת באבות דר״ן נו״א פ״ד, י״ב ע״א, בוודאי מקוצרת ומשובשת. וכ״ה שם: ר׳ אליעזר אחז בראשו, ר׳ יהושע אחז ברגליו, והיו מוליכין אותו עם שקיעת החמה עד <b>שהגיעו</b> אצל שערי ירושלים. אמרו להם השוערים מי הוא זה? אמרו להן מת הוא, וכי אין אתם יודעין שאין מלינין את המת בירושלים? אמרו להן אם מת הוא הוציאוהו. והוציאוהו והיו מוליכין אותו עד שהגיעו אצל אספסיינוס. פתחו הארון ועמד לפניו. אמר לו אתה הוא רבן יוחנן בן זכאי, שאל מה אתן לך וכו׳. לפי אגדה זו אף ר׳ אליעזר ור׳ יהושע הופיעו לפני אספסיינוס, כלומר, אף הם היו מן הבורחים, שהרי מסתבר שלא היו נותנים להם לחזור לירושלים.<sup class="footnote-marker">17</sup><i class="footnote">בכל אופן אין זכר לכך בשום מקור.</i> אין, איפוא, ספק שהנוסח הנכון הוא בנו״ב שם פ״ו, י׳ ע״א: אמרו לא נפתח עד שנדקרנו בחרב בתחלה וכו׳, כיון שיצא ריב״ז מפתחה של ירושלים הלך ושאל בשלומו וכו׳. וכן במדרש איכה רבה פ״א, ה׳, הוצ׳ בובר ל״ד ע״א: כיון דמטו לתרע פילי הנהו בריוני בעו <b>לדוקרו ברמחים</b> שמא מערים הוא ולא הניחו וכו', כיון דאפקוהו ייהבו יתיה בחד בית עולם וחזרו למדינה וכו'. וכע״ז גם בבבלי גיטין נ״ו א׳.<br>עכשיו נבדוק את הדברים כשהם לעצמם. יצחק בער<sup class="footnote-marker">18</sup><i class="footnote">במאמרו הנ"ל (לעיל הערה 14), עמ' 179.</i> דן על כך באריכות, מביא את הסיפור של אננא קומנינא על בריחת אביה בצורת מת, ומוסיף: ״מעשיה זו וכו׳ מבוססת לכאורא על אניקדוטא צבאית עתיקה של בריחה מן המצור— כפי שניחן בוודאי למצוא באחד מספרי Strategemata של היוונים— ובעלי האגדה התלמודית שלנו השתמשו בצורה קרובה יותר למקור ממעשה הנסיעה הארוכה בים של הדוכס הנורמאני״.<sup class="footnote-marker">19</sup><i class="footnote">ועיי"ש בהערות 187-188.</i><br>נפתח מיד ונאמר שלמעשה מעין בריחת רבן יוחנן בן זכאי מירושלים הנצורה בצורת מת אין מקום בספרי Strategemata. בכל שמונת הספרים של Polyaenus, אין זכר לתחבולה מעין זו. הדוגמא היחידה שיש לה צל של דמיון למעשה שלנו הוא המעשה ב־ Laxarnes שלבש שמלת אשה, התעטף בצעיף שחור כאבלה, הצטרף למלוים את המת ויצא את העיר עם ההלויה, ואח״כ ברח בלילה.<sup class="footnote-marker">20</sup><i class="footnote">Strategemata ספר ג׳ פ״ז, ג׳. ואף ב־ excerpta שלו 52 (φυγή ἐνὸς καἱ μιᾱ) לא נזכרה הברחה בצורת מת (אלא המעשה הנ״ל בלבד).</i> ואף בנידון ההוא לא בעיר נצורה עסיקינן, אלא בחיפוש אחרי אדם בודד שהצליח להמלט ע״י תחבולה. וכן הדעת נותנת, ספרי Strategemata עוסקים בתחבולות שהצליחו ולא באילו שנכשלו. הממונים על השוערים בעיר נצורה לא זו בלבד שבדקו יפה את נושאי המת,<sup class="footnote-marker">21</sup><i class="footnote">שהיו מכירים אותם, או שמשפחותיהם היו ממושכנים אצלם, עיין בדברי יוסיפום שהבאנו להלן, הערה 24.</i> אלא אף את המת עצמו. לא יתכן שלא יתנו דעתם על כך שעריקים ומרגלים יכולים לצאת את העיר בצורת מתים, ואין ספק שבכל עיר נצורה נהגו כמו שרצו לנהוג ברבן יוחנן בן זכאי.<br>וכן מספר פלוטרכוס<sup class="footnote-marker">22</sup><i class="footnote"> Mulierum virtutes פי״ט, F255.</i> על העריץ Nicocrates מקיריני: φύλακας ἐπὶ τῶν πυλῶν κατέστησεν, οἳ τοὺς ἐκφερομένους νεκροὺς ἐλυμαίνοντο νύττοντες ξιφιδίοις καὶ καυτήρια προσβάλλοντες ὑπὲρ τοῦ μηδένα τῶν πολιτῶν ὡς νεκρὸν λαθεῖν ἐκκομιζόμενον, כלומר, הוא העמיד שומרים על שערי העיר שהתעללו במתים ע״י כך שדקרו אותם ברמחים, או שכוו אותם בברזל רותח, כדי שלא יוכלו להוציא בסתר שום אזרח בצורת מת.<sup class="footnote-marker">23</sup><i class="footnote">כל הסופרים הקלסיים, כגון קסינופון, קיקירון ועוד (הם צויינו בהערות בהוצאת Teubner 1935) שדנו במעשה הריגת העריץ ע״י אשתו Aretophila לא הזכירו נוהג זה של העריץ, מפני שהוא לא היה שייך לעניינם כלל.</i> במלים אחרות, העריץ Nicocrates נהג בעירו כשם שנוהגים בעיר נצורה, נוהג שהיה בוודאי ידוע לכל.<br>עצם הסיפור של יציאתו של רבן יוחנן בן זכאי מירושלים בצורת מת בסמוך לשקיעת החמה נושא עליו חותם של אמת, וכמו שאמרו בתו״כ בחוקותי ריש פ״ו, קי״ב ע״א: <b>ונתתם ביד אויב</b> (ויקרא כ״ו, כ״ה). הלכה אין מלינים את המת בירושלים, וכשהם מוציאים אותו לקוברו יהו קוברי מיתיכם נתנין ביד אויב. הוציאו את רבן יוחנן בן זכאי בשעה שעדיין היה אפשר לצאת את העיר;<sup class="footnote-marker">24</sup><i class="footnote">עיין מ"ש יוסיפוס במלחמות ס"ה 466 ואילך. ועיין לעיל שם 33.</i> תלמידיו סמכו על כך שלא יעיזו לנהוג ברבן של ישראל כמו שנוהגים בשאר המתים היוצאים מעיר נצורה, והצליחו. פשיטא שעובדא היסטורית עלולה לקבל כמה קישוטים אגדתיים ספרותיים, אבל אין בכך יסוד לפקפק בעצם העובדא העיקרית. בסיפור של יציאת רבן יוחנן בן זכאי מירושלים הנצורה אין סיבה מספיקה להתלות בצורה ספרותית ולבטל את עצם הסיפור שנמסר בכמה מקורות שלנו. לפנינו עובדא מן החיים שנהגה בכל עיר נצורה, ודווקא כאן היה יוצא מן הכלל שהניחו לרבן יוחנן בן זכאי להמלט ולא נגעו בו. סוף דבר, בקורת מופרזת לא פחות מסוכנת מחוסר בקורת. ועיין מ״ש שליט (בקשר לר״י בן זכאי) בסה״י לכבוד ברון.]

Halakhah 6

<small>72-73.</small> <b>שמעון הצדיק שמע דבר מבית קדש הקדשים וכו'. </b>וכ"ה ("דבר") גם בד, ובכי"ע חסרה מלה זו, ועיין מ"ש לעיל, שורה 67–70, ד"ה יוחנן. ואף כאן בירושלמי, בבבלי ובשהש"ר הנ"ל: <b>בת קול</b> וכו'. והנה הגירסא "שמעון הצדיק" היא בכל המקורות ומקויימת גם ע"י הגמרא שבמגילת תענית לעשרים ושנים בשבט, הוצ' ליכטנשטין,<sup class="footnote-marker">6</sup><i class="footnote">נתפרסם בשנתון של ביה"מ בצינצינטי ח"ח-ח"ט (1931–1932), עיי"ש בעמ' 344.</i> עמ' 88: אמר להם שמעון הצדיק וכו'. אבל לפי סדר המאורעות אי אפשר לומר שמדברים כאן בשמעון הצדיק שהיה משיירי כנסת הגדולה, עיין מ"ש להלן, וכבר שערו החכמים שהכוונה לשמעון אחר, עיין בציונים של ליכטנשטין, עמ' 44 הנ"ל,<sup class="footnote-marker">7</sup><i class="footnote">שנתון הנ"ל, עמ' 300.</i> וכן משמע מסדר המקורות<sup class="footnote-marker">8</sup><i class="footnote">התוספתא, הבבלי, ומדרש שהש"ר. אבל בירושלמי הקדימו מעשה של "שמעון הצדיק" למעשה יוחנן כה"ג.</i> שהקדימו את המעשה ביוחנן כה"ג לזה של שמעון הצדיק.<br>והברייתא שלהלן: כל זמן שהיה שמעון הצדיק קיים וכו' לא נשנית בקשר עם הברייתא שלנו, אלא הדברים סמוכים למשנתנו פ"ט מ"ט: משמת יוסי בן יועזר איש צרידה וכו', והכוונה שם באמת לשמעון הצדיק שהיה משיירי כנסת הגדולה.
<small>73-75.</small> <b>בטילת עבידתא די אמר סנאה לאיתאה להיכלא וכו'. </b>וכע"ז בד ובכי"ע. ובבבלי ל"ג א' הנ"ל: לאייתאה <b>על</b> היכלא וכו'. ובמגילת תענית הנ"ל,<sup class="footnote-marker">9</sup><i class="footnote">בשנתון הנ"ל (לעיל הערה 6), עמ' 321, 344, 345.</i> עמ' 65 ועמ' 88 ועמ' 89: בעשרין ותרין ביה בטילת עבידתא דיאמר סנאה לאיתאה להיכלא וכו'. ובשהש"ר הנ"ל בטעות: <b>למיחרבא</b> היכלא, וצ"ל כלפנינו. ובירושלמי הנ"ל חסר כל זה, ושם: בת קול יוצא מבית קודש הקדשים ואמר נהרג וכו'.<br>ואשר לפירוש הדברים יפה הוכיח ר"י ווארטסקי בספרו לשון המדרשים, עמ' 114, שאין עבידתא אלא שיקוץ, תועבה, אלא שלא באר את הדברים, וכנראה שפירש שבטלה גזירת הבאת הצלם להיכל. אבל "בטילת" כאן פירושו שבטלה התועבה, במשמעותה ההלכית, כלומר, פסלוה ובטלוה ע"י damnatio memoriae של המלך שדינה כע"ז שהניחוה עובדיה (ע"ז פ"ד מ"ו), והיא בטלה, ומותרת בהנאה.<br>וכבר העירו החכמים (עיין מ"ש לעיל שו' 72–73, ד"ה שמעון) שהכוונה למעשה של Gaius Caligula שפקד להעמיד את צלמו בהיכל.<sup class="footnote-marker">10</sup><i class="footnote">טקיטוס ב-historiae שלו ס"ה פ"ט סי' 15 מסתפק במשפט אחד: dein iussi a Gaio Caesare effigiem eius in templo locare arma potius sumpsere, quem motum Caesaris mors diremit "אבל בשעה שנצטוו ע"י גיוס קיסר להעמיד את צלמו בהיכל העדיפו את ההתנגדות בכח שנמנעה ע"י מות הקיסר".</i> הסופרים היהודים תארו את המאורע בפרוטרוט.<sup class="footnote-marker">11</sup><i class="footnote">פילון Legatio פכ"ט ואילך, יוסף הכהן במלחמות ס"ב סי' 184 ואילך, ובעיקר בקדמוניות סי"ח, פ"ח סי' ב', 261 ואילך, ועל פיו אני מוסד בפנים.</i> יוסיפוס מוסר בפרוטרוט את התנגדות היהודים להעמדת הצלם בהיכל, את התנהגותו היפה של השליח פיטרוניוס, פגישתו עם היהודים בעכו, ולבסוף כיצד קיבל את האגרת על הריגתו של גיוס קיסר ובטול הגזירה. הדברים מתאימים לתאור שבגמרא במגילת תענית הנ"ל (כ"ב בשבט), אלא ששם מסיים: שבאה לו אגרת שנהרג קסגלגס, מיד נטל את הצלם ונתנו לישראל <b>וגררו אותו</b>. בגמרא של מג"ת תאור של damnatio memoriae ,<sup class="footnote-marker">12</sup><i class="footnote">אמנם קלוודיוס לא הרשה לסינט לעשות כן רשמית, אבל צוה להעביר את כל צלמיו בלילה, עיין מ"ש Dio Cassius ספר ששים פ"ד סי' ה'. וכנראה שפטרוניוס בכעסו על אותו מנוול שגזר עליו פסק דין של מיתה, עשה כן על דעת עצמו.</i> לפי דרכה, משום שלפעמים היה הנוהג לגרור את גופת המת עצמו,<sup class="footnote-marker">13</sup><i class="footnote">עיין מ"ש בסה"י לכבוד צבי וולפסון, עמ' 507, הערות 12–13.</i> וכאן נהגו כן בצלמו. הדברים מוטעמים עוד יותר ע"פ המקורות שלנו שאמרו שאין מלך יכול לבטל את גזירת המלך שקדמו אלא אם כן גררו את גופו המת,<sup class="footnote-marker">14</sup><i class="footnote">אבות דר"ן נו"ב פי"ז, עמ' 37, עיין מ"ש בסה"י הנ"ל, עמ' 508.</i> וכאן גרירת הצלם שימשה כהוכחה שנתבטלה הגזירה. ולא עוד אלא שמסירת הצלם ע"י פטרוניוס לגרירה ביטלה את העבודה זרה, עיין בתוספות ע"ז נ"ג א', ד"ה אבל.<sup class="footnote-marker">15</sup><i class="footnote">גרירה ע"י הגוי בעצמו אינה מבטלת ע"ז, כמבואר במשנתנו שם.</i> ופשיטא שאין כאן אלא באור מאוחר, והע"ז בטלה בהריגת הקיסר ובכפיית צלמיו והעברתם מן העולם בשאר מקומות, עיין מ"ש לעיל הערה 15.
<small>75-76.</small> <b>ונהרג קסקלגס ובטלו גזרותיו. </b>וכ"ה בד, בכי"ע ובבבלי ל"ג א' הנ"ל. ובשהש"ר פ"ח הנ"ל (בד"ר): ונהרג <b>גיוסולוקים</b><sup class="footnote-marker">16</sup><i class="footnote">והיא באשגרה מירושלמי תרומות פ"י ה"ז, מ"ז ע"ב, גיטין פ"א ה"א, מ"ג ע"ב, פסיקתא רבתי פסי' כ"א, הוצ' רמא"ש, ק"ז ע"ב.</i> ובטלו גזרותיו. ובירושלמי הנ"ל: נהרג גייס גוליקס ובטלו גזירותיו, ולא נזכרה שם תחילת הקול. ונראה שנשמט בט"ס, עיין מ"ש להלן בסמוך. 
<small>76.</small> <b>ובלשון ארמי שמע. </b>וכן במדרש שהש"ר רבה הנ"ל. ובבבלי הנ"ל: וכתבו אותה שעה וכיוונו, ובלשון ארמי היה אומר. ובירושלמי חסר הכל. ובגמרא למגילת תענית הנ"ל: <b>איתקטיל</b> קסגלגס ובטלו גזרותיו, וכתבו אותה שעה וכונו. אבל בכ"י אחד חסר "וכתבו אותה שעה וכונו", ויש כאן, כנראה, הוספה ע"פ הבבלי. וקרוב מאד שאף בבבלי הדברים עונים על הרישא, על המעשה ביוחנן כהן גדול, כמו שהוא בכל המקורות המקבילים.<br>ולא עוד אלא שלפי התוספתא, הבבלי ושהש"ר חציו מדבר ארמית וחציו עברית. וקרוב לוודאי בעיני שהכהן לא שמע אלא "בטילת עבידתא די אמר סנאה לאיתאה להיכלא", ולא יותר, והברייתא היא שהוסיפה: ונהרג קסקלגס ובטלו גזרותיו, והיינו שנתקיימו הדברים, וכאן לא כתבו את השעה, מפני שלא ידעו כיצד בטל השיקוץ. ואפשר שהריגת קליגולא לא היתה באותה שעה ששמע את הקול, אלא שנתבשר על ביטול השקוץ קודם שהגיעה הידיעה לארץ.<sup class="footnote-marker">17</sup><i class="footnote">הקיסר נהרג בעשרים וארבע לינואר בשנת ארבעים ואחת לספירה הרגילה, עיין מ"ש ליכטנשטין במגילת תענית, עמ' 41, שנתון הנ"ל (לעיל הערה 6), עמ' 301.</i> אבל אפשר ששמע את הקול לא ביוה"כ אלא ביום אחר, בשעה שהקטיר קטורת בהיכל, ושמע בת קול מאחורי הפרגוד, עיין ירושלמי חגיגה פ"ב ה"א, ע"ז ע"ב (במעשה של אחר) ומקבילות.

Halakhah 7

<small>76-78.</small> <b>כל זמן שהיה שמעון הצדיק קיים היה נר מערבי תדיר וכו'. </b>ירושלמי יומא פ"ו ה"ג, מ"ג ע"ג, בבלי שם ל"ט א', כל הברייתא (בשינויים). ובתו"כ אמור פרק י"ז ה"ז, ק"ג סע"ג: שתהא נר המערבי <b>תדיר</b>, שממנו יהיה מתחיל, ובו יהיה מסיים וכו'. ובספרי בהעלותך סוף פיס' כ"ט, עמ' 57: שיהיה נר מערבי <b>תדיר</b>, שממנו מדליק את המנורה בין הערבים. ועיין תוספ' רי"ד יומא בסוגיין. 
<small>78-79.</small> <b>משמת, הלכו ומצאוהו שכבה. </b>וכ"ה בד ובכי"ע, ובמקבילות ליתא. ועיין ש"א ג', ג', וכפירוש חז"ל בב"ר פנ"ח, ב', ריש עמ' 621, בבלי קידושין ע"ב ב', יומא ל"ח ב', מדרש שמואל פ"ח ועוד. 
<small>81-84.</small> <b>היתה מערכה תדירה. כשמסדרין אותה בשחרית, היתה מתגברת והולכת כל היום כולו, והיו מקריבין עליה וכו'. </b>בבבלי הנ"ל במקום כ"ז: והיה אש של מערכה מתגבר. וכע"ז גם בירושלמי הנ"ל. 
<small>84-85.</small> <b>תמידין ומוספין ונסכיהן. </b>וכן לשון זו במשנת שקלים רפ"ד: לוקחין בה תמידין ומוספין ונסכיהן. והכוונה גם לסולת (עיין ר"מ רפ"ב מה' מעשי הקרבנות). וכן בכמה מקומות (עיין לדוגמא זבחים פ"י מ"ב, וכן במקומות אין מספר), והסולת נשרפת כולה ע"ג המזבח, כלומר על עצי המערכה.<sup class="footnote-marker">18</sup><i class="footnote">ועיין רש"י שנדפס על הגליון מנחות פ"ט א' (למשנתנו שם) ד"ה מערבין. ובגמרא שם פ"ט ב' אינו אלא פירוש, ולא הגהה. ועיין רש"י מנחות ט"ו ב', ד"ה מפגל. וכבר תמה עליו בתיו"ט במשנה שם פ"ב מ"ד. והדברים פשוטים, ואיני מעיר על כך, אלא משום שראיתי למפרש אחד של התוספתא שטעה, ופירש "ונסכיהן", כלומר של ישראל, ואולי הברייתא שלנו כר' טרפון דמתנדב יין סתם הוא לאישים, משום ש"לכאורה נסכי קרבנות הם לספלים ואינם שייכים למערכה".</i> 
<small>85-89.</small> <b>ולא היו מוסיפין עליה אלא שני גיזרי עצים עם תמיד של בין הערביים, כדי לקיים מצות עצים בלבד, שנ' ובער עליה הכהן. </b>בבבלי הנ"ל: ולא היו הכהנים צריכים להביא עצים למערכה, חוץ משני גזירי עצים כדי לקיים מצות עצים. ולא נתברר שם לאילו גזרי עצים מכוונים, וחסרה שם הראיה מן הפסוק (ויקרא ו', ה'). וברש"י במקומו: חוץ משני גזירין. <b>של בין הערבים</b>, שהן חובה, כדאמרי' בפרקין דלעיל (כ"ו ב'). ובהגהות הב"ח תמה: ולא הבנתי, דהרי אף בשחרית חן חובה. וכנראה שרש"י פירש ששני גיזרין של שחרית הרי באו בבוקר עם המערכה של שחרית, ואפשר שבלעדם לא היה אש של המערכה תדירה, ואין כאן רבותא שהביאו אותם מחמת החובה של שני גזירים. ועיין בריטב"א במקומו מ"ש בשם "ויש שכתבו". ובירושלמי הנ"ל: היה אור המערכה מתגבר ועולה, משהיו נותנין שני גיזירי עצים <b>בשחרית</b> לא היו נותנין כל היום. ולכאורה הדברים תמוהים, וכי חולק הירושלמי על ההלכה שאף תמיד של בין הערבים זקוק לשני גזירים, והרי כן מוכח מכמה משניות, ולמדוה בתו"כ ויקרא, נדבה סוף פרק ה', ז' רע"ב, ועיין גם בבבלי כאן כ"ו ב'. ובבבלי מנחות פ"ט ב' רצו לומר שתמיד של בין הערבים בלי שני גיזרי עצים פסול. וקרוב לוודאי שהירושלמי לא נחת כלל לדין שני גיזרי עצים, שהם כעין חלק מקרבן תמיד (עיין ר"מ פ"ט מה' ביאת מקדש ה"ה), וכשם ששני גיזרי עצים של יחיד הם קרבן (עיין מנחות כ' ב' ומקבילות), אף של ציבור הם קרבן.<sup class="footnote-marker">19</sup><i class="footnote">ועיין מ"ש לעיל ח"ה, עמ' 1105, הערה 7.</i> והירושלמי מרמז שהקרבן של גיזרי עצים בשחרית נתן כח במערכה שתתגבר כל היום כולו, אבל בוודאי שהיו נותנין שני גיזרי עצים אף בין הערבים, משום שהוא כעין חלק מקרבן תמיד של בין הערבים, ואינו שייך לקיום האש כלל.<br>ונראה שמטעם זה הביאה התוספתא את הפסוק המדבר בשני עצים של שחרית, משום שנאמר שם: <b>והאש על המזבח תוקד בו לא תכבה, ובער עליה הכהן עצים בבקר בבקר</b> וכו', משום שלמדו מכאן שאין מצות שני גיזרי עצים מפני קיום אש המערכה, אלא מצוה מיוחדת, ואין הברל בין שני גיזרי עצים של שחרית לבין הגיזרים של בין הערבים.
<small>89-90.</small> <b>משמת שמעון הצדיק תשש כחה של מערכה וכו'. </b>וכ"ה בירושלמי הנ"ל, ובבבלי יומא ל"ט א' הנ"ל בכ"י ב' (עיין דק"ס שם, עמ' 108, הערה י'). ולפנינו בבבלי: מכאן ואילך פעמים מתגבר, פעמים אין מתגבר. ובכ"י אוקספורד שם הורכבו שתי הנוסחאות. 
<small>93-94.</small> <b>ברכה נכנסת בשתי הלחם, ובלחם הפנים. </b>וכע"ז בירושלמי הנ"ל. ובבבלי הנ"ל: ונשתלחה ברכה <b>בעומר</b> ובשתי הלחם ובלחם הפנים. ועיין מ"ש להלן שורה 100–101, ד"ה לא היתה, בעניין אם העומר דינו בכל המשמרות, או במשמר הקבוע בלבד, עיי"ש. 
<small>94-97.</small> <b>שתי הלחם מתחלקות בעצרת לכהנים, ולחם הפנים ברגל לכל המשמרות לאנשי משמר. </b>וכ"ה בד. ובכי"ע חסר "לאנשי משמר", ובמקבילות חסרה כל הפיסקא. ולכאורה נראה שבד ובכי"ו נוסחא כפולה, והיתה קיימת גירסא: ולחם הפנים ברגל לאנשי משמר, ונתערבבו שתי הגירסאות.<sup class="footnote-marker">20</sup><i class="footnote">וסובר תנא זה ש"חלק כחלק יאכלו" (דברים י"ח, ת') כפשוטו הוא, בכל דברים שבאים מחמת הרגל (עיין בפירש"י לתורה שם במקומו), אבל לחם הפנים שאינו בא מחמת הרגל מתחלק לאנשי משמר.</i> אבל דעה זו מתנגדת למשנה (סוכה פ"ה מ"ז), לספרי שופטים פי' קס"ט ולברייתא שבבבלי סוכה נ"ו א', ועיין לעיל סוכה פ"ד הכ"א. ואין ספק שהגירסא ל"אנשי משמר" היא טעות מיכנית, שהרי גם להלן כולל לחם הפנים עם שתי הלחם, והכל ברגלים עסיקינן,<sup class="footnote-marker">21</sup><i class="footnote">כמו שפירש בתוספ' רי"ד יומא ל"ט א' במקומו, ד"ה ונשתלחה. וכן מוכח מן התוספתא, שאם לא כן מה עניין חלוקת להם הפנים לכל המשמרות לכאן, ובעל כרחינו אנו אומרים שאף ברגל היה נופל לכל אחד כזית, כדברי הרי"ד. אבל מפירש"י קידושין נ"ג א', סד"ה הצנועין. משמע שאחרי מותו של שמעון הצדיק אפילו בלהם הפנים שבכל שבת לא היה בכדי כזית, ואעפ"י שלא נחלק אלא לשני בתי אבות גרידא.</i> ואם לחם הפנים מתחלק לאנשי משמר בלבד מאי רבותיה שעלה ביד כל אחד ואחד כזית. 
<small>97-99.</small> <b>יש מהן שאוכלין ושובעין, ויש מהן שאוכלין ומותירין, ולא עלה ביד כל אחד ואחד אלא כזית. </b>וכ"ה בד. וכע"ז גם בכי"ע (אלא ששם: ושביעים ויש מהם שהם מותירין ולא היה מגיע לכל וכו'). ובירושלמי הנ"ל: והיה נופל לכל אחד ואחד עד כזית, ויש מהן שהיו אוכלים ושביעין, ויש שהיו אוכלין ומותירין.<sup class="footnote-marker">22</sup><i class="footnote">ויש כאן שתי ברכות: אחת שבלחם עצמו נשתלחה ברכה, והשנייה שנתברך בתוך מעיהם של כמה מן הכהנים, כתוספות רי"ד הנ"ל, ד"ה וכל כהן. ובוי"ר פל"ד, הוצ' ר"מ מרגליות, עמ' תשפ"ט (ובמקבילות שצוינו שם): או ברכה שרת בידו של אותו צדיק (כלומר, שהקלי נתרבה), או ברכה שרת במעיה של צדקת, אלא ממה דכת' <b>ותאכל ותשבע ותותר </b>(רות ב', י"ד) נראין דברין שברכה שרת במעיה של צדקת. והכוונה שהברכה של הריבוי הממשי בידי בועז אינה מספיקה לבוא לידי מותר, אבל גדולה הברכה בתוך המעיים שהיא מביאה לידי מותר.</i> אבל בבבלי הנ"ל: וכל כהן <b>שמגיע וכזית</b>, יש אוכלו ושבע, ויש אוכלו ומותיר. ובירושלמי אפשר לפרש שהיה נופל לכל אחד לכל הפחות כזית, ואפילו מכזית יש שהיו אוכלין ושביעין ומותירין, ומכל שכן אם היתה הברכה מרובה והיה נופל להם יותר מכזית. ואף בבבלי אפשר לפרש כן.<sup class="footnote-marker">23</sup><i class="footnote">עיין בתוספות רי"ד הנ"ל שהגיה בבבלי: וכל כהן מגיעו כזית, עיי"ש בפירושו, אבל פירושו הוא גם לפי הגירסא שלפנינו, וכמו שכתבנו בפנים.</i> אבל בתוספתא מפורש שלא היה מגיע לכל אחד יותר מכזית, ועיין מ"ש להלן. 
<small>100-101.</small> <b>לא היתה ברכה נכנסת לא בשתי הלחם ולא בלחם הפנים. </b>וכ"ה בד. ובכי"ע: נסתלקה הברכה (והשאר חסר). ובירושלמי הנ"ל: ניטלה ברכה משתי חלחם ומלחם הפנים. אבל בבבלי הנ"ל: <b>נשתלחה מאירה בעומר</b> ובשתי הלחם ובלחם הפנים. והבבלי מזכיר כאן "עומר" כשם שהוא מזכיר ברישא. והואיל והרבותא היא כאן שמתחילה היתה ברכה משתלחת, והכהנים היו אוכלים ושבעים אפילו בשעה שהיו המתנות נחלקות לכל המשמרות (ואפילו לחם הפנים ברגל עסיקינן)<sup class="footnote-marker">24</sup><i class="footnote">עיין לעיל הערה 22.</i> הרי משמע מכאן שאף העומר שוה לשתי הלחם וללחם הפנים ודינו בכל המשמרות, משום שבא מחמת הרגל. ובמשנה למלך פ"ד מה' כלי המקדש ה"ה תמה למה לא מנה הר"מ גם את העומר בתוך הנקרבים והנאכלים ע"י כל המשמרות. ובערוך לנר (סוכה נ"ה ב', ד"ה מה שאמור ברגלים) הידש שהעומר הוא באנשי משמר הקבוע בלבד, עיי"ש סברתו, וכן משמע קצת מסתימת דברי הר"מ בפ"ז מה' תמידין ומוספין סהי"ב. והוא חידוש גדול. ואפשר שהר"מ נקט ע"פ משנתנו (מנחות פ"ו מ"א), ולא נכנס כאן לדין של המשמרות. ואף במרכבת המשנה ובהר המריה על הר"מ פ"ד מה' כלי המקדש הנ"ל תפסו כדבר פשוט שהעומר הוא בכל המשמרות, כדין כל קרבן שבא ברגל. ולשון הברייתא שבבבלי יומא כאן מסייעת להם. וכן מפורש בתוספות רי"ד במקומו, ד"ה ונשתלחה. והברייתא שבתוספתא ושבירושלמי שלא הזכירו כאן מנחת עומר אפשר משום שהכהנים לא היו להוטים אחרי מנחת שעורים (והיו מקיימים מצות אכילת קדשים בשאר מנחות),<sup class="footnote-marker">25</sup><i class="footnote">ועיין בשו"ת מהר"י ברונא סי' קס"א (וציין לו בגליוני הש"ס להגר"י ענגיל במקומו) ומ"ש בהגהות מהר"ץ חיות במקומו בשם החתם סופר. ולא עוד אלא שלא כל הכהנים היו מדקדקים במצוות לאכול דבר שאינו מקובל עליהם, עיין מנחות ק' א', ד"ה ששונאין, ועיין בשו"ת מהר"י ברונא הנ"ל. ומה שלא הזכירה התוספתא לעיל סוכה פ"ד ה"י והי"א אלא שתי הלחם ולחם הפנים הוא משום שיש מקום לטעות ששתי הלחם אינן בכל המשמרות, מפני שאינן דוחות יום טוב ונאפות מערב יו"ט, וגם אין בהן שום עבודה שהיא מעכבת, כמו שפירש לנכון בהר המריה פ"ד מה' כלי המקדש ה"ה אות י"א. ולחם הפנים בוודאי צריך לשנות שם, כדי ללמד שחלוקה עבודתו מאכילתו, אבל בעומר אין שום חידוש, ופשיטא שהוא לכל המשמרות, כדין כל הקרבנות הבאים מחמת הרגל.</i> ולפיכך היה בה כזית לכל אחד, אפילו משמת שמעון הצדיק, שהרי לא נשתלחה בו מאירה (לשיטת התוספתא והירושלמי), אלא שלא נכנסה בו ברכה, ואף בלי ברכה היה בעומר כזית לכל אחד שרצה לאכול ממנו. 
<small>102-104.</small> <b>הצנועין מושכין ידיהם, והגרגרנין חולקין ביניהן, ולא עלה ביד כל אחד ואחד אלא כפול. </b>וכ"ה בד. ובכי"ע: הצנועין מושכין את ידיהם והגרגרנים חולקין (בלי המלה "ביניהן", ועיין להלן בשם הבבלי), ואין מגיע לכל אחד מהם אלא כפול. ובירושלמי הנ"ל: והיה נופל לכל אחד ואחד מהן עד כאפון, הצנועין היו מושכין את ידיהן, והגרגרנים היו פושטין את ידיהן. ואף כאן הפירוש בירושלמי שלא היה נופל לכל אחד ואחד יותר מאפון, אבל לפעמים גם פחות מאפון, עיין מ"ש לעיל, שורה 97–99, ד"ה יש מהן, ובשתיהן נקטו את הרבותא. ועיין בבלי קידושין נ"ג א', חולין קל"ג א'.<br>ובבבלי יומא הנ"ל: וכל כהן <b>שמגיעו</b><sup class="footnote-marker">26</sup><i class="footnote">כ"ה בכי"מ. ובדק"ס, עמ' 108, בטעות הדפוס: שמגיע. וכ"ה ("שמגיעו") בכמה כתי"י ובראשונים, עיין דק"ס שם הערה כ'. ויש להוסיף שכ"ה גם בילקוט המכירי תהלים ע"א, עמ' 344. וכן היתה הגירסא גם לפני רש"י ביומא כאן, כמו שמוכח מדבריו ל"ט סע"א שכתב: "ובימי שמעון את מי שמגיעו כפול לא היו מושכין ידיהם", ואין להבין את דבריו אלא אם כן גרס "כהן שמגיעו". ומכאן דייק שדווקא אחרי מותו של שמעון הצדיק נהגו הצנועין כן, אבל לפני מותו היו נוטלין אפילו אם לא הגיעו אלא כפול, מפני שבכפול היה שבע, ומכל שכן בכזית. ועיין מה שהאריך בדק"ס שם.</i> כפול, הצנועין מושכין את ידיהן, והגרגרנין <b>חולקין</b>.<sup class="footnote-marker">27</sup><i class="footnote">כ"ה בכ"י ב', וכ"ה בבבלי קידושין נ"ג א' ובחולין קל"ג א' וכן מוכרח מן הסוגייא בקידושין. עיין דק"ס הנ"ל, סוף הערה כ'. אבל מה שמסתייע שם מן התוספתא, הרי לפניו עדיין לא היה כ"י ערפורט. ובדפוס: <b>חולקין ביניהן</b>, ואין לפרש, איפוא, "חולקין - חוטפין", כפירוש הבבלי קידושין הנ"ל, עיין בריטב"א שם.</i> ואפשר לפרש שאם היו הרבה כהנים איסטנסים שלא רצו להכנס למחלוקת, ומיד וויתרו על חלקם, והיה מגיע כזית לכל אחד אפילו אחרי מותו של שמעון הצדיק, לא היו הצנועים מושכין את ידיהם, עיין בריטב"א ביומא במקומו וברש"י ל"ט סע"א (ובחנם מחקו הרש"א).<br>ובתוספות ישנים ביומא העירו על הבבלי פסחים ג' ב': הנהו תלתא כהני חד אמר להו הגיעני כפול, וחד אמר הגיעני כזית, וחד אמר הגיעני כזנב הלטאה.<sup class="footnote-marker">28</sup><i class="footnote">והכהנים נקטו שיעורים ששערו בהם חכמים, כגון כזית (בכמה מקומות), כפול (לעניין שומר, כמפורש בתוספתא עוקצים פ"ב ה"ה, כגירסת קטעי הגניזה והר"ש, עיין תס"ר ח"ד, עמ' 177. וכן בבבלי חולין קי"ט א', ועיי"ש קי"ח ב'), וזנב הלטאה היינו כעדשה, כמו שפירש בתוספות העזרה לתו"כ שמיני סוף פרשה ה' (ע"א ע"ג מספרו, ד"ה ר' יוסי בר' יהודה), ודבריו גבוהים מאד, כדרכו. ולא בחנם בדקו אחרי כהן זה שתפס שיעור שלא שיערו בו אלא שרץ גרידא, וכלשונו של ר' יוסי בר' יהודה בתו"כ שם ובבבלי חגיגה י"א א'.</i> ובמרומי שדה להנצי"ב ביומא פירש שמעשה שהיה בימי שמעון הצדיק היה, ואפילו כשהגיעו כפול היה משביעו, עיי"ש. ברם מתוך הסוגיא עצמה בפסחים אינו מוכח שמדברים בחלוקת מתנה אחת, אלא מספרים על לשון כהנים, ואפשר שכל אחד סיפר על חלקו, ומי שאמר שהגיעו כזית כיון לחלקו בלחם הפנים במשמרת הנכנסת, ומי שאמר שהגיעו כפול כיוון לחלקו במשמרת היוצאת, וכמו שפירשו בתוספות הכמי אנגליה במקומן, ואף לדברי הת"ק בסוף סוכה אפשר שבמשמרת אחת היו פחות כהנים, והגיע לכל אחד כזית, ובמשמרת שניה היו יותר והגיע לכל אחד כפול, ומעשה שהיה אחרי מותו של שמעון הצדיק היה, ובימי שמעון הצדיק לא היה נופל לחלק כל אחד ואחד פחות מכזית, כמפורש בתוספתא ובירושלמי, ואין לו סתירה מן הבבלי, עיין מ"ש לעיל שורה 97–99, ד"ה יש מהן. ועיין מ"ש להלן בסמוך סד"ה ואשר.<br>ואשר לשיעור מצות אכילת קדשים, עיין בפתח עינים להחיד"א ביומא במקומו שהאריך בזה, וציין למ"ש במחזיק ברכה או"ח סי' תע"ה ולאריכות שבחקרי לב ח"א סי' צ', קפ"ח ע"א ואילך. ולפלא שלא העירו על דברי התוספות בקידושין נ"ג א', ד"ה וקאמר, ומדבריהם משמע שהטילו גורלות בלחם הפנים אחרי מותו של שמעון הצדיק (על כזית), והיה מי שקבל כזית (כדי לקיים מצוות אכילת לחם הפנים), והשאר היה בשביל כל הכהנים, ובזה תירצו את דברי התלמוד בפסחים ג' ב' הנ"ל, שהיה כהן שקיבל כזית, ואחר שקבל כפול.

Halakhah 8

<small>104-107.</small> <b>מעשה בכהן אחד מצפורי שנטל חלקו וחלק חבירו, ואע"פ כן לא עלה בידו [אלא כפול]. </b>השלמתי ע"פ ד וכי"ע, ואף בלי ההשלמה הפירוש כן. ובירושלמי ובבבלי הנ"ל, לא נזכר כלל מה עלה בידו, עיין מ"ש להלן בסמוך. ובכי"ע: מעשה בציפורי שנטל וכו', וצ"ל: <b>בציפוריי</b> (=בציפוראה), כלומר, כהן מציפורי. והיה, כנראה, ממשמר ידעיה, עיין ירושלמי תענית פ"ד ה"ח, ס"ח ע"ד, קה"ר פ"ז, י"א, וברייתא של משמרות הכהנים. 
<small>107-108.</small> <b>והיו קורין אותו בן החמסן עד היום. </b>בד ובכי"ע: בן <b>חמסן</b>, אלא שבכי"ע נקודה על הסמ"ך, ובגליון: צ, כלומר, קרי: <b>חמצן</b>.<sup class="footnote-marker">29</sup><i class="footnote">צוקרמנדל הדפיס בטעות: בן קמצן.</i> וכן בבבלי הנ"ל: והיו קורין אותו בן חמצן עד יום מותו<sup class="footnote-marker">30</sup><i class="footnote">ובפירוש ר"ח: והיו קורין אותו <b>חמסן</b>. ובכ"י אוקספורד בבבלי: והיו קורין אותו חמצן (עיין דק"ס יומא במקומו).</i> וכו' מאי קרא אלקי <b>פלטני מיד רשע מכף מעול וחומץ</b> (תהלים ע"א, ד') וכו'. ובערוך ערך חמץ ב': בר"ג דפרק טרף בקלפי ובפ' האיש מקדש וכו' ובתוספתא דסוטה מעשה באחד שחטף חלקו וחלק חברו והיו קורין אותו בן חמצן עד יום מותו וכו'.<br>אבל בירושלמי הנ"ל: והיה נופל לכל אחד ואחד מהן עד <b>כאפון</b> וכו', מעשה בכהן אחד בציפורין שנטל חלקו וחלק חבירו, והוא היה נקרא בן האפון עד היום, הוא שדוד אמר <b>פלטיני מיד רשע מיד מכף מעוול וחומץ</b>. ובעה"ש ערך חמץ ב' הנ"ל שער שאף בן האפון פירושו בן האפול, כפי שיוצא מתחילת דברי הירושלמי "עד כאפון" (במקום "כפול" שבמקבילות), ואף "בן חמצן" פירושו בן האיפול, בן פול, מן הארמית "חימצין".<sup class="footnote-marker">31</sup><i class="footnote">אחד ממיני הקטניות, עיי"ש. והדרשה בירושלמי ובבבלי אינה אלא אסמכתא על משחק המילים. ושוב שער שם שהוא כינוי מעין "בעל הפול" שבתוספתא כלים ב"ק פ"א ה"ו: מה תעשה שלא מצאך בעל <b>הפול </b>(זו היא הגירסא הנכונה המקויימת ע"י כמה מן הראשונים, עיין מ"ש בתס"ר ח"ג, עמ' 3, לשורה 22). ושוב שער שהכוונה לישמעאל בן פיאבי כה"ג והסתמך על דברי פרליס במונטסשריפט חכ"א (1872), עמ' 256. ואם אנו מקבלים השערה זו, נ"ל יותר שהכוונה שם לכהן שלנו, שהיה כנראה מיוחס ממשמרת ידעיה (עיין מ"ש לעיל בסמוך סד"ה מעשה), ומשום כך אמרו עליו שהיו קורין לו בן האפון <b>עד היום</b>, משום שהיה מן הממונים בעלי הזרוע, והשם נדבק לו עד יום מותו. ולא עוד אלא שאנשי ציפורי היו ידועים בפזיזותם, ואף החכמים בזמן התנאים האחרונים והאמוראים סבלו מהם, והם היו "מריבי כהן".</i><br>ואשר לעצם העניין, עיין מ"ש הנצי"ב בהעמק שאלה ריש סי' ד', עיי"ש מה שהאריך בהבדל בין גזלן לחמסן. ונראה לי יותר שקראו לו בן חמצן (=חמסן), משום שלא חטף אלא כפול. וכן אמרו בירושלמי ב"מ פ"ד רה"ב, ט' ע"ג (ובמקבילה בב"ר פל"א, ה', עמ' 279): ומה היה <b>חמסן</b>, הוה בר נש טעין קופה מליאה <b>תורמוסין</b>, והיו מתכוונין ונוטלין פחות משוה פרוטה, דבר שאינו יוצא בדיינין. ובמדרש מאור האפלה, עמ' נ"ט: איזחו חמס זה <b>החוטף</b> ממון מיד אחרים, מה בין חמס לגזל שהגזל לוקח אותו מיד בעליו בחזקה, והחומס חוטף אותו מבעליו. וכנראה שהכוונה לחוטף ממון שאינו יוצא בדיינים, ועיין חולין קל"ג א', ועיין בהעמק שאלה הנ"ל ריש סי' ד'. ולפ"ז "בן האפון" הוא החמצן (=החמסן) שחטף כפול, דוגמת החמס של דור המבול שחטפו תורמוס, תורמוס.<br>ונראה שאף לפי הירושלמי והבבלי לא עלה בידו אלא כפול (כמפורש בתוספתא) בשני החלקים יחד, ולעגו חביריו על אותו בעל ידים יפות, שלא עלה בידו אלא כפול, ועיין תוספות קידושין נ"ג א', ד"ה מאי.
<small>108-109.</small> <b>שנה שמת בה שמעון הצדיק וכו'. </b>בבלי יומא הנ"ל ל"ט ב', מנחות ק"ט ב', ירושלמי יומא פ"ה ה"ג, מ"ב ע"ג, וי"ר פכ"א, י"ב, הוצ' ר"מ מרגליות, עמ' תצ"ג. 
<small>113-114.</small> <b>שנה זו נכנס עמי ולא יצא וכו'. </b>וכ"ה בירושלמי ובוי"ר הנ"ל. ובבבלי הנ"ל: והיום (במנחות הנ"ל: שנה זו) נזדמן לי זקן אחד <b>לבוש שחורים ועטוף שחורים</b>, נכנס ולא יצא עמי. ועיין בעין יעקב ביומא (בסוף מועד בליקוטיו מן הירושלמי) סי' מ"ח שהעיר על שינוי הלשון בין הבבלי והירושלמי, עיי"ש. ובמנחות בכי"ר גם בסיפא: "ונכנס עמי <b>ויצא</b> עמי", ולפי זה ההבדל הוא רק בצבע הבגדים, אבל קרוב לוודאי שיש שם ט"ס. 
<small>114-115.</small> <b>לאחר הרגל [חלה] שבעת ימים ומת. </b>כ"ה ("חלה") בד, בכי"ע ובבבלי יומא ומנחות הנ"ל, וכן עיקר, ובאו ללמדנו ששמעון הצדיק מת מיתה של חיבה, כמפורש בירושלמי בכורים פ"ב ה"א, ס"ד רע"ד (מס' שמחות פ"ג ה"ט): לשבעה מיתה של חיבה. ובירושלמי ובוי"ר הנ"ל לא נזכר באיזה זמן בשנה מת. 
<small>115-116.</small> <b>[משמת] שמעון הצדיק נמנעו אחיו מלברך בשם. </b>בכי"ע: ונמנעו חביריו מלברך בשם (והמלים "משמת שמעון הצדיק" חסרות שם). ובד: "משמת שמעו' הצדיק פסקו מלברך בשם. בספרי' א' נמנעו אחיו מלברך בשם". ובבבלי יומא ומנחות כגי' כי"ע.<sup class="footnote-marker">32</sup><i class="footnote">אלא שבבבלי: "אחיו הכהנים", או "אחיו" (במקום "חביריו"), עיין דק"ס יומא שם.</i> ופירש בתוספ' רי"ד ביומא שהכוונה לשם של בן ארבעים ושתים אותיות, ולפ"ז הכוונה לברכת כהנים גרידא, אבל בהזכרת כה"ג ביוה"כ לא נמנע מלהזכיר את השם בן מ"ב אותיות, כבקידושין ע"א א' (ומקבילות) שציין לו הרי"ד. ובתוספות כאן ל"ח א', ד"ה הרי, פירשו משום שלא זכו הכהנים לגילוי שכינה. וברש"י כת"י מנחות ק"ט ב' (לפי שטמ"ק שהביא בדק"ס שם, עמ' 266, הערה ס'): ונמנעו אחיו הכהנים מלברך את העם בשם המפורש, שלא היו יודעין לאומרו בקדושה ובטהרה. 

Halakhah 9

<small>117-118.</small> <b>מעוררין אלו הלוים, שאומ' על הדוכן עורה למה תישן ה' וכו'. </b>כ"ה ("הלוים") בד ובכי"ע, ובכי"ו בטעות: "שהלוים". והברייתא מפרשת את משנתנו פ"ט מ"י (ומקבילה במשנה סוף מע"ש): יוחנן כהן גדול וכו', אף הוא בטל את המעוררין ואת הנוקפין וכו'. ומפרשת התוספתא שהכוונה ללויים שהיו אומרים בבוקר: <b>עורה למה תישן ה', הקיצה אל תזנח לנצח</b> (תהלים מ"ד, כ"ד). ובבבלי מ"ח א': מאי מעוררים, אמר רחבה בכל יום שהיו עומדים לוים על דוכן ואומרים <b>עורה למה תישן ה'</b>. ובירושלמי פ"ט הי"א, כ"ד ע"א (וסוף מע"ש): את המעוררין. <b>אותן</b> שהיו אומרין <b>עורה למה תישן ה'</b> וכו'. ועיין במחרש"א כאן ובתוספות חדשים במשניות סוף מע"ש.<br>ובספרי יוונית ויוונות, עמ' 255 ואילך, ביארתי שיוחנן כה"ג לא נתכון אלא לבטל את קריאתו בבקר בבית המקדש, שכן נהגו הגויים באותם המקדשים שהיו סגורים בלילה, והיו מתחילים את עבודתם במזמור "עורה בשלום", עיי"ש, ובטל מנהג זה כשם שבטל את הנוקפים, עיין מ"ש להלן.
<small>119-120.</small> <b>אמ' להן רבן יוחנן בן זכיי, וכי יש שינה לפניו וכו'. </b>וכ"ה ("רבן יוחנן בן זכאי") גם בד, אבל בכי"ע ליתא, והכוונה איפוא ליוחנן כהן גדול, וכן משמע מלשון הבבלי והירושלמי הנ"ל, ורבן יוחנן בן זכאי בזמן יוחנן כהן גדול עדיין לא נולד. ועיין גירסת כי"ע להלן בסיפא. ונראה שהכוונה לרבן יוחנן בן זכיי שבאר את פירוש הכתוב עצמו לתלמידיו, וכן מסתבר, שיוחנן כה"ג לא ירד לבאר את הכתובים ללויים.<br>ובכי"ע: אלא כשישראל שרויין בצרה, ואומות העולם שרויין בשלוה, <b>אומרין עורה למה תישן ה'</b>. ולפי גירסא זו יש כאן הוספת התנא לדברי יוחנן כה"ג, והלויים היו אומרים מזמור זה לפני נצחון החשמונאים כשישראל היו שרויין בצרה.

Halakhah 10

<small>123.</small> <b>נוקפין, אלו שמכין את העגל בין קרניו, כדרך שמכין לע"ז. </b>וכ"ה ("שמכין") גם בד ובירושלמי ("שהיו מכין") כאן הנ"ל וסוף מע"ש. ובכי"ע: <b>שמושכין</b><sup class="footnote-marker">33</sup><i class="footnote">ואולי צ"ל: <b>שמכישין</b>. וקרוב לוודאי שהיא ט"ס בכי"ע.</i> וכו'. ובבבלי מ"ח א': מאי נוקפים. אמר רב יהודה אמר שמואל שהיו מסרטין לעגל בן קרניו, כדי שיפול דם בעיניו, אתא איהי בטל, משום דמיחזי כי מומא. במתניתא תנא שהיו חובטין אותו במקלות, כדרך שעושין אותו לפני ע"ז. ובירושלמי לא נזכר שעושין כן לע"ז. ובספרי הנ"ל יוונית ויוונות, עמ' 255, הראיתי שמנהג זה היה רווח מאד בפולחן האלילי, ולפיכך ביטל אותה יוחנן כהן גדול (ואפילו אם יחבטו בה רק כדי הימום בלבד, כדי שתהא נוחה להישחט, עיין להלן).<br>והנה כל המקורות (חוץ מן <b>הברייתא</b> שבבבלי) נוקטין כאן "עגל", והכוונה לבקר (עיין שקלים פ"ה מ"ג) וגם לפר (עיין ר"ח תענית כ"ה ב'), עגלא תילתא, עגלה משולשת,<sup class="footnote-marker">34</sup><i class="footnote">ועיין להלן פרה פ"א ה"ה, בבלי ר"ה י' א' ומקבילות. ועיין ב"מ פ"ה מ"ד ומ"ש בספרי יוונית ויוונות, עמ' 288.</i> והוא משום שפר מתנגד כשמוליכים אותו לטבח, אבל לא צאן טבחה (עיין ישעי' נ"ג, ז'). ועיין בהגהות יעבץ לבבלי מ"ח א' מה שתמה על שמואל.
<small>124.</small> <b>אמ' להן יוחנן כהן גדול, עד מתי אתם מאכילין את המזבח טריפות. </b>בכי"ע בטעות: אמר להן רבן יוחנן בן זכאי וכו', והוא בוודאי שיבוש,<sup class="footnote-marker">35</sup><i class="footnote">בירושלמי סוף מע"ש, <b>בכי"ר</b>: אמ' להם <b>רבן </b>יוחנ' כהן גדול. ובס' הישר לר"ת סי' תל"ט, הוצ' הרש"ש שלזינגר, סוף עמ' 259: ועוד דאמרי' ששלח רבן יוחנן בן זכאי וראה שהיו מפרישין תרומה גדולה וכו' (עיין להלן בתוספתא).</i> ואפשר שהוא גליון שנכנס מן הרישא, עיין מ"ש לעיל שורה 119–120, ד"ה אמר להן. והגירסא "טריפות" היא גם בד ובכי"ע, וכ"ה בירושלמי סוף מע"ש הנ"ל בכי"ל ובכי"ר, ובשרידים מן הגניזה (עמ' 222) ובכי"ר כאן. אבל בדפוסים בירושלמי בסוטה: עד מתי אתם מאכילין את המזבח <b>נבילות</b>. ובבבלי כאן: עד מתי אתם מאכילין <b>נבילות</b> למזבח. נבילות? הא שחיט להו, אלא <b>טריפות</b>, שמא ניקב קרום של מוח. ושמא לפנינו תיקון ע"פ הבבלי, והגירסא "נבילות" שבירושלמי שבד"ו (וכ"ה בכי"ל) מקורית, ופעמים שהבהמה מתה לפני שמספיקים לשחוט אותה, עיין מ"ש בספרי יוונית ויוונות הנ"ל, עמ' 254, הערה 17. ויוחנן כה"ג הוסיף טעם אחר ועיקרי שיש כאן חשש של טריפה, או נבילה, אבל משום מנהג ע"ז אפשר שלא היו שומעין לו, משום שהוא מנהג שלנו, והיו אומרים ש"לאו חוקה היא" אלא נוחיות בעלמא (עיין בבלי ע"ז י"א א'). תדע לך שהוא כן שבירושלמי לא הזכירו כלל שהיו עושין כן לע"ז. ועיין בח"ד.<br>ובירושלמי ובבבלי מוסיף: עמד ועשה (בבבלי: והתקין) להם טבעות (בבבלי: טבעות בקרקע), עיין במשנת תמיד פ"ד מ"א, מדות פ"ג מ"ה. ועיין בסוף משנת סוכה וברש"י שם נ"ו סע"א, ד"ה וטבעתה, ובערוגת הבושם ח"א, עמ' 61.
<small>124-125.</small> <b>עד ימיו היה פטיש מכה בירושלם בחולו של מועד. </b>במשנה פ"ט מ"י וסוף מע"ש לא נאמר אלא: עד ימיו היה פטיש מכה בירושלים, ומפרשת התוספתא "בחולו של מועד". וכ"ה בבבלי מ"ח א'. ובירושלמי לא נזכר לא כאן ולא במע"ש שהכוונה לחול המועד. אבל אין ספק שגם בירושלמי פירשו כן. וכן בירושלמי מו"ק פ"א ה"ב, פ' ע"ב: <b>איירא</b><sup class="footnote-marker">36</sup><i class="footnote">כלומר, היורה של בית המרחץ, עיין מ"ש לעיל ח"ג (שבת), עמ' 199, הערה 45.</i> דציפורין איתפחת במועדא, חברייא סברין מימר שרי, מן הדא, ומתקנין את קילקולי המים. א"ר פינחס לא אמר ר' ירמיה אלא משום <b>הלכת הפטיש</b>. ומכאן שאף הירושלמי פירש את משנתנו כן,<sup class="footnote-marker">37</sup><i class="footnote">עיין להלן הערה 53, ולהלן הערה 38.</i> ויוחנן כהן גדול אסר אף בצרכי רבים (עיין לעיל שם בירושלמי), ועיין בבלי מו"ק י"א א' ובמפרשים שם, וברש"י כאן למשנתנו מ"ז רע"ב.<br>ואני מעיר על כך שלא נסיק מסתימת לשון הירושלמי במע"ש ובסוטה שלא חשש לפרש מהו "היה פטיש מכה בירושלם", שפירשו שהכוונה לכל השנה, ומשום רעש אתינן עלה,<sup class="footnote-marker">38</sup><i class="footnote">עיין במשנת ב"ב פ"ב סמ"ג. והסופר היוני אתיניוס בספרו "חכמי הסעודה" (סי"ב 518c) מוסר שהסיבריטים היו הראשונים שלא נתנו בעריהם אומניות המשמיעות קול רעש (τὰς ποιούσας ψόφον τέχνας), כגון נפחים, נגרים וכדומה, <b>כדי שלא להפריע להם משנתם</b>, ואסרו אף גידול תרנגולים בתוך העיר (עיין במשנת ב"ק ספ"ז ובמקבילות).</i> ויוחנן כהן גדול ביטל את הכאת הפטיש, לשם שקט.
<small>125-126.</small> <b>אף הוא גזר על הוודיי, וביטל את הדמיי. </b>וכן בד: אף הוא גזר על <b>הודאי</b> וכו'. ובכי"ע: אף הוא גזר על <b>הוידוי</b> וביטל את הדמאי. אבל בבבלי מ"ח א', ב"מ צ' א': והתניא אף הוא ביטל את <b>הוידוי</b> וגזר על הדמאי. וכל המפרשים הגיהו את התוספתא ע"פ הבבלי והפכו את הגירסא. וקרוב לוודאי שהנכון הוא בכי"ע, וצ"ל: על <b>הוידוי</b> גם בכי"ו וד, והוא שינוי קל.<sup class="footnote-marker">39</sup><i class="footnote">וכן נשתבש בערוך ערך ד (דד), עה"ש, עמ' 22: תניא (כלומר בבבלי שהבאנו להלן בפנים) אף הוא בטל את <b>הודאי </b>וכו', וצ"ל: הוידוי.</i> והכוונה שגזר על הוידוי, שלא יתוודו אף הללו שהפרישו את המעשרות כתיקונן.<sup class="footnote-marker">40</sup><i class="footnote">עיין בירושלמי כאן וסוף מע"ש, וכפירוש הגר"א, שגזר שלא יתוודו המתקנים, מפני הבושה. שלא לבייש את הללו שאינם יכולים להתוודות.</i><br>ברם את הלשון "וביטל את הדמאי" שבכל נוסחאות התוספתא אין לשבש כלל,<sup class="footnote-marker">41</sup><i class="footnote">בס' המפתח לר"ן ברכות מ"ז א', הוצ' גולדענטהאל, כ"ב ע"א, מביא את הברייתא שבבבלי כגירסא שלפנינו ("ביטל את הוידוי וגזר על הדמאי"), ומוסיף: וזו היא הבריתא בתוס' סוטה. ואין מכאן שום ראייה שגרס כן בתוספתא, ואין כאן אלא ציון למקור הברייתא, כדרכו להראות על המקורות.</i> ולהלן נראה שכן יוצא גם מתוך התוספתא בסיפא. ובמשנתנו הנ"ל אמרו: ובימיו אין אדם צריך לשאול על הדמאי, ונחלקו הראשונים בפירושה ונדחקו בה. ובירושלמי כאן וסוף מע"ש אמרו: ובימיו אין אדם צריך לשאול על דמאי. שהעמיד זוגות. ופירש הגר"א: שהעמיד ממונים לראות אם מפרישין העם, ותיקן להם כדאמרן שיהא מפריש<sup class="footnote-marker">42</sup><i class="footnote">כלומר, הברייתא שבירושלמי לעיל שם, התוספתא להלן בסיפא והברייתא בבבלי מ"ח א'. ועיין בהגהות הרש"ש סוף מע"ש, והוא כירושלמי, וכעין פירוש הגר"א.</i> וכו'. ונראה שהכוונה שהעמיד זוגות לתקן להם את הכרי, משום שרוב ע"ה לא ידעו לתקן את הכרי, עיין מ"ש לעיל ח"א דמאי, עמ' 245, ובהערה 33 שם. ומהם היו כהנים, עיין בבלי כתובות ע"ב א' ובגליון שם, ועיין במשנת טהרות פ"ט מ"ד ומ"ש בתוספת ראשונים ח"ד, עמ' 96.<br>ובירושלמי כאן וסוף מע"ש היתה קיימת מסורת שדרשה כמה מתקנות יוחנן כה"ג לגנאי, ואמרו: משבא אלעזר בן פחורה ויהודה בן <b>פכורה</b><sup class="footnote-marker">43</sup><i class="footnote">כ"ה בירושלמי כאן, וכ"ה בשרי"ר, עמ' 222, ואף בכי"ר: בן פכירה. ובמע"ש בטעות: בן פתירה (בכי"ל שם: פטירה, והיא טעות, וצ"ל: פכירה). ואף שתי השמות לגנאי, כלומד, הפוער והפוכר (ההורס), וכמו שאמרו בב"ר רפס"ז, עמ' 753: פכיר תרעא, ועיין ערוך ערך פכר.</i> היו נוטלין אותן (כלומר, את המעשרות) בזרוע, והיה ספיקה בידו למחות ולא מיחה. והזוג הזה היה מחונפי יוחנן כה"ג, כפי שיוצא מן הבבלי קידושין ס"ו א', כפי שראו כבר החכמים.<sup class="footnote-marker">44</sup><i class="footnote">עיין מ"ש דירינבורג בספרו המצויין Essai sur l'histoire וכו', עמ' 79 ואילך, והוא הסיפור שמספר יוסף הכהן בקדמוניות סי"ג פ"י, ה', סי' 290 ואילך. והוא קורא לחונף זה אלעזר בלי שם אביו. ואף לפנינו אין כאן אלא כינוי.</i><br>וקרוב בעיני שהוא אחד מן הזוגות שהעמיד יוחנן כה"ג לתקן את המעשרות, אלא שהזוג הזה כשתיקן את המעשרות (כציווי יוחנן כה"ג, עיין להלן בסיפא ובמקבילות) נטל את כל המעשרות בכח, ולא קיימו הבעלים מצוות נתינה, ולא עוד אלא שלמתקנים אסור לקבל את המעשרות,<sup class="footnote-marker">45</sup><i class="footnote">ואפשד שלמעשה זה רמזו בס"ז סוף קרח, עיין מ"ש לעיל ח"א, דמאי, עמ' 257.</i> והיה בידו של יוחנן כה"ג למחות ולהעביר אותם ולא מיחה, ומשום כך דרשו את מעשהו לגנאי. ולפ"ז מובנת יפה לשון המשנה "ובימיו אין אדם צריך לשאל על הדמאי", מפני שהכל מתוקן ע"י הזוגות. ואף לפי מסורת התוספתא הלשון מתבארת יפה, עיין מ"ש להלן.
<small>126.</small> <b>לפי ששלח לכל עיירות ישראל וכו'. </b>ירושלמי כאן פ"ט הי"א, כ"ד ע"א, סוף מע"ש, נ"ו ע"ד (בשם ר' יוחנן), בבלי כאן מ"ח א' בפתיחת "תניא". ועיין לעיל הערה 35. 
<small>127.</small> <b>מעשר ראשון ומעשר שיני מקצתן מפרישין וכו'. </b>מקורות הנ"ל, כפו"פ פמ"ה (ד"ו, תי"ו ע"א, הוצ' לונץ, עמ' תר"כ) בשם "תוספת מסכת סוטה סוף פי"ג" (כ"ה בד"ו). 
<small>128.</small> <b>[אמר] הואיל ותרומה וכו'. </b>בכי"ו חסרה המלה "אמר", וכ"ה בכפו"פ הנ"ל. אבל בד: <b>אמר להן יוחנן כ"ג</b> הואיל וכו'. וכן בכי"ע: <b>אמר</b> תרומה וכו'. וכ"ה בירושלמי הנ"ל: <b>אמר</b> הואיל וכו'. ובבבלי הנ"ל: אמר להם, בני, באו ואומר לכם וכו'. 
<small>128-129.</small> <b>ותרומה גדולה עון מיתה ותרומת מעשר עון טבל. </b>כ"ה בכי"ע ובכפו"פ הנ"ל, ובכי"ו נשמטה המלה "מיתה" ובד: ותרומת מעשר טבל עון מיתה. ואף לפנינו הכוונה ששניהם אם אכלם בעון מיתה, וכן טבל הטבול להם בעון מיתה, ועיין בתוספות יבמות פ"ו א', ד"ה מה. ובירושלמי הנ"ל: הואיל ומעשר ראשון במיתה, ומעשר שני בעון טבל וכו', כלומר, טבל טבול לתרומת מעשר בעון מיתה, אף טבל טבול למעשר שני כן, עיין ספרי ראה פיס' ע"ב, עמ' 137, ובמקבילות שצוינו שם. 
<small>129.</small> <b>יהא אדם קורא שם לתרומה ותרומת מעשר. </b>וכ"ה בכפו"פ הנ"ל, וכ"ה בירושלמי כאן ומע"ש הנ"ל בכל הנוסחאות. ובכי"ע: קורא שם <b>לתרומה ולמעשר</b>. ובד: קורא שם לתרומה תרומ' מעשר. ולפי פשוטה של לשון מוכח שיוחנן כהן גדול אמר כן לעמי הארץ שיפרשו הכל, היינו תרומה וגם תרומת מעשר, ומע"ש יחללו על המעות והמעות שלהם (ונמצא שאינם מפסידים הרבה). והזוגות הממונים עשו כן. וכן מוכח מן הלשון "לתרומה", ולפי מסורת הבבלי הרי לא נחשדו ע"ה על תרומה גדולה, כמפורש ברישא כאן. ובבבלי נוסח אחר בברייתא זו, 
<b>ונותנן לכהן. </b>עיין בהגהות הרש"ש כאן מ"ח א' ובתוספות רע"א דמאי פ"א לתויו"ט אות ו', ושם פ"ד סמ"ד להרע"ב, אות מ', ועיין בפירוש הר"ש שם. ועיין מ"ש לעיל ח"ו (יבמות), עמ' 127. 
<small>130-131.</small> <b>והשאר מעשר, מעשר עני, המוציא מחבירו עליו הראיה. </b>וכ"ה בד. ובכי"ע ובכפו"פ הנ"ל: והשאר מעשר <b>ומעשר</b> עני וכו', וכ"ה בירושלמי סוטה בשרי"ר, עמ' 222. ובירושלמי סוף מע"ש: והשאר <b>מעשר</b> (כ"ה בכי"ל, ומחקו המגיה) מעשר עני שהמוציא וכו'. ונראה שבבא זו אינה דבוקה לשלפניה, והיא מפרשת את משנתנו: "ובימיו אין אדם צריך לשאול על הדמאי", שהרי הכרי מתוקן (ע"י הממונים) כמפורש ברישא, והשאר שנשאר, והוא מעשר ראשון, או מעשר עני (בשנת מעשר עני), המוציא מחבירו עליו הראיה, ואין מעכשיו שום שאלה בקונה מע"ה. ולפ"ז מתבארת הלשון שברישא "וביטל את הדמאי" שע"י הזוגות שהעמיד בטל את הדמאי. ובברייתא שבבבלי מ"ח א' מסורת אחרת, והיינו שהכל בלוקח מע"ה עסיקינן, ושם באמת לא נזכר שמפריש תרומה גדולה.<br>ולעניינינו יש לציין לסוף דברי הירושלמי (סוטה פ"ט סהי"א, כ"ד רע"ב): <b>דמאי</b>.<sup class="footnote-marker">46</sup><i class="footnote">כלומר, פיסקא ממשנתנו כאן וסוף מע"ש: "אין אדם צריך לשאול על הדמאי".</i> ר' יוסי בשם ר' אבהו, ר' <b>חזקיה</b> בשם ר' יודה בן פזי. דמאי <b>דמתקן,<sup class="footnote-marker">47</sup><i class="footnote">כ"ה בכי"ר. ולפנינו, וכן בשרי"ר: דמי תקין, וצ"ל: דמיתקין (במלה אחת).</i> דמי</b><sup class="footnote-marker">48</sup><i class="footnote">כ"ה בשרי"ר, ולפנינו בטעות: ומי.</i> לא תקין. וכן בסוף מע"ש: דמאי וכו' <b>ר' חזקיה</b> בשם ר' יודה בן פזי דמאי <b>דמיתקן</b>,<sup class="footnote-marker">49</sup><i class="footnote">כ"ה בכי"ל, והמגיה נתן שתי נקודות לחלק את המלה לשתים, ועל פיו נדפס בד"ו.</i> דמאי לא תיקן. וכן בירושלמי שבת ספ"ב: דמיי <b>דמתקן</b>,<sup class="footnote-marker">50</sup><i class="footnote">כ"ה בשרי"ר, ואף לפנינו: דמאי דמיתקן (במלה אחת).</i> דמאי לא תקן.<sup class="footnote-marker">51</sup><i class="footnote">ובירושלמי עירובין ספ"א משובש, עיי"ש. ועיין להלן, הערה 54, בשם רבינו נסים.</i> ובפירושו נ"ל לשער בדרך אולי ואפשר שר' חזקיה מפרש את משנתנו (סוטה ומע"ש), וחוזר על הפיסקא "דמאי", כלומר, למה אין אדם צריך לשאול על הדמאי, "דמתקן", משום שהכל מתוקן (או: שהכרי מתוקן), וכבר דאגו לכך הכהנים בעלי הזרוע (עיין לעיל בירושלמי) שהוציאו את כל המעשרות מבעלי השדות בכוח, "דמיי לא תיקן", אבל דמיי עצמו לא תיקן יוחנן כה"ג,<sup class="footnote-marker">52</sup><i class="footnote">ומטעם זה הובאו דברי ר' חזקיה בשם ר' יהודה בן פזי כמו שהם במקומם העיקרי (כרגיל בירושלמי) שדווקא בימי יוחנן כה"ג תוקן הדמאי, אבל אחרי מותו הדמאי בספיקו עומד.</i> ובגנותו המשנה מדברת, כשיטת ר' חזקיה לעיל שם גם בהכאת הפטיש בירושלים.<sup class="footnote-marker">53</sup><i class="footnote">שהוא אומר "לא מסתברא עד סוף ימיו", כלומר שכל זמן שהיה חי היה הפטיש מכה בירושלים, והכל לגנאי. ומכאן שהכל בחול המועד עסיקינן, עיין לעיל הערה 37.</i> ויש כאן מסורת שחולקת על הברייתא<sup class="footnote-marker">54</sup><i class="footnote">ובעל כרחינו אנו אומרים כן, שהרי לעיל בסמוך דרש הירושלמי את ביטול הוידוי לגנאי, שלא כברייתא שלנו בתוספתא ושבירושלמי לעיל שם. ואני נוטה מפירושי הראשונים ז"ל, משום שרבינו נסים (ספר המפתה ברכות מ"ז א', הוצ' גאלדענטהאל, כ"ב ע"א) סמך על הגירסא שבירושלמי עירובין שהיא שונה משאר כל הנוסחאות, ועיין לעיל הערה 51.</i> שבתוספתא להלן והברייתא שבבבלי.<br>ברם מסורת ר' חזקיה היא לפי לשון משנתנו "ובימיו אין אדם צריך לשאול על הדמאי", משום שבימיו תוקן הכל ע"י בעלי הזרוע, ויוחנן עצמו לא תיקן כלום, אבל בתוספתא כאן מפורש "וביטל את הדמאי",<sup class="footnote-marker">55</sup><i class="footnote">וכן בלשון הברייתא שבבבלי "וגזר על הדמאי", ואמרו כאן בפירוש "<b>ונותנן </b>לכהן", ולא שיקח בזרוע.</i> והתקנה מיוחסת <b>אליו</b>, והכל לשבח, כמסורת הראשונה שבירושלמי וכשיטת הבבלי שלא נזכרו שם כלל פירושים לגנאי. ופשיטא שאני אומר כ"ז בזהירות מרובה, ושמא ילמדו מדברי לפרש את דברי ר' חזקיה בשם ר' אבהו בדרך יותר נוחה.

Chapter 14



Halakhah 1

<small>1-2.</small> <b>רבן יוחנן בן זכיי אומ' משרבו הרצחנין, בטלה ערופה וכו'. </b>במשנתנו פ"ט מ"ט: משרבו הרצחנים בטלה עגלה ערופה, משבא אלעזר בן דינאי וכו', ולא נזכר שם ר' יוחנן בן זכאי אלא להלן בבטול מים המאררים. וכן לא נזכר שמו בברייתא שלנו שבבבלי מ"ז ב'. ועיין מ"ש להלן בסמוך. ומהרי"ן אפשטין במבואות לספרות התנאים, עמ' 400, הערה 41, כתב שהמשנה והתוספתא מבדילים בין "בטלה" ו"פסקו", כלומר מאליהם. ברם אין שום הבדל ביניהם אלא לעניין גיוון הסיגנון, ואף אין הבדל בין ר' פלוני ביטל לבין ר' פלוני הפסיק. 
<small>2-4.</small> <b>לפי שאין עגלה ערופה באה אלא על הספק, עכשיו רבו ההורגין בגלוי. </b>וכ"ה בברייתא שבבבלי הנ"ל. ובספרי שופטים ריש פיס' ר"ה, הוצ' ר"א פינקלשטין, עמ' 240: <b>כי ימצא</b> (דברים כ"א, א'). ולא בשעה שמצוי. מיכן אמרו משרבו הרצחנים בטלה עגלה ערופה משבא אלעזר בן דיניי וכו' (כלשון משנתנו). ואף שלא נקבע בוודאות מי הוא אלעזר בן דיניי,<sup class="footnote-marker">1</sup><i class="footnote">עיין בספרות שצויינה בהערות ר"א פינקלשטין לספרי הנ"ל.</i> אבל מסתבר שעגלה ערופה בטלה בסוף ימי הבית השני, בימי רבן יוחנן בן זכאי.<br>והנה בספרי (וכן בירושלמי כאן רפ"ט, כ"ג ע"ב) הנ"ל אמרו שאין מביאין עגלה ערופה בשעה שהחללים מצויין. וכן מפורש בירושלמי כאן פ"ט ה"א, כ"ג רע"ג, אלא שיש שם השמטה ושיבוש (והמפרשים נשתבשו בפירושו), והנכון הוא בשרידים מן הגניזה הוצ' הר"ל גינצבורג (ואני מכניס בסוגריים את ההשמטה שבדפוסים): אמר ר' פינחס בי ר' בון נאמר כל אותן ארבע עשרה שנה [לא היו עורפים, דכ' <b>כי ימצא</b>, לא בשעה שהן מצויין. וכל אותן ארבע עשרי שנה] <b>מצויין</b><sup class="footnote-marker">2</sup><i class="footnote">וכ"ה ("מצויין") גם בכי"ר, ובכי"ל חסרה מלה זו והושלם בין השורות "מצויינין". וכן הדפיסו בד"ו.</i> היו. ונראה שאין שם אלא דימוי בעלמא, וכשם שלא היו מביאין עגלה ערופה בסוף בית שני, כן לא הביאו באותן י"ד שנה שכיבשו וחילקו, משום שהחללים היו מצויים, ותלו שגויים הרגו אותם, אעפ"י שמצאו קרוב לעיר שאין בה גויים.

Halakhah 2

<small>4-5.</small> <b>משרבו המנאפין, פסקו מי מרים וכו'. </b>במשנתנו הנ"ל מוסיף: ורבן בן זכאי הפסיקן שנאמר (הושע ד', י"ד) <b>לא אפקוד על בנותיכם</b> וכו'. ואף שם אין הכוונה שציווה והפסיקו, אלא קיים את המצב שבמציאות, ומצא לו אסמכתא מן הכתובים. ועיין ירושלמי פ"ט ה"ט, כ"ד ע"א, בבלי מ"ז ב'. ועיין ספרי נשא סוף פיס' כ"א, עמ' 25, מדה"ג נשא, הוצ' פיש, עמ' קכ"א, הוצ' רבינוביץ, עמ' ע"ג. ועיין מ"ש מהרי"ן אפשטין במבואות לספרות התנאים, עמ' 400. 
<small>5-6.</small> <b>שאין מי מרים באין אלא על הספק. </b>בבלי מ"ז ב', בכי"מ, ונשמט לפנינו. וכן בחזקוני נשא, קי"ב ע"ג: לפי שאין המי' באין אלא על הספק. כך נדרש במסכת סוטה. 
<small>6-7.</small> <b>עכשיו כבר רבו הרואין בגלוי. </b>וכ"ה בד. ובכי"ע חסר כ"ז. אבל היה כן גם לפני הר"מ שפסק פ"ג מה' סוטה הי"ט: משרבו המנאפין <b>בגלוי</b> וכו', וניסח ע"פ התוספתא כאן. ובירושלמי פ"ט ה"ט, כ"ד ע"א: <b>לאלה בקרב עמה</b> (במדבר ה', כ"ז), בזמן שעמה שלום, לא בזמן שעמה פרוצים. 

Halakhah 3

<small>7-9.</small> <b>משרבו בעלי הנאה, בא חרון אף לעולם, ובטל כבוד תורה. </b>וכ"ה בד. ובכי"ע: בטלה כבוד תורה ונתקלקל הדין. ובבבלי מ"ז ב': נתעותו הדינין ונתקלקלו המעשים ואין נוה בעולם, ועיי"ש מ"א ב'. ועיין חידושי אגדות למהרש"א סנהדרין כ"ו רע"ב. ועיין להלן בסמוך. 
<small>9-12.</small> <b>משרבו לוחשי לחישות בבית דין, נתעוותו המעשים, ונתקלקלו הדינין, ופסקה השכינה מישראל. </b>וכע"ז בד. ועיין מ"ש לעיל בסמוך. ובכי"ע: משרבו לוחשי לחישות <b>בדין</b>, בא חרון אף לעולם, ונסתלקה שכינה מישר'. וכנראה שהגי' בכי"ע היא ע"פ הבבלי מ"ז ב'. ופירש"י: לוחשי לחישות. עורכי הדיינין ומתלחשים עם הדיינים וכו'. ובמאירי עמ' קכ"ב: שמתלחשים היאך נעשה דבר פלוני והיאך נסתיר עצה פלונית. ולולא דבריהם ז"ל אולי היה אפשר לפרש "לוחשי לחישות" כברוב המקומות, והיינו הולכי רכיל, עיין ר"ח פסחים נ"ז א'. והכוונה ללוחשי לחישות בדין, שהולכים רכיל ומגלים סוד מי חייב ומי זיכה, עיין במשנת סנהדרין פ"ג מ"ז, בבלי שם ל' א', ל"א א'. וכבר אמרו בדב"ר כי תצא י"ד: ע"י שהיה ביניכם לשון הרע סלקתי את שכינתי מביניכם וכו'. ועיין ירושלמי פיאה פ"א ה"א ט"ז ע"א ומקבילות. ופשיטא שע"י כך נתעוותו המעשים ונתקלקלו הדינין שהדיינים היו מפחדים מפני התקיפים ובעלי זרוע, שלא ייגלה להם מי חייב אותם. והולכי רכיל בבית דין כאילו דברו לה"ר על השכינה כביכול, משום <b>אלקים נצב בעדת אל</b> (תהלים פ"ב, א'), עיין בבלי שם. ועיין מ"ש להלן, שורה 16–18, ד"ה ובאסתר רבה. 

Halakhah 4

<small>12-13.</small> <b>משרבו רואין לפנים, בטל לא תכירו וכו'. </b>וכ"ה בד. ובבבלי מ"ז ב': משרבו רואי פנים <b>בדין</b> וכו'. ובכי"ע: משרבו הרואין, בטל לא תכירו וכו'. וכנראה שנשמט שם בט"ס המלה "לפנים". ועיין בהגהות הרש"ש מ"ז ב'. 

Halakhah 5

<small>16-18.</small> <b>משרבו מטילי מלאי על בעלי בתים, רבה שוחד והוטה משפט וכו'. </b>בבלי הנ"ל. ופירש"י: הדיינים מטילים מלאי פרקמטיא שלהם על בעלי בתים היודעים בטיב סחורה שישתכרו הדיינין על ידו. ועיין רש"י פסחים נ"ג ב', ד"ה מטיל מלאי. ועיין מ"ש להלן שו' 23–24, סד"ה ר' יהוד'.<br>ובאסתר רבה (פתיחה אות ט') נמסרו בשם רבן גמליאל חמשה דברים: מן דסגו דייני שיקרא סגו סהדי שיקרא וכו', ועיין בהגהות הרד"ל שם. ועיין בריש מדרש אבא גוריון.
<small>21-22.</small> <b>וכי לקחו שוחד ומשפט הטו. </b>כלומר, כיצד אפשר לומר (ש"א ח', ג'): <b>ולא הלכו בניו בדרכיו ויטו אחרי הבצע ויקחו שוחד ויטו משפט</b>, והרי מן הלשון ולא הלכו בניו בדרכיו משמע "בדרכיו הוא דלא הלכו, מיחטא נמי לא חטאו" (בבלי שבת נ"ו א'), ועיי"ש נ"ו ב' ("כלבב דוד אביו הוא דלא הוה, מיחטא נמי לא חטא"). ובב"ר פפ"ה, י"ב, עמ' 1047: איפשר בני שמואל הצדיק עושין כן, כלומר, אתמה. ועיין הלשון במדרש שמואל פ"ז, ד', הוצ' בובר, עמ' 26. 

Halakhah 6

<small>22-23.</small> <b>ר' מאיר אומ' חלקם שאלו בפיהם. </b>בבלי שבת נ"ו א', חולין קל"ג א'. ור' מאיר סובר שתבעו את המעשרות (שהיו לויים) בפיהם והיו דנים. וכן מפורש בירושלמי כאן פ"א ה"ד, ט"ז ע"ד (כתובות רפי"ג, ל"ה ע"ד): דריש שלש מקראות לשבח וכו', <b>ולא הלכו בניו בדרכיו ויטו אחרי הבצע</b>, שהיו נוטלין מעשר ודנין. ובב"ר הנ"ל בדפוסים: על ידי שהיו נוטלים את המעשר ודנין בו העלה עליהם הכתוב כאילו לקחו שוחד. ועיין מדרש שמואל פ"ז, ד', עמ' 26. ולעיל דמאי פ"ה ה"כ, עמ' 92 (ובמקבילות בירושלמי ובבבלי) אמרו על כהנים ולויים המסייעים בבית הגרנות: <b>ראשיה בשחד ישפטו וכהניה במחיר יורו</b> (מיכה ג', י"א). ועיין בבלי כתובות ק"ה ב', וע"ז אמרו (מכות כ"ד א') <b>מואס בבצע מעשקות</b> (ישעי' ל"ג, ט"ו) כגון ר' ישמעאל בן אלישע, כלומר, שלא קיבל ראשית הגז, מפני שהנותן בא לדון לפניו. ולפיכך מובנים דברי הכתובים, שהרי לעיל בסמוך אמרו במקרא (ש"א ספ"ז): <b>והלך מידי שנה בשנה וסבב בית אל והגלגל וגו' ותשבתו הרמתה כי שם ביתו</b> וגו'. ודרשו (ברכות י' ב', נדרים ל"ה א'): כי שם ביתו כל מקום שהלך ביתו עמו, כלומר, שלא נהנה כלום מאחרים. ועיין ש"א י"ב, ג' ואילך ובבבלי נדרים ל"ח א' הנ"ל ובמדרש שמואל פי"ד, ט'. ברם "בניו לא הלכו בדרכיו", ולא די להם שנהנו מאחרים, אלא שתבעו את המעשרות בפיהם. ועיין ב"ר פפ"ה הנ"ל, עמ' 1046, שהביאו את מדות שמואל, ואח"כ הביאו את מעשי בניו, וכפירוש הנ"ל. ועיין בבלי שבת נ"ו א' (לעיל מן הברייתא שלנו) והעתקנו אותו להלן בסמוך. ועיין מ"ש להלן שו' 24–27, ד"ה ועיין ירושלמי. 
<small>23-24.</small> <b>ר' יהוד' אומ' מלאי הטילו על בעלי בתים. </b>וכ"ה בברייתא בשבת הנ"ל. ובירושלמי סוטה וכתובות הנ"ל: אמר ר' ברכיה מברכתא היתה עוברת, והיו מניחין צרכיהן של ישראל והיו הולכין עוסקין בפרקמטיא. ובב"ר הנ"ל, עמ' 1047: מברכתא היתה עוברת <b>בבאר שבע</b> (כלומר, במקום שהיו דנים שם, עיין ש"א ח', ב'), והיו מניחין צרכי ציבור והולכין בצרכי עצמן, ומכוח אותו מעשה העלה הקב"ה עליהן כאילו לקחו שוחד. ועיין במדרש שמואל פ"ז, ד', עמ' 26. ובבבלי שבת נ"ז א': אלא מה אני מקיים <b>ויטו אחרי הבצע</b>, שלא עשו כמעשה אביהם, שהיה שמואל הצדיק מחזר בכל מקומות ישראל ודן אותם בעריהם וכו', והם לא עשו כן, אלא ישבו בעריהם, כדי להרבות שכר לחזניהן ולסופריהן. ובר"מ פ"ג מה' סנהדרין ה"ג: כל דיין שיושב ומגדל מעלתו כדי להרבות שכר לחזניו ולסופריו הרי הוא בכלל הנוטים אהרי הבצע, וכן עשו בני שמואל וכו'. ולפי מקורות א"י הנ"ל משמע שע"י שעסקו בפרקמטיא הזניחו את ההשגחה על סופריהם וחזניהם, והם הם שלקחו שוחד, כמו שפירש בח"א המהרש"א בשבת נ"ו א', עיי"ש. ועיין לעיל שו' 16–18, ד"ה משרבו מטילי. 
<small>24-27.</small> <b>ר' עקיבא אומ' מתנות נטלו בזרוע. ר' יוסה או' קופה של מעשרות לקחו בזרוע. </b>וכ"ה בד. אבל בכי"ע: ר' עקיבא אומ' קופה <b>יתירה</b> של מעשרות נטלו, ר' יוסי אומ' מתנות נטלו בזרוע. וכ"ה בבבלי שבת נ"ו א' הנ"ל בכי"י ובילקוט ב"י (עיין דק"ס שם, עמ' 115, הערה ס'). ובדפוסים שם: קופה יתירה של מעשר נטלו <b>בזרוע</b>. ונראה שהמלה "בזרוע" היא באשגרה מדברי ר' יוסי, שאם לקחו קופה <b>יתירה</b> של מעשר הרי יש כאן שוחד אפילו אם לא נטלו בזרוע. ולפי מסורת התוספתא בכי"ו ובד שלא נזכר שם "יתירה", גרסינן "בזרוע" בשתיהן.<br>ולעצם העניין נראה שאין הבדל גדול בין הגירסאות אלא בשיטות התנאים, והכוונה אחת, שנטלו קופה של מעשרות שהיו מיועדות ללויים אחרים (אבל עדיין לא זכו בהן), ואשר למתנות הכוונה, כנראה, לזרוע, לחיים וקיבה, כמו שפירש"י בלשון ראשון, והם נהגו כאותו לוי שהזכירו אותו בבבלי חולין קל"א א',<sup class="footnote-marker">3</sup><i class="footnote">ופירש"י: כשהיו התינוקות מוליכין הזרוע והלחיים והקבה לכהן חוטפים מידיהם. וכן פירש"י שם קל"ג א', ד"ה דחטיף מתנתא. והתינוקות קטנים היו, עיין לעיל כתובות פ"ג ה"ג, ובבלי שם כ"ח ב', ועדיין לא זכו למקבל.</i> ועיין במרומי שדה להנצי"ב שם. ור' עקיבא ור' יוסי הטילו עליהם אשמה יותר כבדה מאשר ר' מאיר ור' יהודה, ולפיכך אמרו בבבלי שם "כתנאי", וזוגי זוגי קתני, עיין בהגהות הגרא"מ הורוביץ במקומו.<br>ועיין ירושלמי שביעית רפ"ג, ל"ד ע"ג (מע"ש פ"ה ה"ה, נ"ו ע"ב), ושם אמרו על ר' חייא בר אבא שהפסיק מלקבל מעשרות מפני שאמרו עליו שהורה להיתר לסילני, מפני שהיה מקבל ממנו מעשרות.
<small>27-29.</small> <b>אע"פ שלא קלל עלי את שמואל אלא על תניי, ראה היאך דבקה בו. </b>בבבלי מכות י"א א': א"ר אבהו קללת חכם אפילו על תנאי היא באה (ופירש"י: ולא נתקיים התנאי וכו', שלא כיחד). מנלן, מעלי. דקאמר ליה לשמואל <b>כה יעשה לך אלקים וכה יוסיף אם תכחד ממני דבר</b> (ש"א ג', י"ז), ואף על גב דכתיב (שם י"ח) <b>ויגד לו שמואל את כל הדברים ולא כחד ממנו</b>, כתיב <b>ולא הלכו בניו בדרכיו</b> (שם ח', ג'). ובמדרש שמואל פ"י, ב': כה יעשה לי אלקים וכה יוסיף אינו כתוב כאן, אלא <b>כה יעשה לך אלקים וכה יוסיף</b>, אמר לו כשם שאין בני יורשין את מקומי, כך אין בניך יורשין את מקומך. 

Halakhah 7

<small>29-31.</small> <b>משרבו מקבל אני טובתך, ומחזיק אני טובתך, רבו איש הישר בעיניו יעשה. </b>כלומר, שנתמעטו גומלי חסדים בישראל, ואם אדם מקבל טובה, הוא מבטיח שיחזיק טובה בעד כך,<sup class="footnote-marker">4</sup><i class="footnote">ואין כאן גמילות חסד כלל, וכל מה שאדם עושה אינו אלא כדי להפיק תועלת לעצמו.</i> <b>רבו איש הישר בעיניו יעשה</b> (שופטים י"ז, ו'). וכ"ה בבבלי מ"ז ב', ופירש"י: שהרואה שהדיינים מסבירים לו פנים מפני טובה שעשה להם, ואינו מתיירא מהם. ובילקוט המכירי ישעי', עמ' 46, מעתיק את הברייתא בשם "תוספתא דסוטה". ועיין מ"ש לעיל שורה 16–18, ד"ה ובאסתר רבה. 
<small>32-33.</small> <b>וסרחה כל המלכות כולה, ואזלא ונזלא. </b>וכ"ה בד. ובכי"ע: <b>ואזלה ונולה</b>. ובבבלי חסרה כאן בבא זו, וישנה להלן בסמוך כמו בתוספתא, עיין מ"ש להלן בסמוך. ובילקוט המכירי הנ"ל הסרה כאן בבא זו. ובפסיקתא שהובאה במכירי ישעי', עמ' 196 (אינה לפנינו): משל לבת מלכים וכו', <b>סרחה</b>, מנעו ממנה אותה שררה והיא <b>מתנוולת</b>. 
<small>33-36.</small> <b>ומשרבו איש הישר בעיניו יעשה, שפלים הגבהו וגבוהים השפלו, סרחה כל המלכות כולה אזלא ונזלא. </b>וכ"ה בד. ובכי"ע ובילקוט המכירי הנ"ל חסר כאן "סרחה" וכו' עד הסוף, ועיין לעיל בסמוך ד"ה וסרחה. ובבבלי מ"ז ב': ומשרבו <b>איש הישר בעיניו יעש'</b>,<sup class="footnote-marker">5</sup><i class="footnote">חמש מלים אילו נשמטו בהוצאות שלנו, אבל ישנן בכי"מ ובאגדות התלמוד.</i> שפלים הוגבהו והגבוהים הושפלו, ומלכותא אזלא ונולא (בכי"מ: אזל' <b>ואזלא</b>). ובח"א למהרש"א, ד"ה ומלכותא: וי"ג (=ויש גורסין) אזלא ונזלא בזיי"ן,<sup class="footnote-marker">6</sup><i class="footnote">בדקתי בכל הדפוסים הישנים שבביה"מ כאן, בעין יעקב ובאגדות התלמוד ולא מצאתי גירסא זו. ושמא כיון לתוספתא.</i> וקאי אמלכות רומי וכו' כמו <b>יזל מים</b> וכו'. ונראה שגירסא זו שהיא גם גירסת התוספתא בכי"ו ובד וודאי נכונה,<sup class="footnote-marker">7</sup><i class="footnote">ובהוספה למשנתנו פ"ט מט"ו: וספריא כחזניא, וחזניא כעמא דארעא, ועמא דארעא אזלא ודלדלה. וברש"י מ"ט דע"ב: אזלא <b>ונוולא</b>. הולכים ודלים ומתנוולים, ועיין בגליון שם. ובמשנה כ"י קויפמן: וספייה כתלמידייה, ותלמידייה כעמא, ועמא כעמי, אזלה <b>וגזלה</b>. ובמשנה הוצ' לו: וספריא כתלמידיא, ותלמידיא כעמא, ועמא <b>כעממי </b>(האותיות "מי" נכתבו בסוף השורה מלמעלה), אזלא <b>ונזלה ודללה</b>. ובמלא"ש בשם ר' יהוסף אשכנזי: ותלמידיא כעמא, ועמא <b>כעממיא</b>, אזלא <b>ודלדלא ונוולא</b>. וכ"ה בפיה"מ להר"מ בכ"י ק' (הוצ' הר"י קאפח, עמ' דע"ט), אלא ששם בסיפא: אזלא <b>ונזלא</b>. וכ"ה במנוה"מ הוצ' ענאלאו ח"ב, עמ' 351, אלא ששם: אזלא ומתנוולא. ובמאירי, עמ' קכ"א: וחזניא כעמא דארעא, ועמא כעמי אזלה ונזלה ודללה. ויש כאן (וכן בהוצ' לו ובנוסחאות שהיו לפני ר' יהוסף אשכנזי) תרכובת של שתי נוסחאות, וכן, כנראה, היה גם לפני רש"י הנ"ל (כגירסת ר' יהוסף אשכנזי), וכן מוכיחה הנדידה ממקום למקום (ונזלה ודללה, ודלדלא ונוולא), סימן מובהק להוספה. והכוונה לפי הגירסאות האילו: העם כגוים (עממיא), כמלכות רומי שהולכת ומזדלדלת.</i> ואשר לפירושה שמא יש כאן תיאור המלכות בימיהם, ואמרו שהשפלים הוגבהו והגבוהים הושפלו ונתקלקלה (corrumpitur) כל המלכות, כולה הולכת ומזדלזלת.<sup class="footnote-marker">8</sup><i class="footnote">כנראה שלפנינו בטוי עממי מן השרש זל, או "זלל", ועיין מ"ש להלן פט"ו, שורה 49–50, ד"ה משמת ר' חנינא.</i> ובאמת מזמנו של ספטימיוס סווירוס ואילך הוגבהו השפלים, והגבוהים הושפלו, וסרה גדולת הסינט וירד כבוד המלכות (נזדלזלה), והמצביאים מפשוטי העם לבשו כתר מלכות. ולפי זה ברייתא זו היא מתקופה יותר מאוחרת. 
<small>36-37.</small> <b>משרבו צרי עין וטורפי טרף, הן הן שופכי דמים וכו'. </b>וכ"ה בד ובכי"ע ובילקוט המכירי הנ"ל. ובברייתא שבבבלי מ"ז ב' חסר "הן הן שופכי דמים". ועיין בחידושי אגדות למהרש"א שם, ולצרי עין ולמקפחי פרנסה שיורדים לחיי חבריהם נאה השם "הן הן שופכי דמים" ועיין להלן, שו' 53, ד"ה והן הן. 
<small>39-40.</small> <b>ועברו על מה שכתו' בתורה השמר לך וכו'. </b>עיין בחידושי אגדות למהרש"א הנ"ל. 

Halakhah 8

<small>41-42.</small> <b>משרבו מושכי הרוק, נתמעטו התלמידים ובטל כבוד תורה. </b>וכ"ה בד ובכי"ע. ובבבלי הנ"ל: משרבו מושכי הרוק, רבו היהירים ונתמעטו התלמידים, והתורה חוזרת על לומדיה. ופירש"י: מושכי הרוק. מאריכין הרוק, ומדת גאוה היא.<br>ונראה שמסורת הבבלי מדוייקת, שכן ראיתי בספרו של Ammianus Marcellinus סכ"ז פ"ג, ה' ואילך, שמתאר את יהירותו של Lampadius שהיה Praefectus של העיר רומי (בשנת 365 למספרם). והוא נותן שם (סי' ז') דוגמא ליהירותו (vanitatis autem eius exemplum). ולעיל שם (סי' ה') הוא כותב עליו: homo indignater admodum sustinens, si etiam cum spueret non lauderatur, ut id quoque prudenter praeter alios faciens. כלומר, אדם שהקפיד מאד שלא שבחוהו אפילו ביריקתו (כיצד הוא יורק), משום שהוא עושהה ביותר אמנות מכל אדם אחר. ובמס' דרך ארץ רבה פ"ח (הוצ' היגר, עמ' 122): תלמיד חכם צריך שיהא <b>צנוע</b> וכו' <b>וברוקו</b>.
<small>42-45.</small> <b>משרבו אחרי בצעם לבם הולך, רבו האומרים לרע טוב ולטוב רע. </b>וכ"ה בבבלי מ"ז ב'. והברייתא קישרה את הפסוק ביחזקאל ל"ג, ל"א, עם הפסוק בישעי' ה', כ', משום שבישעי' שם (ה', כ"ג) מסיים: <b>מצדיקי רשע עקב שחד וצדקת צדיקים יסירו ממנו</b>. 
<small>46-47.</small> <b>נתמלא כל העולם כולו הוי הוי. </b>כלומר, <b>הוי האומרים לרע טוב</b> וכו', <b>הוי חכמים בעיניהם</b> וכו', <b>הוי גבורים לשתות יין</b> וכו' <b>מצדיקי רשע עקב שחד</b> וכו' (ישעיה ה', כ'-כ"ג). ועיין ישעי' לעיל שם ה', ח', י"ח. 
<small>47.</small> <b>משרבו היהירים וכו'. </b>בבלי הנ"ל. 

Halakhah 9

<small>52-53.</small> <b>משרבו זחוחי הלב, רבו מחלוקות בישראל. </b>וכ"ה בבבלי הנ"ל וחולין ז' א'. ובד: משרבו זהיהי הלב וכו'. ובכי"ע: זהוהי הלב (אצל צוק' בטעות: זהורי הלב). וכן גרס ("זהוהי") בערוך גם בבבלי כאן, והיא זהוהי היא זחוחי, עיין ערוך ערך זה (ג') וערך זח. וכ"ה בסורית, ופירושו גבוהי לב. ועיין בערוך שם שהעיר גם על לשון הבבלי בחולין ז' א': ת"ח שאמר דבר הלכה וכו' ואמרי לה אין מזחיחין אותו וכו'.<br>והנה ברש"י ובמיוחס לרבינו גרשם (בחולין) פירשו שהכוונה לתלמידים זחוחי לב, ורבתה המחלוקת בדברי תורה, וכמו שאמרו להלן בסמוך בתלמידי ב"ש וב"ה, וכן מוכח מגירסת כי"ע להלן בסמוך. וכבר הראינו שהתוספתא שהיתה לפני רש"י (והצרפתים) מטיפוס כי"ע היא (עיין מ"ש במבוא לח"א, סוף עמ' י"ט), ולפיכך פירשו הצרפתים שהוא עניין אחד עם מה שנאמר להלן. אבל לפי גי' כי"ו וד בסמוך ברור שמדברים על גבוהי לב פשוטים,<sup class="footnote-marker">9</sup><i class="footnote">בריש אסתר רבה (עיין לעיל, שורה 16–18, ד"ה ובאסתר רבה): מדסגו אפייא חציפתא איתנסיב הודא והדרא ויקרא מן ברייתא. ובריש מדרש אבא גוריון שם: איתנטלא יקרא דבני אנשא.</i> עריצים מבני העם שהרבו מחלוקות בכלל ישראל, עיין להלן בסמוך.
<small>53.</small> <b>והן הן שופכי דמים. </b>וכ"ה הסיגנון לעיל, שו' 37. וכן בד: והן שופכי דמים. ומכאן שמדברים בבעלי מחלוקת בישראל שפעמים והתירו את דמן (ירוש' פאה פ"א ה"א, ט"ז ע"א). אבל בכי"ע במקום "והן הן שופכי דמים" כתוב: <b>ונעשו שתי תורות</b>. ומכאן ברור כפירש"י לעיל. ועיין בח"א למהרש"א בבבלי מ"ז ב'. 
<small>53-54.</small> <b>משרבו מקבלי מתנות, נתמעטו ימים וכו'. </b>בבבלי הנ"ל מוסיף: דכתיב <b>ושונא מתנות יחיה</b> (משלי ט"ו, כ"ז). ובד חסרה בבא זו, אבל ישנה גם בכי"ע (אחרי הבבא שלהלן), ושם: ונתקצרו השנים<sup class="footnote-marker">10</sup><i class="footnote">בריש מדרש אבא גוריון הנ"ל: מדאמר זעירא לרבא אנא רב מינך, איתקטעו שנייא מבני אינשא (פיסקא זו חסרה באסתר רבה שם).</i> <b>ופסקה טובה</b>. 
<small>55-56.</small> <b>משרבו תלמידי שמיי והלל שלא שמשו וכו'. </b>לעיל חגיגה פ"ב ה"ט, ריש עמ' 384, ובמסה"ת שם. 
<small>57.</small> <b>ונעשו שתי תורות. </b>וכ"ה בכי"ע. ובד: כשתי תורות. ועיין מ"ש לעיל ח"ה (חגיגה), עמ' 1298 ואילך. 

Halakhah 10

<small>58-60.</small> <b>משרבו מקבלי צדקה מן הגוים, כביכול, שהתחילו גוים להתמעט וישראל להתרומם, איפכא, אין נוח בעולם לישראל. </b>וכ"ה בד. וברור שכינו והפכו את הגירסא, ותלו את הקללה באחרים. וכן בבבלי מ"ז ב': משרבו מקבלי צדקה מן הגוים היו ישראל למעלה והם למטה, ישראל לפנים והם לאחור. וכ"ה גם בכי"מ. וברש"י: ישראל לפנים. <b>כינוי הוא</b>. ובמנוה"מ הוצ' ענעלאו ח"א, עמ' 69, מעתיק מן הבבלי: היו ישראל למטה וגויים למעלה, ישראל לאחור והם לפנים. וכן בכי"ע כאן: התחילו הגוים להתרבות וישראל להתמעט וכו'.<br>ולעצם העניין לא מצאנו איסור מפורש במקורות רז"ל לקבל צדקה מן הגויים, אלא שהיה הדבר מקובל אצלם, כמו שאמרו בבבלי ב"ב י', ב' שרבא קבל ארבע מאה דינרי מאיפרא הורמיז אימיה דשבור מלכא, ור' אמי לא קבל והקפיד על רבא (עיין בברייתא לעיל שם בסמוך), ואמר: <b>"לית ליה ביבש קצירה תשברנה נשים באות מאירות אותה"</b> (ישעי' כ"ז, י"א). ופירש"י: כשתכלה זכות שבידן וייבש לחלוחית מעשה צדקה שלהן, אז ישברו. ועיין סנהדרין כ"ו ב'. וע"פ הגמרא בסנהדרין פסק הר"מ (פ"ח מה' מתנות עניים ה"ט): אסור לישראל ליטול צדקה מן הגוים בפרהסיא, ואם אינו יכול לחיות בצדקה של ישראל, ואינו יכול ליטלה מן הגוים בצנעה, הרי זה מותר. וכאן הדגישה הברייתא ואמרה: <b>משרבו</b> וכו', והריבוי הזה גרם שקצירם לא יבש והתחילו הגוים להתרבות וכו'.<br>ושמא לא קבלו צדקה מן הגוים כדי שלא להמשך אחריהם, וכן נהגו המינים שנתנו צדקה לאחרים כדי למשכם, עיין אבות דר"ן פ"ב, הוצ' שכטר, עמ' 14 (ועיין בהערה ע"ו שם, ובהוספות בסוף הספר, ע"ז סע"א), ועיין מ"ש בס' "מחקרים בקבלה ובתולדות הדתות, מוגשים לגרשם שלום", עמ' קע"ד. לעומת זה אסרו הנוצרים לבני דתם לקבל צדקה מן היהודים שלא ימשכו אחריהם. עיין בדברי הירונימוס ב־ PL, הוצ' Migne כרך כ"ב, עמ' 536.

Chapter 15



Halakhah 1

<small>1-2.</small> <b>משחרב בית המקדש, בטל שמיר ונופת צופים. </b>פיסקא ממשנתנו פ"ט מי"ב. ובכי"ע הפיסקא מקוצרת וחסר שם "ונופת צופים". ובתרגום השבעים תרגם נופת צופים (תהלים י"ט, י"א): κηρίον, כלומר, יער (כמו בשה"ש ה', א': יערי עם דבשי), וכשם שתרגמו (ש"א י"ד, כ"ז) יערת דבש, ועיין בתיסוורוס של Schleusner לתרגום השבעים ערך κηρίον. וכן בתרגום שה"ש פ"ד, י"א: זלחן ספותהון יערת דובשא, כלומר, שפתותיהם [של כהנים] נוטפות יערת דבש, והיינו נופת, או נופת צופים. וכן תרגם ת"י נופת צופים (תהלים י"ט, י"א): כבריתא חליאתא. ובתרגום משלי ט"ז, כ"ד (שהוא תרגום סורי): כבריתא דדובשא ("צוף דבש"). ועיין במלונו של בן יהודה ערך יער וערך יערה, ועיי"ש ערך צוף, עמ' 5426, הע' 1. והארכתי בדברים ידועים, מפני המחלוקת שבתלמודים כאן.<br>ובירושלמי כאן פ"ט סהי"ד, כ"ד ע"ב: ונופת צופים. אמ' ר' לעזר דבש הבא בצפייה. א"ר יוסא בי ר' חנינה סולת צפה על גבי נפה, לושה בדבש וחמאה. ובבבלי מ"ח ב': מאי נופת צופים. אמ' רב סולת שצפה על גבי נפה, ודומה לעיסה שנילושה בדבש ושמן, ולוי אמ' שתי ככרות הנדבקות בתנור ותופחות ובאות עד שמגיעות זו לזו, ור' יהושע בן לוי אמר דבש הבא מן הציפיא. מאי משמע, כדמתרגם רב ששת (דברים א', מ"ד) כמא דנתזן דבריאתא ושייטן ברומי עלמא, ומתיין דובשא מעישבי טוריא.<sup class="footnote-marker">1</sup><i class="footnote">בפירוש ר"י בכור שור לס' דברים (מונטסשריפט חנ"ז, 1913, עמ' 554): <b>כאשר תעשינה הדבורים </b>(דברים א', מ"ד) שעוקצין את האדם מכאן ומכאן ואינם ממיתים אותו וכו'. ונראה שתרגום רב ששת אף הוא פירש שהכו את בני ישראל, כמו שעוקצים הדבורים את פרחי העשבים, כדי להוציא את ה"ניקטר" מהם, אבל אינם מזיקים להם.</i> ומכאן ברור שפירשו "ציפיא", צופים.<sup class="footnote-marker">2</sup><i class="footnote">כפירש"י, ולא היתה לו שום גירסא אחרת בגמרא, ואף בכי"מ כלפנינו, ואין כאן אלא פירוש ברש"י.</i><br>ואשר לירושלמי, הרי הגירסא "בצפייה" בטוחה, וכן בכי"ר: דבש בצפייה. כלומר, דבש בצופים. וכן במדרש שה"ש הוצ' גרינהוט, עמ' ל"ו: ד"א <b>נופת</b> (שה"ש ד', י"א). אמר ר' אלעזר בדבש של צופים הכתוב מדבר, דכתיב <b>דבש וחלב תחת לשונך</b> (שם), ומהוא נופת, דבש הבא בצפיה. ועיין שהש"ר פ"ד, י"א. וכן בתנחומא בובר כי תשא, ט': ר' אלעזר אומר נופת זה הדבש של צופים, יש דבש שהוא נקרא נופת צופים, שהוא מעולה מכל דבש שבעולם. ומכאן משמע שר' אלעזר פירש צופים (ובארמית צפייא) יערות הדבש, כמו שפירשו כמה קדמונים, עיין בן יהודה, ערך צוף, עמ' 5426, והוא מתאים לתרגומים. ור' יהושע בן לוי (בבבלי) פירש שהוא דבש הבא מעשבים מיוחדים הגדלים בהרים (ברמות צופים? עיין ש"א א', א'), עיין בתוי"ט למשנתנו, ובפיה"מ להר"מ במקומו.<br>ונראה שחז"ל פירשו בטל "נפת צופים" שבטל הטעם של נפת צופים (עיין הלשון בריש מי"ג ובתוי"ט שם). ורב (בבבלי) ור' יוסי בר' חנינא (בירושלמי) תארו את טעמו של נפת צופים שהיה דומה לסולת <b>צפה</b> על גבי נפה לושה בשמן ודבש. ולוי אמר שנפת צופים הוא שתי ככרות הנדבקות לתנור וכו', כלומר, שתי חלות דבש<sup class="footnote-marker">3</sup><i class="footnote">עיין ב"ב פ"ה מ"ג, בפיה"מ להר"מ שם וברע"ב שם וברשב"ם פ' א'.</i> הנדבקות בכוורת ותופחות מעל לתאים של הדונג ומגיעות זו לזו, והוא דבש זך בלי קצרים. ואין כאן אלא מליצה, שהרי את חלות הדבש היו רודים כשם שרודים ככרות מן התנור,<sup class="footnote-marker">4</sup><i class="footnote">עיין בלשון התוספתא לעיל שבת פ"ט הי"ג, עמ' 39, ובמקבילות שצוינו שם.</i> ועיין היטב בפירש"י. ולפנינו דרשות בעלמא על המלה "צופים", כן נ"ל לפרש מתוך דוחק, משום שקשה להניח שחז"ל פירשו שמשחרב בית המקדש לא היה קיים כלל נופת צופים, ושרב, לוי ור"י בר חנינא כיוונו לפירוש המלה "צופים" כפשוטה. ולפי פירושנו הכוונה בדומה לשאר דברים שניטלו טעמם מיום שחרב בית המקדש, כגון "ניטל טעם הפירות" שבמשנה שם ולהלן בתוספתא (ועיין גם בבלי סנהדרין ע"ה א'). ועיין מ"ש Forbes על נופת צופים ועל דובשא דטורא בספרו Studies in Ancient Technology ה"ה, עמ' 86.<br>ואשר לביטול השמיר, עיין בתוספות גיטין ס"ח א', ד"ה איכא, וזבחים נ"ד ב', ד"ה אבנים.
<small>2-4.</small> <b>אמ' ר' יודה מה טיבו של שמיר זה, בריה היתה מששת ימי בראשית. </b>ירושלמי פ"ט הי"ד, כ"ד ע"ב. ובמשנת אבות פ"ה מ"ו, במכילתא בשלח, ויסע, פ"ה, עמ' 171, בספרי דברים פיס' שנ"ה, הוצ' הר"א פינקלשטין, עמ' 418, באבות דר"ן נו"ב פל"ז, מ"ח ע"א, בבבלי פסחים נ"ד א', בפרקי ר"א רפי"ט, בת"י במדבר כ"ב, כ"ח, בפרקי דרבי הוצ' שענבלום, מ' ע"ב, נמנה השמיר בתוך עשרת הדברים שנבראו בע"ש בין השמשות, ולא הזכירו את בריית השמיר בשם ר' יהודה.<br>ובבבלי כאן מ"ח ב' מתחילים דברי ר' יהודה בתפקידו של השמיר בבניין ביה"מ, ואח"כ הביאו ברייתא סתמית: ת"ר שמיר זה <b>ברייתו כשעורה</b>, ומששת ימי בראשית נברא וכו', ומלשון זה ("ברייתו כשעורה"), משמע שמדברים על בעל חי קטן,<sup class="footnote-marker">5</sup><i class="footnote">וכן מוכח מלשון הירושלמי כאן פ"ט הי"ד, כ"ד ע"ב, שתאר את פעולת השמיר, והמליץ עליו: הדא היא דכתיב (עמוס ה', ט') <b>המבליג שוד על עוז</b>, כלומר, המגביר חלש על גבור, עיין בתרגום ובפירש"י שם. והוא מתאים לבעל חי, עיין בבלי שבת ע"ז ב'. והר"ל גינצבורג באגדות היהודים ח"ה, עמ' 53, הערה 165, כתב שהלשון "מראה" (הוא ציין שם לפסיקתא רבתי פסי' ל"ח, קנ"ג א', וצ"ל שם: פסי' ל"ג, קנ"ה ע"א) מוכיח בעליל שהכוונה לבעל חי. ובאמת לשון זו אינה מוכיחה הרבה, שהרי בירושלמי ובבבלי אמרו ש"מראין" לאבנים את השמיר, והאבנים בוודאי אינן רואות כלום, ואין כאן אלא מליצה, ובתוספתא כאן: <b>כשנותנין </b>אותו על גבי אבנים. אבל מן המקורות שהבאנו מוכח שסברו שהשמיר בעל חי הוא.</i> ולפיכך פירשו<sup class="footnote-marker">6</sup><i class="footnote">רש"י פסחים נ"ד א', פיה"מ להר"מ והמאירי כאן, המפרשים לאבות פ"ה מ"ו הנ"ל ורד"ק מ"א ו'. ז'.</i> שהכוונה לתולעת קטנה (כפיה"מ להר"מ כאן: בעל חי שחוקק באבן).<sup class="footnote-marker">7</sup><i class="footnote">בנוסח הערבי: חיואן יחפר אלחג'ר. ותרגמו בדפוס: <b>נחש </b>חופר האבנים. ואף בפירושו לאבות: חיואן. ונראה שרחפו לפני רבינו דברי הירושלמי בתרומות פ"ח ה"ה, מ"ה רע"ד: שפופינא שהוא דומה <b>לשערה </b>וכו'. וכן להלן שם סה"ה, מ"ה סע"ד: והוא דומה <b>לשערה</b>. ולעיל שם. הוו יתבין בחד בית או לו מרמרין (כ"ה בכי"ל) וכו', שאמרו ניתנה רשות לארץ לבקע מפניו, ולא ניתנה רשות לכלי לבקע מפניו. והכוונה לבית שכולו שיש, עיין מ"ש מהרי"ן אפשטין בתרביץ ש"ה (תרצ"ד), עמ' 272. וכדבריו מפורש בפירוש הר"ש סיריליאו במקומו, עמ' ע"ט: "אולי מרמרין. כולו שיש, ולשון יון הוא". ועיין בפירוש הרמב"ן ויחי מ"ט, י"ז.</i> אבל בוי"ר פכ"ב, ד' (ומקבילה בקה"ר) מוכח שהשמיר היה מין עשב (מלשון שמיר ושית?), שהרי מסופר שם שהדוכיפת השתמשה במין עשב ששרף את המסמר. ולפי האגדה בבבלי גיטין ס"ח ב' היה השמיר בידי תרנגול הבר, ואמרו שם: "והיינו דמתרגמינן נגר טורא", ובהעתקה שבמדרש תהלים פע"ח, י"ב, הוצ' בובר, קע"ז ע"א: והיינו דמתרגמינן <b>דוכיפת</b><sup class="footnote-marker">8</sup><i class="footnote">המלה "דוכיפת" חסרה בדפוסים, בילקוט שם ובכ"י שלי (נתפרסם ע"י ר"מ ארצט בסה"י לכבוד מרכס, עמ' מ"ט ואילך, עיי"ש, עמ' ס"ז, הערה 130). אבל ישנה גם בהגהות כת"י שברשותי (עיין בסה"י הנ"ל, עמ' מ"ט, וצ"ל שם: קרית ספר שנה י"ג ס"א, עמ' 106).</i> נגר טורא (וכ"ה בתרגומים), ועיי"ש במדרש תהלים סוף אות י"א. ובמכילתא לס' ויקרא שפרסם מהרי"ן אפשטין בסה"י לכבוד קרויס, עמ' 33: דוכיפת זו חורשת שבשדות, ועיין מ"ש בתרביץ ש"ח, עמ' 367. ומכל האגדות הנ"ל מוכח שהדוכיפת היתה נוקבת <b>הרים</b>.<sup class="footnote-marker">9</sup><i class="footnote">עיין בהערתי בסה"י לכבוד מרכס הנ"ל, עמ' ס"ז, הערה 131.</i> ועיין מ"ש הר"ל גינצבורג באגדות היהודים ח"ה, עמ' 53, הערה 165, ח"ו עמ' 299, הערה 82, והערה 85, ועיין מ"ש מ' גרינבאום בספרו Gesammelte Aufsatze וכו', עמ' 31 ואילך, שהביא ספרות רבה של הגויים מימי הבינים ועוד, בעניין זה, ועיי"ש עמ' 35, הערה 2 (וגינצבורג שם ציין לגרינבאום), ועיין מ"ש בדב"ר הוצ' ליברמן, עמ' 27, הערה 9. ולפי כ"ז מוכח שמין העשב שהשתמשה בו הדוכיפת שמיר הוא לפי האגדה.<br>אבל במדרש תהלים פע"ח, י"א, הוצ' בובר, קע"ו ע"א: והשמיר שהוא <b>כמין שעורה</b> (במקום "שמיר זה ברייתו כשעורה" שבבבלי), ולפי לשון זו יתכן לפרש שהוא מין צמח. אבל עיין ברד"ק מ"א ו', ז', וכנראה שסמך על גירסת הבבלי בסוטה. ועיין סעדיאנא, עמ' 50, אוה"ג, עמ' 271.
<small>4-6.</small> <b>כשנותנין [אותו] על גבי אבנים, ועל גבי קורות, מתפתחות לפניו וכו'. </b>המלה "אותו" חסרה בכי"ו, אבל ישנה בד, בכי"ע. ומתוך לשון התוספתא ברור, שהכל הוא מדברי ר' יהודה. וכ"ה גם בירושלמי: וכיון שהיו <b>מראין</b> אותו לאבנים היו מתפתחות לפניו וכו'. והכל הוא מדברי ר' יהודה. אבל בברייתא שבבבלי מ"ח ב' חסר כל זה בדברי ר' יהודה, ומובאת שם ברייתא אחרת בעניין אבני החושן, ואמרו שם: אלא כותב עליהם בדיו, <b>ומראה</b> להן שמיר מבחוץ, והן נבקעות מאליהן, כתאינה זו שנבקעת בימות החמה וכו'. ובפסיקתא רבתי פל"ג, קנ"ה ע"א: וכיוון שהיו מראים אותם לשמיר היו כמוג הזה. אבל במדרש תהלים פע"ח, הוצ' בובר קע"ו ע"א: ואם היה <b>נותנו</b> על ההר, או על הצורים, היה יורד ובוקע וכו'. ועיין מ"ש לעיל, הערה 5. 
<small>9-12.</small> <b>כיצד עושין (אמ') לו, כורכין אותו במוכין של צמר, ונותנין אותו לתוך טנא של עופרת מלא סובין של שעורין. </b>וכע"ז בירושלמי שם.<sup class="footnote-marker">10</sup><i class="footnote">אחרי המחלוקת של ר' יהודה ור' נחמיה והכרעת רבי.</i> ובבבלי (בברייתא של אבני החושן הנ"ל): במה <b>משמרין</b> אותו כורכין אותו בספוגין של צמר ומניחין אותו באיטני<sup class="footnote-marker">11</sup><i class="footnote">וכ"ה גם בכי"ע כאן: בתוך איטני. וברש"י בבבלי שם מ"ח ב': איטני. גובתא. וכנראה שעל פיו ניסח הרד"ק במ"א ו', ז'. אבל בערוך ערך טני גרס בבבלי טגי, כמו שהוא בירושלמי ובתוספתא, והוא איטני, הוא טני. והכוונה לטני של מתכת, עיין במשנת כלים פי"ב מ"ג, ותמיד פ"ג מ"ו.</i> של אבר מליאה סובי שעורין. ובמדרש תהלים פע"ח אות י"א הנ"ל (בד' קושטא): נתון לתוך כלי מלא מוכין של עופות. והנכון הוא בהגהות כת"י שלי,<sup class="footnote-marker">12</sup><i class="footnote">עיין עליהן לעיל הערה 8.</i> בפי' הרד"ק מ"א ו', ז', ובילקוט במקומו: והיה נתון לתוך כלי (ברד"ק הנ"ל: לתוך קנה)<sup class="footnote-marker">13</sup><i class="footnote">עיין לעיל הערה 11.</i> של עופרת מלא מוכין ומלא סובין,<sup class="footnote-marker">14</sup><i class="footnote">ובדפוסים וכן בכ"י שלי (עיין סה"י לכבוד מרכס, עמ' ס"ד) משובש. ועיין בהערה 91 שם. והיא אינה מדוייקת.</i> ולא נזכר שם שהסובין של שעורים היו. ועיין מ"ש לעיל שו' 2–4, רד"ה ובבבלי, וד"ה אבל במדרש. 
<small>12-13.</small> <b>ובו בנה שלמה את בית המקדש וכו'. </b>וכ"ה בירושלמי פ"ט הי"ד, ובבלי מ"ח ב'. וסובר ר' יהודה שאף אבני בית המקדש אסור לתקן בכלי ברזל ואפילו בחוץ, ואבנים גמומות פסולות לבניין בית המקדש, וכמו שמוכח בבבלי גיטין ס"ח א', עיי"ש בתוספות, ד"ה איכא. ובמדרש תהלים פע"ח:<sup class="footnote-marker">15</sup><i class="footnote">בדפוסים. ולפי עדותו של בובר, קע"ו ע"א, הערה פ"ג, כ"ה הגירסא גם בכל כתה"י שהיו לפניו.</i> ובו חלק שלמה כל <b>אבני מזבח</b> מפני שכתוב בהן לא תניף עליהן ברזל (דברים כ"ז, ה'). ומתוך הראייה שהביאו משמע שמדברים באבני מזבח. אבל הראשונים מניחים כדבר פשוט שהשמיר אינו מחליק, ומשאיר פגימות, ואין להשתמש בו לאבני מזבח,<sup class="footnote-marker">16</sup><i class="footnote">עיין בתוספות גיטין ס"ה א', ד"ה איכא, זבחים נ"ד ב', ד"ה אבנים, חולין י"ח א', ד"ה וכמה.</i> והיו בונים אותו באבנים שלמות מתחילת ברייתן (עיין מדות פ"ג מ"ד). והגירסא הנכונה היא בהוצ' בובר, קע"ו ע"א: כל <b>אבני בית המקדש</b>. וכ"ה בכ"י שברשותי,<sup class="footnote-marker">17</sup><i class="footnote">עיין סה"י לכבוד מרכס, עמ' ס"ה.</i> ובילקוט שמעוני במקומו, ובילקוט המכירי שם, עמ' 31, ובהגהות כ"י שברשותי, ובפי' הרד"ק למ"א פ"ו, ז'. והוא כשיטת ר' יהודה כאן. ועיין מ"ש להלן בסמוך.<br>מסורת זו חדרה גם לספרות הסלאבונית (שתורגמה מיוונית), לספר (Толковая Палеа) Palea interpretata, עיין מ"ש Н. С. Тихонравов בספרו сочиненiя וכו' (מוסקבה 1898), עמ' 171 ואילך.
<small>15-16.</small> <b>ר' נחמיה או' מגוררות במגרה היו מבחוץ וכו'. </b>בסמ"ג לאווין סוף ר"צ, פ"ב רע"ד: ותני' במכילת'<sup class="footnote-marker">18</sup><i class="footnote">סוף יתרו, הוצ' הרח"ש הורוביץ, עמ' 244.</i> ובתוספתא דסוטה, לא נשמע בבית, אבל נשמע בחוץ. ועיין הלשון בירושלמי ובבבלי הנ"ל. והלשון במכילתא הוא: בו (כלומר, במזבח) אי אתה בונה גזית, אבל אתה בונה גזית בהיכל ובקדש הקדשים, ומה אני מקיים <b>ומקבות והגרזן כל כלי ברזל לא נשמע בבית בהבנותו</b> (מ"א ו', ז'), בבית אינו נשמע, אבל בחוץ נשמע. והוא כר' נחמי' כאן. וכן במכילתא דרשב"י סוף יתרו, עמ' 157: בונה אתה את ההיכל והעזרות באבנים שנפגמו או שנגממו. ועיין בבלי תמיד כ"ו ב', במפרש שם ובפי' הרא"ש והמיוחס להראב"ד שם, ובחי' הריטב"א יומא י"ט א', ד"ה לשכת הגזית ובערוך ערך גזת, ומ"ש לעיל ח"ה,<sup class="footnote-marker">19</sup><i class="footnote">ושם ציינתי לר"מ פ"א מה' בית הבתירה ה"ח. והנה כאן בפיה"מ במקומו כתב הר"מ, הוצ' הר"י קאפח, עמ' רע"ז: <b>ושמיר </b>וכו', ובו נחרטו אורים ותומים, ופירש רבינו כשיטת ר' נחמיה, וכמו שפסק בחיבורו הנ"ל. אבל במשנת אבות פ"ה מ"ה, הוצ' הנ"ל, עמ' תנ"ז: "ושמיר וכו', ובו בנה שלמה את המקדש", והוא כר' יהודה בברייתא שלנו.</i> עמ' 1161, הערה 47. ועיין מ"ש בתכלת מרדכי להגר"מ גימפל יפה בפירושו לרמב"ן על התורה סוף יתרו.<br>ודווקא שנפגמו או שנגממו בחוץ, אבל נפגמו, או נגממו, בפנים אין להן תקנה, וטעונות גניזה, כמפורש לעיל מגילה פ"ב סהט"ז, עמ' 352. ועיין מ"ש על כ"ז לעיל ח"ה, עמ' 1161.
<small>17.</small> <b>אבנים יקרות. </b>וכ"ה במקרא (מ"א ז', ט'). ובכי"ע: אבנים של' (=שלמות), והוא באשגרה מדברים כ"ז, ו', יהושע ח', ל"א. 
<small>22.</small> <b>אמ' ר' נראין דברי ר' יהודה וכו', </b>ירוש' ובבלי הנ"ל. ובירושלמי יבמות פ"ד הי"א, ו' ע"א: כל מקום ששנה רבי נראין עדיין המחלוקת במקומה עומדת חוץ מעיגול של דבילה וכו', עיין מ"ש ע"ז בתרביץ ש"ב, עמ' 111, ומ"ש מהרי"ן אפשטין בספרו מבואות לספרות התנאים, עמ' 208, והוא שלא כשיטת הבבלי ברוב המקומות.<sup class="footnote-marker">20</sup><i class="footnote">מו"ק י"ד א', ב"ב ע"ט א', ע"ז נ"ג א', חולין י"ב ב', ערכין כ"ח א', נדה כ"ג א', נ"ג א', עיין בס' יד אליהו להר"א שולזיגגר מו"ק י"ד א' שציין לכל המקומות הללו בבבלי.</i> 

Halakhah 2

<small>24-25.</small> <b>אמר רבן שמעו' בן גמליאל תדע שנתאררו טללים וכו'. </b>ירושלמי פ"ט הט"ו, כ"ד ע"ב, בשינוי סדר הבבות. והברייתא נסמכה למשנתנו פ"ט מי"ב: ולא ירד הטל לברכה. והתוספתא עצמה חוזרת עליה להלן, כדי להוסיף עליה. ועיין מ"ש להלן. 
<small>28.</small> <b>דק מחספס. </b>וכ"ה בד ובכי"ע. ובירושלמי הנ"ל חסרה הראייה מן הפסוק בהוצאות שלפנינו ובכי"ר. אבל בילקוט המכירי עמוס, עמ' 21, מעתיק מן הירושלמי: שנ' <b>והנה על פני המדבר דק מחוספס וגו'</b> (שמות ט"ז, י"ד). ומן המלה "וגו'" ברור שהכוונה לסוף הפסוק, והיינו "דק ככפר על פני הארץ", והכפור לבן הוא, ועיין בפי' הרמב"ן על התורה שם. ואף לפנינו הכוונה לסוף הפסוק אעפ"י שחסר "וגו' ", כרגיל במקורות שלנו. 
<small>28-29.</small> <b>עכשיו משחיר. </b>עיין אבות דר"ן ספכ"ז. 
<small>31-33.</small> <b>רבן שמעון בן גמליאל אומ' משם ר' יהושע מיום שחרב וכו'. </b>משנתנו פ"ט מי"ב הנ"ל, ולא בא אלא להוסיף את הסיפא. 
<small>35-36.</small> <b>וראשון ראשון עומד. </b>כלומר, אעפ"י שבכל יום מתחדשת קללה, אבל הקללה הישנה בעינה עומדת. ובירושלמי פ"ט רהט"ו, ב"ד ע"ב: כתיב <b>ואל זועם בכל יום</b> (תהלים ז', י"ב), א"ר זעירא ראשונה ראשונה מתקיימת. וכן במדרש תהלים פ"ז, ט', הוצ' בובר, ל"ד ע"ב: תמן תנינן רבן שמעון בן גמליאל אומר מיום שחרב בית המקדש וכו', כל אלה משחרב בית המקדש, שנאמר<sup class="footnote-marker">21</sup><i class="footnote">כ"ה בכל הנוסחאות, וגם בילקוט המכירי במקומו, עמ' 45, ובובר מחקו מדעתו.</i> <b>ואל זועם בכל יום</b>.<sup class="footnote-marker">22</sup><i class="footnote">והמליצו פסוק זה על הזמן שאחרי החורבן שבכל יום קללה מתחדשת.</i> אמר ר' זעירא (אעפ"י שזועם בכל יום)<sup class="footnote-marker">23</sup><i class="footnote">המוקף אינו בדפוסים, ולא בילקוט המכירי, עמ' 45.</i> ראשון ראשון מתקיים. ואף שם הפירוש כמו שפירשנו בתוספתא. ולפי הנוסח בכ"י בובר, הפירוש שאעפ"י שבכל יום זעם חדש, ראשון ראשון קיים. ובפסיקתא דר"כ פרשת החדש הזה, הוצ' בובר נ"א ע"ב, הוצ' מנדלבוים, עמ' 98 (ובמקבילות): דור שבן דוד בא וכו', וצרות רבות באות על הציבור, וגזירות קשות מתחדשות, <b>עד שהראש' קיימת מביא אחרת ונסמכה לה</b>. ועיין מ"ש לעיל ח"ב (שביעית), עמ' 516 ואילך.<br>ומסתבר שר' זעירא בירושלמי פירש את הפסוק בתהלים ע"פ דברי רשב"ג בתוספתא כאן, ומן הסדר שם משמע שהם גרסו ברייתא זו לפני הברייתא שלעיל ("אמר רבן שמעו' בן גמליאל תדע שנתאררה" וכו'), והוא סדר ישר.
<small>37-38.</small> <b>ר' שמעון בן לעזר אומ' טהרה נטלה את הטעם וכו'. </b>משנתנו פ"ט מי"ג בהוצ' שלפנינו,<sup class="footnote-marker">24</sup><i class="footnote">והיא הוספה מן התוספתא, עיין מ"ש מהרי"ן אפשטין במבוא לנוה"מ, עמ' 956. ומתוך מדרש תהלים פ"ז שהבאנו לעיל משמע שלפני מסדר המדרש היתה ברייתא זו במשנתו.</i> ירושלמי פ"ט הט"ו, כ"ד ע"ב, בבלי מ"ט א'. וכל הברייתא לעיל סוף מע"ש, עיין מש"ש בח"ב, עמ' 790. 
<small>39.</small> <b>נטלו את השמן ואת הדגן. </b>וכ"ה במע"ש הנ"ל, עיין מש"ש, ויש להוסיף גם מדרש תהלים פ"ז הנ"ל: נטלו השומן והדגן. ועיין בנוסח הדפוסים שם. ועיי"ש במע"ש שפירשנו ש"הדגן" פירושו הדיגון, הלחם והבשר של הפרי, התמצית המזינה שבדגן, עיין גם מ"ש בתרומות עמ' 466, הערה 21. ועיין אבות דר"ן ספכ"ז הנ"ל (שו' 28–29). 

Halakhah 3

<small>40.</small> <b>משמת ר' ליעזר, בטל כבוד תורה. </b>וכ"ה בד. ולפי גירסא זו אפשר לפרש שר' אליעזר בעצמו היה "כבוד תורה" (דומיא ד"בני תורה", "חברי תורה", "זקני תורה"). ובמשנתנו פ"ט מט"ו: משמת ר"ע בטל כבוד <b>התורה</b> (אבל במשניות מטיפוס א"י הגירסא אחרת לגמרי, עיין מ"ש להלן) וכו', משמת רבן גמליאל הזקן בטל כבוד <b>התורה</b>, ועיין אוה"ג, עמ' 291. אבל במשנה שבירושלמי, במשנה כ"י פרמה, במאירי סוף עמ' קי"ט: בטל כבוד <b>תורה</b>,<sup class="footnote-marker">25</sup><i class="footnote">אלא שהוא גרס גם בר"ע "כבוד תורה", עיי"ש, ריש עמ' ק"כ.</i> וכ"ה בבבלי מגילה כ"א א'. ועיין בפיה"מ להר"מ במה שחילק בין כבוד התורה של ר"ג הזקן (ע"פ פירוש הבבלי מגילה כ"א א') ובין זה של ר' עקיבא. ועיין בהקדמת הרד"ל לפרקי דר"א, ט' ע"א, ד"ה בכבוד ס"ת.<br>אבל בכי"ע: בטל <b>ספר</b> תורה. ונראה שהוא תיקון ע"פ הבבלי מ"ט ב': משמת ר' אליעזר נגנז ספר תורה. ועיין באוה"ג, עמ' 275. ובהקדמת הרד"ל לפרקי דר"א, ו' ע"ב, העיר על סנהדרין ס"ח א' שאמר ר"א בשעת פטירתו: אוי לכם שתי זרועותי שהן כשתי ספרי תורה שנגללין (ועיין בחי' אגדות להמהרש"א כאן) ועל סנהדרין ק"א א' שאמרו תלמידיו על ר' אליעזר: <b>ספר תורה</b> שרוי בצער, ובירושלמי כאן ספ"ט רהי"ז, כ"ד ע"ג: משמת ר' אליעזר נגנז ספר <b>החכמה</b>, והיא היא, והכוונה לתורה שבעל פה, עיין מ"ש בח"א (ברכות), עמ' 47.
<small>41-42.</small> <b>משמת ר' יהושע, בטלו אנשי עצה, ופסקה מחשבה מישראל. </b>בכי"ע: בטלו אנשי עיצה ומחשבה. ובירושלמי: פסקו עצות טובות ומחשבות טובות מישראל. ובבבלי מ"ט ב': בטלה עצה ומחשבה. וברש"י ציין לחגיגה ה' ב' (אבדה עצה מבני ישראל וכו'). ועיין ב"ר ספס"ד שסיפרו כיצד הציל ר"י בן חנניה את הציבור בחכמתו. וקראו לו אסכולוסטיקה דאורייתא, עיי"ש בהוצ' תיאודור־אלבק, עמ' 712, ובהערות שם. ובמשנתנו פ"ט מט"ו: משמת ר' יהושע, פסקה טובה מן העולם. 
<small>42-44.</small> <b>משמת ר' עקיבה, בטלו זרועי תורה, ופסקו מעינות חכמה. </b>וכ"ה בד ובכי"ע ובבבלי מ"ט ב'. ובירושלמי: משמת ר' עקיבה, פסקו מעיינות חכמה. ופירש"י: זרועי תורה. עומק סברא ולסמוך טעמי תורה שבעל פה על מדרשי המקראות וכו'. ובמנ"ב פירש זרועי תורה, גבורי תורה. ועיין בבלי חגיגה י"ד א'. ובירושלמי סנהדרין פ"י ה"ב, כ"ט ע"א: אחיתופל אדם גבור בתורה היה וכו'. ולהלן שם כ"ט רע"ב: גיחזי אדם גיבור בתורה היה וכו'. ובמשנתנו פ"ט מט"ו: משמת ר' עקיבא, בטל כבוד התורה. ובמשניות מטיפוס א"י: משמת ר' עקיבה, פסקו הדרשנין. 
<small>44-46.</small> <b>משמת ר' לעזר בן עזריה, בטלה עטרת חכמי', שעטרת חכמי' עשרם. </b>כ"ה בד, בכי"ע ובבבלי מ"ט ב'. ובכי"ו יש כאן השמטה ע"י הדומות. וחסר שם "בן עזריה... בן עזאי". ובירושלמי: פסק העושר מן החכמים. וכ"ה במשנתנו פ"ט מט"ו. ועל עושרו המופלג של ר' לעזר בן עזריה מסופר בעיקר בבבלי,<sup class="footnote-marker">26</sup><i class="footnote">עיין בכר אגדות התנאים, ח"א, ערך ר' אלעזר בן עזריה, תרגום עברי, עמ' 100, הערה 1.</i> אבל לא בספרות א"י הקדומה. ובמקום שאמרו בבבלי קידושין מ"ט ב': "ע"מ שאני תלמיד אין אומרים כשמעון בן עזאי וכשמעון בן זומא... על מנת שאני עשיר אין אומרים כר' אלעזר בן חרסום וכר' אלעזר בן עזריה" וכו', אמרו בתוספתא שם (פ"ג ה"ט): על מנת שאני עשיר אין אומרים כעשיר שבעשירים... על מנת שאני תלמיד חכם אין אומרים כשמעון בן עזאי וכשמעון בן זומא וכו'. הרי לך כשבאו אצל תלמידים נתנו דוגמא, אבל אצל העשירים לא הזכירו שמות כלל. ודע לך שעשירי התנאים (חוץ מן הנשיאים) כולם כהנים היו (ר' אלעזר בן חרסום, ר' טרפון ור' אלעזר בן עזריה). 

Halakhah 4

<small>47-48.</small> <b>משמת בן עזאי, בטלו השקדנין. משמת בן זומא, בטלו הדרשנין. </b>וכ"ה בד, בכי"ע, בבבלי ובמשנה פ"ט מט"ו. וכ"ה בירושלמי אלא ששם "פסקו" במקום "בטלו". ובמשניות מטיפוס א"י: משמת בן עזאי פסקו השקדנים משמת בן זומא פסקו <b>התלמידים</b>. ובמלא"ש למשנתנו העיר לירושלמי נדרים פ"ח ה"ג, מ' סע"ד (ומקבילה בקידושין פ"ג): אמר ליה (כלומר, ר' זעירא) משמת בן עזאי ובן זומא בטלו השקדנים וכו'. ובאמת שניהם שקדנים היו, שניהם דרשנים היו,<sup class="footnote-marker">27</sup><i class="footnote">ב"ר פ"ה, ד', עמ' 34: יש מן הדרושות שהן דורשין, כגון בן עזאי ובן זומא. ועיין גם וי"ר פט"ז, ד', הוצ' ר"מ מרגליות, עמ' שנ"ד.</i> ושניהם תלמידים היו,<sup class="footnote-marker">28</sup><i class="footnote">כלומר, תלמידים הראויים להוראה.</i> כתוספתא קידושין פ"ג ה"ט ובבלי שם מ"ט ב', בבלי הוריות ב', ב'.<sup class="footnote-marker">29</sup><i class="footnote">בירושלמי שם פ"א רה"ב, מ"ה ע"ד, רה"ה, מ"ו ע"א, תפס רשב"ל את שמעון בן עזאי גרידא כדוגמא לתלמיד הראוי להוראה.</i> 

Halakhah 5

<small>49-50.</small> <b>משמת ר' חנינא בן דוסא, בטלו אנשי מעשה מישראל. </b>וכ"ה בבבלי ובירושלמי (אלא שבירושלמי: פסקו), ובמשנתנו פ"ט מט"ו, אבל במשנה שבירושלמי: משמת ר' חנינא בן דוסא ויוסי בן קיטונתא, פסקה החסידות, וכע"ז בכ"י פרמא ובמאירי, עמ' קכ"א. ובברייתא של ר' פנחס בן יאיר (הראשונה) שנוספה במשנה שם: משחרב בית המקדש וכו' <b>ונדלדלו</b> אנשי מעשה. ופירש"י מ"ט סע"א: נדלדלו אנשי מעשה. <b>אין חש להם</b>. ובכ"י קויפמן: <b>ניזדללו</b> אנשי מעשה. ובהוצ' לו, ובמשניות עם פיה"מ כ"י ק' הוצ' הר"י קאפח, עמ' רע"ט:<sup class="footnote-marker">30</sup><i class="footnote">אלא שבשניהם הברייתא פותחת בשם ר' אליעזר.</i> נזדלזלו אנשי מעשה. ועיין מ"ש לעיל, הערות 7–8. 
<small>50-52.</small> <b>משמת אבא יוסי בן קטנית איש קטנתה, נתקטנה חסידות מישראל. </b>וכ"ה בד. ובכי"ע: משמת אבה יוסי בן קיטנית בטלה חסידות. ובבבלי מ"ט ב': משמת אבא יוסי בן קטונתא בטלו חסידים. ובמשנתנו פ"ט מט"ו: משמת ר' יוסי קטנותא פסקו חסידים. ועיין לעיל שו' 49–50, ד"ה משמת, מה שהבאנו ממשנה שבירושלמי, כ"י פרמא ומאירי. ובכ"י קויפמן: משמת ר' יוסה <b>קטונתן</b> פסקו החסידים. והגירסא "קטונתן" גם בהוצ' לו ובמשנה עם פיה"מ להר"מ, הוצ' הר"י קאפח, עמ' רע"ח. ובירושלמי סוף סוטה: משמת ר' יוסי חסידא ור' יוסי קטונתא פסקו אנשי חסידות. ולפי הגירסא שלפנינו לכאורה הכוונה לשני חכמים, ור' יוסי חסידא הוא תלמידו של רבן יוחנן בן זכאי שקראוהו חסיד (אבות פ"ב מ"ח), והוא נקרא כן בכ"מ אחרים, עיין בתולדות תו"א לר"א היימן ערך ר' יוסי הכהן, עמ' 740. אבל בכי"ר גורס: <b>ר' יוסה</b> קטנתה, ולפי גירסא זו משמע, שר' יוסי חסידא הוא ר' יוסי קטנתא, כמו ששער רז"פ במונטסשריפט ח"ב (1853), עמ' 70, סוף הערה 3. ועיין מ"ש להלן בסמוך. 
<small>52-54.</small> <b>למה נקרא שמו איש [קטנתא, שהוא] קוטנה של חסידות. </b>כ"ה בד. ובכי"ו נשמטו המלים "קטנתא שהוא". ובכי"ע חסרה כל פיסקא זו. ובבבלי: ולמה נקרא שמו אבא יוסי בן קטונתא, שהיה מקטני חסידים. ובמשנתנו פ"ט מט"ו: ולמה נקרא שמה קטנותא, שהיה קטנותן של חסידים. ובכ"י קויפמן: קטונתן, שהיה קטנן שלחסידים, ובמשנה עם פיה"מ להר"מ, עמ' רע"ח: קטונתן, שהיה קטונתן של חסידים. אבל במשנה שבירושלמי, כת"י פרמה, הוצ' לו, מאירי, עמ' קכ"א: שהיה <b>תמציתן</b> של חסידים. ובירושלמי סוף סוטה: שהיה תמציתן של צדיקים ושל חסידים. ובמלא"ש למשנתנו העיר לירושלמי ב"ק פ"ג ה"ז, ג' ע"ד: אמרי הוא יוסי הבבלי, הוא יוסי בן יהודה, הוא יוסי קטנתה, ולמה נקרא שמו קטונתא שהיה קטן חסידים. ועיין מ"ש ר"י ברילל, מבוא המשנה ח"א, עמ' 87, ור' ישראל לוי בפירושו לירושלמי ב"ק פ"ג, עמ' 88.<br>ונראה שלמעשה אין הבדל בין הגירסאות. וכבר פירש הר"מ בפיה"מ במקומו: ופירוש קטונתן של חסידים, כללותם ושרשם, לפי ששורש כל דבר וראשיתו קטן. ונראה שפירוש רבינו הוא הפשוט ביותר, ואף <b>קצרו</b> של דבר<sup class="footnote-marker">31</sup><i class="footnote">בבלי ברכות נ"ט ב', וכגירסת ההוצאות שלנו, בית נתן, שטמ"ק והגאוגים באוה"ג שם, הפירושים, עמ' 95.</i> פירושו תמציתו של דבר. ואף לעיל בתוספתא כלאים פ"ב הי"ב, עמ' 211: <b>קצר</b> דברי שניהם (בד ובכי"ע: הקוצר) פירושו תמצית דברי שניהם, ואין צורך בהגהה.<sup class="footnote-marker">32</sup><i class="footnote">הר"ש סיריליאו העתיק את התוספתא כלאים ע"פ גירסת הירושלמי, ואין להגיה לשון מקור אחד ע"פ השני. ואני חוזר בי מדבריי בתוספתא כפשוטה שם ח"ב, עמ' 617.</i> ואין קטונתן אלא קוצרן, תמציתן.
<small>54-55.</small> <b>משמת רבן שמעון בן גמליאל, בא גוביי, ורבו צרות. </b>ירושלמי בסוף מכילתין, בבלי שם, ומשנתנו פ"ט מט"ו. ועיין להלן. 
<small>55-56.</small> <b>משמת ר', נכפלו צרות. </b>ירושלמי ובבלי סוף סוטה הנ"ל. וכנראה שהכוונה למסים שהטילה המלכות ומצצה את דמם של אנשי הפרובינקיות. 

Halakhah 6

<small>56-59.</small> <b>רבן שמעון בן גמלי' או' אין לך כל צרה וצרה שבאה על הציבור שאין בית דין מבטלין שמחה כנגדה. </b>וכמו שנתבאר להלן ובמשנתנו פ"ט מי"ד שבכל פולמוס גזרו גזרה חדשה בשמחת חתן וכלה. וכן, כנראה, פירש בח"ד, עיין בדבריו להלן, ד"ה משלו משל. ובירושלמי פ"ט הי"ב, כ"ד ע"ב: אמר ר' יוסי בי ר' בון בשם רב חונה בראשונה כל צרה שהיתה באה על הציבור היו פוסקין שמחה כנגדה. וכע"ז באיכ"ר פ"ה ט"ו, בדפוסים. ופירש ביפה מראה בירושלמי וביפה ענף באיכ"ר שהכוונה היא שהיו פוסקין ומתקנין שמחה לכל צרה שבאה ועברה, ועיין גם בפי' מהרז"ו באיכ"ר שם, ובמנחת בכורים כאן. ובאמת בהוצ' בובר, עמ' 158: בראשונה כשהיתה סנהדרין כל צרה שהיתה באה על הציבור היתה שמחה גדולה תחתיה, משפסקה סנהדרין פסקה וכו'. אבל מסתבר שיש כאן שיבוש. ובמת"כ פירש: פוסקין מבטלין ומפסיקין.<sup class="footnote-marker">33</sup><i class="footnote">ונראה ששאר המפרשים מאנו בפירוש זה, מפני ש"פסק" (בבניין קל) במשמעות שלנו ברובו הגדול פועל עומד הוא, ולא פועל יוצא, ובפועל יוצא משמעותו פסק את הדבר לשנים (ואף "פסק את הדרך" יש לו משמעות זו) וכדומה. אבל לפי פירוש שאר המפרשים העיקר חסר מן הספר, שהרי לא נזכר כאן כלל שהצרה עברה. ובאמת אנו מוצאים לפעמים "פסק" במשמעות "מפסיק", כן לדוגמא בבבלי שבת ק"ט א': פוך וכו' <b>פוסק </b>את הדמעה, כלומר מפסיק את הדמעה, והיינו שהעין פוסקת מלהיות דומעת, כלשון התוספתא בבכורות פ"ד ה"ד. והנכון הוא כפירוש בעל מתנ"כ שהכוונה היא שהיו מפסיקין ומבטלין שמחה כנגד הצרה. והשתמשו בבניין קל "פוסקין", מפני הסיגנון שבכמה ברייתות כאן ("פסק", "פסקה").</i> ובהגהות הרד"ל שם, אות כ"ב, שיבח פירוש זה. ולפלא שלא העיר על התוספתא כאן.<br>ושמא פירשו שדברי רשב"ג לחוד ודברי ר"י בר' בון לחוד, ור' יוסי בר' בון כיוון למגילת תענית ("בראשונה") שפסקו שמחה כנגד כל צרה שבאה עליהן. ורשב"ג אומר שבטלו השמחות של מגילת תענית בהדרגה. ועיין בבלי שבת י"ג ב', ר"ה י"ח ב', ירושלמי תענית פ"ב הי"ג, ס"ו ע"א, ומקבילות.

Halakhah 7

<small>59-60.</small> <b>משבטלה סנדרי, בטל שיר מבית המשתאות. </b>משנתנו פ"ט מי"א, אלא ששם מסיים שנאמר (ישעי' כ"ד, ט') <b>בשיר לא ישתויין</b> (כלומר, לא ישתו יין בשיר). ובהוצ' לו מוסיף גם את סוף הפסוק: <b>ימר שכר לשותיו</b>. ולפי פשוטו משמע שהסנהדרין לא בטלו את השיר, אלא שבטל השיר מאליו והשכר שבפיהם לא ערב להם, וכן משמע מלשון התוספתא להלן, עיין מ"ש בסמוך.<br>וברי"ף ברכות רפ"ה: פירש <b>גאון</b> וכו' ה"מ כגון נגינות של אהבת אדם לחבירו ולשבח יפה ביפיו, כגון שהישמעאלים קורים להם אשעא"ר, אבל דברי שירות ותשבחות וזכרון חסדיו של הקב"ה, אין אדם מישראל נמנע מזאת, ומנהג כל ישראל לאמרן בבתי חתנים ובבתי משתאות בקול נגינות ובקול שמחה, ולא ראינו מי שמיחה בזאת. והוא קיצור מתשובת הגאון בתשה"ג הרכבי סי' ס', עמ' 27. ועיין באוה"ג גיטין התשובות, עמ' 8, ובאשכול הוצ' הר"ש אלבק, עמ' 33. וראשונים אחרים נסחו "שיר של עגבים".<sup class="footnote-marker">34</sup><i class="footnote">עיין ארחות חיים ח"א הלכות תשעה באב סי' י"ז, צ"ה ע"ג.</i> ובחי' הריטב"א גיטין ז' רע"א: כתבו בשם הגאונים דאינו אסור אלא שיר <b>של חשק</b> וכו'. עיין בהערות לס' האשכול הנ"ל, הערות ג'-ד'. ועיין בשו"ת הר"מ הוצ' הרא"ח פריימן ז"ל סי' ש"ע, עמ' 338 ואילך.<br>ובירושלמי פ"ט הי"ב, כ"ד ע"ב (איכ"ר פ"ה, ט"ו, הוצ' בובר, עמ' 158): אמר רב חסדא בראשונה היתה אימת סנהדרין עליהן ולא היו אומ' (כ"ה בכי"ל) דברי <b>נבלה</b> בשיר, אבל עכשיו שאין אימת סנהדרין עליהן הן אומרי' דברי <b>נבלה</b> בשיר. ופירושו שמשבטלה סנהדרין בטל שיר תשבחות הקב"ה בשיר, ועכשיו הם אומרים דברי נבלה בשיר, ואין כאן אלא הוספה למשנתנו, אבל לא פירוש, עיין להלן. ובהון עשיר למשנתנו הביא מכאן ראיה לגאונים חנ"ל שרמז להן בתיו"ט במקומו. ולא נשתמרו בספרות שלנו שירי העגבים בעברית.<br>ואשר לכתיב "סנדרי" (וכ"ה גם בכי"ע) הוא רגיל במקורות מטיפוס א"י ובכתבי הגאונים, עיין מ"ש רב"מ לוין במבואו לאיגרת רב שרירא, עמ' ל"ו.
<small>61.</small> <b>וכי מה היתה סנהדרין מועלת להן. </b>כלומר, הרי הכוונה במשנתנו לבטול כח הסנהדרין (מחמת המלכות) לענוש כדין, אבל עדיין היו מורים הלכה למעשה, ולמה בטל השיר בבתי המשתאות ולא ערב להם יותר השכר, משום שאין בכח הסנהדרין להפעיל את העונשין. ובירושלמי פ"ט הי"ב, כ"ד ע"ב: וכי מה היתה סנהדרין גדולה מועלת, אלא לפי שנאמר (ויקרא כ', ד') <b>ואם העלם יעלימו עם הארץ וכו', לבלתי המית אותו, </b>בכל מיתה שירצו. ועיין בתו"כ קדושים סוף פרק ח' הי"ב, צ"א ע"ג. ועיין מ"ש להלן. 
<small>62-63.</small> <b>אלא לענין שנ' ואם העלם יעלימו עם הארץ וגו'. </b>ובתו"כ לפסוק זה (ויקרא כ', ד'), קדושים סוף פרק ח' הי"א, צ"א ע"ג:<sup class="footnote-marker">35</sup><i class="footnote">וכגירסת כי"ר הוצ' הר"א פינקלשטין, עמ' ת"י, ומה"ג עמ' 504.</i> ומנין אם העלימו בסנהדריות שלשבטים, סוף שסנהדרין גדולה שלישראל מעלמת, ודיני נפשות ניטלים מהם וכו', <b>ואם העלם יעלימו עם הארץ</b> וכו' <b>לבלתי המית אותו</b>, בכל מיתה שירצו וכו', <b>באיש</b> לא בציבור וכו', אתו בהכרת, אין משפחתו בהכרת <b>אלא ביסורים</b>. ועיין מ"ש לעיל בשם הירושלמי. ועיין מ"ש להלן. 
<small>64-67.</small> <b>כשהיה סנדרי קיימת, נפרעין ממנו. עכשיו ממנו ומקרוביו, שנ' ושמתי אני את פני באיש ההוא ובמשפחתו. </b>ועיין מ"ש לעיל בשם תו"כ. ובירושלמי פ"ט הי"ב, כ"ד רע"ב: "בראשונה לא היו נפרעין אלא מאותו האיש בלבד, אבל עכשיו נפרעין ממנו וממשפחתו". נמצאנו אומרים שבבתי משתאות של החתונה מתוספת אחריות גם למשפחה החדשה, ואף היא תתפס בעונות הנוסף למשפחה אם יחטא, ובטל השיר מבתי משתאות. והכל, כנראה, מיד אחרי החורבן ובכשרים שבהם, אבל אח"כ למעשה רבו העבריינים, ולא זו בלבד שלא בטלו שירי שמחה, אלא היו אומרים גם דברי נבלה בשיר, כדברי רב חסדא שהבאנו לעיל. ולפיכך אמרו בירושלמי כתובות פ"א ה"א, כ"ה ע"א (ובמקבילה במדרש רות): אמר ר' פינחס מיכן לבית הזה (כלומר, לבית הנשיא) שהן ממנין זקנים בבתי משתיות שלהן. והכוונה שיאמרו דברי תשבחות להקב"ה ודברי נגינה לשמח חתן וכלה, כדין. 
<small>68.</small> <b>משלו משל, למה הדבר דומה וכו'. </b>הברייתא חוזרת למעלה, לצרות שבאו על הציבור שבטלו שמחות כנגדן (כמו שפירש בח"ד), שכל צרה היתה קשה מחברתה, וכבר אין סיפק לבטל שמחות כנגדן, ואין שמחה כזאת בישראל ששקולה כנגד הצרות האחרונות. ואף בירושלמי פ"ט הי"ב, כ"ד ע"ב: משלו משל למה הדבר דומה וכו'. 
<small>69-70.</small> <b>שסרח בעיר, ומסרוהו לרצען וריצעו, היה קשה מן הרוצען וכו'. </b>וכ"ה בד (אלא ששם: לרוצען). ובכי"ע: מסרוהו לרוצח, והיה קשה מן הרוצח וכו'. וצ"ל: לרוצע, והיה קשה מן הרוצע וכו'. ובירושלמי הסדר אחר ונעתיק אותו להלן. ונראה שרוצען הוא plagarius, flagellator, שהגלוסרים של ימי הבינים מתרגמים בהם את ה־ quaestionarius, או שהכוונה ל־ μαγγλαβίτης, עיין מ"ש ר"מ זקס בספרו Beitraege ח"א, עמ' 114, ולא הזכיר את המקור שלנו.<br>והברייתא ממשיכה שאם היה קשה מן הרוצען, ועמד בפני הרצועה, ולא היה ביד הרוצען לענשו יותר, מסרוהו לפקיד יותר גבוה.
<small>70-71.</small> <b>מסרוהו לבעל זמורה וחבטו. </b>הכוונה, כנראה, ל־ ραβδοῦχος נושא השבט, או המקל (כסמל משרתו), והחביטה במקל יותר קשה מאשר המכה ברצועה. ור"מ זקס בספרו הנ"ל ח"ב, עמ' 77, פירש "בעל זמורה" (שבבבלי שבת קמ"ה ב') centurio, קינטרון, קטרון, שזמורת הגפן שימשה לו כסמל תפקידו, עיי"ש שהביא כמה מקורות, והדברים ידועים. ברם כיוון שהקטרון נזכר מיד בניגוד לבעל זמורה, הרי מוכח שבפקיד אחר עסיקינן, כמו שהשיג עליו יוסף פירליס בספרו Etymologische Studien, עמ' 92. אמנם, כתריסר שנים אח"כ פירש החכם (מונטסשריפט חל"ז, 1893, עמ' 114) את "קטרון" שלהלן במשמעות אחרת, אבל אין דבריו שם מתקבלים עלי כלל. ועיין מ"ש להלן בשם הירושלמי ובשם כי"ע. 
<small>72.</small> <b>מסרוהו לקטרון וחבשו. </b>לפי פשוטו אין קטרון אלא centurio, וכמו שהוא נזכר בכמה מקורות, עיין במלונו של קרויס למלים שאולות מלשון יוון ורומי, עמ' 529, ערך קיטרון.<sup class="footnote-marker">36</sup><i class="footnote">ועיין בשנו"ס לספרי האזינו פיס' ש"ט, הוצ' הר"א פינקלשטין, עמ' 348.</i> ולפקיד זה היה גם זכות שיפוט, כידוע, ויכול היה לחבוש בבית הסוהר לזמן מרובה. וכבר אמרנו לעיל שפירושו של יוסף פירליס במונטסשריפט חל"ז, עמ' 114, אינו נראה כלל. 
<small>73-74.</small> <b>מסרוהו לשלטון והטילו בקמין. </b>כלומר, הטילו לכבשן האש, עיין בבלי ע"ז י' ב'.<sup class="footnote-marker">37</sup><i class="footnote">בגמרא שם: כל דזכי למלכא שדו ליה לקמוניא חלילא, כלומר, מי שמנצח את המלך משליכים אותו לכבשן האש, כפירוש ר"ח. וכנראה, שהכוונה לכבשן חלול שהיו מסיקים אותו מלמטה והאדים יוצאים דרך הנקבים, עיין מ"ש לעיל (שבת), סוף עמ' 44. ואף ה- Hypocaustum שבמרחץ נקרא קמין. ובוי"ר פי"ד, ג', הוצ' ר"מ מרגליות, עמ' ש"ד: אם ישהא אדם בקמין שעה אחת אינו מת, ומעיה של אשה מרותחין, והולד נתון בתוך מעיה והקב"ה משמרו. ועיין גם בתנחומא בובר, תזריע אות ד' ובהערה י"ט שם, וברור שמדברים בקמין שאין בו אש. וכן רצה המלך דיאוקליטיאנוס להמית את רבי בהבל של מרחץ (עיין ירושלמי תרומות ספ"ח, מ"ו ע"ג, ובמקבילה בב"ר פס"ג, ח', עמ' 690) על שביזה את המלך. ואף בע"ז הנ"ל אמרו שמי שנצח את המלך דינו להזרק בקמין חלול. וטעם הדבר שהמעיז לנצח את המלך יש בו התרברבות ויהירות יתירה שאין בה ממש, ומיתתו בהבל הקמין. וכן מספרים על אלכסנדר אסוירוס (.Script. His. Aug, אלכסנדר סיוירוס פל"ו, ב') שדן את ידידו וירקוניאוס טורינוס למיתה בעשן, ואמר: מוכר עשן (כלומר, הבטחות שוא שאין בהן ממש) ידון בעשן. ובמאירי גיטין (כ"ז ב') כתב דרך אגב: ומת ר"ל מיתת עצמו, וכגון דשדו ליה לקמוניא חלילא <b>שמניחין אותו למות שם </b>וכו', אלא מת פירושו יוצא למות, ר"ל ליכנס לכיפה בישראל, או לקמוניא חלילא בגוים. ומכאן שפירש קמוניא חלילא, קמוניא ריקה. ובע"ז במקומו לא פירש כלום.</i> וסתם "שלטון" בכגון דא פירושו מושל הפרובינקיא (consul, ύπατος) שהיה ברשותו לדון דיני נפשות. וכן בב"ר ס"ג, ב', עמ' 679: משל לאחד שהיה לו דין לפני <b>שלטון</b> ויצא דינו מלפני <b>השלטון לישרף</b>. ובוי"ר פי"ג, ה', הוצ' ר"מ מרגליות, סוף עמ' רצ"א: מעשה <b>בשלטון אחד בקיסרי</b> שהיה הורג את הגנבים וכו'. וברור שהכוונה לאנטיפוטה שבקיסרין. ובירושלמי ברכות פ"ח ה"א, י"ב ע"א: מלך יוצא ושלטון נכנס, מלוין את המלך ואח"כ מכניסין את השלטון. ואף בספרי האזינו ריש פי' ש"ט, הוצ' הר"א פינקלשטין, עמ' 348: אם היה קטרון שגדול ממנו על אחת כמה וכמה, אם היה הפתקוס שגדול משניהם על אחת כמה וכמה.<br>ובכי"ע כאן: והיה קשה מן הרוצח (צ"ל: הרוצע, כמו שהגהנו לעיל), מסרוהו לשלטון והיה קשה מן השלטון, מסרוהו לבעלי זמורה והטילוהו בקמין. והסדר אינו הגיוני כלל וכלל, והוא משובש.<br>ובירושלמי פ"ט הי"ב, כ"ד ע"ב: לאחד שקילקל בעיר מסרו לבעל <b>האגמון</b><sup class="footnote-marker">38</sup><i class="footnote">עיין בבלי שבת קמ"ה ב', וכנראה שהוא בעל הזמורה שבתוספתא, וכמו שנתבאר לעיל.</i> וחבשו. והיה קשה מבעל האגמון, מסרו לבעל הזמורה<sup class="footnote-marker">39</sup><i class="footnote">כאן, כנראה, הכוונה לקטרון, וכפירושו של זכס, עיין מ"ש לעיל שורה 70–71, ד"ה מסרוהו לבעל זמורה.</i> וחבשו,<sup class="footnote-marker">40</sup><i class="footnote">בכי"ר: וחנטו, וברור שצ"ל שם: וחבטו, וכן, כנראה, נכון.</i> והיה קשה מבעל הזמור', מסרו לבעל הרצועה <b>והטילו לקמינון</b>.<sup class="footnote-marker">41</sup><i class="footnote">כ"ה בכי"ר, כלומר κάμινος. ולפנינו בשיבוש: <b>והחזירו </b>לקמין.</i> וברור שהסדר כאן משובש, ויתכן ג"כ שצ"ל להפך, והיינו אצל בעל האגמון צ"ל: <b>וחבטו</b>, ואצל בעל הזמורה הנכון הוא: וחבשו (כמו שהוא לפנינו בירושלמי), וכמו שהגיה פירליס בספרו Etymologische Studien, עמ' 92 הנ"ל.
<small>74-75.</small> <b>אף כך ישר' צרות האחרונות משכחות את הראשונות. </b>לעיל ברכות פ"א סהי"א, עמ' 5, ובמסה"ת שם. והכוונה שכל צרה גדולה מחברתה, ואין לנו שמחות לבטל כנגדן. 

Halakhah 8

<small>75-76.</small> <b>בפולמוס של אספסינוס גזרו על עטרות חתנים. </b>פיס' ממשנתנו פ"ט מי"ד. וכ"ה בסע"ר פ"ל, בכי"א, עיין רטנר שם, עמ' 145, הערה ע"ד. ובכי"ע כאן חסרה פיסקא זו. ועיין בבלי גיטין ז' א' ובראשונים שם. ועיין מ"ש להלן, שורה 90–91, ד"ה פולמוס האחרון. 
<small>77-79.</small> <b>של מלח ושל גפרית, אבל של ורד ושל הדס התירו. </b>כר' בא בשם רב בירושלמי פ"ט הט"ז, כ"ד סע"ב (בד"ו רע"ג), וכרב בבבלי מ"ט ב'. ושמואל ולוי בבבלי שם חולקים, ועיין גם בירושלמי הנ"ל ובאיכ"ר פ"ה, ט"ו. והעיר במאירי במקומו (קי"ט ע"ב): ומכל מקום <b>בבריתא</b> התירו אף של ורד והדס.<br>ואשר לעטרה של מלח ושל גפרית פירש"י: עטרה עושין מאבן של מלח שהוא צלול כאבן הבדולח וכו', וצובעין אותה כמין ציורין בגפרית. ופליניוס הזקן בספרו תולדות הטבע סל"א פמ"א סי' פ"ו מתאר את הצבעים השונים של מיני מלח ידועים, ומהם אדומים מאד, ומהם מזהירים מאד, ובקפודקיא מצוי מלח מצבע הכרכום (crocinus) שקוף ונותן ריח נעים מאד (tralucidus et odoratissimus). והעטרות מן הצמחים הרי ידועות מאד בכל העולם העתיק, ואף חתנים וכלות מעוטרות מיוצגות הרבה בכל מיני ציורים, עיין באנציקלופדיה של Daremberg et Saglio של עתיקות יון ורומא ח"א, עמ' 1528, ועל חומר העטרות והזירים בכלל עיי"ש, עמ' 1521 ואילך.
<small>79-80.</small> <b>בפולמוס של טיטוס גזרו על עטרות כלות. </b>פיסקא ממשנתנו הנ"ל. ובכי"ע חסרה פיסקא זו. ובמשנה הוצ' לו וכ"י קויפמן: בפולמוס של <b>קיטם</b> גזרו וכו'. ובכ"י אנטונין (הוצ' רא"י כ"ץ, עמ' ע"ז): שלקֵיטַס גזרו וכו'. ובסע"ר פ"ל: מפולמוס של אספסינוס עד פולמוס של <b>קיטוס<sup class="footnote-marker">42</sup><i class="footnote">כן מעתיק בשם סע"ר כת"י במאור עינים, אמרי בינה פי"ט, ד' מנטובה פ"ה ע"ב, וכ"ה בילקוט דניאל רמז תתרס"ו בד' שלוניקי, עיין שם בסדר עולם פ"ל בהערתו של רטנר, עמ' 146, הערה ע"ז. אבל מה שכתב שם בשם כפו"פ פ"ו, ד' ברלין, היא טעות הדפוס, ובדפוס וויניציאה שם, כ"ז ע"ב: בפולמוס של <b>טיטוס</b>.</i> חמשים ושתים</b> שנה,<sup class="footnote-marker">43</sup><i class="footnote">כ"ה בכי"א ובילקוט הנ"ל בד' שאלוניקי ובמאור עינים הנ"ל, עיין בהערתו של רטנר שם, הערה ע"ה.</i> ומפולמוס של <b>קיטוס</b><sup class="footnote-marker">44</sup><i class="footnote">כ"ה בכי"א, עיין רטנר הנ"ל הערה ע"ז. וכ"ה במאור עינים בשם ס"ע כת"י ובילקוט הנ"ל.</i> עד מלחמות בן כוזיבא ט"ז שנה. ולפ"ז ברור שהכוונה למצביא Lucius Quietus, שדיכא את מרד היהודים בזמנו של טרקווינוס (Trajanus), כפי שראו כבר כמה מן החכמים, עיין בתולדות עם היהודים של שירער ח"א, עמ' 667, הערה 59, והוא מתאים יפה לסדר הזמנים האמיתי. עיין שירער שם, עמ' 666. 
<small>80-81.</small> <b>אילו הן עטרות כלות, אילו זהוריות מזוהבות. </b>בכי"ע: אילו של זהב, ועיין מ"ש להלן, שו' 91–92, ד"ה אילו הן חופת חתנים. ובירושלמי הנ"ל, כ"ד ע"ג: אילו הן עטרות כלות, זו עיר של זהב. וכ"ה גם בבבלי מ"ט ב', בשם ר' יוחנן ובשם "תניא נמי הכי". ובירושלמי ממשיך: ר' עקיבא עשה לאשתו עיר של זהב וכו', ובאבות דר"ן נו"ב פי"ב, עמ' 30: שעשה <b>כתר</b> של זהב לאשתו, עיין מ"ש בירושלמי כפשוטו, עמ' 102.<br>ואשר למהותו של תכשיט זה, שער לנכון שלום פאול<sup class="footnote-marker">45</sup><i class="footnote">Israel Exploration Journal כרך י"ז ח"ד (1967), עמ' 259 ואילך.</i> שהוא תכשיט שעל גבי הראש עשוי בצורת מגדלי העיר,<sup class="footnote-marker">46</sup><i class="footnote">עיי"ש בציורים בעמ' 262, ובהערותי שם הערות 24–25.</i> שהאלות והמלכות היו מתקשטות בו, והוא, כנראה, מכונה במקורות עתיקים "עיר של זהב". וכן ראיתי בפיסקי הריא"ז לסוטה:<sup class="footnote-marker">47</sup><i class="footnote">"מעט דבש" הוצ' ר"ד ששון, אוקספורד תפר"ח, ריש עמ' כ"ד.</i> שלא לעטר את הכלות בעטרות של זהב, שהן דומות <b>לחומות העיר</b>. ובתרגום ירושלמי במדבר ל"א, נ' (הוצ' גינזבורגר, עמ' 59): והוינן חמין תמן בנתיהון דמלכיא יאין, והוינן מפרקין מנהון קורייא דדהבא מן רישיהון.<br>וכבר ראו הראשונים<sup class="footnote-marker">48</sup><i class="footnote">עיין בדבריהם לגיטין ז' א', בס' הישר לר"ת הוצ' רש"ש שלזינגר סי' ר"ד, ובתוה"א להרמב"ן סוף עניין אבלות ישנה.</i> שדווקא חתנים אסורים בעטרות, אבל כלות מותרות בכולן, חוץ מעיר של זהב, ושאר נשים מותרין בכולן. ואף שאמר ר' שמעון בן אלעזר<sup class="footnote-marker">49</sup><i class="footnote">לעיל שבת פ"ד ה"ז, עמ' 18, ומקבילות שצוינו שם.</i> שאיצטמא στέμμα אין בה משם עטרה לכלות, הוא משום שיש בה משבצות זהב, והייתי סבור לאוסרה, אלא משום שעיקרה בגד, לפיכך לא אסרוה (עיי"ש בתוה"א להרמב"ן הנ"ל, בהערה 48).<br>ובבבלי נדה ס"א ב': דתנן בפולמוס של אספסינוס גזרו על עטרות חתנים ועל האירוס, בקשו לגזור על בגדי צבעונין, אמרי הא עדיפא, כדי להקל על כתמיהן. וכנראה שהכוונה לסוף המשנה, לבבא שלנו, שהרי בפולמוס של אספיסיינוס לא גזרו כלל על הכלות, אלא על החתנים גרידא. ולפי הגירסא בברייתא שלנו בירושלמי ובבבלי, אין להבין כלל למה בקשו לגזור על בגדי צבעונים, ולא התירום אלא כדי להקל על כתמיהן, והרי הגזירה לא היתה אלא על עיר של זהב גרידא, ואפילו לא על איצטמא. ונראה שחלקו החכמים על ר"ש בן אלעזר בברייתא בשבת, ודעתו דעת יחיד היא, עיין ר"מ פ"ה מה' תענית הט"ו. ולפי הגירסא בתוספתא כאן (בכי"ו ובד. ואף מכי"ע אין סתירה) אף זהוריות מזוהבות (עיין רש"י מ"ט ב', ד"ה זהורית, לעניין חופת חתנים) היו בכלל הגזירה. וצ"ע.
<small>81-82.</small> <b>אבל יוצאה היא בכיפה של מלח בבית. </b>המלה "בבית" ליתא בשום נוסח, ואף לא במקבילות, ועיין בפירושה להלן בסמוך. והגירסא "בכיפה של מלח" בטוחה (ובכי"ע בשיבוש: של מלך),<sup class="footnote-marker">50</sup><i class="footnote">וכן גם במילון ערבי למלים של המשנה והתוספתא (עיין מ"ש במבוא לח"ו. עמ' ט"ו), עמ' 20: אבל יוצא היא בכיפה <b>שלמלך </b>(אף שם חסרה המלה "בבית").</i> שכ"ה ("כיפה של מלח") גם בבבלי מ"ט ב' בכי"מ, אצל הגאונים (עיין אוה"ג, עמ' 276), בערוך ערך עטר, בתוה"א להרמב"ן סוף עניין אבלות ישנה, ד"ו פ"ח סע"ד, ובתוספ' רי"ד גיטין ז' סע"א. ובהוצאות שלפנינו בבבלי: בכיפה של <b>מילת</b>, ועיין ברש"י מ"ט ב', ד"ה כיפה.<br>ובאוה"ג עמ' 276: כיפה של מלח אין כן [אלא] עטרה [שלמלח] ושלגפרית, כן היה מנהגם לעשות עטרה שמראה בלילה מראין כן. וכנראה (אם ההגהה שלי נכונה) שהגאון פירש שכיפה של מלח אין כאן אלא עטרה של מלח ושל גפרית שאסרוה בפולמוס של אספיסיינוס לחתנים. וכבר פירשנו לעיל (שו' 77–79, ד"ה ואשר) שהעטרה של מלח היתה שקופה, ומטעם זה אמרו כאן בכי"ו: יוצאה היא בכיפה של מלח בבית (כלומר, אחרי נישואיה), אבל לא במבוי, מפני ששערותיה נראות מתוכה. ועיין מ"ש בבאורי להלכות הירושלמי להרמב"ם, עמ' נ"ט, אות ב'.
<small>82-63.</small> <b>ושלא ילמד אדם את בנו יונית. </b>וכ"ה ("בנו") במשנתנו פ"ט מי"ד הנ"ל בכל הנוסחאות (ובד כאן: את בניו). ואף כאן חסרה פיסקא זו מן המשנה בכי"ע. ועיין מה ששאלו על זמן גזירה זו בבבלי מ"ט ב'.<br>ובספרי יוונית ויוונות בא"י, עמ' 226 ואילך, הבאתי את המקורות שדברו באיסור זה, ולא מצאתי בשום מקום קדום<sup class="footnote-marker">51</sup><i class="footnote">חוץ ממקור של גאונים, והוא פרקי דרבי, מהדורת גרינהוט, עמ' 58.</i> שאסור לאדם ללמוד יוונית (אם לא מטעם של ביטול תורה). ולא אסרו אלא ללמד את הבנים יונית, עיין מש"ש. והבאתי שם את דעת ר' ישראל מטולידו (בן זמנו של הרמב"ן) שכתב בפירושו לאבות: "אמרו ארור שילמד את <b>בנו</b> חכמת יונית, ולא אמ' שילמוד חכמת יונית... ועוד אמרו שאלו את ר' יהושע מהו שילמ(ו)ד את בנו חכמת יונית (תוספתא ע"ז פ"א ה"כ ומקבילות) אמר להם ילמדנו בשעה שאינה לא מן היום ולא מן הלילה. גם כאן לא הזכירו רק בנו", עיין מש"ש.
<small>83-85.</small> <b>התירו להם לבית רבן גמליאל ללמד את בניהם יונית, מפני שהן קרובין למלכות. </b>בכי"ע חסרות המלים "את בניהם", אבל אף שם "ללמד" (ולא "ללמוד"). ועיין ירושלמי שבת פ"ז ה"א, ז' ע"ד, ע"ז פ"ב ה"ב, מ"א ע"א, בבלי כאן מ"ט ב', ב"ק פ"ג א'. ועיין מ"ש בספרי הנ"ל, עמ' 226. 

Halakhah 9

<small>86.</small> <b>ושלא לסוד את ביתו בסיד וכו'. </b>וכ"ה בד. ובכי"ע: ושלא יסוד אדם את ביתו בסיד וכו'. ומלשון התוספתא מוכח שהיא מן הגזירות בפולמוס של טיטוס (צ"ל: קיטוס, עיין מ"ש לעיל, שו' 79–66, ד"ה בפולמוס של טיטוס). וכן בס' המפתח שבת ספ"ח (מ' ע"א, הוצ' גאלדענטהאל): הא דתניא לא יסוד אדם את ביתו בסיד וכו', הדבר שגרם איסור דבר זה הוא מה שאירע לישר' בבית שני מחמת טיטוס הרשע, ועיקר דיליה הוא בתוספ' סוטה בפולמוס של טיטוס על עטרות כלות וכו', ושלא יסוד אדם את ביתו בסיד וכו'.<br>ברם בברייתא בשבת שם פ' ב': דתניא לא יסוד אדם ביתו בסיד וכו'. וכן בב"ב ס' ב': ת"ר לא יסוד אדם ביתו וכו'. ולא נזכר כלל שהיא מן הגזירות של פולמוס קיטוס. וכן בר"ח שבת פ' ב': וברייתא בסוף גמ' דחזקת הבתים <b>לעניין אבל של בית המקדש</b> וכו'. ועיין להלן ב"ב ספ"ב ובמקבילה בבבלי שם ס' ב' (לעיל מן הברייתא שלנו), ומ"ש להלן, שו' 127–128, ד"ה אלא כך.
<small>86-87.</small> <b>בביצת הסיד. </b>וכ"ה בד. ובכי"ע ובס' המפתח הנ"ל: ובביצת הסיד. ובברייתא שבבבלי שבת וב"ב חסרות מלים אילו. ולכאורה אין להן הבנה, ודווקא לעניין הוצאת שבת יש לחלק בין סיד לבין ביצת הסיד,<sup class="footnote-marker">52</sup><i class="footnote">עיין לעיל שבת פ"ח ה"כ, סוף עמ' 33. ירושלמי שם פ"ח סה"ד. י"א ע"ב. בבלי שם פ' ב'.</i> מפני ששימושם לפעמים שונה, ובהוצאת שבת הולכים אחרי רוב השימוש, ולפיכך יש לחלק בין סיד חבוט לבין ביצת חסיד, אבל לעניין סיוד כל הבית, מה לי מסיידו בסיד, מה לי מסיידו בביצת הסיד. ולכאורה אין כל הבדל ביניהן בצבע, שאין ביצי הסיד אלא כמו ביצי יוצר (משנת ב"מ פ"ה מ"ז ופרה פ"ה מ"ו), או ביצת הגיר (ברייתא בבבלי ביצה ט"ו א'), והכוונח לאותו חומר גבול כמין ביצה. עיין בפיה"ג לטהרות, עמ' 104, וברש"י בבבלי הנ"ל. ועיין מ"ש קרויס בקדמוניות התלמוד (עברית) כרך א' ח"ב, עמ' 265.<br>ובר"ח שבת פ' ב' גרס בבבלי (במחלוקת לעניין הוצאת שבת) ביצת הגיר (במקום "ביצת הסיד" שלפנינו ובמקבילות) ופירש שביצת הגיר הן האבנים הפסול[ו]ת השרופות. וכוונתו, כנראה, לאבנים שנפסלו מן המחצב שנשרפו (כלומר, <b>משרפות סיד</b> שבישעי' ל"ג, י"ב), או שכוונתו ל"אבני גיר מנפצות" השרופות. ושמא היה להם צבע אחר, או שהיו פחות בנות קיימא. ועיין מ"ש קרויס הנ"ל, עמ' 266–267.<br>ויותר נראה שהגירסא הנכונה היא בד ובכי"ו, והוא פירוש לסיד, מפני שסיד חבוט אינו ראוי לבניין, אלא בעיקרו לתכשיטי בנות הוא עומד. ואף בכי"ע הוא וי"ו הפירוש.
<small>88-89.</small> <b>עירב בו חול הרי זה טרכי סיד, ואסור וכו'. </b>ובד: הרי זה טרכיסיד (במלה אחת) ואסור. ובכי"ע: עירב בו חול טרכיוסיד.<sup class="footnote-marker">53</sup><i class="footnote">ואפשר לקרוא שם "טרכי וסיד" (בשתי מלים), אבל אי אפשר לקרוא "טרכיו סיד" כמו שהעתיק צוקרמנדל.</i> ובס' המפתח ובברייתות שבבבלי הנ"ל: טרכסיד. ופירשו הגאונים (תשה"ג אסף, ירושלם תרפ"ט, עמ' 166): טרכסיד. מין אחד ממין סיד ומעולה ממנו, וטחין אותו למעלה מן הסיד, ושמו בלשון ערבי ספידג, ועיין בפיה"ג לטהרות הוצ' מהרי"ן אפשטין, עמ' 15: בסיד ובגיפסס. פ' אל ניליס ואל אספידאג. ועיין הערה 17 שם. ובגיטין ס"ט ב': ואספידכא, ופירש הגאון (אוה"ג שם, התשובות, עמ' 157): אספידכא. אספידאג, והוא ממיני הסיד. ועיין בפיה"ג הנ"ל, הערה 18. והגאונים פירשו את מהות הסיד, אבל לא את מוצא המלה. ומלשון התוספתא "טרכי סיד" (וכצ"ל גם בד, בשתי מלים), משמע קצת כפירוש המלונים, שהוא סיד קשה, סיד טרישי, אבן גיר, סיד τραχύ, ועיין בקדמוניות היהודים של קרויס (עברית) כרך א' ח"ב, עמ' 268, הערה 2.<br>ובטעם האיסור פירשו הראשונים מפני שהוא חזק ומתקיים יותר, ו"מה שפוגם בלובן קצת משביח בחיזוק, <b>שהוא סיוד של קבע"</b> (לשון הריטב"א בב"ב ס' ב'). ובמדרש במ"ר פ"ב, י"ז: אם אין אתה נותן חול בסיד אין לו עמידה וכו'. ועיין בהגהות הרד"ל שם אות כ"ו. ובלשון הריטב"א הנ"ל מתורצת קושיתו, והכוונה היא שאינו סיד של קבע.
<small>90-91.</small> <b>פולמוס האחרון גזרו על חופת חתנים. </b>וכ"ה בד. וכן בס' המפתח לר"ן גאון שבת ס"ב ב': בתוספת סוטה בסוף המסכת בפולמוס האחרון גזרו על חופת חתנים. ואף שבכי"ע חסרה בבא זו, אבל ברור שאין להגיה את הנוסחאות שלנו שהן מקויימות אף ע"י ר"ן גאון.<br>ובבבלי מ"ט ב': תנא אף על חופת חתנים גזרו. ומתוך סדר הסוגיא שם מוכח שבפולמוס של קיטוס גזרו כן, ולא בפולמוס האחרון (של בן כוזיבא). ובירושלמי פ"ט הט"ז, ב"ד ע"ג: אילו הן חופות חתנים וכו', כלהלן. ומתוך סדר הסוגייא שם לכאורה מוכח שבפולמוס של אספסיינוס גזרו עליהן, אבל יתכן שהירושלמי אינו מכוין אלא לבאר את ההבדל בין עטרות חתנים (שגזרו עליהן בפולמוס של אספיסיינוס) לבין חופות חתנים, ולא נחתו שם כלל לזמן הגזירה. אבל מתוך הסוגייא שבבבלי מוכח שמן הגזירות של פולמוס קיטוס היא ולא מן הפולמוס האחרון.
<small>91-92.</small> <b>אילו הן חופת חתנים, אלו של זהב. </b>וכ"ה בד, אבל בכי"ע: אילו חן חופות חתנים אילו זהוריות המוזהבות. וכן בס' המפתח הנ"ל: אילו זהוריות המוזהבות.<sup class="footnote-marker">54</sup><i class="footnote">כ"ה בנוסח המקור שפרסם ר"ש אברמסון בספרו ר"ן גאון, עמ' 49. ואצל גולדענטהאל בטעות: המזוהרות.</i> ועיין לעיל, שו' 80–81, ד"ה אילו הן עטרות כלות, ושם הגירסא בד ובכי"ו כמו שהוא בכי"ע כאן, ובכי"ע שם כמו שהוא בד ובכי"ו כאן. ובבבלי מ"ט ב': תניא נמי הכי אלו הן חופת חתנים, זהורית המוזהבות. ופירש"י: טלית צבועה שני, ובו קבועין טסי זהב, עד שמעמידין אותה כמין כיפה. ובירושלמי פ"ט רהט"ז, כ"ד סע"ב: אילו הן <b>עטרות</b> חתנים, זו זהורית המוזהבת. ולהלן בסמוך שם, כ"ד רע"ג: אילו הן חופות חתנים, סדינים מצויירין וסהרוני זהב תלויין בהם. 
<small>92-93.</small> <b>אבל עושה הוא אפיפירות, ותולה בה כל מה שירצה. </b>וכ"ה בד ובסמ"ג עשין דרבנן ג', רמ"ט סע"ג. ובכי"ע: אבל עושה הוא אפפיירות, ותולה בה כל <b>מין</b> שירצה, וכ"ה בירושלמי הנ"ל. ובבבלי מ"ט ב' הנ"ל: אבל עושה פפירית, ותולה בה כל מה שירצה. ובכי"מ שם: פירפריית (במקום "פפירית"). וברש"י (בד"ו ר"פ): פריפרית. כמין כיפה של מעגלי עץ, כמו שאנו עושין, ותולין בה צניפין ורדידי זהב, כמו שאנו עושין.<br>ברם הגירסא שבתוספתא שבכל הנוסחאות ושבירושלמי ושבבבלי בנוסחאות שלנו בוודאי נכונה, והכוונה שעושה חבלים מן הפיפרוס (כרגיל במקורות) ותולה בה (כלומר, בחופה) כל מה, או כל מין, שירצה, ולא אסרו אלא <b>לקבוע</b> בה תכשיטים של זהב, אבל מותר לתלות בה דברי זהב, ואף לעשותה מורד והדס, עיין בבלי כתובות י"ז ב'.<sup class="footnote-marker">55</sup><i class="footnote">והשוה פרקי דרבי הוצ' שנבלום, כ"ח רע"ב.</i> ולהלן בתוספתא עוקצין פ"א ה"ד: לקטן לתלותן בחופתו, או על פתח חנותו, הרי אילו מצטרפין. ובתס"ר ח"ד, עמ' 173 ואילך, העירותי על מס' שמחות פ"ח ה"ב, הוצ' היגר, עמ' 149 [הוצ' זלוטניק, עמ' 19], ודווקא בחופות חתנים של מתים נחלקו אם מותר לתלות בהן מינין שהביאו אוכל, מפני שהן אסורין בהנאה, ויש כאן איבוד אוכלין, עיין מש"ש. עכשיו ראיתי שבעיטור ח"ב, ברכת חתנים ח"ב, הוצ' רמא"י, ס"ג ע"ב, הסמיך את דברי הברייתא במס' שמחות לירושלמי כאן הנ"ל.
<small>94-95.</small> <b>ושלא תצא כלה באפיריון בתוך העיר. </b>וכ"ה בד ובכי"ע, והיא פיסקא ממשנתנו פ"ט מי"ד הנ"ל, והיא מגזירות של פולמוס האחרון (בן כוזיבא). וכנראה היה כן המנהג בימים קדמונים, עיין מ"ש לעיל ח"ו (יבמות), הערה 5 (ולפיכך יצא שמה בעיר שהיא מקודשת). ועיין במשנת כתובות רפ"ב, ובירושלמי שם ה"א, כ"ו ע"ב: רבנין דהכא אמרין <b>פיריומא</b>. 
<small>95.</small> <b>ורבותינו התירו וכו'. </b>פיסקא ממשנתנו הנ"ל, ובכי"ע ליתא פיסקא זו. ופירשו בבבלי מ"ט ב': מ"ט משום צניעותא. והכוונה, כנראה, שלפני ההיתר היתה יוצאת וראשה פרוע, ולפיכך התירו שתצא בפיריומא, כמו שנהגו לפני הפולמוס האחרון, ועיין מ"ש לעיל בסמוך, שורה 94–95, סד"ה ושלא. 
<small>96-97.</small> <b>אף על פלטון גזר ר' יהודה בן בבא וכו'. </b>בד: אף על פליטון וכו'. ובכי"ע: אף על פילייטון. ובבבלי שבת ס"ב ב': מתיב רב יוסף אף על פלייטון גזר ר' יהודה בן בבא וכו'. ובס' המפתח לר"ן שם העיר שמקורה בתוספתא כאן, עיין מ"ש לעיל, שורה 90–91, ד"ה פולמוס. 
<small>97-98.</small> <b>ולא הודו לו חכמים. </b>עיין מ"ש על סיגנון זה מהרי"ן אפשטין במבואות לספרות התנאים, עמ' 90–91. 

Halakhah 10

<small>98-100.</small> <b>אמ' ר' ישמעאל מיום שחרב בית המקדש, דין הוא שלא לאכל בשר וכו'. </b>וכ"ה בד ובבבלי ב"ב ס' ב'. אבל בכי"ע: אמר <b>רבן שמעון בן גמל'</b> מיום שחרב וכו'. ואף מסורת זו יש לה על מה לסמוך, עיין מ"ש להלן בסמוך. 
<small>100-102.</small> <b>אלא שאין בית דין גוזרין על הצבור דברים שאין יכולין לעמוד בהן. </b>וכ"ה בבבלי הנ"ל. ולעיל שם בבבלי נאמרו הדברים גם בשם ר' יהושע, אבל קרוב לוודאי שהוא פירוש התלמוד בדברי ר' יהושע, אבל במקור הברייתא (להלן בסמוך) חסר הטעם הזה. ובבבלי ע"ז ל"ו א' והוריות ג' ב' מפורש: סמכו רבותינו על דברי <b>רבן שמעון בן גמליאל</b> ועל דברי <b>ר' אלעזר בר' צדוק</b> שהיו אומרים אין גוזרין גזירה על הציבור אלא אם כן רוב הציבור יכול לעמוד בו. ולפי גירסת כי"ע לעיל הרי מפורש כן בדברי רבן שמעון בן גמליאל. ואשר לר' אלעזר בר' צדוק, אמרו בירושלמי שבת פ"א ה"ד, ג' ע"ד (ומקבילה בע"ז פ"ב ה"ט, מ"א ע"ד): ר' יוחנן בשם ר' <b>לעזר בי ר' צדוק מקובל אני</b> שכל גזירה שבית דין גוזרין על הציבור ולא קיבלו רוב הציבור עליהן אינה גזירה. וכ"ה בשרי"ר, עמ' 67, ובתוספות גיטין ל"ו ב', ד"ה אלא. ובירוש' ע"ז פ"ב ה"ט, מ"א ע"ד: אמר ר' יוחנן <b>מקובל אני</b> מר' לעזר בר' צדוק שכל גזירה וכו'. וכן מעתיק משם באו"ז ע"ז סי' ק"צ, עיין באהצו"י שבת, עמ' 21.<br>ומ"מ מדינא מותר לוכל בשר ולשתות יין אפילו בערב תשעה באב, כמפורש בתוספתא תענית פ"ג (בי"ע פ"ד) הי"א, עמ' 341, ומקבילות, ועיין מ"ש בירושלמי כפשוטו, עמ' 431. ובזה בוודאי רוב הציבור היה יכול לעמוד, אלא מכיוון שביטלו את הדבר (עיין להלן) בטל לכל יום, והניחו את הדין לסעודה המפסקת גרידא, עיי"ש במקורות הנ"ל.<br>ולעצם העניין, היה כלל זה מקובל בלי ערעור, וכן אמרו בבבלי ב"ק ע"ט ב': ואעפ"י שאמרו אין מגדלין בהמה דקה, אבל מגדלין בהמה גסה, לפי שאין גוזרין על הצבור אלא אם כן רוב צבור יכולין לעמוד בה. בהמה דקה אפשר להביא מחוצה לארץ וכו'. ולפנינו צרוף של שתי ברייתות, והן תוספתא שביעית פ"ג הי"ג (עמ' 177) ותוספתא ב"ק פ"ח הי"א. והלשון בתוספתא שביעית הנ"ל: שלא גדרו אלא גדר שיכול לעמוד. וברישא שם: שלא גזרו אלא עד מקום שיכולין לגזור. ועיין ירושלמי שם פ"ד ה"ב, ל"ה ע"ב, ובתוספתא שם פ"ג סהי"א, ומש"ש לעיל ח"ב, עמ' 518.
<small>102-104.</small> <b>הוא היה אומ' הואיל ועוקרין את התורה מבינותינו וכו'. </b>וכ"ה בד. אבל בכי"ע: הואיל וגוזרין עלינו שלא ללמוד תורה וכו'. וקרוב לוודאי שהוא תיקון סופר שלא הבין את העניין. ור' ישמעאל מכוין לגזירות השמד שבזמנו, וכן בבבלי ב"ב ס' ב' הנ"ל: ומיום שפשטה מלכות הרשעה שגוזרת עלינו גזירות קשות ומבטלת ממנו תורה ומצות ואין מנחת אותנו ליכנס לשבוע הבן וכו'. והתוספתא סתמה, משום שגזירות השמד היו ידועות בא"י, ור' ישמעאל כיוון בעיקר לגזירות בעניין משפחה, נישואין ומילה, עיין ירושלמי כתובות פ"א ה"ה, כ"ה ע"ג, בבלי סנהדרין ל"ב ב'. ועיין מ"ש בבאורי להלכות הירושלמי להרמב"ם, עמ' מ"ד, אות נ-ס', ובמדרשים המאוחרים העבירו את גזירות השמד של הרומאים ליונים, עיין מש"ש. 
<small>104-105.</small> <b>נגזר על העולם שהוא שמם וכו'. </b>בד: שיה' שמם וכו'. ולפי הגירסא שלפנינו הכוונה על העולם שהוא בין כך ובין כך שמם וכו'. 
<small>105-106.</small> <b>שלא לישא אשה, ושלא להוליד בנים, ושלא להקים שבוע בן. </b>כלומר, הנשים מכניסים את עצמן בסכנת נפשות, ומהן שעושות ברצון (עיין בבלי כתובות ג' ב'), וכן מסתכנים בני ישראל בקיום מצות מילה,<sup class="footnote-marker">56</sup><i class="footnote">עיין במקורות שצוינו לעיל שורה 102–104, ד"ה הוא היה.</i> ומוסרים את נפשם עליה (עיין בבלי שבת ק"ל א'), הרי דין הוא שנגזור שלא לישא אשה וכו', ולא יסתכנו ולא יתפרצו. ובמדרש חנוכה (ביה"מ של יעללינעק ח"ו, עמ' 2): כיון שראו ישראל כך, מנעו עצמם מלשמש וכו'. ובהוספה לשאילתות סי' כ"ז, הוצ' מירסקי, עמ' קפ"ז: וכיון שראו ישראל כך עמדו ומנעו <b>רבים</b> את עצמם <b>מפריה ורביה</b> וכו'. ובמדרש חנוכה הנ"ל: כיון שראו ישראל כך חזרו על נשיהן בלא טבילה בעל כרחן, אמרו רבונו של עולם בעל כרחנו שלא בטובתנו, שאין האשה רוצה לישב תחת בעלה בלא עונתה וכו'. ומובנים היטב דברי ר' ישמעאל שמציע לגזור גזירה שלא לישא אשה ושלא להוליד בנים ושלא להקים שבוע הבן. ועיין בתוס' ב"ב ס' ב', ד"ה דין, ובבלי סוטה י"ב א', ולפי פירושנו, סכנת נפשות וסכנת פריצות שאני. 
<small>106-108.</small> <b>עד שלא שיכלה זרעו של אברהם מאליו. </b>ופירש ברשב"ם ס' סע"ב: בענין טוב, ולא על ידי גוים, ומצות לא יבטלו עוד. ולפנינו הוסיף סופר "שלא" (כלומר, שלא יכלה) ככינוי, ושכח למחוק את השי"ן של "שיכלה", ואח"כ מחק את המלה "שלא" בנקודות. 
<small>108-109.</small> <b>אמרו לו מוטב להן לצבור שיהו שוגגין, ואל יהו מזידין. </b>וכ"ה בד. והכוונה שאמרו לו לר' ישמעאל מוטב שלא נגזור עליהם שלא לישא נשים, שעכשיו הם שוגגין ומכניסין את עצמם לכתחילה בסכנה, או שעוברים במקום שהיה להם למסור את נפשם, בשגגה, אבל אם נגזור עליהם שלא ישאו נשים לא ישמעו לנו ויהיו מזידים.<br>ובכי"ע: <b>אלא</b> הנח להם לישר', מוטב שיהיו שוגגין ואל יהו מזידין. וכ"ה בבבלי ב"ב הנ"ל. ולפ"ז הכל הוא מדברי ר' ישמעאל. ויתכן שאף לפנינו צ"ל כן, והגירסא הנכונה היא: אל' מוטב וכו', ופתרו הסופרים את המלה "אל'": אמרו לו. ובמאירי בב"ב ניסח: הנח להם לישראל, יעשו רצון קונם, ויעשה שליש מה שהושלש בידו (מליצה ע"פ משנת כתובות ספ"ו). וכן ניסח גם בספרו לתענית ל' ב', עמ' 95, כמו שהעיר הר"א סופר במקומו. ולא היתה לו לרבינו גירסא אחרת בבבלי אלא הוא פירוש ל"מוטב שיהיו שוגגין", ומן השמים ירחמו.<br>וכלל זה גם בבבלי ביצה ל' א' ושבת קמ"ח ב', עיי"ש. ובאו"ז ה' שבת ח"ב סי' פ"ד, כ"א ע"א, אות ט"ז, העיר על הירושלמי תרומות ספ"ה וחגיגה ספ"א: כשם שמצוה לומר על דבר שהוא נעשה, כך מצוה שלא לומר על דבר שלא נעשה. ועיין בבלי יבמות ס"ה ב' ובתוספות ב"ב ס' סע"ב. ובירושלמי עירובין פ"א ה"א, י"ח ע"ג: הניחו לבני מבוי שיהו שוגגין ואל יהו מזידין.

Halakhah 11

<small>110.</small> <b>משחרב הבית האחרון וכו'. </b>וכ"ה בד. ובכי"ע: משחרב בית המקדש וכו'. וכ"ה בילקוט תהלים רמז תתפ"ה<sup class="footnote-marker">57</sup><i class="footnote">בהוספות למדרש תהלים פקל"ז, ו', הוצ' בובר, עמ' 524. תניא סד אדם וכו'. וכל הסימן שם נעתק מן הילקוט. וכל התיקונים של בובר אין להם יסוד.</i> בשם תוספתא דסוטה (אלא ששינה את הסדר, כדי להסמיכו לפסוק, כדרכו תמיד) כגי' כי"ע בערך. ובבבלי ב"ב ס' ב' הנ"ל: כשחרב הבית בשניה וכו'. אבל ברוב כתה"י, ובראשונים: כשחרב הבית <b>באחרונה</b>, עיין דק"ס. וכ"ה גם בה"ג ס' הלכות תענית, ד"ו ל"ט ע"ב, וד"ב, עמ' 193. ובאגדות התלמוד שם: בית <b>אחרון</b>. ואין לדייק מכאן בשום אופן שהכוונה לבית בזמן בר כוזבא,<sup class="footnote-marker">58</sup><i class="footnote">וכשיטת כמה מן החכמים שסוברים שבנו את הבית באותו זמן.</i> וכמו שאמרו במשנתנו ובתוספתא כאן "פולמוס האחרון", שהרי ר' יהושע מתנגד לכך, ואין להניח שר' יהושע האריך ימים עד אחר חורבן ביתר.<sup class="footnote-marker">59</sup><i class="footnote">ראיתי למי שטען שמצא ראייה מוכרחת שר' יהושע בן חנניה האריך ימים עד אחרי שנתנו הרוגי ביתר לקבורה מן הברייתא שבבבלי ברכות מ"ה ב': ר' <b>אליעזר </b>אומר רצה לאומרה וכו' בברכה שתיקנו חכמים <b>ביבנה </b>אומרה. והרי ר' יהושע מת אחרי ר' אליעזר, וממילא אף הוא חי עדיין באותו זמן. ואין הדברים זקוקים לביטול. ואף שהגירסא ר' "אליעזר" מקויימת גם ע"י כתי"י, הרי המלה "ביבנה" חסרה בכי"מ, בכי"פ ובבית נתן, ואין ספק שהסופרים הוסיפו ע"פ התלמוד לעיל שם והמקבילות. ור' אליעזר סובר שהיא תקנה קדומה, שהרי ר' ישמעאל סובר שהיא דאורייתא, עיין ירושלמי שם פ"ז ה"א, י"א ע"א, ומקבילות. ועיין בבלי שם מ"ו א' ומ"ש לעיל ח"א, עמ' 101. ואין פלא שר' אליעזר סובר שהיא תקנה קדומה, ואסמכוה אקרא. וצריך להניח שהאמוראים שסברו שתיקנו ברכה זו ביבנה חלקו על המסורת שבברייתות שהיא היתה קיימת בזמן התנאים הקדומים.</i> 
<small>113-114.</small> <b>מפני מה אין אתם אוכלין בשר וכו'. </b>בכי"ו נשמטה המלה "אין" בטעות, והיא ישנה בד, בכי"ע, בילקוט ובבבלי ב"ב הנ"ל. 
<small>116-117.</small> <b>אמ' להן לא נאכל. </b>וכ"ה בד. והכוונה, שאמר להם נניח שאני מסכים לכם. ובכי"ע, בילקוט ובבבלי חסר כל זה. 
<small>120.</small> <b>אמ' להם לא נשתה. </b>וכ"ה בד, והכוונה כלעיל. ואף כאן חסר כ"ז בכי"ע, בילקוט ובבבלי. 
<small>121-122.</small> <b>שממנו היו מביאין שתי הלחם ולחם הפנים. </b>בבבלי הנ"ל: שכבר בטלו מנחות. ובכ"י ובראשונים: בטלו מנחות ולחם הפנים. ובבבלי ממשיך: אפשר בפירות. ובכי"ע ובילקוט הנ"ל הסדר כאן: תאינים וענבים לא נאכל... לחם לא נאכל... מים לא נשתה וכו'. והוא סדר הגיוני מאד. ואף בבבלי באים מים באחרונה, וע"ז אין להם תשובה. ובבבלי בא לחם בראשונה, מפני שעל שאלה זו יש להם תשובה. ואף בתוספתא כי"ו וד אפשר לפרש שהוא ידע את התשובה שאפשר בפירות. ושמא צ"ל גם בתוספתא כאן: תאנים וענבים... מים לא נשתה. 
<small>124-125.</small> <b>תאנים וענבים לא נאכל, שמהם היו מביאין בכורים בעצרת. </b>וכ"ה בד ובכי"ע. אבל בילקוט ובבבלי חסרה המלה "בעצרת", והיא לכאורה מיותרת, שהרי זמן בכורים מעצרת עד החג (בכורים פ"א מ"י), אבל עיין בבלי סנהדרין י"א ב' וברש"י שם, ד"ה ועל פירות האילן, ומ"ש לעיל ח"ב, עמ' 849, הערה 68. ובבבלי ב"ב שם ממשיך: אפשר בפירות אחרים. ורק אחרי שאמר להם: מים לא נשתה, ניצח אותם ושתקו. ועיין מ"ש לעיל שורה 121–122, סד"ה שממנו. 

Halakhah 12

<small>126-127.</small> <b>להתאבל יותר מדיי אי איפשר, ושלא להתאבל אי איפשר. </b>וכ"ה הסדר בד. ובילקוט הנ"ל: שלא להתאבל כל עקר ולהתאבל יותר מדאי א"א.<sup class="footnote-marker">60</sup><i class="footnote">בהעתקה שבהוספה למדרש תהלים הנ"ל (הערה 57): שלא להתאבל כל עיקר אי אפשר, ולהתאבל יותר מדאי אי אפשר.</i> ובכי"ע: שלא להתאבל כל עיקר אי איפשר, שכבר נגזרה גזירה, ועוד להתאבל יותר מדאי אי איפשר. וכ"ה בבבלי הנ"ל, אלא ששם מוסיף עוד: שאין גוזרין גזירה על הצבור אלא אם כן רוב צבור יכולין לעמוד בה. וכבר שערנו לעיל, שורה 100–102, ד"ה אלא, שההוספה היא פירוש התלמוד עצמו. ואשר ל"נגזרה גזירה" פירש הרשב"ם: גזירה. חורבן ונתחייבנו להתאבל, דכתיב <b>שישו אותה משוש כל המתאבלים עליה</b> (ישעי' ס"ו, י'). ולפי פשוטו משמע שכוונתו לגזירת החכמים להתאבל על ירושלים במעשים, וכגזירות שמנו במשנתנו ובתוספתא לעיל בפולמוס אספסיינוס ובפולמוס של קיטוס, וכמו שמפרש גם להלן. 
<small>127-128.</small> <b>אלא כך אמרו חכמים סד אדם את ביתו בסיד ומשייר וכו'. </b>להלן ב"ב ספ"ב, בבלי שם ס' ב'. ושיטת רוב הראשונים היא שאם חוא משייר מותר לו לסוד אפילו לא עירב בו תבן, או חול,<sup class="footnote-marker">61</sup><i class="footnote">עיין לעיל, שו' 86, ד"ה ושלא לסוד.</i> עיין טאו"ח סי' תק"ס ובב"י ובב"ח שם. ובילקוט תהלים רמז תתפ"ה: תוספתא דסוטה תניא סד אדם את <b>כל</b> ביתו ומשייר וכו'. וכ"ה בליקוטים שבסוף מדרש תהלים פקל"ז. וכ"ה גם להלן ב"ב סוף פ"ב בד ובכי"ע (אלא ששם: כל ביתו בסיד). ועיין מ"ש לעיל, שורה 110, ד"ה משחרב. 

Halakhah 13

<small>128-129.</small> <b>עושה אדם צרכי סעודה ומשייר דבר מועט, זכר לירושלם. </b>וכ"ה בד (אלא ששם: עסקי סעודה, וכ"ה להלן ב"ב פ"ב), בכי"ע ובבבלי ב"ב הנ"ל. ובבבלי מפרש דבר מועט "כסא דהרסנא". ובילקוט חסרה בבא זו והיא חסרה גם בכי"ע להלן ב"ב ספ"ב, ובליקוטים שבמדרש תהלים פקל"ז סי' ו', ובחנם השלימה בובר, עיין מ"ש לעיל הערה 57. 

Halakhah 14

<small>129-130.</small> <b>עושה אשה תכשיטין ומשיירת דבר מועט וכו'. </b>בילקוט הנ"ל: עושה אשה תכשיטיה וכו'. ובכי"ע: עושה אשה כל תכשיטיה וכו'. וכ"ה להלן ב"ב ספ"ב הנ"ל בד ובכי"ע, ובבבלי שם ס' ב' מפרש: בת צדעא, עיין מ"ש לעיל ח"ג (שבת), סוף עמ' 120. וכאן מדברים בתכשיטים שבגופה, וכמו שאמרו (משנת מו"ק פ"א מ"ז): <b>ועושה</b> אשה תכשיטיה במועד. ר' יהודה אומר לא <b>תסוד</b> וכו'. ועיין גם פסחים פ"ג מ"א, בירושלמי שם ה"א, כ"ט ע"ד, ובבבלי שם מ"ב סע"ב. ואינו עניין לתכשיטים שעונדת על גופה, שלא אסרו עיר של זהב אלא בכלה, אבל שאר נשים מותרות בכל מיני תכשיטין שעל גופה. 

Halakhah 15

<small>131-132.</small> <b>וכל המתאבלים עליה בעולם הזה שמחים עמה לעולם הבא וכו'. </b>וכ"ה בד, ולעיל סוף תענית, עמ' 342, ולהלן ב"ב ספ"ב בד (ובקצת שינוי גם בכי"ע). ובכי"ע כאן: כל המתאבל על ירושלם זוכה ורואה בשמחתה וכו'. וכ"ה בבבלי תענית ל' ב' וב"ב ס' ב'. ועיין מ"ש לעיל ח"ה (תעניות) עמ' 1121, לשורה 69. 