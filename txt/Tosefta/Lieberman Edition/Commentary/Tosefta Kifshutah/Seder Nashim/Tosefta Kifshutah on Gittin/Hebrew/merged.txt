Tosefta Kifshutah on Gittin
תוספתא כפשוטה על גיטין
merged
https://www.sefaria.org/Tosefta_Kifshutah_on_Gittin
This file contains merged sections from the following text versions:
-Tosefta Kifshuta. Third Augmented Edition, JTS 2001
-https://www.nli.org.il/he/books/NNL_ALEPH001234513/NLI

תוספתא כפשוטה על גיטין



Chapter 1



Halakhah 1

<small>1.</small> <b>המביא גט בספינה כמביא מחוצה לארץ, צריך שיאמר בפני נכתב וכו'. </b>וכ"ה ("בספינה") גם בכי"ע. וכן בה"ג ד"ב, עמ' 329: ותני בתוספתא המביא גט <b>מספינה</b> כמביא בחוצה לארץ, וצריך שיאמר וכו'. ועיין מ"ש להלן שורה 6–8, ד"ה ובה"ג. ובירושלמי פ"א סה"א, מ"ג סע"ב: מעשה באחד שהביא את הגט מלמינה של קיסרין, אתא עובדא קומי ר' אבהו א"ל אין (צ"ל: אף) [אתה] צ"ל בפני נכתב ובפני נחתם. ואין למינה של קיסרין כקיסרין?<sup class="footnote-marker">1</sup><i class="footnote">כלומר, כא"י, עיין להלן פ"ה סה"ז, שורה 55.</i> אמר ר' אבין ספינה מפרשת היתה, ותני כן המביא גט מן הספינה, כמביא מחוצה לארץ וצריך שיאמ' בפני נכתב ובפני נחתם. וברור שלשיטת הירושלמי כל ספינה שבנמל הים התיכון, אם היא עומדת לפרוש, דינה כעומדת בחו"ל (לעניין גיטין), ואף בעובדא של הירושלמי, כנראה, כתבו את הגט בספינה, מפני שהבעל היה עומד לפרוש למדינת הים, וכתב שם גט כדי שלא לעגן את אשתו. ולעניין הזכרת מקום הכתיבה בגט זה, נראה שכותבים בו שנכתב בספינה (ולא יותר), עיין בשו"ת תמת ישרים סי' ר"ח, ק"ג ע"ג, או שאין כותבים אלא מקום עיקר דירת הבעל.<br>ועיין בבלי ז' ב' ובמסקנא שם ח' א', ושם שיטה אחרת.<br>ובד: המביא גט <b>מסוריא</b> כמביא מחוצה לארץ וכו'. וכ"ה להלן כלים ב"ק פ"א ה"ה, ובבלי כאן ח' א'. וכן יוצא ממשנתנו פ"א מ"ב שמעכו לצד צפון לכ"ע דינו כחו"ל לעניין גיטין. ונחלקו בירושלמי ובבבלי למה הטילו על השליח להיות נוכח בשעת כתיבת הגט וחתימתו (שלא מצאנו כן בשום מקום חוץ מגיטין ושחרורי עבדים), לפי מ"ד אחד הטעם הוא משום שהסופרים שבחוץ לארץ אינם בקיאים בדקדוקי גיטין (בבבלי: שאין בקיאין לשמה),<sup class="footnote-marker">2</sup><i class="footnote">עיין בתוספות ב' ב', ד"ה לפי (השני), ובהשגות הראב"ד ברי"ף בריש מכילתין.</i> ואם השליח היה נוכח בשעת כתיבת הגט אפשר לברר את הדבר. ולפי מ"ד השני הטעם הוא כדי להקל על האשה, והאמינו חכמים לשליח שהעיד שהגט נכתב ונחתם לפניו בציווי הבעל, שאח"כ מסר לו את הגט, ואין הבעל נאמן אח"כ לערער עליו בלי עדות גמורה. ולא חילקו חכמים במדינת הים, והים עצמו מדינת הים הוא, והמביא בספינה כמביא מחוץ לארץ.
<small>2-3.</small> <b>מעבר הירדן, כמביא מארץ ישראל, ואין צריך לומר בפני נכתב וכו'. </b>כפו"פ פ"ח, עמ' קמ"א, תשב"ץ ח"ג סי' ר', מ"ג ע"א. ולעניין גיטין אין שלש ארצות בא"י, והמביא מגליל ליהודה, או מעבר הירדן לאחת מהן, כמביא בא"י עצמה, עיין בבלי ד' ב', בתוספות שם, ד"ה כיון, וב"ב ל"ח ב', ד"ה דסתם, בחי' הרמב"ן והר"ן כאן ועוד. ובירושלמי כאן פ"א ה"א, מ"ג ע"ב (למשנתנו: ר' אליעזר אומר אפילו מכפר לודים ללוד): מתיב ר' אליעזר לרבנן, כמא דאית לכון המביא גט ממדינה למדינה במדינת הים צריך שיאמ' בפני נכתב ובפני נחתם, אף אנא אית לי המביא ממדינה למדינה בארץ ישראל צריך שיאמר בפני נכתב ובפני נחתם. ולכאורה משמע שהוא חולק על הבבא שלנו בתוספתא.<br>אבל דבריו מתבארים ע"פ הבבלי ד' א': ת"ק סבר הני כאן <b>דסמוכות</b> וכו', ואתא ר' אליעזר למימר <b>מובלעות</b> נמי, שלא תחלוק במדינת הים. והנה לעניין כמה הלכות, סמוכות (כלומר, תחומי א"י) כחו"ל הן, והמצב נשתנה בהן מזמן לזמן (עיין מ"ש לעיל ח"ב, כלאים, עמ' 532). והוא הדין במובלעות, עיין לעיל כלאים ספ"ב (ומש"ש בח"ב, עמ' 620) ולהלן אהלות פי"ח ה"ד, ואף קיסרין דינה כן, עיין מ"ש בתס"ר ח"ג, עמ' 159, ועיין מ"ש על אשקלון שם, עמ' 160, וכן בעכו, עיין ירושלמי כאן פ"א ה"ב, מ"ג ע"ג (ומקבילה בשביעית פ"ו), שביעית פ"ו ה"ד, ל"ז ע"ב. ועיין מ"ש על מדינת הים לעיל ח"ה, מו"ק, עמ' 1248. ולעניין גיטין בוודאי קיסרין כא"י היא, כמפורש בירושלמי פ"א סה"א, מ"ג סע"ב. ועיין להלן שורה 19, ד"ה וחכמים או' עכו, ומש"ש, ולהלן שורה 24, ד"ה ברם.<br>ולפי כ"ז נראה שלא אמר ר' אליעזר אלא ממדינה למדינה בא"י שאחת מהן היתה מיושבת ע"י גוים, וכפר לודים היה מיושב ע"י גוים, ודינו היה כחו"ל לעניין כמה הלכות (עיין במקומות שצוינו לעיל בסמוך, ומ"ש לעיל ח"א, תרומות, עמ' 313), והן הן העיירות המובלעות שבבבלי ד' א', אבל לא נחלק ר"א על גליל ויהודה ועבר הירדן שהמביא מן האחת לשניה אינו צריך לומר בפני נכתב ובפני נחתם, כמפורש בתוספתא כאן ובבבלי ד' ב'. ודינו של עבר הירדן לעניין גיטין אינו עניין לשאר קדושות של עבר הירדן, עיין מ"ש לעיל סוטה רפ"ט ובהערה שם. ועיין מ"ש להלן שו' 9–11, סד"ה ובמשנת שביעית.
<small>3-4.</small> <b>המביא גט ממדינת הים אין יכול לומ' בפני נכתב בפני נחתם, אם יכול לקיימו בחותמיו כשר וכו'. </b>וכ"ה בד. ולפ"ז היא מעין משנתנו פ"א מ"ג. ופירשה רב יוסף (בבלי ט' א', ועיי"ש ה' א') שנתנו לה כשהוא פיקח ולא הספיק לומר בפני נכתב ובפני נחתם עד שנתחרש. ופירוש זה מוכרח מתוך המשנה עצמה, שהרי בהכרח בשליח בר דעת עסיקינן (שאם לא כן הרי אף קיום אינו מועיל), ואם אינו יכול לומר מפני שלא ראה הרי הלכה זו נשנית להלן בסמוך (ועיין בתוספות ה' רע"א). ולפי פשוטו משמע שאלם כשר להביא את הגט, ומעיד ברמיזה ובכתב, כדין עדות אשה,<sup class="footnote-marker">3</sup><i class="footnote">עיין שו"ע אה"ע סי' קמ"ב סעיף ז' בהגהת הרמ"א ובנו"כ שם. ועיין מהר"מ שיף לתוספות ה' רע"א, בח"ד כאן, ובמעשה רוקח פ"ז מה' גירושין הי"ח מ"ש בשם ס' מכתב מאליהו.</i> שאם לא כן מאי דוחקיה דר' יוסף להעמיד את משנתנו בפקח שנתחרש אחרי נתינה לפני שאמר בפ"נ ובפ"נ, והרי יכול היה להעמידה באלם שהוא כשר לשליחות, אלא שאינו יכול לאמר בפני נכתב ובפני נחתם, ולפיכך יתקיים בחותמיו, אלא בוודאי שהוא סובר שבאלם אין צורך בכך, ויכול להעיד ברמיזה ובכתב. אבל בחרש אין להעמידה אלא בשנתחרש אחרי הנתינה, שאם לא כן הרי בטלה שליחותו ואינו יכול לעשות שליח אחר, ולא יועיל קיום. ומ"ש רב יוסף "ולא הספיק לומר", אין פירושו שנתחרש באותו רגע שמסר לה את הגט, אלא שנתן לה ולא אמר, ואח"כ נתחרש, שאם לא נתחרש הרי יכול לקבל ממנה את הגט ולחזור וליתן לה ולאמר בפ"נ ובפ"נ, כמבואר להלן בסמוך, אבל אם נתחרש אחר הנתינה, והוא הדין אם נשתתק, אין לה תקנה אלא קיום בחותמיו, עיין בשלטה"ג שהבאנו למטן בסמוך, ד"ה שמא. אבל עיין בתוספות ה' ב', ד"ה יטלנו.<br>ברם בכי"ע גורס כאן: המביא גט ממדינת הים <b>לא א'</b> בפני נכתב ובפני נחתם אם יכול לקיימו וכו'. ולפי גירסא זו היא היא הברייתא שבבבלי ה' א' (וכן מוכח אף מן הסיפא שהובאה שם). ובחי' הרשב"א שם עמד על סיום לשון הבבא שלנו שבתלמוד שם: "אם נתקיים בחותמיו כשר", ומעיר שלרבה לכתחילה לא תנשא אעפ"י שנתקיים בחותמיו עד שיטלנו ויחזיר לה ויאמר בפ"נ ובפ"נ, והוא מסיים שם: אבל בתוספתא גרסינן בהדיא אם <b>יכול לקיימו</b> כשר, ואם לאו פסול. ומוכח שגרס בתוספתא כגי' כי"ע, ולא כגירסת ד וכי"ו, אע"פ שע"פ רוב גירסאות ספרי ספרד בתוספתא מתאימות לגי' ד וכי"ו, עיין מ"ש במבוא לתוספתא כפשוטה ח"א, סוף עמ' י"ט.<br>ושמא הכוונה היא (לפי גירסת כי"ו וד) שהביא גט ממדינת הים ונתנו לה, ועכשיו אינו יכול לומר (כגון שנשתתק) בפני נכתב וכו', עיין היטב בשלטה"ג פ"א (ד' ראם ב' סע"א) בשם הריא"ז, אבל קשה לפרש כן, לפי מסורת הבבלי, שהרי ממש לשון זו גם במשנתנו הנ"ל.
<small>4-5.</small> <b>הוי אומ' לא אמרו וכו'. </b>בבלי הנ"ל. 
<small>6-8.</small> <b>המביא גט ממדינת הים, ולא נכתב בפניו ולא נחתם בפניו, הרי זה מחזירו למקומו ועושה לו בית דין ומקיימו בחותמיו, ומביאו ואומר שלוח בית דין אני. </b>כל הברייתא בירושלמי כאן פ"א ה"ג, מ"ג ע"ג,<sup class="footnote-marker">4</sup><i class="footnote">וצ"ל שם: תני (במקום: דתני), כמו שהגיה בשדה יהושע במקומו.</i> ובליקוטים מן התוספתא גיטין לאחד הקדמונים<sup class="footnote-marker">5</sup><i class="footnote">כ"י וותיקן 169. והעיר על כך ר"ש לנגה ב"קובץ מחקרים מוקדש לזכרו של הרב דריוש דיסניי". עמ' ע"ה. ומ"ש שם ש"כתה"י מכיל כמה ברייתות שאינן נמצאות בדפוסים הרגילים אלא בהוצאות צוקרמנדל בלבד" אינו מדוייק, וכל הברייתות שבכי"ע נמצאות גם בדפוסים ובכי"ו, אלא שהסדר שם אחד, ובליקוטים הסדר הוא כמו בכי"ע.</i> הובאה כל הברייתא כאן. ובשו"ת זקן אהרן סי' רי"ז מביא תשובה מר' יו"ט הכהן בעניין גט שנכתב בשנת רצ"ט ליצירה, ובטל הבעל את השליח הראשון שהגט נכתב בפניו ומינה שליח אחר שלא ראה את כתיבת הגט, אלא שהשליח השני אמר שקבל את הגט מיד הבעל בפני שלשה החתומים בשטר השליחות, ואף עדי הגט קיימו את חתימותיהם בפני השלשה הנ"ל, עיי"ש שהאריך בעניין, ובסוף הביא את התוספתא שלנו, וסיים: ואין לומר בתוספתא זו משבשתא היא, כיון דלא הובאה בתלמוד ולא הוזכרה בפי שום אחד מכל הפוסקים, דהא הביאה התלמוד ירושלמי גיטין פ"ק על מתניתין דהביא גט בא"י, ולפי שלא מלאני לבי לסמוך על דעתי הלכה למעשה במה שלא הוזכר בפירוש בדברי הפוסקים וכו'. וכבר ראינו לעיל שהובאה בליקוטין לאחד הקדמונים, ועיי"ש בתשובת ר' אליהו הלוי (בעל זקן אהרן). ועיין בשו"ת משיב דבר ח"ג וח"ד סי' נ"ד שנשא ונתן בתוספתא זו, עיי"ש. ועיין במרומי שדה שלו בהשמטה בסוף גיטין.<br>ובמשנתנו פ"ג מ"ו: המביא גט ממדינת הים וחלה עושה ב"ד ומשלחו (או: שליח בב"ד ומשלחו), ואומר לפניהם בפני נכתב ובפני נחתם, ואין שליח אחרון צריך שיאמר בפני נכתב ובפני נחתם, אלא אומר שליח בית דין אני. ובנידון משנתנו נתקיימה תקנת חכמים בזה שהשליח הראשון אמר בפני נכתב ובפני נחתם, אבל בנידון שלפנינו אין כאן בפני נכתב ובפני נחתם כלל. ועיין בשו"ת משיב דבר הנ"ל.<br>ובה"ג ד"ב, עמ' 329, מביא את משנתנו הנ"ל ומסיים: <b>"זו משנה היא</b>. ותני בתוספתא המביא גט מספינה כמביא בחו"ל וצריך שיאמר בפני ובפני נחתם" (כלומר, ריש פירקין). וקרוב מאד בעיני שיש שם השמטה בה"ג, והוא העתיק גם את הבבא שלנו כאן, כהשלמה למשנתנו הנ"ל. ולפ"ז פסקה להלכה. ובמאירי כ"ט ב' (תל אביב תשט"ו), עמ' 120: "ולמדת לפי דרכך שאפילו ממדינת הים כל שהגט מתקיים בחותמיו שליח עושה שליח אף שלא בבית דין". והתוספתא מלמדת שהשליח נאמן על הקיום (אעפ"י שאין כתוב הנפק בגט), והאומר שליח ב"ד אני כאומר בפני נכתב ובפני נחתם. ועיין בתוספות ג' א', ד"ה אטו, ובמאירי, עמ' 11.
<small>8.</small> <b>בארץ ישראל שליח עושה שליח. </b>במשנתנו פ"ג מ"ה: המביא גט בא"י <b>וחלה</b> הרי זה משלחו ביד אחר. וברור מתוך לשונה שאפילו בא"י שאינו צריך לומר בפני נכתב וכו', אינו עושה שליח אלא דווקא אם חלה, כמפורש בירושלמי שם במקומו. ועיין בבלי כ"ט א', ומ"ש להלן בסמוך. ובליקוטין הנ"ל: בא"י משלחו ביד שליח. והכוונה ששליח משלחו ביד שליח, כמפורש בכי"ע. 
<small>8-9.</small> <b>רבן שמעון בן גמליאל או' אין שליח עושה שליח בגיטין. </b>וכ"ה בד, בכי"ע ובליקוטין הנ"ל. ובבבלי הנ"ל (לפי לשון אחד) מעמיד את משנתנו הנ"ל כרשב"ג, ואין שליח עושה שליח, אלא שחלה שאני, ועושה שליח אפילו לרשב"ג, אבל לת"ק עושה שליח אפילו לא חלה. ולפי לשון זו מסורת הברייתא שבבבלי היא כבתוספתא כאן, שהרי בתוספתא לא נזכר "חלה" כלל. ולרשב"ג אפילו בגיטין,<sup class="footnote-marker">6</sup><i class="footnote">בבבלי שם לא נזכרה המלה "בגיטין" בדבריו.</i> שאין שם הטעם שאין רצוני שיהא פקדוני ביד אחר<sup class="footnote-marker">7</sup><i class="footnote">עיין בתוספות רע"א למשנתנו (במשניות) פ"ג מ"ה.</i> מקפיד הבעל שלא יעשה שליח הראשון שליח אחר. ובירושלמי לא נזכרו דברי רשב"ג, אלא אמרו שם (פ"ג ה"ה, מ"ה ע"א): מפני שחלה, הא לא חלה לא. ועיין להלן ספ"ב ומש"ש. 
<small>9-11.</small> <b>בראשונה היו אומ' ממדינה למדינה, חזרו לומ' משכונה לשכונה. רבן שמעון בן גמליאל אומ' אף מהגמוניא להגמוניא. </b>וכ"ה בד. ולפי גירסא זו פירושו שרשב"ג חולק ואומר שבראשונה היו אומרים בפני נכתב ובפ"נ <b>אף</b> כשהביא מהגמוניא להגמוניא בחו"ל. ובמשנתנו פ"א מ"א: וחכ"א אינו צריך שיאמר בפני נכתב ובפני נחתם אלא המביא ממדינת הים, והמוליך, והמביא ממדינה למדינה במדינת הים, צריך שיאמר בפני נכתב ובפני נחתם. רשב"ג אומר <b>אפילו</b> מהגמוניא להגמוניא. והנה מחזרת הלשון במשנה "צריך שיאמר" וכו' מוכח שהלכה "והמביא ממדינה למדינה במדינת הים" אינה דבוקה לדברי "חכמים אומרים", אלא חוזרת לדברי הת"ק,<sup class="footnote-marker">8</sup><i class="footnote">ומה שבנתים הוא מאמר המוסגר, וכן משמע מן הירושלמי פ"א סה"א, מ"ג ע"ב: <b>כמה דאית לכון </b>המביא גט ממדינה למדינה במדינת הים וכו'.</i> ובכמה נוסחאות הגירסא היא "המביא" (בלי וי"ו), וכן מעתיק בבבלי ד' ב', עיין מ"ש מהרי"ן אפשטין במבוא לנוה"מ, עמ' 1108. ובריטב"א למשנתנו הכריע שצ"ל: והמביא, והכל הוא מדברי החכמים, ולהם נסמכו דברי רשב"ג, כלומר, ל"והמוליך" שהזכירו חכמים (דהיינו מא"י למדינת הים), שאם לא כן הרי בהלכה שקדמה לדברי רשב"ג לא נזכרה א"י כלל, וכיצד אמר רשב"ג "<b>אפילו</b> מהגמוניא להגמוניא" שכוונתה לא"י, כמפורש בבבלי ד' ב'.<br>אבל מלשון משנתנו משמע שאין המביא ממדינה למדינה מדברי החכמים, ומן התוספתא כאן משמע שרשב"ג מדבר בחו"ל,<sup class="footnote-marker">9</sup><i class="footnote">ואין לומר שהת"ק מדבר גם בא"י, וכשיטת ר' אליעזר בירושלמי (עיין מ"ש לעיל, שורה 2–3, ד"ה מעבר הירדן), שהרי מפורש בתוספתא: "חזרו לומר משכונה לשכונה", והרי בוודאי שאין לפרש כן בא"י בזמן התנאים. ועיין ירוש' פ"א רה"ב (בשם שמואל), בבלי ו' א' (בשם רב ששת).</i> כפי שהעיר מהרי"ן אפשטין הנ"ל ועוד. ועיין מ"ש ר"ד הלבני בספרו מקורות ומסורות, עמ' תפ"א, הערה 2.<br>ברם עלינו לברר מתחילה מה היא "מדינה" שבמשנתנו ומה היא "הגמוניה". השם "מדינה" יש לו הרבה משמעיות הנוגעות לעניינינו. מדינה יש לה משמעות של ארץ civitas, דוגמת מדינת בבל, מדינת מדי שבמקרא, ארץ מיוחדת,<sup class="footnote-marker">10</sup><i class="footnote">χώρα, ארץ, וכן מתרגמים השבעים "מדינה" שבעזרא כמה פעמים. ועיין במלון ללשון סורית של פיין-סמית, עמ' 844, ערך מדינא, ולהלן הערות 11–14.</i> משמעות של עיר גדולה.<sup class="footnote-marker">11</sup><i class="footnote">πόλις, μητρόπολις, κωμόπολις. ועיין מ"ש בפנים להלן בסמוך. ועיין איכ"ר פ"א, ד'. עמ' 65: קסרין מטרופולין, אנטפרס מדינה.</i> ולפעמים יש לה משמעות של פרובינקיה. וכן אמרו בריש אסתר רבה וברות רבה ספ"א: כל מקום שנאמר שדה הוא עיר, עיר מדינה, מדינה אפרכיה וכו'. כלומר פעמים מדינה, עיר היא, ופעמים (וכ"ה במגילת אסתר)<sup class="footnote-marker">12</sup><i class="footnote">עיין מ"ש Abel בספרו Geographie de la Palestine (פריס 1933), עמ' 115, ובהערה 3 שם.</i> אפרכיה היא. ובמשנתנו ב"ב פ"ג מ"ב: שלש <b>ארצות</b> וכו' עד שיהא עמו <b>במדינה</b>. ארץ ומדינה שמות נרדפים הם. ועיין ירושלמי כתובות פ"ד הי"א, כ"ט ע"א.<br>ובמשנת שביעית פ"ט מ"ב: ג' <b>ארצות</b> לביעור וכו', מבית חורון ועד הים <b>מדינה</b> אחת. ובירושלמי שם סה"ב, ל"ח ע"ד: מדינה אחת פרא כורין, ועיין בעה"ש ערך פרכורין שהעיר שבתרגום השבעים מתורגם פלך (נחמיה ג', ט', י"ב) περίχωρος. וכן מתרגמים הגלוסטרים של ימי הבינים במלה זו regio, territorium ברומית.<sup class="footnote-marker">13</sup><i class="footnote">עיין Corpus Glossariorum Latinorum של Goetz ח"ז, עמ' 614, ערך περίχωρος, ועיי"ש עמ' 343, ערך territorium, והכוונה "גליל".</i> ולפ"ז ממדינה למדינה פירושו מארץ אחת לארץ אחרת וכוללת גם הפלכים שבאותה מדינה. ואף הטופרכיות פלכים הם, עיין מדרש תנאים הוצ' ר"ד הופמן, עמ' 176, ומ"ש ר"ש קליין בספרו ארץ יהודה, עמ' 216. ועדיין היתה קיימת חלוקה זו בא"י בשנת 124 למספרם, כפי שנזכר בכתובת היונית שפרסמו Benoit, Milik et De Vaux בספרם Les Grottes וכו' ח"ב, עמ' 248 (טופרכיה של הירודיון). ואף לוד היתה טופרכיה מיוחדת (יוסיפוס מלחמות ס"ג פ"ג, ה', 55), והמביא מכפר לודים ללוד, מביא מטופרכיה לטופרכיה, מפלך לפלך, ממדינה למדינה (אלא שכפר לודים היה כנראה מיושב ע"י גוים, עיין מ"ש לעיל שו' 2–3, ד"ה ולפי כ"ז). והכל לפי העניין, ועיין מ"ש לעיל ח"ה (מו"ק), עמ' 1248, בשם הריטב"א.<br>לעומת זה מהות ההגמוניא סתומה, במקורות שלנו, כבמקורות העמים, "היגמוניא" משמעותה "הגמנותא", כלומר שלטון ההיגמון. ובב"ר פ"נ, ב', עמ' 518: לאחד שנטל <b>הגמוניא</b> מן המלך, עד שלא הגיע לבית אורין שלו היה מהלך כפגן, כך עד שלא עשו שליחותן אנשים, וכיון שעשו שליחותן <b>לבשו מלאכות</b>. ובמנחת יהודה (עמ' 517): לאחד שנטל הגמוניא (ἡγεμονία), שקבל <b>מדינה</b> (הפיזור שלי) מן המלך לשלוט בה בפקודתו וכו'. וכן תרגמו כמה מן החכמים. אבל התרגום הנכון הוא בתנחומא וירא, הוצ' בובר סי' כ"א: לאדם שלקח <b>שולטן</b> מן המלך וכו', והכוונה ל־legatus שקבל מן המלך ἡγεμονία, ומשהגיע לגליל שלו<sup class="footnote-marker">14</sup><i class="footnote">בכמה כתי"י: למיתורין שלו, וכ"ה בוי"ר פכ"ו, ד', הוצ' ר"מ מרגליות, עמ' תקצ"ו, ועיי"ש בשנו"ס. ואין שום הבדל ביניהם, ואף בית אוריו שלו פירושו לגליל שלו, לארצו, וכן מתרגמים השבעים את המלה "ארץ" בכמה מקומות, וכן ביהושע פי"ג ב': כל <b>גלילות </b>הפלשתים: ὄρια φυλιστιείμ. ואף "גלילה" שביחזקאל מ"ז, ח', מתורגם ע"י סומכוס μεθόριον, כפי שהעיר לעף אצל קרויס בשם בוקסדורף. והירונימוס (עיין בהיקספלה של Field, עמ' 895, הערה 17) מוסיף: quod possumus transferre confinium. והיא היא, וכמו שאמרו בשמות י', ד': הנני מביא מחר ארבה <b>בגבולך</b>, ופירושו בתחומך, בארצך. ועיין מ"ש על מדינה, מקום, להלן פ"ה, הערה 50.</i> [לבש <b>מלאכות</b>],<sup class="footnote-marker">15</sup><i class="footnote">המשל קטוע, אבל הכוונה ברורה, שהשליח כשהגיע לפרובינקיא שלו לבש את τὰ τῆς ὴγεμονίας κοσμήματα בגדי השרד שלו, כפי שפירש לנכון פירסט Glossarium שלו, עמ' 162 (וציין לו תיאודור במקומו), והמליצה היא ע"פ אסתר ה', א'.</i> בגדי ה"שליחות". וכן במגילת תענית (בגמרא) כ"ב שבט, הוצ' ליכטנשטין, עמ' 88: היו צועקים <b>לשליח</b>, אמר להם <b>השליח</b> (כלומר, Petronius) וכו'. אבל בדברי רשב"ג הכוונה למקום, למחוז<sup class="footnote-marker">16</sup><i class="footnote">משמעות זו לא מצאתי אלא במקורות מאוחרים שסימנו כן את מחוז הבישוף שהנוצרים קראו לו ἡγεμών.</i> ההגמון. וקרוב לוודאי שבמשנה ובברייתא מסמן פקיד זה את נציב הפרובינקיא, את האיפרכוס, ἔπαρχος, ואין היגמוניא אלא "איפרכיה" שבברייתות ובמדרשים. ובמשנת עדיות פ"ז מ"ז: ומעשה ברבן גמליאל שהלך ליטול רשות <b>מהגמון</b> בסוריא. ואף ההגמון שדן דיני נפשות<sup class="footnote-marker">17</sup><i class="footnote">עיין מ"ש בצופה האנגלי, סדרא חדשה חל"ה, 1944, עמ' 20, ועמ' 24, הערה 152.</i> (תוספתא חולין פ"ב הכ"ד) הוא הנציב של א"י.<sup class="footnote-marker">18</sup><i class="footnote">ועיין בתולדות העם היהודי (גרמנית) של שירער ח"א, עמ' 455, ובהערות 23–24 שם.</i> ולפ"ז הכוונה בדברי רשב"ג שהמביא מאיפרכיה לאיפרכיה, מפרובינקיה לפרובינקיה, צריך לומר בפני נכתב ובפני נחתם, אבל אינו ברור אם הוא מדבר בחו"ל, או בא"י.<br>והנה שימוש בודד זה של רשב"ג בהיגמוניא במשמעות היפרכיה הרגילה במקורותינו מוכיחה קצת שרשב"ג נקט שם עתיק שלא נשתרש אצלנו. הטעם הוא שבילדותו נחלקה א"י לשתי היפרכיות (עיין מ"ש להלן בסמוך, ד"ה ובבבלי), והמלכות מינתה היגמון מיוחד בהיפרכיא החדשה. היהודים שהיו רגילים לראות את א"י כהיפרכיא אחת קראו לפי שעה את החלוקה החדשה "היגמוניות" מקומות שלטון של שני הגמונים. אח"כ שהתרגלו לחלוקה זו שבו לקרותן בשם הרגיל, עיין מ"ש להלן. והכל בא"י עסיקינן.<br>וכבר אמרנו לעיל שמדברי התוספתא כאן משמע (כדעת חכמי זמננו) שרשב"ג מדבר בחו"ל. ואם נקבל את גירסת כי"ע כאן וגירסת הוצ' לו במשנתנו (שחסרה שם המלה "אף") הפירוש הוא שרשב"ג חולק ואינו מצריך בפני נכתב ובפני נחתם אלא במביא מהפרכיא להפרכיא, ולא ממדינה למדינה באותה היפרכיא. ואם נקבל את הגירסא "אף" (כגירסת ד וכי"ו בתוספתא) וכרוב נוסחאות המשנה ("אף", או "אפילו") הכוונה היא שאפילו אם מביא מאיפרכיה לאיפרכיה באותה מדינה צריך לומר בפני נכתב ובפני נחתם, מפני שאין עדים מצויים לקיימו.<sup class="footnote-marker">19</sup><i class="footnote">עיין בבלי תענית כ"א ב', תוספתא שם פ"ב הי"א, ומ"ש לעיל ח"ה, עמ' 1093. ועיין תוספתא ע"ז פ"ד (כי"ע פ"ה) ה"ב.</i><br>ובבבלי ד' ב' תפסו כדבר פשוט שרשב"ג מדבר בא"י, והביאו מאמר ר' יצחק: עיר אחת היתה בארץ ישראל <b>ועססיות</b><sup class="footnote-marker">20</sup><i class="footnote">קליין בספרו ארץ יהודה, עמ' 258 ואילך, משער שיש כאן שם קריפטי (מסותר) ללוד. ואין להשערה זו רגלים.</i> שמה והיו בה ב' הגמוניות וכו'. לפ"ז מרחיב רשב"ג את דברי אביו רבן גמליאל שאומר במשנתנו פ"א מ"א: אף המביא מן הרקם והחגר. ואף שרקם וחגר על גבול א"י היו,<sup class="footnote-marker">21</sup><i class="footnote">עיין מ"ש לעיל ח"ב (שביעית), עמ' 537, ובהערה 58 שם. ועיין בבלי כאן ד' א'.</i> אבל חלק גדול מעבר הירדן נהפך להיפרכיא מיוחדת בזמנו של טרינוס (106 למספרם), ובזמנו של רשב"ג (בימי הדריינוס ואחריו) היתה העיר בוצרה בירת ההיפרכיה ההדשה, ואף היהודים מנו בשטרות למניין היפרכיה זו,<sup class="footnote-marker">22</sup><i class="footnote">עיין מ"ש לקמן פ"ו ה"ג, שורה 14–15, ד"ה והנה, ובהערה 14 שם.</i> ואמר רשב"ג שהמביא גט מהיגמוניא להיגמוניא, כלומר, מהיפרכיא להיפרכיא בארץ ישראל<sup class="footnote-marker">23</sup><i class="footnote">כמה ערים שהיו שייכות מקודם לפרובינקיא של יהודה (ארץ ישראל) סופחו לפרובינקיא החדשה, עיין בגיאוגרפיה היסטורית של א"י למיכאל אבי-יונה (ירושלים תש"ט), עמ' 62.</i> (אפילו אם המקומות הם אחד על יד השני) צריך לומר בפני נכתב ובפני נחתם. ועיין להלן ע"ז פ"ה סה"ב ובר"מ פי"ד מה' מכירה ה"ח, ובמאירי ב"ב צ"א, א', עמ' 418, ושלא כרשב"ם שם. והכל מכוון לאותו זמן.<br>ובירושלמי פ"א סה"א, מ"ג סע"ב: היתה הגמונייא אחת ונעשית שתים אינו צ"ל בפני נכתב ובפני נחתם. שתים<sup class="footnote-marker">24</sup><i class="footnote">בהוצאות שלפנינו: וכן שתים וכו', אבל המלה "וכן" חסרה בכי"ל ונוספה ע"י המגיה. ובסוטה פ"ח ה"ז, כ"ג ע"א: היה גדול ועשאו קטן חוזר. ואחד ונעשה שנים. אבל בכי"ר שם חסרה המלה "חוזר", ובשניהם שאלה שלא נפשטה. וכע"ז במעשרות פ"א ה"ב, מ"ח ע"ד, ע"ז ספ"א, מ' ע"ב, עיין מ"ש לעיל סוטה פ"ז הי"ה, שורה 169–171, ד"ה ואשר לדברי ר' יהודה.</i> ונעשו אחת? ואעפ"י שיש לפנינו מטבע קבוע של שאלה (עיין הערה 24), מ"מ נראה שהירושלמי דבר בהווה, ובמצב של זמנם בארץ ישראל. מימי ספטימיוס אסוירוס ואילך, ובפרט בזמנו של דיוקליטיאנוס, כלומר, מסוף המאה השניה עד המאה הרביעית למספרם חלו תזוזות רבות בגבולות ההיפרכיות של א"י,<sup class="footnote-marker">25</sup><i class="footnote">עיין בספרו של אבי-יונה הנ"ל (לעיל הערה 23), עמ' 63 ואילך.</i> ולפיכך אמרו בירושלמי שאם כתב את הגט בעיר אחת על מנת להביא אותו לעיר אחרת, ובזמן מינוי השליחות היו שתי הערים בהיגמוניא אחת, ובנתים עברה העיר מקום מגורי האשה להיגימוניה אחרת, אינו צריך לומר בפ"נ ובפני נחתם, שהרי בשעת כתיבת הגט לא חלה עליו החובה להיות נוכח בכתיבת הגט. אבל השאלה היא להפך, אם היו שתי היגמוניות בשעת כתיבת הגט, וחל החיוב על השליח, אם נפטר כששתי הערים (מקום כתיבת הגט ומקום האשה) נתחברו להיגמוניא אחת. והכל בא"י עסיקינן.<br>ונראה שרשב"ג אמר את דבריו ביחס לא"י, והרי ק"ו הוא שכ"ה גם בחו"ל, והמשנה מדברת בא"י והתוספתא בחו"ל. ועיין בהגהות חשק שלמה ב' א'.

Halakhah 2

<small>13.</small> <b>אם יש עליו עוררין יתקיים בחותמיו. </b>וכ"ה בד. וכן בליקוטין הנ"ל:<sup class="footnote-marker">26</sup><i class="footnote">לעיל הערה 5. ובליקוטין מקוצר: אין שליח עושה שליח בגיטי' והמביא גט ממדינת הים... יתקיים בחותמיו. כיצד יתקיים בחותמיו העדי' שאמ' כת' ידינו זה וכו'.</i> והמביא גט ממדינת הים צריך שיאמ' בפ"נ ובפ"נ, אם יש עליו עוררי' יתקיים בחותמיו. ויש כאן ט"ס וצ"ל: אע"פ שיש עליו עוררין כשר. וכ"ה בכי"ע, אלא שברישא כאן גורס: שהמביא מארץ ישר' אין צריך שיאמר בפני נכתב ובפני נחתם, אף על פי שיש וכו'. ושם נתחלפה הרישא, ולפנינו נתחלפה הסיפא, כלומר בכי"ע צ"ל ברישא כמו שהוא לפנינו בד ובכי"ו, ובד ובכי"ו צ"ל בסיפא כמו שהוא בכי"ע. וכן בירושלמי פ"א ה"א, מ"ג ע"א: <b>חומר שהחמרתה</b> עליה מתחילה שיהא צ"ל בפני נכתב ובפני נחתם <b>היקלתה</b> עליה בסוף שאם בא ועירער עיררו בטל. ועיין בבלי ב"ג ב'. 

Halakhah 3

<small>13-14.</small> <b>המביא גט מארץ ישראל אין יכול שיאמר בפני נכתב ובפני נתחתם, אם יש עליו עדים וכו'. </b>כ"ה ("עדים") בכי"ע ובד.<sup class="footnote-marker">27</sup><i class="footnote">ובכי"ו חסרה המלה "עדים", ואשר לגירסא "נתחתם" נשרד לנו כאן הכתיב של א"י. כמו שהוא רגיל בירושלמי ובמשניות מטיפוס א"י, עיין מלא"ש פ"א סמ"א, סד"ה ממדינת הים, בשם ר' יהוסף אשכנזי. וכ"ה בד לעיל כמה פעמים.</i> ובכי"ע: המביא גט <b>ממדינת הים</b> אינו יכול שיאמר וכו'. והנכון כלפנינו, אלא שצ"ל: אינו צריך שיאמר וכו', כמו שהוא בכי"ע ברישא לעיל. והגר"א פירש "אין יכול", אינו מועיל, ובמביא בא"י אפילו אמר בפני נכתב ובפני נחתם אינו מועיל לעניין עוררין, ואם יש עליו עוררין יתקיים בחותמיו. ובעיטור בכורים ד"ה חומר, עמעם על פירוש זה מפני שהוא לכאורה סותר למה שאמרו להלן במעשה שבא לפני ר' ישמעאל מכפר ססי, וכ"ה במקבילות בירושלמי ובבבלי. ובצפנת פענח פ"ז מה' גירושין ה"י כתב שדווקא בתחומי א"י מהני בפ"נ ובפ"נ (עיין בתוספות ב' א', ד"ה ואשקלון) אבל בא"י גופא לא מהני כלל, כמבואר בתוספתא כאן לפי פירוש הגר"א. והלכה זו היא נגד פסק הפוסקים, עיין ר"מ שם ה"ז ושו"ע אה"ע סי' קמ"ב סעיף א', ובאור הגר"א שם סי' קמ"א ס"ק צ"ח.<sup class="footnote-marker">28</sup><i class="footnote">ונראה שהגר"א פירש שכן היא שיטת התוספתא גרידא, ומעשה דכפר סיסאי שאני, כפירוש בעל צפנת פענח הנ"ל. ועיין בס' ניר פ"א ה"ב, ד"ה הוי.</i> ושמא א"צ להגיה. ובירוש' דמאי פ"ו ה"ד, כ"ו ע"ג: <b>יכול</b> הקרתני, ופירושו "צריך" הקרתני. אבל אפשר שהיא אשגרה מראש המאמר שם, כרגיל בירושלמי. ועיין במפתחות לח"ה ערך צריך. והחומרא בא"י היא שלא הצריכוהו לומר בפני נכתב ובפני נחתם, ואם ערערו עליו אינו כשר עד שיתקיים בחותמיו. 
<small>15-16.</small> <b>כיצד אמרו יתקיים בחותמיו, עדים שאמרו כתב ידינו זה כשר. </b>וכ"ה גם בד, בכי"ע ובליקוטין הנ"ל,<sup class="footnote-marker">29</sup><i class="footnote">לעיל הערה 5.</i> וקשה להגיה. ולפי פשוטו פירושו שאין חוקרים את העדים אם הם זוכרים את המעשה, משום שאפילו שכחו לגמרי את עיקר המעשה כשר, וכשיטת כמה מן הגאונים, עיין אוה"ג, כתובות, עמ' 79, סי' רי"א, רי"ב, בפי' הר"ח שם, עמ' 21, בהשגות פ"ח מה' עדות ה"ד, בעיטור מאמר א', זמן, הוצ' רמא"י, ז' ע"ד, בתוספות רי"ד כתובות כ"א א', במאירי שם, עמ' 97, בשיטה לר"ן שם, עמ' ע"ד, בחו"מ סי' מ"ו סעיף י', בהגהת הרמ"א שם, ובשאר נו"כ שם. ועיין מה שהאריך בזה בהעמק שאלה פ' יתרו סי' נ"ה, אות ט', והדברים ידועים.<br>ואשר לירושלמי כתובות פ"ב ה"ד, כ"ו ע"ג (והגירסא הנכונה שם הוא בפי' הר"ח ובעיטור הנ"ל) כבר נשאו ונתנו בו הראשונים בכתובות במקומו ובר"ח ובעיטור הנ"ל, ואין להוכיח ממנו בוודאות לא לכאן ולא לכאן. ומה שאמרו בירושלמי שבועות פ"ה ה"א, ל"ו ע"א: ושטר אינו מצוי לאבד, הוי לית טעמא אלא (כלומר, בכופר בעדים) משום שמצויין לשכח עדותן. כלומר, ולפיכך בנשבע במקום שיש עדים נגדו חייב שבועה. ומכאן משמע לכאורה שבשטר אפילו אם שכחו עדותן, השטר כשר. ברם אף מכאן אין ראייה, ואפשר שהטעם הוא שבשטר אינו מצוי שישכחו ולא יזכרו גם ע"י השטר, ועוד שהשטר יכול להתקיים על ידי עדים אחרים שיקיימו עדותן.<br>ואף לשיטת החולקים על הראשונים שהזכרנו לעיל, הרי יכולים להעמיד את הברייתא שלנו כרבי.
<small>16-17.</small> <b>כתב ידינו זה ואין אנו מכירין לא את האיש ולא את האשה, כשר. </b>בד: <b>אבל</b> אין אנו וכו', (וחסר "כתב ידינו זה"). ובכי"ע: כתב ידינו זה אבל אין אנו מכירין וכו'. וכן בליקוטין הנ"ל: כתב ידינו הוא אבל וכו', ופירושו שהם מקיימין את כתב ידן, אבל עכשיו אין מכירין אם הן האיש והאשה שחתמו על גיטן, הגט כשר. ולא זו בלבד שאם שכחו את המעשה אבל מכירין את כתב ידן הגט כשר (כברישא), אלא אפילו אם מסתכלין בפני האיש והאשה ואומרים שאינם זוכרים את פניהם אם הם הם שחתמו על גיטין (וצ"ע באומרים שמכירים <b>שאין</b> הם האיש והאשה) הגט כשר, שחזקה שנעשה בכשרות, ובאותו זמן שחתמו הכירו אותם. ובין ברישא ובין כאן אנו קורים "נתקיים בחותמיו", אעפ"י שאין כתב ידן יוצא ממקום אחר, ואין אחרים מקיימים את כתב ידן. 
<small>17-18.</small> <b>אין כתב ידינו זה, אבל אחרים מעידין בהן שהוא כתב ידן, או שהיה כתב ידן יוצא ממקום אחר, כשר. </b>וכ"ה בד, בכי"ע ובליקוטין הנ"ל. ועיין בח"ד שתמה על הלכה זו. ברם היא פשוטה מאד, וכבר הרגיש במצפה שמואל כאן שהיא נשנית בירושלמי כתובות פ"ב ה"ג, כ"ו ע"ב: הן אומ' [אין] כתב ידינו הוא, ואחרים אומרי' כתב ידן הוא תני ר' חייה לא מעלין ולא מורידין. א"ר יוסי מתניתא אמרה כן אם יש עדים שהוא כתב ידן, או שהיה כתב ידן יוצא ממקום אחר, אינן נאמנין. ובהוצאות שלפנינו חסרה בטעות המלה "אין" שהסגרנו במרובעים, אבל כן מעתיק בעיטור, אות קוף קיום, הוצ' רמא"י ח"א, נ"ג ע"ב: הן אומרי' <b>אין</b> כתב ידן וכו'. וכן גרסו הרא"ה והריטב"א כתובות י"ט ב', והמאירי שם כ"ב א', עמ' 107. ופירשו הרא"ה והריטב"א שדווקא אם כל אחד מעיד על שלו גרידא שאינו כתב ידו, והוו ליה תרי גבי חד, אין נאמנין. אבל מדברי העיטור והמאירי הנ"ל משמע שבכל עניין אין נאמנין, וכן משמע מסתימת לשון הירושלמי.<br>וכן מפורש בירושלמי שביעית פ"י ה"ה, ל"ט ע"ד: לא כן אמר ר' שמעון בן לקיש עשו דברי החתומין כמי שנחקרה עדותן בבית דין? תמן אותן כשאמרו (צ"ל: באותן שאמרו) לא חתמנו כל עיקר, ברם הכא וכו'. ומכאן שאם אמרו לא חתמנו כל עיקר אינם נאמנים, אם כתב ידן מתקיים, או יוצא ממקום אחר. וברמב"ן ב"מ ע"ב סע"א העיר: והאי לישנא דעל זה חתמנו ועל זה לא חתמנו איתמר במס' גיטין בפר' השולח [ה"ב, מ"ה ע"ג] בענין אחר. ובירושלמי ב"ב פ"י הי"ו, י"ז ע"ד: הכחיש עדותן כמי שאינה, והשטר כשר, ועיי"ש היטב ובנתיבות ירושלים שם. וצ"ע.<br>ובאו"ז ח"א סי' תשמ"ה<sup class="footnote-marker">30</sup><i class="footnote">תשובה לה"ר אביגדור הכהן. והתשובה נעתקה במרדכי קידושין סי' תקס"ט. וכל התשובה היא גם במהרי"ק סי' ע"ד, ולא הרגישו המוציאים לאור שכל סי' ע"ד אינו מן המהרי"ק אלא לאחד הקדמונים שתי בסוף אלף החמישי, כפי שיוצא ברור מתחילת התשובה. וכבר הרגיש בכך הש"ך בחו"מ סי' מ"ו, ס"ק ט', עיין מ"ש לעיל ח"ו, כתובות, עמ' 199.</i> כתב שאפילו אין כתב ידם יוצא ממקום אחר <b>אינן</b> נאמנין מדאורייתא לומר <b>אין</b> כתב ידינו הוא זה,<sup class="footnote-marker">31</sup><i class="footnote">כל הפיסקא שבירושלמי כתובות פ"ב הנ"ל חסרה לפני בעל האו"ז, כפי שיוצא ברור מתוך דבריו שם, עיי"ש ק"ה סע"ב. וכ"ה גם בשו"ת מהרי"ק הנ"ל. אבל וודאי הוא שלפני בעל או"ז נזדמן כ"י חסר, והנכון הוא כלפנינו, וכגירסת העיטור, הרא"ה, המאירי והריטב"א.</i> וממילא הגט יהיה כשר כאן (<b>לחומרא</b>, אם קבלה קידושין מאחר), אפילו אין כתב ידן יוצא ממקום אחר, ואינם נאמנים להכחיש, עיי"ש באו"ז שהאריך בעניין.<br>ועיין שיטות הראשונים בשו"ת הרדב"ז ח"ה סי' ש"א קצ"ז, וכתב שם: "וגם אין בידינו חדושי הרמב"ן למציעא כדי שנבין מתוך לשונו כוונתו". ועכשיו אנו רואים שהרמב"ן בעצמו (ב"מ ע"ב א') עמד על הגמרא בכתובות וכתב: כדאיתמר נמי בגמרא דילן בכתובות (י"ח ב') <b>אליבא דר' מאיר</b>. והובאו דבריו בחי' הר"ן ב"מ שם. אבל כשכתב ידם יוצא ממקום אחר, או שאחרים מעידין שכתב ידן הוא, בוודאי אינם נאמנים לומר אין כתב ידינו הוא זה, אפילו מעיד גם על של חבירו (ושלא כשיטת הרא"ה והריטב"א הנ"ל). ועיין ש"ך חו"מ סי' מ"ו ס"ק י"ב, בקצות החושן שם אות ו', ועיי"ש באות י'.
<small>18-19.</small> <b>ר' מאיר או' עכו ותחומיה כארץ ישראל לגיטין וכו'. </b>וכ"ה בד. ובכי"ע חסר "ותחומיה" בדברי ר' מאיר, אבל גם ברמב"ן ב' א', ד"ה ויש, מעתיק בשם התוספתא עכו <b>ותחומיה</b> בדברי ר' מאיר. ובמשנתנו פ"א מ"ב: ר' מאיר אומר עכו כארץ ישראל לגיטין. ובירושלמי<sup class="footnote-marker">32</sup><i class="footnote">פ"א ה"ב, מ"ג ע"ג, ובמקבילות בשביעית פ"ו ה"א, ל"ו ע"ג, ועיי"ש ה"ד, ל"ז ע"א.</i> אמרו שעכו חציה מארץ וחציה מחו"ל, ומוסיפה התוספתא שלר"מ אפילו תחום עכו כא"י, ואף בחציה שבחו"ל אין צריך לומר בפ"נ ובפ"נ (ח"ד). ועיין מ"ש להלן בסמוך. 
<small>19.</small> <b>וחכמים או' עכו ותחומיה כחוצה לארץ לגיטין. </b>וכ"ה ("ותחומיה") בד ובכי"ע. ובמשנתנו אמר ר' יהודה: מעכו לצפון ועכו כצפון. ולפי התוספתא מוכח שבתחומי עכו אפילו מצד דרום צ"ל בפני נכתב ובפי נחתם, ואפילו בחציה שבא"י, כדברי הר"י בתוספות ב' א', ד"ה ואשקלון. ובירושלמי פ"א סה"ב, מ"ג ע"ג: עיירות שבתחום ציפורין הסמוכות לעכו, עיירות שבתחום עכו הסמוכות לציפורין, מה את עבד לון, כעכו כציפורין? ועיין בק"ע. אבל פשיטא שאין מדברים כאן בתחומי שבת, אלא בתחומין שקבעה המלכות. ועיין תוספתא שביעית פ"ד ה"ח, ה"ט, ה"י, ועיין מ"ש שם ח"ב, עמ' 533, ד"ה ציר אשנץ. ועיין בבלי ע"ז ח' ב' וסנהדרין י"ד א' ובדק"ס סנהדרין, עמ' 24 הערה 9 (ומ"ש שם בשם הגמ' בע"ז אינו מדוייק), ובוודאי גירסת כי"מ שם משובשת, שהמלכות לא דברה בתחומי שבת. ושמא גם הסיפור שר"י בן בבא ישב לו בין שני תחומי <b>שבת</b> הוא באשגרה, והכוונה: בין שני תחומין. ועיין בעיונים ומחקרים של רש"ח קוק ה"ב, עמ' 102. ועיין במאירי כאן, עמ' 5, שהביא בשם קצת חכמי צרפת שפירשו "מובלעות בתחום א"י", בתוך אלפים אמה, עיי"ש שדחה את דבריהם. ועיין מ"ש על תחומי עכו ר"ש קליין בספרו ארץ הגליל (ירושלים תש"ו), עמ' 156 ואילך. 
<small>19-21.</small> <b>מעשה באחד מכפר ססי שהביא לפני ר' ישמעאל גט אשה. אמ' לו ר' ישמעאל, מאין אתה, אמר לו, ר', מכפר ססי, תחומה של ארץ. </b>בד יש כאן השמטה וחסרה שם שאלת ר' ישמעאל. ובכי"ע: מעשה באחד מכפר סאסאי וכו', מאין אתה, מכפר סאסאי תחומה <b>של עכו</b>, וכו'. ובירושלמי פ"א ה"ב, מ"ג ע"ג: אמ' ליה מכפר <b>סמיי</b> שבתחום <b>עכו</b> וכו'. ובבבלי ו' ב': אמר לו ר' מכפר סיסאי<sup class="footnote-marker">33</sup><i class="footnote">או: ססאי, עיין בשנו"ס בהוצ' רמ"ש פלדבלום במקומו.</i> אני (ולא נזכר שם תחום כלל). ובכפו"פ פי"א (ד"ר ס"ג ע"א, הוצ' לונץ, עמ' רס"ט): תוספת מסכת גיטין מעשה באחד מכפר <b>סמי</b> (כגי' הירושלמי הנ"ל) שהביא לפני ר' ישמעאל גט אשה. אמר ליה רבי ישמעאל מאין אתה, אמר ליה מכפר <b>סמי</b> תחומה של ארץ ישראל, קרובה לצפורי יתר מעכו. וברור שיש שם השמטה ע"י הדומות, ואין לדעת אם היתה לפניו כעין גירסת כי"ו ונשמט מ"תחומה של ארץ ישראל" עד "תחומה של ארץ ישראל" בסיפא, או שהיתה לפניו גירסת כי"ע והירושלמי ונשמט מ"סמי" עד "סמי" שבסיפא.<br>ואשר למקומו של כפר זה כתב בכפו"פ הנ"ל: ולשון הגמר' מעשה באחד וכו' מכפר סיסאי וכו' והלא כפר סיסאי וכו', אם כן נראה שכפר סיסאי הוא כפר סמי, זה הכפר חפשתי אותו ומצאתיו לצפון שזור כמו שעה, ומעכו אל שזור למזרח כמו חצי יום ביושר ומשזור לטבריה כשלש שעות וכו', וקורין לו היום כפר סמאיע וכו'. ועיין מ"ש ר"ש קליין בספרו ארץ הגליל הנ"ל, עמ' 63, 154, 157.
<small>22.</small> <b>ולא נזקק לעדים. </b>וכ"ה בד, ופירושו שאנו (כלומר, ב"ד) לא נזקק וכו'. ובכי"ע: ולא תהא זקוק וכו'. ובירושלמי: ואל תזקק וכו'. ובבבלי: שלא תיזקק לעדים. 
<small>23-24.</small> <b>קרובה לצפורי יתר מעכו. </b>וכ"ה בירושלמי ובבבלי הנ"ל. ובכפו"פ פי"א הנ"ל: ויהיה פי' יותר מעכו, כלומ' שכפר סמי קרוב לצפורי יותר ממה שהוא מעכו, או יותר ממה שעכו קרובה לצפורי. 
<small>24.</small> <b>אמ' לו, הואיל ויצא מעשה בהיתר יצא. </b>וכע"ז בירושלמי הנ"ל, ומעשה פירושו פסק,<sup class="footnote-marker">34</sup><i class="footnote">ובבבלי גרס: הואיל ויצא <b>הדבר </b>בהיתר.</i> עיין מ"ש בתרביץ ש"ב (ירושלים תרצ"א), עמ' 377 ואילך. וממשיך בירושלמי: מהו הואיל ויצא המעשה בהיתר יצא. אמר ר' זעירא שאם בא ועירר עררו בטל. אילו המביא מארץ ישראל לארץ ישראל, שמא הוא צריך לומר בפני נכתב ובפני נתחתם, הוי לא שנייה, הוא ערר משנישאת הוא ערר עד שלא נישאת ונישאת. ובחידושי הרשב"א ו' ב', ד"ה ומהכא, הביא את הירושלמי כגירסא שלפנינו (אלא שגרס מכפר <b>ססאי</b> כעין גירסת הבבלי) והסיק: אלא שעדיין אינו מתחוור מן הירושלמי אלא בשערער ונישאת, אבל לינשא לכתחילה משבא וערער לא שמענו.<br>ברם מתוך לשון הירושלמי משמע שמותרת. ומתחילה עלינו לעמוד על שינוי קטן בין התוספתא והירושלמי מצד אחד לבין הבבלי מצד שני. ובבבלי גרסו בברייתא זו: לאחר שיצא (כלומר, השואל) <b>נכנס</b> לפניו ר' אילעי וכו'. ולפי מסורת זו לא היה ר' אילעי בפני ר' ישמעאל כשענה לשאלת השואל, ומשום כך הסיקו בבבלי: הא איהו נמי שלא תיזקק לעדים קאמר ליה? לא סיימוה קמיה. אבל בתוספתא בכל הנוסחאות ובירושלמי (וכ"ה גם לפני הרשב"א) לא נזכר כלל שר' אלעי נכנס אחרי שיצא השואל, אלא ששאל את השאלה אחרי שיצא השואל (שהרי לא יקשה קושיות בפניו של השואל), והוא שמע את תשובת ר' ישמעאל שאמר לו שלא תיזקק לעדים, ולפ"ז ברור ששאלת רבי אילעי היתה: והרי בא"י מותרת להנשא בלי עדים, ואינה נזקקת להם, ולמה הצריכו לומר בפני נכתב ובפ"נ? וע"ז ענה לו ר' ישמעאל הואיל ויצא מעשה בהיתר יצא, ומבאר ר' זעירא שההיתר הוא שמותרת להנשא בלי עדים אפילו כשהבעל ערער, שהרי אילו המביא גט מארץ ישראל לארץ ישראל שמא הוא צריך לומר בפני נכתב ובפני נחתם, ומה היתר יש כאן? ובעל כרחינו אומרים שההיתר הוא שמותרת להנשא אפילו כשהבעל מערער (מה שאין כן אם לא אמר בפני נכתב ובפני נחתם). ולפי פשוטו של לשונו של ר' ישמעאל ("בהיתר") מסיק הירושלמי שמותרת להנשא לכתחילה בלי קיום הגט אפילו אם הבעל מערער. ברם אם ר' ישמעאל מדבר רק בערער ונישאת, אבל לכתחילה אסורה להנשא (כמו במביא בא"י בלי אמירת בפ"נ ובפ"נ) כיצד אמר ר' ישמעאל "יצא מעשה בהיתר", שהרי אם אין כאן ערעור יש כאן חומרא, שצריך לומר בפ"נ ובפ"נ. ואם יש כאן ערעור הרי אסורה להנשא (כמו בא"י בלי אמירת בפני נכתב ובפ"נ), ועל בדיעבד שאם עברה ונישאת אינו שייך לומר "יצא מעשה בהיתר", ועיין הלשון בבבלי ה' סע"א. ועיין בנועם ירושלמי שעמד על עיקר הפירוש.

Halakhah 4

<small>24-25.</small> <b>ר' יהודה אומ' אע"פ ששני עדיו כותים כשר. אמ' ר' יהודה מעשה וכו'. </b>במשנתנו פ"א מ"ה: כל גט שיש עליו עד כותי פסול חוץ מגיטי נשים ושחרורי עבדים, מעשה שהביאו לפני רבן גמליאל לכפר עותנאי (שהיה מיושב ע"י כותים, עיין מ"ש לעיל ח"א, דמאי, ריש עמ' 262) גט אשה והיו <b>עדיו</b> עדי כותים והכשיר. ומן התוספתא אנו רואים שרבן גמליאל חולק על הת"ק, וכרבא בבבלי י' ב', כמו שראה בח"ד.<br>ובמס' כותים פ"א הי"א, הוצ' היגר, עמ' ס"ג: חולץ ליבמתו ונותן גט לאשתו, ונאמן הכותי להביא גט ממדינת הים לישראל. ובכ"י אוקספורד מוסיף: מה שאין כן בגוים.
<small>26-28.</small> <b>כל שטרות העולים בערכאות של גוים, אע"פ שחותמיהן גוים, ר' עקיבא מכשיר בכולן, וחכמים פוסלי' בגיטי נשים ובשיחרורי עבדים. </b>וכ"ה בד. וכן מעתיק בשם התוספתא בחי' הרמב"ן י"א א' ובמלחמות פ"א סי' ת"ט, סד"ה ועוד כללא. וכן היה לפני הריטב"א ברישא כאן, אלא שקיצר, כפי שיוצא מפירושו. אבל בכי"ע: וחכמ' פוסלין <b>חוץ</b> מגיטי נשים ומשחרורי עבדים. ולגירסא זו פוסלין החכמים אף בערכאות את כל השטרות.<br>ובמשנתנו פ"א מ"ה: כל השטרות העולים בערכאות של גוים אעפ"י שחותמיהם גוים כשרים חוץ מגיטי נשים ושחרורי עבדים. ר' שמעון אומר אף אלו כשרין, לא הוזכרו אלא בשנעשו בהדיוט. ולפי גירסת ד וכי"ו, הרמב"ן והריטב"א משנתנו כחכמים שבברייתא כאן. ור"א בר' יוסי להלן הביא בשם ר"ש שהוא חולק על מסורת זו, והוא סובר כחכמים, עיין במלחמות ובריטב"א הנ"ל. אבל לפי גירסת כי"ע בתוספתא בכל השטרות אין סומכין אף על הערכאות, משום שאינם זקוקים בהם לעדי מסירה, ועדי חתימה גוים אינם כלום, ובגיטי נשים שדינם בעדי מסירה כשרים בין בערכאות ובין בהדיוט לדברי חכמים, לפי גירסת בי"ע להלן. ולפי גירסא זו הרישא שבתוספתא חולקת על משנתנו בין בשיטת החכמים ובין בשיטת ר' שמעון.
<small>28-29.</small> <b>אמר ר' לעזר בר' יוסה, כך אמ' להן לזקנים בצידן וכו'. </b>בד ובכי"ע: כך אמר להן רבן שמעון בן גמליאל לזקנים וכו'. ובליקוטין הנ"ל:<sup class="footnote-marker">35</sup><i class="footnote">לעיל הערה 5.</i> א"ל רשב"ג לחכמי' בצידן וכו'. אבל בבבלי י"א א': כך אמר ר' שמעון לחכמים וכו'. וכ"ה בבבלי בכל הנוסחאות וכן מביאים כל הראשונים מן הבבלי. ובמלחמות להרמב"ן ובחידושיו הנ"ל וכן בריטב"א הנ"ל מעתיקים גם בשם התוספתא "ר' שמעון" סתם, וכן משמע מן העניין שהוא בא לתרץ את שיטתו שמכשיר בגיטי נשים. ואף לפנינו הכוונה כן שר' שמעון של משנתנו אמר להם לזקנים להביא ראייה לדבריו.<br>ומהרי"ן אפשטין במבוא לנוה"מ, עמ' 1199, מקיים את גירסת ד וכי"ע,<sup class="footnote-marker">36</sup><i class="footnote">הדברים אינם מדוייקים, שהוא כותב על גירסא זו. "וכך הוא בדפו' וכי"ו ורמב"ן". וכנראה שיש שם טעות הדפוס, שהרי הוא בעצמו אומר לעיל שם שברמב"ן הגירסא בתוספתא "ר' שמעון".</i> והוא מוסיף: "ולפי נוסח התוספתא כך אמר להן רשב"ג לזקנים ר' שמעון דמתני' רשב"ג הוא. ואמנם רשב"ג אף הוא היה בצידן גיטין (פ"ז מ"ה), ור' אלעזר בר' יוסי לא אמר בשום מקום אחר דבר הלכה בשם ר' שמעון". דבריו ז"ל אינם מובנים לי, שהרי ר' שמעון מצוי בצידון<sup class="footnote-marker">37</sup><i class="footnote">ע"ז פ"ג מ"ז, תוספתא תרומות פ"ז הי"ב, זבחים פ"א רה"ה, אהלות פי"ח ה"ב, פרה פ"ד ה"ט, נדה פ"ו ה"ו, פסיקתא דר"כ פסי' כ"ב, הוצ' מנדלבוים, עמ' 327, ובמקבילות למקורות הנ"ל.</i> יותר מרשב"ג, והיכן מצינו שר' אלעזר בר' יוסי אמר הלכה בשם ר' שמעון בן גמליאל? ואשר לסיפא כאן, עיין מ"ש להלן שו' 32–33, ד"ה ברם. ולא עוד אלא שאת ר' אלעזר בר' יוסי אנו מוצאים בחברת ר' שמעון בן יוחאי,<sup class="footnote-marker">38</sup><i class="footnote">בבלי מעילה י"ז ב', פסיקתא דר"כ פסי' א', הוצ' מנדלבוים, עמ' 7 ומקבילות.</i> ולא את רשב"ג. סוף דבר הנכון הוא כלפנינו וכבבלי, ובד ובכי"ע הוא באשגרה מלהלן בסיפא, כמו שהסיק בח"ד.
<small>29-32.</small> <b>לא נחלקו ר' עקיבא וחכמים על שטרות העולים בערכאות של גוים, שאע"פ שחותמיהן גוים שהן כשרין, על מה נחלקו, על שנעשו בהדיוט, שר' עקיבא מכשיר בכולן, וחכמים פוסלין בגיטי נשים ובשחרורי עבדים. </b>וכ"ה בד, ברמב"ן ובריטב"א הנ"ל. ולפי גירסת כי"ו, ד והראשונים הנ"ל ברישא, הכוונה כאן שבערכאות לא נחלקו כלל (ואפילו בגיטין), ולא נחלקו אלא בהדיוט. ולפ"ז סובר ר"ע עדי מסירה כרתי. ועיין להלן, עמ' 899.<br>ובכי"ע ובליקוטין הנ"ל: וחכמי' פוסלין <b>חוץ</b> מגיטי נשים וכו'. וכ"ה לפני רש"י.<sup class="footnote-marker">39</sup><i class="footnote">וכבר העירותי בכ"מ שנוסחאות כי"ע של התוספתא היו לפני חכמי אשכנז וצרפת, ונוסחאות ד וכי"ו לפני חכמי ספרד, עיין במבוא לח"א, סוף עמ' י"ט. ופשיטא שיש יוצאים מן הכלל, שהרי ד וכי"ו, שהן ממשפחה אחת, לפעמים חלוקים בנוסחאות שלהם.</i> ולפי גירסת כי"ע ברישא חולק ר"א בר' יוסי על הת"ק וסובר שאף שאר שטרות מכשירים החכמים בערכאות.<br>ולפי גירסת כי"ו, ד וכו', מתאימה מסורת ר"א בר"י בשיטת ר' שמעון לדבריו במשנתנו הנ"ל, והוא מכשיר אף בגיטין בערכאות, שהרי "לא הוזכרו" (כלומר, לא הוזכרו גיטי נשים לפסול במחלוקת ר"ע וחכמים) "אלא בזמן שנעשו בהדיוט". אבל לפי גירסת כי"ע סוברים החכמים בשיטת ר' שמעון שאף בהדיוט כשרים גיטי נשים, ולפי זה צריך לפרש את דברי ר' שמעון במשנתנו ("אף אילו כשירין") כמאמר המוסגר, והסיום "לא הוזכרו אלא בזמן שנעשו בהדיוט" חוזר לדברי הת"ק במשנתנו, והכוונה לשאר שטרות (וחת"ק שם חולק על ר"ע כאן), וכמו שאמרו בבבלי י"א א' לפי ה"איבעית אימא".<br>ולהלן נבאר את שיטות הירושלמי והבבלי במשנתנו, ומסורת הבבלי בברייתא זו.
<small>32-33.</small> <b>רבן שמעון בן גמליאל אומ' אף גיטי נשים ושחרורי עבדים כשרין, במקום שאין ישראל חותם. </b>לפי גירסת ד וכי"ו הפירוש שרשב"ג חולק על החכמים ומוסיף שאף בגיטין וכו' כשירין במקום שאין ישראל חותמין, משום שכולם יודעים שהם גוים ולא מתכשרי אלא בעידי מסירה. אבל לפי גירסת כי"ע, ליקוטין, ורש"י אנו לכאורה מוכרחים לפרש שרשב"ג מגביל את דברי החכמים, כלומר, אימתי הם כשרין דווקא במקום שאין ישראל חותם, כמו שפירש"י י"א א', ועיין גם בתוספות שם. ובליקוטין הנ"ל<sup class="footnote-marker">40</sup><i class="footnote">לעיל הערה 5.</i> חסרה המלה "אף".<br>ברם לא מצאנו תנאים מוסרים הלכות בשם רשב"ג,<sup class="footnote-marker">41</sup><i class="footnote">חוץ מר' יהודה בן לקיש. ועיין בבלי שבת י"ב א', אבל עיין בתוספתא שם פט"ז, עמ' 79, ומ"ש לעיל ח"ג, עמ' 278.</i> ואף לפי פשוטו אין ר"א בר' יוסי מוסר כאן אלא דברי ר' שמעון בן יוחאי, כדי לבאר את שיטתו במשנתנו, ודברי רשב"ג כאן אינם מדברי ר' אלעזר בר יוסי. והבבלי הביא את כל הברייתא כמו שהיא. ולפ"ז לולא דברי רבותינו הראשונים היה אפשר לומר שדברי רשב"ג עונים על משנתנו, והוא חולק על החכמים שבמשנתנו שפוסלים גיטי נשים בערכאות, והוא סובר שבמקום שאין ישראל חותמין כשרים, משום שעדי מסירה כרתי, ובמקום שישראל חותמין פסולין (עיין ע"ז להלן), ולפי שיטת הבבלי משום "שמא בשמא מחליף אתרא באתרא לא מחליף". ועיין מ"ש הרש"ש י"א א', סד"ה רש"י.<br>ובתס"ר ח"ב, עמ' 69, העירותי על גירסאות הראשונים וגירסת כי"ע והפירושים בבבלי לפי הגירסאות השונות. ועיין בדרכה של תורה של רצ"מ פיניליש, עמ' 73 ואילך, וכי"ע עדיין לא נתפרסם בזמן שכתב את דבריו ואת דברי הראשונים לא הביא כלל.<br>ואשר לגירסת הברייתא בבבלי י"א א' מעתיקה הרמב"ן בחידושיו י"א א' ובמלחמות הנ"ל, ומעיד עליה (בחידושיו) שכן היא "גרסא דכולהו נסחי". וכ"ה שם (ואני משמיט את פירושו): אר"א בר יוסי כך אמר להם ר"ש לחכמים (במלחמות מוסיף: בצידן), לא נחלקו ר"ע וחכמים על כל השטרות העולין בערכאות שכשירים... חוץ מגיטי ושחרורי עבדים...<sup class="footnote-marker">42</sup><i class="footnote">וכ"ה גם בבעל המאור שם, וכן, כנראה, היה גם לפני רש"י, אלא שהגיה ופירש: ואפילו גיטי נשים ושחרורי עבדים, ואין כאן אלא פירוש, כפי שיוצא מחידושי הרשב"א במקומו שהעתיק ע"פ רש"י. ובהוצ' שלפנינו, וכן בכ"י אחר, הכניסו בפנים ע"פ פירש"י. אבל בכי"מ ובשני כי"י הותיקן חסר "ואפילו גיטי נשים" וכו', עיין בדק"ס של רמ"ש פלדבלום במקומו.</i> על מה נחלקו על <b>גיטי נשים</b> שנעשו בהדיוט, שר"ע מכשיר... וחכמים פוסלין.<sup class="footnote-marker">43</sup><i class="footnote">וכ"ה גם בבעל המאור (אלא ששם חסר "גיטי נשים", ואף מדברי הרמב"ן להלן שם משמע שאין כאן גירסא, אלא פירוש), אבל בשאר כל הנוסחאות: חוץ מגיטי גשים ושחרורי עבדים.</i> וברור שכן היתה הגירסא לפני הריטב"א שכתב: ה"ג, וכ"ה בתוס', תניא אראב"י כך אמר לו ר"ש לחכמי' בצידן לא נחלקו ר"ע וחכמים על כל שטרות העולים בעש"ג שאע"פ שחותמים גוים כשרים <b>ואפי' גיטי נשים וש"ע</b>,<sup class="footnote-marker">44</sup><i class="footnote">המלים שפזרתי הוא פירוש הריטב"א עצמו, וכפירש"י, ועיין להלן.</i> ע"מ נחלקו בזמן שנעשו בהדיוט, שר"ע מכשיר וחכמים פוסלי' בגיטי נשים וש"ע. ורישא דהא מתני' הכי, כל השטרות העולין בעש"ג ר"ע מכשיר, ואפי' גיטי נשים וכו'.<sup class="footnote-marker">45</sup><i class="footnote">המלים "ואפילו גיטי נשים" הוא פירוש הריטב"א עצמו, שהרי מפורש בדברי ר"ע "ר' עקיבא מכשיר בכולן".</i> והואיל וקרוב לוודאי שהריטב"א גרס ברייתא בבבלי כמו בשאר ספרי ספרד, ברור שהריטב"א מחק בבבלי את המלים "חוץ מגיטי נשים ושחרורי עבדים" (עיין לעיל הערה 42) ע"פ התוספתא שלא נזכרו שם מלים אילו, והוסיף על פיה בדברי חכמים "בגיטי נשים וש"ע". ואף בלי הוספה זו הפירוש בבבלי הוא כן, לפי גירסת הרמב"ן: על מה נחלקו על <b>גיטי נשים</b> שנעשו בהדיוט, שר"ע מכשיר, וחכמים פוסלין, ובהכרח שהחכמים פוסלין בגיטי נשים וכו', כמו שמפורש בתוספתא, ואין שום הבדל בגירסת הברייתא שבבבלי בין הריטב"א להרמב"ן, אלא שהריטב"א הגיה בה, <b>ומחק</b> ע"פ התוספתא את המלים "חוץ מגיטי נשים ושחרורי עבדים", והוסיף בה ע"פ התוספתא את המלים "בגיטי נשים ושחרורי עבדים" בדברי החכמים, משום שלפניו היתה הגירסא: על מה נחלקו על מה שנעשו בהדיוט,<sup class="footnote-marker">46</sup><i class="footnote">כמו שהוא לפנינו ובבעל המאור. ועיין לעיל, הערה 43.</i> ואפשר היה לטעות שאף בשאר שטרות פוסלים החכמים בהדיוט, ולפיכך הוסיף ע"פ התוספתא: "בגיטי נשים". ובהי' הרשב"א העתיק את הברייתא ע"פ פירש"י, עיי"ש.<br>ואשר לעצם הפירוש במשנתנו ובברייתא כאן בעניין הכשר עדי גויים. הרי בבבלי הדברים ברורים, אבל בירושלמי נתבלבלו בו האחרונים בכמה מקומות. ובס' דרכה של תורה לרצ"מ פיניליס, עמ' 74, כבר עמד לנכון שבירושלמי לא נזכר ההבדל בין שמות מובהקין לשמות שאינן מובהקין, והעיר על הירושלמי פ"א ה"ה, מ"ג רע"ד. וכ"ה שם: "אמר ר' אחא קול יוצא בארכיים (כלומר, ולפיכך שטרות כשרים). מעתה אפילו שניהן כותים. שנייה היא שאין בקיאין במצות דקדוקי גיטין".<sup class="footnote-marker">47</sup><i class="footnote">כ"ה הגירסא בחי' הרמב"ן י' סע"ב, ולפנינו משובש.</i> ופירש הרמב"ן בלשון שני שהיא ציטטה מלמעלה (רה"ה, מ"ג ע"ג), ומקשה: והא אמרת בכותים שהם פסולים משום שאין בקיאין בדקדוקי גיטין "והא ר' שמעון מכשיר בגיטיהן. ר' בא בשם ר' זעירא אתייא דר"ש כר' אלעזר, כמה דר' אלעזר אמר אף על פי שאין עליו עדים כשר, כן ר' שמעון אומר אף על פי שאין עליו עדים כשר. מעתה אפילו נעשה בהדיוט, הוי צורכא לההוא דמר ר' יעקב בר אחא קול יוצא בארכיים". ופי' הרמב"ן שבערכאות יש לו קול, ועדי מסירה יודעים שהעדים הם גוים וחוקרים בדבר אם נכתב כדין, אבל בהדיוט יתכן שעדי מסירה לא ידעו שנעשה בגוים, ואעפ"י ששמות העדים הם שמות מובהקים של גוים, אינו שכיח שגוים יתעסקו בגיטין עיי"ש. ועיין בריטב"א, במאירי, בחי' הר"ן שם, בפי' להרי"ף וברא"ש פ"א סי' י' שהביאו את הירושלמי בקיצור. ובבבלי י' סע"ב ואילך מביא תירוץ זה (שר"ש סובר כר"א), ומחלק בין שמות מובהקין לשאינן מובהקין, עיי"ש.<br>ואשר לשאר שטרות בערכאות הם כשרים לכולי עלמא, ואף בלי עדי מסירה (עיין בחי' הרמב"ן י' ב' סד"ה אלא, ועוד), משום שחזקה שלא יחתמו שקר,<sup class="footnote-marker">48</sup><i class="footnote">עיין ברא"ש פ"א סי' י', בהגהות אשר"י שם, ובקרבן נתנאל שם, אות ר'.</i> ומשום שיש לו קול, השטרות כשרים וגובים ממשועבדים. ולא עוד אלא שבירושלמי לא נזכר כלל החילוק בין שטרי מכר והלוואות לבין שטרי מתנה. ומסתבר שאף שטרי מתנה כשרים בערכאות לשיטת הירושלמי, שהרי כן מפורש להלן ב"ב פ"ט ה"ב: הכותב נכסיו לעשרה וכו', כתב והעלה להן בערכים זכת להן הערכיים. וכתב בח"ד שם משום דינא דמלכותא דינא כבבלי באן י' ב'. ברם בירושלמי לא נזכרה בשום מקום ההלכה של דינא דמלכותא דינא,<sup class="footnote-marker">49</sup><i class="footnote">ועיין בר"ן נדרים כ"ח א', ד"ה במוכס העומד. וק"ו הוא במלכות גוים בא"י.</i> וטעם ההכשר הוא משום החזקה שאינם משקרים ומשום יציאת הקול, והוא בעצמו קניין בדיני ממונות.<br>וממשיך הירושלמי הנ"ל: שטר יוצא<sup class="footnote-marker">50</sup><i class="footnote">צ"ל: יצא, כמו שהוא באו"ז שנביא להלן.</i> בבית שאן והיו עדיו עדי גוים וכו' ר' יוחנן אמר פסול, וריש לקיש אמר כשר. ומה טעמא דריש לקיש וכו', כדי שלא לנעול את הדלת לפני בני אדם שלמחר הוא מבקש ללוות והוא אינו מוצא. וברור שאין מדברים כאן בשטר שיצא מערכאות של בית שאן, שאם כן לא היה הירושלמי שואל מה טעמא דריש לקיש, אלא מה טעמא דר' יוחנן, וכן פירשו המפרשים. ומכאן שאפילו בהדיוטות ובחתימות גוים הכשיר ריש לקיש משום שלא תנעול דלת. ובאו"ז ח"א סי' תש"ה, צ"ט סע"ג, וסי' תשמ"ה, ק"ה ע"ד, הביא את הירושלמי, ומשמע שם שפירשו בכנופיאתה דארמאי שיש מקום לחשוב שדינן כערכאות (כסברת רבינא בבבלי י"א א'), ומשום כך הכשירו ר"ל. ואף שבירושלמי לא נזכר כלל העניין של כנופייאתא דארמאי, אבל פירוש בעל או"ז מסתבר מאד, וקרוב הוא לוודאי בעיני. והדין נותן שבמכירת קרקעות היו מעלים את השטרות בערכאות המרכז, ב־ ἀρχεῖα ממש, אבל בשטרי הלוואות שאינן לזמן מרובה לא טרחו בכך והסתפקו בסופר הרשמי, κωμογραμματεύς, של המקום, והוא באמת מעין כנופיאתא דארמאי של הבבלי. ומשום כך הכשיר ריש לקיש בבית שאן, משום שהמקום היה מיושב ע"י גוים (עיין ירושלמי דמאי פ"ב ה"א, כ"ב ע"ג), ואין עדי ישראל שיודעים לחתום מצויין, והכשירו ע"י עדי גויים ו"בסופר הכפר" של אותו מקום.<br>סוף דבר, בשאר שטרות אין מחלוקת שהם כשרים בערכאות ואפילו בלי עדי מסירה, ובגטין כשרים לר' אלעזר (ולר' שמעון שהוא עומד בשיטתו) בעדי מסירה ובערכאות גרידא, כנ"ל, ואין חילוק בין שמות מובהקים לשמות שאינם מובהקים לשיטת הירושלמי. ולא עוד אלא ששמות שאינם מובהקים של גוים בגט <b>אינו</b> מזוייף מתוכו לשיטת הירושלמי. וכאן יש הבדל יסודי בין הבבלי והירושלמי. לשיטת הבבלי אם חתם פסול בגט הוא מזוייף מתוכו, והטעם הוא משום שמא יבואו לסמוך עליו, ולפיכך פסול אפילו בעדי מסירה, והפסול, איפוא, אינו אלא מדרבנן. ועיין בתוספות ד' א', ד"ה מודה.<br>ובירושלמי כאן פ"ב ה"ב, מ"ד ע"ב: וקשיא דר' יוחנן על <b>ריש לקיש</b><sup class="footnote-marker">51</sup><i class="footnote">צ"ל: "על ר"ש לא", כעין הגהת המפרשים.</i> כן א"ר בא בשם ר' זעירא אתיא דר' שמעון (בן לקיש) כר' אלעזר, כמה דמה ר' אלעזר אמר אף על פי שאין עליו עדים כשר, כן ר' שמעון אומר אף על פי שאין עליו עדים כשר. והירושלמי מקשה על ר' יוחנן בשיטת ר' שמעון שלא הכשיר ר' שמעון אלא בנכתב ביום ונחתם בלילה, אבל למחר ר' שמעון מודה שהוא פסול, וטעמו שאנו חוששין שמא נתפייסו הבעל ואשתו, וחזר בו ואינו רוצה לגרשה, ובטל את שליחות העדים לחתום, כפירוש ר"ת בתוספות י"ח ב', ד"ה שמא. ושואל הירושלמי, והרי הסקנו לעיל בפ"א הנ"ל שר' שמעון סובר שעדי מסירה כרתי, ואם כן מה איכפת לנו אם חתמו העדים אח"כ שלא בידיעת הבעל, והרי אפילו עדי גוים כשרים אם הגט נכתב בכשרות ונמסר בפני עדי ישראל, ומה בין עדי גוים לבין עדים שחתמו שלא ברשות הבעל, אם הבעל מוסר את הגט שנכתב כדינו בפני עדי מסירה כשרים? ומתרץ בירושלמי: כאן ברוצה לחתמו, וכאן בשאינו רוצה לחתמו. והפירוש הוא שברוצה לחתמו (אחרי שנכתב הגט כדינו) יכול לחתמו אפילו בעדי גוים, ודינו כאילו ממלא את החלק בדיו,<sup class="footnote-marker">52</sup><i class="footnote">שהרי גוים אינם עדים כלל, ואינם בגדר עדים פסולים, ובעדות שבעל פה אינם "בכלל נמצא אחד מהם קרוב או פסול". ועיין להלן פ"ז הי"א על גט שחתמו בו עדים פסולים.</i> והגט אינו נפסל בכך, ומתכשר בעדי מסירה ישראל, אבל אם העדים חותמים שלא ברשות הבעל הם מעידים שקר על הגט והוא נפסל ע"י כך, ואינו מתכשר ע"י עדי מסירה.<sup class="footnote-marker">53</sup><i class="footnote">פירוש המפרשים לא הבינותי. ועיין עיטור, זמן. הוצ' רמא"י ז' ע"ג, והגירסא שם משובשת. ועיין פירוש הירושלמי בשער החדש שם, אות ס"ג. ברם הירושלמי הרי מקשה מדברי ר' אבא בשם ר' זעירא שאמר את ההלכה שלו על עדי גוים בערכאות שהוא כשר. וא"כ הרי ברוצה לחתמו מכשיר ר' שמעון.</i> ומשום כך כשחתמו העדים אחר זמן שלא בידיעת הבעל חוששים החכמים (כמובן שהיא חששא רחוקה, ומדרבנן גרידא) שמא נתפייס הבעל ובטל את שליחות העדים.<sup class="footnote-marker">54</sup><i class="footnote">ולעיל בסמוך שם אמרו על גט שנכתב ביום ונחתם בלילה "זה זיופו מדבר אחר". והוא בגט שחתמו עליו עדים בציווי הבעל, והחשש הוא רק משום פירות, עיי"ש.</i> בכל אופן משמע מדברי הירושלמי שאין בחתימת גוים זיופו מתוכו, ואין הבדל בין שמות מובהקים לשאינם מובהקים. ועיין מ"ש להלן, עמ' 992.<br>[תיקונים והשלמות: פירושי בירושלמי שם מיוסד על דברי רבותינו הראשונים<sup class="footnote-marker">25</sup><i class="footnote">העיטור, זמן, הוצי רמא"י ו׳ ע״ג ואילך, והובא בחי׳ הרשב״א י״ז ב׳, ד״ה ולענין פסק הלכה, וברא״ש פ״ב סי׳ ג׳ ועוד.</i> שאף בירושלמי (פ״ב ה״ב, מ״ד ע״א) נחלקו ר׳ יוחנן ור״ל בטעם תקנת כתיבת הזמן, אלא שבירושלמי המחלוקת הפוכה, ולפיכך פירש בעיטור שם את דברי הבבלי י״ז ב׳: איפוך, כלומר, ר׳ יוחנן אמר משום פירות וריש לקיש אמר משום בת אחותו. ולפי זה אין להבין את ההבדל (לשיטת ר׳ שמעון במשנתנו שם) בין נחתם בלילה ובין נחתם לאחר זמן אלא שאם נחתם לאחר זמן חיישינן שמא פייס (וכפירושו של רבינו תם, שהכוונה שמא ביטל שליחותם), ומשום כך פירשתי מה שפירשתי. ובאמת לשיטת שאר הראשונים ב״שמא פייס״ (תוספ׳ רי״ד, רשב״א ועוד) הפירוש בירושלמי פשוט, וכמו שכתבנו להלן ד״ה וכן לשיטת.<br>ברם לולא דברי רבותינו ז״ל היה נראה שבירושלמי לא נזכר כלל שתיקנו זמן משום פירות. ובן אמרו בירושלמי גיטין פ״ד ה״ג, מ״ה ע״ג: רב הונא אמ׳ מפני מה התקינו זמן בגט מפני מעשה שאירע.<sup class="footnote-marker">26</sup><i class="footnote">הרי״ף בפ״ב סי׳ תכ״ד והעיטור ת״ל ועוד דלגו על המילים האילו, והתחילו: מעשה באחד שהיה נשוי וכו׳.</i> מעשה באחד שהיה נשוי את בת אחותו וזינת עד שהיא אשת איש, הלך והקרי׳ זמנו בגט,<sup class="footnote-marker">27</sup>בבבלי י״ז ב׳ אמרו: זנות לא שכיחא (כלומר, בעדים ובהתראה, בפירוש בעלי התוספות). אבל לפי הירושלמי יוצא שתיקנו כן מפני מעשה שהיה, כרגיל בהקמת.<i class="footnote">שהרי לא היו כותבין זמן בגט, וממילא לא נתן העדים דעתם על הזמן, אבל אח״כ שתיקנו זמן לא היו חותמים על זמן מוקדם, ולא על גט שאין בו זמן, עיין ירושלמי פ״ט ה״ד, ג׳ ע״ב.</i> אמ׳ מוטב שתידון בפנויה ואל תדון באשת איש. ורב הונא מוסיף על משנתנו בפ״ד שמנתה שם את ההלכות שנקבעו מפני תיקון העולם, ואומר שתקנת הזמן היתה משום מעשה שאירע.<sup class="footnote-marker">28</sup><i class="footnote"></i> לפי מקומם של דברי רב הונא בירושלמי, משמע שאינם עניין למשנתנו בפ״ב מ״ב. וכבר הרגיש הריטב״א י״ז א׳, וביתר באור בר״ן פ״ב סי׳ הכ״ג, ד״ה מפני מה, שדברי ר״י ור״ל לא נאמרו על משנתנו הנ״ל.<br>וכן אמרו בירושלמי שם פ״ב רח״כ, מ״ד ע״א: א״ר יוחנן פסול משום אכילת פירות וכו׳, בלומר, מפני מה פוסלים החכמים במשנתנו שם גט שנכתב ביום ונחתם בלילה, מפני שהוא מוקדם לעניין אכילת פירות הבעל. ר׳ יוחנן אינו מדבר בלל על הטעם שתיקנו זמן בגיטץ, משום שהיה מקובל בירושלמי שהטעם הוא משום שמא יחפה על בת אחותו, ובאמת בגט שנכתב בזמנו, אלא שנחתם אח״כ אין לחוש שמא תזנה בזק קצר בין הכתיבה והחתימה, אבל הפסול הוא כאן משום אבילת פירות, ודינו כשאר שטרות. ור׳ שמעון שמכשיר סובר שיש לבעל פירות עד שעת נתינה ואפשר לברר בעדי מסירה,<sup class="footnote-marker">29</sup><i class="footnote">כבבלי י״ז ב׳. ועיין להלן שם י״ח א׳ ומקבילה.</i> ולעניין בת אחותו סובר ר׳ שמעון, כאמור, שאין לחשוש שמא תזנה בזמן קצר.<br>וכן כותב הר״מ בפיה״מ במקומו: לפי שעיקר תיקון זמן בגיטין אינו אלא משום בת אחותו שמא תזנה תחתיו כשהיא אשת איש וכו', ולא יארע זה בין היום ללילה. וכבר הרעישו עליו ואמרו שפירוש זה הוא בניגוד לדברי הבבלי י״ז ב׳. אבל מסתבר מאד שלפנינו פירוש עתיק של גאונים ע״פ שיטת הירושלמי כאן, ועיין מ״ש להלן בסמוך.<br>וממשיך בירושלמי הנ״ל: א״ר יוחנן לא אמר ר׳ שמעון אלא בלילה, אבל למחר אוף ר׳ שמעון מודה וכו', וקשיא דר׳ יוחנן על דריש לקיש (צ״ל: על דר״ש, כמו שהגיהו המפרשים). <b>לא</b><sup class="footnote-marker">30</sup><i class="footnote">כן מעתיק בעיטור זמן, ד׳ וויניציאה ג׳ ע״ב. ולפנינו נשמטה מלה זו.</i> כן א״ר בא בשם ר׳ זעירא אתיא דר׳ שמעון<sup class="footnote-marker">31</sup><i class="footnote">כן מעתיק בעיטור הנ״ל, ולפנינו בטעות: דר׳ שמעון <b>בן לקיש</b>. והכוונה לדברי ר׳ אבא בפ״א ה״ה, מ״ג ע״ד.</i> כר׳ אלעזר, כמה דד׳ אלעזר אמר אף על פי שאין עליו עדים כשר, כן ר׳ שמעון אומר אף על פי שאין עליו עדים כשר. כלומר, למה פוסל ר׳ שמעון בגט שחתמו עליו למחר (או למחרא דמחר, עיץ לעיל שם בירושלמי), והרי לשיטתו אין צורך בעדי חתימה כלל. ומתרץ: כאן ברוצה לחתמו (כלומר, לפנינו הרי רצה לחתמו, ואם חתמו למחר, או למחרא דמחר, על זמן מוקדם, פסול, שמא זינתה בנתים), וכאן בשאינו<sup class="footnote-marker">32</sup><i class="footnote">לפנינו בטעות: בשאינה. ובעיטור הנ״ל: שאין רוצה.</i> רוצה לחתמו (כלומר, אם אינו רוצה לחתמו כלל כשר לכתחילה),<sup class="footnote-marker">33</sup><i class="footnote">פשיטא שלבבלי י״ז ב', י״ח סע״א ואילך שיטה אחרת לגמרי בעניינינו.</i> ולפי פירושנו כאן בירושלמי, הרי מה שכתבתי בעמ׳ 789 הוא בטל ומבוטל.<br>וכן לשיטת שאר הראשונים ב״שמא פייס״ (עיין מ״ש לעיל סד״ה עמ׳ 789) הפירוש בירושלמי פשוט הוא, והיינו באינו רוצה לחתמו הכל תלוי בעדי מסירה, אבל ברוצה לחתמו (והוא נתפייס בין כתיבה לחתימה, הרי יש לו פירות עד הנתינה), והעדים חתמו על זמן מוקדם ולפיכך פסול אם חתמו לאחר זמן. וזהו רק לפי פירוש המפרשים בירושלמי ע״פ שיטת הבבלי כדעת ר׳ שמעון, אבל לפי דברינו הנ״ל שבירושלמי סברו שתיקון הזמן הוא משום בת אחותו, ור׳ שמעון אינו חושש כלל משום פירות מפני שיש לבעל פירות עד שעת נתינה, וכמו שכתבנו לעיל, אין לפרש אלא כמו שפירשתי לעיל. והכל הוא לענין הפירוש בירושלמי, אבל עצם הטענה שאץ הירושלמי מבדיל בין שמות מובהקים של גוים לשמות שאינם מובהקים בעינה עומדת, אעפ״י שאין ראייה מן הירושלמי הנ״ל.]<br>ובבבלי י"א סע"א: בעא מיניה ריש לקיש מר' יוחנן עדים החתומין על הגט ושמותן כשמות גוים מהו? אמר ליה לא בא לידינו אלא לוקוס ולוס והכשרנו. ודוקא לוקוס ולוס, דלא שכיחי ישראל דמסקי בשמהתייהו, אבל שמהתא אחריני, דשכיחי ישראל דמסקי בשמהתייהו לא. איתיביה גיטין הבאים ממדינת הים ועדים חתומין עליהם וכו' (להלן פ"ו ה"ד, עיין מש"ש), התם כדקתני טעמא, מפני שרוב ישראל שבחוץ לארץ שמותיהן כשמות גוים. ואיכא דאמרי כי מתניתא בעא מיניה ופשט ליה ממתניתא. ופירש"י: עדים החתומין על הגט. ומא"י בא, דהא לא קאמר ממדינת הים, וכן פירשו בעה"מ ועוד. אבל הריטב"א י"א ב' מביא בשם רבו (הרא"ה) שמפרש את הבבלי בשליח שמביא גט ממדינת הים, ואינו מכיר העדים החתומים בגט ומביא ראייה מן הירושלמי פ"א ה"א, מ"ג ע"ב, עיי"ש.<br>והואיל והמפרשים ז"ל לא עמדו על פירושו של הירושלמי, נעתיק אותו ונפרש אותו, ומתוכו יתברר גם כל העניין של שמות גוים בהלכה זו. וכ"ה שם: "עד שיאמר בפני נכתב ביום ונחתם ביום, עד שיאמר נכתב לשמה ונחתם לשמה.<sup class="footnote-marker">55</sup><i class="footnote">כלומר, זו היא שאלה, והשאלה לא נפשטה. ועיין להלן בירושלמי פ"ב ה"א, מ"ד ע"א.</i> בעא (צ"ל: <b>בעון</b>, כמו שמעתיק בריטב"א הנ"ל) קומי ר' יוחנן צריך שיהא מכיר שמותן של עדים בשעת חתימתן"? ופירושו כמשמעו אם צריך להסתכל ולקרוא את חתימת העדים בשעת חתימתן? וע"ז אומר הירושלמי: אמר לון גוים לוקין חתומין עליו, ואתם אומרין אכן? ועיין בפ"מ כאן שנדחק בפירושו, אבל הוא כבר ראה לנכון להלן בע"ז פ"ב ה"ט, י"ב ע"ב<sup class="footnote-marker">56</sup><i class="footnote">ד"ו ה"י, מ"ב ע"א, ובמקבילה בתרומות פ"י סה"ה, ל"ז ע"ב (ד"ו סה"ז, מ"ז ע"ב). ועיין גם מ"ש לעיל סוטה פי"ג, הערה 16.</i> שיש לפנינו שמות של גוים. וכ"ה שם: ואילין אגרתא, לא גייס לוקס כתיב בהן, ואת אמר ע"י עילה. והכוונה לגיטין<sup class="footnote-marker">57</sup><i class="footnote">עיין משנת גיטין פ"ו מ"ה, מכילתא דרשב"י יתרו י"ח, ב', הוצ' אפשטין-מלמד, עמ' 129. וכן במדרשים שהוציא מאן ח"א, עמ' ו"ו: ונתן לה <b>אגרת</b>. ומכאן ש"איגראתא" כאן פירושו גיטין, כפירושו של בעל פ"מ.</i> שחתומים בהם גוים, <b>והכשירו</b> אותם רק ע"י עילא. וכבר הוכחתי<sup class="footnote-marker">58</sup><i class="footnote">במאמרי בספר (1944 Melange Gregoire (Bruxelles, עמ' 412.</i> שר' יוחנן תפס את לשון המשפטנים הרומאים של זמנו שנקטו בשמות הללו,<sup class="footnote-marker">59</sup><i class="footnote">והשם לוקוס שבבבלי מתאים לדוגמא שבירושלמי. והשם לוס (λύσος, λύσιος, λούσιος) מצוי אצל הגוים, אבל דווקא השם לוס (λους) נמצא בקטקומבא יהודית ע"י קרתגא, עיין מ"ש J. Ferron ב- Cahiers de Byrsa ח"ו, עמ' 108.</i> דוגמת ראובן ושמעון שבספרות שלנו, וכוונתו "שמות גוים", ותמה ר' יוחנן שאם נאמר שאין השליח צריך לקרוא את שמות העדים בשעת חתימתן, אלא מסתפק בזה שראה שהם חתמו בציווי הבעל<sup class="footnote-marker">60</sup><i class="footnote">ועל שליחותו הרי נאמן מן הדין בלי עדים ובלי שטר, עיין ברא"ש פ"א סי' ב', וכ"ה בכמה מן הראשונים. וכן בשו"ע אה"ע סי' קמ"א סעי' י"א וסעי' כ"ד, סי' קמ"ב סעי' ג'.</i> כיצד אפשר להכשיר גט כזה, ואפילו בעדי מסירה, והרי אין השליח נאמן אלא משום שעדים החתומים בשטר, כמו שנחקרה עדותן בבית דין (בבלי ג' א'), ואם אין הוא מעיד שהכיר את שמות העדים והקר ויודע שהם יהודים, הרי כאילו הביא שטר בלי עדים שאינו נאמן כלל. ומביא הירושלמי ראייה לדברי ר' יוחנן מן התוספתא להלן פ"ו ה"ד: "כל הגיטין הבאין ממדינת הים, אע"פ ששמותן בשם גוים הרי אילו כשרין, מפני שישראל שבחוצה לארץ שמותן כשמות הגוים,<sup class="footnote-marker">61</sup><i class="footnote">והם כשירין מפני שהשליח צריך להכיר את שמותיהן, או שהוא מעיד שנכתבו במקום ישראל, וכמו שמפרש הירושלמי להלן.</i> לא אמר אלא ובחוצה לארץ הא שבארץ ישראל לא", כלומר, אם השליח מביא גט מא"י לחו"ל, או בא"י עצמה, ואומר בפ"נ ובפ"נ,<sup class="footnote-marker">62</sup><i class="footnote">עיין לעיל שורה 13–14, ד"ה המביא גט מארץ ישראל ומש"ש.</i> אינו נאמן, משום שבא"י אינו שכיח כלל שישראל יהא לו שם מובהק של גוי,<sup class="footnote-marker">63</sup><i class="footnote">או שהוא יחתום על גט בשמו העממי. ובזמנו של ר' יוחנן היו גם ליהודים בארץ ישראל שמות עממים, משום שהיו נתיני רומי, אבל היו להן גם שמות יהודים, כלומר, שני שמות, ויהודים לא היו חותמים בגט בשמות העממים שלהם.</i> ודין השליח כמביא גט בלי עדים, ואינו נאמן כלל, משום שאין דבר שבערוה פחות משנים. נמצאנו אומרים, שאינו עניין כלל לשמות מובהקים של גוים שבערכאות, או בהדיוטות, ושם מדברים כשאין ספק בגט עצמו, והוא ניתן לאשה בעדי מסירה ישראל, וכל השאלה בבבלי היא מדרבנן (אם אתי לאיחלופי), שהרי לפנינו עדי מסירה כדין, אבל בירושלמי כאן השאלה היא בשליח, והגט אינו גט כלל, אם יש חשש שהעדים גוים, <b>ואין</b> כאן "עדים החתומים על השטר כמו שנחקרה עדותן בבית דין". ועיין מ"ש להלן בסמוך.<br>וממשיך הירושלמי: מאי כדון?<sup class="footnote-marker">64</sup><i class="footnote">כלומר, כיצד יעשה השליח שלא יצטרך לחקור אם העדים הם יהודים כשיש להם שמות גוים.</i> רבי ביבי בשם רבי אסי עד שיכתוב במקום יהודאיקי.<sup class="footnote-marker">65</sup><i class="footnote">כלומר, ברובע היהודי שבאותו מקום, עיין מ"ש על מקום זה ב"פרקים" הוצ' מכון שוקן ח"א תשכ"ז-תשכ"ח, עמ' 101 ואילך.</i> אם אין שם יהודאיקי? בבית הכנסת. אם אין שם בית הכנסת? מצרף עשרה בני אדם. א"ר אבין נוח לו לקיימו בחותמיו, ולא לצרף עשרה בני אדם.<sup class="footnote-marker">66</sup><i class="footnote">כלומר, לא זו בלבד שקל לו יותר לשליח לחקור אם העדים הם יהודים, אלא אפילו נוח לו יותר לקיים את חתימת העדים בב"ד מאשר לצרף עשרה בני אדם בחו"ל במקום שאין שם יהודאיקי.</i> מאי כדון? אפילו בחנותן של ישראל.<sup class="footnote-marker">67</sup><i class="footnote">כלומר, מסקנת הירושלמי שמספיק אם השליח מעיד שהגט נכתב בפניו במקום יהודי, ואין צריך להכיר את העדים, משום שישראל שבחו"ל שמותיהם כשמות גוים. ולפיכך אמר הירושלמי בתרומות ובע"ז (עיין לעיל, הערה 56) שגיטין שחתומין בהם עדים בעלי שמות דוגמת גיוס ולוקוס אינם כשרים אלא ע"י עילא.</i><br>ועכשיו חוזר הירושלמי לשאלה הראשונה (אם צריך השליח לאמר בפני נכתב לשמה וכו'): ולא אמר נכתב ביום ונחתם ביום, נכתב לשמה ונחתם לשמה (כלומר, ר' יוחנן ענה שצריך להכיר את שמות העדים ולא יותר, ולא הזכיר שצריך לומר שנכתב ביום וכו')? נימר, מה דשאיל אמורא א"ל,<sup class="footnote-marker">68</sup><i class="footnote">כלומר, ר' יוחנן ענה רק על מה ששאל האמורא, והרי לא שאל אותו אם צריך לומר נכתב <b>ביום </b>וכו'. וכסיגגון זה גם בירושלמי קידושין פ"א ה"ד, ס' רע"ג: ולמה [לא] אמר ליה. מה דשאליה אגיבה.</i> ויידא דאמ' (צ"ל: אמ' דא)? רבין בר רב חסדא אייתי גיטא וכו', טליהו ממנו ואמור לה בפני שנים בפני נכתב ובפני נחתם, כלומר, הרי לך מעשה רב ומפורש שאינו צריך לומר יותר.<sup class="footnote-marker">69</sup><i class="footnote">חלק מן הפירוש בירושלמי והתיקונים בלשון פרסמתי בתרביץ ש"ג ס"ב, טבת תרצ"ב, עמ' 210, ומאמרי נמסר למערכת הרבה זמן לפני כן. בשנת תרצ"ב יצא לאור בוורשא ס' ניר לסדר נשים, והגיע אלינו לארץ הרבה זמן אח"כ. וזכיתי לכוין לכמה דברים בפירוש הגאון ר' מיירים ז"ל. ועיין גם בס' שערי תורת א"י, ירושלים ת"ש, עמ' 411.</i><br>הארכתי בזה, מפני שראיתי שהחכמים האחרונים נשתבשו ונתבלבלו מאד בסוגיא זו.

Halakhah 5

<small>33-34.</small> <b>אמ' ר' לעזר אמרנו לו לר' מאיר וכו'. </b>וכ"ה בד ובבבלי י"ב ב' בכי"מ. אבל בכי"ע לנכון: אמרתי לו <b>למאיר</b>, וכן בבבלי בהוצ' שלנו (כנראה ע"פ רש"י שהגיה כן): אמרנו לו למאיר. והברייתא דבוקה למשנתנו פ"א מ"ו: האומר תן גט זה לאשתי ושטר שחרור זה לעבדי, אם רצה לחזור בשניהן יחזור, דברי ר' מאיר וכו'. 
<small>34.</small> <b>מפני מה זכין לעבד שלא בפניו. </b>וכ"ה בד. ובכי"ע: היאך נמצא זכות לעבד זה שלא בפניו. ובבבלי הנ"ל: והלא זכות הוא לעבד שיוצא מתחת יד רבו לחרות וכו'. ועיין במפרשים שנדחקו מאד בלשון התוספתא. ונראה שר' אלעזר סבר בשיטת ר' מאיר שאין זכין לעבד בכלל שלא בפניו, ולפיכך שאל מפני מה זכין לו בכסף כשיוצא לחרות, כשיטת ר' מאיר עצמו במשנת קדושין פ"א מ"ג עיי"ש, ועיין בבבלי שם כ"ג א' ובתוספות, ד"ה רשב"א, ומ"ש להלן קידושין פ"א ה"ו. ולפי גירסת כי"ע פירושו: היאך בכלל נוכל לשחררו שלא בפניו, אם לא ע"י אחרים, וכשיטת בנו (ר' שמעון) משום ר' מאיר, עיין מ"ש בתוספתא קידושין הנ"ל. ולא חש ר' מאיר להשיבו על כך, עיין בבלי קידושין שם, אלא השיבו על עיקר הדבר שאין כאן זכות אלא חובה.<br>ושמא פירושו, מפני מה זכין לעבד שלא בפניו במתנה (על מנת שאין לרבו רשות בו), והרי אף אתה אינך מצריך בפניו דווקא. וע"ז ענה לו ר"מ שבשחרור אין כאן זכות.
<small>36-38.</small> <b>אמ' לנו והלא עבד כהן שברח, ואשתו של כהן שמרדה, הרי אילו אוכלין בתרומה. </b>וכ"ה בבבלי כאן י"ב ב' הנ"ל. וכן מפורש לעיל תרומות פ"י ה"ח, עמ' 161, ויבמות פ"ט ה"ב, עמ' 28, ולהלן פ"ב הי"ב, עיין מ"ש לעיל ח"א, עמ' 469, וה"ו, עמ' 82. ועיין בתוספות י"ג רע"א, וברשב"א י"ב סע"ב. 
<small>38.</small> <b>אבל אשה אינו כן וכו'. </b>עיין הפירוש בבבלי שם וברש"י במקומו ובתוספות הנ"ל. ובירושלמי פ"א ה"ו, מ"ג ע"ד: לית לך אלא כהדא, אילו המוכר את עבדו שלא מדעתו שמא אינו מכור, והמגרש את אשתו שלא מדעתה<sup class="footnote-marker">70</sup><i class="footnote">כלומר, שלא בידיעתה, או בעל כרחה ע"י אחר, עיין תוס' י"א ב', ד"ה בגיטי.</i> שמא מגורשת היא, כלומר, בעבד יכול למוכרו שלא בפניו, ובעל כרחו, לישראל, ופוסלו מן התרומה, אבל באשה שלא בפניה אינו יכול לגרשה בעל כרחה, והיא אוכלת בתרומה שנותנין לה (עיין לעיל סוף תרומות ומ"ש בח"א, סוף עמ' 180), או שקונה בזול. 
<b>אלא חבין לה מזונות וכו'. </b>כלומר, כשלא מרדה. ולעניין מורדת אם חייב במזונותיה (וכל זמן שלא הפסידה כל כתובתה), עיין בשו"ת הריטב"א סי' ק"נ, עמ' קע"ח ואילך, ועיי"ש עמ' קע"ט, הערה 14, ובדב"ר הוצ' ליברמן, עמ' 79, ובהוצ' שניה, עמ' 139. ועיין ירושלמי כתובות פ"ה סה"י, ל' ע"ב, והעיר עליו רבינו בעצמו שם, עמ' קע"ח. ועיין בשו"ת הרשב"א ח"ד סי' ע"ב ובעיטור, מרד, הוצ' רמא"י, ס"ח ע"ג, ובהערה ל"ה שם. 

Halakhah 6

<small>39-41.</small> <b>האומ' תן מנה זו לפלני שאני חייב לו, תן מנה זו לפלוני פקדון שיש לו בידי, הוליך מנה זו לפל' פקדון שיש לו בידי, אם רצה לחזור לא יחזור, וחייב באחריותו עד שיקבל את שלו. </b>וכ"ה בד. ובכי"ע יש כאן ארבעה איברים, ואף בהלואה גרס: הולך מנה זה לפלוני שאני חייב לו. וכן היתה הגירסא לפני הרמב"ן והמאירי (עיין להלן), וכן בבבלי י"ד א' בשינוי סדר, ובירושלמי פ"א ה"ו, מ"ג ע"ד, מקוצר.<br>והביאו אף את הרישא של התוספתא בתוספות י"ב רע"א, או"ז ח"א סי' תש"ז ק' ע"ב, חי' הרמב"ן ס"ג ב', מאירי שם, עמ' 293 (הוצ' ראשונה, עמ' 279), מרדכי פ"א סי' של"ב והגהות אשרי סוף פירקין (בשם אביאסף), ר"ן ספ"א, ועיי"ש פ"ו סי' תק"ג. ועיין בשו"ת הרדב"ז ה"ג סי' תקי"ב.<br>ובבבלי הנ"ל הביאו ברייתא זו כראייה לדברי רב הסובר שאעפ"י שחייב באחריותו מ"מ אינו חוזר, בניגוד לדברי שמואל שם. ופירש רש"י שהוא חייב באחריותו, משום שהמלוה לא צווהו למוסרם לו. והכוונה היא שאינו יכול לחזור בו משום שכבר זכה לו השליח, והאחריות אינה בינו לשליח, אלא בינו לבין המלוה. ועיין בתוספ' רי"ד במקומו. ולפ"ז בחוב, או בפקדון, בין שאמר תן, בין שאמר הוליך (=הילך), אינו יכול לחזור בו.

Halakhah 7

<small>41-43.</small> <b>הולך מנה זו לפלני, תן מנה זו לפלני, אם רצה לחזור יחזור. הלך ומצאו שמת, יחזיר לנותן. אם מת, יחזיר ליורשיו. </b>התוספתא כאן פוסקת במפורש שבמתנה הולך<sup class="footnote-marker">71</sup><i class="footnote">על "הילך", "הולך", עיין מ"ש להלן רפ"ד (כי"ע רפ"ו).</i> ותן לאו כזכי דמי. ורש"י י"ד א' פסק שבמתנה אפילו הולך כזכי, והר"מ פ"ד מה' זכייה ומתנה ה"ד פסק שבמתנה תן כזכי, אבל הולך לאו כזכי, ועיין בבלי ל"ב ב', י"ד ב'. ועיין בטוח"מ סי' קכ"ה ובהו"מ שם ובנו"כ שם ושם. ועיין ירושלמי פ"א רה"ו, מ"ג ע"ד, והביאוהו הראשונים.<br>והראשונים הנ"ל, וכן בסמ"ג עשין פ"ב, ה' מתנה, קס"א רע"ד, רשב"א י"ד א', תוספ' הרא"ש י"ג א', ד"ה והוא, ובפסקיו ספ"א, נ"י י"ד א', עמ' כ"ז, הביאו ראייה מכאן שבמתנה בין בתן ובין בהילך יכול לחזור. אבל לפני הראבי"ה במרדכי הנ"ל (והוא צריך תיקון ע"פ הגהות אשרי הנ"ל) היה כאן חסרון ושיבוש בתוספתא, והוכיח מכאן שבמתנה אין הולך כזכי, אלא שבעצמו תמה, שלפי גירסתו אף בזכה יכול לחזור בו, עיין מ"ש להלן שו' 43–45, ד"ה ואני מעיר.<br>ובכי"ע: תן מנה זה לפלוני, הולך מנה זה לפלוני, <b>תן שטר מתנה זו לפלוני, הולך שטר מתנה זו לפלוני, אם רצה להחזיר יחזיר</b>. וכן היתה הגירסא בתוספתא לפני בעלי התוספות ואו"ז הנ"ל, תוספות רי"ד הנ"ל (ושם: תן שטר מתנה זו לפלוני, ולא הזכיר הולך שטר מתנה זה לפלוני), מאירי הנ"ל (ושם רק הולך שטר מתנה זו לפלוני), וכן היה גם לפני תוספות הרא"ש (אלא שקיצר במלה "וכו' "). ובפי' ר"י אלמנדרי על הרי"ף ספ"א: תוספתא בפ"ק דגיטין האומר הילך מנה זה לפלוני, תן שטר מתנה לפלוני אם רצה להחזיר יחזיר וכו'. וברשב"א הנ"ל (וממנו בנ"י הנ"ל) העתיק את לשון הירושלמי (עיין להלן), והוסיף: וכן היא שנויה בתוספתא, ואפשר שכיוון לעיקר הדברים, ולא היתה לפניו בתוספתא ההוספה שבכי"ע.<sup class="footnote-marker">72</sup><i class="footnote">ואף בשו"ת הריטב"א שהבאנו בפנים הביאה מן הירושלמי גרידא, וכן בחידושיו כאן י"ד א', והרי גירסת כי"ע בתוספתא חשובה להלכה, ואנו למדים ממנה שמנה זה ושטר זה דינם שוים. ועיין במישרים לרבינו ירוחם ובפרישה שהבאנו להלן בסמוך בפנים.</i> ועיין במישרים של רבינו ירוחם נתיב כ"ח ח"א ובשו"ת הריטב"א סי' ר"ה, עמ' רמ"ט, ובדרכי משה בטחו"מ סי' קכ"ה אות ג'. ובחי' הרמב"ן הנ"ל מעתיק כגי' ד וכי"ו. ואף כאן גירסת חכמי ספרד בתוספתא כבד וכי"ו. ועיין להלן בסיפא. אבל בראבי"ה (לפי המרדכי והגהות אשרי) היה כאן שיבוש והשמטה בתוספתא, עיין להלן, ומ"מ מוכח מדבריו שגרס כאן כגי' כי"ע, עיי"ש.<br>אבל בירושלמי פ"א ה"ו, מ"ג ע"ד: א"ר אילא <b>המתנה</b> כחוב. תן מנה זה לפלו', הולך מנה זה לפלו', תן שטר מתנה לפלו' הולך שטר זה מתנ' לפלו' (כגי' כי"ע בתוספתא) אם רצה להחזיר <b>לא יחזיר</b>. הלך ומצאו שמת יחזיר למשלח, ואם מת יתן ליורשיו. ושיבושו נראה מתוכו, שהרי הוא ממשיך שם: זכה מנה זו לפלוני וכו' לא יחזיר, והרי אף בתן לא יחזיר, ולמה לא כלל הכל יחד, ולא עוד אלא שק"ו הוא, שהרי אף בתן לא יחזיר. וכן אינו מובן שאם אינו חוזר למה מחזיר למשלח כשמת מקבל המתנה. וברור שהגירסא הנכונה בירושלמי היא: אם רצה להחזיר יחזיר. וכן גרסו בירושלמי בסמ"ג, רמב"ן, רשב"א ונ"י הנ"ל, והריטב"א י"ד א'. וכנראה שבירושלמי הגיה חכם אחד <b>לא</b> יחזיר, משום דברי ר' אילא שאמר: המתנה כחוב.<br>ואשר לדברי ר' אילא <b>המתנה</b> כחוב, הרי גרסו בו הרמב"ן והרשב"א, והמאירי הנ"ל (וכ"ה שם גם בספ"א, עמ' 52, בהוצ' ראשונה, עמ' 50): <b>המעשר</b> כחוב. וכן גם בריטב"א הנ"ל: <b>המעשה</b><sup class="footnote-marker">73</sup><i class="footnote">וכ"ה גם בשני כתי"י הריטב"א שבדקתי וצ"ל: <b>המעשר</b>. וכן נשתבש גם ברשב"א בד"ח, אבל בד"ו שם לנכון: המעשר.</i> בחובתן (צ"ל: כחוב. תן וכו'). ופירש הרמב"ן שאם אמר הולך מעשר לפלוני בן לוי זכה לו (וכן מפורש להלן פ"ג ה"א, עיין מש"ש). ודברי ר' אילא הוא מאמר המוסגר, ואח"כ מתחילה הפיסקא שלנו. ועיין בשדה יהושע ובשי"ק, ולוא היו רואים את דברי הרמב"ן לא היו משבשים את דברי הרשב"א.

Halakhah 8

<small>43-45.</small> <b>התקבל מנה זו לפל', זכי במתנה זו לפל', התקבל שטר מתנה זו לפלני, זכי בשטר מתנה זו לפלני, אם רצה לחזיר לא יחזיר. </b>כ"ה בד ובכי"ע. וכע"ז בפירוש ר"י אלמנדרי הנ"ל, בתוספות י"ב א', או"ז, רמב"ן, מאירי, תוספות הרא"ש ופסקיו הנ"ל. וכ"ה בירושלמי הנ"ל. אבל בגוף כי"ו: אם רצה לחזיר יחזיר, ובגליון הושלם: לא, והמשלים לא נתן דעתו לגירסת הסיפא ולא תיקן שם כלום. אבל ברור שגירסת גוף כי"ו משובשת, וכן משובשת הסיפא להלן בסמוך גם בד, עיין מש"ש.<br>ואני מעיר על שיבוש זה מפני דברי הראבי"ה שהביא בהגהות אשרי ספ"א (ומרדכי הנ"ל) שהעתיק בשם התוספתא: "תן מנה זה לפלוני, הולך מנה לפלוני, תן שטר זו מתנה לפלוני, זכה בשטר מתנה זו לפלוני, התקבל שטר מתנה זו לפלוני, אם רצה לחזור יחזור. הלך ומצאו שמת יתן<sup class="footnote-marker">74</sup><i class="footnote">כן מעיד בהגהה שבגליון המרדכי שמצא כן בכ"י הראבי"ה. וכ"ה בכי"ע להלן. ובפי' ר"י אלמנדרי ובמאירי. עיין מ"ש להלן בפנים, ד"ה הלך.</i> ליורשיו, ואם לאחר מיתה זכה, יחזיר לנותן, שאין זכין לאחר מיתה... ואני תמיה <b>זכה</b> בשטר מתנה אמאי יכול לחזור. ויש תוספת שכת' בה לא יחזור, וליתא, דאם כן ליערבינהו וליתנינהו בהדי פקדון ומלוה עכ"ל אביאסף". וכנראה שרבינו פירש שאם <b>לא</b> חזר בו והלך ומצאו שמת יתן ליורשיו של המקבל, אבל אם בשעה שזכה למקבל כבר היה המקבל מת יחזיר לנותן וכו'. וכבר אמרנו לעיל שלפני הראבי"ה היתה כאן השמטה ע"י הדומות, אבל מוכח שהיתה לפניו הגירסא בתוספתא כאן בסיפא כגירסת גוף כי"ו: אם רצה לחזיר יחזיר. ועיין מ"ש להלן בסמוך.
<small>45-46.</small> <b>הלך ומצאו שמת, יחזיר לנותן לו. ואם לאחר מיתה זכה, יחזיר ליורשים, שאין זכין למת לאחר מיתה. </b>וכ"ה בד. והגירסא משובשת, שאם רצה להחזיר <b>לא</b> יחזיר, למה יחזיר לנותן לו,<sup class="footnote-marker">75</sup><i class="footnote">כי"ו לכל הפחות עקבי הוא, וגרס ברישא: אם רצה לחזיר יחזיר.</i> וכיצד אפשר לפרנס את הסיפא "ואם לאחר מיתה זכה יחזיר ליורשים, שאין זכין לאחר מיתה", והרי אפילו אם מת לאחר זכייה מחזיר לנותן לו, ויורשין מאן דכר שמיה, שהרי הזוכה מת, ולא הנותן.<br>וברור שהנכון כגי' כי"ע: הלך ומצאו שמת יתן ליורשיו, אם לאחר מיתה זכה יחזיר לנותן וכו'. וכ"ה בפי' ר"י אלמנדרי, ובראבי"ה שהעתקנו לעיל, ובמאירי הנ"ל.<sup class="footnote-marker">76</sup><i class="footnote">אלא ששם: ואם לאחר מיתה יחזיר <b>למשלח</b>, כגירסת הירושלמי.</i> ובאו"ז הנ"ל: הלך ומצאו שמת <b>יחזיר</b><sup class="footnote-marker">77</sup><i class="footnote">הגירסא "יתן" שבכי"ע, ראבי"ה, ר"י אלמנררי, המאירי והירושלמי יותר נכונה.</i> ליורשין, ואם לאחר מיתה זכה יחזיר (כלומר, למשלח, או לנותן), שאין זכין לו למת לאחר מיתה. ואף בירושלמי הנ"ל: הלך ומצאו שמת יתן ליורשיו, ואם לאחר מיתה זכה יחזיר למשלח, שאין אדם זוכה בכתב לאחר מיתה. ועיין בסוגיית הבבלי י"ד ב'.

Halakhah 9

<small>46-48.</small> <b>שא מנה זו לפלני, טול מנה זו לפלני, יהא מנה זו לפלני בידך, ומת, אם רצו יורשין לכופו אין יכולין, ואין צריך לומ' באומ' זכי לו, ובאומ' התקבל לו. </b>וכ"ה בד, בפי' ר"י אלמנדרי<sup class="footnote-marker">78</sup><i class="footnote">אלא ששם חסר "שא מנה זו לפלוני".</i> ובכי"ע ובאו"ז הנ"ל (אלא שבאו"ז נשמטה המלה "ומת"). וכע"ז גם בראבי"ה, לפי המרדכי והגהות אשרי הנ"ל,<sup class="footnote-marker">79</sup><i class="footnote">אלא שההתחלה נתקצרה שם, וכן צ"ל שם "שא", במקום "אמר". וכע"ז נשתבש בירושלמי, עיין מ"ש להלן בפנים, ד"ה והנה הקבוצה, וד"ה ובירושלמי.</i> אבל במאירי, עמ' 293 (הוצ' ראשונה, עמ' 279) הנ"ל: שא מנה לפלני, טול מנה לפלני, <b>אם רצה יחזיר</b>. וכנראה שיש שם השמטה וחסרון. ועיין מ"ש להלן בשם גירסת הרשב"א בירושלמי.<br>ובירושלמי בסוף פירקין, מ"ג ע"ד: <b>תן</b> מנה זה לפלוני ומת, אם רצו היורשין לעכב אינן יכולין. אין צריך לומר באומר זכה לו, באומר התקבל <b>לו</b>.<sup class="footnote-marker">80</sup><i class="footnote">בכי"ל ובד"ו בטעות "לי", וצ"ל: לו, כמו שהוא בראשונים שנעתיק להלן.</i> <b>הן</b>.<sup class="footnote-marker">81</sup><i class="footnote">נ"ל שצ"ל: תן. והיא פיסקא מן הברייתא הנ"ל שהביאו שם.</i> אמר רבא בר ממל בשכיב מרע היא מתניתא<sup class="footnote-marker">82</sup><i class="footnote">כלומר, שהרי "תן" במתנה אינה כזכי.</i> וכו', הא אם הבריא לא, אין צריך לומר באומר זכה לו, התקבל לו. כלומר, לשונות אילו מועילות אף בבריא, ומכ"ש בשכיב מרע. ועיין מ"ש להלן. ועלינו לברר מתחילה את הלשון שבברייתא שלפנינו.<br>והנה הקבוצה שבתוספתא כאן (שא, טול, יהא לפלני בידך) הן לשונות שבנתים, כלומר, בין לשון הולכה לבין לשון קבלה. ולהלן פ"ד ה"ב: שא לי גיטי, טול לי גיטי, יהא גיטי לי בידך כאומרת התקבל לי. ובבבלי שם ס"ג ב': טול לי, שא (כגי' כתי"י) לי, יהא לי בידך כולן לשון <b>קבלה הן</b>. וכן בירושלמי פ"ו ה"א, מ"ז סע"ד: והוא שאמרה לו, היא טול לי וכו', וצ"ל שם: והוא שא(מרה) לי, הוא טול לי וכו', כמו שהעתיק בעיטור, שלישות גט, הוצ' רמא"י ח"א מ"ו ע"ד, עיין מ"ש להלן פ"ד ה"ב שורה 9–10, ד"ה שא לי. אלא שבמקורות הנ"ל מדברים באשה שעשתה שליח לקבל גיטה, ולגבי דידה כולן לשונות ברורות של קבלה הן, מה שאין כן בבעל שאין בידו לזכות גט לאשתו כולן לשונות הולכה הן, עיין לעיל שם בתוספתא ובמקבילות. ברם לגבי מתנה שזוכין לאדם שלא בפניו, ואם אמר זכה לפלוני זכה חברו, ואינו יכול לחזור בו, ואם אמר תן יכול לחזור בו (כמפורש בתוספתא לעיל), הרי הלשונות שמנו בברייתא כאן לשונות שבנתים הן, ויכול השליח לזכות למקבל, אם הוא רוצה.<sup class="footnote-marker">83</sup><i class="footnote">מה שאין כן בהולך ותן שהן לשונות הולכה, והחפץ לגמרי ברשות הבעלים עד שימסרהו למקבל, ופשיטא שיכול לחזור בו.</i><br>ונראה שהכל תלוי בידי השליח ויכול לבטל את שליחותו ולהחזיר את החפץ לנותן, שהרי אין לו שום התחייבות כלפי מקבל המתנה, ועדיין לא התכוין לזכות בשבילו.<sup class="footnote-marker">84</sup><i class="footnote">ועיין ר"ן פ"א סי' תי"ג, באלפס ד' ראם, ד' סע"ב. ועיין ר"מ רפ"ו מה' עבדים.</i> ואם מת המשלח (כלפנינו בתוספתא) מצוה לקיים דברי המת אפילו בבריא, שהרי מסר לו את החפץ.<sup class="footnote-marker">85</sup><i class="footnote">וכשיטת הר"י מיגש, ר"ת בס' הישר סי' ק"ח הוצ' הרש"ש שלזינגר, עמ' 76 ואילך. תוספות י"ג א', ד"ה והא, כתובות ע' א', ד"ה והא, שו"ת הריטב"א סי' נ"ד ע"ב סע"ב, ובהערות הר"י קאפח שם, הערה 5. ועיין להלן שם סי' קכ"ג סוף עמ' קמ"ו.</i> וסוברת התוספתא שאין <b>כופין</b> את השליח לקיים את דברי המת, וכן לשיטת הרא"ה שהובאה בשו"ת הריטב"א סוף סי' קכ"ג, עמ' קמ"ז, אין מצוה על השליח לקיים את דבריו אלא <b>במצווה</b> עליו וקיבל, או שתק. ולפ"ז אם רצה להחזיר <b>למשלח</b> הרשות בידו, וכאן שמת המשלח, מותר לו להחזיר ליורשים, ועליהם אין מצוה כלל לקיים את דברי המת שהרי לא צוה להם כלום, אבל אין יכולים לכופו להחזיר להם, כלומר, אין יכולים לטעון שבמיתת הנותן בטלה השליחות ממילא. ועיין מ"ש להלן ד"ה ברם בשם קצה"ה.<br>ובירושלמי פ"א ה"ו, מ"ג ע"ד: (מי) שא(מר)<sup class="footnote-marker">86</sup><i class="footnote">כ"ה בראשונים שנביא להלן. וכן נשתבש בירושלמי פ"ו ה"א, מ"ז סע"ד, כפי שהבאנו לעיל בסמוך, ד"ה והנה הקבוצה.</i> מנה זה לפלוני, טול מנה זה לפלוני, יהא מנה זה לפלני בידך. אם רצה להחזיר <b>לא</b> יחזיר. ובהידושי הרשב"א י"ד א' מביא את הירושלמי, וגורס: אם רצה להחזיר יחזיר. וכן מעתיק ממנו בב"י טחו"מ סי' קכ"ה. ולפי גירסא זו לשונות אילו אינן כזכי, ובמתנה חוזר, ודווקא אם מת, מותר לו שלא להחזיר ליורשים, משום מצוה לקיים את דברי המת. ברם הגירסא שבהוצ' הרשב"א שלפנינו (ומרן בב"י השתמש בהוצ' ד"ו) היא משובשת, וצ"ל שם: <b>לא</b> יחזיר, כמו שהוא בירושלמי שלפנינו. וכן מעתיק בשמו ("לשון הרשב"א ז"ל בחידושיו") בנ"י בסוף פירקין, עמ' כ"ח. וכן מעתיק הר"ן בספ"א, ומפרש את הברייתא בירושלמי בחוב או בפקדון,<sup class="footnote-marker">87</sup><i class="footnote">אבל את הברייתא שבתוספתא כאן אין לפרש כן, שהרי בחוב אף הולך כזכי, והשליח אסור לו להחזיר למשלח אף אם רוצה, כמו שמפורש בירושלמי להלן, עיין מ"ש להלן בפנים, ד"ה ברם פירוש. והרשב"א לא כיוון לברייתא שלנו בתוספתא שלא הביאה כלל. ואשר לברייתא האחרונה שבירושלמי הרי פירשוה בשכיב מרע, ובוודאי שאינה עניין ל"פקדון" שנמסר לשליח. ומ"ש בחו"מ ריש סי' קכ"ה: לפיכך בין מת לוה וכו' אינו מכוין לברייתא שלנו כאן ולא לברייתא האחרונה שבירושלמי, אלא לסוגיית הבבלי, עיין בבאר הגולה ובבאור הגר"א שם.</i> ולפיכך לא יחזיר. וכן מוכח גם מסוף דברי הרשב"א שם שסיים: והילכך לעניין פסק הלכה ק"ל דבחוב הולך ותן ושא וטול ויהא מנה זה לפלוני בידך כולן כזכה, ואם רצה לחזור <b>לא</b> יחזור.<br>ברם פירוש דברי רבותינו בירושלמי לא זכיתי להתחוור בו, שהרי אמרו לעיל בירושלמי שבחוב אף ב"תן" אינו יכול לחזור בו (וכן לעיל בתוספתא ה"ו שאף בהולך אינו יכול לחזור בו) הרי מכל שכן הוא שבלשונות אילו, שהן קרובות ללשון זכיה, שאינו יכול לחזור בהן. ולפי פשוטו במתנה עסיקינן, ובלשונות אילו הנותן מרשה לשליח לזכות למקבל מתנה, ואינו יכול לחזור בו. ועיין בקצות החושן סי' קכ"ח סעי' ז'. ומיד אחר ברייתא זו ממשיך בירושלמי: והדין [ד]זכה לחבריה, לא יכיל חזור בו, ומביא את המעשה בר' דוסתאי בר' ינאי ור' יוסי בן כיפר שירדו לבבל לגבות כספים לישיבות, ומוכח משם שאסור להם להחזיר את הכסף למשלח. וכן בירושלמי קידושין פ"ג ה"ד, ס"ד ע"א: דזכה לחבריה, רבנין דהכא אמרין דזכה זכה וכו'. ואין הדברים אמורים אלא ב"זכה", או בצדקה, שדינה כמעשר, ואף תן כזכי (כמו שאמרו לעיל בירושלמי),<sup class="footnote-marker">88</sup><i class="footnote">ועיין בחו"מ סי' קכ"ה סוף סעיף ה' ובקצות החושן שם.</i> ומכל שכן למסורת הבבלי כאן י"ד סע"א שהמעשה בפקדון היה, ושם הרי אף הולך כזכי, ולא עוד אלא שהיו שלוחין של הנפקד. ובנידון שלפנינו אמנם המשלח אינו יכול לחזור בו ולדרוש מן השליח שיחזיר לו את המתנה, אבל השליח יכול לחזור בו, שהרי אין לו שום התחייבות כלפי מקבל המתנה, אלא שאם מת המשלח מצוה עליו לקיים את דברי המת, אבל אין כופין אותו, כפי שאמרנו לעיל.<br>ואשר לירושלמי שהבאנו לעיל בתחילת דברינו הביאו הרשב"א י"ד א' הנ"ל, ולא פירש בו כלום. אבל ברור שאין זו הברייתא שלפנינו (ורק הסיום דומה לברייתא שלנו), שהרי שם לא נזכרו כלל הלשונות שלנו, אלא אמר "תן," ותן אינו כזכי לעניין מתנה, כמפורש שם בברייתא, ובריש ה"ו. ולפיכך עמד הירושלמי על הלשון "תן" (כצ"ל במקום "הן", וכמו שהגהנו) ופירשה בשכיב מרע. ונראה שר' בא בר ממל סובר שבבריא אין מצוה לקיים את דברי המת, ואף בשכיב מרע אין כופין את השליח לקיים את דברי המת בכגון דא,<sup class="footnote-marker">89</sup><i class="footnote">ומשום דברי שכיב מרע ככתובים ומסורים דמי אין כאן, שהרי לא צוה כלום, אלא נתן מתנה, ומתנת שכיב מרע במקצת צריכה קניין, עיין בבלי ב"ב קנ"א ב'. ועיין בחי' הרמב"ן כאן י"ג א' הרבה חילוקים נפלאים בעניין. ועיין שו"ת הריב"ש סי' ר"ז.</i> ואם רוצה להחזיר ליורשי המשלח הרשות בידו,<sup class="footnote-marker">90</sup><i class="footnote">ויכול לומר שלא היה לו ברור שהיה מצוה מחמת מיתה, עיין בבלי ב"ב הנ"ל ובחו"מ סי' ר"נ סעי' ז' וסעי' ט'. ולשיטת הרא"ה שהבאנו לעיל, ד"ה ונראה, אם השליח אומר שלא קיבל עליו לקיים את דברי המת הרי בוודאי ברשותו להחזיר ליורשי המשלח, אם ירצה.</i> אבל הם אינם יכולים לכופו להחזיר להם אם רוצה לקיים את דברי המת. ואשר ליורשים אין כופין אותם אלא אם כן ציווה אותם, או לעדים, או לב"ד. ומטעם זה העמיד ר"א בר ממל גם את משנתנו (ספ"א) בירושלמי שם ספ"א בשכיב מרע, משום שבמשנתנו צווה את היורשים, והם חייבים לקיים את דברי המת וכופין אותם. ועיין גם בדברי ר' אבא בר ממל שלנו בבבלי י"ד ב'. ועיין ירושלמי פ"ו ה"ז, מ"ח ע"א.

Chapter 2



Halakhah 1

<small>2-3.</small> <b>הרי זה מקבלו הימנה אפי' לאחר שלש שנים, יחזור ויתננו לה ויאמר בפני נכתב וכו'. </b>ברייתא בבבלי ה' ב', פ"ו א', ב"מ נ"ה ב' (כדברי חכמים), ולא נזכר שם הזמן. ובירושלמי פ"א ה"א, מ"ג ע"ב, הורה כן ר' יוחנן ולא נזכרה שם ברייתא זו. ובכי"ע כאן: לאחר <b>כמה</b> שנים. וכ"ה בליקוטין הנ"ל<sup class="footnote-marker">1</sup><i class="footnote">לעיל פ"א הערה 5.</i> וכן מעתיק באו"ז ח"א סי' ת"ש, צ"ט ע"ב, בשם התוספתא. ובתוספ' רי"ד ה' ב': תני <b>בפ"ק</b><sup class="footnote-marker">2</sup><i class="footnote">כנראה, שלפניו נגמר פ"א של התוספתא בדברי ר' שמעון בן אלעזר להלן, ואח"כ מתחיל פ"ב. והוא מתאים לחלוקת הפרקים במשנתנו.</i> דתוספתא גיטין, המביא גט...לאחר שלש שנים וכו'. וכ"ה גם בשלטה"ג פ"א סוף סי' ת"ג בשם הריא"ז. והוא כגי' ד וכי"ו. ואין בהלכה זו חידוש כלפי הבבלי, והובאה כהקדמה להלכה שלהלן שהשליח אינו מכיר את הגט, והוא משום שעבר הרבה זמן משנתנו לה. ובאו"ז מביא ברייתא זו, כדי להוסיף שממנה אין ראייה לומר שהיא כבר ניסת. וכן הובאה התוספתא בשו"ת ב"י אה"ע סי' ו' (בתשובה שם), כגירסת הדפוס. 

Halakhah 2

<small>3-4.</small> <b>נאמנת אשה שתאמר, זה גט שנתת לי. </b>המפרשים האחרונים הסמיכו הלכה זו לפסק הר"מ בספ"ז מה' גירושין, ואינו עניין לו כלל. ולפנינו חידוש, שהרי האשה אומרת שהוא הגט שנתן לה השליח, והוא אינו מועיל מדרבנן (שהרי לא אמר בפני נכתב ובפ"נ), והשליח אינו מכיר אותו, כיצד יכול לומר עליו בפני נכתב, ומלמדת התוספתא שהיא נאמנת על כך. אבל באשה שמוציאה גט מתחת ידה ואמרה שנתגרשה בו נאמנת שהיא מגורשת לשיטת הר"מ שם. ומאידך גיסא אפשר שכאן נאמנת אפילו לשיטת הראב"ד פי"ב מה' גירושין ה"ב. ומ"מ לא מצאתי הלכה זו בפוסקים, אלא שהביאה בליקוטין הנ"ל ובשו"ת ב"י הנ"ל, ועיין מ"ש להלן. 
<small>4.</small> <b>נקרע כשר, נתקרע פסול, נקרע בו קרע של בית דין פסול. </b>כ"ה בד. וכ"ה להלן בסוף מכילתין ובב"ב פי"א הי"א (בשאר שטרות) בכל הנוסחאות ובראשונים (עיין מש"ש), וכ"ה במקבילות. ובכי"ו בטעות: קרע של בית דין כשר. ובכי"ע ובליקוטין הנ"ל חסרה כאן ההלכה של נקרע בו קרע של בית דין. והנה הברייתא שלפנינו כאן לא הובאה בראשונים, אלא הם הביאוה מלהלן סוף מכילתין ומב"ב פי"א הנ"ל. ושם נחלקו בפירושה רבותינו הראשונים ז"ל. לשיטת הר"מ והראב"ד והטור (אה"ע סי' קכ"ח) מדברים בגט שיצא מתחת ידי האשה כשהוא קרוע קרע של ב"ד, ואינו יכול לשמש כראייה, אבל אם יש לה עדי מסירה שנמסר לידה כשהיה קרוע קרע של ב"ד כשר, שהרי הלכה כר' אלעזר שעדי מסירה כרתי, עיין ר"מ פ"ד מה' גירושין הט"ו,<sup class="footnote-marker">3</sup><i class="footnote">ואף הראב"ד לא חלק על הר"מ שם אלא בגט מקויים שיכול לשמש כראייה אעפ"י שהוא קרוע. והוא פירש "פסול" אם הוא קרוע שלא תגבה בו כתובתה, שמשום כך קרעוהו ב"ד. עיי"ש.</i> הט"ז והי"ז ובמ"מ ובמגדל עוז שם. וקרע ב"ד (שתי וערב, עיין להלן) הוא שכופלים את הנייר לאורכו וקורעים קצת מן הקמט ולמטה, ואח"כ כופלים אותו לרחבו ועושים כיוצא בו, ונמצא קרע בתוך הגט כשתי וערב,<sup class="footnote-marker">4</sup><i class="footnote">וכן היה הנוהג בזמן העתיק לבטל שטרות ע"י שהעבירו סימן כמין כ"י X על פני השטר, עיין מ"ש בספרי יוונית ויוונות בא"י. סוף עמ' 44 ואילך, ובהערות שם.</i> אבל הוא מחובר מכל הצדדים, וכן קרע בין הכתב לעדים הוא מחובר בקצהו, ואין כאן שני ספרים. ועיין מאירי כ' ב', עמ' 71 (הוצ' שנייה, עמ' 73).<br>אבל הרשב"א וסיעתו פוסלים גט קרוע לגרש בו אפילו בעדי מסירה, מפני שגט קרוע הוא כחספא בעלמא ופסול לגרש בו, והרשב"א מוסיף שאעפ"י שבתוספתא ב"ב הנ"ל מדברים בשאר שטרות, שמא מדברים שם בשטרות שקונים בהם, כגון שטר מתנה וכיוצא בו,<sup class="footnote-marker">5</sup><i class="footnote">עיין מה שתמהנו על כך להלן פ"ז הי"א שורה 37–38, ד"ה ובחי' הרשב"א.</i> עיין בחידושיו ס"ד א', בנימוקי יוסף שם, עמ' קס"א, ובר"ן פ"ט סי' תקנ"ו. ועיין באה"ע סי' קכ"ה סעיף כ"א ובכנה"ג שם הגהות ב"י ס"ק כ"ו ואילך.<br>ברם מן התוספתא כאן משמע לכאורה כשיטת הרשב"א שגט שנתקרע פסול לגרש בו, כפי שהוכיח ר' יוסף סאגיט (סאגיס) בשו"ת ב"י אה"ע סי' ו' הנ"ל. ומרן שם פירש שכל ההלכה דבוקה יחד ומדברים בשליח שאינו מכיר את הגט, והאשה נאמנת לומר זהו הגט שנתת לי, ומלמדת התוספתא שאם הגט נתקרע (עיין ע"ז להלן), או שהוא קרוע קרע של בית דין, אינה נאמנת, ור' שמעון בן אלעזר חולק (להלן) וסובר שהיא נאמנת.<sup class="footnote-marker">6</sup><i class="footnote">ולולי דברי רבינו אולי היה אפשר לומר שמן התוספתא אין קושיא לשיטת הר"מ, שהרי בשליח עסיקינן כאן, וכל נאמנותו היא משום "עדים החתומים על השטר נעשו כמי שנחקרה עדותן בב"ר" (בבלי ג' א'. ועיין ר"מ פ"ט מה' גירושין הל' ל"ב). וכל שהשטר קרוע אינו נאמן. ומסירתו הראשונה (כשהיה שלם) לא התירה אותה להנשא (שהרי לא אמר בפני נכתב ובפ"נ), ומסירתו השניה דינה כאילו מסר לה בתחילה שטר קרוע. ועיין בצפנת פענח פ"ד מה' גירושין הט"ו.</i><br>והנה רבותינו הנ"ל לא פירשו מהו גט שנתקרע שהוא פסול. ובבבלי ב"ב קס"ח ב' (לעניין שאר שטרות) נקרע פסול, נתקרע כשר. ה"ד נקרע, ה"ד נתקרע? אמר רב יהודה נקרע, קרע של בית דין, נתקרע, קרע שאינו של בית דין. ה"ד קרע של ב"ד? א"ר יהודה מקום עדים, ומקום הזמן, ומקום התורף. אביי אמר שתי וערב. והנה שם ברור שנקרע פירושו ע"י אדם, ונתקרע פירושו נתקרע מאליו, כמו שפירשו במיוחס לר"ג וברשב"ם שם, ועיין חו"מ ריש סי' נ"ב ובנו"כ שם. ועיין להלן פ"ה שורה 27, ד"ה הרי זה גיטך, ומש"ש.<br>והברייתא שלנו הובאה גם בירושלמי כאן פ"ב ה"ג, מ"ד ע"ב: עור הנקרע הרי כשר, נתקרע, הרי זה פסול, כשלא נתקרע כקרע בית דין, אבל נקרע כקרע בית דין <b>פסול</b>.<sup class="footnote-marker">7</sup><i class="footnote">כ"ה בשרי"ר, עמ' 223, ולפנינו חסרה המלה "פסול".</i> איזהו קרע של בית דין? בין כתב לעדים. ופירש בפ"מ: אם היה כבר נקרע, וכתב עליו הגט, כשר. נתקרע אח"כ, בין כתיבה לנתינה, ה"ז פסול וכו'. ולפי הסיגנון שלפנינו פירוש בעל פ"מ מסתבר, והירושלמי מבדיל בין "הנקרע", כלומר, שכבר היה קרוע לבין שנתקרע אח"כ. ובעיטור בכורים כאן הרעיש עליו ואמר שנעלמה ממנו גמרא מפורשת בב"ב הנ"ל, וכן כתב: "ודבריו דחוקין, מניין לנו חילוק זה דאם נקרע מתחלתו כשר לכתב עליו הגט, אבל אח"כ בין כתיבה לנתינה פסול, מניין לנו להמציא חילוקים שונים בלי טעם כלל". ועיי"ש שפירש את הירושלמי ואת התוספתא, וכתב: "וז"ב (=וזה ברור) בפירושא דהך מילתא בלי גמגום כלל, ודלא כהפ"מ ששגה בזה <b>[לפע"ד]</b>", ובמצפה שמואל: "והפני משה שגה בזה הרבה".<br>וכבר אמרנו שהפ"מ לא שגה כלל, ולפי סיגנון הירושלמי בגירסא שלפנינו פירושו מסתבר מאד, והגמרא בב"ב בוודאי לא נעלמה ממנו, שהרי שם הגירסא להפך, ומדברים שם בשטר לראייה, אבל בירושלמי כאן ברור שמדברים בשטר הכשר לגרש בו (כפי שמוכח גם מהמשך הירושלמי להלן), וכשיטת הרשב"א הנ"ל. ובשטר שנקרע שלא כקרע ב"ד הרי כשר לגרש בו אף לשיטת הרשב"א שהביא את התוספתא להלן בסוף מכילתין. אבל אם נתקרע בין כתיבה לנתינה, ויש חשש שנתקרע בציווי הבעל, הרי נתבטל הגט לכולי עלמא (עיין בבלי ל"ב ב', וכאן הרי יש מעשה), ופסול לגרש בו. וכן כתב הרדב"ז בתשובה (ח"ג סוף סי' תס"א): "וז"ל הריטב"א ז"ל בפ' המגרש (אינו לפנינו שם), והיכא דקרוע גיטא שתי וערב ויהבי' ניהלי' בעדי מסירה, אי כתבי' לגטא עלויה בתר דאיקרע, או דאיקרע שלא מדעת הבעל לאחר כתיבה, כשר בעדי המסירה, דלא איקרע מדעת הבעל לאחר כתיבה, אבל אי איקרע מדעת הבעל לאחר כתיבה בטלי' מלגרושי ביה, ותו לא מצי לאתכשורי ע"כ". ועיין לעיל שם בתשובה ולהלן שם סי' תס"ד ובה"ב שם סי' תשצ"ה. ואעפ"י שרבינו מדבר בקרע ב"ד כפי שמוכח מן הסוגיא בבבלי כאן ס"ד א', אבל ברור שאם הבעל קרע שלא כקרע ב"ד אף הוא ביטל את הגט, שאטו כולי עלמא דינא גמירי. וסברת בעל פ"מ קיימת, שאם נקרע אחרי הכתיבה חוששים שהבעל ביטל את הגט.<br>ועיין בשו"ת המבי"ט ח"א סי' כ"ד שהאריך בעניין, עיי"ש.<br>ברם הגירסא שלפנינו בירושלמי משובשת, כפי שמוכח מן הסיגנון "עור הנקרע", ואף שאלת הירושלמי לעיל בסמוך שם "ויש כתב", אינה מובנת. אבל הנכון הוא בשרי"ר, עמ' 223: כתבו על כוס של זהב, ואמר לה מקום הכתב שליך ובין השיטים שלי? ויש כתב <b>פורח</b> ? נקרע<sup class="footnote-marker">8</sup><i class="footnote">לפנינו בירושלמי: ויש כתב עור הנקרע הרי כשר וכו'. ועיין בבלי כ' ב'. ובריטב"א שם: הרי גיטך והנייר שלי אינה מגורשת וכו', ועוד שהוא כאילו האותיות פורחות באויר (כלשון רש"י) וכו', והנייר שבין שיטה לשיטה, או בין תיבה לתיבה, שלי, דהשתא אין האותיות פורחות. אבל <b>בירושלמי </b>משמע, שכל שהשיטים אינן סמוכות נראה כאילו <b>הכתב פורח</b>. ובמחברתי "על הירושלמי", עמ' 32, שערתי שצ"ל לפנינו: ויש כתב [פורח. במ]עורה. נקרע וכו', והוא כתירוץ הבבלי כ' ב' הנ"ל. ובהוצאות שלפנינו נשמטו המלים שהסגרתי במרובעות, וההי"א של "במעורה" נמשכה למטה, ויצא "הנקרע". ובשרי"ר נשמטה המלה "במעורה".</i> הרי כשר וכו'. ועיין גם במאירי כ' ב', ומוכח שלא היה לפניו "עור" בבבא שלנו. ולפי גירסא נכונה זו ("נקרע" בלי הי"א הידיעה) הרי אין מקום לפירוש בעל פ"מ ז"ל.<br>והפירוש בתוספתא ובירושלמי הוא שאם נקרע במקום אחד כשר, אבל אם נתקרע בהרבה מקומות, קרעים קרעים, ונעשה כפוחח, פסול, ודינו כקרע ב"ד, כמו שפירש בח"ד בלשון שני. ובירושלמי הנ"ל ממשיך: על העלה של זית (פיסקא ממשנתנו פ"ב מ"ג). ולא כמקורע הוא? אמר ר' זעירא תנא בינה בר שילה<sup class="footnote-marker">9</sup><i class="footnote">כ"ה בשרי"ר הנ"ל, וכע"ז גם בחי' הרשב"א כ"א ב', סד"ה יצא זה, ובמ"מ פ"ד מה' גירושין הי"ז.</i> אפילו כותב אני פלוני מגרש את אשתי כשר. ואתייא כיי דמר ר' אילא אם פירש פסול ואם לא פירש כשר. ועיין מ"ש בפירוש דברי ר' אילא בירושלמי באו"ש פ"א מה' גירושין ה"א, ד"ה ושאר הדברים. אבל במאירי כ' ב' הנ"ל הביא את הירושלמי, וכותב: ויש מפרשין בלשון זה, אם פירש העלים זה מזה פסול מדין שנים ושלשה ספרים, לא פירש, אלא שהם מחוברים בבד כשר, ופי' הדברים, זה שאתה מקשה ולאו כמקורע הוא, איפשר לפרשה בעלה אחד, ואתיא נמי כדמר ר' אילא, כלומר ואתה יכול לתרצה כן שכתבו בשנים ושלשה עלין אלא שהם מחוברים בבד. ועיין מ"ש לעיל שהיבור הענף הוא היבור גמור הואיל והוא מקום יניקת העלים, עיי"ש.<br>ובאמת בירושלמי לא נזכרה הדרשה של שנים ושלשה ספרים, ועיין בשי"ק, ד"ה ובין. ועיין מה שהאריך בזה בשער המלך פ"ד מה' גירושין הי"ז. וכנראה שהירושלמי פוסל בשנים שלשה ספרים שאינם מחוברים, מפני שאין כאן ספר.
<small>5.</small> <b>ר' שמעון בן לעזר אומ' מדבק את הקרעים ונותן לה וכו'. </b>כ"ה ("מדבק") בד, בכי"ע, בליקוטין<sup class="footnote-marker">10</sup><i class="footnote">לעיל פ"א. הערה 5.</i> ובשו"ת ב"י הנ"ל, ובכי"ו בטעות: מרבין. ולכאורה דבריו קשים, שאם אינו יכול לתת לה את הגט כמות שהוא, מה מועיל אם מדבק את הקרעים, אבל עיין בשו"ת ר"א ששון סי' ל'. ולפי פירוש מרן (והבאנו את דבריו לעיל, שורה 4, ד"ה ברם) שבשליח שאינו מכיר את הגט עסיקינן, ובנתקרע, או נקרע כקרע ב"ד, אין האשה נאמנת לומר שהוא הוא הגט שמסר לה, מה מועיל אם מדבק את הקרעים. וצ"ל שהוא חולק על הת"ק וסובר שגם בנידן דידן היא נאמנת, מכיון שיש עדי מסירה שמסר לה את הגט, אלא שלכתחילה מחמיר שיאמר לה בפני נכתב ובפני נחתם על גט דבוק, כמו שהיה בזמן שנכתב לפניו. ועיין בצפנת פענח פ"ד מה' גירושין הט"ו שהבאנו לעיל. ונראה שר' שמעון בן אלעזר מכשיר כשנכתב הגט על גט דבוק. ועיין בתוספות סוטה י"ח א', ד"ה כתבה, ובשו"ע אה"ע סי' ק"ל סעיף ז', בהגהת הרמ"א ובב"ש שם, בבית אפרים לרא"ז מרגליות או"ח סי א', ועוד. ועיין במס' סופרים פ"ב הי"ז, הוצ' היגר, עמ' 120, ומ"ש בס' דברי אמת קונטרס ד' בעניין גיטין, ובחקרי לב אה"ע סי' מ"ח, ק"ט ע"ב ואילך. ועיין בשו"ת חתם סופר או"ח סי' ה', והוא כפירוש ח"ד כאן, שלא הכשיר ר"ש אלא כאן משום שע"פ דין תורה כבר נתגרשה האשה ע"י עדי מסירה בלי שאמר בפני נכתב ובפני נחתם.<br>ולפי פירושנו לעיל (הערה 6) בברייתא זו שהאשה נאמנת על הגט, אם יש עדי מסירה שמסר לה את הגט כשהוא שלם, אבל אם לא אמר בפני נכתב ובפני נחתם, הרי לחכמים צריך שתהא המסירה השנייה כדין המסירה הראשונה, וכשם שאם היה הגט קרוע כשהביאו אינו נאמן לכולי עלמא (כמו שכתבנו שם), אף במסירה שנייה צריך שיהא הגט שלם (או קרוע בקריעה שאינה פוסלת בשטר ראייה), כאילו נמסר בראשונה, אבל ר' שמעון בן אלעזר לא איכפת לו, הואיל וכבר נתגרשה מן התורה כדין, ומשום תקנת חכמים של אמירת בפני נכתב ובפ"נ, דיו אם מדביק את הקרעים. ועיין ירושלמי פ"א ה"א, מ"ג ע"ב (ור' יוחנן כר' שמעון בן אלעזר וכו'), וכנראה שהברייתא שלנו לא היתה לפניהם. ועיין בתוספות פ"ד ב', ד"ה אמר, ובחי' הרשב"א שם.
<small>6-7.</small> <b>אחד או' בפני נכתב ואחד אומ' בפני נתחתם, פסול. שנים או' בפנינו נכתב, ואחד אומ' בפני נתחתם, ר' יהודה מכשיר בזה. </b>וכ"ה בד. ובכי"ע בסיפא: <b>פסול</b>. ר' יהודה וכו'. ואף לפי גירסא שלפנינו הכוונה שר' יהודה גרידא מכשיר, והחכמים חולקין עליו, כמפורש במשנתנו פ"ב מ"א. והתוספתא לא הוסיפה על משנתנו אלא את המלה "בזה". והברייתא שלנו הובאה בירושלמי פ"ב ה"א, מ"ד ע"א, ובבבלי ט"ז ב', ודייקו בבבלי מן המלה "בזה" שברישא מודה ר' יהודה שהוא פסול, אבל בירושלמי הביאו ברייתא: אחד או' בפני נכתב [ואחד א]ו' בפני נחתם פסול. ר' יודן מכשיר. וכן בבבלי הנ"ל: אמר עולא חלוק היה ר' יהודה אף בראשונה. ותירצו בבבלי שהמלה "בזה" באה למעט את הרישא שבמשנתנו: בפני נחתם, אבל לא בפני נכתב וכו' פסול. וסלקא דעתך אמינא שאף בזה מכשיר ר' יהודה, ואינו חושש שמא יבואו לטעות בקיום שטרות, ומלמדת התוספתא שר' יהודה אינו מכשיר אלא בשנים, אבל באחד אף הוא פוסל. ואף שבתוספתא לא נזכרה כלל הרישא של משנתנו הנ"ל, אבל כל הברייתא כאן היא פיסקא ממשנתנו, והתוספתא מקצרת כדרכה בכ"מ, כידוע.<br>ונחלקו בירושלמי ובבבלי הנ"ל אם מדברים ביצא הגט מיד אחד מהם, או משניהם, ולמ"ד (בבבלי שם ובמקבילות, וכן בירושלמי שם ולעיל פ"א ה"א, מ"ג ע"ב) ששנים שהביאו גט ממדינת הים אינו צ"ל בפני נכתב ובפני נחתם, מדברים בגט שיוצא מתחת ידי אחד מהם.
<small>7-8.</small> <b>ר' שמעון או' אפי' כתבו היום וחתמו למחר כשר. </b>וכ"ה בד. ובמשנתנו פ"ב מ"ב: ביום ונחתם בלילה פסול. ר' שמעון מכשיר, שהיה ר' שמעון אומר כל הגיטין שנכתבו ביום ונחתמו בלילה פסולין חוץ מגיטי נשים. ובירושלמי (פ"ב רה"ב, מ"ד סע"א, ועיי"ש פ"ד ה"ג, מ"ה סע"ג) ובבבלי י"ז א' נחלקו למה תיקנו זמן בגיטין, ומה איכפת לנו מתי נתגרשה, ולחד מאן דאמר תיקנו זמן כדי שלא יחפה על בת אחותו, שאם זנתה יתן לה גט בלי זמן, והיא תטעון שנתגרשה לפני שזנתה, ולחד מ"ד דין גיטין כדין שאר שטרות, שהרי הבעל אוכל פירות של נכסי אשתו, והזמן מוכיח מתי פקעה זכותו של הבעל. ואמרו בבבלי (י"ז ב'), שר' שמעון סובר שתקנת הזמן בגיטין הוא משום פירות, אלא שלשיטת ר' שמעון אין לו פירות משעה שנתן עיניו בה לגרשה, והפסידן משעת כתיבה. ועיין מ"ש להלן, עמ' 992.<br>ולכאורה אין הבדל בין לשון משנתנו ולשון התוספתא, והרי אם חתמו בלילה "למחר" הוא. אבל בירושלמי הנ"ל: אמר ר' יוחנן לא אמר ר' שמעון אלא בלילה, אבל למחר אוף ר' שמעון מודה. ריש לקיש אמר לא שנייא, הוא לילה, הוא למחר, הוא לאחר כמה (וכן בבבלי י"ח ב': אפילו מכאן ועד עשרה ימים). היידן הוא למחר (כלומר, שר' שמעון פוסל בו לשיטת ר' יוחנן). ר' חנניה ור' מנא, חד אמר למחר, וחרנא אמ' מחרא דמחר. ולשיטת ריש לקיש "למחר" שבתוספתא, הוא מחר לאחר זמן (כמכילתא בא פי"ח, עמ' 73), ואפילו חתמו לאחר כמה כשר לר' שמעון.<sup class="footnote-marker">11</sup><i class="footnote">ואינו חושש שמא נתפייסו בנתים, וחזרה לו זכות הפירות, משום שאם נתפייסו מתפרסם הדבר (בבלי י"ח ב').</i> ומי שאומר בשיטת ר' יוחנן שר' שמעון פוסל במחרא דמחר, לשון הברייתא הוא בדווקא, ו"למחר" מחר ממש הוא ודווקא בזה הוא מכשיר. אבל מי שאומר בשיטתו שאפילו למחר ממש פוסל ר' שמעון, הוא נגד התוספתא שלפנינו. ועיין בירושלמי שם, והשוה הלשון בבבלי י"ח ב'-י"ט א'.<br>אבל בכי"ע: ור' שמעון אומ' אפילו כתבו ביום וחתמו ביום שלאחריו כשר. ולפי גירסא זו מפרש ריש לקיש שביום שלאחריו לאו דווקא, דוגמת "ונחתמו בלילה" שבמשנתנו שהוא לאו דווקא. ולשיטת ר' יוחנן הוא כמו שכתבנו לעיל בגירסת כי"ו וד.
<small>8-9.</small> <b>כתבו בעיר זו, לא יחתמנו בעיר אחרת, ואם חתמו כשר. </b>מ"מ פ"א מה' גירושין סהכ"ה, ליקוטין הנ"ל.<sup class="footnote-marker">12</sup><i class="footnote">לעיל פ"א, הערה 5.</i> ועיין ברא"ש פ"ח סי' ט' ובס' התרומה סי' קכ"ט ובב"י טאה"ע ריש סי' קכ"ח ובשו"ע שם ובנו"כ שם. ועיין להלן בסמוך. ועיין ח"ד. 
<small>9.</small> <b>כתבו בארץ וחתמו בחוצה לארץ וכו'. </b>ליקוטין הנ"ל, ר"מ פ"ז מה' גירושין הי"א, טור אה"ע סי' קמ"ב (בשמו), ועיין ירושלמי פ"א ה"א, מ"ג ע"ב, ובהשגות הראב"ד על הר"מ הנ"ל. ועיין לעיל בסמוך. 
<small>10-11.</small> <b>כתבו בחוצה לארץ וחתמו בארץ ישראל, אין צריך שיאמר בפני נכתב ובפני נתחתם. </b>כ"ה בד. וכע"ז גם בכי"ע ובליקוטין הנ"ל (וחסרה המלה "ישראל") ובר"מ הנ"ל. ובכי"ו נשמטה בבא זו ע"י הדומות. 

Halakhah 3

<small>11-12.</small> <b>כתב בקלפי אגוזין, ובקלפי רמונין, בדם הקרוש, ובחלב הקרוש. </b>וכ"ה בד, ולעיל שבת פי"א ה"ח, עמ' 48, בכל הנוסחאות. אבל בכי"ע כאן ובליקוטין הנ"ל חסר "כתב בקלפי אגוזין ובקלפי רמונין". וכגי' כי"ע כ"ה גם באו"ז ח"א סי' תשי"ז, ק"א סע"ג. ובמשנתנו פ"ב מ"ג: בכל כותבין בדיו, בסם וכו', ובכל דבר שהוא של קיימא. אין כותבין לא במשקים וכו'. ושער הרש"ש (שבת ק"ד ב') שהכוונה לז' משקין שבמכשירין פ"ו מ"ד (וביניהם גם <b>דם וחלב</b>). ומפרשת התוספתא שהכתב בקליפי אגוזין ורימונין ובדם ובחלב <b>הקרושים</b> כתב של קיימא הוא מפני שאינם משקים, עיין תוספתא טהרות פ"ב ה"ד וה"ה, ובמשנה שם רפ"ג ומ"ש בתס"ר ח"ד, עמ' 53. ועיין מ"ש להלן שורה 17–19, ד"ה ולולא. ועיין מ"ש ע"ז לעיל ח"ג (שבת), עמ' 176. ועיין בטור אה"ע ריש סי' קכ"ה ובב"י שם, ובפרי חדש בשו"ע שם, ולהלן שם, ד"ה סיקרא. 
<small>12-13.</small> <b>על עלי זית, על עלי דלעת, על עלי חרוב, על כל דבר שהוא של קיימא וכו'. </b>וכ"ה בליקוטין הנ"ל (כל הברייתא). ובמשנתנו הנ"ל: על הכל כותבין, על העלה של זית, ועל הקרן של פרה וכו'. ולא הזכירה המשנה שאף החומר שנכתב <b>עליו</b> צריך להיות של קיימא, דוגמת החומר שכותבים <b>בו</b>. ואף שעלה של זית של קיימא הוא, הרי אפשר שהמשנה תפסה דוגמא זו מפני שעליו היו רגילים לכתוב, כמו שהראינו לעיל ח"ג (שבת), עמ' 176 הנ"ל. ובר"מ פ"ד מה' גירושין ה"ג לא הזכיר של זית, אלא פסק שכותב וכו' ועל העלין. וכ"ה דעת הרי"ף, הטור והרא"ש שלא הזכירו תוספתא זו, עיין בב"י ובב"ח ריש סי' קכ"ד. אבל עיין בפרי חדש בשו"ע שם סעיף ב', ד"ה ועל העלין, ומ"ש להלן בסמוך.<br>אבל באו"ז הנ"ל, בתוספות כ"א ב', ד"ה על, בתוספות הרא"ש שם, עמ' צ"ב, בהגה"מ להר"מ הנ"ל, בחי' הרמב"ן כ' ב', הריטב"א כ"א ב' (ובשניהם השמטה וחסרון), רבינו ירוחם, ס' חוח, נתיב כ"ד ח"ב, ר"ן פ"ב סי' תכ"ה (במשנה) ובחידושיו כ"א סע"א הביאו תוספתא זו להלכה. והרב המגיד בפ"ד מה' גירושין ה"ז העתיק את הברייתא שלנו, והעיר שהר"מ לא סמך עליה, מפני שלא נזכרה בגמרא. ובמשנתנו כאן אמרו שאין כותבין <b>בדבר</b> שאינו מתקיים, אבל לא הזכירו כלל שאין כותבין <b>על</b> דבר שאינו מתקיים.<br>ובספרי כי תצא פי' רס"ט, עמ' 289: מנין עלי קנים, עלי אגוז, עלי זית, עלי חרוב וכו' מה ספר מיוחד שהוא של קיימא, יצא דבר שאינו של קיימא. והוא כבתוספתא כאן. ועיין מה שהאריך בזה בס' דברי אמת, קונטרס ד' בעניין גיטין.
<small>13-14.</small> <b>על עלי חזרין, על עלי בצלים, על עלי כרישין, על עלי ירקות וכו'. </b>וכ"ה בד. וכע"ז במ"מ הנ"ל (בד' חדשים). ובכי"ע: על עלי כרישין, על עלי בצלים, על עלי זרדין ועל עלי ירקות וכו'. וכ"ה הסדר והגירסא בתוספות כ"א רע"ב הנ"ל, אלא ששם הגירסא "ורדין" (או: ורדים) במקום "זרדין" שבכי"ע. ועיין הגירסא והסדר לעיל שבת פי"א ה"ח, עמ' 48, הנ"ל, ובשנו"ס שם, ומ"ש בח"ג, עמ' 176, הנ"ל. ובאו"ז הנ"ל יש כאן השמטה גדולה ע"י הדומות, ובשאר הראשונים מקוצר, לרבות גם אצל הרב המגיד בד' קושטא ובד"ו רפ"ד. ועיין מ"ש על קבוצה זו לעיל ח"ד, עמ' 814. 
<small>17.</small> <b>עד שיכתוב בדבר שהוא של קיימא וכו'. </b>לעיל שבת פי"א סה"ח הנ"ל, ירושלמי שם פי"ב רה"ד, י"ג ע"ד. 

Halakhah 4

<small>17-18.</small> <b>המקרע על העור כתבנית כתב פסול, הרושם על העור כתבנית כתב כשר. </b>וכ"ה בד, בכי"ע, ובאו"ז ח"א סי' תשי"ז, ק"א רע"ד הנ"ל, ובחי' הרשב"א כ' ב', ובר"ן פ"ב סי' תכ"ט. ולפ"ז במקרע על העור אינו כתב וברושם כתב הוא. וכן אמרו לעיל שבת פי"א ה"ה, סוף עמ' 47: המקרע על העור כתבנית כתב פטור, הרושם על העור כתבנית כתב חייב. וכע"ז שם גם בד, בכי"ע (אלא ששם: המקרע <b>את</b> העור) ובכי"ל ובחי' הרשב"א שם ק"ג ב', ובמ"מ פי"א מה' שבת הט"ז (בשם "מקצת נוסחי התוספתא").<br>ובליקוטין הנ"ל: המקרע (ובגליון בכ"י הסופר: הא"ז גורס הרושם על העור)<sup class="footnote-marker">13</sup><i class="footnote">אבל באו"ז הגירסא היא: הרושם על העור כתבנית כתב <b>כשר! </b>ושמא כוונת הגליון לסיפא, וכוונתו שבאו"ז גורס: הרושם על <b>העור </b>(במקום "על הנייר").</i> על העור כתבנית כת' פסול, על <b>הנייר</b> כתבנית [כתב] כשר.<br>וכבר העיר הרשב"א כאן ובשבת הנ"ל שהגירסא בירושלמי שבת (פי"ב ה"ד, י"ג ע"ד, וכאן פ"ב ה"ג, מ"ד ע"ב) להפך מן התוספתא בין לעניין שבת ובין לעניין גיטין.<sup class="footnote-marker">14</sup><i class="footnote">אבל בירושלמי שבת מן הגניזה (ס' הזכרון לחנוך ילון, עמ' 456) כגירסת התוספתא, ובין השורות תוקן שם, כגירסת הירושלמי בהוצ' שלפנינו, עיי"ש.</i> ובר"מ פי"א מה' שבת הט"ז פסק כמסורת הירושלמי שבקורע על העור חייב וברושם פטור, עיי"ש במ"מ. אבל בפ"ד מה' גיטין ה"ז פסק שבשניהם כשר, והוא בהפך מן התוספתא והירושלמי. ועיין מ"ש על ב"ז לעיל ח"ג, עמ' 175 ואילך, ובהערה 31 שם. ועיין באחרונים שציין במעשה רוקח על הר"מ בשבת שם.<br>ובמאירי כאן כ' ב', עמ' 74 (הוצ' ראשונה, עמ' 72): וכמו שאמרו <b>בתוספתא</b> המקרע כתבנית כתב <b>כשר</b>, והרושם על העור כתבנית כתב כשר. ושמא העתיק ע"פ הר"מ.<br>ולולא פירושי רבותינו היה נראה לפרש שבעור של חי עסיקינן שם וכאן. ובמשנת שבת פי"ב מ"ד: הכותב על בשרו חייב. המסרט על בשרו, ר' אליעזר מחייב חטאת, ור' יהושע פוטר. ופירש הר"מ בפיה"מ: ואפילו הוציא דם אינו חייב חטאת לפי שאין דרך כתיבה בכך. ולשונו מגומגמת קצת, שהרי אין כתיבה בדם (עיין מ"ש לעיל שורה 11–12, ד"ה כתב בקלפי), וכנראה שקיצר, וכוונתו שאין חייב משום חובל, שהרי נתכוין לכתיבה, עיין בתיו"ט במקומו. ובר"מ פי"א מה' שבת הט"ז הנ"ל: הכותב על בשרו חייב מפני שהוא עור, אעפ"י שחמימות בשרו מעברת הכתב לאחר זמן, הרי זה דומה לכתב שנמחק. אבל המשרט על בשרו צורת כתב פטור. הקורע על העור כתבנית כתב חייב משום כותב, הרושם על העור כתבנית כתב פטור. ושמא אפשר לפרש שבעור של חי עסיקינן, וההבדל הוא שברישא עסיקינן במשרט על בשרו (כלומר, בשר עצמו), ואין דרך כתיבה בכך (כלומר, שאדם יחבל בעצמו), אבל במקרע על בשר חי אחר, חייב משום כותב (עיין להלן), וכגירסא שבירושלמי. אבל אם רושם על העור אין הרושם מתקיים, משום שהוא נמחק מאליו, ובשבת הרי הוא פוסק שצריך שיכתוב <b>על</b> דבר של קיימא. ובפ"ד מה' גירושין הנ"ל ה"ז פסק: <b>המקעקע</b><sup class="footnote-marker">15</sup><i class="footnote">כ"ה בד' רומי, קושטא וד"ו רפ"ד. וכ"ה בכ"י איטלקי על קלף שבביה"מ כאן מספר 282, ובכ"י אדלר (מעורב מקלף ומנייר) מספר 1616. אבל בכ"י רבינוביץ על קלף ובכי"י תימן שבדקתי: <b>המקרע</b>, כבדפוסים המאוחרים.</i> על העור תבנית כתב, או שרשם על העור תבנית כתב, הרי זה כשר. ומן הלשון "מקעקע" משמע שמדברים בעור אדם (עיין ר"מ שם ה"ד), אלא שלשיטתו כשר הגט אף שהכתב אינו מתקיים מחמת שעור הבשר אינו מקיים את הרושם, כמו שכתבנו לעיל שו' 12–13, ד"ה על עלי זית ואילך.<br>עכשיו נשוב לדברי התוספתא, ולפי שיטתה: המקרע על העור של אדם אחר בשבת כתבנית כתב פטור (כדין מסרט על עצמו) אבל הרושם חייב, מפני שדרכו בכך, עיין להלן. והבבא שלנו מוסבת על משנתנו כאן: על יד של עבד ונותן לה את העבד (וכ"ה להלן). ומלמדת התוספתא שאם היה מקרע על העבד כתבנית כתב (המלים "כתבנית כתב" הן באשגרה משבת) פסול, מפני שהפצע מתרפא מאליו, ואין כאן כתיבה על דבר של קיימא (שהוא פסול לשיטת התוספתא), אבל הרושם על העבד הרשימה מתקיימת, שכן נהגו לרשום על יד העבד, כמפורש להלן מכות פ"ג (פ"ד בכי"ע) הט"ו: הכותב כתובת קעקע בבשרו של חבירו וכו' <b>הרושם</b> על עבדו שלא יברח. וכן נהגו מקדמת דנא, עיין מ"ש הר"ש קליין בהצופה מארץ הגר ש"ב, תרע"ב, עמ' 119. ועיין מ"ש להלן בסמוך.
<small>18-19.</small> <b>ר' יוסה הגלילי אומ' מה ספר שאין בו רוח חיים, יצא דבר שיש בו רוח חיים. </b>כ"ה כד, וכע"ז בכי"ע. ובגוף כי"ו בטעות: יצא דבר <b>שאין</b> בו וכו'. ובגליון תוקן: שיש. ובמשנתנו פ"ב מ"ג: ר' יוסי הגלילי אומר אין כותבין לא על דבר שיש בו רוח חיים, אף לא (כגי' רוב הנוסחאות) על האוכלין. ועיין בירושלמי פ"ב ה"ג, מ"ד ע"ב, ובבלי כ"א ב'. וחולק, איפוא, ר' יוסי הגלילי אף הרישא שלעיל, והרושם על עור אדם פסול. 
<small>20-21.</small> <b>ר' יהודה בן פתירא אומ' מה ספר מיוחד שהוא תלוש מן הקרקע, יצא דבר המחובר בקרקע. </b>וכן בספרי כי תצא פיס' רס"ט, הוצ' הר"א פינקלשטין, עמ' 289: ר' יהודה בן בתירה אומר מה ספר מיוחד שהוא תלוש מן הקרקע, יצא דבר שהוא מחובר לקרקע. ובמדרש תנאים, עמ' 154, מסמיך לכאן את דרשת ר' ישמעאל (ספרי ראה, פיס' קכ"ב, הוצ' הר"א פינקלשטין, עמ' 180, ומקבילות, עיין בציונים שם): התורה אמרה וכתב לה ספר כריתות, והלכה אמרה בכל דבר שהוא בתלוש, ועיין ירושלמי סוטה פ"ב ה"ד, י"ח סע"א, שהבאנו להלן בסמוך. ובירושלמי כאן פ"ב ה"ג, מ"ד ע"ב: מה טעמא דרבנין, ספר, מה ספר שהוא בתלוש, אבל כל דבר שהוא בתלוש. ועיין במשנתנו פ"ב מ"ד. ובבבלי שם כ"א ב': אמר קרא <b>וכתב ונתן לה</b> (דברים כ"ד, א'), מי שאינו מחוסר אלא כתיבה ונתינה, יצא זה שמחוסר כתיבה קציצה ונתינה. ועיין בתוספות שם, ד"ה יצא. ועיין בגליון הש"ס לרע"א. ובחי' הרמב"ן שם: אבל ראיתי בירושלמי דמפיק מחובר מספר, מה ספר מיוחד שהוא בתלוש, אף כל שהוא בתלוש. וברייתא היא בספרי (הנ"ל) ובתוספתא, ותני לה בן בתירא. ומיהו בגמרא דילן לא דרשי הכי ספר כלל וכו'. ועיין ירושלמי סוטה פ"ב ה"ד, י"ח סע"א, ובתוספות שם י"ז רע"ב. ובחי' הרשב"א כ"א ב', ד"ה אין כותבין: ואפילו אם <b>נתן לה את הקרקע פסול</b>,<sup class="footnote-marker">16</sup><i class="footnote">ועיין אה"ע סי' קכ"א סע' ד'. ובאבני מלואים ה' גיטין סוף סי' קל"ו כתב שאם נתן לה את הקרקע אינה מגורשת משום דהוי לה טלי גיטך מעל גבי קרקע וכו', ונעלמו ממנו לפ"ש דברי הרשב"א בחידושיו כאן. וכן כתב הרשב"א שם בשם וי"מ: משום דכתיב ונתן וכו', והרי טלי גיטך מע"ג קרקע אינו כלום, משום דכתיב ונתן, כפירש"י כ"ד א' וע"ח א'. ועיין באו"ש פ"א מה' גירושין ה"ד, 57 ע"ב, שכתב: לכן נראה דטעמא דאין כותבין במחובר משום דהוי כטלי גיטך מעל גבי קרקע וכו'. וכבר קידמו בזה באבני המילואים הנ"ל. ועיין מ"ש להלן קידושין פ"ד ה"ה שורה 22–25, ד"ה מאידך גיסא.</i> משום דכתיב ספר, מה ספר מיוחד שהוא בתלוש, אף כל דבר שהוא בתלוש, וה"ג לה בירושלמי, ואע"ג דבגמרא אמרינן ספר לספירת דברים בעלמא הוא דאתא, מ"מ מדאפקיה בלשון ספר קמ"ל דספירה בתלוש בעי. וי"מ משום דכתיב ונתן בידה דבר הניתן מיד ליד, דהיינו תלוש וכו', ועיין בחקרי לב אה"ע סי' מ"ח, קי"א ע"ב, ועיין בח"ד. ור' יהודה בן בתירא חולק על ר"י הגלילי ומכשיר בכתיבה על בעלי חיים, ואינו ממעט מ"ספר" אלא מחובר. ועיין להלן בסמוך. 
<small>21-22.</small> <b>כתב על קרן צבי וחתכו, וחתמו ונתנו לה פסול, שנ' וכתב ונתן, מה נתינה בתלוש, אף כתיבה בתלוש. </b>והדרשה כאן כעין דרשת הבבלי כ"א ב' הנ"ל: וכתב ונתן לה, מי שאינו מחוסר אלא כתיבה ונתינה, יצא זה שמחוסר כתיבה קציצה ונתינה. וכן הבין במדרש הגדול דברים כ"ד, א' (מדרש תנאים, עמ' 154) שהסמיך את דרשת הבבלי לדברי ר' יהודה בן בתירה. ועיין בח"ד שהעיר שמכאן משמע כשיטת הרשב"ם (תוספות כ"א ב', ד"ה יצא) שדווקא במחובר לקרקע, או בבעלי חיים, שעוקר דבר מגידולו שייך מחוסר קציצה, עיי"ש. ועיין מה שהאריך בזה בחקרי לב אה"ע סי' מ"ח, ק"ה ע"ד ואילך. ועיי"ש ק"ט סע"ב שהביא את התוספתא כאן.<br>ובאו"ז ח"א סי' תשי"ח, ק"א ע"ד, מביא את דרשת הבבלי הנ"ל, ומוסיף: ותני' <b>בתוספת</b> בפ"ב כתבו על קרן של צבי, חתמו ונתנו לה פסול, שנאמר <b>וכתב ונתן</b>, מה נתינה בתלוש אף כתיבה בתלוש, והיינו בשלא נתן לה את הצבי, אלא לאחר הכתיבה קצצו ונתנו לה. ומוכח בירושלמי דדוקא כתבו וחתמו, ואח"כ קצצו פסול, אבל כתבו וקצצו וחתמו כשר וליכא קפידא, דאמרי' בירושלמי בפרקין (ה"ג, מ"ד ע"ב) על קרן הצבי, <b>גררו</b> וחתמו ונתנו לה כשר, הא אם חתמו ואח"כ <b>גררו</b> לא. ר' אחא בשם ר' מיישא והוא שכתב על זכרותו של קרן, אבל אם כתב על נרתיקו כפרוש הוא, והוא כשר. ונראה בעיני אני חמחבר, דההיא דירושלמי ר"מ הוא דאמר עדי חתימה כרתי וכו'.<br>והנה בעל או"ז מעתיק מן הירושלמי פעמיים "גררו", וכ"ה בשרי"ר בין בעירובין (עמ' 94) ובין כאן (עמ' 233), ופירושו שגרר את הבשר שנדבק בקרן, וברייתא זו ר' יוסי הגלילי שנה אותה, והוא פוסל בכתב על האוכלין ועל ידות האוכלין, ולפיכך מצריך שיגרור מתחילה את הבשר (לפני החתימה, לשיטת ר"מ) ואין זו הברייתא שלפנינו, וכפירוש בעל גליון אפרים, עיין מ"ש לעיל ח"ד (פסחים), עמ' 588, ובהערה 26 שם. ופירוש זח מוכרח מתוך הסוגייא בירושלמי עיי"ש. ור' מיישא אמר שאם כתב על נרתיקו של קרן בעל חי (ואינו מדבר בצבי) אין הנרתיק יד לבשר הדבוק בו, וכפרוש הוא.
<small>22-23.</small> <b>כתב על קרן של פרה ונתן לה וכו'. </b>משנתנו פ"ב מ"ג. 
<small>24.</small> <b>אמ' לה, הרי זה גיטיך, והשאר כתובתיך, נתקבלה גיטה וכו'. </b>וכ"ה בד. ובכי"ע: <b>ואומ'</b> לה וכו'. ומלשון זו, ובעיקר מלשון הירושלמי פ"ב ה"ג, מ"ד ע"ב, משמע שבבא זו דבוקה להלכה שלפניה, והיינו אם נתן לה את הפרה ואת העבד ואמר לה הרי זה גיטך והשאר כתובתיך, עיי"ש. והברייתא גם בבבלי כ' ב'. ואמרו בבבלי שם שהוא הדין אם אמר לה התקבלי גיטך וכתובתך, כלומר שבחומר הגט הוא פורע לה כל כתובתה, אף היא מגורשת, ולא הזכירו בברייתא "שאר", אלא להשמיע לנו שאם לא אמר "והשאר" נתקבלה גיטה וחייב לה כל כתובתה. אבל בירושלמי הנ"ל נסתפקו בזה, ונשארו בשאלה. ואפשר שהשאלה בירושלמי היא אם יצא ידי כתובתה, אפשר שלאו כל כמיניה לומר שפורע לה כתובתה בגט שמן הדין הוא שלה בין כך ובין כך. ועיין בחי' הרשב"א כ' ב', ד"ה א"ל, שתמה למה מגורשת, מכיון שלא נתן לה גופה של גט, אלא כפרעון, הוה ליה פורח באויר, ותירץ שדינו כאילו אמר לה התקבלי גיטך ומחלי כתובתך. ולפי פשוטו פירושו שלא איכפת לנו אם היא מקבלת את הנייר בתור פרעון, כיוון שנשאר בידה מגורשת היא, וכפירוש בעל פרי חדש באה"ע סוף סי' קכ"ד עיי"ש. ועיין מ"ש בס' עצי ארזים סי' כ"ח ס"ק ח', ד"ה והמל"מ. 
<small>25-26.</small> <b>הרי זה גיטיך על מנת שתחזירי לי את הנייר, הרי זו מגורשת, על מנת שהנייר שלי וכו'. </b>בבבלי כ' ב' (ומקבילה): ת"ר הרי זה גיטך והנייר שלי אינה מגורשת, על מנת<br>שתחזירי לי את הנייר הרי זו מגורשת. ופירשו (שם ע"ה ב') שכל האומר על מנת כאומר מעכשיו דמי, ונמצאת שזכתה בגט, והחזרה אינו אלא תנאי, ומתנה על מנת להחזיר שמה מתנה, כשיטת הבבלי בכ"מ, עיין קידושין ו' ב' וש"נ. ובירושלמי פ"ב ה"ג, מ"ד ע"ב: הרי זה גיטך על מנת שתתנהו לי פסול, על מנת שתחזירהו לי כשר. ולא דא היא קדמייתא. אמר ר' יוסי לכשתדיני.<sup class="footnote-marker">17</sup><i class="footnote">צ"ל. לכשתרצי, ונתפרצה הצד"י ליו"ד ונו"ן. ובשרי"ר. עמ' 223: <b>לכשתרצה</b>.</i> אמ' ר' יוסי בי ר' בון לכשתזכה בו ובמצוותו תחזירהו לי. ונראה שהמלים "על מנת" (השניות) הן באשגרה, וצ"ל: על מנת שתתנהו לי פסול. שתחזירהו לי כשר. וסבר הירושלמי ש"על מנת" עונה על שניהם, כלומר, גם על "שתחזירהו", ולפיכך שאל: מה ביניהון? וע"ז ענה ר' יוסי שאין כאן על מנת, אלא בקשה שתחזיר לו, אבל אם לא תחזיר לו אין הגט בטל. ור' יוסי בר' בון מסביר את הדבר, שכוונתו שאחר שתזכה בגט, הוא מבקש להחזירו לו. ור' יוסי בר' בון השתמש בלשונו של רב נחמן בר יעקב שהביא הירושלמי בסמוך לעניין אתרוג. ולשון זו גם בירושלמי דמאי פ"ו ה"ג, כ"ה ע"ב: על מנת שיהו המעשרות של זה אסור, שאטלם אני ואתנם לזה מותר. ולא דא היא קדמייתא? ואף כאן סבר הירושלמי ש"על מנת" עונה על שתיהן, כמו כאן בגיטין. וענה הירושלמי שם: אמר ר' אחא אם <b>תירצה</b> ביניהן. וסובר הירושלמי שמתנה על מנת להחזיר בגט אינה מתנה.<br>ואשר לתוספתא הרי שנו לעיל סוכה פ"ב הי"א, עמ' 265: יום טוב הראשון של חג אין אדם יוצא ידי חובתו בלולבו של חבירו אלא אם כן נותנו לו במתנה <b>גמורה</b>. ובירושלמי שם פ"ד ה"ב, נ"ד ע"ב: לא תהוון יהבין לה אלא <b>לדעת גמורה</b>. וכבר הוכחנו לעיל ח"ד, עמ' 866 ואילך, ששיטת הירושלמי שאינו יוצא באתרוג שניתן לו במתנה על מנת להחזיר, והיא גם שיטת התוספתא שם. ברם אפשר מאד שלא אמרה התוספתא כן אלא בארבע מינין שצריכים להיות "משלכם", ואם לא נתן מדעת גמורה לא יצא ידי חובתו, אבל בגיטין שאין צורך אלא בנתינה, שהרי אפילו אם כתבו על איסורי הנאה כשר (בבלי כ' א'. ועיין ירושלמי קידושין פ"א ה"א, נ"ח ע"ג), אף במתנה על מנת להחזיר מגורשת. אבל שיטת הירושלמי היא שמתנה ע"מ להחזיר אינה מתנה בשום מקום, עיין מ"ש לעיל ח"ד הנ"ל.
<small>26.</small> <b>או שנתנו לה הנייר עצמו. </b>וכ"ה בד. והברייתא קשה. ובכי"ע חסרה בבא זו, וכן, כנראה, חסרה לפני הראשונים. עיין מ"ש להלן בסמוך, ד"ה ושמא. ורבני דווינסק (צפנת פענח פ"ב מה' גירושין ה"א, אור שמח פ"ו מה' עבדים ה"ו) פירשוה שנתן לה את הנייר לבדו והשאיר לעצמו את הכתב, ולפיכך אינה מגורשת. והסיגנון מגומגם, והיה צריך לשנות: על מנת שהנייר שלי, או על מנת שהכתב שלי. ואף הביטוי "עצמו" במשמעות "לבדו" אינו מצוי במקורות אלא בזוגות (זה לעצמו וזה לעצמו), או: "<b>בפני</b> עצמו". והפירוש עצמו דוחק הוא. ובח"ד כתב: ונראה פי' שנתנו לה הנייר <b>בודאי</b>, דאינו גט, ואמנם מאי דמסיים, או שכתבו על ידה, הו"ל זו ואצ"ל זו, ואפשר דה"ק אם כתבו על אותו הנייר נעשה כאילו כתבו על ידה וכו'. וברור שיש כאן טה"ד (או שהמו"ל לא קרא כהוגן), וצ"ל: פי' שנתנו לה הנייר <b>דידה</b> דאינו גט וכו'. ובמנחת בכורים העתיק בפירושו: הנייר <b>עצמה</b>, ופירש שהנייר היה שלה, עיי"ש.<br>ונראה שבעל ח"ד צדק בפירושו, וצ"ל לפנינו: שנתנו לה (ה)נייר עצמ'.<sup class="footnote-marker">18</sup><i class="footnote">עצמ'-עצמה. וההי"א של "הנייר" נכפלה בטעות מן האות שלפניה.</i> וסיגנון זה רגיל בתוספתא, דוגמת "על ידי <b>עצמה</b>" שלהלן בסמוך בכי"ע. וכן "בחמת עצמו",<sup class="footnote-marker">19</sup><i class="footnote">לעיל דמאי פ"א הט"ו והט"ז, עמ' 65, תרומות פ"ז הי"ד. עמ' 146. ב"מ פ"ב הכ"ח.</i> וכיוצא בו.<sup class="footnote-marker">20</sup><i class="footnote">בלשון חכמים ע"פ רוב: של עצמו, של עצמה, ושלא בנסמך.</i><br>וכן בפי' הקשה בספרי דברים רנ"ט, עמ' 282: עמך ישב ולא בעיר עצמו (עיי"ש בהערות), והכוונה לעיר של עצמו (עיין עירובין פ"ה מ"ו) שאתה יושב עמו, ולא להפך.<br>ולעצם ההלכה פירשו רבותינו שלא אמרו שסתמה מקנה לו את הנייר, או שהחכמים מקנים לו את הנייר, אלא בשנתנה שכר סופר, והוא מספק את הכל, אבל אם היה הנייר שלה ממש, היא צריכה להקנות אותו לבעלה במפורש, ואם לאו אינה מגורשת, עיין בחידושי הרמב"ן כ' א', ד"ה ודילמא אקנויי אקני לה רבנן. ועיין ברש"י למשנתנו כ"ב ב', ד"ה כותבת את גיטה, ובחלקת מחוקק ובב"ש אה"ע ריש סי' ק"כ.<br>ושמא חסרה בבא זו לפני הרמב"ן, ולפיכך לא הביאה. ובמאירי כ"א א', עמ' 76 (הוצ' ראשונה, עמ' 73) נשא ונתן בהלכה זו, והביא את הסיפא של התוספתא, ולא הזכיר את הרישא המסייעת לדברי הרמב"ן. ומכאן משמע שחסרה לפניו הרישא, כמו שחסרה בכי"ע. ואף לפני חכמי אשכנז לא היתה, כנראה, בבא זו, עיין מ"ש להלן בסמוך על הסיפא, אלא שבידיהם היו ע"פ רוב נוסחת בי"ע של התוספתא, ובה הרי חסרה בבא זו.
<b>או שכתבו על ידה, אינה מגורשת. </b>וכ"ה בד. ובמאירי כ"א א', עמ' 76 (הוצ' ראשונה, סוף עמ' 73): כתב לה גט על ידה, מבואר בתוספתא שאינו גט. ובכי"ע: או שכתבו לה על <b>ידי עצמה</b> אינה מגורשת. וכבר נשאו ונתנו בבבא זו רבותינו הקדמונים, חכמי אשכנז. וכן מביא באו"ז ה"א סי' תשי"ז, ק"א ע"ד: ותניא בהאי פירקא (כלומר, של התוספתא שהביא לעיל שם בסמוך) כתבו על <b>יד עצמה</b> ה"ז אינה מגורשת. ושלח מורי רבי' שמחה זצ"ל למורי רבי' אבי העזרי מה בין זה לכתבו על איסורי הנאה, שהרי אינו נותן לה נייר אלא אותיות, והשיב לו רחוקים הם, כי היכי דדחינן ומפלגינן בין איסורי הנאה לעלה של זית משום דחזי לאיצטרופי (בבלי כ' א') וכו', דאיסור הנאה איכא נתינה, דיכול להוליך הנאה לים המלח,<sup class="footnote-marker">21</sup><i class="footnote">כנראה ש"הנאה" לאו דווקא, וכוונתו שיכול להוליכם לים המלח, וכלשון הבבלי ביומא ס"ו א' ובכורות י"ג ב'. וכן גרסו התוספות בבכורות נ"ג א', עיי"ש תוד"ה מעות. וכן בע"ז נ"ג א', בכי"מ: יוליך הנאה לים המלח, וכן שם בתוספות ע"א ב', ד"ה ואי ס"ד. ובכולם הכוונה שיוליך את האיסור עצמו לים המלח. ומפרש רבינו הואיל והם ברשותו לקיים מצות בעור איסור הנאה, הרי יש כאן נתינה.</i> ויש שמותר בביטול,<sup class="footnote-marker">22</sup><i class="footnote">כלומר, אם נתבטל כדינו, כגון ערלה וכלאי הכרם במאתים, והם מותרים.</i> או ברוב,<sup class="footnote-marker">23</sup><i class="footnote">כגון יבש ביבש, וכשיטת הראשונים שאפילו באיסורי הנאה מותר, עיין רא"ש ע"ז פ"ה סי' ל' וחולין פ"ז סי' ל"ז, ובטיו"ד סי' ק"ט ובאחרונים שם. ועיין או"ז ע"ז פ"ה סי' רע"א. והואיל וכך, נמצא שאיסורי הנאה הם ברשותם של הבעלים (אף אם נאמר שאינם קניינו), ואם כתב עליהם גט מגורשת, משום שיש כאן נתינה, ולגבי דידה הרי אין צורך בקניין, אלא שיהא הדבר ברשותה, ושתהא כאן נתינה. וסברא זו של בטול ברוב בוודאי אינה שייכת לגבי האשה, שההיתר אינו בא מחמת נתינת הבעל, כמובן. ומשום זה דיבר רבינו רק ביחס לבעל, ומשום נתינה אתינן עלה.</i> ואיכא נתינה מה שאין כן <b>ביד המתגרשת, דאין כאן נתינה</b>.<sup class="footnote-marker">24</sup><i class="footnote">עיין בלשון התוספות כאן כ"ב ב', ד"ה והא.</i> ובדרכי משה בטור אה"ע סי' קכ"ד אות ג' הביא את פסק בעל או"ז.<br>ותשובת הראבי"ה היא בכ"י סי' תתר"ו:<sup class="footnote-marker">25</sup><i class="footnote">לפי אפטוביצר במבוא לספר הראבי"ה, עמ' 205. ונעלמו ממנו דברי בעל האו"ז.</i> הא דתניא בתוספתא גט הכתוב על ידי <b>מתגרשת</b><sup class="footnote-marker">26</sup><i class="footnote">רבינו ניסח בעצמו "על ידי מתגרשת" במקום על ידי עצמה (עיין לעיל העדה 20), אבל לפניו היתה הגירסא בתוספתא "על ידי עצמה", כגירסת כי"ע. וכנראה, שכן צ"ל גם באו"ז (על <b>ידי</b>, במקום על <b>יד</b>). וכבד ראינו לעיל שבת, עמ' 50, שלפני הראבי"ה היתה נוסחת כי"ע על שיבושיהם.</i> פסול, וקשיא למר מה בין זה לכתבו על איסורי הנאה דכשר וכו'. ומדברי רבותינו הנ"ל משמע קצת שלא היתה לפניהם הבבא ברישא, שאם לא כן, הרי הסיפא ק"ו מרישא, כדברי בעל ה"ד, והיד שלה אינה עדיפה מן הנייר שלה שאינה מגורשת.<br>ורבני דווינסק הנ"ל (לעיל, שורה 26, ד"ה או שנתנו) נטו לומר שגט שחרור ע"י העבד עצמו כשר, עיי"ש. ולפי מה שכתבנו לעיל (הערה 16) שבכל מקום שאין כאן "ונתן" הוי ליה כטלי גיטך מע"ג קרקע, הרי הדבר תלוי אם בעבד נוהגת ההלכה של טלי גיטך מע"ג קרקע, עיין באבני מילואים סי' קל"ט סעיף י"א (י"ב). ועיין מ"ש להלן, הערה 29. ויש לחלק.

Halakhah 5

<small>27.</small> <b>הכל כשרין לקבל את גיטה, חוץ מחרש, שוטה, וקטן. </b>במשנתנו פ"ב מ"ה: הכל כשרין <b>להביא</b> את הגט, חוץ מחרש, שוטה, וקטן, וסומא (עיין בבלי שם כ"ג א'), וגוי. ומלמדת התוספתא שהוא הדין בשליחות לקבלה, ואף נשים וקרובים <b>ופסולים</b> (אם יש עדות שנמנו לשלוחים) כשרים. וכן בר"מ פ"ו מה' גירושין ה"ו: הכל כשרין לשליחות הגט, <b>בין לשליח קבלה</b>, בין לשליח הולכה וכו'. ועיי"ש בה"ז שם ובהשגות הראב"ד, במ"מ ובכ"מ שם ובפיה"מ כאן פ"ב מ"ה, הוצ' הר"י קאפח, עמ' ר"ט, הערה 32 (מה שהביא מן המהדורות של פיה"מ כאן), ובכפו"פ פ"י, הוצ' לונץ, עמ' רי"ז. ועיין בשו"ע אה"ע סי' קמ"א סעיף ל"ג, ובבאור הגר"א שם אות ע"א (מ"ש על ה"יש פוסלין"), ובאו"ז פ"ג מה' גירושין הט"ו שהאריך הרבה בעניין שליחות במשומד. 

Halakhah 6

<small>27-28.</small> <b>הכל נאמנין להביא לה גיטה, אפי' בנה, אפי' בתה. </b>סמ"ג עשין נ', ק"ל ע"ב, בשם התוספתא. ובשו"ת בנימין זאב סי' צ"ט, קס"ד ע"ב, נשאלה שאלה בבן שנעשה שליח להולכה לגט אמו, אם הוא כשר, ופשט הרב מן התוספתא כאן, והביא את הסמ"ג הנ"ל. ואף מסתימת לשון הר"מ ושו"ע הנ"ל מוכח שכל הקרובים כשרים להביא את הגט, ואף בנה ובתה בכלל. 
<small>28.</small> <b>ואף חמש נשים שאין נאמנות וכו'. </b>כ"ה ("נאמנות") בד ובכי"ע ובמשנתנו ספ"ב. ובכי"ו בטעות: "נאמנת", והיא פיסקא ממשנתנו הנ"ל, ולא הובאה אלא משום דברי ר' שמעון בן אלעזר שלהלן, שהוא מפרש את הסיפא של משנתנו. ובבבלי כ"ג ב' הביאו ברייתא: כשם שאינן נאמנות לומר מת בעלה (יבמות פט"ו מ"ד) כך <b>אין</b> נאמנות להביא גיטה. ונחלקו רב יוסף ואביי בפירושה. לפי רב יוסף בחו"ל אינן נאמנות, משום שסומכין על דיבורן (בפני נכתב ובפני נחתם), אבל בארץ שאינן צריכות לומר כלום, נאמנות. ואביי מפרש להפך שבארץ הבעל יכול לערער ולקלקל, ולפיכך אינן נאמנות, אבל בחו"ל שאין הבעל יכול לערער נאמנות. ומביאים ראייה מדברי ר' שמעון בן אלעזר שלהלן שמדברים בחו"ל. ובירושלמי ספ"ב, מ"ד ע"ג:<sup class="footnote-marker">27</sup><i class="footnote">הגירסא הנכונה היא ביבמות פט"ו ה"ד, ט"ו ע"א, ובשרי"ר, עמ' 224.</i> אפילו בכתב. ולא <b>מפיה</b> (כ"ה ביבמות) מאמינים אותה, שאילו לא אמרה בפני נכתב ובפני נח', אף את אין מתירה להינשא. א' ר' יוסה בר' בין, כיי דאמ' ר' אבין (פ"א ה"א, מ"ג ע"א) אינו חשוד לקלקלה בידי שמים וכו'. ומכאן ברור שהירושלמי מעמיד את משנתנו גם בחו"ל. ולא נתבררה דעת הירושלמי מה דינן של חמש נשים שהביאו גיטין מא"י, והברייתא שהביאו בבבלי אינה שם. והשאלה של הירושלמי "אפילו בכתב" אינה מוכיחה כלום, משום שהמשנה אמרה "שהכתב מוכיח" וסתמה את דבריה, ואפשר לפרשה בין בארץ ובין בחו"ל, ולפיכך שאל הירושלמי למה יהיו נאמנות בחו"ל, במקום שבלי דיבורן אינה יכולה להנשא. 
<small>30.</small> <b>ר' שמעון בן לעזר או' משום ר' עקיבא וכו'. </b>בבלי כ"ג ב', יבמות קכ"ב א'. 
<small>31.</small> <b>מביאה את גיטה מקל וחומר וכו'. </b>מתוך הבבלי יבמות הנ"ל משמע שהלכה זו נתחדשה בסוף זמנו של ר' עקיבא. 
<small>34.</small> <b>אף היא צריכה שתאמר בפני נכתב ובפני נתחתם. </b>כלומר, ומק"ו זה למדנו במשנתנו ספ"ב: האשה עצמה מביאה את גיטה, ובלבד שהיא צריכה לומר בפני נכתב ובפני נתחתם. ופירושו, שאם הצרות נאמנות על הגט (משום שהכתב מוכיח), אעפ"י שאין נאמנות לומר מת בעלה, אשה עצמה שהיא נאמנת לומר מת בעלי, ק"ו שתהא נאמנת על הגט. והואיל ולא למדנו את ההלכה אלא מקל וחומר, דיו להיות כנדון (או: וממקום שבאת, כלשון הבבלי), ואינה נאמנת אלא אם אמרה בפני נכתב ובפני נתחתם. ומקל וחומר זה לכאורה היה משמע שלאו דווקא בשליחות עסיקינן, אלא כל אשה שהיא מביאה את גיטה ממדינת הים נאמנת, וצריכה לומר בפני נכתב ובפני נחתם. ברם זה לא יתכן, וכמו שהקשו בבבלי: אשה מכי מטי גיטא לידה איגרשה לה? כלומר, ומה מועיל בפני נכתב ובפני נחתם אחרי הגירושין, והרי גם בשליח אינו יכול לומר בפני נכתב ובפני נחתם אחרי שבא הגט לידה, כמו שאמרנו לעיל בריש פירקין, וכפירוש הריב"ש בשו"ת סי' שפ"ה, ומתרץ רב הונא באומר לא תתגרשי בו אלא בפני בית דין פלוני, ולפ"ז היא אומרת בפני ב"ד בשעת חלות הגירושין בפ"נ ובפני נתחתם, ומתירים אותה להנשא. אבל אם כבר נתגרשה בחו"ל אינו עניין כלל לנשים שהביאו את הגט ולאמירת בפני נכתב ובפני נתחתם, עיין בתוספות רי"ד במקומו. והבבלי דוחה שם את דברי רב הונא,<sup class="footnote-marker">28</sup><i class="footnote">ברור שרב הונא חולק, ואינו סובר כמסקנת התלמוד, שהרי אין כאן תנאי בעל מנת, ואינה מתגרשת למפרע, והואיל ואין הגירושין חלין אלא בחו"ל, צריכה לומר בפ"נ ובפ"נ, ולא סבירא ליה ההסבר שנתן רש"י, ד"ה סוף כל סוף, ויש הבדל בין תנאי לבין שלא תתגרשי אלא כשתגיעי למקום פלוני, וכהסבר ר' יוחנן בירושלמי. ועיין בגליונות של ר' שלמה איגר (שבש"ס הוצ' ראם בסופו) כ"ד א' שציין לתוספ' רי"ד קידושין ח' ב', סד"ה התם במשכון (והדברים גם בחי' הרשב"א במקומו, כמו שציין בס' מים חיים כ"ד א'), וכן מוכח בתוספות רי"ד כאן במקומו. וכל שאינה מתגרשת למפרע, דינה כשליח. וכן כתב במאירי כאן "כל שאינו בתורת שליחות אין מקום לבפני נכתב". ומכאן שכולם תופסים את הסבר רש"י הנ"ל, אלא ביתר ברור קצת.</i> ומתרץ באופנים שונים.<sup class="footnote-marker">29</sup><i class="footnote">עיין בבלי ח' ב' ובפירש"י שם, ד"ה עבד. ובתוספ' רי"ד שם חולק. וכן, כנראה, פירש הר"מ בפ"ז מה' עבדים ה"ב, ועיי"ש בפ"ו ה"ז. ובסוף ה"ז שם מוסיף: אם התנה עליה כמו שבארנו במקומו (בפ"ז מה' גירושין הכ"ג) וכו'. ומשמע מדבדיו שאף בעבד אינו כשר לומר טול שטר שחרורך מע"ג קרקע, שאם לא כן, למה לו כל הטורח הזה, והרי יכול לומר לו: "כי מטית התם, אתנחיה אארעא ושקליה", כבבלי כ"ד א'. ועיין מ"ש לעיל בפנים שורה 26. ד"ה ורבני דווינסק.</i> אבל כבר ראו החכמים האחרונים שהירושלמי עומד בשיטת רב הונא.<br>ובס' אור שמח פ"ו מה' גירושין ה"ח הביא את שיטת האחרונים ששליח להולכה אפילו אם ביטל את שליחותו יכול לחזור בו, ותפסו עליהם מן הירושלמי כאן פ"ו ה"א, מ"ז ע"ד: הא תנינן היא עצמה מביאה את גיטה, חש לומר שמא חזרה בה. ואם נאמר שהשליח יכול לחזור מחזירתו הקודמת הרי קושיית הירושלמי אינה קושיא כלל. ודחה באו"ש שאין משם ראייה כלל, שהרי שיטת הירושלמי היא במשנתנו שאינה שליח, והואיל והגט אינו חל אלא לאחר זמן, יכולה לחזור בה, ואפילו אם תתרצה אחר כך, אין כאן נתינת הבעל, והוי לה כטלי גיטך מעל גבי קרקע.<br>ואף שלעצם העניין אין ספק שהירושלמי (ספ"ב) חולק על הבבלי, אבל בקושיית הירושלמי שם לא נתחוורתי בפי' בעל פ"מ ובעל ק"ע, ועיקר הפירוש הוא בשדה יהושע במקומו, וקושיית הירושלמי היא קושיית הבבלי הנ"ל, אלא שהירושלמי כדרכו מגזים יותר, ואומר הגע עצמך שהיתה בחזקת אשת איש בא"י, ואח"כ שהת עשר שנים ברומי<sup class="footnote-marker">30</sup><i class="footnote">כן דרכו של הירושלמי לתפוס את דומי כמקום רחוק בחו"ל, עיין ירושלמי שביעית פ"י רה"ד, ל"ט סע"ג.</i> ונתגרשה ונישאת שם, וכי יעלה על דעתך כשתחזור לארץ תצטרך לומר בפני נכתב ובפני נחתם, אתמה. ובמקום שהבבלי אומר למה לה לומר בפני נכתב ובפני נחתם, והרי היא כבר גרושה (בחוץ לארץ), אומר הירושלמי למה לה לומר בפ"נ ובפני נחתם, והרי היא כבר גרושה ונשואה עשר שנים, ומתרץ הירושלמי: אמר ר' יוחנן מתני' בשאמר לה אל תיגרשי אלא במקום פלוני. וסובר הירושלמי הואיל והגט בא מחו"ל ואין הגירושין חלין אלא בארץ, עשו אותה כשליח שהביא גט מחו"ל. ובירושלמי פ"א ה"א, מ"ג ע"ב: אלא מיסבור סבר ר' יוחנן שאין האשה נאמנת לו' התקבלתי גיטי משלוחי בעלי? והא תנינן האשה עצמה מביאה גיטה, וחש לומר שמא משלוחי הבעל קבלה. והמלים "וחש לומר שמא" הוא מטבע של לשון, ורגיל מאד בירושלמי,<sup class="footnote-marker">31</sup><i class="footnote">עיין לעיל שם בסמוך. מ"ג ע"א: וחש לומר שמא חתמו בעדים פסולין. וכן בירושלמי שם פ"ו ה"א שהעתקנו לעיל בסמוך בפנים, ד"ה ובאור שמת, ועוד בכ"מ.</i> וכאן הכוונה וחש לומר משלוחי הבעל קבלה, כלומר, שהרי ר' יוחנן בעצמו משוה אשה שהביאה את גיטה ממדינת הים לשליח שהביא את הגט, ואם אינה נאמנת אלא בשעה שטוענת שנתגרשה מבעלה בשעת קבלת הגט, למה נאמנת בשעה שהביאה את הגט ואומרת שלא נתגרשה בו מיד בקבלתה מן הבעל, וחש לומר שדינה כאילו אומרת שקיבלה משלוחי הבעל.<br>סוף דבר אין בשום אופן להעמיס את אוקימתות הבבלי (כ"ד א') בלשון הירושלמי. ולא עוד אלא שלשיטת הבבלי שם נקטה משנתנו הלכה שאין לה מקום במציאות, אלא בדרך רחוקה מאד, ולמה לו לבעל לומר לה שתהא שליה להולכה עד שתגיע לחו"ל, ואח"כ תעשה שליח אחר וכו', ומה תועלת יש לו לבעל בכך, ואין זה דרך הירושלמי כלל וכלל. אבל לדעת רב הונא בבבלי, ולדעת ר' יוחנן בירושלמי, נקטו מעשה מצוי, והיינו שהבעל אינו רוצה שתנשא במקומו, ושולח אותה למקום רחוק, לרומי, ואם רוצה להתגרש לא יחול הגט אלא כשתגיע לשם. והוא מקוה שלא יהיו לה הוצאות הדרך לחזור משם.
<small>35.</small> <b>הוא עצמו שיביא אין צריך שיאמר בפני נכתב ובפני נתחתם. </b>וכן בכי"ע: הוא עצמו שהביא את הגט אין צריך שיאמר בפני נכתב ובפני נחתם. ואף לפנינו צ"ל: שי[ה]ביא.<sup class="footnote-marker">32</sup><i class="footnote">על כתיב זה עיין מ"ש מהרי"ן אפשטין במבוא לנוה"מ, עמ' 1243. ועיין מ"ש בתס"ר ח"ב, עמ' 227 (לסוף שורה 22).</i> ובד ליתא, וכן בהוצאת צוקרמנדל נשמטה בבא זו. ולברייתא זו כיוונו בבבלי ה' א': אלמה <b>תניא</b> הוא עצמו שהביא גיטו אינו צריך לומר בפני נכתב ובפני נחתם. וכן בירושלמי פ"א ה"א, מ"ג ע"ב: הוא עצמו שהביא את הגט אינו צריך. [צריך] ליתנו לה בפני שנים, כדי להחזיקה גרושה בפני שנים. ושמא צ"ל בירושלמי: אינו צריך. (ל)יתנו לה בפני שנים וכו'. והוא כפירוש בעל שדה יהושע (אלא שלא הגיה), והעיקר כפי' ק"ע ופ"מ. וכבר העיר בשי"ק, ד"ה הוא, שמכאן ראייה לשיטת הרי"ף שלר' אלעזר <b>אף</b> עדי חתימה כרתי. והירושלמי הביא הלכה זו כאן, מפני הדברים שהובאו להלן שם בסמוך, וא"צ בשום הגהה.<sup class="footnote-marker">33</sup><i class="footnote">ובגט חתום א"צ להחזיקה גרושה אלא בשצריך לומר בפני נכתב ובפ"נ.</i> 

Halakhah 7

<small>35-36.</small> <b>גט אשה שכתבו שלא לשמה, פסול, שנ' וכתב לה, לשמה. </b>ספרי כי תצא פי' רס"ט, הוצ' הר"א פינקלשטין, עמ' 288, ירושלמי פ"ב ה"ה, מ"ד סע"ב, בבלי כ' א' (ובמקבילות שצוינו בגליון שם) ובכ"מ. ועיין מ"ש להלן שו' 50–51. 
<small>36-38.</small> <b>שיחרור עבד שכתבו שלא לשמו פסול, שנ' או חופשה לא ניתן לה, ולהלן הוא או' וכתב לה וכו'. </b>ירוש' סוטה פ"ב ה"ב, י"ח ע"א, בבלי כאן ט' ב'. וגזירה שוה זו גם בתו"כ קדושים פ"ה ה"ג, פ"ט ע"ג, מכילתא דרשב"י משפטים כ"א, כ"ז, הוצ' אפשטין־מלמד, עמ' 177, ירושלמי קידושין רה"ב, נ"ט ע"א. ועיין ר"מ פ"ו מה' עבדים ה"ו, ובכ"מ שם ציין לתוספתא כאן. 
<small>39-40.</small> <b>מגלת סוטה שכתבה שלא לשמה, פסולה, שנ' ועשה לה הכהן את כל התורה הזאת, שיהיו כל מעשיה וכו'. </b>עיין במשנת סוטה פ"ג מ"ג ומ"ש לעיל סוטה פ"ב ה"ג. ובכתיבת המגילה אם צריכה לשמה נחלקו תנאים בספרי נשא פי' י"ז, הוצ' הרח"ש הורוביץ, עמ' 21 ובמקבילות שבבבלי עירובין י"ג א' וסוטה כ' ב'. ואמרו בבבלי שם שלא נחלקו אלא בכתיבה, אבל במחיקה כולם מודים שצריכה להיות לשמה. ועיין בבלי סוטה י"ח א', ושם השאלה היא אם בעינן מחיקה לה לבדה בכוס אחד, או שלא איכפת לנו אם מחק לתוך אותו כוס מגילה של סוטה אחרת, עיין לשון רש"י במקומו וכמו שבאר בקרן אורה שם. אבל מעולם לא נסתפקו אם צריך מחיקה לשמה. ובירושלמי סוטה פ"ב ה"ב, י"ח ע"א: ג' דברים צריכין שיהו לשמה וכו' <b>ועשה לה</b>. ולא נתבאר, אם הכוונה <b>לכל מעשיה</b>, כמפורש בתוספתא כאן (עיי"ש בפ"מ שציין לתוספתא כאן), או למחיקה גרידא. ומסתבר שהכוונה לכל מעשיה. 
<small>40-42.</small> <b>כתב סופר לשמה, וחתמו עדים לשמה, אע"פ שכתבוהו וחתמוהו ונתנוהו [לו, ונתנו] לה, פסול, עד שיאמר וכו'. </b>כ"ה (ונתנוהו לו, ונתנו לה) פסול בכי"ע. ובכי"ו ובד יש כאן השמטה ע"י הדומות. וכגירסת כי"ע מעתיק גם הרשב"א ע"ב א', בשם התוספתא. וכ"ה בברייתא שבבלי ע"ב א'. וכן מוכח מן הסיפא להלן. ועיין בירושלמי תרומות פ"א ה"א, מ' ע"ב, וכאן פ"ז ה"א, מ"ח ע"ג.<sup class="footnote-marker">34</sup><i class="footnote">והגירסא בירושלמי צריכה תיקון ע"פ הרשב"א שצויין בפנים.</i> וממקום הברייתא כאן משמע קצת כדעת התוספות כ"ב ב', ד"ה והא, שכל שאינו כותב בציווי הבעל אין כאן לשמה. וכן היא שיטת כמה מן הראשונים. 

Halakhah 8

<small>42-45.</small> <b>ולא עוד אלא, אפי' כתב בכתב ידיו לסופר כתוב ולעדים חתומו, אע"פ שכתבוהו וחתמוהו ונתנוהו לו, ונתנו לה, פסול, עד שישמעו את קולו שיאמר הוא לסופר כתוב ולעדים חתומו. </b>בברייתא שבבלי הנ"ל ליתא מן "ולא עוד" עד "פסול". ואמרו שם בבבלי שההלכה "עד שישמעו את קולו" באה להוציא מן ההלכה שאמר רב כהנא בשם רב (שם ע"א א') שחרש שיודע לדבר מתוך הכתב כותבין ונותנין גט לאשתו.<br>ומתוך הסוגיא בבבלי אינו משמע אלא שחרש שכתב לעדים וכו' פסול, אבל בפקח שנשתתק כשר. וכן פסק הרמב"ם בפ"ב מה' גירושין הט"ז, וכ"ה דעת בעל העיטור מאמר ז', הוצ' רמא"י כ"ח ע"ד. ובהגה"מ על הר"מ שם, אות ר', כתבו בשם הר"י שהוא הדין לפקח שכשר ע"י הכתב, ואח"כ הביא בשם ס' התרומה שפסל בשם התוספתא, וכ"ה במרדכי פ"ו סי' תי"ז בשם ס' התרומה מן התוספתא כאן, עיין להלן. ובשם התוספות בחי' הרמב"ן ע"ב ב', בריטב"א ובחי' הר"ן שם ובנ"י, ע' ב', מכשירים בלי שום חולק. אלא שהוסיפו שה"ה בהרכנת הראש, כבמשנתנו ריש פרק מי שאחזו. ולא הביאו את התוספתא כאן, ואפשר שלא השגיחו בה, משום שממסקנת הבבלי לא משמע כן, או משום שפירשוה בחרש, עיין להלן, אבל הר"ן, כנראה, העתיק מן הרמב"ן, עיין מ"ש להלן בשם פירושו על הרי"ף ובשו"ת שלו. והמאירי ע"א א' נקט מתחילה ע"פ לשון הר"מ הנ"ל, ואח"כ הביא בשם מקצת גאוני הראשונים שהשליחות בין להולכה בין לקבלה מועיל בכתב ומוסיף: <b>ואף</b> בתוספות כתבו שהבריא ששלח ממדינת הים כתבו ותנו וכו', שלא מיעטו מתוך הכתב אלא בחרש, ומשום דעתא שבישתא, אבל בריא לא, ולא הביא את התוספתא. ועיין בתוספות ע"ב א', סד"ה קולו.<br>ובפי' ר"י אלמנדרי על הרי"ף פ"ז: כדאמ' בתוספתא בפ"ב א[פ]לו כתב בכתב ידו לסופר כתוב ולעדים חתומו אעפ"י שכתבוהו וחתמוהו לשמה ונתנוהו לו ונתנו לו (צ"ל: לה) פסול עד שישמעו את קולו אומר לסופר כתוב ולעדים חתומו. ואפילו בפקח מיירי, דסתם היא, כך פסק רי"ב שם. וכן הביא בספר התרומה ה' גיטין סי' קכ"ו את דעת מורו (הר"י הנ"ל) שפקח שכתב מועיל, והוסיף: מיהו נראה אף על פי שהרכנה ורמז מועיל לו, מ"מ ע"י הכתב לא יועיל אפי' בפקח, וכן תניא בתוספתא פ"ב כתב בכתב ידו לסופר לכתוב ולעדים חתומו [וכו'], והתם לא מיירי כלל בחרש, <b>וצ"ע בירושלמי</b> (עיין ע"ז להלן). וכן בתוספות הרא"ש ע"ב א', עמ' ר"נ, ובפסקיו סוף סי' י"ט: ומיהו <b>אר"ת</b> דבתוספתא קתני כהך ברייתא דמייתי הכא, ולא עוד אלא אפי' כתב בכתב ידו לסופר כתוב ולעדים חתומו וכו', אע"ג דהרכנה מהני (כבמשנתנו בריש פרקין שם), אפשר דהרכנה עדיפא טפי, משום דמראה בגופו. א"נ נשתתק דאי אפשר בעניין אחר, אקילו בו משום תקנת עגונות. ולפי ה"אי נמי" נשתתק שאני, אבל בפקח גמור שיכול לדבר, אינו מועיל כתב. וכן בס' חוה לרבינו ירוחם נתיב כ"ד ח"ג. ובמחז"ו, עמ' 779: וצריך ליזהר שלא ישלח אדם כתב ידו לב"ד לכתוב גט לאשתו אפי' הוא פקח, כדמשמע <b>לכאורה</b> בתוספתא. וכן פוסק ע"פ התוספתא בסמ"ג עשין נ', ק"ל ע"ד, וכן פוסק ר' אביגדור כ"ץ בתשובה לבעל שבה"ל ב"סגלה" של רמ"ז חסידה חס"ו, עמ' 193, על סמך התוספתא, ומוסיף: ובספר התרומה הביאה לראייה. וכן מחמיר בזה על סמך התוספתא בר"ן על הרי"ף<sup class="footnote-marker">35</sup><i class="footnote">וחושש לה לחומרא גרידא, עיין בלשונו שם ובשו"ת שלו. ובחידושיו על הש"ס ע"ב ב' סמך על הרמב"ן ולא הביא את התוספתא.</i> ספ"ו ובשו"ת שלו סי' מ"ד (ד' רומי, עמ' ק"ג) ובד' קושטא סוף סי' מ"ח, ובתשב"ץ ח"א סי' ל"ו וברשב"ש סי' תצ"ח, ד"ה ואחר. ועיין גם בטור אה"ע סי' ק"כ.<br>ובחי' הרשב"א ע"ב א' (שהבאנו לעיל ברישא) העתיק את כולה (לרבות את הרישא), וכתב: "דהתם (כלומר, בתוספתא) לא משתעי בחרש, ואי נמי בהרכנת הראש, כמתני' וכטעמא דירושלמי דהיא הרכנת הראש הוא קולו, והכי נמי גרסי' לה בירושלמי בפירקין דהכא (פ"ז ה"א, מ"ח ע"ג, תרומות פ"א ה"א, מ' ע"ב) תני חרש שתרם אין תרומתו תרומה וכו', אבל אם היה פקח ונתחרש כותב ואחרים מקיימין כתב ידו וכו', התיב רבי אבא בר ממל והא מתניתא פליגא הרי שכתב בכתב ידו לסופר וכתב, ולעדי' ויחתומו, אף על פי שכתבוהו וחתמוהו ונתנוהו לו וחזר ונתנו לה אינו גט. אמ"ר יוסה אמור דבתרה ולית היא פליגא, אינו גט עד שישמעו את קולו, ולא אפי' הרכי' בראשו, ואתמר<sup class="footnote-marker">36</sup><i class="footnote">כלומר, את מר (כלשון הירושלמי בכל מקום).</i> לית כן.<sup class="footnote-marker">37</sup><i class="footnote">וכ"ה בירושלמי גיטין, ויש כאן השמטה ע"י הדומות, והנכון הוא בתרומות: את אמר לית כאן, <b>ואף הכא לית כאן</b>.</i> אמ"ר מנא אית כן, היא שמיעת הקול היא הרכנת הראש. וא"כ מי ששלח בכת' ידו ממדינת הים לכתוב וליתן גט לאשתו אין כותבין ונותנין". נמצאנו למדים שר' יוסה ור' מנא חולקין בהלכה זו, ולפי ר' יוסה התוספתא משובשת,<sup class="footnote-marker">38</sup><i class="footnote">עיין מ"ש מהרי"ן אפשטין במבוא לנוה"מ, עמ' 262 ואילך, על הלשון "אית כאן" ו"לית כאן" בירושלמי. ועיי"ש, עמ' 268, הערה 5, על לשון זו ביחס לברייתות.</i> וכשם שאין הלכה כמותה בשמיעת הקול, שהרי הרכנת הראש מועילה, כך אין הלכה כמותה בכתב בכתב ידו. אבל ר' מנא מקיים את ההלכה ומפרש שהרכנת הראש מועילה, ודינה כשמיעת הקול,<sup class="footnote-marker">39</sup><i class="footnote">"משום דמראה בגופו", כמו שהבאנו לעיל בשם הרא"ש. ועיין בתוספות ע"ב א', ד"ה קולו, ובעוד כמה מן הראשונים. ועיין מ"ש בטעם הדבר בשו"ת חות יאיר סי' קצ"ד, ד"ר קפ"ח ע"א.</i> אבל כתב ידו אינו מועיל.<br>והנה צויין לעיל, ד"ה ובפי', מספר התרומה, שהביא את התוספתא שלנו, והוסיף "והתם לא מיירי כלל בחרש וצ"ע בירושלמי". ובהגה"מ להר"מ פ"ב הט"ז אות ר' (שצויין לעיל) הביא את ס' התרומה והסמ"ג, והוסיף וכן משמע בירושלמי (הנ"ל) וכו', א"ר מנא אית כאן, היא שמיעת קול היא הרכנת הראש, הרי שהרכנה מועלת יתר מכתב ידו, וע"ש. וכן משמע מדברי הרשב"א הנ"ל שהוא מביא ראייה מדברי ר' מנא שמקיים את ההלכה שבתוספתא, ופוסל בכתב ידו.<br>ברם מלשון ס' התרומה "והתם <b>לא מיירי כלל בחרש</b> וצ"ע בירושלמי" נ"ל שאינו מכוון כלל לירושלמי הנ"ל, אלא לירושלמי שלעיל ושלהלן בסמוך שם. וכן אמרו להלן שם: אמר ר' <b>אבודימי</b><sup class="footnote-marker">40</sup><i class="footnote">כ"ה בתרומות, והאותיות "ודימי" נכתבו על הגרר בכי"ל ע"י אחר. ונראה שבגוף כתה"י היה כתוב "אבמרי", וכ"ה בכי"ר שם. וכן במקבילה בגיטין: אמר ר' אבא מרי.</i> בחרש אנן קיימין, ואין שליחות לחרש. א"ר יוסי בי ר' בון בבריא אנן קיימין, ולמה אינו גט, אני אומר מתעסק היה בשטרותיו, ותני כן במה דברים אמורים בזמן שפירש מתוך בוריו, אבל אם נשתתק מחמת חלייו דייו פעם אחת. והנכון הוא בפי' הרא"ף שהכוונה שם לברייתא שלנו, ור' אבא מרי פירשה בחרש, ולפי שאין שליחות לחרש (אפי' אם היה פקח מתחילתו), לפיכך כתב ידו אינו מועיל, עד שישמעו את קולו, כלומר שיראו בעליל שנתרפא. אבל ר' יוסי בר' בון חולק ופירשה בבריא, משום שאני אומר שאין כאן ציווי אלא הוא כמתעסק בעלמא, ומביא ראייה מברייתא למשנת גיטין ריש מי שאחזו, שבבריא מחמירינן יותר מאשר בנשתתק מחמת חוליו. ועיין בס' ניר בתרומות שאף הוא הסכים לפירוש הרא"ף, ופירוש בעל פ"מ דחוק, ואף פירוש הגרי"א מסלונים בספרו נחלת יהושע סי' כ"א אינו מקובל. ועיין גם בפי' ר"ש סיריליאו לתרומות שם, ולא נתחוורתי בדבריו ז"ל. ולא עוד אלא שאף מלשונו של ר"א בר ממל לעיל שם: "מותיב ר' בא בר ממל והוא מתניתא פליגא, והרי שכתב וכו'" משמע שהעמידה בחרש עיי"ש. ולזה כיון בעל ס' התרומה שכתב "וצ"ע בירושלמי". וכן מכשיר רבינו שמחה משפירא (לפי שבה"ל ב"סגלה" חס"ז, עמ' 194) בפקח ע"י הכתב, ומוסיף: וברייתא דתוספתא אע"ג דסתמא קתני, <b>בחרש מוקמינן לה</b>. ואפשר שכיוון לדברי הירושלמי הנ"ל. אבל מתוך מקום הבבא שלנו בתוספתא כאן שעוסקת בעניין "לשמה" מוכח שבבריא עסיקינן, כמו ברישא, דמאי שיאטיה דחרש לכאן.<br>והנה לדברי רוב הראשונים הנ"ל שלא פסלו אלא כתיבת החרש לסופר ולעדים, אבל נשתתק שכתב לסופר ולעדים כשר, כל שכן שמכשירים בפקח שכתב. אבל לדעת הרא"ש בתוספותיו ובפסקיו הנ"ל לפי ה"אי נמי" יש מקום להכשיר בנשתתק משום תקנות עגונות, אבל בחרש ובפקח פסול. וראיתי בס' בני יעקב על העיטור, קנ"ד סע"ג, שהביא בשם הרמ"ה:<sup class="footnote-marker">41</sup><i class="footnote">לפי שמצא בחידושי תלמיד הרשב"א כת"י, עיי"ש קנ"ג רע"ג.</i> "דבפקח לא מהני, דכיון דהרי יכול לדבר איכא למי' דמשטה הוא, א"נ איכא למיחש לטירופא דדעתא". ולפי שיטת הרמ"ה בנשתתק מהני כתיבה, ולא פסלו אלא בחרש ממש (עיי"ש בבני יעקב, קנ"ב ע"ב, ד"ה ומ"ש) וכן בפקח, שיש בו גריעותא לגבי אלם. והוא כעין שיטת ר' יוסי בר' בון בירושלמי הנ"ל. ויש הבדל רב בין שיטת הרא"ש ב"אי נמי" לבין שיטת הרמ"ה, ולשיטת הרא"ש הקלו בנשתתק, או באלם מתחילתו, משום תקנת עגונות, אבל בפקח לא הקלו. ולדברי הרמ"ה הנ"ל יש חשש בפקח שבכתב אין כאן שליחות. ולדברי שניהם במקום שהפקח שולח את הכתב למקום רחוק (שאינו יכול לדבר), ויש חשש עיגון יש רגלים להתיר. ועיין בשו"ת הרד"ך בית כ"ג שהאריך בבאור התוספתא ושיטות הראשונים. ועיין בב"י טאה"ע סי' ק"כ ובשו"ע שם סעיף ה', בבאור הגר"א שם, בפתחי תשובה ובבאר היטב שם, וכבר האריכו בזה האחרונים, ואין לנו עסק כאן בעיקר אלא בדברי הראשונים שנשאו ונתנו בתוספתא כאן.<br>סוף דבר, בעלי התוספות (ר"י הזקן), רוב חכמי ספרד,<sup class="footnote-marker">42</sup><i class="footnote">הרמב"ם, הרמ"ה, הריטב"א ונימוקי יוסף (ואף לא הביא את שיטת הרשב"א שהוא מעתיקה בקביעות).</i> דרום צרפת (בעל העיטור והמאירי) ואיטליה,<sup class="footnote-marker">43</sup><i class="footnote">תוספות רי"ד ע"א א'. ועיין גם בשלטה"ג ריש פ"ז בשם הריא"ז.</i> מכשירים בנשתתק שכתב לסופר כתוב ולעדים חתומו ולא השגיחו בתוספתא שלנו. מאידך גיסא, רוב חכמי צרפת ואשכנז<sup class="footnote-marker">44</sup><i class="footnote">רבינו תם, בעל ס' התרומה, הסמ"ג, המרדכי, הגה"מ, ה' גיטין שבמחז"ו, ר' אביגדור כ"ץ. הרא"ש ותלמידיו.</i> פוסלים על סמך התוספתא כאן. יוצא מן הכלל מבין חכמי ספרד הוא הרשב"א שפסל בהחלט ובוודאות, וממנו אצל חכמי ספרד המאוחרים<sup class="footnote-marker">45</sup><i class="footnote">הר"ן שחשש לדעת ר"ת לחומרא, עיין לעיל הערה 35.</i> וראשוני האחרונים. ומבין חכמי אשכנז יוצא מן הכלל הוא ר' שמחה משפירא שהכשיר, והביא את התוספתא כאן והעמידה בחרש. ומבין חכמי איטליא ר' צדקי' בר' אברהם המאסף לכל המחנות בשבה"ל הביא את דעת חכמי אשכנז, ואת פירוש התוספתא בשני פנים.

Halakhah 9

<small>45-47.</small> <b>לוה ממנו אלף דינרין בשטר ופרע לו, ומבקש ללות ממנו שנייה, לא יחזיר לו שטר הראשון, מפני שמוריע בה הלקוחות. </b>בירושלמי ב"מ פ"א ה"ז, ח' ע"א: שטר שלוה בו ופרעו, לא יחזור ויגבה בו, מפני מירע כוחן של לקוחות. ר' יסה בשם ר' יוחנן ואפילו לבו ביום וכו' ר' חגיי בעא קומי ר' יסא הוא הזמן והן העדים והוא המלוה מהו מפני מרע כוחן של לקוחות? אמר ליה בשלא נשתעבדו נכסי', ויש אומרים בשלא חתמו העדים על אותה המלוה. ופירושו של ר' יוחנן בברייתא שלפנינו מוכרה, שאם מטעם שטר מוקדם אתינן עלה, מאי שיאטה של הברייתא לכאן?<br>וברור, שהברייתא שלנו סמוכה למשנתנו פ"ג מ"ב: שטרי מלוה צריך שיניח מקום המלוה, מקום הלוה, מקום המעות ומקום הזמן וכו', ר' אלעזר מכשיר בכולן, חוץ מגיטי נשים, שנא' וכתב לה לשמה. ועיין להלן בסמוך. ופירשו הר"י (תוספות כ"ו א', ד"ה ר"א), הרמב"ן, הרשב"א ועוד כמה מן הראשונים (וכן מוכח מסדר המשנה) שר' אלעזר מכשיר בשטרות אפילו בתורף. וברמב"ן כ"ו א': ואפילו בתורף<sup class="footnote-marker">46</sup><i class="footnote">וכן משמע מדברי הגאון שהביא בעל העיטור בסוף מאמר זמן, הוצ' רמא"י. ט' ע"ג, עיין בהערות שם, אבל עיין מ"ש בתיקון סופרים שהעיר על דברי בעל העיטור ריש מאמר ו', הוצ' רמא"י כ"ד ע"ג.</i> חוץ ממקום הזמן, משום מוקדמין. ואם לוה באותו יום אפילו בזמן לא גזר.<br>והברייתא מלמדת שלא יחזיר לו שטר הראשון וילוה בו שוב, ואפילו בעדי מסירה. ודווקא בטופס ותורף של הסופר מכשיר ר' אלעזר בעדי מסירה, ואפילו לגבות ממשועבדים, אבל בשטר שכבר חתומים בו עדים פוסל אפילו בעדי מסירה. וכן הפירוש בירושלמי ב"מ הנ"ל "<b>בשלא</b> נשתעבדו נכסים", כלומר, שאין בשטר הראשון עדי חתימה, ובאמת היה כשר לחזור ללוות בו,<sup class="footnote-marker">47</sup><i class="footnote">עיין בשיטת הר"י שהביא במרדכי כתובות פ"ט סי' רי"ח ובהגהות אשרי שם סי' ז'. ועיין בש"ך חו"מ סוף סי' מ"ה, בקצה"ח ובנתיבות שם, ומ"ש בכנה"ג שם.</i> אלא שהפסול הוא משום שהשאיר את השטר ביד המלוה, וכבר נמחל שעבודו, והרי לא נשתעבדו הנכסים בעדי מסירה אחרים.<sup class="footnote-marker">48</sup><i class="footnote">ואוקימתא זו מדייקת מלשון הברייתא "לא יחזור <b>ויגבה </b>בו". כלומר אם השאירו ביד המלוה, או החזירו לו, לא יגבה בו בערי מסירה הראשונים. ולא אמרו כאן "לא יחזור <b>וילוה </b>בו" (כלשון ר' יוחנן בבבלי ובירושלמי כתובות פי"ג, עיין להלן), משום שבאמת כשר לחזור וללוות בו בעדי מסירה, אלא שלא עשה כן, ולא נשתעבדו הנכסים מחדש, ומשום כך לא יגבה בו. ולפי יש אומרים "לא יחזור <b>ויגבה </b>בו" פירושו שהוא פסול לגמרי ואינו נגבה, ולפיכך העמידוהו בחתום בעדים, שהעידו על המלוה הראשון, וכבר נמחל שעבודו, ושוב אינם מועילים עדי מסירה.</i> "ויש אומרים <b>בשלא</b> חתמו העדים על אותה מלוה", כלומר, שמדברים בשטר שיש בו עדי חתימה, והוא פסול לר"א אפילו בעדי מסירה, משום שהוא כמזוייף מתוכו, עיין בש"ך חו"מ סוף סי' מ"ח.<br>ולא נחתה התוספתא כאן לעניין מוקדם כלל, ואפילו היה כתוב בשטר חודש, או שנה (עיין ריטב"א כתובות פ"ה סע"א), או שחזר ולוה בו ביום, פסול בשיש בו עדי חתימה, אפילו לר' אלעזר, משום שכבר נמחל שעבודו, והעדים לא חתמו על אותה הלואה, וכמו שכתבנו לעיל בשם הירושלמי, ואפילו בעדי מסירה אינו מועיל.<br>ועיין בבלי כאן כ"ו ב', כתובות פ"ה א', ב"מ י"ז א'. ונראה שדברי ר' יוחנן מכללא איתמר, שפירש כן את הברייתא שלנו, כפי שמוכח בירושלמי ב"מ הנ"ל. וכן גם בירושלמי כתובות ספ"ט, ל"ג ע"ג: לא כן אמר ר' אבהו בשם ר' יוחנן שטר שלווה בו ופרעו, אל ילוה באותו היום, ואף הוא מכללא. ועיין בבלי ב"ב ל"ב ב', ובמאירי שם, עמ' 183.<br>ואשר לגירסא "שמוריע בה", כ"ה גם בד. ובכי"ע: כוח, ועיין מ"ש להלן, שו' 48–49.

Halakhah 10

<small>47-48.</small> <b>משכן לו בית, משכן לו שדה, ופרען לו, ומבקש ללות ממנו שנייה, הרי זה לא יחזיר לו וכו'. </b>כ"ה ("לא יחזיר") בד ובכי"ע, ובכי"ו נשמטה המלה "לא" בטעות. והתוספתא חוזרת על אותה ההלכה, ואומרת שאעפ"י שלפנינו "הוא הזמן והן העדים והוא המלוה" (כלשונו של ר' חגיי בירושלמי ב"מ) והיא המשכנתא, מ"מ פסול. 
<small>48-49.</small> <b>מפני שמורע בה הבאין אחריו. </b>בד: מפני שמריע <b>כח</b> וכו'. וכן בכי"ע: מפני שמריע כוח וכו'. וכנראה שאף לפנינו צ"ל: כח. והתוספתא כאן גיוונה את לשונה, שאם אח"כ ילוה במשכנתא על אותו בית, או שדה, יוציא הראשון את שטרו, שאינו אלא חספא בעלמא. 
<small>49.</small> <b>אמ' ר' יהודה מעשה בבן קדרה וכו'. </b>וכ"ה בד. ובכי"ע: בבן <b>קרארה</b> וכו'. וחילוף זה בין קדר (עושה, או מוכר, קדרות) ובין קרר (מנהיג, או בעל, קרון) רגיל מאד, עיין מ"ש לעיל ח"א (ברכות), עמ' 46, ח"ה (ביצה), סוף עמ' 1004, ובתס"ר ח"ג, עמ' 73. 
<small>49-50.</small> <b>שהיה כותב טופסי גיטין בערב, ובא מעשה לפני חכמים, ופסלו את כולן. </b>"גיטין" כולל כאן גם שאר שטרות (עיין בפיה"מ להר"מ פ"ב מ"ה ותוספות ב' רע"א), ור' יהודה מביא ראייה לדבריו (במשנתנו פ"ג מ"ב) ממעשה רב שפסלו חכמים את טופסי כל השטרות. 
<small>50-51.</small> <b>ר' ליעזר מכשיר בכולן חוץ מגיטי נשים, שנ' וכתב לה, לשמה. </b>וכ"ה בד. ולפי גירסא זו יש לפנינו פיסקא ממשנתנו פ"ג מ"ב בלי שום הוספה. אמנם בכמה נוסחאות חסרה המלה "לשמה" במשנתנו, אבל דוחק הוא להניח שזו היא הוספת התוספתא למשנתנו.<br>אבל בכי"ע: מכשיר בכולן חוץ מגיטי נשים <b>ושחרורי עבדים</b>. וכן מעתיק בשם התוספתא בחי' הרשב"א כ"ו א'. ולפ"ז הוסיפה התוספתא על משנתנו "ושחרורי עבדים". ובתוספות כ"ו א', ד"ה חוץ, כתבו שר"א פוסל בגיטי נשים דווקא אבל לא בשחרורי עבדים. ועיין גם בתוספות הרא"ש שם. וברשב"א הנ"ל השיג על בעלי התוספות מן התוספתא כאן, ועיין במהרש"א ומ"ש בקרני ראם על המהרש"א שם. ומסתבר שלפני בעלי התוספות היתה הגירסא בתוספתא כגירסת ד וכי"ו, שלא נזכרו שם שחרורי עבדים. ואף מכאן אנו רואים שאין לקבוע מסמרות ביחס לכתה"י והראשונים, וכאן דווקא גירסת הרשב"א הספרדי מתאימה לכי"ע, וגירסת התוספות והרא"ש לגירסת ד וכי"ו. ועיין ר"מ פ"ו מה' עבדים ה"ה.

Halakhah 11

<small>51-52.</small> <b>גט שאבד ממנו, ומצאו לאחר זמן, אע"פ שמכיר את סימניו, פסול, שאין סימן לגיטין. </b>במשנתנו פ"ג מ"ג: המביא גט ואבד הימנו, מצאו לאלתר כשר. ואם לאו פסול. ומוסיפה התוספתא שהגט פסול אם מצאו לאחר זמן, אעפ"י שיש לו בו סימן, שאין סימן לגיטין. ובירושלמי פ"ג ה"ג, מ"ד ע"ד, יבמות פט"ו ה"ו, ט"ו ע"ד:<sup class="footnote-marker">49</sup><i class="footnote">וביבמות נשמט ונשתבש בטעות הדפוס, ובכי"ל שם הגירסא היא כמו בגיטין.</i> נימר סימן הוה ליה ביה. ולא כן תני אין סימן בגיטין. והוא דמר תרין תלת שורין,<sup class="footnote-marker">50</sup><i class="footnote">וכן הביאו באו"ז ח"א סי' תשל"ב, ק"ג ע"א, מגיטין ומיבמות, והוסיף שלמד מכאן שאין להקפיד אם יחסר מי"ב שורות בגט, או יוסיף עליהן.</i> ברם הכא ה"א שבו היה נקוד. וכן בברייתא שבבבלי כאן כ"ז ב': ואפי' שהה ויש בו סימנין, מעידין עליו, דאמרי נקב יש בו בצד אות פלונית, ואין מעידין על סימני הגוף (כלומר, של הגט) דאמרי ארוך וגוץ. ועיין לעיל שם בדברי רב אשי. 
<small>52-53.</small> <b>אי זהו אחר זמן, כדי שילך אחר לאותו מקום. </b>בבבלי כ"ז ב': ת"ר איזהו <b>שלא</b> לאלתר וכו' כדי שיהא אדם עומד ורואה שלא עבר שם אדם, ויש אומרים שלא שהה אדם שם. ולהלן כ"ח א': הלכה שלא שהה אדם שם וכו' הלכה שלא עבר שם אדם. ועיי"ש מחלוקת עוד תנאים. ובירושלמי הנ"ל: אי זהו על אתר,<sup class="footnote-marker">51</sup><i class="footnote">כמה מן הראשונים גרסו גם בברייתא שבבבלי: איזהו לאלתר. ועיין בתוספות, ד"ה איזהו.</i> ר' יוחנן אמר כל שלא עבר שם ברייה וכו', בשם ר' יהושע בן לוי כל שלא עברו שם <b>שלשה</b> בני אדם. ובברייתא שבבבלי שם: ר' נתן אומר ששהה כדי שתעבור שיירא <b>ותשרה</b> (עיין בתוספות שם, ד"ה שתעבור). ואמרו בבבלי (עירובין ט"ז ב'): <b>שלשה</b> נעשו שיירא. ובירושלמי (שם ספ"א, י"ט ע"ג): אין שיירא פחות משלשה. ובירושלמי לא נזכרה לא שיירא (אצל ג' בני אדם) ולא שהייה (גבי עבר שם אדם). 
<small>53-54.</small> <b>אבל נתנו בשידה, בתיבה, ומגדל, ונעל בפניו ואבד, אע"פ שמצאו לאחר זמן, כשר. </b>וכ"ה בד. ופירש במנ"ב: כגון שיש לו סימן בשידה והו"ל כחפיסה וכדלוסקמא, דמבואר במשנה דמחזירין. ופירוש זה לא יתכן, שהרי במשנה מדברים כשאבדה החפיסה עם הגט, אבל כאן אין לפרש כן, ונעל בפניו ואבד כוונתו לפי גירסא זו שאבד הגט מתוך השידה וכו', וכמו שאמרו להלן ב"מ פ"ח הי"ג: נתנו בשידה בתיבה ובמגדל ונעל בפניו ואבד הרי זה נשבע וכו'. ובמקבילה שבירושלמי שם ספ"ג, ט' ע"ב: נגנבו או אבדו וכו'. והכוונה שאבד הפקדון שבתוך השידה וכו'. ואף כאן אם אבד הגט ומצאו לאחר זמן בוודאי פסול. ובח"ד כתב: ודמסיים נתנו בשידה וכו' לא הובאה בגמרא, אבל כיוצא בזה אמרו שם (כ"ח רע"א) שאם מצאן בין כליו כשר ואפי' לאחר זמן. ואף פירוש זה קשה שהרי כאן כתוב בפירוש "ונעל בפניו", ואין כאן כלל "מצאו בין כליו".<br>ולפיכך ברור שהגירסא הנכונה בכי"ע: ואבד <b>המפתח</b> ואחר כך מצאו כשר. ולפנינו נשמטה המלה "המפתח", וכוונתו אעפ"י שמצאו (כלומר, למפתח) לאחר זמן כשר. ולא דברה התוספתא אלא בהווה, וכשאדם בדרך, במלון, הוא נותן את כליו בשידה ותיבה ומגדל של בעל המלון. ואם אבד לו המפתח ואח"כ מצאו אינו חושש שמא בנתים מצאו אדם אחר ונתן שם גט אחר, ואח"כ הניח את המפתח במקום שמצאו, שזו היא חששא רחוקה מאד, ולפיכך הגט כשר. ולפיכך דייקא התוספתא ושנתה "ונעל בפניו", שאם לא נעל בפניו, דינו כרשות הרבים, שאף אחרים נותנים שם את כליהם.<br>ואשר למשנתנו שהביא במנ"ב, כתב באו"ז ח"א סי' תשל"ג, ק"ג ע"א: מצאו בחפיסה, או בדלוסקמא, ומכירו כשר. בפירושים שלפני כתוב מצאו בחפיסה, כלי, ויש בו סימן בכלי שהיא שלו, אם מכירו כשר ע"כ, משמע דתרתי בעינן וכו' ואין לומר דאו או קתני (עיין בפירש"י במקומו), או שיכיר את הגט. <b>ובתוספתא</b> כך היא <b>שנויה</b> מצאו בחפיסה בדלוסקמא אם מכירו כשר. ומלשונו משמע שהכוונה לתוספתא,<sup class="footnote-marker">52</sup><i class="footnote">ואין כאן שיבוש, כלומר, שצ"ל "ובתוספות", עיין בתוספות כ"ח א', ד"ה מצאו, ועיין במלא"ש למשנתנו ובשנו"ס בדק"ס הוצ' רמ"ש פלדבלום במקומו.</i> שרבינו לא היה אומר ובתוספות כך היא <b>שנויה</b>. וכן בהל' גיטין כ"י וותיקן:<sup class="footnote-marker">53</sup><i class="footnote">עיין לעיל פ"א, הערה 5.</i> משמ' מלשו' הפי' דתרתי בעינן שיודע סימן שזה הכלי הוא שלו וגם שיכיר בטביע' עין, אבל בתוספ' גרסינן אם מכירו כשר. ושמא היתה לפניו בתוספתא כאן גם הפיסקא ממשנתנו (והשמיטוה הסופרים, כדרכם לקצר את פיסקאות המשנה), ועליה הוסיפו את הבבא שלנו. וצ"ע.

Halakhah 12

<small>54-55.</small> <b>ועוד שלשה הוסיפו, גררתו חיה, או ששטפו נהר, או שנפל עליו מפולת, נותנין עליו חומרי חיים וכו'. </b>במשנתנו פ"ג מ"ד: אבל עיר שכבשוה כרכום וספינה שאבדה בים והיוצא ליהרג נותנין עליהן חומרי חיים וכו'. ועליה הוסיפה התוספתא את הבבא שלנו. וכן בירושלמי שם (פ"ג ה"ד, מ"ה ע"א) הביאו את התוספתא כגירסת ד וכי"ו. וכן העתיקו את הירושלמי באו"ז ח"א סי' תשל"ה, ק"ג ע"א, ברא"ש פ"ג סי' ה', ברשב"א כ"ח ב', במאירי כ"ז ב', עמ' 109 (הוצ' שנייה, עמ' 114), בס' חוה לרבינו ירוחם נתיב כ"ד ח"ג, בנ"י כ"ח ב', עמ' ס"ד (בשם הרשב"א), וכגירסת התוספתא כאן. וכן פסק הר"מ בפ"ו מה' גירושין הכ"ט.<br>אבל בכי"ע: או שנפלה עליו מפולת, או שגררתו חיה, <b>או שנטלוהו ליסטין</b>, ולא נזכר שם שטיפת הנהר. ובשלטה"ג פ"ג סי' ת"מ: לשון ריא"ז. וכן אם נפלה עליו מפולת, או שגררתו חיה, נותנין עליו חומרי חיים וחומרי מתים, כמו שמבואר בתוספתא. ומזה שלא הזכיר "שטיפת נהר" מוכח שהיה לפניו גירסת כי"ע, וכן מוכח מסדר דבריו ("מפולת" ואח"כ "חיה"), אבל דלג על "נטלוהו ליסטין", עיין מ"ש להלן בסמוך.<br>ולעצם העניין הכניס בטור אה"ע סי' קמ"א בתוך הללו שנותנין עליהם חומרי חיים וחומרי מתים גם "עיר שהקיפוה חיל ממלכות אחרת", ואין לו מקור אחר אלא הירושלמי כאן פ"ג ה"ד, מ"ה ע"א: אבל כרקום של מלכות אחרת <b>כלסטים הן</b>, עיין בב"י במקומו. וכן פסק בשו"ע סוף סי' קמ"א. ולפי פירוש הטור בירושלמי אף נטלוהו ליסטים נותנין עליו חומרי חיים וחומרי מתים, כגירסת התוספתא בכי"ע. ברם מתוך דברי שאר הראשונים הנ"ל (חוץ מן האו"ז) משמע שפירשו להפך, ושחילוק הירושלמי עונה על הסיפא, ודווקא בכבשוה כרקום של אותה מלכות נותנין עליו חומרי חיים וחומרי מתים, אבל בכרקום של מלכות <b>אחרת</b> כליסטים הם. והרשב"א, והרא"ש לא בארו מה דינן של ליסטים, ולכאורה פירושו (ע"פ המקבילה בכתובות פ"ב, עיין להלן) שבכרקום של מלכות אחרת אפילו כבשוה, האנשים בחזקת חיים, ודינם כליסטים שבאין לשלול ולבוז, ואין להם פנאי להרוג אם אין מתנגדים להם. אבל במאירי כ"ז סע"ב, עמ' 110 (הוצ' שנייה, עמ' 115): ולעניין משנתנו, בתלמוד המערב חלקו בה וכו', שבכרכום של מלכות אחרת שהם כליסטים, אין נותנין עליו חומרי חיים כלל וכו', והדברים נראין. וכן בס' חוה לר"י הנ"ל: אבל כרקום של מלכות אחרת דינם כלסטים, ואם כבשוה בחזקת מתים הם. ולפ"ז נטלוהו ליסטין כדי להורגו, דינו כיוצא ליהרג בב"ד של גוים, ומשיאין את אשתו לשיטת רב יוסף בבבלי כ"ח ב'. והדברים תמוהים מאד, עיין בקרבן נתנאל על הרא"ש הנ"ל, אות ג'. ולא עוד אלא שאף בכרקום ביתר לא התירו את נשותיהם בלי עדות, וכמו שאמרו באבות דר"ן פל"ח, הוצ' שכטר, נ"ז סע"ב: אלא אלמנות ולא אלמנות, שלא ימצאו להן עדים להתירם להנשא, כגון ביתר שלא נמלט ממנה נשמה להתיר אשת איש.<sup class="footnote-marker">54</sup><i class="footnote">וברור שדין כרכום ביתר ככרכום של מלכות אחרת, וכרכום של אותה מלכות הוא בעיר שמרדה במלך, אבל לא במלכות, ופעמים וחס עליה, משום שאנשי מדינתו הם.</i> ועיין מ"ש לעיל ח"ה (כתובות), עמ' 178 ואילך.<br>ברם פירוש הראשונים ז"ל קשה מאד, וכבר ראו בק"ע ובפ"מ כאן שהחילוק בין כרקום של אותה מלכות לבין כרקום של מלכות אחרת אינו שייך למשנתנו כאן כלל אלא בא באשגרה מן הירושלמי בכתובות פ"ב ה"י, כ"ו ע"ד, ודווקא בשבויה נתנו חילוק זה, עיין בשי"ק כאן, ד"ה ובלבד. וברור שכן הבין באו"ז ח"א סי' תשל"ה הנ"ל, שהביא את הירושלמי ודלג על החילוק הנ"ל בעניין שלנו, עיי"ש. וכנראה ששאר הראשונים דימו את העניין שלנו לעניין שבויה, וכל מה שאמרו בכתובות שייך גם לעניין שלנו. וכן הבין בשדה יהושע כאן למשנתנו (פ' ע"ג) שנתן חילוק זה, והוסיף: וכן כתב הרמב"ם ז"ל, ובוודאי כיוון לר"מ פי"ח מה' איסורי ביאה הכ"ט, עיי"ש.<br>ואיך שיהיה ברור שגירסת כי"ע משובשת, ואין לה על מה לסמוך. ובדרך השערה נראה שכתב הסופר באשגרה מלהלן ע"ז פ"ו (כי"ע פ"ה) ה"ה: שטפה נהר או שנטלוה ליסטין.<sup class="footnote-marker">55</sup><i class="footnote">ועיין גם תו"כ קדושים פ"ד ה"ח, פ"ט ע"א, ובבלי סנהדרין ע"ג א'.</i> והואיל וראה ברישא: "<b>שלשה</b> הוסיפו עליהם", מחק בטעות "או ששטפו נהר" (במקום למחוק "או שנטלוהו ליסטין").
<small>57.</small> <b>עבד כהן שברח, ואשת כהן שמרדה וכו'. </b>כל הברייתא לעיל תרומות פ"י ה"ח, עמ' 161, יבמות פ"ט סה"ב, עמ' 28, עיין מ"ש שם במקומם. ועיין מ"ש לעיל פ"א ה"ה, שו' 36–38. 

Halakhah 13

<small>58-61.</small> <b>הולך גט זה לאשתו על מנת שתתן לאבא, ולאחי, מאתין זוזין, יכול לעשות שליח. על מנת שתתן לך מאתים זוז, אין יכול לעשות שליח, שלא האמין לכל אדם אלא לו. </b>וכ"ה בד. ובכי"ע: על מנת שתתן <b>לי</b> מאתים זוז וכו', והוא הוא, והכוונה שתתן לי על ידך וכו'. ובמשנתנו פ"ג מ"ה: המביא גט בא"י וחלה, הרי זח משלחו ביד אחר. ואם אמר טול <b>לי</b> חפץ פלוני לא ישלחנו ביד אחר, שאין רצונו שיהא פקדונו ביד אחר. ובבבלי כ"ט א': אמר ריש לקיש כאן שנה רבי אין השואל רשאי להשאיל, ואין השוכר רשאי להשכיר, אמר לו ר' יוחנן זו אפילו תינוקות של בית רבן יודעים אותה, אלא זימנין דגיטא נמי לא הוי, דנעשה כמי שאומר לה אל תגרשה אלא בבית וגירשה בעלייה, אל תגרשה אלא בימין וגירשה בשמאל וכו'.<sup class="footnote-marker">56</sup><i class="footnote">ר' יוחנן תפס דוגמאות מן ההוה, וכן אמרו לעיל שבת פ"ו הי"ז, עמ' 25: והמקדש ביתרי, <b>והמשלח </b>ביתרי וכו', הרי זו מדרכי האמורי. וכבר כתבנו לעיל ח"ג סוף עמ' 80 ואילך, שיש שחשבו את היד הימנית לבת מזל, ויש שחשבו את השמאלית לבת מזל. ויש שרצו לצאת את כל הדעות, וקדשו בשתי הידים, וגרשו בשתי הידים, עיי"ש. ולפיכך אם אמר אל תגרשה אלא בימין וגרשה בשמאל יש כאן קפידא. ומדברי ר' יוחנן כאן רואים שהיתה קיימת אמונה טפלה שהבית בר מזל והעלייה היא ביש גדא, ויש כאן קפידא. ואף כאן מקפיד הבעל שיהא מקבל את החפץ בשעה שהוא נותן את הגט. ועיין מ"ש ב"פרקים" ה"א, הוצ' מכון שוקן, עמ' 100.</i><br>והנה בכל מקום שאמר ריש לקיש "כאן שנה רבי" יש כאן אף מעין צליל תמיהה.<sup class="footnote-marker">57</sup><i class="footnote">ועל סיגנון זה בפי אמוראים אחרים, עיין בקונקורדנציא של קוסובסקי כי"ח אות כ' (כ'-כלל), עמ' 9, ערך "כאן שנה רבי".</i> וכן אמר ר"ל בבבלי ב"ק נ"ה א': כאן שנה רבי תרנגול טווס ופסיוני כלאים זה בזה. והכוונה שבמקומו העיקרי בכלאים לא הזכיר רבי במשנתו עופות,<sup class="footnote-marker">58</sup><i class="footnote">וכן מביא ביד מלאכי כללי הכף סי' שמ"א בשם מגיני שלמה "דלשון זה מורגל היכא דאין זה מקום הדין, אלא אגב אורחא קמ"ל נמי האי דינא". ועיין גם בירושלמי דמאי פ"ד סה"ד, כ"ד ע"א: אמר רב חסדא כאן שנינו שאסו' לחבר שיאכל בסעוד' שאין לו שם. וכן להלן שם פ"ו ה"ח, כ"ה ע"ד: אמר רב חסדא <b>כך </b>(צ"ל: כן-כאן. וכ"ה: "<b>כאן </b>שנינו" וכו" בריבמ"ץ ובנוסח הרש"ס, ועיין להלן הערה 59) שנינו שהכשר נקרע צנוע.</i> ושנה את ההלכה בב"ק.<sup class="footnote-marker">59</sup><i class="footnote">עיין בירושלמי שם ספ"ה, כגירסת שרי"ר, עמ' 242: ר' שמעון בן לקיש א' משנה תמימה שנה רבי, וכן היה ועוף כיוצא בהם. א' ר' יוחנן ואנה אייתייה מן דבית לוי תרנגול עם הפסייני וכו'. ואף כאן הכוונה שהביא את ההלכה מדבית לוי ששנה בדייתא זו בכלאים, וריש לקיש אמר שאין צורך בזה. ואף רבי שנה כן, אלא <b>שלא </b>במקומו. ועיין במקבילה בכלאים פ"א ה"ו. כ"ז ע"א.<br>ובמבוא לנוה"מ, עמ' 287, פירש מהרי"ן אפשטין שריש לקיש "כבן זמנו אילפא, חילפא (תענית כ"א א', ירושלמי קידושין פ"א, נ"ח ע"ד), מחפש למצוא רמז במשנתנו להלכה של ברייתא: 'כאן שנה רבי', כאן רמז רבי להלכה המפורשת בברייתא... בשם 'תני ר' חייה' (תוס' ב"מ פ"ג א')". ועיי"ש, בהערה 2, שציין לדברי הר"ח בשטמ"ק ב"מ כ"ט ב'. ועל עיקר הדברים כבר עמד ר"ן גאון בהקדמתו לס' המפתח, הוצ' גאלדענטהאל ג' ע"א. ומהרי"ן אפשטין דן שם בסוגייא שלנו בגיטין כאן, והביא גם את הבבלי והירושלמי ב"ק עיי"ש. ולדבריו אין הבדל בין "כאן שנה רבי" לבין "כך שנה רבי" (בכמה מקומות אפשר ש"כך" אינו אלא שיבוש קטן של "כן"-"כאן", עיין כריתות י"ח ב' בד"ו, ומ"ש להלן בסמוך. וכן מה שהביא מהרי"ן אפשטין בעמ' 811 מה' ראו שתרגם לעברית "<b>כך </b>שנה רבי" במקום "<b>כאן </b>שנה רבי" שבמקור, הרי יתכן ויתכן שהיתה לפניו הגירסא "כן" שנה רבי. ותרגם "כך" במקום "כאן". ועיין גם לעיל הערה 58). ולא נתחוורתי בדבריו ז"ל, ולא עוד אלא שהביא שם גם את הגמרא בשבועות וכריתות, ולא השגיח שהדברים אמורים על ברייתא ולא על משנה. אמנם בעמ' 811 כתב: "ר"ל לא אמרה על דברי רבי שבברייתא אלא על <b>סתם משנתנו </b>כריתות פ"ד מ"ב (כשם שהוא מביא חטאת וכו')", ובהערה 1 שם: "בד"ו רפ"ב אמר רבי זירא <b>כך </b>שנה רבי, ולהלן שם: וכן אמר ריש לקיש וליתא 'כאן שנה רבי ידיעות ספק מחלקות', ולא היה אף לפני ר"ג בפירושו, עי' שם". והיא פליטת הקולמוס, שכן גם בר"ו רפ"ב ובפי' ר"ג כ' א' הגירסא היא כמו שהיא לפנינו (חוץ מן הגירסא "כך"), ולא יתכן אחרת, שהרי כל הסוגייא שם (בכריתות ובשבועות) מדברת בידיעות ספק, ואף שלא נודע לו בנתים שחטא בוודאי, חייב שתי חטאות כבשתי העלמות, ואינו עניין כלל למשנתנו שם. ובמשנתנו מדברים בידיעת וודאי, וכבר שנאה רבי שם בפ"ג מ"ב שדווקא בהעלם אחר אינו חייב אלא חטאת אחת, עיי"ש. ודברי ר' זירא (כריתות י"ח רע"ב) ודברי ריש לקיש שם בהכרח עונים על הברייתא ולא על משנתנו, עיי"ש. וכן יוצא ברור מקושיית התלמוד (שם סע"ב): אלא לריש לקיש חטאת באשם מיבעיא ליה.</i> וכן בשבועות י"ט ב' (כריתות י"ח ב'): <b>תניא</b> וכו' רבי אומר כשם שמביא חטאת על כל אחד ואחד, כך מביא אשם תלוי על כל אחד ואחד וכו' ואמר ריש לקיש כאן שנה רבי ידיעות ספיקות מתחלקות לחטאות. ואף כאן הכוונה שרבי לא שנה את העיקר שידיעות ספיקות מחלקות (והרי חטאות הן מרובות יותר מאשמות תלויים), אלא דרך אגב אמר "כשם שמביא חטאת" וכו'. וכן ביבמות מ"א א': אמר ריש לקיש כאן שנה רבי אחות גרושה מדברי תורה וכו'. ואף כאן הכוונה שהלכה זו נאמרה במשנה דרך אגב, ולא שנה אותה בריש כריתות: ועל אחות אשתו, ואפילו נתגרשה, או בין חצרות ביבמות פ"א: ואחות אשתו, ואפילו נתגרשה.<br>והערות אילו גם בירושלמי, אלא בסיגנון אחר קצת. וכ"ה בירושלמי שביעית רפ"ב, ל"ג ע"ג: וכן (=וכאן) אתינן מתני<sup class="footnote-marker">60</sup><i class="footnote">כ"ה בכי"ר. ולפנינו בטעות: מתניתא.</i> ר' מאיר כבית שמאי וכו', כלומר, וכי כאן באנו לשנות את הדברים? וכן להלן שם פ"ד סה"ה, ל"ה סע"ב: וכן אתינן מתני ר' יוסי הגלילי כבית שמאי וכו'. וכן במעשרות פ"ג ה"ג, ו' ע"ג: <b>וכה</b> אתינן מתני<sup class="footnote-marker">61</sup><i class="footnote">כ"ה בכי"ל, ובד"ו בטעות: מתני'.</i> משום אוכל עראי בשדה והוא פטור. ואף כאן הכוונה וכי כאן (כלומר, בדברי רבי שבריש ההלכה) המקום ללמדנו על עראי בשדה, עיי"ש.<br>ולפיכך נראה שריש לקיש העיר כאן כדרכו, בסיגנון הבבלי, שכאן שנה רבי את ההלכה אין השואל רשאי להשאיל וכו', ועיקר מקומה אינו כאן. וע"ז ענה לו ר' יוחנן, שהגט תלוי בהלכה זו. ובירושלמי פ"ג ה"ה, מ"ה ע"א: לית הדא פליגא על ר' יוחנן, דר' יוחנן אמר שומר שמסר לשומר הראשון חייב. ר' בא בריה דר' חייה משום תנאי גיטין וכו'. ואף הרשב"א (כ"ט א') העתיק את הירושלמי כגירסא שלנו ופירש "לית הדא פליגא" בניחותא, והוא קשה מאד. ובדרך השערה נ"ל שיש כאן השמטה ע"י הדומות, וצ"ל: לית הדא פליגא על דר' יוחנן דר' יוחנן אמר שומר שמסר לשומר הראשון חייב, [וכה אתינן מתני שומר שמסר לשומר הראשון חייב].<sup class="footnote-marker">62</sup><i class="footnote">בדוחק יש לפרש גם בלי הגהה, וכמו שפירשנו על פי הגהתי, אבל הסיגנון בירושלמי פ"ז שהבאנו להלן בסמוך (בפנים), ד"ה והנה ממש, מקיים את ההגהה.</i> והכוונה היא שאם נאמר שבכל מקום אסור לשומר הראשון למסור לאחר, הרי פשיטא שלא ישלחנו ביד אחר, וכי כאן באנו לשנות דיני שומרין? ובעל כרחינו אנו אומרים שבכל מקום שומר שמסר לשומר השני חייב, והראשון פטור מפני שמסרו לבן דעת, אבל כאן אנו מחמירים משום חומרא דגיטין. וע"ז ענה ר' בא בריה דר' חייה "משום תנאי גיטין", כלומר, עיקר הטעם הוא משום תנאי, ואפילו בדיעבד אינו גט, וכמו שממשיך הירושלמי: מה נפק מביניהון קידם הבעל ונטלה, אין תימר משום תנאי גיטין יאות, אין תימר שאין רצוני שיהא פקדוני ביד אחר, הרי אין פקדונו ביד אחר. ולפי תירוץ זה הטעם "שאין רצונו שיהא פקדונו ביד אחר" אינו אלא באור למה יש כאן קפידא מצד הבעל, אבל קפידא זו הוא תנאי בגט, ואפילו קידם הבעל ונטל את החפץ, לא נתקיים התנאי והגט בטל. וזו היא מעין מאמר ר' יוחנן בבבלי שרבי לא בא כאן ללמדנו שאין שומר מוסר לשומר, הלכה שאפילו תינוקות של בית רבן יודעים אותה, אלא זימנין דגיטא נמי לא הוה וכו', כלומר, כאן יש תנאי גיטין, ואפילו בדיעבד הגט בטל.<sup class="footnote-marker">63</sup><i class="footnote">אלא שהירושלמי והתוספתא, עיין להלן, לא נחתו לחילוקים של הבבלי.</i> וריש לקיש אמר שם כעין שאמרו בירושלמי (לפי הגהתי): וכא אתינן מיתני וכו'. ונשארו לנו הדים מבתי המדרש שבא"י.<br>והנה ממש כסיגנון זה להלן בירושלמי פ"ז ה"ה, מ"ט ע"א: אמר ר' יודן בשאבדה באונס אנן קיימין, עשו אותה כמתנה שומר חנם להיות פטור מן השבועה. א"ר יוסה וכא אתינן מיתני [מתנה] שומר חנם להיות פטור מן השבועה וכו', כלומר, וכאן באנו לשנות דיני שומרין? רבנן אמרין אחת זו ואחת זו משום תנאי גיטין. והוא בדיוק ע"פ הדרך שהגהנו בסוגייא כאן.<sup class="footnote-marker">64</sup><i class="footnote">והפירוש הנכון בסוגייא שם הוא באו"ש פ"ח מה' גירושין ה"א, שר' יודן היה קשה לו למה נותנת את דמיה של האיצטלה כשאבדה, והרי רשב"ג בעצמו אומר (שם סמ"ו): כל עכבה שאינה הימנה הרי זה גט, ולמה נותנת את דמיה? ולפיכך פירש ר' יודן שהאיצטלא אמנם אבדה באונס, אבל עשו אותה כמתנה שומר חנם להיות פטור מן השבועה. והתנאי כאן אינו מובן כלל. והגיה באו"ש הנ"ל: עשו אותה כמתנה שומר חנם להיות כשואל, וזו היא הגהה מוכרחת ע"פ העניין, אבל היא יותר מדאי ביד חזקה. ונראה שצ"ל בירושלמי: כמתנה שומר חנם [ל]להיות (-לא להיות, עיין מ"ש לעיל ח"ב, חלה, עמ' 794, העדה 17, ח"ו, עמ' 166, בעוד כ"מ) פטור (מן) בשבועה. וממילא אף באונס צריך לשלם את הדמים, ומשום כך משלמת את דמיה. וע"ז שואל ר' יוסה, וכי כאן המקום ללמד שהשומר יכול להתנות [ל]להיות (-לא להיות) פטור בשבועה? ורבנין אמרו שלא מדיני שומדין אתינן עלה, אלא משום תנאי גיטין, ובין שאבדה בפשיעה ובין שאבדה באונס אינו גט עד שתתן את דמי האיצטלית, עיין באו"ש שם.</i><br>ואף בתוספתא כאן שנו בפירוש שיש כאן תנאי "על מנת", ואם לא יקיים את התנאי פשוטו כמשמעו, אינו יכול לעשות שליח, והגט אינו גט. ולפי דרכנו למדנו שבתנאי "על מנת שתתן לאבא" וכו' יכול לעשות שליח, ואין חוששין שמא לא ידקדק השני וישנה, כמו שפירש במנ"ב, ועיין בעיטור בכורים. וכן מוכח מכאן שאין הבדל בין חפץ לבין מעות. ובשניהם קיים הדין שאין רצוני שיהא פקדוני ביד אחר, משום "שלא האמין לכל אדם אלא לו", ועיין גם בבבלי ב"מ ל"ו ב'. וכן מוכח בבבלי כאן י"ד א'. ועיין במהרש"א שם ובקרבן נתנאל על הרא"ש פ"א סי' י"ט, אות ו'. ועיין טור אה"ע סי' קמ"א ובשו"ע שם סע' נ"א, בב"ש שם ובשו"ת הריב"ש סי' שט"ז.
<small>61-62.</small> <b>אמר לו הולך גט זה לאשתי, יכול לעשות שליח. את הולך גט זה לאשתי, אין יכול לעשות שליח, שלא האמין לכל אדם אלא לו. </b>כ"ה בד ובכי"ע ובליקוטין הנ"ל<sup class="footnote-marker">65</sup><i class="footnote">לעיל פ"א, הערה 5.</i> (אלא שבשניהן: לאשתו... לאשתו). ובכי"ו נשמטה בבא זו ע"י הדומות. ובבבלי כ"ט א' הובאה ברייתא זו, ושנו שם בסיפא: ר' שמעון בן גמליאל אומר בין כך ובין כך אין השליח עושה שליח. ואמרו שם (לפי אוקימתא אחת) שאם חלה הראשון אף לרשב"ג שליח עושה שליח, ומשנתנו הנ"ל כרשב"ג, ולת"ק שליח עושה שליח אפילו לא חלה. וכן משמע לעיל פ"א ה"א, שו' 8 ושו' 8–9, עיין מש"ש. 

Chapter 3



Halakhah 1

<small>1-2.</small> <b>המלוה מעות את הכהן, ואת הלוי, ואת העני, ומתו, צריך ליטול רשות מן היורשין. </b>וכ"ה בד ובכי"ע. וכן מעתיקים במלחמות להרמב"ן ספ"ג ובחי' הרשב"א ל' ב' בשם התוספתא. ובמשנתנו פ"ג מ"ז: המלוה מעות את הכהן ואת הלוי ואת העני להיות מפריש עליהן מחלקן, מפריש עליהן בחזקת שהן קיימין, ואינו חושש שמא מת הכהן, או הלוי, או העשיר העני (כלומר, אפילו אם הוא קיים). מתו, צריך ליטול רשות מן היורשין. ועיין מ"ש לעיל ח"א (תרומות), סוף עמ' 305 ואילך.<br>ומלשון התוספתא ברור שנטילת רשות מן היורשין מועילה בכל השלשה, ואפילו עני בכלל. אבל במשנתנו הלשון סתומה, ואפשר לפרש ש"מתו" עונה על הכהן והלוי גרידא שנזכר חשש מיתה אצלם, אבל לא לגבי העני. והנה לעיל שם במשנה (פ"ג מ"ד) ולהלן שם (פ"ג מ"ח) לא שנו אלא "שהן בחזקת קיימין" ולא אמרו: אין חוששין וכו', שהרי פשיטא שאם הם בחזקת קיימין, אין חוששין שמא אינן קיימין. ובהכרח עלינו לומר שהבבא האמצעית: ואינו חושש שמא מת הכהן וכו' לא נשנית אלא משום "העשיר העני" שאינו בכלל "בחזקת שהן קיימין". ברם בירושלמי פ"ג ה"ז, מ"ה ע"א, אמרו: לית כאן אינו חושש, אבל חושש הוא שלא יעשיר העני ותני כן<sup class="footnote-marker">1</sup><i class="footnote">צ"ל: <b>ותנינן</b>, כמו שהגהנו להלן בפנים.</i> וכו'. ולפי מסורת הירושלמי כל הבבא האמצעית מיותרת לגמרי.<sup class="footnote-marker">2</sup><i class="footnote">והירושלמי חולק על הבבלי ל' ב', משום ש"העשיר העני" אין כוונתו העשיר כר' אלעזר בן חרסוס, אלא שמא יש לו מאתים זוז (פאה פ"ח מ"ח), או אפילו חמשים זוז והוא נושא ונותן בהם (שם מ"ט). ועיין בהגהות יפה עינים ל' ב'.</i> אבל בירושלמי לא כיוונו כלל להגיה את משנתנו וכוונתו ב"לית כאן" שאין הלכה כמשנתנו זו, אינה משנה, כרגיל בירושלמי, עיין מ"ש מהרי"ן אפשטין במבוא לנוה"מ, עמ' 262 ואילך, והדברים ידועים לכל מי שמכיר יפה את סיגנון הירושלמי. ולפי הירושלמי הכניס רבי באמצע המשנה העתיקה משנת תנא אחר, שאין הלכה כמותה. והמשנה העתיקה שנתה במשנה זו כמו בשאר המשניות כאן: מפריש עליהן בחזקת שהן קיימין. מתו צריך ליטול וכו', כעין משנת התוספתא, ולא הוסיפה עליה התוספתא אלא דברי רבי שבסמוך. ובגידולי תרומה שער ס"ה ח"ג סי' ב' שואל: למה לא שנו במשנתנו בקיצור: ואינו חושש שמא מתו, או העשיר העני. מתו צריך ליטול רשות וכו'. והוא מתרץ שלוא שנו כן היה משמע שאף העני בכלל "מתו", ויורשיו נותנים רשות, ומשום כך לא כללה משנתנו את העני בכלל "מתו", משום שאם מת אין יורשיו, אפילו עניים, יכולים לתת רשות, כשיטת הירושלמי שנביא בסמוך.<br>וכבר אמרנו שמלשון התוספתא כאן ברור שרשות היורשין מועילה אף בעני. וכן היא שיטת הר"מ בפיה"מ במקומו ובפ"ז מה' מעשר ה"ז, וכ"ה דעת תוספות רי"ד ל' א' ור' שמואל הסרדי בס' התרומות שער ס"ה ח"ג סי' ב'. וכן נראה דעת כל המפרשים שסתמו את דבריהם ולא חילקו בין כהן ולוי לבין עני. והיא גם דעת רש"י, אלא שקיצר, עיין בשי"ק בסוגיין, ד"ה כהדא. ובלשון רש"י אין לדקדק בדקדוקי עניות.<br>הראשון הוא הרמב"ן, בתשובה לר"ש הסרדי<sup class="footnote-marker">3</sup><i class="footnote">ספרן של ראשונים, הוצ' ר"ש אסף, מק"נ ירושלים תרצ"ה.</i> סי' ס"ח, עמ' 101 (ובס' התרומות הנ"ל), ובמלחמות ספ"ג, שהביא את הירושלמי בסוגיין: ביורשי כהונה ולויה היא מתניתא, אבל ביורשי עני אין <b>עוני</b><sup class="footnote-marker">4</sup><i class="footnote">כ"ה בתשובה ובספר התרומות הנ"ל ובראשונים שהעתיקו מן הרמב"ן. ובמלחמות: אין <b>לעוני </b>וכו'. ובירושלמי שלפנינו: אין לעני, קרי לעני-בחולם, לעניות.</i> נחלה. וממנו אצל תלמידיו והבאים אחריו (הרשב"א, הריטב"א ונ"י). ואעפ"י שרבותינו, הרמב"ן והרשב"א, הביאו גם את הרישא של התוספתא כאן שבה מפורש שלא כשיטתם, לא הביאוה אלא משום הסיפא, משום דברי רבי להלן, שהתוספתא כאן מגלה באופן ברור שרבי מדבר בנטילת רשות מן היורשין ולא בהלוה בפני ב"ד שבא בתוספתא אחרי דברי רבי, והוא שלא כפירוש בעל המאור והתוספות. אבל ביחס ליורשי עני לא השגיחו בתוספתא, משום דברי הירושלמי המפורשים והסבירים (עיין ההסבר בריטב"א למשנתנו), ושאין סתירה לדבריהם ממשנתנו, ורשות היורשין שבמשנתנו היא רק באלו ששייך בהם ירושה.<br>ואשר לשיטת הר"מ ברור שלא נעלם ממנו הירושלמי במקומו, אלא שסבר שהירושלמי חולק כאן על הבבלי. וכ"ה פשוטו של הירושלמי. ולעיל שם אמרו (על משנתנו הנ"ל): דר' יוסי היא וכו', כלום אמר ר' יוסי לא בקיים, ברם הכא עד כדון בעי מיזרע. ר' אבהו בשם ר' יוחנן במכרי כהונה ולויה היא מתניתא. והא תנינן עני, ויש מכר לעני וכו' כשהלוהו על מנת כן, הא לא הלוהו על מנת כן לא.<sup class="footnote-marker">5</sup><i class="footnote">והוא כדעת ר' יהודה ור' יוסי ור' שמעון בתוספתא דמאי ספ"ז, עמ' 100, עיי"ש בבאור הקצר, וכפירוש הרמב"ן והרשב"א כאן. ואני מבטל מש"ש בבאור הארוך ח"א, עמ' 279–289, עיין מ"ש להלן שורה 6–7, ד"ה ולעיל דמאי.</i> ולכאורה דברי הירושלמי תמוהים מאד, שאם נדחו שני הפירושים למשנתנו נשארת השאלה כיצד היא מתפרשת? ברם הירושלמי לא שאל כאן כלל כיצד מקיים בעה"ב מצות נתינה בשעת ההפרשה, שהרי על שאלה זו התשובה "דר' יוסי היא", היא תשובה מסלקת, ואיך אפשר לשאול על תשובה זו "עד כדון בעי מיזרע". והעניין מחייב שמתחילה סבר הירושלמי שהלואה לכהן, לוי ועני, מותרת בשעה שהכרי הממורח כבר בעולם, ודינו כאילו קונה ממנו את המעשר שכבר נתן לו, אבל אם עדיין לא זרע הרי כבר נתחייבו הכהן וכו' לשלם, ונראה כאילו בעה"ב מנכה במעשרות מחוב ישן, אעפ"י שמתחילה לא הלוהו על מנת כן, ומדברי משנתנו "מפריש עליהן בחזקת שהן קיימין" משמע שהלוה להם הרבה זמן לפני ההפרשה. ודחה ר' זעירא את השאלה ופסק שמותר לנכות, אעפ"י שלא הלוהו על מנת כן, כת"ק בתוספתא דמאי ספ"ז.<br>וביחס לדברי ר' יוחנן "במכרי כהונה ולויה היא מתניתא" נדחו דבריו שהרי אין מכר לעני, והמפרשים נדחקו בפירושו.<sup class="footnote-marker">6</sup><i class="footnote">ועיין גם בשי"ק, ד"ה והא. וקשה לקבל את פירוש המפרשים, עיין מ"ש לעיל ח"ז (נדרים). עמ' 495, ד"ה ובמעשר עני.</i> אבל קרוב לוודאי בעיני שמכרי כהונה ולויה היה מוסד קבוע וידוע להם, שכנראה עברו גם מאב לבן,<sup class="footnote-marker">7</sup><i class="footnote">עיין בגליוני הש"ס לד"י ענגיל כאן ל' ב', ד"ה במכירי כהונה.</i> ולפעמים לא שאלו את דעת בעה"ב, כפי שמוכח מן הירושלמי סוף מע"ש, נ"ו ע"ד (סוטה פ"ט הי"א כ"ד ע"א): שליש למכרי כהונה ולויה, ושליש לאוצר, ושליש לעניים ולחבירים שהיו בירושלים. ומן העניין משמע שמן האוצר היו נותנים שליש למכרי כהונה ולויה ושליש לעניים ולחבירים שהיו בירושלים, ושליש היה נשאר באוצר. ובאמת לא שמענו בשום מקום "מכרי עוני",<sup class="footnote-marker">8</sup><i class="footnote">ועיין רשב"ם בפירושו על התורה דברים י"ח, ח'.</i> ובפרט לשיטת הירושלמי שהבאנו לעיל שחוששין שמא העשיר העני, שעשירות של מאתים זוז מצויה.<sup class="footnote-marker">9</sup><i class="footnote">ואף אם אדם רגיל לתת מעשר עני לעני מיוחד עדיין אינו ממכרי עני, ומכת פרושים יכולה לפגוע בו בכל עת ובכל זמן, עיין ירושלמי פאה פ"ח ה"ח, כ"א ע"א, סוטה פ"ג ה"ג, י"ט ע"א.</i><br>והירושלמי סובר כשם שאין מכרי עוני כך אין יורשי עוני, והבבלי חולק בשניהם. ובמאירי כ"ט ב', עמ' 121 (הוצ' שנייה, עמ' 126) מעתיק: ובתלמוד המערב שנו על רב (כלומר, על שיטת רב בבבלי ל' א') והא תני עני, ויש מכר לעני, <b>אלא מזכה להם</b> וכו'. ואינני מאמין שהיתה לפניו גירסא כזו בירושלמי, וכנראה שהם דברי עצמו, והירושלמי לא נגע כלל בשאלה כיצד יוצא ידי חובת נתינה, וכמו שאמרנו לעיל. ולר"ש בן לקיש שמעמיד את משנתנו כר' יוסי אין כלל שאלה, שהרי בשעת ההפרשה כבר התרומה קיימת,<sup class="footnote-marker">10</sup><i class="footnote">עיין מ"ש לעיל בסמוך, ד"ה ואשר לשיטת.</i> ואפילו לר' יוחנן שמעמידה במכרי כהונה ולויה, אין קושיא מעני, שהרי יכול לזכות לו שלא בפניו ע"י אחר, וכמו שכתב המאירי, והירושלמי לא ירד כאן כלל לשאלה זו של מצות נתינה, שכ"ה מתרצה במזכה ע"י אחר בכגון דא, עיין ירושלמי תרומות פי"א ה"ז, מ"ח רע"ב, ועיי"ש גם פ"ו סה"א, מ"ד ע"ב. והרמב"ן וסייעתו סוברים שמה שאמרו במשנתנו "מתו צריך ליטול רשות מן היורשין" בדבר ששייך בו ירושה אנן קיימין, אבל אין עוני נחלה, ולא דברו בעני, ואין לנו ראייה שהבבלי חולק על הירושלמי, ועיי"ש בריטב"א בהסבר דברי הירושלמי.
<small>2.</small> <b>אילו הן היורשין, ר' אומ' כל שירשו. </b>וכ"ה בד, במלחמות וברשב"א הנ"ל. ובכי"ע: כל שירשים. ומן הלשון "כל שירשו" משמע לכאורה אפילו ירשו מטלטלים, משום מצוה לפרוע חוב אביהם.<sup class="footnote-marker">11</sup><i class="footnote">עיין בבלי כתובות צ"א ב' ותוספות ב"ב קנ"ז א', ד"ה מצוה.</i> אבל בבבלי ל' ב': תניא רבי אומר יורשין <b>שירשו</b>. ומי איכא יורשין דלא ירשי (כלומר, שהרי לא אמר רבי: כל הראויין ליורשו). אלא אמר ר' יוחנן שירשו קרקע, ולא שירשו כספים. וכ"ה גם שיטת הירושלמי בפ"ג ה"ז, מ"ה ע"א. ואם לא ירשו קרקע אינם יכולים לתת לו רשות להפריש, עיין ברמב"ן וברשב"א, ומ"ש לעיל ח"א (דמאי), עמ' 279 ואילך. והרמב"ן, הרשב"א, הריטב"א והמאירי בסוגיין הסתייעו מן התוספתא כאן שדברי רבי עונים על הרישא של משנתנו, על "מתו", ולא על "הלוהו בפני בית דין", שלא נזכר בתוספתא אלא להלן. והוא נגד בעל המאור ספ"ג ותוספות ל' ב', ד"ה תניא, ותוספות הרא"ש שם, ועיין מ"ש להלן. 
<small>2-4.</small> <b>ר' ליעזר בן יעקוב אומ' המלוה מעות את הכהן, ואת הלוי, בפני בית דין, ומתו, מפריש עליהן ברשות אותו שבט. </b>וכ"ה בד ובכי"ע. וכע"ז בבבלי ל' א'. והרמב"ן והרשב"א הנ"ל העתיקו חלק מברייתא זו, כדי להוכיח שדברי רבי שלעיל אינם עונים על המלוה בבית דין שנשנית אחרי דבריו, אלא על נטילת רשות מן היורשין, בזמן שלא הלוה בבית דין, ובזה צריכים ליורשים שירשו קרקע.<br>ולשיטתם אם הלוה בפני ב"ד אין צורך ביורשים כלל, שהרי לדעתם יורשי עני אינם יכולים לתת רשות אפילו אם ירשו קרקע, ומשנתנו שנתה סתם שהמלוה בב"ד אינו צריך ליטול רשות, ואפילו עני בכלל, והוא כדברי ר' אליעזר בן יעקב ור' אחא, כמפורש להלן בסמוך. וממילא מוכח שהתנאים כאן אין חולקים על משנתנו אלא מפרשים אותה. וכן באמת מסיק הרשב"א ל' ב', ואחרי שהוכיח מן הירושלמי והתוספתא כפירוש הרמב"ן הוסיף: ולמה נעשה משנתנו חולקת עם ר' אליעזר בן יעקב, דמשנתו קב ונקי.<sup class="footnote-marker">12</sup><i class="footnote">יבמות מ"ט ב' ומקבילות, אלא שמשם מוכח שהכוונה לר' אליעזר בן יעקב הראשון, עיי"ש.</i> ולפ"ז אם הלוה בב"ד את הכהן, ואת הלוי, מפריש ברשות השבט, אפילו אם יורשי הלוה הם בני בתו ישראל, ואינו גרוע מעני, שאין לעוני נחלה לשיטתם. ואף לשיטת הר"מ וסייעתו שנותנים ירושה אף לעני הפירוש כן, שבהלוה בפני ב"ד אין צורך בירושה, ומפריש אף על כהן ולוי שיורשיהם הם ישראלים, ולעני על סמך שאר העניים, עיין להלן.<br>ולשיטת בעל המאור, התוספות ותוספות הרא"ש<sup class="footnote-marker">13</sup><i class="footnote">וכתב שם (ל' ב', סד"ה איכא): "ולת"ק כיון שאין עניי ישראל בעיר לא יפריש כלום". ומשמע מדבריו (שלא אמר "אינו יכול להפריש") שאינו צריך לחזור אחרי עניי עיר אחרת, אם אין עניים באותה עיר. ועיין ירושלמי פאה פ"ה סה"ג, י"ט ע"א (והגירסא שם בטוחה, שכ"ה גם בכי"ר ובשרי"ר, עמ' 39. ובנוסח הרש"ס הגיה מדעתו, כרגיל אצלו), בפירוש הרא"ף והרידב"ז במקומו (ואין לנטות מדבריהם). ועדיין לא שמענו משם אלא שמן הדין צריך לתת לעניי אותה העיר (ולא רק משום עניי עירך קודם, ולא יצא אם נתן לעניי עיר אחרת), אבל לא שמענו כלל שהוא יוצא בתיקון הטבל בהפרשה, ואינו מחויב לחזור אחרי (או לשמור בשביל) עניים אחרים. ולא אמרו כן אלא במתנות עניים שהן בעזיבה, עיין בבלי חולין קל"ד ב' ובירושלמי פאה פ"ח ה"א, כ' ע"ד.</i> שמפרשים את דברי רבי לעיל על הסיפא, על הלוהו בפני בית דין, וכאן אנו זקוקים ליורשים שירשו קרקע, הרי בהכרח שר' אליעזר בן יעקב ור' אחא להלן חולקים על משנתנו. וכן כתב בעל המאור ספ"ג בפירוש שלפי משנתנו אם אין לכהן ולוי יורשים כהנים ולוים, אלא בני אחיות ישראלים, אין מפרישין ברשותם, אפילו אם הלוה אותם בפני ב"ד. ובתשובת הראבי"ה שבאו"ז ח"א ה' צדקה סי' כ"ח, ט' ע"ג (והמעתיקים ממנו): ותניא ר' אליעזר בן יעקב אומר מתו מפריש וכו' משמע <b>לכאורה</b> דלא יפסיד המלוה או המפריש וכו'. ונראה שהוא מסתפק אם ר' אליעזר בן יעקב חולק על משנתנו (ואין הלכה כמותו), או מפרש, עיי"ש.
<small>4.</small> <b>המלוה מעות את העני, ומת, ברשות כל עניים. </b>וכן בד: את העני, ומת, מפריש עליהן ברשות כל עניין. ובכי"ע: המלוה מעות את העני בפני <b>בית דין</b> ומת וכו'. ובבבלי ל' א' המחלוקת הפוכה (וגורס כדברי ר"א בן יעקב מפריש עליו בחזקת עניי ישראל), אבל גם שם "בפני בית דין". ואף לפנינו הסיפא דבוקה לרישא, והכל במלוה בבית דין עסיקינן, והתוספתא קיצרה בלשונה, כפי שמוכח מגירסת כי"ו.<br>ובירושלמי פ"ג ה"ז, מ"ה ע"א: תני בר קפרא אין לך אדם שאינו בא לידי מידה זו, אם לא הוא, בנו, אם לא בנו, בן בנו. ובר קפרא לא אמר את דבריו למשנתנו כאן, אלא שנה בדרך כלל. וכן אמרו בוי"ר פל"ד י"ד, הוצ' ר"מ מרגליות, עמ' תת"ב: <b>ומבשרך לא תתעלם</b> (ישעי' נ"ח, ז') בר קפרא אמ' הוי רואה בשרו כבשרך. דתני בר קפרא אין לך אדם שאינו בא למדה הזאת וכו'. ועיין בבלי שבת קנ"א ב' ורות רבה פ"ה, ט'. וסוגיית הירושלמי הסמיכה את הברייתא של בר קפרא לסיפא של משנתנו ששנתה "ואם הלום בפני בית דין אינו צריך ליטול רשות". והכוונה שאפילו אם הלוה לעני (שאינו מפריש ברשות יורשיו, אם מת, ואפילו אם היורשים אף הם עניים) בפני בית דין, מפריש עליו ברשות כל העניים, משום שאפילו עשיר בא למדה זו, ואם לא הוא בנו וכו', ומכל שכן עניים שדואגים לבניהם ולבני בניהם שתהא הלואה מצויה להם. ופירוש המפרשים לא נראה בעיני, משום שדווקא בהלוה בפני ב"ד יש כח ביד ב"ד לתקן שמפריש אף על העני אף שאין עוני נחלה, אבל בהלוהו בפני עצמו, אם אומרים שאין עוני נחלה, וכפירוש הרמב"ן בהסבר הריטב"א, מה מועילה אומדנא שלנו, ומי נתן לו זכות למלוה להפריש ברשות יורשי העני, אפילו אם הם עניים. ואף לפי הירושלמי אין התנאים שבתוספתא כאן חולקים על משנתנו אלא מפרשים אותה, וכמו שהוכחנו לעיל שו' 2–4, ד"ה ולשיטתם.
<small>5.</small> <b>ר' אחא אומ' ברשות עניי ישראל. </b>ובבבלי הנ"ל: ר' אחי<sup class="footnote-marker">14</sup><i class="footnote">בכ"י ווטיקן: ר' אחא, בכ"י ארס: ר' אחאי. עיין בדק"ס של רמ"ש פלדבלום.</i> אומר בחזקת עניי עולם (בכי"ו שם: העולם). והמחלוקת הפוכה, ור' אליעזר בן יעקב סובר: בחזקת עניי ישראל. ועיין מ"ש להלן בסמוך.<br>וממשיך בבבלי הנ"ל: מאי בינייהו? איכא בינייהו עניי כותים. ובתס"ר ח"ב (ירושלים תפרח"י), עמ' 72, כתבתי שברייתא זו יש לה קשר עם התוספתא בב"ק פי"א ה"ג: האומר תנו מאתים דינר לעניים יתן לעניי העיר, ר' אחא אומר לעניי כל ישראל (כגירסת הבבלי כאן בדברי ר' אליעזר בן יעקב לעיל). ולהלן שם, עמ' 103, ציינתי לגירסת העיטור וכפו"פ שגרסו בדברי ר' אחא שם: לעניי <b>עולם</b>, והיא היא. אח"כ נתפרסם הספר גליוני הש"ס לר"י ענגיל (ניו־יורק תש"ט) והוא נשא ונתן כאן בתוספתא ב"ק הנ"ל ובדברי התוספות כאן ל' ב', ד"ה איכא, ותמה עליהן, עיי"ש.<br>ברם לפי פשוטה של ברייתא (בהשוואה ללשונו של ר' אחא בב"ק) משמע שהניגוד הוא כפשוטו, בין עניי ישראל לעניי העולם, אפילו כותים, וכפירוש הבבלי. אלא שפירושי המפרשים ז"ל לא התחוורתי בדבריהם, וכבר הקשו התוספות מאי נפקא מיניה למעשה, והם פירשו שלעניי ישראל כוונתו לעניי אותה העיר, ואף זה קשה מאד בין מצד הלשון, בין מצד העניין, כפי שהתקשה ר"י ענגיל בגליוני הש"ס לעיל. ולא עוד וכי כאן המקום למחלוקת אם כותים גרי אריות, או גרי אמת.<br>והנה לעיל בפאה רפ"ג, עמ' 50, שנו: אין נותנין מעשר עני לעניי גוים, עיין מש"ש בח"א, עמ' 158, ד"ה אין נותנין. וביחס לכותים שנו שם פ"ד ה"א, עמ' 55 (לעניין נאמנות על לקט שכחה ופאה): עניי כותים כעניי ישראל. ובמס' כותים פ"א ה"ז: והם נאמנים וכו', ועל <b>מעשר עני</b> בשעתו, ופירותיהן טבל כפירות הגוים וכו'. ומכאן שישראל היו נותנים לכותים מעשר עני, אם הכירו שהם ראויים לכך. ובזמן התנאים האחרונים והאמוראים הראשונים ראו את הכותים (לפי הזמן והמקום) או כגרים, או כגרים שחזרו לסורם. וכן אמרו בירושלמי כאן פ"א ה"ה, מ"ג סע"ג: אמר ר' יוחנן משום גרי אריות. וקשיא אילו מי שלא נתגייר לשום שמים וחזר ונתגייר לשום שמים, שמא אין מקבלין אותו. ועיין מ"ש לעיל ח"ד (פסחים), עמ' 486–487. ובמקום יישוב מעורב, והכותים נתנו מעשר עני שלהם לעניי ישראל, היו גם ישראל נותנים להם מעשר עני, ויצאו ידי חובת נתינת מעשר עני. ובסיגנון הבבלי הפירוש הוא ששניהם סוברים שכותים גרי אמת הם (אבל לא גרי צדק, שלא רצו להכנס לכלל האומה) ונותנין להם מעשר עני, ואין דינם כגוים.<br>ולפ"ז נראה שהפירוש בבבלי "איכא בינייהו עניי כותים" כוונתו למלוה לעניי כותים בפני ב"ד ומתו, אם יכול להפריש מע"ש על חזקת עניי ישראל, ולת"ק אין מפרישין אלא על חזקת קרובים, אעפ"י שלא ירשו, דומיא דכהנים ולויים שמפרישין בחזקת השבט, אבל כותים אינם קרובים לישראל, והיהודים קראו אותם במפורש "רחיקייא" (ירושלמי ע"ז פ"ג ה"א, מ"ב ע"ג), והם מחזיקים את עצמם לעם בפני עצמו,<sup class="footnote-marker">15</sup><i class="footnote">מה שאין כן גרי צדק שנדבקו בעם ישראל, עיין ירושלמי בכורים פ"א סה"ד, ס"ד ע"א. ומ"ש בשם הראשונים לעיל ח"ב, סוף עמ' 824 ואילך.</i> ולא עשו בהם תקנה אפילו על חזקת עניי כותים, ומי יודע אם איכפת להם לעניי כותים אם לא יקבלו עניים אחרים הלואה בשעת דחקם, ולא דברו אלא בבני אברהם יצחק ויעקב. אבל תנא בתרא סובר בחזקת עניי עולם, ועשו תקנה לכל העניים שנותנים להם מעשר עני, ואפילו כותים בכלל, ואפילו אינם קרובים. קצרו של דבר, התנאים נחלקו אם מפרישים בחזקת קרובים בלבד, או בחזקת כל העניים, וכל ההבדל ביניהם יהיה במלוה לכותי בפני ב"ד ומת (ולשיטת הר"מ במת, ואין לו יורשי קרקע), לחד מ"ד אין מפרישין עליו, מפני שאין לו קרובים בישראל, ולחד מ"ד מפרישין עליו בחזקת כל העניים שבעולם ואין צורך בקרובים, ואפילו עניי כותים בכלל.
<small>5-6.</small> <b>המלוה את העני והעשיר, אין מפרישין עליו, שאין מפרישין על האבוד, זכה עני במה שבידו. </b>כ"ה בכי"ע ובד. ובכי"ו בטעות: <b>ואת</b> העשיר. וכן בירושלמי פ"ג ה"ז, מ"ה ע"א: אבל חושש הוא שלא יעשיר העני, ותני כן (וצ"ל: ותנינן, שיבוש רגיל בירושלמי), המלוה מעות את העני <b>ואת העשיר</b> אין מפרישין עליהן וכו', נישמעינה מן הדא, המלוה מעות את העשי' ואת העני אין מפרישין עליהן, שאין מפרישין על האבוד, וזכה העני במה שיש בידו. והנה סוף הדברים בוודאי משובשים, והראבי"ה<sup class="footnote-marker">16</sup><i class="footnote">לפי המרדכי פ"ג סי' שס"ב, ודבריו לקוחים מן האו"ז. ובהגהות מרדכי ב"ב פ"ב סי' תרנ"ז הזכיר במפורש אז"ק (-אור זרוע קצר). ולפנינו באו"ז, ח"א ה' צדקה סוף סי' כ"ח, תשובת הראבי"ה מקוצרת.</i> והרמב"ן במלחמות מעתיקים משם: המלוה מעות את העני <b>והעשיר</b><sup class="footnote-marker">17</sup><i class="footnote">בשי"ק, ד"ה ותני כן, הביא את הגהות אשרי בסוף פ"ג כאן שהעתיק בשם הירושלמי: המלוה מעות את העני והעשיר וכו', ותמה עליו, למה לו להביא מן הירושלמי, והרי גם בבבלי מפורש כן. ברם הפיסקא בהג"א מן האו"ז היא, והכוונה לדברים שלהלן, ורבינו הביא חלק גדול מן הירושלמי כאן ובתוכו פיסקא זו, כמו שהוא גם במלחמות להרמב"ן.</i> אין מפרישין וכו'. ואף ברישא צ"ל: את העני <b>והעשיר</b>, ונשתבש שם כמו שהוא בכי"ו כאן, והסופר שלא נכנס לעניין קרא והעשיר (בקמץ תחת העי"ן), ותיקן באשגרה "ואת העשיר", והוא שיבוש ברור. והנכון בד ובכי"ע: את העני והעשיר (בד: והעשי'). וכן בבבלי ל' ב': העשיר העני אין מפריש עליו וכו'. ודייקו מכאן בירושלמי הנ"ל שאין בעל הבית יכול לחזור בו, שאם לא כן יחזור בו המלוה ויגבה את חובו, וכאן אמרו שהעני זכה במה שבידו. ולפנינו להלן בתוספתא הדברים נאמרו במפורש, שאין המלוה יכול לחזור בו, וכ"ה בבבלי ל' א' בברייתא שלהלן.<br>והנה בתוספתא ובירושלמי הנ"ל הזכירו כאן "שאין מפרישין על האבוד", אבל בבבלי ל' ב' הנ"ל לא נזכר כאן כלל "שאין מפרישין על האבוד", ומתוך העניין באן משמע שאפילו הלוהו בפני ב"ד והעשיר זכה העני במה שבידו, ואמרו בבבלי שם שהטעם שבהעשיר לא עבוד רבנן תקנתא משום שעשירות אינה מצויה. אבל כבר ראינו לעיל (שורה 1–2, ד"ה ומלשון התוספתא) שהירושלמי אומר בפירוש שחושש שמא העשיר העני, ולפ"ז עשירות של מאתים זוז מצויה. ואף בתוספתא לא נזכר שאינו חושש שמא העשיר העני. וטעם הירושלמי והתוספתא הוא, שהלוה בפני ב"ד מועיל שיהא כל השבט, או כל העניים, יורשיו,<sup class="footnote-marker">18</sup><i class="footnote">ואף שאין עניות נחלה, הדברים אמורים בעני יחיד, אבל אם כל עניי ישראל יורשיו, יש גם נחלה לעני.</i> אבל במקום שפקעה זכותו בחייו, אין כאן נחלה כלל, ואף הלואה בפני ב"ד אינה מועילה, ואינה עניין לעניות מצויה, או אינה מצויה.
<small>6-7.</small> <b>המלוה מעות את הכהן, ואת הלוי, ואת העני, מפריש עליהן בשער הזול וכו'. </b>וכ"ה בד. ובכי"ע: ואת העני להיות מפרישין עליהן בחזקת שהן קיימין אין השמיטה משמטתו וכו'. ונשמט שם בטעות "מפרישין עליהן בשער הזול". ובבבלי ל' א' הגי' כעין גירסת כי"ע, אלא ששם מסיים: <b>ופוסק</b> עמהם כשער הזול, ואין בו משום רבית, והסיקו: אף על פי שלא פסק, כמי שפסק דמי. ואין בו משום רבית. מאי טעמא כיון דכי לית ליה לא יהיב ליה, בי אית ליה נמי אין בו משום רבית. וכן מוכח מלשון התוספתא "מפריש עליהן בשער הזול", והיינו אם בשעה שהוציא לו את המעות היו הפירות זלים, נותן לו כשער ההלוואה, אעפ"י שבשעת ההפרשה הוקרו, וכן להפך, אם בשעת ההפרשה הוזלו נותן לו כשער ההפרשה. עיין בתוספות שם, ד"ה הא, ובחי' הרמב"ן והמאירי במקומו. ועיין בהשגות הראב"ד ברי"ף ספ"ג שחולק.<br>ולעיל דמאי ספ"ז, עמ' 100, שנינו: מפריש ישראל ברשות לוי, וברשות עני, ועושה חשבון באחרונה. ר' יהודה ור' יוסי ור' שמעון או' (=אוסרין, כמפורש בנוסח הדפוס), אלא אם כן נתן לו עישור. והפירוש ברישא הוא כפירוש בעל ח"ד ובעל מנחת יצחק שלדעת הת"ק מותר להפריש ברשות לוי וכו', אפילו לא הלוה להם על חלקם (וכדעת ר' זעירא בירושלמי כאן פ"ג ה"ז, מ"ה ע"א), ואשר לסיפא נראה שהכוונה היא: ובלבד שיעשה עמהם חשבון באחרונה, ואינו יכול ליטול את כל המעשרות בעד החוב, והיינו בפחות משער הקיים, משום שאחרי ההפרשה ברשותם אין הלוי והעני יכולים לחזור בהם, ובנתינת רשות בפחות מן השער יש כאן כהן המסייע בבית הגרנות, עיין בתוספות כאן, ד"ה ופוסק, ומ"ש בפני יהושע שם. ור' יהודה ור' יוסי ור' שמעון אוסרים להפריש על חלקן על סמך חוב, אלא אם כן נתן לו עישור[ו], ואח"כ יכול לנכות לו מחובו, אבל אסור להפריש על חלק הלוי או העני, אם לא הלוהו מתחילה, וכסתם התוספתא בתרומות פ"א הי"ד. ואני חוזר בי מפירושי לעיל ח"א (דמאי), סוף עמ' 279 ואילך.
<small>7.</small> <b>ואין שמטה משמטתו. </b>ופירשו בבבלי שם: דלא קרינן בו לא יגוש (דברים ט"ו, ב'). 
<small>8.</small> <b>אם רצה לחזור לא יחזור. </b>וכ"ה בד. וכע"ז בבבלי ל' א'. אבל בכי"ע: אם רצה להחזיר יחזיר. ולפי גירסת כי"ע הכוונה ללוה, שאם רצה הלוי וכו' להחזיר את החוב יחזיר, או שרצה לחזור בו (ורגיל בתוספתא "להחזיר" במקום "לחזור") יחזור. והיא היא. וכן הסיקו בבבלי שם: אבל כהן בבעל הבית, אם בא לחזור חוזר. ובירושלמי פ"ג ה"ז, מ"ה ע"א, דייקו מן המשנה עצמה ("צריך ליטול רשות מן היורשין") שהלוה יכול לחזור בו, שהרי בלי רשות היורשין אינו יכול להפריש, משום שהם יכולים לומר נפרע לך את החוב ולא יצאת ידי חובת נתינה בהפרשת המעשרות לעצמך. ומן הברייתא שלעיל (שאם העשיר העני זכה במה שבידו) דייקו שאין המלוה יכול לחזור בו, שאם לא כן אם העשיר העני יחזור המלוה מכל העסק, ויגבה מן העני שהעשיר. ולא היתה לפניו הברייתא שלפנינו כאן (בגי' כי"ו וד) שמפורש בה שאין המלוה יכול לחזור. 
<small>8-9.</small> <b>אם נתיאשו מהן אין מפרישין עליהן, שאין מפרישין על האבוד. </b>וכע"ז גם בבבלי הנ"ל. ובנידון שלנו שהחוב מצומצם על התבואה של אותה שנה אין על הלוה שעבוד הגוף, ומהני ייאוש לכולי עלמא. ואמרו בבבלי: "לא צריכא דאקון", ופירש"י: בשעה שייבשו ונתייאש המלוה כבר עלו בקנה, והייתי סבור שאין כאן ייאוש ממש, משום שאינו שכיח שחזרע יתייבש לגמרי אחרי שעלה בקנה. והברייתא שלנו בוודאי טעונה פירוש, ומה שייך ייאוש בתבואה, שאם התבואה נתייבשה ונתייאשו ממנה הבעלים, הרי אין ממה להפריש, ופשיטא שהחוב אבד, וצריך לפרש כבבבלי שאח"כ נתקנה התבואה, אלא מכיוון שהוא דבר בלתי שכיח, כבר נתייאשו הבעלים, וזכה העני במה שבידו. ובהשגות הראב"ד שברי"ף ספ"ג גורס בבבלי "לא צריכא דאתקון", כלומר, שהתבואה נתקנה אח"כ, הבעלים מפסידים את חובם, מפני שדינה כאילו היתה משנה האחרת, וכבר נתיאשו הבעלים משנה זו. וגירסת הראב"ד היא כנראה ע"פ הרי"ף תענית רפ"ג, ולפנינו בבבלי שם (בכל הדפוסים הישנים): <b>דהדר</b> אקון, כלומר, שאח"כ שוב עלתה בקנה. ושמא גם בגיטין פירושו כן, והיינו שאחר הייאוש עלתה בקנה, והייתי סבור שנחשבים הפירות כפירות השנה ההיא, ואין כאן יאוש בעלים, כפירוש הראב"ד. 
<small>9-10.</small> <b>האומר הילך מנה זו ותן לפלני בן לוי מחלקי, אם רצה לחזור לא יחזור. </b>וכע"ז בד, אלא ששם לנכון: <b>מחלקו</b>. ובכי"ע: האומר הילך מנה זו לפלוני בן לוי מחלקו, אם רצה להחזיר לא יחזיר. והיא היא, והכוונה שבמזכה מעשר, או דמי מעשר, דינו כחוב, והולך כזכי. וכבר פירשתי בתס"ר ח"ב (ירושלים תפרח"י, עמ' 72) שהלכה זו מפורשת בירושלמי פ"א ה"ה, מ"ג ע"ד: א"ר אילא <b>המעשר</b> כחוב, וכגירסת הראשונים, עיין מ"ש לעיל פ"א שו' 41–43, ד"ה ואשר לדברי. 
<small>10-11.</small> <b>קח מנה זו מדמי מעשר שיש לך בידי והילך דמיו, הרי זח אינו חושש לתרומת מעשר. </b>וכע"ז בד. ובכי"ע: הילך מנה זו דמי מעשר לך בידי, אין חושש לתרומת מעשר. והיא היא. והכוונה שאם בעה"ב קונה מן הלוי את מעשרותיו (ובמכירי לויה, או במזכה לו ע"י אחר) ומשלם לו את דמיהם, הרי ברור שקנה ממנו את החולין, וכבר הפריש מתחילה תרומת מעשר,<sup class="footnote-marker">19</sup><i class="footnote">כר' יוסי לעיל תרומות פ"א ה"ט, עמ' 109, או כר' אלעזר בן גמלא בבבלי כאן ל"א א', עיין מ"ש לעיל ח"א, עמ' 300, ד"ה ר' יוסי.</i> ואין שום חשש שבעה"ב סמך על הלוי שהוא יפריש מן המעשרות שלו תרו"מ על המעשר שקנה ממנו בעה"ב, שהרי לא הזכיר לו מדת המעשר, וכיצד יחשוב שהלוי יתקן מן המעשר שלו,<sup class="footnote-marker">20</sup><i class="footnote">בתרומת מעשר אין צורך להפריש מן המוקף, ותורמין מן הטהור על הטמא, כמשנת בכורים פ"ב מ"ה. ובירושלמי אין זכר שאסור לעשות כן מדרבנן, עיין תוספות כאן ל' ב', ד"ה וכי, ועיין בפירושים שהביא המאירי בסוגיין, עמ' 123 (הוצ' שנייה, עמ' 129).</i> וממילא אין הלוי חושש לכלום, ואינו צריך להפריש תרומת מעשר משלו, עיין להלן בסמוך. 
<small>11-12.</small> <b>[כור מעשר לך בידי הילך דמיו, הרי זה חושש לתרומת מעשר]. </b>כ"ה בכי"ע, ולפנינו וכן בד נשמטה הבבא ע"י הדומות. ובירושלמי תרומות פ"א סה"א, מ' ע"ג: <b>ר' יוחנן בשם ר' יניי</b> (עיין גם בברייתא הסמוכה) ישראל שאמר לבן לוי כור מעשר יש לך בידי והילך את דמיו, חושש לתרומת מעשר שבו. והכוונה שהלוי חושש שמכר לו טבל טבול לתרומת מעשר, וקנה ממנו כל מה ששייך לחלק הלוי, ועל הלוי לתקן ממעשרותיו שבביתו את המעשר שמכר לבעל הבית. ולאו כולי עלמא דיני גמירי, ובעל הבית אינו יודע שאף הוא יכול להפריש תרומת מעשר, וסומך על הלוי שיתקן לו את המעשר ממעשרות שבביתו בטהרה, עיין מ"ש לעיל בסמוך, סד"ה קח מנה. וכן יוצא מהמשך הירושלמי שם, והרש"ס ז"ל הגיה הרבה בנוסח שלו. ובבבלי ל' ב' מסורת אחרת, עיי"ש. ועיין ר"מ פ"ג מה' תרומות הט"ו וברדב"ז שם. 
<small>12-13.</small> <b>כור מעשר לך בידי, והלך ונתנו לאחר, אין לו עליו אלא תרעומת. </b>וכן בירושלמי הנ"ל לעיל שם: ר' יוחנן בשם ר' ינאי ישראל שאמר ללוי כור מעשר יש לך בידי, והילך אותו בן לוי ועשאן תרומת מעשר על מקום אחר, והלך ישראל ונתנו לבן לוי אחר, אין לו עליו אלא תרעומת. והירושלמי מסיק שאין הדברים אמורים אלא בשנתן ללוי אחר לפני שעשאו הראשון תרומת מעשר, אבל אם נתן לו אח"כ לא עשה כלום. וכע"ז גם בבבלי ב"מ מ"ט א'. ויש לו רשות תרעומת ללוי הראשון, משום שבמתנה מועטת (שהרי אין לו לבעלים במעשר אלא טובת הנאה בלבד) אינו רשאי לחזור, וכבר סמכה דעתו של הראשון, עיין בבבלי ב"מ שם. 

Halakhah 2

<small>13-14.</small> <b>הניח פירות להיות מפריש עליהן תרומה ומעשרות, מעות להיות מפריש עליהן מעשר שני וכו'. </b>כ"ה בד. וכע"ז גם בכי"ע, בחי' הרשב"א ל"א ב' ובנ"י שם (עמ' ע"ד) בשם התוספתא. ובכי"ו בהשמטה ובטעות: להיות מפריש עליהן מעשר <b>עני</b>. והיא פיסקא ממשנתנו פ"ג מ"ח, ולא נזכר שם אלא חשש אבדת הפירות. 
<small>16-17.</small> <b>הלך ומצאן שהרקיבו, ושהחמיץ, ושהחלידו, הרי זה, חושש. חשש לתבואה כדי שתרקב, וליין כדי שיחמיץ וכו'. </b>כ"ה בד, ברשב"א ובנ"י הנ"ל. וכן מעתיק הר"ח<sup class="footnote-marker">21</sup><i class="footnote">"מספרות הגאונים", הוצ' ר"ש אסף, ירושלים תרצ"ג, עמ' 185.</i> בשם: תניא בתוספתא. ובכי"ע: הרי זה חושש לתבואה עד שתרקב וכו'. ובכי"ו בטעות: הרי זה <b>אינו</b> חושש חשש לתבואה וכו'. וכנראה שהמלה "חשש" באה לתקן, כלומר, צ"ל: חשש. ובירקות היה להם שעור קבוע כמה הם משתמרין, כלעיל תרומות פ"ד ה"ה, אבל בתבואה, יין ומעות הכל לפי המקום, הלחות והזמן. ובחי' הרשב"א ובנ"י הנ"ל סיימו: וג"כ היא שנויה בירושלמי, ואינה לפנינו בירושלמי, ושמא נשמטה בטעות.<br>ולעיל תרומות פ"ד ה"ח, סוף עמ' 124: היה בודק את החבית להיות מפריש עליה והולך ונמצאת של חומץ, עד שלשה ימים ודיי, מכאן והלך ספק, אבל יין מגיתו מפרישין עליו בחזקת שהוא יין כל ארבעים יום. ועיין במקבילות שצוינו במסורת התוספתא שם. ובבלי ב"ב צ"ו א': ור' יהושע בן לוי אמר כל ג' ימים האחרונים ודאי חומץ, מכאן ולהלן ספק. ועיין בירושלמי כאן ספ"ג, מ"ה ע"ב, ובמקבילה ב"ב פ"ו ה"א, ט"ו ע"ב. ולכאורה התוספתא כאן סותרת את דבריו. וכבר הרגיש בכך בר"ח הנ"ל שכתב: ר' יהודה או' בשלשה פרקים בודקין את היין וכו', ואם לא החמיץ מפריש עליהם, כדגרסינן בפרק המוכר פירות לחבירו ולא צמחו, דתניא הבודק את החביות וכו' כל שלשה ימים ודאי חומץ, מיכן ואילך ספק, לפי שאלו שלשה פרקים עשוי היין להע[קר ולהת]חמץ וכו', תניא בתוספתא הלך ומצא שהרקיבו וכו'. ולפי זה לא אמר ר' יהושע בן לוי את דבריו, אלא בשעת בדיקה (כפי שמוכח מן הלשון "היה בודק") ואין בודקין אלא בשעה שכבר יש חשש שמא נתחמץ היין, ושמא לא הרגיש בבדיקה, עיין בבבלי שם, אבל בתוספתא שלפנינו מדברים בזמן שעדיין לא הגיע זמן בדיקה. ואפילו לרבנן שחולקים על ר' יהודה, הרי אפשר לפרש "וליין כדי שיחמיץ", היינו אחר ארבעים יום, ולפני כן אין כלל לחשוש שמא החמיץ, כמפורש בתוספתא שהבאנו לעיל ובירושלמי כאן פ"ג ה"ח, מ"ה ע"א. ועיין להלן בסמוך מ"ש בשם כי"ע, ושם סד"ה והברייתא.
<small>18-19.</small> <b>אבדו, הרי זה חושש מעת לעת, דברי ר' לעזר. ר' יהודה או' בשלשה פרקים בודקין את היין. </b>וכ"ה בד ובמשנתנו ספ"ג, אלא ששם מפרט ר' יהודה את שלשת הפרקים. אבל בכי"ע הסדר הפוך: ר' יהודה אומ' בשלשה פרקים בודקים את היין. אם אבדו וכו'. ולפי זה אפשר לשער שר' יהודה מפרש מאימתי חוששים ליין שיחמיץ, והוא מעין פירוש הר"ח הנ"ל לדברי ר' יהושע בן לוי.<br>ונחלקו בירושלמי ובבבלי למשנתנו אם הכוונה למעת לעת האחרון, או למעת לעת הראשון (כלומר, חושש עד מעת לעת), למעת לעת של בדיקה, או למעת לעת של הנחה.<br>והברייתא מחלקת בין הרקיבו הפירות וכו' שאינן אבודין בבת אחת לבין אבדו, כלומר, שנאכלו הפירות, בין החמיץ היין והחלידו המעות לבין נשפך היין ואבדו המעות ואינו יודע היכן הן, שאף זו בכלל "מעות שאינן ברשותו" (מע"ש פ"א מ"ב), וכמו שאמרו (בבלי ב"ק צ"ח א'): שאני לעניין מעשר דבעינן מצוי בידך. ועיין מ"ש לעיל ח"ב, עמ' 718. ואמרו בירושלמי ובבבלי למשנתנו שהחכמים חולקים על ר' אלעזר, ולדבריהם חוששים באבוד עד שעת הבדיקה, ולא נתבארה שם שיטתם בהרקיבו הפירות והחמיץ היין וכו'. והרשב"א הנ"ל בחידושיו ל"א ב' הנ"ל כתב: וה"מ כשנאבדו לגמרי, אבל החמיץ היין, והרקיבו הפירות, והעלו חלודה המעות, אין חוששין להם אלא עד שעה שאפשר להם לההמיץ ולירקב ולעלות חלודה וכו', והביא את התוספתא כאן, ואת הבבלי בב"ב צ"ו א'. וכן לכאורה מוכח מן הירושלמי והבבלי ממחלוקת האמוראים בהחמיץ, שאם נניח שלחכמים אין חילוק בין הרקיבו, החמיץ וכו' לבין אבדו, הרי אף בהחמיץ צריך לחשוש עד שעת בדיקה. וכן, כנראה, סובר גם הר"ח הנ"ל שהביא את התוספתא שלנו. אבל מן הבבלי קידושין ע"ט א', נדה ב' ב', מוכח שאף בהחמיץ סוברים החכמים שחוששים עד שעת בדיקה, עיי"ש, כר"י בן לוי בב"ב צ"ו א'.<br>והר"מ השמיט את הברייתא שלעיל, עיין מ"ש בח"ד. ברם כל האמור לעיל הוא רק ביחס ליין שהחמיץ, ופעמים הוא מחמיץ בן שעתו (עיין ב"ב צ"ו א' הנ"ל), אבל פירות אינן מרקיבין ביום אחד ומעות בוודאי אין מחליאין בבת אחת, ולמה יחשוש עד זמן הבדיקה? ומטעם זה הביאו הר"ח והרשב"א את הבבא שלעיל להלכה.

Halakhah 3

<small>20.</small> <b>קדם אצל אשתו וכו'. </b>פיסקא ממשנתנו פ"ד מ"א בשינויים. 
<small>21.</small> <b>אי איפשי שתתגרשי בו וכו'. </b>במשנתנו הנ"ל: גט ששלחתי לך בטל הוא. ועיין בברייתא שבבבלי ובגמרא שם ל"ב א'. 
<small>21-22.</small> <b>בראשנה היה עושה בית דין במקום אחר וכו'. </b>פיסקא מקוצרת ממשנתנו הנ"ל מ"ב, ושם מסיים: התקין רבן גמליאל הזקן שלא יהו עושין כן, מפני תיקון העולם. ולתקנה זו נסמכה המחלוקת שלהלן. 
<small>22-23.</small> <b>אם בטלו מבוטל, דברי ר'. רבן שמעון בן גמליאל אומ' אין יכול לבטלו וכו'. </b>ירושלמי פ"ד ה"ב, מ"ה ע"ג, בבלי ל"ג א'. 
<small>23.</small> <b>ולהוסיף על תנאו. </b>ומכ"ש שאינו יכול להטיל תנאי חדש. 
<small>23-24.</small> <b>אמ' לשנים תנו גט לאשתי, יכול לחזור בו ולבטלו זה שלא בפני זה וכו'. </b>וכ"ה בד. ובכי"ע: יכול לבטלו זה שלא בפני זה וכו'. וכ"ה בברייתא בבבלי ל"ג ב'. וכן נכון, ולפנינו הוא באשגרה משאר מקומות. ופירש רב אשי בבבלי בעשאם שלוחים להולכה, ורבי סובר שליחות שבטלה מקצתה לא בטלה כולה, ואין כאן שום תקלה, שאם השני ימסור לה את הגט הרי היא מגורשת כדין, משום ששליחותו לא בטלה. ורשב"ג סובר ששליחות שבטלה מקצה בטלה כולה, ואם יבטל אחד שלא בפני השני, והשני לא ידע מביטולו, וימסור את הגט לאשה, אינה מגורשת, שכבר בטלה השליחות. ולפיכך אינו יכול לבטלו אלא זה בפני זה, משום תקנת ר"ג הזקן. ועיין רשב"א ל"ג ב', סד"ה דאמרינן. 

Halakhah 4

<small>26-29.</small> <b>עבד שנשבה, ופדאוהו לשום עבד, ישתעבד, ורבו נותן דמיו. לשם בן חורין, לא ישתעבד, ואין רבו נותן דמיו. רבן שמעון בן גמליאל אומ' בין כך ובין כך ישתעבד, ורבו נותן דמיו. </b>במשנתנו פ"ד מ"ד: עבד שנשבה ופדאוהו. אם לשום עבד ישתעבד, אם לשום בן חורין לא ישתעבד. רבן שמעון בן גמליאל אומר בין כך ובין כך ישתעבד. ובמשנתנו לא נתבאר למי ישתעבד לרבו ראשון, או לרבו שני, וכאן מפורש שמדברים ברבו ראשון, ועיין להלן. ובבבלי ל"ז ב' נחלקו בזה אביי ורבא, ואביי סובר שמשנתנו מדברת בלא נתייאשו הבעלים, ולפיכך אם פדאוהו לשם עבד ישתעבד לבעליו הראשונים, ולשום בן חורין לא ישתעבד כלל, ואינו חוזר לבעליו, משום דילמא מימנעי ולא פרקי, ורשב"ג סובר כשם שמצוה לפדות את בני חורין כך מצוה לפדות את העבדים (עיין בתוספות י"ב א', ד"ה כי היכי). אבל רבא סובר שמשנתנו מדברת בנתייאשו הבעלים, ולשום עבד ישתעבד למי שפדה אותו, שהרי בעליו הראשונים כבר נתייאשו ממנו, ולשום בן חורין לא ישתעבד כלל, שהרי לשם בן חורין פדאו, ורבו הראשון כבר נתייאש ממנו. ורשב"ג סובר שבין כך ובין כך ישתעבד, כדי שלא יפיל את עצמו לגייסות. ועיי"ש בבבלי שהתקשה מאד בדברי רבא.<br>ובבבלי שם (בשיטת רבא): בין כך ובין כך ישתעבד, כדחזקיה וכו'. וכן גרס הר"ח (לפי הרמב"ן ועוד במקומו) בבבלי, וכ"ה גירסת הגאונים, עיין באוה"ג, עמ' 76, עיי"ש. ובשני כתי"י בבבלי הגירסא היא: ישתעבד לרבו <b>ראשון</b>, וכ"ה בתוספ' רי"ד ועוד. ויש גורסין: לרבו שני, עיין ברי"ף, בהשגות, בס' הזכות, בחידושיו הנ"ל, במאירי, ברא"ש פ"ד סי' כ"א ועוד. ועיין בפיה"מ להר"מ כאן ובפ"ח מה' עבדים הט"ו.<br>והתוספתא כאן הובאה בחי' הרמב"ן, הרשב"א, הריטב"א, חידושי הר"ן ל"ז ב' ובפירושו על הרי"ף פ"ד סי' תנ"ט, ד"ה רשב"ג. והוכיחו הרמב"ן והרשב"א מן התוספתא כאן שרשב"ג לרבו ראשון קאמר, שהרי מפורש כאן: ורבו נותן דמיו. אלא שהרמב"ן מפקפק קצת בראייה זו לפי פירוש הבבלי שם שאמרו שרשב"ג לא הוה ידע מאי קא אמרי רבנן, והרשב"א הכריע כן בוודאות. ועיין בח"ד, בק"נ על הרא"ש פ"ד סי' כ"א, אות ג', ובשי"ק, ד"ה בדין, מה שתמהו על הרשב"א, אבל אינו עניין לפירוש התוספתא כאן.<br>ושוב למדו מן התוספתא כאן (עיין בריטב"א ובר"ן הנ"ל) שהבעלים חייבים להחזיר את דמיו לפודה, וכ"ה גם בר"מ פ"ח מה' עבדים הט"ו ובמאירי בסוגיין, ולמדוה מכאן, כמו שהראה בכ"מ במקומו. ובריטב"א שלפנינו הגירסא בהכאה מן התוספתא מקוצרת, וכ"ה בריטב"א בשני כת"י שבביה"מ כאן, כ"י אדלר 1186, ובכ"י אחר מספר 2672. אבל בכ"י האחרון (בעמ' 95) הושלם בגליון בכ"י הסופר עצמו:<sup class="footnote-marker">22</sup><i class="footnote">ואני מכניס במרובעים את ההשלמה.</i> ורבו נותן דמיו. [לשם בן חורין לא ישתבד.<sup class="footnote-marker">23</sup><i class="footnote">צ"ל: ישתעבד.</i> רשב"ג או' בין כך ובין כך ישתעבד, ורבו נותן דמיו], כשם שמצוין וכו'. וחסר לפניו "ואין רבו נותן דמיו" אצל פדאו לשם בן חורין. וכן הוא חסר בחי' הר"ן הנ"ל ובפירושו על הרי"ף שם. וכתב הר"ן בפי' על הרי"ף: והך תוספתא בלפני יאוש מיתוקמא, ומשום הכי לת"ק משתעבד לרבו ראשון, ומכל מקום ילפינן מינה דכשהוא משתעבד לרבו ראשון חייב ליתן דמיו לשני. ופשטה דהך תוספתא משמע דאפילו פדאו לשום בן חורין צריך ראשון ליתן דמיו, אלא שהרמב"ם כתב בפ"ח מה' עבדים דלשם בן חורין חוזר לרבו ראשון בלא כלום. ובכ"מ שם הבין בדברי רבינו שכוונתו לת"ק, וכשפדאו לשם בן חורין, עיי"ש מה שתמה עליו. ומן התימא הוא על מרן כיצד עלה על דעתו לפרש את דברי הר"ן כן (אפילו לפי גירסת הר"ן שחסר לפניו בתוספתא "ואין רבו נותן דמיו"), וכי עבד אשתו הוא שחייב בפרקונו! וברור שהנכון הוא שכוונת הר"ן לדברי רשב"ג שאמר בין כך ובין כך ישתעבד, ורבו נותן דמיו, כלומר אפילו אם פדאו לשם בן חורין, מכיוון שהוא משתעבד לו חייב להחזיר לו את דמי פרקונו, כמו שהבין בלחם משנה במקומו, עיי"ש.<br>ובירושלמי כאן פ"ד ה"ד, מ"ה ע"ד: ר' אבהו בשם חזקיה בדין היה שאפילו לשם עבד לא ישתעבד, ולמה אמרו ישתעבד, שלא יהא העבד מבריח עצמו מן<sup class="footnote-marker">24</sup><i class="footnote">צ"ל: בין, ונתחברו היו"ד והבי"ת, ויצא מי"ם.</i> שבויין (=שבָאין). אמר ר' זעירא מתניתא אמרה כן. רבו נותן דמיו <b>ומשחררו</b>.<sup class="footnote-marker">25</sup><i class="footnote">אם אין כאן שיבוש במקום "ומשעבדו", הכוונה היא, שהברירא בידי הבעלים, או שנותן דמיו (כלומר, ומשעבדו), ואם אין הוא שוה את דמיו, שהרי פדאו כבן חורין, ושלם יותר מדמיו, חייב לתת לו גט שחרור. "ומשחררו" פירושו: <b>או </b>משחררו. ולא היתה לפני ר' זעירא הגירסא בתוספתא "ומשחררו", אלא הוא פירוש עצמו: או נותן דמיו, או משחררו.</i> לא אמר אלא רבו, הא אחר לא. ר' אילא בשם ר' יסא בדין היה אפילו לשם בן חורין ישתעבד, ולמה אמרו לא ישתעבד, שלא להוציא לוזה על בני חורין.<sup class="footnote-marker">26</sup><i class="footnote">שהרי הת"ק סובר שאין מצווין לפדות עבדים, הואיל ונפדה עצם הפדיון גורם שיצא עליו שם בן חורין.</i> אמר ר' יוסי אם<sup class="footnote-marker">27</sup><i class="footnote">צ"ל: [מתניתא] אמ' כן, כמו שמעתיק בס' הזכות במקומו, וציין לו בשערי תורת א"י.</i> כן רבן שמעון בן גמליאל אומ' בין כך ובין כך ישתעבד, שכשם שישראל מצווין לפדות בן חורין, כך הן מצווין (כ"ה בכי"ל, ובד"ו בטעות: מצויין) לפדות את העבדי'. אהן תנייא קדמייא סבר מימר מצווין הן לפדות בני חורין, ואין מצווין הן לפדות את העבדים.<br>ולא נזכר בירושלמי כלל "יאוש". והירושלמי סובר שבסתם הבעלים מתייאשים ממנו,<sup class="footnote-marker">28</sup><i class="footnote">וכ"ה להלן בסמוך בירושלמי: עבד שברח מן השבויין אצל רבו אינו רשאי לשעבדו וכו'. ועיין גם בבבלי ל"ח א'.</i> שהרי בוודאי לא יקבל את העבד בלי פדיון, ואם אחר יפדהו יצטרך להשיב לו דמי פדיונו, וספק הוא אם כדאי הדבר, ור' אבהו בשם חזקיה סובר שמן הדין בין כך ובין כך לא ישתעבד, שהרי נתייאשו ממנו בעליו, אלא משום שלא יבריח את עצמו לבין הגייסות אמרו שאם פדאו לשם עבד ישתעבד (ובבבלי ל"ז ב' ניתן טעם זה לרשב"ג, עיי"ש), ומביא ראייה מן התוספתא שלנו, שאפילו אם פדאו לשם עבד אינו רשאי לשעבד בו אלא רבו הראשון, והיינו כדי שלא יבריח עצמו ממנו (עיין בתוספות ל"ז ב' ד"ה בין). ור' אילא בשם ר' יסא סובר שמן הדין אפילו פדאו לשום בן חורין ישתעבד, ואין יאוש בעליו מפקיעו מידי שעבוד, שהרי לא יצא מעולם מכלל שעבוד ועדיין משועבד לשבאי, כסברת בעל תוספות רי"ד ל"ח א', עיי"ש. וביתר ברור ביקר תפארת להרדב"ז על הר"מ פ"ח מה' עבדים הט"ו: "אבל עבד שהוא שבוי לא זכה בעצמו, והפודהו לשם עבד הוי כאילו קנאו", ומ"מ יש לבעליו הראשונים זכות קדימה, משום שלא הועיל ייאושו, ויכול להחזיר דמיו ולשעבדו. ולת"ק אם פדאו לשם בן חורין לא ישתעבד, משום שאינו נהוג לפדות עבדים, ואם פדאו כבר יצא עליו שם בן חורין, ולפיכך לא ישתעבד. ורשב"ג סובר שמצוה לפדות גם עבדים, ואין הפדיון מוציא עליו שם בן חורין.<br>ואף התוספתא מתפרשת בשיטה זו, וחזקיה ור' יסא יפרשוה כל אחד בשיטתו, למה משתעבד לרבו ראשון, לר' יסא משתעבד מן הדין, מפני שלא הועיל היאוש שלו, ולחזקיה מפני התקנה, שלא יברח לבין השבאין. ופשיטא שאין זו שיטת הבבלי.<br>ובכי"ע כאן בטעות ברורה: בין כך ובין כך <b>לא</b> ישתעבד וכו'. וטעות זו גם בס' המקח והממכר לרב האיי סוף שער ל"ב, ד"ו ס"ה ע"א.
<small>29.</small> <b>כשם שמצויין ישראל לפדות וכו'. </b>ירושלמי הנ"ל (וכגירסת ד"ו המשובשת), והעתקנוהו לעיל בסמוך, ד"ה ובירושלמי, בבלי ל"ז ב'. וצ"ל לפנינו: כשם <b>שמצווין</b>, כמו שהוא בכי"ע, וכמו שיוצא מתוך המקבילות. ועיין תוס' י"ב א', ד"ה כי. 

Halakhah 5

<small>30.</small> <b>ר' לעזר או' אף בזה לא יחזיר, מפני תיקון העולם. </b>בד, בכי"ע ובליקוטין הנ"ל<sup class="footnote-marker">29</sup><i class="footnote">לעיל פ"א הערה 5.</i> באו דברי ר' לעזר אחרי ההגדרה של נדר ביחס לחקירת חכם. אבל כלפנינו כ"ה גם בחי' הרמב"ן מ"ה ב'. ובמשנתנו פ"ד מ"ז: המוציא את אשתו משום שם רע, לא יחזיר, משום נדר, לא יחזיר וכו'. ר' מאיר אומר כל נדר שצריך חקירת חכם לא יחזיר, שאינו צריך חקירת חכם יחזיר. אמר ר' אלעזר (כ"ה ברוב הנוסחאות) לא אסרו זה אלא מפני זה. ובבבלי מ"ו א': תניא ר' אלעזר אומר לא אסרו צריך אלא מפני שאינו צריך. במאי קמיפלגי, ר' מאיר סבר אדם רוצה שתתבזה אשתו בב"ד, ור"א סבר אין אדם רוצה שתתבזה אשתו בב"ד. ולפי ר' מאיר לא איכפת לו לאדם אם תזקק אשתו לב"ד להתיר לה את נדרה, ולפיכך יש לחשוש שמא יערער הבעל על הגט, ויטעון לוא ידעתי שאפשר להתיר את נדרה לא הייתי מגרש אותה, ולפיכך תיקנו חכמים שהמגרש משום נדר לא יחזיר, ויבדוק יפה קודם שיגרשנה, ולא יבוא אח"כ בטענות שוא, משום שבין כך ובין כך לא יועילו להחזירה. אבל בנדר שאין צריך חקירת חכם, הרי ברור שעילא מחפש לגרש אותה, משום שנדרה יכול להבטל בלי חקירת חכם (עיין ע"ז להלן).<br>ופירשו ר"ח (לפי חי' הרמב"ן הנ"ל), רש"י, הר"מ בפיה"מ, תוספות רי"ד ועוד, שנדר שאינו צריך חקירת חכם הוא נדר שהבעל יכול להפר בעצמו, ואינה זקוקה לב"ד, ולפיכך בזה יחזיר לר"מ, משום שאינו יכול להתאנות לה שמשום נדר גירשה, שהרי היה יכול להפר לה, ור"א סובר להפך שדווקא כאן יכול להתאנות לה, אבל בנדר שצריך חקירת חכם אין אדם רוצה שתתבזה אשתו, ולא ישגיחו בו. ובחי' הרשב"א מ"ה ב' כתב על פירוש זה: <b>וכן נראה</b><sup class="footnote-marker">30</sup><i class="footnote">וכ"ה גם בנ"י, עמ' קי"א. אבל בר"ן על הרי"ף פ"ד ריש סי' תע"ה (במשנה): וכן פירשו בירושלמי, והשמיט את המלה "נראה".</i> שפירשוהו בירושלמי. ונזהר רבינו בלשונו וכתב "וכן נראה", ולא כתב בוודאות: וכן פירשוהו בירושלמי. וכ"ה בירושלמי פ"ד סה"ז, מ"ו ע"א: אמר ר' לעזר לא אסרו זה אלא מפני זה. בדין היה שאפילו נדר שהוא צריך חקירת חכם יחזיר, שהזקן עוקר את הנדר מעיקרו, מפני מה אסרו נדר <b>שצריך</b> חקירת חכם מפני נדר <b>שאין</b> צריך חקירת חכם.<sup class="footnote-marker">31</sup><i class="footnote">לפנינו בירושלמי כאן הגירסא היא הפוכה, והוא שיבוש ברור, והעתקתי ע"פ חי' הרשב"א מ"ו א', סד"ה תניא, וכ"ה גם במקבילה שבקידושין פ"ב ה"ה, ס"ב ע"ג. ובכתובות פ"ז ה"ט, ל"א ע"ג, נשמט ע"י הדומות.</i> והואיל והירושלמי הזכיר בחקירת חכם "שהזקן עוקר את הנדר מעיקרו", הרי "אינו צריך חקירת חכם" הוא הניגוד מ"עוקר", והיינו הפרת הבעל שאינו מפר אלא מכאן ולהבא (מיגז גייז), כמו שאמרו בכ"מ בבבלי (נדרים ס"ח א' וש"נ), וכ"ה גם שיטת הירושלמי והתוספתא (עיין מ"ש לעיל ח"ז, עמ' 529, ד"ה האשה שנדרה).<br>ברם בירושלמי כתובות פ"ז ה"ט, ל"א ע"ג (ובמקבילה בקידושין פ"ב ה"ה, ס"ב ע"ג) אמרו: הלכה אצל הזקן והתיר לה הרי זו מקודשת. אצל הרופא וריפאה אינה מקודשת. מה בין זקן ומה בין רופא? זקן עוקר את הנדר מעיקרו, רופא אינו מרפא אלא מכאן ולהבא. אית תניי תני אפילו הלכה אצל הזקן והתיר לה אינה מקודשת. מתניתא דר' אלעזר, דתני תמן אמר ר' לעזר לא אסרו זה אלא מפני זה וכו'. וכן להלן שם: הוון בעיי מימר מאן דמר מותרת להינשא בלא גט, ר' לעזר (כלומר שאפילו אם יתיר לה חכם את הנדר, עדיין תנאו ע"מ שאין עליך נדרים קיים) וכו'. ובהכרח שכוונת הירושלמי בדברי ר' אלעזר הנ"ל "שהזקן עוקר את הנדר מעיקרו" היא שהחכם עוקר דבר שהיה קיים, אלא שנעקר מעיקרו, מה שאין כן נדר שאינו צריך חקירת חכם שהוא נדר שמעולם לא היה קיים (ואינו מכוין כלל להפרת הבעל), והירושלמי פירש אינו צריך חקירת חכם כבתוספתא להלן. וכן אמרו בירושלמי בסוגיין: תדע לך שעילה היה רוצה לגרשה, שהרי נדר שאינו צריך חקירת חכם הוא (והטעם של ביזוי אשתו בב"ד לא נזכר בירושלמי). וכן משתמש הרשב"א בעצמו בסוגיין, אחרי שמביא את דברי התוספתא להלן: וכל היכא שלא המתין איגלאי מילתא דלא מחמתו גירש, <b>אלא עילה מצא לגרש</b>.<br>ופירושי בירושלמי הנ"ל בעניין "עוקר את הנדר מעיקרו" יש לו סיוע מן הירושלמי בנדרים פ"ו ה"ח, ל"ט ע"ד, שאמרו שם: אילין נדרין מה את עביד להון, כדבר שיש לו מתירין, או כדבר שאין לו מתירין. <b>דתנינן</b><sup class="footnote-marker">32</sup><i class="footnote">וכ"ה "דתנינן" גם בהלכות הרמב"ן נ"ב ב', בפי' הר"ן נ"ב א' ובנ"י שם.</i> תמן שהזקן עוקר את הנדר מעיקרו. אמרו אינו <b>עוקרו</b><sup class="footnote-marker">33</sup><i class="footnote">כ"ה בגוף כי"ל וברא"ש פ"ו סי' ג'. ובה' הרמב"ן ובחי' הרשב"א: אין <b>עיקור</b>. ובירושלמי ד"ו הדפיסו ע"פ תיקון המגיה: אינו עיקרו. ובמאירי, ר"ן ונ"י חסרה פיסקא זו, ועיין להלן הערה 34.</i> אלא מיכן ולהבא. והגירסא צריכה תיקון במקצת, וצ"ל: <b>ותני(נן)</b> תמן שהזקן וכו', והיא קושיא. וכן ברא"ש פ"ו סי' ג': "<b>התני</b><sup class="footnote-marker">34</sup><i class="footnote">בחי' הרשב"א ג"ב א': דתני תמן. ובמאירי שם, עמ' קצ"א: "דתנינן", וחסר שם "תמן".</i> תמן שהחכם עוקר את הנדר מעיקרו. כלומר, וכיון שעוקר אותו מעיקרו נמצא שלא נאסר מעולם, ולא הוי דבר שיש לו מתירין. אמרו אין עוקרו אלא מכאן ולהבא, כלומר עיקר העיקור מכאן ולהבא, שהרי היה אסור עד עתה, ואע"פ שעוקרו מעיקרא, מכל מקום היה אסור עד היום". והוא כעין פירושנו בירושלמי כתובות וקידושין הנ"ל. והפירוש, איפוא, הוא שדווקא בנדרי שגגות, שלא חלו מעולם, יש מקום לערעור, אבל בנדר שהוא צריך חקירת חכם שמתחילה חל הנדר אין לחשוש לערעור, אלא שגזרו זה מפני זה. ועיין מ"ש להלן שו' 31–32, ד"ה ובמאירי.<br>ואשר לדברי ר' אלעזר עצמו הנה הגירסא כאן: <b>אף</b> בזה לא יחזיר מפני תיקון העולם. וכ"ה בחי' הרמב"ן כאן שהבאנו לעיל. ואף בד הגירסא כן (אלא ששם, וכן בכי"ע, הובאו דבריו להלן). אבל בכי"ע חסרה המלה "אף", ולפי גירסא זו רק בצריך חקירת חכם לא יחזיר. ובאמת אין לבנות הרבה על המלה "אף", עיין מה שהאריך בזה מהרי"ן אפשטין במבוא לנוה"מ, עמ' 1007–1032. יתר על כן, בכמה וכמה מקומות אין המלה "אף" מדברי התנא שבשמו נאמרו הדברים, אלא הוא קשר וחיבור המסדר, עיין במבוא לנוה"מ הנ"ל, עמ' 1032. ואף במשנה עצמה (פ"ד מ"ז) אין הגירסא בטוחה לגמרי, וברוב הנוסחאות הגירסא היא: לא אסרו זה אלא מפני זה. ובבבלי כתובות ע"ד ב': ר' אלעזר אומר אחד צריך ואחד אינו צריך לא יחזיר, אמר ר' אלעזר לא אסרו צריך אלא מפני שאינו צריך (כלומר, הברייתא שהביא הבבלי כאן מ"ו א'). ולפ"ז יכול להיות שר' אלעזר סובר שמתחילה לא אסרו נדר שהוא צריך חקירת חכם, אלא שאח"כ אסרו צריך מפני שאינו צריך, עיין מ"ש להלן, שו' 32–34, ד"ה ואשר לבבא האחרונה.
<small>30-31.</small> <b>אי זהו נדר שצריך חקירת חכם וכו'. </b>וכ"ה בד ובחי' הרמב"ן הנ"ל, והוא שיבוש ברור, וצ"ל: <b>שאין</b> צריך חקירת חכם וכו'. וכ"ה בכי"ע ובליקוטין הנ"ל<sup class="footnote-marker">35</sup><i class="footnote">לעיל פ"א, הערה 5.</i> ובכל הראשונים שנביא להלן. 
<small>31-32.</small> <b>אמ' קונם את אשתי נהנית לי שגנבה את כיסי, ושהכת את בני, נודע שלא הכתו, ונודע שלא גנבה. </b>כ"ה ("הכתו") בד, בכי"ע ובראשונים. ובכי"ו בטעות: הכהו. ולעיל שו' 30, ד"ה ופירשו ר"ח, הבאנו שהקדמונים בארו "נדר שאינו צריך חקירת חכם", נדר שהבעל יכול להפר בעצמו. הראשון, כנראה, שנטה מפירוש זה הוא הראב"ד בהשגות על הרי"ף למשנתנו שכתב: ור"מ חייש לקלקול, וכשחנדר צריך חקירת חכם לא יחזיר וכו', אבל אם אינו צריך חקירת חכם, כמו שאמר קונם הנאת אשתי על שהכתה את בני, או שגנבה את כיסי, ונודע שלא הכתה ולא גנבה, כיון שתלה נדרו בדבר, וכן שנדרה היא בעניין זה יחזיר, שאינו יכול לומר אילו הייתי יודע שימצא פתח לנדרי לא הייתי מגרשה, אפילו טפש שבישראל יודע שהוא נדר ופתחו עמו, ואפילו לא נודע שלא גנבה אלא לאחר שגירש יכול להחזיר מפני שאומרים לו היה לך לחקור אם גנבה או אם הכתה, אלא ודאי מדעת גמורה גירשת אותה וכו'. וברור שפירש ע"פ התוספתא, אעפ"י שלא הזכיר אותה. ובחי' הרמב"ן מ"ה ב' הנ"ל הביא את דברי הראב"ד, והעתיק את התוספתא כאן, והוסיף: ונתקיימו דברי הראב"ד ז"ל בפי' נדר שמצינו שאינו צריך חקירת חכם, אבל אין דרך פירוש ראשון שכתבנו משתנה ומתחלף בכך וכו'. ומ"מ אם התוס' הזה אין בו שיבוש לשון, נראה ממנו דבנדר איהו, נמי לא יחזיר. ואפשר כן דלר"מ דאמר כשאינו צריך יחזיר, מפני שבידו לשאול, או לחקור, אף בנדרי עצמו כולן יחזיר, מפני שבידו לשאול, או לחקור, אבל לר"א לא יחזיר.<br>ובמאירי בסוגיין, עמ' 191 (הוצ' שנייה, עמ' 198) הביא את דברי הראב"ד, והוסיף: והדברים זרים. ומכל מקום הם נסעדים בה מן התוספתא שאמרו בה, איזה נדר שאין צריך חקירת חכם, קונם אשתי וכו', אלמא שמשנתנו מתפרשת בנדר הוא, אלא שיראה שהתוספתא משובשת, ואין לדחות ממנה פשוטה של משנתנו. ובחי' הרשב"א מ"ה ב' (וממנו בנ"י, עמ' קי"א) פירש שהתוספתא נקטה את לשון משנת נדרים פ"ג מ"ב, אבל באמת הכוונה כאן כשהיא נדרה ולא הוא. וכן כתב הריטב"א בשם רבו, והוסיף: ומיהו אע"ג דפרי' בתוספ' דנדר שא"צ ח"ח הוי שתל[ת]ה נדרה בדבר, ה"ה דהוי בכללן נדרים שהבעל מפר וכדפי', וחדא מנייהו נקט. ובר"ן פ"ד ריש סי' תע"ה (במשנה) כתב: ובתוספות פירשו אף בשאר נדרים, וכגון שתלתה נדרה בדבר ואמרה קונם <b>בעלי נהנה שגנב כיסי והכה</b> בני ונודע שלא <b>גנב</b> ולא <b>הכה</b>, וכן מוכח בתוספתא. ברם בחידושיו מ"ה ב': אבל בתוספות פי' דהיינו הנדרים התלויים בדבר שאינן צריכין היתר חכם, כגון קונם <b>אשתי</b> נהנית לי <b>שגנבה</b> את כיסי <b>ושהכתה</b> את בני, ונודע שלא <b>גנבה</b> ושלא <b>הכתה</b> את בנו, ואפילו דומיא דהני ס"ל לר"א דמצי לומר בעל אלו הייתי יודע שאין צריכין היתר חכם לא הייתי מגרשה. ושמא הכוונה בחידושיו לתוספתא,<sup class="footnote-marker">36</sup><i class="footnote">הראשונים קוראים לפעמים לתוספתא: תוספת, או: תוספות.</i> והעתיקה כלשונה, ובפי' על הרי"ף כיוון לתוספות ספרד שפירשו כרשב"א, רבו של הריטב"א, ולא שינה את לשונם, אלא שהוסיף: וכן מוכח בתוספתא.<br>וכל הראשונים הנ"ל פקפקו במסורת התוספתא, מפני שאמרו במשנתנו פ"ד מ"ז: אמר ר' יוסי בר' יהודה מעשה בצידן באחד שאמר לאשתו קונם אם איני מגרשיך, וגירשה, והתירו לו חכמים שיחזירנה, מפני תיקון העולם. ואמרו בבבלי מ"ו א': מאי<sup class="footnote-marker">37</sup><i class="footnote">בכמה נוסחאות "מאן", עיין דק"ס של רמ"ש פלדבלום.</i> תנא דקתני מעשה. חיסורי מיחסרא והכי קתני, בד"א בשנדרה היא, אבל נדר איהו, יחזיר, ואמר ר' יוסי בר' יהודה מעשה נמי בצידן וכו'. ולהלן שם (מ"ו ב'): והתירו לו שיחזירנה. פשיטא. מהו דתימא וכו'. והוכיחו מכאן שאין מי שחולק על דברי ר' יוסי בר' יהודה. אבל בהשגות הראב"ד הנ"ל כתב: ור' יוסי בר' יהודה בא לסייע על דברי ר"א שאף הנדר התלוי בדבר כשנדר הוא לאסרה על עצמו אין כאן קלקול, לפי שאין לו בזיון וכו', והיינו דאמרי' מאן תנא דקתני מעשה, כלומר מי חלק בין נדרו לנדרה שהביא הוא ראייה לדבר, ואמר כן חלק ר"א בנדר שאינו צריך חקירת חכם, בד"א שנדרה היא שיש כאן קלקול וכו'. ודברי רבינו דחוקים כפי שהראה הרמב"ן ז"ל, עיי"ש. ולפי פשוטו אין להעמיד את התוספתא בשיטת הבבלי, ור' יוסי בר' יהודה חולק על התנא שבתוספתא,<sup class="footnote-marker">38</sup><i class="footnote">ודווקא בעניין "נדר הוא", אבל בהגדרת "נדר שאינו צריך חקירת חכם" אין שום יסוד לומר שיש כאן מחלוקת, ואין כאן אלא גילוי מילתא בעלמא, והמשנה מדברת בשנדרה היא באחד מנדרי שגגות. וכן משמע להלן שורה 39–40: "ואחר כך נמצא נדר בטל", והיינו בטל מאליו, עיין מש"ש, ד"ה ואחר כך.</i> ובאמת בירושלמי לא פירשו בה כלום. ובכגון דא אומרים הראשונים שהתוספתא היא משובשת, ולא נשנית בדבי ר' חייא ור' הושעיא, מפני שמן התלמוד מוכח שלא כמותה. ועיין מ"ש בתס"ר, עמ' 72 ואילך. ועיין בעטור בכורים מ"ש בשם הפרישה אה"ע סי' י' ובב"ח ובט"ז שם.<sup class="footnote-marker">39</sup><i class="footnote">ועיין מ"ש ר"י בנעט בלוח התיקונים למשניות סדר מועד (עם תרגום גרמני), עמ' 530. וראיתי לחכם אחד שציין לתוספתא ערכין פ"ד ה"ה, ואינה עניין לכאן, עיין מ"ש בתס"ר ח"ב, עמ' 279.</i><br>ובד מוסיף אחרי דוגמא זו: ר' אלעזר אומר אף בזה לא יחזור מפני תקון העולם. ובכי"ע: ר' אליע' בזה לא יחזיר מפני תיקון העולם. וכן גם בליקוטין הנ"ל:<sup class="footnote-marker">40</sup><i class="footnote">לעיל פ"א הערה 5.</i> ר' אליעזר אומ' בזה לא יחזיר מפני וכו'. ואפשר שבכי"ע נשמטה המלה "אף", כשם שנשמטה שם המלה "אומר", ועיין מ"ש לעיל שורה 30, ד"ה ואשר. ולפי גירסת ד, כי"ע וליקוטין הנ"ל הדוגמא שלעיל היא לר' מאיר (במשנתנו פ"ד מ"ז) שמתיר להחזיר בנדר שאינו צריך חקירת חכם. ולפי גירסת כי"ו והרמב"ן משמע קצת שהדוגמא ניתנת לדברי ר' אלעזר שאוסר להחזיר, כלומר, אף בתולה את הנדר לא יחזיר. ולמעשה אין הבדל, ועיין להלן.<br>ובבבלי מ"ו ב': מאי תיקון העולם איכא. אמר רב ששת ארישא. וכנראה שפירש כן ע"פ הברייתא כאן.
<small>32-34.</small> <b>במה דברים אמורים בזמן שנדר ואחר כך גירש, אבל גירש ואחר כך נדר, מותר. נדר לגרש ונמלך, מותר. נדר בנזיר, בקרבן, ובשבועה, מותר. </b>וכ"ה בד ובכי"ע. ובחי' הרמב"ן מ"ה ב' הנ"ל: בד"א בזמן שנדר ואח"כ גירש, אבל גירש ואח"כ נדר מותר. [נדר] לגרש ונמלך [מותר]. נדר בנזיר בקרבן בשבועה מותר. וההשלמות שלנו מוכרחות, אלא שרבינו לא פירש בה כלום.<sup class="footnote-marker">41</sup><i class="footnote">אח"כ כתב רבינו: ואפשר כן, דלר"מ דאמר כשאינו צריך יחזיר וכו' אף בנדרי עצמו כולן יחזיר, מפני שבידו לשאול, או לתקור, אבל לר"א לא יחזיר, <b>ובר"ה </b>ר' מאיר קתני לה. וברור שיש כאן שיבוש, וצ"ל: ובד"א (-ובמה דברים אמורים) ר' מאיר קתני לה. ואין כוונת רבינו לבמה דברים אמורים שבתוספתא, אלא לבמה דברים אמורים שבבבלי מ"ו סע"א, עיין בהשגות הראב"ד על הרי"ף. והרמב"ן חולק על פירושו, עיי"ש.</i><br>ושני הבבות הראשונות אפשר לפרש בין לדברי ר"מ ובין לדברי ר"א, אבל הבבא האחרונה קשה מאד. ולפי פשוטה כולה מדברי ר' אלעזר היא, ופירושה שלא אסרו להחזיר אלא שנדר ואח"כ גירש מחמת הנדר, אבל אם גירש ונדר שלא יחזירנה מפני שהכתה את בנה וכו' יחזיר, שהרי בשעת גירושין לא אמר שמחמת הנדר מגרשה ואין כאן תקלה של ערעור, וכן אם נדר לגרשה אלא שנמלך בנתים (ורצה להתיר את נדרו) וגירש, מותר להחזיר, שהרי נמלך בנתים. כללו של דבר אינו אסור להחזיר אלא אם כן נדר וגרש מחמת הנדר, אבל אם יש הפסק בין הנדר לגירושין, בין לפניהן (כשנמלך), בין לאחריהן (שגירש ואח"כ נדר) מותר להחזיר. והוא מתאים יותר ללישנא בתרא בשם ר' נחמן בבבלי מ"ו א', עיי"ש ברש"י, ד"ה וצריך.<br>ואשר לבבא האחרונה, הרי לגירסת כי"ע לעיל שר"א לא אסר אלא בזה (כלומר, בתולה נדרו בדבר אחר, כגון שהכתה את בני, וכו'), מסיימת התוספתא שאם נדר סתם ואסר הנאתה עליו בנדרי רשעים (עיין נדרים פ"א מ"א), או שאמר במפורש כן, מותר להחזיר, משום שנדר בנדר שהוא צריך חקירת חכם. ואף לפי הגירסא שלפנינו אפשר שהכוונה למשנה ראשונה שלא אסרה להחזיר בנדר שהוא צריך חקירת חכם, אלא שאח"כ אסרוהו משום נדר שאינו צריך חקירת חכם, עיין מ"ש לעיל, שורה 30, ד"ה ואשר לדברי.
<small>34-35.</small> <b>מפני מה אמרו המוציא אשתו משום שם רע וכו'. </b>וכ"ה גם בירושלמי פ"ד ה"ז, מ"ו ע"א. אבל בבבלי מ"ו א': <b>אמר ר' מאיר</b> מפני מה אמרו וכו'. ור' מאיר מפרש את דברי הת"ק שבמשנתנו פ"ד מ"ז. וכבר העיר הרמב"ן בחידושיו מ"ה א': ובירושלמי לא תנו הך כדר"מ, אלא מפני מה אמרו סתם וכו'. ולא עוד אלא שבבבלי חיברה הברייתא מוציא שם רע ונדר כאחד, ואמרו: שמא תלך ותנשא לאהר ונמצאו דברים בדאים. ובעל כרחינו אנו צריכים לפרש בנדר שיש לו היתר חכם, שהרי לשיטת ר' מאיר בשאינו צריך חקירת חכם יחזיר. ודווקא לשיטת ר' אלעזר מתאים הלשון "ונמצאו דברים בדאים" בין למוציא שם רע ובין לנדר ("נודע שלא הכתו ונודע שלא גנבה"), ולמסורת הבבלי הרי אי אפשר לפרש אלא ש"דברים בדאים" דבוקים למוציא שם רע גרידא. ועיין מ"ש להלן, שו' 39–40. 
<small>37-38.</small> <b>נמצא גט פסול, והולד ממזר. </b>כלומר, לדברי הבעל, וכפירוש התוספות מ"ו א', ד"ה אי. ועיין בתוספות רי"ד ובחי' הרמב"ן ועוד שחולקים על התוספות. 
<small>39-40.</small> <b>ואחר כך נמצא נדר בטל וכו'. </b>וכ"ה גם בירושלמי פ"ד ה"ז הנ"ל. ולשון זו אף היא מתאימה יותר לדברי ר' אלעזר, שאח"כ נמצא הנדר בטל מאליו. ואפשר שמטעם זה קיצרו התנאין שבישיבות בבל את הברייתא לאחת ושנו רק "ונמצאו דברים בדאים" שנופלים יותר למוציא שם רע והשמיטו את הטעם לנדרים, משום שהיתה מסורת בידם שר' מאיר שנה אותה, עיין מ"ש לעיל שו' 34–35, ד"ה מפני. 
<small>41.</small> <b>נמצא גט פסול, והולד ממזר. </b>בבבלי מ"ו א' מוסיף: לפיכך אומרים <b>לו</b>, הוי יודע שהמוציא את אשתו משום שם רע, לא יחזיר, ומשום נדר, לא יחזיר. ומביאים ראייה מברייתא זו ללשון ראשון בשם רב נחמן שהמוציא אשתו משום שם רע, או משום נדר, הוא בשעה שאומר לה בשעת גירושין שהוא מוציאה משום שם רע, או משום נדר, ולפיכך מתרים בו שלא יוכל להחזירה, ויבדוק יפה לפני שמגרשה. 
<b>ר' לעזר בי ר' יוסה אומ' וכו'. </b>בבלי מ"ו א'. 
<small>43.</small> <b>אומ' לה, הוי יודעת וכו'. </b>וכ"ה להלן גבי נדר, וכ"ה בכי"ע אצל שניהם. ובד (בשניהם): אומרין לה. ובבבלי הנ"ל (בשניהם): אומרים לו אמור לה הוי יודעת וכו'. 
<small>46-48.</small> <b>המוציא את אשתו משום איילונית, ונשאת לאחר והיו לה בנים, והיא תובעת [כתובתה] מן הראשון, משם ר' יהודה אמרו שתיקותיך יפה לך מדבוריך. </b>כ"ה ("כתובתה") בד, כי"ע, ליקוטין ובמשנתנו פ"ד מ"ח. ובד: משום ר' יהודה <b>בן בתירה</b> אמרו אומרין לה שתיקותיך וכו', ובכי"ע: משום ר' <b>מאיר</b> אמרו אומרין לה שתיקותיך וכו'. ובליקוטין הנ"ל: ר' <b>מאיר אומר</b> אומ' לה וכו'. ובמשנתנו הנ"ל: המוציא את אשתו משום אילונית ר' יהודה אומר לא יחזיר וכו', נישאת לאחר והיו לה בנים הימנו, והיא תובעת כתובתה אמר ר' <b>יהודה</b> אומר לה שתיקותיך יפה ליך מדבוריך. ופירש"י שהוציאה משום איילונית שלא הכיר בה, והוא מקח טעות, ואין לה כתובה, ומ"מ צריכה גט, משום שאין אדם עושה בעילתו בעילת זנות.<sup class="footnote-marker">42</sup><i class="footnote">בחידושי הרשב"א מ"ו ב' הבין בדברי רש"י שאפילו וודאי איילונית צריכה גט, עיי"ש מה שהקשה עליו. אבל מדברי רש"י אינו מוכרח שהוא סובר כן, ואפשר שכוונתו לחשש איילונית שלא היו לה סימנין, וכמו שכתב רש"י אח"כ "ולדעת כן גירשתיך שאם יבואו לך סימנים שאחזירך", אבל וודאי איילונית לא עלתה על דעתו לבעול לשם קידושין. ועיין מ"ש לעיל ח"ו, יבמות, עמ' 2, הערות 2–3.</i> ואעפ"י שהזהירו אותו שלא יוכל להחזיר, אפילו אם תלד אח"כ, מ"מ יכול לטעון שלוא היה יודע שיצטרך ליתן כתובה, לא היה מגרשה, כמו שפירש הר"א אב"ד (הביאו הראב"ד בהשגות על הרי"ף ספ"ד), וממנו אצל תלמידו, בעל המאור, ושאר ראשונים. וכן משמע גם מלשון רש"י מ"ו ב', ד"ה שתיקותיך.<br>אבל בירושלמי פ"ד ה"ח, מ"ו ע"א, הקשו: ר' יהודה אומר לא יחזיר, ואת אמר כן. כלומר, הרי הזהירו אותו שלא יחזיר, ואפילו אם יתגלה שאינה איילונית, ומה הוא יכול לטעון? אמר ר' יוחנן לית כאן ר' יהודה, אלא ר' מאיר. ותני כן משום ר' <b>מאיר</b> אומר לה שתיקותיך יפה מדיבוריך. והוא כגירסת כי"ע וליקוטין בתוספתא. ועיין גם בבבלי מ"ו ב' שהקשו כעין קושיית הירושלמי, ואמר שמואל איפוך וכו', סיפא נמי איפוך. ולגירסת הירושלמי, כי"ע וליקוטין בתוספתא בוודאי שאין קשיא, ואפילו לגירסת הדפוסים יש לומר שהסיפא היא ר' יהודה בשם ר' יהודה בן בתירא, כמסורת התוספתא. ועיין ירושלמי תענית פ"א ה"ב, ס"ד ע"א, ובבלי שם ד' ב'. ועיין מ"ש מהרי"ן אפשטין במבוא לנוה"מ, עמ' 223.
<small>48-50.</small> <b>ר' לעזר בי ר' יוסה אומר המוציא את אשתו משם איילונית נותנין לה כתובתה, בחזקת שהיא כשירה. </b>וכ"ה בד. וכן מעתיקים בשם התוספתא בחי' הרמב"ן מ"ו סע"ב, ובמאירי שם, עמ' 193 (הוצ' שנייה עמ' 200). אבל בכי"ע: ר' <b>אלע' בר' שמעון</b> אומ' המוציא וכו'. ובליקוטין הנ"ל: ר' אליעזר בן <b>שמוע</b> אומ' המוציא וכו'. ובחי' הרשב"א מ"ו ב': והיינו דתניא בתוספתא <b>רבי שמעון</b> אומר נותן לה כתוב' בחזקת שהיא כשרה. ובח"ד כתב: פי' הרשב"א <b>בתשו'</b> דלאו באיילונית גמורה וכו', ובסיפא צ"ל <b>ראב"י משום ר"ש, הכי גריס הרשב"א שם</b> וכו'. ולא מצאתי את הדברים הללו בתשובות הרשב"א שלפנינו, ונראה שיש שם טה"ד בח"ד, וצ"ל: פי' הרשב"א <b>בחדו'</b> וכו', ומ"ש הרב "הכי גריס הרשב"א שם", כוונתו שהוא גורס ר' שמעון, וצרף בעצמו את גירסת הדפוס וגירסת חרשב"א בחידושיו. תדע לך שהוא כן, שהרי רבינו רגיל להביא את חידושי הרשב"א למכילתין, ולמה שבק את פירוש הרשב"א כאן במקומו ונדד לתשובות.<br>והראשונים הנ"ל הוכיחו מן התוספתא כאן שמדברים בחשש איילונית, וכמו שכתב המאירי הנ"ל: אלא שדבריהם (כלומר, של הרמב"ן שמפרש בחשש איילונית גרידא) נראין לעניין פירוש, מדקאמר בתוספתא (כלומר, שהעתיקה לעיל שם) בחזקת כשרה, ואם אילונית גמורה מאי חזקה וכו'. ונראה שכן צריך לפרש את הירושלמי כאן פ"ד ה"ח, מ"ו ע"א: תדע לך שעילה היה רוצה לגרשה, שהרי כמה נשים נשואין איילוניות ועל ידי שיש להן נחת רוח מהן מקיימין אותן. ובוודאי לא כיוון הירושלמי לאיילונית גמורה לכל סימניה שנראית כזכר, שאין צורך לראות עילה בגירושיהן. ועיין בבעה"מ על הרי"ף, בהשגות הראב"ד ובמלחמות שם, ומ"ש לעיל ח"ו, יבמות, עמ' 2.<br>ואשר לביטוי "כשירה" בניגוד לאיילונית, עיין מ"ש לעיל ח"ו, יבמות, עמ' 58, ד"ה וחכמים, ולהלן שם, עמ' 192, ד"ה נשאת בחזקת שהיא כשירה.

Halakhah 6

<small>50.</small> <b>אין מבלעין דינרי זהב במלחמה, </b>מפני סכנת נפשות. וכ"ה בד. ובכי"ע ובליקוטין הנ"ל:<sup class="footnote-marker">43</sup><i class="footnote">עיין לעיל פ"א, הערה 5.</i> אין מבליעין דינרי זהב <b>בשעת מלחמה</b> וכו'. ויפה העיר במצפה שמואל בשם כת"י הרד"ל: "שבולעין במלחמה ע"מ להבריח מן השונא, ואסור מפני סכנה, כמו שהיה בימי חורבן בית שני, שישראל היו בולעין הדינרין, והרגישו בהם רומיים, והיו מבקעין מעיהן להוציא כ"ז ומוזכר ביוסיפון". וכן מספר באמת יוסף הכהן במלחמות ס"ה פי"ג סי' ד' (500 ואילך) שבאותו זמן היה זהב בזול מאד, והיו אנשים בולעים דינרי זהב ובורחים לרומאים, ופעם הרגישו שאחד מן העריקים לקט דינרי זהב מתוך צואתו. כשנתפשטה השמועה במחנה הרומאים התחילו לבקע את השבויים חיים, כדי לחפש זהב בתוך המעיים שלהם, ובלילה אחד נבקעו לא פחות משני אלפים שבויים. וכן כתב לעיל רפ"י שם (420 ואילך) שהעריקים היו בולעים דינרי זהב, וכשהיו עוברים למחנה הרומאים, היו מלקטים אותם כשעשו את צרכיהם. ונראה שסכנת נפשות היא לאו דווקא הסכנה שאח"כ יבקעו אותם חיים, אלא שעצם הבליעה של הדינרים כרוכה בסכנת נפשות, ובן אדם אינו נעמית שאפשר להאכיל אותו זהב (עיין ירושלמי יומא פ"ד ה"ד, מ"א ע"ד), שהרי היא אוכלת גם זכוכית, עיין לעיל שבת פי"ד ה"ח, ריש עמ' 67, ומקבילות, ומש"ש בח"ג, עמ' 235, ד"ה שהוא.<br>ומן הלשון "מבלעין", "מבליעין" נראה שהיו כורכין את הדינר ומבליעין אותו בדבר רך שאינו נוה להעכל, כדי למנוע סריטות במעיים.
<small>51.</small> <b>רבן שמעון בן גמליאל אומ' אין מבריחין את השבויין, מפני תקנת שבויין. </b>במשנתנו פ"ד מ"ו: אין פודין את השבויין יותר על כדי דמיהן מפני תיקון העולם. ואין מבריחין את השבויים מפני תיקון העולם. רבן שמעון בן גמליאל אומר מפני תקנת השבויין. ואף הרישא של משנתנו רשב"ג היא, כפי שמוכח מן הברייתא שבבבלי כתובות נ"ב א', וכדברי הרמב"ן כאן מ"ה א', ורשב"ג שנה אין פודין את השבויין יותר מכדי דמיהן, מפני תיקון העולם, ואין מבריחין וכו' מפני תקנת שבויין. ופירשו בירושלמי פ"ד ה"ו, מ"ו, ע"א: אין פודין את השבויין יותר מדמיהן מפני תיקון העולם [דלא ליגרו שביי ומייתי]<sup class="footnote-marker">44</sup><i class="footnote">המוסגר חסר בירושלמי שלפנינו. אבל כן מעתיק הרשב"א מ"ה א' בשם הירושלמי. וכ"ה בנ"י, עמ' ק"י.</i> רשב"ג אומר מפני תקנת השבויין. דלא יהוון קטרינון (כלומר, שלא יקשרו אותן, שלא יכבלו אותן).<sup class="footnote-marker">45</sup><i class="footnote">אח"כ נכנסה שם בירושלמי פיסקא מן המשנה שלא במקומה, והיא שייכת לעיל שם.</i> והטעם לאין פודין יותר מכדי דמיהם הוא גם בבבלי מ"ה א': או דילמא משום דלא <b>לגרבו</b> ולייתו טפי.<sup class="footnote-marker">46</sup><i class="footnote">ואף בבבלי בכמה נוסחאות: דלא ניגרו, או: דלא ליגרו, עיין בדק"ס של רמ"ש פלדבלום במקומו. וההבדל הוא בלשון גרידא, ודלא ליגרו בהו פירושו שלא יגרו את יצרם לשבות יותר. ודלא יגרבו פירושו שלא ישבו יותר, עיין עה"ש ערך גרב.</i> והרשב"א הביא אותו מן הירושלמי, שהרי בבבלי מסתפקים בכך: משום דוחקא דציבורא הוא, או דילמא דלא לגרבו וכו', אבל בירושלמי פירשו כן בוודאות, עיי"ש ברשב"א. ואמרו בבבלי שם, שלת"ק אין מבריחין את השבויין מפני תיקון העולם, שלא יתנהגו באכזריות כלפי השבויין שישבו לעתיד לבוא, ורשב"ג סובר שהטעם הוא שלא יכבלו את השבויין שנשארו אצלם, ואם אין אצלם שבויים אחרים מותר להבריחן לדעת רשב"ג. 

Halakhah 7

<small>52-53.</small> <b>בראשונה היו אומ' המטמא, והמדמע. חזרו לומ' אף המנסך בשוגג, פטור, במזיד, חייב, מפני תיקון העולם. </b>וכ"ה בד ובכי"ע. וכן העתיקו בשם התוספתא בשו"ת הרי"ד סי' ה' ובתשב"ץ ח"ג סי' פ"ב. אבל בתוספות נ"ג א', ד"ה ותני, ובתוספ' הרא"ש שם: המטמא והמנסך, חזרו לומר אף המדמע (כבבבלי שם). ובבבלי ב"ק קי"ז א': והא תני אבוה דר' אבין בראשונה היו אומרים המטמא והמדמע. חזרו לומר אף המנסך. אבל במכילתין נ"ג א' הביאו בשמו: בראשונה היו אומרים המטמא והמנסך. חזרו לומר אף המדמע. וכ"ה בברייתא הסתמית בב"ק הנ"ל, ועיין בתוספות ובתוספות הרא"ש כאן, ד"ה בראשונה. ובשו"ת הרי"ד הגיה בב"ק ע"פ גיטין, ובברייתא הסתמית שם הציע לגרוס כמו בתוספתא כאן.<br>ובבבלי ב"ק שם רצו לומר בתחילה שהוצרכו להוסיף מנסך באופן מיוחד ("חזרו לומר") ולא כללו מנסך בכלל מטמא ומדמע משום דמקנסא לא ילפינן, והוצרכו לתקנה מיוחדת, ועיי"ש בתוספות, ד"ה לאו. ואח"כ אמרו: מעיקרא סברי כר' אבין וכו', ומנסך היה פטור משום קים ליה בדרבה מיניה, ואח"כ סבור כר' ירמיה: משעת הגבהה קנייה, איחייב לו ממון, מתחייב בנפשו לא הוי עד שעת ניסוך. ועיין מ"ש ע"ז להלן.<br>ובמשנתנו פ"ה מ"ד: המטמא והמדמע והמנסך בשוגג, פטור, במזיד, חייב. ואעפ"י שבמשנתנו לא נזכר "מפני תיקון העולם", אבל מתוכה מוכח כן, שהרי היא נשנית בין ההלכות של תיקון העולם, תקנת השבים ותקנת המזבח. ונחלקו בבבלי נ"ג א' חזקיה ור' יוחנן. לחזקיה תיקון העולם הוא פטור השוגגין, כדי שלא יפחד להודיע לבעלים אם טימא, דימע וכו' בשוגג, אבל חיוב המזידין הוא מן הדין, שהיזק שאינו ניכר שמו היזק. ולר' יוחנן הוא להפך, פטור שוגגין הוא מן הדין שהיזק שאינו ניכר לאו שמיה היזק, אבל חיוב המזידין הוא קנס שלא ילכו ויטמאו, וידמעו, ויהיו פטורין. ומחלוקת זו היא גם בירושלמי פ"ז ה"ד, מ"ז ע"א, וכשיטתם בבבלי (ושיטת חזקיה מיוחסת בירושלמי לאחיו יהודה), אלא שבירושלמי נסתרסו השורות, וכל המפרשים הגיהו לנכון, וכן הדפיסו בירושלמי דפוס זיטומיר ואילך, וכן מוכרח מן הסוגיא, וכן נראה מכי"ל שהסוגיא לקוייה, והמגיה מחק ותיקן. ואף שם אמרו: ור' יוחנן אמר בדין היה אפי' מזיד שיהא פטור, למה אמרו חייב משום קנס (כמו שהוא בד"ח).<sup class="footnote-marker">47</sup><i class="footnote">ואמרו להלן בירושלמי שם: מתניתא מסייעא לר' יוחנן הנותן עול על גבי פרתו של חבירו פטור מדיני אדם וחייב בדיני שמים. ועיין בבלי נ"ג א' ובמה"פ, ד"ה מתניתא. ועיין להלן ב"ק פ"ו הי"ז ובח"ד שם.</i> חייליה דר' יוחנן מן הדא, המטמא והמדמע והמנסך בשוגג, פטור, במזיד, חייב. ואמר ר' יוחנן משום קנס. ופירש בס' ניר שר' יוחנן סבר מנסך מנסך ממש,<sup class="footnote-marker">48</sup><i class="footnote">ולא כשיטת רב בירושלמי להלן שם, אלא כשיטתו בבבלי נ"ב ב'.</i> וממילא מוכח שמנסך פטור מן הדין ואינו חייב אלא משום קנס, והוא הדין למטמא ומדמע שנשנו יחד אתו.<sup class="footnote-marker">49</sup><i class="footnote">ועיין בפיה"מ להר"מ למשנתנו, ודבריו קשים, שהרי אף חייבי מיתות שוגגין פטורין מן הממון.</i> מעכשיו מובנת גם הברייתא שלנו שמתחילה לא שנו מנסך עם מטמא ומדמע, שהרי מנסך חייב מיתה, ואין לחשוש שאדם ינסך יינו של חבירו כדי לאבדו, ויעבור בעצמו על איסור עבודה זרה,<sup class="footnote-marker">50</sup><i class="footnote">אבל היו חשודין לטמא תרומה, ובלבד להפסיד לחבירו. ועיין מ"ש לעיל ח"א (תרומות), עמ' 308.</i> אבל אח"כ חזרו לומר אף המנסך, שכבר בטלו דיני נפשות (ואף בזמן שהיו קיימים, הרי אין כאן התראה), ואינו מפחד מפני ב"ד,<sup class="footnote-marker">51</sup><i class="footnote">אבל מ"מ היה ידם תקיפה לדון את המזיקין.</i> ולפיכך כללו גם את המנסך בתוך המטמא והמדמע,<sup class="footnote-marker">52</sup><i class="footnote">ולמ"ד מנסך מערב יין נסך לתוך יין כשר, מעשה שהיה כך היה, שמתחילה לא אסרו אלא מטמא ומדמע, עיין בתוספות ב"ק קי"ז א', ד"ה לאו.</i> וסובר ר' יוחנן שדינם שוה, ובכולם החיוב הוא מפני תיקון העולם, והטעם "מפני תיקון העולם" שבתוספתא כאן דבוק לסיפא לחיוב המזיד, ועיין מ"ש להלן בסמוך.

Halakhah 8

<small>53-54.</small> <b>כהנים שפגלו במקדש שוגגין, פטורין, מזידין, חייבין, מפני תיקון העולם. </b>וכ"ה בד, בכי"ע, בתוספות נ"ג א', ד"ה ותני, ובתוספ' הרא"ש שם הנ"ל. ובתשב"ץ ח"ג סי' פ"ב הנ"ל בטעות: הכהנים שפגלו במקדש מזידין חייבין, שוגגין פטורין (וחסר שם מפני תיקון העולם).<br>ובמשנתנו פ"ה מ"ד: הכהנים שפגלו במקדש מזידין חייבין. ובתוספות נ"ג א', ד"ה ותני, ובתוספות הרא"ש שם מעידים: ברוב ספרים גרסינן במתניתין הכהנים שפיגלו במקדש שוגגין פטורין מזידין חייבין. ולפיכך נתקשו בדברי הבבלי שם שמביא את משנתנו, ומוסיף: ותני עלה מפני תיקון העולם, ומקשה ממנה על חזקיה שסובר שפטור השוגג הוא מפני תיקון העולם, ומאי קושיא, והרי אפשר שמפני תיקון העולם עונה על הרישא. ותירצו בתוספות: משום דמשמע ליה מפני תיקון העולם דקתני בברייתא קאי אמזידין חייבין, דקתני לבסוף, והביאו את התוספתא שלנו. אלא שאח"כ כתבו: וקשה דמרישא דהמטמא והמדמע והמנסך דקיימי בהו הוה ליה למפרך. ולפיכך החליטו שהגירסא הנכונה במשנתנו היא מזידין חייבין ולא יותר, ועליה שנו באיזה ברייתא: מפני תיקון העולם. ובאמת עדות בעלי התוספות על גירסת רוב הספרים קיימת רק כלפי הספרים שהיו מצויים בידם, אבל ברוב רובן של הנוסחאות מארצות שונות, בכולם<sup class="footnote-marker">53</sup><i class="footnote">משנה שבירושלמי, הוצ' לו, קויפמן, פרמה, הר"מ עם פיה"מ, המאירי ועוד.</i> הגירסא היא כמו שהיא לפנינו. וכן יוצא גם מן הבבלי כאן, נדרים ל"ו א', מנחות מ"ט א'.<sup class="footnote-marker">54</sup><i class="footnote">ואף לפי הנוסחאות שחסרה שם המלה "והא", הכוונה לברייתא.</i> ועיין גם רש"י כאן נ"ג א', ד"ה הא שוגגין. וסימן לדבר שברי"ף ד"ו: מזידין חייבין ושוגגין פטורין (ברי"ף ד"ק חסר "ושוגגין פטורין"), והוסיפו שוגגין פטורין בסוף, והוא ע"פ סוגיות הבבלי, ושלא כגירסת רוב הנוסחאות שהביאו בתוספות הנ"ל. ועל השוגגין שבברייתא (או שבדיוק מן המשנה) עמדו בירושלמי בסוגיין הנ"ל ובבלי מנחות מ"ט א', ובארוה: באומר מותר.<br>והארכנו בזה כדי לקיים את גירסת משנתנו, משום שלגירסא שהביאו התוספות<sup class="footnote-marker">55</sup><i class="footnote">וכ"ה במקצת כי"י, עיין דק"ס של רמ"ש פלרבלום נ"ד ב'.</i> אין להקשות כלל מן התוספתא כאן, ומשום ש"מפני תיקון העולם" דבוק לסיפא, שהרי להלן בתוספתא שנו גבי מזיקים בידים ממש "שוגג פטור מזיד חייב מפני תיקון העולם", ובהכרח שתיקון העולם עונה שם על הרישא ש"שוגג פטור מפני תיקון העולם", שהרי מזיד בוודאי חייב מן הדין. שאדם מועד לעולם בין שוגג בין מזיד בין ער בין ישן (משנת ב"ק ספ"ב), כמו שהעיר בתשב"ץ הנ"ל. וממילא אין להסתייע גם מן הברייתא שלעיל (המטמא והמדמע וכו') ש"מפני תיקון העולם קאי אמזידין חייבין דקתני לבסוף". והעיקר הוא שבמשנתנו (פ"ה מ"ד) לא הזכירו כלל "שוגגין פטורין", ואם שנו על משנתנו "מפני תיקון העולם" הכוונה בוודאי על המזידין, והתירוץ בבבלי נ"ג א' אינו אלא דיחוי.
<small>54-55.</small> <b>שלוח בית דין שהכה ברשות בית דין והזיק, בשוגג, פטור, במזיד, חייב, מפני תיקון העולם. </b>בתשב"ץ ח"ג סי' פ"ב הנ"ל העיר על שורה דומה להלכות שלפנינו שנשנו בתוספתא שלש פעמים, והיינו להלן ב"ק פ"ו הי"ז, שם פ"ט הי"א, מכות פ"ב<sup class="footnote-marker">56</sup><i class="footnote">בכי"ע. אבל בד ובכי"ו חסר כל הפרק ההוא.</i> ה"ה. ואף שלפני התשב"ץ, כנראה, חסרה ההלכה של שליח ב"ד בתוספתא מכות (עיין מ"ש בתס"ר ח"ג, עמ' 165), אבל שאר ההלכות היו גם שם לפני רבינו (עיין מש"ש). והגאונים הביאו את שורת ההלכות מן התוספתא ב"ק פ"ו הי"ז הנ"ל, עיין מ"ש בתס"ר ח"ג, עמ' 82.<br>ומתוך המקבילות הנ"ל למד התשב"ץ כמה דברים הנוגעים לעניינינו. ראשונה, נמצאנו למדים ש"מפני תיקון העולם" שבברייתות כאן פעמים מכוון לפטור השוגג, כבדוגמא שלפנינו, שהרי מדינא חייב בין בשוגג בין במזיד (כמפורש במשנת ב"ק ספ"ב, וכמו שכתבנו לעיל), ופעמים מכוון לחיוב המזיד, כדוגמת הברייתות שלעיל לפי ההלכה שהיזק שאינו ניכר לאו שמיה היזק, ומפני תיקון העולם חייבוהו במזיד, עיי"ש בתשב"ץ.<br>שנייה, למד רבינו מן התוספתא ב"ק פ"ט הי"א שהשגגה כאן היא אם חבל יותר מן הראוי לו, וכן ברופא להלן. ובתס"ר ח"ג, עמ' 164, הראיתי שמתוך כל המקבילות משמע שמדברים בשליח ב"ד שרודה, וכמו שפירש הר"מ בפ"ה מה' רוצח ה"ו (או שליח ב"ד שהכה את בעל הדין המסרב לבוא לדין), וכן הכריע במאירי מכות ח' ב', עמ' מ"ד. וכן במקבילה בס"ז מסעי סוף עמ' 333: <b>והמכה מכות מרדות</b> וכו'. ואף כאן אם שליח ב"ד הכה יותר מן הראוי מזיד הוא וחייב לשלם, ולא עשו בו תקנה. ועיין מ"ש להלן.<br>שלישית, למדנו מן התוספתא ב"ק פ"ו הי"ז הנ"ל שאף בשוגג אינו פטור אלא מדיני אדם, אבל חייב בדיני שמים, עיין מ"ש להלן אצל רופא.
<small>56-57.</small> <b>רופא אומן שריפא ברשות בית דין והזיק, בשוגג, פטור, במזיד, חייב, מפני תיקון העולם. </b>בתשב"ץ הנ"ל פירש "רופא אומן", רופא החבורות במלאכת היד, ששגגתו וזדונו היא חבלה ורציחה בברזל (כלומר, רופא מנתח) וכו', ולשון אומן הוא המחתך בברזל כדאמרי' (שבת קל"ג ב') האי אומנא דלא מייץ, אבל רופא חולים במשקים ובמשלשלים ובמרקחות ובמרחצאות והנחות<sup class="footnote-marker">57</sup><i class="footnote">כלומר, תחבושות חמות, עיין על ארבע "הנחות" בפרקי משה להרמב"ם פכ"ג, הוצ' ד"ר מונטנר, ירושלים תשי"ט, עמ' 285.</i> אינו נקרא רופא אומן, אלא רופא סתם, ואינו בכלל זה, שאינו בא לידי חבלה להתחייב בניזקין (ו)אם שגג, או הזיד והמית, או הוסיף מכאב על מכאובי החולי. ונתכוון לרפאת ולא נתכוון להזיק פטור הוא אף בדיני שמים, שאין לו אלא מה שעיניו רואות, אלא שאין לו לדבר בפני מי שגדול ממנו בחכמה, כדין (צ"ל: כדן) דין, ולא לסמוך על נסיונותיו וכו', עיין מ"ש להלן, ד"ה ובתורת האדם.<br>ואף שפירוש רבינו לרופא אומן קשה שלא מצאנו אומן במשמעות זו אלא בבבלי (מקיז דם), ומפורש אמרו בירושלמי שבת פי"ד ה"ד, י"ד ע"ד (וכ"ה במקבילה בע"ז פ"ב ה"ב, מ' ע"ד, וכן לעיל שם רע"ד) בשם ר' יוחנן: אם היה <b>רופא אומן</b> מותר. ובמקבילה שבבבלי ע"ז כ"ז רע"א: א"ר יוחנן אם היה <b>מומחה לרבים</b> מותר. ומן הירושלמי בשבת מוכח שרופא אומן הוא לאו דווקא רופא מנתח, אבל לפי העניין כאן מותר לפרש שמדברים ברופא מומחה שמזיק בידים, ועיין מ"ש להלן בסמוך.<br>ולהלן ב"ק פ"ו הי"ז שנינו: רופא אומן שריפא ברשות בית דין והזיק, פטור מדיני אדם ודינו מסור לשמים. ולמד מכאן בתשב"ץ הנ"ל, שאפילו הזיק בשוגג שהוא פטור מדיני אדם, מ"מ חייב בדיני שמים. ואין לומר שכאן מדברים ברופא שהזיק במזיד ע"י תחבושות וכו', עיין מ"ש לעיל בשם הרשב"ץ (וכמו שהוכחנו שבדרך בלל רופא אומן, רופא מומחה הוא, ורופא מנתח וסתם רופא בכלל),<sup class="footnote-marker">58</sup><i class="footnote">ואם ציווה לחולה שיעשה לו תחבושות וכדומה, אפילו במזיד פטור מדיני אדם וחייב בדיני שמים, כדין כל גרמא בניזקין, עיין בתוספתא ב"ק לעיל שם ובבבלי ב"ק נ"ו א'.</i> שהרי הלכה זו נשנית גם אצל שליח ב"ד ואצל מחתך את העובר שהזיקו בידים, ובעל כרחנו אנו אומרים שאף בשגגה חייבים בדיני שמים שהרי במזיד חייבים גם בידי אדם.<br>ובתורת האדם להרמב"ן, שער הסכנה, ד"ו י"ב סע"ב ואילך, כתב: הרופא כדיין, מצווה לדון, ואם טעה בלא הודע אין עליו עונש כלל, כדאמרינן (סנהדרין ו' ב') שמא יאמר הדיין מה לי בצער הזה וכו', ואעפ"י כן אם טעה ונודע לב"ד שטעה משלם מביתו וכו', עיי"ש שהביא את התוספתא בב"ק פ"ו הנ"ל, והוסיף: ומכל מקום בלא הודע שלו אינו חייב כלום,<sup class="footnote-marker">59</sup><i class="footnote">כוונת רבינו ש"דינו מסור לשמים" אין פירושו שיענש מן השמים, אפילו לא נודעה לו שגגתו, אלא דינו מסור לשמים דווקא אם נודע לו שטעה, ולא שלם את הנזק, שהרי אדם מועד לעולם, ולא פטרוהו אלא משום תיקון העולם, לפיכך חייב לתקן את עצמו ולשלם. אבל אם לא נודע לו כלל שהוא טעה אין דינו מסור לשמים, ואין לו שום עונש, דומייא דדיין שטעה, ולא נודע שטעה.</i> כמו שהדיין פטור לגמרי בין מדיני אדם בין מעונש שמים, והוא שיזהר כמו שראוי ליזהר בדיני נפשות וכו'. ולהלן שם (י"ג ע"ד) כתב: אלא מיהו דוקא בבקי וביודע בחכמה ובמלאכה זו, ושאין שם גדול ממנו וכו', ואם ריפא שלא ברשות ב"ד והזיק חייב בתשלומין בבקי, וכל שכן אחד (צ"ל: אחר), שאין בי"ד מרשין למי שאינו בקי. ומכאן שלשיטת הרמב"ן אף רופא מומחה שלא קבל רשות מב"ד חייב אפילו הזיק בשוגג, כדין כל מזיק, ואדם מועד לעולם.

Halakhah 9

<small>57-58.</small> <b>המחתך את העובר במעי אשה והזיק, ברשות בית דין, בשוגג, פטור וכו'. </b>בד, בכי"ע, בתשב"ץ הנ"ל, ובמקבילות: במעי אשה ברשות בית דין והזיק, בשוגג, פטור וכו', וכצ"ל לפנינו.<br>ולכאורה קשה מה הוסיפו כאן על הבבא שלעיל, והרי מחתך רופא אומן הוא. ברם בברייתא שלפנינו, וכן במקבילות, לא הזכירו כאן רופא אומן, משום שבכגון דא שרואים שהאשה בוודאי תמות אם לא יחתכו את העובר, ב"ד נותנין לפעמים רשות גם לשאינו אומן לניתוח זה. ועיין במשנת אהלות ספ"ז. ולפ"ז יש הבדל בין "רשות בית דין" לרופא אומן שהיא רשות כללית, ובין הנידון שלנו שניתנה לו רשות לנתח במאורע מיוחד. והברייתא מלמדת שגם בזה אם חבל יתר מן הראוי חייב אף בדיני אדם, ואין לו לטעון אינני מומחה, ומה שידעתי עשיתי, ולשם כך ניתנה לי רשות מב"ד.<br>ולעצם הניתוח, עיין מ"ש לעיל ה"ו, יבמות, עמ' 88, ומה שהוסיפו בתוספתא על משנת אהלות ספ"ז הנ"ל.

Halakhah 10

<small>59.</small> <b>ארץ יהודה אין בה משום סיקריקון, מפני יישוב המדינה וכו'. </b>במשנתנו פ"ה מ"ו: לא היה <b>סיקריקון</b> ביהודה בהרוגי המלחמה וכו'. מוצא המלה "סיקריקון" לא נתברר בוודאות,<sup class="footnote-marker">60</sup><i class="footnote">עיין מ"ש ר"א גולאק בתרביץ ש"ה, עמ' 23 ואילך.</i> אבל אנו חוזרין לנושנות, ומסתבר בעיני קביעותו של קרויס<sup class="footnote-marker">61</sup><i class="footnote">Byzantinische Zeitschrift ח"ב (1893), עמ' 511 ואילך. ועיין גם שירער Geschichte וכו', הוצ' ד' ח"א, עמ' 574, העדה 31.</i> שהכוונה למלה σικαρικόν, כלומר, ηστικόν, היהודים כינו בשם זה את החרמת הקרקע ביהודה בימי מלחמת אספסיינוס וחלוקתה לחיילים שלהם, את חמס הקרקעות ע"י בעלי זרוע בסמוך לחורבן הבית, לרבות גם יהודים,<sup class="footnote-marker">62</sup><i class="footnote">עיין ירושלמי תענית פ"ד ה"ח, ס"ט ע"א (שהיו בולווטי ירושלים יושבים באמצע המדינה וכו'), ואגדה זו משקפת את המציאות של הזמן ההוא.</i> וגם חמס מטלטלים על ידיהם,<sup class="footnote-marker">63</sup><i class="footnote">עיין מ"ש להלן שורה 69–70, ד"ה העריסין. ובמשנת מכשירין ספ"א: מעשה באנשי ירושלים שטמנו <b>דבילתן </b>במים מפני <b>הסיקרין</b>. ומסתבר מאד שהסיקרין היו רדופין בייחוד אחרי דבילה כהכנת מזון בשעת מצור, כב"ר פל"א, י"ד, עמ' 287: תני משום ר' נחמיה רוב מכנסו (כלומר, של נח בתבה) <b>דבילה</b>. ועיין אבות דר"ן ספ"ו, הוצ' שכטר, י"ז ע"א, ובהערה פ' שם, ואף שם הכוונה לעגולי דבלה שהיו מסתירין אותם מפני הסיקריקון.</i> וכל עניין זה היה בעיניהם מילא דליסטיותא σικαρικόν [πρᾶγμα], והשתמשו בדיבור זה בין במשמעות מופשטת ובין בציון בני אדם שהיה בידיהם הדבר המוחרם.<sup class="footnote-marker">64</sup><i class="footnote">ולפ"ז הסיקריקון שנזכר בקשר עם תרומות ומעשרות הוא לפעמים לאו דווקא הלוקח מן הסיקריקון, אלא סיקריקון עצמו, והוא יהודי. ועיין מ"ש לעיל ח"א (תרומות), עמר 297, ושם מוכח מן הלשון שביהודי לוקה מן הסיקריקון עסיקינן.</i><br>ולעצם העניין פירשו בבבלי (נ"ה ב') "אין בה משום סיקריקון", שלא דנו בה דין סיקריקון, דין הגזלנים, משום שבזמן המלחמה שהחיילים היו מצווים להרוג את התושבים ביהודה שמח היהודי אם הציל את חייו בקרקע, ואגב אונסיה גמר ומיקני, ולפי זה הלוקח מן הסיקריקון הקרקע שלו מן הדין.<br>וכבר ראו הראשונים, הרמב"ן נ"ח א', רשב"א נ"ה ב', מאירי שם, עמ' 229 (הוצאה שנייה, עמ' 239), שמן התוספתא כאן מוכח שמדינא אין הקרקע של הסיקריקון, והוא גזלן ככל הגזלנים, אלא משום יישוב המדינה, שלא תהא הארץ מוחלטת בידי גויים, תיקנו שאין הבעלים מוציאים מידי הלוקח מן הסיקריקון. ועיין גם בשו"ת הריב"ש סי' שפ"ח, סד"ה אליך. ומטעם זה הכניס רבינו הקדוש משנה זו לפירקין שמדבר בתיקונים (תיקון העולם, תיקון המזבח. וכאן בתיקון המדינה, ביישובה). וכן הביאו הראשונים הנ"ל (וכ"ה גם בריטב"א ובחי' הר"ן במקומו) את הירושלמי (פ"ה ה"ו, מ"ז ע"ב): בראשונה גזרו שמד על יהודה וכו' והיו הולכין ומשעבדין בהן ונוטלין שדותיהן ומוכרין אותן לאחרים, והיו בעלי בתים באים וטורפין, נמנעו מליקח, והיתה הארץ חלוטה בידי סיקריקון,<sup class="footnote-marker">65</sup><i class="footnote">כ"ה ברמב"ן, רשב"א, מאירי וריטב"א הנ"ל (בפנים). ולפנינו בירושלמי הסדר מסורס קצת: והיתה הארץ חלוטה וכו', נמנעו מליקח וכו'.</i> התקינו שלא יהא סיקריקון ביהודה. והוא כבתוספתא כאן שיש לפנינו תקנה שלא ידונו ביהודה בכגון דא כדין לוקח מן הגזלן, ומשאירים את השדה בידי הלוקח, משום יישוב המדינה.
<small>59-61.</small> <b>במה דברים אמורים בהרוגין שנהרגו לפני מלחמה, ובשעת מלחמה, אבל הרוגין שנהרגו מן המלחמה ואילך יש בו משום סיקריקון. </b>וכן בירושלמי הנ"ל: במה דברים אמורי' בהרוגי המלחמה [ו]לפני המלחמה, אבל הרוגים שנהרגו מן המלחמה והילך אין (צ"ל: אית) בהן משום סיקריקון. והרוגים שלפני המלהמה לא כלאחר המלחמה הן? תפתר שבא סיקריקון וגזל וחמס, לא הספיק לכתוב תרפו עד שיבוא סיקריקון לכל העולם, שלא תהא הלכה למחצה. תאור הירושלמי מתאים למציאות של אותו זמן, וכוונתו שאין מדברין בהרוגין שנהרגו זמן רב לפני המלחמה, אלא בסמוך לה, בזמן שכבר התחילו הבלבולים, וכבר לא נפנו לתבוע את האנסים לדין המלכות, ובנתים פרצה המלחמה והמרד בתוקפן, ובא סיקריקון לכל העולם, ודנו את הסיקריקון שבסמוך למלחמה לפניה כבזמן המלהמה עצמה, שלא תהא הלכה למחצה. וכן הפירוש גם בתוספתא. 
<small>61-62.</small> <b>גליל לעולם יש בה משום סיקריקון. </b>וכ"ה בד, בכי"פ,<sup class="footnote-marker">66</sup><i class="footnote">בכ"י פריס, קטע מתוספתא גיטין בספריה של. .Alliance Isr</i> ברמב"ן, ברשב"א, במאירי ובירושלמי הנ"ל. אבל בכי"ע נשמטה בבא זו ע"י הדומות. והטעם הוא מפני שהגליל נכנע לרומאים לפני הכיבוש האכזרי של ארץ יהודה, ורוב האדמה נשאר בידי היהודים. ור"י בן זכאי קלל את הגליל שאף הוא יבוא לידי מדה זו, עיין ירושלמי שבת ספט"ז, ט"ו ע"ד. 
<small>62-63.</small> <b>הלוקח מן הסיקריקון, וחזר ולקח מבעל הבית, מקחו קיים. מבעל הבית, וחזר ולקח מסיקריקון מקחו בטל. </b>וכ"ה הגירסא בד, וכע"ז גם בכי"ע. אבל בכי"פ הגירסא להפך. וכגירסת כי"פ כ"ה גם במשנתנו פ"ה מ"ו. ואם אין כאן ט"ס לפנינו נראה שהברייתא חולקת על משנתנו. וסוברת שאם לקח מבעה"ב תחילה אין מקחו קיים, שמכר לו דבר שאינו ברשותו, ולא כיון אלא שיוציא מן הסיקריקון, ואח"כ יטרוף ממנו. אבל אם כבר לקח מן הסיקריקון תחילה, הרי יכול היה להוציא ממנו, ואם מכר לו, כדין מכר. 
<small>63-64.</small> <b>אם עשה לו בעל הבית אחריות, מקחו קיים. </b>וכע"ז שנינו להלן הי"א הנ"ל (גבי לוקח מן האיש וחזר ולקח מן האשה). ובבבלי נ"ח סע"א: אמר רב לא שנו (כלומר, שאם לקח מן הסיקריקון וחזר ולקח מבעל הבית מקחו בטל), אלא דאמר לו לך חזק וקני, אבל בשטר קנה. ושמואל אמר אף בשטר לא קנה עד שיכתוב לו אחריות. והביאו ראייה לשמואל מן הברייתא שלהלן הי"א הנ"ל. ועיין בבלי ב"ב מ"ח א'. ומכאן שבבא זו שלפנינו כאן לא היתה להם בבבלי. 
<small>64-65.</small> <b>זו משנה ראשונה. בית דין שאחריהם אמרו הלוקח מן הסיקריקון נותן לבעלים רביע. רביע בקרקעות, רביע במעות. </b>וכ"ה בד ובכי"פ.<sup class="footnote-marker">67</sup><i class="footnote">ועיין להלן ב"מ פ"א הי"ח, ונדחקו שם המפרשים בפירושו. ובאמת יש שם אשגרה מכאן, עיי"ש היטב.</i> אבל בכי"ע: זו משנה ראשונה, <b>רבותינו אמרו</b> לוקח ואין נמנע, נותן לבעלים רביע בקרקע <b>ורביע</b> במעות, עיין מ"ש להלן שו' 68–69. וכנראה שגם בסיקריקון שאחרי המלחמה היה קשה להוציא מהם, <b>ונמנעו מליקח</b> (כלשון הירושלמי לעיל), ולפיכך תקנו שלא ימנע מליקח וכו'.<br>ובמשנתנו פ"ה מ"ו כגי' כי"ו וכו', אלא ששם מסיים: נותן לבעלים רביע (ולא יותר). ועיין הגירסא בברייתא שבבבלי נ"ח ב'. ואמרו בבבלי שם: אמר רב רביע בקרקע, או רביע במעות. ושמואל אמר רביע בקרקע שהן שליש במעות. ופירש ר"ח שאם קנה שדה בת ארבע מאות אמה בשלש מאות דינר, לשיטת רב נותן לו שמנים אמה בקרקע שהן רבע ממה שנשאר אצלו, או נותן לו שבעים וחמשה דינרים שהן רבע ממה ששלם. אבל לשמואל נותן לו מאה אמה בקרקע (רבע מכל השדה שלקח), או נותן לו מאה דינר, שליש ממה ששלם. ופירשו בגמרא שם שלדברי רב הגוי מוזיל גבי הלוקח חומש, ואם מכר לו קרקע בת ד' מאות אמה בשלש מאות דינר שוויה שלש מאות ושבעים וחמשה, ונותן לו לבעלים את ההפרש, והיינו שבעים וחמשה דינרין, או שמנים אמות קרקע (לפי המחיר ששלם). אבל לשמואל מוזיל הגוי רבע, ואם מכר לו לגוי בשלש מאות דינר שווייה ארבע מאות, ולפיכך נותן לבעלים מאה דינר, שהן שליש המעות ששילם, או שנותן לו מאה אמה קרקע שהן רביע של כל השדה שקנה. ושאלו בגמרא מן הסיפא שלהלן (בדברי רבי) ששנו בה כלשון זו שלפנינו כאן, ותרצו שרביע בקרקע רביע במעות הכוונה לאחר שבאו מעות לידו, והיינו מאה זוז. שהרי הבעלים שלמו לגוי שלש מאות דינר, ועכשיו משלמים לבעלים מאה דינר, והם רביע בקרקע (מאה אמה) לפי שווייה האמיתי.<br>ובירושלמי פ"ה ה"ח, מ"ז ע"ב: רב אמר אנא הוינא ממיניינא (עיין בבלי נ"ט רע"א), ולאו שנייא היא, הוא רביע קרקע, הוא רביע מעות. א"ר יוסי בי ר' בון קרקע דינר <b>אגרמא</b>, רביע מעות <b>סרימיסין</b>. וברור שצ"ל "טרימיסין" במקום "סרימיסין", כמו שהגיה בפ"מ (אלא ששם בטעות הדפוס: טריסיסין). ובכתובת שבבית הכנסת בחמת גדר:<sup class="footnote-marker">68</sup><i class="footnote">לפי סוקניק בספרו The Ancient Synagogue of El-Hammeh, ירושלים 1935, עמ' 48.</i> דהב (=שנתן) חד <b>טרימיסין</b> וכו', דיהבון תלתיהון תלת <b>גרמין</b> וכו'. ובאר סוקניק<sup class="footnote-marker">69</sup><i class="footnote">שם, עמ' 52.</i> ש"גרמא" שם כוונתה לרבע דינר זהב, והטרימיסין שוויו שליש דינר זהב.<sup class="footnote-marker">70</sup><i class="footnote">עיי"ש, עמ' 50.</i> ולפ"ז גם בירושלמי כאן פירושו שאם נותן לו קרקע נותן לו בשווי רבע דינר זהב בעד כל דינר זהב ששלם, בעד כל דינר נותן לו קרקע באגרמא (=בגרמא) והיא רביעית הקרקע שקנה מן הגוי, אבל אם נותן לו מעות, נותן לו טרימיסין (τριμίσσιον), שליש דינר זהב, על כל דינר זהב ששילם, משום ששווי הקרקע ששלם בשבילה לגוי דינר זהב הוא ארבע שלישים של דינר זהב, ולפיכך מחזיר לו טרימיסין.
<small>65-66.</small> <b>ויד בעלים על העליונה. </b>וכן מפורש בבבלי נ"ח ב': ויד בעלים על העליונה, רצו בקרקע נוטלין רצו במעות נוטלין. ועיין לעיל, הערה 67. 
<small>66.</small> <b>אם יש בידן ליקח, הן קודמין וכו'. </b>משנתנו פ"ה מ"ו. וכנראה שהכוונה היא שאם אינו רוצה לקבל את הרביע אלא להחזיר לו את כל המעות שנתן לסיקריקון הרשות בידו.<sup class="footnote-marker">71</sup><i class="footnote">ותועלת התקנה של ב"ד שלאחריהם היתה בזה שנמצאו לקוחות מידי הסיקריקון, שהרי לא הפסידו כלום, ואם הבעלים רצו לקנות מן הסיקריקון יפה, ואם לאו, נותנין לבעלים רביע, ושוב אינם יכולים לחזור בהם ולהוציא את הקרקע מידיהם.</i> 
<small>66-68.</small> <b>ר' השיב בית דינו ונמנו, שאם שהתה בפני סיקריקון שנים עשר חודש, כל הקודם ליקח נותן לבעלים רביע. </b>וכ"ה בד ובכי"פ.<sup class="footnote-marker">72</sup><i class="footnote">ובשניהם חסרה המלה "ונמנו", ובכי"פ: הושיב וכו'. ובד בטעות: שם שאם שהתה וכו', והסופר, כנראה, שכה למחוק את המלה "שם".</i> ובכי"ע: ר' הושיב בית דין ונמנו וכו', כל הקודם <b>ללוקח</b> נותן וכו'. ובמשנתנו פ"ה מ"ו: רבי הושיב בית דין ונמנו שאם שהתה בפני סיקריקון י"ב חודש, כל הקודם ליקח זוכה, אבל נותן לבעלים רביע. ובמשנה שבירושלמי בטעות: ר' <b>יהושע</b> הושיב בית דין וכו', והוא שיבוש ברור,<sup class="footnote-marker">73</sup><i class="footnote">המלה "הושיב" והיו"ד שבמלה רבי נשתבשו ל"יהושע".</i> שהרי רב נמנה בבית זה, עיין ירושלמי פ"ה ה"ח, מ"ז ע"ב הנ"ל, ובבלי נ"ט רע"א. ולהלן שו' 69, ד"ה אם יש, נתבאר מה הוסיף רבי על "ב"ד שלאחריהם". 
<small>68-69.</small> <b>רביע בקרקעות, רביע במעות, ויד בעלים על העליונה. </b>וכ"ה בד. ובכי"פ: רביע בקרקע <b>ורביע</b> במעות וכו'. ובכי"ע: נותן לבעלים רביע בקרקע ורביע במעות וכו'. ובבבלי נ"ח ב': אבל נותן לבעלים רביע בקרקע, <b>או</b> רביע במעות. ועיין בדק"ס של רמ"ש פלדבלום שם. וכבר נתבארה בבא זו לעיל שורה 64–65, סד"ה ובמשנתנו. 
<small>69.</small> <b>אם יש בידן ליקח, הן קודמין לכל אדם. </b>וכ"ה בד, בכי"ע ובכי"פ. ובמשנתנו נזכרה בבא זו רק אצל תקנת "בית דין שלאחריהם". וכתב במאירי למשנתנו (נ"ה ב'), עמ' 231 (הוצ' שנייה, עמ' 241): ועל זה הושיב ר' בית דין ונמנו שלא ידונו כך אלא תוך שנים עשר חדש, שאיפשר שהבעלים טורחים במעות, אבל כל ששהה ביד הסיקריקון שנים עשר חדש כל הקודם יקח ונותן לבעלים רביע, וכופין אותו להסתלק ממנו כדי שלא תהא הארץ חלוטה ביד גוים. ולפי פירושו כל תקנת רבי היתה שלא יהו הבעלים קודמין אלא בתוך י"ב חודש, אבל לאחר י"ב חודש הלוקח זוכה ואין יכולים להוציא מידו ובעל כרחו נוטל רביע. ועיין רש"י נ"ח ב', ד"ה צריכה שתשהה. ועיין באוה"ג, עמ' 117, מס' המקח והממכר לרב האיי. וכן מוכח מלשון הר"מ פ"י מה' גזילה ואבידה ה"ג, וכ"ה בתוספ' רי"ד נ"ה סע"ב. והוא נגד התוספתא כאן. ועיין מ"ש להלן, ד"ה ולפי פשוטה.<br>ובירושלמי פ"ה ה"ח, מ"ז ע"ב (על תקנת ב"ד שלאחריהם): הן אומ' בידינו ליקח, והלוקח אומר לאו. אמר ר' יוסי לעולם השדה בחזקת <b>הבעלים</b>,<sup class="footnote-marker">74</sup><i class="footnote">עיין מ"ש להלן הערה 75.</i> שהמוציא מחבירו עליו הראייה. ובחי' הר"ן נ"ה ב': רבי הושיב ב"ד ונמנו וכו', ומיהו משמע דבתוך י"ב כל שיש בידם ליקח הן קודמין, ואע"ג דמשמע בירושל' דכי אמרינן דביש בידו ליקח הם קודמין לכל אדם דווקא כשיש בידו ליקח בשעת המקח אבל לאחר מיכן לא, דגרסינן התם, הם אומרים היה בידינו ליקח והלקוחות אומרים לא היה בידכם ליקח. אמר ר' יוסי לעולם השדה בחזקת בעליה, דאלמא בשעת מכר דווקא, דאם איתא דבכל שעה שירצו יכולים לקנות, ולא היה מקום למחלוקת זה, אפ"ה משמע לי דכל שלקח בתוך י"ב חדש, ויש לבעלים ליקח תוך זמן זה הם קודמים, דבתוך י"ב חדש לא קפדינן אם הארץ היה בתוך סקריקין. ועיין בחי' הריטב"א שם שכתב: והא דאמרינן דבזמן שיש בידם ליקח שהם קודמין לכל אדם, ה"מ בשעת המקח, או אחר המקח מיד כשידעו בדבר, אבל אם ידעו בדבר ולא רצו הבעלים ליקח, או שלא היה בידם ליקח, אחר זמן אין לבעלים כלום שאם אי אתה אומר [כן] נמצאו נמנעין מליקח וכו', וא"כ מה הועילו חכמים בתקנתן, והכי משמע בירושלמי וכו' (כלומר, הירושלמי הנ"ל), ואעפ"י שזה ברור, הוצרכתי להאריך בזה, מפני שראיתי בזה מי שסובר דהבעלים מוציאים מיד הלוקח לעולם כל זמן שהיה בידם ליקח, כל היכא שלא נטלו רביע חלקם, וזה אינו, וכדמוכח בירושלמי דכתיבנא. ועיין במישרים נתיב ל"א ח"ה, ומ"ש בתיו"ט למשנתנו, ומ"ש בעמודי ירושלים בירושלמי הוצ' ראם במקומו.<br>ברם מחלוקת זו של הראשונים היא לכאורה לפי תקנת ב"ד שלאחריהן, אבל בתקנת רבי בוודאי אין לומר כן. ואף הר"ן לא אמרה אלא בלקח תוך י"ב חודש (אחרי תקנת רבי), אבל אם לקח לאחר י"ב חודש אינו מוציא מידו. ואפשר היה לפרש את התוספתא שכוונתה אם היה (והמלה "יש" היא באשגרה מלעיל וממשנתנו) בידם ליקח בתוך י"ב חודש הן קודמין לכל אדם שלקח בתוך י"ב חודש ומוציאין מידו לעולם. אבל הלשון היא דחוקה.<br>ולפי פשוטה פירושה שלפי "ב"ד שלאחריהם" חושש הלוקח שמא יטענו הבעלים אח"כ שהיה בידם ליקח, ועל הלקוחות להביא ראייה<sup class="footnote-marker">75</sup><i class="footnote">וכגירסא שלפנינו (עיין מ"ש לעיל בסמוך, ד"ה ובירושלמי). וכן מביאים הראשונים את הירושלמי בחידושיהם על הש"ס (רשב"א נ"ח א', ריטב"א וחי' הר"ן נ"ה א') כגירסא שלפנינו: "השדה בחזקת בעליה". אמנם בעיטור, מכירת קרקעות, הוצ' רמא"י ס"ו ע"ד, מביא מן הירושלמי "הקרקעות בחזקת הלקוחות", אבל אפשר שאין כאן אלא פירוש, והוא פירש בחזקת בעליה של עכשיו. והרשב"א בתשובה (ח"א סי' תתקט"ו) בוודאי שאב מן העיטור שסמך על הירושלמי בדין בר מצרא, עיי"ש. והר"ן בפירושו על הרי"ף למשנתנו כתב בפירוש: וכלשון הזה הביא הרשב"א ז"ל בתשובה. ועיין גם בשטמ"ק ב"מ ק"ח ב' בשם הרמ"ך (ר' מאיר מסרקוסטה). ועיין בעמודי ירושלים בירושלמי הוצ' ראם כאן במקומו (ויש להוסיף שם גם את דברי הרמ"ך הנ"ל), ולפ"ז אין לנו אלא עדות אחת על "הגירסא בחזקת הלקוחות", מפני שכולם שאבו מן העיטור. ואשר לפירוש "בחזקת בעליה", הרי ברור שהכוונה לבעל השדה מכבר, לבעליה הראשונים, כפי שמוכח מלשונו של ר' יוסה עצמו בירושלמי קידושין פ"א ה"ה, ס' ע"ג, וב"ב פ"ג ה"', י"ד ע"א (עיין מ"ש במחברתי "תלמודה של קיסרין", עמ' 65, הערה 134). נמצא שלפי תקנת ב"ד שלאחריהם יכולים הבעלים להוציא מן הלוקח לאחר זמן, ועל הלוקח להביא ראייה שלא היה בידי הבעלים ליקח.</i> שלא היה בידי הבעלים ליקח, ורבי תיקן שלאחר י"ב חודש כל הקודם ליקח זכה, ואין הבעלים יכולים לטעון לאחר זמן שהיה בידם ליקח, אבל אם בשעת המקח אומרים הבעלים ברצוננו ליקח הם קודמין לכל אדם, ודינם כבר מצרא (לפי שיטת הבבלי). וגדולה מזו כתב הריב"ש בתשובה סי' שפ"ח: "דיקא נמי דקתני ארבע שבתות. וכן מירושלמי שמביא בעל העיטור ז"ל על ההיא דמורדת, וכתב כמו שאמרו בירושלמי <b>גבי סיקריקון לאחר י"ב חדש</b> מכריזין עליו ד' שבתות רצופות". ולפי דעתו מכריזין ד' שבתות לאחר י"ב חודש שמא רוצים הבעלים לקנות והם קודמין. אמנם בעיטור שלפנינו (אות מ' מרד, הוצ' רמא"י ס"ח ע"ב): ודכוותא גרסינן בירושלמי (פ"ה ה"ז, מ"ז ע"ב) ואנפרות עצמה צריך שתשהא י"ב חדש, א"ר יהודה בן פזי ומכריזין והולכין ד' שבתות, ואינו מדבר בסיקריקון לאחר י"ב חודש, מ"מ למדנו מדברי הריב"ש שלאחר י"ב חודש מיד אם הבעלים רוצים לקנות הרשות בידן, והם קודמין לכל אדם אחר, וכן הדין נותן. ואין לשבש ארבע נוסחאות של התוספתא. ודע שדין בר מצרא לא נזכר כלל בירושלמי.

Halakhah 11

<small>69-70.</small> <b>העריסין, והחבורות, והאפטרופין, אין בהן משום סיקריקון. </b>וכ"ה בד. ובכי"ע: האריסין, <b>והחכורות,<sup class="footnote-marker">76</sup><i class="footnote">לא הגהתי "והחכורות" ע"פ כי"ע, הרשב"א והירושלמי, משום שאף במשנת בכורים פ"א מ"ב, בהוצ' לו: <b>והחבורות</b>, וכן שם בכ"י קויפמן הכי"ף של "והחכורות" מתוקנת. ובספרי כי תבוא פיס' רצ"ז, הוצ' הר"א פינקלשטין, עמ' 317, ברוב הנוסחאות: <b>ולחבורות</b>, עיי"ש בשנו"ס. ועיין מ"ש ברבעון לשוננו חל"ב, תשכ"ח, עמ' 91, ואינו עניין לכאן.</i> והמטלטלין</b>, אין בהן משום סיקריקון. וכן מעתיק הרשב"א נ"ה ב' בשם התוספתא: האריסות, <b>והחכירות, והמטלטלין</b>, אין בהן משום סיקריקון. וגירסא זו תמוהה, ומה להם למטלטלין עם אריסין וחכורות, ובמקורות רגילה הקבוצה "השותפין והאריסין והאפוטרופין". אבל לא מצאנו מטלטלים אתם. ובירושלמי פ"ה ה"ז, מ"ז ע"ב: המטלטלין אין בהן משום סיקריקון. תני חכירי בתי אבות אין בהן משו' סיקריקון וכו', ונראה שיש לפנינו השמטה, וצ"ל בד ובכי"ו: משום סיקריקון [והמטלטלין אין בהן משום סיקריקון]. ובכי"ע צ"ל: והחכורות [והאפטרופין אין בהן משום סיקריקון] והמטלטלין אין בהן משום סיקריקון. ולפנינו שתי ברייתות נפרדות, וכמו שהוא בירושלמי.<br>ואשר לפירושה, הכוונה שאם האנס מסר את השדה לאריס, או לחכור, או לאפטרופוס, אין הבעלים מוציאים מהם, שהרי אם יטרוף מהם יבוא האנס ויוציא ממנו, כפירוש השני שבירושלמי הנ"ל, עיי"ש עוד פירוש. והקבוצה הזאת אינה דומה ללקוחות, שמן הלקוחות קבל האנס דמי השדה, ולא איכפת לו אם הבעלים הקודמים יוציאו מידי הלקוחות, אבל באריס וכו' אם יוציאו מהם הבעלים הרי הוא מפסיד את הפירות שמכניס לו האריס, ודמי החכירות ואת ההכנסה שמכניס לו האפיטרופוס.<br>ואשר למטלטלים, פירש במאירי נ"ה ב', עמ' 229 (הוצ' שנייה עמ' 239): המטלטלין אין בהם דין סיקריקון, כלומר שמטלטלין אדם גומר ומקנה באונס פורתא, ובחי' הר"ן שם: ואמרו עוד בירושלמי המטלטלין אין בהם משום סקריקון. ונ"ל דהינו טעמא משום דמייאשי מנייהו מיד(ייהו), וקננהו לוקח ביאוש ובשינוי רשות, אבל קרקע אינה נגזלת.<sup class="footnote-marker">77</sup><i class="footnote">בירושלמי כלאים פ"ז ה"ה, ל"א ע"א, ערלה פ"א ה"ב, ס"א ע"א: אעפ"י שאין קרקע נגזל, יש ייאוש לקרקע. ועיין בתוספות ב"ב מ"ד א', ד"ה דוקא. אבל בקרקע אין אדם מתייאש בנקל, שהרי אין הגזלן יכול להסתירה, או לכלותה.</i>
<small>70-72.</small> <b>היורד לשם חוב, לשם אנפרות, אין בהן משום סיקריקון. אנפרות עצמה ממתנת לבעלים כל שנים עשר חודש. </b>וכ"ה בד. וכע"ז גם בכי"ע ובירושלמי פ"ה ה"ז, מ"ז ע"ב. ובפירוש המלה אנפרות כבר פירשו המלונות שהכוונה למלת ἀναφορά, והוא מס ידוע. ור"א גולאק בס' היובל לכבוד מגנס, עמ' 97 ואילך, הביא את כל המקורות שלנו המזכירים מס זה, והסיק שהוא מס vectigal שהיו משלמים אותו אריסי עולם בקרקעות של המלכות, וגם אריסי עולם של קרקעות יחידים, עיי"ש עמ' 99 ואילך. ולעיל שם, עמ' 99, כתב: "קושי מיוחד יש כאן בצורת המלה אנפרות שלא מצינו לה שם יוני דומה בין מסי הרומאים". ברם הליקסיקונים של ימי הבינים מביאים:<sup class="footnote-marker">78</sup><i class="footnote">Corpus Gloss. Latin של Goetz ח"ב, עמ' 145, שורה 8.</i> ἀναφορά, ἐνοίκιον, Pensio, ולפי זה נזכר המס בשם אנפורא במשמעות vectigal, דמי שכירות, או דמי חכירה. במס זה היו ממתינים זמן ידוע עד שבאו לגבות מן הנכסים, עיין מ"ש ר"א גולאק שם, עמ' 100. ולפ"ז היורד משום חוב, או משום אנפרות, אין בו דין סיקריקון, ובפרט באנפרות, שבין כך ובין כך ממתינים לו לבעלים י"ב חודש, ואין מוכרין את השדה. ו"אין בהן משום סיקריקון" כאן הוא כמו בכל הבבות שלנו לעיל שאין דין סיקריקון נוהג בו כלל.<br>אבל בבבלי נ"ח ב': ת"ר הבא מחמת חוב, ומחמת אנפרות, אין בו משום סיקריקון. ואנפרות עצמה <b>צריכה שתשהא</b> שנים עשר חודש. ושאלו שם: והאמרת אין בה משום סיקריקון (ופירש"י: ושנים עשר חדש לא הוזכרו אלא בו, דאילו אנפרות הדרא בלא דמי ולעולם). ה"ק סיקריקון עצמה צריכה שתשהה י"ב חודש. ועיין באוה"ג סוף עמ' 123 ואילך. והכל הוא לפי מסורת הבבלי וגירסתו בברייתא זו, אבל בתוספתא ובירושלמי הדברים ברורים, וכמו שכתבנו לעיל בסמוך, סד"ה היורד. ועיין במה"פ, ד"ה אנפרות, ובשי"ק, ד"ה חכירי, ואין להשוות כאן כלל את שיטת הבבלי והירושלמי, ולפנינו שתי מסורות בברייתא זו.
<small>72-73.</small> <b>ר' שמעון בן לעזר או' הלוקח מן האשה בכתובתה, וחזר ולקח מן האיש, מקחו קיים. מן האיש, וחזר ולקח מן האשה, מקחו בטל. </b>כ"ה בד. וכע"ז גם בכי"ע, בליקוטין<sup class="footnote-marker">79</sup><i class="footnote">עיין לעיל פ"א, הערה 5.</i> ובבבלי נ"ח ב' ובמשנתנו פ"ה מ"ו. ובכי"ו בטעות: הלוקח מן האיש וחזר ולקח מן האשה מקחו קיים. מן האשה וחזר ולקח מן האיש מקחו בטל. ועיין לעיל ה"י, שו' 62–63, ד"ה הלוקח, ומש"ש.<sup class="footnote-marker">80</sup><i class="footnote">וכאן הגהנו, משום שגירסת ד, כי"ע וליקוטין מתנגדת לגירסת כי"ו, שאינה מסתברת כלל.</i> ומה שאמר כאן "בכתובתה" כ"ה גם בבבלי נ"ח ב' בכי"י (עיין בדק"ס של רמ"ש פלדבלום), והוא ע"פ פירוש הבבלי בב"ב מ"ט סע"ב: לא נצרכה אלא באותן ג' שדות, אחת שכתב לה בכתובתה, ואחת שייחד לה בכתובתה וכו', עיי"ש. והפירוש כאן שלקח מן האשה שדה שכתב לה, או שייחד לה בעלה בכתובתה. 
<small>74.</small> <b>אם עשתה לו אשה אחריות בכתובתה, מקחו קיים. </b>וכ"ה בד, בכי"ע ובליקוטין הנ"ל. ובבבלי כאן הנ"ל: מן האיש וחזר ולקח מן האשה מקחו בטל עד שתכתוב לו אחריות. ופירשו לפי שיטת רב שם: מאי אחריות שטר, כלומר שלקח ממנה בשטר, ולא שהסכימה למכירת בעלה, ואמרה לו לך חזק וקני. 

Halakhah 12

<small>74-75.</small> <b>הפעוטות מקחן מקח, וממכרן ממכר, במטלטלין, אבל לא בקרקעות. </b>וכ"ה בכי"ע ובמשנתנו פ"ה מ"ז ובהבאות בבבלי (ס"ה א', כתובות ע' א', ב"ב קנ"ה ב'). ובד: הפעוטות <b>מקחו</b> מקח <b>וממכרו</b> ממכר וכו'. ובמשנתנו כאן, הוצ' לו: <b>הפיוטות</b>,<sup class="footnote-marker">81</sup><i class="footnote">בכ"י קויפמן היתה, כנראה, הגירסא: הפייוטות, ותוקן: הפעוטות.</i> ובירושלמי עירובין פ"ז ה"ו, כ"ד ע"ג: ירדו לה בשיטת <b>הפייוטות</b>, דתנינן <b>הפייוטות</b> מקחו מקח וכו', ובמקבילה במע"ש פ"ד ה"ד, נ"ה ע"א: בשיטת <b>אפיוטות</b>, דתנינן <b>אפיוטות</b> וכו'. וכאן הוסיפו על משנתנו: אבל לא בקרקעות.<br>והנה השם "פעוטות", פייוטות", "אפיוטות", לא נזכר בשום מקור אחר חוץ ממשנתנו כאן, בהבאות של משנתנו, ובתוספתא להלן בסמוך שמבארת את משנתנו. מוצא המלה אינו ידוע משפות שמיות. יתר על כן בכל מקום שנזכרו פטורי הקטן וכדומה, לא נתנו בו שיעור, וכל שהוא פחות מבן י"ג קטן הוא, ובמקום שמעשיו מעשים (עדיות, נדרים, זכייה, חינוך) נתנו שיעור לשנותיו של קטן, או להתפתחותו.<sup class="footnote-marker">82</sup><i class="footnote">עיין, לדוגמא, ס"ז שלח ט"ו, ל"ח, עמ' 288, ובמקבילות. ועיין ירושלמי מע"ש פ"ד ה"ד, נ"ה ע"א, ובמקבילות, בבלי כאן ס"ד ב'. ועיין בגליוני הש"ס לר"י ענגיל נ"ט דע"א.</i> אבל כאן סתמה משנתנו ואמרה "פעוטות", ולא יותר. ומדברי ר"ש בן גמליאל להלן בסמוך מוכח שעצם המלה פעוטות (פיוטות, הפיוטות) כוללת את הגיל.<br>לפיכך נראה שאין "הפיוטות" (כגירסת הירושלמי בעירובין) אלא επτέτεις,<sup class="footnote-marker">83</sup><i class="footnote">אין צורך בשום הגהה. שכן דרכה של טי"ת להבלע, עיין מ"ש במחברתי ספרי זוטא, עמ' 139, הערה 12.</i> בני שבע.<sup class="footnote-marker">84</sup><i class="footnote">מלה יונית זו מצויה מאר במשך כל הדורות, עיין מ"ש במחברתי הנ"ל, עמ' 138, הערה 9.</i> הקדמונים חילקו את שנות האדם לעונות של שבע, שבע שנים. פילון מאלכסנדריה מוסר (על בריאת העולם פל"ו סי' 105) בשם הרופא היפוקרטיס: בטבע האדם שבע עונות שקוראים להם גילים: ילד קטן (παιδίον), ילד (παῖς) וכו'. ילד קטן הוא עד בן שבע שנים וכו'. ובירושלמי פ"ה ה"ח, מ"ז ע"ב: אפיוטות פרייא. ובמוסף הערוך לר' בנימין מוספיא: "<b>פדיא</b>. ירו' פ' הנזיקין. פעוטות פידיא, פי' בל"י בנים ונערים קטנים", בעה"ש פתר את לשון יוון παῖδες. וקרויס במלונו למלים שאולות מלשון יון ורומי ח"א, עמ' 285, שער שגם המלה "פעוטות" פירושה παῖδες.<sup class="footnote-marker">85</sup><i class="footnote">בח"ב הגיה קרויס את המלה פעוטות, וכתב שמשמעותה ἀπαίδεντος, עיי"ש עמ' 474, ועמ' 422.</i> ברם אין ספק שר' בנימין מוספיא כיוון לא למלה זו, אלא ל־παιδία, ילדים קטנים.<sup class="footnote-marker">86</sup><i class="footnote">במחברתי ספרי זוטא, עמ' 137, הערה 4, הבאתי חומר מרובה שממנו יוצא שבלשון העממית בטאו πεδία, ככתיב שבירושלמי.</i> ילדים קטנים (παιδία) הם עד גיל שבע (ועד בכלל), כלומר, הפיוטות (επτέτεις), כעדותו של פילון הנ"ל. לפנינו מונח פילוסופי ומשפטי שהיה רגיל בעולם העתיק. ובמשפט הרומאי המאוחר אנו מוצאים את החלוקה הנ"ל בגיל האדם כהגדרה של תודעת הקטנים<sup class="footnote-marker">87</sup><i class="footnote">עיין במלונות למונחים במשפט הרומאי של G. Seckel ושל A. Berger ערך infans, ומ"ש ידידי המנוח פרופ' בעז כהן בספרו Jewish and Roman Law כרך ב', החלק העברי, עמ' 1–2. ועיין לעיל שם ח"א, עמ' 237.</i> ילד עד מלאת לו שבע שנים הוא infans, παιδίον. הירושלמי מפרש לנו שהפיוטות (בני שבע) הם בגיל שש שנכנסו לשנתן השביעית (וכמובן מכאן ואילך) שעדיין הם παιδία.<sup class="footnote-marker">88</sup><i class="footnote">הקדמונים ראו את המעבר מזעירות לקטנות בגיל שבע, משום שבאותו פרק יש להם כל השינים, עיין מ"ש פילון הנ"ל (בפנים) ובסכוליאון של אריסטופניס, צפרדעים 418. פשיטא שאין כאן דיוק מתימטי. היהודים ראו בו טעם אחר, עיין מ"ש בתוספת ראשונים ח"ג, עמ' 215, ד"ה עד שיהיו.</i><br>ובבבלי כאן נ"ט א': ועד כמה וכו', כבר שית, כבר שב. רב כהנא אמר כבר שב כבר תמני.<sup class="footnote-marker">89</sup><i class="footnote">עיין מ"ש בתס"ר הנ"ל שם.</i> במתניתא תני כבר תשע כבר עשר. ולא פליגי, כל חד וחד לפי חורפיה. ועיין בירושלמי ה"ט, מ"ז ע"ג, ובמקבילות, ומ"ש להלן בסמוך בדברי רשב"ג.
<small>75-76.</small> <b>רבן שמעון בן גמליאל או' לא אמרו פעוטות אלא בהווה. </b>וכ"ה בד. ובכי"ע: <b>פאוטות</b> אלא בהווא. וכתב בח"ד: "אבל דברי רשב"ג לא מצאתים בשום מקום, ולא ידענא פירושו. ואפשר לומר דאמרו פעוטות בהווה, אבל הוא הדין נמי דאפילו עד שלא הגיעו לעונת הפעוטות מקחן מקח, ואע"ג דאינו בן דעת כלל, משום כדי חייו סבר דתקינו הכי". והפירוש קשה, וכיצד אפשר לומר שאפילו ילד בן שלש מקחו מקח וממכרו ממכר.<sup class="footnote-marker">90</sup><i class="footnote">ואפילו אם נותנים לו אגוז ונוטלו, צרור ומשליכו.</i> ולא עוד אלא שבתוספתא ובירושלמי לא דברו כלל (לפי פירוש המפרשים) על גיל הפעוטות, ועונת הפעוטות מאן דכר שמיה.<br>אבל לפי פירושנו לעיל שהפיוטות פירושו בני שבע, דברי רבן שמעון בן גמליאל מובנים יפה, וכוונתו "בני שבע" לאו דווקא, אלא כל אחד לפי חורפיה, וכמו שאמרו בבבלי הנ"ל, ולא אמרו פעוטות אלא בהווה, מפני שזהו הגיל המקובל בעולם העתיק (כפי שהראינו לעיל) המסמן את המעבר מזעירות לקטנות. עיין מ"ש לעיל. ועיין בירושלמי כאן ה"ט, מ"ז ע"ג (ובמקבילות במע"ש ובעירובין), בשם רבנין דקיסרין.

Halakhah 13

<small>76-77.</small> <b>[עני שנוטל בידו ומשליך אחת אחת, מה שתחתיו גזל גמור]. </b>כ"ה בד. וכע"ז גם בכי"ע. ובכי"ו נשמטה בבא זו בטעות. ובמשנתנו פ"ה מ"ז: עני המנקף בראש הזית מה שתחתיו גזל מפני דרכי שלום. ופירש הר"מ (פ"ו מה' גזילה הי"ג): עני המנקף בראש הזית זיתים <b>של שכחה</b>. ובתוספ' רי"ד ס"א א': עני המנקף וכו' וחובט הזיתים של פאה וכו'. ועיין מ"ש בפירושה לעיל ח"א (פיאה), עמ' 172. ובבבלי ס"א א': <b>תנא</b> אם ליקט ונתן ביד ה"ז גזל גמור.<br>ובירושלמי פ"ה ה"ט, מ"ז ע"ג: הדא דאת אמר <b>בדארעא</b>, אבל הלוקח ביד זכתה לו ידו. והגירסא משובשת, וצ"ל: הדא דאת אמר בהן כרכרא (או: כרכדא), אבל וכו'. וכן בהשגות הראב"ד פ"א מה' מתנות עניים ה"י: בהן <b>ברברתי</b>, וצ"ל: כרכד'. ועיין בפירוש הרש"ס לפיאה פ"ז ה"ב. וכתב בחי' הרשב"א ס"א א' (על הברייתא שם הנ"ל): ולא נטל ונתן ביד במתכוין לזכות בהן קאמר, דא"כ מאי למימרא. אלא במלקט ביד כדרבה (צ"ל: בכרכרה) קאמר, ואעפ"כ זכה, ויש בה משום גזל גמור, והכי אית' בגמרא דבני מערבא הדה דתימר בהן ברביה (כ"ה בד"ר, וצ"ל: כרכרה), אבל בלוקט ביד זכתה לו ידו. ודבריו ז"ל אינם מובנים. ובריטב"א ובר"ן כתבו שלקט ביד אעפ"י שלא נתכוין לזכות, וכ"ה בירושלמי (בריטב"א: פירש בירושלמי), ולא העתיקו את הפיסקא שבירושלמי. ושמא צ"ל ברשב"א: אלא במלקט ביד [דומיא] דכרכרה קאמר וכו'. וכוונתו שלא לקט בידו ממש, אלא שהירושלמי מבדיל בין המשיר זיתים בכרכרה,<sup class="footnote-marker">91</sup><i class="footnote">בירושלמי פיאה פ"ז ה"ב, כ' ע"א: משיניח את הכרכר.</i> ובין המשיר בידו,<sup class="footnote-marker">92</sup><i class="footnote">עיין מ"ש לעיל ח"א, עמ' 171.</i> אבל לא שנטלן בידו ממש, כדי לזכות בהן. ובנ"י ס"א א', עמ' ק"נ כתב: פירוש אם נטל, אם לקט ונתן על גבי קרקע ביד, אע"פ שלא נתכוין לזכות בהם, הואיל ומטו לידיה זכה, והוי גזל גמור, והכי משמע בירושלמי. ומן הלשון "ונתן על גבי קרקע" משמע שהיתה לפניו הגירסא בירושלמי כלפנינו ("הדא דאת אמר <b>בדארעא</b>"), ולפי גירסא זו אינו מובן מה היא הראייה מן הירושלמי. ועיין בשי"ק, ד"ה אבל הלוקח.<br>ולעצם העניין עיין גם בתוספות ותוספ' הרא"ש ס"א רע"א, ומ"ש בגליון הש"ס לרע"א במקומו. ועיין במחנה אפרים ה' מכירה, קניין משיכה ס"ד, שנשא ונתן בזה, והעיר גם על הירושלמי בשביעית פ"ד וכתובות פ"ט (מאימתי אדם זוכה בפירות שביעית וכו', עיי"ש), והעלה שכל שמתכוין לזכות, אעפ"י שלא נזכוון לזכות בהגבהה זו של הזיתים, קנה, עיי"ש.<br>ברם מלשון התוספתא שמדגישה "ומשליך אחת אחת", משמע שדווקא בכגון דא קנה, אבל אם משיר ביד הרבה זיתים ולא נגע בהם לא קנה. ועיין בתוספות ס"א א', ד"ה שדי, מ"ש בשם ר"ח (ויש להשלימו באוה"ג, עמ' 39), וצ"ע.
<small>77-78.</small> <b>עיר שיש בה ישראל וגוים, הפרנסין גובין מישראל ומגוים וכו'. </b>תורת האדם להרמב"ן סוף עניין הקבורה, ד"ו מ"א ע"ד, בשם התוספתא. וכל הברייתא גם בירושלמי כאן פ"ה ה"ט, מ"ז ע"ג, דמאי פ"ד ה"ו, כ"ד ע"א, ע"ז פ"א ה"ג, ל"ט ע"ג. ובליקוטין הנ"ל:<sup class="footnote-marker">93</sup><i class="footnote">עיין לעיל פ"א, הערה 5.</i> עיר שיש בו ישראל וגוים הם הפרנסים וגובי' מן ישראל ומן גוי', מפני דרכי שלום. 
<small>78-79.</small> <b>מפרנסין עניי גוים עם עניי ישראל, מפני דרכי שלום. </b>וכ"ה בד ובברייתא שבבבלי ס"א א'. וכן בירושלמי הנ"ל: עניי גויים <b>ועניי</b> ישראל. אבל בכי"ע ובליקוטין הנ"ל חסר "עם עניי ישראל". וכן מסתייע ברשב"א ס"א א' מן הירושלמי הנ"ל ששנו שם בכ"מ בוי"ו ההיבור ומוסיף: ומפרש עוד בתוספתא שאין מזכיר בכלן ישראל כלל. וממנו בריטב"א בנ"י ובר"ן על הרי"ף. ועיין ע"ז להלן בסמוך.<br>ופרנסה כוללת גם כסות, וכמו שפסק הר"מ בפ"ז מה' מתנות עיין ה"ז.

Halakhah 14

<small>79-80.</small> <b>מספידין וקוברין מיתי גוים, מפני דרכי שלום. </b>בכי"ע: מספידין מתי גוים, ומנחמין אבילי גוים, וקוברין מיתי גוים וכו'. וכ"ה בליקוטין הנ"ל. וההלכה שמספידין מיתי גוים חסרה בירושלמי ובבבלי הנ"ל, והביאוה הרשב"א, הריטב"א ונ"י ס"א א', הרא"ש והר"ן ספ"ה. ובתוה"א להרמב"ן הנ"ל חסרה המלה "מספידין", אבל נראה שקיצר. והסדר שלנו נוח יותר, והכוונה שמתעסקין וקוברין, עיין שו"ת הרשב"א ח"א סי' תשס"ג ומ"ש להלן.<br>ובמס' שמחות פ"א ה"ט (הוצ' זלוטניק): <b>הגוים</b> והעבדים אין מתעסקין עמהן לכל דבר. אבל קורין עמהן הוי ארי, הוי גבור. ר' יהודה אומר הוי עד נאמן, אוכל בעמלו. אמרו לו אם כן מה הנחת לכשירין. אמר להם אם היה כשר, מפני מה אין קורין עליו. ועיין בהוצ' היגר, עמ' 100, ובשנו"ס שם. ועיין בבלי ברכות ט"ז ב' (ושם לא נזכר הספד אצל גוי). ועיין מ"ש בספרי יוונית ויוונות בא"י היונית, עמ' 58.<br>ובברייתא שבבבלי ס"א א' הנ"ל: וקוברין מתי נכרים עם מתי ישראל. ופירש"י: לא בקברי ישראל, אלא מתעסקין בהן, אם מצאום הרוגים עם ישראל. ודייק הרשב"א מלשונו שדווקא אם מצאם הרוגים עם ישראל מתעסקים בהם, אבל כשהם לבדם אין מתעסקין בהן, מפני שיכול למצוא אמתלא ולאמר אינני רוצה להזדהם. והשיג עליו הרשב"א מן הירושלמי הנ"ל ומן התוספתא שלא נזכר בה "עם ישראל", ופירש עם מתי ישראל כלומר, כשם שמתעסק עם מתי ישראל כך מתעסק עם מתי גוים. וממנו בריטב"א בר"ן ובנ"י הנ"ל. וכבר ראינו שבמס' שמחות פ"א מפורש שאין מתעסקין עם גוי. וכנראה ששם שנו את הדין, וכאן ההלכה היא מפני דרכי שלום. וביחס להספד מוכח שם שלר' יהודה אם היה כשר מספידין אותו, ולאו דווקא משום דרכי שלום.<br>ובכל בו ה' אבל פ"ב סי' קי"ד: קוברין מתי גוים <b>ומנחמין אבליהן</b><sup class="footnote-marker">94</sup><i class="footnote">נקט לשון הר"מ בפי"ד מה' אבל הי"ב. ובברייתא שבבבלי לא נזכר ניחום אבלים. והר"מ פסק ע"פ הירושלמי והתוספתא בסוף פירקין, עיי"ש.</i> ומבקרין חוליהן משום דרכי שלום וכו', ואפילו מת גוי חייב ללוותו ד' אמות. ובב"י בטיו"ד סי' שס"ז כתב עליו: דלא עלה על הדעת שיהיה חייב ללוות מת גוי, אם לא מפני דרכי שלום. ומיהו אפשר לאוקמי בנכרי חסיד וכו'. ובאמת בה"ג סוף ה' כיסוי הדם, ד"ו קל"ו ע"ג: <b>והילכת' מלוין עם</b> מתי גוים ושואלין בשלום גוים, מפני דרכי שלום. ועיין גם בה"ג ד"ב שם, עמ' 572 (ושם חסרה המלה "והלכתא").<br>ובבבלי ובירושלמי הנ"ל שנו ג"כ שמבקרין חולי גוים עם חולי (בירושלמי: וחולי) ישראל.
<small>80.</small> <b>מנחמין אבילי גוים, מפני דרכי שלום. </b>עיין גירסת כי"ע וליקוטין הנ"ל לעיל, שו' 79–80, ד"ה מספידין. ובירושלמי הנ"ל: מנחמין אבילי גוים ואבילי ישראל ועיין מ"ש לעיל הערה 94. וכן מצינו באגדה (רות רבה פ"ב, ח') שר' מאיר בא לנחם את אבינימוס הגרדי כשמתה אמו וכשמת אביו. ומפני דרכי שלום לא נמנעו לנחם גם את המינים, עיין ב"ר פי"ד, ז', הוצ' תיאודור, עמ' 131. ועיין ירושלמי סנהדרין פ"י ה"ב, כ"ח ע"ב. ועיין בשו"ת הר"מ הוצ' רא"ח פריימן סי' שע"א, עמ' 340. 

Chapter 4



Halakhah 1

<small>1-2.</small> <b>פ"ד<sup class="footnote-marker">1</sup><i class="footnote">וכן היה מניין הפרקים לפני הרשב"א, עיין בשו"ת שלו ח"א סי' אלף רמ"ד. ועיין גם להלן פ"ה, הערה 1, פ"ו, הערה 1,</i> (פ"ו בכי"ע)</b><br><b>התקבל לי גיטי, ואשתך אמרה התקבל לי גיטי, הולך, הוליך לה, התקבל לה, וזכי לה, אם רצה לחזור לא יחזור. </b>בד: האשה שאמרה התקבל לי גיטי, ואשתך אמרה התקבל לי גיטי, <b>הילך</b>, הוליך לה וכו'. וכן כנראה היה הסדר גם בכי"פ. ובכי"ע הסדר הפוך, וגורס בסיפא: התקבל לי גיטי, ואשתו אמרה התקבל לי גיטי, <b>הולך</b>, ותנו לה, התקבל לה, וזכי לה, אם רצה להחזיר לא יחזיר דברי ר'. וגירסא זו מתאימה לבבלי ס"ג א', אלא שם חסר "דברי רבי", ואמרו שם: ואיבעית אימא וכו', מאן ת"ק רבי. ובירושלמי ובתוספתא לא הבדילו בין "הולך" ו"הילך", וכנראה שהסיבה היא במבטא שבא"י, ועיין בפי' הר"א ב"ע לשמות ב', ט', ומ"ש בשם הגאון (רב סעדיה) שם. ועיין בראשית מ"ז, כ"ג, ובתו"ש שם, הערה ס"ד. ועיין בבלי ס"ב ב' ובתוספ' שם, ד"ה דילמא. ועיין מ"ש להלן.<br>ומן התוספתא מוכח שאף לפניה היה פרק התקבל אחרי פרק הניזקין, כמו שהוא בירושלמי, עיין בתוספות ס"ב ב', ד"ה האומר, ע"ב א', ד"ה ומשום. ועיין מ"ש מהרי"ן אפשטין במבוא לנוה"מ, עמ' 997. ואף במאירי הסדר הוא מי שאחזו, ואח"כ התקבל. ועיין במלא"ש למשנתנו.
<small>2-4.</small> <b>הבא לי גיטי, ואשתך אמרה הבא לי גיטי, הילך, הולך לה, ותן לה, התקבל לה, וזכי לה, אם רצה לחזור יחזור, דברי ר'. </b>וכ"ה בד. ובזה אין מחלוקת, שהרי הבעל אינו יכול לעשות שליח לקבלה. ובכי"ע נשנית הלכה זו ברישא בסתמא בלי הזכרת שם "רבי". ועיין מ"ש להלן, שורה 6–7, סד"ה רבי אומ'. 
<small>4-6.</small> <b>רבן שמעון בן גמליאל אומ', הולך לה, ותן לה, אם רצה לחזור יחזור. התקבל לה, וזכי לה, אם רצה לחזור לא יחזור. </b>ובהכרח שרשב"ג חולק על הרישא, שהרי בסיפא לא עשתה האשה שליח לקבלה, ואין חולק עליה (עיין מ"ש לעיל), כפירוש בעל מנ"ב. ופירוש בעל פני יהושע ס"ג א', ד"ה מאי לאו, בתוספתא כאן קשה מאד. ועיין מ"ש להלן שורה 7–9, ד"ה ובכי"ע. וכבר כתבנו לעיל שבכי"ע גרס בדברי רבי כגירסת ד ברישא וכברייתא שבבבלי אלא שכאן גרס: <b>ר' נתן</b><sup class="footnote-marker">2</sup><i class="footnote">עיין מ"ש להלן בפנים, ד"ה ובחידושי הרמב"ן.</i> אומ', <b>הולך, ותן</b>, לה אם רצה להחזיר יחזיר וכו'. וכן בבבלי הנ"ל: ר' <b>נתן</b> אומר, <b>הילך, ותן לה</b>, רצה לחזור יחזור וכו'. ובירושלמי פ"ו ה"א, מ"ז ע"ד (מע"ש פ"ד ה"ז, נ"ה סע"א): אמרה הבא לי גיטי, והלך ואמר לו אשתך אמרה התקבל לי גיטי, הוליכו <b>לה</b>, ונתנו <b>לה</b>, זכה לה, התקבל לה אם רצה להחזיר לא יחזיר דברי רבי.<sup class="footnote-marker">3</sup><i class="footnote">המפרשים הגיהו ע"פ התוספתא והבבלי הנ"ל: אמרה <b>התקבל </b>לי גיטי וכו'. וכן מסתבר.</i> ר' <b>נתן</b> אומר, הוליכו לה, ונתנו לה, אם רצה להחזיר יחזיר. זכה לה, והתקבל לה, אם רצה להחזיר לא יחזיר.<sup class="footnote-marker">4</sup><i class="footnote">כ"ה במע"ש. ולפנינו בגיטין השמטה ע"י הדומות.</i><br>וכבר ראינו לעיל בסמוך שבכי"ע ובברייתא שבבבלי גרסו גם בדברי ר' נתן "הולך ותן לה", ואפשר לפרש שהוא דיבור אחד, אבל בתן לה לחוד סובר ר' נתן שתן כזכי דמי. אבל מלשון התוספתא כאן והירושלמי שאמרו בפירוש: הולך <b>לה</b>, ותן <b>לה</b> הרי ברור שלפנינו שני דיבורים, ואף תן אינו כזכי. וכן משמע מלשון המאירי ס"ג ב', עמ' 278 (הוצ' שנייה, עמ' 293) שהוכיח מן הירושלמי שנזכרו שם שני דיבורים. וכן בריטב"א ס"ג א': והא דאמרינן הולך ותן לה, הולך <b>או</b> תן לה קאמר וכו', ולר' נתן בין הולך בין תן לא הוי כזכי, ובירוש' גרסי' הכי, הולך <b>לה תן</b> לה, וכיון דאיתא בירוש' בהדיא, ובגמרא דילן איתמר סתם, כפירוש הירושלמי כן נקטי'. ועיין גם בר"ן פ"ו סי' תק"ד ובגליון שם. אבל אף לפי הגירסא שלפנינו מוכח כן שהרי נקט "לה" פעמיים, כפי שמשמע מן המאירי הנ"ל.<br>ובחידושי הרמב"ן ס"ג ב': דודאי ר' נתן בתן נמי פליג, והולך, ותן לה קאמר, והכי מתניא <b>בתוס'</b> ובירושלמי. ונראה שצ"ל שם: והולך, [א]ו תן לה קאמר וכו'. ומדברי הרמב"ן משמע קצת שגרס גם בתוספתא "ר' נתן", כגי' כי"ע. אבל אין כאן הוכחה גמורה, ואפשר שכיון לבבלי, והביא ראיה לפירושו בבבלי בדברי ר' נתן.<br>ובבבלי העמידו את מחלוקת ר' ור' נתן (רשב"ג שבכי"ו וד) בהולך כזכי, ולרבי הולך ותן כזכי, ולפיכך אינו יכול לחזור, ולר' נתן הולך לאו כזכי, ולפיכך יכול לחזור בלשונות הללו. אבל בירושלמי משמע שלרבי אינו יכול לחזור, משום שאפילו אם הבעל עושה אותו שליח להולכה (הולך לאו כזכי), הרי האשה עשתה אותו שליח לקבלה,<sup class="footnote-marker">5</sup><i class="footnote">וההלכה דבעינן חזרה שליחות אצל הבעל שבבבלי ס"ג ב', כ"ד א', לא נזכרה כלל בירושלמי, עיין מה שכתבתי בספר מתיבות הוצ' רב"מ לוין, עמ' 54, הערה 3, ועיי"ש עמ' 55. הערה ה'.</i> ור' נתן (או רשב"ג) סובר שאין אשה עושה שליח לקבל גיטה משליח בעלה, ולפיכך אם הבעל אמר הולך לה (והולך לאו כזכי) יכול לחזור בו. וכן אמרו בירושלמי (כאן ומע"ש הנ"ל): וקשיא על דרבי, הילך (במע"ש: הא לך) מן דיבורי, אם רצה להחזיר לא (כ"ה במע"ש) יחזיר? וקשיא על דר' נתן, הילך לדבורה (במע"ש: הא לך מדיבורא), אם רצה להחזיר יחזיר? רב הונא אמר נעשה שלוחו ושלוחה.<sup class="footnote-marker">6</sup><i class="footnote">כלומר, אפילו אם עושה אותו שליח להולכה, הרי האשה עשתה אותו שליח לקבלה, וסובר רבי שהאשה עושה שליח לקבל גט משליח בעלה, כפירוש המפרשים. ור' נתן חולק.</i> אסי אמר כל היכא דאמר שלוחו ושלוחה מגורשת ואינה מגורשת.<sup class="footnote-marker">7</sup><i class="footnote">והוא חולק על רב הונא. ועיין בבלי ס"ג ב'.</i> ואעפ"י שרב הונא בשם רב אמר לעיל שם בירושלמי שאין האשה עושה שליח לקבל גיטה מיד שלוחי בעלה, אפשר שכאן שאני שהיא עשתה אותו שליח לקבלה לפני שעשה אותו הבעל שליח להולכה, עיין בבלי ס"ג ב'. ועיין שי"ק פ"ו סה"א, ד"ה אני, ובמה"פ שם. ועיין בשדה יהושע כאן צ"ז ע"א.
<small>6-7.</small> <b>ר' אומ' בכולם לא יחזור, עד שיאמר אי איפשי שתקבל לה, אלא הולך, ותן לה. </b>וכ"ה ("הולך ותן לה") גם בד, בכי"ע ובכי"פ. ועיין גם בברייתא שבבבלי ובמשנתנו רפ"ו. ובירושלמי הנ"ל: אלא שתוליכו לו. ורבי מוסיף על דבריו לעיל שאם אמר אי איפשי אף "הולך ותן לה" אינו מועיל,<sup class="footnote-marker">8</sup><i class="footnote">ואפילו לשיטת הירושלמי, אם הבעל אומר אי איפשי, אין האשה יכולה לעשות אותו שליח לקבלה.</i> וכמו שאמרו בבבלי ס"ג א': איבעית אימא אי איפשי אתא לאשמעינן, ואיבעית אימא הא קמ"ל מאן ת"ק רבי. ושניהם אמת כמפורש ברישא. אבל אי אפשר למחוק ברישא "דברי רבי" (כמו שעשו בעל פני יהושע וח"ד), שהרי גם בירושלמי כאן ומע"ש הנ"ל הגירסא כן. 

Halakhah 2

<small>7-9.</small> <b>הבא לי גיטי, ואשתך אמרה התקבל לי גיטי, התקבל לי, ואשתך אמרה הבא לי גיטי, הילך, הולך, ותן לה, התקבל לה, וזכי לה, אם רצה לחזור יחזור. </b>וכ"ה בד. ובכי"פ:<sup class="footnote-marker">9</sup><i class="footnote">אלא ששם היה, כנראה, הסדר הפוך, מתחילה: התקבל לי וכו', ואח"כ הבא לי גיטי וכו'.</i> [הבא לי גיטי, והיא] שאמרה התקבל לי גיטי, הילך, הולך לה, ותן לה, התקבל לה, וזכה לה, אם רצה לחזור יחזור. וכנראה שכאן יכול לחזור אפילו לשיטת הירושלמי, ואין השליח יכול להיעשות שליח לקבלה, שהרי אמר לבעל שהיא אמרה לו שיהא שליח להולכה. ואמרו בירושלמי פ"ו רה"א, מ"ז ע"ד: רב נחמן בר יעקב אמר אמרה הבא לי גיטי, ואשתך אמרה התקבל לי גיטי, אף על פי שהגיע לידה אינו גט, שהוא סבור מדעת השליח מתגרשת, ואינה מתגרשת אלא מדעתה. וכן אמרו בבבלי ס"ב ב' (בשם רב נחמן אמר רבה בר אבוה אמר רב). והקשו שם (ס"ג א') מן הברייתא שלנו (ושם מסיים: משהגיע גט לידה מגורשת), ותירצו: קבלה אהולכה, והולכה אקבלה (כלומר, מה שאמר הבעל התקבל לה וכו' קאי על האשה שאמרה התקבל לי גיטי, ומה שאמר הבעל הולך ותן לה קאי על האשה שאמרה הבא לי גיטי, אלא שהשליח שינה בשניהם), ולפיכך כשבא הגט לידה מגורשת.<br>ובכי"ע כאן: אם רצה להחזיר <b>לא</b> יחזיר. והוא שיבוש ברור, שהרי אם האשה אמרה הבא לי גיטי למה לא יחזיר, והרי האשה לא עשתה אותו שליח לקבלה. ועיין בפני יהושע ס"ג א', ד"ה מאי לאו, ופירושו קשה מאד, שהרי אפילו אם עשתה אותו שליח להולכה, אינו יכול הבעל לזכות לה גט, שאני אומר שמא חזרה בה, כמפורש בירושלמי רפ"ו, מ"ז ע"ד.<br>ושיבוש זה גם בירושלמי פ"ו ה"א, מ"ז ע"ד: ר' זעירא בעי (כלומר, על דברי רב נחמן שהבאנו לעיל) עד כדון כשאמרה הבא לי, אמרה (כ"ה בגוף בי"ל. וצ"ל: אמ'=אמר) לו התקבל לי, אמרה התקבל לי, והוא אמ' לו הבא לי? אשכח תני על תרויהון הרי זה גט, ואם רצה להחזיר <b>לא</b> יחזיר. והוא שיבוש ברור, שאם רצה להחזיר לא יחזיר פשיטא שהוא גט, ובעל כרחינו אנו אומרים שצ"ל: ואם רצה להחזיר יחזיר, כמו שהגיהו בק"ע ובפ"מ, וכגירסת התוספתא בכי"ו, ד, וכי"פ. והברייתא שלנו חולקת על רב נחמן, כפירוש המפרשים בירושלמי.
<small>9-10.</small> <b>שא לי גיטי, טול לי גיטי, יהא גיטי לי בידך, האומרת התקבל לי. </b>וכ"ה בד.<sup class="footnote-marker">10</sup><i class="footnote">ובמנ"ב המשיך את המלים "האומרת התקבל לי" למטה. וכן פירש בשדה יהושע לירושלמי כאן צ"ז סע"ב. וכבד תפס עליו בח"ד כאן במקומו.</i> והנכון הוא בכי"ע: <b>כאומרת</b> התקבל לי. ואף בכי"פ: <b>באומרת</b> התקבל לי גיטי. וברור שצ"ל: כאומרת וכו'. וברישא גרס בכי"ע: שא לי גיטי, קח לי גיטי, יהא לי גיטי בידך. ובכי"פ: שָא לי גיטי, טול לי גיטי, יהא גיטי (בלי המלה "לי", עיין מ"ש להלן) בידך. ובמשנתנו פ"ו מ"א: רבן שמעון בן גמליאל אומר אף האומרת <b>טול לי</b> גיטי אם רצה לחזור לא יחזור. ובמאירי שם, עמ' 281 (הוצ' שנייה, עמ' 296): ובתוספתא הוסיפה בה שא לי גיטי וכו' דוקא בדאמרה לי. ובירושלמי פ"ו ה"א, מ"ז סע"ד: והוא שאמרה לו, היא טול לי, יהא לי בידך. והנכון הוא בעיטור<sup class="footnote-marker">11</sup><i class="footnote">שלישות גט, ד"ו כ"ט סע"ג, הוצ' רמא"י ח"א, מ"ו ע"ד.</i> בשם הירושלמי: אמר ר' חנינא הלכה כרבן <b>שמעון</b> בן גמליאל.<sup class="footnote-marker">12</sup><i class="footnote">לפנינו בירושלמי בטעות: כרבן גמליאל.</i> והוא שא לי, הוא טול לי, הוא יהא לי בידך. ובירושלמי נשתבש "שא לי" ל"שאמרה לו", עיין לעיל ספ"א, הערה 86. ולהלן שם בירושלמי הבדילו בין "יהא לי בידך" לבין "יהא בידך", עיי"ש ומ"ש בס' מתיבות לרב"מ לוין, עמ' 54 ואילך, ועיי"ש עמ' 55, הערה ה'. ועיין גם בבבלי ס"ג ב', ובראשונים שם ובדק"ס לרמ"ש פלדבלום לשורה 29. ולפ"ז גירסת כי"פ "יהא גיטי בידך" היא ט"ס, וצ"ל: <b>לי</b> בידך, כגירסת כי"ו, ד, כי"ע, ירושלמי ובבלי בהוצאות שלפנינו (עיין להלן). ועיין בבאור הגר"א אה"ע סי' קמ"א סעיף א', אות ג'. ועיין מ"ש להלן שורה 20–21, ד"ה הרי זה גיטיך.<br>ובבבלי ס"ג סע"ב: תנו רבנן, טול לי, <b>ושא לי</b>, ויהא לי בידך, כולן לשון קבלה הן. ובגליון שם העירו על גירסת הרי"ף והרא"ש שחסר שם "ושא לי". ובעיטור:<sup class="footnote-marker">13</sup><i class="footnote">הנ"ל (לעיל, הערה 11).</i> ת"ר טול לי, יהא לי בידך, כולן לשון קבלה הן, ובנוסחא דילן <b>שא</b> לי.<sup class="footnote-marker">14</sup><i class="footnote">וכ"ה מעתיק להלן שם מ"ז ע"א.</i> וכ"ה מעתיק להלן שם, מ"ז ע"א.
<small>10-11.</small> <b>הולך גט אשתך, גט בתך, גט אחותך, והלך ונתנו לה כשר. </b>וכ"ה בד (אלא ששם: הילך) ובכי"ע (הילך גט <b>לאשתי</b> וכו'). ובכי"פ: הילך גט אשתך, גט בתך, גט אחותך, והלך ונתנו לה <b>פסול</b>. ואין ספק שזו היא ("פסול") הגירסא הנכונה, אלא שברישא צ"ל: גט <b>אשתי</b> (כעין גירסת כי"ע). וכן בירושלמי פ"ו ה"א, מ"ז סע"ד: אמר לו הולך גט <b>אשתי</b>, גט בתה, גט אחותה, והלך ונתנו לה <b>אינו</b> גט. והכוונה שאמר הבעל לשליח הולך (או: הילך) גט אשתי, או שאמר הבעל לחמיו הא לך גט בתך (הגדולה), או שאמר לאחי אשתו הולך גט אחותך, אנו אומרים שלא נתכוון אלא לפקדון ולאיים על אשתו שישפיעו עליה אביה, או אחיה, שתיטיב את דרכה, ולא היה להם רשות למסור לה את הגט, שהרי לא אמר להם הוליך גט <b>לאשתי</b>, או לבתך וכו'. ועיין בק"ע ובשי"ק סד"ה א"ל, וכנראה שפירש כן בתוספתא, והגיה את הירושלמי על פיה. 
<small>11-12.</small> <b>אמרו לו נכתוב גט לאשתך, הילך גט אשתך, גט בתך, גט אחותך, והלך ונתנו לה פסול. </b>וכ"ה ("פסול") גם בד ובכי"ע, אלא שבכי"ע לנכון: הילך גט <b>אשתי</b>. ובד: הילך גט <b>אשת'</b>. ובכי"פ: הילך גט <b>אשתך</b> (וצ"ל: אשתי כגי' כי"ע, או: אשת', כגי' ד) גט בתך וכו', והלך ונתנו לה <b>כשר</b>. וכן בירושלמי הנ"ל: תבעו השליח ואמר לו תן גט לאשתו (צ"ל: לאשתך), אמר לו הילך גט אשתי, גט בתה, גט אחותה, והלך ונתנו לה <b>הרי זה גט</b>. והפירוש הוא שאם חמיו, או אחי אשתו, תבעו אותו שיתן גט לאשתו, ואמר הילך גט אשתי, או גט בתך, או גט אחותך, בוודאי לא נתכוון לפיקדון, אלא לעשות רצונם שתתגרש, ולפיכך אם נתנו לה את הגט, כשר (כגי' כי"פ). וכן צריך להגיה גם בירושלמי (כלומר, גט כתך, גט אחותך), כמו שהגיה בק"ע. 
<small>12-13.</small> <b>אפי' הן הראשונים הן האחרונים, אין אחד מן הראשנים ואחד מן האחרני'. </b>וכ"ה בד. ובשניהם ט"ס, וצ"ל: <b>או</b><sup class="footnote-marker">15</sup><i class="footnote">חילוף רגיל במקורות בין "או" ל"אן".</i> (הוי"ו נארכה, ויצא "אן", וכתבו הסופרים מלא: אין) אחד וכו'. והיא פיסקא ממשנתנו פ"ו מ"ב: האשה שאמרה התקבל לי גיטי צריכה שתי כתי עדים, שנים שאומרים בפנינו אמרה, ושנים שאמרה בפנינו קבל וקרע.<sup class="footnote-marker">16</sup><i class="footnote">כמנהג א"י, עיין חילופי מנהגים שבין אנשי מזרח ובני א"י סי' י"ג ובדברי ר"מ מרגליות ז"ל בהוצאתו, עמ' 121. ועיין בס' שערי תורת א"י על הירושלמי, עמ' 394. ועיין בבלי ס"ד א'.</i> אפילו הן הראשונים והן האחרונים, או אחד מן הראשונים ואחד מן האחרונים ואחד מצטרף עמהן. ובכי"ע חפיסקא מקוצרת וחסר שם "או אחד מן הראשונים וכו'." ובכי"פ מסתיים הקטע במלים "הן האחרונים". ועיין בתוספ' ס"ג ב', ד"ה אפי'. ועיין במלא"ש שהביא את שיטות הראשונים בפירוש המלה "אפילו", שהרי לכאורה אם הם עדי מינוי השליח ועדי הקבלה עדיף יותר, שאין כאן הוה אמינא של דבר ולא חצי דבר. 
<small>13.</small> <b>אפי' אחים ואחד מצטרף עמהן. </b>בד ובכי"ע: <b>שני</b> אחים וכו'. והוא דין משנתנו בב"ב פ"ג מ"ד. ואף כאן הן שתי עדויות, ואין כאן חצי דבר (עיין בתיו"ט בב"ב שם), ולהזמה היא עדות אחת, כגון שמתה האשה ויורשיה תובעים כתובתה, והבעל אומר שלא גירשה וירשה, או אפי' אם הוא חי, וכמשנת מכות פ"א מ"א. 
<small>13-14.</small> <b>קטנה שיודעת לשמר את גיטה, הרי זו מתגרשת. </b>במשנתנו פ"ו סמ"ב: וכל קטנה שאינה יכולה לשמר את גיטה אינה יכולה להתגרש. ובבבלי ס"ד ב': ת"ר קטנה היודעת לשמור את גיטה מתגרשת, ושאינה יודעת לשמור את גיטה אינה מתגרשת. ועיי"ש בתוספות, ד"ה וכל, ובראשונים כאן במקומו. ועיין מ"ש בשער המלך פ"ב מה' גירושין הי"ח. וכל הברייתא גם בליקוטין הנ"ל.<sup class="footnote-marker">17</sup><i class="footnote">עיין לעיל פ"א, הערה 5.</i> 
<small>14-15.</small> <b>אבל אין עושה שליח עד שתביא שתי שערות. </b>עיין במשנתנו פ"ו מ"ג ומ"ש בצפנת פענח פ"ו מה' גירושין ה"ט. ובבא זו חסרה בברייתא שבבבלי כאן ס"ד ב' הנ"ל. 

Halakhah 3

<small>15-16.</small> <b>אי זו היא קטנה שיודעת לשמור את גיט', כל שנותנין לה גיטה, או דבר אחר, ומחזרתו לאחר שעה. </b>וכ"ה הגירסא ("<b>או</b> דבר אחר") גם בד, בכי"ע ובליקוטין הנ"ל. וכן מעתיק הראבי"ה בסי' תתקכ"א בכי"א, אלא שיש שם השמטה אח"כ (עיין מ"ש בתס"ר ח"ב, עמ' 74), ואין להגיה בתוספתא. ופירושה שאם נתנו לה דבר אחר לפני הגירושין, וכשדרשו ממנה החזירה אותו, מתגרשת, ואינה צריכה שוב בדיקה בהחזרת הגט. ובברייתא שבבבלי ס"ד ב' הנ"ל: כל שמשמרת גיטה <b>ודבר</b> אחר. מאי קאמר? א"ר יוחנן ה"ק כל שמשמרת דבר אחר מחמת גיטה וכו', כל שמבחנת בין גיטה לדבר אחר. ובירושלמי פ"ו סה"ב: אי זו היא קטנה שהיא צריכה להתגרש.<sup class="footnote-marker">18</sup><i class="footnote">כלומר, שהיא <b>יכולה </b>להתגרש, עיין מ"ש לעיל ח"ד, עמ' 822, סד"ה ובבבלי, ועוד בכ"מ.</i> אמ' ר' יוחנן כל שנותנין לה גיטה ודבר אחר עמו והיא מוציאה אותו לאחר זמן, כלומר כשדורשין ממנה את גיטה היא מוציאה את הגט ולא את הדבר האחר,<sup class="footnote-marker">19</sup><i class="footnote">במאירי ס"ד רע"ב, עמ' 287 (הוצ' שנייה, עמ' 303): שמבחנת בין גיטה לדבר אחר, כלומר, שאם גיטה בידה ומסרו לה <b>שטר </b>אחר בפקדון ומקבלים אותו ממנה היא נזהרת ומבחנת שלא ליתן הגט במקום <b>השטר </b>וכו'. אבל ברש"י בסוגיין ס"ד ב': כל שמשמרת דבר אחר מחמת גיטה, שאם אבד גיטה משמרת דבר אחר שאינו דומה לו וכו' הא שוטה בעלמא היא וכו', דמדלא קתני שמשמרת <b>שטר אחר</b>, מכלל דלאו שטר הוא אלא מידי דלא דמי, וברור מדברי רש"י שלפי התירוץ "כל <b>שמבחנת </b>בין גיטה לדבר אחר" הכוונה לדבר שאינו דומה לו (כדיוקו לעיל, שהרי לא אמרו: כל שמבחנת בין גיטה <b>לשטר אחר</b>), אבל אם אינה מבחנת בין גטה לשטר אחר, עדיין יכולה להתגרש. וכן מפורש בנ"י כאן, עמ' קס"ו: כל שמבחנת בין גיטה לדבר אחר <b>שאינו שטר</b>. ואפשר שלרבא (להלן בבבלי שם) צריכה להבחין בין גט לשטר.</i> אעפ"י שנתנו לה את שניהם בזמן אחד, והיא כמסקנת הבבלי: שמבחנת בין גיטה לדבר אחר, כפירוש בעל פ"מ. ועיין מ"ש בתס"ר ח"ב, עמ' 74, בפירוש הראבי"ה. ועיין ירושלמי יבמות פי"ג רה"ב, י"ג ע"ג,<sup class="footnote-marker">20</sup><i class="footnote">מלשון הירושלמי שם "מן מה דמר ר' יוחנן" משמע שעיקר דבריו נאמרו בגיטין לעניין גירושין, והירושלמי הוא שדימה מיאון לגירושין, והפירוש הוא, איפוא, כעין שפירש בק"ע. ועיין בחי' הרשב"א כאן ס"ה א'.</i> ובשי"ק שם, ד"ה איזו. ועיין בשו"ע אה"ע סי' קמ"א סע' ו' ובנו"כ שם. 

Halakhah 4

<small>16-17.</small> <b>האשה שאמרה התקבל לי גיטי במקום פלוני, וקבלו לה במקום אחר פסול, ור' לעזר מכשיר. </b>כ"ה בד. וכע"ז בכי"ע. ובכי"ו נשמטו בטעות המלים "פלוני וקבלו לה במקום". והיא פיסקא ממשנתנו פ"ו מ"ג, ובכמה נוסחאות הגירסא שם "ר' אליעזר", והנכון "ר' אלעזר", עיין במלא"ש למשנתנו, וכן יוצא מן הירושלמי תרומות פ"ח ה"א, מ"ה ע"ב: ולא ר' ליעזר כר' לעזר, דתנינן (פ"ו סמ"ד כאן) ר' לעזר אוסר מיד. ועיין שם בפי' הרש"ס ובפי' הר"מ סהולא שהביא שם. וכע"ז להלן קידושין פ"ב ה"ד. 
<small>18.</small> <b>הבא לי גיטי ממקום פלני, והביאו לה ממקום אחר, כשר. </b>משנתנו הנ"ל. וכאן כולם מודים שהרי הוא שליח להולכה והיא מקבלת אותו. ובכי"ע חסר כ"ז. ועיין ר"מ פ"ו מה' גירושין ה"ד, במ"מ שם, ומ"ש להלן שו' 18–19, ד"ה ובכי"ע. 
<small>18-19.</small> <b>בכולם (אין) מגורשת, עד שיאמר אי איפשי שתקבלנו לה אלא במקום פלני. </b>וכ"ה (כלומר, אין מגורשת) גם בד. וט"ס ברורה היא, וצ"ל בכולן מגורשת וכו', ומדברי ר' אלעזר שלעיל היא. ובכי"ע: ר' אלעזר מכשיר עד שיאמר אי איפשי אלא שתקבלנו במקום פלוני. ומכאן מוכח שר"א חולק גם על הרישא של משנתנו, בבעל שאמר תן גט לאשתי במקום פלוני ונתנו לה במקום אחר, ואף בזה מכשיר ר' אלעזר, ואינו פוסל אלא אם אמר אי איפשי וכו'. ובבבלי ס"ה א' אמרו שדווקא באשה שמתגרשת אפילו בעל כרחה, ואינה יודעת באיזה מקום ניחא לו לבעל לתת לה את הגט, אינה אלא מראה מקום לו, לשיטת ר' אלעזר, אבל בבעל שאינו מגרש אלא מדעתו, ובו הדבר תלוי, אף ר' אלעזר מודה שאנו אומרים מקום פלוני בדווקא הוא. ואפשר שלמדו כן ממשנת קידושין פ"ב מ"ד שלא נזכר שם שיטת ר' אלעזר. ועיין בלשון הבבלי כ"ט א', ולרווחא דמילתא נקט כן, שהרי שם יש יותר מקום להקפיד, עיין מ"ש לעיל פ"ב הערה 56.<br>אבל בירושלמי כאן פ"ו ה"ג, מ"ח ע"א, מוכח שאף ברישא חולק ר' אלעזר, וכן משמע מירושלמי קדושין פ"ב ה"ד, מ"ב ע"ג, וכן מפורש בתוספתא שם פ"ד ה"ב (לעניין קידושין). ובמה"פ כאן, ד"ה מתניתא, העיר שמן התוספתא כאן משמע כשיטת הירושלמי שאף ברישא חולק ר' אלעזר. ועיין בתוספות ס"ה ב', ד"ה הא, בחי' הרשב"א שם ועוד.<br>ובכי"ע מסיים כאן: וכולן כיון שהגיע גט לידה מגורשת. ובבא זו ליתא בכי"ו ובד. ושמא סוברת התוספתא שאפילו אם אמרה האשה התקבל לי גיטי ממקום פלוני אין הגט פסול אלא אם קרעו השליח (עיין במשנתנו פ"ו מ"ב), או שנאבד, אבל אם הגיע גט לידה ולא סרבה לקבל אותו (משום שהשליח קבלו במקום אחר) הרי היא מגורשת, משום שבשליחות לקבלה בלולה גם שליחות להבאה (ולבעל לא איכפת לו כאן כלל), עיין מ"ש באו"ש פ"ו מה' גירושין ה"ה, ד"ה אולם, וד"ה ומה נעים. ועיין שו"ע אה"ע סי' ק"מ סעיף ה' ובבאור הגר"א שם ס"ק ו' ובהשמטות הרמב"ן במכילתין. ומה שאמרו בתוספתא "וכולן" הכוונה בין שאמרה הבא לי גיטי ממקום פלוני, ובין שאמרה התקבל לי גיטי במקום פלוני בכולן מגורשת כשמגיע גט לידה. וצ"ע בדבר.

Halakhah 5

<small>19-20.</small> <b>האומ' תרכו את אשתי, כותבין ונותנין לה. </b>במשנתנו פ"ו מ"ה: האומר וכו' גרשוה וכו', הרי אלו יכתבו ויתנו. ובירושלמי שם ה"ז, מ"ח ע"א: האומר תרכוה כאומר גירשוה. ועיין בבבלי ס"ה ב' ששנו בברייתא עוד כמה לשונות. וכל הברייתא גם בליקוטין הנ"ל.<sup class="footnote-marker">21</sup><i class="footnote">עיין לעיל פ"א הערה 5.</i> 
<small>20-21.</small> <b>הרי זה גיטיך, ואמרה תנוהו לפלני, אין מגורשת. שיקבלנו לי, הרי זו מגורשת. </b>וכע"ז גם בכי"ע. ובליקוטין הנ"ל: <b>על מנת</b> שתקבלינו לו הרי זה מגורשת. וכלשון שלפנינו (בד, כי"ו וכי"ע) גם גבי קידושין, כמפורש להלן קידושין פ"ב ה"ח (ועיין הלשון בבבלי שם ח' ב').<sup class="footnote-marker">22</sup><i class="footnote">ושם: <b>על מנת </b>שיקבלם לי וכו', כגירסת הליקוטין בתוספתא.</i> ובבבלי כאן ס"ג ב': אזל שליחא וכו', אמר לה הילך גיטך, אמרה ליה ליהוי בידך וכו'. ועיי"ש בדק"ס לרמ"ש פלדבלום שם. והרמב"ן, הרשב"א, הריטב"א והמאירי שם (עמ' 280, הוצ' שנייה, עמ' 295), נ"י שם (עמ' קנ"ו), והר"ן פ"ו סי' תק"ד, ד"ה אמרה ליהוי, הביאו את התוספתא כאן, והסתייעו ממנה לדברי הראב"ד (על הרי"ף בסוגיין) שכתב "הא דאמרי' להוי בידך לאו דווקא, אלא להוי <b>לי</b> בידך אמרה". ולדבריהם: ומה לי תנהו לפלוני מה לי יהא בידך, כל זמן שלא אמרה לי אינה מגורשת. ועיי"ש שהביאו את גירסת הר"ח בבבלי שם. וכבר הארכנו בהלכה זו לעיל שורה 9–10, ד"ה שא לי גיטי, עיי"ש. 

Halakhah 6

<small>21-23.</small> <b>אמ' לשנים תנו גט לאשתי, או לשלשה כתבו גט ותנו לאשתי, כתבו ותנו גט לאשתי, כותבין ונותנין לה, ואם אינן יודעין ילמדו. </b>וכ"ה בד, אלא ששם חסר "כתבו ותנו גט לאשתי", ואף לפנינו הוא שינוי נוסח מ"כתבו גט ותנו לאשתי" (ושינוי נוסח זה גם במשנתנו פ"ו מ"ז). ובכי"ו נשמטה המלה "יודעין" בטעות וישנה בד ובכי"ע, ואף בכי"ו יש סימן להשלמה בגליון. וכגירסת ד מביא המאירי כ"ג א', עמ' 85 (הוצ' שנייה, עמ' 88) בשם התוספתא. והוא דין משנתנו פ"ו מ"ז: אמר לשנים תנו גט לאשתי, או לשלשה כתבו גט ותנו לאשתי, הרי אלו יכתבו ויתנו. אמר לשלשה תנו גט לאשתי הרי אילו יאמרו לאחרים ויכתבו, מפני שעשאן בית דין דברי ר' מאיר וכו'. ולפ"ז הברייתא שלנו כר"מ במשנתנו. ועיין בח"ד, ולא נתחוורתי בדבריו ז"ל.<br>ובכי"ע הסדר בברייתות אחר, ושם הגירסא: אמר לשנים תנו גט לאשתו, כתבו גט לאשתו, או לשלשה תנו גט לאשתו, וכתבו גט לאשתו הרי אילו יכתבו ויתנו וכו'. והלשון מגומגמת, ואם הכוונה "וכתבו גט": <b>או</b> שאמר להם כתבו גט<sup class="footnote-marker">23</sup><i class="footnote">בה"ג ד"ו ע"ט ע"ג: גברא דאמר לבי דינא כתבו גט לאשתי. וחד מהנך סופר הוא. כותבין ונותנין, ואע"ג דלא אמר תנו, אבל חוץ לבית דין אין כותבין ונותנין עד דאמר להו תנו וכו'. וכ"ה בה"ג ד"ב, עמ' 328, עיין אוה"ג, עמ' 149. אבל עיין בהלכות פסוקות, הוצ' הר"ס ששון, עמ' קכ"ט, והלכות ראו, עמ' 99.</i> וכו', ואף בתנו כותבין בעצמם הרי הברייתא כר' יוסי שבמשנתנו הנ"ל, ואין הבדל בין שנים לשלשה.

Halakhah 7

<small>23-24.</small> <b>מכירין את האיש ואין מכירין את האשה כותבין ונותנין, מכירין את האשה ואין מכירין את האיש, כותבין ואין נותנין. </b>וכ"ה בליקוטין ובמאירי הנ"ל. ובמשנת ב"ב פ"י מ"ג: כותבין גט לאיש אף על פי שאין אשתו עמו, והשובר לאשה אף על פי שאין בעלה עמה, ובלבד שיהא מכירן. ועיין בירושלמי כאן פ"ד ה"ב, מ"ה ע"ג, ובבבלי ב"ב קס"ז ב'. ולהלן פ"ו ה"ה, שורה 23–24, ד"ה ואמרו, הארכנו בבאור הירושלמי, עיי"ש. ולכאורה התוספתא היא בשיטת ר' אילא בירושלמי, וכמו שאמר רב יהודה בשם רב בבבלי, עיין בח"ד. ועיין בצפנת פענח פ"ב מה' גירושין ה"ג.<br>ברם מדברי המאירי כ"ג א' הנ"ל נראה שאין תוספתא זו עניין למחלוקת שבירושלמי ובבלי הנ"ל, והוא פירש שמדברים כאן שהעדים שהם גם שליחים לתת את הגט אין מכירין את הבעל, או את האשה, בעצמם, אבל אחרים מעידים עליהם שהם הם, ובמכירין את הבעל בעצמם, ואת האשה ע"י שאלה, כותבין ונותנין, אבל אם אין מכירין את הבעל אלא ע"י שאלה כותבין, ואין נותנין אלא אלו שמכירין את הבעל בעצמם. וכן מסתבר, שהרי אם אין מכירין את הבעל כלל פשיטא שאין נותנין. וכוונת התוספתא, כנראה, שאין שאלה מועילה לעד אחד, או לנשים, אבל בעדות ברורה פשיטא שנותנין, שאין לך הכרה גדולה מזו. אבל עיין בחי' הרמב"ן בהשמטות ("אהל רחל", ירושלים תש"ב, עמ' קכ"א) ובבבלי כ"ט ב' ומ"ש המאירי הנ"ל לעיל שם. ועיין שו"ע אה"ע סי' ק"כ סע' ג' ובבאור הגר"א ס"ק י'.
<small>25.</small> <b>אמר כתובו, ולא אמ' תנו, אע"פ שמכירין את שניהן כותבין ואין נותנין. </b>הדברים לכאורה תמוהים, ומה עניין הכרה לנידון דידן. ולפי פירוש המאירי הנ"ל, הרי באין מכירין את הבעל אלא ע"י שאלה הרי אין נעשין שלוחין אפילו אמר להם כתבו ותנו, אבל אם לא אמר להם תנו אפילו מכירים את שניהם בעצמם (שלא ע"י שאלה) כותבין ואין נותנין.<br>ובמשנתנו פ"ו מ"ו: הבריא שאמר כתבו גט לאשתי רצה לשחק בה. ופירשו המפרשים, ופסקו כל הפוסקים, שכותבים ואין נותנין. ועיין בתוספות רע"א למשנתנו שתמה מה עניין שחוק לכאן, שהרי אין נותנין משום שלא עשה אותם שלוחים לנתינה, ועיי"ש מה שתירץ. ועיקר כוונת דבריו שאין כאן אלא הקדמה למה שנאמר אח"כ שאם איבד את עצמו מיד, אעפ"י שכתבו ונתנו הרי זה גט, משום שהיה בהול, ואם אמר כתבו כוונתו כתבו ותנו, כברישא של משנתנו ולעיל מ"ה שם, אבל בדרך כלל כשלא אמר תנו, אין כוונתו ב"כתבו" שיתנו לה, אלא שהוא רוצה שיהא הגט בידו וישחק באשתו בגט זה, ויקנתר אותה.<br>ואני מעיר על כך, מפני שראיתי לרב אחד שהעיר על דברי רבינו גרשום בחולין ל"ט ב' שכתב: "רצה לשחק בה, כלומר, ואין <b>כותבין</b>, שאינו עושה אלא שחוק", ומסיק הכותב: ולפי זה אם כתבו אין לגרש בגט זה אפילו אם יאמר הבעל לגרש, שהרי נכתב לא בצווי הבעל. והקשה עליו מתוספתא שלפנינו. וכן העירו על תשובת הגאון (אוה"ג, סוף עמ' 146): אם אמר כתובו בלבד אין כותבין עד שיאמר תנו וכו', ואי אמר כתבו עד דא' תנו לא כתבינן דתנן בריא וכו' רצה לצחק בה ולא אמר כלום, ואין כותבין עד דא' כתבו ותנו וכו', עיין בהשלמות ותוספות למשניות הוצ' ר"ח אלבק, עמ' 404, והביא ראייה לשיטה זו מן התוספתא להלן "כפי הגירסה ברמב"ן ובראשונים: הבריא שאמר כתבו גט וכו', אם לאחר זמן נפל אין כותבין ואין נותנין וכו'". מן התוספתא ראייה להפך, שהרי בכל הנוסחאות (כי"ו, ד וכי"ע) הגירסא היא: אם לאחר זמן נפל, <b>כותבין</b> ואין נותנין. וברמב"ן, בר"ן, ברא"ש ובס' חוה לרבינו ירוחם (והבאתים להלן במקומו) הגירסא היא: אין כותבין ונותנין, והיא היא, והואיל ואמר ברישא: "כותבין ונותנין" אמר בסיפא "אין כותבין ונותנין", והעיקר הוא שאין נותנין, אבל בכתיבה בלא נתינה לא איכפת לנו כלל. היחיד הוא הרשב"א בחידושיו (וכן העתיק בנ"י, עמ' ק"ע, והוא מן הרשב"א כדרכו) שהעתיק בסיפא: ואם לאחר זמן נפל <b>אין</b> כותבין ואין נותנין. ואף שם לא נאמרו הדברים אלא אגב הרישא.<sup class="footnote-marker">24</sup><i class="footnote">וכנראה שהכשלתי את ר"ח אלבק במה שהעתקתי בתס"ר ח"ב, עמ' 75, את גירסת הרשב"א הנ"ל, והוספתי: וכן מעתיק ברא"ש וכו', ולא נתכוונתי אלא לעיקר הדברים, ולהשמטה שבדברי רשב"ג, עיי"ש.</i> ועיין מ"ש להלן, הערה 34.<br>ותמה אני כיצד אפשר להעלות על הדעת שאם בריא אמר כתבו גט לאשתי, ולא אמר תנו, אין כותבין, ולא הנחת לבעל לתת גט בידיו לאשתו בלי שליחות, שאם לא יאמר תנו לא יכתבו לו גט, אתמה. וכי לראיות מברייתות ומשניות אנו צריכים שכותבים גט לבעל אפילו אם לא יאמר לעדים תנו, וישתקעו הדברים ולא יאמרו.<sup class="footnote-marker">25</sup><i class="footnote">וראיתי לאותו מפרש של התוספתא שהעיר על תוספות רי"ד (י"ח רע"א) שפירש "כתביה ואותביה בכיסתיה דאי מפייסה תיפייס" כתבו וחתמו <b>ליתנו לה, ואחר </b>ליתנו לה שמא תיפייס מן הקטטות וכו'. והוסיף הרב הנ"ל: הרי מדבריו משמע בהדיא שכתבו ותתמו בהחלט לתתו לה ונכתב לשם כריתות בפועל, רק איחר לתתו לה שמא תתפייס. ברם חס לנו להעמיס שיטה זרה זו בדברי הרי"ד, ועל כגון דא אנו אומרים שפיל לסיפא דקרא. וכן אומר הרי"ד להלן שם: פי' לר' יוחנן מקשה וכו' (כדעת הר"י בתוספות שם, סד"ה ואנחיה) וכו', דאי לריש לקיש האמר דמשעת חתימה יש <b>לה </b>פירות, ואע"פ שאיחר נתינת הגט וכו', ומוכרח היה לפרש שכתבו <b>וחתמו ליתנו </b>לה, אבל אם כתב בדעת שלא יתן לה אלא אם לא תתפייס <b>אין לה </b>פירות, עיין בתוספות שם, ד"ה ואנחיה, ואינו עניין כלל להלכה שלנו, והעדים תמיד כותבין גט בציווי הבעל.</i> והראייה מדברי הגאון אינה ראייה, שהרי מצינו אצל הגאונים כמה דברים שיש בהם תמה תימהון, וכבר העירונו על כך במבוא לח"ו (יבמות כתובות), עמ' י"ג-י"ד. ואשר לדברי רבינו גרשום בחולין ל"ט ב', יתכן שנמשך אחר הגאונים, ואפשר שצ"ל שם: "רצה לשחק בה, כלומר, ואין <b>נותנים</b>"<sup class="footnote-marker">26</sup><i class="footnote">שהרי כי"ף ובי"ת דומות לנו"ן כפופה בכי"י, ואם קרא הסופר בטעות: "נותבין", או "כותנין", אין פלא אם תיקן "כותבין". ועיין להלן פ"ה, הערה 3.</i> וכו'. ולעדים אין הוא עניין כלל, ואם רוצה הבעל לעשות את דמיה של אשתו צחוק הוא החייב, אבל אינו מעיניינם של העדים שניצטוו לכתוב גט.

Halakhah 8

<small>26-27.</small> <b>היה צורח וצווח מראש ההר, ואומ' כל השומע קולי יכתוב גט לאשתי, הרי אילו יכתבו ויתנו. </b>במשנתנו פ"ו מ"ו: מי שהיה מושלך לבור, ואמר כל השומע את קולו יכתב גט לאשתו, הרי אלו יכתבו ויתנו. ובבבלי ס"ו א' שאלו: וליחוש שמא שד הוא<sup class="footnote-marker">27</sup><i class="footnote">באותו זמן היתה קיימת האמונה שאף שדים כותבים גיטין לנשותיהם, כפי שמצוי בהשבעות המגיות. וכן אצל Montgomery בספרו Aramaic Incantation Texts וכו', עמ' 169: כמא דכתבין שידין גיטין ויהבין לינשיהון, ותוב לא הדרין עליהין. וכ"ה להלן שם, עמ' 193, ועמ' 209. ועיין מה שכתבתי בספר "מחקרים בקבלה ובתולדות הדתות מוגשים לגרשם שלום", עמ' קס"ה, הערה 12. ולפ"ז שמא אין הפירוש שנתכוון להכשיל, אלא שבקש שדים אחרים שמכירים את קולו שיכתבו גט לאשתו. ובאבות דר"ן פל"ז, הוצ' שכטר, עמ' 109: ששה דברים נאמרו בשדים וכו', ג' כבני אדם וכו' פרין ורבין כבני אדם ומתים כבני אדם (עיין בבלי חגיגה ט"ז א') וכו', ויש אומרים אף הופכין פניהן לכל דמות שירצו, ורואים ואינם נראים.</i> וכו', ודלמא צרה היא, תנא דבי ר' ישמעאל בשעת הסכנה כותבין ונותנין, אע"פ שאין מכירין. ועיין גם בירושלמי בסוגיין ה"ח, מ"ח ע"ב (ובמקבילה ביבמות פט"ז ה"ו, ט"ו ע"ד). ומטעם זה פירשו כל המפרשים את משנתנו שהמושלך פירש את שמו ושם עירו, כמשנת יבמות פט"ז מ"ו, והחידוש הוא שכותבין אעפ"י שאין מכירין, וכן משמע קצת מן הסדר שבתוספתא כאן, עיין בבבא הסמוכה לעיל.<br>ברם כבר העיר בתוספות רע"א למשנתנו: הא י"ל דכל עיקרו דמתניתין לאשמעינן רק דאע"ג דלא אמר תנו הוי ככתבו ותנו דבפחדיה טריד ולא פריש, ופשטא דמילתא מורה כן, דהוי כמו מתני' דקודם דיוצא בקולר, וכן מדקתני במתני' שאח"ז הבריא שאמר וכו', דמשמע דכך סדרא דמתני' וכו', אבל בריא שאמר כתבו לא הוי כתנו, וא"כ י"ל דפשיטא שראינו שהשליכו בעלה לבור, והשמיע קולו מבור שיכתבו גט לאשתו, אף דלא אמר תנו כותבים ונותנים, והכי דייקא לישנא מי שהיה מושלך בבור ואמר משמע דידענו מי שהושלך בבור וכו', עיי"ש. ואח"כ כתב: ואפשר כיון דאמר מן הבור ושם מצויין שדים, אף שראינו שהשליכו את אדם לשם חיישינן דילמא היה הקול מן השד, וע"ז פריך הגמרא וכו'. ולפ"ז אין ראייה מן הגמרא שפירשו את משנתנו שלא כפשוטה. ואף שהקשו שם גם מצרה, הרי אפשר שיש כאן בלשון הקושיא העברה מיבמות קכ"ב א'.<sup class="footnote-marker">28</sup><i class="footnote">כוונתי <b>ללשון </b>הקושיא גרידא (וכיוון לומר, שמא היה אחר שם, עיין בהגהות הרש"ש), והתירוץ הוא עיקרו כאן, ומכאן הועבר ליבמות, משום שלפי תנא דבי ישמעאל אין חוששין לשד, ואין צורך בבבואות, כפי שכבר פירשו כמה מן הראשונים, עיין מאירי יבמות קכ"ב א', הוצ' ר"ש דיקמן, עמ' 479, ובהערה 156 שם (במאירי כתב שם: ואנו גורסים אלא תנא דבי ר' ישמעאל).</i> ובר"מ פ"ב מה' גירושין הי"ג: <b>וכן</b> מי שהיה מושלך לבור וכו', <b>והוא שידעו אותו,<sup class="footnote-marker">29</sup><i class="footnote">כלומר, שידעו מי הוא כשנפל לבור. וקשה להעמיס בלשון הר"מ שכוונתו שאמר "אני פלוני בן פלוני" וכו', שאין דרכו של הר"מ לסתום את דבריו.</i> ואע"פ שהעלוהו ולא הכירוהו</b>,<sup class="footnote-marker">30</sup><i class="footnote">ופשוטו כמשמעו: והוא שידעו אותו וראו שבעלה נפל לבור, אלא שאח"כ העלוהו ולא הכירוהו, כלומר, שנשתנו פניו (עיין במשנת יבמות פט"ז סמ"ו ובתוספתא שם פי"ד ה"ז, עמ' 53 שורה 49), אשתו מותרת, ואין חוששין שמא יצא בעלה מן הבור, ואחר נפל לשם ומת, והקול היה של שד, ואינו גרוע משעת הסכנה שכותבין אע"פ שאין מכירין, כמו שסיים הר"מ שם.</i> ופסק כן ע"פ תנא דבי ר' ישמעאל, ויש כאן הלכה נוספת.<br>ואף בתוספתא לא נזכר כלל שהזכיר את שמו ושם עירו,<sup class="footnote-marker">31</sup><i class="footnote">שלא כמשנת יבמות פט"ז מ"ו ותוספתא שם פי"ד ה"ז.</i> ולפי פשוטה משמע שראו את בעלה שהיה צורח וצווח. ומן הלשון "היה צורח וצווח" (וכ"ה בד, ובכי"ע: היה צווה) משמע שהיה בסכנת נפילה מן ההר, ומתוך פחד ובהלה לא אמר אלא כתבו (ולא אמר תנו). וכן בה"ג ה' גיטין (ד"ו ע"ט ע"ג, ד"ב עמ' 328): אבל חוץ לב"ד אין כותבין ונותנין עד דאמר להו תנו לבר מן המפרש, והיוצא בשיירא, <b>והמושלך בבור</b>,<sup class="footnote-marker">32</sup><i class="footnote">בהלכות פסוקות הוצ' ר"ס ששון, עמ' קכ"ט, ובהלכות ראו, עמ' 99, דלגו על "והמושלך בבור".</i> והמסוכן, דכי אמרין לסהדי כתבו גט לאשתי, ואע"ג דלא אמר תנו כותבין ונותנין, מ"ט הני משום דטרידי הוא דלא אמרי תנו.
<small>27-28.</small> <b>בארי שאמ' כתבו גט לאשתי, ועלה לראש הגג ונפל, כותבין ונותנין לה כל זמן שיש בו נשמה. </b>וכ"ה בד. ובכי"ע: <b>רבן שמעון בן גמל'</b> אומ' הבריא שאמ' וכו'. וכ"ה בעיטור מאמר ז', הוצ' רמא"י, כ"ט ע"א. אבל ברמב"ן ס"ו סע"א, ברשב"א ס"ה ב', ברא"ש פרק התקבל סי' י"ח ובנ"י ס"ה ב', עמ' ק"ע, כגירסא שלפנינו. ועיין ברמב"ן, רשב"א<sup class="footnote-marker">33</sup><i class="footnote">ובסוף העמוד שם הביא ראייה מתוספתא זו שגוסס כחי הוא אפילו בדברים דלא אתו ממילא, עיי"ש. וכ"ה בנ"י כאן, עמ' קע"ט. ועיין בתוספות המיוחסים לר"י הזקן קידושין ע"ח סע"ב שהביא ראייה זו מן התוספתא להלן רפ"ה. ועיי"ש בתוספות, ד"ה לא, ועוד בכ"מ.</i> וריטב"א ע' ב', מאירי שם, עמ' 250 (הוצ' שנייה, עמ' 261), ור"ן רפ"ז (פעמיים שם) שאמרו שכל זמן שיש בו נשמה בבדיקה קאמר, עיי"ש. ואף הרמב"ן כיוון לתוספתא כאן (ולא ללהלן רפ"ה), כמפורש ברשב"א, ריטב"א והר"ן, עיין מ"ש להלן רפ"ה, ד"ה והראשונים. ובעיטור הנ"ל הביא את שתי הברייתות. 
<small>28-30.</small> <b>רבן שמעון בן גמליאל או' אם מעצמו נפל, הרי זה גט, אם לאחר זמן נפל, כותבין ואין נותנין, שאני אומ' הרוח דחפתו. </b>וכ"ה בד (אלא ששם: <b>שמא</b> הרוח), וכ"ה ברמב"ן הנ"ל, אלא ששם: <b>אין</b> כותבין ונותנין שאני אומר שמא הרוח וכו'. והיא היא, והעיקר הוא שאין נותנין, וכותבין שמא יבריא, אבל אין נותנין, שמא לא היה בדעתו לאבד את עצמו, ודינו כבריא שאם לא אמר תנו אין נותנין.<br>ובמשנתנו פ"ו מ"ו: הבריא שאמר כתבו גט לאשתי רצה לשחק בה. מעשה בבריא אחד שאמר כתבו גט לאשתי, ועלה לראש הגג ונפל ומת, אמר רבן שמעון בן גמליאל אמרו חכמים אם מעצמו נפל הרי זה גט, אם הרוח דחאתו אינו גט. ובבבלי שם (ס"ו א'): מעשה לסתור? חסורי מחסרי, והכי קתני אם הוכיח סופו על תחילתו הרי זה גט, ומעשה נמי בבריא וכו'. וכתבו ברמב"ן וברשב"א הנ"ל שהלכה כרשב"ג, ואין אנו אומרים שרשב"ג הוא בשיטתו שסובר בכותב נכסיו וכו', שהוכיח סופו על תחלתו, וחכמים חולקים עליו, שהרי כאן אמר כתבו, ויש כאן הוכחה בתחילה, כמו שאמרו בחולין ל"ט ב', עיי"ש ברש"י. וסתם משנתנו כרשב"ג ואין החכמים חולקים עליו, והביאו את התוספתא כאן, והסיק ברשב"א ס"ו סע"א: והכי איתא בתוס' בריא שאמר וכו' (ויש שם חסרון בדבריו, עיין להלן) אלמא דרבנן (כלומר, ת"ק שבתוספתא) עדיפא מדרשב"ג (כלומר, וממילא משנתנו לכל הפחות כרשב"ג).<br>ובכי"ע: רבן שמעון בן גמל' אומ' הבריא שאמ' (כלומר, הרישא שלפנינו, עיין מ"ש לעיל ברישא) וכו', כותבין ונותנין כל זמן שיש בו נשמה. אם לאחר זמן נפל, כותבין ואין נותנין לה, שאני אומ' שמא הרוח דוחתו. ולפי גירסא זו אין כאן ת"ק כלל.<br>וכנראה שיש כאן השמטה בנוסחאות שלנו, וברשב"א ס"ה ב' מעתיק (ואני משלים במרובעים מה שחסר בתוספתא שלפנינו): רשב"ג אומר אם נפל מעצמו הרי זה גט [ואם הרוח דחפתו אינו גט. ספק מעצמו נפל ספק הרוח דחפתו, אם לאלת' נפל כותבין ונותנין, שאני אומר מעצמו נפל] ואם לאחר זמן נפל אין כותבין ואין נותני',<sup class="footnote-marker">34</sup><i class="footnote">ביחס לגירסא "<b>אין כותבין </b>ואין נותנין", עיין מ"ש לעיל בפנים שורה 25, ד"ה ואני מעיר. ואפשר שבנידן דידן אין כותבין משום שהוא הולך למות, ומה תועלת בכתיבה בלי נתינה. ואם יבריא אין בהלה, ויכתבו אח"כ ויתנו בציוויו.</i> שאני אומר שמא הרוח דחפתו. וכן מעתיק בנ"י ס"ה ב', עמ' ק"ע. וכע"ז היתה הגירסא לפני הרא"ש פ' חתקבל סי' י"ח, הר"ן פ"ו סי' תקכ"ד, ד"ה מעשה לסתור, וכ"ה בס' חוה לרבינו ירוחם נתיב כ"ד ח"ג (קרוב לסופו). ועיין ברשב"א שם מה שהעיר על הירושלמי והרמב"ם, ועיין בירושלמי פ"ו ה"ח, מ"ח ע"ב, ומ"ש בשי"ק שם ה"ו (בד' זיטומיר), ד"ה הדא אמרה. ועיין מ"ש מהרי"ן אפשטין במבוא לנוה"מ, עמ' 600, והשוה מ"ש בתס"ר (ירושלים תפרח"י), עמ' 75.

Halakhah 9

<small>30-33.</small> <b>אמ' לשנים תנו גט לאשתי על מנת שתמתין לי שתי שנים, וחזר ואמ' לשנים תנו גט לאשתי על מנת שתתן לי מאתים זוז, לא בטלו דבריו האחרנים את הראשונים, אלא הרשות בידה, רצת תמתין, רצת תתן. </b>וכ"ה בד ובכי"ע (אלא שבכי"ע באה הלכה זו אחרי ההלכה "האומר תרכו את אשתי" וכו'). וכ"ה הגירסא אצל כמה מן הראשונים, עיין להלן. ובבבלי ע"ו א': תנו רבנן אמר לה בפני שנים הרי זה גיטך על מנת שתשמשי את אבא ב' שנים,<sup class="footnote-marker">35</sup><i class="footnote">בתוספות רי"ד במקומו מוסיף: ועל מנת שתניקי את בני שתי שנים, ולא מצאתי הוספה זו במקום אחר. וכנראה שיש כאן אשגרה ממשנתנו שם ע"ה ב', ומן הברייתא שהביא הבבלי לעיל שם.</i> וחזר ואמר לה בפני שנים הרי זה גיטך על מנת שתתני לי מאתים זוז, לא ביטל דברו האחרון את הראשון, רצתה משמשתו, רצתה נותנת לו מאתים זוז. ופירש"י: אמר לה בפני שנים הרי זה גיטך ולא מסרה לה בפניהם, דאי מסרה איגרשה לה בהאי תנאי, ותו לא מצי לאתנויי תנאה אחרינא, אלא כך אמר בפניהם כשאמסרנו לה לא אמסרנו אלא על מנת כן וכו'. ואין כאן לא הוספה בתנאי שהרי לא אמר "מאתים זוז נוסף על תנאי הראשון", ואין כאן עיקור התנאי הראשון שהרי לא בטלו, אלא כוונתו תעשי או זה, או זה. וכבר העירו הראשונים, שבשאילתות (מטות סי' קל"ח) פירש כפירש"י<sup class="footnote-marker">36</sup><i class="footnote">הסדר בברייתא שם אחר הוא, וכ"ה בר"מ פ"ח מה' גירושין הי"ח, כמו שהעיר בהעמק שאלה במקומו.</i> שכתב: אלמא מצי הדר ביה כל כמה <b>דלא מטא</b> גיטא לידה וכו', עיי"ש בהעמק שאלה.<br>ברם מלשון הברייתא בבבלי "הרי זה גיטך על מנת" משמע שכבר מסר לה את הגט. וכן פירש בעיטור מאמר ג', אגב, הוצ' רמא"י י"ד ע"א. ולשיטתו אפילו למ"ד כל האומר על מנת כאומר מעכשיו (להלן פ"ה ה"ו), הני מילי כשנתקיים התנאי, אלא שבנתים אבד הגט, או שקבלה קידושין מאחר, אבל אם לא נתקיים התנאי דין הגט כאילו עדיין בידו של בעל, ובעל התנאי (כלומר, הבעל) יכול לחזור, לבטל את התנאי ולהוסיף עליו עיי"ש, ולשון הברייתא בבבלי כפשוטה. ובחי' הרמב"ן ע"ו א' אף הוא אומר שאם נאמר שהברייתא היא כמ"ד האומר על מנת לאו כאומר מעכשיו הרי הלשון הוא כפשוטו עיי"ש. ועיין מ"ש רמא"י בשער העיטור במקומו ומ"ש להלן פ"ה סה"ה, שו' 30–31, ד"ה ונחלקו.<br>ובהשגות הראב"ד על הרי"ף במקומו אף הוא מפרש שלא מסר לו את הגט בשעת התנאי, אלא מתחילה אמר בפני שני עדים ע"מ שתשמשי את אבא, ואח"כ אמר בפני שנים אחרים ע"מ שתתני לי מאתים זוז, ואח"כ מסר לה את הגט בפני כולם, דינו כתוספתא קידושין ספ"ב שהמקדש סתם על מנת תנאו הראשון מקדש. ובנידון שלפנינו הואיל ועשה שני תנאים (שאינם סותרים זה את זה, עיין בסיפא) לפני שתי כיתי עדים, ומה שהתנה בפני זו לא התנה בפני זו, מוכח שאינו רוצה בשני התנאים, ותלה בדעת האשה שתעשה כרצונה. ולפי פירוש הראב"ד מובן למה שנו כאן שני כתי עדים, שאם התנה שני התנאים בפני כת אחת היינו אומרים שרוצה בשני התנאים. אבל כבר העיר הרשב"א כאן במקומו ששנו כאן שני כתי עדים מפני הסיפא בעניין הצירוף, עיין להלן. ועיין בחי' הרמב"ן שהאריך.<br>ומכל מקום הסתייע בחי' הרשב"א ע"ו א' מלשון התוספתא כאן שמשמע ממנו כפירש"י שעדיין לא מסר את הגט לאשה, שלא כשיטת בעל העיטור. אבל מאידך גיסא משמע שאפילו בתנאי שני לא מסר מיד את הגט אלא אח"כ (שלא כפירש"י).<sup class="footnote-marker">37</sup><i class="footnote">אלא כפירוש הראב"ד שמסר לה אח"כ בפני שתי הכיתות, כפי שכבר ראה בח"ד.</i> וכן הביאו את התוספתא בר"ן פ"ז סי' תקמ"א, ובנ"י עמ' קצ"ד, ועיין מ"ש בב"י טואה"ע סי' קמ"ג, ד' ווארשא ס"ב ע"א ואילך. ועיין בתשב"ץ ח"ב סי' קי"ז שהביא את הרישא כאן, עיי"ש.<br>שוב הוכיח בחי' הרשב"א פ"ד ב' מתוספתא זו שתנאי בעל פה אינו פוסל בגט אפילו לפני כתיבת התורף (נגד שיטת הר"מ בפ"ח מה' גירושין ה"ד). וכן בתשובה שלו ח"א סי' אלף רמ"ד: ונראה לי ראיה ממה ששנינו בתוספתא פרק <b>רביעי</b> (כמניין הפרקים שלפנינו ושבדפוסים) אמר לשנים תנו גט לאשתי וכו' (כלשון שלפנינו). ועיין גם בשו"ת הרדב"ז ח"א (ד' וויניציאה) סי' פ"ג.

Halakhah 10

<small>33-34.</small> <b>אמ' לשנים תנו גט לאשתי על מנת שתמתין לי שתי שנים, וחזר ואמ' לשנים תנו גט לאשתי על מנת שתמתין לי שלש וכו'. </b>רמב"ן, רשב"א ור"ן הנ"ל. ובבבלי הנ"ל הדוגמא היא: הרי זה גיטך על מנת שתתני לי מאתים זוז, וחזר ואמר לה על מנת שתתני לי שלש מאות זוז וכו', והיא היא. ושניהם נתרצו בתנאי האחרון, ועיין בראשונים הנ"ל. 
<small>35-36.</small> <b>ואין אחד מן הראשונים ואחד מן האחרונים מצטרפין לתת לה גיטה. </b>וכ"ה בד, בכי"ע, ברמב"ן ור"ן הנ"ל. ובחי' הרשב"א בט"ס: דמסיים בה ואח' מן הראשונים וכו', וצ"ל: <b>ואין</b> אח' וכו'. ובבבלי הנ"ל: ואין אחד מן הראשונים ואחד מן האחרונים מצטרפין. ופירש"י: מצטרפין להעיד שהיה תנאי בגט זה. ושאלו בגמרא: אהייא? אילימא אסיפא (כלומר, בשעה שבטלו דבריו הראשונים, ואין אחד מן הראשונים כשר להעיד על התנאי הראשון), הרי בטל (ואפילו באו שניהם אינו כלום) אלא ארישא (כלומר, במקום שיכולה לקיים או זה, או זה) וכו'. וברור שאף בתוספתא הפירוש כן, והבבא שלנו עונה על הרישא. ומלשון התוספתא מוכח שאין אחד מן הראשונים ואחד מן האחרונים יכולים להיות עדי מסירה, אע"פ ששניהם מודים שהגט כשר (שהרי ברצון האשה הדבר תלוי), ודינם כעדות מיוחדת, עיין מ"ש בצפנת פענח פ"ח מה' גירושין הי"ח. 
<small>36-37.</small> <b>הרי זה גיטיך על מנת שלא תבעל לפלני הרי זה גט, ואינו חושש שמא תלך ותבעל. </b>בתוספות הרא"ש פ"ב ב', בפסקיו פ"ט סי' ב', בתוספותיו לקידושין ס' ב', ובשו"ת שלו כלל מ"ה סי' י"א מעתיק: על מנת שלא תיבעל לפלוני חיישינן שמא תיבעל לו. וגירסא זו מתאימה לכאורה למ"ש להלן פ"ה רהי"א: על מנת שלא תלכי לבית אביך לעולם, על מנת שלא תשתי יין לעולם, אינו גט, שמא תלך ושמא תשתה. וכן בבבלי פ"ד א' (בכ"י וותיקן, עיין בשנו"ס אצל רמ"ש פלדבלום שם): אמ' לה ע"מ שלא תבעלי לפלוני אינו גט. ואפשר שזו היא הוספה ע"פ דברי רש"י שם, ד"ה אין חוששין: "אבל אמר לה על מנת שלא תבעלי לפלוני אינו גט שמא תבעל לו, דומיא דעל מנת שלא תלכי לבית אביך לעולם". ועיין בטור אה"ע סי' קמ"ג, בשו"ע שם סע' י"ט, בט"ז שם ובבאור הגר"א שם, אות מ"ד. ועיין בתוספות פ"ג א', ד"ה ועמדה. אבל בחי' הרשב"א פ"ג א' חולק על רש"י, וכותב: ה"ה דלאחר נמי אין חוששין שמא תבעל לו, דבשב ואל תעשה לא חשידא לקלקל נפשה וכו' ועוד דאחר נמי לא חשיד בהא, משום שאם בא עליה נמצא גט בטל, והוי ליה כאבא ואביך<sup class="footnote-marker">38</sup><i class="footnote">אבל ברא"ש פירש לפי גירסתו דחיישינן שמא תבעל לו באונס.</i> וכו', עיי"ש. ועיין בבעל המאור ובחי' הרמב"ן ובשאר הראשונים שם, והוא כשיטת התוספתא כאן לפי גירסת ד וכי"ו, ועיין מ"ש להלן פ"ה רהי"א שו' 63–65, ד"ה הרי זה גיטך. ועיין בצפנת פענח פ"ח מה' גירושין ה"א.<br>אבל בכי"ע: הרי זה גיטך על מנת שלא תינשא לאבא, לאחי, הרי זה גט, על מנת שלא תיבעלי לאבא, ולאחי, אינו גט שמא תיבעל להן (ולפ"ז מכל שכן בלא תיבעלי לפלוני שאינו גט). וכע"ז גם בליקוטין הנ"ל<sup class="footnote-marker">39</sup><i class="footnote">עיין לעיל פ"א הערה 5.</i> ובתוספות פ"ג א', ד"ה ועמדה, בשם התוספתא, ומהן בשו"ת הריב"ש סי' ר"ז, ד"ה וכן, ועיין גם בתוספות הרא"ש שם, ד"ה על מנת. ובבבלי פ"ד א': על מנת שלא תבעלי לאבא ולאביך אין חוששין שמא נבעלה<sup class="footnote-marker">40</sup><i class="footnote">עיין בחי' הרמב"ן פ"ג ב', ד"ה על מנת שלא תבעלי לאבא, שמפרש גירסא זו. ובתוספות פ"ג א', ד"ה ועמדה, ופ"ד א', ד"ה ע"מ שתבעלי, מעתיקים: אין חוששין שמא תבעל. ועיין בתוספות שם.</i> להם.
<small>37-38.</small> <b>על מנת שתנשא ותבעל לאבא, ולאחי, הרי זה לא תנשא, לא תצא. </b>וכ"ה בד. ובכי"ע: על מנת שתינשאי לפלוני הרי זו לא תינשא, אם נישאת הרי זה גט, וכע"ז בליקוטין הנ"ל. ובבבלי פ"ד א': ואילו על מנת שתבעלי לאבא ולאחיך לא קתני, והסיקו שם שלר' יהודה בן תימא שפסקו שם הלכה כמותו (ועיין להלן פ"ה הי"ב) הוא גט. והתנאי אינו כלום. ולפי זה נראה שיש כאן השמטה בכי"ו ובד, וצ"ל: ותבעל לאבא ולאחי הרי זה [גט. על מנת שתינשאי לפלוני הרי זה] לא תנשא [ואם נישאת] לא תצא, כעין גירסת כי"ע. וכ"ה בברייתא שבבבלי פ"ד א', ופירשו שם שלא תינשא לאותו פלוני, שלא יאמרו נשותיהן נותנים במתנה, אבל בדיעבד אם נישאת לו לא תצא, שהרי נתקיים התנאי. ועיין בח"ד ובמנ"ב שאף הם השלימו כאן את הברייתא שבבבלי הנ"ל, אלא שהגיהו גם את הרישא ע"פ התוספות. ועיין מ"ש להלן. 

Halakhah 11

<small>39-40.</small> <b>הרי זה גיטיך על מנת שלא תאכלי בשר. </b>בד: על מנת שלא תאכלי בשר חוזר. והנכון הוא בכי"ע: על מנת <b>שתאכלי</b> בשר חזיר. וכ"ה בברייתא שבבבלי פ"ד ב'. ובליקוטין הנ"ל: הז"ג ע"מ <b>שתאכלי</b> דבר שאינו טהור, ע"מ שתאכלי תרומה וכו'. ועיין להלן בסמוך. 
<small>40-42.</small> <b>ואם היתה זרה, על מנת שתאכלי תרומה, ואם היתה נזירה, על מנת שתשתי יין, אם אכלה ושתתה הרי זה גט, ואם לאו אינו גט. </b>וכע"ז בברייתא שבבבלי הנ"ל. ואמרו שם שלרבא ברייתא זו כר' יהודה בן תימא (עיין מ"ש לעיל שו' 37–38, ד"ה על מנת), שדווקא בתנאי שאי אפשר לקיימו התנאי בטל והמעשה קיים, אבל בנידן דידן הרי "אפשר דאכלה ולקיא" (שם פ"ד א'), ואינו דומה לרישא (לעיל שורה 37–38, ד"ה על מנת, עיין מש"ש), משום שברישא לאו בדידה תליא מילתא, ומי ישמע לה לעבור על איסור מיתת ב"ד וכרת, עיי"ש פ"ד א'.<br>והסיק רבינא בבבלי שם (פ"ד ב') שאין כאן מתנה על מה שכתוב בתורה, משום ש"לא תיכול ולא תיגרש", ועיין בתוספות כתובות נ"ו ב', ד"ה הרי. ולרבינא קיים התנאי, שדווקא בדברים שאינם להצאים שייך הטעם של מתנה ע"מ שכתוב בתורה, כמו שאמרו בתוספות לעיל בסמוך שם. ועיין ר"מ פ"ו מה' אישות ה"ח-ה"י.

Halakhah 12

<small>42-43.</small> <b>האומר לאשתו הילך גיטיך שעה אחת לפני מיתתו, וכן האומ' לשפחתו וכו'. </b>וכ"ה בד. וכע"ז גם בכי"ע. וכל הברייתא בירושלמי כאן פ"ג ה"ג, מ"ד סע"ד. והרישא גם בבבלי כ"ח א', סוכה כ"ג ב', יבמות ס"ט ב' ונדרים ג' ב'. ועיין בשי"ק בירושלמי הנ"ל, ד"ה תמן. 

Halakhah 13

<small>44-45.</small> <b>אמ' לעשרה תנו גט לאשתי, אחד מוליך על ידי כולן וכו'. </b>ירושלמי ספ"ו, מ"ח ע"ב, בבלי ס"ז ב'. ופירש"י: ע"י כולן בשביל כולן. 
<small>45.</small> <b>אחד נותן במעמד כולן. </b>כ"ה בד ובכי"ע. ובכי"ו בטעות: אחד <b>עומד</b> במעמד כולן. ובליקוטין הנ"ל, וכן בבבלי הנ"ל: אחד <b>מוליך</b> במעמד כולן. ובירושלמי הנ"ל: כולם מוליכין, ואחד נותן על ידי כולן. והיא היא. 
<small>45-46.</small> <b>לפיכך אם מת אחד מהן וכו'. </b>וכ"ה בירושלמי הנ"ל, ובבבלי חסרה בבא זו, ועיין במשנתנו ספ"ו. 

Chapter 5



Halakhah 1

<small>1-2.</small> <b>פ"ה<sup class="footnote-marker">1</sup><i class="footnote">וכ"ה מניין הפרקים לפני הרשב"א והרב המגיד, עיין רשב"א ל"ח סע"א ומ"מ פ"ט מה' זכייה ומתנה הי"א. ועיין לעיל פ"ד, הערה 1.</i> (פ"ז בכי"ע)</b><br><b>היה צלוב, ומגוייד, ורמז לכתוב גט לאשתו, כותבין ונותנין לה כל זמן שיש בו נשמה. </b>וכ"ה בד. ובכי"ע: היה צלוב, או מגוייד, ורמז <b>ואמ'</b> כתובו גט לאשתו וכו'. וכע"ז בליקוטין הנ"ל.<sup class="footnote-marker">2</sup><i class="footnote">עיין לעיל פ"א, הערה 5.</i> ובעיטור ח"א מאמר ז', כתיבת גיטין, הוצ' רמא"י, כ"ט ע"א: היה צלוב, ומגוייד, ואמר כתבו גט לאשתו כותבים כל זמן שיש בו נשמה. ובראבי"ה כת"י סי' תתקל"ג: ובתוספתא תניא ראוהו מגוייד, או צלוב, ואמר כתבו גט לאשתי כותבים ונותנים, וכל זמן שהנשמה בו. ובמיוחסות לר"י הזקן קידושין ע"ח סע"ב: ובהדיא אמרי' בתוספתא היה צלוב, ורמז <b>ואמר</b> כתבו גט לאשתי כותבים ונותנים כל זמן שיש בו נשמה. ועיין ברא"ש שם פ"ד סי' ט"ז, ובהגהות הרד"ל שם שנסתפק מה דינם של הללו שמטמאין באהל מחיים, והביא את התוספתא כאן, והניח בצ"ע.<br>ובירושלמי פ"ז ה"א, מ"ח ע"ג: אמר' ר' זעירא מתניתא פליגא על ריש לקיש (עיין להלן) ולית ליה קיום (כלומר, תירוץ), הרי שהיה צלוב, או מגוייד, ורמז <b>ואמר</b> כתבו גט לאשתי כותבין <b>ונותנין<sup class="footnote-marker">3</sup><i class="footnote">כ"ה בכי"ל, ובד"ו בטעות: וכותבין.</i> בחזקת</b> שהנשמה תלויה בו, ואיפשר שלא נטרפה דעתו שעה אחת?<sup class="footnote-marker">4</sup><i class="footnote">בירושלמי מעשרות פ"ג סה"ג, נ' ע"ג, שאלו (בעניין אחר): ואיפשר שלא נטרפה דעתו שעה אחת (כלומר, לפני מיתתו). א"ר בון בר חייה תיפתר שמת מתוך יישוב. ושם הכוונה שבדקו אותו לפני מיתתו וראו שלא נטרפה דעתו (עיין ירושלמי שבת פ"ב ה"ז, ה' ע"ב, ובבלי סנהדרין ס"ה א'). אבל כאן הרי מפורש בירושלמי שכותבין <b>בחזקת </b>שהנשמה תלויה בו, ובהכרח שלא בדקו אותו בשעת נתינת הגט, שהרי לשיטת הירושלמי צריך בדיקה בשעת נתינת הגט. אפילו אם כתבו בשעה שהיה בריא (כמו שאמרו שם: נתן לה את גיטה ואמר לא יהא גט אלא למחר, ואחזו קורדייקוס וכו'), כמו שהוכיח הרשב"א ע' ב'. ועיין בתוספות שם. ד"ה התם.</i> ובבבלי ע' ב': ראוהו מגוייד, או צלוב על הצליבה, ורמז <b>ואמר</b> כתבו גט לאשתי, הרי אלו יכתבו ויתנו. ואנו רואים שברוב הנוסחאות<sup class="footnote-marker">5</sup><i class="footnote">וכגירסת התוספתא בכי"ע ובראשונים, עיין מ"ש לעיל בפנים.</i> הגירסא היא "רמז ואמר", ופירושו שאעפ"י שקשה היה לו לדבר וקיצר ודיבר ברמיזה כותבין ונותנין. ואמרו בבבלי שיש הבדל בין מי שאחזו קורדייקוס לבין מגוייד, או צלוב, ואם אמר כתבו גט לאשתי כשהיה בריא ואח"כ אחזו קורדייקוס יש מאן דאמר שאין כותבין גט לאשתו, אבל במגוייד, או בצלוב, אין חוששין שמא נטרפה דעתו, משום שכל הזמן דעתו צלולה עליו. אבל בירושלמי הנ"ל הקשו מברייתא זו, ולא תירצו כלום, וכבר העירו על כך הרמב"ן והרשב"א רפ"ז.<br>ובחי' הרמב"ן ע' ב': ואשכחן נמי בההיא תו' <b>דכתבו</b> כותבין ונותנין כל זמן שיש בו נשמה, ואיכא דאמרי שאין <b>כותבין</b> אלא בבדיקה וכו' וכולהו בעי בדיקה, וכי תניא בתוספות כל זמן שיש בו נשמה, בבדיקה ג"כ קאמר, ונשתתק מתוך חוליו נמי בעי בדיקה, אלא שדיו פעם אחת, והכי איתא בירושלמי (פ"ז ה"א, מ"ח סע"ג). ומ"ש רבינו "בההיא <b>תו' דכתבו</b>" כוונתו לתוספתא לעיל פ"ד, שורה 26, בארי שאמ' <b>כתבו</b>, כמו שהביאו משם הראשונים, עיין מ"ש להלן בסמוך. אבל במאירי כאן, עמ' 250 (הוצ' שנייה, עמ' 261) אפשר שכיוון לברייתא שלפנינו.<br>והראשונים בסוגיין שהצריכו בדיקה בחולה (וצויינו לעיל פ"ד, שורה 27–28, ד"ה בארי), לא כיוונו לתוספתא כאן אלא לתוספתא פ"ד (הנ"ל), כמפורש בדבריהם, והטעם מבואר בחי' הרשב"א כאן ע' ב', ד"ה הא דאקשינן: אבל צלוב, או מגוייד, או ששחט בו שנים, או רוב שנים, כותבין ונותנין כל זמן שיש בהן נשמה, ואין צריכין בדיקה אח"כ, דדעת' צלית' נינהו כו', אבל הכא דמתוך חליו פעמים שאינו מיושב בדעת, והא נמי דתניא בתוספת' (לעיל פ"ד הנ"ל) הבריא שאמ' כתבו גט לאשתו ועלה לגג ונפל ומת כותבי' כל זמן שיש בו נשמה, וההי' <b>כמתוך חליו הוא</b>, דילמא התם בבדיקה קאמר.
<small>2-3.</small> <b>היה חולה, ומשותק, אמרו לו נכתוב גט לאשתך, הרכין בראשו, בודקין אותו שלשה פעמים וכו'. </b>במשנתנו פ"ז מ"א: נשתתק, ואמרו לו נכתוב גט לאשתך, והרכין בראשו בודקין אותו ג' פעמים וכו'. ובירושלמי שם, מ"ח סע"ג (תרומות פ"א ה"א, מ' ע"ב): ותני כן<sup class="footnote-marker">6</sup><i class="footnote">כלומר. שבבריא אנו מחמירים יותר. עיין מ"ש בפירוש הסוגיא שם לעיל פ"ב ה"ח שורה 42–45, ד"ה ברם מלשון.</i> במה דברים אמורים בזמן שנשתתק מתוך בוריו, אבל אם נשתתק מתוך חולייו דיו פעם אחת. והרשב"א ע' ב' הביא את התוספתא כאן שהיא מזכירה גם "חולה", ומכאן שאף בחולה היא מצריכה בדיקה ג' פעמים. וכן הביא בר"ן רפ"ז, בנ"י עמ' קע"ח, בתיקון סופרים להרשב"ש (יבין שמועה להרשב"ץ), ס"ג ע"ב. 
<small>4-5.</small> <b>וכשם שבודקין אותו לגיטין, כך בודקין אותו למקחות, ולמתנות, ולירושות, ולעידיות. </b>וכע"ז בכי"ע. ובליקוטין הנ"ל:<sup class="footnote-marker">7</sup><i class="footnote">עיין לעיל פ"א, הערה 5.</i> כך בודקין אותו למקח לממכר ולמתנות ולירושו' ולעדיו'. והובאה הברייתא בבבלי ע"א א' בשינוי לשון. ובירושלמי פ"ז סה"א, מ"ח ע"ד: תני רב ששת (כנראה ברייתא בבלית) כשם שבודקין אותו בגיטין שלשה פעמים, כך בודקין אותו בירושות, ובמקח וממכר, ובמתנות. ולא הזכירו "עדיות" בברייתא זו. ולעיל בסמוך שם אמרו: אף בעדיות כן?<sup class="footnote-marker">8</sup><i class="footnote">כלומר, אם בודקין אותו כן בנשתתק והרכין בראשו, כפירש"י בבבלי ע"א א'.</i> אתא ר' אבהו בשם ר' יוחנן אף בעדיות כן. אדם מעיד עדותו מיושב. אף בנדרים כן. ופירשו כל הראשונים (עיין בעמודי ירושלים בירושלמי הוצ' ראם) שהכוונה שמעידים בישיבה (אם הם חולים). ויש סוברים שאפילו בדיעבד העדות פסולה בישיבה, עיין מ"ש ר' יעקב שמחה מקעמפנא בספרו משכן העדות שער ב' פרק ה'.<br>ובאמת תמוה מאד מה עניין ישיבה לכאן. וכבר כתב השואל לבעל חות יאיר בשו"ת שלו סי' כ"ב (והעיר עליו בעמודי ירושלים הנ"ל): דמאי עניין ישיבה להתם, דהכא קאי אנשתתק אי הוא <b>מיושב בדעתו</b>, או לא. ואלמלי דברי רבותינו הראשונים היה נראה להכריע כדברי החכם הנ"ל, ואין "מיושב" אלא מתוך יישוב, וככתיב העתיק שבספרות א"י שכתבו "יושב", במקום "ישוב" (עיין במבוא לנוסח המשנה למהרי"ן אפשטין, עמ' 1256). וכס"ז בירושלמי מעשרות פ"ג סה"ג, נ' ע"ג: תיפתר שמת מתוך יישוב. ובבבלי ע"א א' העמידוה בעדות אשה שהקלו בה חכמים, וכן שאר ההלכות שבברייתא זו בדרבנן עסיקינן. ובירושלמי ר"ה פ"ג סה"א, נ"ח ע"ד: ביומוי דר' ברכיה אישתתקון, אמר לון שמעתון דאיתקדש ירחא, וארכינון בראשיהון וקבלון, ועיין לעיל שם. וכן מה שאמרו "אף בנדרים כן", הכוונה שבודקין אותו אם מתוך יישוב נדר. והשוה הלשון בירושלמי נדרים פ"א ה"א, ל"ו ע"ד, ונזיר ספ"א, נ"א ע"ג: וזה מתוך יישוב נדר, ופיו ולבו שוין. ובב"ר פמ"ט, ט', עמ' 508: אברהם אמרה <b>ביישוב</b>. ועיי"ש במנחת יהודה, הערה 5, שציין לעמ' 174, 191, 333 בב"ר שם.

Halakhah 2

<small>5-6.</small> <b>זה גיטיך מהיום אם מתי מחולי זה, אם מתי מחולי זה הרי זה גיטיך מהיום, דבריו קיימין. </b>במשנתנו פ"ז מ"ג לא נזכר אלא "מהיום אם מתי" (כלומר, מתחילה "מהיום", ואח"כ התנאי "אם מתי"). ואמרו בבבלי ע"ב א' שהדיבור "אם מתי" יכול להתפרש כתנאי שהגט יחול לאחר מיתה, ואינו גט, כמפורש במשנתנו הנ"ל. ויכול להתפרש כתנאי מעכשיו, שאם ימות יחול הגט משעת נתינה, ולפיכך הוספת המלה "מהיום" מוכיחה על "אם מתי" שהכוונה היא "מעכשיו".<sup class="footnote-marker">9</sup><i class="footnote">וכשיטת רבינו אלחנן בתוספות ע"ב א', ד"ה מהיום.</i> ומלמדת התוספתא שבין אם אמר "מהיום" לפני התנאי "אם מתי", ובין אם אמר "מהיום" אחרי התנאי "אם מתי", יש כאן הוכחה שכוונתו ל"מעכשיו" ואין כאן חזרה, כן פירש בה"ד. ועיי"ש שהעיר שמן התוספתא לכאורה מוכח שמעשה קודם לתנאי אינו פוסל אלא דווקא אם היתה עשיית המעשה לפני התנאי, אבל בסדר הדבור לא איכפת לנו, כשיטת הר"מ בפ"ו מה' אישות ה"ד, שהרי התוספתא שנתה כאן שני אופנים.<sup class="footnote-marker">10</sup><i class="footnote">ואין לומר שיש כאן לשון קצרה, והכוונה שהתנה כדיני התנאים, וכמו שמפרשים את משנתנו.</i> ועיי"ש שהאריך בדיני התנאים ובדין "מעכשיו". ובכי"ע בטעות: אם מתי מחולי זה הרי זה גיטך מהיום ולאחר מיתה הרי זה גט. ועיין במשנתנו הנ"ל ולהלן ה"ג. 
<small>6-9.</small> <b>זה גיטיך מהיום אם מתי מחולי זה, נפל עליו בית, ונשכו נחש, אינו גט, שלא מת מאותו חולי. אם לא עמדתי מחולי זה, נפל עליו בית, ונשכו נחש, הרי זה גט, שלא עמד מאותו חולי. </b>כ"ה ("הרי זה גט") בד ובכי"ע. ובכי"ו בטעות: אינו גט (ועל האותיות "נו" נראה כמין קו לסימן מחיקה). והובאה הברייתא שלנו (בשינויי לשון קלים) בירושלמי פ"ז ה"ד, מ"ח ע"ד. ברם בבבלי ע"ג א' הובאה הברייתא שלנו ולא נזכרו שם הטעמים "שלא מת מאותו חולי", "שלא עמד מאותו חולי". והקשו שם: "מאי שנא רישא ומאי שנא סיפא", ותירצו "שלחו מתם אכלו ארי אין לנו". ופירש"י: אין לנו שיהא גט, דאונסא דלא שכיח לא אסיק אדעתיה. ולפ"ז בשתי הבבות אינו גט, ואין הלכה כסיפא של הברייתא. ולהלן שם הקשו מן הסיפא כאן לרבא שסובר שאונס דלא שכיח לא אסיק אדעתיה, ולמה אמרו בסיפא שאם הכישו נחש הרי זה גט. והמשיכו שם: א"ל רבא ואימא מרישא אינו גט. א"ל רב אחא מדפתי לרבינא ומשום דקשיא רישא אסיפא לא מותבינן תיוכתא מינה? אמר ליה אין, כיון דקשיא רישא אסיפא לא איתמר בי מדרשא ומשבשתא היא, זיל בתר סברא.<br>וכבר הקשו הראשונים למה הקשו לרבא מן הסיפא, והרי בפירוש שלחו מתם "אכלו ארי אין לנו", ולפי פירש"י אינו גט, והוא כרבא. ולא עוד מה עניין למשבשתא כאן ו"ללא מותבינן מינה תיובתא", שהרי לפי פשוטו הכוונה היא שרבא אמר עד שאתה מקשה לי מן הסיפא תסייע לי מן הרישא. ולפיכך פירשו הראשונים (עיין בהי' הרמב"ן, ברשב"א, בתוספות ובר"ן) שלפי שיטת השולחים מתם ברישא אין הגט גט משום שאמר בפירוש "אם מתי מחולי זה" ומשמע מלשונו שדווקא אם ימות מחמת חולי זה יהא גט, אבל אם נשכו נחש הרי לא מת מחמת החולי, ולפיכך אינו גט, ולא משום שלא הסיק על דעתו אונס דלא שכיח, וכן בסיפא "אם לא אעמוד מחולי זה" כוונתו שאם לא יעמד מחולי זה וימות מחמתו יהא גט, ואם נשכו נחש הרי לא מת מחמת החולי, ואינו גט, ואין דברי השולחים מתם עניין לאונס דלא שכיח, ולפיכך שאלו מלשון הברייתא בסיפא שאמרו שם "הרי זה גט" (ומן הרישא אין ראייה כלל לרבא), ותירצו שהברייתא היא משבשתא משום שיש כאן סתירה מרישא לסיפא, וזיל בתר סברא, שאין הבדל בין הלשון ברישא ללשון שבסיפא, ואין לחלק ביניהן (באיזה צד שתרצה) והיא משובשת. זו היא שיטת הבבלי שהברייתא שלנו משובשת.<br>וכבר ראינו שבירושלמי נעתקה הברייתא כעין הנוסח שבתוספתא, ונתנו טעם לחילוק בין הרישא לסיפא, וכבר העירו הרמב"ן, והרשב"א (ע"ג א') והרא"ש פרק מי שאחזו סי' ד' על התוספתא כאן, ובתוספות (ע"ג א', ד"ה מ"ש) העירו גם על הירושלמי הנ"ל. והביאו הראשונים הנ"ל (חוץ מן התוספות) את פירוש הר"ח שהשולחים מכוונים להלכה שברישא, כלומר, שהתנה בגטו מהיום אם מתי מחולי זה ואכלו ארי, ושלחו מתם "אכלו ארי אין לנו", כלומר אין בידינו להתיר, שהרי לא מת מחולי זה, ואינו גט, כמפורש בברייתא, וכטעם התוספתא. וכן פירש בערוך ערך אכל. והפירוש הוא דחוק, והעיקר חסר מן הספר, ומסקנת התלמוד חולקת, שהרי אמרו שהיא משבשתא ויש כאן סתירה בין הרישא ובין הסיפא, ולפי פירוש הר"ח מתרצתא היא. ועיין בפירוש הרשב"א שנדחק. ועיין בשי"ק כאן, ד"ה שלא.<br>ולפי פשוטו של לשון "אכלו ארי אין לנו" הכוונה היא, אין בידינו קבלה כיצד להורות, מפני שאין אנו יודעים את ההבדל בין הרישא להסיפא, ואף אם אמר "אם לא אעמוד מחולי זה" כוונתו ל"אם מתי מחולי זה", והוא אותו הדבר, אלא שאחד מנוסח בסיגנון חיובי ואחד בסיגנון שלילי, ו"זיל בתר סברא". והביא הבבלי ראייה מ"שלחו מתם" שאף הם לא ידעו מאי שנא רישא ומאי שנא סיפא והברייתא היא משובשת.<br>והרמב"ם פ"ט מה' גירושין הי"ח פסק שבסיפא היא ספק מגורשת, וקרוב לוודאי שהר"מ פירש שהכוונה בביטוי "אין לנו", ספק הוא בידינו. כפירוש הרב המגיד במקומו, המאירי והר"ן בסוגיין. ועיין בקרבן נתנאל על הרא"ש פ' מי שאחזו סי' ד', אות ע', ובשי"ק, ד"ה שלא, הנ"ל.

Halakhah 3

<small>9-11.</small> <b>מהיום לאחר מיתה, ר' אומ' גט, וחכמים אומ' אינו גט, ואם מת, חולצת ולא מתיבמת. </b>במשנתנו פ"ז מ"ג: מהיום ולאחר מיתה גט ואינו גט, ואם מת חולצת ולא מתייבמת. אבל בכל הנוסחאות מטיפוס א"י הגירסא היא: אינו גט,<sup class="footnote-marker">11</sup><i class="footnote">עין בשנו"ס אצל רמ"ש פלדבלום. וכ"ה במשנה שברי"ף, במשניות עם פיה"מ להר"מ, במאירי ועוד. וכן מעיד ר' יהוסף אשכנזי (לפי מלא"ש) שכן מצא בכל הספרים.</i> כגירסת התוספתא כאן. וכבר ראה הרידב"ז בירושלמי במקומו שכן היא מסורת הירושלמי, ואפשר לפרש שאינו גט כלל, משום שיש כאן כעין שיור בגט,<sup class="footnote-marker">12</sup><i class="footnote">כשיטת ר' יוחנן בבבלי קידושין ס' א'. ועיין בירושלמי כאן פ"ז ה"ג, מ"ח ע"ד. ומקבילה בב"ב פ"ח ה"ט, ט"ז ע"ג, ומ"ש להלן בסמוך בפנים.</i> ואינה מתייבמת, משום חומרא בעלמא.<sup class="footnote-marker">13</sup><i class="footnote">בבבלי קידושין הנ"ל מפרש אביי שאינה מתייבמת גזירה משום "מהיום אם מתי".</i> אבל עיין מ"ש להלן שו' 12–14, ד"ה ובעל כרחינו.<br>אבל הבבלי גרס במשנתנו "גט ואינו גט", כמו שהוא לפנינו במשנה שבבבלי, וכמו שהובאה בקידושין ס' א' ובב"ב קל"ו א'. וכן הובאה הברייתא שלפנינו בבבלי כאן ע"ב ב', ע"ד ב', קידושין נ"ט ב', ס' ב': מהיום ולאחר מיתה <b>גט ואינו גט</b> דברי חכמים. רבי אומר <b>כזה</b> גט. והלשון "גט ואינו גט" משמעותו שהוא גט מספק, משום שיש כאן ספק תנאי ספק חזרה, עיין בבלי קידושין נ"ט ב' וירושלמי כאן פ"ז ה"ג, מ"ח ע"ד, וב"ב פ"ח ה"ט, ט"ז ע"ג. והפירוש בירושלמי אינו ברור לגמרי, עיין בק"ע ובפ"מ ובפי' הרידב"ז.<br>והנה בבבלי הגירסא בברייתא זו בדברי רבי "כזה גט", ודייקו מלשון זו שהוא בא להוציא מדברי ר' יוסי שדווקא גט כזה שהזכירו בו "מהיום" הוא כשר, אבל אם אמר הרי זה גיטך אם מתי לא אמר כלום, ואין אומרים זמנו של שטר מוכיח עליו, ולאפוקי מדר' יוסי. אבל בתוספתא לא נזכר בשום נוסח "כזה", ולא בא רבי להוציא משיטת ר' יוסי, עיין בירושלמי בסוגיין פ"ז ה"ג, מ"ח ע"ד, ובפי' הרידב"ז שם. ואף במסורת שמות החולקים יש הבדל בין הירושלמי והבבלי. ועיין בהגהות יפה עינים ע"ב א'.
<small>11.</small> <b>וכן האומ' לשפחתו הילך גט שיחרוריך מהיום לאחר מיתה וכו'. </b>כלומר, אף בשיחרורי עבדים סובר רבי שהעיקר הוא "מהיום" והיא משוחררת וודאי, ולחכמים היא לכאורה ספק משוחררת, ונותנין עליה חומרי עבדים וחומרי בני חורין, כדין גיטין. ובאמת יש הבדל גדול בין גט אשה לשטר שחרור, שהרי בשטר שחרור יכול לשחרר את השפחה מיד ולשייר לעצמו מעשי ידיה עד יום מיתתו, עיין בירושלמי פ"ז ה"ג, מ"ח ע"ד, ומקבילה בירושלמי ב"ב פ"ח הנ"ל. ועיין היטב בבבלי ט' א'. ובירושלמי פ"ז ה"ג, מ"ח ע"ד: אף בגט שיחרור כן.<sup class="footnote-marker">14</sup><i class="footnote">אפשר לפרש שגם בגט שיחרור דינו כגט, ויש כאן מחלוקת של רבי וחכמים, ואח"כ מתחילה הלכה אחרת הדומה לה. אבל אפשר לפרש שיש כאן פתיחה לדברים שבאו אח"כ, כפירוש בעל ק"ע ופ"מ.</i> הרי גט שחרורך מעכשיו לאחר שלשים יום, על דעתיה דרבי הרי זה גט, על דעתין דרבנין אינו גט. ועיין בק"ע ובפ"מ, וצריך לפרש אינו גט מספק, שמא יש כאן חזרה. אבל עיין בתוס' הרי"ד (לרידב"ז) בירושלמי במקומו, ד"ה ובאמת לא אבין, וצ"ע. ועיין מ"ש להלן בסמוך.<br>ומסיים בירושלמי: אף בקדושין כן (כלומר, המקדש מעכשיו ולאחר שלשים יום). אשכח תני ר' אומר מקודשת קידושין גמורין. ועיין במשנת קידושין פ"ג מ"א, בירושלמי שם, ס"ג סע"ג, ובבלי שם נ"ט ב'.
<small>12-14.</small> <b>האומ' עשו פלני עבדי בן חורין מהיום לאחר מיתה, לא אמ' כלום, וכופין את היורשין לקיים דברי המת. </b>וכ"ה ("מהיום לאחר מיתה") גם בד. וכן מעתיק הרשב"א ל"ח א': בתוספתא דמכילתין פ' <b>חמישי</b><sup class="footnote-marker">15</sup><i class="footnote">עיין לעיל, הערה 1.</i> האומר עשו פלוני בן חורין <b>מהיום</b> ולאחר מיתה, לא אמר כלום, וכופין את היורשים לקיים דברי המת. אבל בכי"ע חסרה המלה "מהיום", וגורס שם: עשו עבדי פלוני בן חורין לאחר מיתה וכו', והיא לכאורה גירסא משובחת, אלא שקשה להגיה נגד כי"ו, ד וגירסת הרשב"א הנ"ל.<br>ולהלן ב"ב ספ"ט: האומר וכו' יעשיהו (בד: יעשהו, ובכי"ע: יעשה) בן חורין, ר' אומ' זכה, וחכמים אומ' לא זכה, וכופין את היורשין לקיים דברי המת. ועיין גם בירושלמי פ"א ה"ו, מ"ג ע"ד,<sup class="footnote-marker">16</sup><i class="footnote">והביאוהו כגירסת הדפוסים ברמב"ן, ברשב"א, במאירי ובריטב"א י"ג א', ובר"ן פ"א סי' תט"ז.</i> ועיין גם בבבלי מ' ב'. ושם מדברים שכתב כן בשטר, עיין בבלי וירושלמי שם. ולפ"ז לרבנן לא זכה אפילו לא הזכיר כלל "לאחר מיתה", ולרבי (לשיטתו לעיל) היינו צריכים לומר שדבריו קיימין, אפילו אם אמר "מהיום ולאחר מיתה" שהרי העיקר הוא "מהיום", ולאחר מיתה הוא משום תנאי.<br>ובעל כרחינו אנו אומרים שכאן מדברים שציווה <b>בעל פה</b>: עשו פלוני עבדי בן חורין וכו', ואלמלא הזכיר "לאחר מיתה", היו העדים כותבין ונותנין, אבל עכשיו שהזכיר "לאחר מיתה" אין נזקקין לו. ומן הלשון "לא אמר כלום" משמע שברישא <b>שכתב</b> "מהיום ולאחר מיתה" <b>בשטר</b> שיחרור שדינו כגיטי נשים לדברי החכמים אינו אלא ספק שיחרור, משום ספק תנאה, ספק חזרה, שאם נאמר שאינו שיחרור כלל אפילו בשטר, פשיטא שבעל פה לא אמר כלום. וכאן היא הרבותא שאם אמר לכתוב שטר שחרור ויש כאן ספק בכוונתו אין כותבין כלל.<br>וברשב"א ל"ח א' הנ"ל מביא ראייה מן התוספתא נגד שיטת המפרשים שבכגון דא (האומר אל ישתעבדו בה) כבר נפקע שעבוד הגוף ונאסר בשפחה, ומשום כך כופין אותם לקיים את דברי המת, שהרי כאן מפורש "לא אמר כלום". ועיין בתוספות מ' א', ד"ה אותו העבד, ומ"ש בפני יהושע עליהם, ד"ה בא"ד. ובר"מ פ"ט מה' זכייה ומתנה הי"א: אמר פלוני עבדי עשו אותו בן חורין וכו'. ובמ"מ שם: החלק הראשון מפורש בירושלמי פ"ק דגיטין ובתוספתא <b>פ"ה</b>.<sup class="footnote-marker">17</sup><i class="footnote">עיין לעיל, הערה 1.</i> ברם בר"מ לא נזכר כלל "לאחר מיתה".

Halakhah 4

<small>14-15.</small> <b>זה גיטיך מהיום אם מתי מחולי זה, ימים שבנתים זכיי במציאתה וכו'. </b>במשנתנו פ"ז מ"ג: מהיום אם מתי, מעכשיו אם מתי, הרי זה גט וכו'. ובמ"ד שם: לא תתייחד עמו אלא בפני עדים וכו', מה היא באותן הימים, ר' יהודה וכו'. ובבבלי ע"ג ב': תנא ובלבד שימות (עיין בתוספתא להלן). ולכי מיית הוי גיטא? והא קיימא לן דאין גט לאחר מיתה. אמר רבה באומר מעת שאני בעולם. ופירש"י שהבבא "מה היא באותן הימים" של משנתנו אינה דבוקה לרישא ל"מהיום אם מתי" שהרי בכגון דא אם מת נמצאת מגורשת משעת נתינה, והיא פנוייה, אלא בבא זו מדברת באומר שהוא מגרש אותה מעת שהוא בעולם, כלומר רגע סמוך למיתתו, ובכל רגע ורגע ספק הוא שמא ימות, ולר' יהודה אם מת אחרי שעה הוברר הדבר למפרע שהיא כאשת איש לכל דבריה, אבל לר' יוסי מגורשת ואינה מגורשת, עיין ברש"י, בתוספות ובתוספות רי"ד.<br>ופירוש זה דחוק מאד, שהרי העיקר חסר מן הספר, וכבר הקשה הרשב"א שלפי פירש"י היה רבה צ"ל בפירוש: חיסורא מחסרא וכו', ולפי פשוטה דבוקה הסיפא לרישא ל"מהיום אם מתי". וכבר הוכיחו בתוספות כתובות ט' ב', ד"ה כל, תוספות כאן כ"ה ב', ד"ה מה, ע"ג ב', ד"ה אמר, רמב"ן, רשב"א, ריטב"א, תוספות הרא"ש וחי' הר"ן ע"ג ב', שו"ת הרא"ש כלל מ"ו סי' א', מרדכי פ"ז סוף סי' תכ"ח, פי' ר"י אלמנדרי על הרי"ף כאן במקומו ותשב"ץ ח"א סי' קי"ז מן התוספתא כאן, שהבבא "ימים שבנתיים" דבוקה ל"מהיום אם מתי", כפירוש הפשוט של משנתנו, וכן פירש רש"י בעצמו כאן כ"ה ב'. ואשר לדברי רבה בבבלי "באומר מעת שאני בעולם" הביאו הראשונים הנ"ל את פירוש ר"ח שגרס שם: "<b>נעשה כאומר</b> מעת שאני בעולם", והכוונה שאפילו אם אמר "מהיום אם מתי" אין כוונתו אלא לרגע האחרון לפני מיתתו, ואינו נפרד ממנה אלא ברגע האחרון של חייו. וכנראה שאין כאן אלא פירוש, ו"באומר" פירושו "כאומר", עיין בראשונים הנ"ל.
<small>15.</small> <b>זכיי במציאתה, במעשה ידיה, ובהפר נדריה, דברי ר' יהודה וכו'. </b>וכ"ה בד ובכי"ע (אלא שבכי"ע בטעות: דברי ר' מאיר). ובבבלי ע"ג ב': תנו רבנן ימים שבינתים, בעלה זכאי במציאתה, ובמעשה ידיה, ובהפרת נדריה, <b>ויורשה, ומטמא לה</b>. כללו של דבר, הרי היא כאשתו לכל דבר וכו', דברי ר' יהודה וכו'. ובהגהות הרש"ש במקומו תמה על גירסת הבבלי "ויורשה ומטמא לה", שהרי אם היא מתה ברישא בוודאי לא היתה כוונתו לגרשה אלא אם ימות הוא קודם, והוסיף "ובתוספתא לא גרס לה". ברם כבר הרגיש בזה הרשב"א בחידושיו ע"ב ב' (בקשר לעניין אחר) וכתב: ואי אפשר לומר דאם מתי לעולם בחייך קאמר, א"כ אפילו באומר אם מתי מחולי זה נימ' אם מתי מחולי [זה] בחייך קאמר, ואם מתה היא בחייו, אע"פ שמת הוא מאותו חולי יהא בטל, וברייתא קתני לקמן ימים שבנתים בעלה זכאי במציאתה ויורשה ומיטמא לה וכו'. ומעולם לא עלה על דעת אדם לבטל את הגט אם היא מתה תחילה, עיין שו"ת ר"א מזרחי ח"א סי' ל"ד ובכנה"ג אה"ע, הגהות הטור סי' קמ"ח סוף אות ז'. וכל הספק הוא אם הלכה כר' יוסי, עיי"ש.<sup class="footnote-marker">18</sup><i class="footnote">עיין להלן, הערה 20.</i><br>והנה מתוך התוספתא והבבלי ברור שברייתא זו מבארת את הימים שבנתים לשיטת ר' יהודה, ובין אם מת אח"כ ובין אם לא מת, היא כאשתו לכל דבר, ויורשה ומיטמא לה, ואפילו ימות אח"כ ונמצאת שהיא מגורשת אין הגט חל אלא סמוך למיתתו.<br>ובירושלמי פ"ז ה"ד, מ"ח ע"ד: ליידא מילה. ר' לעזר אומר ליורשה דתנינן תמן (כתובות פ"ד מ"ד) וזכאי במציאתה, ובמעשה ידיה, ובהפר נדריה. אמר ר' זעירא זאת אומרת שהיא כאשת איש לכל דבר. ופירשו הראב"ד ובעל מ"מ פ"א מה' נחלות ה"ט<sup class="footnote-marker">19</sup><i class="footnote">והעיר על כך בהגהות הרש"ש במקומו.</i> שהדברים דבוקים למה שכתוב למעלה בירושלמי, והיינו אם נתייחדו בפני עדים שחוששין לקידושין, וע"ז אמר ר' לעזר ליידא מילה<sup class="footnote-marker">20</sup><i class="footnote">ועיין מ"ש הרב המגיד במקומו. ולעיקר הדין שם, עיין בה"ג ד"ב, עמ' 322, ובהערות הר"ע הילדיסהיימר שם.</i> וכו'. והדברים קשים, ואינו מצוי כלל שהדברים ייאמרו דרך אגב בסוגייא אחת ולא נשנו כלל בסוגייא העיקרית על משנתנו (פ"ח מ"ט): המגרש את אשתו ולנה עמו בפונדקי וכו'. ולא עוד אלא שמן המקבילות בבבלי ובתוספתא משמע שהדברים עונים על משנתנו, על דברי ר' יהודה שהיא כאשת איש לכל דבר, כמו שפירשו בשדה יהושע, בק"ע ובפ"מ.<sup class="footnote-marker">21</sup><i class="footnote">לפי פירוש הראב"ד והרב המגיד מוכח מן הירושלמי שהמקדש בביאה היא כנשואה, עיין בבלי קידושין י' א' ובשי"ק יבמות פ"ו סה"ה, ד"ה הדא אמרה. ועיין בבאור הגר"א לאה"ע סי' ל"ג אות ה' וסי' ל"ח אות מ"ד. ושוב מוכח מן הירושלמי לפי פירושם שבנתייחדה גרידא אפילו אם לא ראו שבא עליה יש כאן קידושין וודאין, שלא כשיטת רוב הפוסקים, עיין בשו"ע אה"ע סי' קמ"ט סע' ב' ומ"ש בישועות יעקב שם.</i><br>ובפירוש הדברים נראה שר' אלעזר מבאר את משנתנו ששנתה "כאשת איש לכל דבר", והרי גם ארוסה אשת איש היא, ומ"מ אינו יורשה, ובנידן דידן שאסור להתייחד עמה,<sup class="footnote-marker">22</sup><i class="footnote">ואפילו לר' יהודה, משום גט ישן, עיין בתוספות ע"ג סע"א ובשאר ראשונים שם.</i> ובכל שעה ושעה היא עלולה להיות מגורשת (שמא ימות מיד), הייתי אומר שאינו יורש אותה וכו', והלשון "כאשת איש" אינו מוכיח כלום. וע"ז אמר ר' אלעזר שהיא אשת איש אף ליורשה וכו'. וכן העיר ר' אלעזר (ירושלמי כתובות פ"ד ה"ז, כ"ח ע"ד) גם על משנת כתובות (פ"ד מ"ה) "הרי היא ברשות הבעל" שהיא ברשות הבעל ליורשה, וריש לקיש אמר להפר נדריה, ור' זעירא אומר שם ש"להפר נדריה" פירושו שהיא יצאה מרשות האב להפרת נדרים (עיין בבלי שם מ"ט א'), אבל הבעל עדיין אינו מיפר נדריה. ואותם הדברים גם בירושלמי סוף סנהדרין, ל' ע"ג, למשנה שם ("כיון שנכנסה לרשות הבעל לנישואין").<sup class="footnote-marker">23</sup><i class="footnote">בסנהדרין הגירסא היא "ר' יוחנן" במקום "ר' אלעזר". ובקטע מן הגניזה שנתפרסמה בתרביץ שי"ז, עמ' 130, חסר, או טושטש, מקום השם, והמו"ל השלים ע'פ הדפוסים: ר' יוחנן.</i> וכאן אומר ר' זעירא שמדברי ר' אלעזר ברור שהיא כאשת איש לכל דבר, ונקט את לשון המשנה וכוונתו שהיא <b>כאשתו</b> לכל דבר (אפילו להפרת נדריה, שלא ככתובות וסנהדרין הנ"ל), כלשון ר' יהודה עצמו בברייתא שבבבלי ע"ד רע"א.
<small>15-16.</small> <b>ר' מאיר או' ספק. ר' יוסה או' בעילתו תלויה. </b>וכ"ה בד. ובבבלי ע"ד א': ר' מאיר אומר בעילתה תלויה.<sup class="footnote-marker">24</sup><i class="footnote">עיין ירושלמי נדרים פ"י ה"ה, בק"ע ובשי"ק שם, ד"ה אפילו. אבל הנכון הוא כפירוש בעל פ"מ שם, כפי שיוצא ברור מן הירושלמי יבמות רפי"ד שציין לו בפ"מ שם.</i> ר' יוסי אומר בעילתה ספק. וכן בתוספ' הרא"ש ע"ג ב' ובשו"ת שלו כלל מ"ו סי' א' הנ"ל: ועוד תניא בתוספתא וכו' ותני' פלוגתא דתנאי לקמן, אלא <b>שמהפך</b> דברי התנאים. אבל בכי"ע: ר' <b>יהודה</b> אומ' ספק (עיין גירסת כי"ע ברישא). ר' יוסי אומ' בעילתו תלויה.<br>ובבבלי שם: אמר ר' יוחנן וכו', לר"מ (כלומר, שאמר בעילתה תלויה) לא מייתי אשם תלוי, ולר' יוסי (כלומר, שאמר בעילתה ספק) מייתי אשם תלוי. ובגליוני הש"ס לר"י ענגיל ע"ד א' ציין לבבלי הוריות ג' ב' שאף שם אמר ר' יוחנן אשם תלוי איכא בינייהו, והחילוק שם כמו כאן בגיטין, עיי"ש. ושוב ציין למשנה סוף נדה "ובעילתן תלויין", והרי שם הכוונה שמחכין עד שיתברר הספק, ואם תראה דם אחר הטבילה יהיו חייבין חטאת, ואם לאו פטורין.<br>אבל בירושלמי פ"ז סה"ד, מ"ט רע"א (בגוף כי"ל): בעילתה מהו? אית תניי תני בעילתה ברורה, ואית תניי תני בעילתה ספק. מאן דאמר בעילתה ספק, מת פטור, לא מת מביא חטאת.<sup class="footnote-marker">25</sup><i class="footnote">ובגליון הושלם: ברורה מביא אשם תלוי, ומאן דאמר בעילתה.</i> וגירסת כי"ל נראית משובחת. והדברים מדובקים למה שאמרו לעיל שם שהיא כאשתו ליורשה וליטמא לה וכו'. ושאל הירושלמי בעילתה מהו? וענו שיש כאן מחלוקת התנאים, ולר' יהודה בעילתה ברורה וחייב חטאת,<sup class="footnote-marker">26</sup><i class="footnote">עיין רש"י ע"ג ב', ד"ה ובלבד שימות.</i> ולתנא אחר בעילתה ספק, וממתינים עד שיתברר הדבר, ואם מת, נתברר הדבר למפרע שהיא גרושה, והם פטורים, ואם לא מת חייבים חטאת. והירושלמי לא היה צריך לבאר מה זו "בעילתה ברורה" שהדבר ברור מאליו, אבל "בעילתה ספק" צריך באור, שלא נטעה לחשוב שחייב אשם תלוי.<br>וממש כסיגנון זה בירושלמי קידושין פ"ג ה"א, ס"ג ע"א: ר' אבהו בשם ר' יוחנן הרי זו עולה שלשים יום, כל שלשים הרי זו עולה, לאהר שלשים יום יצאת לחולין מאיליה. <b>מעילתה מהו</b>? ר' יוחנן אמר <b>מעילתה ברורה</b>, ר' זעירא ר' הילא תריהון אמרין <b>מעילתה ספק</b>. וכאן אין אנו זקוקים לבאור שהרי אין אשם תלוי במעילה (כחכמים במשנת כריתות פ"ח מ"ב), ובעל כרחינו אנו אומרים ש"מעילתה ברורה" פירושו שחייב באשם וודאי, ובספק פטור מכלום. והפירוש הנכון הוא ברידב"ז במקומו שהספק הוא בכך: אם יקריב את העולה בתוך שלשים יום מעל בוודאי, ואם לא הקריבה יצאה לחולין מאליה, ונמצא שלא היתה עולה כלל, כלומר, לא הקריבה בתוך שלשים יום פטור, הקריבה בתוך שלשים יום והשתמש בה לפני כן חייב בקרבן, ממש כמו הסיגנון כאן.<br>ברם הואיל ומסתבר מתוך השלמת המגיה שיש כאן חסרון בירושלמי, הרי אפשר ואפשר שיש כאן השמטה יותר גדולה, והמגיה לא השלים את הכל, וכצ"ל בירושלמי (ואני משלים במרובעים את ההשמטה): ואית תניי תני בעילתה ספק [אית תניי תני בעילתה תלויה. מאן דאמר בעילתה ברורה מביא חטאת. מאן דאמר בעילתה תלויה מביא אשם תלוי] מאן דאמר בעילתה ספק, מת פטור, לא מת מביא חטאת. ועיין מ"ש ר"ד הלבני בספרו מקורות ומסורות, עמ' תקצ"ד, הערה 12. והירושלמי כיון לשלשת התנאים שבתוספתא כאן: ר' יהודה, ר' מאיר, ור' יוסי. והת"ק של משנתנו פ"ז מ"ג (מהיום אם מתי וכו' הרי זה גט) סובר שהיא מגורשת למפרע אם ימות, עיין להלן.
<small>16-17.</small> <b>וחכמי' אומ' מגורשת לכל דבר, ובלבד שימות. </b>וכן מעתיקים בשם התוספתא בחי' הרמב"ן והריטב"א ע"ג סע"ב. וכ"ה גם בכי"ע, אלא ששם: <b>אלא</b> שימות, וכן מעתיק בתשב"ץ ח"א סי' קי"ז, והיא היא. ואף בבבלי ע"ד א' גרסו הגאונים, הר"ח והרי"ף כגירסת התוספתא (עיין בראשונים הנ"ל, והעירותי על כ"ז בתס"ר במקומו), וכן מעיד בעל המאור שכ"ה הגירסא בספרי ספרד. וכן היתה הגירסא לפני הרמ"ה בחידושיו לגיטין, כעדותו של הרשד"ם בשו"ת לאה"ע סי' מ"ה (עיי"ש שהאריך). אבל בספרי הדפוס ובכי"י שלפנינו ובגירסת רש"י: וחכמים אומרים <b>מגורשת ואינה מגורשת</b>, ובלבד שימות (ועיין בבלי ע"ג ב'). ולהלן שם: <b>חכמים היינו ר' יוסי</b> וכו', אבל הגאונים, הר"ח והרי"ף הנ"ל גרסו להלן שם: חכמים היינו <b>ר' מאיר</b>, עיין בראשונים ובתשב"ץ הנ"ל. 
<small>17-18.</small> <b>לא תתיחד עמו אפי' על פי בנה קטן, לפי שאינה בושה לשמש כנגדו. </b>וכ"ה בד ובראשונים שנביא להלן. אבל בכי"ע חסרה המלה "לפי", וכן מעתיק בס' יחוסי תנאים ואמוראים ערך זכריה [בן הקצב], סוף עמ' קע"ו, בשם תוספתא דגיטין. ולפי גירסא זו אפשר לפרש שלאו בכל קטן עסיקינן אלא דווקא בקטן כזה שאינה בושה לשמש כנגדו. והארכנו בזה להלן קידושין פ"ה שורה 50–51, ד"ה חוץ מן הקטן.<sup class="footnote-marker">27</sup><i class="footnote">ושם הוכחנו שגירסת כי"ע נכונה.</i> ואף בר"מ פ"ח מה' גירושין ה"ב: <b>מפני</b> שאינה בושה. ובמ"מ שם: מבואר בתוספתא, ונזכרה בהלכות (כלומר, הרי"ף). וכן במאירי בסוגיין (הוצ' ראשונה, עמ' 259): וכן פירשו בתוספתא שבנה קטן אין נעשה לה צוות, שאינה בושה לשמש כנגדו, ובעל כרחינו אנו אומרים שגרס, או פירש,<sup class="footnote-marker">28</sup><i class="footnote">על המשמעות הכפולה של "ש" במובן "אם", או "מפני", עיין מ"ש לעיל ח"ה, סוף עמ' 1341.</i> <b>לפי</b> שאינה וכו', ובכל קטן עסיקינן.<br>וברי"ף פ"ז סוף סי' תקל"ד מסמיך את התוספתא ישר לסוגיית הבבלי (מבלי לציין את המקור): וחכמים אומרים מגורשת לכל דבר ובלבד שימות. ולא תתיחד עמו ואפילו בנה קטן עמה, <b>לפי</b> שאינה בושה לשמש כנגדו. ראוה שנים שנתיחדה עמו וכו' (ועיין ר"ן שם), וממנו ברא"ש שם סוף סי' ד'. וכבר העירותי בכ"מ<sup class="footnote-marker">29</sup><i class="footnote">עיין מ"ש בתס"ר ח"א, עמ' 196, מבוא לח"ב שם, עמ' 13, לעיל ח"ד (יומא), עמ' 834, ועוד.</i> שדרכו של הר"ח להסמיך את התוספתא (ולפעמים קרובות בלי ציון המקור) לסוגיית התלמוד, והראשונים הבאים אחריו חשבו שכן היה לפניו בבבלי, וע"פ כך הוסיפו לפעמים בגוף התלמוד. וקרוב בעיני שאף כאן שאב הרי"ף מן הר"ח, וע"פ זה הוסיפו הסופרים בגוף התלמוד, עיין מ"ש להלן בסמוך, שו' 21–22, ד"ה וכבר שערנו. והתוספתא כאן חוזרת למשנתנו פ"ז מ"ד: לא תתייחד עמו אלא בפני עדים וכו'. ועיין מ"ש להלן.
<small>18-20.</small> <b>ראוה שנתיחדה עמו באפילה, או שישנה עמו במרגלות המטה, אפי' הוא ער והיא ישינה, הוא ישן והיא ערה, אין חוששין שמא נתעסקו בדבר אחר, ואין חוששין משום ביאה וכו'. </b>וכ"ה בד. וכ"ה בכי"ע, אלא ששם הגירסא בסיום: <b>וחוששין</b> משום ביאה וכו'. וכ"ה בבבלי ע"ג ב': ת"ר ראוה שנתייחדה עמו באפילה, או שישנה עמו תחת מרגלות המטה, אין חוששין שמא נתעסקו בדבר אחר, <b>וחוששין</b> משום זנות וכו'. וכן בירושלמי פ"ז ה"ד, מ"ח ע"ד: נתייחדה עמו בדי בעילה<sup class="footnote-marker">30</sup><i class="footnote">עיין בשו"ת הרלב"ח סי' מ"ג שדן בכך, והביא ראייה מסוטה. ועיין כנה"ג אה"ע, הגהות הטור סי' קמ"ט, אות י"ב. והדברים מפורשים בירושלמי כאן.</i> <b>חוששין</b> לה משום בעילה וכו'. ואין שום ספק שגירסת כי"ע נכונה, והיא מקויימת ע"י הירושלמי והבבלי, ולפנינו תוקן ע"פ הרישא "אין חוששין שמא נתעסקו בדבר אחר". ועיין בבבלי שנדחקו מאד בפירוש הברייתא.<br>אבל לשון התוספתא "אפילו הוא ער והיא ישינה וכו'" קשה מאד, ומאי "אפילו", ופשיטא שאם היא ישינה, או הוא ישן, יש יותר מקום <b>שלא</b> לחשוש משום ביאה, כמו שתמה בח"ד ממקומו. ברם הביטוי "דבר אחר" בבבלי בעניינים מעין אילו ע"פ רוב מכוון לתשמיש, והוא אינו מצוי כל כך במשמעות זו בספרות א"י, ועיין בירושלמי ברכות פ"ח ה"ז, י"ב סע"ב (ועיין בבלי שם נ"ג א'). ולפיכך נ"ל בכוונתו שאפילו הוא ער והיא ישינה, וכן להפך, אין חוששין למעשה חידודין,<sup class="footnote-marker">31</sup><i class="footnote">בבבלי יבמות נ"ה ב', סוטה כ"ו ב': פרט <b>לדבר אחר</b>. מאי דבר אחר וכו', פרט לשקינא לה דרך איברים.</i> אלא חוששין משום ביאה,<sup class="footnote-marker">32</sup><i class="footnote">שהרי סוף כל סוף נתייחדה עמו, ויש לחשוש שמא העירה אותו, או העיר אותה, או שבא עליה כשהיא ישנה, ופשיטא שאין כאן חשש של קידושין. ועיין שו"ת הרלב"ח סי' מ"ג.</i> כלומר, שצריכה להמתין ג' חדשים<sup class="footnote-marker">33</sup><i class="footnote">לפי לשון הבבלי "וחוששין משום זנות" משמע שהנגינה היא על זנות, להוציא קידושין, וכפירש"י ושאר מפרשים, אבל לפי הלשון "חוששין משום ביאה" אפשר לפרש שחוששין שמא בא עליה ונתעברה.</i> משעת הייחוד, אבל אם לא נתייחדה עמו, ומת מיד, אינה ממתינה אלא משעת נתינת הגט, עיין ירושלמי יבמות פ"ד הי"א, ו' ע"ב, ובבלי כאן י"ח א', ומ"ש לעיל ח"ו (יבמות), עמ' 54, ומכל שכן כאן שכבר נתגרשה מכבר אם נתקיים התנאי,<sup class="footnote-marker">34</sup><i class="footnote">ועיין ר"מ פי"א מה' גירושין הי"ט. ושם, כנראה, הכוונה אפילו לתנאי בלי "על מנת", או "מעכשיו".</i> ומשום זונה מתהפכת בוודאי אין כאן.
<small>20.</small> <b>ואין חוששין משום קידושין. </b>ברור שבבא זו אינה עונה על "אפי' הוא ער והיא ישנה" וכו', שהרי פשיטא היא שבכגון דא אין חוששין משום קידושין, ואין מי שיחלוק על כך. והיא בבא בפני עצמה, והכוונה שאין חוששין משום קידושין בשום פנים, ואפילו ראוה שנבעלה, ואפי' נתן לה כספים, עיין בירושלמי (בפתרון ר' יוסי) ובבבלי הנ"ל. 
<small>21.</small> <b>[ר' יוסי בר' יהודה או' אף חוששין משום קידושין]. </b>כ"ה בכי"ע ובירושלמי ובבבלי הנ"ל. אבל בד ובכי"ו נשמט בטעות ע"י הדומות. ועיין הפירושים בירושלמי ובבבלי הנ"ל. ובמשנתנו פ"ז מ"ד: לא תתייחד עמו אלא בפני עדים, אפילו עבד וכו'. ועיין ברש"י שם ע"ג א'. אבל בירושלמי פ"ז ה"ד, מ"ח ע"ד: ועבד ושפחה נאמנין? יודעין הן העדים שבשעה שנתייחדה עמו שהיה שם עבד או שפחה, כהדא, נתייחדה עמו בפני שנים צריכה הימנו גט שני וכו'. הרי לך ברור שהירושלמי פירש שהבבא "לא תתייחד וכו' " דבוקה לרישא למ"ג שם: מהיום אם מתי מעכשיו אם מתי הרי זה גט, ואם מת חל הגט למפרע, ואם נתייחדה עמו בנתים יש לחשוש לקידושין, והיא ספק אשת איש, וצריכה חליצה אם מת בלי בנים, ולפיכך שאלו: ועבד ושפחה נאמנין? ואח"כ הביאו שם את המחלוקת של הת"ק ור' יוסי בר' יהודה הנ"ל, ואמרו אתיא דבית שמאי<sup class="footnote-marker">35</sup><i class="footnote">כלומר, הסוברים שהמגרש את אשתו ולנה עמו בפונדקי אינה צריכה ממנו גט שני, שאין חוששין לקידושין, וכר' מנא בירושלמי פ"ח הי"א, מ"ט סע"ג, שהרי טעמו של ר' יוסי בר' בון שם אינו שייך לכאן. ולפנינו בירושלמי שם השמטה ע"י הדומות, והנכון הוא בעיטור, מאמר ז', כתיבת גיטין ושטרות, הוצ' רמא"י כ"ט ע"ג, ובחי' הרשב"א ע"ט ב'. וכן הגיהו בד"ח.</i> כרבנין (כלומר, כת"ק של ר' יוסי בר' יהודה), ובית הלל כר' יוסי בר' יהודה (כלומר, והלכה כמותו שחוששין לקידושין, וסתם משנתנו כמותו). ולפי שיטת הירושלמי במגרש על תנאי ונתייחדה עמו, יש כאן מחלוקת ב"ש וב"ה, ולב"ה היא ספק אשת איש, ועיין גם בבבלי ע"ג ב'. ולפ"ז "ספק אשת איש" שלעיל יבמות פ"א ה"י (עמ' 3, שו' 34) הכוונה להלכה שלנו, וכפירש"י בבבלי שם י"ד ב'. 
<small>21-22.</small> <b>ראוה שנים שנתיחדה עמו, צריכה הימנו גט שני, אחד, אין צריכה הימנו גט שני וכו'. </b>ירושלמי הנ"ל, ירושלמי סוטה פ"א ה"א, ט"ז ע"ג. וכן מעתיק הרשב"א בחידושיו פ"א סע"א כלשון התוספתא.<br>וברי"ף פ"ז סוף סי' תקל"ד הנ"ל: "ראוה שנים שנתייחדה עמו צריכה הימנו גט שני, אחד, אינה צריכה הימנו גט שני. אחד בשחרית ואחד בין הערבים, זה היה מעשה ואמרו אין מצטרפין", והוא קיצור מן התוספתא כאן. וכן הביאוה בלשון זו בראבי"ה ח"ד, עמ' רי"ז, במאירי עמ' 314, בהגה"מ פ"ח מה' גירושין ה"ב, במ"מ פ"י מה' גירושין הי"ח, שו"ת הריב"ש סי' ו', שו"ת מהר"מ אלשקר סוף סי' ג', ועיין גם בשו"ת ר"י בן לב ח"ג סי' פ"ו, וכולם העתיקו, כנראה, ע"פ הרי"ף.<br>וכבר שערנו לעיל, שו' 17–18, ד"ה וברי"ף, שהרי"ף העתיק כאן מן הר"ח, והסופרים הכניסוה לגוף התלמוד, עיין מש"ש. וכן באמת בשו"ת ר"א בן הר"מ, הוצ' פריימן, עמ' 186: <b>והוסיף התלמוד</b> על זה, ראוה שנים שנתיחדה עמו צריכה ממנו גט שני. והעירותי על כך בתס"ר ח"ב (ירושלים תפרח"י), עמ' 76.
<small>23.</small> <b>זה היה מעשה, ובא ושאל ר' לעזר בן תדיי לחכמים וכו'. </b>וכ"ה ("בן תדאי") גם בד ובכי"ע ובחי' הרשב"א הנ"ל ובירושלמי סוטה פ"א ה"א, ט"ז ע"ג הנ"ל. אבל בירושלמי כאן פ"ז הנ"ל בטעות: <b>בן תרדיון</b>. 

Halakhah 5

<small>24-25.</small> <b>הרי זה גיטיך על מנת שתתני לי מאתים זוז, ומת וכו'. </b>בבלי ע"ד א', קידושין ס' ב'. 
<small>26-27.</small> <b>תתן לאביו, או לאחיו, או לאחד מן היורשין. </b>וכע"ז גם בבבלי הנ"ל. אבל בירושלמי פ"ז ה"ה, מ"ט ע"א, וקידושין פ"ג ה"ב, ס"ג ע"ד: תני לא הספיקה ליתן עד שמת, רבן שמעון בן גמליאל אומר <b>תינתן</b><sup class="footnote-marker">36</sup><i class="footnote">בירושלמי קידושין: נותנן.</i> לאביו, ולאחיו, והיא פטורה מן החליצה ומן הייבום. ובהגהות הרש"ש ע"ד א' תמה על גירסת התוספתא והבבלי, כיצד יתכן שתתן לאחד מן היורשין (חוץ מאביו ואחיו), שהרי אם זקוקה לייבום בהכרח שיש לו אח, והוא קודם לכל היורשין. ותירץ: "דנ"מ שתפטר מן האיבול, או דלא תקרא קטלנית, ובירושלמי דמסיים בדרשב"ג והיא פטורה מן החליצה כו' ליתא בדבריו או לאחד מן הקרובים". ועיין גם בחשק שלמה לר"ש הכהן במקומו. ובאמת כבר ישבו הראשונים על מדוכה זו, עיין בחי' הרשב"א קידושין ס' ב' ובמה שהביא שם בשם התוספות. ועיין גם בריטב"א, בתוספות הרא"ש ובתוספות ר"ש בר' יצחק קידושין שם שכולם הקשו קושיא זו, עיי"ש. ומלשון התוספתא שלא הזכירה "לבנו" מוכח שלעניין ייבום אנן קיימין, כמפורש בירושלמי. ואפשר שאו, או קתני, כבסוף דברי הרשב"א שם. 
<small>27.</small> <b>הרי זה גיטיך על מנת שתתני לי מאתים זוז, ונתקרע הגט וכו'. </b>וכ"ה ("ונתקרע") גם בד כאן ובסמוך ולהלן שורה 46 ושורה 48, בכל הנוסחאות, ובברייתא שבבבלי ע"ד א', בכי"י המשובחים (עיין בהוצ' ר"ש פלדבלום). אבל בכי"ע כאן ובסמוך ובהוצ' שלנו בבבלי: <b>ונקרע</b> הגט, וגירסת ד וכי"ו מדוייקת יותר, עיין לעיל רפ"ב, שורה 4, ומש"ש בד"ה והנה. 
<small>28.</small> <b>שהאומ' על מנת כאומ' מעכשיו דמי. </b>בכי"ע ובבכלי חסר כ"ז. ובד חסרה המלה "דמי", וכן חסרה מלה זו להלן, שורה 47, גם בד ובכי"ע. וכן נכון, והיא הוספה ע"פ הבבלי כאן ע"ד א' (להלן בסמוך שם), ע"ה ב', ע"ז א', קידושין ח' א', ס' ב', ע"ז ל"ז א'. ועיין ירוש' פ"ז ה"ג, מ"ח ע"ד. 
<small>29.</small> <b>לכשתתני לי מאתים זוז, ונתקרע הגט וכו'. </b>וכע"ז להלן שורה 47–48. ובבבלי ע"ו סע"ב (ע"ז ל"ז א'): אמר אביי הכל מודים היכא דאמר לכשתצא חמה מנרתיקה וכו'. ועיין שו"ע אה"ע סי' קמ"ד סע' ד'. 
<small>30-31.</small> <b>הרי זה גיטיך על מנת שתתני לי מאתים זוז, וחזר ואמ' לה הרי זה גיטיך מעכשיו, לא אמ' כלום וכו'. </b>עיטור ח"א מאמר ג' אגב, הוצ' רמא"י י"ד ע"א, רמב"ן ע"ו א', רשב"א ע"ד ב', ע"ו א', מאירי שם (הוצ' ראשונה, עמ' 269), ר"ן פ"ז סוף סי' תק"מ, ד"ה אבל, שו"ת הרשב"ש סי' ר"ז.<br>ובבבלי ע"ד ב': בעי מיניה ר' אסי מר' יוחנן הרי זה גיטך על מנת שתתני לי מאתים זוז, וחזר ואמר לה מחולים לך מהו וכו', אמר ליה אינה מגורשת. ובארו שכוונתו היתה לצערה, והואיל ולא נצטערה לא נתקיים התנאי. ועיין להלן רה"י שו' 61–62, ד"ה וחזר ואמר ומש"ש.<br>ונחלקו הראשונים אם יכול לבטל התנאי אחרי שנתן לו את הגט לפני שנתקיים התנאי, עיין בשו"ת הרי"ף הוצ' הגרז"ו לייטר סי' ל"ב,<sup class="footnote-marker">37</sup><i class="footnote">ועיין באו"ש פ"ט מה' גירושין ה"ט, ומ"ש בס' עצי ארזים סי' ל"ח ס"ק פ'. ועיין מ"ש על כל העניין דודי זקני בשו"ת דברי מלכיאל ח"א, אה"ע סי' פ"ה.</i> ובהערות שם, בעיטור הנ"ל ובשער החדש שם, והרבה חילוקים בדבר, באם שניהם רוצים, באם המתנה לבד רוצה, בקיום התנאי בקום ועשה, או בשב ואל תעשה, בדבר התלוי בהם ובדבר שאינו תלוי בהם כלל, עיין בשו"ת הרא"ש כלל ל"ה אות ט' שהעיר עליו בשו"ת הרשב"ש הנ"ל, עיי"ש בבאורו, ועיין במ"מ פ"ח מה' גירושין ה"א ועיין בשו"ת מהר"ם אלשקר סי' ל"א, ועיין בס' דברי אמת, קונטרס א' בענין גיטין, ובחקרי לב אה"ע סי' נ"ו, קכ"ג ע"ב ואילך, ועיי"ש קכ"ט ע"ב. ובאר הרשב"א ע"ד ב' הנ"ל שלא אמר ר' יוחנן באמר מחולים לך אינה מגורשת, אלא באמר בלשון זו דוקא "מחולין לך", אבל אם בטל את התנאי ואמר הנך מגורשת מעכשיו דבריו קיימין, והתוספתא שלנו היא כר"ש בן אלעזר (להלן פ"ו סה"א ומקבילות), והלכה כסתם משנתנו פ"ח מ"ב שאינו צריך ליטלו הימנה, והיא מגורשת מכח נתינתה הראשונה (שהרי אין כאן טלי גיטך מעל גבי קרקע). וכן פירש את התוספתא גם ברמב"ן ע"ו א'. ולפ"ז משמע שאפילו בנתן "על מנת",<sup class="footnote-marker">38</sup><i class="footnote">והאומר על מנת כאומר מעכשיו לשיטת התוספתא לעיל שורה 28.</i> אם ביטל את התנאי הראשון דינו כאילו מגרשה עכשיו, ולר"ש בן אלעזר אינו גט עד שיטלנה ממנה. ולהלן שם כתב הרמב"ן: הלכך מנתינה מתגרשת על תנאי זה השני, ואי ס"ד להאי תנא (כלומר בפ"ד ה"ט) שאומר על מנת לאו כאומר מעכשיו, אתיא מילתא כפשט', דאיהו מתני ומבטל אדנפשיה. ועיין בשו"ת הרא"ש כלל ל"ה סוף אות ט'. ולפ"ז אם נאמר שהיא מגורשת מזמן האמירה השניה צריך שיהא הגט קיים באותו זמן, אבל נתקרע הגט, או נאבד, אינה מגורשת עד שיקבל ממנה את המעות ויחזירן לה, כמפורש להלן רה"י, עיין מש"ש. ועיין מ"ש לעיל פ"ד, שו' 30–33, ד"ה ברם. ועיין בתוספות רע"א רפ"ט, אות צ"ה. ועיין שו"ת הרא"ש כלל מ"ה סי' כ"ו ושו"ת מבי"ט ח"א סי' כ"ד וסי' ק"ז.

Halakhah 6

<small>32-35.</small> <b>הרי זה גיטיך על מנת שתשמשי את אבא, ועל מנת שתיניקי את בני, שמשתו שעה אחת, והניקתו שעה אחת, הרי זה גט. על מנת שתיניקי את בני, עשרים וארבעה וכו'. </b>וכ"ה הסדר בד, אבל בכי"ע הסדר הפוך: על מנת שתניקי את בני עשרים וארבעה... על מנת שתשמשי את אבה וכו'. וסדר זה נראה יותר הגיוני. ובמשנתנו פ"ז מ"ו: הרי זה גיטך על מנת שתשמשי את אבא, על מנת שתניקי את בני, כמה היא מניקתו, שתי שנים וכו'. והקשו בבבלי ע"ה ב': ומי בעינן כולי האי, ורמינהי שמשתו יום אחד, הניקתו יום אחד,<sup class="footnote-marker">39</sup><i class="footnote">עיין בתוספות ע"ה ב', ד"ה ורמינהו. ובתוספתא ובירושלמי (עיין להלן בפנים) מפורש שעה אחת. וכבר רמז על כך הרשב"א בחי' ע"ה ב'.</i> ה"ז גט וכו'. הכי קאמר, יום אחד משתי שנים, לאפוקי לאחר שתי שנים דלא וכו'. ולפי גירסת כי"ע מפרש מתחילה את שיעור יניקת הולד בכלל,<sup class="footnote-marker">40</sup><i class="footnote">עיין בחי' הרשב"א במקומו שכתב שהמשנה מצטטת את עיקר של שיעור יניקת הוולד, עיין תוספתא נדה פ"ב ה"ב, ירושלמי סוטה פ"ד ה"ד, י"ט ע"ג, בבלי כתובות ס' א'. ובאבות דר"ן נו"ב פמ"ב. נ"ט ע"ב: השלישית שמניקה עד כ"ד חדש.</i> ואח"כ מבאר התנא שאם התנה על מנת שתניקי את בני מספיק אם היניקתו שעה אחת בתוך הזמן שקבעו לעיל, וכפירוש רב אשי בבבלי הנ"ל, ושלא כפירוש רבא בבבלי ע"ה ב', עיין בח"ד. וכן בחי' הרשב"א ע"ה ב', ד"ה אמר לה סתם: אבל מצאתי בתוספתא וכו', וכדקתני לעיל מינה, על מנת שתשמשי את אבא, ועל מנת שתניקי את בני, שמשתו שעה אחת הרי זה גט, וזו ודאי בסתם היא ולא במפרש. ולפי גירסת כי"ו וד מקדים מתחילה את עצם ההלכה, ואח"כ מפרש שבשימוש האב אין הגבלה ובכל זמן שמשמשתו שעה אחת נתקיים התנאי, אבל "על מנת שתניקי" צריכה לקיים את התנאי בתוך הזמן שקבעו חכמים.<br>ובירושלמי פ"ז ה"ו, מ"ט ע"א:<sup class="footnote-marker">41</sup><i class="footnote">לפנינו בד"ו השמטה ע"י הדומות: והנכון הוא בד"ח שהשלימו את החסר ע"פ הרשב"א למשנתנו ע"ה ב', ד"ה ה"ז גיטך ע"מ שתשמשי.</i> אמר ר' חייא בר בא, בחייו, והוא שתשמשנו כל צורכו, והוא שתניקו כל צורכו. לאחר מיתה, אפילו לא שימשתו כל צורכו, אפילו לא הניקתו כל צורכו. רשב"ל אמר, בחייו, אפילו לא שמשתו כל צורכו, ואפי' לא הניקתו כל צורכו, אלא אפילו שמשתו שעה אחת, ואפי' הניקתו שעה אחת. לאחר מיתה אפילו לא שימשתו ולא הניקתו כלום. מתניתא פליגא על ריש לקיש. כמה היא מניקתו, שתי שנים, ר' יהודה אומר שמונה עשר חדש. א"ר אבין <b>בשכר מניקה</b> שנו. ועיין בחי' הרשב"א למשנתנו ע"ה ב' שמפרש את דברי ר' אבין.<br>ולולי דברי רבינו היה נ"ל בפירוש דברי ר' אבין המעמיד את משנתנו <b>בשכר מניקה</b><sup class="footnote-marker">42</sup><i class="footnote">כע"ז גם בירושלמי להלן פ"ח ה"ג, מ"ט ע"ג: ר' <b>אבין </b>בשם חזקיה בשכר הלבלר שנו. ובמקבילה בירושלמי ב"מ פ"א ה"ד, ז' ע"ד: חזקיה אמר בשכר הליבלר היא מתניתא.</i> שהוא רומז להלכה שבתוספתא כתובות פ"ה ה"ה: אם היה <b>בנה</b> מכירה כופה אותה להניק (ועיין תוספתא נדה פ"ב ה"ה) ונותנין לה <b>שכר מניקה</b> (ועצם ההלכה גם בירושלמי ובבבלי שם). והמשנה מדברת בהווה, באשה שמיניקה את בנה, וסתמו מכיר אמו (עיין הפירוש בתוספ' רי"ד כתובות ס' א'),<sup class="footnote-marker">43</sup><i class="footnote">והוא הדין בשאינה אמו, אלא שהוא מכירה, כפסק הריא"ז בשלטה"ג על הרי"ף כתובות פ"ה סי' רע"ד. ועיין בהגהת הרמ"א אה"ע סי' פ"ב סעיף ה'.</i> וכשגירשה, הרי אין כופין אותה להניק (תוספתא כתובות הנ"ל ומקבילות), אלא אם כן מכירה. ובכגון דא הרי בין כך ובין כך מחוייבת להניק אותו כ"ד חודש, אלא שצריך לתת לה שכר מניקה, וממילא כשמתנה עמה שתניק את בנו כוונתו לעניין שכר (כלומר שתניק אותו בלא שכר), וברור שכוונתו לכל כ"ד חודש (כמפורש בתוספתא ב"מ פ"ה סה"ה), ולא לשעה אחת. אבל ריש לקיש פסק את ההלכה בכלל, שאם התנה הבעל עם האשה שתניק את בנו (שאינו בנה),<sup class="footnote-marker">44</sup><i class="footnote">והוא הדין בבנה אם אינו מכירה.</i> ולא הזכיר זמן קבוע אפילו היניקתו שעה אחת מספיק, וכמפורש בתוספתא כאן. וביחס לשימוש האב, בוודאי לא כיוון אלא להרווחה שלו, שאם לא כן למה לא אמר ע"מ שתשמש את פלוני, וממילא אם מת האב, שאין לו צורך בשימוש, הרי זה גט. ועל "לאחר מיתה" (כלומר, מת הבן, או האב), עיין מ"ש להלן, שורה 42–44, ד"ה ולעיל.
<small>35-36.</small> <b>רבן שמעון בן גמליאל אומ' מונין לתינוק משעת לידתו. </b>וכן ברש"י למשנתנו (ע"ה ב'): ב' שנים <b>שיהא לולד שתי שנים</b>, שכך הוא זמן הנקתו. וכן בתוספות רי"ד ע"ו א': "כל זמן היניקה, משמע <b>שתי שנים לולד</b>" (ובחנם הגיהו שם בגליון), כלומר, שלא נטעה לחשוב שמיניקה אותו כ"ד חודש אפילו אם הוא בן שנתים והולך ויונק,<sup class="footnote-marker">45</sup><i class="footnote">כר' יהושע בתוספתא נדה פ"ב ה"ג ומקבילות בירושלמי כתובות פ"ה ה"ו, ל' ע"א, ובבלי שם ס' א'.</i> אלא מיניקתו עד שימלאו שנתים לתינוק מיום הולדו, ואם הוא בן שנתים פחות חודש אינו מיניקתו, אלא חודש. וכן, כנראה, הכוונה בתוספתא ב"מ פ"ה סה"ה הנ"ל. וכן משמע לכאורה מסדר התוספתא שהדברים עונים על התנאי "ע"מ שתניקי את בני", סתם. וכנראה שכן פירש גם בח"ד, עיי"ש.<br>ולפי דרכנו למדנו שמהלוקת ר' מאיר ור' יהודה במשנתנו אינה העברה פשוטה ממחלוקתם בתוספתא נדה פ"ב הנ"ל, שהרי דברי רשב"ג אינם שייכים כלל להלכה של דיני ההנקה, ובהכרח נאמרו על משנתנו במגרש ע"מ שתניק את הבן, ואין להניח כלל שהוא מפרש את דברי התנא המאוחר שהשתמש בדברי ר' מאיר ור' יהודה בתוספתא נדה פ"ב הנ"ל.<br>ברם פירוש זה קשה, וכי איזה שיעור הוא כ"ד חודש (או י"ח חודש) לתינוק שכבר ינק זמן ידוע, ופשיטא שמונין מזמן לידתו. ולפיכך נראה כפירוש בעל מנ"ב שדברי רשב"ג עונים על הסיפא של משנתנו: "על מנת שתניקי את בני שתי שנים" ועליה אמר רשב"ג שמונין משעת הלידה, אעפ"י שאמר בפירוש "שתי שנים", ואינה מיניקתו אלא עד שימלאו שתי שנים לוולד. ועיין בצפנת פענח פ"ח מה' גירושין הי"ט, ולדעתו חולק הת"ק על רשב"ג, עיי"ש.
<small>36-38.</small> <b>ועל מנת שתיניקי את בני, הרי זו מגורשת מיד, עד שיאמר אם לא תשמשי, ואם לא תניקי, דברי ר' מאיר וכו'. </b>וכ"ה (<b>אם</b> לא תשמשי <b>ואם</b> לא תניקי) גם בחי' הרשב"א ע"ה, ב', ד"ה רב אשי, רא"ש פרק מי שאחזו סי' ט', שו"ת שלו כלל מ"ו סי' א', וכן הוא הסיגנון להלן קידושין פ"ג ה"ב, וציינו לה הראשונים הנ"ל. וכן בבבלי ע"ו א': אע"פ שלא נתקיים התנאי הרי זה גט, לפי שלא אמר לה אם תשמשי אם לא תשמשי, אם תניקי ואם לא תניקי, דברי ר' מאיר, כלומר בכל מקום שלא כפל תנאו, התנאי בטל והמעשה קיים. ובד ובכי"ע: עד שיאמר לא תשמשי ולא תניקי, ואף שם הפירוש, עד שיוסיף ויאמר גם את השלילה, כלומר, שיכפול תנאו.<br>והגאונים (עיין אוה"ג, התשובות, עמ' 172 ואילך) והרי"ף (פ"ז סי' תק"מ, שו"ת שלו ד' ליוורנא סי' ל"א) סוברים שאם אמר "על מנת" אין דיני התנאים קיימים, ואין צורך בתנאי כפול וכדומה, מפני שהאומר על מנת כאומר מעכשיו דמי, עיין בבלי ע"ה ב', ור' מאיר אינו סובר שהאומר על מנת כאומר מעכשיו דמי. אבל בחי' הרמב"ן וברשב"א וברא"ש הנ"ל הוכיחו מן התוספתא שאף ב"על מנת" קיימים דיני התנאים שהרי למטה בסמוך (שורה 47) מפורש שכל האומ' על מנת כאומ' מעכשיו, ולא חלק ר' מאיר שם, ומכאן שאף ר' מאיר סובר שכל האומר על מנת כאומר מעכשיו, ומכל מקום מצריך תנאי כפול אפילו בעל מנת, עיי"ש בראשונים הנ"ל.<br>בירושלמי (עירובין פ"ג ה"ה, כ"א ע"ב, ובמקבילה בקידושין פ"ג) השיטה הפוכה, ודווקא ב"על מנת" צריך תנאי כפול, אבל ב"אם" אין צורך בתנאי כפול, עיי"ש, והביאוהו כמה מן הראשונים, עיין מ"ש בירושלמי כפשוטו במקומו, עמ' 269 ואילך, ועיין מש"ש עמ' 270 ואילך בפי' הירושלמי ומה שהבאתי בשם העיטור. ועיין בירושלמי פ"ז ה"ג, מ"ח ע"ד.
<small>39-40.</small> <b>אין תניי בכתובין שאינו כפול. </b>להלן קידושין פ"ג ה"ב, בבלי כאן ע"ו א' הנ"ל, עיי"ש. 
<small>40-42.</small> <b>על מנת שתשמשי את אבא, ועל מנת שתיניקי את בני, ומת, הואיל ולא נתקיים התנאי אינו גט, דברי ר' מאיר. וחכמים או' יכולה היא שתאמר לו הבא אביך ואשמשנו וכו'. </b>כל הברייתא בליקוטין הנ"ל,<sup class="footnote-marker">46</sup><i class="footnote">עיין לעיל פ"א, הערה 5.</i> והסדר בברייתות שם הוא כמו בכי"ע. ובבבלי ע"ו א': הרי זה גיטך ע"מ שתשמשי את אבא <b>שתי שנים</b>, על מנת שתניקי את בני <b>שתי שנים</b>, מת האב, או מת הבן, אינו גט, דברי ר' מאיר. וחכמים אומרים אע"פ שלא נתקיים התנאי הרי זה גט, יכולה היא שתאמר לו וכו'. ובתוספתא לא נזכרו כאן "שתי שנים", ומשמע שאפילו אם מת הבן, או האב, לפני שהיניקתו כלל הרי זה גט לשיטת החכמים,<sup class="footnote-marker">47</sup><i class="footnote">שהרי כאן לא נזכר זמן כלל, שלא כמשנתנו פ"ז מ"ו וברייתא שבבבלי ע"ו א', וכן משמע מן הטעם שנתנו החכמים לדבריהם.</i> והוא כשיטת הר"י בתוספות ע"ה ב', ד"ה מת, ועוד. וכן הוכיח מן התוספתא כאן במ"מ פ"ח מה' גירושין הי"ט. ועיין מ"ש להלן בסמוך, ד"ה ולעיל. 
<small>42-44.</small> <b>על מנת שתשמשי את אבא, ואמ' האב אי איפשי שתשמשני, הואיל ולא נתקיים התנאי, אינו גט. רבן שמעון בן גמליאל אומ' אם ברצון אמר, הרי זה גט וכו'. </b>וכן מעתיק בשם התוספתא בחי' הרשב"א ע"ה ב', ד"ה אמר לה סתם, ומביא ראייה ממנה שאפילו במתנה סתם אינה מגורשת לדברי חכמים. ובבבלי ע"ו א' הנ"ל לא הובאו דברי רשב"ג כאן, ואמרו שם מאן חכמים דהכא רבן שמעון בן גמליאל דאמר (במשנתנו פ"ז מ"ו הנ"ל) כל עכבה שאינה הימנה הרי זה גט. וברור שרשב"ג מודה לדברי חכמים שאם מת הבן, או האב, שהגט כשר, שאין לך עכבה שאינה הימנה יותר מזה. אבל החכמים כאן חולקים על רשב"ג ומכשירים דוקא אם מת הבן, או האב, שאינו צריך כלל ליניקה ולשימוש, אבל באמר אי אפשי אפילו שלא בהקפדה אינו גט, כת"ק של משנתנו (הנ"ל). ועיין ירוש' נדרים ספ"ח, מ"א ע"א.<br>ולעיל, שורה 32–35, ד"ה ובירושלמי, הבאנו את דברי ריש לקיש שסובר שבאומר על מנת שתניקי סתם, אם מת הבן אפילו לא הינקתו כלל, הרי זה גט, כמפורש בתוספתא כאן ברישא לדברי החכמים. אבל בשיטת רשב"ג כאן מפרש הירושלמי שטעמו הוא משום שהוא סובר "אונס כמאן דעבד", עיין מחלוקת ר"י ורשב"ל בירושלמי שם, ולבסוף מסיק הירושלמי: אשכחת אמר רב ור' יוחנן ור' בא סברין כרשב"ג (כלומר דאמר עכבה שאינה ממנה הרי זה גט) ר"ל ורב נחמן בר יעקב לא סברין כרשב"ג. חתכה דדה כמי שעכבה, וחתכה<sup class="footnote-marker">48</sup><i class="footnote">צ"ל: נחתכה. ולפנינו בירושלמי בטעות: נחתך. ובמאירי ע"ד ב', עמ' 263 (הוצ' שלישית, עמ' 275): נחתכו דדיה.</i> דדה, כמי שלא עכבה. והגירסא שלפנינו בירושלמי לקויה בחסרון ובשיבושים והעתקתי על פי גירסת הרשב"א ע"ה ב', ד"ה ובירושלמי. ברם גם גירסת הירושלמי שהיתה לפני הרשב"א משובשת, והנכון הוא כמו שהגיה הרשב"א שצריך להפך את הגירסא ולגרוס: רב ור' יוחנן ור' בא <b>לא</b> סברין כרשב"ג, ור"ל ורב נחמן בר יעקב <b>סברין</b> כרשב"ג, וכמו שמסיק רבינו: דהא ר"ל ורב נחמן יש טענת אונס ס"ל, כרשב"ג. ועיי"ש במסקנת הרשב"א, וצע"ג. אבל במחנה אפרים ה' שכירות סי' ד' קיים את הגירסא שלפנינו. ועיין או"ש פ"ט מה' גירושין הי"ח, עיי"ש היטב. ועיין מ"ש להלן, עמ' 885, שורה 69–70, ד"ה על מנת.
<small>45.</small> <b>על מנת שתשמשי את אבא וכו'. </b>רמב"ן ע"ה ב', רשב"א שם, ד"ה רב אשי וד"ה א"ל סתם, רא"ש פ' מי שאחזו סי' ט', שו"ת שלו כלל מ"ו סי' א'. 
<small>46.</small> <b>ונתקרע הגט, או שאבד וכו'. </b>כע"ז לעיל, שורה 27, עיין מש"ש בד"ה הרי זה גיטיך וכו'. 
<small>47.</small> <b>שכל האומ' על מנת כאומ' מעכשיו דמי. </b>המלה "דמי" חסרה בד ובכי"ע, עיין מ"ש לעיל, שורה 28, ד"ה הרי זה. והראשונים הנ"ל הסתייעו מכאן שאפילו ר"מ סובר כן, עיי"ש. 
<small>47-48.</small> <b>לכשתשמשי את אבא וכו'. </b>עיין לעיל, שורה 29, ומש"ש בד"ה לכשתתני. 
<small>50.</small> <b>נתקיים התניי, אפי' לאחר מיתה. </b>בד: יתקיים התנאי וכו'. ובכי"ע: ונתקיים התנאי וכו', והיא היא, והכוונה שאם נתקיים התנאי, ואפילו לאחר מיתת הבעל, הרי זו מגורשת. ועיין בתוספות רי"ד פ"ג סע"ב ובכמה מן הראשונים שנשאו ונתנו בדברי בה"ג ה' גיטין ד"ו, ע"ז ע"ד, ד"ב, עמ' 319, ועיין בשער החדש על העיטור אות תיו, תנאי, שנים עשר, ל"ט ע"ג, אות ג'-ד', ובתשב"ץ ח"א סי' י"א. ועיין בהגהת הרמ"א אה"ע סי' קמ"ג סעיף ב' ובפתחי תשובה שם, אות ג' (ד"ה ואם מת הבעל), ובשו"ת ר"ע איגר סי' קכ"ו וסי' קכ"ז. וכבר האריכו בזה האחרונים. 

Halakhah 7

<small>50-52.</small> <b>כפר עותני בגליל, אנטיפטרס ביהודה. בינתים, מטילין אותו לחומרו, מגורשת ואינה מגורשת. </b>ירושלמי ב"מ ספ"ז, י"א ע"ג, בבלי כאן ע"ו סע"א. ובבא זו כשהיא לעצמה אינה מובנת כלל. ונראה שיש כאן פתיחה למה שנאמר להלן, ולא פירוש למשנתנו פ"ז מ"ז. ובכי"ע הסדר אחר, והלכה זו באה שם מיד אחרי הי"ב שלנו (סוף הפרק), ומתוך הירושלמי הנ"ל מוכח כגירסת כי"ע. וכן היה הסדר גם בליקוטין הנ"ל. 
<small>52-53.</small> <b>שאני הולך מיהודה לגליל, והגיע לאנטיפטרס וחזר, בטל התניי. שני הולך מגליל ליהודה, והגיע לכפר עותני וחזר, בטל התניי וכו'. </b>במשנתנו פ"ז מ"ז: הרי זה גטך אם לא באתי מכאן עד שלשים יום, והיה הולך מיהודה לגליל, הגיע לאנטיפטרס וחזר, בטל תנאו, הרי זה גטך אם לא באתי מכאן עד שלשים יום, והיה הולך מגליל ליהודה, והגיע לכפר עותנאי וחזר, בטל תנאו וכו', היה הולך למדינת הים, והגיע לעכו וחזר, בטל תנאו. ובבבלי ע"ו סע"א הקשו מן הברייתא שברישא שהיא שונה שאנטיפטרס ביהודה, ואם הגיע לאנטיפטרס הרי עדיין לא הגיע לגליל, ולמה בטל תנאו. ותירץ אביי: תרי תנאי קאמר לה, אי מטינא לגליל לאלתר ליהוי גיטא, ואי מישתהינא באורחא תלתין יומין ולא אתינא, ליהוי גיטא. הגיע לאנטיפטרס וחזר, דלא לגליל מטא ולא אישתהויי נמי אשתהי תלתין יומין, בטל תנאו, וכן תירץ להלן שם על "היה הולך למדינת הים והגיע לעכו וחזר בטל תנאו". ועיין הפירוש במאירי במקומו שטרח ליישב דברי אביי שלא יהא בהם דוחק, עיי"ש.<br>ברם ברור שבירושלמי פירשו את משנתנו אחרת. וכ"ה שם (ה"ח, מ"ט ע"א): ליידא מילה (כלומר לאיזה דבר, לאיזה מקום, להיכן "אם לא באתי"). ר' לעזר אמר לביתו. ר' יוחנן אמר למקומות. מתני' מסייעא למאן דאמר לביתו. הגיע לעכו וחזר, בטל התנאי וכו'. תיפתר כמאן דאמר עכו כארץ ישראל לגיטין. ונראה בפירושו שר' אלעזר סבר שאם הלך מיהודה לגליל והתנה שאם יגיע לגליל ולא יחזור לביתו בתוך שלשים תהא מגורשת, אם הגיע עד אנטיפטרס וחזר כבר בטל תנאו, שהרי לא הגיע לגליל ואינו גט, ואפילו אם אחר כך יגיע לגליל לא עשה כלום, שהרי בטל כבר את התנאי, ושוב אינו יכול לקיימו. אבל עבר את אנטיפטרס וחזר, הרי יש כאן ספק שהוא באמת הגיע לגליל וחזר לביתו בתוך שלשים יום ולא נתקיים התנאי וודאי, ופשיטא הוא שאם לא קיים התנאי שהגט אינו גט. וכל עיקר החידוש של משנתנו שאם חזר לפני שהגיע למחוז חפצו<sup class="footnote-marker">49</sup><i class="footnote">ואשר לסיפא ("הגיע לעכו וחזר בטל תנאו") סובר תנא זה שעכו כא"י, ועדיין לא הגיע למדינת הים, ואם חזר לביתו בטל תנאו, כדין המגיע לאנטיפטרס, וכתירוץ הירושלמי להלן בשיטת ר' יוחנן. ואפילו אם נאמר שעכו כחו"ל הרי אין קושיא גדולה ממשנתנו, ולר' אלעזר כוונתה שהתנאי בטל בין אם חזר לפני שהגיע למחוז חפצו לבין שהגיע אח"כ, ואפילו אם קיים אח"כ את התנאי לא עשה כלום. ובאמת אין רבותא בסיפא, אבל הדין דין אמת, מה שאין כן לשיטת ר' יוחנן, עיין מ"ש להלן בפנים.</i> כבר בטל התנאי, ואפילו אם קיימו אח"כ לא עשה כלום. ובהלכה זו רבותא יותר גדולה אם חזר ביהודה עצמה, עד אנטיפטרס, אבל מכאן ואילך יש ספק שכבר לא נתקיים התנאי וודאי, ובאמת הגיע לגליל וחזר לביתו בתוך שלשים יום.<br>ור' יוחנן מפרש שהתנאי היה שאם <b>לא</b> יבוא <b>למקומות</b><sup class="footnote-marker">50</sup><i class="footnote">כלומר, למדינות, גליל, יהודה ומדינת הים, עיין לעיל כתובות פ"ו ה"ו: <b>מקום </b>שנהגו וכו', ממנהג <b>המדינה</b>. וכן בנוסחאות של החוק הרומי: secundum mores locorum, או secundum mores regionis. עיין מ"ש E. Volterra בסה"י לכבוד J. Macqueron עמ' 679, ולעיל שם. ועיין מ"ש לעיל פ"א, הערה 14, ובפנים שם.</i> שהוא הולך לשם בתוך שלשים יום הרי זה גט, וכגון שהוא נמלט מרודפיו, והוא בטוח שאם יגיע לגליל, או למדינת הים, בתוך שלשים יום הוא ניצל, ואח"כ יביא את אשתו אליו, אבל אם לא יספיק להגיע למחוז חפצו בתוך שלשים יום הוא אבוד, ואשתו תתעגן או תצטרך לייבום, ולפיכך מגרש אותה. ואם בא לאנטיפטרס וחזר בתוך שלשים יום, בטל תנאו, שהרי לא הלך לגליל כלל וחזר בו מתנאו, ואינו גט משום שגרש אותה אם ילך לגליל ויבוא לשם בתוך שלשים, והרי לא הלך. אבל אם עבר את אנטיפטרס וחזר בתוך שלשים יום פשיטא שבטל את תנאו, שהרי כאן נוסף ספק שלא נתקיים התנאי וודאי, וכמו שפירשנו לעיל. והקשה הירושלמי על ר' יוחנן מן הסיפא של משנתנו "והגיע לעכו וחזר בטל התנאי", והרי עכו היא חו"ל, והוא בא לחו"ל בתוך שלשים יום כמו שהתנה, ולמה שנתה המשנה "וחזר" בטל התנאי, הרי אפילו בלא חזר בטל התנאי, שהרי הגיע "למקומות" בתוך שלשים יום, ואפילו אם לא יחזור אינה מגורשת.<sup class="footnote-marker">51</sup><i class="footnote">אבל לר"א עיקר התנאי הוא שיחזור לביתו, ואם הגיע לחו"ל ולא חזר לביתו בתוך שלשים, היא מגורשת, ונתקיים התנאי, ולפיכך צ"ל "וחזר". ועיין מ"ש לעיל הערה 49.</i> ומתרץ הירושלמי שהתנא סובר שעכו כא"י, ועדיין לא הגיע למדינת הים, ואלמלי חזר לביתו הגט הוא גט שהרי לא בא למדינת הים בתוך שלשים, אבל אם חזר לביתו לפני שהגיע למדינת הים בטל תנאו.<sup class="footnote-marker">52</sup><i class="footnote">ועיין בשערי תורת א"י, עמ' 422, שפירש את הירושלמי אחרת. ופירושו שנראה יותר פשוט אין לו קיום, שהרי הוא מבוסס על ההנחה שלר' יוחנן "בטל תנאו" שבמשנתנו כוונתו שהתנאי בטל והגט קיים, ושלא כר' אלעזר בירושלמי שם. ברם הנחה זו אינה נכונה, כפי שמוכח מן התוספתא כאן, ולא עוד אלא שלפירושו אינו מובן למה הכניסה משנתנו את יסוד הזמן ("מכאן עד שלשים יום"), והרי עיקר החידוש הוא שאנטיפטרס כיהודה, ולמה שנתה המשנה בשלילה ("אם לא באתי"), ולא בחיוב ("אם באתי"), כמו ששנתה התוספתא, כלומר, שאם אמר שמגרש אם יגיע לגליל, והגיע לאנטיפטרס, אינה מגורשת, משום שלא יצא מיהודה. יתר על כן, הלשון "בטל תנאו" (במקום "לא נתקיים תנאו") אף הוא מחוספס לפי פירושו.</i><br>ובתוספתא כאן הלכה אחרת, שאמר הרי זה גיטך שאני הולך מיהודה לגליל, ולא קבע זמן כלל, ואם הגיע לגליל מגורשת מיד, אבל אם חזר לביתו לפני שהגיע לגליל בטל את התנאי (וכתנאי הראשון בדברי אביי בבבלי ע"ו ב'). ולפיכך שנתה כאן התוספתא שאם הגיע לאנטיפטרס וחזר, בטל תנאו שהרי לא הגיע לגליל, אבל אם עבר את אנטיפטרס היא ספק מגורשת וכמו ששנינו ברישא. ואין הלכה של התוספתא כדין המשנה (אפילו לר' יוחנן), משום שבתוספתא לא קבע זמן לכניסתו למקומות, אבל לפי דין המשנה אם הגיע למקומות בתוך הזמן, בין חזר ובין לא חזר, אינה מגורשת, ואם עבר את אנטיפטרס וחזר בתוך שלשים יום בוודאי אינה מגורשת, בין אם היא מיהודה בין אם היא מגליל, שאם היא מיהודה הרי ביטל תנאו לפני שהגיע לגליל, ואם היא מגליל הרי בא משם לפני שלשים יום ולא נתקיים תנאו.<br>ומה ששנתה התוספתא לעיל "בינתים מטילין אותו לחומרו, מגורשת ואינה מגורשת" היא פתיחה לדין התוספתא כאן שהתנה שאם יגיע למקומות הגט חל מיד (ואפילו אם יחזור אח"כ לביתו), וממילא אם <b>עבר</b> את אנטיפטרס (כלומר בנתיים) היא ספק מגורשת, שמא כבר הגיע לגליל. ויתכן שאף הירושלמי בגיטין הכיר את התוספתא ברישא (כשם שהכירוה בירושלמי ב"מ, ספ"ז), אלא שלא הקשו ממנה לר' יוחנן, משום שאינה עניין למשנתנו, אלא להלכה שבתוספתא כאן.<sup class="footnote-marker">53</sup><i class="footnote">ועיין מ"ש הרא"ש רוזינטל ב Proceedings של האקדמיה האמריקנית למדעי היהדות, 1963, עמ' 54, הערה 64.</i>
<small>54.</small> <b>והגיע לעכו וחזר וכו'. </b>וסובר תנא זה שעכו כא"י, כפירוש הירושלמי הנ"ל. ועיין בבלי כאן ע"ו ב', ובתוספות ב' א', ד"ה ואשקלון, שצויין להן בגליון במקומו. ולפי פשוטו, כשאדם מגיע לעכו מא"י, והוא הולך מדרום לצפון, הרי נכנס מתחילה לחציה הדרומי שדינו כא"י,<sup class="footnote-marker">54</sup><i class="footnote">עיין ירושלמי כאן פ"א ה"ב, מ"ג ע"ב, ובמקבילה בשביעית פ"ו ה"א, ל"ב סע"ב ואילך.</i> עד שמגיע לכיפה של עכו.<sup class="footnote-marker">55</sup><i class="footnote">עיין בירושלמי הנ"ל, ובירושלמי שביעית פ"ד ה"ט, ל"ה ע"ג, ובבבלי כתובות קי"ב א', ובתוספות שם, ד"ה מנשק. ובאגדות התלמוד שם: כיפי. פי' עומדים (כלומר, עמודים) דעכו. ועיין בפירש"י שם, ובכפו"פ פי"א, הוצ' לונץ, סוף עמ' רע"ג ואילך.</i> 
<small>54-55.</small> <b>שאני מפרש בים הגדול, והגיע למקום שהספינות מפרשות וכו'. </b>התוספתא דייקה בלשונה, ואם הגיע לנמל פשיטא שהוא עדיין בא"י, וכמו שאמרו בירושלמי כאן פ"א סה"א, מ"ג ע"ב: ואין למינה של קיסרין כקיסרין, כלומר, אתמה. והכוונה שאפילו במקום שאין נמל אמיתי, והגיע למקום שהספינות מפרשות,<sup class="footnote-marker">56</sup><i class="footnote">בספרו של יוליאנוס מאשקלון "על חוקי א"י ומנהגיה" פמ"ז: ... πόλει, ὴ οτάσει πλοίων, τελεῖον μὴ ἐχούση λιμένα "במקום מעמד האניות, בעיר שאין לה נמל אמיתי".</i> ופעמים היו חציין בים וחציין ביבשה, דוגמת גרירייא דאשקלון,<sup class="footnote-marker">57</sup><i class="footnote">עיין מ"ש בס' "מחקרים בקבלה ובתולדות הדתות מוגשים לגרשם שלום", עמ' קע"ז ואילך. ועיין מה שכתבתי שם על המקום "ששם מושכין את הספינות ליבשה" בסביבות נמל <b>עכו </b>(שהזכירה משנתנו בעניינינו).</i> מ"מ דינו כאילו לא פירש לים הגדול, כל זמן שלא היה בספינה.<sup class="footnote-marker">58</sup><i class="footnote">בירושלמי כאן פ"א סה"א הנ"ל: ספינה מפרשת היתה, כלומר, וכבר דינו כאילו הוא במדינת הים.</i> 

Halakhah 8

<small>56.</small> <b>כל זמן שאעבור וכו'. </b>משנתנו פ"ז מ"ז. ועיין היטב במלא"ש שם. 
<small>57-58.</small> <b>ולא תינשא עד שיעבר מכנגד פניה שלשים יום. </b>בבא זו מבארת את משנתנו הנ"ל, שהגט שניתן לה הוא גט ולא נתבטל, אעפ"י שלא עבר מכנגד פניה שלשים יום, אבל אינה מגורשת עד שיעבור מכנגד פניה שלשים יום. ועיין בבלי ע"ו ב' (כגי' כי"י, גאונים וראשונים), בתוס' רי"ד, ברמב"ן ורשב"א שם. ועיין מ"ש להלן, שורה 59. 

Halakhah 9

<small>58.</small> <b>הרי זה גיטיך אם לא באתי וכו'. </b>משנתנו פ"ז מ"ח. 
<small>59.</small> <b>ומת בתוך שנים עשר חדש, לא תינסי. </b>בד: לא תינשי, ובכי"ע: לא תינשא, והיא היא. ובמשנתנו הנ"ל: אינו גט. ואף לפי גירסא שלפנינו היא אשת איש גמורה, שהרי לת"ק אין הגט חל אלא לאחר י"ב חודש, ואין גט לאחר מיתה. ואף לעיל שו' 57–58, אמרו "ולא תינשא", והכוונה שהיא אשת איש גמורה. 
<b>ורבותינו הורו לה לינשא. </b>בד: חזרו (צ"ל: הורו) לה לינשא, ובכי"ע: הורו שתינשא. ובס' יחוסי תנאים ואמוראים כת"י, ערך ר' יהודה נשיאה: ובתוספתא דגיטין פרק צלוב הברייתא כך שנויה, ורבותינו הורוה שתנשא.<br>ובבבלי ע"ו ב': תנא רבותינו התירוה לינשא. מאן רבותינו וכו', ר' יהודה נשיאה בריה של ר"ג בר רבי הורה ולא הודו לו כל סייעתו, ואמרי לה כל שעתו. ועיין ע"ז ל"ז א'. ואמרו בבבלי כאן שרבותינו סוברים כר' יוסי דאמר (לעיל כתובות פ"ח ה"ג, ומקבילות) זמנו של שטר מוכיח עליו.<sup class="footnote-marker">59</sup><i class="footnote">ועיין בק"ע ובפ"מ בירושלמי פ"ז רה"ג, ואין הכרח, עיין בהמשך הירושלמי. ועיין מ"ש ר"ד הלבני בספרו "מקורות ומסורות", עמ' תקצ"ח.</i> ועיי"ש ע"ב ב'. ובירושלמי פ"ז ה"ג, מ"ח ע"ד: מני רבותינו, ר' יהודה הנשיא ובית דינו. בג' מקומות נקרא ר' יהודה הנשיא רבותינו, בגיטין, בשמן, ובסנדל וכו', בית דינו חלוק עליו בגיטין. ועיין ירושלמי שבת פ"א ה"ד, ג' ע"ד, ע"ז פ"ב ה"ט, מ"א ע"ד, נדה פ"ג ה"ד, נ' ע"ד. ואף "רבי ובית דינו" שהתיר בשמן (הוספה שבמשנת ע"ז פ"ב מ"ו. ועיין ירושלמי שבת וע"ז הנ"ל) ור' יהודה הנשיא שבירושלמי הוא ר' יהודה נשיאה שבבבלי, עיין תוספות ע"ז ל"ו א', ד"ה אשר. ועיין מ"ש שי"ר בכרם חמד ח"ז, עמ' 161 ואילך, מהרי"ן אפשטין במבוא לנוסח המשנה, עמ' 949, ובמבואות לספרות התנאים, עמ' 230 ואילך.
<small>59-60.</small> <b>ואם נתקרע גט, או אבד וכו'. </b>חוזר לדברי הת"ק הסובר שאין הגט חל אלא לאחר י"ב חודש, כפירוש בעל מנ"ב. ובח"ד נדחק מאד. 

Halakhah 10

<small>61-62.</small> <b>וחזר ואמ' לה הרי הן מחולין ליך, לא אמ' כלום. </b>כר' יוחנן בבבלי ע"ד ב'. ועיין מ"ש לעיל שורה 30–31, ד"ה ונחלקו. ולפלא שלא הביאו הראשונים שנתנו ונשאו בזה (חוץ מן המאירי, עיין להלן) את התוספתא שלפנינו. 
<small>62-63.</small> <b>כיצד יעשה, יטלם ממנה ויחזור ויתנם לה, ויאמר לה הרי הן מחולין ליך. </b>וכ"ה בד. ובכי"ע: יטלנו הימנה ויחזור <b>ויתננו</b> לה ויאמר וכו'. ולפי גירסא זו הכוונה לגט, כלומר שיטול ממנה את הגט ויחזור ויתן לה את הגט ויאמר לה וכו'. וכע"ז בליקוטין הנ"ל:<sup class="footnote-marker">60</sup><i class="footnote">עיין לעיל פ"א, הערה 5.</i> <b>יטילנו</b> הימנו(!) <b>ויתננה</b> לה ויאמר וכו'. וגירסא זו אינה נכונה, ולמה לו לומר אח"כ "הרי הן מחולין", יתן לה את הגט סתם, או שיאמר לה הרי זה גיטך מעכשיו, כמפורש לעיל שורה 30–32, עיין מש"ש ד"ה ונחלקו.<br>וברור שהגירסא שלפנינו נכונה, והכוונה שיטול את הכסף ממנה ויחזירם לה כמתנה, וכבר נתקיים התנאי והיא מגורשת למפרע, ואפילו אם נתקרע הגט, או אבד, יש בידו לגרשה למפרע בכגון דא. ועיין בח"ד שבטל גירסא זו, ובמאירי (עיין להלן) מפורש שלא כדבריו.<br>ובמאירי ע"ד ב', עמ' 263: ובתוספתא אמרו כיצד יעשה, <b>יטלם</b> הימנה ויחזור <b>ויקנם</b> לה. ובהערות שם ציין לתוספתא לעיל שורה 30–32, הנ"ל. ובהוצ' שלישית, עמ' 275, תיקן המו"ל בפנים: ויחזור (ויקנם) ויתנה (!) לה, ותיקן ע"פ הברייתא שלעיל סה"ה, עיי"ש, והיא טעות.

Halakhah 11

<small>63-65.</small> <b>הרי זה גיטיך על מנת שלא תלכי לבית אביך לעולם, על מנת שלא תשתי יין לעולם, אינו גט, שמא תלך ושמא תשתה. </b>וכ"ה גם בד ובכי"ע. ולכאורה הדברים סותרים לברייתא שלעיל פ"ד שו' 36–37: הרי זה גיטיך על מנת שלא תבעל לפלני, הרי זה גט, ואינו חושש שמא תלך ותבעל. ואפשר שבנידון ההוא אינו חושש שמא תבעל לו, שהרי אם תבעל לו מתבטל הגט ויש כאן איסור אשת איש, ודינו כאילו אמר על מנת שלא תיבעלי לאבא ולאביך שאין חוששין שמא תבעל להן, וכברייתא שבבבלי פ"ד א', וכמו שכתב הרשב"א שם פ"ג א'. אבל עיין בתוספות פ"ג א', ד"ה ועמדה, ובגירסת כי"ע לעיל שם.<br>ובספרי כי תצא פי' רס"ט, הוצ' ר"א פינקלשטין, עמ' 289, ובבבלי כ"א ב', פ"ג ב', עירובין ט"ו ב', סוכה כ"ד ב', קידושין ה' א': הרי זה גיטך על מנת שלא תשתי יין, ע"מ שלא תלכי לבית אביך לעולם,<sup class="footnote-marker">61</sup><i class="footnote">בספרי הסדר הוא כבתוספתא כאן.</i> אין זה כריתות (בנו"א: אינו גט) וכו'. ואמרו בבבלי כ"א ב': מיבעי ליה דבר הכורת בינו לבינה, ומשמע שהכוונה היא משום שאין כאן כריתות גמורה מבעלה, אבל לא משום חשש שמא תלך ותשתה. וכן משמע מלשון הספרי הנ"ל: <b>כריתות</b>, שיהא כריתות. מכאן אתה אומר האומר לאשתו וכו'.<br>ברם ברש"י פ"ד א', ד"ה אין חוששין כתב: "<b>אינו גט</b> שמא תבעל לו, דומיא דעל מנת שלא תלכי לבית אביך לעולם", ומכאן מוכח שאם יש חשש שמא תעבור על התנאי כל ימי חייה, ואפילו אם תעבור בקום ועשה אין זה כריתות כלל, "כיון שכל ימיה בתנאה היא עומדת",<sup class="footnote-marker">62</sup><i class="footnote">לשון הרמב"ן פ"ג ב', ד"ה כל ימי חיי. והוא ממשיך שם: וי"ל (-ויש לחשוש) שעדין יבטל הגט אם תבעל לו, אינו גט כלל. ובסוף פ"ג ב', סד"ה כל ימי חייכי, כתב: אי נמי דשלא תבעלי לפלוני, לרבנן אינו גט דשיורא הוי. ועיין בתשובות חכמי פרובינציא, הוצ' ר"א סופר (ירושלים תשכ"ז), עמ' 244 ואילך, ולעיל שם, עמ' 188. ושוב כתב הרמב"ן לעיל שם, ד"ה כל: ואפשר שיש בלשון רש"י ז"ל טעות ידי הסופר במה שכתב לעולם, אלא דומיא דע"מ שלא תלכי לבית אביך הוא, עיי"ש. ולעיל פ"ג א', ד"ה א"ה, כתב: וא"ת ע"מ שלא תשתי יין כל ימי חייכי מאי מהני ליה אי הוי כריתות, הא אסורה לינשא לעולם (כלומר, לשיטה שאסורה להינשא עד שיתקיים התנאי), לאו מילתא היא, דכי אמרינן שאסורה לינשא, שמא לא יתקיים התנאי, איסור דרבנן הוא, ואם נישאת לא תצא.</i> או משום שצריך קיום התנאי ממש, ולא שלא לעבור, כמו שכתב בצפנת פענח פ"ח מה' גירושין ה"א ופ"ז מה' אישות ה"א, ד"ה שם בה"ה.<br>ועיין בשו"ת הרשב"א המיוחסות להרמב"ן סי' קמ"ג שכתב שאם התנה שלא תעשה מעשה ידוע לעולם אין זה כריתות, ואינו עניין לחשש שמא תעבור, ובתוספתא כאן מפורש שלא כדבריו,<sup class="footnote-marker">63</sup><i class="footnote">והעיר על כך ר"י ענגיל כ"א ב', ולפניו במעשה רוקח על הר"מ פ"ח מה' גירושין הי"א.</i> ואף בחידושיו בסוגיין מוכח שבשלא קבע זמן אין כאן כריתות, משום דאגידא ביה, ולא משום חשש. ורבינו לא השגיח ברישא כאן, אע"פ שהוא בעצמו הביא את הסיפא להלן, וטעמו משום שהיא סותרת את הבבלי כ"א ב', ולא נשנית בבית המדרש. וכן לא הביאוה שאר הראשונים שהביאו את הסיפא להלן. ועיין מ"ש לעיל פ"ד שורה 36–37, הנ"ל, ד"ה ה"ז גיטיך, בשם הרשב"א.
<small>65-67.</small> <b>על מנת שלא תלכי לבית אביך מיכן ועד שלשים יום, על מנת שלא תשתי יין מיכן ועד שלשים יום, הרי זה גט, ואינו חושש שמא תלך, ושמא תשתה. </b>וכ"ה הגירסא בד. ולפי גירסא זו ברור שהיא מותרת להנשא מיד לפני שנתקיים התנאי. ובכי"ע וכן בספרי ובברייתא שבבבלי הנ"ל חסרה הסיפא "ואינו חושש שמא תלך ותשתה". אבל לפני כל הראשונים שהביאו את התוספתא הגירסא היא כמו בד ובכי"ו. וכן הביאו את התוספתא בחי' הרמב"ן,<sup class="footnote-marker">64</sup><i class="footnote">ושם: מצאתי כתוב, וצ"ל: מצאתי בתוס'.</i> בחי' הרשב"א, בחי' הריטב"א וחי' הר"ן פ"ג א', במאירי שם, עמ' 322 (הוצ' שלישית, עמ' 342), בתשב"ץ ח"א סי' קי"ו וסי' קי"ט. והביאו מכאן ראייה שבתנאי התלוי רק בה, והוא בשב ואל תעשה, מותרת להנשא מיד, אפילו עדיין לא נתקיים התנאי בפועל, וכמו שאמרו בבבלי שם (פ"ג סע"א): אי הכי בכולה תנאי דעלמא נמי לא תנסיב, דילמא לא מקיימא ליה לתנאי וכו', ומכאן שבכל תנאי, לכל הפחות בשב ואל תעשה (כדוגמת התלמוד שם), מותרת להנשא לפני שנתקיים התנאי. ועיין בה"ג באוה"ג (התשובות), עמ' 193, והובא בראשונים.<br>אבל כמה מן הקדמונים פסקו שאסורה להנשא עד שיתקיים התנאי אפילו אם הקיום הוא בשב ואל תעשה (עיין בחי' הרמב"ן ועוד) משום גזירה בעלמא. וכן מוכח מדברי הר"ח.<sup class="footnote-marker">65</sup><i class="footnote">הביאו בתוספ' רי"ד פ"ב א' ובחי' הרשב"א פ"ג א'.</i> וכתב הרשב"א (בשיטת הר"ח): והא דאמרינן אי הכי בכל התנאין דעלמא לא תינסוב, אפילו <b>בשנתקיים התנאי</b> קאמר, לומר שאינה ראויה לינשא כלל, שאינו כריתות, דשמא לא יתקיים התנאי וכו', דמ"מ לאו כרות גיטא הוא (כלומר, והוא לא יתכן, שא"כ אין תנאי בגט כלל). וכע"ז בחי' הרמב"ן שם. ועיין מאירי הנ"ל, עמ' 322 (הוצ' שלישית, סוף עמ' 341 ואילך).<br>ואשר לשיטת רש"י הרי כתבו הרמב"ן והרשב"א הנ"ל שהוא סובר כשיטת הר"ח שאסורה להנשא עד שיתקיים התנאי בפועל, והסתייעו מדבריו פ"ד א', ד"ה אין חוששין: על מנת שלא תבעלי לפלוני אינו גט, שמא תבעל לו, דומיא דעל מנת שלא תלכי לבית אביך לעולם.<sup class="footnote-marker">66</sup><i class="footnote">ועיין מ"ש לעיל, הערה 62.</i> אבל כבר כתבנו לעיל בסמוך, ד"ה ברם, שלא אמר רש"י כן אלא בתנאי לכל חייה, משום שאין כאן כריתות,<sup class="footnote-marker">67</sup><i class="footnote">וכן משמע מלשונו "אינו גט", ואי משום חשש בעלמא הרי אם נישאת לא תצא, עיין בחי' הרמב"ן שהבאנו לעיל, סוף הערה 62, ובלשון רש"י סוכה כ"ד ב' שהבאנו להלן בפנים.</i> אבל לא בתנאי לזמן קבוע. ויותר מכאן כתב בתוספ' רי"ד פ"ב א': פירש המורה (פ"ג סע"א) הרי זה כריתות מיד והיא תקיים התנאי. וכנראה ששאר הראשונים לא דייקו מדבריו שמותרת להנשא מיד, אלא הכוונה שהגט חל מיד, ועליה לקיים את התנאי. ובשו"ת הרשב"ץ ה"א סי' קי"ו וסי' קי"ט הנ"ל הרגיש בסתירה בין דברי רש"י כאן פ"ד א' (ופירשם כדברי הרמב"ן, והרשב"א הנ"ל) לבין פירש"י בקידושין ה' א' שכתב: הרי זה כריתות <b>אפילו</b> מיד. ובאמת ברש"י עירובין ט"ו ב' כתב: ומותרת מיד לאיש אחר. אבל בסוכה כ"ד ב' פירש"י: הילכך מעכשיו מותרת לינשא <b>מן התורה</b>. ומשמע מדבריו שמדרבנן אסורה לינשא, משום גזירא שמא לא תקיים תנאה, כמו שהחמירו הגאונים.<br>והר"מ פסק בפ"ח מה' גירושין ה"א שבתנאי "על מנת", או "מעכשיו", מותרת להנשא מיד, אעפ"י שעדיין לא נתקיים התנאי, ובתנאי לזמן, אפילו לזמן ארוך, יש כאן כריתות (עיין ה' גירושין פ"ח הי"ב). ובחי' הרשב"א פ"ג א', ד"ה כל ימי חיי פלוני: ואפילו היא זקנה, ואמר לה על מנת שלא תשתי יין מכאן ועד חמשים שנה ה"ז כריתות, דכיון דאפשר שתחיה היא יותר מכאן כריתות קרינן ליה. וכע"ז כתב גם בשו"ת שלו המיוחסות להרמב"ן סי' קמ"ג. אבל בתוספות רי"ד פ"ג ב' נסתפק בזה. ועיין בתשב"ץ ח"א סי' ד' ובשו"ע אה"ע סי' קמ"ג סעיף כ'.<br>ונראה ששאר הראשונים שעומדים בשיטת הרמב"ן וסייעתו, וכן החולקים עליו, שלא הביאו את התוספתא כאן לראייה, או לסתירה, היתה להם הגירסא כאן כנוסה כי"ע, ואין מכאן ראייה לא לכאן ולא לכאן.
<small>67-69.</small> <b>על מנת שלא תעלי באילן זה, ועל מנת שלא תעלי בכותל זה, נקצץ האילן, נסתר הכותל, הרי זה גט. </b>ברשב"א פ"ג ב', ד"ה ע"מ שלא תלכי, בשו"ת שלו ח"א סי' תר"מ, שם סי' אלף קס"ח (=מיוחסות סי' קכ"ט), נ"י (בשמו), עמ' רי"ט, וטור אע"ה סי' קמ"ג (קרוב לסופו) מוכיחים מברייתא זו שאין הלכה כפסק הר"מ בפ"ח מה' גירושין הי"א שפסק: הרי זה גיטך, על מנת שלא תאכלי בשר <b>זה</b> לעולם, שלא תשתי יין <b>זה</b> לעולם, אינו גט, שאין זה כריתות וכו'. והראשונים הנ"ל סברו שכוונת הר"מ שאפילו ישפך היין לא יועיל, מפני שלא הותרה בדבר האסור לה, והרי כאן אנו רואים מפורש שבנקצץ האילן מותרת. ומתוך דבריהם ברור שגרסו בר"מ בשר <b>זה</b>... יין <b>זה</b> וכו'. ועיין גם במ"מ על הר"מ במקומו, ובב"י בטור אה"ע הנ"ל. וכן גרס בר"מ גם המאירי פ"ג ב', עמ' 322 (הוצ' שלישית, עמ' 342), אלא שלא ראה כנראה את סברת הרשב"א, וחשב שהר"מ מדבר בזמן שהבשר והיין קיימין, ולפיכך כתב: ואני תמה שהרי יכולה לשרוף את הבשר, או לשפוך את היין, ובגמרא לא נאמרה אלא ביין סתם. ומטעם זה לא הביא את התוספתא כאן, שהרי לשיטתו אין מכאן סתירה כלל לדברי הר"מ. ובשו"ע אה"ע סי' קמ"ג סעיף כ"ג פסק להחמיר אפילו בנשפך היין, ונקצץ האילן, ונפל הכותל (שלא כתוספתא כאן), כסברת הרשב"א בדברי הר"מ. ועיין בתשובת ר' שלמה איגר בשו"ת רע"א סי' קכ"ו מה שפילפל בדברי הר"מ, כסברת הרשב"א.<br>ועלינו לברר מתחילה את גירסת הר"מ בפ"ח מה' גירושין הי"א. אנו רואים מדברי הרשב"א והמאירי שגרסו בר"מ שם: על מנת שלא תאכלי בשר <b>זה</b> לעולם, שלא תשתי יין <b>זה</b><sup class="footnote-marker">68</sup><i class="footnote">שאר הראשונים העתיקו, כנראה, ע"פ הרשב"א, חוץ מן המאירי, עיין מ"ש לעיל בפנים.</i> לעולם. אמנם בכל ההוצאות הישנות של הר"מ (רומי, קושטא, וויניציאה רפ"ד) חסרה המלה "זה" בין בבשר ובין ביין, וכן איננה גם בכ"י סאראיבה שבביה"מ לרבנים כאן, אבל היא ישנה בכ"י עתיק על קלף (כ"י רבינוביץ שבביה"מ כאן): על מנת שלא תאכלי בשר <b>זה</b> לעולם אינו גט (ויש כאן השמטה ע"י הדומות). ובכ"י איטלקי על קלף (מספר 282): על מנת שלא תאכלי בשר <b>זה</b> לעולם, על מנת שלא תשתה יין לעולם. ובשני כי"י תימן (327, 456ª) ישנה מלה "זה" בין בבשר ובין ביין. הרי שגירסא זו בוודאי ובוודאי יש לה על מה לסמוך.<br>ואשר להנחת הרשב"א שאם אמר "יין זה" אסורה להנשא, אפילו אם נשפך היין, הרי סברא זו מוכרחת, שאם לא כן למה אסורה להנשא, הרי יש כאן קצבה, דוגמת שלא תשתי יין כל ימי חיי פלוני שהיא מותרת להנשא, משום שיש כאן קצבה, שהרי ניתרת ביין אחרי מיתת פלוני (כמפורש בבבלי פ"ג ב' ומקבילות), ומכל שכן כאן שבידה לשרוף את הבשר ולשפוך את היין (כקושיית המאירי שחבאנו לעיל). ובעל כרחינו עלינו לחלק ולומר שאם מת פלוני הרי ניתרת ביין שאסר עליה מתחילה, אבל ביין <b>זה</b> ונשפך, הרי מעולם אינה ניתרת באותו יין שאסר עליה.<br>ולא עוד אלא שנראה שלהרשב"א היתה גירסא אחרת (מאשר לפנינו) בר"מ שם גם בהי"ב, כפי שנראה להלן. וכן בחידושיו פ"ג ב' על הקושיא של הראשונים<sup class="footnote-marker">69</sup><i class="footnote">עיין בתוספות כ"א ב', ד"ה שלא תלכי, ובמקבילות, ובכמה ראשונים במקומו שם, ובמקבילות.</i> למה אמרו "ע"מ שלא תלכי לבית אביך לעולם אין זה כריתות" והרי בנדרה שלא תכנס לבית אביה אם מכרו האב, או שמת, מותרת להכנס (כדאיתא בנדרים מ"ו א') כתב רבינו: והרמב"ם ז"ל כתב דכיון שאינה מותרת בו כל זמן שהוא של אביה אין זה כריתות, דמה שנאסר לה לא הותר לה, דאם מכרו האב, או שמת אע"פ שהיא מותרת להכנס בו אין זה בית אביה שנאסר' בו, ואנן כל שלא הותרה במה שנאסרה לא קרינן ביה כריתות. <b>ודכותה</b> אמר לה על מנת שלא תשתי יין זה לעולם וכו', וכן על מנת שלא תנשאי לפלוני שלא הותרה בו מעולם. ולכאורה אין ההשוואות האילו כתובות בר"מ כלל, אלא הן סברות של הרשב"א. אבל ברור שהרשב"א גרס גם בהי"ב שם: הרי זה גיטך על מנת שלא תנשאי לפלוני אינו גט, הא למה זה דומה לאומר לה הרי זה גיטך על מנת שלא תשתי יין <b>זה</b> לעולם, או שלא תלכי לבית אביך לעולם וכו'. ואעפ"י שבכל הדפוסים שראיתי,<sup class="footnote-marker">70</sup><i class="footnote">ד' דומי, קושטא, וויניציאה רפ"ד ושלאחריהם.</i> וכן במובאה שבא"ח ח"ב, עמ' 157, חסרה כאן המלה "זה", אבל כ"ה (כלומר, יין זה) בכ"י האיטלקי ובכ"י תימן מספר 327, ובכ"י סאראיבה הנ"ל.<sup class="footnote-marker">71</sup><i class="footnote">אעפ"י שבכ"י סאראיבה חסרה המלה "זה" בהלכה י"א בין ביין ובין בבשר. ובכ"י רבינוביץ על קלף ישנה השמטה בהלכה זו.</i> וכן בתשובת ר"י בר' נתן הנביא (תשובות הכמי פרובינציא, הוצ' הר"א סופר, עמ' 188): שלא כדעת הרמב"ם ז"ל שהוא פסק לאיסורא בע"מ שלא תינשאי, ולא נודע לי דעתו בזה, <b>ובמה שמדמהו ללא תשתי יין זה לעולם</b>. הרי לך שגירסא זו ("יין זה") בהי"ב מקויימת ע"י כי"י וראשונים. ועיין מ"ש בתוספת בכורים כאן באריכות, אבל לפי פשוטו נראה שהר"מ לא השגיח בתוספתא שלנו.<sup class="footnote-marker">72</sup><i class="footnote">ברשב"א הנ"ל כתב בסוף דבריו: וכן נמי ביין זה, כיון שהוא מצוי לאבד הרי זו מגורשת, והיינו נמי דבתוספתא לא קתני ע"מ שלא תכנסי לבית זה, נפל הבית הרי זו מגורשת (כלומר, משום שבית אינו מצוי ליפול "כיון שעכשיו בשעת תנאו אינו מצוי לינפל ולישרף לא קריא ביה כריתות". כלשון הרשב"א לעיל שם), אבל כותל כיון שהוא מצוי ליפול ואילן ליקצץ קתני שאם נפל הכותל, או נקצץ האילן הרי זה גט. ומ"ש רבינו שבית אינו מצוי ליפול, עיין מ"ש בחידושיו לב"מ ס"ד ב', ד"ה המלוה, ובתוספות שם, ד"ה ולא ישכור, ובשאר ראשונים שם, ואינו עניין לכאן, עיי"ש.</i> ועל יתר דברי הרשב"א שם, עיין מ"ש בתוספת ראשונים ח"ב, עמ' 77 ואילך, ובהערות לוי"ר הוצ' ר"מ מרגליות, עמ' תת"פ ואילך.
<small>69-70.</small> <b>על מנת שתעלי באילן זה, ושתעלי בכותל זה, נקצץ האילן, ונפל הכותל, אינו גט. </b>ובמאירי כתובות ב' ב', עמ' 12, כתב: "ומכל מקום במה שכתבנו שאף בגיטין לא הופקעה טענת אונס אלא מתקנת צנועות ופרוצות, יש מקון עיון שהרי מצינו כן אף בדבר שאין בו מקום לצנועות ופרוצות, כמו שאמרו בתוספתא הרי זה גיטך על מנת שתעלי לאילן, או בכותל, ונקצץ האילן, או נפל הכותל, אין זה גט, וזו אין בה מקום לצנועות ופרוצות. ואיפשר שלא חלקו חכמים בגיטין, ולדעתי יש לחלק בין תנאי שאעשה ללא אעשה, שכל שהתנה אם לא אעשה, אם לא באתי, וכיוצא באלו, אחר שהיה הוא רוצה לעשות ואונס עכבו הרי הוא כמי שעשאו, אבל כשהתנאי כשאעשה, אם עשאו נתקיים המעשה, ואם לא עשאו, לא נתקיים אע"פ שאונס עכבו. והדברים נראין".<br>ובמאירי כאן ע"ד א', עמ' 263 (הוצ' שלישית, עמ' 275) וכן להלן שם ע"ה ב', עמ' 268 (הוצ' שלישית, עמ' 281) הביא את התוספתא שלנו לקיים את פסקו שאין הלכה כר' שמעון בן גמליאל הסובר שכל עכבה בתנאי שאינה הימנה אינו פוסל את הגט, והרי בנידון שלפנינו יש כאן אונס, ואין העכבה ממנה, ולמה אין אנו רואים בה כאילו נתקיים התנאי. ועיין מ"ש לעיל שורה 42–44, ד"ה ולעיל.<br>ובתשובת ר' יהודה בר' נתן הנביא (תשובות חכמי פרובינציא, הוצ' ר"א סופר, עמ' 190 ואילך) הביא את התוספתא שלנו, וכתב שאם קצצו הבעל הרי בוודאי ובוודאי גט הוא לשיטת רשב"ג, והרי כמה מן הראשונים פוסקים כרשב"ג. ועיין בח"ד.

Halakhah 12

<small>70-71.</small> <b>על מנת שלא תפרחי באויר, על מנת שלא תעברי את הים הגדול ברגליך, הרי זה גט. </b>כלומר, משום שהללו דברים בטלים בעלמא הם. ויתכן שאף כאן תפסו דוגמא ממה שקרה, ואדם גירש אשתו חולה בעלת הזיות, והוא אמר בשעת מסירת הגט ה"ז גיטך על מנת שלא תפרחי באויר וכו', אנו מקבלים את הדברים כפשוטם, והיא מגורשת, ואפילו אם נאמר שהתנאי צריך להתקיים בפועל ולא בכח, הרי כאן ידע הבעל מתחילה שלא תוכל לעבור על תנאו, והיא מגורשת מיד, ובזה אף החולק על ר' יהודה בן תימא (עיין להלן) מודה. ובבא זו ליתא בבבלי פ"ד א', אבל ישנה בירושלמי, נזיר פ"ב ה"ג, נ"ב ע"א: הרי זה גיטיך על מנת שלא תפרחי וכו' (כלפנינו).<br>ובמאירי ע"ד א', עמ' 263 (הוצ' שלישית, עמ' 275): ובתוספתא אמרו הרי זה גיטיך על מנת שלא תפרחי באויר, על מנת שלא תעלי לרקיע, הרי זה גט. ויש מפרשים בזו שאפילו אמר על מנת שלא תפרחי בתוך שלשים יום, נשאת לאלתר.
<small>71-72.</small> <b>על מנת שתפרחי באויר, ועל מנת שתעברי הים הגדול ברגליך, אינו גט. </b>וכ"ה בירושלמי נזיר פ"ב הנ"ל. ועיין מ"ש להלן שורה 74–76, ד"ה ויש, בשם הרמב"ן והרשב"א. ובבבלי פ"ד א': ת"ר הרי זה גיטך <b>על מנת שתעלי לרקיע</b>, ע"מ שתרדי לתהום, על מנת שתבלעי קנה של ד' אמות, על מנת שתביאי לי קנה בן מאה אמה, על מנת שתעברי בים הגדול ברגליך, אינו גט. ובשלשה כתי"י (עיין בשנו"ס אצל רמ"ש פלדבלום) גורס: אם נתקיים התנאי הרי זה גט, ואם לאו אין זה גט. וכ"ה (כלומר, אם נתקיים וכו') גם בה"ג ה' גיטין ד"ו ע"ז ע"ד, ד"ב, עמ' 320, ובבבלי ב"מ צ"ד א' (בשינויים בנוסח התנאי).<br>ונראה שאף כאן יתכן פירושו כמו ברישא, שהאשה היא בעלת הזיות ואמר לה בשעת מסירת הגט על מנת שתפרחי באויר וכו', כלומר, על מנת שתקיימי את חלומותיך, ולדעת הת"ק אנו מקבלים את דבריו כפשוטם, שכוונתו לומר, אם תוכלי לקיים את התנאי תהא מגורשת, ואינה מגורשת עד שיתקיים התנאי.<sup class="footnote-marker">73</sup><i class="footnote">עיין בלשון הירושלמי בטעם ר"י בן תימא שהבאנו להלן בפנים, ד"ה ר' יהודה.</i> ואין כאן בברייתא אלא מליצה בעלמא.<sup class="footnote-marker">74</sup><i class="footnote">ועיין מ"ש להלן הערה 75.</i> ועיין בתוספות כאן פ"ד א', ד"ה על מנת שתעלי.
<small>72-73.</small> <b>ר' יהודה בן תימא או' בזה גט. </b>וכ"ה בד. ובכי"ע ובבבלי הנ"ל: כזה (חילוף רגיל מאד) גט. ובירושלמי הנ"ל: ר' יהודה בן תימא אומר גט. אמר ר' זעירא תדע לך שעילה היה רוצה לגרשה<sup class="footnote-marker">75</sup><i class="footnote">לפי הלשון שלהלן בסמוך משמע שר' זעירא מפרש את דברי הת"ק ולא את דברי ר"י בן תימא שטעמו נתפרש אח"כ. ואפשר שצ"ל: ללגרשה (-לא לגרשה, עיין מ"ש לעיל פ"ב, הערה 64, ולעיל ח"ו, עמ' 166), כלומר, שבאמת רצה שלא לגרשה וחיפש עילה לבטל את הגט, ותלאה בחלומותיה שאינם קיימים במציאות.</i> שתלאה בדברי' שאינה יכולה לעמוד. מה טעמא דר' יודה בן תימא, מכיון שתלאה בדברים שאינה יכולה לעמוד, כמי שנתקיים התנאי בגט. 
<small>73-74.</small> <b>כלל אמ' ר' יהודה בן תימא, כל תניי שאי איפשר לה לעשות והתנה וכו'. </b>ירושלמי ב"מ ספ"ז י"א ע"ג, בבלי כאן וב"מ הנ"ל. ועיין במשנת ב"מ ספ"ז. והביאה בשם התוספתא בחי' הרשב"א פ"ד ב', וכ"ה בליקוטין הנ"ל.<sup class="footnote-marker">76</sup><i class="footnote">עיין לעיל פ"א, הערה 5.</i> ועיין מ"ש מהרי"ן אפשטין במבוא לנוה"מ, עמ' 1214 ואילך, על סוגיית הבבלי, עיי"ש היטב. 
<small>74-76.</small> <b>בין שאמ' בפה, ובין שאמ' בשטר. כללו של דבר, כל תניי המתקיים בפה מתקיים בשטר, כל תניי שאין מתקיים בפה, אין מתקיים בשטר. </b>ירושלמי ב"מ הנ"ל כהמשך הברייתא שלנו. ובבבלי פ"ד ב': ת"ר כל התנאין פוסלין בגט דברי רבי, וחכמים אומרים כל שפוסל על פה פוסל בכתב, וכל שאינו פוסל על פה אינו פוסל בכתב. חוץ שפוסל על פה פוסל בכתב, על מנת שאינו פוסל על פה אינו פוסל בכתב. ונחלקו בפירושו רש"י ור"י (תוספות פ"ד ב', ד"ה כל). לרש"י סובר רבי שכל התנאין שכתבם בגט פוסלין, ואפילו נתקיימו (גזירה משום "חוץ מפלוני"), וחכמים חולקים וסוברים שתנאי על מנת אינו פוסל בכתב, הואיל ואינו פוסל על פה בשעת מסירת הגט. ור"י סובר שאם נתקיים התנאי לכ"ע הגט כשר, אלא המחלוקת היא בלא נתקיים התנאי אלא שהבעל מחקו לפני המסירה, ורבי גזר על מנת אטו חוץ, והרי אמרו במשנתנו פ"ט מ"א: כתבו בתוכו אע"פ שחזר ומחקו פסול. ועיין בבעל המאור ובהשגות הראב"ד ובחי' הרמב"ן שם שבארו לשיטתם את דברי רב ספרא (לעיל בבבלי) ומחלוקת ר' זירא ורבא להלן בבבלי שם.<br>ובעל המאור העיר על הירושלמי פ"ג ה"א, מ"ד ע"ד: ותני כן כל התנאין פוסלין בגט דברי רבי, וחכמים אומרים את שהוא פוסל בפה פוסל בכתב, ואת שאינו פוסל בפה אינו פסול בכתב, הרי את מותרת לכל אדם חוץ מפלוני, הואיל והוא פוסל בפה פוסל בכתב, הרי זה גיטך על מנת שתתני לי מאתים זוז, הואיל ואינו פוסל בפה אינו פוסל בכתב. א"ר יודן מה פליגין בשביטל תנאו, אבל אם לא ביטל תנאו אף רבי מודה וכו'. ובמלחמות להרמב"ן הביא את כל סוגיית הירושלמי ובארו.<br>ויש שחשבו שהברייתא שלנו כאן הם הם דברי החכמים שבבבלי ובירושלמי הנ"ל. וכן כתב הרמב"ן בחידושיו פ"ד ב': ויש טועים ומקשים מדתני' בתוספת' זה הכלל כל התנאי המתקיי' בפה מתקיים בשטר, וכל תנאי שאינו מתקיי' בפה אינו מתקיים בשטר, ולא דייקי דהכי תני ברישא על מנת שתעלי לרקיע (כגירסת הברייתא שבבבלי) אינו אלא כמפליגה בדברים, בין שאמר בפה בין שאמר בכתב, זה הכלל וכו', כלומר אע"פ שכתב על מנת שתעלי לרקיע בגט אינו אלא כמפליגה בדברים, ואפילו לפני התורף, דלא תנאי הוא כלל, וליכא למיגזר ביה אטו חוץ. וכ"ה גם בחי' הרשב"א שם (ואף הוא העתיק בשם התוספתא ברישא: על מנת שתעלי לרקיע).<br>ולפי הסדר בכי"ע (וכן היה הסדר גם בליקוטין הנ"ל)<sup class="footnote-marker">77</sup><i class="footnote">עיין לעיל פ"א, הערה 5.</i> באה בסמוך אחרי הברייתא שלנו: כפר עותני בגליל וכו', וכבר העירונו לעיל שורה 50–52, שכן מוכח גם מן הירושלמי ב"מ ספ"ז הנ"ל.

Chapter 6



Halakhah 1

<small>1-2.</small> <b>ר' ליעזר או' אפי' קרוב לה מיל, ובא כלב ונטלו אינה מגורשת, ואם לאו, מגורשת. </b>וכ"ה ("מיל") בד. ובמשנ' פ"ח מ"ב: היתה עומדת ברשות הרבים וזרקו לה, קרוב לה מגורשת, קרוב לו אינה מגורשת. ונחלקו בירושלמי פ"ח ה"ב, מ"ט ע"ב, בפירוש "קרוב", רב אמר שהכוונה לד' אמות, ולר' יוחנן בשם ר' ינאי הכוונה לפישוט ידים, כלומר כל שיכולה (או שיכול) לפשוט את היד וליטלו.<sup class="footnote-marker">1</sup><i class="footnote">והיינו כדי שתשוח ותטלנו, כשמואל בבבלי ע"ח ב'. ועיין ירושלמי פ"ו ה"ב, מ"ח ע"א.</i> וכן סובר רב בבבלי ע"ח א' כשיטתו בירושלמי. אבל ר' יוחנן אמר שם (ע"ח ב'): קרוב לה שנינו, אפילו מאה אמה, וקרוב לו שנינו, אפילו מאה אמה, ומפרש ר"ש בר אבא בשם ר' יוחנן<sup class="footnote-marker">2</sup><i class="footnote">עיין בשי"ק בירושלמי פ"ח ה"ב, ד"ה שמואל.</i> שהעיקר הוא מי יכול לשומרו, אם הוא יכול לשומרו ולא היא, זהו קרוב לו, ואם להפך, זהו קרוב לה. ואמרו שם: תניא נמי הכי ר' <b>אליעזר</b> אומר כל שהוא קרוב לה מלו, ובא כלב ונטלו, אינה מגורשת וכו' כל שהוא קרוב לה מלו, ואילו בא כלב ונטלו והוא יכול לשומרו, והיא אינה יכולה לשומרו, אינה מגורשת. והנה הגירסא שלפנינו בתוספתא מגומגמת מאד, ואם ר' ליעזר רוצה לומר שקרוב לה אפילו מיל מגורשת אם היא יכולה לשומרו, היה צריך לומר: קרוב לה אפילו מיל. אם בא כלב וכו'. ולפיכך ברור שהגירסא שלפנינו משובשת.<br>ובכי"ע: ר' <b>אלעזר</b> אומ' אפילו קרוב לה מלו, ובא כלב ונטלו, אינה מגורשת. וכן בליקוטין הנ"ל:<sup class="footnote-marker">3</sup><i class="footnote">עיין לעיל פ"א, הערה 5.</i> ר' <b>אלעזר</b> אמ' אפי' קרו' לה מלו (לה) ובא כלב ונטלו וכו'.<sup class="footnote-marker">4</sup><i class="footnote">ואף שם חסר "ואם לאו אינה מגורשת".</i> וכ"ה הגירסא בירושלמי הנ"ל<sup class="footnote-marker">5</sup><i class="footnote">כגירסת ס' התרומה סי' קכ"ד וסייעתו, הרשב"א ע"ח ב' והרא"ש פ"ח סי' ו'.</i> ובבבלי שהעתקנו לעיל. ולפני הסופרים של כי"ו וד היה כתוב אפילו קרוב לה מיל',<sup class="footnote-marker">6</sup><i class="footnote">-מילו, בכתיב מלא, כרגיל בכי"י, עיין מ"ש מהרי"ן אפשטין במבוא לנוה"מ, עמ' 1218 ואילך.</i> והשמיטו בטעות את סימן הקיצור.<br>ואשר לשם התנא הרי בד מפורש: ר' אליעזר, ואף "ר' ליעזר" שבכי"ו הוא ר' אליעזר. וכן במ"מ פ"א מה' גירושין הכ"ז קורא לפרק זה א"ר ר' <b>אליעזר</b>. וכ"ה בבבלי הנ"ל. אבל בירושלמי הנ"ל: תני ר' לעזר (=אלעזר) וכו'. וכן מעתיקים בשם הירושלמי (ר' אלעזר) בס' התרומה (בד' ראשון) סי' קכ"ד וסייעתו, הרשב"א ע"ח ב' והרא"ש פ"ח סי' ו'.
<small>2-3.</small> <b>הוא היה מבפנים והיא מבחוץ, וזרקו לה, כיון שיצא מאסקופא לחוץ הרי זו מגורשת. הוא היה מבחוץ וכו'. </b>במשנתנו פ"ח מ"ג: היתה עומדת על ראש הגג, וזרקו לה, כיון שהגיע לאויר הגג הרי זו מגורשת. הוא מלמעלה והיא מלמטה, וזרקו לה, כיון שיצא מרשות הגג נמחק, או נשרף, הרי זו מגורשת. וכן הוא להלן שורה 9 ואילך. ואף כאן אם הוא היה בבית והיא בחצר וכו', או שהוא היה בחצר והיא בבית, כיוון שהגיע הגט לאויר רשותה שהיא עומדת בו, מגורשת. ועיין בפירוש הירושלמי והבבלי למשנתנו הנ"ל. 
<small>4-5.</small> <b>שמצאתו מאחריו, והרי הוא גיט', ואחר כך אמר לה הוא גיטיך, ר' או' גט וכו'. </b>כ"ה בד, וכע"ז בכי"ע ובליקוטין. ובכי"ו נשמט מ"ואחר" עד "גיטיך". ובבבלי ע"ח א': או <b>ששלפתו</b> מאחוריו, קראתו והרי הוא גיטה, אינו גט עד שיאמר לה הא גיטך דברי רבי וכו'. והבבלי מדייק מן הלשון "ששלפתו", שהכוונה היא שהגט היה דבוק במתניו בחוזק, וצמצם את מתניו ונתרפה ההידוק, והוי ליה כאילו הוא נתן לה את הגט, ולא שנטלה בעצמה,<sup class="footnote-marker">7</sup><i class="footnote">כפירוש הר"ח, עיין בליקוטי פר"ח באוה"ג, עמ' 50. ועיין ברא"ש פ"ח סי' ה' ובק"נ שם.</i> שאם לא כן דינו כטלי גיטך מעל גבי קרקע. ועיין בשו"ע אה"ע סי' קל"ח סעיף א' ובנו"כ שם.<br>והנה גם במשנתנו (פ"ח מ"ב) הגירסא היא: או <b>שמצאתו</b> מאחוריו, קוראה והרי הוא גיטה, אינו גט עד שיאמר לה הא גיטך. ומשנתנו כרבי כאן, אלא שאם מצאתו מאחוריו אינו מועיל אפילו אם אמר לה אח"כ "הא גיטך" עד דעדק לה מתניו ושלפה את הגט. אבל בירושלמי פ"ח ה"ב, מ"ט ע"ב, פירשו את הדיבור "עד שיאמר הא גיטך" עד שיאמר לה מתחילה, בשעת נתינת הגט, ואם לא אמר לה הא גיטך בשעת נתינת הגט (ולפי הבבלי נ"ה א' אף לעדים לא אמר כן) הרי הגט אינו גט, ומשום כך אמרו שם "דר' שמעון בן אלעזר היא", כלומר, משנתנו היא כר"ש בן אלעזר דווקא.<sup class="footnote-marker">8</sup><i class="footnote">ואף שדברי רבי לא הובאו בירושלמי. אבל מתוך כמה סוגיות בירושלמי מוכח שידעו שיש חולקים על ר"ש בן אלעזר, עיין מ"ש להלן בסמוך בפנים, ד"ה ר' שמעון בן אלעזר.</i> ולפ"ז לשיטת החולק על רשב"א הגט הוא גט, אם אמר לה אח"כ הרי זה גיטך, ולא מצאו שום קושי בהלכה "או שמצאתו מאחוריו", וכנראה שלשיטת הירושלמי אם הגט בא לידה מגופו, והוא אומר לה אח"כ הרי זה גיטך דינו כאילו מסר לה את הגט בידה (לשיטת רבי). ולפי הבבלי דינו כטלי גיטך מעל גבי קרקע, ואין כאן נתינה כלל. ועיין בפיה"מ להר"מ למשנתנו. ועיין בספרי כי תצא פיס' רס"ט, הוצ' ר"א פינקלשטין, עמ' 290, ובשנו"ס שם, והביאו הרמב"ן במלחמות פ"ח סי' תקמ"ג ובחידושיו ע"ח א', ופירש שכל שלא אמר לה הא גיטך (ואינם עסוקים באותו עניין), אינו בכלל "ושלחה". ועיין ר"מ פ"א מה' גירושין ה"ט. ועיין מ"ש בס' עצי ארזים סי' כ"ז ס"ק י"ב.<br>אבל בכי"ע כאן: או שמצאתו <b>מאחוריה</b> וקורא והרי הוא גיטה, ואחר כך אמר לה הא גיטך, ר' אומ' גט וכו'. וכע"ז גם בליקוטין הנ"ל (אלא ששם: מאחריה), וכן הגיה הגר"א מדעתו. ומסתבר שבליקוטין הביאו תוספתא זו שאין בה לכאורה שום חידוש רק משום הגירסא "מאחוריה". והדין דין אמת ואם מצאה את הגט מאחוריה אינה מגורשת, ודינה כישנה, עיין ברשב"א, ברא"ש ובר"ן בסוגיין.
<small>5-6.</small> <b>ר' שמעון בן לעזר אומ' אינו גט, עד שיאמר לה בשעת מתנה הוא גיטיך. </b>וכ"ה בירושלמי כאן למשנתנו פ"ה ה"ב, מ"ט ע"ב, פ"א ה"א, מ"ג ע"ב, פ"ט ה"א, נ' ע"ב. ולפיכך פירשו גם במשנתנו פ"ח מ"ב הנ"ל "עד שיאמר לה" כלומר עד שיאמר לה בשעת מתנה, בשעת נתינה הראשונה, והעמידוה כר' שמעון בן אלעזר. ולפיכך פסקו שם (פ"ט) הלכה כמותו, וכן נהגו בא"י, עיין מ"ש בתרביץ ש"א ס"ב (טבת תר"ץ), עמ' 138 ואילך.<br>אבל בבבלי (ע"ה א', פ"ד ב') הגירסא היא בדבריו: אינו גט, עד שיטלנו הימנה ויחזור ויתננו לה, ויאמר לה הא גיטך, ואינה דומה כלל ללשון שבמשנתנו, ולפיכך פירשו שם שמשנתנו כרבי ו"עד שיאמר לה" פירושו שיאמר לה עכשיו כשהגט בידה. ועיין לעיל פ"ה, שורה 31–32, ד"ה כיצד, ומ"ש לעיל שם, שורה 30–31, ד"ה ונחלקו.
<small>6-7.</small> <b>נתנו בידה והיא ישינה וכו'. </b>בבלי ע"ח א' הנ"ל. ועיין במשנתנו הנ"ל. 
<small>8-9.</small> <b>עד שיאמר לה בשעת מתנה הוא גיטיך. </b>והסיגנון הוא כמו ברישא כאן, אבל בבבלי אף בסיפא הגירסא היא: עד שיטלנו הימנה ויחזור ויתננו לה, ויאמר לה וכו'. ואעפ"י שהדין דין אחד הוא, יש כאן הבדל לעניין פירוש המשנה, עיין מ"ש לעיל בסמוך, ד"ה ר' שמעון בן לעזר. 

Halakhah 2

<small>9.</small> <b>[היתה עומד' על ראש הגג] וכו'. </b>הוספתי ע"פ ד וכי"ע, והיא משנתנו פ"ח מ"ג כצורתה, ולא הוסיפה עליה התוספתא כלום. 
<small>11-13.</small> <b>הרי זה גיטיך, ונטלתו מידו והוטילתו לים, או לנהר, וחזר ואמ' לה שטר פסול הוא, נייר חלק הוא, לא כל הימנו לאוסרה. </b>ירושלמי פ"א ה"א, מ"ג ע"ב, בבלי י"ט ע"ב. והעמידוה בבבלי שם שעדי מסירה קראו את הגט מתחילה, אלא שאח"כ וכו'. והירוש' סובר שבגט חתום א"צ בעדי מסירה, עיין מ"ש לעיל, עמ' 809. ובירושלמי הנ"ל מסופר: כהדא חיננא בריה דרבי אסי הוה מיסן,<sup class="footnote-marker">9</sup><i class="footnote">צ"ל: גויסן, פזיז, עיין מ"ש בתרביץ ש"ב, עמ' 106. ובבאורי לה' הירושלמי להר"מ, עמ' כ"ו. הערות 48–49.</i> וזרק גיטא לאיתתיה, אמר לה הרי גיטך, צווחת ועלון מגירתה, חטפיה מינה ויהב לה נייר חלק, אתא עובדא קומי רבנין וחשון וכו', ואית דבעי מימר אם (צ"ל: את) אמ' גט כשר היה, וכיוון דצווחת ועלון מגירתה, חטפיה מינה ויהב לה נייר חלק. ונ"ל שצ"ל ברישא: ועלון מגירתה חטפ[ינ]יה (כלומר, השכינות) מינה, והיידי ליה<sup class="footnote-marker">10</sup><i class="footnote">כלומר, והרי הוא, עיין מ"ש בתרביץ ש"ב, עמ' 112 ואילך.</i> נייר חלק, אתא עובדא וכו'.<br>וכאן הואיל ומתגרשת בעל כרחה, אפילו נטלתו בכעס, ומיד הטילתו לים, מגורשת, מה שאין כן בקידושין, עיין מ"ש להלן קידושין פ"ב ה"ח, שו' 43–44, ד"ה התקדשי.

Halakhah 3

<small>13-14.</small> <b>בית הלל אומ' אין אדם פוטר את אשתו בגט ישן, שלא יהא גיטה גדול מבנה. </b>להלן עדיות פ"ב ה"ד (גם בכי"ע, אבל כאן בכי"ע משובש). ובמשנתנו כאן פ"ח מ"ד ועדיות פ"ד מ"ז: בית שמאי אומרים פוטר אדם את אשתו בגט ישן, ובית הלל אוסרין, ואיזהו גט ישן, כל שנתייחד עמו אחר שכתבו לה. והוסיפה כאן התוספתא את הטעם לאיסור. וכ"ה בסתם הבבלי ע"ט ב'. ועיין בתוספות שם, ד"ה ב"ש, שהעירו לירושלמי כאן פ"ח הי"א, מ"ט רע"ד. ואף בירושלמי לא נתנו טעם אלא לדברי ב"ש, אבל לדברי ב"ה עדיין אנו זקוקים לטעם התוספתא. 
<small>14-15.</small> <b>כתב לשם הפרכין, לשם הורכיינות, או שהיה שם שני מלכים עומדים, וכתב לשם אחד מהן, כשר. </b>וכ"ה בד, אלא ששם: לשם הורכינוס. ובכי"ע: לשום היפרכין, ולשום היפרכיות, או שהיו מלכים עומדין וכו'. ולהלן בתוספתא עדיות פ"ב ה"ד: כתב לשם הפרכין, לשם ארכיות, או שהיו שני וכו'. וכ"ה בד. ובכי"ע שם: לשום הפרכין, לשום הארכינות, או שהיו <b>שני</b> מלכים עומדין וכו'. ובליקוטין הנ"ל: "כת' לשם הפרכי' וכו' כשר". וברשב"א כאן ע"ט ב': תוס' כתב לשם איפרכין, לשם הורכינות, או שהיו ב' מלכין עומדין, וכת' לשם אח' מהן, כשר. ובמגיד משנה פ"א מה' גירושין הכ"ז:<sup class="footnote-marker">11</sup><i class="footnote">בד"ו ש"י. בד"ק ובד"ו רפ"ד חסר פירוש המ"מ על שני הפרקים הראשונים ועל חלק מפרק שלישי מה' גירושין. והפירוש אינו מבעל המגיד משנה, עיין מ"ש רי"ש שפיגל ב"קרית ספר" תמ"ו, אלול תשל"א, עמ' 561 ואילך. ועיי"ש, עמ' 563, מה שהוסיף על דבריי בתס"ר ח"ב, עמ' 219. ומה שהוסיף נמצא הכל אצלי במקומו שם.</i> ובתוספו' דגיטין פרק הזורק אמ' ר' אליעזר<sup class="footnote-marker">12</sup><i class="footnote">הרב נתן את שם הפרק של המשנה על הפרק של התוספתא, וכן מצוי בראשונים, עיין להלן הערה 19.</i> כתב לשם הפרכיו', או שהיו <b>בני</b> מלכים עומדי', וכתב לשם אחד מהם, כשר. ועיין בח"ד.<br>והברייתא נסמכה למשנתנו פ"ח מ"ה: כתב לשום מלכות שאינה הוגנת וכו'. ועיין בבלי שם פ' ב'. ועיין מ"ש עליה להלן פ"ז שורה 24–25, ד"ה אבל.<br>והנה המניין הרגיל בזמן המשנה בא"י היה למניין שנות המלך.<sup class="footnote-marker">13</sup><i class="footnote">עיין במשנתנו פ"ח מ"ה ובמשנת ר"ה רפ"א ובירושלמי ובבבלי שם. ועיין מ"ש לעיל ח"ה, עמ' 1017. ועיין שה"ש זוטא פ"א ו' (אגדת שה"ש, הוצ' שכטר, עמ' 16, ועמ' 58).</i> ובא"י כתבו לפעמים בשטרות לפי שלשה מניינים ביחד: לפי שנות הקיסר, הקונסולים (ύπατοι) והאיפרכיה (ἐπαρχεία, למניין המיוחד של הפרובינקיא), ופעמים לפי הקונסולים והאיפרכיא גרידא, עיין בתעודות שפרסם פולוצקי בספר סוקניק (ספר א"י ח"ח), עמ' 46 ואילך, מזמן אדריינוס קיסר.<sup class="footnote-marker">14</sup><i class="footnote">ובארמית: על <b>הפטות </b>סבסטס ועל מנין <b>הפרכיה </b>דא וכו' (לפי יגאל ידין, בספרו "החיפושים אחר בר כוכבא", תל-אביב 1971, עמ' 230). ועיין בשטר של דורא אוירופוס מספר 28 (עיין להלן הערה 43). ונראה שאין הבדל בין "הורכיינוס" (ושנו"ס של מלה זו) לבין "היפטיא". וכן בבבלי ב"ב קס"ד ב': ההוא שטרא דהוה כתב ביה בשנת פלוני <b>ארכן </b>וכו', שנה ראשונה קורין לו <b>ארכון </b>וכו'. ומתוך התוכן שם מוכח שהכוונה להיפטוס (לקונסול), שבמזרח קראו לו גם "ארכון", עיין מ"ש קרויס בספרו Monumenta Talmudica, עמ' 34, הערה 5.</i> ולפעמים מנו בארץ לפי מניין האיפרכיא גרידא,<sup class="footnote-marker">15</sup><i class="footnote">בגט של מצרא, לפי הספר Les Grottes וכו' (עיין להלן הערה 39) ח"ב, עמ' 105, ועוד.</i> ועיין ב־ Transactions of the American Philological Association חס"ט (1938), סוף עמ' 119, ובבאורים שם, עמ' 131, ובהערות שם. ושם הנדון הוא בחוזה של גט נוצרי בנגב מן המאה השביעית לספירה הרגילה.<br>ובתקופת המשנה היו זמנים שמלכו שני מלכים יחד, כגון מרקוס אוריליאוס אנטונינוס ולוקיאוס אווריליאוס ווירוס (161–169), ובייחוד אב ובנו, כגון מרקוס הנ"ל ובנו קומודוס (177–180) ואח"כ סיפטימיוס אסוירוס ובנו קרקלוס (198–208), ואח"כ צורף גם בנו גיטה (208–211), ופוסקת התוספתא שאם מנה לאחד מהם הגט כשר.<sup class="footnote-marker">16</sup><i class="footnote">בכל השטרות של הפפירוסים שראיתי לא מצאתי שימנו רק לאחד מהם, אבל מסתבר שבמזרח לא הקפידו על כך אם מנו לאחד מהם, כל זמן שלא הגיעה השמועה שעמדו שנים.</i> והשוה גירסת הרב המגיד לעיל, סד"ה כתב: או שהיו <b>בני</b> מלכים עומדים וכו'.<br>ושמא הכוונה למלך שהומלך בשעה שהראשון היה עדיין חי, ומנה לאחד מהם, עיין מ"ש Dio Cassius בספר ס"ו, י"ז.
<small>15-16.</small> <b>לשם אבי אביו, כשר, לשם אבי משפחה, פסול. אם היו נקראין על שמו, כשר. </b>להלן עדיות פ"ב ה"ד הנ"ל. והתוספתא הובאה בהי' הרמב"ן ל"ד ב', סד"ה מתניתין, ובליקוטין הנ"ל.<sup class="footnote-marker">17</sup><i class="footnote">עיין לעיל פ"א, הערה 5.</i> ובמשנתנו פ"ט מ"ח: איש פלוני עד כשר וכו', ולא כתב עד כשר, וכך היו נקיי הדעת שבירושלים עושים. כתב חניכתו וחניכתה כשר. אבל בכמה נוסחאות (עיין בשינויי גירסאות של פלדבלום במקומו) הגירסא היא: כתב חניכתו וחניכתה כשר, כך היו נקיי (או בקיי, בקיאי) הדעת בירושלים עושים. ועיין בתוספות פ"ח א', ד"ה וכך, ובאוה"ג סוף עמ' 249. ובה"ג ה' גיטין, ד"ו פ' ע"ג (אלא שהסיגנון שם מגומגם), ד"ב, עמ' 355, הסדר במשנה הוא כלפנינו.<br>ובברייתא בבבלי שם פ"ח א': ת"ר חניכת אבות בגיטין עד י' דורות, ר' שמעון בן אלעזר אומר ג' דורות כשר, מכאן ואילך פסול, כמאן אזלא הא דא"ר חנינא כתב חניכת אבות בגיטין עד ג' דורות, כמאן כר"ש בן אלעזר. ולפירש"י וסייעתו היא החניכה שבמשנתנו היא חניכות אבות שבברייתא, והכוונה שכתב שמו ביחד עם חניכתו, עם השם לוואי שלו. ואף אנשי ירושלים היו כותבים לדוגמא פלוני בן קתרוס, או בן בייתוס, כלומר על שם כל המשפחה. ועיין בתוספות רי"ד פ' א' ובמאירי שם, עמ' 345 ואילך (הוצ' שלישית, עמ' 366). וכן הפירוש גם בתוספתא כאן, שאם כתב שמו ושם אבי אביו כשר, שכן היה דרכם להקרא גם על שם אבי האב, שהיה ראש המשפחה,<sup class="footnote-marker">18</sup><i class="footnote">וכן בפפירוס מאיליפנטינה (אצל קרלינג Brooklyn Aramaic Papyri, מספר 12, עמ' 270, שורה 3): לענני בר חגי בר משלם בר בסס, ולהלן שם: (15, עמ' 289): ספר זי כתב ענניה בר משלם. ומסתבר להניח (כדעתו של קרלינג) שהוא הוא אותו ענני בר חגי בר משלם. והעיר על כך ראובן ירון בספר Studi in onore di Edoardo Volterra ח"ו, עמ' 445, הערה 37.</i> יתר מכאן, <b>פסול</b>. אבל אם כתב לשם אבי המשפחה, אפילו יותר מג' דורות, וכולם נקראים על שמו (בית קתרוס, בית ביתוס) ביחד עם שמו הפרטי כשר, ואין כאן שינוי השם. אבל בשלטה"ג פ"ד בשם הריא"ז: לא כתב שם אביו אלא חניכת זקנו שהיה גדול המשפחה, ובני המשפחה נקראים על שמו, כשר, ובלבד שיכתוב שם המגרש וכו' ואין כותבין חניכות אלא עד שלשה דורות וכו'. ועיין מ"ש להלן, עמ' 913.<br>אבל כמה מן הראשונים חולקים על רש"י ומפרשים שהחניכה של משנתנו אינה החניכה של הברייתא, ומפרשים שכתב את חניכתו גרידא בלי שמו, עיין בתוספות פ"ח א', ד"ה וכך, ל"ד ב', ד"ה והוא, ומ"ש בתיו"ט למשנתנו, ד"ה נקיי.

Halakhah 4

<small>17-18.</small> <b>גר ששינה שמו בשם הגוים, כשר (וכן אתה אומר כשר), וכן אתה אומ' בגירה. </b>בד ובכי"ע: בגיורת, ולא מצאתי "בגירה" במ"א, ועיין מ"ש ב"ערכי", עמ' 109. וכ"ה ("בגיורת") ברמב"ן ל"ד ב' (סד"ה מתניתין) הנ"ל, בחי' הרשב"א ל"ד סע"ב, שו"ת שלו ח"א סי' תקנ"ו, שם סי' אלף קע"ו, תוספ' חכמי אנגליה ל"ד ב', עמ' 42, תוספות הרא"ש ל"ד ב', ד"ה והוא, עמ' קל"ג, בפסקיו פ"ד סי' ז', בשו"ת שלו כלל י"ז סי' י"א, סמ"ג עשין נ' ע"א, קל"א ע"א, מרדכי פ"ד סי' שס"ח, הגה"מ פ"ג מה' גירושין הי"ג, אות ח', ושו"ת הריב"ש סי' מ"ג. והראשונים הנ"ל דנים בעיקר בפסק ר"ת (על סמך התוספתא) ביחס למשומד שגירש בשמו היהודי, והביא ראייה מן התוספתא כאן שהגט כשר, וק"ו הוא מגר שגרש בשמו הראשון, בשמו של גיות.<br>ובס' הישר לר"ת נדה סי' רע"א, כ"ט ע"א (הוצ' רש"ש שלזינגר, עמ' 103), שם סי' תקצ"ט, ס"ט רע"ב, הוצ' מק"נ, עמ' 44, מחז"ו, סוף עמ' 779, ס' התרומה ה' גיטין סי' קכ"ח, שבה"ל ב"הסגלה" של רח"ז חסידה חס"ד, עמ' 186, פי' ר"י אלמנדרי על הרי"ף פ"ד (בסוגיין), נ"י שם, עמ' פ"ג מביאים רק את הרישא של הבבא שלנו, וכגירסא שלפנינו.<br>ובתוספות ל"ד ב', ד"ה והוא: והשיב ר"ת וכו', והביא ראיה מדאמר בתוספתא גר ששינה שמו לשם גוים, <b>וגירש בו</b> כשר. ולפי גירסא זו אנו יכולים לפרש ששינה את שמו לא בגט אלא לפני שגירש, דוגמת יהודים שבמדינת הים (עיין בבלי ל"ד ב'), ואח"כ גירש בשם השני שכבר נתחזק בו לפני כן. וכן רצה לפרש לפי גירסא זו בתשובות הרד"ך בית ד', ד"ה ואל יקשה, אבל העיר בעצמו (להלן שם, ד"ה ונראה) שלפי הגירסא שלנו, והיא גירסת כל הראשונים הנ"ל, קשה לפרש כן. אלא שכמה מן המפרשים סברו שהברייתות שלהלן עונות על פ"ד מ"ב (עיין בירושלמי ובבבלי למשנתנו שם, ועמדנו על כך להלן), וממילא אפשר לפרש שמדברים כאן במשנה שמו לפני שכתב את הגט, דוגמת משנתנו הנ"ל. ברם ברייתא זו, כפי שמוכח ממקומה בפרק שלנו, משלימה את משנתנו פ"ח מ"ה: שינה שמו ושמו וכו', והכוונה ששינה בגט. וכן בחי' הרשב"א ל"ד ב' הנ"ל: ועוד תניא בתוספתא בפ' הזורק<sup class="footnote-marker">19</sup><i class="footnote">עיין לעיל הערה 12.</i> <b>גבי שנה שמו ושמה</b>, גר ששנה שמו וכו'. והגירסא בתוספות הנ"ל אינה אלא תוספת פירוש לניסוח הקצר של התוספתא.<br>ובמאירי ל"ד ב', עמ' 139 (הוצ' שלישית, עמ' 145): ואף בתלמוד המערב אמרו גר ששינה שמו לשם גוים, מגרש בשם ישראל, אע"פ שחטא, ישראל הוא וכו'. וברור שיש כאן חסרון, וצ"ל: לשם גוים [כשר. ומכ"ש משומד] מגרש בשם ישראל וכו'. וכשיטת ר"ת הנ"ל. ומצוי הוא אצל רבינו שקורא "תלמוד המערב" למקורות שונים שאינם בבבלי.
<small>18.</small> <b>גיטין הבאין ממדינת הים וכו'. </b>חי' הרמב"ן ל"ד ב' הנ"ל, ירושלמי פ"א ה"א, מ"ג ע"ב, בבלי י"א ב'. ונתבארו הסוגיות בבבלי ובירושלמי לעיל פ"א שורה 32–33, ד"ה ובבבלי וד"ה והואיל. 

Halakhah 5

<small>19-21.</small> <b>יש לו שתי נשים, אחת ביהודה ואחת בגליל, ולו שני שמות, אחד ביהודה ואחד בגליל, גירש אשתו שביהודה בשמו שבגליל, ואשתו שבגליל בשמו שביהודה, פסול. </b>מתוך מקום הברייתא בפירקין ברור שהיא דבוקה למשנתנו פ"ח מ"ה: שינה שמו ושמו וכו', וכפי שראה הרשב"א בברייתא שלעיל, עיין מ"ש לעיל שורה 17–18, סד"ה ובתוספות. וכן מוכח מן הירושלמי בפ"ד ה"ב, מ"ה ע"ג, שהביא את הברייתא שלפנינו בפתיחה: <b>יותר מיכן אמרו</b>, היו לו שתי נשים אחת ביהודה ואחת בגליל וכו'. ודייק הר"ן (על הרי"ף פ"ד סי' תנ"ו) מלשון זו ("יותר מיכן") שהירושלמי חולק על הבבלי בפירוש משנת גיטין פ"ד מ"ב, בתקנת רבן גמליאל הזקן (או רבן שמעון בן גמליאל), שהרי לפי הבבלי היתה התקנה ביש לו שני שמות בשני מקומות, ומה שייך לומר על כך "יתר מיכן", והרי אף הברייתא בירושלמי מדברת באותם הדברים. אבל שאר הראשונים אינם רואים מחלוקת בין הירושלמי והבבלי בפירוש המשנה בפ"ד. ובאמת אין כלל צורך בכך, שהרי הברייתא שלנו שהובאה בתלמודים בפ"ד אינה אלא התוספתא שלנו והיא לא נשנית כלל על המשנה בפ"ד, אלא על המשנה בפ"ח הנ"ל, ושם מדברים ביש לו שם אחד ושינהו, שהוא פוסל את הגט,<sup class="footnote-marker">20</sup><i class="footnote">כלומר, מדאורייתא. וכן משמע מפשוטו של הירושלמי פ"ח ה"ה, מ"ט ע"ג: מפני הסכנה... חוץ משינה שמו ושמה. ועיי"ש פ"ט ה"ד, נ' ע"ב. וכן משמע מפיה"מ להר"מ במקומו ובחיבורו פ"ג מה' גירושין הי"ד, וכמו שהביא הרשב"א בחידושיו פ' ב', ד"ה ומודים, בשם "יש מי שפירש", וכ"ה בתוספות רי"ד שם. ומן הירושלמי כאן סייעתא לפירושם. אבל בתוספות פ' א', ד"ה שינה, ועוד, חולקים וסוברים שאף במשנתנו שם הוא פסול דרבנן, ומדברים בשיש להם שני שמות, אלא שבזו אף חכמים מודים לר"מ, כמפורש בגמרא שם.</i> ולפיכך אמרו בה "יתר מיכן", כלומר, אפילו לא שינה את השם, אלא כתב את שמו האמיתי שיש לו במקום כתיבת הגט, או נתינתו, ולא כתב את השם האחר שיש לו הגט, פסול.<br>והתוספתא שלנו הובאה בס' הישר לר"ת סי' תקצ"ט, ס"ט ע"ב, הוצ' מק"נ, עמ' 44, תוספות ל"ד ב', ד"ה והוא, ראבי"ה כת"י סי' תתקכ"ט וסי' תתקל"ט, חי' הרמב"ן ל"ד ב', ד"ה מתניתין, רשב"א שם, ד"ה עמד ר"ג, וחי' הר"ן שם. אבל בליקוטין הנ"ל<sup class="footnote-marker">21</sup><i class="footnote">עיין לעיל פ"א, הערה 5.</i> מעתיק: היו לו ב' נשי', אחת ביהוד' ואחת בגליל, ולא (צ"ל: ולו) ב' שמות, א' ביהוד' וא' בגליל, גירש אשתו שביהוד' בשמו שביהוד', ואות' שבגליל בשמו שבגליל, כשר. גירש את שביודא (=שביהודה) בשמו שבגליל, ואת שבגליל בשמו שביהוד', פסול. והרישא חסרה לפנינו בכל הנוסחאות, ואף הראשונים הנ"ל לא הביאוה, אבל הדין דין אמת. וכן אמרו בירושלמי (פ"ד ה"ב, מ"ה ע"ג) על הברייתא שלפנינו: מתניתא שהיה מיהודה וכתב לגרש בגליל, מגליל וכתב לגרש ביהודה, אבל היה מיהודה וכתב לגרש ביהודה, מגליל וכתב לגרש בגליל הרי זו מגורשת. כלומר, הואיל וכתב את השם שיש לו במקום הכתיבה והנתינה, אעפ"י שיש לו שם אחר במקום אחר מגורשת בדיעבד, עיין בירושלמי להלן שם. ועיין בס' הישר לר"ת סי' תקצ"ט הנ"ל.<br>ובבבלי ל"ד ב': היו לו שתי נשים אחת ביהודה ואחת בגליל, ולו שני שמות אחד ביהודה ואחד בגליל, וגירש את אשתו שביהודה בשמו שביהודה, ואת אשתו שבגליל בשמו שבגליל, אינה מגורשת, עד שיגרש את אשתו שביהודה בשמו שביהודה ושם דגליל עמו, ואת אשתו שבגליל בשמו שבגליל ושם דיהודה עמו. ובברייתא שבבבלי הפירוש הוא שגירש את אשתו שביהודה בגט שנכתב בגליל (ולא כפירוש בתוספתא שבליקוטין הנ"ל) ואת אשתו בגליל בגט שנכתב ביהודה. עיין בפירוש ר"ת בס' הישר סי' תקצ"ט, ובהוצ' מק"נ, עמ' 44, הנ"ל. ובמאירי שם ל"ד ב', עמ' 140 (הוצ' שלישית סוף עמ' 145), הביא את הברייתא שבבבלי כנוסח שלפנינו ופירשח אחרת, עיי"ש. ועיין בהשגות הראב"ד שברי"ף פ"ד על משנתנו (מ"ב). ובמאירי הוסיף אח"כ: ויש גורסין גירש אשתו שביהודה בשמו שבגליל, ופירושו אם הוא בגליל וגירש אשתו שביהודה בשמו שבגליל, שצריך שיכלול שם יהודה בוכל שום דאית לי, והכל עולה לעניין אחד.
<small>22-23.</small> <b>אמ' אני פלני שמיהודה עם השם שיש לי בגליל ונשוי אשה מגליל, או שהיה במקום אחר וכתב (למקום) לשם אחד מהן, כשר. </b>וכ"ה בד, אלא ששם: פלני <b>מיהודה</b> וכו' ונשוי <b>אני</b> אשה וכו'. וכן היתה הגירסא לפני הרמב"ן ל"ד ב' ובחי' הר"ן שם (נראה שהעתיק מחי' הרמב"ן), ונעמוד עליה להלן. והמלה "למקום" שהקפנו חסרה בכי"ע, בליקוטין, בתוספות, ברמב"ן, ברשב"א הנ"ל והיא ט"ס.<br>אבל בכי"ע ובליקוטין הנ"ל חסר "ונשוי אני אשה בגליל", וכן חסר בתוספות ל"ד ב' ובחי' הרשב"א שם הנ"ל. ולדעת התוספות הלכה שלנו דבוקה לסיפא של הבבא הקודמת, למגרש את אשתו שבגליל בשמו שביהודה, כלומר כשהוא ביהודה ושולח את הגט לגליל, והגט פסול מפני שלא הזכיר כלל את השם שבגליל, אבל אם צרף גם את השם שבגליל לשמו שביהודה, מקום כתיבת הגט, כשר. ומכאן שהשם במקום הכתיבה עיקר והשם המצורף שבגליל טפל. אבל בברייתא שבבבלי אמרו: עד שיגרש את אשתו שביהודה (כלומר, שהוא שולח לה גט מן הגליל) בשמו שביהודה ושם דגליל עמו וכו', ומיכאן שהשם במקום הנתינה עיקר והשם שבמקום הכתיבה טפל, והסיקו בתוספות שם שהתוספתא שלנו חולקת על הבבלי, עיי"ש. ועיין במהרש"א ובקרני ראם על המהרש"א ובמהר"ם שיף שם. והדברים ברורים בחי' הרשב"א במקומו שמוכיח מן התוספתא שמקום כתיבה עיקר, ומסיק שהברייתא שבבבלי חולקת ועושה את מקום הנתינה עיקר, והלכה כמותה.<br>ובחי' הרמב"ן סרב לעשות מחלוקת בין הבבלי והתוספתא, ופירש שההלכה שלנו דבוקה לרישא של הבבא הקודמת, למגרש את אשתו שביהודה בשמו שבגליל, כלומר שהוא בגליל ושולח את הגט ליהודה, ולפיכך אם אמר אני פלוני שמיהודה עם השם שיש לי בגליל עושה את השם שבמקום הנתינה עיקר, כשיטת הברייתא שבבבלי, ומגיה בתוספתא שלפניו (והיה לפניו גירסת כי"ו וד): ונשוי אני אשה <b>מיהודה</b>, או שצ"ל: אני פלוני <b>מגליל</b> עם השם שיש לי <b>ביהודה</b> ונשוי אשה מגליל.<br>ובחי' הר"ן שם הסיק שאין צורך לשבש את התוספתא, ובוודאי שמוכח מתוכה שהשם שבמקום הכתיבה הוא עיקר, כמפורש בתוספתא שלפנינו, ומפרש גם את הברייתא שבבבלי בכיוון זה, ולדעתו נקטה רבותא שאפילו עשה את השם שבמקום הכתיבה טפל, מגורשת בדיעבד, עיי"ש. אבל עיין במסקנתו בפירושו על הרי"ף במקומו.<br>ואשר לסיפא "שהיה במקום אחר", שלא הוחזק שם בשום שם, וכתב השם של יהודה לחוד, או של גליל לחוד, כשר, היינו מגורשת בדיעבד, כמו שהסיקו בירושלמי שם, עיי"ש. ועיין בשו"ת הרשב"א ח"א סי' ר"ח, אלף רי"ג, אלף רל"ט, שו"ת הר"ן סי' מ"ב (ד' רומי, עמ' צ"ו), ד"ק סי' מ"ו (בשם תשובת הרשב"א) ובשו"ת הרשב"א סי' תר"ב.
<small>23-24.</small> <b>ר' שמעון או' אפי' כתב עמו שמו שביהודה בגליל ושמו שבגליל ביהודה, כשר. </b>ובד: ר' שמעון אומר אפילו כתב <b>עמו</b> שמו ביהודה בגליל ושמו שביהודה, כשר. והנכון הוא בכי"ע: רבן שמעון בן (המלה "בן" נשמטה אצל צוקרמ' בטה"ד) גמל' אומ' אפילו כתב שם יהודה בגליל ושם גליל ביהודה, כשר. וכ"ה בליקוטין הנ"ל, ובתוספות ובהי' הרשב"א ל"ד ב'. ולפי פשוטו חולק רשב"ג על הת"ק וסובר שתקנת רבן גמליאל (או רשב"ג הזקן) היתה רק לעניין לכתחילה, אבל אם היו לו שני שמות, אחד במקום הכתיבה ואחד במקום הנתינה וגרש באחד מהם, מגורשת בדיעבד.<br>וכבר ראינו לעיל ששני התלמודים הסמיכו את הברייתות שלפנינו לתקנת רבן גמליאל הזקן (או רבן שמעון בן גמליאל) שבמשנתנו פ"ד מ"ב, וכן שנינו במשנתנו שם: בראשונה היה משנה שמו ושמו, שם עירו ושם עירה, התקין רבן גמליאל הזקן שיהא כותב איש פלוני וכל שם שיש לו, אשה פלונית וכל שם שיש לה, מפני תיקון העולם. והנה הלשון "היה משנה שמו ושמו" מוכיח שכן היה מצוי ולא שבמקרה שינה אדם את שמו. וכן אמרו בבבלי ל"ד ב': אמר רב יהודה אמר שמואל שלחו ליה בני מדינת הים לרבן גמליאל בני אדם הבאים משם לכאן, שמו יוסף וקוראין לו יוחנן, יוחנן וקוראין לו יוסף, היאך מגרשין נשותיהן, עמד רבן גמליאל והתקין שיהו כותבין איש פלוני וכל שום שיש לו, אשה פלונית וכל שום שיש לה, מפני תיקון העולם. מסורת שמואל לא זו בלבד שהיא מקויימת ע"י לשון המשנה אלא היא גם מחוייבת המציאות.<br>בזמן העתיק לא היו אנשים רגילים לנדוד ממקום למקום ולעקור את דירתם הקבועה, ועשו כן מחמת אונס ודוחק, כגון שברחו מן המלכות, או מבעלי חובות בעלי זרוע (כמו שראו לנכון הרא"ש, המאירי ועוד). הגולים היו משנים את שמותיהם, את שמות נשותיהם ואת שם עירם, ומתוך פחד ואונס היו מוציאים להם במקום החדש שמות חדשים. פעמים היו נשותיהם חוזרות למקומות בית אביהן, ובעליהן היו שולחים להן גט. מתוך סיגנון השאלה לרבן גמליאל משמע שהמנהג לשנות את השם במדינת הים כבר נשתרש, ובגיטין, אם היה עם אשתו במקום החדש היו כותבים את השם החדש, ואין כאן תקלה, אבל כששלח את הגט בשמות החדשים לאשתו שחזרה, הרי יש לחשוש למכשול ולערעור הבעל, אעפ"י שמן הדין היה הגט כשר, ולפיכך תיקן ר"ג שיהו מוסיפים "וכל שום שיש לו", עיין בתוספות רי"ד במקומו. ונוסח התקנה סתום. רבינו תם (עיין בתוספות ל"ד ב', ד"ה וכל, ועוד בכמה מן הראשונים) פירש שהמלים "איש פלוני וכל שם שיש לו" אינן נוסח הגט עצמו, אלא הכוונה שיפרט בגט בפירוש גם את שאר כל השמות שיש לו.<br>וכן הבין מתחילה אף המקשה בירושלמי (פ"ד ה"ב, מ"ה ע"ג) הנ"ל, שכן שנו שם: איש פלוני וכל שם שיש לו (פיסקא מן המשנה). הגע עצמך דהוה שמיה ראובן <b>ואפיק</b><sup class="footnote-marker">22</sup><i class="footnote">בחי' הרמב"ן ובר"ן (פעמיים): <b>ואפיך</b>, והנכון כלפנינו, וכ"ה בכמה מן הראשונים, ועיין מ"ש לעיל ח"ג (שבת), עמ' 251, ובהערה 27 שם. ועיין רע"ב דמאי פ"ד מ"ג, ובחנם הגיהו בו בד"ה. ובעיטור מאמר ו', ד"ו י"ג ע"א, הוצ' רמא"י, כ"ד ע"ד: <b>ואסיק </b>שמיה, ועיין בבלי כאן י"א ב', יומא ל"ח ב', מו"ק כ"ה ב', נדרים כ"ד ב', כ"ה א', הוריות י"ג ב' ומ"ש לעיל ח"ג הנ"ל.</i> שמיה שמעון? מתוך הסיגנון "הגע עצמך" ברור שיש לפנינו קושיא, ולא פירוש. והכוונה להקשות על תקנת ר"ג מה תועלת בתקנתו אם האיש יוסיף גם את השם שבמולדתו, והרי כשב"ד מכריחים אותו לגרש את אשתו ישקר, ואם היה שמו ראובן בעירו יאמר ששמו "שמעון". והירושלמי חולק כאן על הבבלי בהתפתחות התקנה, עיין מ"ש לעיל בשיטת הבבלי. ומתרץ הירושלמי: אלא <b>אני</b> פלוני וכל שם שיש <b>לי</b>. כלומר, נוסחא זו ("אני... לי") היא נוסח הגט עצמו, דהיינו שאינו מפרש את שמו הישן, אלא מודיע במלים "וכל שם שיש לי" שיש לו עוד שם מחוץ לשמו שבגלות, וכנוסח בה"ג ועוד, עיין אוה"ג, עמ' 63, תוספות ל"ד ב', ד"ה וכל, ועוד. וכע"ז פירש את הירושלמי בחי' הרמב"ן. וממשיך הירושלמי: יותר מיכן אמרו היו לו שתי נשים וכו',<sup class="footnote-marker">23</sup><i class="footnote">כלומר, הברייתא שלעיל, שורה 19–21, ד"ה יש לו, ועיין מה שכתבנו שם בפירוש הדיבור "יותר מיכן".</i> והיינו שאפילו לא שינה את שמו האמיתי וכו', אינה מגורשת.<br>ואמרו להלן בירושלמי שם: תמן תנינן (ב"ב פ"י מ"ג) כותבין גט לאיש אף על פי שאין אשתו עמו וכו', ובלבד שיהא מכירם וכו'. אמר רבי אבא צריך שיהא מכיר את שניהן. אמר ר' לא צריך שיהא מכיר לאיש בגט ולאשה בשוברה. ר' אבון בר חייא בעי קומי ר' [לא],<sup class="footnote-marker">24</sup><i class="footnote">כמו שהבינו לנכון בשדה יהושע ובפ"מ.</i> הגע עצמך שהביא אשה אחרת וגירש בה. אמר ליה לכשיבואו ויעידו העדים וכו'.<sup class="footnote-marker">25</sup><i class="footnote">כלומר, אין הבעל חשוד לשנות את שם אשתו לשם אשה אחרת ולגרש אותה, ואם יבוא הבעל ויערער, יבואו עדי המסידה ויעידו.</i> מתניתא פליגא על ר' אבא, בראשונה היה משנה שמו, ושמה, שם עירו, ושם עירה. אם <b>במכירה</b> בזה <b>צריך</b><sup class="footnote-marker">26</sup><i class="footnote">-יכול, עיין מ"ש לעיל פ"ד, הערה 18.</i> לשנות את שמותם? ובעל כרחינו אנו אומרים שהקושיא היא על ר' אבא גרידא, וכמו שהוא מקשה "אם במכירה".<sup class="footnote-marker">27</sup><i class="footnote">עיין בשי"ק, ד"ה מתני', ודבריו עונים אף על קושיא זו, ועיין בשדה יהושע. סיגנון זה אמנם נמצא בירושלמי, אבל כאן אין קושיא זו שייכת לר' אילא כלל, שהרי משנת ב"ב שונה במפורש "ובלבד שיהא מכירם", ולכל הפחות צריך שיכיר את הבעל, ונמצא שהמשניות סותרות זו את זו.</i> ונראה בכוונת הקושיא, שהרי לר' אבא כותבין גט לבעל אעפ"י שאין אשתו עמו, וממילא ההכרה היא שמכיר את שמה, ולאו דווקא את פניה, וכיצד יכול היה לשנות את שמה לפני תקנת ר"ג הזקן? וממשיך הירושלמי: [אמר ר' חייא בר אבא]<sup class="footnote-marker">28</sup><i class="footnote">כ"ה הגירסא בעיטור, מאמר ששי, ד"ו י"ג ע"ב, הוצ' רמא"י כ"ה ע"א.</i> אית בר נש דחכמין<sup class="footnote-marker">29</sup><i class="footnote">וכ"ה גם בעיטור הנ"ל. וצורה זו "בר נש דחכמין" (כלומר, "בר נש" ביחיד ו"דחכמין" ברבים) אינו שיבוש. וכן גם בירושלמי סוף פאה (בכי"ר שלא עבר עליו קולמוס מגיהי ספרים): לא הוה אית בר נש דלעיין באורייתא. ועיין בראשית א', כ"ו, וברמב"ן שם. ובירושלמי סנהדרין פ"א ה"א, י"ח ע"א: ר' יוסי בר חלפתא <b>אתון תרין בר נש </b>מידון קומוי. וכן שם פ"ג ה"ב: תרין <b>בר נש </b>(כגי' עיטור כ"י, קל"א ע"ב, ותשב"ץ ח"ב סי' רע"ב) הוה ל[ו]ן דין וכו'. ובדב"ר הוצ' ליברמן, עמ' 47: בשרוי ודין תרין בר נש חד שרי לעיל וכו'. ותיקנתי שם: בשר ודם תרין בר נש חד שרי וכו'. ועיין עכשיו בהוצ' שנייה שם, הערה ב'. אבל גם בילקוט ת"ת: תרין בר נש וכו'. ובספרו המשובח של ר"י ווארטסקי ז"ל, לשון המדרשים, עמ' 100, העתיק את דבריי, ונתן פסיק אחרי המלה "תרין", כלומר: תרין, בר נש חד שרי וכו', והעיר שנקהה את שינינו בסיגנון כזה. אבל בנוסח שבמדרש לא נתתי פסיק אחרי "תרין", והכוונה היא: תרין בר נש, חד שרי לרע, וחד שרי לעיל וכו'.</i> לחבריהון באפין ולא ידעין שמהתהון. כלומר, ר' חייא בר אבא מתרץ את הסתירה בין שתי המשניות, וממילא אין קושיא על ר' אילא, משום שאין צורך להכיר את שם הבעל אלא את פניו, והרי אין כותבין אלא בפניו.<br>ושוב אמרו בירושלמי שם: מתניתא פליגא על ר' אילי. התקין רבן שמעון בן גמליאל (כגירסת הוצ' לו במשנתנו) שיהו כותבין איש פלוני וכל שם שיש לה, אשה פלנית וכל שם שיש לה, מפני תיקון העולם. וכאן הקושיא היא על ר' אילא גרידא, שהרי לדעתו אין האיש חשוד כלל לשנות את שם אשתו, ולמה תיקן לכתוב וכל שם שיש לה, והרי אף לפני התקנה לא ישקר, אלא יכתוב את שמה שבמקומה.<sup class="footnote-marker">30</sup><i class="footnote">ומה שאמרו ברישא: "בראשונה היה משנה שמו ושמה" הכוונה שהיו משנים את שמותיהם כשיצאו שניהם לגלות, אבל בזמן שהיא נשארה במקומה, או שחזרה למקום מולדתה. למה חששו שישלח לה גט בשם אחר?</i> ותירץ הירושלמי: מתניתא במגרש בעל כרחו, מה דאמ' ר' אילא במגרש ברצונו. ואית דבעי מימר במגרש במקומות אחרים, מה דאמר ר' אילי במגרש באותו מקום (כלומר, שהיא מילתא דעבידא לגלויי מיד, ואינו חשוד לשקר).<br>ובבבלי ב"ב קס"ז ב' שיטה אחרת בזה, ועיין בראשונים שם ובשו"ת הרי"ד סי' נ"ה. ובירושלמי שם פ"י ה"ד, י"ז ע"ג, הסוגיא מקוצרת, כדרך הירושלמי בנזיקין.

Halakhah 6

<small>25.</small> <b>עריות שאמרו צרותיהן מותרות וכו'. </b>משנתנו פ"ח מ"ו, והוסיפה התוספתא להלן שאין הלכה כמותה. 
<small>26-27.</small> <b>דברי ר' מאיר שאמ' משם ר' עקיב', וחכמים אומ' אין ממזרין ביבמה. </b>בבבלי פ' ב' מקשים (ולאיכא דאמרי מסייעים) ממשנתנו הנ"ל (שהיא הרישא של התוספתא כאן) לרב הונא הסובר ששומרת יבם שזינתה אסורה ליבמה, עיי"ש. ברם בתוספתא כאן מפורש שהלכה זו היא לר"ע גרידא, אבל החכמים סוברים שאין ממזר מיבמה, ואין כאן לא קושיא לרב המנונא ולא סייעתא, שהרי הוא פסק את ההלכה לפי שיטת החכמים, והמשנה שלנו היא כר"ע. וכן באמת אמרו בבבלי יבמות צ"ב א' וסוטה י"ח ב' על המשנה שם. ומטעם זה הסיקו בתוספות כאן פ' ב', סד"ה נישאו, שהתוספתא חולקת על הש"ס שלנו. אבל ברמב"ן ובריטב"א שם תירצו שאין כאן סתירה כלל, משום שלא נחלקו החכמים על ר"ע אלא בממזרות, אבל בשאר דברים (באיסור ליבמה) לא נחלקו כלל. וכן מפורש בירושלמי כאן פ"ח סה"ז, מ"ט ע"ג, ובמקבילה ביבמות פ"י ה"ה, י"א ע"א. ועיין לעיל יבמות פי"א ה"ו, ה"ח וה"ט, ומש"ש ח"ו, עמ' 112 ועמ' 118. 

Halakhah 7

<small>27-28.</small> <b>[הכונס את יבמתו, והלכה צרתה ונשאת לאחר וכו']. </b>בבא זו נשמטה בכ"י שלנו ע"י הדומות, וישנה בד ובכי"ע. ואף כאן הרישא היא משנתנו פ"ח מ"ז, ולא הוסיפה התוספתא אלא את הסיפא שזו היא דעת ר"ע, וחכמים חולקים. ובבבלי פ' ב' עבדו צריכותא לשתי הבבות עיי"ש. 
<small>28.</small> <b>[תצא היא מזה ומזה וכו']. </b>בכי"ע ובמשנתנו חסרה המלה "היא" ולא נתוספה כאן אלא לתוספת באור, והיינו: תצא היא, כלומר הצרה, אבל האילונית בוודאי יוצאת מיבמה לכולי עלמא, אלא שאין שייך בה לא "מזה ומזה" ולא "ממזר". ולעיל יבמות פי"א ה"ט, עמ' 37, שורה 57, המלה "היא" כנראה אשגרה מכאן. ועיין גם להלן שורה 35–37, ד"ה פשוט. 

Halakhah 8

<small>30.</small> <b>הנותן גט לאשתו ולא סיהדו, בית שמיי אומ' פסלה מן הכהונה. </b>במשנתנו פ"ח מ"ח: כתב לגרש את אשתו, ונמלך, בית שמאי אומרים פסלה מן הכהונה. והמשנה מדברת בשהחתים את הגט, וכבר הוא גט כשר, ואינו מחוסר אלא נתינה.<sup class="footnote-marker">31</sup><i class="footnote">מדברי בה"ג (עיין אוה"ג, עמ' 187) והלכות פסוקות, הוצ' ר"ס ששון, עמ' קל"א, משמע שפירשו את משנתנו שכבר נתן לה את גיטה, אלא שנמלך מתחילה, ומסר עליו מודעא, ובכגון דא פסולה לכהונה לב"ש, אבל לב"ה חוזרת לו אפילו אם כבר נתן לה את גיטה.</i> ובתוספתא כאן מדברים שלא היו עדים על הגט כלל, ומסר לה בלי עדים, פסלה מן הכהונה. ולבית הלל, אם יסברו שעדי חתימה כרתי, אפילו אם מסר לה בעדים לא פסלה מן הכהונה, כמפורש בבבלי פ"ו ב'. אבל עיין בירושלמי שם פ"ט ה"ה, נ' ע"ב. ועיין בצפנת פענח פ"א מה' גירושין הי"ג ופ"י שם ה"א.<br>ובכי"ע הגירסא היא: ולא <b>שהדו</b>, והיא היא, אלא שבזמן ההוא היו העדים נוהגים לחתום: פלוני בן פלוני <b>שהד</b>.<sup class="footnote-marker">32</sup><i class="footnote">וכן רגיל בשטרות שנמצאו במדבר יהודה: פלוני בן פלוני שהד. וכן בשטרות הקדומים שבמצרים, עיין במפתח של Cowley לספרו Aramaic Papyri, עמ' 311, ערך שהד, ובמפתח של Kraeling לספרו The Brooklyn Museum Aramaic Papyri, עמ' 317, ערך שהד. ומצוי מאד כתיב זה בירושלמי, והרי השמרנות בשטרות היא ידועה, ושם חתמו בקביעות "שהד". וכבד הרגיש בכך ר"י בלוי בספרו המשובח Judische Ehescheidung ח"ב, עמ' 56, הערה 3.</i>
<small>31-32.</small> <b>הוליך אשתו אצל לבלר, ונטל גיטה ונתנו לה, ולא אמ' לה הוא גיטיך, ר' יוסה או' אם עסוקין באותו עניין מגורשת, ואם ליו, אינה מגורשת. </b>וכ"ה בד. וכן מעתיק הרמב"ן במלחמות פ"ח סי' תקמ"ג. ובריטב"א כאן נ"ה א': מדאמ' בס"פ (צ"ל: בתוס') הוליך אשתו אצל לבלר ונתן לה גיטא, ולא פי' (=פירש), אם עסוקין באותו עניין מגורשת, ואם לאו אינה מגורשת. וכ"ה גם בחי' הר"ן שם, וכע"ז בריטב"א קידושין ו' א'. וגרסו כגירסת כי"ו וד, אלא שבריטב"א ובר"ן קיצרו. ועיין בחי' הרמב"ן ע"ח א', ד"ה מתני' ובנ"י שם, ד"ה פירוש, עמ' ר"ה, והכוונה לתוספתא כאן.<br>אבל בכי"ע כאן: הלך אצל לבלר ונטל גיטה ונתן לה, <b>ואחר כך א' לה</b> הא גיטך, ר' יוסי אומ' מגורשת, ר' יהודה אומ' אינה מגורשת. ר' או' אם עסוקין באותו עינין מגורשת, ואם לאו אינה מגורשת. ועיקר גירסת כי"ע מקויימת ע"י חי' הרשב"א כאן ע"ח א', ד"ה נתן, יבמות קי"ג סע"ב, קידושין ו' א'.<sup class="footnote-marker">33</sup><i class="footnote">אלא שבקידושין מעתיק בסוף הפיסקא מן התוספתא הלכה שאינה לפנינו, עיין להלן בפנים.</i> ולהלן קידושין פ"ב ה"ח (לעיניין קידושין) הגירסא בכי"ע כגירסת כי"ע כאן. ועיין מש"ש.<br>והנה גירסת כי"ע "ואחר כך א' לה" נראית לכאורה ט"ס ברורה, אם לא שנאמר שהברייתא היא בשיטת ר' שמעון בן אלעזר לעיל ה"א, ואף הנחה זו קשה שהרי רבי אומר להלן שאם אינם עסוקין באותו עניין אינה מגורשת, ולשיטתו לעיל ה"א אם אמר לה אח"כ הרי זה גיטך מגורשת, אעפ"י שמתחילה אמר לה כינסי שטר חוב זה.<sup class="footnote-marker">34</sup><i class="footnote">בדוחק יש ליישב גירסת כי"ע שאם נתן לה גיטה, <b>ולא אמר לה כלום</b>, דינו כאילו נתן לה מתנה, וזכתה בגט, ולא יועיל לכולי עלמא אם יאמר לה אחר כך (כלומר, אחר זמן, אבל אם אמר לה מיד מגורשת לכולי עלמא) הרי זה גיטך, אלא אם כן יטלנו הימנה ויחזור ויתננו לה, כשיטת הרמ"ה שהביא בטור אה"ע סוף סי' קל"ח, מה שאין כן באמר לה "כינסי שטר חוב זה" שאינו אלא כפקדון. ברם קרוב לוודאי שיש כאן ט"ס בכי"ע, וצ"ל: ולא אמר לה וכו', כגירסת הנוסחאות שנביא להלן בפנים. וכן יוצא גם מן התוספתא בקידושין פ"ב שהבאנו לעיל בפנים.</i> ובחי' הרשב"א כאן, יבמות וקידושין הנ"ל העתיק: ונתנו לה <b>ולא אמר לה</b> הא גיטך (כגי' ד, כי"ו והרמב"ן וסייעתו), אעפ"י שהיתה לפניו גירסת כי"ע בהמשך התוספתא. ובמאירי נ"ה א', עמ' 227 (הוצ' שלישית, עמ' 236) כתב: ובתוספתא אמרו הוליך אשתו אצל הלבלר, ונטל גיטה ונתנו לה, <b>ואמר</b> לה (ברור שצ"ל: <b>ולא</b> אמר לה) הא גיטיך, ר' יוסי אומר וכו' (ההמשך שם, כגי' כי"ע). ועצם מחלוקת ר' יוסי ור' יהודה מפורשת במשנת מעשר שני פ"ד מ"ז: היה מדבר עם האשה על עסקי גיטה וקידושיה, ונתן לה גיטה וקידושיה, ולא פירש, ר' יוסי אומר דיו, רבי יהודה צריך לפרש. ובירושלמי שם ה"ז, נ"ה ע"א: מהו צריך לפרש, <b>זה גיטך</b> וכו' מה פליגין, כשהפליגו דעתן לעניינות אחרים, אבל אם היו עסוקין באותו עניין גט הוא.<sup class="footnote-marker">35</sup><i class="footnote">כלומר, המחלוקת היא כשהיה מדבר עם האשה על עסקי גיטה וקידושיה, ואח"כ הפליגו לעניינות אחרים, אבל אם לא הפליגו, ועדיין מדברים על עסקי גיטה וקידושיה, מקודשת לכולי עלמא, ואפילו לר' יהודה, והוא מתאים לגירסת הרשב"א בתוספתא קידושין פ"ב, עיי"ש בחי' הרשב"א ו' א' שהעיד גם לירושלמי כאן פ"ו ה"א, מ"ז ע"ד. ועיין בשנות אליהו במע"ש פ"ו מ"ז ובהגהות יפה עינים קידושין ו' א'.</i> ומכאן שאם לא דבר עם האשה על עסקי גיטה וקידושיה, ולא אמר לה זה גיטך, לכולי עלמא אינה מגורשת.<br>ובמשנתנו פ"ח מ"ב: אמר לה כנסי שטר חוב זה וכו', אינו גט, עד שיאמר לה הא גיטך. והקשו הראשונים הנ"ל מן התוספתא כאן שמפורש בה שאפילו אם נתן לה סתם ולא אמר לה הרי זה גיטך, אינה מגורשת, ולמה שנו במשנתנו הנ"ל "כנסי שטר חוב זה", ותירצו שבמשנתנו מדברים בעסוקים באותו עניין, ואם נתן לה סתם ולא פירש מגורשת, אבל אם אמר לה כינסי שטר חוב זה הוא יותר גרוע, ואינה מגורשת, אפילו אם עסוקים באותו עניין, כפי שיוצא גם מן הבבלי קידושין ו' א'. ועיין בבעל המאור בסוגיין, במאירי קידושין ו' א', עמ' 28 ואילך, ובחי' תלמיד הרשב"א שם, שהביא את פירושי הראשונים בעניין.<br>ובחי' הרשב"א קידושין ו' א' גורס אחרי דברי רבי כאן: <b>רשב"א אומר מגורשת</b>, והיא כברייתא שבבבלי שם,<sup class="footnote-marker">36</sup><i class="footnote">אלא שהרשב"א גרס גם בבבלי "ר' שמעון בן אלעזר", במקום: "ר' אלעזר בר' שמעון". אבל לעיל שם מעתיק בשם הבבלי (פעמיים) ר' אלעזר בר' שמעון.</i> ור"ש בן אלעזר סובר שאעפ"י שאינם עסוקים באותו עניין אלא מעניין לעניין באותו עניין, כגון בנדונייא ורכושו של החתן וכדומה, הרי זו מגורשת, כבאור הבבלי שם. ברם בחי' הרשב"א כאן וביבמות אינם מובאים דברי ר"ש בן אלעזר. ואף המאירי הנ"ל שגרס בתוספתא כגי' כי"ע לא הביאם. ועיין מ"ש להלן קידושין פ"ב, שורה 45–47, ד"ה נתן ואילך.
<small>32-34.</small> <b>אמ' ר' שמעון בן לעזר לא נחלקו בית שמיי ובית הלל על המגרש את אשתו ולנה עמו בפונדקי וכו'. </b>להלן עדיות פ"ב ה"ד, בבלי פ"א ב', ועיי"ש ע"ג ב'. 

Halakhah 9

<small>35-37.</small> <b>פשוט שכתוב בו עד אחד, מקושר שכת' בו שני עדים, עדיו מתוכו, תצא היא ושלשה עשר דבר בה, דברי ר' מאיר שאמ' משם ר' עקיבא, וחכמים אומ' אין העדים חותמין על הגט אלא מפני תיקון העולם. </b>וכ"ה בד. אבל בכי"ע חסר "עדיו מתוכו", "היא" "שאמ' משם ר' עקיבא". ונראה שהמלים "עדיו מתוכו" אינו שיבוש, והכוונה: או עדיו מתוכו, ובין שאין בו אלא שני עדים, ובין שיש בו שלשה, אלא שחתמו בפנים ולא בחוץ, הגט פסול, כמפורש במשנת ב"ב פ"י מ"א ומ"ב. ואשר למלה "היא", כנראה, שיש כאן אשגרה מלעיל שורה 28, ד"ה תצא.<br>ברם ביחס למלים "שאמ' משם ר' עקיבא" נראה שהנכון הוא בכי"ע, ולפנינו אשגרה מלעיל ה"ו וה"ז, ולפנינו הלכה של ר' מאיר גרידא, שאמר כל המשנה ממטבע שטבעו חכמים בגיטין הולד ממזר. ובמשנתנו פ"ח מ"ט: כנסה בגט קרח תצא מזה ומזה וכל הדרכים האילו בה. ואמרו עליה בבבלי פ"ו א' שהיא כר"מ,<sup class="footnote-marker">37</sup><i class="footnote">ועיין גם בירושלמי שם פ"ט ה"ד, נ' ע"ב.</i> אבל לחכמים הולד כשר. וגט קרח הוא מקושר שקשריו מרובים מעדיו, ומי שמכשיר את הולד בשלשה קשרים ושני עדים, נראה, לכאורה, שיכשיר את הולד גם בשני קשרים ושני עדים. ובפיה"מ להר"מ ב"ב פ"י מ"א (בהוצ' ר"י קאפח) כתב ששני עדים בגט מקושר פסול מדאורייתא, והוא כפשוטה של לשון בבבלי שם קס"ה ב'.<sup class="footnote-marker">38</sup><i class="footnote">ועיי"ש ק"ס ב'.</i> אבל בתוספות שם, ד"ה הכא, פירשו ש"דאורייתא" לאו דווקא, אלא שהולד ממזר מדרבנן עיי"ש. ובמאירי שם, עמ' 663: ופירשו בגמרא פסול לגמרי, כשאר הפסולים מן התורה, ר"ל בפשוט שלא החתים בו אלא אחד, שיוציא והולד ממזר ושאר הדברים השנויים בה במשנת גיטין. ובבבלי כאן פ"א ב': הנח לשלשה במקושר דלאו דאורייתא וכו', השלים עליו עבד וכו', <b>ר' עקיבא</b> אומר הולד ממזר. ומן התוספתא כאן מוכח שלמ"ד עדי מסירה כרתי הולד בשר, משום שאין העדים חותמין על הגט אלא מפני תיקון העולם, ושני עדים במקושר, כשר בדיעבד. ועיין מ"ש מהרי"ן אפשטין במבוא לנוה"מ, עמ' 266 ואילך. ועיין לעיל, עמ' 786.<br>ועל עצם גט מקושר כבר ראו בירושלמי פ"ח הי"ב, מ"ט ע"ד (ובמקבילה בב"ב רפ"י, י"ז ע"ג), ובבבלי ב"ב ק"ס א', ששטר מקושר היה קיים בזמן המקרא וציינו לירמיהו ל"ב, י' ואילך.<sup class="footnote-marker">39</sup><i class="footnote">ועיין בספר Les Grottes de Murabba'at של Benoit, Milik et De Vaux ח"ב, עמ' 247, הערות 1–2.</i> וחכמי ישראל בזמננו העירו על הדמיון בין שטרות המקושרים שתוארו בספרות שלנו ובין השטרות הכפולים של היונים.<sup class="footnote-marker">40</sup><i class="footnote">עיין מ"ש ל. פישר ביאהרבוך הפרנקפורטי ח"ט, 1912, עמ' 52 ואילך, ובהערות שם.</i> עכשיו נתגלו במדבר יהודה כמה שטרות מקושרים, ואני נותן כאן את תאורו של פרופ' יגאל ידין בספרו "החיפושים אחר בר כוכבא" תל־אביב 1971, עמ' 229 ואילך: השטר המקורי היה נכתב תחילה בראש הפאפירוס (הכתב הפנימי) וכו', לאחר מכן הניח הסופר רווח כשניים וחצי סנטימטרים (הכול לפי גודלה של התעודה הנדונה), ושוב כתב את השטר כולו (הכתב החיצוני) וכו'. אחרי זה גלל את החלק הפנימי, העליון, של השטר, ובכלל זה הרווח שהניח בין שני חלקיו. החלק הגלול הזה נקשר בחוט, שנמשך במאוזן לאורך הצד הקדמי של הקיפול, עבר את התעודה במפולש, נקשר שנית, נמשך באלכסון לאורך גב התעודה ושוב נקשר שם, וחוזר חלילה עד קצה התעודה (עיין בציור שם) העדים חתמו על גב התעודה, כל אחד ליד קשר אחד. חתימותיהם התחילו ליד הקשר ונמשכו ממנו והלאה בכיוון תחתית התעודה <b>ובניצב</b> לשורות ששורטטו בפנים התעודה, על החלק החיצון של התעודה, בסמוך להלק הפנימי. לאחר מכן שוב נגללה התעודה אלא שהפעם לא נקשרה.<br>תאור זה מתאים לדברי הירושלמי כאן פ"ח הי"ב, מ"ט ע"ד (ומקבילה בב"ב פ"י ה"א, י"ז ע"ג). ועיין בבלי ב"ב ק"ס ב'. ולאמיתו של דבר היו כמה סוגים של שטרות מקושרים,<sup class="footnote-marker">41</sup><i class="footnote">עיין בספר Les Grottes וכו' הנ"ל (לעיל הערה 39), עמ' 244 ואילך.</i> אבל המשנה והירושלמי מכוונים לשטרות המקושרים לפי הנוהג הרומי,<sup class="footnote-marker">42</sup><i class="footnote">עיין שם, עמ' 246.</i> והתעודות שנמצאו במדבר יהודה מקיימים הנחה זו. ולפי הבבלי קס"ד ב' היה הבדל בכתיבת הזמן בין מקושר לפשוט, עיי"ש.<sup class="footnote-marker">43</sup><i class="footnote">ועיין בשטר המקושר של דורא אוירופוס 28 שפירסם תלמידי יונתן גולדשטין ב- Journal of Near Eastern Studies חלק כ"ה חוברת א', עמ' 2, ובבאור שם, עמ' 8 ואילך.</i> ולפי הירושלמי כאן פ"ח הי"ב, מ"ט ע"ד (ובמקבילה בב"ב רפ"י, י"ז ע"ג) יש הבדל בין מקושר לפשוט בגופו של גט, אבל עדיין אין בידינו די חומר כדי לדון על כך בברור.
<small>37-38.</small> <b>אי זהו גט קרח, כל שבעה קשרים וששה עדים וכו'. </b>בד: כל [שיש בה] וכו'. ובכי"ע: גט קרח שבעה קשרים וששה עדים וכו'. וכע"ז בבבלי פ"א ב'. ועיין בירושלמי פ"ח הי"ב, מ"ט ע"ד. ובמשנתנו ספ"ח: ואיזה גט קרח כל שקשריו מרובין מעדיו. ופתחו בתוספתא במניין הרגיל של העדים בגט מקושר לפי הנוהג הרומאי,<sup class="footnote-marker">44</sup><i class="footnote">עיין בספר Les Grottes וכו' הנ"ל (לעיל, הערה 39). עמ' 246, ובהערה 6, שם.</i> אבל היו גם פחות מכאן. ובגט המקושר שבמדבר יהודה הנ"ל<sup class="footnote-marker">45</sup><i class="footnote">עיין בספר הנ"ל, עמ' 105.</i> עדיו שלשה, כמו שנקטו במשנתנו ריש ב"ב. 
<small>39-40.</small> <b>שלשה קשרים ושני עדים. פחות מיכן, אין משלימין עליו אלא קרובין הראוין להעד במקום אחר. </b>וכ"ה בד ובכי"ע (אלא שבכי"ע חסר "במקום אחר"), וגירסא זו בוודאי משובשת, שאם אין בו בגט אלא שני קשרים ועד אחד, הרי בוודאי שאין משלימין עליו קרוב. ובמנחת בכורים מחק את המלים "פחות מיכן", ובח"ד נדחק מאד. ואם לא נגרוס "פחות מיכן", הרי לפנינו הברייתא שבבבלי פ"א ב': אבל קשריו שלשה ועדיו שנים דברי הכל (כלומר, אפילו לבן ננס שבמשנתנו ספ"ח) אין משלימין עליו קרוב. ואמרו שם: רב יוסף מתני בשר, והתניא קרוב, אמר רב פפא תני, כשר.<br>ברם קשה להגיה שלש נוסחאות. ונראה יותר שלפנינו השלמת סופרים שהיה דרכם להשלים את דברי התוספתא המקוצרים ע"פ המשנה, וכן נהגו גם במדרשי הלכה. תדע לך שהוא כן שבכי"ע חסרות המלים "במקום אחר", ולא השלימו את כל הפיסקא ממשנתנו ספ"ח. והגירסא הנכונה בתוספתא היא: פחות מיכן אין משלימין עליו, כלומר שאם אין בגט אלא שני קשרים, אין דינו כמקושר, ואין משלימין עליו כלל, שאפילו השלים שני עדים כשרים על האחד פסול, ודינו כפשוט שחתמו עדים מאחוריו. והסופרים שקראו "אין משלימין עליו" השלימו ע"פ המשנה: אלא קרובין הראויין להעיד במקום אחר.<sup class="footnote-marker">46</sup><i class="footnote">ושמא היה כתוב בתוספתא: אין משלימין עליו כל' (-כלל), וקראו הסופרים כל' (-כולהו), כלומר, כל לשון המשנה, כדרך הקיצורים במדרשי הלכה ב"מיכאן אמרו".</i>

Chapter 7



Halakhah 1

<small>1.</small> <b>המגרש את אשתו, ואמ' לה הרי את מותרת לכל אדם, אלא לפלני וכו'. </b>משנתנו רפ"ט. 
<small>2-4.</small> <b>מודה ר' ליעזר שאם נשאת לאחר ונתארמלה, או נתגרשה, שמותרת לינשא לזה שנאסרה עליו. </b>ברייתא בבבלי פ"ג א', פ"ג ב'. ובירושלמי לא הובאה בבא זו. ועיין מ"ש להלן, שו' 5–7, ד"ה ובירושלמי, ושו' 19–20, ד"ה דבר אחר. 
<small>4.</small> <b>לאחר מיתתו של ר' ליעזר נכנסו ארבעה זקנים וכו'. </b>ספרי כי תצא פי' רס"ט, הוצ' ר"א פינקלשטין, עמ' 289, ירושלמי פ"ט ה"א, נ' ע"א, בבלי פ"ג א'. 
<small>5-7.</small> <b>אמ' ר' טרפון הלכה ונשאת לאחיו, ומת בלא ולד, היאך זו מתיבמת לו, נמצא מתנה על מה שכת' בתורה תנאו בטל, הא למדנו וכו'. </b>ובד ובכי"ע: היאך זו מתיבמת, לא נמצא מתנה על מה שכתוב בתורה, וכל המתנה על מה שכתוב בתורה תנאו בטל. וכן מביא בשם התוספתא ברשב"א פ"ג א', ד"ה מתנה, וכע"ז גם בספרי ובירושלמי הנ"ל (ועיין מ"ש עליו להלן).<br>ובבבלי פ"ג א' הנ"ל: הרי שהלכה זו ונישאת לאחיו של זה שנאסרה עליו, ומת בלא בנים, לא נמצא זה עוקר דבר מן התורה וכו'. וברשב"א הנ"ל נדחק לפרש גירסא זו, ולבסוף הביא את התוספתא ואת הירושלמי, ופירשם שנמצא כאילו מבטל דבר מן התורה, שהרי במתנה ממש על מה שכתוב בתורה התנאי בטל והמעשה קיים, והיא מגורשת לכולי עלמא.<br>ותשובת ר' טרפון קשה, שהרי אמרנו במפורש לעיל בסמוך שאם נישאת לאחר ונתארמלה, או נתגרשה ממנו, מותרת לאותו האיש שנאסרה עליו. ובבבלי פ"ג א' הקשו מברייתא שלעיל, ותירצו שהקושיא היא מ"על מנת", כלומר דווקא במגרש "חוץ מפלוני" אנו אומרים (בשיטת ר' אליעזר) שאם נישאת בינתים ונתארמלה, או נתגרשה, מותרת לאותו האיש שנאסרה עליו, אבל אם אמר הרי את מותרת לכל אדם על מנת שלא תינשאי לפלוני, הרי הוא תנאי ככל התנאים, ואינו מתבטל בנישואים לאחר, ואם נישאת אח"כ בכל זמן, נמצא הגט בטל למפרע. וסוברת ברייתא זו שבעל מנת פליגי, כר' יוסי בר' יהודה בבבלי פ"ב א', או שפליגי בין בחוץ ובין בעל מנת (עיין מ"ש להלן בשם הרמב"ן), והקושיא היא מ"על מנת". אבל בירושלמי הנ"ל מפורש: השיב ר' טרפון הרי שאמר לה הרי את מותרת לכל אדם <b>חוץ מפלוני</b>, והלכה ונישאת לאחיו וכו'. ועיין בחי' הרשב"א הנ"ל. ברם בספרי ובירושלמי לא נזכרה כלל הברייתא שבתוספתא לעיל ושבבבלי הנ"ל שאם נישאת בנתים, מיתת הבעל השני, או גירושיו, מתירים אותה לזה שנאסרה עליו. והברייתא של ר' יוסי בר' יהודה שמחלק בין חוץ לעל מנת לא נזכרה בשום מקום (חוץ מן הבבלי).<br>ובירושלמי להלן שם: ר' ירמיה בעי הרי שאמר לה הרי את מותרת לכל אדם <b>חוץ מפלוני</b>, והלכה וניסת לאחיו ומת בלא בנים, היאך זה מתיר מה שאסר הראשון. מילתיה אמרה שמיתתו גירושין ומתירין (צ"ל: שמיתה וגירושין מתירין) בזה מה שאסר הראשון. ועיקר הפירוש הנכון בס' ניר שר' ירמיה הבבלי ידע את הברייתא שבתוספתא לעיל והבבלי הנ"ל שאם נישאת לאחר ומת, או נתגרשה, הותרה למי שנאסרה עליו, ולפיכך שאל כיצד מתיר השני מה שאסר הראשון, והשאלה היא על ר' טרפון למה אמר "היאך היא מתייבמת", והרי מותרת להתייבם, אלא שהיה צריך לשאול "היאך זה מתיר וכו'". ומתרץ ר' ירמיה בעצמו: לא אמר אלא מיתתו גירושין (צ"ל: מיתה וגירושין), הא נישואין לא. כלומר הברייתא שלעיל לא אמרה אלא שמיתת השני וגירושיו מתירין אותה למי שנאסרה עליו, אבל כל זמן שלא מת השני אין נישואיו מפסיקין את האיסור, ועדיין היא באיסור אשת איש על אחיו מחמת בעלה הראשון, ואין אשת איש (שלא אשת אחיו) נופלת לייבום, ואסורה להתייבם, ושפיר שאל ר' טרפון.<sup class="footnote-marker">1</sup><i class="footnote">אבל בחי' הרמב"ן ריש יבמות תפס כדבר פשוט שלמסקנת הירושלמי הנישואין מפסיקין. ומותרת להתייבם. שהרי הירושלמי מדבר ב"חוץ" גרידא, ובכגון דא נישואי השני מפסיקין, כשיטת התוספתא והבבלי. וצ"ע כיצד פירש את המשך דברי ר' ירמיה. ועיין בחי' הרשב"א ביבמות שם (ובשו"ת שלו ח"ו סי' כ"א) ובמאירי ובריטב"א שם.</i> ולא מיבעי לשיטת ר' ירמיה בעצמו (בבבלי יבמות י"ג א') שנישואין הראשונים מפילים בוודאי שהיא אסורה להתייבם, שהרי לפני שמת הבעל היא באיסור אשת איש מן הראשון, וכבר נאסרה להתייבם, אלא אפילו לפי ההלכה שמיתה מפלת, אינה מותרת אלא אם מתה הערוה שעה אחת לפני מיתת הבעל, והותרה הצרה לייבום בשעת מיתה, אבל ביבמה עצמה אין מיתת הבעל מתירה לאחיו אם היתה בחזקת אשת אחר עד מיתת אחיו. ולפ"ז אין כאן סתירה לברייתא שלעיל. אבל להלן, שורה 19, ד"ה דבר אחר, נראה שיש כאן מחלוקת המקורות, כמפורש בירושלמי עצמו. וכל המחלוקת היא "בחוץ", ויש להניח ש"בעל מנת" כולם מודים שהיא מגורשת, משום שהוא תנאי ככל התנאים, עיין בבבלי פ"ב א', באוה"ג, עמ' 188–191.

Halakhah 2

<small>7-8.</small> <b>אמ' ר' יוסה הגלילי היכן מצינו ערוה בתורה וכו'. </b>ספרי, ירושלמי ובבלי הנ"ל. 

Halakhah 3

<small>10.</small> <b>ר' לעזר בן עזריה אומ' כריתות וכו'. </b>ספרי ובבלי הנ"ל. 
<small>11.</small> <b>אמ' ר' יוסה רואה אני את דברי ר' לעזר בן עזריה. </b>וכ"ה בד ובבבלי פ"ג א'. אבל בכי"ע ובספרי הנ"ל: אמ' ר' יוסי <b>הגלילי</b> רואה אני וכו', והיא היא. ואף לפנינו ובבבלי הכוונה לר' יוסי הגלילי, שכן דרך המקורות שלא לחזור על שם האב (והוא הדין לכינוי) אם נזכר התנא מתחילה, עיין מ"ש לעיל ח"ד (פסחים), עמ' 529, הערה 63, ולהלן קידושין פ"א, שו' 18–19, ומ"ש הר"ד הלבני בספרו "מקורות ומסורות", עמ' תק"ס, הערה 16. 
<small>12-13.</small> <b>נענה ר' שמעון בן לעזר ואמ', הרי שהלכה וניסית לאחר, וגירשה, ואמ' לה הרי את מותרת לכל אדם, היאך זה מתיר מה שאסר הראשון. </b>וכ"ה ("נענה ר' שמעון בן אלעזר") גם בד. והוא תמוה מאד, משום שמלשון זה משמע שאף ר' שמעון בן אלעזר היה באותו מעמד, וזה לא יתכן. ובכי"ע: ר' שמעון בן אלע' אומ' הלכה ונישאת וכו', ואף הוא קשה ומה להם לדברי ר"ש בן אלעזר באמצע דברי הזקנים. ובבבלי פ"ג ב' הובאה ברייתא זו, ומתוכה מוכח שתשובת ר"ש בן אלעזר היא מאוחרת, תשובה בבית המדרש כששנו את הברייתא של ד' זקנים. ואף לפנינו בכי"ו ובד נכפלו שוב דברי ר"ש בן אלעזר להלן אחרי "דבר אחר", ובספרי לא נזכרו דבריו כלל. וברור שמסדר התוספתא הכניס את הברייתא ממקור אחר, ור"ש בן אלעזר סובר שמיתת השני מתירה את האשה לזה שנאסר עליה, כשיטת התוספתא והבבלי לעיל, וכמו שרצה ר' ירמיה לומר בתחילה לפי שיטת הירושלמי פ"ט ה"א, נ' ע"א, עיין מ"ש לעיל שורה 5–7, ד"ה ובירושלמי. 

Halakhah 4

<small>14-15.</small> <b>ר' עקיבא אומ' היה זה שנאסרה עליו כהן, ומת המגרש, לא נמצאת אלמנה לו וגרושה לכל אחיו וכו'. </b>ירושלמי הנ"ל, ובספרי ליתא. ובבבלי פ"ג א' הוא חלק מ"דבר אחר" שלהלן בסמוך, ותשובת ר"ע הראשונה היא מה שהובא להלן שורה 19–20, בשם "דבר אחר". 
<small>16-18.</small> <b>דבר אחר, את מי החמירה תורה, כלל גרושה, או כלל אלמנה, חמורה גרושה מאלמנה, מה אלמנה קלה נאסרה מן המותר לה, גרושה חמורה אינו דין שתיאסר מן המותר לה וכו'. </b>וכ"ה ("דבר אחר") בבבלי הנ"ל, אלא ששם הוא חלק מן "היה זה שנאסרה עליו כהן". ואף בירושלמי הוא חלק מהנ"ל אלא ששם חסרה התשובה הראשונה של ר"ע בבבלי, והיא (כלומר, התשובה הראשונה) הובאה להלן שם כ"דבר אחר". וכנראה שה"דבר אחר" כאן לקוח מן הספרי הנ"ל שאין שם תשובה אחרת בשם ר"ע.<br>ואשר לפירוש הדברים הרי הגירסא שלפנינו נוחה, והכוונה שאם אלמנה הקלה נאסרה מן המותר לה, שהרי ברור שלמעשה אותו הכהן שהיתה עליו באיסור אשת איש עד שמת הבעל, והותרה לו כאלמנה גרידא, אסור בה מחמת הגירושין שבה ביחס לכהנים אחרים,<sup class="footnote-marker">2</sup><i class="footnote">ועיין בבלי פ"ב ב', פ"ד ב'. ואפילו מי שחולק על הדרשה ההיא, הרי בוודאי יודה שגרושה לכל הכהנים אסורה גם לזה שהיא אלמנה אצלו, שהרי התורה אמרה סתם: ואשה גרושה מאישה לא יקחו.</i> מכל שכן גרושה החמורה שיש בה צד אשת איש (ביחס לפלוני שאינו מגורשת לו) אינו דין שתיאסר מן המותרים (כלומר, מכל בן אדם שהתיר להם הבעל בגיטו). ובספרי הגירסא מעין הגירסא שלנו כאן. ובכי"ע: חמורה גרושה מאלמנה, מה גרושה חמורה לא נאסרה מן האסור לה, אלמנה קלה, אינו דין שתיאסר מן המותר לה. והכוונה לפי גירסא זו: מה גרושה חמורה לא נאסרה מן האסור לה (כלומר, מאיסור אשת איש, והיא מותרת לשאר בני אדם, לשיטת ר' אליעזר) אלמנה קלה אינו דין שלא תיאסר (כצ"ל) מן המותר לה, כלומר אינו דין שתהא מותרת לכהן זה שנאסרת עליו מתחילה, ודבר זה הרי לא יתכן, שהרי סוף כל סוף גרושה היא, וכמו שכתבנו לעיל, ובבבלי פ"ג א' גירסא אחרת, אבל התוכן הוא כמו שהוא בתוספתא כאן.

Halakhah 5

<small>19-20.</small> <b>דבר אחר, הלכה וניסית לאחר, והיו לה בנים הימנה, ומת, כשהיא חוזרת לזה שנאסרה עליו, לא נמצאו בניו של ראשון ממזרין וכו'. </b>וכ"ה בספרי ובירושלמי הנ"ל. ובבבלי היא תשובת ר"ע הראשונה. ובירושלמי הנ"ל: הרי שאמר לה הרי את מותרת לכל אדם, <b>חוץ מפלוני</b> והלכה וניסית לאחר, וילדה ממנו בנים, ומת, והלכה וניסית לאותו [האיש שנאסרה עליו], לא נמצאו בניה מן האחרון ממזירין. מילתיה אמרה שאין גירושין מתירין מה שאסר הראשון. הרי לך שבירושלמי ראו שיש כאן מחלוקת המקורות, ולשיטה אחת אם נישאת לאחר בגט זה, ומת השני, או גירשה, הותרה לאותו האיש שנאסרה, כשיטת התוספתא לעיל והברייתא בבבלי, וכשיטת ר' ירמיה לעיל בירושלמי (עיין מ"ש לעיל שורה 5–7, ד"ה ובירושלמי). אבל מן הברייתא שלנו יוצא שאין מיתת השני, או גירושיו, מתירין את האשה לזה שנאסרה עליו.<br>ובבבלי פ"ג א' פירשו שיש הבדל בין "חוץ" לבין "על מנת", ותשובה אחת היא לשיטה שבחוץ פליגין, ותשובה אחרת היא לשיטה שבעל מנת פליגין עיי"ש. ובחי' הרמב"ן פ"ב א' מפרש שבתרתי פליגי ר' אליעזר וחכמים (כלומר, בין באומר "חוץ מפלוני" ובין באומר "על מנת שלא תנשאי לפלוני"), ואעפ"י שבסוגיית חתלמוד (פ"ג א'-ב') משמע שפליגי או בזו, או בזו, כ"ה סברת רבנן בתראי "ומסברא דנפשייהו אמרי הכי". ועיין בחי' הרשב"א פ"ג ב', ד"ה אלא בעל מנת, שכתב לפרש כן, אלא שדחה את הדברים מחמת הדיוקים שבבבלי (אבל הרמב"ן יישב אותם). ועיין במאירי במקומו, אלא שהוסיף שרוב הפוסקים חולקים "וכן עיקר". וכבר ראינו מן הירושלמי שאומר במפורש שיש כאן מחלוקת בין המקורות.
<small>21-22.</small> <b>ר' שמעון בן לעזר אומ' הלכה וניסית לאחר, וגירשה, ואמ' לה הרי את מותרת לכל אדם, היאך זה מתיר מה שאסר הראשון וכו'. </b>בכי"ע חסרה ברייתא זו כאן, וישנה לעיל שורה 12–13, בכל הנוסחאות. ונראה שהעיקר כלפנינו, ועיקר מקומה כאן בסוף הויכוח (ולעיל באה שלא במקומה), וכן מוכח מן הבבלי פ"ג ב'. ור' שמעון בן אלעזר חולק על הברייתא שלעיל, וסובר שנישואין מפסיקין. 

Halakhah 6

<small>23-24.</small> <b>גט שאין בו זמן, אבא שאול אומ' אפי' כתוב בו אני היום גרשתיך, כשר. </b>וכ"ה בד, בכי"ע ובליקוטין הנ"ל.<sup class="footnote-marker">3</sup><i class="footnote">עיין לעיל פ"א, הערה 5.</i> ובבבלי ב"ב קע"ב ב': דתניא גט שיש עליו עדים ואין בו זמן, אבא שאול אומר <b>אם</b> כתוב בו גירשתיה היום (בכי"מ: אני היום גרשתיך), כשר. אלמא היום, ההוא יומא דנפיק ביה משמע (כלומר, ודינו כאילו יש בו זמן) וכו', א"ל אביי ודילמא אבא שאול כר' אלעזר סבירא ליה דאמר עדי מסירה כרתי וכו'. ועיין ברשב"ם שם ובתוספות שם, ד"ה עדי, שנדחקו לפרש למה צריך זמן כלל לשיטת ר' אלעזר אם יש לפנינו עדי מסירה. וביד רמה במקומו פירש שאפילו לר' אלעזר אם אין בגט זמן כלל פסול לכתחילה, וכסתם משנתנו כאן פ"ט מ"ד, וכנראה שהוא סובר שלא חלק ר"א על אין בו זמן, עיין בחי' הרמב"ן, הרשב"א והריטב"א בב"ב שם, ושלא כרשב"ם ותוספות ב"ב הנ"ל.<br>ומתוך מקומה של התוספתא כאן ברור שהיא משלימה את סתם משנתנו, ואומרת <b>אפילו</b><sup class="footnote-marker">4</sup><i class="footnote">כן גרס הרב המגיד בפ"א מה' גירושין סהכ"ו גם בבבלי ב"ב הו"ל. ועיין מ"ש לעיל פ"ו הערה 11.</i> כתוב בו אני היום גרשתיך, דינו כגט שיש בו זמן גמור, וכשר. וכן בר"מ פ"א מה' גירושין הכ"ו: וכן אם כתב היום גרשתיה כשר, שמשמעו היום הזה שיצא בו הגט (ושלא כאביי בב"ב הנ"ל). ועיין הפירוש בחי' הרמב"ן, הרשב"א והריטב"א בב"ב שם.
<small>24-25.</small> <b>ביום שקרע פל' שטרותיו, כשר. </b>וכ"ה בד. ובכי"ע: כתוב בו ביום <b>שקרא</b> פלוני שטרותיו (אצל צוקרמנדל בטעות: שטרותינו) כשר. ובליקוטין הנ"ל:<sup class="footnote-marker">5</sup><i class="footnote">עיין לעיל פ"א, הערה 5.</i> כת' בו ביום <b>שקר'</b> פלוני שטרתיו כשר. וכנראה שגם בכי"ע צ"ל: <b>שקר'</b> (=שקרע) וכו'. ודוגמא זו נראית זרה, וכבר העירותי בכ"מ שאין דרך המשניות והברייתות לתפוס דוגמות מלאכותיות שאין להן טעם. ולפיכך קרוב בעיני שדוגמא זו משקפת מציאות ארצי ישראלית, ובמשנתנו פ"ח מ"ה שנינו: כתב לשום מלכות שאינה הוגנת לשום מלכות מדי וכו' היה במזרח וכתב במערב, במערב וכתב במזרח תצא מזה ומזה וכו'. ואמרו בבבלי פ' א': מאי מלכות שאינה הוגנת, מלכות הרומיים וכו', מפני מה תקינו מלכות בגיטין משום שלום מלכות. וכבר הבין רש"י בפירושו למשנה (ע"ט ב') שאין הכוונה לארץ ישראל, אלא הכוונה היא שאם כתבו בבבל למלכות רומי תצא והולד ממזר, במלים אחרות הבבלי נתן דוגמא מארצו, שאם יכתבו שם למלכות רומי הגט פסול.<br>אבל המשנה נשנתה בארץ ישראל, וכוונתה ב"מלכות שאינה הוגנת", במלכות שאינה ראוייה, סתומה. ומסתבר שבימי רבי נשנית משנה זו, בזמן המבוכה במלכות רומי, אחרי הריגת המלך Pertinax, בשעה שפיסקיניוס ניגר הוכרז כמלך רומי ע"י הצבא במזרח האימפריא הרומית באפריל שנת 193 ונהרג ע"י שליחי אסוירוס בסיפטימבר,<sup class="footnote-marker">6</sup><i class="footnote">עיין מ"ש Wilhelm Reush בריאל אינצוקלופידיא של Pauly-Wissova כי"ט ח"א, עמ' 1086 ואילך (1937). והארכתי בזה במאמר מיוחד "דרכי המחקר בטיקסטים עתיקים" שיפורסם אי"ה בקרוב.</i> או אוקטובר, שנת 194. אסוירוס אחרי ניצחונו נהג באכזריות רבה ורצח את תומכי ניגר והחרים את נכסיהם בזמן שהותו בסוריא.<sup class="footnote-marker">7</sup><i class="footnote">עיין מ"ש דיאו קסיוס בסע"ה פ"ח-ט'. לעומת זה התייחס M. Aurelius לתומכיו של A. Cassius בחנינה וברחמים (שם סע"א, פ"ב-ד'). ועיין בס' The History of the Roman World וכו' של H. M. D. Parker עמ' 316, הערה 74.</i> אף כמה ערי הארץ הכירו במלכותו של ניגר,<sup class="footnote-marker">8</sup><i class="footnote">עיין בספרו של גדלי' אלון, תולדות היהודים בא"י בתקופת המשנה והתלמוד וכו' ח"ב. עמ' 96 ואילך.</i> ופשיטא שלאחר תבוסתו היתה נשקפת סכנה גדולה מצד אסוירוס לבעלי תעודות שמנו למלכותו של ניגר. ולפ"ז "מלכות שאינה הוגנת" יכולה להתפרש כמלכות שמעולם לא הוכרה ע"י זקני רומי, מלך שהומלך ע"י החיילים ולא הומלך ברבים, וגט שנכתב במלכותו, ולמניין מלוכתו, הוא גט פסול, ואין הבעל יכול לגרש בו, וכמו שאמרו בירושלמי פ"ח ה"ה, מ"ט ע"ג: ר' יוחנן בשם ר' ינאי עשו את הולד ממזר <b>מפני הסכנה</b>. ר' ינאי שחי בתקופה זו הכיר יפה את המציאות וידע את הסכנה הכרוכה במניין למלכות "שאינה הוגנת". ועיין במאמרים שציין ר"ח אלבק בהשלמות ותוספות, עמ' 405.<br>ולפ"ז מתפרשת גם הברייתא שלנו. אחרי תבוסתו של ניגר היתה סכנה גדולה להחזיק שטרות שבהם מנו למלכותו, ובעלי השטרות קרעו אותם (ובוודאי הלכו לב"ד והחליפו להם את השטרות, כמשנת ב"ב פ"י מ"ו)<sup class="footnote-marker">9</sup><i class="footnote">ובתוספתא שם פי"א ה"ט: <b>נקרע </b>וכו', הוציא פלני שטרו קרוע ובדקנו עדותן של עדים וכו'. ובגט המקושר שנמצא במדבר יהודה ופורסם בס' Les Grottes וכו' (עיין לעיל פ"ו, הערה 39), עמ' 105, מסיים: אחליף לכי שטרה וכו'. ועיין שם, עמ' 109.</i> מיד שנודע להם על נצחונו של אסוירוס. מאורע זה של קריעת השטרות היה ידוע לכולם,<sup class="footnote-marker">10</sup><i class="footnote">והוא הדין אם יכתוב בגט "ביום שקרעו בו בני נהרדעא את כתובותיהם" (בבלי קידושין ע' ב'), כשר.</i> והוא מספיק להכשיר את הגט כגט שיש בו זמן.

Halakhah 7

<small>25.</small> <b>גט שאין עליו עדים, אלא שנתנו לה בפני עדים, כשר. </b>וכ"ה בד. אבל בכי"ע חסרה המלה "כשר", וגירסא נכונה היא, והכל הוא מדברי ר' אלעזר, ועיין במשנתנו פ"ט מ"ד. 
<small>25-26.</small> <b>משם ר' לעזר אמרו, מביאה עידיו לבית דין, ואין צריך להביא את הגט. </b>כבר כתבנו לעיל שהגירסא הנכונה לעיל היא בכי"ע, והכוונה: שנתנו לה בפני עדים, משם ר' לעזר אמרו וכו'. ופסקה הר"מ בפי"ב מה' גירושין ה"ב. 
<small>26-27.</small> <b>וגובה מנכסים משועבדין. </b>כלומר, אפילו בלי הגט, עיין כתובות פ"ט מ"ט. ואם נפרש שהדברים דבוקים לרישא ("אלא שנתנו לה בפני עדים כשר") הרי לפנינו פיסקא ממשנתנו כאן פ"ט מ"ד.<br>ובכי"ו: וגובה גט גובה מנכסים וכו'. ואין ספק שהמלים "גט גובה" הן ע"פ פירש"י כאן ג' ב', ד"ה וגובה, עיי"ש, והוא גליון שנכנס בטעות לפנים.

Halakhah 8

<small>27-28.</small> <b>גט שיש בו מחט, או תלוי, מגופו, פסול, שלא מגופו, כשר. אם החזירו מלמטה, אפי' בגופו, כשר. </b>בד, כי"ע וליקוטין<sup class="footnote-marker">11</sup><i class="footnote">עיין לעיל פ"א, הערה 5.</i> הנ"ל: גט שיש בו <b>מחק</b> וכו'. וכ"ה להלן ב"ב פי"א ה"י אף בכי"ו (לעניין שאר שטרות), וכ"ה בירושלמי כאן פ"ט ה"ח, נ' ע"ג, וכן מעתיקים כל הראשונים שנביא להלן, וכן במגיד משנה פ"ד מה' גירושין הט"ו בשם התוספתא והירושלמי.<br>ובה"ג ד"ו ע"ט ע"ד: והיכא דכת' גיטא כהילכת' באתואתיה, ואית ביה גיהטא,<sup class="footnote-marker">12</sup><i class="footnote">עיין בבלי ברכות נ"ו א' ובמלונו של Macuch ללשון מנדעית, ערך גהט, ופירושו שיש בו גרד. ומטעם זה לא שיניתי בכי"ו את המלה "מחט" מחמת האפשרות שצ"ל שם: "גוחט" (ונתחברה הגימי"ל והוי"ו למי"ם), עיין ערוך ערך גחט. וכן (גיחטא) בה"ג ד"ב שנביא להלן בפנים. וכן מעתיק בשמו באו"ז ח"א סי' תש"כ שנביא להלן בפנים.</i> או מחקא, או טישטשתא, <b>ומפיק תתאי</b> (עיין להלן) בזמן,<sup class="footnote-marker">13</sup><i class="footnote">בתוספתא ב"ב פי"א ה"ב: <b>גופו </b>של <b>שטר </b>ביום פלוני וכו'. ועיין גם שו"ת הרשב"א ח"א סי' אלף ל"ה ועוד. ובתשב"ץ ח"ב סוף סי' פ"ד כתב: שכתבת מניינא על המחק וכו', <b>ומניינא אינו מהטורף</b>. ועיין ב"י טאה"ע סי' קכ"ג, ד"ה ותורף. ועיין מה שהאריך בפרי חדש אה"ע סי' קכ"ה ס"ק כ', ד"ה ולעניין זמן. ועיין בשו"ת הרמ"א סי' קכ"ח.</i> בשמו, בשמה, פסול, ובשאר גיטא כוליה כשר. ובה"ג ד"ב, עמ' 330: והיכא דכת' גיטא כהילכת' באותותיה, ואית ביה גיחטא, או מרוקא (כנראה שצ"ל: מחקא), או טשטשתא, ומפיק תתאי בזמן, בשמו, ובשמה, או בעדים, <b>או אפכן אתוותיהו</b>,<sup class="footnote-marker">14</sup><i class="footnote">כלומר, שסרס את סדר האותיות, כגון שכתב "מצח" במקום "צמח". ומ"ש בספרי יוונית ויוונות, עמ' 208, הערה 238, שהכוונה להיפוך האותיות ממש, כמו שהיו נוהגים בקמיעות, היא השערה רחוקה.</i> פסול, ובשאר גיטא כוליה כשר. ואשר לדיבור "ומפיק תתאי" כתב ר"א הילדיסהיימר במקומו (הערה ק"ב): ואולי "מפיק" כמו "מנפיק" מלשון הנפק, דהיינו אף אם נתקיימו המחקים עכ"ז בתורף, פסול, כדעת ר' סעדיה והגאונים, עיין חידושי רשב"א פרק המגרש. פירוש זה הוא בלי ספק נכון, ו"מפיק תתאי" פירושו שמוציא למטה (=מְהַנְפֵק למטה), מקיים למטה את התיקונים, מ"מ אם המחק בזמן, בשמות וכו', הגט פסול, כדעת ר' סעדיה (עיין אוה"ג, עמ' 188). וכן מפורש בתשה"ג שערי צדק צ"ב ע"א סי' מ"ג: <b>ומהנפק</b> בזמן, בשמו, ובשמה, פסול, וביתר הגט כולו כשר.<br>והנה מפורש בה"ג שאם היה מחק, או גרר, בגופו של גט, אפילו קיום אינו מועיל, כשם שאנו מחמירים, עיין בתוספות פ"ד ב', ד"ה אם, ובשו"ע אה"ע סי' קכ"ה סעיף י"ט. ואשר לתוספתא כאן, כתב באו"ז ח"א ה' גיטין סי' תש"כ: תניא בתוספתא פ' בתרא דמכילתין גבי (צ"ל: גט) שיש בו מחק, או תלוי, מגופו פסול ושלא מגופו כשר, כך היא <b>שנויה הברייתא בשני תוספתות שלפני, ואינו מסיים בהם</b> ואם החזירו למטה אפילו מגופו כשר, אבל בתוספתא דבבא בתרא פ' בתרא תניא שטר שיש בו מחק וכו', ומסיים התם ואם החזירו למטה אפי' מגופו כשר, וכו', והיינו דקתני מגופו פסול פי' מורי רבי' אבי העזרי היינו עיקרו של גט, דהיינו תורף, וכן תורף של שאר שטרות. ומורי רבי' אבי העזרי זצ"ל כתב נמי בהאי גיטא דמסיים בה ואם ההזירו למטה אפי' מגופו, כשר, ויש לי ללמוד ממנה דבטופס הגט ושאר שטרות לא החזירו למטה אפ"ה כשר. ובה"ג כתב והיכא דכתב גיטא, ואית ביה גיחטא, או מחקה, או טפט את (צ"ל: טשטשת) בתורף, הגט פסול, ובשאר (כלומר בשאר הגט) כשר וכו', ועיי"ש שציין לפסק הר"מ בפ"ד מה' גירושין הט"ו. ושוב הביא שם בשם ר' דוד בר' קלונימוס חילוק בין תיקון טעות סופר ע"י פליטת הקולמוס, לבין תיקון טעות מדעת עיי"ש, והיא מתוך תשובתו להראבי"ה, עיין מרדכי פ"ט סי' תמ"ה. ועיין בשבה"ל (הסגלה של רמ"ז חסידה חס"ה, עמ' 190, ועיי"ש חס"ז, עמ' 195) מ"ש בשם הראבי"ה. וקיצור מן האו"ז בהגהות אשרי כאן פ"ב סי' כ"ד.<br>נמצאנו למדים מעדותו של בעל או"ז שבשתי תוספתות שהיו לפניו חסר הסיום כאן "ואם החזירו למטה אפילו מגופו כשר", וממילא אין כאן סתירה לשיטת הגאונים ורב סעדיה. ואפילו מן הגירסא שלפנינו אין סתירה לדבריהם שכ"ה דרך התוספתא להעתיק הלכות שלמות, אע"פ שחלק מהם שייך רק למקום אחד. תדע לך שהוא כן שהרי להלן בתוספתא ב"ב בנוסח ד וכי"ע קיים סיום זה (לעניין שאר שטרות), כמו שהיה שם גם לפני בעל או"ז הנ"ל. אבל בכי"ו שם הסר הסיום, וכן בשו"ת הרשב"א ח"א סי' אלף ל"ה (השני), ח"ב סי' רנ"ד<sup class="footnote-marker">15</sup><i class="footnote">בתס"ר ח"ב, עמ' 150, בטעות: סי' ת"ד.</i> (=מיוחסות סי' ק'), ח"ג סי' ת"ל, לא העתיק את הסיום מתוספתא ב"ב. אמנם במיוחסות סוף סי' צ"ה העתיק גם את הסיום משם, אבל מסתבר שעשה כן ע"פ העיטור, שכ"ה כותב בחידושיו לב"ב קס"א ב' (רל"ט ע"ב מן הספר): ועוד דבהדיא שנינו בתוספתא דמכילתין בפרק בתרא וכו', מגופו פסול, ושלא מגופו כשר. ומצאתי בספר העיטור שמסיים בה בגרסת התוספת'<sup class="footnote-marker">16</sup><i class="footnote">לפנינו בעיטור (ח"א מאמר ח' קיום טופסין, הוצ' רמא"י, ל"א ע"ד): <b>גט </b>שיש בו מחק וכו', אבל מתוך דבריו שם מוכח שמדבר גם בשאר שטרות.</i> ואם ההזיר למטה אפי' מגופו כשר, <b>אע"פ שלא מצאתיה כן בספרים שלנו</b>. ובחידושי הרשב"א כאן פ"ד ב', ד"ה תוספתא, וממנו בנ"י שם, עמ' רכ"א, ובר"ן פ"ט סי' תקנ"ה, מביא את התוספתא מגיטין (<b>גט</b> שיש בו וכו') עם הסיום. ומכאן שהסיום נודד ממקום למקום, ואין להסתייע ממנו, ויתכן שעיקר מקומו רק לעניין שטרות, אבל בגט אינו מועיל קיום בתורף. ועיין מה שהאריך בזה בחקרי לב אה"ע סי' מ"ט, קי"ג ע"ג ואילך, ועיי"ש קי"ז ע"ד.<br>ובשו"ת הרשב"א ח"ג סי' ת"ל הנ"ל כתב: מגופו פסול, שלא מגופו כשר, כלומר אם אותו מחק, או תלוי, שיש שום צורך לגופו של אותו תלוי, או לאותו מחק, אין למדין ממנו, אלא רואין אותו כאילו אינו, הא לפסול את השטר בכך לא וכו'. ועיין גם בח"ב סי' רנ"ד הנ"ל וביבין שמועה להרשב"ש (תיקון סופרים) נ"ו ע"ב, ד"ה גרסינן. ועיין במ"מ פכ"ז מה' מלוה ולוה ה"ח ובמאירי ב"ב קס"א ב', עמ' 669, ובהערות הר"א סופר שם.<br>ובשו"ת הגאונים הקצרות סי' צ"ז: גט אשה שטעה בו הסופר, ותלאו לאותו הטעות ביני שיטי, מה הדין, כשר, אי לא. תשובה. לא עדיף גיטא מספר תורה, דאמרינן הלכתא תולין את השם (מנחות ל' ב'), הילכך לא מיפסיל גיטא בהכי. ועיין בגיאוניקה של הר"ל גינצבורג ח"ב, עמ' 98. ולא נתפרש אם הטעות היתה בתורף, או בטופס. ובתשובות הגאונים שפרסם ר"ש אסף במדעי היהדות ח"ב סי' ע', עמ' 115: ונשאל רב נסים ז"ל היכא שיש בגט זכירת זמן שני פעמי' וכו', וכן אם היו שם האיש ושם האשה בגט נזכרין שתי פעמים וכו', כדגרסי' בתוספת' גט שיש בו מחק, או תלוי, מגופו פסול, שלא מגופו כשר, ואם החזירו מלמטה, אפי' מגופו כשר וכו', עיי"ש שמזכיר עוד הפעם את התוספתא. והובאה התשובה בעיטור ח"א מאמר ח' קיום טופסין, הוצ' רמא"י, ל"א ע"ד, ובכמה מן הראשונים שציינתי לעיל (וע"פ רוב בשם העיטור). ועיין גם בהגהות מרדכי כאן סי' תס"ז ובתשב"ץ ח"א סי' מ"ה.<br>ועיין בבלי ב"ב קס"א ב' ובראשונים שם ובירושלמי שם פ"י ה"א, י"ז ע"ג, ומ"ש בנתיבות ירושלים שם, מ"ב ע"ב-ע"ג.

Halakhah 9

<small>28-29.</small> <b>גט שחתמו עליו עדיו אחר שאילת שלום, פסול, שלא חתמו אלא על שאילת שלום. </b>וכ"ה בליקוטין הנ"ל<sup class="footnote-marker">17</sup><i class="footnote">עיין לעיל פ"א, הערה 5.</i> ובתוספתא ב"ב פי"א ה"י. ובבבלי פ"ז א': מי לא תניא עדים חתומין על שאילת שלום בגט פסול, חיישינן שמא על שאילת שלום חתמו. ועיין ב"ב קע"ו א', וכע"ז בירושלמי פ"ט רה"ז, נ' ע"ב (ובמקבילה בשבועות פ"ה). וכן היה הנוהג בזמנם לסיים את השטרות בשאילת שלום לפני חתימת העדים, כפי שהראה ר"א גולאק לנכון, עיין בספרו "תולדות המשפט העברי" ח"א, עמ' 63, ובהערה 4 שם. ועיין בספרות שציין שם. 
<small>29-30.</small> <b>החזיר בו דבר אחד, או שני דברים, מענינו של גט, כשר. </b>וכ"ה בליקוטין הנ"ל ולהלן ב"ב פי"א הנ"ל. ולא אמרו לעיל שלא חתמו אלא על שאילת שלום, משום שהיא אינה מעניינו של גט, ויש לחשוש שלא חתמו אלא עליה, אבל אם מסיים מעניינו של גט, הרי בעל כרחינו אנו אומרים שחתמו על הכל, כדרך כל גט. 

Halakhah 10

<small>30-32.</small> <b>כתבו בדף זה, וחתמו עדיו בדף שני, פסול. החזיר בו דבר אחד, או שני דברים, מענינו של גט, כשר. </b>ליקוטין הנ"ל. ועיקר החידוש הוא בסיפא, והרישא היא משנה שאינה צריכה. ובמשנתנו פ"ט מ"ז: שייר מקצת הגט וכתבו בדף השני, והעדים מלמטה, כשר. והתוספתא משלימה את משנתנו ופוסקת שאפילו נסתיים הגט בסוף הדף הראשון, ואין מקום לחתימת העדים, יכול לחזור בדף השני מעניינו של גט, ומחתים את העדים, וכשר. 

Halakhah 11

<small>32-33.</small> <b>הרחיק את העדים מן הכתב מלא שתי שיטין, פסול, פחות מיכן, כשר. </b>ליקוטין הנ"ל, להלן ב"ב פי"א ה"י הנ"ל, ירושלמי פ"ט רה"ח, נ' ע"ג. ועיין ירושלמי ב"ב פ"י ה"א, י"ז ע"ג, ובבלי שם קס"ב ב'. והרב המגיד<sup class="footnote-marker">18</sup><i class="footnote">ועיין מ"ש עליו לעיל פ"ו, הערה 11.</i> בפ"א מה' גירושין הי"ח הביא את הברייתא שלנו בשם תוספתא דגיטין פרק בתרא. 
<small>33-34.</small> <b>כמה הרחיק את העדים מן הכתב ויהא כשר, כדי שיהו ניקרין עמו, דברי ר'. ר' שמעון בן לעזר או' מלא שיטה וכו'. </b>וכ"ה ("בן אלעזר") בכי"ע, בליקוטין ובמגיד משנה הנ"ל, להלן ב"ב פי"א ה"י הנ"ל, ירושלמי כאן וב"ב הנ"ל. אבל בד חסר "בן לעזר". ובתוספות ב"ב קס"ב ב', ד"ה פחות, העתיקו בשם התוספתא שם: <b>רשב"ג</b> אומר מלא שיטה אחת. ורבי מפרש את הרישא, שאם ההרחק הוא פחות משתי שיטין העדים נקראין עמו, עיין ר"מ פ"א מה' גירושין הי"ח הנ"ל. ועיין בעיטור בכורים. 
<small>35-36.</small> <b>גט שחתמו עליו חמשה עדים, ונמצאו שלשה הראשונים פסולין, תתקיים עדות בשאר עדים. </b>בד, בכי"ע, בליקוטין ובראשונים שנביא להלן: <b>קרובים או</b> פסולין. וכ"ה להלן ב"ב פי"א הי"א. ובירושלמי כאן פ"א ה"ה, מ"ג ע"ג: שטר שחותמו בארבעה עדים, ונמצאו שנים הראשוני' קרובי', או פסולים, כשר, ותתקיים העדות בשאר. ובבבלי ב"ב קס"ב ב': היו ארבעה וחמשה עדים חתומין על השטר, ונמצא <b>אחד מהן קרוב, או פסול</b>, תתקיים עדות בשאר. אבל ככ"י המבורג שם: <b>ונמצאו שנים הראשונים קרובין</b>, או פסולין, תתקיים וכו'. והיא גירסת הר"ח שהובאה ברשב"ם ובתוספ' שם, ד"ה דאמר, ועוד. וכן כתב הרשב"א כאן י"ח ב': וכדגרסינן <b>ברוב הספרים בבריתא</b>, ונמצאו הראשונים קרובים, או פסולין, דמשמע דוקא הראשונים. וכן הוא גי' ר"ח זצ"ל.<sup class="footnote-marker">19</sup><i class="footnote">אבל בה"ג, ד"ו קי"ד ע"ג, ד"ב 474, ס' והזהיר פרש' צו, עמ' 62, תשה"ג גיאוניקה ח"ב, עמ' 139, תשה"ג קורונל סי' ק"ב, תשה"ג אסף במדעי היהדות ח"ב סי' ח' ועוד, הגירסא בבבלי היא כלפנינו: ונמצא <b>אחד מהם </b>קרוב, או פסול.</i><br>וברייתא זו נראית, לכאורה, סותרת את מסקנות הבבלי בין בגט, בין בשאר שטרות (לפי גירסת הספרים שלנו בבבלי ב"ב הנ"ל). בגט כיצד? בבבלי אמרו בפירוש שאם התם קרוב, או פסול, שלא בתור עד (אלא בתנאי הבעל), אעפ"י שחתמו שני עדים כשרים חוץ ממנו, אין הגט כשר, אם הקרוב חתום בתחילה. וכן אמרו (י"ח ב', לפי גירסת הספרים שלנו וגירסת רש"י): אי חתום בתחילה קרוב, או פסול, אמרי לה כשר, ואמרי לה פסול, אמרי לה כשר, תנאי הוא, אמרי לה פסול, אתי לאיחלופי בשטרות דעלמא.<br>ובתוספות שם, ד"ה אמרי, חילק ר"ת בין גט לשאר שטרות, ובגט, הואיל ואין העדים חותמין זה בלא זה, יחשבו שהראשונים הם העיקר, והם הרי קרובים, אבל בשאר שטרות, שהעדים חותמין זה בלא זה, יסברו שהעדים האחרונים חתמו בראשונה והניחו ריווח לזקנים מהם, ולא יבואו לקיים את השטר ע"פ הראשונים דווקא. ומה שאמרו בתוספתא (ב"ב הנ"ל) "שנים הראשונים" היא לרבותא, שאפילו אם היו הפסולים הראשונים, השטר כשר. ולכאורה נראה שרבינו לא השגיח בתוספתא כאן שמפורש בה שאף בגיטין הדין כן. אבל עיין בתוספות הרא"ש י"ח ב' ובפסקיו סי' ח', ובס' הישר לר"ת (מהדורת רש"ש שלזינגר סי' ק"י וסי' תרע"ב) ובראשונים בסוגיין, ולפיהם אין סתירה מן התוספתא כאן.<br>והרי"ף כאן פ"ב סי' תכ"ו גרס בבבלי כאן (י"ח ב'): מיחתם <b>לכתחילה</b> קרוב, או פסול וכו', ולשיטתו אם החתים, בדיעבד כשר. ובתוספות רי"ד פ"א סע"ב הביא את התוספתא כאן ותירץ: ומתניתא שחתמו בו תניא וכו', דיעבד. וברמב"ן י"ח ב' הביא את התוספתא כאן ותירץ שבבבלי י"ה ב' הרי אמר "כולכם", ואפילו למ"ד משום תנאי נראה כאילו עושה אותם עדים אם הם חותמים בראש. ועיין בחי' הרשב"א, הריטב"א י"ח ב', במאירי שם, עמ' 65 (הוצ' שלישית, עמ' 67), שו"ת הרשב"א ח"ב סי' קע"א, תיקון סופרים להרשב"ש (יבין שמועה ע' ע"ב, ד"ה בפרק).<br>בשאר שטרות כיצד? בתוספתא ב"ב פי"א הנ"ל שנינו את ההלכה שלנו לעניין שאר שטרות. והשאלה היא הרי הלכה כרב נחמן (מכות ו' א') שפסק כדברי ר' שאפילו בדיני ממונות נמצא אחד מהם קרוב או פסול עדותן בטלה, ולמה הכשירו בשטר בכגון דא. ובגט אפשר לומר שהעיקר הוא בכוונת הבעל, שהרי העדים החתומים בגט אינם מעידים שראו את הגירושין אלא שהבעל ציווה להם לחתום על הגט, ואנו תולים שהבעל כיוון לגרש כדין, ולא החתימם אלא למילוי, או להשלמה, או לכבוד, אבל בשטר הרי מעידים על המעשה, ואם הם כיוונו להעיד עדותם בטלה, עיין בחי' הרמב"ן י"ז ב'. ועיין ר"מ פ"ט מה' גירושין סהכ"ז.<br>וכתב הרי"ף במכות ספ"א בשם גאון שבשטר אם <b>לא</b> נודע בעדות ברורה שישבו שלשתן להעיד וכתבו עדותן זה בפני זה דהוי כמאן דאמרי למיסהד אתינן, לא מבטלינן ליה לשטרא מספק, אלא תתקיים העדות בשאר, דאמרינן דילמא חד שביק רווחא למאן דקשיש מיניה, ובא זה הקרוב וחתם שם שלא מדעת חבירו. וכ"ה בתשה"ג אסף במדעי היהדות ח"ב סי' ח', עמ' 38 ועיין בהערות שם. וכבר כתבו הראשונים (הרמב"ן והרשב"א והריטב"א ועוד בב"ב קע"א א') שאין אומרים יד בעל השטר על התחתונה אלא בלשון השטר, בשעה שלשונו משמע לתרי אנפין, אבל אין פוסלין את השטר מספק, והביאו ראייה מב"מ בתלמוד. וכן פסק הר"מ פ"ה מה' עדות ה"ו.<br>ובתס"ר ח"ב, עמ' 150, ציינתי לראשונים שנשאו ונתנו בתוספתא ב"ב פי"א הנ"ל, ונביא כאן את הקדמונים ביותר, שפירושיהם נוגעים אף לתוספתא שלנו. בה"ג ח' עדות ד"ו קי"ד ע"ג, ד"ב עמ' 474, ובס' והזהיר<sup class="footnote-marker">20</sup><i class="footnote">בתשובות חכמי פרובינציא, הוצ' ר"א סופר ירושלים תשכ"ז, עמ' 331, הביא את דברי בה"ג, והוסיף: וכן מצינו בספר השכם, וכוונתו לס' והזהיר הנ"ל, עיין במבוא לס' והזהיר ח"א, עמ' ד' ואילך.</i> פרש' צו, עמ' 62, הביאו את התוספתא ב"ב (<b>שטר</b> שחתמו וכו'), ופירשוה שדווקא אם חתמו הקרובים בראש אנו תולים שחתמו לכבוד, אבל אם חתמו באמצע, או בסוף, השטר פסול. ואף ר"ת חזר בו<sup class="footnote-marker">21</sup><i class="footnote">עיין בתוספות י"ח סע"ב, ב"ב קס"ג א', ד"ה נמצא, ובס' הישר שצויין לעיל בפנים.</i> ופירש כבה"ג אף לעניין גט. ובתשובת רבינו נסים (בתשה"ג אסף, מדעי היהדות, ח"ב סי' ע', עמ' 117) הביא את התוספתא וכתב בשם רב האי ופירש כפירוש הגאון הנ"ל (לעיל בסמוך, ד"ה וכתב הרי"ף), ופסק שאין הבדל בין חתם הקרוב בתחילה לחתם בסוף, ובלבד שלא יהו מסורגים, אחד כשר ואחד פסול, ואפילו אם הם מסורגים, אם נמצאו לפניהם שני עדים כשרים כשהם מצורפים, השטר כשר. ועיין במקבילות שציין הר"ש אסף שם. ובתשובת הגאונים קורוניל (וויען תרל"א) סי' ק"ב: "ותני בתוספתא <b>שטר</b> שחתמו עליו ה' עדים ונמצא מהם שלשה הראשונים קרובים, או פסולים, תתקיים השטר. ומן הגאונים שאמ' צריכין השני עדים הכשרים שיהיו רצופים, ולא יפסיק ביניהם קרוב, או פסול, ואם לאו, בטל השטר, והוא כחרש הנשבר. ומהם מי שאמר בין כך ובין כך תתקיים העדות בשאר". ועיין בתשה"ג הרכבי סי' מ"ב, ועיין בש"ך חו"מ סי' מ"ה ס"ק כ"ג, שברר את דעת הראשונים, ורצה ליישב שאף הגאון שמביא הרי"ף הנ"ל סובר כדעת בה"ג, עיי"ש. אבל מתוך תשה"ג שהבאנו לעיל ברור שהם מכשירים בכל עניין, וכפסק הר"מ בפ"ה מה' עדות ה"ו הנ"ל.<br>ועיין מה שכתבתי בספר המתיבות הוצ' רב"מ לוין, עמ' 44 ואילך, ועיין עכשיו בראבי"ה ח"ד, סי' תתקי"ט, עמ' שס"ו, ובתשובות חכמי פרובינציא הוצ' ר"א סופר (ירושלים תשכ"ז), עמ' 335. ובוודאי שצדק הש"ך בהשערתו שהיתה לפניהם הוספה בירושלמי שאינה מגוף התלמוד. ולעצם העניין, עי"ש עמ' 331, 340, 347, 349, 355, שהביאו את כל הדעות בעניין זה.
<small>36-37.</small> <b>גט שכתבו בחמשה לשונות, וחתמו עליו חמשה עדים בחמשה לשונות, פסול. </b>וכ"ה בד. וכן פסק הר"מ בפ"ד מה' גירושין ה"ח: אם היה מקצת הגט כתוב בלשון אחת ומקצתו בלשון אחרת, פסול. ובהשגות שם: דבר זה מצאו בתוספתא וכו', גט שכתבו בה' לשונות וחתמו עליו עדים בה' לשונות פסול. ומסיק הראב"ד: אבל אם חתמו עליו באחת מן הלשונות לא שמענו, ואפשר שהחתימה מצרפן. ומיכאן אנו רואים שהראב"ד פירש את התוספתא שמשום כך נקטו בעדים חמשה לשונות, משום שבכגון דא הגט פסול, אבל אם העדים חתמו בלשון אחת, הגט כשר. אבל הר"מ לא חילק, וסובר שחתימת העדים בחמש לשונות לא מעלה ולא מורידה, ואם חתמו כן בגט שנכתב בלשון אחת הגט כשר, כמפורש במשנתנו פ"ט מ"ח, ועיין במ"מ במקומו. ובר"ן על הרי"ף פ"ט סי' תקס"ד (על המשנה שם) פירש שחמש לשונות שבעדים לרבותא נקטיה, אעפ"י שהן מעין הגט. ולפי כל הפירושים הוא דין מיוחד בגט, אבל בשאר שטרות לא איכפת לנו. וכן מפורש להלן ב"ב פי"א הי"א בכל הנוסחאות ששטר שנכתב בה' לשונות כשר.<br>והנה לפנינו שני עדים (הרמב"ם והראב"ד) שמקיימים את נוסח ד וכי"ו. ובמאירי למשנתנו הנ"ל, עמ' 345 (הוצ' שלישית, עמ' 366) הביא את הרמב"ם ואת הראב"ד ולא העיר שלפניו גירסא אחרת בתוספתא (כמו שעשו שאר הראשונים, עיין להלן). וכן בעיטור מאמר ז', כתיבת גיטין ושטרות, הוצ' רמא"י כ"ז ע"ד: ושמעתי שה"ר הלל מרומניאה<sup class="footnote-marker">22</sup><i class="footnote">כלומר, ר' הלל מארץ יון, ר' הלל בר אליקים מסלווידי, מפרש הספרי והספרא.</i> פוסלו.<sup class="footnote-marker">23</sup><i class="footnote">כלומר, לגט שכתוב בו בעברית "הרי את מותרת לכל אדם".</i> ואין שום יסוד לפסול את הגט אלא אך ורק ע"ס התוספתא שלנו כגירסת ד וכי"ו. וכן בתשובות חכמי פרובינציא (הוצ' הר"א סופר ירושלים תשכ"ז), עמ' 233: ואין צורך אחריו ללשון הרי את מותרת לכל אדם, ויותר ראוי בגט לשון לכל גבר מלשון לכל אדם, כדי שיהא כל גוף הנוסח בלשון אחד ולא מקצתו עברי ומקצתו ארמי, שהרי בתוספתא פסלוהו, וסמכו עליה קצת הפוסקים. ועיין בתשובת ר' יהודה בן מהר"מ פדוואה בשו"ת הרמ"א סי' קכ"ז, ובתשובת הרמ"א שם סי' קכ"ח. ועיין בהגהת הרמ"א באה"ע סי' קכ"ו סעיף א' ובט"ז שם שציין לתשובת הרמ"א.<br>אבל בכי"ע ובליקוטין הנ"ל<sup class="footnote-marker">24</sup><i class="footnote">עיין לעיל פ"א, הערה 5.</i> הגירסא היא: <b>כשר</b>, כגירסת כל הנוסחאות בתוספתא ב"ב פי"א הנ"ל, ואין איפוא שום חילוק בין גט לשאר שטרות. וכ"ה ברשב"א בסוגיין פ"ח א', ומוסיף: כך היא הגירסא בספרים שלנו, וכן מעיד גם בתשובותיו ח"א סי' אלף קצ"א, מיוחסות סי' קכ"ב, וכן הביא בשמו בארחות חיים ח"ב, עמ' 159, וכן מעידים הר"ן פ"ט הנ"ל ונ"י עמ' רל"ד (וכנראה ששניהם העתיקו מן הרשב"א). וכן מעתיק הרשב"א בשו"ת ח"א סי' תשע"ט ובתשב"ץ ח"א סי' ה'. ובמגדל עוז פ"ד מה' גירושין ה"ח: <b>"שוב בדקתי בנוסחא מדוייקת מן התוספתא</b> וכתוב בה, בין בסוף גיטין בין בסוף בתרא, בה' לשונות <b>כשר</b>". וכנראה שזו היא הנוסחא הנכונה.
<small>37-38.</small> <b>נקרע כשר, נתקרע פסול, נקרע בו קרע של בית דין, פסול. </b>בתשובת רבינו נסים בתשה"ג אסף ח"א סי' קכ"ד (מדעי היהדות ח"ב, עמ' 116): ועוד נשאל היכא שנפל בגט חתך, או קריעה, או מחק, ואותיותיו נראית, גט הוא, או לא. הכי שנינו בבריתא נקרע פסול, נתקרע כשר, נקרע קריעה של ב"ד, פסול. נמחק, או שהרקיב, או שנעשה ככברה וכו'. ומתוך דבריו ברור שמדבר אם הגט כשר לגרש בו, והוא מעתיק את התוספתא שלפנינו (שמדברת בגט), ומסיים בלשונה (שאינו בבבלי), עיי"ש, ועיין להלן. אבל הוא מתחיל בלשון הבבלי (ב"ב קס"ח ב') שמדבר בשאר שטרות, עיין להלן. וכנראה שיש כאן ט"ס, או אשגרה, מלשון הבבלי, ושם יש הבדל בין נקרע ע"י אדם, או נתקרע מאליו (כפירוש המיוחס לר"ג ורשב"ם שם), וצ"ל בתשובה: נקרע כשר, נתקרע פסול, כגירסא שלפנינו בתוספתא, בכי"ו, ד, כי"ע, ליקוטין הנ"ל, וראשונים שנביא להלן.<br>ולעיל רפ"ב, שורה 4, ד"ה נקרע ואילך, הארכנו בבאורה, ונחזור כאן בקיצור על מה שצריך לעניינינו. הר"מ בפ"ד מה' גירושין הט"ו ואילך פסק: וכן גט <b>שנמצא</b> קרוע שתי וערב, שהוא קרע של בית דין, הרי זה גט בטל, <b>כשאר השטרות</b>. אבל אם נקרע, ואינו קרע של בית דין, כשר. נימוק או שהרקיב, או שנעשה ככברה כשר וכו' (כלשון התוספתא להלן). במה דברים כשהיה הגט יוצא מידה בעדי חתימה, ואין שם עדי מסירה, אבל אם יש שם עדי מסירה שנמסר לה הגט בפניהם, <b>והיה כשר</b>, הרי זה כשר וכו', או שהיה קרוע שתי וערב כשנתן לה בפניהם. ובהשגות שם הט"ו: אם גט מקויים הוא, למה יפסל מהיותה מגורשת, שלא אמרו פסול אלא שלא תגבה בו, אומרין שכבר גבתה בו, וקרעוהו בית דין. והבין הראב"ד בדברי רבינו שאינו מדבר אלא בגט שנמצא ביד האשה, ואין לה עדי מסירה שידעו שהגט נמסר כדין, אבל אם יש לה עדי מסירה הגט כשר, אפילו אם הוא קרוע שתי וערב.<br>ונראה שדברי הראב"ד מיוסדים על המקבילה להלן בתוספתא ב"ב פי"א הי"א, והברייתא שם סמוכה למשנתנו שם פ"י מ"ו: מי שנמחק שטר חובו, מעידין עליו עדים ובא לפני בית דין ועושין לו קיום, איש פלוני בן פלוני נמחק שטרו ביום פלוני וכו'. ולה נסמכה התוספתא שם, כפי שברור מן הנוסחאות שנכנסה הברייתא שלפנינו בנוסח הבבלי לתוך המשנה שם, עיין בנוסחאות שהביא מהרי"ן אפשטין במבוא לנוה"מ, עמ' 969. וכן מפורש ביד רמה במקומו קס"ח ב': והא דקתני סיפא נקרע פסול כו', כולה מלתא לפרושי אנפא דמי שנמחק שטר חובו קאתי, דאי נקרע שטר החוב קרע בית דין שלא בפני עדים, פסול, ואין עושין לו קיום וכו'. וכן יוצא גם מבה"ג ה' הלואה ד"ו ק"י סע"ב, ד"ב עמ' 451, שהסמיכו את הברייתא שלהלן בב"ב שם (נימוק או שהרקיב) לעניין הבבלי שם בקיום השטר. ולפיכך פירש הראב"ד שאף כאן מדברים בגט ביד אשה, ופשיטא שאם אי אפשר לקרוא בו (כלהון) שאינו כלום, ואפילו אם הגט ברור ומקויים ע"י בית דין, פסול לעניין גביית הכתובה, שמא קרעוהו ב"ד אחרי הקיום כשגבתה את כתובתה, אבל לעניין היתר לעלמא, הגט כשר, שהרי אין דרך הבעל לקיים את הגט לפני הגירושין, ובוודאי האשה היא שקיימה אותו אחרי הגירושין, ולמה לא תינשא בו, והשיג על הר"מ שסתם את דבריו ולא הכשיר אלא בעדי מסירה, והרי גם בעדי חתימה גרידא, אם הגט מקויים, כשר, אפילו אם הוא קרוע כקרע ב"ד. ועיין במגדל עוז במקומו, ונביא אותו להלן סד"ה ובחי' הרשב"א.<br>ובחי' הרשב"א ס"ד א' (וממנו בר"ן פ"ט סי' תקנ"ו ובנ"י עמ' קס"א) הביא את דברי הרמב"ם הנ"ל<sup class="footnote-marker">25</sup><i class="footnote">ועיין גם במאירי כאן פ"ה ב', עמ' 334 (הוצ' שלישית, עמ' 354), שהביא את דברי הר"מ והראב"ד, עיי"ש.</i> ואת התוספתא שלנו כאן, והוסיף שאין דברי התוספתא נראין כן, אלא כיון שקרעו כעין קרע של בית דין, הרי זה בטל, והרי הוא כחרס, ופסול, והביא ראיה מן הסיפא להלן שאם נמחק או נטשטש, ואין יכולין לקרות בו, פסול, וכי יעלה על דעתנו שנייר כזה יכול לשמש ראייה שהיא נתגרשה וכו' עיי"ש, ושוב הוסיף: אלא שבתוספת' שנינו ג"כ בכעניין זה בסוף בתרא בשאר שטרות, ושמא גם היא כשאר שטרות שקונה בהן, כגון שטר מתנה, וכיוצא בהן. ולא זכיתי להתחוור בדברי רבינו ז"ל, והרי אותה שאלה קיימת אף לפירושו, וכי צריך להשמיענו שאם הגט נמחק שאי אפשר לקרוא בו, שהוא פסול, ובעל כרחנו אנו אומרים שהעיקר היא הרישא, שאפילו אם נמחק ונטשטש שאין תינוק דלא חכים ודלא טפש יכול לקרוא בו, כל זמן שבבואה שלו קיימת הוא כשר, ואם הוא בידה נישאת בו. תדע לך שהוא כן שהרי אמרו גם לעניין שטרות (ב"ב קס"ח ב'): נמחק או נטשטש אם רישומו ניכר כשר, וכבר הוכחנו לעיל בסמוך, ד"ה ונראה, שלעניין קיום השטר עסיקינן. ומעתה קשים דברי הרשב"א וסייעתו שהקשו מן התוספתא ב"ב הנ"ל והעמידוה בשטרי מתנה, או אקנייתא, והרי ברור משם שלעניין ראייה עסיקינן, וכמו שכתבנו. יתר על כן מתוך תשובת הרשב"א ח"א סי' תשע"ז (=המיוחסות סי' כ"ח) מוכח שאף הוא פירש את התוספתא בב"ב לעניין ראייה, ולא לעניין קניין. ועיין במגדל עוז בפ"ד מה' גירושין הט"ו הנ"ל, שהעתיק את התוספתא מכאן ומב"ב, והסתייע מב"ב שהכל לעניין ראייה עסיקינן,<sup class="footnote-marker">26</sup><i class="footnote">ועיין להלן הי"ג, ומוכח משם שהיא בשיטת ר' מאיר הסובר עדי חתימה כרתי, או כר' אלעזר, והגט הוא לראייה. ואף לפנינו אפשר לומר שהתוספתא בשיטת ר' מאיר היא, ולפיכך אסור לגרש בגיטין שמנתה התוספתא כאן, אבל הרמב"ם הרי פסק כר' אלעזר, ובכגון דא, שהגט פסול לר' מאיר. משום שאין הוכחה מתוכו שהוא מגרש אותה, אינו משמש ראייה שנתגרשה, לשיטת ר' אלעזר.</i> וכמו שכתבנו לעיל, ועיין במגיד משנה שם, ובצפנת פענח במקומו. ומ"מ מכמה מקומות בתוספתא משמע שנתקרע פסול לגרש בו, עיין מ"ש לעיל פ"ה שורה 27, ד"ה ה"ז גיטיך.<br>וכל הברייתא שלנו גם בשו"ת הרשב"ש סי' ט"ו, ועיין מ"ש לעיל רפ"ב שו' 4, ד"ה וכבר, בשם הריטב"א שהביא בשו"ת הרדב"ז, ומ"ש לעיל שם, ד"ה ברם (בשם שו"ת ב"י אה"ע סי' ו'). ועיין תשב"ץ ח"ב סי' קכ"ד.

Halakhah 12

<small>38-39.</small> <b>נימוק, או שהרקיב וכו'. </b>ליקוטין, רבינו נסים גאון, חי' הרשב"א, ר"ן, מ"מ, נ"י, מגדל עוז ושו"ת הרשב"ש הנ"ל. וכן העתיק בטור אה"ע סי' קכ"ה. 
<small>39-40.</small> <b>נמחק, או שנטשטש, ובבואה שלו קיימת, אם יכול לקרות, כשר, אם לאו, פסול. </b>ראשונים הנ"ל. ובטור חו"מ סוף סי' נ"ב: תניא בתוספתא (כלומר, סוף ב"ב) הרקיב, ונעשה ככברה, כשר, נמחק, או נטשטש, <b>ושלדו קיימת</b>, אם יכול לקרות, כשר, ואם לאו, פסול. אבל בטור אה"ע סי' קכ"ה העתיק כלפנינו. ועיין בשו"ת ר"י קארו אה"ע סי' ט', ד' שאלוניקי ס"ט ע"א, שנשאל אם הכוונה כאן לתורף גרידא, או אפילו לטופס, והשיב שהכוונה אף לטופס, ובלבד שנמחק לכל הפחות רובו, עיי"ש.<br>וברבעון קרית ספר שנה ט"ו (תרח"ץ), עמ' 56, העירותי על מסכת סופרים פ"ב: ספר שנמחק, אל <b>יכתוב</b> בו. ר' שמעון בן אלעזר אומר אם היה בבואה שלו ניכרת, מותר. וכל המפרשים הגיהו שם אל <b>יקרא</b> בו. וכן הדפיס היגר בהוצאתו פ"ג ה"ח, עמ' 126. אבל כל כתה"י מקיימים את גירסת הדפוס. אמנם במחז"ו, עמ' 691: ספר שנמחק אל <b>יקרא</b> בו, אבל ברור שהמו"ל תיקן נגד כתה"י, שהרי הוא כותב בהערה שם: ספר שנמחק אל יקרא בו, <b>כצ"ל</b>. ופירשתי שם שאין להגיה את כל הנוסחאות, וכוונת הברייתא נתבארה במס' סופרים ב', הוצ' היגר, עמ' 376: ספר ממוחק לא <b>יקרא</b>,<sup class="footnote-marker">27</sup><i class="footnote">צ"ל: לא <b>יכתוב</b>, כבכל הנוסחאות שבמס' סופרים שהבאנו בפנים, וכן מוכח מן הסיפא גם כאן.</i> מפני שכותבין על מקום קודש חול (ואף כאן הגיה היגר מפי הסברא שלו), ואם היה ניכר, <b>כותבין</b> בו. הרי לך ברור הטעם שאין כותבין בספר שנמחק, שמא יכתוב חול על גבי מקום הקודש, על גבי השמות שנמחקו. ועיי"ש בקרית ספר שהעירותי גם על התוספתא שלנו. וכבר הבאנו את כל הדברים לעיל סוטה פ"ב, שורה 13, לעניין אחר.<br>וברור שבמס' סופרים אין צורך אלא שתהא הבבואה של הכתב התחתון ניכרת, ואעפ"י שאין יכול לקרוא את התחתון כותבין בו, ובלבד שיראה משרידי צורות האותיות, או מגודל התיבה, או ממספר האותיות המטושטשות, שלא נכתב שם שם הויה, ובכגון דא מותר לכתוב עליו. וכל מי שרגיל בכי"י יודע שאפילו כתב מחוק שאי אפשר לקרוא בו, תכופות אפשר להכיר שלא נכתבה שם תיבה פלונית. ומטעם זה לא נזכר שם כלל יכולת הקריאה של כתב התחתון.

Halakhah 13

<small>40-41.</small> <b>אני עד, חתמתי עד, אם היה כתב ידן יוצא ממקום אחר, כשר, ואם לאו, פסול. </b>בד: אני עד חתמתי, עד אני, היה כתב ידו וכו'. ואם הגירסא שם נכונה, הכוונה היא שאם העד כתב "אני עד חתמתי",<sup class="footnote-marker">28</sup><i class="footnote">כגירסת כ"י ארס בבבלי ל"ו א', עיין בשנו"ס אצל רמ"ש פלדבלום.</i> או שכתב "עד אני", אם היה כתב ידו וכו'. ובכי"ע: אני עד, וחתמתי עד, <b>או</b> שהיה כתב ידן יוצא וכו'. ובליקוטין הנ"ל:<sup class="footnote-marker">29</sup><i class="footnote">עיין לעיל פ"א, הערה 5.</i> אני עד, וחתימתי עד, אם שהיה כת' ידו יוצא במקום אחר וכו'.<br>ובבבלי ל"ו א': כדתניא בראשונה היה כותב אני פלוני חתמתי עד, אם כתב ידו יוצא ממקום אחר, כשר וכו'. ופירש"י בד"ה מפרשי שמותיהן: מעיקרא לא היו חותמין אלא אני פלוני חתמתי עד, ולא היה נוקב שמו. ובכי"מ ובשני כתי"י הוותיקן חסרה המלה "פלוני", וכ"ה בקטע מס' המפתח שפרסם ר"ל גינצבורג בגנזי שכטר ה"ב, עמ' 343, וכ"ה באו"ז ח"א ה' גיטין סי' תשכ"א, ק"ב סע"א. וכן במאירי ל"ו א', עמ' 147 (הוצ' שלישית, עמ' 153): שמתחלה לא היו מפרשים שמותיהם בגט אלא שכותבין אני החתום מעיד בדבר זה וכו'. והוא כגירסת התוספתא כאן.<br>ובזמן העתיק לא היו מצויים אנשים שיודעים לכתוב, ובפרט בעיירות ובכפרים, וחתימה שמשה כעין חותמת בזמננו, וע"פ רוב ידעו מי הוא העד, או העדים, והיה אפשר לקיים את חתימתם ממקום אחר. ומטעם זה הכשירו גם אח"כ את הסימניות של חכמים מפורסמים, אעפ"י שלא פירשו את שמותיהם כלל, ואפילו אינו כתב כשר, כירושלמי פ"ט סה"ט, נ' ע"ד, ובבלי ל"ו א' שם.<br>ועיין מה שהאריך בזה רי"א בלוי ב"הסוקר" ש"א (בודאפעשט תרצ"ג), עמ' 133 ואילך, ופירש שלא כדברי הראשונים הנ"ל.
<small>41-42.</small> <b>רבן שמעון בן גמליאל אומ' תקנה גדולה התקינו שיהו העדים משימין את שמן בגיטין. </b>וכ"ה בד. ובכי"ע ובליקוטין הנ"ל: שיהו העדים מפרשין וכו'. וכ"ה ("מפרשין") גם בבבלי הנ"ל, אלא ששם: אמר <b>רבן גמליאל</b> תקנה גדולה התקינו וכו'. אבל בכמה נוסחאות שם ובר"ח שהביא באו"ז הנ"ל, ק"ב ע"ב, גרסו גם בבבלי "ר"ש בן גמליאל". ועיין בתוספות שם, ד"ה והעדים, ובהערות רמ"ש פלדבלום שם. ברם גם במשנתנו שם (פ"ד מ"ב) הגירסא במשנה הוצ' לו ובפיסקא שבירושלמי היא רשב"ג, ותבנא לדיננא. 